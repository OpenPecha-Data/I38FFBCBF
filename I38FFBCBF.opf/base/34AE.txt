༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2641
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
pe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༡
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༨/༣༢)
(༨/༣༢)
171
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



2
E98
a
༩
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༨/༣༢)
ནས།
PALZEKS JA
ཆུ་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
e,
།
CS
#e
།
1
།
-ao-



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྡུ
སྒྲི
CHIC
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



དoབས་པ་
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



cos
Alo



དཀར་ཆག
ལམ་རིམ་བླ་མ་བརྒྱུད་པའི་རྣམ་ཐར་བཞུགས། དེབ་གསུམ་པ། ………… 1)
རྒྱལ་བ་དབེན་ས་བ་བློ་བཟང་དོན་གྲུབ་ཀྱི་རྣམ་ཐར། ………
མཁས་གྲུབ་སངས་རྒྱས་ཡེ་ཤེས་ཀྱི་རྣམ་ཐར། ……………
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་རྣམ་ཐར། …
དྲུང་པ་རྒྱལ་ཚབ་བློ་བཟང་བརྩོན་འགྲུས་རྒྱལ་མཚན་གྱི་རྣམ་ཐར། … (201)
རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་རྣམ་ཐར། (207)
རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་
རྣམ་ཐར། …
མཁྱེན་རབ་དབང་ཕྱུག་འཇམ་དབྱངས་ཆོས་འཕེལ་གྱི་རྣམ་ཐར། (293)
ཞབས་དྲུང་ལྷ་པ་སྤྲུལ་སྐུ་བློ་བཟང་འཕྲིན་ལས་ཀྱི་རྣམ་ཐར།… (295)
བྱ་བྲལ་གྲུབ་པའི་དབང་ཕྱུག་བློ་བཟང་རྣམ་རྒྱལ་གྱི་རྣམ་ཐར། … … (299)
དྲུང་པ་རྟ་ཕུག་པ་བློ་བཟང་དམ་ཆོས་རྒྱལ་མཚན་གྱི་རྣམ་ཐར། - (35)
རྗེ་སྒྲུབ་ཁང་པ་དགེ་ལེགས་རྒྱ་མཚོའི་རྣམ་ཐར། .…………………. (376)
རྗེ་དགེ་ལེགས་རྒྱ་མཚོའི་ཐུགས་སྲས་མཁར་རྡོ་མཁན་པོ་བཟོད་པ་རྒྱ་
མཚོའི་རྣམ་ཐར། …… …………
，，，，(218)
（299)
，，。、， (401)



༄༅། །ལམ་རིམ་བླ་མ་བརྒྱུད་པའི་རྣམ་ཐར་
བཞུགས་སོ། །
དེབ་གསུམ་པ།
རྒྱལ་བ་དབེན་ས་བ་བློ་བཟང་དོན་གྲུབ་ཀྱི་
རྣམ་ཐར་བཞུགས་སོ། །
རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་ཐུབ་
དབང་རྡོ་རྗེ་འཆང་དང་དབྱེར་མ་མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་
མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དཔལ་
ལྡན་ བླ་ མ་ བདེ་ ཆེན་ དངོས་གྲུབ་ཀུན། །ཀུན་ ལ་ སྦྱིན་མཛད་ བློ་བཟང་ རྡོ་ རྗེ་
འཆང་། །སྐྱབས་ གསུམ་ ཀུན་ འདུས་ རྗེ་ བཙུན་ སྤྲུལ་ པའི་ སྐུ། །བློ་ བཟང་ དོན་
འགྲུབ་ཞབས་ལ་གསོལ་བ་འདེབས། །ཞེས་བསྔགས་པ་རྒྱལ་བ་དབེན་ས་བ་བློ་
བཟང་དོན་གྲུབ་ནི། སྔོན་འདས་པའི་བསྐལ་པ་བརྗོད་ཀྱིས་མི་ལང་བའི་ཡང་
བརྗོད་ཀྱིས་མི་ལང་བའི་སྔོན་རོལ་ནས་བྱང་ཆུབ་མཆོག་ཏུ་ཐུགས་བསྐྱེད་དེ་རྒྱལ་
སྲས་ཀྱི་སྤྱོད་པ་རྒྱ་མཚོའི་ཕ་རོལ་ཏུ་སོན་པ་ཞིག་མི་མཇེད་འཇིག་རྟེན་གྱི་ཁམས་
འདིར་སྟོན་པ་ཐུབ་པའི་དབང་པོའི་མདོ་སྔགས་ཀྱི་བསྟན་པ་སྤེལ་བའི་སླད་དུ་རྒྱ་
གར་ཤར་ནུབ་ཁ་ཆེ་བལ་ཡུལ་སོགས་སུ་སྤྲུལ་པའི་བཀོད་པ་སྣ་ཚོགས་བསྟན་
ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད། བྱང་ཕྱོགས་གངས་རིའི་
ལྗོངས་འདིར་ཡང་སྤྲུལ་པ་སྣ་ཚོགས་བསྟན་ཏེ་གང་དུ་རྒྱལ་བའི་བསྟན་པ་མ་དར་
- 1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བའི་ས་རྣམས་སུ་ཐུབ་དབང་བསྟན་པའི་སྒྲོན་མེ་གསར་དུ་བཙུགས། ཅུང་ཟད་
དར་བའི་ས་རྣམས་སུ་ཉམས་པ་རྣམས་གསོས། ཅུང་ཟད་རྒྱུན་གནས་པ་རྣམས་
དར་བར་མཛད་པའི་འཕྲིན་ལས་རྒྱ་ཆེ་རྒྱུན་མི་ཆད་དུ་འཇུག་བཞིན་པ་ལས། དུས་
འདིར་འཇམ་མགོན་བླ་མའི་སྙན་བརྒྱུད་ཀྱི་བསྟན་པ་འཛིན་ཅིང་སྤེལ་བའི་སླད་དུ་
བསམ་བཞིན་དུ་བྱོན་པ་ཞིག་སྟེ། དེ་ཡང་གཡས་རུ་གཙང་འགྲམ་དགེ་རྒྱས་བྱེ་མ་
གླིང་གི་གཙུག་ལག་ཁང་དང་ཉེ་བའི་སའི་ཆ་ལྷ་ཁུད་ཅེས་བྱ་བའི་ཡུལ་གྱི་ཕུ་དབེན་
ས་ཞེས་པ་སྔོན་བྱོན་དམ་པ་དུ་མས་བྱིན་གྱིས་བརླབས་པའི་གནས་སུ་མཁས་གྲུབ་
ཆེན་པོ་བསོད་ནམས་ཕྱོགས་གླང་སོགས་དམ་པ་དུ་མ་འཁྲུངས་པའི་རྒྱུད་པ། རུས་
ཁྱད་པར་ཅན་མདོངས་ཀྱི་རུས། དེ་ལྟ་བུའི་རིགས་རུས་ཆོ་འབྲང་རྒྱུད་པ་མ་སྨད་
པའི་རིགས་སུ་ཡབ་བསོད་ནམས་རྡོ་རྗེ་ཞེས་གྲགས་པ་ཡ་རབས་ཀྱི་སྤྱོད་ཚུལ་གྱི་
གཟི་བྱིན་དུ་མས་མཛེས་པ་དང༌། ཡུམ་དཔལ་འཛོམ་སྐྱིད་ཅེས་པ་གཟུགས་དང་
ལང་ཚོ་ཕུན་ཚོགས་པ་ཞིག་སྟེ་ཡབ་ཡུམ་དེ་གཉིས་ཀྱི་སྲས་སུ་བསམས་བཞིན་དུ་
ཁྲོ་བོ་ཞེས་པ་ཤིང་མོ་གླང་གི་ལོ་ཟླ་བ་དང་པོའི་དཀར་ཚེས་བཅུའི་ཉིན་ངོ་མཚར་
བའི་ལྟས་དང་བཅས་ཏེ་སྐུ་བལྟམས། བལྟམས་མ་ཐག་ཏུ་མ་གྱུར་སེམས་ཅན་
ཐམས་ཅད་སྙིང་རེ་ རྗེ་ཨོཾ་མ་ཎི་པདྨེ་ཧཱུྃ། ཞེས་ཡི་གེ་དྲུག་པའི་སྒྲ་བསྒྲགས་པས་
འཇིག་རྟེན་ཐམས་ཅད་དུ་དབྱངས་ཀྱི་ང་རོས་ཁྱབ་ནས་ལྷའི་དབང་པོ་བརྒྱ་བྱིན་
དང་རྒྱལ་པོ་ཆེན་པོ་བཞི་ལ་སོགས་པ་དཀར་ཕྱོགས་སྐྱོང་བའི་ལྷ་དང་སྲུང་མ་
ཐམས་ཅད་དགའ་ཞིང་མགུ་ལ་ངོ་མཚར་རྨད་དུ་གྱུར་ཏེ་ད་ནི་འཇིག་རྟེན་མགོན་
དང་བཅས་སོ། །ཐུབ་པའི་བསྟན་པ་ཉམས་པ་གསོས་པར་འགྱུར་རོ། །བདུད་སྡེ་
དཔུང་དང་བཅས་པ་ཉམས་པར་འགྱུར་རོ། །དཀར་ཕྱོགས་ ཀྱི་ ལྷ་རྣམས་རྒྱལ་



ལམ་རིམ་བླ་མ་བརྒྱུད་པའི་རྣམ་ཐར།
ལོ། །ཞེས་དགའ་བའི་ཅ་ཅོའི་སྒྲ་བསྒྲགས་པ་གོང་ནས་གོང་དུ་འོག་མིན་གྱི་བར་དུ་
ཁྱབ་པར་བྱས་སོ། །ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་དགྱེས་
ནས་རྒྱལ་སྲས་བདག་ཉིད་ཆེན་པོ་འདིའི་དོན་གྲུབ་པར་གྱུར་ཅིག་ཅེས་སྨོན་ལམ་
མཛད་ཅིང་མེ་ཏོག་གཏོར་བར་ངེས་སོ། །རྒྱལ་བ་དབེན་ས་བ་ཆེན་པོ་ཡུམ་གྱི་
མངལ་ནས་འཁྲུངས་མ་ཐག །རྒྱལ་སྲས་དཔའ་བོའི་ངང་ཚུལ་གསལ་བར་བསྟན་
ཏེ་སྙིང་རྗེའི་སྒྲ་དབྱངས་བསྒྲགས་པའི་ཚུལ་འདི་ལ་སྲས་ཀྱི་ཐུ་བོ་མཁས་གྲུབ་
སངས་རྒྱས་ཡེ་ཤེས་ཀྱིས་བསྟོད་པ་འདི་ལྟར་མཛད་དེ། བསྐལ་བཟང་ཡུམ་གྱི་
ལྷུམས་ བཞུགས་ བལྟམས་ པའི་ ཚེ། །འགྲོ་ལ་ བརྩེ་ བའི་ སྙིང་ རྗེའི་ སྒྲ་དབྱངས་
བསྒྲགས། །གྲུབ་པའི་གདུང་མཆོག་འཛིན་པའི་དབེན་ས་བ། །བློ་བཟང་དོན་གྲུབ་
ཞབས་ལ་གསོལ་བ་འདེབས། །ཞེས་བསྔགས་སོ། །རྒྱལ་སྲས་བདག་ཉིད་ཆེན་པོ་
འདི་དབེན་སར་ཡུམ་གྱི་མངལ་ནས་བཙས་མ་ཐག་ཤངས་མདོ་རི་བོ་དགེ་འཕེལ་
གྱི་མཁན་པོ་རྗེ་ལེགས་པའི་བློ་གྲོས་ཀྱིས། ཇི་ལྟར་གཞོན་ནུ་དོན་གྲུབ་ཡུམ་སྒྱུ་
འཕྲུལ་མ་ལས་འཁྲུངས་མ་ཐག་ལྷ་རྣམས་ཀྱིས་ཁྲུས་གསོལ་བ་ཇི་ལྟ་བ་རྒྱས་སྲས་
གཞོན་ནུ་དེ་ལ་ཁྲུས་གསོལ་ཞིང་ད་ནི་འཇིག་རྟེན་མགོན་དང་སྐྱབས་དང་དཔུང་
གཉེན་དང་བཅས་སོ་ཞེས་གོ་བའི་ཆེད་དུ་མཚན་མགོན་པོ་སྐྱབས་ཞེས་བཏགས་
སོ། །དེ་འདྲ་བའི་རྒྱལ་སྲས་གཞོན་ནུ་དེ་ནི། དབུ་གདུགས་ལྟ་བུ་དང་། དཔྲལ་བ་
དབྱེས་ཆེ་ཞིང་སྨིན་མ་འཛར་ལ་ཤངས་ཀྱི་གཟེངས་མཐོ་བ་དང་། སྙན་ཤལ་རིང་
དུ་འཕྱང་ཞིང་ཡན་ལག་དང་ཉིང་ལག་རྒྱས་ལ་དཀུ་སྐབས་ཕྱེད་པ་དང་། དབང་པོ་
ཡོངས་སུ་གསལ་ཞིང་པགས་པའི་མདོག་ནི་མེ་ཏོག་ཀུ་མུ་ད་ལྟར་དཀར་བས་
འཇིག་རྟེན་གྱི་སྐྱེ་བོ་གཞན་དང་མི་འདྲ་བའི་མཚན་གྱི་དཔལ་གྱིས་མཛེས་པ་མིག་
3-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གི་བདུད་རྩི་ལྟ་བུ་ཞིག་བྱུང་ངོ༌། །དེའི་ཚེ་རྗེ་སྐྱབས་མཆོག་དཔལ་བཟང་དེ་ཉིད་
ལྷག་པའི་ལྷ་རྣམས་དང་བླ་མ་རྣམས་ཀྱིས་འཇམ་མགོན་སྙན་བརྒྱུད་ཀྱི་བསྟན་པ་
འཛིན་པའི་སྐྱེས་བུ་དམ་པ་ཞིག་དབེན་སར་མྱུར་དུ་འབྱུང་བས་དེ་ལ་མདོ་སྔགས་
ཀྱི་ལམ་གྱི་གནད་ཐམས་ཅད་རྫོགས་པར་སྟོན་ཅིག་ཅེས་ལུང་བསྟན་པས་བསྐུལ་
ཏེ་དབེན་སའི་དགོན་པ་ཞོལ་དུ་ཕེབས་ནས་ཐམས་ཅད་མཁྱེན་པ་བསོད་ནམས་
ཕྱོགས་གླང་གི་གདན་སར་བཞུགས་ཏེ། རིགས་སད་པ་དུ་མ་ལ་དམ་པའི་ཆོས་ཀྱི་
བགོ་སྐལ་སྩལ་ཞིང་། གཙོ་བོར་ཆོས་བརྒྱད་ཀྱི་རོལ་པ་བཙན་ཐབས་སུ་བཅད་
ནས་ཟབ་པ་དང་རྒྱ་ཆེ་བའི་ལམ་རྣམས་ལ་རྩེ་གཅིག་ཏུ་སེམས་ཤིང་གོམས་པར་
མཛད་ པས་ གཞལ་དུ་མེད་ པའི་ མངོན་ པར་རྟོགས་ པ་ ཡང་ བརྙེས། རྗེ་ སྐྱབས་
མཆོག་དཔལ་བ་དབེན་སའི་དགོན་པ་ཞོལ་དུ་ཕེབས་སྐབས་རྒྱལ་བ་དབེན་ས་བ་
ཆེན་པོ་འདི་ཉིད་འཁྲུངས་ནས་རིང་པོ་མ་ལོན་པ་སྐུ་ན་ཤིན་ཏུ་ཕྲ་བའི་སྐབས་ཡིན་
ཡང་སྔོན་ཡུན་རིང་པོ་ནས་སྨོན་ལམ་གྱིས་མཚམས་སྦྱར་བའི་མཐུ་དང༌། འཇམ་
མགོན་བསྟན་སྲུང་རྣམས་ཀྱིས་བསྐུལ་བའི་མཐུས། རྒྱལ་བ་དབེན་ས་བ་རྒྱལ་
སྲས་གཞོན་ནུ་གསར་པའི་ཟླ་ཚེས་ལྟ་བུར་གནས་པ་འདིས་ རྗེ་ སྐྱབས་མཆོག་
དཔལ་ བའི་ མཚན་ ཐོས་ པ་ ཙམ་ གྱིས་ དད་ ཅིང་ གུས་ པར་ གྱུར་ལ། རྗེ་ སྐྱབས་
མཆོག་དཔལ་བ་ཡང་རྒྱལ་བ་དབེན་ས་བའི་སྐུ་གཟིགས་པ་ཙམ་གྱིས་ཡུན་རིང་མ་
འཕྲད་པའི་ ཕ་བུ་གསར་དུ་འཕྲད་པ་བཞིན་དུ་དགའ་བ་དང་ སྤྲོ་བས་ཤིན་ཏུ་
གཅེས་པར་འཛིན་པར་གྱུར་ཏོ། །དེའི་ཚེ་ཐ་མལ་ཆུ་བུར་མིག་ལྡན་རྣམས་ཀྱི་སྣང་
ངོར་རྗེ་སྐྱབས་མཆོག་དཔལ་བས་དབེན་སར་འཁྲུངས་པའི་རྒྱལ་སྲས་གཞོན་ནུ་
འདི་ལ་ཐུགས་མཉེས་པའི་སྟངས་ཀ་མཛད་པ་ཙམ་ཞིག་ཏུ་སྣང་ཡང་། ངེས་པ་དོན་



ལམ་རིམ་བླ་མ་བརྒྱུད་པའི་རྣམ་ཐར།
ཏུ་ཟུང་འཇུག་གྲུབ་པའི་དཔའ་བོ་རྗེ་སྐྱབས་མཆོག་དཔལ་བ་དང་། རྒྱལ་སྲས་
སྤྲུལ་པའི་གར་མཛད་པ་དབེན་ས་བ་གཉིས་པོ་ཞལ་འཛོམ་སྟེ་དུས་གསུམ་གསལ་
བར་གཟིགས་པས་བསྟན་པ་དང་སེམས་ཅན་གྱི་དོན་དུ་ཇི་ལྟར་མཛད་དགོས་པའི་
བཀའ་བགྲོ་བ་མཛད་ཅིང་། མ་འོངས་པ་ན་ཡབ་སྲས་གཉིས་ཀྱིས་མཛད་པ་ཇི་
ལྟར་མཛད་པ་མཐའ་དག་གསུང་མོལ་ ཞིབ་ཏུ་མཛད་དོ། །དེ་ནས་རྒྱལ་སྲས་
གཞོན་ནུ་དེ་ཉིད་སྔོན་ཡུན་རིང་པོ་ནས་རྒྱལ་སྲས་ཀྱི་སྤྱོད་པ་ལ་གོམས་པ་ཀློངས་
སུ་གྱུར་པས་བྱིས་པའི་ངང་ཚུལ་མཐའ་དག་ལས་འདས་ཏེ་ཇི་ལྟར་བྱིས་པ་གཞན་
དག་སྐྱེས་ཙམ་ཉིད་ནས་མའི་ནུ་ཞོ་ལེན་པ་ལ་གཞན་གྱིས་བསླབ་མི་དགོས་པར་
ངང་གིས་འཇུག་པ་ཅི་འདྲ་བ་དེ་འདྲ་བར་རྒྱལ་སྲས་བདག་ཉིད་ཆེན་པོ་འདི་ནི་
སྐྱེས་ཙམ་ཉིད་ནས་གཞན་གྱིས་བསླབ་མི་དགོས་པར་ལྷ་དང་བླ་མ་ལ་གསོལ་བ་
འདེབས་པ་ལྷུར་བྱེད་ཅིང་འཁོར་བའི་ངང་ཚུལ་གང་དང་གང་ལའང་མཐོང་བ་ཙམ་
གྱིས་ཞེན་པ་ལོག་པ་དང་། སེམས་ཅན་སུ་དང་སུ་མཐོང་ཡང་འགྲོ་བ་ཉམ་ཐག་
འདི་ཐབས་གང་ཞིག་གིས་འཁོར་བའི་བཙོན་ནང་ནས་གདོན་པར་བྱ་སྙམ་དུ་སྙིང་
རྗེ་ངམ་ཤུགས་ཀྱིས་སྐྱེ་བ་དང་། ལྷག་པར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཉིད་
ལ་གསོལ་བ་འདེབས་ཤིང་རྒྱལ་བ་ཙོང་ཁ་པའི བསྟན་པའི་སྙིང་ པོ་ཡོངས་སུ་
རྫོགས་ པ་འཛིན་ཅིང་སྤེལ་ནུས་པ་དུས་ནམ་ཞིག་ན་འོང་སྙམ་པ་འབའ་ཞིག་
ཐུགས་ལ་བརྣགས་ཏེ་ཡུལ་དེའི་ཤར་ཕྱོགས་ན་ཕུག་གཞན་གྱིས་རྙེད་དཀའ་བ་
ཞིག་ཡོད་པས་ཕུག་དེར་བདག་ཉིད་གཅིག་པུར་ཞག་ལྔ་དྲུག་ཙམ་རེ་བསྡད་པས་
ཡང་ཡང་འཚོལ་དགོས་པ་ཞིག་ཡོད་གསུང་། གཅིག་པུ་དབེན་པ་ལ་མངོན་པར་
དགྱེས་པ་ཞིག་དེ་འདྲ་བའི་གཞོན་ནུ་ཉིད་ནས་རང་འཁྲུངས་སུ་ཡོད་ཅིང་། དེ་དུས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་སྟོན་པ་ཐུབ་པའི་དབང་པོ་དང་རྒྱལ་བ་ཙོང་ཁ་པ་ལ་གསོལ་འདེབས་ཉིན་
མཚན་ཁོར་ཡུག་ཏུ་ཤུགས་དྲག་ཏུ་མཛད་པ་ན་བཅོམ་ལྡན་འདས་ཐུབ་པའི་དབང་
པོ་དང༌ རྒྱལ་བ་ བློ་བཟང་གྲགས་པ་ གཉིས་ ཀྱི་ ཞལ་ གཟིགས་ཤིང་བྱིན་གྱིས་
བརླབས་པའི་སྣང་བས་དུས་འདའ་བ་ཞིག་བྱུང་ངོ༌། །དེ་ནས་དགུང་ལོ་བརྒྱད་
བཞེས་པ་ན། ནུབ་གཅིག་སེག་རིའི་རྩེ་ནས་ཟླ་བའི་དཀྱིལ་འཁོར་ཉ་གང་བ་ཞིག་
ཤར་བྱུང་བས་རང་ཉིད་ཀྱི་སྐུ་ལ་དར་དཀར་གྱི་གོས་དང་རིན་པོ་ཆེའི་རྒྱན་གྱིས་
བརྒྱན། རྡོ་དྲིལ་འཛིན་པས་ཟླ་བ་དེ་ལ་ཞུགས་ཏེ་དྲིལ་བུ་གསིལ་བའི་སྒྲས་འཇིག་
རྟེན་གྱི་ཁམས་ ཁྱབ་པ་ཞིག་རྨིས་གསུང་སྟེ་དེ་ནི་རྒྱལ་བ་དབེན་ས་བ་ཆེན་པོ་
འདིས་རྗེ་བླ་མའི་མདོ་སྔགས་ཀྱི་བསྟན་པ་འཛིན་མའི་ཁྱོན་ཐམས་ཅད་དུ་དར་
ཞིང་རྒྱས་པར་མཛད་པའི་ འཕྲིན་ལས་རྒྱ་ཆེ་རྒྱུན་མི་འཆད་འབྱུང་བ་འདི་ལ་
དགོངས་པར་ངེས་སོ། །རྒྱལ་བ་དབེན་ས་བ་འཁྲུངས་ཙམ་ཉིད་ནས་བླ་མ་ལྷའི་
རྣལ་འབྱོར་གྱི་སྒྲུབ་པ་ལ་ཞུགས་པས་སྟོན་པ་མཆོག་དང་འཇམ་མགོན་བླ་མས་
བྱིན་གྱིས་བརླབས་པའི་སྣང་བ་ཁྱད་པར་ཅན་བྱུང་བའི་ཚུལ་དེ་ལ་སྲས་ཀྱི་ཐུ་བོ་
མཁས་གྲུབ་སངས་རྒྱས་ཡེ་ཤེས་ཀྱིས་བསྟོད་པ་མཛད་པ་ནི། བླ་མ་མཆོག་དང་
ལྷག་ པའི་ ལྷ་རྣམས་ ཀྱིས། །འགྲོ་བའི་ དཔལ་ མགོན་ མཆོག་ ཏུ་ ཉེར་ གཟིགས་
ནས། །གཞོན་ནུའི་དུས་ནས་ བྱིན་བརླབས་དབེན་ས་བ། །བློ་བཟང་དོན་གྲུབ་
ཞབས་ ལ་ གསོལ་བ་འདེབས། །ཞེས་གསུངས་སོ། །དེ་ནས་སྔོན་ལན་ཅིག་མ་
ཡིན་པར་གོམས་པའི་བག་ཆགས་བཟང་པོའི་མཐུ་ཡོངས་སུ་བརྟན་པས། འཁོར་
བ་མཐའ་དག་མེ་འབར་བའི་རླབས་ལྟར་གཟིགས་པའི་ངེས་འབྱུང་གི་བསམ་
ཤུགས་དྲག་པོས་རབ་ཏུ་འབྱུང་བའི་ཐབས་ཇི་ལྟར་བྱ་ཞེས་ཉིན་མཚན་ཀུན་ཏུ་དེ་



ལམ་རིམ་བླ་མ་བརྒྱུད་པའི་རྣམ་ཐར།
འབའ་ཞིག་ཐུགས་ལ་བརྣགས་སོ། །དེ་ནས་ཇི་ལྟར་སྨོན་པ་ལྟར་དགུང་ལོ་བཅུ་
གཅིག་བཞེས་པ་ཕག་ལོ་ཟླ་བ་དང་པོའི་ཚེའི་བཅུའི་ཉིན་འཁོར་དབུས་སྡིངས་ཀྱི་
དགོན་པར་ཆོས་རྗེ་ལྷ་རི་རྩེ་པ་གྲགས་པ་དོན་གྲུབ་པའི་མཁན་པོ་དང་། ཞལ་སྔ་
ནས་ཚུལ་ ཁྲིམས་རིན་ཆེན་པས་སློབ་དཔོན་མཛད་གནས་བརྟན་ཆོས་ཀྱི་རྒྱལ་
མཚན་དང་། རབ་འབྱམས་པ་ལེགས་པ་སོགས་ཁ་སྐོང་བར་འོས་པ་དད་པའི་
དགེ་འདུན་ཡོངས་སུ་རྫོགས་པའི་དབུས་སུ་ཁྱིམ་ནས་ཁྱིམ་མེད་པར་རབ་ཏུ་བྱུང་
སྟེ་མཚན་ཡང་བློ་བཟང་དོན་གྲུབ་ཅེས་བྱ་བར་གསོལ་ཏོ། །འདི་ནི་སྔོན་ཐུབ་པའི་
དབང་པོ་ཡུམ་སྒྱུ་འཕྲུལ་མ་ལས་འཁྲུངས་མ་ཐག་རྒྱལ་པོ་ཟས་གཙང་མས་དོན་
ཐམས་ཅད་གྲུབ་པ་ཞེས་མཚན་གསོལ་བ་ལྟར། རྒྱལ་སྲས་བདག་ཉིད་ཆེན་པོ་
འདི་ཡང་ རྒྱལ་བའི་བསྟན་པའི་སྒོར་ བྱོན་མ་ཐག་ཕྱོགས་བཅུའི་རྒྱལ་བ་སྲས་
བཅས་ཐམས་ཅད་ཀྱིས་མཁན་སློབ་གཉིས་བྱིན་གྱིས་བརླབས་ཏེ་བློ་བཟང་ཐུབ་
དབང་རྡོ་རྗེ་འཆང་ཆེན་པོའི་མདོ་སྔགས་སྙན་བརྒྱུད་ཀྱི་བསྟན་པ་ཡོངས་རྫོགས་ད་
ནི་འཇིག་རྟེན་འདིར་ངེས་པར་དར་བར་འགྱུར་བས་རྒྱལ་བ་སྲས་བཅས་ཀུན་གྱི་
ཐུགས་ལ་བརྣགས་པའི་དོན་གྲུབ་བོ་ཞེས་མཚོན་པའི་ཕྱིར་བློ་བཟང་དོན་གྲུབ་
ཅེས་མཚན་གསོལ་བར་ངེས་སོ། །ཚུལ་འདི་ལ་མཁས་གྲུབ་ཆེན་པོ་སངས་རྒྱས་ཡེ་
ཤེས་ཀྱིས། རྗེ་བཙུན་དམ་པ་གྲགས་པའི་མཚན་ཅན་གྱིས། །བློ་བཟང་དོན་གྲུབ་
ཅེས་བྱར་མཚན་གསོལ་ནས། །བསྟན་ལ་རབ་ཏུ་བྱུང་མཛད་དབེན་ས་བ། །བློ་
བཟང་དོན་གྲུབ་ཞབས་ལ་གསོལ་བ་འདེབས། །ཞེས་བསྔགས་པ་མཛད་དོ། །དེ་
ལྟར་རྒྱལ་སྲས་བདག་ཉིད་ཆེན་པོ་འདི་ལྷ་དང་བཅས་པའི་འཇིག་རྟེན་མཐའ་དག་
གི་ཡོན་གནས་དམ་པ་ཐུབ་པའི་དབང་པོ་གཉིས་པ་ལྟ་བུར་གྱུར་ཅིང་། དེའི་ཚེ་
7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཁན་སློབ་དགེ་འདུན་དང་བཅས་པས་ཀྱང་མེ་ཏོག་གཏོར་ཞིང་ཤིས་པ་བརྗོད་དེ་
དོན་དེ་ལྟར་དུ་འགྱུར་བར་སྨོན་ལམ་མཛད་དོ། །ཚུལ་དེ་ནི་རྒྱལ་བ་དབེན་ས་བ་
ཆེན་པོ་རང་ཉིད་ཀྱི་གསུང་ལས་བྱུང་སྟེ་ཕག་ལོ་རྟ་ཟླའི་ཚེས་བཅུ་ལ། སོ་སོ་ཐར་
པའི་ སྡོམ་ པ་ བླངས། །སངས་ རྒྱས་ བསྟན་ ལ་ ཞུགས་ པ་ དང༌། །ངུར་ སྨིག་ རྒྱལ་
མཚན་བསྐོན་པ་མཉམ། །ཞེས་གསུངས་སོ། །རྒྱལ་བ་དབེན་ས་བ་ཆེན་པོ་རང་
ཉིད་སྔོན་ཡུན་རིང་པོ་ནས་རྒྱལ་སྲས་ཀྱི་སྤྱོད་པ་རྒྱ་མཚོ་ལ་བསླབ་པ་མཐར་ཕྱིན་
པ་ཞིག་ཡིན་ཡང་། ཕྱི་རབས་ཀྱི་གདུལ་བྱ་རྣམས་རྒྱལ་བའི་བསྟན་པ་ལ་ཞུགས་
ནས་ཐོས་བསམ་སྒོམ་གསུམ་འདི་ལྟར་བྱ་དགོས་སོ་ཞེས་འདོམས་པའི་ཕྱིར་དང་།
རྗེ་ བླ་ མས། དང༌ པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ ལུགས་
ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །
ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །ཚུལ་འདི་བསམས་ཤིང་མདུན་མ་
ལེགས་ནས་གདའ། །ཞེས་གསུངས་པ་ལྟར་ཕ་རྗེས་བུས་ཟིན་པ་ཞིག་བྱ་བའི་ཕྱིར་
རྒྱ་ཆེན་ཐོས་པ་འཚོལ་བར་བཞེད་ནས་དབྱར་ཆོས་ལ་དགེ་འཕེལ་དུ་ཕེབས་པ་ན།
སློབ་དཔོན་ཚུལ་ཁྲིམས་རིན་ཆེན་པས་ཚུལ་ཁྲིམས་སྒང་གི་གདན་ས་བཞག་སྟེ་
འབྲས་སྤུངས་ལ་ཕེབས་པ་དང་ཐུག་ནས་འབྲས་སྤུངས་སུ་མཁན་པོ་རིན་པོ་ཆེ་
གྲགས་པ་དོན་གྲུབ་དང། སློབ་དཔོན་རིན་པོ་ཆེ་ཚུལ་ཁྲིམས་རིན་ཆེན་པ་གཉིས་
དང་ལྷན་དུ་བྱོན། དེ་ནས་འབྲས་སྤུངས་སུ་དབྱར་སྟོན་སྦྲེལ་ནས་བཞུགས་ཏེ་ཆོས་
སྤྱོད་ཀྱི་རིམ་པ་ཅི་རིགས་པ་ཐུགས་ལ་ཆུད་པར་མཛད། རྗེ་ལྷ་རི་པ་ལ་བྱང་ཆུབ་
ལམ་གྱི་རིམ་པ་དང། དཔེ་ཆོས་རིན་སྤུངས་སོགས་ཆོས་བཀའ་དུ་མ་དང་། དཔལ་
དུས་ཀྱི་འཁོར་ལོའི་དབང་། བཅོམ་ལྡན་འདས་རྡོ་རྗེ་འཇིགས་བྱེད་ཀྱི་དབང་བཞི་
A-



ལམ་རིམ་བླ་མ་བརྒྱུད་པའི་རྣམ་ཐར། །
ཡོངས་སུ་རྫོགས་པ་ཞུ་བར་མཛད། རྗེ་ལྷ་རི་པ་འདིས་རྡོ་རྗེ་ཐེག་པའི་སྒོར་དང་
པོར་སྨིན་པར་མཛད་པས་བཀའ་དྲིན་ཟླ་མེད་དུ་འཛིན་པར་མཛད་དོ། །དེ་ནས་ཟླ་
བ་བཅུ་པའི་མཇུག་ཏུ་དབེན་སར་ཕེབས། སླར་རི་བོ་དགེ་འཕེལ་དུ་ཆོས་ཀྱི་རྗེ་བློ་
གྲོས་རྒྱལ་མཚན་པའི་དྲུང་དུ་གསང་བ་འདུས་པ་མི་བསྐྱོད་པའི་དབང་བཞི། རྩ་
རྒྱུད་ཀྱི་ལུང། རྡོ་རྗེ་མི་འཁྲུགས་པའི་དབང་རྗེས་གནང་། གཟུངས་ཀྱི་ལུང་དང་
བཅས་པ། སྨན་བླའི་རྗེས་གནང་ལུང་དང་བཅས་པ། སྣར་ཐང་བརྒྱ་རྩའི་རྗེས་
གནང་ལུང་དང་བཅས་པ་ཡོངས་སུ་རྫོགས་པར་གསན་ནོ། །དེ་ནས་རྒྱལ་བའི་
བསྟན་པ་ལ་ཞུགས་ནས་ལམ་ལ་སློབ་པར་འདོད་པ་རྣམས་ལ་ཚེ་འདིའི་རྙེད་
བཀུར་སྙན་གྲགས་ཙམ་གྱི་ཕྱིར་དུ་ཐོས་བསམ་བྱེད་པ་ནི་བདུད་རྩི་དུག་ཏུ་བསྒྱུར་
བ་ལྟར་ངལ་བ་འབྲས་མེད་དུ་འགྱུར་བ་དང་དལ་བ་སྟོང་ཟད་དུ་བྱེད་དོ་ཞེས་
འདོམས་ པ་དང་། ཐོས་བསམ་བྱེད་པའི་ཚེ་ རང་རྒྱུད་འདུལ་བའི་ ཕྱིར་ དུ་ཉོན་
མོངས་པའི་གཉེན་པོར་དྲི་མ་མེད་པའི་རིགས་ལམ་འཚོལ་བ་ཡིན་གྱི་དེ་ལྟ་མིན་
པར་ཤིང་རྟ་ཆེན་པོའི་གཞུང་གི་དགོངས་པ་མི་འཚོལ་བར་ཁོ་འདི་ཟེར་ན་ང་འདི་
ཟེར་གྱི་གཤགས་འགྱེད་ཙམ་དང༌། ཚིག་ཟུར་འཆོས་པའི་རྩོད་པ་ལྷུར་ལེན་པ་ནི་
སྙིང་པོ་གང་ཡང་མེད་དོ་ཞེས་འདོམས་ པ་དང་། རང་ཉིད་གྲུབ་པའི་གོ་འཕང་
མཐོན་པོར་གཤེགས་པའི་ངང་ཚུལ་སྟོན་པ་སོགས་ཀྱི་དགོས་པ་མང་པོ་གཟིགས་
ནས་དེའི་དགུན་བཀྲ་ཤིས་ལྷུན་པོར་ཕེབས་ནས་ཐོས་བསམ་གླིང་གི་གདན་ས་པ་
འཇམ་པའི་དབྱངས་བློ་བཟང་བཤེས་གཉེན་པའི་དྲུང་དུ་བསྡུས་གྲྭ་རྩི་བ་དང་
གཞུང་དང་ཆོས་སྤྱོད་མང་པོའི་ལུང་ཡང་གསན། དེའི་ཚེ་ཐོག་མར་ཉིན་གཅིག་
ཙམ་ཞིག་སྦྱོར་བ་རྩི་བ་སོགས་ལ་ཐོགས་པ་མེད་པའི་སྤོབས་པ་མཐུ་ཅན་གྱུར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱང་། ཕྱིས་ནི་ཆོས་ བརྒྱད་ ཀྱི་རོལ་རྩེད་ལ་རྒྱབ་ཀྱིས་ཕྱོགས་པ་སྨྱོན་པ་ལྟ་བུ་
བརྟུལ་ཞུགས་ཀྱི་གནས་ནས་གཞན་དག་གིས་ཐོས་བསམ་གྱི་སྦྱོར་བ་ལ་བསྐུལ་
བའི་བདག་རྐྱེན་ཉེ་བར་བསྒྲུབས་ཀྱང་དོན་སྐད་ཅིག་ཀྱང་ཉམས་སུ་མི་ལེན་པའི་
ཚིག་གི་སྦྱོར་བ་ཁོ་ན་བརྩོན་པ་ལྷུར་ལེན་པ་ལ་སྙིང་པོ་རང་ཅི་ཡོད། ཆུའི་ལྦུ་བ་
དང་མཚུངས་པའི་ཚིག་ཕྲེང་དག་ནི་ཉིན་རེ་བཞིན་ཟློས་བུར་སྨྲ་བ་ཁོ་ནའོ། །ཞེས་
རིག་པའི་བརྟུལ་ཞུགས་ཀྱི་སེང་གེའི་སྒྲ་ཆེན་པོ་བསྒྲགས། དོན་འདི་ནི། བདག་
ཉིད་ཆེན་པོ་རང་ཉིད་ཚེ་རབས་དུ་མར་གོམས་པས་ལུང་གི་ཆོས་ཀྱི་བདག་པོར་
གྱུར་པས་སྐུ་ཚེ་འདིར་ཐོས་བསམ་གྱི་སྦྱངས་པ་ལ་མི་ལྟོས་པ་དང༌། ཉམས་ལེན་
མེད་པར་ལྟར་སྣང་གི་ཚིག་འཁྲི་ལ་སྙིང་པོར་འདུ་ཤེས་པའི་རྟོག་གེ་བ་རྣམས་སྤ་
བཀོང་བར་མཛད་པ་དང་གཅིག་ཏུ་རྒྱལ་བ་དགྱེས་པའི་ལམ་བཟང་བསྒྲུབས་པས་
སྙིང་པོའི་བསྟན་པ་ཕྱོགས་མཐར་སྤེལ་བར་མཛད་པ་ལ་དགོངས་པའོ། །དེ་ནས་
སླར་ཡང་། དགེ་འཕེལ་དུ་རྗེ་བློ་གྲོས་རྒྱལ་མཚན་པ་ལ་ཀུན་མཁྱེན་སྟོབས་འབར་
འོད་ཟེར་གྱིས་མཛད་པའི་འདུལ་བའི་བསླབ་བྱ། རྗེ་བཙུན་ཙོང་ཁ་པའི་རྣམ་ཐར་
སོགས་ཀྱི་ལུང་དུ་མ་གསན། གཞན་ཡང་གནས་དེར་ཆོས་ཀྱི་རྗེ་ཐུབ་བསྟན་རྣམ་
རྒྱལ་བའི་དྲུང་དུ་སྤྱན་རས་ གཟིགས་བཅུ་གཅིག་ཞལ། ཐུགས་རྗེ་ཆེན་པོ་ཕྱག་
བཞི་པ་ཛི་ལ་དམར་པོ་ཡབ་ཡུམ། མགོན་པོའི་བཀའ་ཆེན་བཅུ་གསུམ་དུ་གྲགས་
པའི་རྗེས་གནང་ལུང་མན་ངག་དང་བཅས་པ། ཆོས་རྒྱལ་ཕྱི་ནང་གསང་གསུམ།
གཏུམ་ པོ་ ཁྱུང་ ལྔའི་ ལུང་ མན་ ངག་ བཅས་ པ། ནམ་ མཁའ་ སྒོ་འབྱེད། ཚེ་ རིང་
མཆེད་ ལྔའི་ དབང་ དང༌། འཇམ་ དབྱངས་ མགོན་ པོའི་ གཅོད་ གཞུང་ ཊིཀྐ་དང་
བཅས་པ་སོགས་གཅོད་ཀྱི་གདམས་པ་དུ་མ་དང་། རྗེ་བླ་མ་ནས་བརྒྱུད་པའི་ནཱ་
- 10 -



GM
ལམ་རིམ་བླ་མ་བརྒྱུད་པའི་རྣམ་ཐར།
རོའི་ཆོས་དྲུག་གི་ ཁྲིད་གསང་འདུས་རིམ་ལྔའི་ཁྲིད་ལག་རྗེས། པཎ་ཆེན་ཆོས་
རྒྱལ་གྱི་བསྲེ་འཕོ། ཕྱག་རྒྱ་སྲོག་རྩོལ་གྱི་གདམས་ངག་སོགས་ཡིག་ཆུང་དུ་མ་
དང་། འཕོ་ཁྲིད་ཆེན་མོ། ནེ་གུ་ཆོས་དྲུག་གི་ཁྲིད། ལྷ་མོ་ཤྲ་མ་ཎའི་སྒྲུབ་ཐབས།
མཁའ་འགྲོ་སེང་གདོང་ཅན་དཔལ་ལྡན་དམག་ཟོར་རྒྱལ་མོ། གུར་ཞལ། ཕྱག་
བཞི་པ། རྣམ་སྲས་གནོད་སྦྱིན་བེཀྱེ་རྣམས་ཀྱི་རྗེས་གནང་དང་སྙིང་པོའི་བཟླས་
ལུང་དང་བཅས་པ་གསན་ནོ། །དེ་ལྟར་མང་དུ་ཐོས་པ་མཛད་པའི་ཚུལ་དེ་ལ་
མཁས་གྲུབ་སངས་རྒྱས་ཡེ་ཤེས་ཀྱིས་བསྟོད་པ་མཛད་པ་ནི། གཅིག་ཏུ་སྙིང་པོའི་
དོན་ལ་གཞོལ་བའི་ཐུགས། །མཆོག་ཏུ་གྱུར་པས་མཁས་གྲུབ་གཞན་ལས་ཀྱང་། །
གདམས་པའི་བདུད་རྩི་མང་གསོལ་དབེན་ས་པ། །བློ་བཟང་དོན་གྲུབ་ཞབས་ལ་
གསོལ་བ་འདེབས། །ཞེས་གསུངས་པ་ལྟར་རོ། །དེ་ནས་རྒྱལ་བ་དབེན་ས་པ་ཆེན་
པོ་ཆོས་འཁོར་དབུས་སྡིངས་སུ་ཕེབས་ཏེ་ཟུང་འཇུག་གྲུབ་པའི་དཔའ་བོ་བླ་མ་རྗེ་
བཙུན་སྐྱབས་མཆོག་དཔལ་བཟང་པོའི་དྲུང་དུ་གསང་བདེ་འཇིགས་གསུམ་གྱི་
དབང་ ཡོངས་ རྫོགས། མགོན་ པོ། ཆོས་ རྒྱལ་ བཅུ་ གཅིག་ ཞལ། དོན་ ཞགས།
གཏུམ་པོ་ཁྱུང་ལྔ་རྣམས་ཀྱི་རྗེས་གནང་བཟླས་ལུང་དང་བཅས་པ། གྲུབ་རྒྱལ་
ལུགས་ཀྱི་ཚེ་དབང་ལ་སོགས་པ་མདོ་སྔགས་ཀྱི་ཆོས་བཀའ་ཡོངས་སུ་རྫོགས་པ་
ཞུས་ཤིང་། བླ་མ་དང་ཡི་དམ་དབྱེར་མི་ཕྱེད་པའི་ཡེ་ཤེས་ཀྱི་དཀྱིལ་འཁོར་དངོས་
སུ་གཟིགས་པ་དང་ངོ་མཚར་བའི་ལྟས་དུ་མ་གཟིགས་པ་ནི་རྒྱལ་བ་དབེན་ས་པ་
ཆེན་པོས་བདག་ཉིད་ཆེན་པོ་རྗེ་བཙུན་སྐྱབས་མཆོག་དཔལ་བཟང་ཕྱག་ན་རྡོ་རྗེ་
གཏུམ་མོའི་དབང་ཞུས་པའི་དུས་སུ་རྗེ་སྐྱབས་མཆོག་དཔལ་བ་དེ་སྐུ་མདོག་
མཐིང་ཁ་འོད་ཟེར་ལྔ་འཕྲོ་བ་ལ་མེ་སྣ་ལྔ་འབར་བས་མཛེས་པར་བསྐོར་བ།
-
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཏོར་མ་དང་རྡོ་དྲིལ་ནམ་མཁར་གནས་ཤིང་། དྲི་ཞིམ་པོ་བྲོ་བ་དང་། ལྷའི་རོལ་
མོའི་སྒྲ་ཡང་མངོན་སུམ་དུ་གསན། ཡང་དོན་ཞགས་དང༌། བཅུ་གཅིག་ཞལ་གྱི་
དབང་ཞུས་པའི་དུས་སུ་སྔར་བསྟན་མ་མཐོང་བའི་རྡུལ་ཚོན་གྱི་དཀྱིལ་འཁོར་ཡིད་
འཕྲོག་པ་ཞིག་ལྷའི་མེ་ཏོག་སྣ་ཚོགས་པ་སོགས་མཆོད་པའི་ཚོགས་ཀྱང་དུ་མ་
འདུག་ཅིང་། དྲི་ཞིམ་པོ་དང་ལྷའི་སིལ་སྙན་གྱི་སྒྲ་སྙན་པོ་ཡང་འཁྲོལ། རྗེ་སྐྱབས་
མཆོག་དཔལ་བ་དེ་ཉིད་ཀྱི་སྐུ་ཡང་ཟླ་བའི་དཀྱིལ་འཁོར་མངོན་པར་གང་བ་ལྟ་
བུར་དཀར་ཞིང་འོད་ཟེར་འཕྲོ་བ་མཐོང་བས་རྐྱེན་བྱས་ནས་དགའ་སྤྲོ་དཔག་ཏུ་
མེད་པ་སྐྱེས། དེ་ནས་རྒྱལ་བ་དབེན་ས་པ་ཆེན་པོ་རྗེ་སྐྱབས་མཆོག་དཔལ་བ་ཉིད་
ལ་གསོལ་བ་ཡུན་རིང་དུ་བཏབ་ནས། འདས་མ་འོངས་ཀྱི་སྐྱེ་བ་བཞེས་ཚུལ། སྐུ་
སྐྱེ་བ་འདི་ངོ་མཚར་ཆེ་བའི་ཡོན་ཏན་འཁྲུངས་ཚུལ་རྣམས་གསུང་བར་ཞུས་པས་རྗེ་
སྐྱབས་མཆོག་དཔལ་བས་འདི་ལྟར་གསུངས་ཏེ། སངས་རྒྱས་འཇིག་རྟེན་དུ་བྱོན་
པའི་ཚེ་བྱང་ཆུབ་སེམས་དཔའ་འདུལ་བའི་ཏོག་ཅེས་པར་སྐྱེས་ནས་སངས་རྒྱས་
དངོས་ལ་ཐེག་པ་ཆེན་པོའི་ཆོས་དཔག་ཏུ་མེད་པ་ཉན། དེའི་འོག་ཏུ་རྒྱ་གར་ཤར་
ཕྱོགས་སུ་སྟོབས་ལྡན་གྱི་རྒྱལ་པོ་ཞིག་ཏུ་སྐྱེས་ཏེ་ཆོས་ལྡན་གྱི་ཁྲིམས་བཅས་ནས་
མི་དགེ་བ་བྱེད་པ་རྣམས་གྱི་མིག་འདོན་པ་དང༌། རྐང་ལག་གཅོད་པ་སོགས་བྱས་
པའི་སྟོབས་ཀྱིས་མ་འོངས་པ་མིག་དང་རྐང་ལག་སོགས་ལ་སྐྱོན་ཅུང་ཟད་འོང་བ་
འདྲ་གསུང། དེ་ནས་སུམ་ཅུ་རྩ་གསུམ་དུ་སྐྱེས། དེར་ཡུན་རིང་པོ་མ་ལོན་པར་རྒྱ་
གར་དུ་སློབ་དཔོན་ཡོན་ཏན་འོད་དུ་གྱུར་ནས་བསྟན་པ་དང་འགྲོ་བའི་དོན་ཚད་
མེད་ པ་ བྱས། དེའི་ ཕྱི་མ་རྒྱ་ནག་རི་བོ་རྩེ་ལྔར་སོང་ནས་རྗེ་བཙུན་འཇམ་པའི་
དབྱངས་ལ་ཆོས་མང་དུ་ཉན་ཞིང་རྗེ་བཙུན་གྱིས་ལུང་བསྟན་པ་ལ་བརྟེན་ནས་
- 12 -



ལམ་རིམ་བླ་མ་བརྒྱུད་པའི་རྣམ་ཐར།
བལ་པོར་རྡོ་རྗེ་གཞོན་ནུ་ཞེས་བྱ་བའི་སྔགས་པ་ཞིག་གི་རྟེན་བཟུང་སྟེ་ཐེག་པ་ཆེན་
པོ་གསང་སྔགས་ཀྱི་བསྟན་པ་དར་བར་བྱས། དེ་ནས་ལོ་ཙཱ་བ་ཚུལ་ཁྲིམས་རྒྱལ་
བར་སྐྱེས་ནས་ཇོ་བོ་རྗེ་བོད་ལ་གདན་འདྲེན་པ་སོགས་དཀའ་སྤྱད་མང་པོ་བྱས་
ཤིང་དམ་པའི་ཆོས་མང་པོ་བསྒྱུར་བ་ཡང་དྲན་གསུང། གཞན་ཡང་རྗེ་ནཱ་རོ་པའི་
སྤྲུལ་པར་གྲགས་པའི་འགྲོ་བའི་མགོན་པོ་གཙང་པ་རྒྱ་རས་དང་། ཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་སྲས་ཀྱི་ཐུ་བོ་འདུལ་འཛིན་གྲགས་པ་རྒྱལ་མཚན་གཉིས་ཀྱང་
དམ་པ་འདིའི་སྐུའི་སྐྱེ་བ་ཡིན་པ་ཡང་རྒྱལ་བ་དབེན་ས་པ་ཆེན་པོ་ཉིད་ཀྱི་ཡེ་ཤེས་
ཀྱིས་མངོན་སུམ་དུ་གཟིགས་ཤིང་རྗེ་བཙུན་འཇམ་པའི་དབྱངས་ཀྱིས་གནང་བའི་
ལུང་བསྟན་གསང་བའི་མེ་ལོང་ལས་ཀྱང་དེ་ལྟར་དུ་འབྱུང་ངོ༌། །དེ་ནས་རྗེ་སྐྱབས་
མཆོག་དཔལ་བ་དགུང་ལོ་དྲུག་ཅུ་རེ་གསུམ་བཞེས་པའི་ཚེ་འཇིགས་བྱེད་སྒྲུབ་
མཆོད་ཅིག་མཛད་པའི་དུས་སུ་དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་དང་
ཡོངས་སུ་རྫོགས་པ་དང་། དགྲ་ནག་དང་བཤེད་དམར་ལྷ་ལྔའི་དཀྱིལ་འཁོར་དང་
བཅས་པའི་ཞལ་མངོན་སུམ་དུ་གཟིགས་ཤིང་། དེའི་དུས་སུ་རྒྱལ་བ་དབེན་ས་པ་
ཆེན་པོས་ཡི་དམ་གྱི་དབང་གསན་པས་སྐུ་ལས་མེ་འབར་ཞིང་ཞབས་བརྡབས་
པས་ས་གཡོ་བ་དང༌། དཀྱིལ་འཁོར་ཡང་མེ་ཁ་དོག་སྣ་ལྔ་པས་བསྐོར་བ་སོགས་
ངོ་མཚར་བའི་ལྟས་མང་དུ་གཟིགས་སོ། །དེ་ནས་སྤྲེའུ་ལོ་ཟླ་བ་ལྔ་པའི་ཚེས་
བརྒྱད་ཀྱི་ཐོ་རངས་བཅོམ་ལྡན་འདས་མི་བསྐྱོད་རྡོ་རྗེའི་དཀྱིལ་འཁོར་གྱི་ཞལ་
མཐོང་ལུས་དབེན་དང་ངག་དབེན་ལ་བརྟན་པ་ཐོབ་གསུང་ཞིང་དེ་དུས་རྒྱལ་བ་
དབེན་ས་པ་ཆེན་པོས་རྗེ་སྐྱབས་མཆོག་དཔལ་ལ་གསང་བ་འདུས་པའི་དབང་
ཞུས་ཏེ་ཡེ་ཤེས་འབེབས་པའི་དུས་སུ། རྗེ་སྐྱབས་མཆོག་དཔལ་བའི་སྐུ་འོད་ཟེར་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁ་དོག་སྣ་ལྔའི་རང་བཞིན་ཅན་དུ་བྱས་ནས་དཀྱིལ་འཁོར་གྱི་སྟེང་ན་ཕར་འབྱོན་
ཚུར་འབྱོན་མཛད་ཀྱང་། རྡུལ་ཚོན་ལ་མི་གནོད་པ་སོགས་ཡ་མཚན་པའི་ལྟས་དུ་
མ་བྱུང་ངོ་། །དེའི་ཚེ་རྗེ་སྐྱབས་མཆོག་དཔལ་བས་འདི་ལྟར་གསུངས་ཏེ། ད་ནི་རྨི་
ལམ་ལ་བརྟན་པ་ཐོབ་ནས་འབད་མེད་དུ་ཟིན། ཁྱད་པར་ཚེས་བཅོ་ལྔ་དང་གནམ་
གང་ལ་རྨི་ལམ་གྱི་ལུས་ཁྱད་པར་ཅན་བཟུང་ནས་ཐུབ་ཆེན་དང༌། བྱམས་པ་རྒྱལ་
སྲས་འཇམ་དཔལ་སྙིང་པོ་སོགས་ཀྱི་སྤྱན་སྔར་གསོ་སྦྱོང་རྒྱུན་པར་བྱེད་ཅིང་ཆོས་
མང་དུ་ཞུས། གཞན་ཡང་བདེ་བ་ཅན་དང་། འོག་མིན་ སྟུག་པོ་བཀོད་པ་དང༌།
མངོན་དགའ་སོགས་ལོངས་སྤྲུལ་གྱི་ཞིང་ཁམས་མང་པོ་བལྟ་བར་ཕྱིན་པས་ཞིང་
དེ་དག་གི་རྒྱལ་བ་སྲས་དང་བཅས་པ་ཡང་མཐོང་དབང་དང་བྱིན་རླབས་དཔག་ཏུ་
མེད་པ་ཡང་དག་སྩལ། བདག་ཉིད་ཀྱིས་ཀྱང་ལུས་ཚད་མེད་པ་སྤྲུལ་ནས་བདུན་
རྣམ་དག་ཕུལ་གསུང་ངོ༌། །དེ་ནས་རྗེ་སྐྱབས་མཆོག་དཔལ་བ་དགུ་ལོ་བདུན་ཅུ་
དོན་བརྒྱད་བཞེས་པའི་ཚེ་བཅོམ་ལྡན་འདས་འཁོར་ལོ་སྡོམ་པའི་སྒྲུབ་པ་ཞིག་
མཛད་པའི་དུས་སུ། བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་ཡོངས་སུ་
རྫོགས་པའི་ཞལ་གཟིགས་ཤིང་དེར་གཙོ་བོས་དབང་བཞི་རྫོགས་པར་བསྐུར་ནས་
མྱུར་དུ་མཁའ་སྤྱོད་དུ་འབྱོན་པའི་འདུན་པ་ཐོངས་ཞེས་གསུང་གི་གནང་བས་
དབུགས་དབྱུང་བ་བརྙེས། དེའི་ཚེ་རྒྱལ་བ་དབེན་ས་པ་ཆེན་པོས་བདེ་མཆོག་གི་
དབང་ཞུས་པས་ནང་མཆོད་ཁ་དོག་ལྔ་ལྡན་དུ་ཁོལ་བ་དང༌། རྗེ་སྐྱབས་མཆོག་
དཔལ་བ་དཀྱིལ་འཁོར་གྱི་སྟེང་དུ་མདའ་གང་ཙམ་འཕགས་ནས་གར་མཛད་པ་
སོགས་ཕུལ་དུ་བྱུང་བའི་ལྟས་དུ་མ་ཞིག་གཟིགས། ཉིན་གཅིག་གི་ཚེ་རྗེ་སྐྱབས་
མཆོག་དཔལ་བ་དང་རྒྱལ་བ་དབེན་ས་པ་ཆེན་པོ་གཉིས་ཀས་དབུས་རིའི་རྩེར་
- 14 -



ལམ་རིམ་བླ་མ་བརྒྱུད་པའི་རྣམ་ཐར། །
ཕེབས་པ་ན་རྗེ་སྐྱབས་མཆོག་དཔལ་བ་སྤྱན་ནམ་མཁར་ཧྲིག་ཧྲིག་གཟིགས་ཤིང་
ཕྱག་ཐུགས་ཀར་ཐལ་མོ་སྦྱོར་བར་མཛད། དེ་ལ་རྒྱལ་བ་དབེན་ས་པ་ཆེན་པོས་ཅི་
འདྲ་ཞིག་མཆིས་ཞུས་པས། རྒྱལ་བ་རྡོ་རྗེ་འཆང་ལ་གྲུབ་ཆེན་བརྒྱད་ཅུས་བསྐོར་
ནས་བྱིན་གྱིས་བརླབས་པའི་ཉམས་ཤིག་ཤར་གསུང་། དེ་ནས་དགུང་ལོ་བརྒྱད་ཅུ་
གྱ་གཅིག་བཞེས་པའི་སྟོན་ཞིག །དོན་དུ་ན། དབེན་དགོན་འདི་ཉིད་འབྱུང་བའི་
ས་གཞི་བྱིན་གྱིས་བརླབས་པར་འདུག་ཀྱང་། ཐ་མལ་བ་རྣམས་ཀྱི་ངོར་ཞབས་
འཆག་པར་སྙད་དེ་ཡབ་སྲས་གཉིས་ཀས་དབུས་རིའི་རྩེ་མོར་ཕེབས་པ་ན་རྗེ་
བཙུན་སྐྱབས་མཆོག་དཔལ་བཟང་ཕྱག་གཉིས་ཐལ་མོ་སྦྱར་ནས་དབུ་གུག་གུག་
པ་ལན་མང་དུ་མཛད་ཅིང་འདུག་པ་ལ་རྒྱལ་བ་དབེན་ས་པ་ཆེན་པོ་དེ་འདྲ་ཅི་ཡིན་
ཞུས་པས་རྒྱལ་བ་བློ་བཟང་གྲགས་པ་ལ་རྒྱ་བོད་ཀྱི་མཁས་གྲུབ་མང་པོས་བསྐོར་
ནས་བྱོན། བྱིན་གྱིས་ཀྱང་བརླབས་གསུང། ལན་ཅིག་ད་ནི་དཔལ་མགོན་པོ་ཡབ་
ཡུམ་དང་། དམ་ཅན་ཆོས་རྒྱལ་འཁོར་བཅས་ཀྱིས་བྲན་བཞིན་བཀའ་ཉན་པར་
འདུག་གསུང་ངོ༌། །དེའི་ཚེ་རྗེ་སྐྱབས་མཆོག་དཔལ་རྒྱལ་བ་དབེན་ས་པ་ཆེན་པོ་ལ་
ཞལ་གདམས་འདི་ལྟར་མཛད་དེ། ཁོ་བོས་ཀྱང་སྡེ་དགོན་གྱི་བདག་སྤངས། ལྷོ་
གོས་གཏམ་གསུམ་ལ་གྱོང་བསྐུར། ལོ་འདོད་དང་ཁེ་ གྲགས་ སྤངས་ནས་སྦས་
པའི་ཚུལ་བཟུང་སྟེ། དགེ་སྦྱོར་འབའ་ཞིག་ལ་འབུངས་པས་ཚེ་ཡང་རིང་དུ་སླེབས།
སེམས་དབེན་དང་། སྒྱུ་ལུས། འོད་གསལ། ཟུང་འཇུག་གི་བར་གྱི་རྟོགས་པ་ཁྱད་
པར་ཅན་འདི་བཞིན་སྐྱེས་པ་ཡིན་ནོ། ཁྱོད་ཀྱིས་ཀྱང་ཚེ་འདི་དོན་དུ་གཉེར་བའི་
མིའི་ ཁ་ ལ་ མ་ ཉན་ པར་ དབེན་ པར་ དགེ་སྦྱོར་ རྩེ་གཅིག་ཏུ་ གྱིས་ཤིག །ཅེས་
གསུངས་ཤིང་། སྤྱིར་སངས་རྒྱས་ཀྱི་བསྟན་པ་དང་སེམས་ཅན་གྱི་དོན་བྱ་ཚུལ།
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྱད་པར་རྒྱལ་བ་ཙོང་ཁ་པ་ཆེན་པོའི་སྙན་བརྒྱུད་ཀྱི་བསྟན་པ་འཛིན་ཅིང་སྤེལ་
ལུགས་སོགས་ཞལ་གདམས་མཐར་ཕྱིན་པར་གནང་སྟེ་རྗེ་སྐྱབས་མཆོག་དཔལ་
བ་ཆོས་བདག་པོ་ལ་ཕྲོད་པས་ཐུགས་ཚིམ་ཞིང་། དེད་དཔོན་ཡིད་བཞིན་གྱི་ནོར་
བུ་ཐོབ་སྟེ་རང་ཡུལ་དུ་དགའ་བཞིན་དུ་འགྲོ་བ་ལྟར་རྒྱལ་བ་ཙོང་ཁ་པའི་མན་ངག་
ལ་བརྟེན་ནས་ས་ལམ་རིམ་གྱིས་འགྲོད་དེ་ཟུང་འཇུག་དབང་གི་རྒྱལ་པོ་ཐོབ་པས་
ནམ་མཁའ་མ་ཟད་ཀྱི་བར་དུ་འགྱུར་བ་མེད་པའི་གདེང་ཐོབ་ནས་རྣམ་སྨིན་གྱི་སྐུ་
ལུས་རགས་པ་དོར་ཏེ་འཇའ་ལྟར་ཕྲ་ཞིང་རྒྱུན་འཆད་པ་མེད་པའི་ཟུང་འཇུག་གི་
སྐུ་འཇམ་མགོན་བླ་མ་གང་དུ་བཞུགས་པའི་ས་སོགས་ཞིང་ཁམས་རབ་འབྱམས་
སྤྲུལ་པས་འགེངས་ཤིང་བཞུགས་སོ། །དེ་ལྟར་རྒྱལ་བ་དབེན་ས་པ་ཆེན་པོས་རྗེ་
བཙུན་ སྐྱབས་ མཆོག་ དཔལ་ བཟང་ གི་ ཞབས་ དྲུང་ ནས་ གསང་ བདེ་ འཇིགས་
གསུམ་གྱི་དབང་ལུང་མན་ངག་སོགས་སྔགས་ཀྱི་ཟབ་ཆོས་མཐའ་ཡས་པ་གསན་
ཞིང་རྫུ་འཕྲུལ་གྱི་བཀོད་པ་མཐའ་ཡས་པ་བསྟན་པ་སོགས་བླ་མ་ལྷའི་གཟིགས་
སྣང་ངོ་མཚར་རྨད་དུ་བྱུང་བའི་ཚུལ་དེ་ལ་མཁས་གྲུབ་སངས་རྒྱས་ཡེ་ཤེས་ཀྱིས་
བསྟོད་པ་མཛད་པ་ནི། འཇམ་དབྱངས་བླ་མས་དབང་བསྐུར་བྱིན་རླབས་ཚེ། །རྫུ་
འཕྲུལ་དག་པའི་སྣང་བ་དཔག་མེད་དང༌། །བླ་མ་ལྷག་པའི་ལྷར་གཟིགས་དབེན་
ས་པ། །བློ་བཟང་དོན་གྲུབ་ཞབས་ལ་གསོལ་བ་འདེབས། །ཞེས་གསུངས་སོ། །
དེ་ནས་རྒྱལ་བ་དབེན་ས་པ་ཆེན་པོ་དགུང་ལོ་བཅུ་བདུན་བཞེས་པ་ན། ཕྱོགས་
ཀུན་ཏུ་འབྲུམ་ནད་ཀྱིས་ཁྱབ་ཅིང། རྗེ་ཉིད་ཀྱང་སྐུ་འབུམ་གྱིས་བསྙུན་ནས་ཡོད་པ་
ལ། ཉིན་གཅིག་ཆབ་སྒོར་རྟེན་འབྲེལ་བསྟོད་པ་ཁ་ཏོན་དུ་བྱེད་པ་ཞིག་བྱུང་བ་ན་
དེའི་གསུང་གི་གདངས་ཐོས་པ་ཙམ་གྱིས་ལུས་ཀྱི་སྤུ་ཟིང་ཞེས་བྱེད་ཅིང་སྣང་བ་
- 16 -



ལམ་རིམ་བླ་མ་བརྒྱུད་པའི་རྣམ་ཐར།
གཏིང་ནས་འགྱུར་བ་ཞིག་བྱུང་བས། ཕྱིར་ཕེབས་ཏེ་གཟིགས་པ་ན་དགེ་སློང་སྨྲ་ར་
དཀར་པོའི་ཨག་ཚོམ་ཅན། ཕྱག་དར་ཁྲོད་ཀྱི་ཆོས་གོས་གསོལ་བ། ཤིན་ཏུ་དང་
བ་འདྲེན་པ་ཞིག་འདུག་པས། ནང་དུ་སྤྱན་དྲངས་པ་ན་གྲུབ་ཆེན་གྱིས་དོན་དུ་
འགྱུར་བ་མཁྱེན་ནས། ཆ་རྐྱེན་དང་འཚམ་པར་བསྙེན་བཀུར་བ་ཡང་ལེགས་པར་
བཞེས། དེ་ལྟར་རྒྱལ་བ་དབེན་པ་ཆེན་པོས་གྲུབ་ཆེན་ཆོས་རྡོ་རྗེ་དང་ཐོག་མར་
འཇལ་བའི་ཚུལ་དེ་ལ་མཁས་གྲུབ་སངས་རྒྱས་ཡེ་ཤེས་ཀྱིས་བསྟོད་པ་མཛད་པ་
ནི། ཁྱད་པར་ངང་པའི་རྒྱལ་པོས་པད་མཚོར་བཞིན། །རྟོགས་པའི་མངའ་བདག་
དྷརྨ་བཛྲ་ཞབས། །བསམས་བཞིན་ཡོངས་དག་སྐྱེས་བུ་ཁྱོད་དྲུང་ཕེབས། །དང་
པོའི་རྟེན་འབྲེལ་ ལེགས་ འགྲིག་དབེན་ས་པ། །བློ་བཟང་དོན་གྲུབ་ཞབས་ལ་
གསོལ་བ་འདེབས། །ཞེས་གསུངས་སོ། །དེའི་ཚེ་རྒྱལ་བ་དབེན་ས་པ་ཆེན་པོའི་
ཐུགས་ལ་འདི་ནི་གྲུབ་པ་མཆོག་གི་དངོས་གྲུབ་བརྙེས་པ་ཞིག་གོར་མ་ཆག་གོ་
སྙམ་དུ་དགོངས་ཏེ། མཁས་གྲུབ་སངས་རྒྱས་ཡེ་ཤེས་ཀྱིས་བསྟོད་པ་མཛད་པ་
ལས། དེ་ཉིད་ཚུལ་ལ་ལེགས་པར་བརྟགས་པ་ན། །གསང་བའི་མཛོད་འཛིན་ཆོས་
ཀྱི་རྒྱལ་མཚན་གྱིས། །ཐུགས་སྲས་མཆོག་ཏུ་ལེགས་གཟིགས་དབེན་ས་པ། །བློ་
བཟང་དོན་གྲུབ་ཞབས་ལ་གསོལ་བ་འདེབས། །ཞེས་གསུངས་པ་ལྟར་གདམས་
པའི་གཏེར་དུ་གྱུར་པའི་གྲུབ་མཆོག་ཏུ་གཟིགས་ནས་རྗེས་སུ་འཛིན་པར་ཞུས་
པས་གྲུབ་ཆེན་ཆོས་རྡོ་རྗེས་ཀྱང་དགྱེས་བཞིན་དུ་ཞལ་གྱིས་བཞེས་ཏེ་བཀྲ་ཤིས་
རྫོང་དགའི་ཕུའི་མགར་མོ་ཆོས་རྫོང་དུ་དུས་འདི་ཙམ་ལ་ཤོག་ཅེས་བཀའ་གནང།
དེ་ནས་རྒྱལ་བ་དབེན་ས་པས་འབྲུམ་བུའི་བསྙུན་ལས་གྲོལ་མ་ཐག་བླ་མ་གྲུབ་
ཆེན་གྱིས་ཇི་ལྟར་གསུང་བའི་དུས་ཚོད་དེ་ལས་ཡོལ་བ་མེད་པར་དབེན་གནས་
17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མགར་མོ་ཆོས་རྫོང་དུ་ཕེབས། གྲུབ་ཆེན་ཆོས་རྡོ་རྗེ་མཉེས་གསུམ་གྱིས་མཉེས་
པར་བྱས་ནས་རྒྱལ་བ་ཙོང་ཁ་པའི་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་
ཞིག་གནང་བ་ཐུགས་རྗེས་གཟུང་འཚལ་ཞེས་གསོལ་བ་བཏབ་པས་གྲུབ་མཆོག་
ཆོས་རྡོ་རྗེ་ཀྱང་དགྱེས་བཞིན་དུ་ཐོག་མར་མདོ་སྔགས་ཀྱི་གསུང་རབ་དགོངས་
འགྲེལ་དང་བཅས་པའི་དོན་མཐའ་དག་སྙིང་པོར་བསྡུས་ཏེ་གང་ཟག་གཅིག་གི་
ཉམས་ལེན་གྱི་རིམ་པར་དྲིལ་བ། ལས་དང་པོ་པའི་ས་ནས་སངས་རྒྱས་ཀྱི་སའི་
བར་གྱི་ས་ལམ་འབྲས་བུ་དང་། བཅས་པའི་ལམ་གྱི་གནད་ཐམས་ཅད་ཚང་བ་
བྱང་ཆུབ་ལམ་གྱི་རིམ་པའི་ཁྲིད་མན་ངག་ཞལ་ཤེས་དང་བཅས་པ་ཡོངས་སུ་
རྫོགས་པ་དང༌། བདེ་གསང་འཇིགས་གསུམ་སོགས་བླ་མེད་ཀྱི་དབང་དང་རིམ་
གཉིས་ཀྱི་མན་ངག་རྣམས་ཡོངས་སུ་རྫོགས་པ་གནང་སྟེ་རྒྱལ་བ་དབེན་ས་པ་ཆེན་
པོ་འཇམ་མགོན་སྙན་བརྒྱུད་བསྟན་པའི་བདག་པོར་མངའ་གསོལ་ལོ། །རྒྱལ་བ་
དབེན་ས་པ་ཆེན་པོས་གྲུབ་ཆེན་ཆོས་རྡོ་རྗེ་ལ་འཇམ་མགོན་སྙན་བརྒྱུད་ཀྱི་མན་
ངག་ཡོངས་རྫོགས་གསན་པའི་ཚུལ་དེ་ལ་མཁས་གྲུབ་སངས་རྒྱས་ཡེ་ཤེས་ཀྱིས་
བསྟོད་པ་མཛད་པ་ནི། དེ་ནས་དེ་ཉིད་ཞབས་གཏུགས་གསོལ་བཏབ་པས། །བློ་
བཟང་གདམས་པའི་སྙིང་པོ་མ་ལུས་སྩལ། །སྙན་བརྒྱུད་གདམས་པའི་གཏེར་གྱུར་
དབེན་ས་པ། །བློ་བཟང་དོན་གྲུབ་ཞབས་ལ་གསོལ་བ་འདེབས། །ཞེས་གསུངས་
སོ། །དེ་ནས་གྲུབ་ཆེན་ཆོས་རྡོ་རྗེ་དང་རྒྱལ་བ་དབེན་ས་པ་ཆེན་པོ་གཉིས་དཔོན་
སློབ་ལྷན་ཅིག་དབུས་གཙང་གི་ལྗོངས་དེ་དང་དེར་སྐལ་ལྡན་གྱི་གདུལ་བྱ་དུ་མ་
རྗེས་སུ་འཛིན་པ་དང་། མཐོང་ཐོས་དྲན་རེག་གིས་གནས་སྐབས་དང་མཐར་ཐུག་
གི་ཕན་བདེ་བསྒྲུབ་པའི་རྟེན་འབྲེལ་ཁྱད་པར་ཅན་བསྐྲུན་པའི་ཕྱིར། གངས་རིའི་
- 18 -



ལམ་རིམ་བླ་མ་བརྒྱུད་པའི་རྣམ་ཐར།
ཁྲོད་ཀྱི་གནས་དང་ཡུལ་ལྗོངས་ཕལ་མོ་ཆེར་བཀྲ་ཤིས་པའི་མཚན་དང་ལྡན་པའི་
ཞབས་རྡུལ་གྱིས་རེག་པ་སྩལ་ཞིང་། མཐར་གྲུབ་པའི་གནས་མཆོག་པདྨ་ཅན་དུ་
ཕེབས་ཏེ་ཡུན་རིང་དུ་སྒྲུབ་པ་བསམ་གཏན་གྱི་འཁོར་ལོ་ལ་གཞོལ་མཛད། དེ་
ནས་གྲུབ་ཆེན་ཆོས་རྡོ་རྗེ་རྒྱལ་བ་དབེན་ས་པ་ཆེན་པོ་ལ་སྤྲུལ་པའི་གླེགས་བམ་
གཏད་དེ་བཀའ་རྒྱ་དམ་པོ་བཏབ། རེ་ཤིག་ཚེ་འདི་བློས་བཏང་སྟེ་དབེན་པའི་རི་
སུལ་ དུ་ སྒྲུབ་པ་ སྙིང་ པོར་ མཛད་ དགོས་ པ་དང་། མཐར་ མདོ་ སྔགས་ ཀྱི་ལམ་
ཡོངས་རྫོགས་ལ་ཉམས་ལེན་མཐར་ཕྱིན་ཏེ་རང་ཉིད་མི་ཉམས་པའི་གདེང་ཐོབ་
པ་ན་སྐལ་བ་དང་ལྡན་གཞན་དག་ལ་སྙན་བརྒྱུད་ཀྱི་མན་ངག་ཇི་ལྟར་སྟོན་ལུགས་
སོགས་ཞིབ་ཏུ་འདོམས་པར་མཛད་དོ། །དེ་ནས་རྒྱལ་བ་དབེན་ས་པ་ཆེན་པོས་
གྲུབ་ཆེན་ཆོས་རྡོ་རྗེའི་ཞལ་གདམས་དང༌། སྔར་རྗེ་སྐྱབས་མཆོག་དཔལ་བཟང་
གིས་ཀྱང་གདམས་པ་ལྟར་འཇིག་རྟེན་གྱི་ཆོས་བརྒྱད་ལ་དགའ་མི་དགའི་རྣམ་
རྟོག་དོར་ཏེ་ཆོས་བརྒྱད་འགོ་སྙོམས་ཆེ་འདིའི་འཁྲི་བ་ཕྲ་མོའང་མེད་པར་མཐོ་
མཐོ་རླུང་ལ་བསྐུར་དམའ་དམའ་ཆུ་ ལ་བསྒྱུར་ ཞེས་ དམ་ པ་ གོང་ མའི་ གསུང་
བགྲོས་ལས་འབྱུང་བ་ལྟར་ཕྱི་ནང་གི་སྤྲོས་པ་བཙན་ཐབས་སུ་བཅད་དེ་དབེན་
གནས་རྣམས་སུ་ཟབ་ལམ་སྙིང་པོའི་རྣལ་འབྱོར་ལས་སྐད་ཅིག་ཀྱང་གཡེལ་བ་
མེད་པར་ཤུགས་དྲག་ལ་རྒྱུན་མི་འཆད་པའི་གོམས་པ་བསྲིངས་ཏེ། ཞབས་རྡོ་རྗེ་
སྐྱིལ་ཀྲུང་བཅས་པའི་སྐུ་ཤ་རུལ་བ་ལ་ལྕི་བའི་ཐལ་བ་འཇམ་པོ་བཏབ། གཞན་
བཅོས་སོགས་མ་མཛད་པར་ཐུགས་དམ་བརྩོན་པ་ཆེར་མཛད་པས་རིང་པོ་མ་
ལོན་པར་དྲན་ཤེས་ཀྱི་འབད་རྩོལ་ལ་མ་ལྟོས་པར་ཉིན་མཚན་ཁོར་མོ་ཡུག་ཏུ་
མཉམ་པར་འཇོག་ནུས་པའི་ཏིང་ངེ་འཛིན་ནི་བརྙེས། དེ་ལ་བརྟེན་འདོད་པའི་ཉོན་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མོངས་མངོན་གྱུར་འགོ་གནོན་ནུས་པ་དང་རིམ་གྱིས་སེམས་དགེ་བ་ལ་འཇུག་མི་
ནུས་པའི་འཚེར་ངད་ཀྱི་རྣམ་པར་སངས་ཏེ་དགེ་བའི་དམིགས་པ་ལ་ཅི་འདོད་དུ་
འཇོག་ ནུས་ པ་ དང༌། སྐུ་ ལུས་ ཀྱི་ རླུང་ གནས་ ངན་ ལེན་ སྐྱེད་ བྱེད་ རྣམས་ ནི་
འགགས། ལུས་ སེམས་ ལས་ སུ་ རུང་ བའི་ བདེ་ཆེན་ ཁྱད་ པར་ ཅན་ ཐུགས་ ལ་
འཁྲུངས་དེའི་མཐུས་རི་རབ་སོགས་ལ་གཟིགས་པ་ན་རྡུལ་ཕྲ་རབ་ཀྱང་བགྲང་
ཐུབ་པ་ལྟ་བུའི་གསལ་ཉམས་ཀྱང་བྱུང་གསུང་ངོ༌། །དེ་ནས་རེ་ཞིག་ན་དགེ་འཕེལ་
དུ་བཞུགས་པའི་དུས་ཐོ་རངས་རྗེ་འདི་ཉིད་བཞུགས་ས་ནས་ཁང་པ་སྐྱ་སྦྲེལ་མང་
པོའི་ནང་གཅིག་ནས་གཅིག་ཏུ་སྐྱ་སྦྲེལ་ལ་ཐོགས་པ་མེད་པར་བྱོན་པས་རྫུ་འཕྲུལ་
དེ་མཐོང་བ་ཀུན་ངོ་མཚར་དུ་གྱུར་ཏོ། །ལན་ཅིག་བྲག་གཡང་ཆེན་པོ་མིས་མི་ཐར་
བ་ཞིག་ཡོད་པར་ རྫུ་ འཕྲུལ་ གྱིས་གཤེགས་པ་བྲང་དཔོན་དོན་བཀྲས་བྱ་བས་
མཐོང་ནས། ཆོས་རྗེ་ལགས་དེ་འདྲའི་ལྟད་མོ་སྟོན་པ་ཞེས་ཐལ་མོ་སྦྱར་ནས་ཕྱག་
འཚལ་དུ་བྱུང་བ་ལ་རྒྱལ་བ་དབེན་ས་པ་ཆེན་པོས་ཁྱོད་སུ་དང་ནོར་གང་མཐོང་
གསུངས་སྔར་གྱི་མཐོང་ཚུལ་ཞུས་པས། ངས་བྲག་གཡང་དེ་འདྲ་ལ་ག་ལ་ཐར་
བྲང་དཔོན་རང་མིག་འཁྲུལ་བའམ། བྲག་འདིའི་གཞི་བདག་ཇོ་བོ་བྲག་དཀར་བ་
མཐོང་བ་ཡིན་ཡོང་གསུངས་དེ་ནས། དགུང་ལོ་ཉི་ཤུ་ལྷག་ཙམ་འགྲོ་བའི་དུས་
རྒྱལ་བ་གཡུང་གི་སྒྲུབ་གནས་བྲག་རྒྱ་བོ་རྡོ་རྗེ་ཕོ་བྲང་དུ་དཔལ་གསང་བ་འདུས་
པའི་མན་ངག་གི་གནད་ཕྲ་མོ་ཞིག་ཐུགས་ཉམས་སུ་བཞེས་པ་ལ་བརྟེན་ནས་རྨད་
དུ་བྱུང་བའི་རྟོགས་པ་ཁྱད་པར་ཅན་བརྙེས་ཏེ། རྒྱ་བོད་ཀྱི་མཁས་གྲུབ་མང་པོའི་
གཞུང་ རྣམས་ དང༌། རྒྱལ་ བའི་ བཀའ་ རབ་ འབྱམས་ ངག་ནས་ ཐོགས་ མེད་ དུ་
འདོན་ནུས་པ་བྱུང་སྟེ་ཚུལ་དེ་ལ་མཁས་གྲུབ་སངས་རྒྱས་ཡེ་ཤེས་ཀྱིས་བསྔགས་པ་
- 20 -



ལམ་རིམ་བླ་མ་བརྒྱུད་པའི་རྣམ་ཐར།
ནི། དེ་ནས་རིང་པོར་མ་ལོན་སྐད་ཅིག་ལ། །གྲུབ་པའི་གནས་མཆོག་རྡོ་རྗེའི་ཕོ་
བྲང་དུ། །ཉམས་དང་རྟོགས་པ་ཆེར་འབར་དབེན་ས་པ། །བློ་བཟང་དོན་གྲུབ་
ཞབས་ལ་གསོལ་བ་འདེབས། །ཞེས་དང༌། དེ་ནས་ཆོས་ཀུན་ཚིག་དོན་ཐུགས་
ཆུད་ཅིང། །བདེ་ཆེན་ཆང་གིས་མྱོས་པའི་དཔའ་བོའི་གར། །གཅིག་པུའི་ཉམས་
ཀྱིས་ བསྒྱུར་ མཛད་ དབེན་ ས་ པ། །བློ་ བཟང་ དོན་ གྲུབ་ ཞབས་ ལ་ གསོལ་ བ་
འདེབས། །ཞེས་གསུང་པ་ལྟར་རོ། གཞན་ཡང་འཕགས་པའི་ཡུལ་གྱི་འཕྲལ་སྐད་
དང་། ལེགས་སྦྱར་གྱི་སྐད་སོགས་སྐད་ཀྱི་རིགས་མི་འདྲ་བ་དུ་མ་ལའང་མཁྱེན་པ་
ཐོགས་པ་མེད་པར་གྱུར་ཏེ། ལན་ཅིག་ཤངས་ལ་འབྱོར་པའི་ལམ་ཁར་རྒྱལ་པོ་ཆུ་
ཐགས་བུད་མཚམས་ན་ཡར་ལ་རྫོ་ ཀི་འགའ་ཞིག་དང་འགྲོགས་ཏེ་ཨ་ཙ་རྱའི་
འཕྲལ་སྐད་ཀྱིས་དེ་དག་དང་གསུང་གླེང་མཛད་པས་ཚོང་པ་མང་པོ་འདུག་པ་ཡ་
མཚན་དུ་གྱུར་ནས་འདུག་གསུང་། ཡང་དུས་གཅིག་རོང་ཕྱོགས་སུ་ཕེབས་པས་ས་
སྐྱའི་བདག་ཆེན་རྡོ་རྗེ་གླིང་པ་དང༌། བྱམས་ཆེན་པའི་སློབ་དཔོན་མང་པོ་དང་།
སྐྱེད་ཚལ་བའི་དགེ་བཤེས་འགའ་ཞིག་དང་། རྟ་ནག་པའི་ལོ་ཆེན་ཟེར་བ་གཅིག་
རྣམས་ཁ་རུ་སྟེང་དུ་འཚོགས་ནས་སྒྲའི་བཤད་པ་ཡུས་ཡུས་བྱེད་ཅིང་དགེ་ལྡན་
རྣམས་ཀྱིས་སྒྲ་མི་ཤེས་ཟེར་ཞིང་གཏམ་མང་པོ་གླེང་བའི་སར་རྗེ་བླ་མ་ཉིད་ཀྱིས་
བྱོན་ནས། བརྒྱད་སྟོང་པ་སཾ་ཀྲྀ་ཏའི་སྐད་དུ་འདོན་གྱིན་བཤད་པ་མཛད་པས། དེ་
དག་གི་སྒྲའི་ཡོན་ཏན་གྱིས་གང་དུ་ཡང་མ་ཕྱིན་ཅིང་ལུང་རིགས་གང་གིས་ཀྱང་
ལན་འདོན་པར་མ་ནུས་པ་ན། བདག་ཉིད་ཆེན་པོ་འདིའི་པཎ་ཞྭ་སེར་པོ་དང་།
རས་ཀྱི་ཆོས་གོས་དང་མཐང་གོས་སོགས་ལ་དཔགས་ཏེ་འདི་ནི་རྒྱ་འདྲེ་མངོན་
སུམ་མོ་ཞེས་ཞེ་སྡང་ཤིན་ཏུ་འབར་བའི་རྒྱུད་དང་སྦྱར་བའི་ཚིག་ངན་གྱི་དུག་
-21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མདའ་ཤིན་ཏུ་མི་བཟད་པའི་ཆར་ཕབ་ཀྱང་དམ་པ་འདིས་ལན་བརྒྱར་གོམས་པའི་
བཟོད་པའི་གོ་ཆ་ལ་བརྟེན་པས་བ་སྤུའི་རྩེ་མོ་ཙམ་ཡང་འཁྲུགས་པ་མེད་དོ། །དེ་
རྣམས་ཀྱི་ཁྲོད་ནས་ནོར་བུ་གླིང་པའི་སློབ་དཔོན་ན་རེ། དེ་འདྲ་མ་གསུང་ཁོང་སྐྱེས་
བུ་ངོ་མཚར་ཆེ་བ་ཞིག་སྣང་ཟེར་ཁོང་རང་གི་དཀར་ཡོལ་བཀྲུས་ནས་ཇའི་སྐལ་བ་
དྲངས། དེར་རྒྱལ་བ་དབེན་ས་པ་ཆེན་པོ་ཉིད་གདུལ་བྱ་མ་རུངས་པ་དེ་དག་སྐྲག་
པར་བྱ་བའི་ཕྱིར་སྟོད་ནས་མེ་འབར་བ་དང༌། སྨད་ནས་ཆུ་འཁྲུག་པ་སོགས་རྫུ་
འཕྲུལ་ཡ་མ་ཟུང་སྟོན་པ་དང་། ཁྲོ་བོའི་དབང་པོའི་སྐུར་བཞེངས་ཏེ་འདོད་ན་རི་
རབ་ཀྱང་ཐལ་བར་རློག་པ་སོགས་མཐུ་སྟོབས་དང་རྫུ་འཕྲུལ་དཔག་མེད་སྟོན་
ནུས་མོད་ཀྱང་གདུལ་བྱ་མ་རུང་པ་དེ་དག་ཉོན་མོངས་པའི་གདོན་དྲག་པོས་ཟིན་
པས་རེ་ཤིག་བཅོས་ཐབས་མེད་དེ། ཁོ་བོས་ཇི་འདྲ་བའི་རྫུ་ འཕྲུལ་མངོན་པར་
འདུ་བྱས་ཀྱང་གདོན་དྲག་པོས་བརླམས་པའི་ནད་པ་ལ་སྨན་གྱི་རིགས་གང་ཡང་
མི་འཕྲོད་པ་ལྟར་སྐལ་བ་མེད་པའི་སྐྱེ་བོ་འདི་དག་ལ་དོན་མི་འགྱུར་བར་མ་ཟད།
ལོག་པར་རྟོག་པ་འཕེལ་བར་འགྱུར་རོ་སྙམ་དུ་དགོངས་ནས་གཙང་ལ་ཕེབས་
སོ། །དེའི་ཚེ་གྲུབ་ཆེན་ཆོས་རྡོ་རྗེའི་འཁོར་དུ་གྲུབ་པ་ཐོབ་པའི་སློབ་མ་བཅུ་ཙམ་
ཡོད་པའི་ནང་ནས། རྗེ་འདི་ཉིད་སྲས་ཀྱི་ཐུ་བོར་དགོངས་སྙན་བརྒྱུད་ཀྱི་བེའུ་བུམ་
དང༌། སྤྲུལ་པའི་གླེགས་བམ་ཕྱག་ཏུ་གཏད་དེ་ལྷ་དང་བླ་མའི་ཚོགས་ཀྱིས་ལྷན་
ཅིག་ཏུ་ཆོས་ཀྱི་རྒྱལ་ཚབ་ཏུ་དབང་བསྐུར་ཏོ། །དེ་ལྟར་རྒྱལ་བ་དབེན་ས་པ་ཆེན་པོ་
ལ་གྲུབ་ཆེན་ཆོས་རྡོ་རྗེས་འཇམ་མགོན་བླ་མའི་མདོ་སྔགས་ཀྱི་སྙན་བརྒྱུད་མན་
ངག་ཡོངས་རྫོགས་གནང་བའི་མཐར་སྤྲུལ་པའི་གླེགས་བམ་ཕྱག་ཏུ་གཏད་དེ་སྙན་
བརྒྱུད་བསྟན་པའི་བདག་པོར་མངའ་གསོལ་བའི་ཚུལ་ལས་བརྩམས་ཏེ། མཁས་
- 22 -



ལམ་རིམ་བླ་མ་བརྒྱུད་པའི་རྣམ་ཐར། །
གྲུབ་སངས་རྒྱས་ཡེ་ཤེས་ཀྱིས་བསྟོད་པ་མཛད་པ་ནི། གྲུབ་པའི་དབང་པོས་རང་
གི་འཁོར་རྣམས་ལ། །སྒྲིབ་མེད་ཡེ་ཤེས་ སྤྱན་ གྱིས་བརྟགས་པ་ན། ཁྱོད་ལས་
མཆོག་གཞན་མ་གཟིགས་དབེན་ས་པ། །བློ་བཟང་དོན་གྲུབ་ཞབས་ལ་གསོལ་བ་
འདེབས། །ཞེས་དང་། །དེ་ནས་རང་གི་ཆོས་ཀྱི་རྒྱལ་ཚབ་ཏུ། །དབང་བསྐུར་སྤྲུལ་
པའི་གླེབས་བམ་ཕྱག་ཏུ་བཞག །ཆོས་ཀྱི་རྒྱལ་སྲིད་ཡོངས་གཏད་དབེན་ས་པ། །
བློ་བཟང་དོན་གྲུབ་ཞབས་ལ་གསོལ་བ་འདེབས། །ཞེས་དང་། དེ་ཚེ་བླ་མ་ལྷ་དང་
སྲུང་ མའི་ ཚོགས། །དགོངས་ གཅིག་ ཉིད་ ཀྱིས་ ལེགས་ པར་ མངའ་ གསོལ་ བ།
ཁམས་ གསུམ་ ཆོས་ ཀྱི་ རྒྱལ་ པོ་ དབེན་ ས་ པ། །བློ་ བཟང་ དོན་གྲུབ་ཞབས་ལ་
གསོལ་བ་འདེབས། །ཞེས་གསུངས་སོ། །དེ་ནས་རྒྱལ་བ་དབེན་ས་པ་ཆེན་པོས་
གྲུབ་པའི་གནས་མཆོག་པདྨ་ཅན་ཞེས་ཀྱང་བྱ་པདྨ་འོད་ཀྱི་གཞལ་ཡས་ཞེས་ཀྱང་
བྱ་བའི་གནས་དེར་དག་པའི་འཁོར་གྱི་ཚོགས་ལ་ཆོས་ཀྱི་འཁོར་ལོ་དང་པོར་
བསྐོར་ཞིང་། གཞན་ཡང་། གྲུབ་པའི་གནས་དུ་མར་སྐྱེ་བོ་ཕལ་ཆེར་ལ་ལྐོག་ཏུ་
གྱུར་པའི་ཚུལ་གྱིས་སྐལ་བ་དང་ལྡན་པ་རྣམས་ལ་ཆོས་ཀྱི་འཁོར་ལོ་དུ་མ་བསྐོར་
བས། གྲུབ་པའི་གདུང་འཚོབ་བརྙེས་པའི་སྐྱེ་བོས་གངས་ཁྲོད་ཀྱི་དབེན་པ་མཐའ་
དག་ཁྱབ་པར་རྗེ་ཉིད་ཀྱི་གསུང་ལས་དོན་གྱིས་འབྱུང་ངོ༌། །རྒྱལ་བ་དབེན་ས་པ་
ཆེན་པོས་གྲུབ་པའི་གནས་མཆོག་ཏུ་དག་ པའི་ འཁོར་ འགའ་ཞིག་ལ་ཆོས་ཀྱི་
འཁོར་ལོ་ཐོག་མར་བསྐོར་བའི་ཚུལ་ལ་མཁས་གྲུབ་སངས་རྒྱས་ཡེ་ཤེས་ཀྱིས་
བསྟོད་པ་མཛད་པ་ནི། པདྨ་ཅན་དང་དེ་བཞིན་གྲུབ་པའི་གནས། །རྣམས་སུ་ཟབ་
རྒྱས་ཆོས་ཀྱི་ཆར་ཕབ་ནས། །ཀུན་ཏུ་གྲུབ་ པས་ ཁྱད་མཛད་དབེན་ས་པ། །བློ་
བཟང་དོན་གྲུབ་ཞབས་ལ་གསོལ་བ་འདེབས། །ཞེས་གསུངས་སོ། །དེ་ནས་དེའི་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྐབས་རྣམས་སུ་ཡང་གང་དང་གང་དུ་ཞབས་ཀྱི་འཁོར་ལོ་བཀོད་པའི་ས་ཕྱོགས་
དང་། དབེན་པའི་གནས་དེ་དང་དེ་དག་གི་མི་བསྲུན་པའི་གཞི་བདག་རྣམས་དམ་
ལ་བཏགས་ཏེ། སྲོག་གི་སྙིང་པོ་བཞེས་ནས་ སླན་ཆད་དགེ་བའི་བར་ཆད་མི་
བགྱིད་པའི་བཀའ་ཡང་དག་པར་སྩལ། དེ་ཡང་པདྨ་ཅན་དུ་ཕེབས་པའི་ལམ་ཁར་
སྡིག་པ་ར་ཅན་ལུག་ཐོང་ཙམ་ཞིག་བདག་ཉིད་ཆེན་པོ་ལ་འཇིགས་པ་སྟོན་པ་ལྟར་
བྱེད་ པ་ན་བདག་ཉིད་ཆེན་པོས་ ཇི་མི་སྙམ་པར་ཏིང་ངེ་འཛིན་གྱིས་ཕྱག་རྒྱས་
བཅིངས་ཏེ་ཕེབས་པས་ཆོ་འཕྲུལ་རང་ཞིར་སོང་། ཕྱིས་ནི་གཞི་བདག་དེས་ཚུལ་
བཞིན་འཕྲིན་ལས་བསྒྲུབས་ཏེ། རྗེ་འདི་པ་འཚོ་བའི་ཆ་རྐྱེན་གྱི་གཏུགས་ནས་
གནས་དེ་ལས་འབྱོན་པར་བཞེད་པ་ན་གནའ་རོ་སོགས་འཚོ་བའི་ཡོ་བྱད་སྒྲུབ་
ཁང་གི་ཉེ་ལོགས་སུ་ཡང་ཡང་འཇོག་པར་བྱེད། དེའི་ཚུལ་རིག་སྟེ་གནས་འདིར་
རྒྱུན་རིང་ན་དགེ་སྦྱོར་འཕེལ་ཡང་སེམས་ཅན་ལ་གནོད་པར་དགོངས་ནས་ཕེབས།
ཕྱིས་དབེན་སར་བཞུགས་པའི་ཚེ་ཡང་། ཇོ་མོའི་གཞི་བདག་དེས་གསའི་རྣམ་པར་
ཀུན་གྱིས་མཐོང་བར་བྱས་ཏེ་རྗེ་ཉིད་འཇལ་བ་ལ་བྱུང་གསུང་ངོ༌། །ཚུལ་དེ་ལ་
མཁས་གྲུབ་སངས་རྒྱས་ཡེ་ཤེས་ཀྱིས་བསྟོད་པ་མཛད་པ་ནི། སྐུ་གསུང་ཐུགས་ཀྱི་
རྣམ་པ་སྣ་ཚོགས་ པས། །ཞིང་སྐྱོང་གཞི་བདག་ཚོགས་རྣམས་དམ་ལ་བཞག །
འགྲོ་ལ་ཕན་བདེ་རྒྱས་མཛད་དབེན་ས་པ། །བློ་བཟང་དོན་གྲུབ་ཞབས་ལ་གསོལ་
བ་འདེབས། །ཞེས་གསུངས་སོ། །དེ་ནས་རྒྱལ་བ་དབེན་ས་པ་ཆེན་པོས་རི་བོ་
དགེ་འཕེལ་དུ་ཐོག་ཤས་བཞུགས་དེའི་དུས་སུ་གང་ཤར་བདེ་སྟོང་དུ་ཤར་བའི་
རིག་པ་བརྟུལ་ཞུགས་ཀྱི་སྤྱོད་པས་དུས་འདའ་བར་མཛད་པས། བློ་མིག་ལྡོངས་
པའི་སྐྱེ་བོ་ཕལ་མོ་ཆེས་དབེན་ས་སྨྱོན་པ་ཞེས་ཀྱང་སྒྲོག་པར་བྱེད་པ་ཞིག་བྱུང་
- 24 -



ལམ་རིམ་བླ་མ་བརྒྱུད་པའི་རྣམ་ཐར།
ངོ༌། །ཚུལ་འདི་ནི་རྒྱལ་བ་དབེན་ས་པ་ཆེན་པོ་ཉིད་ཀྱི་གསུང་ལས་ཀྱང་། བླ་མ་ལྷ་
ལ་རྩེ་གཅིག་གསོལ་བཏབ་པས། །ཡིད་ལ་གང་དྲན་འཕྲལ་ལ་ལག་ལེན་ལ། །
འགེལ་བ་སྨྱོན་པ་འདྲ་བའི་སྤྱོད་པས་ནི། །སངས་རྒྱས་མྱུར་དུ་སྒྲུབ་ལ་བདག་གི་
ལུགས། །ཞེས་དང་། དེ་ཡང་འདི་ལྟར། བླ་མ་དང་ལྷག་པའི་ལྷ་ལ། གསོལ་བ་རྩེ་
གཅིག་ཏུ་བཏབ་ནས། དགེ་བའི་རྣམ་རྟོག་ལྟ་ཅི་སྨོས། ཡིད་ལ་སྐྱེས་ཤིང་གང་དྲན་
པའི་འདོད་ཆགས་སོགས་མི་དགེ་བའི་རྣམ་རྟོག་རྣམས་ཀྱང་བླ་ན་མེད་པའི་བྱང་
ཆུབ་ཐོབ་པའི་རྒྱུ་དང་ཐབས་སུ་བསྒྱུར་ནས་འཕྲལ་ལ་དྲན་པ་འཕྲལ་ལག་ལེན་ལ་
འགེལ་བའི་ ཉམས་ལེན་ལ་བརྩོན་པར་བྱས་པས། དེང་སང་གི་མི་ཕལ་ཆེ་བ་
རྣམས་ཀྱིས་བལྟ་བ་དང་ཉན་པའི་ངོར་ཡིད་ལ་གང་དྲན་ལག་ལེན་ལ་འགེལ།
སྨྱོན་པ་འདྲ་བའི་སྤྱོད་པ་ཞིག་ནི་ཡོང་འདུག་ནའང། འགྲོ་བའི་དོན་དུ་གོ་འཕང་
མཆོག་དམ་པ་སངས་རྒྱས་མྱུར་བ་མྱུར་བ་ཉིད་དུ་སྒྲུབ་པར་བྱེད་པའི་ཆོས་ལུགས་
མཆོག་དམ་པ་འདི་ནི་བདག་བློ་བཟང་དོན་གྲུབ་ཀྱི་ལུགས་སོ། །ཞེས་དང་། བླ་མ་
ལྷ་ལ་རྩེ་གཅིག་གསོལ་བཏབ་ནས། །གང་བྱུང་རྐྱེན་རྣམས་ཕལ་ཆེར་དགེ་སྦྱོར་
གྱི། །གྲོགས་སུ་འཆར་ཕྱིར་སྨོན་སྤྱོད་ལ་གནས་ནས། །དབེན་པར་གཅིག་པུར་
སྡོད་པ་ཁོ་བོའི་ལུགས། །ཞེས་གསུངས་པ་ལྟར་རྐྱེན་བཟང་ངན་གང་བྱུང་ལ་ཐོག་
བརྫིས་སུ་བྱས་ནས་འགོ་གནོན་པར་མཛད་དེ་བཀའ་ལས། ཡང་ན་ནི་ཆོས་བརྒྱད་
འདི་འགོ་གནོན་ནུས་པ་ཞིག་དགོས་པར་འདུག །ཡང་ན་ནི་ཆོས་བརྒྱད་འདི་ལམ་
དུ་འཁྱེར་ནུས་པ་ཞིག་དགོས་པར་འདུག །དེ་ལ་ཡང་མ་ནོར་བར་འཁྲིད་པའི་
བཤེས་གཉེན་ཞིག་གིས་ཟིན་དགོས་པར་འདུག་གསུང་། དེ་དག་གི་ཚེ་རྒྱལ་བ་
དབེན་ས་པ་ཆེན་པོ་ཉིད་བླ་མ་ལྷའི་རྣལ་འབྱོར་ལམ་གྱི་སྲོག་ཤིང་དུ་བྱས་ཏེ་མདོ་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔགས་ཀྱི་གནད་ཐམས་ཅད་བསྡུས་པའི་ལམ་གྱི་སྙིང་པོ་ཐུགས་ཉམས་སུ་བསྟར་
བར་མཛད་ པར་ སྣང་ སྟེ་ གསུང་ ལས། འཇམ་དབྱངས་བླ་མའི་ཞབས་ལ་ཕྱག་
འཚལ་ལོ། །དེ་ལྟ་ན། ལམ་ཐུན་མོང་བ་ལ་སྦྱངས་ནས་རྒྱུད་འོས་སུ་གྱུར་པ་ན་བླ་
མ་མཉེས་པར་བྱས་ནས་རྣམ་པར་དག་པའི་དབང་ལམ་ཟབ་མོའི་རྟེན་དུ་བསྒྲུབ་
པར་ནུས་ངོས་ཤེས་པ་བླངས་ནས་དམ་ཚིག་དང་སྡོམ་པ་བཟུང་། དེ་ནས། སྐབས་
དེ་དང་གཞན་དུ་བླངས་པའི་སྡོམ་པ་གསུམ་ལ་གཅེས་སྤྲས་སུ་བྱས་ཏེ་ཚུལ་བཞིན་
དུ་བསྲུང་བ་གཞིར་བཞག་ནས་ཐུན་གཞིའི་རྣལ་འབྱོར་གྱི་རིམ་པ་དང་པོ་བསྒོམས་
ལ་རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་དགེ་བའི་རྩ་བ་སྨིན་པར་བྱས་
དེ་ནས་རྫོགས་པའི་རིམ་པ་ཁྱད་པར་ཅན་རིམ་གྱིས་བསྐྱེད་ནས་ཟུང་འཇུག་གི་སྐུ་
བསྒྲུབས་ན་མདོ་སྡེ་དང་རྒྱུད་སྡེ་མཐའ་དག་གི་གནད་རྣམས་གང་ཟག་གཅིག་
འཚང་རྒྱ་བའི་ཆ་རྐྱེན་དུ་གྱུར་པ་ལ་ངེས་པ་རྙེད་ནས། ཐུབ་པའི་བསྟན་པ་ཡོངས་
སུ་རྫོགས་པ་རང་གིས་འཛིན་ཅིང་གཞན་ལ་སྤེལ་ནུས་པ་ཡིན་ནོ། །དྷརྨ་བཛྲ་གྱི་
གསུང་རྒྱུན་བློ་བཟང་གིས་ཡི་གེར་བཀོད་པའོ། །ཞེས་གསུངས་ཏེ། གཞན་དག་
ལ་འདི་ལྟར་གྱིས་ཤིག་ཅེས་གོ་བར་མཛད་པའོ། །ཡང་དེའི་ཚེ་ཕྱི་རབས་ཀྱི་གདུལ་
བྱ་རྣམས་ལ་འདོམས་པའི་ ཕྱིར་དགེ་སྦྱོར་རྐྱེན་དབང་དུ་མི་གཏོང་བར་ ཕྱོགས་
བཅུའི་རྒྱལ་བ་སྲས་བཅས་དཔང་དུ་བཞག་སྟེ་མཁྱེན་པར་གསོལ་ནས་ལམ་ཆ་
ཚང་ལ་སྒྲུབ་པ་མཐར་ཕྱིན་པར་མཛད་པའི་དམ་བཅའ་འདི་ལྟར་མཛད་དེ། ན་མོ་
གུ་རུ་བུདྡྷ་བོ་དྷི་སཏྭ་བྷུགང་ཞིག་ཅུང་ཟད་ཡིད་ལ་དྲན་པས་ཀྱང་། །དངོས་གྲུབ་
ཐམས་ཅད་ད་ལྟ་སྩོལ་མཛད་པའི། །བློ་བཟང་གྲགས་དང་ཐུབ་དབང་སྤྱན་རས་
གཟིགས། །འཁོར་བཅས་རྣམས་ ཀྱི་འདྲ་འབག་དྲུང་ཉིད་ དུ། །འཁོར་བའི་སྣང་
26 -



ལམ་རིམ་བླ་མ་བརྒྱུད་པའི་རྣམ་ཐར།
ཚུལ་རབ་ཏུ་མཐོང་ནས་ནི། །ཚེ་འདི་ཉིད་ལ་སངས་རྒྱས་སྒྲུབ་འདོད་པའི། །བློ་
བཟང་དོན་གྲུབ་ཅེས་པའི་བཙུན་པ་ངས། །དགེ་འཕེལ་རི་བོའི་རྩེ་ནས་འདི་སྐད་
ཞུ། །སྔ་སོར་ཁྱེད་རྣམས་དྲུང་དུ་བདག་གི་སུ། །ཚེ་འདིར་གློ་བུར་ བྱ་བ་ངན་པ་
རྣམས། །སྤངས་ཏེ་སྙིང་ནས་དམ་ཆོས་སྒྲུབ་བྱེད་པའི། །ཡིད་ཀྱི་དམ་བཅའ་མང་
པོ་བླངས་ན་ཡང་། །ཚེ་འདིའི་འཁྲི་བ་ཕྲ་མོ་མ་ཆོད་པས། །ཡིད་དམ་བཅས་པ་
རྣམས་ལས་ཅུང་ཟད་ཙམ། །འགལ་བར་གྱུར་རྣམས་བཤགས་པས་བཟོད་པར་
མཛོད། །སླར་ཡང་ཁྱེད་རྣམས་དགྱེས་པ་བསྐྱེད་ཕྱིར་དུ། །ཚོགས་གཉིས་བསགས་
པའི་དགེ་སློང་བློ་བཟང་བདག །དགའ་བདེ་ལྡན་པའི་ངང་ནས་འདི་སྐད་དུ། །ངོ་
མཚར་ལེགས་བྱེད་གཏམ་འདི་འབུལ་བར་བྱ། །ད་ནི་ལོག་པའི་ལམ་དུ་འཁྲིད་
པའི་རྒྱུ། །གཉེན་དང་འཁོར་གཡོག་གྲོགས་དང་ལོངས་སྤྱོད་དང་། །ཚེ་འདིར་དོན་
མེད་བྱ་བ་ངན་པ་རྣམས། །སྤངས་ནས་ཆགས་སྡང་མེད་པའི་དབེན་གནས་སུ། །
ཐམས་ཅད་མཁྱེན་པའི་ལམ་དུ་འཁྲིད་པའི་རྒྱུ། །གཉེན་དང་འཁོར་གཡོག་གྲོགས་
དང་ལོངས་སྤྱོད་དང༌། །བཅས་ཏེ་གཏན་གྱི་མདུན་མ་བསྒྲུབ་ཕྱིར་དུ། །ཆོས་ཀྱི་བྱ་
བས་རྒྱུན་དུ་འདའ་ལགས་སོ། །ཞེས་དམ་བཅའ་མཛད་དོ། །ཡང་དུས་ལན་ཅིག་
གི་ཚེ་ རང་གིས་རང་ ལ་བསྐུར་བ་འདི་ལྟར་མཛད་དེ། སངས་རྒྱས་ལས་ཀྱང་
དཀོན་པའི་གདམས་པ་མཆོག །རྙེད་པར་དཀའ་བ་རྡོ་རྗེ་ཐེག་པའི་ལམ། །ལམ་
འདི་ཕྱིས་ནས་རྙེད་པར་དཀའ་བས་ན། །ཚེ་འདིའི་འདོད་ཡོན་ཐེད་ལ་བོར་མཛོད་
ལ། །རྒྱལ་བས་བསྔགས་པའི་རི་ཁྲིད་སྟོང་པ་རུ། །བསེ་རུ་བཞིན་དུ་གཅིག་པུར་
གནས་ མཛོད་ ལ། །ལན་ ཅིག་ མིན་ པ་ ཡང་ ཡང་ སྒོམས་ ཤིག་ ཨང༌། །དེ་ ལྟར་
བསྒོམས་པས་བློ་གྲོས་བཟང་པོ་ཁྱོད། །སྒྲུབ་པའི་རྒྱལ་མཚན་རྟག་ཏུ་ཚུགས་ཤིག་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཨང་། ཁྱད་པར་ཕ་རྒྱུད་གསང་བ་འདུས་པ་དང་། །རྣལ་འབྱོར་མ་རྒྱུད་འཁོར་ལོ་
སྡོམ་ པ་གཉིས། །འབྲལ་བ་མེད་ པར་ ལུས་ལ་སྟིམས་ཤིག་ཨང་། །ཞེས་པའང་
གསུངས་སོ། །གནས་དེར་སྟོན་གྱི་རིང་ལ་བླ་མ་མགོན་པོའི་སྒྲུབ་པ་ཞིག་མཛད་
ནས། སྐུ་ ཁམས་ སངས་བའི་ཕྱིར་གཟིམ་ ཁང་གི་སྟེང་དུ་ཕེབས་པ་ན། སྟོན་གྱི་
མཛེས་མ་ལང་ཚོ་དར་ལ་བབ་པས་ཕྱོགས་ཐམས་ཅད་མི་གཙང་བའི་རྡུལ་དང་
བྲལ་ཏེ་དྲི་ཞིམ་པོས་བསྒོས་པའི་བསིལ་བུ་བསིལ་བའི་ངད་ནི་དལ་བུས་ལྡང༌།
ཡུལ་ལྗོངས་ཕལ་ཆེ་ནི་གསེར་ཀྱི་ཁུ་བ་དང་འདྲེས་པའི་རིན་པོ་ཆེ་མར་གད་ཀྱི་
མདངས་ཉེ་བར་འཛིན། ནམ་མཁའི་དཀྱིལ་འཁོར་ནི་འགའ་ཞིག་སྤྲིན་གྱི་བླ་བྲེས་
གཡོགས་ཤིང་ཕལ་ཆེར་བེ་ཌཱུརྱ་ལྟར་རབ་ཏུ་དྭངས། ཁྱད་པར་པ་སྣམ་ཇོ་མོ་ལྷ་
རིའི་ཕྱོགས་ཀྱི་སྟེང་གི་ནམ་མཁར་སྤྲིན་དང་ན་བུན་ཆུ་ཡི་ལྗིད་ཀྱིས་ལྷག་པར་ནོན་
པ་དངུལ་ཆུའི་མདོག་ལྟ་བུ་ཞིག་ལྡིང་ཞིང་། རི་བོའི་རྩེ་མོར་ཅུང་ཟད་ཆགས་པ་
གཟིགས་པས་རྐྱེན་བྱས་ཏེ། བྱ་བྲལ་ཐམས་ཅད་མཁྱེན་པ་དྷརྨ་བཛྲ་དེ་ཉིད་དུས་དེ་
ལ་ཇོ་མོ་ལྷ་རིའི་གནས་ན་སྐུ་འཇའ་ལུས་རྡོ་རྗེའི་སྐུ་བརྙེས་ཤིང་། ཐུགས་ཟབ་
ཡངས་བདེ་སྟོང་གི་རོལ་པ་ལས་གཡེལ་བ་མེད་པར་གསུང་རིམ་གཉིས་ཟབ་མོའི་
སྒྲ་དབྱངས་སྒྲོགས་བཞིན་པར། སྤྱིར་གངས་ཅན་གྱི་འགྲོ་བ་མཐའ་དག་གི་དཔལ་
དུ་བཞུགས། ཁྱད་པར་བདག་ཉིད་རྗེ་རྒྱལ་བ་གཉིས་པའི་བཀའ་བརྒྱུད་ཟབ་མོའི་
དོན་ཅི་དགར་ཉམས་སུ་བླངས་པས་ཆོག་ཅིང་ཆོས་ལ་བློ་ཁ་ཕྱོགས་ནས་ཉམས་
ལེན་གྱི་གནད་ལ་ངེས་པ་ཅུང་ཟད་ཐོབ་པ་འདི་ཡང་རྗེ་བཙུན་དམ་པ་འདིའི་བཀའ་
དྲིན་ཡིན་སྙམ་དུ་དད་པ་ཚད་མེད་འཁྲུངས་ཏེ་མགུར་འདི་གསུངས་སོ། །ན་མོ་གུ་
རུ་མཧ་ཀཱ་ལཱ་ཡ། རྗེ་སྤྱི་གཙུག་སེང་གེའི་ཁྲི་སྟེང་དུ། །གདན་ཉི་ཟླ་པདྨོའི་དབུས་
- 28 -



ལམ་རིམ་བླ་མ་བརྒྱུད་པའི་རྣམ་ཐར། །
བཞུགས་ལ། །ཐུགས་བརྩེ་བ་ཆེན་པོས་ཉེར་དགོངས་ནས། །མཆོག་ཐུན་མོང་
དངོས་གྲུབ་སྩལ་དུ་གསོལ། །འབྲུ་རྩི་ཐོག་རྒྱས་པ་སྟོན་གྱི་དུས། །དགུང་བེ་ཌཱུརྱ་
ལྟར་དྭངས་པའི་འོག །རླངས་ན་བུན་དངུལ་གྱི་མདོག་འདྲ་བ། །འདི་མཐོང་བའི་
མོད་ལ་བླ་མ་དྲན། །ལུས་ཉི་ཁྲི་ཆིག་སྟོང་བ་སྤུ་གཡོས། །མིག་བཀའ་དྲིན་དྲན་
པའི་མཆི་མས་བརླན། །ངག་སྐད་གསང་མཐོན་པོས་གསོལ་བ་འདེབས། །བདག་
ལུས་ངག་ཡིད་གསུམ་བྱིན་གྱིས་རློབས། །མཚན་དྲན་ཐོས་འགའ་རྐྱེན་སེལ་བ་
ལ། །དཔལ་མགོན་པོ་མཆོག་དང་དབྱེར་མེད་པའི། །དུས་ད་ལྟ་མཚན་ལྡན་བླ་མ་
དེ། །ལྷ་ཇོ་མོ་ལྷ་རིའི་གནས་མཆོག་ན། །སྐུ་འཇའ་ལུས་རྡོ་རྗེ་འཛིན་པའི་ཚུལ། །
གསུང་རིམ་གཉིས་ཟབ་མོའི་དགའ་སྟོན་འགྱེད། །ཐུགས་ཟབ་ཡངས་བདེ་བ་ཆེན་
པོའི་ངང་། །སྤྱིར་གངས་ཅན་སྐྱེ་འགྲོའི་དཔལ་དུ་ཤར། །སྒོས་སྙོམས་ལས་ཅན་གྱི་
བློ་བཟང་བདག །ཆོས་མདོ་རྒྱུད་ཟབ་མོ་ཀུན་གྱི་དོན། །རང་ཅི་དགར་སྤྱད་པས་
ཆོག་པ་འདི། །རྗེ་ཁྱེད་ཀྱི་བཀའ་དྲིན་ཆེ་ལས་ཐོབ། །ངའི་གསུམ་ལྡན་བླ་མ་འགྲན་
ཟླ་མེད། །ཡིད་བཀའ་དྲིན་དྲན་པས་གསོལ་བ་འདེབས། །ཚེ་འདི་ལ་རིམ་གཉིས་
རྣལ་ འབྱོར་ གྱིས། །རྒྱུད་ སྨིན་ཅིང་གྲོལ་བར་ བྱིན་གྱིས་རློབས། །ཞེས་ གསུངས་
སོ། །དེ་ནས་ཡེ་ཤེས་ཀྱི་མཁའ་འགྲོ་མས་སང་ཉིན་གྲུབ་ཆེན་དཔལ་འབྲས་རྡོ་
རྗེའི་སྐྱེ་བ་པཎྜི་ཏ་ཞིག་དང་འཕྲད་པ་ཡོད་པས་དེ་ལ་མན་ངག་རྣམས་མ་གསང་
བར་སྟོན་ཞེས་ལུང་བསྟན་པ་བཞིན་བཀྲ་ཤིས་ལྷུན་པོར་ཀུན་མཁྱེན་ལེགས་པ་
དོན་གྲུབ་དང་ཞལ་འཛོམ། ཕན་ཚུན་དུ་ལུང་རྟོགས་ཀྱི་ཡོན་ཏན་ཁྱད་པར་ཅན་
མངའ་བའི་སྟོབས་ཀྱིས་ཐུགས་ཡིད་བཅུགས་པར་གྱུར། ཀུན་མཁྱེན་ཆེན་པོས་
བསྐུལ་ནས་གསང་འདུས་དང་འཇིགས་བྱེད་ཀྱི་ཁྲིད་ལག་རྗེས་ཀྱི་རྩོམ་པ་ཡང་
-29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཛད། འཕྲིན་ལས་ཆེ་བ་ཡོང་བས་སྦྱར་བྱང་ཀུན་མཁྱེན་གྱིས་མཛོད་གསུངས་
མཛད་དོ། །དེ་དུས་ཕྱི་ལྟར་ཀུན་མཁྱེན་གྱིས་མཛད་པར་གྲགས་ཀྱང་ནང་ལྟར་རྗེ་
འདི་ཉིད་ཀྱིས་མཛད་པ་ཡིན། དེང་སང་ནི་དབེན་ས་བཀའ་འབུམ་གྱི་ནང་ཉིད་དུ་
བཞུགས་ པ་ ཡོངས་ སུ་ གྲགས་ པ་ ལྟར་ རོ། །དེའི་ དུས་ གཟིམ་ ཁང་ སེར་ པོར།
གདོད་ནས་དག་པའི་ཆོས་དབྱིངས་ནམ་མཁའ་ལ། །སྣ་ཚོགས་རྟེན་འབྲེལ་སྤྲིན་
ཕུང་ཅི་ཡང་བཀྲ །རྣམ་དག་རིགས་པའི་རླུང་གིས་དཔྱད་པ་ན། །སླར་ཡང་ཀུན་
གསལ་ཉིད་དུ་ཐིམ་པར་འགྱུར། །ཞེས་སོགས་ལྟ་བའི་མགུར་ཡང་མང་དུ་བཞེས་
སོ། །མདོར་ན་རྒྱལ་བ་དབེན་ས་པ་ཆེན་པོ་དང་ཀུན་མཁྱེན་ལེགས་པ་དོན་གྲུབ་
གཉིས་ ཐུགས་ ཡིད་ གཅིག་ཏུ་འདྲེས་ པ་ ལྟར་ གྱུར་ཏེ། ཚུལ་ དེ་ ལ་ མཁས་གྲུབ་
སངས་རྒྱས་ཡེ་ཤེས་ཀྱིས་བསྟོད་པ་མཛད་པ་ལས། ལུང་བསྟན་བརྙེས་པ་མཁས་
པའི་དབང་པོ་དང་། །ཐབས་ཤེས་ཟུང་དུ་འབྲེལ་བའི་རྟེན་འབྲེལ་གྱིས། །བསྟན་
པའི་སྙིང་པོ་གསལ་མཛད་དབེན་ས་པ། །བློ་བཟང་དོན་གྲུབ་ཞབས་ལ་གསོལ་བ་
འདེབས། །ཞེས་གསུངས་པ་ལྟར་རོ། །དེའི་ཚེ་རྒྱལ་བ་དབེན་ས་པ་ཆེན་པོས་ཡེ་
ཤེས་མཁའ་འགྲོས་ལུང་བསྟན་པ་ལྟར། རྗེ་རིན་པོ་ཆེ་ལ་མགོན་པོ་འཇམ་དཔལ་
དབྱངས་ཀྱིས་གནང་བའི་སྙན་བརྒྱུད་མན་ངག་ཐུན་མོང་མ་ཡིན་པ་རྣམས་དང་
སྤྲུལ་པའི་གླེགས་བམ་ཆེན་མོ་ལས་སྐབས་སུ་བབ་པ་འགའ་ཞིག་ཀུན་མཁྱེན་
ལེགས་པ་དོན་གྲུབ་ལ་གནང་སྟེ། དེང་སང་དབེན་ས་བཀའ་འབུམ་ན་བཞུགས་
པའི་ལུང་བསྟན་གསང་བའི་མེ་ལོང་གི་དུམ་བུ་ཡི་གེར་འཁོད་པ་འདི་དག་ཀྱང་དེ་
དུས་ཀུན་མཁྱེན་ལེགས་པ་དོན་གྲུབ་ལ་གནང་བ་དང་རྗེས་སུ་མཁས་གྲུབ་སངས་
རྒྱས་ཡེ་ཤེས་ལ་གནང་བ་དག་ལས་མཆེད་པར་མངོན་ནོ། །དེ་ནས་དགུང་ལོ་སོ་
- 30 -



ལམ་རིམ་བླ་མ་བརྒྱུད་པའི་རྣམ་ཐར།
གསུམ་ལ་བབ་པ་དགུན་ཟླ་ར་བའི་ཚེས་བརྒྱད་ལ་དཔལ་ལྡན་འབྲས་སྤུངས་ཀྱི་
ཆོས་གྲྭ་ཆེན་པོར་འབྲོམ་སྟོན་རྒྱལ་བའི་འབྱུང་གནས་སླར་ཡང་བྱོན་པ་ཐམས་ཅད་
མཁྱེན་པ་དགེ་འདུན་རྒྱ་མཚོས་མཁན་པོ་དང༌། འདུལ་བའི་སློབ་དཔོན་ལྷ་དབང་
རིན་ཆེན་པས་ལས་སློབ་དང་། འབྲས་སྤུངས་བྱང་འདྲེན་ཆེན་མོས་གསང་སྟོན་
མཛད་དེ། དད་པའི་དགེ་འདུན་གྲངས་ཚང་བ་ལས་བསྙེན་རྫོགས་ཀྱི་སྡོམ་པ་
བཞེས་ཏེ་སོ་སོར་ཐར་པའི་དབང་དུ་བྱས་པའི་ལྷག་པ་ཚུལ་ཁྲིམས་ཀྱི་བསླབ་པ་
ལྷའི་ཆུ་བོས་ཐུགས་ཀྱི་བུམ་བཟང་ཡོངས་སུ་གང་། དེ་ནས་བཟུང་སྟེ་རང་བཞིན་
གྱི་ཉེས་པས་གོས་པ་ག་ལ་ཞིག་བཅས་པའི་ཆ་ཤས་ཕྲ་མོ་ཙམ་ཡང་སྲོག་གི་དབང་
པོ་ལས་གཅེས་པར་བསྲུང་བར་མཛད་དོ། །དེ་ཡང་གངས་རིའི་ཁྲོད་ཀྱི་གྲུབ་ཐོབ་
ཏུ་གྲགས་པ་ཕལ་མོ་ཆེ་རྗེས་འབྲང་དང་བཅས་པ་ནི་རབ་ཏུ་བྱུང་བའི་རྟགས་དང་
ཆ་བྱད་ཆོས་གོས་གསུམ་སོགས་འཆང་བ་དང༌། ཆང་དང་ཕྱི་དྲོའི་ཁ་ཟས་སྤངས་ཏེ་
ཆབ་ལེན་པ་དང་། རུང་ཆུ་འདེབས་པ་དང་། བྱིན་ལེན་བྱེད་པ་སོགས་རྒྱལ་བས་
ཇི་ལྟར་བཅས་པ་རྣམས་ཚུལ་བཞིན་དུ་བསྒྲུབ་པ་དག་མཐོང་བ་ན། ཚམ་ཚོམ་མེད་
པར་ཐེག་པ་དམན་པའི་ཉན་ཐོས་དབང་རྟུལ་ལོ། །ཞེས་ལུག་ལྟར་རྨོངས་པའི་ཁྱུ་
ཆེན་པོའི་དབུས་སུ་སྐད་གསང་མཐོན་པོས་སྒྲོག་པར་བྱེད་ཅིང་། ལས་ངན་པའི་
མཐུས་བཅོམ་ཞིང་ཉོན་མོངས་པའི་གདོན་གྱི་དབང་དུ་སོང་བ་གཞན་དག་ནི་ཞེ་
སྡང་གི་སྲེག་ཟས་ཡིད་ཀྱི་བུད་ཤིང་ཀུན་ཏུ་འབར་བ་བྱས་ཏེ། དགེ་འདུན་གྱི་སྡེ་
རིས་སུ་བཅད་ནས་ཡང་དག་པ་མ་ཡིན་པའི་ཅ་ཅོ་རྒྱུད་མར་བསྒྲགས་ནས། རང་
ཉིད་ དེ་བཞིན་ གཤེགས་ པས་ གསུངས་ པའི་ ཆོས་འདུལ་ བའི་ སྤྱོད་ ཚུལ་ ལས་
བསམས་བཞིན་དུ་བརྒལ་བ་ལ་དཔའ་བར་བྱས་ཏེ་བླ་ན་མེད་པའི་ལམ་མཐོན་པོ་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་རེག་པར་སེམས་ཞིང་། སྐྱེ་བོ་ཕལ་ཆེར་ཡང་དེ་ལྟ་བུའི་སྤྱོད་ཚུལ་ལ་མགུ་མོད།
བདག་ཉིད་ཆེན་པོ་འདི་ནི་གྲུབ་པའི་གོ་འཕང་མཐོན་པོར་གཤེགས་ཀྱང་བསྟན་
པའི་རྩ་བ་སོ་སོ་ཐར་པ་ཉིད་རྒྱལ་བས་གསུང་དབྱངས་མཐོན་པོས་མདོ་རྒྱུད་དུ་
མར་རྒྱ་ཆེར་བསྔགས་ཤིང་མཁས་གྲུབ་ཚད་ལྡན་རྣམས་ཀྱིས་ཀྱང་དགོངས་པ་
གཅིག་དང་། དབྱངས་གཅིག་གིས་བསྔགས་པ་ཐུགས་ལ་བཅགས་ཏེ། ཇི་སྲིད་
འཚོའི་བར་དུ་ལྟུང་བ་ཕྲ་མོའི་རྙོག་པས་ཀྱང་གོས་པ་མེད་པར་བསྲུང་བར་མཛད་
དོ། །དེ་ནས་རྒྱལ་བ་དབེན་ས་པ་ཆེན་པོས་ལྷ་སར་ཕེབས་ཏེ་ཇོ་བོ་རྣམ་གཉིས་ཀྱི་
དྲུང་དུ་བསྟན་པ་དང་འགྲོ་བའི་ཕན་བདེ་རྒྱས་པའི་སྨོན་ལམ་ཡང་དག་པར་མཛད།
ཀ་བ་ཤིང་ལོ་ཅན་ནས་བཀའ་ཆེམས་བཀའ་ཁོལ་མ་དེ་བཏོན་ནས་གཟིགས་
གྲབས་ཤིག་མཛད། འོན་ཀྱང་དགོས་པ་ལྷག་པོ་མི་འདུག་པས་བཞག་གསུང་། དེ་
ནས་ནུབ་གཅིག་གནལ་ལམ་དུ་འདུལ་འཛིན་ཤཱཀྱ་བཤེས་གཉེན་ཡིན་ཟེར་བའི་
རྣལ་ འབྱོར་ པ་ སྨུག་ནག་ དོམ་ལྤགས་ ཀྱི་ཤམ་ཐབས་ཅན་ ཞིག་ གིས། འཇམ་
དབྱངས་མེ་ཏོག་གསལ་བར་བྱེད་པ་གསུམ་གཏད་ནས། ཉིད་ཀྱི་དོན་ལེགས་པར་
གྲུབ་པ་གཙང་ལ་སོངས་ཟེར་ནས་མི་སྣང་བར་གྱུར་ཏོ། །ནངས་པར་དགེ་ལྡན་ར་
སྒྲེང་སོགས་མཇལ་བར་ཆས་པ་ལམ་བར་དུ་བསྙེལ་གཞི་ཤིན་ཏུ་དྲག་པ་ཞིག་བྱུང་
བས། མདང་གི་རྨི་ལམ་དང་མཐུན་པར་ད་རེས་མ་ཕྱིན་པ་ལེགས་པར་འདུག་
སྙམ་སྟེ་ལྡོག་པར་བརྩམས་པ་ནས་སྐུ་ཁམས་རང་དྭངས་བྱུང་ངོ༌། །དེ་ནས་སེ་ར་
ཐེག་ཆེན་གླིང་དུ་ཕེབས་ཏེ་ཐམས་ཅད་མཁྱེན་པ་དགེ་འདུན་རྒྱ་མཚོའི་དྲུང་དུ་གྲུབ་
རྒྱལ་ལུགས་ཀྱི་ཚེ་ཁྲིད་དང༌། ཚེ་དབང་། སོ་ཐར་གྱི་མདོ་དང་ཆོས་སྒྲགས་ཀྱི་མདོ།
ཐམས་ཅད་མཁྱེན་པ་རང་ཉིད་ཀྱི་གསུང་འབུམ་ཐོར་བུའི་ལུང་ཚང་མ་གསན་སླར་
- 32 -



ལམ་རིམ་བླ་མ་བརྒྱུད་པའི་རྣམ་ཐར།
གཙང་ཕྱོགས་སུ་ཞབས་ཀྱི་འཁོར་ལོ་བཀོད་དེ། དགེ་འཕེལ་མཁན་པོ་ལེགས་
པའི་བློ་གྲོས་པ་ལ་སྨྱུང་གནས་ཀྱི་ཆོ་གའི་ལུང་། ཡི་དམ་གྱི་སྔགས་བཏུའི་རྗེས་
གནང་བླ་མ་མགོན་པོ་དབྱེར་མེད་ཀྱི་རྗེས་གནང་། སྨན་བླའི་ལུང་སོགས་ཆོས་
བཀའ་ཅི་རིགས་པ་གསན་ནོ། །གཞན་ཡང་། དེ་དག་གི་སྐབས་ཤིག་ཏུ་གསེར་
སྡིངས་སུ་ཕེབས། པཎ་ཆེན་བྱང་ཆུབ་བློ་གྲོས་ལ་དཔལ་གསང་བ་འདུས་པའི་རྩ་
རྒྱུད་སྒྲོན་གསལ་ཆ་ལག་དང་བཅས་པ་སོགས་འདུས་པ་འཕགས་པའི་སྐོར་གྱི་
གདམས་པ་ཆ་ལག་དང་བཅས་པ་རྫོགས་པར་གསན་ནོ། །དེ་དུས་གནས་རྙིང་
ཡོལ་དུ་མངའ་རིས་ལོ་ཆེན་རྣམ་རྒྱལ་བ་ལ་སྦ་བཞིའི་གདམས་པ་དང་བདེ་མཆོག་
གདན་བཞི་ལ་སོགས་པ་རྒྱུད་ལ་བརྟེན་པའི་ཟབ་མོའི་གདམས་པ་མཐའ་ཡས་པ་
གསན་ཅིང་། བླ་མ་འདི་ཁ་ཆེ་ཁྲི་གདན་དུ་སློབ་དཔོན་རྡོ་རྗེ་དྲིལ་བུ་པའི་དངོས་
སློབ་མཆོག་གི་དངོས་གྲུབ་བརྙེས་པ་ཞིག་དང་འཇལ་ནས་རྗེས་སུ་བཟུང་ཞིང་།
ཁྱད་པར་རྒྱལ་བ་ཙོང་ཁ་པའི་ཞལ་མངོན་དུ་གྱུར་ནས་གདམས་པ་མཐའ་ཡས་པ་
ཐོབ་པའི་རྣལ་འབྱོར་གྱི་དབང་ཕྱུག་ཞིག་གོ །གཞན་ཡང་དགོས་པ་ཁྱད་པར་ཅན་
ལ་དགོངས་ནས་མཁས་པ་དང་གྲུབ་པའི་བླ་མ་ཞིག་ལས་ཀྱང་ཟབ་པ་དང་རྒྱ་ཆེ་
བའི་གདམས་པ་སྣ་ཚོགས་པ་གསན་པས་ལུང་གི་བསྟན་པ་མཐའ་དག་གི་བདག་
པོར་གྱུར་ཏོ། །དེ་ལྟར་རྒྱལ་བ་དབེན་ས་པ་ཆེན་པོ་སྤྱིར་བསྟན་པ་ཡོངས་རྫོགས་
ཀྱི་བདག་པོར་གྱུར་ཅིང་། ཁྱད་པར་རྗེ་བཙུན་འཇམ་དབྱངས་ཀྱིས་རྒྱལ་བ་ཙོང་ཁ་
པ་ཆེན་པོ་ལ་དངོས་སུ་གནང་བའི་སྙན་བརྒྱུད་ཀྱི་མན་ངག་ཡོངས་སུ་རྫོགས་པའི་
མངའ་བདག་གཅིག་པུར་གྱུར་པ་ནི་རང་ཉིད་ཀྱིས་ཀྱང་ཞལ་གྱིས་བཞེས་ཏེ། རྒྱལ་
བ་དབེན་ས་པ་ཆེན་པོ་ཉིད་ཀྱིས་གསུང་ལས། འཇམ་པའི་དབྱངས་ཀྱི་སྲས་ཀྱི་ཐུ་
-33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བོ་མཆོག །བློ་བཟང་གྲགས་པ་ཞེས་པའི་ བླ་མ་དེའི། །གསུང་གི་སྙིང་པོ་སྙན་
བརྒྱུད་འཛིན་པ་ནི། །དེང་སང་དུས་ན་ཁོ་བོ་ཙམ་དུ་བས། །ཞེས་གསུངས་པ་ལྟར་
རོ། །མདོར་ན་དགུང་ལོ་བཅུ་བདུན་ནས་བཞི་བཅུ་ཞེ་གཉིས་ཀྱི་བར་དུ་བྲག་རྒྱ་རྡོ་
རྗེའི་ཕོ་བྲང་། དབེན་སྨར་སྟག་གཟིག་གླན་ཆེན། ཀྲོ་བྲག་ཁྱད་པར་པ་སྣམ་ཇོ་མོ་
ལྷ་རི་ལ་སོགས་པའི་རི་ཁྲོད་རྣམས་སུ་སྒྲུབ་པ་སྙིང་པོར་མཛད་དེ། ཆོས་རྗེ་ངག་
དབང་གྲགས་པ་ལ་གནང་བའི་བཀའ་ཤོག་ཏུ། བདག་ཀྱང་ཟླ་རེ་ཟླ་གཉིས་མ་ཤི་
ན། །སྐྱེ་བ་འདིའི་ཕྱི་མའི་མདུན་མ་ཞིག་དང་། །ལོ་རེ་ལོ་གཉིས་མ་ཤི་ན། །སྐྱེ་བ་
གཏན་ གྱི་མདུན་མ་ཞིག །རྐང་ཚུགས་སུ་བྱེད་དགོས་སྙམ་པའི་བསམ་པས། །
རང་ལོ་བཅུ་བདུན་ནས་བཟུང་ད་བར་ཐེག་པ་མཆོག་གི་བརྟུལ་ཞུགས་ལ་གནས་
པའི་ རྒྱ་ བོད་ ཀྱི་མཁས་གྲུབ་ ཕལ་ ཆེ་བ་ རྣམས་ ཀྱི་ གསུང་ གི་ སྙིང་ པོ་ དོན་ གྱི་
གདམས་པ་ཞིག་ཉམས་སུ་ལེན་པའི་དྲན་འདུན་དང་། མ་བྲལ་བ་ཡོད་ལགས་
ཞེས་འབྱུང་ཞིང་། དེ་ལྟར་སྒྲུབ་པ་ཡུན་རིང་ལ་ཤུགས་དྲག་པོས་གོ་འཕང་ཇི་ལྟ་བུ་
བརྙེས་ པ་ ཡང་། ཉིད་ ཀྱི་ གསུང་ ལས། གངས་ ཅན་ ལྗོངས་ ཀྱི་ སྐལ་ ལྡན་
མཆོག །བློ་བཟང་དོན་གྲུབ་ཅེས་པས་ཀྱང་། །ལམ་མཆོག་འདི་ཉིད་ཉམས་བླངས་
པས། །ཚེ་འདི་ཉིད་ལ་སངས་རྒྱས་ཐོབ། །ཅེས་གསུངས་ཏེ། །བསམ་གྱིས་མི་ཁྱབ་
པའི་རྣམ་ཐར་རོ། །དེ་ནས་སྐུ་ཚེ་ཇི་སྲིད་པར་སྐྱེ་བོ་ཕལ་མོ་ཆེས་མཐོང་བ་དང།
ཐོས་པའི་ཡུལ་ལས་འདས་པ་དབེན་པ་ནས་དབེན་པའི་གནས་ཆེན་དག་ཏུ་རྒྱུ་
ཞིང་གནས་པར་བྱའོ་སྙམ་དུ་དགོངས་པ་ལས། དུས་རེ་ཞིག་ཚེ་དབེན་པར་ཐུགས་
དམ་ལ་མཉམ་པར་བཞག་པའི་ཐོ་རངས་ཞིག་ཟིལ་དང་འུར་ཆོམ་ཤིན་ཏུ་ཆེ་བའི་
ངང་ནས་སྐུ་རྒྱབ་ཀྱི་མགོན་པོའི་བྲིས་སྐུ་དེས་གསུངས་སྙམ་པ་ལ། ཉི་ཤུ་རྩ་བཞིའི་
- 34 -



ལམ་རིམ་བླ་མ་བརྒྱུད་པའི་རྣམ་ཐར། །
མཁའ་ འགྲོའི་ གཙོ། །དཔའ་བོ་ཆེན་པོ་འདིར་བཞུགས་ལ། །ཆུ་ སྐྱེས་ ཁོང་ པའི་
པད་དཀར་བཞིན། །སྦས་པའི་ཚུལ་ གྱིས་ བྱིན་གྱིས་རློབས། །ཟེར་བ་ཞིག་བྱུང་
གསུངས། དེ་ལྟ་བུའི་མགོན་པོའི་བྲིས་སྐུ་བྱིན་རླབས་ཅན་དེ་ཡང་དབེན་དགོན་གྱི་
མགོན་ཁང་ན་བཞུགས་སོ། །དེ་ལྟར་ལྷ་དང་བླ་མས་ལུང་བསྟན་པ་ལ་བརྟེན་ནས་
དབུས་ རིའི་ རྩེར་ དབེན་ དགོན་ བཏབ་ ནས། མདོ་ ཁམས་ མངའ་ རིས། དབུས་
གཙང་སོ་སོ་ནས་དད་འདུས་ཀྱི་སྐལ་བ་དང་ལྡན་པའི་གདུལ་བྱའི་ཚོགས་རྣམས་
ལ་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་བར་མཛད་དོ། །དེའི་ཚེ་ཡང་
གདུལ་བྱའི་ཚོགས་རྣམས་ཀྱིས་དད་པས་ཀུན་ནས་བསླངས་པའི་མཆོད་པ་དང་
ཟང་ཟིང་གི་བསྙེན་བཀུར་གྱི་ཚོགས་རྒྱང་རིང་པོ་དག་ནས་ཀྱང་དམ་པ་འདིའི་དྲུང་
དུ་ཉེ་བར་ལྷགས་ཤིང་སྤྱན་ལམ་དུ་བབས་པ་དག་ཀྱང་བདག་གིར་ཡོངས་སུ་
བཟུང་བ་གཅིག་ཀྱང་མ་མཛད་པར་གྲགས་ཏེ། ཉིད་ཀྱི་གསུང་ལས། སྔོན་དུས་ཀྱི་
མི་ལ་རས་པ་དང་། །ད་དུས་ཀྱི་བློ་བཟང་དོན་གྲུབ་ལ། །འཕྲལ་ཆས་ཀྱི་ཟས་གོས་
མ་གཏོགས་ པ། །ནོར་ དངོས་ པོའི་ འཛིན་ པས་ དགོས་ པ་མེད། །ཚེ་ གཅིག་ ལ་
སངས་རྒྱས་བསྒྲུབ་པ་ལ། །དེ་འདྲ་ཡི་སྤྱོད་ལ་ལེགས་གནས་ནས། །ཆགས་སྡང་
སྤངས་ པའི་ དབེན་ གནས་ སུ། །དལ་ འབྱོར་ ལ་ སྙིང་ པོ་ ལེན་ པར་ ཤོག །ཅེས་
གསུངས་པ་ལྟར་རོ། །དེ་ལྟར་རྒྱལ་བ་དབེན་ས་པ་ཆེན་པོས་རྣལ་འབྱོར་གྱི་དབང་
ཕྱུག་མི་ལ་རས་པ་སླར་ཡང་འཇམ་མགོན་བླ་མའི་བསྟན་པ་སྤེལ་བའི་ཕྱིར་སྐྲ་
བཅད་ངུར་སྨྲིག་གི་ན་བཟའ་གསོལ་བ་སོགས་རབ་ཏུ་བྱུང་བའི་རྟགས་ཆ་ལུགས་
བཟུང་སྟེ་བྱོན་པ་ཇི་ལྟ་བར་ཆོས་བརྒྱད་ཚེ་འདིའི་འཁྲི་བ་ཕྲ་མོ་ཙམ་ཡང་མེད་པར། །
གསང་བ་འདུས་པའི་རྩ་རྒྱུད་ལས། དགོན་པ་ཆེན་པོའི་ས་ཕྱོགས་སུ། །མེ་ཏོག་
35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
འབྲས་བུ་ སོགས་ ཀྱིས་ བརྒྱན། །རི་བོ་དབེན་ པའི་ ས་ཕྱོགས་སུ། །དངོས་གྲུབ་
ཐམས་ ཅད་ བསྡུས་ པ་ བསྒྲུབ། །ཅེས་ གསུང་ པ་ ལྟར། སྔོན་བྱོན་དམ་པའི་ བསྟི་
གནས་འདུ་འཛིས་དབེན་པའི་གྲུབ་པའི་གནས་མཆོག་དག་ཏུ་མདོ་སྔགས་གཉིས་
ཀའི་ལམ་གྱི་ལུས་ཡོངས་སུ་རྫོགས་པ་ལ་སྒྲུབ་པ་མཐར་ཕྱིན་པར་མཛད་དེ། ལམ་
ཐུན་མོང་བའི་ངེས་འབྱུང་། བྱང་ཆུབ་ཀྱི་སེམས། ཡང་དག་པའི་ལྟ་བ་རྣམས་ལ་
མྱོང་བ་མཐར་ཕྱིན་ཏེ་རྒྱལ་སྲས་ཀྱི་སྤྱོད་པ་རྒྱ་མཚོའི་ཕ་རོལ་ཏུ་སོན། སྔགས་ཀྱི་
དམ་ཚིག་དང་སྡོམ་པ་རྣམ་པར་དག་པ་བསྲུངས་ཏེ་ལམ་རིམ་གཉིས་ལ་བསླབས་
པས་རིམ་པ་དང་པོའི་རྣལ་འབྱོར་མཐར་ཕྱིན་ཏེ་གང་ཤར་ལྷའི་རྣམ་རོལ་ཏུ་འཆར་
ཞིང། ཟབ་གསལ་གཉིས་མེད་ཀྱི་རྣལ་འབྱོར་མཐར་ཕྱིན་ཏེ་རང་དང་གཞན་གྱི་ཚེ་
རབས་བརྒྱ་སྟོང་དྲན་ཏེ་རང་གི་སྐུ་ཚེ་སྔ་མའི་འཁྲུངས་རབས་དག་པའི་འཁོར་ལ་
གསུངས་པ་ནི། གང་གིས་ཁྱོད་ཀྱི་མཚན་ཙམ་དྲན་པས་ཀྱང་། །འདི་ཕྱིའི་ལེགས་
ཚོགས་ཐམས་ཅད་ཅིག་ཅར་དུ། །སྟེར་མཛད་བླ་མ་ཐུབ་པའི་དབང་པོ་ལ། །རྟག་
ཏུ་གུས་པའི་ཡིད་ཀྱིས་ཕྱག་འཚལ་ལོ། །བདག་ཅག་ཐར་ལམ་བགྲོད་པའི་གཙོར་
གྱུར་པ། །ཐེག་ཆེན་བསྟན་པ་འཛིན་པའི་ཉན་ཐོས་སུ། །ལེགས་གྱུར་ཐུབ་པ་ཆེན་
པོའི་ཉན་ཐོས་ཀྱི། །རྟོགས་པའི་མཆོག་ཏུ་གྱུར་པ་ཡིན་སྙམ་ཡོད། །དེ་ནས་ད་བར་
བྱང་ཆུབ་སྤྱོད་པ་ཡི། །དལ་འབྱོར་རྟེན་བཟང་ལེགས་པར་ཐོས་གྱུར་ནས། །ངན་
སོང་གསུམ་སོགས་སྡུག་བསྔལ་རབ་སྤངས་ནས། །ལྟ་སྤྱོད་ལྡན་པའི་དལ་འབྱོར་
ཐོབ་བམ་སྙམ། །བདག་གི་ལུས་ངག་ཡིད་གསུམ་འདི་དག་ནི། །རྒྱལ་བ་ཐམས་
ཅད་འདུས་པའི་སྐུ་ཡི་མཆོག །ཐུབ་དབང་རྡོ་རྗེ་འཆང་དུ་ལེགས་མཐོང་ནས། །
དད་པའི་སྤུ་ལོང་ལེགས་པར་གཡོས་གྱུར་ཅིང་། །ཉིན་མཚན་ཀུན་ཏུ་གསོལ་བ་
- 36 -



ལམ་རིམ་བླ་མ་བརྒྱུད་པའི་རྣམ་ཐར། །
འདེབས་པ་དང་། །ཤུགས་དྲག་དད་པས་ཡན་ལག་བདུན་པར་ནི། །ཇི་སྲིད་བྱང་
ཆུབ་བར་དུ་བརྩོན་པར་ཤོག །འདི་ཡི་དགེ་བས་བདག་གཞན་འགྲོ་བ་ཀུན། །
འོག་མིན་མཁའ་སྤྱོད་དགའ་ལྡན་བདེ་བ་ཅན། །མངོན་དགའ་ལ་སོགས་དག་པའི་
ཞིང་ཁམས་སུ། །མྱུར་བ་མྱུར་བར་ལེགས་པར་སྐྱེ་བར་ཤོག །བདག་ལ་ལེགས་
པར་ དད་ པའི་ སྐྱེས་ བུ་ རྣམས། །ཚེ་ཡི་མཐར་ཡང་ རྒྱལ་བ་འོད་དཔག་མེད། །
འཁོར་དང་བཅས་པ་མཐོང་ནས་དེ་མ་ཐག །བུ་བུ་བདེ་བ་ཅན་དུ་འགྲོའོ་ཞེས། །
མཐར་ཐུག་གསུང་གི་གནང་བ་ཐོབ་པར་ཤོག །སངས་རྒྱས་ཀུན་གྱིས་གསུངས་
པའི་ཐེག་པ་མཆོག །ཧེ་རུ་ཀ་པ་ལ་སོགས་ཡི་དམ་ལྷའི། །རིམ་གཉིས་ཆ་ལག་
བཅས་པའི་རྟོགས་པ་རྣམས། །ཚེ་འདི་ཉིད་ལ་མངོན་དུ་རབ་གྱུར་ནས། །འགྲོ་
ཀུན་བདེ་ཆེན་གནས་ལ་འགོད་པར་ཤོག །ཐུབ་དབང་རྡོ་རྗེ་འཆང་དང་ཙོང་ཁ་
པ། །ཡིད་ལ་གང་འདོད་དངོས་གྲུབ་མ་ལུས་པ། །སྩོལ་མཛད་རྩ་བརྒྱུད་བླ་མའི་
ཚོགས་རྣམས་དང་། །ཕྱག་དྲུག་མགོན་པོ་ལ་སོགས་བསྟན་སྲུང་གིས། །འདི་ཕྱིའི་
ལེགས་ཚོགས་ཐམས་ཅད་ཅིག་ཅར་དུ། །ལེགས་པར་འགྲུབ་པར་བྱེད་པའི་བཀྲ་
ཤིས་ཤོག །ཅེས་གསལ་བར་གསུངས། རྫུ་འཕྲུལ་མངའ་བརྙེས་ཏེ་ས་རྡོ་རི་བྲག་
ལ་ཐོགས་པ་མེད་པ་དང་ནམ་མཁའ་ལ་འཕུར་བ་སོགས་ཀྱི་རྫུ་འཕྲུལ་བསྟན་པ་
འགའ་ ཞིག་ ནི་ སྔར་ བརྗོད་ ཟིན་ པ་ལྟར་ རོ། །བདེ་ གསང་ འཇིགས་ གསུམ་ གྱི་
རྫོགས་རིམ་དང། བླ་མེད་ཀྱི་རྫོགས་རིམ་མཐའ་དག་གི་གནད་བསྡུས་པ་ནཱ་རོ་
ཆོས་དྲུག་གི་ཉམས་ལེན་མཐར་ཕྱིན་ཏེ་འཁོར་ལོ་གསུམ་གྱི་རྩ་མདུད་གྲོལ་ནས་
རྒྱལ་བའི་བཀའ་རྣམས་སཾ་སྐྲྀ་ཏའི་སྐད་དུ་འདོན་པ་སོགས་ལ་ཐོགས་པ་མེད་པས་
སྔར་བརྗོད་ཟིན་པ་ལྟར་དང༌། །གཙོ་བོར་སེམས་དབེན་དང་སྒྱུ་ལུས་འོད་གསལ་
-37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ར།
གྱི་ རིམ་པ་རྣམས་མཐར་སོན་ཏེ་ཟུང་འཇུག་གི་གོ་འཕང་བརྙེས་པ་ནི་འཇམ་
མགོན་སྙན་བརྒྱུད་འཛིན་པའི་སྐྱེས་བུ་དམ་པ་གོང་མ་རྣམས་ལ་ཡོངས་སུ་གྲགས་
ཏེ། །སྐུ་གསུམ་གོ་འཕང་མངོན་གྱུར་དབེན་ས་པ། །ཞེས་འཇམ་མགོན་བསྟན་པ་
འཛིན་པའི་སྐྱེས་བུ་དམ་པ་ཐམས་ཅད་མཐུན་པར་སྒྲོགས་པ་ལྟར་རོ། །དེ་ལྟར་
རང་གིས་རྟོགས་པ་མཆོག་བརྙེས་ནས་སྐལ་བ་དང་ལྡན་པ་མཐའ་ཡས་པ་ལ་ཆོས་
ཀྱི་བདུད་རྩི་སྩལ་བས་ན་རྒྱུད་འཛིན་གྱི་སློབ་མ་ཡང་མཐའ་ཡས་པས་མཐའ་དག་
པར་སུ་ཞིག་གིས་བརྗོད་པར་ནུས། གཙོ་བོ་འགའ་ཞིག་བརྗོད་ན་ཡེ་ཤེས་མཁའ་
འགྲོས་ལུང་བསྟན་པའི་སྐྱེ་བ་བདུན་པ་གྲུབ་པའི་སྐྱེས་བུ་ཀུན་མཁྱེན་ལེགས་པ་
དོན་གྲུབ་ལའང་རྣལ་འབྱོར་བླ་མེད་ཀྱི་ཁྲིད་ལག་ རྗེས་ཐུན་མོང་མ་ཡིན་པའི་
གདམས་པ་མ་ལུས་པ་སྩལ། བྱང་སྟོན་སྨྲ་བའི་དབང་པོ་བསམ་གཏན་འོད་ཟེར།
ཀུན་མཁྱེན་ཤེས་རབ་དཔལ་གདན་ས་པ་མདོ་བརྗོད་རྗེ་བློ་གྲོས་རྣམ་རྒྱལ་བ།
ཆོས་རྗེ་དགེ་ལེགས་རྣམ་རྒྱལ་བ། ཞལ་སྔ་ནས་སངས་རྒྱས་རྒྱལ་མཚན་པ། ཆོས་
རྗེ་ངག་དབང་གྲགས་པ་སྐུ་མཆེད། ཀོང་སྟོན་ཆོས་རྗེ་འཇམ་དབྱངས་རྒྱལ་པོ།
ཐོན་པ་ཞལ་སྔ་ནས་བཀྲ་ཤིས་རྒྱལ་མཚན། ཆོས་ རྗེ་ ལྷོ་པ་བློ་གྲོས་རྣམ་རྒྱལ།
བསམ་ གཏན་ པ་ཆེན་པོ་ རྗེ་དབོན་ལེགས་ཚོགས་ལྷུན་གྲུབ། མཁན་ཆེན་ནོར་
བཟང་རྒྱ་མཚོ། རྒྱུད་སྡེ་འཛིན་པ་ཞལ་སྔ་ནས་རྣམ་རྒྱལ་དཔལ་བཟང་། པཎ་ཆེན་
བསམ་གྲུབ་དཔལ་བཟང་། བསྟན་པའི་མངའ་བདག་པཎ་ཆེན་དམ་ཆོས་ཡར་
འཕེལ། འཇམ་དབྱངས་བླ་མ་དགེ་འདུན་བློ་བཟང་། འཇམ་དབྱངས་ཤིནྟ་པ་ཆེན་
པོ། རྗེ་བློ་བཟང་རྒྱ་མཚོ་མངའ་རིས་སློབ་དཔོན་དགེ་འདུན་རྒྱལ་མཚན། ཐོས་
བསམ་གླིང་པ་རིན་ཆེན་དཔལ་འབྱོར་རྒྱ་མཚོ། གངས་ཅན་མཁན་པོ་པཎ་ཆེན་
- 38 -



ལམ་རིམ་བླ་མ་བརྒྱུད་པའི་རྣམ་ཐར། །
རིགས་པ་སེང་གེ་ལ་སོགས་པ་བསྟན་འཛིན་བགྲང་བ་ལས་འདས་པ་བྱོན་ཞིང་།
མདོར་ན་དབུས་གཙང་སྡེ་སྣོད་འཛིན་པ་དང༌། རིས་མེད་པའི་བན་སྐྱའི་ཚོགས་
མཐའ་ཡས་པ་ལ་ཟབ་པ་དང་རྒྱ་ཆེ་བའི་དམ་པའི་ཆོས་ཀྱི་བཀའ་དྲིན་གྱིས་ཁྱབ་པ་
མཛད་དོ། །སྙན་བརྒྱུད་བསྟན་པའི་བདག་པོ་རང་གི་སྲས་ཀྱི་ཐུ་བོ་རྒྱལ་ཚབ་ཏུ་
དབང་བསྐུར་བ་ནི་མཁས་གྲུབ་ཆེན་པོ་སངས་རྒྱས་ཡེ་ཤེས་སོ། །རྒྱལ་བ་དབེན་
ས་པ་ཆེན་པོ་འདིས་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་བྱང་ཆུབ་ལམ་གྱི་
རིམ་པའི་ཁྲིད་ཡིག་དངོས་གྲུབ་ཀུན་འབྱུང། བླ་མ་ལ་གསོལ་བ་འདེབས་པའི་
རིམ་པར་ཕྱེ་བ་དངོས་གྲུབ་ཀུན་འབྱུང་། སྙིང་པོའི་གནད་ཐོར་བུའི་རིམ་པར་ཕྱེ་བ་
དངོས་གྲུབ་ཀུན་འབྱུང་། བྱང་ཆུབ་ལམ་ གྱི་ རིམ་པའི་ སྙིང་པོ་གསོལ་འདེབས་
ཚིགས་བཅད་དུ་སྡེབས་པ་དངོས་གྲུབ་ཀུན་འབྱུང་། རང་ལ་གདམས་པ་བདེ་ཆེན་
གཏེར་མཛོད་སོགས་ཐོར་བུའི་སྐོར། རྗེ་ རང་ཉིད་ཐུགས་བསྐྱེད་ཚུལ་དང༌། སྡོམ་
གསུམ་རིམ་གྱིས་བཞེས་ཚུལ། རྒྱལ་བ་སྲས་བཅས་ལ་ཞུ་ཡིག །དགེ་ལྡན་རྣལ་
འབྱོར་ཕོ་མོ་རྣམས་ཀྱི་བཅའ་ཁྲིམས་ཀྱི་ཡི་གེ་དངོས་གྲུབ་ཀུན་འབྱུང་རྒྱལ་བ་བློ་
བཟང་གྲགས་པའི་སྒྲུབ་ཐབས་ཀྱི་རིམ་པར་ཕྱེ་བ་དངོས་གྲུབ་ཀུན་འབྱུང་། རྗེ་བླ་
མ་ལ་བརྟེན་པའི་མཚོན་བསྲུང་། བླ་མ་ལྷའི་རྣལ་འབྱོར་ཚིགས་བཅད་དངོས་གྲུབ་
ཀུན་འབྱུང༌། བླ་མ་རྒྱུད་སྡེ་བཞིའི་རྣལ་འབྱོར་རིམ་པ་ཕྱེ་བ་ དངོས་གྲུབ་ཀུན་
འབྱུང༌། འཁོར་ལོ་སྡོམ་པའི་ བླ་མའི་རྣལ་འབྱོར་དངོས་གྲུབ་ཀུན་འབྱུང་། བདེ་
མཆོག་ལྷན་སྐྱེས་ཀྱི་བླ་མའི་རྣལ་འབྱོར་དངོས་གྲུབ་ཀུན་འབྱུང་། བླ་མ་འཁོར་ལོ་
སྡོམ་པའི་རྣལ་འབྱོར་རྒྱས་པ་དངོས་གྲུབ་ཀུན་འབྱུང་། བདེ་མཆོག་དྲིལ་བུ་པའི་
སྒྲུབ་ཐབས་དངོས་གྲུབ་ཀུན་འབྱུང་། རང་གི་གདན་ས་པ་རྗེ་ཆོས་སྐྱབས་རྡོ་རྗེ་ལ་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གནང་བའི་མན་ངག་དངོས་གྲུབ་ཀུན་འབྱུང་། བདེ་མཆོག་ལུས་དཀྱིལ་སྒོམ་ཚུལ་
གྱི་གནད་གསལ་བར་བསྟན་པའི་སྙིང་པོའི་མན་ངག་དངོས་གྲུབ་ཀུན་འབྱུང༌། བླ་
མ་གསང་བ་འདུས་པའི་སྒྲུབ་ཐབས་ཀྱི་སྙིང་པོ་དངོས་གྲུབ་ཀུན་འབྱུང་། བླ་མ་རྡོ་
རྗེ་ འཇིགས་ བྱེད་ཀྱི་རྣལ་འབྱོར་རྒྱས་པ་དངོས་གྲུབ་ཀུན་འབྱུང་། བླ་མ་རྡོ་ རྗེ་
འཇིགས་བྱེད་ཡབ་ཡུམ་གྱི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་། འཇམ་
དབྱངས་ཞི་ཁྲོ་སྦྲགས་སྒྲུབ་ཀྱི་སྙིང་པོའི་མན་ངག་དངོས་གྲུབ་ཀུན་འབྱུང་། གདོང་
དྲུག་གི་སྒྲུབ་ཐབས་ཀྱི་སྙིང་པོ་རྒྱལ་བ་ཤཱཀྱ་ཐུབ་པའི་སྒྲུབ་ཐབས་གཉིས། བླ་མ་རྡོ་
རྗེ་སེམས་དཔའི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་། བླ་མའི་རྣལ་
འབྱོར་ བསྡུས་ པ་ འཇམ་ དབྱངས་ དཀར་པོའི་སྒྲུབ་ ཐབས་ བླ་མའི་རྣལ་ འབྱོར་
དངོས་གྲུབ་ཀུན་འབྱུང་། འཇམ་དབྱངས་དམར་སེར་ལ་བརྟེན་པའི་བླ་མའི་རྣལ་
འབྱོར་དངོས་གྲུབ་ཀུན་འབྱུང་། བླ་མ་སྤྱན་རས་གཟིགས་ཀྱི་རྣལ་འབྱོར་གྱི་སྙིང་
པོ་དངོས་གྲུབ་ཀུན་འབྱུང༌། སྒྲོལ་ལྗང་སྒྲུབ་ཐབས་གསོལ་འདེབས་དང་བཅས་པ།
སྒྲོལ་དཀར་སྒྲུབ་ཐབས། ཡེ་ཤེས་ཀྱི་མཁའ་འགྲོ་སེང་གདོང་མའི་སྒྲུབ་ཐབས། མི་
གཡོ་བའི་སྒྲུབ་ཐབས། རྟ་མགྲིན་གྱི་སྒྲུབ་ཐབས་རྒྱས་བསྡུས་གཉིས། ཕྱག་རྡོར་
འཁོར་ཆེན་གྱི་སྒྲུབ་ཐབས་དངོས་གྲུབ་ཀུན་འབྱུང་། ཕྱག་རྡོར་གཏུམ་པོ་ཁྱུང་ལྔའི་
སྒྲུབ་ཐབས་ཀྱི་སྙིང་པོ་མན་ངག་གིས་རྣམ་པར་བརྒྱན་པ་དངོས་གྲུབ་ཀུན་འབྱུང་།
ཡེ་ཤེས་ཁྱུང་ཁྲའི་སྒྲུབ་ཐབས་རིག་སྔགས་ཀྱི་རྒྱལ་མོ་ཡི་གེ་གཅིག་མའི་སྒྲུབ་
ཐབས་ཐུན་མོང་མ་ཡིན་པ་དངོས་གྲུབ་ཀུན་འབྱུང་། བྱང་ཆུབ་ལམ་རིམ་གྱི་བླ་
མའི་རྣལ་འབྱོར་དངོས་གྲུབ་ཀུན་འབྱུང་། ལམ་རིམ་གྱི་ཟུར་འདེབས་བསྡུས་པ་
དངོས་གྲུབ་ཀུན་འབྱུང་། ལྟ་ཁྲིད་ཀྱི་སྙིང་པོ་དངོས་གྲུབ་ཀུན་འབྱུང་། དྲན་པ་བཞི་
- 40 -



ལམ་རིམ་བླ་མ་བརྒྱུད་པའི་རྣམ་ཐར།
ལྡན་གྱི་ཁྲིད་ཀྱི་སྙིང་པོ་དངོས་གྲུབ་ཀུན་འབྱུང་། ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོའི་དོན་གཅོད་ཡུལ་སྟན་ཐོག་གཅིག་མ་དངོས་གྲུབ་ཀུན་འབྱུང་། ཐུན་དྲུག་
གི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་། ཐེག་ཆེན་གསོ་སྦྱོང་གི་སྡོམ་པ་
ལེན་པའི་ཆོ་ག་དངོས་གྲུབ་ཀུན་འབྱུང་། འདུལ་བའི་བསླབ་བྱ་རྒྱ་མཚོའི་སྙིང་པོ་
དངོས་གྲུབ་ཀུན་འབྱུང་། བྱང་སེམས་ཀྱི་བསླབ་བྱ་རྒྱ་མཚོ་ལས་མདོར་བསྡུས་པ་
དངོས་ གྲུབ་ ཀུན་ འབྱུང་། སྔགས་ ཀྱི་ བསླབ་ བྱའི་ དངོས་ གྲུབ་ ཀུན་ འབྱུང་། ཚེ་
དཔག་མེད་ཀྱི་སྒྲུབ་ཐབས་དངོས་གྲུབ་ཀུན་འབྱུང་། ཚེ་ཁྲིད་རྡོ་རྗེའི་རྣལ་འབྱོར་
འཆི་བདག་ལས་རྒྱལ་བ་དང་། ལྷུན་པོ་རྡོ་རྗེ་ལ་གནང་བའི་ཚེ་སྒྲུབ། སློབ་དཔོན་
བསམ་གཏན་འོད་ཟེར་ལ་གནང་བའི་ཚེ་སྒྲུབ། འབར་ལུགས་ཚེ་དབང་གི་ཆོ་ག་
དངོས་གྲུབ་ཀུན་འབྱུང་། བདེ་མཆོག་དྲིལ་བུ་པའི་ལུགས་ཀྱི་བསྐྱེད་རིམ་དངོས་
གྲུབ་ཀུན་འབྱུང་། ཐབས་ལམ་ནཱ་རོ་ཆོས་དྲུག་ལག་རྗེས་དངོས་གྲུབ་ཀུན་འབྱུང་།
འཁོར་ལོ་སྡོམ་པའི་རྫོགས་རིམ་རྣལ་འབྱོར་ཆེན་པོ་དངོས་གྲུབ་ཀུན་འབྱུང་།
དཔལ་གསང་བ་འདུས་ པའི་ དམར་ ཁྲིད་ ཀྱི་ སྙིང་ པོ་ དངོས་གྲུབ་ཀུན་འབྱུང་།
དཔལ་རྡོ་རྗེ་འཇིགས་བྱེད་ཀྱི་ཟབ་ཁྲིད་ལག་རྗེས་དང་བཅས་པ་དངོས་གྲུབ་ཀུན་
འབྱུང་། གཤིན་རྗེ་གཤེད་ཀྱི་བསད་ཟློག་བསྲུང་བའི་གདམས་པ། སྐྱབས་འགྲོ་
སེམས་བསྐྱེད་སྤྱན་འདྲེན་ཡན་ལག་བདུན་པ་བྱེད་ཚུལ་དངོས་གྲུབ་ཀུན་འབྱུང་།
སྐྱབས་འགྲོའི་མན་ངག་དངོས་གྲུབ་ཀུན་འབྱུང་། ཐེག་ཆེན་ཐུན་མོང་མ་ཡིན་པའི་
སྐྱབས་འགྲོའི་ཉམས་ལེན་སྙིང་པོ་དངོས་གྲུབ་ཀུན་འབྱུང་། ཐེག་ཆེན་ཐུན་མོང་
བའི་སྐྱབས་འགྲོའི་ཉམས་ལེན་གྱི་སྙིང་པོ་དངོས་གྲུབ་ཀུན་འབྱུང་། བླ་མ་བདེ་
མཆོག་ལྷན་སྐྱེས་ཡབ་ཡུམ་སྒྲུབ་པའི་མན་ངག་གི་སྙིང་པོ་དངོས་གྲུབ་ཀུན་འབྱུང།
- 41-



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བདེ་མཆོག་གི་བསྐྱེད་རིམ་གྱི་སྙིང་པོ་བདེ་མཆོག་ལྷན་སྐྱེས་ལ་བརྟེན་ནས་ཉམས་
སུ་ལེན་ཚུལ་དངོས་གྲུབ་ཀུན་འབྱུང་། བདེ་མཆོག་གི་བསྐྱེད་རིམ་གནད་བསྡུས་
དང་དེའི་གཞལ་ཡས་ཁང་སྒོམ་ཚུལ་དངོས་གྲུབ་ཀུན་འབྱུང་། དྲིལ་བུ་ལུགས་ཀྱི་
དཔལ་འཁོར་ལོ་བདེ་མཆོག་གི་དབང་ཆོག་དངོས་གྲུབ་ཀུན་འབྱུང་། བདེ་མཆོག་
དྲིལ་བུ་ལུགས་ཀྱི་སྨོན་ལམ་ཤིས་བརྗོད། བཅོམ་ལྡན་འདས་འཁོར་ལོ་སྡོམ་པ་
དྲིལ་བུ་པའི་ལུས་དཀྱིལ་གྱི་རྫོགས་རིམ་རིམ་པ་ལྔའི་དམར་ཁྲིད་ཟབ་མོ་དངོས་
གྲུབ་ཀུན་འབྱུང་། ཕྱག་རྒྱ་སྲོག་རྩོལ་གྱི་མན་ངག་ཐུན་མོང་མ་ཡིན་ པ་སོགས་
བསྐྱེད་རྫོགས་ཀྱི་ཟབ་གནད་ཀྱི་ཡིག་ཆུང་། ཡིག་ཆུང་གི་སྡེབས་མན་ངག་ཤིན་ཏུ་
ཟབ་མོ་ཞལ་ཤེས་ཡི་གེར་བཀོད་པ། རིམ་གཉིས་ཀྱི་དཀའ་གནད་མན་ངག་ཟབ་
མོ། དཔལ་ གསང་ བ་ འདུས་ པའི་ རྟེན་ གྱི་དཀྱིལ་ འཁོར་ ཕྱིན་ ཅི་མ་ལོག་ པའི་
གསལ་བྱེད། བླ་མ་འཇམ་དབྱངས་དཀར་པོའི་སྒྲུབ་ཐབས། བླ་མ་རྡོ་རྗེ་འཆང་གི་
རྣལ་འབྱོར་གྱི་སྙིང་པོའི་མན་ངག །བླ་མ་རྡོ་རྗེ་འཆང་ཡབ་ཡུམ་གྱི་སྒྲུབ་ཐབས།
བླ་མ་རྡོ་རྗེ་འཇིགས་བྱེད་ཀྱི་རྫོགས་རིམ་གྱི་མན་ངག་གི་སྙིང་པོ། བླ་མ་འཇམ་
དཔལ་ཞི་བའི་སྒྲུབ་ཐབས་ལྷག་པའི་ལྷ་ཚེ་དང་ཡེ་ཤེས་དཔག་ཏུ་མེད་པའི་སྒྲུབ་
ཐབས་ཀྱི་སྐོར་རིམ་པར་ཕྱེ་བ་ཚན་པ་བཅུ་བདུན། གྲུབ་ཆེན་ཚེམ་བུ་ལུགས་ཀྱི་
སྤྱན་རས་གཟིགས་ཀྱི་དམར་ཁྲིད་ཀྱི་སྙིང་པོ་མན་ངག་གིས་རྣམ་པ་བརྒྱན་པ་
དངོས་གྲུབ་ཀུན་འབྱུང་། གྲུབ་ཆེན་ཚེམ་བུ་ལུགས་ཀྱི་མན་ངག་སྤྱན་རས་གཟིགས་
ཀྱི་དམར་ཁྲིད་ཀྱི་སྙིང་པོ་ཉམས་ལེན་དུ་བསྡུས་པ་མན་ངག་གིས་རྣམ་པར་བརྒྱན་
པ་དངོས་གྲུབ་ཀུན་འབྱུང་། རྟ་མགྲིན་གྱི་སྒྲུབ་ཐབས་ཀྱི་རིམ་པ་ཚན་པ་གསུམ།
དགེ་བསྙེན་གྱི་སྡོམ་པ་འབོགས་ཆོག་དགེ་སློང་གི་བསླབ་བྱ་རྒྱས་པ། གཏོར་མ་
GI
42 -



ལམ་རིམ་བླ་མ་བརྒྱུད་པའི་རྣམ་ཐར།
བརྒྱ་རྩའི་རིམ་པ་དངོས་གྲུབ་ཀུན་འབྱུང་། རྒྱལ་བ་བློ་བཟང་གྲགས་པའི་རྣལ་
འབྱོར། ཡི་དམ་དང་ཡེ་ཤེས་འཕགས་པ་སྲུང་མར་བཅས་པ་སོགས་ལ་གཏོར་མ་
འབུལ་བའི་ཆོ་ག །ཚ་བསུར་གྱི་རིམ་པ། བླ་མ་ཕྱག་དྲུག་ཡེ་ཤེས་མགོན་པོའི་རྣལ་
འབྱོར་གྱི་རིམ་པར་ཕྱེ་བ་དངོས་གྲུབ་ཀུན་འབྱུང་ཚན་པ་བཞི། མགོན་དཀར་ཡིད་
བཞིན་ནོར་བུའི་སྒྲུབ་ཐབས། གྲུབ་སེལ་མགོན་པོའི་གནད་འབེབས། མྱུར་མཛད་
ཡེ་ཤེས་མགོན་པོའི་ཆོས་སྐོར་གྱི་བླ་མ་བརྒྱུད་པའི་རིམ་པ། དཔལ་མགོན་སྡེ་ལྔ་
ལ་མཆོད་གཏོར་འབུལ་ཚུལ་འཁྱེར་བདེ་བ། ཆོས་སྐྱོང་སྤྱི་ལ་གཏོར་མ་འབུལ་
ཚུལ། བླ་མ་འཇམ་དཔལ་གཤིན་རྗེའི་གཤེད་དང་སྐྱེས་བུ་གསུམ་གྱི་ཆོས་སྐྱོང་
བསྟེན་ཚུལ། དཔལ་ལྡན་ལྷ་མོ་རྡོ་རྗེ་རབ་བརྟན་མ་ལ་མཆོད་གཏོར་འབུལ་ཚུལ་
གྱི་རིམ་པ་ཚན་པ་གསུམ། གཏེར་དུང་གི་ལོ་རྒྱུས། གྲུབ་ཆེན་མི་ཏྲའི་ལམ་སྲོལ་
སྙིང་པོ་དོན་གསུམ་ཞེས་གྲགས་པ་སྤྱན་རས་གཟིགས་སྒྲུབ་པའི་མན་ངག་གི་སྙིང་
པོ། ལྟ་ཁྲིད། བཅོམ་ལྡན་འདས་མི་འཁྲུགས་པ་ལ་བརྟེན་ནས་སྒྲིབ་པ་སྦྱོང་ཚུལ།
ཕྱག་དྲུག་སྒྲུབ་སྐོར་ལ་མགོན་པོ་བྲམ་ཆེན་གྱི་སྒྲུབ་ཐབས། ལྷ་བཞི་དྲིལ་སྒྲུབ།
མགོན་པོ་ཚེ་བདག་གི་སྒྲུབ་ཐབས། མགོན་པོ་དབང་རྒྱལ་སྒྲུབ་ཐབས། ཡེ་ཤེས་
མགོན་པོ་གསང་སྒྲུབ། མགོན་པོ་ཡིད་བཞིན་ནོར་བུའི་སྒྲུབ་ཐབས་རྗེས་གནང་
འཁོར་ལོའི་མན་ངག་དང་ བཅས་ པ། གྲིབ་ སེལ་ དབང་ སྡུད། གནད་འབེབས།
རྟེན་ གཞི་ གནད་གསུམ། ཡང་དབང་སྡུད་དང་ནང་སྒྲུབ། ཧཱུྃ་དྲུག་ གི་ཞལ་ཤེས་
དམིགས་སྐོར། སྙིང་ཞུགས་འཕོ་བ་ཞལ་ཤེས་དང་བཅས་པ་རྒྱས་བསྡུས། བླ་མ་
མགོན་པོ་དབྱེར་མེད་ཀྱི་ཞལ་ཤེས་གཉིས། ལས་སྦྱོར་དང་གྲིབ་སེལ་གྱི་དམིགས་
སྐོར། དམ་ ཅན་ གཤེན་ རྗེའི་ རྒྱལ་ པོའི་ སྒྲུབ་ ཡིག་ རྒྱས་ འབྲིང་ བསྡུས་ གསུམ།
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཤིན་ རྗེ་ དཀར་སེར་དམར་ པོ་ལ་བརྟེན་ པའི་ ཞི་རྒྱས་དབང་ གསུམ་ གྱི་མན་
ངག །གཤིན་རྗེ་དམར་པོ་ལ་བརྟེན་པའི་དབང་གི་འཕྲིན་ལས་སྒྲུབ་ཚུལ། གཤིན་
རྗེ་དཀར་སེར་སྦྲགས་སྒྲུབ་ལ་བརྟེན་ པའི་ ཞི་ རྒྱས་དངོས་གྲུབ་སྒྲུབ་པའི་མན་
ངག །ལྷ་མོ་ཕྱག་བཞི་མའི་སྒྲུབ་ཐབས། མ་ཅིག་རྡོ་ རྗེ་རབ་བརྟན་མ་ལ་མཆོད་
གཏོར་འབུལ་ཚུལ། ཆོས་སྐྱོང་སྤྱིའི་བསྐུལ། བྲུལ་གཏོར་གྱི་ཆོ་ག །གཏོར་མའི་
བསྔོ་བ། ཆུའི་བཅུད་ལེན་གྱི་སྙིང་པོ། བྲིས་སྐུ་མཐོང་བ་དོན་ལྡན་འབྲི་ཚུལ། རྟེན་
ལ་གཟུངས་གཞུག་འབུལ་ཚུལ་སོགས་ཉེ་བར་མཁོ་བའི་རིམ་པ། བཀྲ་ཤིས་ལྷུན་
པོར་བཤེས་གཉེན་བྱོན་པ་དང་འབྱོན་འགྱུར་གྱི་བཤེས་གཉེན་ལུང་བསྟན། སྙིང་
པོའི་མན་ངག་གི་དོགས་གཅོད་དང་སྤྲུལ་སྐུ་བསོད་ནམས་རྒྱ་མཚོའི་ལུང་བསྟན།
རྗེ་བླ་མའི་བསྟན་པའི་གནས་ཚད། ཀུན་མཁྱེན་ལེགས་དོན་པའི་གསང་མཚན་གྱི་
དོགས་གཅོད་འཕྲོས་དང་བཅས་པ། ལུང་བསྟན་གདམས་ངག་མ་བཀའ་རྒྱ་བཏབ་
པ་འཕྲོས་དང་བཅས་པ། ཤཱནྟི་པ་བློ་གྲོས་རྒྱལ་མཚན་ལུང་བསྟན་པ། ཆབ་མདོ་
ཆོས་རྗེ་མི་གཡོ་སྙིང་པོའི་ཞུས་ལན། ལུང་བསྟན་གསང་བའི་མེ་ལོང་ལས་དགེ་
ལྡན་བསྟན་འཛིན་ཇི་ལྟར་འབྱུང་བ་ཆེ་ལོང་ཙམ་གྱི་ལུང་བསྟན་པ། རྗེ་དགེ་འདུན་
བློ་བཟང་གི་ཞུ་ལན། མཁས་གྲུབ་ལེགས་པ་དོན་གྲུབ་ཀྱི་རྣམ་ཐར། ལེགས་པ་
དོན་གྲུབ་ཀྱི་གསང་བའི་རྣམ་ཐར། རྗེ་སྐྱབས་མཆོག་དཔལ་བཟང་གི་རྣམ་ཐར་
དང་གསང་བའི་རྣམ་ཐར། བསྔོ་བའི་རིམ་པ། ལྟ་བའི་ཡིག་ཆུང་། འཇམ་དབྱངས་
དམར་སེར་ལ་བརྟེན་པའི་བླ་མའི་རྣལ་འབྱོར། བླ་མ་འཇིགས་བྱེད་ཡབ་ཡུམ་ཀྱི་
རྣལ་འབྱོར་གྱི་སྙིང་པོ། ཆོས་རྒྱལ་ནང་སྒྲུབ་འཁོར་བཅས་ཀྱི་སྒྲུབ་ཡིག་འབྲིང་པོ་
རྣམས་མཛད་དོ། །དེ་ལྟར་རྒྱལ་བ་དབེན་ས་པ་ཆེན་པོས་སྐུ་དངོས་ཀྱིས་གདུལ་
- 44 -



ལམ་རིམ་བླ་མ་བརྒྱུད་པའི་རྣམ་ཐར། །
བའི་མཛད་པ་མཐར་ཕྱིན་པར་མཛད་ནས། དཔའ་བོ་གཡུལ་ལས་རྒྱལ་བའང།
དེད་དཔོན་ནོར་བུ་ལོན་ནས་རང་དུ་ལོག་པ་ལྟར་དུ། ཚེར་མ་ལ་བརྟེན་པའི་བརྙེས་
ཚུལ་ཅུང་ཟད་བསྟན་པའི་མུ་ནས། རྗེ་བཙུན་བླ་མ་དམ་པ་སངས་རྒྱས་ཡེ་ཤེས་
ཉིད་ཀྱི་རྒྱལ་ཚབ་ཏུ་མངོན་པར་དབང་བསྐུར་ཏེ་ཟད་བྱེད་ཅེས་པའི་ལོ་ཆོ་འཕྲུལ་
ཟླ་བའི་ཉེར་གསུམ་ལ་ཐ་མལ་གྱི་གཟུགས་སྐུའི་བཀོད་པ་ཆོས་ཀྱི་དབྱིངས་སུ་
བསྡུ་བར་མཛད། དེའི་ཚེ་ དགུང་ཞག་མ་གྲོལ་གྱི་བར་དུ་ནམ་མཁའ་ལས་ལྷ་
རྣམས་ ཀྱིས་ མེ་ ཏོག་ གི་ ཆར་ འབེབས་ པ་ དང༌། འཇའ་ འོད་ ཀྱི་ བླ་ བྲེ་ ཕྱོགས་
མཚམས་སུ་བྲེས་པ་ལ་སོགས་པ་སྐྱེ་བོ་ཀུན་གྱི་ཡིད་འཕྲོག་པའི་ལྟས་དང་མཚན་
མ་ངོ་མཚར་བ་བསམ་གྱིས་མི་ཁྱབ་པ་བྱུང་བར་གྱུར་ཏོ། །དེ་ནས་དད་ལྡན་ཐམས་
ཅད་ཀྱིས་སྐུ་གདུང་རིན་པོ་ཆེ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཚད་
མེད་པས་མཆོད་དེ་སྨོན་ལམ་བཏབ་ནས་འཇམ་མགོན་སྙན་བརྒྱུད་ཀྱི་བསྟན་པ་
ནམ་ཡང་མི་ཉམས་པར་འཕེལ་བའི་རྟེན་འབྲེལ་དུ་སྐུ་གདུང་རིལ་པོར་མ་ཉམས་
པ་དབེན་ས་ཆོས་ཀྱི་ཕོ་བྲང་ཉིད་ན་ལྷ་དང་བཅས་པའི་འགྲོ་བ་ཡོངས་ཀྱི་བསོད་
ནམས་ཀྱི་ཞིང་དུ་བྱིན་རླབས་ཀྱི་གཟི་འོད་འབར་བར་བཞུགས་སོ། །དེས་ན་བྱང་
ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་རྒྱལ་བ་དབེན་ས་པ་
ཆེན་པོ་བློ་བཟང་དོན་གྲུབ་གསོལ་བ་འདེབས་ཤིང་། བདག་ཉིད་ཆེན་པོ་འདིའི་
རྣམ་ཐར་ལྟར་ཚེ་འདིའི་བྱ་བྱེད་བྱིས་པའི་རོལ་རྩེད་དང་འབྲས་བུ་མེད་པའི་སྤུན་
པ་ཕྱར་བ་དང་སྨྱོན་པའི་ཟློས་གར་ལྟར་བལྟས་ཏེ་ཚེ་འདིའི་འཁྲི་བ་ཆོད་པ་ཞིག་བྱ་
བ་དང་། འཁོར་བའི་ཕུན་ཚོགས་དུག་སྦྲུལ་གྱི་གདེངས་ཀའི་གྲིབ་བསིལ་ལྟར་
ཡིད་བརྟན་མི་རུང་བ། གནོད་པ་དུ་མའི་འབྱུང་གནས་སུ་བལྟས་ཏེ་སྲིད་པ་མཐའ་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དག་ལ་ཞེན་པ་ལོག་པའི་ངེས་འབྱུང་བཅོས་མ་མིན་པ་ཞིག་བསྐྱེད་པ་དང༌།
བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་བསྐྱེད་ཅི་
ཐུབ་བྱ་བ་དང༌། ཆོས་ཐམས་ཅད་སྣང་ཞིང་སྟོང་པ་སྟོང་ཞིང་སྣང་བའི་རྟེན་འབྲེལ་
ཟབ་མོའི་ངེས་པ་གཏིང་ཚུགས་པ་ཞིག་བཙལ་ལ་གང་སྣང་སྒྱུ་མའི་རྣམ་རོལ་ཏུ་
བལྟ་བ་དང་། ཟབ་ལམ་བླ་མ་ལྷའི་རྣལ་འབྱོར་ལམ་གྱི་སྲོག་ཏུ་བྱས་ཏེ་བསྐྱེད་
རྫོགས་ཟུང་འབྲེལ་ལ་སློབ་པ་དང༌། འཇམ་མགོན་སྙན་བརྒྱུད་ཀྱི་མན་ངག་ཐོབ་
པར་བྱས་ལ་དབེན་པའི་རི་སུལ་དུ་སྒྲུབ་པ་མཐར་ཕྱིན་པ་ཞིག་བྱ་བ་ལ་སྐྱེས་བུའི་
རྩལ་ཅི་ཡོད་ཀྱིས་འབད་ཅིང་ཐ་ན་སྨོན་ལམ་གྱི་ཡུལ་དུའང་བྱས་ཏེ་བློ་སྦྱང་བར་
བྱའོ།། །། །
མཁས་གྲུབ་སངས་རྒྱས་ཡེ་ཤེས་ཀྱི་རྣམ་ཐར་
བཞུགས་སོ། ། །
སྔོན་ཚེ་ཐུགས་བསྐྱེད་སྨོན་ལམ་གྲུབ་པའི་མཐུས། །ད་ལྟ་བློ་བཟང་བསྟན་
པའི་སྙིང་པོ་འཛིན། །དགག་སྒྲུབ་སྤངས་བླང་བྲལ་བའི་རྣལ་འབྱོར་བ། །སངས་
རྒྱས་ ཡེ་ ཤེས་ ཞབས་ ལ་ གསོལ་ བ་ འདེབས། །ཞེས་བསྔགས་པ། མཁས་གྲུབ་
སངས་རྒྱལ་ཡེ་ཤེས་ནི། གཙང་རོང་གི་ཡུལ་ལྷན་དྲུག་བརྒྱར་ཡབ་དགེ་བསྙེན་རྡོ་
རྗེ་འཛིན་པ་བླ་མ་རིན་ཆེན་ཞེས་བྱ་བ་དང་། ཡུམ་ཆོས་བསྟན་ཞེས་བྱ་བ་གཡོ་སྒྱུ་
མེད་ལ་རང་བཞིན་གྱིས་ཉོན་མོངས་ཆུང་བ། ངོ་ཚ་ཁྲེལ་ཡོད་དང་ལྡན་པ། སྐྱེ་བོ་
ཀུན་གྱི་ཡིད་དུ་འོང་བ་ཞིག་ཡོད་པ་དེ་གཉིས་ཀྱི་སྲས་སུ་ས་སྐྱོང་ཞེས་པ་ཤིང་མོ་
བྱའི་ལོ་ངོ་མཚར་བའི་ལྟས་དང་བཅས་ཏེ་འཁྲུངས་སོ། །འཁྲུངས་མ་ཐག་ཏུ་ཡབ་
- 46 -



ལམ་རིམ་བླ་མ་བརྒྱུད་པའི་རྣམ་ཐར། །
ཡུམ་གཉིས་ཀྱིས་ཁྲུས་བྱ་བ་དང་དཀར་ཕྱོགས་ཀྱི་ལྷ་རྣམས་མཆོད་པ་དང༌། དགེ་
འདུན་གྱི་སྡེ་ལ་བསྙེན་བཀུར་བ་དང་གཉེན་བཤེས་རྣམས་ཚོགས་ཏེ་དགའ་སྟོན་
བྱ་བ་སོགས་བཙས་སྟོན་ལུགས་དང་མཐུན་པར་བྱས་སོ། །དེ་ལྟར་འཁྲུངས་པའི་
གཞོན་ ནུ་ དེ་ ནི། གཟུགས་ བཟང་ བ། བལྟ་ ན་ སྡུག་ པ། མཛེས་ པ། གསལ་ བ།
པགས་པའི་མདོག་དཀར་བ། མགོ་གདུགས་ལྟ་བུ། ལག་པ་རིང་བ། དཔྲལ་བའི་
དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ། འཇིག་རྟེན་ཀུན་གྱི་མིག་
གི་བདུད་རྩི་ལྟ་བུ་ཞིག་ཡོད་པར་གྲགས་སོ། །དེ་ཡང་ཡབ་ཡུམ་དེ་གཉིས་ལ་སྲས་
བཞི་མངའ་བས་བདག་ཉིད་ཆེན་པོ་འདི་ཆུང་བ་ཡིན་ལ། དེ་འདྲ་བའི་རྒྱལ་སྲས་
གཞོན་ནུ་དེ་ཡབ་ཡུམ་ གཅེན་རྣམས་ དང་ བཅས་ པ་ ཀྱང་ སྨན་ གྱི་ མྱུ་གུ་ ལྟར་
བསྐྱངས་པས་རྫིང་གི་པདྨ་ལྟར་དུ་སྐྱེ་དྲག་པར་གྱུར་ཏོ། །དེ་ལྟ་བུའི་རྒྱལ་སྲས་དེ་
སྐུ་ན་ཤིན་ཏུ་ཕྲ་བའི་སྐབས་ཉིད་ནའང་སྔོན་ཡུན་རིང་པོ་ནས་ལམ་ལ་གོམས་པའི་
བག་ཆགས་བརྟས་པས་རྒྱུད་འཇམ་ཞིང་དེས་པ་དང༌། བྱིས་པའི་སྤྱོད་པ་ངན་པ་
གང་གིའང་དབང་དུ་མི་འགྲོ་ཞིང་སྐྱེས་རབས་དུ་མ་པཎ་གྲུབ་ཀྱི་སྐྱེ་བ་བརྒྱུད་མར་
བཞེས་པའི་བག་ཆགས་ཀྱིས་རེས་འགའ་ནི་སློབ་དཔོན་གྱི་ཚུལ་དུ་བདག་ཉིད་
ཆོས་འཆད་པ་དང་། རེས་འགའ་ནི་ཏིང་ངེ་འཛིན་སྒོམ་པ་དང་། རེས་འགའ་ནི་
ཆོས་ཀྱི་གཏམ་བྱེད་པ་ལ་སོགས་པའི་ཆོས་ཀྱི་རྩེད་མོ་འབའ་ཞིག་མཛད་ཅིང་།
དེའི་དུས་སུ་རྗེ་གྲུབ་པའི་དབང་ཕྱུག་དབེན་ས་བ་ཆེན་པོས་གཞོན་ནུ་དེ་གཟིགས་
པ་ན་ཇི་ལྟར་འཁོར་ལོས་བསྒྱུར་བའི་རྒྱལ་པོ་ལ་བུ་གཅིག་བྱུང་ན་བུ་ཆུང་ངུ་དེ་ལ་
དགའ་བ་དང་ཡིད་དུ་འོང་བ་དང་མ་འོངས་ན་རྒྱལ་ཚབ་ཏུ་འགྱུར་བའི་རེ་བས་
ཤིན་ཏུ་གཅེས་པར་བྱེད་པ་ཇི་ལྟ་བར་རྒྱལ་བ་དབེན་ས་བ་ཆེན་པོས་རྒྱལ་སྲས་
- 47-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཞོན་ནུ་དེ་མ་འོངས་པ་ན་རང་གི་ཆོས་ཀྱི་རྒྱལ་ཚབ་ཏུ་འགྱུར་བར་མཁྱེན་ནས་
མཉེས་པའི་ཚུལ་མཛད་ཅིང་། ཡབ་ཡུམ་གཉིས་ལའང་གཅེས་སྤྲས་སུ་བྱ་དགོས་
པར་གདམས་སོ། །དེ་ནས་རྒྱལ་སྲས་གཞོན་ནུ་དེ་ཚེ་རབས་མང་པོར་ངེས་འབྱུང་
གི་ཚུལ་ཁྲིམས་གོམས་པར་བྱས་པའི་མཐུས་གཞན་གྱིས་བསྐུལ་བ་ལ་མི་ལྟོས་
པར། སྐྱེས་ རབས་ ལས། གལ་ཏེ་ ཆོས་ སྤྱོད་ ཁྱིམ་ གྱི་ སོ་ནམ་ འཆོར། ཁྱིམ་ ལ་
ཕྱོགས་ན་ཆོས་ཀྱང་ག་ལ་འགྲུབ། །ཆོས་ཀྱི་ལས་ནི་རབ་ཏུ་ཞི་བ་ཡིན། ཁྱིམ་གྱི་
དོན་ནི་ དྲག་ཤུལ་ཅན་ གྱིས་ འགྲུབ། །དེ་ བས་ ཆོས་ དང་ འགའ་བའི་སྐྱོན་ཡོད་
ཕྱིར། །བདག་ ལ་ ཕན་ འདོད་ སུ་ ཞིག་ ཁྱིམ་ན་གནས། །ཞེས་ གསུངས་ པ་ ལྟར།
ཁྱིམ་གྱི་གནས་ནི་ཉོན་མོངས་པ་དང་ཉེས་སྤྱོད་དུ་མའི་འབྱུང་གནས་སུ་གཟིགས་
ཤིང༌། གཉེན་དང་ཉེ་དུ་རྣམས་ནི་ཐར་ལམ་བགྲོད་པ་ལ་གེགས་བྱེད་པ་བཙོན་
རའི་གཤེད་མ་ལྟ་བུར་གཟིགས་ནས་རྒྱལ་བའི་བསྟན་པ་ལ་རབ་ཏུ་འབྱུང་བར་
འདོད་པ་བཅོས་མ་མིན་པ་སྐྱེས་ཤིང་། ཡབ་ཡུམ་གཅེན་རྣམས་དང་བཅས་པས་
མཐུན་པའི་རྐྱེན་སྦྱར་ཏེ་དགུང་ལོ་བཅུ་ཙམ་ལ་ཉེ་བ་ན། མདོ་སྔགས་ཀྱི་གདམས་
པའི་གཏེར་དུ་གྱུར་པ་ཡོངས་ཀྱི་དགེ་བའི་བཤེས་གཉེན་ཡོན་ཏན་བཟང་པོའི་དྲུང་
དུ་ཡོངས་རྫོགས་དགེ་བསྙེན་གྱི་སྡོམ་པ་བཞེས། མཚན་ཆོས་སྐྱབས་རྡོ་རྗེ་ཞེས་
བཏགས་སོ། །དེ་ནས་ཡི་གེའི་ཕྱི་མོ་ཀློག་པ་དང་བརྡ་སྤྲོད་ཀྱི་གཙུག་ལག་འདོན་
པ་དང་། ཆོས་སྤྱོད་ཐོར་བུ་བ་དག་འཛིན་པ་སོགས་དེ་དང་དེའི་གྲྭར་ཞུགས་པ་
ཙམ་གྱིས་དཀའ་ཚེགས་མེད་པ་ཐུགས་སུ་ཆུད། དེ་ནས་བ་སོ་ལྷུན་གྲུབ་བདེ་ཆེན་
དུ་ཡོངས་ཀྱི་དགེ་བའི་བཤེས་གཉེན་ཡོན་ཏན་བཟང་པོ་ལ་མཁན་པོ་གསོལ་བ་
བཏབ་སྟེ་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་བཞེས་ཤིང་། རྒྱལ་སྲས་
- 48 -



ལམ་རིམ་བླ་མ་བརྒྱུད་པའི་རྣམ་ཐར། །
གཞོན་ནུ་དེ་རྟགས་ཆ་ལུགས་བརྗེས་ཏེ་ཆོས་གོས་ངུར་སྨྲིག་བགོས་མྱུར་དུ་འཚང་
རྒྱ་བའི་རྟེན་འབྲེལ་དུ་མཚན་སངས་རྒྱས་ཡེ་ཤེས་ཞེས་བཏགས། དྲང་སྲོང་གི་སྣོད་
ལྷུང་བཟེད་ལག་ཏུ་ཐོགས་པ་ལྷ་དང་བཅས་པའི་འགྲོ་བ་མཐའ་དག་གི་ཡོན་
གནས་དམ་པ་ཐུབ་པའི་དབང་པོ་གཉིས་པ་ལྟ་བུར་གྱུར་ཏོ། །དེ་ནས་མཁས་གྲུབ་
སངས་རྒྱས་ཡེ་ཤེས་ཀྱིས་བླ་མ་ཡོན་ཏན་བཟང་པོའི་དྲུང་དུ་དཔལ་རྡོ་རྗེ་འཇིགས་
བྱེད་དང་། གསང་བ་འདུས་པ། མི་བསྐྱོད་པའི་དབང་བཞི་ཡོངས་རྫོགས་དང༌།
ཚེ་དབང་དང༌། མགོན་པོའི་དབང་ རྗེས་གནང་སོགས་ ཀྱིས་མཚོན་དབང་ རྗེས་
གནང་དུ་མ་དང་། བཀའ་གདམས་གླེགས་བམ་གྱི་ལུང་ལ་སོགས་པ་དམ་པའི་
ཆོས་མང་དུ་གསན་ནོ། །དེ་ནས་མཁས་གྲུབ་སངས་རྒྱས་ཡེ་ཤེས་ཐུགས་ལ་འདི་
ལྟར་དགོངས་པར་ངེས་ཏེ། བླང་དོར་གནས་ལ་ཀུན་ནས་འཐོམས་པའི་མུན། །
ཡང་དག་ཐོས་པའི་སྒྲོན་མེས་མ་བསལ་བར། །ལམ་མི་ཤེས་ན་ཐར་པའི་གྲོང་
མཆོག་ཏུ། །འཇུག་པར་འགྱུར་བ་སྨོས་ཀྱང་ཅི་ཞིག་དགོས། །དེ་ཉིད་ཕྱིར་ན་མི་
ཕམ་ ཆོས་ རྗེ་ དང་། །འཛམ་ གླིང༌ རྒྱན་ དྲུག་ མཆོག་ གཉིས་ ཞེས་ གྲགས་ པའི། །
གཞུང་ལ་ཕྱོགས་རེ་པ་དང་རགས་པ་རེས། །ཚིམ་པར་མ་བྱས་ཀུན་ལ་ཞིབ་ཏུ་
སྦྱངས། །ཞེས་གསུངས་པ་ལྟར། མཁས་མང་འདུས་པའི་དབུས་སུ་ཤིང་རྟ་ཆེན་
པོའི་གཞུང་རྣམས་ལ་སྦྱོང་བར་བཞེད་དེ་དགུང་ལོ་བཅོ་ལྔ་ལ་བབ་པ་སྒྱུར་བྱེད་ཀྱི་
ལོའི་དགུན་ཆོས་ཐོག་ཆོས་གྲྭ་ཆེན་པོ་བཀྲ་ཤིས་ལྷུན་པོར་ཕེབས་ཏེ་ཐོས་བསམ་
གླིང་གི་གདན་ས་པ་རིགས་པའི་དབང་ཕྱུག་བརྩོན་འགྲུས་རྒྱལ་མཚན་གྱི་དྲུང་དུ་
མཚན་ཉིད་དང་མཚོན་ཆའི་རྣམ་གཞག་སོགས་སྦྱོར་བ་རྩི་བ་ལ་ཞུགས་ཤིང་ཆོས་
བཀའ་ཅི་རིགས་པ་ཡང་གསན་ནོ། །ལོ་དེའི་དཔྱིད་མཁས་གྲུབ་སངས་རྒྱས་ཡེ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཤེས་ཟླ་གྲོགས་གསུམ་བཞི་ཙམ་བསྡེབས་བཅས་ཏེ་སེ་རར་མཁས་པའི་དབང་པོ་
རྗེ་བཙུན་དམ་པ་ཆོས་ཀྱི་རྒྱལ་མཚན་པའི་དྲུང་དུ་ཕེབས་པར་བཀའ་བགྲོས་པ་
ལས། གྲོགས་པོ་ཞིག་ན་རེ། ང་ནི་ རྗེ་ བཙུན་ཆོས་ ཀྱི་རྒྱལ་མཚན་ རང་ཉིད་ ཀྱི་
དངོས་སློབ་མཁས་པའི་བྱ་བ་གསུམ་ལ་འགྲན་ཟླ་དང་བྲལ་བའི་ཆོས་ཀྱི་རྗེ་རྟ་
ནག་པ་དགེ་འདུན་བློ་བཟང་ཞེས་བྱ་བ། ལེགས་གྲུབ་གྲྭ་ཚང་ན་བཞུགས་པ་དེའི་
དྲུང་དུ་ཕྱིན་པ་འཐད་ཟེར། དེར་སྐྱེ་བ་སྔ་མ་མང་པོར་འཇམ་དབྱངས་དགེ་འདུན་
བློ་བཟང་དང་དཔོན་སློབ་ཏུ་གྱུར་པའི་ལས་འབྲེལ་གྱི་མཐུས་འཇམ་དབྱངས་དགེ་
འདུན་བློ་བཟང་གི་མཚན་ཐོས་པ་ཙམ་གྱིས་བ་སྤུ་ལྡང་ཞིང་མཆི་མ་འཁྲུག་པ་ཞིག་
བྱུང་བས་ལེགས་གྲུབ་གྲྭ་ཚང་དུ་སློབ་གཉེར་ལ་འགྲོ་བར་ཞལ་གྱིས་བཞེས། དེ་
ནས་མྱང་སྟོད་དུ་བྱོན་པ་ན་ལེགས་གྲུབ་གྲྭ་ཚང་པ་རྣམས་འབྲས་མོའི་དཔྱིད་ཆོས་
ལ་འཛོམ་པ་དང་དུས་མཚུངས་ཏེ། འཇམ་པའི་དབྱངས་དགེ་འདུན་བློ་བཟང་པའི་
ཞབས་རྡུལ་སྤྱི་བོས་བླངས་ནས། ཐོག་མར་མཚན་མཚོན་གྱི་རྣམ་གཞག །སྤྱི་དང་
བྱེ་བྲག་གི་རྣམ་གཞག །དྲུག་སྒྲ་དང་བྱེད་ཚིག་སོགས་རྣམ་དབྱེའི་རྣམ་གཞག །
རྟགས་དང་ཐལ་འགྱུར་འཕེན་ལུགས་སོགས་རིགས་པའི་སྒོ་འབྱེད་སྦྱོར་བ་བརྩི་བ་
སོགས་མཛད་ པས་ རིགས་ པའི་ སྒོ་ལེགས་ པར་ ཕྱེ་ སྟེ། མཐར་ དགུན་ཆོས་ལ་
འཇམ་དབྱངས་དགེ་འདུན་བློ་བཟང་གི་དྲུང་དུ་ཚད་མ་རྣམ་འགྲེལ་གྱི་སྤྱི་དོན་དང་།
མཐའ་གཅོད་མཛུབ་ཁྲིད་སོགས་བཀའ་ལུང་ཡང་དག་པར་མནོས་སོ། །དེའི་ཚེ་
འཇམ་དབྱངས་དགེ་འདུན་བློ་བཟང་གིས་ཐེག་པ་གསུམ་གྱི་ལམ་གྱི་གནད་ཐམས་
ཅད་དྲི་མ་མེད་པའི་རིགས་པའི་ལམ་ནས་དྲངས་ཏེ་གཏན་ལ་འབེབས་པ་ལ་ཟླ་
དང་བྲལ་བའི་བསྟན་བཅོས་ཚད་མ་རྣམ་འགྲེལ་གྱི་དོན་དཔྱིས་ཕྱིན་པར་བཤད་དེ་
- 50 -



ལམ་རིམ་བླ་མ་བརྒྱུད་པའི་རྣམ་ཐར།
ཐོག་མར་རྩ་བ་དྲངས་ཏེ་འཕྲོས་མཚམས་སྦྱར། དེ་ནས་བརྗོད་བྱའི་ཁོག་ཕུག་པའི་
སྤྱི་དོན། དེ་ནས་ ལམ་ གྱི་ཡན་ལག་མཐའ་དག་ལ་ངེས་ཤེས་དྲང་ བའི་ མཐའ་
གཅོད། གཞུང་རང་རང་གི་བརྗོད་བྱའི་སྙིང་པོ་ རང་ལུགས་བཤད་པ་དེ་ལ་རྩོད་
སྤོང་རྣམས་རྩི་ཤག་འཛིན་ཆོས་སུ་མཛད་པ་མཁས་གྲུབ་སངས་རྒྱས་ཡེ་ཤེས་ཀྱིས་
སྐོར་འགོ་མཛད་དེ་ཡོངས་རྫོགས་ཐུགས་སུ་ཆུད་པར་མཛད། སླར་ཡེ་གེར་ཕབ་སྟེ་
ད་ལྟ་ཐོས་བསམ་གླིང་དུ་འཇམ་དབྱངས་དགེ་འདུན་བློ་བཟང་གི་རྣམ་འགྲེལ་གྱི་
ཡིག་ཆ་ཞེས་གངས་རིའི་ཁྲོད་འདིར་ཚད་མ་རྣམ་འགྲེལ་གྱི་སྤྱི་དོན་མཐའ་གཅོད་
ལ་འགྲན་ཟླ་དང་བྲལ་བ་འདི་བྱུང་བ་ཡིན་ནོ། །དོན་གྱི་དབང་འདི་གཟིགས་ནས་
གྲུབ་ཆེན་བྱམས་པ་ཕུན་ཚོགས་ ཀྱིས་འཇམ་དབྱངས་དགེ་འདུན་བློ་བཟང་ལ་
བསྟོད་པ་ལས། སངས་རྒྱས་ཀུན་གྱི་ཡེ་ཤེས་གཅིག་བསྡུས་ནས། །ངུར་སྨྲིག་གར་
གྱི་བཤེས་ གཉེན་ ཚུལ་ འཛིན་པ། །དགག་སྒྲུབ་ སྤང་ བླང་ བྲལ་བའི་ དམ་ པས་
ཀྱང༌། །ཞབས་རྡུལ་སྤྱི་བོས་ལེན་པ་ཁྱོད་ཕྱག་འཚལ་ཞེས་བསྔགས་སོ། །དེ་ནས་
མཁས་གྲུབ་སངས་རྒྱས་ཡེ་ཤེས་ཀྱིས་དགུན་ཆོས་ལ་བཀྲ་ཤིས་ལྷུན་པོར་བྱོན་
ནས་རིགས་གྲྭ་ལ་ལེགས་པར་ཞུགས་པ་ན། དམ་པ་འདིའི་ལུང་དང་རིགས་པ་
ཕུན་སུམ་ཚོགས་པའི་དགའ་སྟོན་ལ་མཁས་པ་མཐའ་དག་ཀྱང་ཡིད་འཕྲོག་པར་
གྱུར་ཏོ། །དེ་ནས་དགུང་ལོ་བཅོ་བརྒྱད་ཀྱི་བར་དུ་དགུན་དཔྱིད་ཕལ་ཆེར་ཚད་མ་
དང༌། དབྱར་ ཕལ་ཆེར་དབུ་མ་ལ་ལེགས་པར་སྦྱངས་པས་དབུ་ཚད་གཉིས་ ཀྱི་
དཀའ་བའི་གནས་མཐའ་དག་ཀྱང་མངོན་དུ་འགྱུར། དེའི་ཚེ། ཐོས་བསམ་གླིང་
གི་འཆད་ཉན་དུ་རྗེ་དགེ་འདུན་བློ་བཟང་པ་ཉིད་བཞུགས་ཤིང༌། བླ་མ་དེ་ཉིད་
ཀྱིས་ཀྱང་དམ་པ་འདི་ལུང་དང་རིགས་པའི་བདག་ཉིད་དུ་གཟིགས་ཏེ། དགུང་ལོ་
-51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཅོ་བརྒྱད་ཀྱི་དགུན་དབུ་མའི་སྤྱི་སྒྱུར་གྱི་བཀའ་སྩལ་པ་ན་མཁས་གྲུབ་ཆེན་པོ་
འདིས་བཀའ་ལུང་ཡང་དག་བསྒྲུབས་ཏེ། དགུན་ཆོས་གཉིས་ཀྱི་རིང་ཐོས་བསམ་
གླིང་གི་དགེ་འདུན་འདུས་པའི་དབུས་སུ་དབུ་མའི་གཞུང་ལ་དམ་བཅའ་ཡང་ཡང་
བཞག །དགུང་ལོ་བཅུ་དགུར་ཕེབས་པའི་ཟླ་བ་དང་པོའི་ཡར་ཚེས་ལ་བསྐལ་
བཟང་ཁྱམས་ར་ཆེན་མོར་བཀྲ་ཤིས་ལྷུན་པོའི་མཁན་སློབ་དགེ་འདུན་ཚང་མ་
འཛོམ་ པའི་དབུས་སུ་དབུ་མའི་ དམ་བཅའ་བཞག་སྟེ་ཤར་རྩེ་ནས་དགེ་བའི་
བཤེས་གཉེན་ཤིན་ཏུ་མཁས་གྲགས་ཆེ་བ་ཞིག་དང་། མཉམ་དུ་བགྲོ་གླེང་མཛད་
པ་ན་འཇིགས་པ་དང་ཡ་ང་བ་དང་བག་ཚ་བ་མེད་པར་ལུང་དང་རིགས་པའི་ང་རོ་
རྒྱ་ཆེར་བསྒྲགས་པས་ཕ་རོལ་སྤོབས་པ་ལན་མེད་དུ་བྱས་ཏེ་ཕྱོགས་ལས་རྣམ་པར་
རྒྱལ་ བའི་ གྲགས་ པ་ ཡང་ ཐོབ་ བོ། །དེ་ནས་ཕར་ ཕྱིན་ དང༌། འདུལ་ མཛོད་ ལ་
སོགས་པ་པོ་ཏི་ཕྱི་མ་རྣམས་ལ་ལེགས་པར་སྦྱངས་པས་བློ་གྲོས་ཀྱི་སྣང་བ་ཐོགས་
པ་མེད་པར་རྒྱས་ཤིང་། ཁྱད་པར། དྲང་བ་དང་། ངེས་པའི་དོན་རྣམ་པར་འབྱེད་
པ་ལེགས་པར་བཤད་པའི་སྙིང་པོའི་ཚིག་དོན་མཐའ་དག་ཐུགས་སུ་ཆུད་པར་
མཛད་དེ་ལེགས་པར་བཤད་པའི་བདུད་རྩིས་མཁས་པ་མཐའ་དག་ཚིམ་པར་
མཛད་དོ། །དེ་ནས་དགུང་ལོ་ཉི་ཤུ་རྩ་ལྔ་ལ་བབ་པ་ན། ཆོས་གྲྭ་ཆེན་པོ་དཔལ་
འཁོར་བདེ་ཆེན་དུ་མཁས་མང་འདུས་པ་རྒྱ་མཚོའི་དབུས་སུ་དཀའ་བཞིའི་གྲྭ་སྐོར་
མཛད་དེ་ལེགས་བཤད་སྤྲིན་གྱི་སྒྲ་དབྱངས་རྒྱ་ཆེར་བསྒྲགས་པས་ཕྱོགས་འདུས་
ཀྱི་མཁས་མང་མདོངས་ལྡན་མཐའ་དག་ལེགས་བཤད་དབྱར་སྐྱེས་སྒྲ་དབྱངས་
ཀྱིས་ཚིམ་ནས་མཁས་གྲུབ་ཆེན་པོ་འདི་འབའ་ཞིག་གི་ཡོན་ཏན་བསྔགས་པས་
དུས་འདས་ཏེ་གཏམ་གཞན་གླེང་བའི་གོ་སྐབས་མེད་པ་ལྟ་བུར་གྱུར་ཏོ། །དེ་ནས་
2 -



ལམ་རིམ་བླ་མ་བརྒྱུད་པའི་རྣམ་ཐར།
འཇམ་དབྱངས་དགེ་འདུན་བློ་བཟང་གི་བཀས་བསྐུལ་ཏེ་དགུང་ལོ་ཉེར་དྲུག་གི་
ཐོག་བཀྲ་ཤིས་ལྷུན་པོའི་ཆོས་ཁྲིམས་བཟུང་སྟེ་ཡང་དག་པའི་ཆོས་ཀྱི་ཁྲིམས་ཀྱི་
འོད་བསིལ་མཉམ་པར་བཀྱི་བས་ཆོས་གྲྭ་ཀུནྡའི་ཚལ་མཐའ་དག་ཀུན་ཏུ་འབར་
བ་རྫོགས་ལྡན་གྱི་དུས་ལ་འགྲན་པ་ལྟ་བུར་གྱུར་ཅིང་། ཟང་ཟིང་གི་བསྙེན་བཀུར་
གྱིས་ཀྱང་དགེ་འདུན་རྣམས་ལེགས་པར་ཚིམ་པར་མཛད་དོ། །དེ་རྗེས། སྔར་བཀྲ་
ཤིས་ལྷུན་པོའི་མཁན་པོ་མཛད་དུས་ནས་མདོ་སྔགས་ཆོས་མང་དུ་གསན་ཞིང་
ཐུགས་མོས་ཀྱང་ཆེར་ཡོད་པ་ལྟར་པཎ་ཆེན་རིན་པོ་ཆེ་དོན་ཡོད་རྒྱལ་མཚན་གྱི་
ཞབས་དྲུང་དུ་ཆོས་གྲྭ་ཆེན་པོ་གངས་ཅན་ཆོས་འཕེལ་དུ་ཕེབས་ཏེ་བློ་སྦྱོང་མཐའ་
དག་གི་ལུང་དང་། ཁྱད་པར་དོན་བདུན་མའི་ཉམས་ཁྲིད་སོགས་ཆོས་མང་དུ་ཞུས་
ཤིང་དཔྱིད་ཆོས་ནས་སྟོན་ཆོས་ཀྱི་བར་དུ་བཞུགས། སླར་བཀྲ་ཤིས་ལྷུན་པོར་
ཕེབས། དེ་ནས་ཞལ་སྔ་ནས་དགེ་འདུན་བློ་བཟང་པ་ཉིད་ཀྱིས་དབེན་དགོན་དུ་རྗེ་
གྲུབ་པའི་དབང་ཕྱུག་དབེན་ས་པ་ཆེན་པོ་ལ་དཔལ་གསང་བ་འདུས་པའི་དམར་
ཁྲིད་ལ་སོགས་པའི་གདམས་པ་ཞུ་བའི་སྙན་གསན་དང་། ཞལ་སྔ་ནས་རང་ཉིད་
འཕྲལ་ཕུགས་སུ་ཇི་ལྟར་བྱ་བའི་བསླབ་དོན་ཞུ་བའི་ཞི་ཡིག་འབུལ་བའི་བང་ཕྱིན་
ལ་འབྱོན་དགོས་ཚུལ་བྱུང་བས་མཚམས་སྦྱར་ཏེ། བདག་ཉིད་ཀྱང་མངོན་པར་
དགྱེས་བཞིན་དུ་དབེན་ས་ཆོས་ཀྱི་ཕོ་བྲང་དུ་ཕེབས་མ་ཐག་མཇལ་ཁ་ཡང་གེགས་
མེད་དུ་བྱུང་ཞིང་། མཇལ་རྟེན་དུ་སྤྱི་བླུགས་ཤིན་ཏུ་ལེགས་པ་ཞིག་ཡོད་པ་ཕུལ་
བར་དེ་དུས་རྒྱལ་བ་དབེན་ས་པ་ཆེན་པོ་གཞན་གྱིས་ཆས་དངོས་ཕུལ་བ་བཞེས་
པར་མི་མཛད་ཀྱང་བདག་ཉིད་ཆེན་པོ་འདི་རྒྱས་བ་དབེན་ས་པ་རང་ཉིད་ཀྱི་ཆོས་
ཀྱི་རྒྱལ་ཚབ་ཏུ་འགྱུར་བར་གཟིགས་ནས་དགྱེས་བཞིན་དུ་བཞེས་པ་ན་མཁས་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྲུབ་སངས་རྒྱས་ཡེ་ཤེས་རྒྱལ་བ་དབེན་ས་པའི་སྐུ་གཟིགས་པ་ཙམ་གྱིས་སྣང་བ་
འགྱུར་ཞིང་དད་གུས་ཚད་མེད་པར་འཁྲུངས་ཏེ། ཆོས་ཀྱི་བཀའ་དྲིན་ཞིག་ཀྱང་
ཞུས། ཞལ་སྔ་ནས་དགེ་འདུན་བློ་བཟང་པ་ཉིད་ལ་ནི་ཟབ་དོན་གྱི་གདམས་པ་
སྩོལ་བར་བཀའ་མ་གནང་སྟེ། སླར་བཀྲ་ཤིས་ལྷུན་པོར་ཕེབས། དེ་ནས་ཟབ་མོ་
རྡོ་ རྗེ་ ཐེག་ པའི་ སྐྱེད་ཚལ་དུ་འཇུག་ པར་ དགོངས་ཏེ་ རྗེ་ རིན་ པོ་ ཆེས། འདི་ན་
རྫོགས་ སངས་ རྒྱས་ སུ་བགྲོད་པ་ལ། །ཟབ་མོ་རྡོ་རྗེ་ཐེག་དང༌ ཕར་ ཕྱིན་ཐེག།
རྣམ་པ་གཉིས་ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་
ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་
འདོད་བཞིན་དུ། །ཟབ་མོའི་ཐེག་དེ་ཇི་ལྟ་བོ་ཞིག་ཅེས། །ཚོལ་བར་མི་བྱེད་མཁས་
པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་
དབང་པོ་རྟུལ་པོ་གང་། །ཤིན་ཏུ་ ཕྲད་དཀའ་གོང་ན་མེད་པའི་ལམ། །འདི་འདྲ་
ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག །
སངས་རྒྱས་ལས་ཀྱང་དཀོན་པའི་རྡོ་རྗེ་ཐེག །དངོས་གྲུབ་གཉིས་ཀྱི་གཏེར་གྱུར་
ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །ཞེས་གསུངས་པ་
ལྟར། སངས་རྒྱས་ལས་ཀྱང་དཀོན་པའི་ཆོས་བླ་མེད་རྡོ་རྗེ་ཐེག་པ་དང་ལན་ཅིག་
མཇལ་བའི་སྐབས་འདིར་རྡོ་རྗེ་ཐེག་པའི་ལམ་ལ་སྦྱངས་ཏེ་སྙིང་པོ་ལོན་པ་ཞིག་མ་
བྱས་ན་དལ་བ་སྟོང་ལོག་ཏུ་འགྱུར་རོ་སྙམ་དུ་དགོངས་ནས་འཇམ་མགོན་བླ་མའི་
སྔགས་ཀྱི་གསང་མཛོད་འཛིན་པའི་གནས་དཔལ་ལྡན་སྨད་རྒྱུད་གྲྭ་ཚང་དུ་ཕེབས་
བཞེད་དེ་ཆོས་ཀྱི་རྗེ་དགེ་འདུན་བློ་བཟང་པའི་དྲུང་དུ་གནང་བ་གསོལ་ཞིང་། མར་
ལམ་དབེན་དགོན་དུ་རྗེ་བླ་མའི་དྲུང་དུའང་གནང་བ་དང་བར་ཆད་མི་འབྱུང་བའི་
- 54 -



ལམ་རིམ་བླ་མ་བརྒྱུད་པའི་རྣམ་ཐར། །
ཐུགས་དམ་སྐྱབས་འཇུག་དང་ཕྱིས་ཞབས་དྲུང་དུ་ཡོངས་ཆོག་པའི་བཀའ་ཡང་
དག་པར་ཞུས་ཏེ་ཞབས་སེན་དབང་པོའི་ཕྱོགས་སུ་བཀོད་ནས་དབུས་ཕྱོགས་སུ་
ཕེབས། ཡར་ལམ་སེ་འབྲས་ལྷ་ས་དང་བཅས་པ་ལེགས་པར་མཇལ་ཏེ་རི་བོ་དགེ་
ལྡན་རྣམ་པར་རྒྱལ་བའི་གླིང་དུ་ཕེབས། དེར་རྒྱུད་སྨད་ཀྱི་སློབ་དཔོན་རྡོ་རྗེ་འཆང་
ནམ་མཁའ་གྲགས་ཀྱི་ཞབས་རྡུལ་སྤྱི་བོས་བླངས་ཏེ་གུས་པ་དང་རྟག་ཏུ་སྦྱོར་བའི་
བརྩོན་འགྲུས་བསྟེན་པས་རྒྱུད་ཀྱི་རྒྱལ་པོའི་ཚིག་དོན་གྱི་དེ་ཁོ་ན་ཉིད་རིང་པོར་མ་
ལོན་པར་མངོན་དུ་གྱུར་ཏེ། དེར་རྒྱུད་ཀྱི་གྲྭ་ལ་ཞུགས་ནས་ལོ་གཅིག་ཅུང་མ་ལོན་
ཙམ་ལ། ཆུ་ཧ་ཅང་བསིལ་བའི་རེག་ལས་ཉེན་ཏེ་ཞབས་ནད་ཀྱིས་མི་བདེ་བའི་
རྣམ་པ་བྱུང་བས་རེ་ཞིག་སྨན་དཔྱད་བསྟེན་པ་སོགས་གཙོ་བོར་མཛད་པས། རིང་
པོ་མ་ལོན་པར་ཟླ་བ་གཟའ་ལས་གྲོལ་བ་ལྟར་སྐུ་ཁམས་ཀྱང་ལེགས་པར་དྭངས་།
དེ་ནས་སྨད་རྒྱུད་གྲྭ་ཚང་གི་ཕྱག་བཞེས་ལྟར་བདེ་གསང་འཇིགས་གསུམ་གྱི་སྒྲུབ་
ཐབས་དཀྱིལ་ཆོག་སྦྱིན་སྲེག་དང་བཅས་པའི་ཕྱག་ལེན་གར་ཐིག་དབྱངས་གསུམ་
དང་བཅས་པ་ཚང་མ་ལེགས་པར་སྦྱངས་ཏེ་ཐུགས་སུ་ཆུད་པར་མཛད་ནས་སླར་
གཙང་ཕྱོགས་ལ་ཕྱགས་བཏེག །ཐོས་བསམ་གླིང་དུ་ཆོས་རྗེ་དགེ་འདུན་བློ་བཟང་
པའི་དྲུང་དུ་ཕེབས་ཏེ་ཕྱག་མཛད་པས། འོ་དྲུང་རབ་འབྱམས་པ་འཁོར་བ་ཅིས་
ཀྱང་ལེགས། ཁོ་བོས་དཔལ་ལྡན་ལྷ་མོ་ལ་ངའི་རབ་འབྱམས་པ་ཁུག་ཤོག་ཅིག་
ཅེས་བཀའ་བསྒོས་པས་དྲུང་ པ་ དབུས་ཕྱོགས་ སུ་ བཞུགས་ པ་ ལ་ གནོད་ པར་
མཆིས་གསུང་། ཚུལ་འདི་ནི་དམ་པ་འདི་ཉིད་ལྷ་སར་ཞབས་བསྙེལ་བའི་སྐབས་
སུ་ད་ནད་འདི་ལས་གྲོལ་ན་གཙང་ལ་འགྲོ་སྙམ་དུ་དགོངས་པའི་ནུབ་གཅིག་
མནལ་ལམ་དུའང་བུ་མོ་གཞོན་ནུ་མ་ཞིག་ད་དོན་གྲུབ་པས་གཙང་ལ་ལོག་འགྲོ་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཟེར་བ་ཞིག་བྱུང་གསུང་བ་དང༌། མཐུན་པར་སྣང་ངོ༌། །དེ་ནས་དབེན་དགོན་དུ་
ཕྱགས་ཕེབས་ཏེ་རྗེ་གྲུབ་པའི་དབང་ཕྱུག་དབེན་ས་པ་ཆེན་པོ་བསམ་སྦྱོར་གཉིས་
ཀྱི་སྒོ་ནས་ལེགས་པར་བསྟེན་ཅིང་། རྒྱལ་བ་ཐམས་ཅད་ཀྱི་བགྲོད་པ་གཅིག་པའི་
ལམ་པོ་ཆེ་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ་དཔལ་ཨ་
ཏི་ཤ་དང་། རྒྱལ་བ་གཉིས་པ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བ་བྱང་
ཆུབ་ལམ་གྱི་རིམ་པའི་མྱོང་ཁྲིད་སྙན་བརྒྱུད་ཀྱི་མན་ངག་ཞལ་ཤེས་གེགས་སེལ་
བོགས་འདོན་དང་བཅས་པ་ལེགས་པར་གསན་ཏེ་རྒྱལ་བ་དབེན་ས་པ་ཆེན་པོ་
ཉིད་ཀྱི་ཞབས་དྲུང་དུ་འཚོ་ཆས་ཀྱི་རྩོལ་སྒྲུབ་ཙམ་ཡང་མ་མཛད་པར་ཚེ་འདིའི་
འཁྲི་བ་གང་ཡང་མེད་པར་དཀའ་ཐུབ་ལ་གནས་ཏེ་ཡུན་རིང་དུ་སྒོམ་པར་མཛད་
པས་ཕ་ལ་བུ་སྐྱེས་པ་ལྟར་ཐུགས་ཤིན་ཏུ་མཉེས་པར་གྱུར། དེའི་ཚེ་མཁས་གྲུབ་
སངས་རྒྱས་ཡེ་ཤེས་ཀྱིས་ལོ་གསུམ་ གྱི་རིང་སྐྱེས་བུ་ཆུང་ངུ་གཙོ་བོར་བྱས་ཏེ་
བསྒོམས་པས་རྩོལ་མེད་ཀྱི་མྱོང་བ་ཐོན་ཏེ། དེ་ཡན་གྱི་ལམ་གྱི་རིམ་པ་རྣམས་མྱུར་
དུ་ཐུགས་རྒྱུད་ལ་འཁྲུངས་པ་ཞིག་བྱུང་ཞེས་དབེན་ས་སྙན་བརྒྱུད་ཀྱི་བླ་མ་གོང་མ་
རྣམས་ཀྱི་གསུང་རྒྱུན་ལས་འབྱུང་ངོ༌། །དེ་ནས་སྲིད་པ་མཐའ་དག་ལ་ཞེན་པ་ལོག་
པའི་ངེས་འབྱུང་བཅོས་མ་མ་ཡིན་པ་ཐུགས་རྒྱུད་ལ་འཁྲུངས་པ་ན་རྒྱལ་བའི་
བསྟན་པའི་ནང་མཛོད་འདུལ་བའི་བསླབ་གཞི་ཡོངས་སུ་རྫོགས་པ་དགེ་སློང་གི་
སྡོམ་པ་ལེན་པར་བཞེད་ནས་རྒྱལ་བ་དབེན་ས་པ་ཆེན་པོ་ལ་ཞུས་པས་དབེན་ས་
པ་ཆེན་པོས་ཇི་ལྟར་ལུང་བསྟན་པ་ལྟར་ཤངས་མདོ་རི་བོ་དགེ་འཕེལ་དུ་གྲུབ་པའི་
དབང་ཕྱུག་ ཕྱོགས་ལས་རྣམ་པར་རྒྱལ་བས་མཁན་པོ་དང་། བདེ་ཡངས་ སློབ་
དཔོན་ཆོས་རྗེ་དགེ་ལེགས་པས་ལས་སློབ་དང་། ནོར་གདེངས་པ་ཆོས་རྗེ་ཤཱཀྱ་
- 56 -



ལམ་རིམ་བླ་མ་བརྒྱུད་པའི་རྣམ་ཐར།
དཔལ་བཟང་པོ་བས་གསང་སྟོན་མཛད་དེ། དད་པའི་དགེ་འདུན་གྲངས་ཚང་བའི་
དབུས་སུ་བསྙེན་པར་རྫོགས་ཏེ་ལྷག་པ་ཚུལ་ཁྲིམས་ཀྱི་བསླབ་པ་ལྷའི་ཆུ་བོས་
ཡིད་ཀྱི་རྫིང་བུ་ཡོངས་སུ་གང་བས་སྐྱེ་དགུ་ལག་ལྡན་མཐའ་དག་གི་ཕན་བདེའི་
གཞི་དང་ཡོན་གནས་བླ་ན་མེད་པར་གྱུར་ཏོ། །དེ་ནས་མཁས་གྲུབ་སངས་རྒྱས་ཡེ་
ཤེས་ཀྱིས་གྲུབ་པའི་དབང་ཕྱུག་ཕྱོགས་ལས་རྣམ་རྒྱལ་བའི་དྲུང་དུ་སྣར་ཐང་བརྒྱ་
རྩའི་རྗེས་གནང་ལུང་དང་བཅས་པ་བཀའ་གདམས་ལྷ་བཞིའི་རྗེས་གནང་། ཚེ་
དཔག་མེད་ལྷ་དགུ་དང་། ཀུན་རིག་གི་དབང་སོགས་དམ་པའི་ཆོས་མང་དུ་གསན་
ཏེ་དབེན་དགོན་དུ་ཕེབས་ནས་སྒྲུབ་པ་ལ་རྩེ་གཅིག་ཏུ་བརྩོན་པར་མཛད་ཅིང་།
ཁྱད་པར་དབེན་ས་པ་ཆེན་པོ་ལ་བསྙེན་རྒྱབ་ཀྱི་ཐུགས་དམ་སྐྱབས་འོག་ཞུས་ནས་
དབེན་སའི་དགོན་པ་གཞོལ་གྱི་གཙང་ཁང་དུ་དཔལ་རྡོ་རྗེ་འཇིགས་བྱེད་ཀྱི་བསྙེན་
བསྒྲུབ་མཛད་པས་རེ་ཞིག་ཅིག་ན་ཐུགས་དམ་གྱི་རིམ་པ་རྣམས་ཀྱང་གྲུབ་སྟེ་ནམ་
གྱི་གུང་ལ་རེག་ནས་གཟིམས་པ་ན། སྐུ་གྲང་བའི་ཉམས་ཤིན་ཏུ་ཆེ་བ་ཞིག་བྱུང་བ་
ན་རྒྱལ་བ་བློ་བཟང་དོན་གྲུབ་ཉིད་བླ་བྲང་གི་འདེགས་སྒོ་ན་བཞུགས་པའི་སྐུ་བེམ་
གྱི་སྣེ་མོས་རང་མངོན་པར་བཀབ་པའི་ཉམས་ཤིན་ཏུ་གསལ་བ་ཞིག་བྱུང་བས་
བདེ་དྲོད་ཚད་མེད་པ་རང་འབར་བྱུང་ངོ༌། །ཡང་དེའི་དུས་སྡིག་པ་རྭ་ཅན་ལག་པ་
ཙམ་ཞིག་འཇིགས་འཇིགས་ལྟར་བདག་ཉིད་ཀྱི་མདུན་དུ་བྱུང་བ་ལ་བག་ཚ་བ་
མེད་པར་བཏང་སྙོམས་སུ་བཞག་པ་ན་རྭ་ གཉིས་མགལ་མེ་ལྟར་འཁོར་ཞིང་
འདུག་པས་དགོད་ཅིག་ཤོར། དེ་ཁར་རང་ཡུལ་དུ་སོང་གསུང་། ཡང་དེའི་དུས་སུ་
སྣང་བ་ཐམས་ཅད་བདུད་དུ་ཤར་ནས་ཉམས་ཤིན་ཏུ་མི་དགའ་བ་ཞིག་བྱུང་བ་ལ་
དགོང་གཅིག་བླ་བྲང་གི་བ་ཞིག་ཡོད་པ་དེས་འདུ་ཁང་གི་སྒོ་ཕྱེ་ནས་གཙང་ཁང་དུ་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱུང་སྟེ་རང་ཉིད་ཀྱི་སྙིང་གར་ཁ་བཙུགས་ཏེ་སྙིང་དམར་ཙར་གྱིས་ཁྱེར་སོང༌། དེ་
མ་ཁད་ཡིད་མི་བདེ་བ་དེ་ལྷག་མ་མེད་པ་སངས་སོང་གསུང་། མདོར་ན་དེའི་དུས་
དངོས་སུ་རྣལ་འབྱོར་པའི་རྣམ་པ་ཅན་དང་། བྱ་རི་དྭགས་ལ་སོགས་གཟུགས་ཅན་
སྣ་ཚོགས་པ་ཞིག་སྐུ་དྲུང་དུ་འོང་ཞིང་འཁོད་པ་ལ་བདག་ཉིད་ལྷའི་ང་རྒྱལ་དང་།
ཏིང་ངེ་འཛིན་ཤིན་ཏུ་བརྟན་པའི་ངང་ནས་གསང་སྔགས་ཀྱི་བཟླས་བརྗོད་ལས་
སྐད་ཅིག་ཀྱང་གཡེལ་བ་མི་མངའ་བས་སྣང་བ་དེ་དག་ནམ་མཁའི་དབྱིངས་སུ་
སྤྲིན་ཕུང་ཞི་བ་ལྟར་འགྲོ་བ་ཞིག་བྱུང་། སྣང་ཚུལ་དེ་དག་རྒྱལ་བ་དབེན་ས་པ་ཆེན་
པོ་ལ་ཞུས་པ་ན་སྣང་བ་དེ་དག་ལ་འཇིགས་པ་དང་ཡ་ང་བ་ཡོང་མི་དགོས། དེ་
ལས་འཇིགས་པ་སྟག་དང་རོ་ལངས་ལ་སོགས་པ་ཡང་ཡོང་། དེ་འདྲ་བྱུང་ན་ཅི་
འདྲ་མཆིས་གསུང་། མདོར་ན་དེའི་དུས་ངོ་མཚར་བའི་གཟིགས་སྣང་ལྷག་པའི་
ལྷས་བྱིན་གྱིས་བརླབས་པའི་སྣང་བ་རྨད་དུ་བྱུང་བ་བརྙེས་སོ། །དེ་ལྟར་འཇིགས་
བྱེད་ཀྱི་བསྙེན་པ་ཐོན་ནས་རྒྱལ་བ་དབེན་ས་པ་ཆེན་པོ་ཉིད་ཀྱི་ཞབས་དྲུང་དུ་
མགོན་པོའི་བཀའ་ཆེན་བཅུ་གསུམ་གྱི་རྗེས་གནང་དང༌། བེའུ་བུམ་གྱི་ལུང་ལ་
སོགས་ པ་མགོན་པོའི་ཆོས་སྐོར་ཡོངས་སུ་རྫོགས་ པ་དང་། ཆོས་རྒྱལ་ཕྱི་ནང་
གསང་གསུམ་གྱི་སྒྲུབ་སྐོར་རྗེས་གནང་དང་བཅས་པ་ཡོངས་སུ་རྫོགས་པ་དང༌། །
གསང་བདེ་འཇིགས་གསུམ་གྱི་དབང་བཞི་ཡོངས་རྫོགས་ ཁྲིད་ལག་ རྗེས་དང་
བཅས་པ་ཐུན་མོང་དང་ཐུན་མོང་མ་ཡིན་པའི་གདམས་པ་རྨད་དུ་བྱུང་བ་རྣམས་
དང༌། ལམ་རིམ་ཆེ་ཆུང་གི་ལུང་གཟབ་བཤད་དང་བཅས་པ་རྣམས་དང་། ཐུན་
མོང་དང་ཐུན་མོང་མ་ཡིན་པའི་ཚེ་དབང་ཁྲིད་དང་བཅས་པ་དང་། རྗེ་བཙུན་ཙོང་
ཁ་ པ་ ཆེན་ པོའི་སྒྲུབ་སྐོར་ཐུན་མོང་མ་ ཡིན་ པ་རྣམས་དང་། འཕགས་པ་བཅུ་
58 -



ལམ་རིམ་བླ་མ་བརྒྱུད་པའི་རྣམ་ཐར། །
གཅིག་ ཞལ་ གྱི་ རྗེས་ གནང་། སྙིང་ པོ་ དོན་ གསུམ་ དང༌། ཚེམ་བུ་ དམར་ ཁྲིད་
སོགས་འཕགས་པའི་ཆོས་སྐོར་ཡོངས་སུ་རྫོགས་པ་དང་། སྐྱེར་སྒང་ལུགས་ཀྱི་རྟ་
མགྲིན་གྱི་རྗེས་གནང་སྒྲུབ་སྐོར་དང་བཅས་པའི་ལུང་དང་། ཡིག་ཆུང་ཉི་ཤུ་རྩ་
གཅིག་གི་ལུང་དང་། མཁས་གྲུབ་ཐམས་ཅད་མཁྱེན་པའི་ལྟ་ཁྲིད་དང་། རྒྱལ་སྲས་
བློ་གྲོས་སྦས་པའི་ལྟ་ཁྲིད་རྣམས་ཀྱི་ལུང་དང་། སྐྱབས་འགྲོའི་ཁྲིད་རིམ་ཐུན་མོང་
དང་ཐུན་མོང་མ་ཡིན་པ་རྣམས་དང་གཅོད་ཀྱི་ཆོས་སྐོར་ཡོངས་རྫོགས་དང༌། ཐུན་
དྲུག་གི་རྣལ་འབྱོར་ལ་སོགས་པ་མདོར་ན་ལྷག་པའི་ལྷ་དང་ཡི་དམ་དང་ཆོས་སྐྱོང་
དུ་མའི་རྗེས་གནང་སྒྲུབ་སྐོར་མཐའ་ཡས་པ་དང་། གཏོར་འབུལ་གྱི་ལུང་དམིགས་
རིམ་དང་བཅས་པ་དང་། མེ་ཏོག་དང་། རྡོ་དང༌། ཆུའི་བཅུད་ལེན་བྱ་ཚུལ་གྱི་ལུང་
ལ་སོགས་པ་ཟབ་པ་དང་རྒྱ་ཆེ་བའི་ཆོས་ཚུལ་མཐའ་ཡས་པ་ཞུས་ཤིང་ཕྱག་ལེན་
ལ་ཐེབས་པར་མཛད་དོ། །དེ་ལྟར་རྨད་དུ་བྱུང་བའི་གདམས་པའི་གཏེར་ཆེན་པོར་
གྱུར། སྡོམ་པ་གསུམ་ཡང་དག་པར་ནོས་ནས་བཅས་མཚམས་ལས་སྐད་ཅིག་ཙམ་
ཡང་མི་འདའ་བར་མིག་གི་འབྲས་བུ་ལྟར་སྐྱོང་བའི་དྲན་ཤེས་ཀྱི་གོམས་པ་ནི་
ཡོངས་སུ་རྫོགས། ཞི་ལྷག་ཟུང་དུ་འབྲེལ་བ་དང་བསྐྱེད་པའི་རིམ་པ་གོམས་པ་
མཐར་ཕྱིན་ཏེ་བདེ་སྟོང་དབྱེར་མེད་ཀྱི་ཏིང་ངེ་འཛིན་ཁྱད་པར་ཅན་བརྙེས་པས།
ད་ནི་ཚེ་འདིའི་འཁྲི་བ་བཙན་ཐབས་སུ་བཅད་དེ་ཚེ་དང་སྒྲུབ་པ་མཉམ་པ་ཞིག་
བྱའོ་སྙམ་དུ་དགོངས་པ་འབའ་ཞིག་བྱུང་སྟེ། མཁས་གྲུབ་སངས་རྒྱས་ཡེ་ཤེས་རང་
ཉིད་ཀྱི་གསུང་ལས་ཀྱང་། དེ་དུས་རྗེ་བླ་མ་དམ་པའི་ཆོས་འདོད་དགུར་ཞུར་ཡོད་
པ་ཞིག་ཡིན་ནའང་། ཐུན་མོང་མ་ཡིན་པའི་གདམས་པ་རྣམས་ནི་ཐོབ། ད་སྣང་བ་
མི་དང་མི་བསྟུན་པའི་སྒྲུབ་པ་ཞིག་བྱེད་པས་རྣམ་གྲངས་མང་པོས་དགོས་པ་མི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདུག་སྙམ་དུ་མ་ཞུས་པ་དེས་ཅུང་ཟད་ཐོབ་རྒྱ་ཆུང་བ་བྱུང་འདུགས་གསུངས། དེ་
ནས། བདག་ཉིད་ཆེན་པོ་འདི་དགེ་འཕེལ་གྱི་མཁན་པོར་སྤྱན་འདྲེན་པའི་གསོལ་
བ་འདེབས་པ་དང་། སྡེ་པ་རིན་སྤུངས་པ་དཔོན་བློན་གྱི་ཕྱག་དམ་ནན་ཆགས་པ་
དང་བཅས་བྱུང་བ་ལ། དམ་པ་འདི་ནི་སྐྱེ་བ་མང་པོར་དབེན་པ་ལ་ཐུགས་གཞོལ་
བས་དང་དུ་མ་བཞེས་ཀྱང་། རྒྱལ་བ་དབེན་ས་པ་ཆེན་པོས་དམ་ཚིག་ལ་བཀར་ཏེ་
རང་དབང་མེད་པར་རེ་ཞིག་མཛད་པའི་ཞལ་ལེན་གནང་། དེ་ནས་གཟའ་སྐར་
འཕྲོད་སྦྱོར་ལེགས་པའི་ཐོག །ཀུན་མཁྱེན་ཆེན་པོ་ཤེས་ རབ་དཔལ་བཟང་གི་
གདན་ས་ཤངས་མདོ་རི་བོ་དགེ་འཕེལ་གྱི་ཆོས་ཁྲི་ལ་འཁོད་ནས་དོན་དུ་གཉེར་བ་
དག་ལ་ལེགས་པར་བཤད་པའི་ཆར་ཆེན་པོ་ཡང་ཕབ། དེའི་མུ་ནས་རྗེ་གྲུབ་པའི་
དབང་ཕྱུག་གི་ཞབས་ལ་ཚེར་མའི་རེག་པས་ཉེན་པའི་བསྟན་ཚུལ་བསྟན་ནས།
སྐུའི་བཀོད་པ་ཉེ་བར་བསྡུ་བ་ལ་གཞོལ་ཞིང་། སེམས་དཔའ་ཆེན་པོ་འདི་ཉིད་
བདག་ཉིད་ཀྱི་རྒྱལ་ཚབ་ཏུ་འོས་པར་གཟིགས་ནས་གདན་དྲངས་ཏེ་ལྷ་དང་བཅས་
པའི་འགྲོ་བ་མཐའ་དག་ལ་ཟབ་པ་དང་རྒྱ་ཆེ་བའི་ སྙན་བརྒྱུད་གདམས་པའི་
འཁོར་ལོ་བསྐོར་བའི་ཆོས་ཀྱི་རྒྱལ་སྲིད་དུ་དབང་བསྐུར་བར་མཛད་དོ། །དེ་ནས་
རིང་པོར་མ་ལོན་པར་རྗེ་གྲུབ་པའི་དབང་ཕྱུག་དབེན་ས་པ་ཆེན་པོ་མྱ་ངན་ལས་
འདས་པའི་མཛད་པ་བསྟན་པ་ན། ཆོས་དང་ཟང་ཟིང་གི་སྒོ་ནས་ཐུགས་དགོངས་
ཡོངས་སུ་རྫོགས་པར་མཛད་ཅིང་། ཁྱད་པར་དབེན་དགོན་དུ་རྗེ་གྲུབ་པའི་དབང་
ཕྱུག་དབེན་ས་པ་ཆེན་པོའི་གཟིམ་སྤྱིལ་བཟོ་བཅོས་ཡོད་པར་གཙང་ཁང་དུ་བཞག་
ནས་གཙུག་ལག་ ཁང་མགོན་ ཁང་ བླ་བྲང་དང་བཅས་པའི་འགྲམ་བཏིངས་ཏེ་
འཁོར་ལོ་གསུམ་གྱི་རོལ་པ་ཁོ་ནས་དུས་འདའ་བར་མཛད། དེ་ནས་རྒྱལ་བ་
- 60 -



ལམ་རིམ་བླ་མ་བརྒྱུད་པའི་རྣམ་ཐར། །
དབེན་ས་པ་ཆེན་པོ་ཉིད་ཀྱི་དོན་གྱི་དགོངས་པ་ལྟར་གཙང་ཁང་གི་ནང་དུ་སྐུ་
གདུང་རིལ་པོར་བཞུགས་སུ་གསོལ་ཏེ། རིན་པོ་ཆེ་བརྡར་བའི་ཕྱེ་མ་དང་སྨན་
འདམ་ལས་རྗེ་བཙུན་དམ་པ་རང་ཉིད་ཀྱི་སྐུ་འདྲ་བྱིན་རླབས་ཀྱི་གཟི་འོད་འབར་
བ་ཀུན་གྱི་མིག་གི་བདུད་རྩིར་སྤུངས་པ་ལྟ་བུར་ཕྱིར་ཐོགས་རྒྱལ་པོ་སྨན་ཐང་ནས་
ཆོས་ཀྱི་རྗེ་བློ་བཟང་རྒྱ་མཚོ་དཔོན་སློབ་རྣམས་ཀྱིས་ལེགས་པར་བཞེངས། འདིའི་
ནང་བཞུགས་སུ་དེ་བཞིན་གཤེགས་པའི་རིང་བསྲེལ། དམ་པ་གོང་མ་མང་པོའི་སྐུ་
གདུང་དང༌ རིང་ བསྲེལ། སྐུ་བལ་སོགས་བྱིན་རྟེན་ཚད་མེད་པ་བཞུགས་སོ། །
གཙང་ཁང་གི་ལོགས་རྣམས་ལ་བླ་མ་ལྷའི་རྣལ་འབྱོར་གྱི་རིམ་པ་དང་མཐུན་པའི་
གསང་བདེ་འཇིགས་གསུམ་ཀྱེ་རྡོར་དུས་འཁོར་རྣམས་ཀྱི་སྐུ་དང་སྟེང་དུ་རང་གི་
བླ་མ་བརྒྱུད་པ། འོག་ཏུ་སོ་སོའི་ཆོས་སྐྱོང་དང་བཅས་པ་ལེགས་པར་བཞེངས།
གཙང་ཁང་གི་རྟེན་བཞེངས་རྣམས་གྲུབ་ཅིང་འདུ་ཁང་གི་ཐོག་ཁེལ་མཚམས་སུ་
འགྲོ་བ་ཐམས་ཅད་ཀྱི་འདྲེན་པ་དམ་པ་ལྔ་བརྒྱ་པ་རྣམས་ཀྱི་གཙུག་གི་ནོར་བུ་
གངས་ཅན་གྱི་མགོན་པོ་ཐམས་ཅད་མཁྱེན་པ་བསོད་ནམས་རྒྱ་མཚོའི་དཔལ་
གཙང་ ཕྱོགས་ སུ་ ཆིབས་ ཁ་ བསྒྱུར་ བ་ རྟེན་ འབྲེལ་ ལེགས་ པར་ འཛོམ། དབེན་
དགོན་དུ་གདན་དྲངས་རབ་ཏུ་གནས་པ་མཛད་ཅིང་མེ་ཏོག་གི་ཆར་ཆེན་པོ་མངོན་
པར་ཕབ། རྒྱལ་བ་ཐམས་ཅད་མཁྱེན་པ་རང་ཉིད་ཀྱང་སྐུ་གདུང་རིན་པོ་ཆེར་དབུ་
གཏུགས་ཏེ་རྒྱུད་རིང་དུ་བཞུགས་དད་གུས་ཚད་མེད་པ་འཁྲུངས་ཤིང་། སྐུ་འདྲ་
རིན་པོ་ཆེ་རྡོ་རྗེ་འཇིགས་བྱེད་ཀྱི་སྐུར་གཟིགས་སོ། །དེ་ནས་མཁས་གྲུབ་སངས་
རྒྱས་ཡེ་ཤེས་དཔོན་སློབ་རྣམས་རྒྱལ་བ་ཐམས་ཅད་མཁྱེན་པ་བསོད་ནམས་རྒྱ་
མཚོའི་ཞབས་ཕྱིར་ཕེབས་ཏེ། བཀྲ་ཤིས་ལྷུན་པོར་སྒྲོལ་མ་ཉི་ཤུ་རྩ་གཅིག་གི་རྗེས་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གནང་དང་། བཀའ་གདམས་གླེགས་བམ་གྱི་ལེའུ་འགའ་རེའི་ལུང་དང། མགོན་
པོ་ཞལ་ལུགས་གསུམ་གྱི་རྗེས་གནང་དང་ཐུན་མོང་མ་ཡིན་པའི་གཏོར་ཆེན་ལས་
ཚོགས་དང་བཅས་པ་གདམས་པ་ཡོངས་སུ་རྫོགས་པའི་ལུང་སོགས་ཆོས་བཀའ་
མང་དུ་གསན། སླར་དབེན་དགོན་དུ་ཕེབས་ཏེ་མཁར་ལས་ཀྱི་འཕྲོ་ཡོངས་སུ་
རྫོགས་པར་མཛད་དོ། །མཚམས་ཤིག་ཏུ་སྤོར་ཏོག་ཏུ་ཕེབས་ནས་གྲུབ་པའི་དབང་
ཕྱུག་ཕྱོགས་ལས་རྣམ་རྒྱལ་བའི་དྲུང་དུ་དཔལ་དུས་ཀྱི་འཁོར་ལོའི་དབང་གོང་མ་
རྣམས་དང་བཅས་པ་དང་གཞན་ཡང་བཀའ་ཆོས་མང་དུ་གསན་གླང་མིག་ཏུ་ཡང་
འཇམ་དབྱངས་ལེགས་པའི་བློ་གྲོས་ཀྱི་སྐུ་ སྐྱེ་ རྗེ་རིན་པོ་ཆེ་གླང་མིག་ པ་ཞེས་
གྲགས་པ་དེ་ཉིད་ཀྱི་དྲུང་དུའང་དམ་པའི་ཆོས་མང་དུ་གསན། དེ་ནས་སྨན་ཐང་
ནས་ཆོས་ཀྱི་རྗེ་བློ་བཟང་རྒྱ་མཚོ་དཔོན་སློབ་རྣམས་ཀྱིས་ཐུགས་ཀྱི་ཁུར་བཞེས་ཏེ་
འདུ་ཁང་གི་ལོགས་བྲིས་ཡོངས་སུ་རྫོགས་པར་མཛད་ཅིང་། གུང་དུ་རྒྱལ་བ་བློ་
བཟང་དོན་གྲུབ་ཀྱི་སྐུ་འདྲ་སྐྱ་རིས་བཏབ་པའི་ཚེ་ཉིན་མཚན་ཁོར་ཡུག་ཏུ་མར་མེ་
བཟུང་བ་སོགས་ངོ་མཚར་བའི་ལྟས་དུ་མ་ཡང་བྱུང་། སྐུ་འདྲ་འདིས་མཁས་གྲུབ་
སངས་རྒྱས་ཡེ་ཤེས་ལ་མནལ་ལམ་དུ་གསུང་ལན་གཉིས་ཙམ་བྱོན་ནོ། །དེ་ལྟར་
འབད་པས་མཐར་བདེ་བར་གཤེགས་པའི་སྐུ་དངོས་སུ་བྱོན་པ་ལྟ་བུ་མཐའ་དག་
ཡིད་འཕྲོག་ཅིང་། མཁས་པ་རྣམས་མགུ་བ་སྐྱེད་པའི་ལོགས་ བྲིས་ལེགས་པར་
གྲུབ་ནས་རབ་ཏུ་གནས་པའི་དགའ་སྟོན་རྒྱས་པར་བསྒྲུབ་ཏེ་འཇམ་མགོན་སྙན་
བརྒྱུད་ཀྱི་བསྟན་པ་ནམ་ཡང་མི་ཉམས་པར་ཕྱོགས་ཀུན་ཏུ་འཕེལ་ཞིང་རྒྱས་པ་
དང༌། གྲུབ་ པའི་ གནས་མཆོག་འདི་ཡང་འཇམ་མགོན་སྙན་བ རྒྱུད་བསྟན་ པའི་
འབྱུང་ཁུངས་སུ་སྒྲུབ་པར་མཛད་དོ། །དེ་ནས་མཁས་གྲུབ་སངས་རྒྱས་ཡེ་ཤེས་
- 62 -



ལམ་རིམ་བླ་མ་བརྒྱུད་པའི་རྣམ་ཐར། །
དཔོན་སློབ་རྣམས་གངས་ཅན་ཆོས་འཕེལ་དུ་ཕེབས་ཏེ། རྡོ་རྗེ་འཛིན་པ་ཆེན་པོ་
རིགས་པ་སེང་གེའི་དྲུང་དུ་བདེ་མཆོག་ལོ་དྲིལ་གཉིས་ཀྱི་དབང་། འཇིགས་བྱེད་
ཀྱི་དབང་། ཀྱེ་རྡོར་ གྱི་དབང་། འཁོར་ཆེན་གྱི་དབང་། ཚེ་དཔག་མེད་ལྷ་དགུའི་
དབང་། དཔལ་ལྡན་ལྷ་མོའི་དབང་བཞི། གུར་ཞལ་གྱི་རྗེས་གནང་། ནཱ་རོ་ཆོས་
དྲུག་གི་ ཁྲིད། བདེ་མཆོག་གི་མངོན་པར་རྟོགས་རྒྱ་ཆེར་བཤད་པ་ འདོད་འཇོ།
རྫོགས་རིམ་རྣལ་འབྱོར་ཆེན་པོའི་རྣམ་བཤད། བརྟག་གཉིས་ཊིཀ་ཆེན། ཀྱེ་རྡོར།
བདེ་མཆོག་རྣམས་ཀྱི་མངོན་དཀྱིལ་སོ་སོའི་ལུང་སོགས་ཆོས་མང་དུ་གསན་ནས་
སླར་གྲུབ་པའི་མཆོག་དབེན་དགོན་དུ་ཕེབས་ཏེ་ འཁོར་ ལོ་ གསུམ་ གྱི་བྱ་བས་
འཇམ་མགོན་སྙན་བརྒྱུད་ཀྱི་བསྟན་པ་འཕེལ་ཞིང་རྒྱས་པར་མཛད་དོ། དེ་ནས་
མཁས་གྲུབ་སངས་རྒྱས་ཡེ་ཤེས་དཔོན་སློབ་ཉུང་བསྡུས་ཤིག་རྒྱལ་བ་བསོད་
ནམས་ རྒྱ་ མཚོ་ སོག་ ཡུལ་ ལ་ ཕེབས་ ཁར་ འཇལ་ བར་ བཞེད་དེ། དཔོན་ སློབ་
ཐམས་ཅད་གླང་གི་ལོ་ཟླ་བ་གསུམ་པའི་ནང་དུ་དབུས་ཕྱོགས་སུ་ཕེབས་ཏེ། ཐོག་
མར་ལྷ་སར་ཇོ་ཞལ་གཉིས་སོགས་རྟེན་རྣམས་ཀྱི་དྲུང་དུ་བསྟན་པ་རྒྱས་པའི་སྨོན་
ལམ་ཡང་དག་པར་མཛད། དེར་དཔལ་གྱི་ལྷ་མོས་དངོས་སུ་གསུང་བྱོན་པར་ཡང་
འདུག །དེ་ནས་རི་བོ་དགེ་ལྡན་དུ་ཆོས་རྗེ་བྱམས་པ་རྒྱ་མཚོའི་དྲུང་དུའང་ལམ་
རིམ་གྱི་འགོ་ནས་ཆོས་འབྲེལ་ཞིག་གསན། དེ་ནས་རྒྱལ་བ་ཐམས་ཅད་མཁྱེན་
པའི་དྲུང་དུ་དད་གུས་ཀྱིས་ཀུན་ནས་བསླངས་པའི་འབུལ་བ་ཡང་དག་པས་མཉེས་
པར་བྱས་ཤིང་ཟབ་པ་དང་རྒྱ་ཆེ་བའི་ཆོས་མང་དུ་ཞུས། ལྷའི་བཙུན་པ་བསོད་
ནམས་དཔལ་བཟང་པོའི་དྲུང་དུའང་སྤྱོད་འཇུག་དང་མཚན་བརྗོད་ལ་སོགས་པའི་
ལུང་དུ་མ་ཞུས། དེའི་ཚེ་དམ་པ་འདི་ཉིད་ཀྱི་དྲུང་དུའང་། སྟོབས་ཀྱི་འཁོར་ལོས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྒྱུར་བ་དགེ་ལྡན་པ་ཡབ་སྲས་ལ་སོགས་པའི་མི་ཆེན་དང་། དགེ་བའི་བཤེས་
གཉེན་དུ་མས་ཞབས་ལ་གཏུགས་ཤིང་། མཁས་གྲུབ་དམ་པ་འདིས་ཀྱང་སྐལ་
ལྡན་དེ་དག་ལ་ཟབ་པ་དང་རྒྱ་ཆེ་བའི་ཆོས་ཀྱི་བཀའ་དྲིན་ཡང་དག་པར་སྩལ་ཏེ་
སླར་གཙང་ཕྱོགས་སུ་ཕེབས། དེ་ཁའི་སྟོན་གཙང་རོང་གི་སྡེ་འཁྲུག་ཆེན་པོ་བྱུང་
སྟེ། གྲྭ་པ་བྱིང་བསོད་སྙོམས་ལ་བྱོན་ཤུལ་གཟིམ་ཁང་ན་དཔོན་སློབ་གསུམ་ལས་
མེད་པའི་ཐོ་རངས་ཤིག་པ་སྣམ་རྫོང་གི་སྲུང་ཆེ་བའི་ཁྲོད་ནས་དྭགས་པོ་དང་། དེ་
ལ་བརྟེན་ པའི་ པ་སྣམ་ པའི་ ཕོ་ ཡན་ འཚོགས་ པའི་ དམག་ གི་ ཚོགས་ ཤིན་ཏུ་
འཇིགས་པས་བཅོམ་ཏེ་མདའ་མཚོན་གྱི་ཆར་ཕབ། དེའི་ཚེ་བདག་ཉིད་ཆེན་པོ་
འདིས་དེ་ལྟར་མ་བྱེད་ཅེས་འཇིགས་པ་མེད་པ་ལྟར་སྐུ་མངོན་དུ་ཕྱུང་སྟེ་སྐལ་ངན་
དེ་དག་ལ་གོ་བར་མཛད་པ་དེ་དག་གིས་དམ་པ་འདི་ལ་ཆེས་ཆེར་བསྡིགས་ནས་
མདའ་འཕངས་པ་ཕལ་ཆེར་བདག་ཉིད་ཆེན་པོའི་སྐུ་ལས་ཡོལ་ཏེ་འགྲོ་ཞིང་།
འགའ་ཞིག་ཕོག་ཀྱང་ཇི་ལྟར་རྡོ་རྗེ་རིན་པོ་ཆེའི་རང་བཞིན་གྱི་བྲག་རི་ལ་མདའ་
ཕལ་པ་འཕངས་པ་ལྟར་གནོད་པ་མེད་པ་བྲུལ་བར་བྱེད་དོ། །དེར་སྡིག་པ་ཅན་དེ་
དག་ཀྱང་འདི་ལ་ནི་མཚོན་བསྲུང་ བླ་ན་མེད་པ་དང་ལྡན་པ་ཞིག་གོ་ཞེས་སྒྲ་
དབྱངས་སྒྲོགས་མོད་ ཀྱང་ལྷ་དང་ བླ་མའི་ཐུགས་རྗེའི་གཟི་བྱིན་གྱིས་ཡིན་ གྱི་
མཚོན་སྲུང་ཐ་མལ་པ་ནི་གཏན་ནས་མེད་གསུང་ངོ༌། །བདག་ཉིད་ཆེན་པོ་འདི་ནི་
བླ་མ་ལྷའི་རྣལ་འབྱོར་ལ་བརྟེན་པ་ཐོབ་པས་གང་སྣང་ཐམས་ཅད་བླ་མ་ལྷའི་རྣམ་
རོལ་ཏུ་འཆར་ཞིང་། དམ་ཅན་ཆོས་སྲུང་རྣམས་ཀྱང་བླ་མ་ལྷའི་བྱ་སྒྲུབ་ཡེ་ཤེས་ཀྱི་
རང་སྣང་དུ་ཤར་ཏེ་རྒྱུད་སྡེ་ནས་གསུངས་པའི་འཕྲིན་ལས་རབ་འབྱམས་ཐམས་
ཅད་བླ་མ་ལྷའི་རྣལ་འབྱོར་གྱིས་སྒྲུབ་ནུས་པ་བྱུང་ཞིང་མཁས་གྲུབ་ཆེན་པོ་འདི་
- 64 -



ལམ་རིམ་བླ་མ་བརྒྱུད་པའི་རྣམ་ཐར། །
ཉིད་ཆོས་སྐྱོང་ལ་མངའ་བརྙེས་པས་གཏོར་བརྡེག་དང་བསྐང་གསོ་སོགས་གང་
གནང་ཡང་ཟིལ་གཞན་པས་ཆེ་བ་ཞིག་འོང་། གཏོར་བརྡེག་མཛད་པའི་སླ་ང་ལ་
ཞབས་རྗེས་བྱོན་པའང་མང་དུ་བྱུང་འདུག་ཅིང་། བསྐྱེད་པའི་རིམ་པ་མཐར་ཕྱིན་
པས་ལྷག་པའི་ལྷའི་ང་རྒྱལ་དང་གསལ་སྣང་ཤིན་ཏུ་བརྟན་པ་མངའ་བའི་སྟོབས་
ཀྱིས་ནང་མཆོད་རང་ཁོལ་དང་། ཚེ་རིལ་འཕར་བ་དང་། བདུད་རྩི་འབབ་པ་དང་།
ཚེ་ཆང་ཁོལ་བ་དང་། སྤྱན་དབྱེའི་ཚེ། ལྷས་མེ་ཏོག་དངོས་སུ་བཟུང་བ་ཡང་དུ་མ་
ཞིག་བྱུང་། དེ་ནས་དབེན་དགོན་དུ་ལོ་རེ་བཞིན་མདོ་སྔགས་ཀྱི་ཟབ་ཆོས་རྒྱ་ཆེར་
གནང་བས་ཕྱིས་ནི་མཁས་ཤིང་གྲུབ་པའི་སྙན་གྲགས་ཀྱི་འུར་ལངས་ཏེ་ཕྱོགས་
ཕྱོགས་ཀྱི་སྡེ་དགོན་སོ་སོའི་བླ་མ་དང་། སྡེ་དཔོན་མང་པོ་ཀྱང་མཆོད་གནས་
འགྲན་ཟླ་མེད་པར་བཟུང་བ་ཡིན་ནོ། །དེའང་དུས་རྒྱུན་པར་ཡང་བླ་མ་ལྷའི་རྣལ་
འབྱོར་ཁོ་ན་ལ་སྒྲུབ་པ་སྙིང་པོར་མཛད་ཅིང་རྟོགས་པ་ཁྱད་པར་ཅན་དེ་ལ་བརྟེན་
ནས་བརྙེས་ཏེ། བཀའ་ ལས། དཔལ་ལྡན་བདེ་ཆེན་དབེན་པའི་ཕོ་བྲང་དུ། །རྩེ་
གཅིག་བསྒྲུབ་ལ་བརྩོན་པའི་རྣལ་ འབྱོར་ པ། །རྟག་ཏུ་ བླ་མ་དྲན་པའི་ བསམ་
གཏན་ལ། །གཡེལ་མེད་གཅིག་ཏུ་གཞོལ་ཞིང་བརྩོན་པར་བྱེད། །ཅེས་གསུངས།
ཡང་བཀའ་ལས། མ་ཡེངས་དྲན་པའི་ཆུ་འཛིན་འཐུག་པོ་ལས། །དོན་དམ་རིག་
པའི་གནམ་ལྕགས་ཆར་ཕབ་ནས། །མཐར་འཛིན་བྲག་རིའི་ཕུང་པོ་མྱུར་བཤིག་
སྟེ། །བདེ་ཆེན་དམ་པའི་གནས་སུ་བགྲོད་པ་ནི། །ཨེ་མ་ངོ་མཚར་དཔལ་གྱི་དམ་
པའོ། །ཞེས་ གསུངས། གཞན་ ཡང་ དགེ་བའི་ བཤེས་ གཉེན་དུ་མས་བསྐུལ་བ་
དང་། བདག་ ཉིད་ ཀྱང་ རྗེ་ བཙུན་བློ་བཟང་དོན་གྲུབ་ཀྱི་བཀའ་དྲིན་དྲན་ པའི་
ཉམས་མགུར་ཡང་མང་དུ་མཛད་དེ། འདི་ལྟར། ན་མོ་མཧཱ་མུ་ཏྲ་ཡ། ཕ་གི་ཞིག་རྒྱ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཚོ་ཆེན་པོ་ན། །ཡིད་བཞིན་ནོར་བུ་རིན་ཆེན་ཡོད། །དེད་དཔོན་གྱི་ཐབས་ལ་མ་
བརྟེན་ན། །གཏིང་མཐའ་ཟབ་པས་རྙེད་པར་དཀའ། །འདི་ཁ་ཞིག་གསུང་རབ་ཀྱི་
རྒྱ་མཚོ་ན། །སྙིང་པོ་ཡིད་བཞིན་ནོར་བུ་ཡོད། །མཚན་ལྡན་གྱི་ཐབས་ལ་མ་བརྟེན་
ན། །ཟབ་རྒྱས་ཀྱི་སྤྲོས་པ་རྙེད་པར་དཀའ། །དཀའ་ཚུལ་འདི་སྙིང་གི་དཀྱིལ་དུ་
ཆོངས། །དཔའ་བོ་དང་དཔའ་མོའི་ཐུགས་ཀྱི་བཅུད། ། ངོམས་པ་རང་མེད་པར་
གསོལ་བར་ཞུ། །ཞུ་བ་འདི་རང་སེམས་རྒྱལ་པོ་ལ། ། གདམས་པ་བདེ་ཆེན་གྱི་
གཏེར་མཛོད་ཡིན། །ཞེས་པ་དང་། ཡང་། ན་མོ་མཧཱ་མུ་ཏྲ་ཡ། རྒྱ་མཚོར་ཡོད་པའི་
ནོར་བུ་རིན་ཆེན་དེ། །ཤུགས་དྲག་རླབས་ཀྱིས་ཕྱོགས་སུ་བསྐྱོད་ན་ཡང་། །བསོད་
ནམས་ལྡན་པའི་འགྲོ་བའི་དཔལ་དུ་ཆེ། །བསྟན་པའི་སྙིང་པོ་རང་སེམས་བདེ་
ཆེན་དེ། །རྣམ་པར་རྟོག་པའི་འཁྲུལ་པས་གཡོ་ན་ཡང་། ། དད་ལྡན་ སྐལ་ལྡན་
གདུལ་བྱའི་དཔལ་དུ་ཆེ། །ཆེ་བར་གྱུར་ཅིག་བླ་མ་ལྷག་པའི་ལྷ། །ཞེས་བྱ་བ་ལ་
སོགས་པ་གསུངས། དེ་ནས་བདག་ཉིད་ཆེན་པོ་དགུང་ལོ་ལྔ་བཅུ་ང་བརྒྱད་བཞེས་
པ་ཚོགས་ཞེས་པ་ཆུ་ཕོ་རྟའི་ལོའི་དགུན་བསམ་འགྲུབ་རྩེ་ནས་ཕྱག་དམ་ནན་ཆེས་
པའི་སྟབས་ཀྱིས་དགེ་འཕེལ་ཁྲི་ཐོག་ཏུ་ཕེབས། ལོ་ལྔའི་བར་དུ་དམ་པའི་ཆོས་ཀྱི་
འཁོར་ལོ་བསྐོར་ཏེ་ཆོས་ཀྱི་ཁྲིམས་ཀྱང་ཡང་དག་པར་བསྡམས་པས་བཀའ་དྲིན་
གྱིས་ཁྱབ་པར་མཛད་དོ། །དེ་ནས་རྒྱལ་བ་དབེན་ས་པ་ཆེན་པོའི་བཀའ་ལུང་ལྟར་
གྲུབ་པའི་གནས་མཆོག་དབེན་ས་ཆོས་ཀྱི་ཕོ་བྲང་ཉིད་སྐྱོང་བ་གཙོ་བོར་མཛད་
བཞེད་དེ་དགེ་འཕེལ་གྱི་གདན་ས་བཞག་ནས་འཕགས་པ་འཇིག་རྟེན་ཕྱུག་གི་
གདུང་འཛིན་འགྲོ་བ་དུ་མས་འདྲེན་པ་གནས་རྙིང་ནས་རྗེ་འཇམ་པའི་དབྱངས་
དགེ་འཕེལ་གྱི་ཁྲིར་བཀོད་ནས་སླར་ཡང་གྲུབ་པའི་གནས་མཆོག་དབེན་ས་ཆོས་
- 66 -



ལམ་རིམ་བླ་མ་བརྒྱུད་པའི་རྣམ་ཐར། །
ཀྱི་ཕོ་བྲང་དུ་ཕེབས་ཏེ་དགུན་ཕལ་ཆེར་སྒྲུབ་པ་བསམ་གཏན་གྱི་འཁོར་ལོ་དང་།
དབྱར་ཆོས་ལ་ཕྱོགས་ཕྱོགས་ཀྱི་སྡེ་སྣོད་འཛིན་པ་དང་། གཉུག་མར་གནས་པ་
རྣམས་ལ་ཟབ་རྒྱས་མདོ་སྔགས་ཀྱི་ཆོས་བཀའ་རྒྱ་ཆེར་སྩལ་ལོ། །དེ་སྐབས་རྒྱལ་
བ་དབེན་ས་པ་ཆེན་པོ་སླར་ཡང་འཇམ་མགོན་རྒྱུད་ཀྱི་བསྟན་པ་སྤེལ་བའི་ཕྱིར་
བསམ་བཞིན་དུ་བྱོན་པ་རྗེ་བཙུན་བློ་བཟང་ཆོས་ཀྱི་རྒྱལ་མཚན་དབེན་དགོན་དུ་
གདན་ དྲངས་ ནས་ དགེ་བསྙེན། དགེ་ ཚུལ། དབང་ ལུང་ མན་ ངག་ ཐམས་ ཅད་
ཡོངས་སུ་རྫོགས་པར་གནང་སྟེ་དབེན་ས་ཆོས་ཀྱི་ཕོ་བྲང་གི་མི་འཇིགས་སེང་གེའི་
ཁྲི་ལ་མངོན་པར་དབང་བསྐུར་ཏེ་ སྙན་བརྒྱུད་ བསྟན་ པའི་བདག་པོར་མངའ་
གསོལ། ནམ་མཁའི་དབྱིངས་ཐམས་ཅད་ཏིལ་གྱི་གང་བུ་ལྟར་གང་བའི་རྒྱལ་བ་
སྲས་བཅས་རྣམས་ཀྱིས་མེ་ཏོག་གི་ཆར་ཕབ་བོ། །དེ་ནས་རྒྱལ་བ་ཙོང་ཁ་པའི་རྣམ་
ཐར་ལྟར་དབེན་ས་པ་ཆེན་པོའི་སྤྲུལ་པའི་སྐུ་འདི་རྒྱལ་བ་ཙོང་ཁ་པ་རང་ཉིད་སླར་
བྱོན་པ་ལྟ་བུ་ཞིག་འོང་བར་བྱའོ་སྙམ་དུ་ཐུགས་ལ་བརྣགས་ཏེ་བཀྲ་ཤིས་ལྷུན་པོར་
ཐུགས་གཉེར་ལ་བརྫངས། དེ་ནས་རྗེ་བཙུན་བློ་བཟང་ཆོས་རྒྱན་དགུང་ལོ་བཅུ་
དགུའི་ཐོག་བཀྲ་ཤིས་ལྷུན་པོར་དཀའ་བཞིའི་གྲྭ་སྐོར་མཛད་པ་ལ་ཉེ་བའི་ཚེ་
འབྲུམ་བུའི་བསྙུན་གཞི་བྱུང་བ་ན་མཁས་གྲུབ་སངས་རྒྱས་ཡེ་ཤེས་དེ་མ་ཐག་
ཕེབས་ཏེ་དབང་བསྐུར་བྱིན་རླབས་གནང་ཞིང་གཞུང་ལུགས་ཆེན་མོ་རྣམས་ལ་
སྦྱངས་པ་མཛད་ལུགས། དེ་ནས་གཞུང་དོན་གདམས་པར་ཤར་བའི་ཉམས་ལེན་
ལ་འབད་དགོས་ལུགས། རང་ཉིད་མི་ཉམས་པའི་གདེང་ཐོབ་པ་ན་རྗེ་བླ་མའི་
སྙན་བརྒྱུད་ཀྱི་བསྟན་པ་འཛིན་སྐྱོང་སྤེལ་གསུམ་འདི་ལྟར་མཛད་དགོས་སོ་ཞེས་
གདམས་པ་མཐིལ་ཕྱིན་པར་གནང་ཞིང་ལུང་བསྟན་གསང་བའི་མེ་ལོང་ཡང་ཞིབ་
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏུ་བསྟན་ཏེ། སྐུ་ཚེ་དེའི་ཐ་མའི་ཞལ་ཆེམས་ལྟ་བུར་བསླབ་བྱ་མཐར་ཕྱིན་པར་
མཛད་དེ་ཞག་གསུམ་བཞུགས་ནས་དབེན་དགོན་ཉིད་དུ་ཕེབས་སོ། ། མདོར་ན་
མཁས་གྲུབ་སངས་རྒྱས་ཡེ་ཤེས་ཞེས་ཡོངས་སུ་གྲགས་པའི་བདག་ཉིད་ཆེན་པོ་
འདི་ཚུལ་ཁྲིམས་གསུམ་གྱིས་ཡང་དག་པར་བསྡམས་ཤིང་ཆགས་སྡང་མགོ་གནོན་
པ། ལྷག་པའི་ལྷའི་རྣལ་འབྱོར་ལས་གཡེལ་བ་མེད་ཅིང་བདེ་སྟོང་གི་ཏིང་ངེ་འཛིན་
མངའ་བ། རྒྱལ་བ་བློ་བཟང་དོན་གྲུབ་ཀྱིས་དབེན་དགོན་འདི་གཉེར་དུ་གཏད་
པའི་བཀའ་ལས་འགོངས་པ་མེད་པར་སྒྲུབ་པའི་སྡེ་འདི་ཁོ་ན་ཐུགས་ཀྱི་དཀྱིལ་དུ་
བཅུག་ནས་འཁོར་ལོ་གསུམ་གྱིས་དུས་འདའ་བ་མཛད་དོ། ། མཁས་གྲུབ་སངས་
རྒྱས་ཡེ་ཤེས་ཀྱིས་འཇམ་མགོན་སྙན་བརྒྱུད་ཀྱི་མན་ངག་རྣམས་མི་ནུབ་པར་ཡུན་
རིང་གནས་པའི་ཕྱིར་རྗེ་བཙུན་བློ་བཟང་དོན་གྲུབ་ཀྱི་རྣམ་ཐར་གསོལ་འདེབས།
ཟབ་ལམ་བླ་མ་ལྷའི་རྣལ་འབྱོར་ཉམས་སུ་ལེན་ཚུལ་རྗེ་རིན་པོ་ཆེ་ལ་བརྟེན་པའི་
ཕྱི་ནང་གསང་གསུམ་ གྱི་བླ་མའི་རྣལ་འབྱོར། ལམ་ རིམ་ གསོལ་ འདེབས་ དང་
འབྲེལ་བའི་བླ་མའི་རྣལ་འབྱོར། ལྷག་པའི་ལྷ་མང་པོ་ལ་བརྟེན་པའི་བླ་མའི་རྣལ་
འབྱོར་ མང་ པོ། བྱང་ ཆུབ་ ལམ་ གྱི་ རིམ་ པའི་ སྐྱེས་ བུ་ ཆུང་ ངུའི་ དམིགས་སྐོར།
གཅོད་ཀྱི་སྐོར། ཚོགས་འཁོར། རྗེ་རིན་པོ་ཆེའི་སྒྲུབ་ཐབས་མགོན་པོའི་བླ་རྒྱུད་
གསོལ་འདེབས། བླ་མའི་བསྟོད་པའི་རིམ་པ། བླ་མ་མཆོད་པའི་ཆོ་ག །ཐེག་ཆེན་
ཐུན་མོང་བའི་བླ་མ་ལྷའི་རྣལ་འབྱོར་གྱི་སྒོ་ནས་སྐྱེས་བུ་གསུམ་གྱི་ལམ་གྱི་རིམ་
པའི་ཁྲིད། བླ་མ་ལྷའི་རྣལ་འབྱོར་གྱི་སྒོ་ནས་ཚེ་འདི་དོན་དང་ལྡན་པར་བྱེད་པ།
བློ་སྦྱོང་དོན་བདུན་བཤད་ཆོས་ཙམ་མ་ཡིན་པར་རྒྱུད་ལ་སྦྱོར་ཚུལ། ཆུ་སྦྱིན་གྱི་
དམིགས་ སྐོར། དེ་བཞིན་ གཤེགས་ པ་བཞིའི་ དམིགས་སྐོར། དྲིས་ལན་ལེགས་



ལམ་རིམ་བླ་མ་བརྒྱུད་པའི་རྣམ་ཐར། །
པར་བཤད་པའི་སྙིང་པོ་ཉིན་མོར་བྱེད་པའི་དཔལ་ཞེས་བྱ་བ། ལྟ་སྒོམ་སྐྱོང་བའི་
སྙིང་ པོ། །གཞན་ ཡང་མན་ངག་ཤིན་ཏུ་ཟབ་པའི་ཞལ་གདམས་བཅུ་གཅིག །
གཞི་ལམ་འབྲས་བུའི་དཀའ་བའི་གནད་ཀྱི་དྲི་བ་དང་དེའི་ལན་རང་ཉིད་ཀྱིས་
མཛད་པ། དབུ་མའི་ཟིན་བྲིས། རྗེ་བཀྲ་ཤིས་རིན་པོ་ཆེ་བའི་དྲི་ལན། ཐེག་ཆེན་
གསོ་སྦྱོང་གི་སྡོམ་པ་ལེན་ཚུལ་དང་ཐུགས་རྗེ་ཆེན་པོའི་སྒྲུབ་ཐབས། ཡི་དམ་ལ་བླ་
བྲེ་ཕུལ་བའི་གཉེར་གཏད། ཆབ་ཤོག །གྲུབ་རྒྱལ་ལུགས་ཀྱི་ཚེ་དབང་། གཏུམ་
པོ་ཁྱུང་ལྔའི་རྗེས་གནང་། སྐྱེར་སྒང་ལུགས་ཀྱི་རྟ་མགྲིན་གྱི་རྗེས་གནང་། མགོན་
པོའི་རྗེས་གནང་བྱེད་ཚུལ། རྡོ་རྗེ་འཇིགས་བྱེད་ཀྱི་སྒྲུབ་ཐབས་བདུད་ཐམས་ཅད་
ལས་རྣམ་པར་རྒྱལ་བ་ངག་འདོན་གྱི་རིམ་པར་བསྒྲིགས་པ། རྟ་མགྲིན་གྱི་རྣལ་
འབྱོར་ཉམས་སུ་ལེན་ཚུལ། སྨྱུང་བར་གནས་པའི་ཆོ་ག་དངོས་གྲུབ་ཀུན་འབྱུང་།
བླ་མ་ཡི་དམ་དཔལ་དགོན་སྲུང་མའི་ཚོགས་ལ་མཆོད་གཏོར་འབུལ་བའི་རིམ་པ།
ཆོས་རྒྱལ་གྱི་སྒྲུབ་ཐབས་བདུད་དཔུང་ཚར་བཅོད་འཕྲིན་ལས་བཞིའི་དངོས་གྲུབ།
གཏོར་མའི་ཆོ་གའི་རིམ་པ་དངོས་གྲུབ་ཀུན་འབྱུང་བླ་མ་ལྷ་འཇམ་དཔལ་དབྱངས་
ཀྱི་སྒྲུབ་ཐབས། བླ་མ་དཔལ་རྡོ་རྗེ་འཇིགས་བྱེད་ཀྱི་རྣལ་འབྱོར་ཉམས་སུ་ལེན་
ཚུལ་ལ་སོགས་པ་རྣམས་མཛད་དོ། །དེ་ལྟར་མཁས་གྲུབ་སངས་རྒྱས་ཡེ་ཤེས་
ཀྱིས་ཞིང་འདིའི་སྐུ་དངོས་ཀྱི་གདུལ་བྱ་རྣམས་ཀྱི་དོན་བསྒྲུབ་ཟིན་པ་ན་ཉིད་ཀྱི་
དགུང་ལོ་དྲུག་ཅུ་རེ་བདུན་པ། བོང་བུ་ཞེས་པ་ལྕགས་མོ་ཡོས་ཀྱི་ལོ་ཟླ་བ་བཅུ་
གཉིས་པའི་ཉེར་ལྔ་ལ་སྐུ་ཚེ་འདིའི་གདུལ་བྱའི་ཐ་མ་འགའ་ཞིག་རྗེས་སུ་གཟུང་
བཞེད་པ་དང་། བྱམས་མགོན་ལ་མཆོད་འབུལ་སྨོན་ལམ་མཛད་བཞེད་པ་སོགས་
དགོས་པ་ཁྱད་པར་ཅན་མང་པོ་ཞིག་ལ་དགོངས་ཏེ་རོང་བྱམས་ཆེན་དུ་ཕེབས་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་ཇི་ལྟར་བཞེད་པའི་ཐ་མའི་མཛད་པ་རྣམས་མཛད་དེ་ཟླ་བ་བཅུ་གཅིག་པའི་
ཡར་ངོའི་ཚེས་བཅུ་བཞི་ལ་ངོ་མཚར་བའི་ལྟས་དང་བཅས་ཏེ་མྱ་ངན་ལས་འདའ་
བའི་ཚུལ་བསྟན་ཏོ། །དེ་ནས་དགུང་ཞག་བདུན་གྱི་བར་དུ་བསིར་བུའི་རྒྱུ་བ་ཆད་
ཅིང་ལྷའི་མེ་ཏོག་གི་ཆར་བབས་སོ། །དེ་ནས་རྗེ་བཙུན་བློ་བཟང་ཆོས་ཀྱི་རྒྱལ་
མཚན་གྱི་བཀས་མངགས་ཏེ་སྐུ་གདུང་སླར་དབེན་དགོན་དུ་གདན་དྲངས་ནས་
ཞུགས་ལ་སྦྱངས། ཞག་ཞེ་དགུའི་བར་དུ་ཚོགས་པས་གུང་ཚིགས་ཡན་ལ་དཔལ་
རྡོ་རྗེ་འཇིགས་བྱེད་ཀྱི་དཀྱིལ་འཁོར་བསྒྲུབས་ནས་དབང་བླངས་ཤིང་། དགུང་གི་
རིང་བླ་མ་མཆོད་པའི་ཆོ་ག་མཛད། བཀྲ་ཤིས་ལྷུན་པོ། དགེ་འཕེལ། བྱམས་ཆེན་
སོགས་ཆོས་སྡེ་རྣམས་སུ་མང་འགྱེད་དང་། དངོས་འབུལ་གྱ་ནོམ་པ་མཛད་པ་
སོགས་མདོར་ན་གྲྭ་བུ་སློབ། སྡེ་དགོན་གྱི་སྦྱིན་བདག་སོ་སོ་དང་བཅས་ཚང་མས་
དད་པ་ཆེན་པོ་ཐུགས་དགོངས་ཡོངས་སུ་རྫོགས་པར་མཛད། དགུང་ཞག་གྲོལ་
ནས་སྤྱར་ཁང་ཞལ་ཕྱེ་བ་ན། རིང་བསྲེལ་སྲན་མ་ཙམ་ཞིག་སྙིང་པོར་བྱས་ཤིང་ཕྱི་
རྣམས་རིང་བསྲེལ་གྱིས་བྱུར་བུར་གཏམས་པའི་ཐུགས་གཉིས། ལྗགས། སྤྱན། རྩ་
དབུ་མ་བྱང་སེམས་དཀར་དམར་གྱིས་གང་བ། དབུ་ཀླད་རིང་བསྲེལ་གྱིས་བྱུར་
བུར་གཏམས་པ་སོགས་བྱོན་ཞིང་། རིང་བསྲེལ་སིལ་བུ་བ་ནི་ཤིན་ཏུ་མང་བར་
བྱོན་ནོ། །དེ་ནས་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་མཁས་གྲུབ་ཆེན་པོ་
འདི་ཉིད་ཀྱི་སྤུར་ཁང་གི་ས་ཕག་རྣམས་ལ་གཞི་བྱས། ཕྱི་རོལ་ཏུ་སྐུ་ཚེ་བྱིན་རླབས་
ཀྱི་མཆོད་རྟེན་ཤིན་ཏུ་ལེགས་པ་ཞིག་དགུང་ཞག་གྲོལ་འཕྲལ་དུ་བཞེངས་དཔལ་
འཁོར་ལོ་སྡོམ་པའི་སྒོ་ནས་རབ་གནས་རྒྱས་པར་མཛད་དོ། །དེ་ནས་རྗེ་བཙུན་བློ་
བཟང་ཆོས་ཀྱི་རྒྱལ་མཚན་ཉིད་དེ་སྐབས་ཐུགས་གཉེར་གྱི་སྐབས་ཡིན་པ་དང་།
- 70 -



ལམ་རིམ་བླ་མ་བརྒྱུད་པའི་རྣམ་ཐར། །
ཐུགས་ངེས་འབྱུང་སྐྱོ་ཤས་ཤིན་ཏུ་ཆེ་བས་རྟེན་བཞེངས་སོགས་ཡོ་ལངས་ལ་མི་
དགྱེས་ཀྱང་མཁས་གྲུབ་ཆེན་པོ་དེ་ཉིད་ཀྱི་སློབ་མ་མང་པོ་དང་སྦྱིན་བདག་མང་པོ་
ཞིག་གིས་བསྐུལ་ནས་ཆོས་ཀྱི་རྗེ་བློ་བཟང་རྒྱ་མཚོ་བས་སྦྱིན་བདག་དང་ཞལ་
བཀོད་ཀྱི་མཐིལ་མཛད་ནས་མཁས་གྲུབ་སངས་རྒྱས་ཡེ་ཤེས་ཀྱི་སྐུ་འདྲ་བསྐལ་པ་
དང་པོའི་མི་ཚད་ཙམ་གསེར་ཟངས་ལས་གྲུབ་པ་བལྟ་བས་ཆོག་མི་ཤེས་པ་ཞིག་
བསྒྲུབས་ཏེ། ལྷ་བཟོ་བ་རྣམས་ཀྱང་འབུལ་ནོར་གྱིས་མཉེས་པར་མཛད། འཁོར་
ལོ་བདེ་མཆོག་གི་སྒོ་ནས་རབ་ཏུ་གནས་པ་རྒྱས་པར་མཛད་དེ་བྱིན་རླབས་ཀྱི་གཟི་
བྱིན་འབར་བར་བཞུགས་སོ། །དེ་ལྟ་བུའི་དམ་པ་འདི་ལ་དབུས་གཙང་གི་ལྗོངས་
འདིར་བུ་སློབ་མང་དུ་བྱུང་བ་རྒྱས་པར་ནི་བརྗོད་པར་མི་སྤོབས་མོད། རགས་པ་
ཙམ་སྨོས་ན། གནས་རྙིང་ནས་རྗེ་རིན་པོ་ཆེ་འཇམ་པའི་དབྱངས། ཇོ་གདན་མཁན་
རིན་པོ་ཆེ་ནོར་བཟང་རྒྱ་མཚོ། ཤར་རྩེ་སློབ་དཔོན་པ་རྗེ་ཤཱཀྱ་མཆོག་གྲུབ། ཆོས་
རྗེ་བསམ་བློ་ཤེས་རབ་རྒྱལ་མཚན། ཆོས་རྗེ་རྒྱལ་བའི་འབྱུང་གནས། མངའ་རིས་
དཀའ་བཅུ་པ་བློ་བཟང་དཔལ་མགོན། མཁན་པོ། སངས་རྒྱས་ཚུལ་ཁྲིམས།
མངའ་ རིས་ མཁན་ པོ་ བསམ་ རྡོར་ བ། ཆུ་དབར་ རིན་ཆེན་ དོན་ ཡོད་ རྒྱ་ མཚོ།
དབུས་པ་ཆོས་རྗེ་དགེ་ལེགས་པ། མཚན་སྒྲོག་མཁན་ཆེན་སྡིངས་པ་ནང་སོ། ཀོང་
སྟོན་འཇམ་དབྱངས་རྒྱལ་པོ། ཞལ་སྔ་ནས་འཇམ་དཔལ་རྡོ་རྗེ། ཆོས་རྗེ་གུང་རུ་
ཤེས་རབ་བཀྲ་ཤིས། ཆོས་རྗེ་ཆོས་དོན་པ་སོགས་བསྟན་པའི་རྩ་ལག་ཏུ་གྱུར་པའི་
བཤེས་གཉེན་མཐའ་ཡས་ཤིང་ཐུགས་ཀྱི་སྲས་མཆོག་འཇམ་མགོན་སྙན་བརྒྱུད་
ཀྱི་བདག་པོ་འགྲན་པའི་ཟླ་ཐམས་ཅད་དང་བྲལ་བ་ནི་རྗེ་བཙུན་བློ་བཟང་ཆོས་ཀྱི་
རྒྱལ་མཚན་ནོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱིས་མཁས་གྲུབ་སངས་རྒྱས་ཡེ་ཤེས་ལ་གསོལ་བ་འདེབས་ཤིང་། མཁས་གྲུབ་
ཆེན་པོ་འདིའི་རྣམ་ཐར་ལྟར་འཇམ་མགོན་སྙན་བརྒྱུད་འཛིན་པའི་བཤེས་གཉེན་
དམ་པ་ཚུལ་བཞིན་བསྟེན་ནས་མདོ་སྔགས་གཉིས་ཀའི་ལམ་གྱི་ལུས་རྫོགས་པའི་
མན་ངག་ཐོབ་པར་བྱས་ལ་ཐོག་མར་ལམ་ཐུན་མོང་པ་ལ་མྱོང་བ་ཐོན་ངེས་ཤིག་
བྱ། དེ་ནས་ཐུན་མོང་མིན་པ་རྡོ་རྗེ་ཐེག་པའི་ལམ་ལ་སྦྱངས་ཏེ་ངེས་པ་རྙེད་པ་ན་བླ་
མ་ལྷའི་རྣལ་འབྱོར་ལམ་གྱི་སྲོག་ཏུ་བྱས་ཏེ་བསྐྱེད་རྫོགས་གཉིས་ལ་མྱོང་བ་ཐོན་
ངེས་ཤིག་བྱའོ།། །།
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་རྣམ་ཐར་བཞུགས་སོ། །
དགེ་ལེགས་ཡོན་ ཏན་ མ་ ལུས་ འབྱུང་ བའི་ གནས། །དྲི་མེད་བློ་ བཟང་
བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །
དཔལ་ལྡན་བླ་མའི་ཞབས་ལ་གསོལ་བ་འདེབས། །ཞེས་བསྔགས་པ། པཎ་ཆེན་
བློ་བཟང་ཆོས་ཀྱི་རྒྱལ་མཚན་ནི། གངས་ཅན་གྲུབ་མཆོག་རྒྱལ་བ་དབེན་ས་པ་
ཆེན་པོ་འཇམ་མགོན་བླ་མའི་མདོ་སྔགས་ཀྱི་བསྟན་པ་སྤེལ་བའི་སླད་དུ། སྙིགས་
མའི་འགྲོ་བ་རྣམས་ཐུགས་རྗེས་མ་བཟོད་པ་དང་རྒྱལ་བའི་དམ་ཆོས་འཛིན་པའི་
སྨོན་ལམ་རླབས་པོ་ཆེའི་མཐུས་བསམ་བཞིན་དུ་བྱོན་པ་ཞིག་སྟེ། དེ་ཡང་བདག་
ཉིད་ཆེན་པོ་འདི་གང་དུ་འཁྲུངས་པའི་ཡུལ་ནི་གཙང་རོང་གི་ཡུལ་ལྷན་ཞེས་བྱ་བ་
རྩི་ཤིང་ནགས་ཚལ་རྒྱས་ཤིང་། འབྲུ་བཅུད་ལོ་ཏོག་འཕེལ་བ་སྔོན་བྱོན་དམ་པ་
མང་པོས་བྱིན་གྱིས་བརླབས་པ་སོགས་དགེ་མཚན་ཁྱད་པར་ཅན་དང་ལྡན་པ་ཞིག་
སྟེ། དེ་ལྟ་བུའི་ཡུལ་དེའི་ནང་དྲུག་བརྒྱར། སྦ་ཡེ་ཤེས་དབང་པོ་དང༌། མཚུངས་
- 72 -



ལམ་རིམ་བླ་མ་བརྒྱུད་པའི་རྣམ་ཐར།
མེད་གཡག་སྡེ་པཎ་ཆེན་སོགས་དམ་པ་དུ་མ་འཁྲུངས་པའི་རིགས་སུ་ཡབ་ནི་ཤེར་
ཕྱིན་བརྒྱད་སྟོང་པ་རྒྱུན་དུ་ཁ་ཏོན་མཛད་པ་སོགས་ལུང་དང་རྟོགས་པའི་ཡོན་ཏན་
གྱིས་རྒྱུད་ཕྱུག་པ་དྲུང་འཚོ་བ་ཀུན་དགའ་འོད་ཟེར་ཞེས་བྱ་བ་དང་ཡུམ་ནི་རང་
བཞིན་གྱིས་དྲང་ཞིང་ཉོན་མོངས་ཆུང་ལ་སྐྱེ་བོ་ཀུན་ལ་ཕན་སེམས་ཆེ་བ་སོགས་
ཀུན་གྱིས་བསྔགས་འོས་སུ་བྱེད་པ་མཚོ་རྒྱལ་ཞེས་བྱ་བ་གཉིས་ཀྱི་སྲས་སུ། རབ་
མྱོས་ཞེས་པ་ལྕགས་ཕོ་རྟའི་ལོ་ངོ་མཚར་བའི་ལྟས་བསམ་གྱིས་མི་ཁྱབ་པ་དང་
བཅས་འཁྲུངས་སོ། །དེའི་ཚེ་དཀར་ཕྱོགས་ཀྱི་ལྷ་རྣམས་ཀྱིས་ད་ནི་འགྲོ་བ་མགོན་
དང་བཅས་སོ་ཞེས་དགའ་བའི་ཅ་ཅོའི་སྒྲ་སྒྲོག །མེ་ཏོག་འཐོར་ཞིང་གོས་ཀྱིས་
གཡབ་མོ་བྱེད། ལྷ་འགའ་ཞིག་གིས་རྒྱལ་སྲས་གཞོན་ནུ་འདི་ལ་མངལ་གྱི་དྲི་མས་
གོས་པ་དག་པ་བྱ་བའི་ཕྱིར་ཁྲུས་གསོལ། གནོད་སྦྱིན་ལག་ན་རྡོ་རྗེ་འཁོར་བརྒྱ་
ཕྲག་མང་པོ་དང་བཅས་པས་ཕྱོགས་སུ་འཁོད་ནས་བར་ཆད་བསྲུང། རྒྱལ་བ་སྲས་
བཅས་ཐམས་ཅད་ཀྱིས་རྒྱལ་སྲས་འདིའི་དོན་གྲུབ་པར་གྱུར་ཅིག་ཅེས་བདེན་ཚིག་
གི་སྨོན་ལམ་མཛད་པར་ངེས་ཏེ། སྐུ་གསུམ་མངོན་དུ་གྱུར་པའི་རྡོ་རྗེ་འཛིན་པ་
ཆེན་པོ་ཞིང་འདིར་གདུལ་བྱའི་དོན་དུ་སྤྲུལ་པའི་སྐུ་བཟུང་བ་ཡིན་པས་ན་ཞིང་
གང་དང་གང་དུ་སྤྲུལ་པའི་སྐུ་བྱོན་པ་དེ་དང་དེའི་ཚེ་སྔར་བཤད་པའི་རྟགས་དང་
མཚན་མ་དེ་དག་འབྱུང་བར་རྒྱལ་བའི་བཀའ་ལས་གསུངས་སོ། །དེ་ལྟ་བུའི་རྒྱལ་
སྲས་གཞོན་ནུ་དེ་མཐུན་པའི་དངོས་པོ་དག་གིས་བསྐྱེད་བསྲིངས་ཤིང་ལྷ་དང་བླ་
མའི་ལུང་བསྟན་ལྟར་མཚན་ཆོས་རྒྱལ་དཔལ་ལྡན་བཟང་པོ་ཞེས་བཏགས་སོ། །
རྒྱལ་སྲས་གཞོན་ནུ་དེ་ནི་བསྐལ་པ་མང་པོའི་སྔོན་རོལ་ནས་ལམ་ལ་སྦྱངས་པའི་
མཐུ་གྲུབ་པ་ཡིན་པས་སྐུ་ན་ཤིན་ཏུ་ཕྲ་བའི་གནས་སྐབས་དེར་ཡང་བྱིས་པ་གཞན་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དག་གི་ངང་ཚུལ་ལས་འདས་ཏེ། ཐུགས་རབ་ཤིན་ཏུ་གསལ་བས་གཞན་དག་
གིས་སྒྲོལ་མ་དང་། ཤེས་རབ་སྙིང་པོ་སོགས་ངག་འདོན་བྱས་པ་ན་ཞལ་ནས་
གསུང་བར་མ་མཛད་ཀྱང་ཐུགས་ལ་ཚིག་འབྲུ་གོ་རིམ་དང་བཅས་པ་གསལ་བར་
ཤར། དྲུང་ འཚོ་བ་ ཞག་རེ་བཞིན་མཚན་བརྗོད་ ཁ་ཏོན་ འཆག་མེད་མཛད་ པ་
གསན་པས་དགུང་ལོ་གསུམ་པའི་སྐབས་མཚན་བརྗོད་ཐུགས་ལ་གསལ་བ་ངག་
ཏུའང་གཙང་སིང་ངེ་བ་འདོན་ནུས་པ་བྱུང་། དགུང་ལོ་ལྔ་ལོན་དུས་ཞག་རེ་བཞིན་
མཚན་བརྗོད་ཚར་ལྔ་རེ་ཞལ་ཏོན་དུ་མཛད། དེ་དུས་དབེན་དགོན་པ་དཔོན་སློབ་
ཀྱིས་དབྱར་གནས་དྲུག་བརྒྱར་མཛད་པས། དེའི་ཚེ་རྒྱལ་སྲས་གཞོན་ནུ་དེ་ཕྱི་རོལ་
ཏུ་ཐབས་ཅི་བྱས་ཀྱང་བཞུགས་མ་འདོད་པར་དབེན་དགོན་ཚོགས་པའི་ནང་དུ་
བྱོན་ཏེ་གྲལ་གོང་དེར་བཞུགས་པ་ཞིག་བྱུང་། དེའི་རྒྱུས། རྡོ་རྗེ་འཇིགས་བྱེད་ཀྱི་
ཆོ་ག་དང༌། མགོན་པོ། ཆོས་རྒྱལ། ལྷ་མོ། ཕྱག་བཞི་པ། གུར་ཞལ་རྣམས་ཀྱི་
བསྐང་གསོ་རྣམས་ཚོགས་པའི་ཞོར་ཐོགས་པ་མཁྱེན། དགག་དབྱེ་གྲོལ་ནས་གྲྭ་པ་
རྣམས་བསོད་སྙོམས་ལ་བྱོན། མཁས་གྲུབ་ཆེན་པོ་སངས་རྒྱས་ཡེ་ཤེས་ཟླ་བ་
གཅིག་ཙམ་དེར་བཞུགས་པའི་ཇའི་གྲལ་དུ་མཁས་གྲུབ་སངས་རྒྱས་ཡེ་ཤེས་ཀྱིས།
སྲས་ཆུང་འདི་དབྱར་གནས་ཀྱི་རིང་ཚོགས་དཀྱིལ་རང་དུ་བཞུགས་ཚུགས་ཤིང་།
ཡི་དམ་དང་བསྐང་གསོ་རྣམས་ ཀྱི་ཞོར་འདེགས་ཀྱང་ལེགས་པར་ཡོང་འདུག་
གསུངས་པས། དྲུང་འཚོ་བ་ཆེན་མོ་ན་རེ། འདི་ཤེས་རབ་དགའ་རབ་ཡིན་པ་འདྲ།
བདག་གིས་ཁ་ཏོན་བྱས་པའི་རྣ་འཇགས་ཀྱིས་ན་ནིང་ལོ་གསུམ་པའི་མཇུག་ཏུ་
མཚན་བརྗོད་ཤིན་ཏུ་བྱང་བ་བྱུང་ནས། ཁ་སང་སྐབས་ཤིག་ཉིན་རེ་ལ་ཚར་མང་
པོ་འདོན་གྱིན་འདུག་ལགས། ད་ལྟ་སྐུ་ཞབས་སུ་རྒྱུགས་ཕུལ་དང་གསུང་། རྒྱལ་
- 74 -



ལམ་རིམ་བླ་མ་བརྒྱུད་པའི་རྣམ་ཐར།
སྲས་གཞོན་ནུ་དེས་དེ་འཕྲལ་དུ་ཡེ་ཤེས་ཡོན་ཏན་བཟང་པོའི་བསྟོད་པ་སྔོན་དུ་
བཏང་། རྒྱ་ གར་ སྐད་ནས། མངོན་ པར་ བསྟོད་ དོའི་བར་ དང༌། མཇུག་ཏུ་ཤེས་
བྱའི་མཁའ་དབྱིངས་མའི་སྨོན་ལམ་དང་བཅས་པ་དག་ཅིང་གསལ་བསང་བ་ཞིག་
བསྐྱར་བས་མཁས་གྲུབ་སངས་རྒྱས་ཡེ་ཤེས་ཐུགས་ཤིན་ཏུ་དགྱེས་ནས་འདོན་
ཁྱེར་ དག་ཅིང་བྱང་བ་འདུག །བཙུན་པ་ཞིག་བྱེད་དགོས་པ་ཡིན། བཙུན་ཆས་
ལེན་མིན་བལྟའོ་གསུངས་ནས་དབུ་པཎ་དེ་ཕུད་ནས་རྒྱལ་སྲས་གཞོན་ནུའི་དབུ་
ལ་གཡོགས་ནས་བཙུན་པ་ལེགས་པོ་ཡོང་བ་འདུག་ཅེས་གསུངས་ཏེ། དེ་ནས་
མཁས་གྲུབ་སངས་རྒྱས་ཡེ་ཤེས་ཀྱིས་རྒྱལ་སྲས་གཞོན་ནུ་འདི་རྒྱལ་བ་དབེན་ས་
པ་ཆེན་པོའི་སྤྲུལ་སྐུར་ཡིད་ཆེས་ནས་མ་འོངས་པའི་རྟེན་འབྲེལ་བསྒྲིག་པའི་ཕྱིར་
དེ་ལྟར་མཛད་པ་ཡིན་ཏེ། རྒྱལ་བ་དབེན་ས་པ་ཆེན་པོ་སྐུའི་བཀོད་པ་བསྡུ་བར་
ཕྱོགས་པའི་དྲུང་དུ། མཁས་གྲུབ་ཆེན་པོ་སངས་རྒྱས་ཡེ་ཤེས་ཉིད་ཀྱིས་དངོས་སུ་
ཚིག་གི་ལམ་ནས་ཞུ་བ་ནི་མ་སྤོབས་ཡིད་ལ་གདུང་བ་མི་བཟད་པ་སྐྱེས་ཤིང་།
སྐུའི་སྐྱེ་བ་མྱུར་དུ་འབྱོན་པར་གསོལ་བ་རྩེ་གཅིག་ཏུ་བཏབ་པས་མཁས་གྲུབ་
སངས་རྒྱས་ཡེ་ཤེས་ཀྱི་ཐུགས་ལ་གང་ཤར་རྒྱལ་བ་དབེན་ས་པ་ཆེན་པོས་ཐུགས་
ཀྱིས་མཁྱེན་ནས། དྲུང་རབ་འབྱམས་པ་དེ་ཙམ་གྱི་ཐུགས་ངལ་མཛད་མི་དགོས།
ངེད་ཀྱང་སྤེལ་བའི་དེ་རུ་མྱུར་དུ་ཡོང་། ཞེས་གསུངས་པས། མཁས་གྲུབ་སངས་
རྒྱས་ཡེ་ཤེས་སླར་ཡང་འཇིགས་པ་དང་མོས་པས་ཐུགས་ཆད་ཆོད་དུ་སོང་བས་རྒྱུ་
མཚན་ཞུ་མ་ཐུབ། སླར་ལྷ་ཁུད་སྤེལ་བ་ཟེར་བ་འདིར་རེ་བ་བཅས་ཏེ་བརྟགས་
ཀྱང་དོགས་པ་ཙམ་ཡང་མ་བྱུང་། ཕྱིས་དྲུག་བརྒྱ་བའི་སྤེའུ་མཐོན་པོ་དེ་ལ་རང་
དགོངས་སམ་སྙམ་པ་བྱུང་ཞིང་། མནལ་ལམ་དུའང་རྒྱལ་བ་དབེན་ས་པ་དྲུག་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བརྒྱར་ སྤྲུལ་ སྐུ་ སྟོན་ པའི་ ལུང་ བསྟན་ མཚར་ བ་ ཞིག་ བྱུང༌། འོན་ ཀྱང་ ད་དུང་
གདེངས་མ་བཀལ་བར་དེ་དུས་རྗེ་གླང་མིག་པ་ཆོས་ཀྱི་རྒྱལ་མཚན་པ་ཞེས་བྱ་བ་
དེ་མངོན་མཁྱེན་ཐོགས་མེད་དུ་གསུང་བར་བྱེད་པས་ཁོང་ལ་དྲུག་བརྒྱའི་སྲས་པོ་
འདི་རྒྱལ་བ་དབེན་ས་པ་ཆེན་པོའི་སྤྲུལ་སྐུ་ཡིན་མིན་བརྟག་པ་ཞུས་པ་ན་དྲུག་
བརྒྱའི་དེ་སྐྱེ་བ་གཅིག་འཕར་དགོས་བྱུང་བ་མ་གཏོགས་ཐེ་ཚོམ་དགོས་པ་མི་
བདོག་ མིང་ ཡང་ ངེད་གཉིས་མཚུངས་ པ་ ཡོད་ པས་ ཆོས་ ཀྱི་ རྒྱལ་ མཚན་ ཞེས་
འདོགས་པར་མཛོད་གསུང་པས། མཁས་གྲུབ་སངས་རྒྱས་ཡེ་ཤེས་རང་ཉིད་ཀྱི་
མཚན་ལྟས་དང་རྒྱལ་བ་དབེན་ས་པ་ཆེན་པོ་ཞིང་གཤེགས་ཁའི་གསུང་རིས་དང༌།
སྲས་ཆུང་དེ་རང་གི་མཛད་སྤྱོད་དང་ཡོན་ཏན་མཚུངས་པ་མེད་པ་དེ་དག་གཟིགས་
པས་ཐུགས་ཡིད་ཆེས་ཏེ་དབེན་ས་པ་ཆེན་པོའི་སྤྲུལ་སྐུར་ངོས་བཟུང་། ཕྱིས་རབ་
བྱུང་སྒྲུབ་པར་མཛད་དུས་རྗེ་གླང་མིག་པས་གསུང་བ་ལྟར་ཆོས་ཀྱི་རྒྱལ་མཚན་
ཞེས་མཚན་བཏགས་དེའི་སྟེང་དུ་བློ་བཟང་ཞེས་སྦྱོར་བར་མཛད་དོ། །དེ་ལྟར་
རྒྱལ་བ་དབེན་ས་པ་ཆེན་པོ་ཉིད་ཀྱིས་ལྷན་དྲུག་བརྒྱར་སྤྲུལ་པའི་སྐུ་འབྱོན་པར་
ཞལ་གྱིས་བཞེས་པ་དང་། ལྷ་དང་བླ་མ་གཞན་གྱི་ལུང་བསྟན་དང་། མཁས་གྲུབ་
སངས་རྒྱས་ཡེ་ཤེས་ ཀྱིས་མངོན་སུམ་དུ་རྒྱལ་སྲས་འདིའི་མཛད་ སྤྱོད་རྣམས་
གཟིགས་པས་ཐུགས་གཏིང་ནས་ཡིད་ཆེས་ཤིང་། འཕྲལ་དུ་ཡོངས་ལ་བསྒྲགས་ན་
བར་ཆད་བྱུང་དོགས་པས་ཡབ་ཡུམ་ལའང་དེ་རིགས་མ་གསུང་བར་དོན་གྱིས་པཎ་
ཞྭ་དབུ་ལ་གཡོགས་ཏེ་འཇམ་མགོན་སྙན་བརྒྱུད་ཀྱི་བསྟན་པའི་བདག་པོར་འགྱུར་
བའི་རྟེན་འབྲེལ་བསྒྲིག་པར་མཛད་པའོ། །རྒྱལ་སྲས་གཞོན་ནུ་དེ་དགུང་ལོ་ལྔ་
པའི་དུས་དེ་ཉིད་དུ་བདེ་གཤེགས་བདུན་གྱི་ཆོ་ག་བཟུང་སྟེ་དུས་བཟང་རྣམས་སུ་
- 76 -



ལམ་རིམ་བླ་མ་བརྒྱུད་པའི་རྣམ་ཐར། །
འཆག་མེད་ཞལ་འདོན་མཛད། རྡོར་གཅོད་ཅིག་ཡང་ཡང་བཀླག་པར་མཛད་པས་
ཀློག་བྱང་བ་དང་ཐུགས་སུ་ཆུད་པ་མཉམ་དུ་བྱུང་། དུས་དེ་སྐབས་མཁས་གྲུབ་
སངས་ རྒྱས་ ཡེ་ ཤེས་ ཀྱང་ སྟོན་ དུས་ ཕལ་ཆེར་དྲུག་བརྒྱར་ བཞུགས་ པས། ཚེ་
དབང་། མགོན་པོ་ཕྱག་དྲུག་པའི་བཀའ་རྫོགས་པ། རྟ་མགྲིན་གྱི་རིམ་པ་མང་པོའི་
རྗེས་ གནང་། རྟ་ པོད་ ཀྱི་ ལུང་། རིགས་ གསུམ་ མགོན་ པོ། སྒྲོལ་མ། རྣམ་རྒྱལ།
རྣམ་འཇོམས། ཆོས་སྐྱོང་མང་པོའི་རྗེས་གནང་སོགས་དབང་ལུང་མང་དུ་ཞུ་བར་
མཛད། དགེ་བའི་བཤེས་གཉེན་རིན་པོ་ཆེ་གྲངས་ཅན་པ་ལ་བརྒྱད་སྟོང་པ་སོགས་
ཤེར་ཕྱོགས་དང་། མདོ་མང་དང་། འདུལ་བ་ལུང་དང་། རྒྱུད་འགའ་ཞིག་སོགས་
ལུང་ཤིན་ཏུ་མང་བ་དྲུང་འཚོ་བ་ཆེན་མོ་སོགས་དང་ལྷན་ཅིག་ཞུ་བར་མཛད། མེས་
པོ་དྲུང་འཚོ་བ་ཉིད་ཀྱི་དྲུང་དུ་ཕུ་བོ་དྲུང་འཚོ་བ་རྟ་མགྲིན་བཟང་པོའི་རིགས་བརྒྱུད་
ཀྱི་སྲུང་མ་དྲང་སྲོང་ཆེན་པོ་རཱ་ཧུ་ལའི་རིགས་གཏད། གདམས་པ་ཡོངས་རྫོགས་
ཀྱི་ལུང་ཞང་བློན་གྱི་རྗེས་གནང། སྒྲུབ་སྐོར། རྒྱུད་བཞིའི་ལུང་སོགས་སྨན་དཔྱད་
ཀྱི་སྐོར་ཀྱི་དབང་ལུང་རྣམས་ཀྱང་ཞོར་ལ་གསན། དགུང་ལོ་བདུན་པའི་དུས་སུ་
འགྲམ་སོ་གཉིས་གསར་དུ་སྐྱེས་པས། འཇིག་རྟེན་གྱི་ཁ་དངགས་སུ་ཕག་འགྲམ་
སྐྱེས་ན་ཚེ་ཕྱེད་སོན། ཟེར་བ་གསན་པས་འདི་ཡང་ཕག་འགྲམ་ཡིན་འདུག་ལ། དེ་
ལྟར་ན་མྱུར་དུ་འཆི་བར་འགྱུར་བར་གདོན་མི་ཟའོ་སྙམ་དུ་འཆི་བ་རྩོལ་མེད་དུ་
དྲན་པ་ནར་མར་བྱུང་ངོ༌། །སྦྱིན་པ་ནི་འཇིག་རྟེན་ཕྱི་མར་ནོར་བཅོལ་བ་ལེན་པ་
དང་འདྲ་སྙམ་དུ་དགོངས་ཏེ་རང་ཉིད་ཀྱི་ཁ་ཟས་ལ་བགོ་བཤའ་བྱས་ཤིང་བཟའ་
གཏུང་སོགས་ཕྱག་ཏུ་ཅི་བྱུང་སློང་མོ་བ་དང་། ཁྱི་དང་བྱ་བྱེའུ་སོགས་ལ་སྦྱིན་པར་
མཛད་ཅིང་། ཕྱི་མ་བདེ་འགྲོའི་རྟེན་བཟང་ཐོབ་པ་ཚུལ་ཁྲིམས་ལ་རག་ལས་པར་
- 77-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དགོངས་ནས་མི་དགེ་བཅུ་ལ་སྡོམ་སེམས་བསྟེན་གོམས་ཡང་ཡང་མཛད། ཚུལ་
འདི་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་རང་ཉིད་ཀྱི་ཞལ་ནས་སྤྱིར་ན་བྱིས་
པ་ཆུང་ངུའི་གནས་སྐབས་ནས། རབ་ཏུ་འབྱུང་ཁའི་བར་རང་བཞིན་གྱི་ཁ་ན་མ་ཐོ་
བ་གཞན་ལྟ་ཞིག །བསམས་བཞིན་དུ་སྲོག་ཆགས་གྲོག་སྦུར་ཕྲ་མོ་བཀུམས་པ་
ཙམ་ཡང་དྲན་ལམ་ན་མ་མཆིས་སོ། །ཞེས་གསུངས། རྒྱལ་སྲས་གཞོན་ནུ་དེ་སྔོན་
ཡུན་རིང་པོ་ནས་འཁོར་བ་མཐའ་དག་ལ་ཞེན་པ་ལོག་པ་ཞིག་ཡིན་པས་སྐུ་ན་ཕྲ་
མོ་དེ་དུས་ནས་གཞན་གྱིས་བསྐུལ་བ་ལ་མི་བལྟོས་པར་ ཁྱིམ་དུ་འདུག་པ་ལ་
བཙོན་རར་བཅིངས་པའི་འདུ་ཤེས་བཅོས་མ་མིན་པ་འཁྲུངས་ནས་ཁྱིམ་ན་གནས་
པ་ལ་ནམ་ཡང་དགའ་བར་མི་མཛད་ཅིང་། སྤྱིར་ རབ་ཏུ་བྱུང་བ་དང་ཁྱད་པར་
དབེན་ དགོན་ པའི་ དགེ་ སློང་ དག་ བྱུང་ ན་ ལྷག་ པར་ དགྱེས་ཤིང་། རང་ དབང་
འདུས་ན་དེ་དག་དང་འགྲོགས་ནས་བཞུགས་པ་ལ་ཡུན་ཇི་ཙམ་རིང་ཡང་ཐུགས་
སྐྱོ་བ་མི་སྐྱེ། ན་མཉམ་གཞན་དང་དལ་བར་རྩེ་བའི་དུས་སུ་རྔུལ་གཟན་ཤམ་
ཐབས་སུ་བྱས། དྲུང་གནས་ཚུལ་ཁྲིམས་པའི་ཞྭ་སེར་བསམས་བཞིན་བླངས་ནས་
དབུ་ལ་བཞེས་ཏེ་བྱིས་པ་མང་པོའི་དབུས་སུ་རེས་འགའ་ཆོས་འཆད་ཉན། རེས་
འགའ་བགྲོད་གླེང་། རེས་འགའ་གྲྭ་ཚང་འཛུགས་པ་ལྟ་བུའི་རྩེད་མོ་འབའ་ཞིག་
མཛད་པ་ཞིག་ཡོད་པར་སྐུ་ཐོག་མཉམ་པའི་སྐྱེ་བོ་མང་པོའི་མངོན་སུམ་དུ་གྱུར་པ་
ཡིན་ནོ་ཞེས་རྗེ་ཉིད་ཀྱི་གསུང་ལས་འབྱུང་ངོ༌། །དེ་ནས་སྣ་ཚོགས་ཞེས་པ་ཆུ་ཕོ་
རྟའི་ལོ་དགུང་ལོ་བཅུ་གསུམ་པའི་ངོ་མཐོང་བའི་ཚེ་ཉེ་དུ་ལ་སོགས་པའི་འཆིང་བ་
མེད་པར་མ་ཟད། དེ་དག་གིས་མཐུན་པའི་རྐྱེན་ཉེ་བར་སྦྱར་ཏེ་ཆོ་འཕྲུལ་ཟླ་བའི་
ཚེས་བཅུའི་ཉིན་ཁྱིམ་ནས་འཐོན་ཏེ་དབེན་ས་ཆོས་ཀྱི་ཕོ་བྲང་དུ་ཕེབས། ཟླ་བ་དེ་
- 78 -



ལམ་རིམ་བླ་མ་བརྒྱུད་པའི་རྣམ་ཐར། །
ཁའི་ཚེས་གསུམ་ལ་རྒྱལ་ཕུར་འཛོམ་པའི་འགྲུབ་སྦྱོར་ཐོག །མཁས་གྲུབ་ཆེན་པོ་
རྗེ་བཙུན་སངས་རྒྱས་ཡེ་ཤེས་ཀྱིས་མཁན་སློབ་ཟུང་འབྲེལ་དུ་མཛད། གྲིབ་ཚོད་
ཉི་མའི་བརྒྱད་ཆ་ཤར་བ་ལ་ཚིགས་སྔ་མ་དགེ་ཚུལ་གྱི་སྡོམ་པ་ལེགས་པར་བཞེས་
ཤིང་། མཚན་བློ་བཟང་ ཆོས་ ཀྱི་ རྒྱལ་མཚན་ཞེས་གསོལ། རབ་ཏུ་བྱུང་འཕྲལ་
མཁན་སློབ་ཚོགས་པ་དང་བཅས་པ་རབ་སྟོན་གྱ་ནོམ་པས་མཉེས་པར་མཛད་
དོ། །དེའི་ཚེ་མཁས་གྲུབ་སངས་རྒྱས་ཡེ་ཤེས་ཀྱིས་དགོང་ཇའི་ཐོག་ཚོགས་ལ་བྱིན་
རླབས་ཉེ་བརྒྱུད་ཀྱི་བླ་མའི་རྣལ་འབྱོར་ལམ་གྱི་གནད་ཚང་བ་ཤིན་ཏུ་ཟབ་ཅིང་
རྒྱས་པ་ཞིག་གནང་། ཟླ་བ་དེའི་གསུང་མཆོད་དང་བསྟུན་སྨན་ཐང་པ་ཆོས་ཀྱི་རྗེ་
དཀོན་མཆོག་ལྷུན་གྲུབ་པས་སྔོན་ནས་གསོལ་བ་བཏབ་པ་ལྟར་དཔལ་གསང་བ་
འདུས་པའི་དཀྱིལ་འཁོར་དུ་དབང་བཞི་ཡོངས་སུ་རྫོགས་པ་ཞུ་བར་མཛད། དེའི་
དཔྱིད་དུས་མཁས་གྲུབ་སངས་རྒྱས་ཡེ་ཤེས་ཀྱི་བཀའ་ལྟར་རྗེ་རིན་པོ་ཆེས་མཛད་
པའི་ བྱམས་ མགོན་ གྱི་ བསྟོད་ པ་ ཚངས་ ཅོད་ མ་ དང་། རྗེ་ བཙུན་ འཇམ་ པའི་
དབྱངས་ཀྱི་བསྟོད་པ་བསྟོད་སྤྲིན་རྒྱ་མཚོ་དང་། རྣམ་རྒྱལ་མའི་བསྟོད་པ་འཆི་མེད་
གྲུབ་པ་དང་། རྡོ་རྗེ་རྣམ་འཇོམས་ཀྱི་བསྟོད་པ་རྣམས་འཛིན་པ་ལ་འབད་རྩོལ་མ་
དགོས་པར་ལན་རེ་གཟིགས་པ་ཙམ་གྱིས་ཐུགས་སུ་ཆུད་དེ་རྒྱུན་དུ་ཞལ་འདོན་
མཛད། བཀའ་གདམས་ལྷ་བཞི་དང༌། འཇམ་དབྱངས་ རིགས་འགའ་ཞིག་དང་།
འཇིགས་བྱེད། མགོན་པོ་ཕྱག་དྲུག་པ་རྣམས་རྒྱུན་བསྙེན་གྱི་ཚུལ་དུ་མཛད། དེའི་
ཚེ་ཡི་དམ་དང་ཆོས་སྐྱོང་གི་གཟུངས་མང་ཙམ་བཟླས་རེས་ཀྱིས་མནལ་ལམ་དུ་
དུར་ཁྲོད་འཇིགས་སུ་རུང་བ་དང་། ཁྲོ་བོ་དང་། གཅན་གཟན་སྣ་ཚོགས་པའི་རྣམ་
པ་འབྱུང་བ་དང་དངོས་སུ་ཡི་དམ་རྡོ་རྗེ་འཇིགས་བྱེད་དང༌། མགོན་པོ་ཕྱག་དྲུག་པ་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སོགས་དམ་ཅན་ཆོས་སྲུང་མང་པོའི་ཞལ་གཟིགས། འཇམ་མགོན་བསྟན་པའི་
སྲུང་མ་རྣམས་ཀྱིས་འཕྲིན་ལས་རྣམ་བཞི་སྒྲུབ་པར་ཞལ་གྱིས་བཞེས་པ་སོགས་
དག་པའི་གཟིགས་སྣང་དཔག་ཏུ་མེད་པ་བྱུང་ཞིང་། རང་དང་གཞན་གྱི་ཚེ་རབས་
བརྒྱ་སྟོང་དྲན་པ་དང་། འདས་པའི་དུས་དང་མ་འོངས་པར་འབྱུང་འགྱུར་མང་པོ་
ཐུགས་ལ་ཤར། སྐལ་བ་དང་ལྡན་པ་རེ་གཉིས་ལ་དེ་བཞིན་དུ་ལུང་བསྟན་ཡང་
མཛད། དེ་ནས་མཁས་གྲུབ་སངས་རྒྱས་ཡེ་ཤེས་ཀྱིས་དབྱར་ཆོས་ལ་ལམ་རིམ་གྱི་
ཁྲིད་ཚོགས་ཆོས་སུ་གསུངས་པ་བསྒྲིམས་ཏེ་གསན་པས་ཚིག་དོན་ཐམས་ཅད་
ཐུགས་སུ་ཆུད། དབྱར་ཐོག་དེ་ལ་དབེན་དགོན་དུ་འཇིགས་བྱེད་ཀྱི་སྒྲུབ་མཆོད་
ཐོག་མར་ཚུགས་ཐོག་བདག་ ཉིད་ཆེན་ པོ་ འདིས་ གཙོས་ དབེན་དགོན་འདུས་
ཚོགས་ལ་རྡུལ་ཚོན་གྱི་དཀྱིལ་འཁོར་དུ་ཡི་དམ་གྱི་དབང་བཞི་རྒྱས་པར་གནང་
བས་དབང་དོན་བརྡ་འཕྲོད་ཅིང་དམིགས་རིམ་ཤིན་ཏུ་གསལ་བ་དང་། དབང་
བཤད་གསན་སྟོབས་ཀྱིས་བླ་མེད་སྤྱིའི་དབང་གི་རྣམ་གཞག་ལ་འཁྲུལ་མེད་ཀྱི་
ངེས་པ་རྙེད་དེ་སྔགས་ལམ་ལ་གདེང་ཐོབ་པ་བྱུང་སྟེ་བསམ་གྱིས་མི་ཁྱབ་པའི་རྣམ་
པར་ཐར་པའོ། །དེའི་སྟོན་རྗེ་འདི་པ་འཁོར་དང་བཅས་པས་མཁས་གྲུབ་སངས་
རྒྱས་ཡེ་ཤེས་ལ་བཀའ་གདམས་གླེགས་བམ་ཆ་ལག་དང་བཅས་པ། ཇོ་བོའི་ལམ་
ཡིག་རྒྱས་བསྡུས། ཤ་ར་ པའི་ལམ་རིམ། རྒྱལ་སྲས་བཀའ་འབུམ། ལམ་མཆོག་
རྩ་འགྲེལ་རྣམས་ཀྱི་ལུང་ཡོངས་སུ་རྫོགས་པར་གསན་ནོ། །དེ་ནས་རྗེ་འདི་པས་
དགུན་གྱི་རིང་རིས་མེད་པའི་དམ་པ་མང་པོའི་རྣམ་ཐར་ཉིན་མཚན་ཁོར་ཡུག་ཏུ་
གཟིགས་པས་ཕྱོགས་མེད་ཀྱི་བསྟན་པ་དང་དམ་པ་རྣམས་ལ་ཆོས་ཀྱི་རྗེས་སུ་
འབྲང་བའི་ཐུགས་དད་ཆེན་པོ་འཁྲུངས་ཤིང་། བདག་ཉིད་ཀྱང་དམ་པ་རྣམས་ཀྱི་
- 80 -



ལམ་རིམ་བླ་མ་བརྒྱུད་པའི་རྣམ་ཐར། །
རྣམ་ཐར་འཛིན་པའི་དམ་བཅའ་བརྟན་པོ་དང་སྤྲོ་ཤུགས་འཕེལ་བར་གྱུར་ཅིང་
འདི་ནང་གི་འདོད་པ་ལ་ཞེན་པ་སྤངས་ནས་གཞི་ཚུལ་ཁྲིམས་རྣམ་པར་དག་པ་ལ་
གནས་བཅས། རེ་ཤིག་མདོ་སྔགས་ཀྱི་ཐོས་བསམ་ཕྱོགས་རེར་མ་སོང་བ་ཞིག་
བྱས་དབུས་གཙང་གི་ལྗོངས་འདིར་ཕྱོགས་རིས་སུ་མ་སོང་བར་སྐྱེས་བུ་དམ་པ་
རྣམས་ཀྱི་ཞབས་ལ་གཏུགས་ཏེ་གསུང་གི་བདུད་རྩིའི་བགོ་སྐལ་ལ་སྦྱིན་ནས་འདུ་
འཛིས་དབེན་པའི་ནགས་ཀྱི་སྨན་ལྗོངས་རྣམས་སུ་ཚེ་དང་སྒྲུབ་པ་སྙོམས་པ་ཞིག་
ཅིས་ཀྱང་བྱེད་སྙམ་དུ་ཐུགས་ལ་བཅོས་མིན་དུ་འཆར་བ་ཞིག་བྱུང་ངོ༌། །དེ་དུས་
ཐུགས་སྐྱོ་ཤས་ཤིན་ཏུ་ཆེ་ཞིང༌། རྗེ་མི་ལ་རས་པ་དང་། འཇམ་མགོན་ཙོང་ཁ་པ་
ཆེན་པོ་དང་། རྒྱལ་བ་དབེན་ས་པ་ཆེན་པོ་སོགས་སྔོན་བྱོན་དམ་པའི་རྣམ་ཐར་
སྐྱོང་བར་བཞེད་ནས་ཞལ་ནས་ཀྱང་དེ་དང་མཐུན་པའི་གསུང་རིགས་མཛད་པས་
དབེན་དགོན་པའི་དགེ་འདུན་རྣམས་རིམ་གྱིས་བཅོམ་མིན་གྱི་དད་པ་རྙེད་ཅིང༌།
རྒྱལ་བ་དབེན་ས་པ་ཆེན་པོའི་སྤྲུལ་སྐུར་ཡིད་ཆེས་རྙེད་དེ་མཁས་གྲུབ་སངས་རྒྱས་
ཡེ་ཤེས་ལ་དེ་ལུགས་བྱས་ཆོག་པ་དགོས་ཞེས་ཞུས་པ་ན། མཁས་གྲུབ་སངས་
རྒྱས་ཡེ་ཤེས་ཀྱིས་ཀྱང་ད་ནི་དུས་ལ་བབ་བོ་སྙམ་དུ་དགོངས་ནས་དེ་ལྟར་མཛད་
པར་ཞལ་གྱིས་བཞེས་ཏེ་དགུང་ལོ་བཅུ་བཞི་པ་ཉི་མ་ཞེས་པ་ཆུ་མོ་ལུག་གི་ལོ་ཟླ་
བ་གཉིས་པའི་ཚེས་གསུམ་གྱི་ཉིན་བསླབ་གསུམ་ལྡན་པའི་དགེ་སློང་རི་ཁྲོད་པ་
འདུས་པའི་ཚོགས་ཀྱི་དབུས་སུ་མི་འཇིགས་སེང་གེའི་ཁྲི་ལ་བཀོད་དེ་མཁས་གྲུབ་
ཆེན་པོ་སངས་རྒྱས་ཡེ་ཤེས་ཀྱིས་ཤིས་པ་རྒྱས་པར་བརྗོད་ཅིང་མེ་ཏོག་གཏོར་ནས་
བྱིན་གྱིས་བརླབས། དེའི་ཚེ་ནམ་མཁའ་ཤིན་ཏུ་དྭགས་པ་མེ་ཏོག་ཁ་དོག་སྣ་ལྔ་
པའི་ཆར་བབས་པ་སྐྱེ་བོ་ཀུན་གྱིས་མཐོང་བ་བྱུང་ངོ༌། །ཟླ་བ་དེའི་ཚེས་བརྒྱད་ལ་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཁས་གྲུབ་ཆེན་པོ་སངས་རྒྱས་ཡེ་ཤེས་ལ་དབྱངས་ཅན་མ་དཀར་མོའི་རྗེས་
གནང་ཞུས་ཏེ་ཚེས་བཅུ་ནས་དབྱངས་ཅན་མའི་བསྙེན་པ་ཞག་བདུན་མཛད་པས་
རྒྱལ་བ་ཀུན་གྱི་ཡུམ་གཅིག་སྒྲ་དབྱངས་ལྷ་མོར་གྲགས་པ་དབྱངས་ཅན་མ་དཀར་
མོ་ཞལ་གཟིགས། ཁྱད་པ་དབྱངས་ཅན་མ་དེའི་ཐུགས་ཀ་ནས་ལྷ་མོ་དབྱངས་ཅན་
མ་སྔོན་མོ་ཕྱག་གཉིས་རིན་པོ་ཆེའི་ཡོལ་གོ་དངོས་གྲུབ་གཟུགས་ཅན་ལྟ་བུའི་ཤིང་
ཐོག་གསར་པས་བཀང་བ་འཛིན་པ་ཞིག་འཐོན་ཏེ་སྣོད་བཅུ་དང་། བཅས་པ་གཙོ་
མོ་ལ་ཕུལ་བ། གཙོ་མོའི་ཕྱག་གཡས་སུ་བཞེས་པའི་ཤིང་ཐོག་འབྲུ་གཅིག་ལས་
ཚངས་པའི་སྲས་མོ་དམར་མོ་ཐོན་བྱུང་བ་དེས་གཙོ་མོའི་ཕྱག་ནས་ཤིང་ཐོག་སྣོད་
དང་བཅས་པ་བླངས་ཏེ་རྗེ་འདི་ལ་ཕུལ་བྱུང་བ་ལོངས་སྤྱད་པས་བློ་གྲོས་ནམ་
མཁའ་མཛོད་ཀྱི་སྒོ་ཐོག་མར་བྱེ་བའི་ཚུལ་བསྟན། སྐུ་ཚེ་འདིར་དེ་གོང་དུ་སྙན་
ངག་སོགས་ཐ་སྙད་ཀྱི་གཙུག་ལག་ལ་ཐུགས་སྦྱོངས་མ་མཛད་ནའང་། དེ་དུས་
དབྱངས་ཅན་མ་ཇི་ལྟར་གཟིགས་པ་ལྟར། ཐུན་མཚམས་སུ་ལྷ་མོ་དབྱངས་ཅན་
མའི་བསྟོད་པ་ཞིག་རྩོམ་འདོད་འཁྲུངས་པ་ན། དེ་མ་ཐག་ཚིག་སྦྱོར་རྣམས་ཝལ་
གྱིས་ཤར་ནས་ཐོགས་མེད་དུ་རྩོམ་པ་འདི་ལྟར་མཛད་དེ། ན་མོ་སྭ་ར་སྟེ་ཡཱ། སྒྲ་
དབྱངས་ལྷ་མོ་དབྱངས་ཅན་མ་ལ་བསྟོན་པ་ལྷའི་གླུ་དབྱངས་ཞེས་བྱ་བ། བཅོམ་
ལྡན་འདས་ངག་གི་དབང་ ཕྱུག་ ལ་ ཕྱག་ འཚལ་ ལོ། །དབང་ སྔོན་ཞུ་བ་འཁྱིལ་
འདྲའི་ཡིད་བཞིན་མཚོ། །དལ་གྱིས་རླབས་ཕྲེང་དབུ་བའི་འཛུམ་དཀར་ཅན། །ཆུ་
སྐྱེས་བླ་བྲེས་བརྒྱན་པའི་ཆུ་གཏེར་ངོགས། །རྩ་ཤ་གཞོན་ནུའི་ཁ་དོག་ལྟར་བཀྲ་
བའི། །ཡིད་འཕྲོག་བཻ་ཌཱུར་སྔོན་པོའི་ནེའུ་གསིང་སྟེང་། །ཟླ་བ་ནོར་བུའི་དོ་ཤལ་
བཀྲམས་པ་ནི། །འཆི་མེད་ལམ་དུ་སྐར་ཚོགས་གསལ་བ་བཞིན། །མརྒ་ཏ་ཡི་ཁུ་
- 82 -



ལམ་རིམ་བླ་མ་བརྒྱུད་པའི་རྣམ་ཐར། །
བ་བྱུགས་འདྲ་བ། །ཡིད་འོང་རྐང་འཐུང་མཛེས་པའི་ལག་མཉན་ནི། །དང་པའི་
བསེར་བུའི་ཕོ་ཉས་བསྐུལ་བ་ན། །ཆགས་ལྡན་ཡིད་དབང་འགུགས་པའི་གཡབ་
མོ་བཞིན། །གསར་པའི་ལང་ཚོ་རྒྱས་པའི་པདྨོ་རྣམས། །ལྡེམ་ལྡེམ་གར་བསྒྱུར་གེ་
སར་ཟེའུ་འབྲུ་དགོད། །མེ་ཏོག་སྦྲང་རྩིས་ཕྱུག་པའི་ལྡིང་ཁང་དུ། །བུང་བ་གཞོན་
ནུ་མགྲིན་པའི་རྒྱུད་མང་བསྒྲེང་། །ནེའུ་ཙོའི་གཤོག་པ་ལྟར་མཛེས་ནགས་ཚལ་
གྱི། །ཕུན་ཚོགས་གཞལ་མེད་ཀུན་དགའ་བསྐྱེད་པའི་དབུས། །པད་དཀར་ལན་
ཚར་ གཡོ་བའི་ ལྟེ་བར་ནི། །བདུད་ རྩིའི་ འོད་ ཅན་གཟི་བྱིན་ རྒྱས་ པའི་སྟེང་། །
འབུམ་ཕྲག་ནམ་མཁའི་ནོར་བུའི་འོད་སྟོང་གིས། །རབ་མྱོས་ཀེ་ལ་ཤ་ཡི་རྡུལ་
བརྩེགས་ལ། །འཁུ་ལྡན་དུང་གི་འཁྲིལ་ཤིང་མཛེས་མ་འདི། །ལྟ་བྱེད་བདུད་རྩི་མ་
ལུས་སྤུངས་པ་བཞིན། །བསིལ་འོད་བདག་པོ་ཕྱེད་པས་ཐོར་ཚུགས་དང་། །ཐོར་
ཚུགས་ནམ་མཁར་བསྒྲེང་བས་མེ་ཏོག་ཕྲེང་། །སྤེལ་ལེགས་མེ་ཏོག་ཕྲེང་བས་སིལ་
མའི་སྐུ། །ཀུན་ཀྱང་གདུགས་དཀར་ཡན་ལག་མཆོག་གིས་མཛེས། །དཔལ་ལྡན་
ནམ་མཁའི་ལུས་ཅན་ཁྱོད་ཉིད་ཀྱི། །འདྲེན་བྱེད་ཡོན་པོར་འཁྱོག་པའི་སྒྲོ་ལྡན་
ནི། །པཉྩ་རྫོགས་པ་ཅི་སྨོས་གཅིག་གིས་ཀྱང་། །དཔལ་རྐང་ཡིད་ཀྱི་བརྟན་པ་རྡོ་
རྗེའི་གོ །ལན་བརྒྱར་འབིགས་ན་དེ་ལས་གཞན་པའི་ཅི། །མཆུ་སྒྲོས་བྱུ་རུའི་སྐྱེད་
ཚལ་ཉམས་དགའ་བར། །ཆུ་ཤེལ་གསར་པའི་སྤུ་ལོང་ཕང་ཕུང་ལ། ། འགོངས་
པའི་ཚེམས་དཀར་ཕྲེང་བ་ཚར་དུ་དངར། །སྙན་ཚིག་གྲེ་འགྱུར་གདངས་ཀྱིས་སྒྲ་
འཛིན་གྱི། །དབང་པོ་རྣམ་པར་བཞད་པའི་བཅུད་ལེན་འདིས། །དྲི་ཟའི་ན་ཆུང་
མཁར་ཉལ་གནས་འབྲོས་ཤིང་། །གསེར་མངལ་སྐྱེངས་ནས་བསམ་གཏན་ཟོལ་
ལ་བརྟེན། །རིན་ཆེན་སོར་གདུབ་མཛེས་མས་དམ་འཁྱིད་པའི། །ཕྱག་ཟུང་འཇམ་
- 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཉེན་ཀ་མ་ལ་ཡི་སྟེང་། །འཕང་འགྲོའི་རྔ་གསང་དབྱར་སྐྱེས་དབྱངས་བཞིན་
སྒྲོག །མཁྲང་ཞིང་རབ་རྒྱས་ནུ་མའི་ཁུར་འཆང་བ། །སྨིན་ལེགས་ན་ཆུང་གཙུག་
རྒྱན་ཁྱོད་ཀྱིས་ནི། །ལུས་ཅན་ཆགས་པའི་བསམ་གཏན་ལ་འགོད་ན། །འདི་ལས་
གཞན་པའི་ཡིད་སྲུབས་མདའ་དེ་གང་། །རིང་ནས་ཆགས་དང་བྲལ་བའི་དྲང་སྲོང་
ཡང་། །ཡ་མཚན་ཁྱོད་སྐུའི་དཔལ་འདིར་ཡིད་འཁྱོར་བས། །མནྡྷ་རཱ་ཡི་དབུ་བ་
བརྩེགས་འདྲ་བའི། །མུ་ཏིག་ཕྲེང་ ཚོགས་ འཆའ་བས་དགོད་པ་བཞིན། །དབང་
སྔོན་འདབ་བརྒྱ་བཞད་པ་ལ་འགྲན་པའི། །སྲབ་འཇམ་ལྷ་རྫ་ས་སྟོད་གཡོགས་
རྣམ་ པར་ གཡོ། །པདྨ་ རཱ་ གའི་མདངས་ ཀྱི་ མཛེས་སྡུག་ ཀྱང་། །ཕམ་ བྱེད་ སྨད་
གཡོགས་ཤམ་ཐབས་དྲ་བས་དཀྲིས། ཡིད་འོང་རྣམ་ འགྱུར་ སྟོང་ གི་རྣམ་རོལ་
ཅན། །འཕོ་འགྱུར་སྤངས་པའི་བརྒྱད་ཟུང་ལང་ཚོའི་དབྱིངས། །མངོན་དགྱེས་དུས་
གསུམ་རྒྱལ་བའི་ཡུལ་དེ་ལ། །གཙུག་སྐྱེས་འཛིན་མར་བཀོད་པའི་ཕྱག་བགྱིད་
དོ། །སྙིང་ལ་ཁྱོད་སྐུའི་སྣང་བ་དྲན་ཙམ་གྱིས། །རབ་འབྱམས་ཤེས་བྱའི་ཚོགས་
རྣམས་མ་ལུས་པ། །ཇི་བཞིན་རྟོགས་པའི་རྣམ་དཔྱོད་འོད་སྟོང་གིས། །འགྲོ་བའི་
རྨོངས་མུན་མ་ལུས་སེལ་བར་ཤོག །བཤད་པས་བློ་གསལ་རྣ་བ་མཛེས་བྱེད་
ཅིང་། །རྩོད་པས་ལོག་སྨྲ་མ་ ལུས་ཀླད་པ་འགེམས། །རྩོམ་པས་མཁས་རྣམས་
མགྲིན་པའི་རྒྱན་འཆང་བའི། །དབྱངས་ཅན་ལྷ་མོས་བཀྲ་ཤིས་དེང་འདིར་སྩོལ། །
ཅེས་པ་འདི། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ན་ཚོད་ལོ་བཅུ་བཞི་
པའི་དུས་སུ་སྦྱར་བའོ། །ཞེས་པ་འདི་ཕྱག་བྲིས་སུ་མཛད་དོ། །བསྟོད་པ་འདི་ནི་
དབྱངས་ཅན་མའི་སྐུ་ཇི་ལྟར་གཟིགས་པ་ལྟར་དུ་བསྟོད་པ་མཛད་པ་ཡིན་པར་འདི་
ལ་དབྱངས་ཅན་མའི་བསྟོད་པ་གཟིགས་སྣང་མ་ཞེས་རྗེ་བཙུན་བློ་བཟང་ཆོས་ཀྱི་
- 84 -



ལམ་རིམ་བླ་མ་བརྒྱུད་པའི་རྣམ་ཐར། །
རྒྱལ་མཚན་ གྱི་ཐུགས་སྲས་གྲུབ་ཆེན་རྣམས་མཐུན་ པར་ གསུང་ ངོ༌། །དེ་ནས་
མཁས་གྲུབ་སངས་རྒྱས་ཡེ་ཤེས་ཀྱིས་བཀའ་བཞིན་ལམ་རིམ་ཆུང་བ་བཟུང་ནས་
ཞག་བཅུ་སྐོར་སོང་བའི་མཚམས་ལམ་རིམ་ཆེ་བ་ལ་གཟིགས་པས་ཐུགས་ཤིན་ཏུ་
འགྲོ་བ་ཞིག་བྱུང་སྟེ་འཛིན་པར་རྩོམ་པ་ན་བདག་ཅག་གི་སྟོན་པ་ཐུབ་པའི་དབང་
པོ་སྐུ་གསེར་གྱི་ལྷུན་པོ་ལ་ཉི་མ་འབུམ་གྱི་མདངས་བྱུགས་པ་ལྟ་བུ་སྐུ་ཆེ་ཞིང་འོད་
ཟེར་ཕྱོགས་ཀུན་ཏུ་འཕྲོ་བ་ཞིག་གཟིགས་ཏེ། དེ་ལ་བསྐོར་བ་ལན་མང་དུ་བྱས་ཏེ་
གསོལ་བ་བཏབ་པས་བྱིན་གྱིས་བརླབས་ཏེ་ལམ་རིམ་ཆེན་མོ་ཡོངས་སུ་རྫོགས་པ་
ཐོགས་པ་མེད་པར་ཟིན་ཏེ་མཁས་གྲུབ་སངས་རྒྱས་ཡེ་ཤེས་ལ་རྒྱུགས་ཕུལ། དེ་
ནས་དགུང་ལོ་བཅུ་དྲུག་ལོན་པའི་དུས་སུ་མགོན་པོ་ཞི་བ་ལྷའི་རྟོགས་བརྗོད་པདྨ་
དཀར་པོའི་ཕྲེང་བ་ཞེས་པ་སྙན་ངག་གི་ཚིག་རྒྱན་ཕུན་སུམ་ཚོགས་པ་ཞིག་རྩོམ་པ་
མཛད་པས་སྐྱེ་བོ་བློའི་ནོར་ལྡན་རྣམས་དགའ་བ་བསྐྱེད་པར་གྱུར། རབ་ཏུ་བྱུང་
ནས་ཁས་བླངས་པའི་ཚུལ་ཁྲིམས་མིག་འབྲས་ལྟར་གཅེས་པར་བསྲུང་འདོད་ཀྱིས་
ཐམས་ཅད་མཁྱེན་པ་དགེ་འདུན་གྲུབ་ཀྱིས་མཛད་པའི་འདུལ་བའི་གླེང་འབུམ་
ཆེན་མོ་ཡང་ཡང་གཟིགས་པས་ཚིག་དོན་ཐམས་ཅད་ཐུགས་སུ་ཆུད་པ་བྱུང་། ཚུལ་
འདི་ལ་ནི་རྗེ་བློ་བཟང་ཆོས་ཀྱི་རྒྱལ་མཚན་ཉིད་ཀྱི་ཞལ་ནས་དེ་དུས་དཀོར་ཀྱིས་
ཆེར་མ་སྦགས་ཤིང་ན་ཚོད་གསར་པ་རྩ་ཁམས་ཤེས་པ་སོགས་ཀྱང་གསལ་བས་
ཡིན་པ་འདྲ། གླེགས་བམ་བདག་ཉིད་ཀྱིས་བལྟས་པ་དང་། ཆོས་བླ་མས་གསུངས་
པ་སོགས་ལན་རེ་ལན་གཉིས་ཙམ་གྱིས་དོན་བློ་ལ་འཆར་བ་བྱུང་གསུང་ངོ༌། །
མདོར་ན་དགུང་ལོ་བཅུ་བཞི་ནས་བཅོ་བརྒྱད་ཀྱི་བར་མཁས་གྲུབ་ཆེན་པོ་སངས་
རྒྱས་ཡེ་ཤེས་ཀྱི་ཞལ་ སྔ་ནས་གདུལ་བྱའི་བསོད་ནམས་ཀྱི་ཞིང་དུ་ ཕྱོགས་སུ་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཤེགས་པའི་སྐབས་མ་གཏོགས་རྒྱུན་དུ་ཞབས་དྲུང་དུ་བཞུགས་ནས་བུ་སྟོན་
ཐམས་ཅད་མཁྱེན་པའི་གསུང་རབ་འགངས་ཆེན་པ་འགའ་ཞིག་གི་ལུང་དང༌། བློ་
སྦྱོང་གི་རིམ་པ་མང་པོའི་ལུང་དང་། དཔེ་ཆོས་རིན་སྤུངས་རྩ་འགྲེལ། བེའུ་བུམ་
སྔོན་པོ་རྩ་འགྲེལ་སོགས་ཀྱི་ལུང་གསན། གཞན་ཡང་ལམ་རིམ་ཆེ་བ་དང་འདུས་
པའི་འགྲེལ་པ་བཞི་སྦྲགས་སུ་གྲགས་པ་སོགས་ཅུང་ཟད་མ་གཏོགས། རྗེ་བདག་
ཉིད་ཆེན་པོ། སྲས་ ཀྱི་ ཐུ་བོ་རྣམ་གསུམ། རྗེ་ དགེ་ འདུན་གྲུབ། བ་སོ་ཆོས་ རྗེ་
སོགས་ཀྱི་གསུར་རབ་ཡོངས་སུ་གྲགས་པ་ཕལ་ཆེར་གྱི་ལུང་རྣམས་གསན། ལམ་
རིམ་དང་བསྐྱེད་རྫོགས་ཀྱི་ཁྲིད་གང་གསན་པ་རྣམས་ལ་ཉམས་བཞེས་ཀྱང་གདེང་
ཐོབ་ པར་ མཛད། སྟོན་ གྱི་ དུས་ འགོལ་ བའི་ སྐབས་ སྣར་ ཐང་ བརྒྱ་ རྩའི་ རྗེས་
གནང་། ཇོ་བོ་ལུགས་ཀྱི་སྒྲོལ་མ་ཉེར་གཅིག་གི་རྗེས་གནང་། བཀའ་གདམས་ལྷ་
བཞིའི་རྗེས་གནང་། བེའུ་བུམ་སོ་སོའི་ལུང་དང་བཅས་པ། རྡོ་རྗེ་འཕྲེང་བ་དང་།
མི་ཏྲ་བརྒྱ་རྩའི་དབང་ལུང་ཡོངས་རྫོགས་གསན། དབང་རྗེས་གནང་གསན་པའི་
ལྷ་རྣམས་ལ་བསྙེན་པ་འགྲོ་གང་ཆེ་ཡང་མཛད་དོ། །དེ་ནས་སྟོན་རྗེ་རིན་པོ་ཆེའི་
རྣམ་ཐར་ལྟར་ཐོག་མར་ཤིང་རྟ་ཆེན་པོའི་གཞུང་རྣམས་ལ་བསླབ་སྦྱོང་གཏིང་ཕྱིན་
པ་ཞིག་ མཛད་པར་བཞེད་ནས་ཐུགས་ ལ་ འདི་ འཁྲུངས་ཏེ། ད་ནི་ དབང་ ལུང་
གདམས་ངག་ཕལ་ཆེར་ཡང་ཞུས་ཟིན། མདོ་སྔགས་ཀྱི་ལམ་གྱི་རིམ་པ་རྣམས་ལ་
ཡང་གོ་བ་རགས་པ་ཙམ་ཆགས། ལྷག་པའི་ལྷ་མང་པོའི་བསྙེན་སྒྲུབ་སོགས་ཀྱང་
དགའ་ རབ་བྱུང་། ད་ནི་བཀྲ་ཤིས་ལྷུན་པོར་ཕྱིན་ནས་ཤིང་རྟ་ཆེན་པོའི་གཞུང་
ཡོངས་རྫོགས་ལ་བསླབ་སྦྱོང་མཐར་ཕྱིན་པ་ཞིག་མྱུར་བར་བྱའོ་སྙམ་དུ་དགོངས་
ནས་མཁས་གྲུབ་སངས་རྒྱས་ཡེ་ཤེས་ལ་དེ་བཞིན་ཞུས་པ་ན། སྔར་དང་གཏན་མི་
- 86 -



ལམ་རིམ་བླ་མ་བརྒྱུད་པའི་རྣམ་ཐར།
འདྲ་བའི་དགྱེས་པའི་མཛུམ་དང་བཅས་ཏེ། ད་ནི་བཀྲ་ཤིས་ལྷུན་པོར་སློབ་གཉེར་
གྱི་རྩིས་ཅིས་ཀྱང་ལེགས་ཞེས་བཀའ་སྩལ་ཏེ་ལོ་དེ་ཁའི་ཟླ་བ་བཅུ་གཅིག་པའི་
ཡར་ངོའི་ཚེས་གསུམ་ལ་ཆོས་གྲྭ་ཆེན་པོ་བཀྲ་ཤིས་ལྷུན་པོར་ཕེབས། དེ་ནུབ་
མནལ་ལམ་དུ་བུད་མེད་གཞོན་ནུ་མ་ཕོ་ཆས་སུ་བྱས་པ་ཞིག་ན་རེ། འདི་སྔར་ཁྱོད་
རང་གིས་བཟུང་བའི་ཉི་མའི་དཀྱིལ་འཁོར་ཡིན་ནོ་ཟེར་སེར་ཁོབ་པ་འོད་ཟེར་
ཆེར་མེད་པ་མཎྜལ་གྱི་དབྱིབས་ཅན་ཞིག་ཕྱག་ཏུ་ཕུལ་བྱུང་བ་ལ། ཉི་མ་ཡིན་ན་
འོད་ཆེན་པོ་ཡོང་དགོས་རྒྱུ་ལ་གསུངས་པས། དེ་ན་རེ། འོད་ཟེར་རྣམས་ཕྱིས་ནས་
གསལ་བར་འགྱུར་རོ། །ཟེར་བ་ཞིག་རྨིས། དེ་ཡང་སློབ་གཉེར་གཤའ་མ་ཞིག་
བྱེད་ན་སྙིང་ཐག་པ་ནས་ཆོས་གྲྭ་རིགས་ ལུང་དུས་ལས་མ་ཡོལ་བ་ འགྲིམ་པ་
སོགས་དཀའ་བ་མ་སྤྱད་ན་དམ་པའི་སྐྱེ་བོ་མཁས་པ་རྣམས་དགྱེས་པ་བསྐྱེད་མི་
ནུས་པའི་ཉེས་པར་གཟིགས་ནས། འཁྲུངས་ཡུལ་དང་བསྟུན་ཐོས་བསམ་གླིང་གི་
ཆོས་གྲྭ་འགྲིམ་པར་མཛད་དེ་དུས་འཁོར་ཡང་དགེ་བཤེས་དཔལ་འབྱོར་བྱ་བ་
གཅིག་ལས་མེད་ཅིང་། གྲྭ་རྐྱང་སྙོམས་ཆུང་རང་ལ་ཐུགས་གཞོལ་བས་དེ་ཁའི་
བརྟུལ་ཞུགས་འཛིན་པ་ཡིན་ཡང་བཀྲ་ཤིས་ལྷུན་པོའི་བླ་མ་སློབ་དཔོན་ཐམས་
ཅད་ཀྱིས་ཕྱག་དང་བསྙེན་བཀུར་མཐོང་གཟོས་ཆེར་མཛད་ཅིང་ཁྱད་པར་ཁྲི་ཐོག་
ན་པཎ་ཆེན་བསམ་འགྲུབ་དཔལ་བཟང་བཞུགས་པ་མཇལ། དེ་རྗེས་ཁོང་ལ་གྲྭ་
པ་ཞིག་གིས་དེ་རིང་རྗེ་དྲུང་དབེན་ས་པ་དང་མཇལ་འཛོམ་མཛད་འདུག་པ་ཞེས་
ཞུས་པས། ཤིན་ཏུ་མཇལ། ངེད་གཉིས་ཕྱག་འཚལ་རེས་ནི་མ་བྱུང་གསུངས་ཅི་
ཡིན་ཞུས་པས། ཁོང་ནི་ཐམས་ཅད་མཁྱེན་པ་དགེ་འདུན་གྲུབ་ལ་ཕྱག་འཚལ་གྱི་
འདུག །ངས་ནི་རྒྱལ་བ་བློ་བཟང་དོན་གྲུབ་ལ་བཙལ། ངེད་གཉིས་ཕྱག་འཚལ་
87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རེས་མ་བྱུང་ཞེས་ཞལ་ཀྱལ་ཡང་གསུངས་ཞེས་ཟེར། དེའི་ཚེ་གཟིམ་ཁང་དང་ཆོས་
ཁྲིམས་པ་སོགས་མང་པོས་མཁན་སློབ་ཐམས་ཅད་ཀྱིས་ཕྱག་སོགས་མཛད་ནས།
ཚོགས་ཆེན་དུ་ཁྲི་སྟན་མཐོ་བ་ཞིག་ཅིས་ཀྱང་བཞེས་དགོས་ཞེས་ཡང་ཡང་ནན་
གྱིས་ ཞུ་བ་ བྱུང་ ཡང་། དགག་ བྱ་ ཆེ་ ཞིང་ དགོས་ པ་ ཆུང་ བ་ དང༌། རྗེ་ བླ་ མའི་
དགོངས་པར་ཡང་སྙོམས་ཆུང་གིས་ཆོས་གྲྭ་གཤའ་མ་འགྲིམ་པ་ཞིག་ལ་དགྱེས་
པས་དང་དུ་མ་བཞེས་པ་ན། འོ་ན་བཙུན་ཆུང་རྣམས་དང་ལྷན་ཅིག་གྲལ་འཛིན་གྱི་
དཀའ་བ་མི་དགོས་ཤིང་ཉེས་པ་གཞན་གང་ཡང་མེད་པས་དྲེའུ་རྔོག་གིས་ཁྱད་
པར་དུ་བྱས་པའི་གྲལ་ཁུངས་ཤིག་ཅིས་ཀྱང་འཛིན་དགོས་ཞེས་པཎ་ཆེན་རིན་པོ་
ཆེས་ནན་གྱིས་ཞུ་བར་མཛད་པས། རྗེ་འདི་ཐུགས་བཞེད་པ་བཞིན་མ་བྱུང་ཡང་
པཎ་ཆེན་རིན་པོ་ཆེའི་བཀའ་ལྕིད་ཆེས་པས་དང་དུ་བཞེས། དེ་ནས་ཐོས་བསམ་
གླིང་གི་སློབ་དཔོན་རིན་པོ་ཆེ་དཔལ་འབྱོར་རྒྱ་མཚོའི་དྲུང་དུ་སྦྱོར་བ་རྩི་བའི་འགོ་
འཛིན་པར་བྱོན་པའི་ཚེ་རྟེན་འབྲེལ་ཁྱད་པར་ཅན་མང་དུ་བྱུང་ཞིང་། ཁྱད་པར་
གཟིམ་སྤྱིལ་གྱི་སྒོ་དྲུང་དུ་རྣལ་འབྱོར་མའི་རྣམ་པ་ཞིག་གིས་འོ་མ་ཀ་པཱ་ལ་གང་
ཁྱེར་བྱུང་བ། རྗེ་འདི་པས་མ་རྒྱུད་པའི་བསླབ་བྱ་གཡོན་སྐོར་དང་ཕྱག་མཛད་པར་
མོས་པས། དེས་འཛུམ་པ་དང་བཅས་སྣོད་བཅུད་དེ་རྗེ་འདིའི་སྐུ་མདུན་དུ་བཏེག་
བྱུང་བ་དེ་ལ་མཆོད་ཡར་ཞིག་མཛད་ནས་ཡར་ཅུང་ཟད་ཅིག་ཕེབས་ཏེ། རྣལ་
འབྱོར་མ་དེ་ཅི་འདྲ་ཞིག་ཡིན་སྙམ་དུ་ཕྱི་མིག་ཅིག་གཟིགས་པས་མི་སྣང་བར་གྱུར་
འདུག་གསུང་། དེ་ནས་སྦྱོར་པ་རྩི་བ་སོགས་སྤྱི་དང་། མཐུན་པར་མཛད་པས་སྔོན་
ཡུན་རིང་པོ་ནས་སྦྱངས་པའི་མཐུ་ཅན་ཡིན་པར་མ་ཟད། མཁས་གྲུབ་སངས་རྒྱས་
ཡེ་ཤེས་ཀྱི་ཞབས་དྲུང་དུ་མདོ་སྔགས་ཀྱི་ལམ་གྱི་དཀའ་གནས་ཐམས་ཅད་གསན་
- 88-



ལམ་རིམ་བླ་མ་བརྒྱུད་པའི་རྣམ་ཐར།
ཏེ་ཐུགས་ཉམས་སུ་བཞེས་པར་མཛད་པས། དུས་འདིར་ཆོས་གྲྭ་ཕེབས་ཙམ་ཉིད་
ནས་ལམ་དང་ལམ་མིན་འབྱེད་པ་ལ་བློ་གྲོས་ཐོགས་པ་མེད་པར་གྱུར་ཀྱང་ཟླ་བ་
གཅིག་ཙམ་ཞིག་བུམ་ནང་གི་མར་མེའི་ཚུལ་དུ་བཞུགས། དབྱར་གནས་ལ་དབེན་
དགོན་དུ་ཕེབས། དེའི་ཚེ་མཁས་གྲུབ་སངས་རྒྱས་ཡེ་ཤེས་ཀྱིས་བདག་ཉིད་ཆེན་
པོ་འདིས་གཙོས་དབེན་དགོན་ཚོགས་པ་ལ་སྤྱན་སྔ་ཆོས་དྲུག་གི་བཤད་ལུང་དང༌།
ཆོས་རྗེ་འབའ་ར་བའི་གསུང་འབུམ་གྱི་ལུང་སོགས་དང་། བདག་ཉིད་ཆེན་པོ་འདི་
ལ་སྒེར་དུ་རྒྱལ་བ་ཙོང་ཁ་པའི་སྙན་བརྒྱུད་ཐུན་མོང་མིན་པ་ཁྲིད་ཆེན་བརྒྱད་དུ་
གྲགས་པ་དང་། དབང་རྗེས་གནང་སྔར་མ་གསན་པ་མང་དུ་གནང་། སྟོན་དུས་རྗེ་
བཙུན་མི་ལའི་རྣམ་མགུར་གྱི་ལུང་སོགས་གསན་ཞིང་དབེན་པ་ལ་ཐུགས་སྤྲོ་བས།
ན་མོ་གུ་རུ་མཉྫ གྷོ་ཥཱ་ཡ། གང་ལ་བརྟེན་ན་བསླུ་བ་མེད་པའི་སྐྱབས། །བུ་རམ་
ཤིང་ པའི་ ཞབས་ སེན་ ཟླ་ཚེས་དཀར། །བདག་ སྙིང་ཀུན་དའི་ཟེའུ་འབྲུར་རྟག་
གཟིམས་ པའི། །མཛེས་ སྡུག་ནམ་ ཡང་ ཉམས་ པ་ མེད་གྱུར་ ཅིག །ལྷར་བཅས་
འདྲེན་པ་སྟོན་པ་སངས་རྒྱས་ཀྱང་། ། དེང་དུས་ཐོས་པའི་ལམ་དུ་གཤེགས་གྱུར་
ན། །མཐོན་པོའི་ནོར་འཛིན་ལས་འོངས་འབབ་ཆུ་ལྟར། །གཡོ་བའི་འཇིག་རྟེན་
རྟག་པའི་གོ་སྐབས་ཅི། །དཔག་མེད་ཚེ་གནས་སྔོན་གྱི་མི་རྣམས་ཀྱང་། །དེང་སང་
མིང་གི་ལྷག་མ་ཙམ་ཞིག་ན། །སྐལ་ངན་སྙིགས་དུས་སྐྱེ་བོ་འདི་དག་གི །ཚེ་ནི་
བར་སྣང་གློག་དང་ཅིས་མི་མཚུངས། །སྐྱེ་རྒ་ན་འཆིའི་དགྲ་ཚོགས་ཀུན་བཅོམས་
ཤིང་། །ཉོན་མོངས་གཡུལ་ལས་རྒྱལ་བའི་མཁས་པའི་ཚོགས། །ཀུན་ཀྱང་དུས་ཀྱི་
རིམ་པས་བྱོན་ཟིན་ན། །བདག་ལྟ་མྱུར་དུ་མི་འཆིའི་ངེས་པ་གང་། །ཚེ་ནི་བསེར་
བུས་བསྐྱོད་པའི་ཨུཏྤལ་གྱི། །འདབ་རྩེར་འབྲེང་བའི་ཆུ་ཐིགས་ལྟར་མཐོང་ཞིང༌།།
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྲིད་པའི་ཕུན་ཚོགས་གདུག་པའི་སྤྲུལ་གྱི་ལྕེ། །གཡོ་བའི་ཟློས་གར་འདི་ལ་དགའ་
བ་ཅི། །འཁོར་བའི་བདེ་འབྱོར་ཀུན་གྱི་རྩེར་སོན་པ། །ཚངས་དང་དབང་པོ་འཁོར་
ལོས་ བསྒྱུར་ རྒྱལ་ཡང་། །དབང་མེད་འཇིགས་རུང་མནར་མེད་མེས་ སྲེག་ན། །
མཁས་པ་སུ་ཞིག་འདོད་ལ་ཆགས་པར་བྱེད། །འཇིག་རྟེན་ཕུན་ཚོགས་སྟོབས་ཀྱི་
མྱོས་ཆུ་ཡིས། །མངོན་པར་མྱོས་པའི་དྲེགས་ལྡན་འདི་དག་ཀྱང༌། །རིང་པོར་མི་
ཐོགས་ རྒྱ་ མཚོ་ འཁྲུགས་ པའི་ནང་། །གྲུ་ ངན་ ཇི་ བཞིན་ འགྱུར་ བའི་ ཆོས་ ཅན་
ཉིད། །མདོར་ན་མཐོན་པོའི་མཐའ་རྒུད་བསགས་པ་མཛད། །འདུས་པ་འབྲལ་
ཞིང་སྐྱེས་པ་ཀུན་འཆི་ཞེས། །བསླུ་མེད་བདེན་པ་གསུང་བས་གང་གསུངས་པ། །
དེ་དེ་བཞིན་དུ་འཇིགས་རྟེན་འདི་ན་སྣང་། །རྒྱལ་བའི་ཞལ་ གྱི་ཉིན་བྱེད་ལས་
འོངས་པའི། །འོད་ཟེར་གང་གིས་ཡིད་ལ་མ་རེག་པ། །མི་ཁོམ་བརྒྱད་ཀྱི་མུན་པའི་
གླིང་ཆུད་ན། །དེ་ཚེ་དགེ་ལེགས་གོ་སྐབས་ག་ལ་ཡོད། །སྣ་ཚོགས་འགྲོ་བའི་མཐོ་
དམན་འགྱུར་ལྡོག་དང་། །སྡང་དང་ཕྲད་དང་གཉེན་དང་བྲལ་བ་དང༌། །སྐྱེ་རྒ་ན་
འཆིའི་སྣང་ཚུལ་མཐོང་ནས་ནི། །བདག་ཀྱང་དེ་དང་འདྲ་བར་ཅིས་མི་ལྟ། །དབྱར་
དུས་མཁའ་ལ་ཤར་བའི་འཇའ་ཚོན་དང༌། །ཆུ་འཛིན་ལང་ལིང་གཡོ་བའི་འདུ་
འགོད་ལྟར། །ལང་ཚོའི་རང་བཞིན་འཇིག་པའི་ངང་ཚུལ་ཅན། །འདི་ལ་བློ་ལྡན་
སུ་ཞིག་ཡིད་རབ་རྟོན། །གསེར་གྱི་རི་ལས་གཡུ་ཡི་ཁྲོན་འབབ་ཅིང་། །མི་རྣམས་
བདག་གི་བཤེས་སུ་སོང་ཡང་ཅི། །འབྲལ་མེད་ནོར་དུ་འཕགས་པའི་ནོར་བདུན་
དང་། །གཏན་གྱི་གྲོགས་པོར་བླ་མེད་བྱང་ཆུབ་བཟང་། །དེ་ཕྱིར་འདི་ནང་ཆོས་
བརྒྱད་ སྤྲོས་ པའི་ རྒྱ། །ཤེས་ རབ་ རལ་ གྲི་རྣོན་ པོས་ དྲལ་ བྱས་ ཏེ། །ཐུབ་ པས་
བསྔགས་པ་དབེན་པའི་ནགས་ཚལ་དེར། །སེམས་ཁྱོད་ཞི་བའི་བདུད་རྩི་ཅིས་མི་
- 90 -



ལམ་རིམ་བླ་མ་བརྒྱུད་པའི་རྣམ་ཐར།
ལེན། །སྤངས་ལྗོངས་འཇའ་ཚོན་བཀྲ་བའི་ལྡིང་ཁང་དུ། །ཟླ་བ་ནོར་བུའི་རྡོ་ལེབ་
གཅལ་དུ་བཀྲམ། །གཡུར་གྱིས་དུད་པའི་འདབ་མའི་གྲིབ་བསིལ་ལ། །ཉིན་མོ་
སྤྱོད་ པའི་རྣལ་ འབྱོར་ སྐྱོང་ བར་ སྤྲོས། །དེ་བཞིན་ཟླ་བའི་སྒྲོན་མེ་འོད་འབར་
ཞིང་། །རྒྱུ་སྐར་དོ་ཤལ་རྒོད་པའི་མཚན་དུས་སུ། །གཡེང་མེད་རྣལ་འབྱོར་བརྩོན་
པའི་དགའ་བདེ་འདིའི། །དཔེ་ཡང་སྲིད་པ་གསུམ་ན་ག་ལ་ཡོད། །པདྨོའི་དྲ་བས་
ཁེབས་ པའི་ ཉལ་འགྲོའི་རྒྱུན། །ཡོངས་མཛེས་ ཆུ་ བྱའི་ཚོགས་རྣམས་ སྙན་སྒྲོག་
ཅིང་། །རྨ་བྱ་གཞོན་ནུ་དགའ་བའི་གར་བྱེད་པའི། །གནས་དེར་དལ་འབྱོར་དོན་
ལྡན་བྱས་ན་སྙམ། ། མེ་ཏོག་འབྲས་བུས་གང་བའི་ལྗོན་ཤིང་གི །སྤུ་ལོང་མངོན་
པར་རྒྱས་པའི་ས་འཛིན་ཁྲོད། །སྔོ་ལྗང་ལོ་མའི་སྤྱིལ་ཆུང་ཉམས་དགའ་བར། །
ཏིང་འཛིན་དགའ་བདེའི་དཔལ་ལ་སྤྱོད་པར་སྤྲོ། །གང་དུ་ཟ་ཟིར་གཡེང་བ་ཀུན་
བོར་ནས། །རི་སྐྱིབས་ནོར་བུའི་ཕུག་ཡངས་ཉམས་དགའ་བར། །འཕགས་པའི་
རིགས་བཞི་ལ་གནས་དགའ་བདེ་གང་། །དེ་འདྲ་རྒྱལ་པོ་རྣམས་ལའང་ཡོད་རེ་
སྐན། །འཆི་ མེད་ སྐྱེད་ ཚལ་ འདྲ་བའི་ སྨན་ ལྗོངས་ སུ། །མི་དགེའི་ སྤྱོད་ ཚུལ་ ཕྲ་
མོའང་རྒྱང་བསྲིངས་ཏེ། །སྒོ་གསུམ་དམ་པའི་ལམ་བཟང་ སྐྱོན་མེད་པར། །མ་
བཅོས་ལྷུག་པར་འཇོག་ལ་སྙིང་ནས་སྤྲོ། །དེར་ནི་ཐུབ་གཞུང་བདུད་རྩིའི་བཅུད་
ལེན་གྱིས། །ཉོན་མོངས་ཡིད་ཀྱི་རྣག་ཁྲག་ཀུན་སྦྱངས་ཏེ། །ཏིང་འཛིན་སྒོ་བརྒྱ་ཕྱེ་
ནས་ཡོན་ཏན་གྱི། །ངོ་མཚར་བགྲང་ཡས་ལྟད་མོ་བལྟ་བར་སྨོན། །དེ་སྐད་སྨྲ་བ་
དབེན་པའི་ནགས་ཚལ་ལ། །མངོན་པར་སྤོ་བའི་དགེ་སྦྱོང་གྱི་ན་བ། །བློ་བཟང་
ཆོས་ཀྱི་རྒྱལ་མཚན་ཞེས་བྱ་བས། །སྨོན་པ་ཇི་བཞིན་ཚིག་གི་ལམ་དུ་སྤེལ། །ཞེས་
སོགས་གསུང་མགུར་མང་པོ་མཛད། དེ་ནས་དགུན་ཆོས་དང་པོ་ལ་བཀྲ་ཤིས་ལྷུན་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོར་ཕེབས་ཏེ་རིགས་ཆེན་ལ་བསྒྲིགས་ཆོས་གྲྭ་དང་ རིགས་ལུང་ཆེན་མོའི་གྲྭ་
ཐམས་ཅད་དུ་བགྲོ་གླེང་ལ་ཐུགས་བརྩོན་ཤིན་ཏུ་ཆེ་བར་མཛད་དེ་ཕྱག་མཐིལ་ལ་
སྒལ་པ་ཆགས་ཤིང་། ཕྱག་སོན་གྱི་མཚམས་རྣམས་ཨུཏྤལ་ལྟར་གས་པ་བྱུང་ངོ༌། །
དེ་ནས་འགལ་བ་ཞེས་པ་ས་མོ་གླང་གི་ལོའི་ས་ག་ཟླ་བའི་དུས་ཆེན་གྱི་ཐོག་དབེན་
དགོན་དུ་ཕེབས་ཏེ་མཁས་གྲུབ་སངས་རྒྱས་ཡེ་ཤེས་ཀྱིས་རྡུལ་ཚོན་གྱི་དཀྱིལ་
འཁོར་དུ་བདེ་མཆོག་གི་དབང་གནང་བ་གསན། དེ་འཕྲལ་དུ་བཀྲ་ཤིས་ལྷུན་པོར་
ཕེབས། དེ་དུས་ ཕྱོགས་ཐམས་ཅད་འབྲུམ་ནད་ཀྱིས་ཁྱབ་ནས་ རྗེ་འདི་ལའང་
འབྲུལ་བུའི་བསྙུན་གཞིས་བཏབ་ཀྱང་རིགས་ལུང་འཆག་མེད་མཛད། རྗེ་འདི་
འབྲུམ་བུས་བསྙུན་པ་མཁས་གྲུབ་སངས་རྒྱས་ཡེ་ཤེས་ཀྱིས་གསན་འཕྲལ་བཀྲ་
ཤིས་ལྷུན་པོར་ཕེབས། ཞག་གསུམ་བཞུགས་ནས་བྱིན་རླབས་མཛད་དེ་འཕྲལ་
དང༌ཡུན་དུ་དགེ་བའི་བཀའ་ཐ་མ་སྩལ་ནས་ཚེས་ གསུམ་ལ་དབེན་དགོན་དུ་
ཕེབས། དེའི་ཉིན་པར་གསོལ་ཇ་བཞེས་འདོད་ནས་ཞབས་འབྲིང་རྣམས་མི་འདོད་
ཅིང་འཇིགས་བཞིན་དུ་གསོལ་ཇ་བཞེས་ཤིང་ཞལ་གཟོན་གློད་པས། མདོར་ན་
ཉེར་བདུན་བརྒྱད་གཉིས་སྐུ་ངལ་བ་ཙམ་མ་གཏོགས་བསྙུན་གཞིའི་རིགས་ཅི་ཡང་
མེད་པར་ཞག་ལྔ་ལ་འབྲུམ་བུའི་བསྙུན་གཞི་སངས་ཀྱིས་དྭངས་པ་ཞིག་བྱུང་། དེ་
ཡང་ཞབས་འབྲིང་པ་དགེ་བཤེས་མངོན་སུམ་དུ་ཡོད་པ་མ་གཏོགས་སྙུན་གཞི་
ཡུན་ཐུང་བ་དང་འབྲུམ་རྗེས་མེད་པ་ལ་དཔགས་ཏེ་གཞན་དག་ནི་བདེན་ནམ་
བརྫུན་ཞེས་ཐེ་ཚོམ་གྱི་དཔྱང་ཐག་འཛིན་པའང་བྱུང་ཞེས་གྲག་གོ །དེ་དུས་མཁས་
གྲུབ་སངས་རྒྱས་རྒྱས་ཡེ་ཤེས་ཀྱིས་རྗེ་འདི་བ་ལ་བྱིན་རླབས་གནང་ཞིང་སྙན་
བརྒྱུད་ཀྱི་བསྟན་པའི་བདག་པོར་བྱིན་གྱིས་བརླབས་པའི་ཚུལ་སོགས་ནི་མཁས་
-92-



ལམ་རིམ་བླ་མ་བརྒྱུད་པའི་རྣམ་ཐར། །
གྲུབ་སངས་རྒྱས་ཡེ་ཤེས་ཀྱི་རྣམ་ཐར་དུ་བརྗོད་ཟིན་པ་ལྟར་རོ། །དེ་ནས་ཐོས་
བསམ་གླིང་ཞལ་སྔ་ནས་སློབ་དཔོན་རིན་པོ་ཆེས་ཚད་མ་རྣམ་འགྲེལ་གྱི་སྤྱི་བསྐྱར་
མཛད་དགོས་ཚུལ་ནན་ཆགས་པ་ལྟར་ཞལ་གྱིས་བཞེས་ཏེ་མཁས་མང་འདུས་པ་
རྒྱ་མཚོའི་དབུས་སུ་ཚད་མ་རྣམ་འགྲེལ་ལ་དམ་བཅའ་བཞག་སྟེ་དྲི་མེད་རིགས་
པའི་སྒྲ་དབྱངས་སྒྲོག་པ་ལ་དཔལ་ལྡན་ཆོས་ཀྱི་གྲགས་པ་སླར་ཡང་འོངས་པ་ཇི་ལྟ་
བ་བཞིན་དུ་གྱུར་ཏེ་མཁས་པ་མཐའ་དག་གི་ཡིད་འཕྲོག་པར་མཛད་དོ། །འབྲུམ་
བུའི་བསྙུན་གཞི་དྭངས་ པའི་མཇུག་ནས་ སྐུ་མཚམས་ རྒྱུན་བསྐྱངས་ཏེ་འཇམ་
དཀར་ དང་། འཇིགས་བྱེད་ ཀྱི་བསྙེན་པ་ སྦྲེལ་ནས་ཟླ་བ་གཅིག་ལྷག་ ཙམ་ སྐུ་
མཚམས་མཛད། དེ་སྐབས་མནལ་ལྟས་ངོ་མཚར་བ་དུ་མ་བྱུང་ཡང་ཕྱག་བྲིས་སུ་
མ་མཛད། དེ་སྐབས་འཇའ་ཚོན་སྣ་ལྔའི་གུར་ཁྱིམ་གྱི་དབུས་སུ་ཟླ་བའི་དཀྱིལ་
འཁོར་གྱི་སྟེང་དུ་ཨ་དཀར་པོའི་མཐར་ཡ་མ་ར་ཛའི་ཡི་གེ་ཤེལ་ལྟར་དྭངས་པས་
བསྐོར་བ། དེ་ལས་འོད་ཟེར་འཕྲོས་པས་རང་གཞན་སྣོད་བཅུད་ཐམས་ཅད་འོད་
གསལ་བར་བྱེད་པ་ཞིག་མངོན་སུམ་དུ་གཟིགས་ཏེ། འཇམ་མགོན་སྙན་བརྒྱུད་ཀྱི་
མན་ངག་མཐར་ཐུག་འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་བྱིན་རླབས་རྟོགས་པ་
ཁྱད་པར་ཅན་བརྙེས་སོ། །དེ་ནས་མཁས་གྲུབ་སངས་རྒྱས་ཡེ་ཤེས་ཞིང་གཤེགས་
པ་གསན་ནས་དབེན་དགོན་དུ་ཕེབས་ཏེ་སྐུ་གདུང་ལ་མཆོད་པ་དང་། དགོངས་
རྫོགས་ སུ་ ཕྱིའི་ མཆོད་རྟེན་ དང༌། གཟིམ་མལ་ དུ་ སྐུ་འདྲ་ བཞེངས་ པ་ སོགས་
དགོངས་རྫོགས་ཇི་ལྟར་མཛད་པའི་ཚུལ་རྣམས་མཁས་གྲུབ་སངས་རྒྱས་ཡེ་ཤེས་
ཀྱི་རྣམ་ཐར་དུ་བརྗོད་ཟིན་པ་ལྟར་རོ། །དེ་ནས་བཀྲ་ཤིས་ལྷུན་པོར་ཕེབས་ནས་
དབུ་མའི་གཞུང་ལ་སྦྱངས་ཏེ་ལུང་དང་རིགས་པས་ཕས་རྒོལ་ཟིལ་གྱིས་གནོན་པ་
-93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་སྤོབས་པ་ཐོགས་པ་མེད་པས་སློབ་དཔོན་ཟླ་བ་གྲགས་པ་སླར་ཡང་གངས་རིའི་
ལྗོངས་འདིར་ཕེབས་པ་ཇི་ལྟ་བ་བཞིན་དུ་གྱུར་ཏོ། །དེ་ནས་ལྕགས་མོ་ཡོས་ལོའི་
གྲོ་ཞུན་ཟླ་བའི་དཀར་པོའི་ཚེས་གསུམ་གྱི་ཉིན་གཟིམ་ཁང་རྒྱལ་མཚན་མཐོན་
པོར་པཎ་ཆེན་དམ་ཆོས་ཡར་འཕེལ་བའི་ཞལ་སྔ་ནས་ཀྱིས་མཁན་པོ་དང་། སློབ་
དཔོན་རིན་ཆེན་དཔལ་འབྱོར་རྒྱ་མཚོ་ནས་ལས་སློབ། པཎ་ཆེན་ལྷ་དབང་བློ་གྲོས་
པས་གསང་སྟོན་མཛད་དེ་དད་པའི་དགེ་འདུན་གྲངས་ཚང་བའི་དབུས་སུ་བསྙེན་
པར་རྫོགས་པ་དགེ་སློང་གི་དངོས་པོ་ཡོངས་སུ་རྫོགས་པ་བཞེས་ཏེ། སྟོན་པ་ཐུབ་
པའི་དབང་པོ་སླར་ཡང་གངས་རིའི་ལྗོངས་འདིར་བྱོན་པ་ཇི་ལྟ་བར་གྱུར་ཏོ། །ལོ་
དེ་ཁའི་སྟོན་མཇུག་དབུས་ཕྱོགས་སུ་བྱོན། ཇོ་ཞལ་རྣམ་གཉིས་སོགས་ཀྱི་དྲུང་དུ་
དངོས་བཤམས་ཡིད་སྤྲུལ་གྱིས་མཆོད་ཅིང་བསྟན་པ་རྒྱས་པའི་སྨོན་ལམ་རྣམ་པར་
དག་པ་འདེབས་པར་མཛད་པས་བྱིན་གྱིས་བརླབས་པའི་མཚན་མ་ཁྱད་པར་ཅན་
ཡང་མང་པོ་བྱུང་། དེ་ནས་མཐར་གྱིས་རི་བོ་དགེ་ལྡན་དུ་ཕེབས། དེར་དགའ་ལྡན་
ཁྲི་རིན་པོ་ཆེ་དང་སྡེ་པ་སྐྱིད་ཤོད་པ་སོགས་ཀྱིས་བསྐུལ་མ་མཛད་པ་ལྟར་སེར་སྐྱ་
སྟོང་ཕྲག་མང་པོ་ཚོགས་པའི་དབུས་སུ་དཀའ་ཆེན་བཞི་ལ་དམ་བཅའ་མཛད་པ་ན་
བདག་ཉིད་ཆེན་པོ་འདིའི་རིགས་པའི་རྣམ་འགྱུར་ལ་འགྲན་ནུས་པ་སུ་ཡང་མ་བྱུང་
བས་ཕྱོགས་ལས་རྣམ་པར་རྒྱལ་བའི་གྲགས་པས་སའི་སྟེང་མ་ལུས་པ་ཁྱབ་པར་
གྱུར་ཏོ། །གནས་དེར་རྗེ་བཙུན་ནམ་མཁའི་མཚན་ཅན་གྱི་དྲུང་དུ་གཙོ་བོར་དུས་
ཀྱི་འཁོར་ལོའི་དབང་ཡོངས་སུ་རྫོགས། བསྡུས་རྒྱུད། འགྲེལ་ཆེན། དབང་མདོར་
བསྟན་ སོགས་ ཀྱི་ ལུང་ ཡོངས་རྫོགས། བདེ་མཆོག་དྲིལ་བུ་ ཕྱི་ནང་ གཉིས་ ཀྱི་
དབང་། ཀྱེ་རྡོར་ཐོད་པ་ཅན་དང་མཚོན་ཆ་ཅན་གཉིས་ཀྱི་དབང་། འཁོར་ཆེན་གྱི་
- 94 -



ལམ་རིམ་བླ་མ་བརྒྱུད་པའི་རྣམ་ཐར། །
དབང་རྟ་མགྲིན་ཡང་གསང་གི་དབང་། བདེ་མཆོག་ནག་པོ་པའི་དབང་། གཤེད་
དམར་ལྷ་ལྔ། བཀའ་གདམས་ཐིག་དྲུག་གི་དབང་། ཀུན་རིག་གི་དབང་སོགས་
རྣལ་འབྱོར་རྒྱུད་ཀྱི་དབང་འགའ་དང་། ཚེ་དཔག་མེད། མི་འཁྲུགས་པ་སོགས་བྱ་
སྤྱོད་རྣམས་ཀྱི་དབང་མང་པོ་དང༌། དམར་པོ་སྐོར་གསུམ་གྱི་རྗེས་གནང་དང་།
གསུམ་གའི་གདམས་པ་ཡོངས་སུ་རྫོགས་པའི་ལུང་། བདེ་མཆོག་དཀར་པོ། ཕག་
དཀར་ཤེས་རབ་གསལ་བྱེད། སྣ་ཚོགས་ཡུམ། ལྷ་མོ་ཐཱ་མ་ཎ། དུར་ཁྲོད་བདག་
པོ་ཡབ་ཡུམ། ལྷ་མོ་ ཕྱག་བཞི་མ། རྣམ་སྲས་ སེར་ཆེན་གྱི་ རྗེས་གནང་། བཀའ་
གདམས་ གཞུང་དྲུག །བཀའ་གདམས་ཆོས་ འབྱུང་། བུ་སྟོན་ཆོས་ འབྱུང་། དཔེ་
ཆོས་རིན་སྤུངས་རྩ་འགྲེལ། ཆོས་རྗེ་ནམ་མཁའི་མཚན་ཅན་རང་ཉིད་ཀྱིས་མཛད་
པའི་ འཇིགས་ བྱེད་ ཀྱི་ བསྐྱེད་ རྫོགས། བཤེས་ སྤྲིང་། ཚིག་གསལ། འཇུག་ པའི་
རང་འགྲེལ་ལམ་རིམ་ཆེན་མོ་རྣམས་ཀྱི་ལུང་གསན། སློབ་དཔོན་རྡོ་རྗེ་འཛིན་པ་
དགེ་འདུན་རྒྱལ་མཚན་པའི་དྲུང་དུ། འདུས་པའི་འགྲེལ་པ་བཞི་སྦྲགས་ཀྱི་ལུང་
བཤད། རྗེ་དགེ་འདུན་རྒྱ་མཚོའི་གསུང་འབུམ་ཐོར་བུ་བས་མཚོན་གསུང་རྩོམ་
ཐམས་ཅད་ཀྱི་ལུང་། ཚེ་དབང་། ཕྱག་རྡོར་ཨུ་ཙ། རྣམ་སྲས་སེར་ཆེན་རྣམས་ཀྱི་
རྗེས་གནང་རྣམས་གསན། སློབ་དཔོན་རིན་པོ་ཆེ་རྣམ་རྒྱལ་དཔལ་བཟང་བའི་
དྲུང་དུ་རྒྱུད་པ་རྣམས་དང་ལྷན་ཅིག་རིམ་ལྔ་གསལ་སྒྲོན་གྱི་བཤད་ལུང་། བོད་དུ་
འགྱུར་བའི་འདུས་པའི་བཤད་རྒྱུད་རྣམས་ཀྱི་ལུང་། ཚལ་ལུགས་ཀྱི་མགོན་པོ་
ཕྱག་བཞི་པའི་དབང་བཞི་པའི་དབང་བཞི་ཡོངས་སུ་རྫོགས་པ་རྣམས་གསན། ཁྲི་
ཐོག་པ་སེམས་དཔའ་ཆེན་པོ་དམ་ཆོས་དཔལ་འབར་བའི་དྲུང་དུ། ཁྲོས་ནག་གི་
དབང་དང་། ནམ་མཁའ་སྒོ་འབྱེད། གཅོད་གཞུང་སྐལ་ལྡན་འཇུག་ངོགས་སྐོར་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུམ་གྱི་ལུང་སོགས་གཅོད་སྐོར་ཡོངས་རྫོགས་གསན། དེ་དང་དེ་དག་གི་ཚེ་
དོན་གཉེར་ཅན་མང་པོ་ལ་ཆོས་ཀྱི་བདུད་རྩིའང་རྒྱ་ཆེར་སྩལ། དེ་དུས་ཡེར་པ་དང་
ཚལ་ གུང་ ཐང་ གི་ གནས་ མཇལ་ ཡང་ ཞིབ་ ཏུ་ མཛད། ཡེར་ པར་ ཞག་ བདུན་
བཞུགས་རིང་ཐུགས་དམ་ལ་གཅིག་ཏུ་གཞོལ་བར་མཛད་ཅིང་། དྲུང་པ་བསམ་
གཏན་པ་སོགས་དགེ་སློང་རི་ཁྲོད་པ་མང་པོ་ལ་ལམ་རིམ་དང་བློ་སྦྱོང་གི་ཁྲིད་
སྩལ། ཕྱིར་ལམ་ཚལ་ཡང་དགོན་གྱི་མགོན་པོ་དེས་བྱིན་གྱིས་རློབས་པའི་མཚན་
མ་སྟོན་པ་དང་། ལྷག་པར་གུང་ཐང་གི་མགོན་པོའི་ཞབས་ལ་བཟུང་ནས་འཕྲིན་
འཆོལ་ཤུགས་དྲག་མཛད་ པ་ན་ཞབས་ འགུལ་བསྐྱོད་མཛད་ པ་བྱུང་། དེ་ནས་
དབེན་དགོན་དུ་ཕེབས་ཏེ་དབྱར་གནས་ཐོག་བླ་མ་སློབ་དཔོན་དང་དཀའ་བཅུ་
རབ་འབྱམས་སོགས་དགེ་བའི་བཤེས་གཉེན་ཆོས་ཉན་པ་མང་པོ་འདུས་པ་ལ་
ཐུགས་བཞེད་ལྟར་ལམ་རིམ་ཆུང་བ་ཁྲིད་དང་སྦྱར། མདོ་དང་རྒྱ་གཞུང་མང་པོའི་
ལུང་གིས་བརྒྱན་ཏེ་གཟབ་བཤད་རྒྱས་པར་སྩལ་བས་དགེ་བའི་བཤེས་གཉེན་
རྣམས་ལྷག་པར་དགྱེས། སྒོ་མང་སློབ་དཔོན་གཞུང་ཁང་རབ་འབྱམས་པ་ཟེར་བ་
ཞིག་ན་རེ། ངས་དགེ་ལྡན་ཁྲི་གདན་ཟུར་སོགས་དབུས་གཙང་གི་བླ་མ་མང་པོ་ལ་
ཆོས་ཉན། མགོ་བོ་ཤིན་ཏུ་མཁྲེགས་པ་ཞིག་ཡིན་ཡང་། རྗེ་བླ་མ་ཁྱེད་ཉིད་ཀྱི་
གསུང་བཤད་རྣམས་སེམས་ལ་ཕན་ཞིང་གཞན་ལས་དད་པ་མཆོག་ཏུ་སྐྱེས་ཞེས་
ཞུས། སྟོན་དེར་བཞུགས་ཏེ་སྐུ་མཚམས་བཅད་ནས་དཀྱིལ་འཁོར་ཆེན་པོ་མང་
པོའི་བསྙེན་པ་མཛད། དེ་ནས་སྐུ་མདུན་བློ་བཟང་པ་ཡང་དབུས་ནས་བྱོན་ཏེ་རྗེ་
བཙུན་བླ་མ་མཁས་གྲུབ་སངས་རྒྱས་ཡེ་ཤེས་ཀྱི་སྐུ་བརྙན་གསེར་ཟངས་ལས་གྲུབ་
པ་མི་ཚད་ཆེ་ལ་གཏོགས་པ་བཞེངས་ནས་རྣམ་བྱུང་ཞེས་པ་ས་ཕོ་འབྲུག་ལོའི་ནང་
- 96 -



ལམ་རིམ་བླ་མ་བརྒྱུད་པའི་རྣམ་ཐར། །
དུ་རྫོགས་པར་གྲུབ་སྟེ། དཔལ་འཁོར་ལོ་སྡོམ་པའི་རྡུལ་ཚོན་གྱི་དཀྱིལ་འཁོར་དུ་
རབ་ཏུ་གནས་པ་རྒྱས་པར་མཛད་ཅིང་བཟོ་བོ་རྣམས་ཀྱང་ཡོན་གྱིས་ཚིམས་པར་
མཛད་དོ། །དེ་ནས་དབེན་དགོན་དུ་མ་འོངས་པའི་བསྟན་རྒྱུན་ལ་དགོངས་ཏེ་རྟེན་
བཞེངས་མང་དུ་མཛད་ཅིང་རྟེན་བཞེངས་གྲུབ་འཕྲལ་དུ། ད་ནི་སྐྱེ་བ་འདི་ལ་
བལྟོས་པའི་རྣམ་གཡེང་དང་འདྲེས་པའི་བྱ་བ་བྱེད་དགོས་ཀྱང་དེ་ཙམ་གྱིས་མཇུག་
བསྡུས། ཚེ་འདི་དོན་གཉེར་གྱི་མི་དང་མི་འཕྲད། འཇིག་རྟེན་ཆོས་བརྒྱད་ཀྱི་རྣམ་
རྟོག་དང་མཚམས་པོ་ཆེ་བཅད་ནས་ཚེ་དང་སྒྲུབ་པ་མཉམ་པ་ཞིག་བྱའོ་སྙམ་དུ་
ཐུགས་ལ་བཅངས་ཤིང་། སྐུ་མདུན་བློ་བཟང་པ་དང་ཡང་བགྲོས་ཏེ་དེ་འཕྲལ་སྐུ་
མཚམས་དམ་པར་བཅས། ཐུན་མཚམས་རྣམས་སུ་ཕྱག་དཔེ་གཟིགས་པ་སོགས་
ཀྱང་བཤོལ་ཏེ་ཟླ་བ་དྲུག་བདུན་གྱི་བར་དགེ་སྦྱོར་ལ་བརྩོན་པར་མཛད་པས་དགེ་
སྦྱོར་ལ་བྲོད་བརྙེད་དེ་འདི་ཁའི་རྒྱུན་སྐྱོང་རྒྱུ་བྱུང་ན་ལམ་སྣ་ཟིན་པ་ལའང་ཚེགས་
མི་ཡོང་བ་འདུག་སྙམ་པ་ཐུགས་ལ་ཤར། དེ་དུས་ཐུགས་ངེས་འབྱུང་སྐྱོ་ཤས་ཤིན་
ཏུ་ཆེ་བས་ཚེ་འདིར་དཔལ་ཤ་བ་རི་པ་དང་། རྗེ་མི་ལ་རས་པ་ལྟར་ཚེ་དང་སྒྲུབ་པ་
མཉམ་པ་ཞིག་བྱེད་སྙམ་པ་ནར་མར་ཡོད་པ་ན་རྗེ་བཙུན་ཙོང་ཁ་པ་ཆེན་པོ་མདུན་
གྱི་ནམ་མཁར་བྱོན་ནས། རང་དང་གཞན་ལ་ཕན་པའི་ཕྱིར། །ཐོས་པས་ངོམས་
པར་མི་བྱ་སྟེ། །ས་གསུམ་བརྙེས་པའི་སེམས་དཔའ་ཡང་། །ཐོས་པས་ངོམས་པ་
མེད་ལ་ལྟོས། །ཞེས་གསུང་བ་ཞིག་གསལ་བར་བྱུང༌། དེ་ནས་རིང་པོ་མ་ལོན་པར་
སྐུ་མཚམས་གྲོལ་ཏེ་མནལ་ལམ་དང་ཐུན་བར་དབང་ལུང་མན་ངག་མཐའ་ཡས་པ་
གསན་ ཅིང་། གཞུང་ ཆེན་ མོའི་ རྩ་ འགྲེལ་ རྣམས་ ལའང་ ཞིབ་ ཏུ་ གཟིགས་ ཏེ།
མངོན་རྟོགས་རྒྱན། རྒྱུད་བླ་མ། རྩ་བ་ཤེས་རབ། རིན་ཆེན་ཕྲེང་བ། རིགས་པ་
07-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དྲུག་ཅུ་བ། བཤེས་པའི་སྤྲིང་ཡིག་བཞི་བརྒྱ་པ། དབུ་མ་འཇུག་པ། བསླབ་བཏུས་
རྩ་བ། བྱང་ཆུབ་སེམས་དཔའི་སྤྱོད་པ་ལ་འཇུག་པ། བྱང་ཆུབ་ལམ་སྒྲོན། བློ་སྦྱོང་
རྩ་ བ་ འགའ། འདུས་ པའི་ རྩ་ རྒྱུད། བདེ་ མཆོག་ རྩ་ རྒྱུད། བརྟག་ གཉིས། དུས་
འཁོར་བསྡུས་རྒྱུད་བསྡུས་པ། མགོན་པོ་ཀླུ་སྒྲུབ་ཀྱི་རིམ་ལྔ་སོགས་གཞུང་ཆེན་མོ་
མང་པོ་ལ་ཞལ་ཏོན་རེ་མོས་སུ་མཛད། རྗེ་རིན་པོ་ཆེ་བཀྲས་རིན་པ། ཚོགས་ཆེན་
མཁན་པོ་རིན་རྒྱམ་པ་སོགས་དགེ་བའི་བཤེས་གཉེན་བཅུ་ ཙམ་ཞིག་ལ་བདེ་
མཆོག་ ལུ་ ཧི་ པའི་ དབང་ དང༌། དམར་ཁྲིད། སྣར་ ཐང་བརྒྱ་ རྩའི་ རྗེས་གནང་
།
སྒྲོལ་ མ་ ཉེར་ གཅིག་ གི་ རྗེས་ གནང་། བརྒྱད་ སྟོང་ པའི་ ལུང་། བཀའ་ གདམས་
གཞུང་དྲུག་གི་ལུང་། ལམ་རིམ་གྱི་ཁྲིད་སོགས་ཆོས་ཀྱི་རྣམ་གྲངས་ཤིན་ཏུ་མང་བ་
གནང་། དམ་ པ་ དེ་ ཉིད་ ཀྱི་དྲུང་ དུའང་། ནཱ་རོ་མཁའ་སྤྱོད་མའི་དབང་། མཁའ་
སྤྱོད་གཞན་གཉིས་ཀྱི་རྗེས་གནང་། འཇམ་དབྱངས་ཆོས་སྐོར། ཞབས་བརྒྱད་པའི་
རྗེས་གནང་། གླེང་འབུམ་ཆེན་མོ། མདོ་རྩ། སུམ་ བརྒྱ་ པ། མངོན་ པ་ ཀུན་ལས་
བཏུས་དང་མཛོད་རྩ་བ། འགྲེལ་པ་དོན་གསལ། མདོ་ཀུན་ལས་བཏུས། ཇོ་བོའི་
ཆོས་ཆུང་བརྒྱ་རྩ། དབུ་མ་རིགས་ཚོགས་དྲུག །བྱམས་ཆོས་ལྔ། འཇིགས་བྱེད་ཀྱི་
བསྐྱེད་རིམ་ཆེན་མོ་མཁས་གྲུབ་ཐམས་ཅད་མཁྱེན་པའི་གསུང་གི་འཕྲོ་ཆོས་རྗེ་བློ་
གྲོས་ཆོས་སྐྱོང་བས་མཛད་པ་རྣམས་ཀྱི་ལུང་གསན། ཉིན་མཚན་ཁོར་ཡུག་ལྟ་བུར་
ཕན་ཚུན་རེ་མོས་སུ་ཆོས་ཀྱི་འཁོར་ལོ་བསྐོར་ཏེ། མངོན་ཆུང་བར་དབེན་དགོན་དུ་
ཕེབས། དེ་དུས་དབེན་པ་ལ་ཤིན་ཏུ་དགྱེས་པ་ཆེ་ཞིང་། ད་ལམ་བྱ་བྲལ་གྱི་བརྟུལ་
ཞུགས་བླངས་ཏེ་ཕྱིར་ཟློག་པ་མེད་པ་སྔོན་གྱི་གྲུབ་ཐོབ་རྣམས་དང་། མཚུངས་པ་
ཞིག་བྱེད། དེ་ལྟར་བྱེད་པ་ལ་འདི་ནང་གི་ལྟོ་གོས་ཙམ་ལ་ཡང་འཁྲི་བ་ཆོད་པ་
- 98 -



ལམ་རིམ་བླ་མ་བརྒྱུད་པའི་རྣམ་ཐར།
ཞིག་མ་བྱུང་ན་བྱ་བྲལ་གྱི་མིང་བཏགས་པའི་གཉིས་མེད་སེང་གེར་སོང་ན་མ་
ལེགས་སོ་སྙམ་དུ་དགོངས་ཏེ་བཅུད་ལེན་གྱི་རྣམ་གྲངས་དུ་མ་ལ་གོམས་པ་ཉམས་
འོག་ཏུ་ཆུད་པར་མཛད་ཅིང་རླུང་སྦྱོར་འཁྲུལ་འཁོར་སོགས་ལ་གོམས་པ་ཕུལ་ཕྱིན་
ཡོད་ཀྱང་ད་དུང་བོགས་དབྱུང་བའི་ཕྱིར་དགུན་སྟོད་བྲག་རྒྱར་ཕེབས་ནས་བརྩོན་
པར་མཛད་པས་ཞག་བདུན་ཙམ་གྱིས་བཀའ་བརྒྱུད་པའི་ལུགས་ཀྱི་རས་ཕུད་
བཏང་ ཆོག་ པ་བྱུང་། དེར་ གཡེང་བ་མེད་ཅིང་ཐུགས་ རིག་དྭངས་ པས་ ཉམས་
མགུར་མང་པོ་མཛད་ཅིང་། འགའ་ཞིག་ཡི་གེར་མཛད་པ་ནི་འདི་ལྟར། ན་མོ་གུ་
རུ་མཉྫགྷོ་ཥཱ་ཡ། བློ་གཏད་ཐུབ་ཀྱི་བླ་མ་དཀོན་མཆོག་གསུམ། །རྐང་རུས་པའི་
ཁོང་ནས་སྐྱབས་བཟུང་སྟེ། །བཀའ་མདོ་རྒྱུད་ཀྱི་ལམ་ལས་འོངས་པ་ཡི། །གླུ་ཚིག་
གསུམ་གྱི་སྙིང་གཏམ་འདི་སྐད་སྨྲ། །དུས་ད་ལྟ་རང་དབང་ཡོད་པའི་ཚེ། །དོན་
འབྲས་མེད་སྤུན་པ་མ་འཕྱར་བར། །ལས་བྱས་པས་འཚེང་བའི་རྣམ་དཀར་ལ། །
ཡིད་རྩེ་གཅིག་ཏུ་དྲིལ་ན་དོན་པོ་ཡིན། །ཚེ་འདི་ཡི་མདུན་མ་ཅི་བྱས་སླ། །ཚེ་ཕྱི་མ་
ཤུལ་ རིང་ འཇིགས་ པ་ ཆེ་། །ལམ་ཤུལ་ རིང་ འཇིགས་ པའི་ བསྐྱེས་བསུ་དང་། །
རྒྱགས་འཛད་མེད་ཀྱི་གྲབས་གཤོམས་བྱས་ན་ལེགས། །སྔར་འདོད་ཡོན་རོ་ལ་ཇི་
ཙམ་སྤྱད། །དེ་བསམས་ན་སྙིང་པོ་ཅི་འདྲ་འདུག །ད་རང་ཉིད་རང་གིས་མ་བསླུ་
པར། །བློ་འགྱོད་མེད་ཀྱི་གདེངས་དྲོད་ཚེགས་སུ་ཚུད། །རང་མངལ་དུ་ཞུགས་པ་
ནས་བཟུང་སྟེ། །དགྲ་འཆི་བདག་དྲུང་དུ་ཆས་ཟིན་ཅིང་། །དུས་ཡུད་ཙམ་སྡོད་པའི་
སྐབས་མེད་པས། །སྙིང་ངང་རིངས་ཀྱི་ལོངས་ཡོད་བདུད་ཀྱིས་བསླུས། །དགུང་
མཁའ་ལ་ཤར་པའི་འཇའ་ཚོན་དེ། །གཟུགས་མཛེས་ཀྱང་མྱུར་དུ་ཡལ་ནས་འགྲོ །
གཞོན་ཤ་ཁྲག་རྒྱས་པའི་ལང་ཚོ་ཡང་། །དུས་སྐད་ཅིག་གིས་མི་རྟག་འགྱུར་བའི་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆོས། །དབྱར་ ཆར་ སྤྲིན་ནང་གི་གློག་དམར་བཞིན། །དུས་སྙིགས་མའི་ཚེ་ཐུང་
ཞག་འགའ་འོ། །མི་རྒན་གཞོན་གོ་རིམ་མི་འདུག་པས། །ཕྱིས་གཡེང་མེད་དུ་བག་
གཟོན་དམ་པོ་མཛོད། །གཉེན་འཁོར་གཡོག་སྤྲིན་གྱི་འདུ་འགོད་དང་། །སྲོག་མི་
བརྟན་ཆུ་ཡི་ཆུ་སྦྱར་དང་། །ནོར་ལོངས་སྤྱོད་རྨི་ལམ་དཔལ་འདྲ་བས། །ཚེ་རྟག་
འཛིན་གྱི་མདུན་གྲབས་ཅམ་སྟེ་ཞོག །རྟེན་དལ་འབྱོར་ལྡན་པའི་མི་ཡི་ལུས། །
འདི་རྙེད་པར་དཀའ་ཞིང་འཇིགས་པར་སླ། །དུས་ད་རེས་ལན་ཅིག་རྙེད་པ་འདི། །
དོན་མདོ་མེད་དུ་གཏོང་ན་སྨྱོན་པ་ཡིན། །ཡུལ་ཡུལ་ཅན་ཆོས་རྣམས་ཇི་སྙེད་པ། །
བློས་མ་བརྟགས་མ་དཔྱད་ཉམས་དགའ་ཡང་། །དོན་དཔྱད་ན་མི་དམིགས་སྟོང་
པའི་ངང་། །དབྱིངས་དེ་རུ་རིག་པ་གཅེར་བུར་ཞོག །སེམས་ཆགས་སྡང་རྗེས་སུ་
མ་འཕྲོ་བར། །རྗེ་རྒྱལ་བའི་གསུང་གི་གཅེས་པའི་མཛོད། །ལམ་སྟོང་ཉིད་སྙིང་
རྗེའི་སྙིང་པོ་ཅན། །འདི་འབྲལ་མེད་དུ་སྒོམས་དང་ཡུན་དུ་དགེ །ཕྱི་ཐོས་བསམ་
སྒྲོ་འདོགས་མ་ཆོད་ཀྱང་། །སེམས་འཁོར་འདས་རྩ་བར་གསུངས་པའི་ཕྱིར། །
ནང་ཤེས་རྒྱུད་ཞི་ཞིང་དུལ་བར་གྱིས། །ཆོས་ཟབ་དོན་གྱི་སྙིང་པོ་བསྡུས་པ་ཡིན། །
ལུས་སྣང་སྟོང་ཚོགས་པ་ལྷ་ཡི་སྐུ། །ངག་གྲག་སྟོང་བཟླས་པ་རྒྱུན་མི་འཆད། །
ཡིད་བདེ་སྟོང་དབྱིངས་ལས་མ་གཡོས་པར། །ཕ་བླ་མའི་རྣམ་ཐར་རྗེས་སུ་སྐྱོངས།།
གཏམ་འདི་ལྟར་སྨྲས་པའི་དགེ་བ་དེས། ཁམས་གསུམ་གྱི་འཁོར་བའི་སེམས་ཅན་
རྣམས། །རྒྱུ་ཀུན་འབྱུང་འབྲས་བཅས་ཡོངས་སྤངས་ཏེ། །སྐུ་གསུམ་གྱི་གོ་འཕང་
མྱུར་ཐོབ་ཤོག །དེ་ནས་དབེན་དགོན་ཚོགས་པ་ཇེ་རྒྱས་སུ་སོང་སྟེ་དགེ་འདུན་
མང་དུ་ཚོགས་པ་དང་། ཕྱོགས་འདུས་ཀྱི་དད་ལྡན་བཅས་ལ་ལམ་རིམ། བློ་སྦྱོང་།
བཀའ་ གདམས་ གླེགས་ བམ། དཔེ་ ཆོས་ རིན་ སྤུངས། འདུལ་ བའི་ བསླབ་ བྱ།
- 100 -



ON
ལམ་རིམ་བླ་མ་བརྒྱུད་པའི་རྣམ་ཐར། །
འཇིགས་བྱེད་དང་ བདེ་མཆོག་ སོགས་ ཀྱི་བསྐྱེད་རྫོགས་དམར་ཁྲིད། ལྟ་ ཁྲིད།
གསང་བདེ་འཇིགས་གསུམ། གདུགས་དཀར་སོགས་ཀྱི་དབང་། སྣར་ཐང་བརྒྱ་
རྩའི་རྗེས་གནང་། ཆོས་སྐྱོང་མང་པོའི་རྗེས་གནང་། བསྒྲུབ་སྐོར་སོགས་རྒྱས་པར་
མཛད་དེ་ཀློག་པ་ཐོས་བསམ་གྱི་འཁོར་ལོ་དང་། སྟོན་དང་དགུན་གྱི་དུས་འདུ་
འཛིས་དབེན་པར་མཛད་དེ། སྐུ་མཚམས་སུ་གཞུགས་ནས་ལྷག་པའི་ལྷ་མང་པོའི་
བསྙེན་བསྒྲུབ་སོགས་བསམ་གཏན་གྱི་འཁོར་ལོ་དང༌། སོས་དང་དབྱར་མཇུག་
མྱང་སྟོད། ཤབ། ཤངས། ཐོན་སོགས་ཅི་རིགས་སུ་ཕེབས་ནས་ཆོས་དང་མཐུན་
པར་སྡེ་དཔོན་རིགས་དང་བན་སྐྱའི་ཚོགས་མང་པོའི་བཞེད་པ་འགེངས་པ་སོགས་
བྱ་བ་ལས་ཀྱི་འཁོར་ལོ་ལའང་བརྩོན་པར་མཛད། དེ་དག་གི་སྐབས་སུའང་།
དམ་པའི་འགྲོ་བ་གཉིས་ཡིན་ཏེ། །ཐམས་ཅད་ཕུན་སུམ་ཚོགས་པའམ། །ཡང་ན་
ནགས་སུ་གནས་པའོ། །ཞེས་འབྱུང་བ་ལྟར། རབ་མི་གྲལ་ནས་བུད་དེ། མང་དུ་
ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱིས་གནས་པ་བདེ། །
ཞེས་བཀའ་སྩལ་པ་ལྟར། གཞན་གྱི་དོན་དུ་རང་དོན་གཙོ་བོ་ལྟར་བསྒྲུབ་པའི་
སྒྲུབ་པ་ཞིག་བྱེད། དེ་མིན་རང་དོན་གྱི་འཁྲི་བ་བཅད་དེ་བསྟན་པ་དང་སེམས་ཅན་
གྱི་དོན་ཕུན་སུམ་ཚོགས་པ་གང་རུང་ཞིག་བསྒྲུབ་པར་བྱའི། དེ་གཉིས་གང་ཡང་མ་
ཡིན་པའི་གསོན་པ་ཙམ་ལས་ཤི་བ་ལེགས་སོ་སྙམ་དུ་དགོངས་པ་བྱུང་ཞིང་། དེ་
དང་མཐུན་པར་བླ་མ་དཀོན་མཆོག་ལ་ཡང་སྙིང་ནས་རེ་དོགས་དང་བྲལ་བའི་
གསོལ་བ་འདེབས་པ་འདི་ལྟར་མཛད་དེ། །
ན་མོ་ཨརྱ་མེ་ཏྲི་ཡ། སྟེང་དགའ་ལྡན་ལྷ་བརྒྱའི་གཙུག་རྒྱན་དུ། །རྗེ་ ས་
བཅུའི་དབང་ཕྱུག་མི་ཕམ་མགོན། །དཔལ་ནམ་མཁའ་དྲི་མ་མེད་པ་དང་། །ཕ་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཉམ་ མེད་ འཇམ་ དཔལ་ སྙིང་ པོའི་ ཞབས། །སྲས་ དཔག་ མེད་ སེམས་ དཔའི་
འཁོར་དབུས་སུ། །ཆོས་ཐེག་མཆོག་དགའ་སྟོན་འགྱེད་པ་དེར། །བདག་གདུང་
བའི་སེམས་ ཀྱིས་གསོལ་འདེབས་ན། །ཐུགས་བརྩེ་བའི་ལྕགས་ཀྱུས་དྲངས་སུ་
གསོལ། །དུས་དེང་སང་བསྟན་པའི་གཟུགས་བརྙན་འདི། །ལར་ཡིད་ལ་བརྣགས་
ཀྱང་ཕན་པ་མེད། །དོན་དེ་ཕྱིར་ཡིད་དགའ་ཆོས་འཛིན་དུ། །དུས་མྱུར་པ་ཉིད་དུ་
བགྲོད་པར་སྨོན། །ཚེ་འདི་ནང་འགགས་པའི་དེ་མ་ཐག །རྗེ་རྒྱལ་ཚབ་ཆོས་ཀྱི་
མདུན་ས་དེར། །ཡིད་དང་བའི་རླུང་གིས་རབ་འཕངས་ནས། །ཆོས་ཐེག་པ་ཆེ་ལ་
སྤྱོད་པར་ཤོག །ཚེ་འདི་ནང་རང་གཞན་དོན་འགྲུབ་པའི། །ལས་མཐུ་དང་ལྡན་པ་
མ་མཆིས་ན། །ཕ་ཁྱེད་ལ་ཐུགས་རྗེ་ཚད་མེད་པས། །དུས་ད་ལྟ་གནས་དེར་དྲང་དུ་
གསོལ། །མི་ཁོ་བོའི་འདི་ ཕྱིའི་བདེ་ལེགས་ཀུན། །རྗེ་ བླ་མ་ཁྱེད་རྣམས་མཁྱེན་
ལགས་པས། དུས་འདི་ནས་བྱང་ཆུབ་མ་ཐོབ་བར། །ལམ་ངན་པའི་གཡངས་ལས་
བསྐྱབ་ཏུ་གསོལ། །ཅེས་པའོ། །དེ་ནས་རྣམ་འཕྱང་ཞེས་པ་ས་ཕོ་ཁྱིའི་ལོ་ཆོས་གྲྭ་
ཆེན་པོ་གངས་ཅན་ཆོས་འཕེལ་གྱི་མཁན་པོར་འབྱོན་དགོས་ཚུལ་སྡེ་བ་ལྷུན་པོ་རྩེ་
བ་དང་མཆོད་ཡོན་ཐམས་ཅད་ཀྱིས་ནན་གྱིས་གསོལ་བ་བཏབ་པ་ལ་བརྟེན་ནས་
ལྔ་མཆོད་ཆེན་མོའི་ཉིན་ཆོས་གྲྭ་ཆེན་པོ་གངས་ཅན་ཆོས་འཕེལ་གྱི་ཁྲི་ཐོག་ཏུ་
ཕེབས་ཚོགས་པ་ལ་ལམ་རིམ་ཆེན་མོའི་གཟབ་བཤད་དང། དེའི་དུས་གངས་ཅན་
དགེ་བཤེས་རགས་ཤིང་མང་བས། དཀའ་བཅུ་རབ་འབྱམས་བཞི་བཅུ་ཙམ་གྱིས་
གསོལ་བ་བཏབ་ནས་ལམ་རིམ་གྱི་ཁྲིད་རྒྱས་པར་སྩལ། ཐམས་ཅད་ཀྱིས་ངག་
འཛིན་དང་ཤར་སྒོམ་དུ་མཛད། དཔྱིད་དུས་ཚོགས་པར་སྣར་ཐང་བརྒྱ་རྩའི་རྗེས་
གནང་དང་། གནས་ པ་ པཎ་ཆེན་མཁར་ བྲག་པ། ཤར་བྱང་སློབ་དཔོན་གཉིས་
- 102 -



ལམ་རིམ་བླ་མ་བརྒྱུད་པའི་རྣམ་ཐར། །
སོགས་དགེ་བཤེས་དྲག་རིམ་ཉི་ཤུ་སྐོར་ལ་དགོང་ཇ་ཉིས་སྦྲེལ་གྱི་རིང་། རྡོ་རྗེ་
འཆང་ཆེན་པོའི་ལམ་གྱི་རིམ་པའི་བཤད་ལུང་གནང་། མཇུག་ཏུ་མདོ་སྔགས་ཀྱི་
འབེལ་མཆིད་དང་རིགས་ལུང་རྒྱུན་རིང་ཉིན་རེ་བཞིན་མཛད་དེ་བཤད་སྒྲུབ་ཤིན་
ཏུ་འཕེལ། དེ་ནས་ཁྲོ་ཕུའི་སྨོན་ལམ་ལ་ཕེབས་ཏེ་སྐྱ་སེར་ཕོན་ཆེ་བ་འཚོགས་པར་
དགེ་འདུན་རྣམས་ལ་མང་ཇ་དང་འགྱེད་སོགས་རྒྱ་ཆེར་གནང་ཞིང་། སྐྱེ་བོ་སྟོང་
ཕྲག་དུ་མ་འཚོགས་པ་ལ་བྱམས་པ་ལུང་བསྟན་པའི་མདོ་དང༌། སྐྱེས་རབས་ཐུན་
རེའི་སྤྱི་ཆོས་ཀྱི་སྲོལ་གསར་དུ་བཙུགས། མདོར་ན་སངས་རྒྱས་ཀྱི་བསྟན་པ་དང་།
སེམས་ཅན་གྱི་ཕན་བདེ་རྒྱས་པ་རྗེ་ཉིད་མཐོང་ཐོས་དྲན་རེག་ཏུ་གྱུར་པ་ཐམས་
ཅད་རྗེ་བཙུན་གྱི་ཞབས་དྲུང་དུ་སྐྱེས་ནས། བྱམས་པའི་བསྟན་པ་ལ་བྱ་བ་བྱེད་
པའི་སྨོན་པ་རྒྱ་ཆེར་མཛད། གངས་ཅན་གྱི་ཆོས་སྡེ་སྐྱོང་རིང་དབྱར་ཆོས་གངས་
ཅན་དང༌། སྟོན་དུས་སོགས་རྒྱུན་པར་དབེན་དགོན་རང་དུ་བཞུགས་ནས་བཤད་
སྒྲུབ་ཀྱི་རྒྱུན་བསྐྱངས། དེ་ནས་གངས་ཅན་ཡང་ཡུན་རིང་འཛིན་མི་ཐུབ། གང་བྱེད་
རིང་ཕན་པ་ཞིག་བྱའོ་སྙམ་དུ་དགོངས་ནས་འདུ་ཁང་ལ་ཞིག་གསོ་དང་སྐུ་གསུང་
ཐུགས་རྟེན་གསར་བཞེངས་སྤྱི་འཇོག་སོགས་ཆོས་ཟང་ཟིང་གཉིས་ཀའི་སྒོ་ནས་
བཀའ་དྲིན་ཟླ་མེད་མཛད། དེ་ནས་སྲད་རྒྱུད་དུ་ཕེབས་ནས་སློབ་དཔོན་རིན་པོ་ཆེ་
རྒྱུད་ཆེན་སངས་རྒྱས་རྒྱ་མཚོའི་དྲུང་དུ་འཇམ་རྡོར། གཤིན་རྗེ་གཤེད་དམར་ནག་
གཉིས། འཇིགས་བྱེད་ལུགས་གསུམ་སོགས་བླ་མེད་དང་། རྡོར་དབྱིངས། དཔལ་
རྩེ་ སོགས་རྣལ་ འབྱོར་རྒྱུད། རྣམ་སྣང་མངོན་བྱང་། ཕྱག་རྡོར་དབང་བསྐུར་བ་
སོགས་ སྤྱོད་ རྒྱུད་ དང་། དམ་ ཚིག་ གསུམ་ བཀོད། རྣམ་རྒྱལ་མ། རྣམ་འཇོམས།
གདུགས་དཀར། འོད་ཟེར་ཅན། སྟོན་པ་ལ་ཁྲུས་ཀྱི་ལྷ་མོ་བརྒྱད་ཀྱིས་བསྐོར་བ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང༌། ཡང་སྟོན་པ་ལ་བཀྲ་ཤིས་ཀྱི་ལྷ་མོ་བརྒྱད་ཀྱིས་བསྐོར་བའི་དབང་སོགས།
རྒྱུད་སྡེ་བཞིའི་རིགས་ཀྱི་དབང་སུམ་ཅུ་སྐོར་དང་། འདུས་པ། བདེ་མཆོག །རྣལ་
འབྱོར་མའི་སྔགས་བཏུ། སྒྲུབ་ཐབས་བརྒྱ་རྩ། སྒྲུབ་ཐབས་རྒྱ་མཚོ། ལེགས་ལྡན།
སྟག་ཞོན། དུད་སོལ་མ། ཏྲཀ་ཤད་ རིགས་མང་པོ། ཕག་མོ། སྲོག་སྒྲུབ་མ། དུས་
མཚན་མ། ནམ་མཁའི་གོས་ཅན་མ་སོགས་ཀྱི་རྗེས་གནང་། རྣམ་སྲས་བཀའ་མི་
འདྲ་བ་བཅུ་གསུམ། དེའི་བེའུ་བུམ་ཡོངས་རྫོགས་ ཀྱི་ལུང་རྣམས་དང་། གཞན་
ཡང་ཟབ་རྒྱས་ཀྱི་གདམས་པ་ཞལ་ཤེས་ཤིན་ཏུ་མང་བ་གསན། སྲད་རྒྱུད་ན་
བཞུགས་སྐབས་བཀྲ་ཤིས་ལྷུན་ པོའི་ ཁྲི་ཐོག་ཏུ་མྱུར་བར་ཕེབས་དགོས་པའི་
མནལ་ལམ་གསལ་བ་བྱུང་། དེ་ནས་ཚུར་ལམ་ཞ་ལུར་ཕེབས། རྗེ་འདི་སྐུ་ན་ཕྲ་མོ་
ནས། ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ལ་ཐུགས་དད་ལྷག་པར་ཆེ་བ་
ཞིག་ཡོད་པའི་སྟབས་རི་མཐིལ་གཉིས་ཀའི་གནས་གཟིགས་ཀྱང་ཞིབ་ཏུ་མཛད།
རིང་པོ་མ་ལོན་པར་མྱང་ཕྱོགས་ལ་ཕེབས་དགོས་བྱུང་། དགེ་ཚ་དང་བསྟན་དཔལ་
འཁོར་བདེ་ཆེན་དུ་གྲྭ་ཚང་སོ་སོར་འདོད་ཆོས་ཀྱི་ཆར་ཕབ་ཅིང་། སྤྱི་ཐོག་ཏུ་བླ་མ་
སློབ་དཔོན་མང་པོ་དགེ་བཤེས་རགས་བསྡུས་རྣམས་ལ་བདེ་མཆོག་ལཱུ་ཧི་པའི་
དབང་ཡོངས་རྫོགས་མཛད། དེ་ནས་དབེན་དགོན་དུ་ཕེབས་ཏེ་དགའ་ལྡན་སྒྲུབ་
རྒྱུད་ཀྱི་བསྟན་པ་ནམ་ཡང་མི་ཉམས་པར་བྱ་བའི་ཕྱིར་དང་རྗེ་གོང་མ་རྣམས་ཀྱི་
ཐུགས་དགོངས་ཡོངས་སུ་རྫོགས་པར་བྱ་བའི་ཕྱིར་དང་དད་པ་ཅན་གྱི་རྫས་རྣམས་
ཆུད་མི་ཟ་བར་ གཏེར་དུ་སྦ་བའི་ ཕྱིར་ སྐུ་གསུང་ཐུགས་རྟེན་ གསར་བཞེངས།
མཆོད་རྫས་གསར་བཞེངས། དགེ་འདུན་གྱི་མཁོ་བའི་ཡོ་བྱད་གསར་བཞེངས་
སོགས་གངས་རིའི་ཁྲོད་ཀྱི་སྒྲུབ་སྡེ་ཞིག་ལ་འགྲན་ཟླ་དང་བྲལ་བ་བསྐྲུན་པར་
- 104 -



ལམ་རིམ་བླ་མ་བརྒྱུད་པའི་རྣམ་ཐར།
མཛད། དེ་ནས་བཀྲ་ཤིས་ལྷུན་པོའི་བླ་མ་དགེ་འདུན་ཚང་མས་དད་འདུན་རྩེ་
གཅིག་པས་བཀྲ་ཤིས་ལྷུན་པོར་རྗེ་དགེ་འདུན་གྲུབ་ཀྱི་གདན་སར་ཕེབས་དགོས་
ཞེས་ནན་ཆེར་གསོལ་བ་བཏབ་པ་ལ་བརྟེན་ནས་དགུང་ལོ་སོ་གཅིག་པ་ཀུན་ལྡན་
ཞེས་པ་ལྕགས་ཕོ་བྱི་བའི་ལོ་ཟླ་བ་བཅུ་གཉིས་པའི་ཚེས་གསུམ་ལ་ཆོས་གྲྭ་ཆེན་པོ་
བཀྲ་ཤིས་ལྷུན་པོའི་ཁྲི་ཐོག་ཏུ་ཕེབས་འདུས་པ་རྒྱ་མཚོའི་དབུས་སུ་མི་འཇིགས་
སེང་གེའི་ཁྲི་ལ་ཞབས་སེན་བཀོད་ནས་ཚོགས་ཆེན་ལ་སྣར་ཐང་བརྒྱ་རྩའི་རྗེས་
གནང་། སྒྲོལ་མ་ཉེར་གཅིག་གི་ རྗེས་གནང་། བཀའ་གདམས་ཆོས་འབྱུང་ཆེན་
མོའི་ལུང་། རྩ་བ་ཤེས་རབ། དབུ་མ་འཇུག་པ། མངོན་རྟོགས་རྒྱན་རྣམས་ཀྱི་ལུང་
གནང་། དེ་ནས་རིམ་གྱིས་ཆོས་འཁོར་རྒྱ་ཆེར་བསྐོར་ཞིང་། དཔྱིད་གངས་ཅན་དུ་
ཕེབས་ནས་རབ་བྱུང་བསྙེན་རྫོགས་མང་དུ་གནང་ཞིང་གཞན་ཡང་ཆོས་འཁོར་རྒྱ་
ཆེར་བསྐོར། ཁྲོ་ཕུའི་སྨོན་ལམ་ལ་ཕེབས་ནས་སེར་སྐྱ་བགྲང་བ་ལས་འདས་པ་ལ་
ཐར་པའི་ས་བོན་བཞག་སྟེ་རྒྱལ་བའི་བསྟན་པ་ལ་བྱ་བ་རྒྱ་ཆེར་མཛད། གངས་
ཅན་པ་རྣམས་དབུ་མཁྲེགས། སྟབ་སྟོབ་ཏུ་འདུན་པ་ཤིན་ཏུ་དཀའ་བ་ཞིག་ཡིན་
ནའང་། རྗེ་འདི་ལ་ནི་རྩ་བའི་དགོན་པ་འདེབས་པ་པོ་པཎ་ཆེན་བཟང་པོ་བཀྲ་
ཤིས་ལས་ཀྱང་དད་མོས་ཆེ་བར་མཛད་དོ། །དེ་ནས་གངས་ཅན་གྱི་གདན་ས་
འཇོག་པར་མཛད་ནས་བཀྲ་ཤིས་ལྷུན་པོར་དབྱར་གནས་ཐོག་ཚོགས་པར་ཐམས་
ཅད་མཁྱེན་པ་དགེ་འདུན་རྒྱ་མཚོའི་གསུང་འབུམ་ཐོར་བུའི་ལུང་དང༌། འཇུག་
པའི་ཊིཀ་ཆེན་དགོངས་པ་རབ་གསལ་གྱི་ལུང་སྩལ། དེའི་སྟོན་གསེར་ཁང་གོང་པ་
དཔོན་སློབ་ཀྱིས་གདན་དྲངས། དགོན་རྒྱ་འོག་དང་བཅས་པ་ལ་འགྲོ་དོན་འཕྲིན་
ལས་ཇི་ལྟར་མཛད་ཚུལ་དེ་ཁའི་དུས་མཁན་ཆེན་ནོར་བཟང་རྒྱ་མཚོས་བསྐུལ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་དེ་འཕྲལ་ཚིགས་བཅད་དུ་མཛད་པའང་ཡོད་དོ། །དེ་ལྟར་གསེར་ཁང་གྲྭ་ཚང་
པ་རྣམས་ ཀྱིས་ སྤྱན་དྲངས་རྗེས། སྣ་ཚོགས་དབྱིག་གི་ལོའི་བར་ གྱི་སྟོན་ རིམ་
བཞིན་དཔལ་འཁོར་བདེ་ཆེན་གྱི་གྲྭ་ཚང་གཞི་གནས་པ། ལེགས་གྲུབ་པ། ལྷ་ཁང་
པ། ནོར་བུ་དགེ་ལྡན་པ་རྣམས་ཀྱིས་རིམ་གྱིས་རང་རང་གི་དགོན་རྒྱ་འོག་དང་
བཅས་པར་གདན་དྲངས་ཏེ་རྙེད་པ་དང་བཀུར་སྟི་བཟང་པོ་འགྲན་པ་བཞིན་དུ་
བསྒྲུབས། སྐྱ་སེར་གྱི་སྐྱེ་བོ་སྟོང་ཕྲག་མང་པོ་ལ་གང་འཚམ་གྱི་ཆོས་ཀྱི་ཆར་ཕབ་
སྟེ་ངན་འགྲོའི་སྒོ་གཏན་བཅད་ཅིང་མཐོ་རིས་དང་ཐར་པའི་ལམ་ལམ་པོ་ཆེ་བཞིན་
དུ་མཛད་དོ། །དེ་ནས་བཀྲ་ཤིས་ལྷུན་པོར་དགུན་ཆོས་ལ་འཇམ་དབྱངས་ཆོས་
སྐོར་ཡོངས་སུ་རྫོགས་ པ་གནང་། དཔྱིད་དབེན་དགོན་དུ་རི་ཁྲོད་པ་རྣམས་ལ་
འདོད་ཆོས་ཅི་རིགས་སྩལ་ནས། སྒྲུབ་ཐབས་རྒྱ་མཚོ་དང་བརྒྱ་རྩའི་ལྷ་གཙོ་བོ་
རྣམས་ཀྱི་བསྙེན་སྒྲུབ་ཅིག་མཛད། དེ་ནས་ཤངས་ཁུལ་གྱི་དད་ལྡན་རྣམས་ཀྱིས་
གདན་དྲངས་ཏེ་ཤངས་ཕུ་མདའི་སེར་སྐྱ་མཐའ་དག་ལ་ཞལ་མཇལ་དང་གསུང་གི་
བདུད་རྩི་སྩལ་ཏེ་ཐར་པའི་ས་བོན་ཐེབས་པར་མཛད། དེ་ནས་བཀྲ་ཤིས་ལྷུན་
པོའི་དགུན་ཆོས་དང་བསྟུན་ནས་དགོང་ཇའི་ཐོག་སྐྱེས་རབས་ཐུན་རེའི་གཟབ་
བཤད་སྩལ། དེ་ཡང་སྙིགས་མ་ལྔ་ལྷག་པར་བདོ་བའི་དུས་འདི་འདྲ་བར་ན་ཡུལ་
རྟེན་ཕུན་སུམ་ཚོགས་པ། གཞི་ཚུལ་ཁྲིམས་རྣམ་པར་དག་པའི་དགེ་འདུན་བརྒྱ་
ཕྲག་མང་པོ་དང་ལྷན་ཅིག་ཆོ་འཕྲུལ་ཆེན་པོའི་དུས་བཟང་པོར་དཀོན་མཆོག་
གསུམ་ལ་སྐྱབས་སུ་སོང་ཞིང་བྱང་ཆུབ་ཏུ་ཐུགས་བསྐྱེད། བསག་སྦྱང་གི་གནད་
བསྡུས་པའི་ཡན་ལག་བདུན་པ་སྔོན་དུ་བཏང་ནས། ཀུན་ཏུ་བཟང་པོའི་སྨོན་ལམ་
ཚུལ་བཞིན་དུ་བསྒྲུབས་པ་ནི་དུས་སྐབས་ཀྱིས་བསྟན་པ་དང་སེམས་ཅན་གྱི་དོན་
- 106 -



ལམ་རིམ་བླ་མ་བརྒྱུད་པའི་རྣམ་ཐར། །
བླ་ན་མེད་པ་དང༌། རང་གཞན་གཏན་གྱི་མདུན་མ་འགྲུབ་པའི་རྩ་བ་ཡིན་ནོ་སྙམ་
དུ་དགོངས་ནས་ཐོག་མར་མཛེས་བྱེད་ཀྱི་ལོ་རྟ་ཟླ་བའི་དཀར་ཚེས་གསུམ་ནས་
བཅུ་དྲུག་གི་བར་དུ་སྨོན་ལམ་ཆེན་མོ་ལེགས་པར་འཛུགས་པར་མཛད། དང་པོ་
མང་ཇ་རེ་རེ་ཙམ་ཡང་འགྲིག་པ་ཇི་ལྟར་སྙམ་དུ་ཐུགས་ཡིད་འཕྱང་མོ་ཉུག་ཏུ་གྱུར་
ཀྱང༌། ཕྱིས་ནི་ཉིན་རེ་མང་ཇ་ལྔ་དྲུག་ཙམ་ཡང་གཏོང་དགོས་པ་བྱུང་། དེ་ནས་
བཟུང་སྟེ་ལོ་ཉི་ཤུ་རྩ་ལྔའི་བར་ལ་བཀྲ་ཤིས་ལྷུན་པོར་དད་པ་ཅན་གྱི་རྫས་རྣམས་
ཆུད་མི་ཟ་བའི་ཕྱིར། གདན་ས་འདི་ཉིད་ལྷ་དང་བཅས་པའི་འགྲོ་བ་ཡོངས་ཀྱི་
བསོད་ནམས་ཀྱི་ཞིང་མཆོག་དམ་པར་བསྒྲུབ་ཕྱིར་སྐུ་གསུང་ཐུགས་རྟེན་གསར་
བཞེངས། མཆོད་ རྫས་ གསར་ བཞེངས་ དགེ་ འདུན་ ལ་ བསྙེན་ བཀུར་ གྱི་ རྒྱུན་
སོགས་གོང་འཕེལ་དུ་མཛད། ལྷག་པར་ཆོ་འཕྲུལ་སྨོན་ལམ་འཛུགས་པར་མཛད་
པ་འདི་ཉིད་རྒྱལ་བ་ཙོང་ཁ་པའི་ཡང་མཛད་ཆེན་གཅིག་ཡིན་པ་བཅས་པ་རྗེ་འདི་
རང་གི་ཡང་མཛད་ཆེན་ངོ་མཚར་བ་གཅིག་ཏུ་མཛད་དེ། ཚུལ་འདི་ལ་རྗེ་རང་ཉིད་
ཀྱི་ཞལ་ནས། འདི་ནི་ཁོ་བོའི་ཚེ་འདི་ལ་ལྟོས་པའི་རྣམ་ཐར་བཟང་བ་ཞིག་ཡིན་
སྙམ་པ་ཡོད་དེ། དགེ་བའི་བཤེས་གཉེན་པོ་ཏོ་བའི་རྣམ་ཐར་དུ། བོད་ན་དགེ་
འདུན་སྟོང་ཕྲག་དུ་མ་རྣམ་ཐར་གཅིག་ལ་འགོད་ནུས་པའི་དགེ་སློང་ཡོད་ཅེས།
དམ་པ་འདི་ཉིད་རྒྱ་གར་དུ་ཡང་གྲགས་ཞེས་འབྱུང་བ་ལྟར། དགེ་འདུན་སྟོང་རྭ་
ཅན་བརྒལ་བ་ལོ་གྲངས་དེ་སྙེད་དུ་ཐམས་ཅད་མཁྱེན་པ་བསྒྲུབ་པ་ལ་རྩེ་གཅིག་ཏུ་
ཐུགས་བསྟུན་ནས་འདུན་པ་རྨད་དུ་བྱུང་བའི་རྣམ་ཐར་ལ་འགོད་པར་བྱས་པའི་
ཕྱིར་དང༌། ཇི་སྐད་དུ། གང་གིས་ཕྱོགས་བཅུའི་ཞིང་རྣམས་ཇི་སྙེད་པ། །རིན་ཆེན་
བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བའི་མཆོག་རྣམས་ནི། །ཞིང་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གི་རྡུལ་སྙེད་བསྐལ་པར་ཕུལ་བ་བས། །གང་གིས་བསྔོ་བའི་རྒྱལ་པོ་འདི་ཐོས་
ནས། །བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་ཅིག་ཙམ་ཡང་དད་པ་
བསྐྱེད་ པ་ནི། །བསོད་ནམས་དམ་པའི་མཆོག་ཏུ་འདི་འགྱུར་རོ། །ཞེས་སོགས་
རྒྱལ་བའི་བཀའ་ཚད་མར་གྱུར་པས་ཞལ་གྱིས་བཞེས་པའི་བསོད་ནམས་གཞལ་
དུ་མེད་པ་རང་གཞན་གྱི་རྒྱུད་ལ་བསྐྲུན་པར་བྱས་པའི་ཕྱིར་རོ། །ཞེས་གསུངས་དེ་
ནས་དད་ལྡན་མང་པོས་བསྐུལ་ནས་རྟ་ནག་ལ་ཕེབས། སྐྱེ་བོ་མཐའ་ཡས་པ་
འདུན་པར་མཛད་ཅིང་། རྗེ་འགོས་ཀྱི་སྒྲུབ་གནས་ཞལ་གཟིགས་ཕུག་པ་མཇལ་
བར་མཛད་པས། ལྷས་མེ་ཏོག་གི་ཆར་ཕབ་ཅིང་ཚེ་ཆུའི་རྒྱུན་བབས། དེའི་འོག་
མཁའ་སྤྱོད་ན་དཔལ་ལྡན་ལྷ་མོའི་ལོགས་བྲིས་བྱིན་རླབས་ཅན་ཞིག་འདུག་པ་ལ་
མེ་ཏོག་འཐོར་བར་མཛད་པས་འོད་ཟེར་ཁ་དོག་སྣ་ལྔ་འཕྲོ་ཞིང་། རྣམ་འགྱུར་སྣ་
ཚོགས་སྟོན་པ་ཞིག་གཟིགས། དེ་ནས་བཀྲ་ཤིས་ལྷུན་པོར་ཕེབས། འདི་སྐབས་
རྒྱལ་བ་ཐམས་ཅད་མཁྱེན་པ་ཡོན་ཏན་རྒྱ་མཚོ་ཡང་ བྱང་ཕྱོགས་ཀྱི་རྒྱུད་ནས་
ཕེབས། ཕྱི་ནང་གི་རྐྱེན་དུ་མས་བསྐུལ་ཏེ་བཀྲ་ཤིས་ལྷུན་པོའི་མཁན་སློབ་ཐམས་
ཅད་ཀྱིས་མཇལ་བར་བྱོན། ཕེབས་ལམ་དུ་ཡང་རྩོལ་བ་ཆེན་པོས་བྱོན་པས་ཡ་
མཚན་དུ་བྱེད་པ་བྱུང་། དེ་དུས་རྗེ་རང་ཉིད་ནས་བདོག་པའི་དངོས་པོའི་ཕྱག་རྟེན་
གཟབ་ཅིང་། འབྲས་སྤུངས་སུ་མང་ཇ་འགྱེད་དང་བཅས་པ་གནང་། བཀྲ་ཤིས་
ལྷུན་པོའི་སློབ་དཔོན་པ་རྣམས་ཕྱིར་ཐེགས། རྗེ་རང་ཉིད་རེ་ཤིག་བཞུགས་རྒྱལ་བ་
ཐམས་ཅད་མཁྱེན་པ་ཆེན་པོས་ཆོས་བཀའ་མཐའ་ཡས་པ་གནང་དགོས་ཚུལ་
གསོལ་བ་བཏབ་པ་ལྟར། དགུན་འབྲས་སྤུངས་རང་དུ་བཞུགས་ནས་དབང་ལུང་
རྗེས་གནང་སོགས་ལམ་པ་ཀའི་ཀུ་ཤའི་ གྲངས་དང་མཚུངས་པ་འགྲོ་གང་ཆེ་
- 108 -



ལམ་རིམ་བླ་མ་བརྒྱུད་པའི་རྣམ་ཐར།
གཙོར་བཏོན་མཛད་ཅིང་ཞར་ལ་འབྲས་སྤུངས་ཀྱི་དཀའ་བཅུ་རབ་འབྱམས་ཕལ་
ཆེར་འདུས་པ་ལ་དཀའ་ཆེན་བཞིའི་རྩ་བའི་ལུང་ཡོངས་རྫོགས་དང་། རྒྱལ་བ་
ཡོན་ཏན་རྒྱ་མཚོ་དང་། དེའི་ཞབས་འབྲིང་བ་སློབ་དཔོན་པ་རྣམས་གདན་འཛོམ་
པ་ལ་དམར་ནག་གཉིས། ཞེ་དགུ་མ། རོ་ལངས་བརྒྱད་བསྐོར། དཔའ་བོ་གཅིག་
པ་རྣམས་ ཀྱི་དབང་གནང་། གཞན་ཡང་སྔ་ཕྱིར་དབང་དང་། རྗེས་གནང་དང་།
ཟབ་ཁྲིད་མན་ངག་ཞལ་ཤེས་སོགས་ཕལ་ཆེར་བུམ་པ་གང་བྱོའི་ཚུལ་དུ་འབུལ་
བར་མཛད་དོ། །རྒྱལ་བ་ཐམས་ཅད་མཁྱེན་པ་ཆེན་པོས་ཀྱང་སྐུ་ཚེ་མང་པོའི་སྔ་
རོལ་ནས་རྗེ་འདི་པ་ལ་མངོན་པར་དགྱེས་པའི་ཐུགས་ཀྱི་བག་ཆགས་སད་པ་ལྟར་
མཛད་ནས། ཆོས་གསན་པའི་བླ་མ་མང་པོའི་ནང་ནས། རྗེ་འདི་པ་རིགས་ཀྱི་
བདག་པོར་ལེགས་པར་བཞེས་ཏེ་ཐོག་མཐའ་བར་གསུམ་དུ་སོ་སྐྱེའི་བློ་ཡུལ་ལས་
འདས་པའི་རྙེད་པ་དང་བཀུར་སྟིས་མཆོད་པ་ནི་དགེ་བཤེས་སྟོན་པའི་རྣམ་ཐར་དྲི་
མ་མེད་པའི་རྒྱུན་འཁྲུལ་མེད་དུ་སྐྱོང་བར་མཛད་པ་ཡིན་ནོ། །དེ་ནས་ལྷ་སའི་སྨོན་
ལམ་གྲོལ་ནས་བྱང་ར་སྒྲེང་འཇམ་དུ་ཕེབས། ར་སྒྲེང་བ་རྣམས་ལ་དམ་པའི་ཆོས་
རྒྱ་ཆེར་སྩལ། ར་སྒྲེང་དུ་བཞུགས་རིང་ངོ་མཚར་བའི་ལྟས་བསམ་གྱིས་མི་ཁྱབ་པ་
བྱུང་། ར་སྒྲེང་ཚོགས་པ་ལ་བཀའ་གདམས་གླེགས་བམ་གཟབ་བཤད་དང་བཅས་
པ་གནང་། དེ་ནས་སླར་ཡང་རྒྱལ་བ་ཡོན་ཏན་རྒྱ་མཚོ་དང་ལྷན་དུ་རྒྱལ་མེ་ཏོག་
ཐང་ལ་ཕེབས་ཏེ་གཙོ་ཆེར་རྒྱལ་བ་ཡོན་ཏན་རྒྱ་མཚོ་ལ་དབང་ལུང་མན་ངག་
རྣམས་ནར་མར་གནང་ཞིང་སེང་དབར་རྣམས་སུ་ལམ་བར་གྱི་གནས་རྣམས་ལ་
མཆོད་འབུལ་དང་ཁྱད་པར་དགའ་ལྡན་སྒྲུབ་རྒྱུད་ཀྱི་ཆུ་འགོ་གྲུབ་ཆེན་འཇམ་
དཔལ་རྒྱ་མཚོའི་སྒྲུབ་གནས་མལ་གྲོ་སྤང་སའི་ཡང་དགོན་དང༌། རྗེ་རིན་པོ་ཆེ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཁོར་དག་པ་རྣམ་བརྒྱད་དང་བཅས་པས་གང་དུ་སྒྲུབ་པ་མཛད་པའི་གནས་འོལ་
ཁ་ཆོས་ལུང་སོགས་འོལ་ཁ་དང་དྭགས་པོའི་གནས་རྣམས་འཇལ་ཏེ་ཐུགས་སྨོན་
མཛད། རྒྱལ་མེ་ཏོག་ཐང་དུ་དཔལ་ལྡན་ལྷ་མོ་དགྱེས་པའི་ཆོ་འཕྲུལ་ངོ་མཚར་བ་
བྱུང་ཞིང་། གནས་གང་དང་གང་དུ་ཕེབས་པ་དེ་དང་དེར་དད་ལྡན་རྣམས་ལ་རང་
རང་གི་སྐལ་བ་དང་འཚམ་པའི་ཆོས་ཀྱི་བདུད་རྩི་སྩལ་ཏེ་ཐར་པའི་ས་བོན་ཐེབས་
པར་མཛད། དེ་ནས་གཙང་དུ་ཕེབས་ཏེ་བཀྲ་ཤིས་ལྷུན་པོའི་འདུས་ཚོགས་ལ་
དགུན་ཆོས་སྔ་ཕྱིའི་སྐབས་ཚོགས་ཆེན་ལ་སྒྲུབ་ཐབས་རྒྱ་མཚོའི་རྗེས་གནང་ལུང་
དང་བཅས་པ་སྩལ། ཆོ་འཕྲུལ་སྨོན་ལམ་ གྲོལ་ རྗེས་འབྲས་ སྤུངས་ནས་གདན་
འདྲེན་ཞུ་མི་དོས་དྲག་བྱུང་བ་ལྟར། དབུས་སུ་ཕེབས་ནས་དགའ་ལྡན་ཕོ་བྲང་གི་
གཟིམ་ཆུང་ཉི་འོད་དུ་ནག་ཉ་དང་བསྟན་དཔལ་དུས་ཀྱི་འཁོར་ལོའི་རྡུལ་ཚོན་གྱི་
དཀྱིལ་འཁོར་བཞེངས་ཏེ་རྒྱལ་བ་ཐམས་ཅད་མཁྱེན་པ་ཡོན་ཏན་རྒྱ་མཚོ་ལ་དུས་
ཀྱི་འཁོར་ལོའི་དབང་ཡོངས་སུ་རྫོགས་པ་མཐའ་རྟེན་དང་བཅས་པ་དང༌། གཞན་
ཡང་ཆོས་བཀའ་ཅི་རིགས་པ་འབུལ་བར་མཛད། དེའི་ཚེ་ལྷོ་རྒྱུད་ཕྱོགས་ནས་སྡེ་
དཔོན་དུ་མས་ཕེབས་དགོས་ཚུལ་གསོལ་བ་བཏབ་པ་ལ་བརྟེན་ནས་ལྷོ་ཁར་
ཕེབས། དེ་ དུས་ མཁར་ ཏོག །འཕྱོང་ རྒྱས་ རི་ བོ་ བདེ་ ཆེན། སྤྱན་གཡས། སྣེའུ་
གདོང༌། རྩེས་དང་། རོང་ཆ་དཀར་སོགས་སུ་ཇོ་སྟན་ཚོགས་ཆེན་པའི་མཁན་ཆེན་
གྱིས་མཚོན་པའི་བླ་མ་སློབ་དཔོན་དང་། དགེ་འདུན་མང་པོ་ལ་དབང་ཁྲིད་ལུང་
སོགས་རྒྱ་ཆེར་སྩལ། གང་དང་གང་དུ་ཕེབས་པ་དེ་དང་དེར་སྐྱེ་བོའི་ཚོགས་བརྒྱ་
སྟོང་དུ་མ་འདུས་པ་ལ་ཡིག་དྲུག་གི་ལུང་དང་། བླ་མའི་རྣལ་འབྱོར་སོགས་དམ་
པའི་ཆོས་རྒྱ་ཆེར་སྩལ། སྔོན་གྱི་དམ་པ་མང་པོའི་བསྟི་གནས་ཇོ་བོ་ཆེན་པོ་ལྷ་ཅིག་
- 110 -



ལམ་རིམ་བླ་མ་བརྒྱུད་པའི་རྣམ་ཐར། །
གི་ གདུང་ ཁང་བཞུགས་ པ་ ཐང་ པོ་ཆེ་ དང་། སྤྱན་གཡས། ཡུམ་བུ་བླ་སྒང་། ཁྲ་
འབྲུག །ཅེས་ དང་། བྱམས་ པ་ གླིང༌། བསམ་ ཡས་ སོགས་ ཀྱི་ གནས་ དང༌ རྟེན་
མཇལ་ཞིབ་ཏུ་མཛད། མཆོད་འབུལ། བསག་སྦྱང་། སྨོན་ལམ་རྣམ་དག་མཛད་པ་
ནི་སྔོན་དམ་པའི་རྣམ་ཐར་ལྟར་རྨད་དུ་བྱུང་བའི་མཛད་པ་ཡིན་ལ། གང་དང་གང་
དུ་ཕེབས་པ་དེ་དང་དེར་ཟང་ཟིང་གི་བསྙེན་བཀུར་རྒྱ་ཆེ་བ་དང་མི་མང་གི་འ་འུར་
འདུ་འགོད་ན་མང་བ་རྣམས་ལ་ནི་དེ་དང་དེ་གཟིགས་པ་ཙམ་གྱིས་སྐྱོ་ཤས་ངེས་
འབྱུང་ཤུགས་དྲག་སྐྱེ་བ་ལས་ཟང་ཟིང་ལ་ཐུགས་དགྱེས་པ་ནི་ནམ་ཡང་མི་མཛད་
དོ། །དེ་ནས་བཀྲ་ཤིས་ལྷུན་པོར་ཕེབས་ནས་དབྱར་གནས་ཀྱི་ཁོངས་སུ་ཉི་ཤུ་རྩ་
ལྔ་རྩ་ལྔ་གྲངས་སུ་བཅད་དེ་ཚོགས་ཆེན་ལ་གདུགས་དཀར་གྱི་དབང་རྒྱས་པར་
སྩལ། དགག་དབྱེ་ཐོན་ནས་ཞག་ཉེར་ གཅིག་ གི་ རིང་སྐུ་མཚམས་བཅད་ནས་
དཀོན་མཆོག་རྗེས་སུ་དྲན་པ་གཙོ་བོར་བསྒོམ་པར་མཛད་ནས་བསག་སྦྱང་ལ་
བརྩོན་པར་མཛད་པས་སྟོན་པ་ཐུགས་རྗེ་ཅན་དེའི་བཀའ་དྲིན་དྲན་པའི་དད་པ་
ཤུགས་དྲག་འཁྲུངས་ཤིང་གསོལ་འདེབས་གདུང་དབྱངས་སུ་མཛད་པ་ནི་འདི་
ལྟར། ན་མོ་གུ་རུ་མུ་ནི་ཨིནྡྲ་ཡ། འཇིག་རྟེན་སྟོབས་ཀྱིས་མངོན་རློམ་མཐའ་དག་
གི །གཙུག་རྒྱན་གཞལ་མེད་ནོར་བུའི་ཕྲེང་མཛེས་ལ། །ཞབས་སེན་གསར་པའི་
ཟླ་ཚེས་ ངལ་ གསོ་བ། །ཐུབ་དབང་ལྷ་ཡི་བླ་མས་ དགེ་ལེགས་སྩོལ། །གང་ སྐུ་
གསེར་གྱི་ས་འཛིན་མཐོན་པོའི་རྩེར། །ཞལ་དཀྱིལ་ཉིན་བྱེད་རྒྱས་པའི་འཛུམ་
ཟེར་གྱིས། །ཕན་བདེའི་འོད་བརྒྱའི་སྣང་བས་སྲིད་པ་གསུམ། །ཡོངས་འགེངས་
སྟོན་པ་དེ་ལ་བདག་ཅག་དད། །ལན་དང་རྣམ་པར་སྨིན་ལ་མི་རེ་བར། །མགོན་
མེད་ཉམ་ཐག་རྣམས་ལ་ རྗེས་བརྩེ་བ། །བཅོམ་ལྡན་ཞབས་ཟུང་རྟེན་པའི་པདྨ་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལའང་། །བྱང་ཆུབ་ སྙིང་ པོའི་ བར་ དུ་བདག་ སྐྱབས་མཆི། །གྲངས་མེད་བསྐལ་
པར་གང་གི་མཚན་ཙམ་ཡང་། །ཐོས་པར་དཀའ་ཞིང་ལན་ཅིག་ཐོས་ན་ཡང་། །
འཇིགས་པ་ཀུན་སེལ་དགེ་ལེགས་མཆོག་སྩོལ་བའི། །ལྷར་བཅས་འགྲོ་བའི་བླ་
མས་ བདག་ སྐྱོབས་ཤིག །ཐུགས་ རྗེ་ ཆེ་ མངའ་ རྒྱལ་ བ་ གཞན་ རྣམས་ ཀྱིས། །
གདུལ་བར་མ་ནུས་དམུ་རྒོད་འདུལ་དཀའ་བ། །བདག་དང་བདག་འདྲའི་སྙིགས་
དུས་འགྲོ་རྣམས་ལ། ཁྱོད་ལས་ལྷག་པའི་མགོན་དང་སྐྱབས་གཞན་ཅི། །བདེ་
མེད་སྡུག་བསྔལ་བརྒྱས་གང་སྲིད་པ་འདིར། །གྲོགས་མེད་གཅིག་པུར་ཡང་ཡང་
འཁོར་བ་ན། །ཉམ་ཆུང་བདག་གི་སྐྱིད་ སྡུག་ལེགས་ཉེས་ཀུན། །མཁྱེན་བརྩེའི་
བདག་ཉིད་ཐུབ་ཆེན་དཔལ་བོ་མཁྱེན། །སྐྱོན་བྲལ་ཡོན་ཏན་ཀུན་གྱི་གཏེར་གྱུར་
ཅིང་། །མ་བཅོལ་བར་ཡང་ཕན་དང་བདེ་མཛད་པའི། །རྣམ་ཐར་བསམས་ན་རྐང་
གི་ཁོང་ནས་ཀྱང་། །ཡིད་རབ་དད་པར་མི་བྱེད་སེམས་ལྡན་སུ། །ཐུབ་དབང་རྗེས་
སུ་རབ་ཏུ་བྱུང་གྱུར་ཀྱང་། །མངོན་སུམ་མ་མཐོང་སེམས་ཀྱི་ཟུག་རྔུ་དེ། །བསལ་
ཕྱིར་ཡིད་མཚོར་རྒྱལ་བའི་སྐུ་བསྐྲུན་ཡང་། །སེལ་བར་མི་ནུས་སླར་ཡང་སྟོན་པ་
དྲན། །དགྲ་དང་བཤེས་མེད་ཀུན་ལ་བརྩེ་བའི་གཉེན། །ཐམས་ཅད་མཁྱེན་པའི་
ཉི་མ་ནུབ་རིའི་ཕག །ཐོས་པའི་ལམ་དུ་གཤེགས་པའི་དུས་མཐའ་འདིར། །སྲོག་
གི་ལྷག་མ་གསོན་ཡང་ཅི་ཞིག་རུང་། །དེས་ན་དབང་ཕྱུག་བརྒྱད་ལྡན་མགོན་ཁྱོད་
ཀྱིས། །སྟོན་དུས་དགུང་སྔོན་དབུས་སུ་ཟླ་རྒྱས་བཞིན། །བསོད་ནམས་ཕུང་པོའི་
སྐུ་དང་ འཛུམ་པའི་ཞལ། །ད་ ལྟ་ མངོན་ སུམ་ སྟོན་ལ་བདག་དབུགས་དབྱུང་། །
རྣམ་དཀར་བྱེ་བ་ལས་གྲུབ་རྩིབས་སྟོང་ཅན། །འཁོར་ལོའི་མཚན་མངའ་ངང་པའི་
དྲ་ བ་ ལྟར། །རབ་མཛེས་ནོར་ བུའི་ འོད་ འབར་ ཞབས་ སེན་ གྱིས། །རེག་ པས་
- 112 -



ལམ་རིམ་བླ་མ་བརྒྱུད་པའི་རྣམ་ཐར།
བདག་སྙིང་ཟེའུ་འབྲུ་སྐལ་བཟང་མཛོད། །སྟོན་པ་མཆོག་དེ་ད་ལྟ་འདིར་བཞུགས་
ཞེས། །ངེས་ པ་ མིན་ཡང་རྒྱལ་ བའི་མཛད་ པ་ ཡིས། །རོལ་ པའི་ ཞིང་ འདིར་རྩེ་
གཅིག་ཡིད་གཏད་ཀྱིས། །བདག་ཅག་རེ་བའི་འབྲས་བུ་མཆིས་པར་མཛོད། །ཕ་
རོལ་བསྐྱས་ཆེན་འདེགས་པར་ཕྱོགས་པའི་ཚེ། །བསོད་ནམས་བརྒྱ་ ཕྲག་ལས་
འཁྲུངས་ གསེར་ སྦྱངས་ ཀྱི། །གླང་ པོའི་ སྣ་ ལྟར་ མཛེས་ པའི་ ཕྱག་ གཡས་ དེ། །
བདག་གི་སྤྱི་བོར་མངོན་སུམ་བཞག་ཏུ་གསོལ། །གལ་ཏེ་སྔོན་གྱི་ལས་ངན་དབང་
བཙན་པས། ། སྲིད་པ་ཉམ་ངའི་གནས་སུ་ལྷུང་གྱུར་ཀྱང་། །ཡིད་ལ་ཤཱཀྱའི་གཙོ་
བོ་དྲན་ པ་དང༌། །ཐུབ་ མཚན་རྣ་བར་ཐོས་ དང་ འབྲལ་ མ་གྱུར། །འཇིགས་དང་
སྡུག་བསྔལ་བརྒྱས་ཉེན་སྡུག་པའི་བུ། །བརྩེ་བའི་ཕ་ཡིས་བསམས་ཤིང་དོར་བ་
ལྟར། །ཉམ་ ཆུང་ སྐལ་ ངན་ བདག་ ཅག་ ཡལ་བོར་ནས། །ལྷར་ བཅས་ སྟོན་ པ་
མཆོག་དེ་གང་དུ་གཤེགས། །འོན་ཀྱང་ཐུབ་པའི་མཁྱེན་བརྩེ་ནུས་པ་ལ། །སྒྲིབ་
ཐོགས་མི་མང་ཕོངས་པའི་གཉེན་གཅིག་ཅེས། །བདེན་པ་གསུང་བའི་བཀའ་ཡི་
འཐོར་འཐུང་གིས། །སྟོན་དང་བྲལ་བའི་ཚ་གདུང་ཅུང་ཟད་བསལ། །དེ་བཞིན་བུ་
རམ་ཤིང་པའི་ལུགས་བཟང་རྣམས། །བདག་ལ་དངོས་སུ་འདོམས་པའི་བླ་མའི་
ཚོགས། །མགོན་དེའི་ཡེ་ཤེས་སྒྱུ་མའི་རྣམ་རོལ་ཏུ། །བསམས་ཤིང་དྲན་པས་ཡིད་
ཀྱི་ངལ་གསོ་ཐོབ། །ཟས་གཙང་སྲས་ཀྱི་མཛད་པའི་ཆ་ཤས་ཙམ། །བརྒྱུད་ནས་
མཐོང་ཐོས་དྲན་པ་ཙམ་གྱིས་ཀྱང་། །དད་དང་མོས་དགའི་ཕུན་ཚོགས་འདི་འདྲ་
ན། །མངོན་སུམ་མཐོང་ན་ཨེ་མ་ཅི་འདྲ་ཞིག །བདེ་བར་གཤེགས་པའི་སྣང་ཚུལ་
ཕྲ་མོ་འགའ། །ཡིད་ལ་ཤར་ཚེ་དད་དང་གདུང་བ་ཡིས། །མྱོས་པའི་བླ་བརྡོལ་མེ་
ཏོག་ཕྲེང་བ་འདི། །ཡིད་ ཀྱི་གདུང་བ་སེལ་ཕྱིར་མགོན་པོས་བཞེས། །དེ་ལས་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འོངས་པའི་དགེ་ཚོགས་ཀུ་མུད་ཏ། །ཟླ་ཤེལ་དུང་ལྟར་དཀར་བ་ཅི་ཐོབ་པས། །
ཐུབ་དབང་གང་དུ་བཞུགས་པའི་ཞབས་དྲུང་དུ། །སྐྱེས་ནས་འབྲལ་མེད་རྗེས་སུ་
འཛིན་གྱུར་ཅིག །ཅེས་པའོ། །དེ་ཁའི་སྟོན་འབྲིང་མཚམས་གཅེན་ལུང་ཕྱོགས་སུ་
ཕེབས་ནས་སྐྱེ་བོ་བརྒྱ་ཕྲག་མང་པོ་བསྙེན་གནས་སྨྱུང་གནས། སྲོག་གཅོད་སྤོང་
བ། གཟུངས་སྔགས་སོགས་བཟླས་བརྗོད་ཀྱི་དམ་བཅའ་ལེན་པ་སོགས་དགེ་བ་
ལ་བཀོད་ཅིང་། ཁྱད་པར་གཅེན་ལུང་ཁ་སྤྱོད་དུ་ཚོགས་པ་ལ་དཔལ་གསང་བ་
འདུས་པ་མི་བསྐྱོད་པའི་དབང་བཞི་ཡོངས་སུ་རྫོགས་པ་དང་། གཞན་ཡང་འདོད་
ཆོས་མང་དུ་སྩལ། དེ་ཡང་མྱང་སྟོད་ནས་བཟུང་ལྷོ་རྩ་ཁོག་བརྒྱུད་ནས་གཅེན་ལུང་
གི་བར་གང་དང་གང་དུ་ཕེབས་པ་དེ་དང་དེར། ཁྲོམ་ཆེན་པོ་གློ་བུར་དུ་ཚོགས་
ཤིང་རིང་པོར་མི་ཐོགས་པར་འགྱེས་པ་དང༌། དེ་དག་གི་ནང་ནས་མང་པོ་ཞིག་ནི་
གཉེན་བཤེས་ཡིད་དུ་འོང་བ་དང་བྲལ་བས་མཆི་མ་དང་བཅས་བཞིན་བསྔོ་བ་ཞུ་
བ་དང༌། འགའ་ཞིག་ནི་ལང་ཚོས་རྒྱགས་ཤིང་འཇོ་སྒེག་དང་བཅས་པ་དང་། ལ་
ལ་ནི་རྒས་ཤིང་རྒན་པོ་འཆི་ཁ་མ་ལ་གཟིགས་ཤིག་ཅེས་སྙིང་རྗེ་རྗེ་ལྟར་དུ་འདུག་
པ་དང༌། མང་ པོ་ནི་མ་བརྟགས་ཉམས་དགའ་བས་བཞད་གད་དང་བཅས་ཏེ་
འདུག་པ་དང་། ཕལ་ཆེས་སེར་སྣས་བསགས་པའི་དངོས་པོ་རྗེ་ཉིད་ལ་རེ་བའི་
སེམས་ཀྱིས་འབུལ་བ་གཟིགས་པས་འཁོར་བ་ཐོག་མ་མེད་པ་ནས་ལྟ་ཅི་སྨོས། ཚེ་
ཐུང་འདི་གཅིག་པུ་ལ་ཡང་གཉེན་བཤེས་དང་དར་རྒུད་ཁྲོམ་གྱི་འདུ་ཚོགས་དང་
གཞོན་པའི་ལང་ཚོ་ནམ་མཁའི་འཇའ་ཚོན་དང་། སེར་སྣས་བསགས་པའི་ནོར་
རྫས་སྦྲང་མའི་རྩི་དང་འདྲ་བ་འདི་ལྟར་མངོན་སུམ་དུ་གསལ་བར་སྟོན་པའི་སློབ་
དཔོན་ནོ་སྙམ་དུ་ཐུགས་ཤིན་ཏུ་འབྱུང་བར་གྱུར་ནས་ཉམས་མགུར་འདི་ལྟར་
- 114-



ལམ་རིམ་བླ་མ་བརྒྱུད་པའི་རྣམ་ཐར། །
མཛད་དོ། །ན་མོ་གུ་རུ་མཉྫགྷོ་ཥཱ་ཡ། དུས་གསུམ་སངས་རྒྱས་ཀྱི་ངོ་བོ། །བཀའ་
དྲིན་གསུམ་ལྡན་གྱི་བླ་མ། །འབྲལ་མེད་སྤྱི་གཙུག་ཏུ་བཞུགས་ལ། །བྱིན་རླབས་
དངོས་གྲུབ་ཀྱི་ཆར་ཕོབས། །ཡིད་འོང་སྙིང་གྲོགས་དང་མཛའ་བཤེས། །ངེས་མེད་
འདུ་འབྲལ་གྱི་རོལ་པ། །དབྱར་དུས་དགུང་སྔོན་ལ་འཁྲིགས་པའི། །མི་རྟག་ལང་
ལོང་གི་ཆུ་འཛིན། །ངལ་བ་བརྒྱ་ཕྲག་གིས་བསྒྲུབས་པ། །སྲིད་པའི་ཕུན་ཚོགས་ཀྱི་
དགའ་སྟོན། །ལྷོ་ཕྱོགས་དྲི་བཞོན་གྱིས་བསྐྱོད་པའི། པདྨོའི་འདབ་སྟོང་གི་ཟིལ་
པ། །ཆགས་ལྡན་བྱིས་པ་ཡི་དགའ་བསྐྱེད། །ཡིད་འོང་གཟུགས་མཛེས་ཀྱི་ལང་
ཚོ། །ངན་སྐྱུགས་ བཤང་གཅི་ ཡིས་གང་བའི། །དབྱིབས་ལེགས་མི་གཙང་བའི་
བུམ་པ། །དེང་སང་འཛམ་གླིང་གི་མི་ཚེ། །རྒན་གཞོན་གོ་རིམ་གྱི་ངེས་མེད། །
ཤུགས་དྲག་རླུང་དམར་གྱི་ནང་གི། མར་མེ་ཇི་བཞིན་དུ་འདུག་པ། །སྲིད་གསུམ་
སྒྱུ་མ་ཡི་གྲོང་ཁྱེར། །བདེ་མེད་སྡུག་བསྔལ་གྱི་འབྱུང་གནས། །ཐར་མེད་འཇིགས་
རུང་གི་བཙོན་ར། །ལྕགས་ཁང་འབར་བ་ཡི་རང་བཞིན། །སྟོང་གསུམ་ཟས་ནོར་
ལ་དབང་ཡང་། །སྒྲེན་མོ་ལག་སྟོང་དུ་འགྲོ་འདི། །མྱ་ངམ་ཉམ་ཐག་གི་ཐང་ལ། །
གཅིག་པུར་དགྲ་བོ་ཡིས་བཅོམ་འདྲ། །ཉོན་མོངས་ལས་ངན་གྱི་ཤུགས་ཀྱིས། །
འདི་ནང་འདོད་ཡོན་ལ་ཞེན་པ། །མི་གཙང་ཕུང་པོ་ལ་ཆགས་པའི། ། གདོལ་པ་
ཁྱི་ཕག་གི་རྣམ་ཐར། །ཅི་དྲག་སངས་རྒྱས་དང་བྱང་སེམས། །དམ་པའི་སྐྱེས་བུ་
རྣམས་ཐེགས་བཞུད། །བླུན་པ་བདག་ཉིད་ཀྱི་ཉེས་པས། །ད་དུང་བཙོན་ར་འདིར་
ལུས་བྱུང་། །མཐའ་མེད་སྡུག་བསྔལ་གྱིས་རྒྱ་མཚོར། །གྲོགས་མེད་གཅིག་པུ་རུ་
འགྲོ་ཚེ། །སྐྱབས་གནས་བླ་མ་དང་དཀོན་མཆོག །ཕན་པ་དམ་ཆོས་ལས་མེད་
པའི། །ཚུལ་འདི་སྙིང་ཁོང་ནས་མ་དྲན། །བག་མེད་གུ་ཡངས་ཀྱི་སྤྱོད་པས། །ཉིན་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཚན་དོན་མེད་དུ་འདའ་བ། །སེམས་མེད་ཡང་ན་ནི་སྨོན་པ། །ནམ་ཞིག་འཆི་
བདག་ གིས་ བཟུང་ ནས། །འཇིགས་ སྐྲག་ སྡུག་བསྔལ་ གྱིས་ གཟིར་ཅིང་། །ངན་
སོང་འཁྲུལ་སྣང་ཀུན་ཤར་བའི། །དུས་དེར་འགྱོད་པོ་ཞིག་འབྱུང་བས། །བསམ་
བློ་ད་ལྟ་ནས་ཐོངས་ལ། །སྒོ་གསུམ་དམ་པ་ཡི་ལམ་བཟང་། །ཉིན་མཚན་ཁོར་
ཡུག་ཏུ་ བསྟེན་ལ། །ཐར་ པའི་ གྲོང་ཁྱེར་དུ་བསྙེགས་ཤིག །ཅེས་ དང་། གཞན་
ཡང་འདི་ལྟར་གསུངས་ཏེ། ན་མོ་གུ་རུ་མཉྫ་གྷོ་ཥཱ་ཡ། གསུམ་ལྡན་གྱི་བླ་མ་རྡོ་རྗེ་
འཛིན། །བདག་སྙིང་གི་པདྨོའི་དབུས་བཞུགས་ལ། །བྱང་ཆུབ་ཀྱི་སྙིང་པོར་མཆིས་
ཀྱི་བར། །འབྲས་མེད་དུ་རྗེས་སུ་གཟུང་དུ་གསོལ། །ཐོག་མེད་ནས་ཐ་མ་ད་ལྟའི་
བར། །འཇིགས་རུང་ གི་ འཁོར་ བའི་ བཙོན་ ཁང་ འདིར། །ལས་ ཉོན་ གྱི་ ལྕགས་
སྒྲོག་དམ་པོས་བཅིང་། །སྡུག་བསྔལ་གྱི་གཤེད་མས་ཡང་ཡང་གཅེས། །ངན་སོང་
གི་གནས་སུ་གཏན་ཡུལ་བྱས། །ཚ་གྲང་གི་སྡུག་བསྔལ་དྲག་པོས་མནར། །རང་
ཤ་དང་རྣག་ ཁྲག་ གྲངས་མེད་ཟོས། །བརྡེག་འཚོག་གིས་མནར་ཞིང་ངལ་ཐག་
བཅད། །ལན་འགའ་མཐོ་རིས་ཀྱི་རྟེན་ཐོབ་ཀྱང་། །སྐྱིད་འདོད་ ཀྱིས་ སྡིག་པའི་
ལས་བྱས་པས། །ངན་སོང་གི་ཡུལ་དུ་ཡང་ཡང་ལོག །བདེ་མེད་ཀྱི་སྡུག་བསྔལ་
བརྒྱ་ཕྲག་མྱོང་། །ད་དུང་ཡང་ཉོན་མོངས་ཆུ་ཀླུང་འདི། །བཟློག་ངེས་ཀྱི་ཆུ་ལོན་མ་
བསྒྲུབས་ན། །མཐའ་མེད་ཀྱི་སྲིད་པའི་རྒྱ་མཚོ་འདིར། །ཉམ་ཐག་གི་ཀློང་དུ་བྱིང་
ཉེན་གདའ། །བར་སྣང་གི་གློག་འདྲའི་ཚེ་ཐུང་འདི། །སྐྱིད་པས་ཀྱང་མི་འཚེངས་
སྡུག་མི་ཕུང་། །མནར་མེད་ཀྱི་ཁྲོ་ཆུ་ཁོལ་མའི་ནང། །ཡུན་རིང་དུ་བསྲེགས་ན་ཨེ་
བཟོད་སོམས། །དལ་འབྱོར་དང་ལྡན་པའི་མི་ལུས་འདི། །དོན་མེད་ཀྱི་བྱ་བས་
དུས་འདའ་བ། །རིན་ཆེན་གྱི་གླིང་ནས་ལག་སྟོང་དུ། །གཅེར་བུ་རུ་རང་ཁྱིམ་ལྡོག་
- 116 -



ལམ་རིམ་བླ་མ་བརྒྱུད་པའི་རྣམ་ཐར།
པ་བཞིན། །ཚེ་ཐུང་འདི་ཅི་ལྟར་བྱས་ཀྱང་ཕྱིད། །བྱང་ཆུབ་འདི་ཕྱིས་ནས་རྙེད་པར་
དཀའ། །སྐྱིད་སྡུག་གི་འདམ་ཀ་ད་རེས་བྱུང་། །བསམ་བློ་དེ་སྙིང་གི་དཀྱིལ་ནས་
ཐོངས། །དབྱར་དགུན་སོགས་ནམ་ཟླའི་འགྱུར་ལྡོག་དང་། །སྐྱ་སེར་གྱི་སྐྱེ་བོའི་
འཆི་ ལུགས་ སོ། །མངོན་སུམ་དུ་མིག་གིས་མཐོང་བཞིན་དུ། །ཇི་སྙམ་ཡང་མི་
སེམས་རྟག་འཛིན་ཅན། །གཉེན་བཤེས་དང་ལོངས་སྤྱོད་ཀུན་བོར་ནས། །འཆི་
བདག་གི་གཤིན་རྗེས་དབང་མེད་ཁྲིད། །རྒྱུས་མེད་དུ་གཅིག་བུར་འགྲོ་བའི་ཚེ། །
ཕན་ངེས་དེ་དམ་ཆོས་ཁོ་ན་རང་། །ཞེས་སོ། །སྔ་ཕྱིར་དད་དབུལ་བྱུང་བ་རྣམས་ལ་
སྐུ་གསུང་ཐུགས་རྟེན་བཞེང་བ་དང༌། །དགེ་འདུན་ལ་བསྙེན་བཀུར་མཛད་པ་
མཐའ་ཡས་ཏེ་འདིར་མ་བྲིས་སོ། །དེ་ནས་བཀྲ་ཤིས་ལྷུན་པོའི་སློབ་དཔོན་པ་
རྣམས་ཀྱིས་གསོལ་བ་ནན་གྱིས་བཏབ་པ་ལ་བརྟེན་ནས་ཚོགས་ཆེན་ལ་རྡུལ་ཚོན་
གྱི་དཀྱིལ་འཁོར་དུ་དཔལ་རྡོ་རྗེ་འཇིགས་བྱེད་ཀྱི་དབང་བཞི་ཡོངས་སུ་རྫོགས་པ་
སྩལ། །དབྱར་གནས་གྲོལ་འཕྲལ་བདུན་ཕྲག་གསུམ་བཅད་རྒྱར་བཞུགས་ཏེ་ལམ་
གྱི་རིམ་པའི་ཉམས་བཞེས་ལ་བརྩོན་པར་མཛད། །དེ་སྐབས་ཐུགས་ལ་འདི་ལྟར་
འཁྲུངས་ཏེ་སྔོན་ཆད་བླ་མའི་མིང་རྣམ་གཡེང་གི་གཞན་དབང་དུ་སོང་། སྦྱིན་པ་པོ་
རྣམས་ཀྱི་སེན་མོ་དཀར་དམར་གྱི་སྟེང་ནས་བཅད་པའི་དད་རྫས་གཤིན་རྫས་
ཆུད་མི་འཛའ་ ཙམ་ ཨེ་ཡོང་བསམ་ ལྷ་ ཁང་དང་རྟེན་བཞེངས་ སོགས་ བློས་ཅི་
ལྕོགས་བགྱིས་ཤིང་བསྟན་པ་དང་གཞན་དོན་ཡིན་རྒྱུའི་ཁུལ་གྱིས་དབང་བསྐུར་
ལུང་ཁྲིད་སོགས་ཆོས་བཤད་མང་དུ་བྱས་མོད་ཀྱང་ངེས་འབྱུང་དང་ལྟ་བ་རྣམ་དག་
གིས་རྩིས་ཟིན་པ་ནི་ཤས་ཆེར་དཀའ། དེ་གཉིས་ཅི་རིགས་པས་མ་ཟིན་པའི་ཟག་
བཅས་ཀྱི་དགེ་བ་རྒྱ་ཆེར་བྱས་ཀྱང་འཁོར་བའི་འཁོར་ལོ་བསྐོར་བ་ཁོ་ནར་འདུག།
-117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྲིད་པའི་ཕུན་ཚོགས་ཇི་ཙམ་ཐོབ་ཀྱང་སྐྱེ་རྒ་ན་འཆིའི་རྒུད་པ་ནི་སྡུག་བསྔལ་གྱི་
མེ་རབ་ཏུ་འབར་བས་སྐད་ཅིག་ཙམ་བཟོད་གླགས་མི་འདུག །མི་བཟོད་བཞིན་དུ་
འཇིགས་པ་ཆེན་པོ་ལྔ་པོ་འདི་ལས་ཐར་པའི་ཐབས་ལ་བརྩོན་པར་མི་བྱེད་པ་ནི་
ཀྱེ་མ་ཀྱི་ཧུད་བདག་ལ་སྙིང་མེད་པའམ་སྨོན་པ་དངོས་སོ་སྙམ་དུ་དགོངས། འཁོར་
བའི་ཕུན་ཚོགས་ཐམས་ཅད་ཀྱང་སྡུག་བསྔལ་གྱི་རང་བཞིན་དུ་གཟིགས་ཏེ་དོན་དེ་
དག་འཕགས་པའི་དབྱངས་སུ་མཛད་པ་ནི། ན་མོ་གུ་རུ་མཉྫཥཱ་ཡ། སྐྱོན་བྲལ་ཡོན་
ཏན་ཀུན་གྱི་མཆོག་མངའ་བའི། །ཟླ་མེད་སྟོན་པ་ཤཱཀྱའི་རྒྱལ་པོ་དང་། །དབྱེར་
མེད་ རྗེ་ བཙུན་བླ་མའི་ཞབས་པད་ལ། །བྱང་ཆུབ་སྙིང་པོའི་བར་དུ་སྐྱབས་སུ་
མཆི། །ཉོན་མོངས་ཆུ་བོ་ལས་ངན་རྦ་རླབས་ཅན། །ཤུགས་དྲག་དབང་གིས་སྐྱེ་
བའི་རྒྱ་མཚོ་ཆེར། །ཀྱེ་མ་ཡང་ཡང་ཉིང་མཚམས་སྦྱར་བའི་ཚུལ། །རྒྱུན་དུ་ལེགས་
པར་སོགས་དང་ཤེས་ལྡན་དག །མདོག་སྟོབས་གཟི་ཉམས་མི་སྡུག་རྙིངས་པའི་
ལུས། །ཡིད་འོང་ཡུལ་བརྒྱ་ འཚོགས་ ཀྱང་ སྤྱོད་མི་ནུས། །དྲན་དབང་བློ་ ཉམས་
འགུམ་པར་ མངོན་ ཕྱོགས་པ། །འཇིགས་རུང་རྒས་ པའི་ཚུལ་འདི་ གྲོགས་དག་
ལྟོས། །འབྱུང་བ་འཁྲུགས་པའི་ཟུང་རྔུ་བརྒྱས་གཙེས་པས། །ཉིན་མཚན་མི་འཁྱོལ་
འདོད་ རྣམས་ བསྟེན་ དབང་ མེད། །བཅོས་ ཀྱིས་ མི་ ཕན་ འཆི་ བར་ ཤེས་ ཤིང་
འགྱོད། །ཐར་མེད་ནད་ ཀྱིས་གདུངས་འདི་ཀྱི་ཧུད་འཇིགས། །ཕུན་ཚོགས་བདེ་
སྐྱིད་འབྱོར་པའི་པད་ཚལ་ཡང་། །བསོད་ནམས་མིན་པའི་གླང་པོས་བཅོམ་པ་
ན། །མྱ་ངན་མེ་འབར་ཤིན་ཏུ་ཡ་ང་བ། །ཀྱེ་མ་འཇིགས་རྟེན་རྒུད་པའི་ཚུལ་འདི་
ལྟོས། །ཡིད་འཕྲོག་ གཉེན་ འཁོར་ ལུས་ དང༌ ལོངས་ སྤྱོད་ སོགས། །འབྱོར་ བས་
དྲེགས་ཀྱང་སྒྲེན་མོ་ལག་སྟོང་དུ། །གྲོགས་མེད་མྱུར་དུ་འཇིག་རྟེན་ཕ་རོལ་ཏུ། །གློ་
- 118 -



ལམ་རིམ་བླ་མ་བརྒྱུད་པའི་རྣམ་ཐར། །
བུར་འཆི་བ་འདི་ཀོ་མཁས་པས་སོམས། །སྟོབས་དང་དཔུང་གིས་བཟློག་པའི་
སྐབས་ མེད་ ཅིང་། །རྫས་ སྔགས་ ནོར་ དང༌ མཛེས་ མས་ བསླར་ མེད་ པའི། །
འཇིགས་རུང་དུས་ཀྱི་ཆད་པ་རྣམ་པ་ལྔ། །ཐོག་ལྟར་འབབ་བོ་མཁས་པས་བག་
ཡོད་སྟེན། །སྲིད་པའི་རྩེ་མོ་ནས་བཟུང་དམྱལ་པའི་བར། །ཀུན་ལ་འདོད་དགུར་
དབང་བྱེད་རྒྱལ་པོ་ལྔའི། །སྣང་ཚུལ་དྲན་ཚེ་ཅུང་ཟད་ཡིད་སྐྱོ་བས། །བློ་བཟང་
ཆོས་ཀྱི་རྒྱལ་མཚན་ཞེས་བྱས་སྨྲས། །ཞེས་གསུངས་པ། ཡང་དུས་དེའི་ཚེ། སྐྱིད་
ཀྱང་མི་འཚེངས་སྡུག་ཀྱང་མི་ཕུང་པའི་དགུན་ཉི་དང་འདྲ་བའི་ཐུང་འདིའི་ལུས་
སྲོགས་ལོངས་སྤྱོད་ལ་གནོད་པ་བྱེད་པའི་སྐྱེ་བོ་ལའང་དགྲའི་གཙོ་བོར་འཛིན་
པར་བྱེད་ན་འཁོར་བ་ཐོག་མ་མེད་པ་ནས་འགལ་མེའི་འཁོར་ལོ་ལྟར་རྒྱུན་མི་
འཆད་པར་སྐྱེ་རྒ་ན་འཆིའི་རྒུད་པའི་སྡུག་བསྔལ་འབར་པའི་རལ་གྲི་རྣོན་པོས་
འདེབས་པའི་བྱེད་པ་པོ་ནི། རང་རྒྱུད་ཀྱི་ཉོན་མོངས་པ་དུག་གསུམ་པོ་འདི་ཡིན་
པས་འདི་ཉིད་ཕྱི་རོལ་གྱི་དགྲ་བོ་ཐམས་ཅད་ཀྱིས་དཔེར་མི་ཕོད་པ། འཇིགས་པ་
དང་ཡ་ང་བ་དང༌། སྡུག་བསྔལ་ཐམས་ཅད་ཀྱི་འབྱུང་གནས་གཤེད་མ་བུར་རྫུས་
ལྟ་བུའི་དགྲ་བོར་བཟུང་སྟེ་འཇོམ་བྱའི་གཙོ་བོར་གཟིགས་ནས་འབུར་འཇོམས་
མཛད་ཅིང་། དེ་དང་མཐུན་པར་འཕགས་པའི་དབྱངས་སུ་མཛད་པའང་འདི་ལྟར།
ན་མོ་གུ་རུ་མཉྫགྷོ་ཥཱ་ཡ། རྒྱལ་དཀའ་དུག་གསུམ་གཡུལ་ལས་རྣམ་རྒྱལ་
བའི། །དྲང་སྲོང་ཆེན་པོ་དེ་ལ་གུས་འདུད་ཀྱི། །ཉོན་མོངས་འབྲས་དང་ཟུག་རྔུ་
འཆི་ བདག་ ལྟར། །ཀུན་ གྱིས་ མཐོང་ ཞིང་རྟོགས་ པར་ བྱིན་ གྱིས་རློབས། །ཐོག་
མེད་གོམས་པའི་རྒྱུན་གྱིས་སྟོབས་ལྡན་ཞིང་། །ཚུལ་མིན་ཡིད་བྱེད་བསིར་བུས་
ཆེར་བསྐྱོད་པས། །སྡིག་སྡུག་གཏམ་ངན་རྦ་ཀློང་རབ་འཁྲུགས་པའི། །ཉོན་མོངས་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆུ་བོའི་རྒྱུན་འདི་བཅད་པར་དཀའ། །ཐུབ་པས་སྨད་ཅིང་འཕགས་ཚོགས་ཀུན་
གྱིས་སྤངས། །བསྟེན་པ་ཙམ་གྱིས་འབད་རྩོལ་མི་དགོས་པར། །རང་གི་ངང་གིས་
འཐུར་ནས་ འཐུར་ འགྲོ་བའི། །ཀྱེ་མ་བཟློག་དཀའི་ཟག་ རྒྱུན་ཤུགས་རེ་དྲག །
དགའ་མགུའི་ཟོལ་གྱིས་བདག་ཡིད་ ཁྲིད་ཁྲིད་ནས། །རིང་པོར་མི་ཐོགས་ཐར་
མེད་བཙོན་ཁང་དུ། །བརྒྱ་ཕྲག་སྡུག་བསྔལ་དུད་མོའི་དཀའ་ཐུབ་དག །སྟེར་བྱེད་
ཉོན་མོངས་ལས་གཞན་ཡོད་རེ་སྐན། །གང་ཞིག་རེག་ན་རྡོ་རྗེ་རི་རབ་ཀྱང་། །ཡུད་
ཙམ་ཞིག་གིས་ཐལ་བར་བརླག་འགྱུར་བ། །རབ་ཚ་མན་མེད་འབར་བའི་མེ་ནང་
དུ། །བསྲེག་པའི་རྒྱུ་གང་འདི་ལས་གཞན་པ་ཅི། །མཐའ་དང་དབུས་མེད་འཇིགས་
རུང་སྐྱེ་གཡའ་བའི། །མི་བཟད་འཁོར་བའི་འབྲོག་དགོན་ཉམ་ང་བར། །སྐྱབས་
མེད་མགོན་མེད་ལན་ཅིག་མ་ཡིན་པར། །ཡང་ཡང་ཉིང་མཚམས་སྦྱོར་བའང་ཉོན་
མོངས་དབང་། །བསྟེན་ཅིང་གོམས་ན་དམ་པས་ཁྲེལ་འགྱུར་ཞིང་། །ཐར་པ་དམ་
པའི་དཔལ་དང་ གཏན་བྲལ་བྱེད། །བདུད་རྣམས་དགའ་བའི་གཉེན་གྱུར་ ཉོན་
མོངས་ཚོགས། །འདི་ལ་ཤེས་ལྡན་སུ་ཞིག་དགྲར་མི་ལྟ། །དེ་བཞིན་སྡིག་ཚོགས་
མཐའ་ དག་འབོད་ པའི་ གྲོགས། །མཐའ་བྲལ་ སྲིད་ པའི་རྒྱ་མཚོར་འཇུག་པའི་
རྒྱུན། །ངན་སོང་ གསུམ་དུ་འགྲོ་བའི་སྒོ་མོ་ཆེ། །འདི་ཀོ་ཐབས་ ཚུལ་ སྟོང་གིས་
འགེགས་པའི་རིགས། །ཚེ་འདིའི་ལུས་སྲོག་ལན་ཅིག་མ་ཡིན་པར། །ལན་བརྒྱ་
སྟོང་དུ་འཇོམས་བྱེད་གང་གིས་ཀྱང་། །དཔེར་འོས་མིན་པའི་ཉོན་མོངས་དགྲ་བོ་
ལ། །ཡིད་རབ་རྟོན་པ་དེ་དག་ཕྱུགས་ལས་ཕྱུགས། །དེ་ཕྱིར་ཁམས་གསུམ་རྒུད་
པའི་ འཆིང་ བ་ ལས། །རྣམ་ གྲོལ་ འཆི་ མེད་ བདུད་ རྩིའི་ དཔལ་ ཐོབ་ སྟེ། །བདེ་
དགའ་རྒྱ་མཚོར་འཇུག་འདོད་མཁས་པ་དག །དུག་གསུམ་གཡུལ་ལས་རྒྱལ་བའི་
- 120 -



ལམ་རིམ་བླ་མ་བརྒྱུད་པའི་རྣམ་ཐར། །
དགྲ་ཐབས་ སྟེན། །རིགས་ཚུལ་ འབུམ་ ཕྲག་རྣོ་བའི་ངར་ལྡན་པ། །སྟོབས་ལྡན་
གཉེན་པོའི་རལ་གྲི་རབ་འབར་བས། །བཟློག་དཀའི་ཉོན་མོངས་དགྲ་ཚོགས་
སྲོག་འཕྲོག་པ། །ཨེ་མ་འདི་དག་མཁས་པ་རྣམས་ཀྱིས་བསྔགས། །བདག་ཀྱང་
དེང་ནས་སྐྱེ་བ་ཐམས་ཅད་དུ། །ལྷ་སོགས་འགྲོ་བ་མ་ལུས་དགྲར་ལངས་ཏེ། །
སྲོག་དང་འཚོ་བ་ཡང་ཡང་ཕྲལ་གྱུར་ཀྱང་། །ཅུང་ཟད་སྡང་དང་ཁྲོ་བར་མ་གྱུར་
ཅིག །དེ་བཞིན་ཡིད་འཕྲོག་ཕྱི་ནང་དངོས་པའི་ཚོགས། །དགའ་བསྐྱེད་ཡུལ་བརྒྱ་
དག་གིས་ཀུན་བསྐོར་ཀྱང་། །མི་རྟག་མི་གཙང་སྒྱུ་མ་ལྟར་མཐོང་ནས། །རྨི་ལམ་
དུ་ཡང་ཆགས་པར་མ་གྱུར་ཅིག །འཇིག་རྟེན་འཇིག་རྟེན་འདས་པའི་ལམ་བཟང་
ལ། །ཀུན་ནས་འཐོམས་པའི་མུན་ནག་མི་བཟད་པ། །ཐོས་བསམ་སྒོམ་པའི་ཤེས་
རབ་སྒྲོན་འབར་བས། །ནམ་ཡང་རྨོངས་པས་གོས་པར་མ་གྱུར་ཅིག །ཅེས་སོ། །
དེ་ནས་རྒྱལ་བ་ཐམས་ཅད་མཁྱེན་པ་ཡོན་ཏན་རྒྱ་མཚོ་གཙང་ཕྱོགས་སུ་ཕེབས་པ་
བཀྲ་ཤིས་ལྷུན་པོར་གདན་འདྲེན་པའི་ཞལ་བཀོད་མཛད་སྤྲེའུ་ཞེས་པ་མེ་ལུག་ཟླ་
བ་དྲུག་པའི་ཡར་ཚེས་ལ་ཆོས་གྲྭ་ཆེན་པོའི་མཁན་སློབ་རྣམས་ཀྱིས་གཙོ་མཛད་
གཟབ་འཕྱོར་གྱི་རྟ་པ་བརྒྱ་ཕྲག་བརྒལ་བ་ཕེབས་བསུར་བྱོན་ཆུ་ཤར་དུ་ཡབ་སྲས་
ཞལ་མཇལ་སྐབས། ལྷའི་རྔ་བོ་ཆེའི་སྒྲ་ལྟ་བུའི་སྒྲ་བསྒྲགས་ཤིང་ལྷ་རྣམས་ཀྱིས་མེ་
ཏོག་གི་ཆར་ཆེན་པོ་ལེགས་པར་ཕབ་པ་ཐམས་ཅད་ཀྱི་མངོན་སུམ་དུ་གྱུར་དགེ་
འདུན་སུམ་སྟོང་ལྷག་པའི་སེར་སྤྲེང་དང་བཅས་དགེ་མཚན་ཕུན་སུམ་ཚོགས་པ་
དང་ལྡན་པས་ཆོས་གྲྭ་ཆེན་པོར་ཕེབས། ཟླ་བ་ཕྱེད་གཉིས་ལྷག་ཙམ་བཞུགས། རྗེ་
འདི་བས་ཟང་ཟིང་གི་དངོས་འབུལ་སྤམ་མཐོ་བ་དང་། ཟབ་ཆོས་ཀྱི་རིམ་པ་ཅི་
རིགས་པའང་ཕུལ་ནས་ཐུགས་མཉེས་པར་མཛད་དེ་གངས་ཅན་ཆོས་འཕེལ་གྱི་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བར་ཕེབས་སྐྱེལ་དུ་བྱོན། སླར་བཀྲ་ཤིས་ལྷུན་པོར་ཕེབས་ནས་དགག་དབྱེ་གྲོལ་
འཕྲལ་སྐུ་མཚམས་ལ་བཞུགས། དེའི་ཚེ་ཐུགས་ལ་ཆོས་ལྡན་གྱི་བྱ་བ་ཡིན་ཡང་ཟ་
ཟེར་གྱི་རྣམ་པར་གཡེང་བ་ཤིན་ཏུ་ཆེ་བ་འཁྲུལ་པའི་བྱ་བྱེད་དེ་དག་ཐམས་ཅད་ནི་
སྙིང་པོ་མེད་པ་སྒྱུ་མ་དང་སྨིག་རྒྱུའི་ཕུང་པོ་ལྟ་བུ་ཀུན་རྫོབ་ཀྱི་གནས་ཚུལ་རྗེན་
ཆེར་གྱིས་འཆར་པ་དང་། དེའི་མཐུས་བདེན་སྟོང་གི་དོན་སྤྱི་ཐུགས་ལ་ལམ་ལམ་
ཤར་བ་བཞིན་འདི་ལྟར་གསུངས་ཏེ། །
ན་མོ་གུ་རུ་མཉྫགྷོ་ཥཱ་ཡ། སྐུ་མཐོང་བས་དོན་ལྡན་གཟི་འོད་འབར། །གསུང་
ཡན་ལག་དྲུག་ཅུའི་དབྱངས་སྙན་སྒྲོག །ཐུགས་སྲིད་ཞི་ལས་འདས་མཁྱེན་བརྩེའི་
གཏེར། །རྗེ་ རྡོ་ རྗེ་ འཆང་ཞབས་པདྨོ་ འདུད། །གདོན་དངོས་ འཛིན་ འཁྲུལ་པས་
ཡིད་ བསྐྱོད་ནས། །སྒྲོ་ ཕྱིན་ ཅི་ ལོག་ ཏུ་ བཏགས་ ཤིང་ ཞེན། ། དེའི་ མཐུ་ ལས་
བདག་གཞན་རིས་སུ་བཅད། །ལས་ཉོན་མོངས་དབང་གིས་འཁོར་བར་འཁྱམས།།
དེ་ཡིན་ལུགས་རྟོགས་བའི་མཚོན་རྣོན་གྱིས། །དགྲ་བདག་འཛིན་ སྲོག་དང་མ་
ཕྲལ་ན། །གནས་འཇིགས་རུང་སྲིད་པའི་རྒྱ་མཚོ་འདིར། །ཡང་སྡུག་བསྔལ་འཁོར་
ལོ་རྒྱུན་མི་འཆད། །བློ་མ་རིག་སྒྱུ་མའི་འཁྲུལ་འཁོར་འདིའི། །ཡུལ་གདོད་ནས་སྐྱེ་
བ་མེད་མཐོང་བས། །ཕྱི་གཟུང་འཛིན་སྤྲོས་པ་དབྱིངས་སུ་ཐིམ། ། དཔེ་ཆབ་རོམ་
རྒྱ་མཚོའི་གྲོང་དུ་བཞིན། །ཆོས་ཀུན་གྱི་གནས་ལུགས་གདོད་མའི་གཤིས། །དོན་
དབྱེར་མེད་སྤྲོས་པ་ཀུན་དང་བྲལ། །དཔེས་མཚོན་དུ་མེད་པའི་རང་བཞིན་གྱི། །
དབྱིངས་ འདི་འདྲའི་ རང་ ཞལ་བལྟས་པའི་ཚེ། །རྗེ་ སངས་རྒྱས་ཆོས་དང་ དགེ་
འདུན་གྱི། །མཚན་ཙམ་ཡང་དམིགས་སུ་མ་མཆིས་ན། །སེམས་མ་རིག་དྲི་མས་
སྦགས་ མཐོང་ བའི། །གནས་ འཁོར་ བའི་ སྡུག་ བསྔལ་ ག་ ལ་ ཡོད། །ཡུལ་ འོད་
122 -



ལམ་རིམ་བླ་མ་བརྒྱུད་པའི་རྣམ་ཐར། །
གསལ་ ངང་དུ་རིག་པ་བཞུགས། །ཆོས་ ཀུན་ གྱི་ངོ་བོ་རྗེན་པར་མཐོང་། །སླར་
བལྟས་ཀྱང་མཐོང་བའི་ཡུལ་ལས་འདས། །དཔེ་འགག་མེད་ནམ་མཁའི་ཕ་མཐའ་
འཚོལ། ཁྱེད་འཁོར་བས་སྐྲག་པའི་འགྲོ་ཀུན་ཀྱང་། །གཞི་བདེ་སྟོང་ཡངས་བའི་
གཟིགས་མོ་མཛོད། །འདི་མཐོང་ན་སྣང་སྲིད་སྐྱེ་བོ་ཀུན། ། དགྲའི་གཙོ་བོར་གྱུར་
ཀྱང་འཇིགས་མི་དགོས། །ལས་དགེ་སྡིག་འབྲས་བུ་མ་དམིགས་ཤིང་། །ལམ་སྤང་
གཉེན་དགག་བསྒྲུབ་དང་ཡང་བྲལ། །ཡིད་འབད་པས་བསྒྲུབས་པའི་འབྲས་བུས་
དབེན། །དབྱིངས་འདི་འདྲ་རྒྱལ་བའི་དགོངས་པ་སྙམ། །ཡང་འཁོར་འདས་ཆོས་
ལ་ཕར་བལྟས་པས། །རྐྱེན་འདི་པ་ཙམ་གྱི་རྒྱུ་དང་འབྲས། །ཆེས་ཕྲ་ཞིང་བསླ་བ་
མེད་པར་མཐོང་། །དཔེ་འཆི་མེད་ལམ་ནས་འཇའ་ཚོན་བཞིན། །དབྱིངས་སྤྲོས་
བྲལ་གདོད་ནས་དག་པ་དང་། །ལས་རྒྱུ་འབྲས་བསླུ་བ་མེད་པ་ཡི། །ཡུལ་སྣང་
སྟོང་ རེས་འཇོག་མ་ཡིན་པའི། །དོན་ཟུང་འཇུག་མཐའ་བྲལ་དབུ་མའི་ལམ། །
ལམ་འདི་འདྲ་རྙེད་པ་བླ་མའི་དྲིན། །དྲིན་ཆེ་འོ་རྒྱལ་བ་གཉིས་པའི་རྗེ། །མ་དྲིན་
ཅན་འགྲོ་བ་རྣམས་ ཀྱིས་ཀྱང་། །དོན་འདི་འདྲ་རྟོགས་པར་བྱིན་གྱིས་རློབས། །
ཞེས་པ་དང་། ཡང་། ན་མོ་གུ་རུ་མཉྫགྷོ་ཥཱ་ཡ། དབྱིངས་རིག་པ་དབྱེར་མེད་ལྷ་ཡི་
ལམ། །ཞིང་ཀུན་ཁྱབ་མིག་འཕྲུལ་ཟློས་གར་མཁན། །ཕ་བདེན་མེད་རྨི་ལམ་ལྟ་
བུ་ལ། །བུ་སྒྱུ་མའི་སྐྱེས་བུས་སྙིང་ནས་འདུད། །ཆོས་ཅན་ཀུན་བལྟས་པས་སྒྱུ་མ་
ཙམ། །ཆོས་ཉིད་ལ་བལྟས་ཀྱང་ཅང་མ་མཐོང་། །སྒྱུ་མ་དང་སྟོང་པ་ཟུང་འབྲེལ་
ལམ། །ཟུང་འཇུག་འདི་བླ་མའི་དྲིན་གྱིས་རྙེད། །ཨ་ལ་ལ་ཡོད་མེད་ཀྱི་མཐའ་དང་
བྲལ། །མཐའ་བྲལ་གྱི་དབྱིངས་སུ་མཉམ་པར་ཞོག །ཆོས་ཉིད་ལ་བལྟས་པས་
ཆོས་ཅན་བཀྲ། །ཆོས་ཅན་ལ་དཔྱད་པས་སྟོང་པར་བྲོས། །སྣང་སྟོང་གཉིས་རེས་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཇོག་མི་བྱེད་པའི། །ཟུང་འཇུག་འདི་བླ་མའི་དྲིན་གྱིས་རྙེད། །ཨ་ལ་ལ་ཡོད་མེད་
ཀྱི་མཐའ་དང་བྲལ། །མཐའ་བྲལ་གྱི་དབྱིངས་སུ་མཉམ་པར་ཞོག །དོན་དམ་གྱི་
རྒྱུ་ འབྲས་ བསླུ་ མེད་ བསྟན། །ཀུན་ རྫོབ་ ཀྱིས་ དོན་ དམ་ རང་ ཞལ་ཕྱེ། །བདེན་
གཉིས་ཀྱི་རང་བཞིན་དབྱེར་མེད་པའི། །ཟུང་འཇུག་འདི་བླ་མའི་དྲིན་གྱིས་རྙེད། །
ཨ་ལ་ལ་ཡོད་མེད་ཀྱི་མཐའ་དང་བྲལ། །མཐའ་བྲལ་གྱི་དབྱིངས་སུ་མཉམ་པར་
ཞོག །དོན་དམ་གྱི་དབྱིངས་ལ་དཔྱད་པའི་ཚེ། །རྟེན་འབྲེལ་གྱི་མིང་ཡང་མེད་པ་
དང༌། །སྟོང་ པ་ དང་ རྟེན་འབྲེལ་ཟུང་འཇུག་འདི། །འགལ་མེད་དུ་ བླ་མའི་དྲིན་
གྱིས་ཤེས། །ཟུང་འཇུག་འདི་ བླ་ མའི་ དྲིན་ གྱིས་རྙེད། །ཨ་ལ་ལ་ ཡོད་མེད་ ཀྱི་
མཐའ་དང་བྲལ། །མཐའ་བྲལ་གྱི་དབྱིངས་སུ་མཉམ་པར་ཞོག །འཁོར་འདས་ཀྱི་
ཆོས་རྣམས་མ་ལུས་པ། །བདེན་མེད་དུ་ཤེས་པས་བདེན་པ་གོ །བདེན་རྫུན་གྱི་
རང་བཞིན་དབྱེར་མེད་པའི། །ཟུང་འཇུག་འདི་བླ་མའི་དྲིན་གྱིས་རྙེད། །ཨ་ལ་ལ་
ཡོད་མེད་ ཀྱི་མཐའ་དང༌ བྲལ། །མཐའ་ བྲལ་གྱི་དབྱིངས་སུ་མཉམ་པར་ཞོག །
མིང་རྐྱང་གི་ཆོས་རྣམས་བདེན་པས་སྟོང་། །བདེན་སྟོང་ཀུན་རྒྱུ་འབྲས་རོལ་བར་
ཤར། །སྟོང་ པ་ དང༌ རྒྱུ་ འབྲས་ དབྱེར་མེད་ལམ། །ཨེ་ མ་ཧོ་ བླ་ མའི་ དྲིན་ གྱིས་
རྙེད། །ཨ་ལ་ལ་རྟག་ཆད་ཀྱི་གཡངས་ལས་གྲོས། །ཞེས་སོ། །ཡང་དེ་དུས་ངེས་
དོན་ཟབ་མོའི་ཉམས་བཞེས་ལ་བརྩོན་པར་མཛད་པས་གཞུང་ཆེན་མོ་རྣམས་དང་
མཐུན་ པའི་མཉམ་གཞག་དང༌ རྗེས་ ཐོབ་ ཀྱི་རྣལ་ འབྱོར་ གཉིས་ཀ་ལ་ཐུགས་
བཀོལ་དུ་བཏུབ་པ་བྱུང་ནས་འདི་ཁའི་རྒྱུད་བསྐྱང་རྒྱུ་བྱུང་ན་སྟོང་ཉིད་མངོན་སུམ་
དུ་རྟོགས་པ་ལ་དཀའ་ན་མི་ཡོང་བ་འདུག་སྙམ་པ་ཐུགས་ལ་ཤར་ཞིང་སྣང་བས་
ཡོད་མཐའ་དང་སྟོང་པས་མེད་མཐའ་སེམས་པའི་ཐལ་འགྱུར་བའི་ཐུན་མོང་མ་
- 124 -



ལམ་རིམ་བླ་མ་བརྒྱུད་པའི་རྣམ་ཐར། །
ཡིན་པའི་ཁྱད་ཆོས་རྟེན་འབྱུང་ཟབ་མོའི་ཚུལ་ལ་ཐུགས་ངེས་ཁྱད་པར་ཅན་ཐོབ་
ནས་ལྟ་བའི་མགུར། དབྱངས་འདི་ལྟར་མཛད་དེ། །
ན་མོ་གུ་རུ་མཉྫགྷོ་ཥཱ་ཡ། དབྱིངས་བརྗོད་བྲལ་ལྷན་སྐྱེས་བདེ་བ་ཆེ། །དོན་
ཅིར་ཡང་འཆར་བའི་སྒྱུ་འཕྲུལ་མཁན། །ཕ་རྡོ་རྗེ་འཆང་དབང་བླ་མའི་ཞབས། །
དགྲ་སྲིད་པའི་འཇིགས་འཕྲོག་དེ་ལ་འདུད། །དུས་དེ་རིང་ཉམས་ཀྱི་སྣང་བ་ལ། །
སྤྱིར་འགའ་མེད་འགལ་ལྟར་སྣང་བའི། །ཡིད་ངོ་མཚར་རི་མོ་སྣ་ཚོགས་ཤར། །ཆ་
ཙམ་ཞིག་འཕགས་པའི་དབྱངས་སུ་བསྡེབས། །ཡུལ་གང་ཤར་ངོ་ལ་ཕར་བལྟས་
པས། །ཁོ་རང་ཚུགས་མ་ཐུབ་བརྫུན་ཁུང་རིག །དེ་ རིག་པས་བདེན་པའི་ རང་
ཞལ་བསྟན། །སེམས་གཅེར་བུ་སྟོང་ཉིད་གོས་ཀྱིས་ཀླུབས། །ཆོས་ཀུན་བྱང་དབྱེ་
བ་ཐ་དད་རྣམས། །དབྱིངས་དོན་དམ་ངང་དུ་དབྱེར་མེད་འདྲེས། །ལམ་དགག་
བསྒྲུབ་བྲལ་ཡང་མཛད་པའི་བློས། །ལས་དགེ་སྡིག་བླང་དོར་བྱ་རུ་བྱུང་། །ངས་
དང༌ པོར་ ངར་ འཛིན་དགྲར་ བལྟས་ཏེ། །ལུང་ རིགས་ པའི་ མཚོན་རྣོན་ སྙིང་ ལ་
བསྣུན། །ད་དམིགས་མེད་ཡངས་པའི་མེ་ལོང་ལ། །ཡང་ང་ཞིག་བལྟར་མེད་ཚུལ་
དུ་བལྟ། །ཆོས་ཇི་སྙེད་བལྟས་པས་གཞི་རྩ་ བྲལ། །ཡུལ་ཆོས་ཉིད་བལྟས་པས་
ཅིར་ཡང་སྣང་། །དོན་སྣང་སྟོང་ཟུང་འཇུག་ཡངས་པའི་ལམ། །ལམ་འདི་འདྲའི་
ཞགས་པས་ཆོས་ཀུན་བཅིངས། །གཅིག་ཐ་དད་སྤངས་ཀྱང་རོ་གཅིག་ལ། །ཡང་
གཅིག་ཀྱང་དུ་མའི་རོལ་བར་བཤད། །དཔེས་མཚོན་ཀྱང་མཚོན་པར་མི་ནུས་
པའི། །ངག་བརྗོད་བྲལ་དོན་འདི་བརྗོད་སྙིང་འདོད། །གཞི་འཁོར་བ་སྤང་བྱར་མ་
དམིགས་ཤིང་། །ལམ་ཐར་པ་ཐོབ་ཏུ་མ་མཆིས་ཀྱང་། །མ་འགྲོ་བའི་སྡུག་བསྔར་
མ་བཟོད་པས། །མཆོག་སྐུ་གསུམ་མྱུར་དུ་ཐོབ་པར་ཤོག །ཅེས་སོ། །དེ་ལྟ་བུའི་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཚུལ་གྱིས་འཁོར་འདས་ཀྱིས་བསྡུས་པའི་ཆོས་ཐམས་ཅད་ཀྱི་སྣང་ཚུལ་དང་གནས་
ཚུལ་ འཁྲུལ་མེད་དུ་ གཟིགས་ཤིང༌། སྣང་ ཚུལ་ ལ་ གཟིགས་ པས་ སེམས་ ཅན་
རྣམས་ལ་སྙིང་རྗེ་རྩོལ་མེད་དུ་སྐྱེ་བ་དང༌། ཆོས་རྣམས་ཀྱི་གནས་ལུགས་རྟོགས་
པའི་དབང་གིས་སྤྲོ་བ་ཡང་ངང་གིས་འཕེལ་བ་ཞིག་བྱུང་བས་རྐྱེན་བྱས་མགུར་
དབྱངས་འདི་ལྟར་མཛད་དེ། ན་མོ་གུ་རུ་མཉྫགྷོ་ཥཱ་ཡ། འགག་མེད་དུ་སྣང་བ་ཆོས་
ཀྱི་དབྱིངས། །བདེན་སྟོང་དུ་འཆར་བ་སེམས་ཀྱི་རྒྱུན། །དབྱེར་མེད་དུ་འདྲེས་པའི་
རོ་གཅིག་པ། །སེམས་པ་དེ་སེམས་ཀྱི་རྡོ་རྗེར་སོང་། །སྲེད་ལྡན་གྱི་མ་རྒན་སེམས་
ཅན་རྣམས། །འདོད་ཡོན་ལ་སྲེད་པའི་ཞགས་པས་བཅིངས། །ཐར་མེད་ཀྱི་བཙོན་
ཁང་ར་བར་བཅུག །སྡུག་བསྔལ་གྱི་ཚོར་བ་དྲག་པོས་མནར། །བདག་འཛིན་གྱི་
འགོང་པོ་སྙིང་ཞུགས་པས། །ལྟོས་མེད་གྱི་བདག་གཅིག་གཅེས་པར་བཟུང་། །དེ་
ཉིད་ ལ་ དམིགས་ ནས་ རྟག་ ཆད་ སོགས། །ལྟ་ ངན་ གྱི་ འདྲེ་ གདོན་ མང་ པོས་
གཙེས། །ཆགས་སྡང་ཀྱི་ཚ་གྲང་ནད་མང་འཁྲུགས། །ལས་ངན་གྱི་འཁྲུ་སྐྱུགས་
ཁྲག་ཏུ་འབབ། །དགེ་ ལེགས་ ཀྱི་ ཚེ་སྲོག་ ཡང་ ཡང་ འགག །ཡང་ སྲིད་དུ་ སྡུག་
བསྔལ་ཕུང་ཆེན་གྲུབ། །སྣང་ཚུལ་འདི་མཐོང་བས་མཆི་མ་ཤོར། །སྙིང་རེ་རྗེ་ཉམ་
ཐག་འཇིགས་ཤིང་སྐྱོ། །གནས་ཚུལ་འདི་མཐོང་བས་གད་མོ་ཤོར། །ཉམས་རེ་
དགའ་གཏིང་ནས་ཞེ་ བློ་བདེ། །མོ་གཤམ་གྱི་བུ་མོའི་མཛེས་སྡུག་ལ། །ཆགས་
སྡང་གིས་བསླད་ པའི་ འདུ་བྱེད་ ཀྱིས། །བདེ་སྡུག་གིས་གཉེན་པའི་སྐྱེ་བོ་ལ། །
ཤེས་ལྡན་གྱི་གྲོགས་རྣམས་ཇི་ལྟར་དགོངས། །བརྒྱུད་ལྡན་གྱི་རྗེ་ལ་བློ་ཕུགས་
གཏད། །ངེས་དོན་གྱི་གཞུང་མང་ཐོས་བསམ་བྱས། །ཟབ་དོན་གྱིས་སྙིང་གི་ཟེའུ་
འབྲུ་གཏམས། །ཟེགས་མ་ཙམ་ཚིག་གི་ལམ་དུ་འཐོར། །ཞེས་སོ། །དེ་ནས་བཀྲ་
- 126 -



ལམ་རིམ་བླ་མ་བརྒྱུད་པའི་རྣམ་ཐར།
ཤིས་ལྷུན་པོའི་དབྱེན་བསྡུམ་མཆོད་རྟེན་གསར་བཞེངས་མཛད་དེ་རབ་གནས་ཀྱི་
སྐབས་གྲུབ་ཆེན་ས་ར་ཧ་དང་། གྲུབ་ཆེན་ཆོས་རྗེ་གཉིས་དངོས་སུ་བྱོན་པ་སོགས་
དག་པའི་གཟིགས་སྣང་ངོ་མཚར་རྨད་དུ་བྱུང་བ་མཐའ་ཡས་པ་བྱུང་སྣང་ངོ༌། །དེ་
ནས་སྡེ་པ་ཐོན་པ་སོགས་དད་ལྡན་མང་པོས་གདན་དྲངས་ནས་ཐོན་ཕྱོགས་སུ་
ཕེབས་ཏེ་སྐྱ་སེར་བགྲང་བ་ལས་འདས་པ་ལ་ཆོས་ཀྱི་བདུད་རྩི་སྩལ་ཏེ་མཐོ་རིས་
དང་ཐར་པའི་ས་བོན་འདེབས་པར་མཛད། དེ་ནས་ཤངས་མདོ་རི་བོ་དགེ་འཕེལ་
བ་མཆོད་ཡོན་རྣམས་ཀྱིས་ཀུན་མཁྱེན་ཤེས་རབ་དཔལ་བཟང་གི་གདན་སར་
ཕེབས་དགོས་ཚུལ་ནན་གྱིས་གསོལ་བ་བཏབ་པ་ལ་བརྟེན་ནས་ལྔ་མཆོད་ཆེན་
མོའི་དུས་ དགེ་ འཕེལ་དུ་ ཕེབས། ཚོགས་ པ་ ལ་ བདེ་ གཤེགས་ བདུན་ གྱི་ རྗེས་
གནང་དང༌། མདོ་མཆོག་གི་ལུང་སོགས་ཉེར་མཁོའི་ཆོས་ཀྱི་ཆར་ཕབ་སླར་བཀྲ་
ཤིས་ལྷུན་པོར་ཕེབས་ནས། ཞི་བའི་ལོའི་དགུན་ཆོས་དུས་སུ་ནུབ་གཅིག་མནལ་
ལམ་དུ་དགེ་སློང་རྣམ་སྦྱར་དམར་སེར་གསོལ་ཅིང་། རིགས་ལྔས་དབུ་བརྒྱན་པ།
ཕྱག་ན་པོ་ཏི་ན་བཟའ་ལེགས་པ་དུ་མ་དང་སྐུ་རགས་མཛེས་པར་བཅིངས་པ་
བསྣམས་པ་ཞིག་གིས་གླེགས་བམ་དེ་ རྗེ་རང་ཉིད་ཀྱི་ཕྱག་ཏུ་གཏད་ནས། འདི་
སྔོན་བྲིས་ཟིན་ཏེ་ད་བར་རབ་ཏུ་གནས་པ་མ་གྲུབ་པས། ད་ལམ་ཁྱོད་ཀྱིས་ཞལ་
ཕྱེ་ལ་རབ་གནས་ཤིག་གྱིས་གསུང་། གླེགས་བམ་དེ་ཕྱག་ཏུ་བཞེས་ནས་སྐུ་རགས་
བཀྲོལ་ཏེ་གཟིགས་པ་ན་འདུས་པའི་རྩ་རྒྱུད་མཐིང་ཤོག་ལ་གསེར་གྱི་བྲིས་པ་
ཤིན་ཏུ་ལེགས་ པ་ ཞིག་ འདུག་ པས། རབ་ཡངས་ནམ་ མཁའ་ ཏིལ་ གྱི་གང་བུ་
བཞིན། །ཞེས་རྗེ་རང་ཉིད་ཀྱིས་འདོན་པར་མཛད་པ་ན་འདི་ནས་བྱུང་མེད་པར་ངོ་
མཁྱེན་པ་དང་མི་མཁྱེན་པའི་ཚོགས་པ་ཆེན་པོ་ཞིག་འདུས་ནས་ས་གཡོ་བ་ཙམ་གྱི་
127-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རམ་བཏེག་སྟེ་འདུས་པའི་ཤེས་བརྗོད་ཡོངས་རྫོགས་འདོན་པར་མཛད་པ་ཞིག་
གསལ་བར་བྱུང་། དེའི་སང་ཉིན་དཀའ་བཅུ་རབ་འབྱམས་པ་བཞི་ལྔ་ཙམ་གྱིས་
འདུས་པའི་རྩ་རྒྱུད་གྱི་འགྲེལ་བཤད་རྒྱས་པ་གཅིག་ཁྱེར་ནས་འདིའི་སྟེང་ནས་
ཆོས་ཐུན་རེ་ཅེས་ཀྱང་ཞུ་ཞེས་གསོལ་བ་བཏབ་པ་དང་། མདང་གི་མནལ་ལམ་
གྱིས་རྐྱེན་བྱས་ཊིཀྐའི་འཛིན་ཆོས་དང་། འགྲེལ་པ་བཞི་སྦྲགས་ཀྱི་བཤད་རྒྱས་པ་
རེ་སྩལ། དེ་དུས་དགེ་བཤེས་དེ་དག་ལ་ཟླ་བ་གཅིག་གཉིས་ཙམ་ལའང་རྡོ་རྗེ་ཐེག་
པའི་ལམ་གྱི་རྣམ་བཞག་ཆགས་པ་བྱུང་ངོ༌། །བཀྲ་ཤིས་ལྷུན་པོའི་རྒྱུད་གྲྭ་གསར་
འཛུགས་མཛད་པ་འདི་ལ་ནི་རྗེ་རང་ཉིད་ཀྱང་ཐུགས་ཤིན་ཏུ་དགྱེས་པ་བྱུང་སྟེ་རྗེ་
རང་ཉིད་ཀྱི་ཞལ་ནས་སྔར་གྱི་རྨི་ལྟས་དེ་ཡང་རྒྱུད་གྲྭ་འདི་ཉིད་ཚུགས་པའི་ལྟས་
དང༌། ཕྱིའི་མཆོད་རྟེན་གྱི་ས་ཆོག་དེ་ཡང་བསམ་གཞིགས་མེད་པར་དཔལ་གསང་
བ་འདུས་པའི་སྒོ་ནས་བྱེད་པར་ཤར་སོང་བ་ཡང་དེ་ཁའི་རྟེན་འབྲེལ་འདུག །
རྒྱུ་མཚན་དེ་དག་གི་ཕྱིར་བདག་ཉིད་ཀྱིས་ཀྱང་ཐོག་མཐའ་བར་གསུམ་དུ་ཆོས་
དང་ཆོས་ལྡན་གྱི་སྒོ་ནས་སྨན་གྱི་ལྗོན་ཤིང་ལྟར་བསྐྱངས་པའི་ལག་རྗེས་མཁས་
པས་བསྔགས་པར་འོས་པ་ཞིག་ཡིན་ནོ། །སྙམ་དུ་རློམ་པའང་མཆིས་སོ། །ཞེས་
གསུངས། དེ་ནས་འགལ་བྱེད་ཅེས་པ་ལྕགས་མོ་ཕག་གི་ལོའི་ཆོ་འཕྲུལ་སྨོན་ལམ་
གྲོལ་འཕྲལ་བསམ་གྲུབ་དགེ་ལྡན་པ་མཆོད་ཡོན་རྣམས་ཀྱིས་གདན་དྲངས། ལམ་
ཞོར་དུ་དངུལ་ཆུ་ཆོས་རྫོང་དུ་ཕེབས། གཟིམ་ཕུག་དང༌། སྐུ་འདྲ་རིན་པོ་ཆེ་མཇལ་
བ་མཛད། དེ་སྐབས་རྒྱལ་སྲས་རིན་པོ་ཆེ་དང་དངོས་སུ་མཇལ་ཞིང་བྱིན་གྱིས་
བརླབས་པ་ལྟ་བུའི་དད་མོས་དང་དགའ་བ་ཐོབ་ཅིང་སྨོན་ལམ་ཡང་དག་འདེབས་
པར་མཛད། དེ་ནས་བསམ་གྲུབ་དགེ་ལྡན་དུ་ཕེབས་ནས་སྤྱི་སྒེར་ཐམས་ཅད་ཀྱིས་
- 128 -



ལམ་རིམ་བླ་མ་བརྒྱུད་པའི་རྣམ་ཐར།
བསྙེན་བཀུར་བསམ་གྱིས་མི་ ཁྱབ་པས་མཆོད། རྗེ་ ཉིད་ནས་ཀྱང་དགེ་འདུན་
རྣམས་ལ་མང་འགྱེད་དང་འཇིགས་གསང་གཉིས་ཀྱི་དབང་ཆེན། ཆོས་སྐྱོང་མང་
པོའི་རྗེས་གནང་སོགས་ཆོས་རྒྱ་ཆེར་གནང་ཞིང་རབ་བྱུང་བསྙེན་རྫོགས་ཀྱང་མང་
དུ་སྩལ། ཕྱོགས་དེའི་སྐྱེ་བོ། བྱིངས་ལ་ཚེ་དབང་གནང་། དེའི་ཚེ་ལྷ་རྣམས་ཀྱིས་
མེ་ཏོག་གི་ཆར་ཕབ་པ་སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་། དེ་
ནས་ལམ་བར་གྱི་ཆོས་སྡེ་རྣམས་སུ་རིམ་གྱིས་ཕེབས་ནས་རྟེན་རྣམས་ལ་མཆོད་
འབུལ་སྨོན་ལམ་དང་དགེ་འདུན་རྣམས་ལ་སོ་སོའི་འདོད་དང་མཐུན་པའི་ཆོས་
མང་དུ་ སྩལ་ཏེ་བཀྲ་ཤིས་ལྷུན་པོར་ཕེབས། དེ་ནས་འབྲས་སྤུངས་ནས་གདན་
འདྲེན་བྱུང་བ་ལྟར་ཕེབས་ཏེ་རྒྱལ་བ་ཡོན་ཏན་རྒྱ་མཚོ་དང་གཟིམ་ཁང་གོང་སྤྲུལ་
པའི་སྐུ་སེ་འབྲས་ཀྱི་བླ་མ་རྣམ་པ་སོགས་ཉི་འོད་འཁྱིལ་དུ་གཤོང་ཙམ་ལ་རྡོ་རྗེ་
ཕྲེང་བའི་དབང་རྫོགས་པར་གནང་། འདི་དག་གི་སྐབས་སུ་ཕྱོགས་སྣ་ཚོགས་སུ་
དད་ལྡན་གྱི་གདུལ་བྱའི་བསོད་ནམས་ཀྱི་ཞིང་དུ་ཕེབས་པ་ན་གནས་དང་དུས་དང་
གང་ཟག་ལ་སོགས་པ་སྐད་ཅིག་ཀྱང་རྟག་པ་མེད་པ་འཕྲལ་འཕྲལ་འགྱུར་འགྲོ་བ་
མངོན་སུམ་དུ་གཟིགས་པས་རྐྱེན་བྱས་འབད་རྩོལ་གྱི་གོམས་པ་ལ་མི་ལྟོས་པར། །
འཁོར་བའི་ཕུན་ཚོགས་ཐམས་ཅད་ནི་རྨི་ལམ་གྱི་དགའ་སྟོན་ནམ། སྒྱུ་མའི་རོལ་
རྩེད་ལྟ་བུ་དང༌། འདུས་བྱས་ཀྱི་ངང་ཚུལ་ནི་གློག་གི་ཟློས་གར་རམ། ཆུ་འཛིན་གྱི་
འདུ་འགོད་ལྟ་བུ་དང་། སྙིགས་དུས་ཀྱི་སྐྱེ་བོའི་ཚོ་ནི་ཆུ་ཡི་ཆུ་བུར་རམ། རྩྭ་རྩེའི་
ཟིལ་པ་ལྟར་གཟིགས། ཁྱད་པར་རང་ཉིད་ཀྱང་དང་པོ་མངལ་དུ་ཞུགས་པ་ནས་
འཆི་བདག་གི་ཁར་ཆུད་ཅིང་། ཉི་མ་རེ་རེ་བཞིན་ཡང་། འཆི་རྐྱེན་ཤིན་ཏུ་མང་
བས་མི་འཆི་བའི་གདེང་ནི་ཅི་ཡང་མི་འདུག །སྔོན་ཆད་དུས་ཀྱི་ཆད་པ་མ་ཕོག་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ར༽
པའང་ངོ་མཚར་ཆེ། ད་ནི་གློ་བུར་ཉིད་དུ་བསྐྱས་ཆེན་འདེགས་པར་ཡང་ཉེའམ་ཅི་
ཆ་སྙམ་དུ་ཐུགས་ལ་ངེས་འབྱུང་ཤུགས་དྲག་ཏུ་འཁྲུངས་ཏེ་དོན་དེ་ཉིད་འཕགས་
པའི་དབྱངས་སུ་བསྡེབས་པར་མཛད་པ་ནི་འདི་ལྟར། ན་མོ་གུ་རུ་མཉྫ་གྷོ་ཥཱ་ཡ།
དུས་གསུམ་གྱི་སངས་རྒྱས་མི་གཟུགས་ཅན། །གསུམ་ལྡན་གྱི་བླ་མའི་ཞབས་པད་
ལ། །བྱང་ཆུབ་ཀྱི་བར་དུ་སྐྱབས་སུ་མཆི། །འབྲལ་མེད་དུ་བརྩེ་བས་རྗེས་འཛིན་
མཛོད། །མཐའ་མེད་ཀྱི་འཁོར་བའི་རྒྱ་མཚོ་འདིར། །ལས་ཉོན་གྱི་འཆིང་བ་དམ་
པོས་བཅིངས། །སྐྱེ་རྒ་དང་ན་འཆིའི་རྦ་ཀློང་འཁྲུགས། །གནས་ཚུལ་འདི་བསམས་
ཤིང་གློ་སྙིང་འདར། །ཚངས་དབང་དང་ཁྱབ་འཇུག་དྲག་པོ་སོགས། །འཆི་མེད་ཀྱི་
བདག་པོའི་དཔལ་ཐོབ་ཀྱང་། །དབང་མེད་དུ་མནར་མེད་མེས་བསྲེག་ན། །མཐོ་
རིས་ཀྱི་བདེ་ལ་ཡིད་བརྟན་ཅི། །དཔག་མེད་ཀྱི་ཚེ་དང་འབྱོར་པ་ཅན། །གསེར་
དངུལ་ གྱི་ འཁོར་ ལོས་ བསྒྱུར་ རྒྱལ་ ཡང་། །ངེས་མེད་ དུ་ འཁོར་ བའི་ ཡང་ བྲན་
འགྱུར། །ཨ་ཙ་མ་སྲིད་འདིར་སྙིང་པོ་གང་། །ཚེ་སྔོན་གྱི་དགྲ་བོ་འདི་ནང་གཉེན།།
འདི་ནང་ གི་དགྲ་ཡང་ ཕྱི་མའི་ གྲོགས། །ཟ་ཟིར་འཁོར་བའི་ངང་ཚུལ་འདི། །
འབྲེལ་ མེད་ ཀྱི་སྨོན་པའི་ཟློས་གར་ རང༌། །སྐད་ཅིག་ ཀྱང་ འབྲལ་བར་མི་ཕོད་
པའི། །ཡིད་འོང་གི་སྙིང་གྲོགས་མཛའ་བཤེས་རྣམས། །དུས་ཚོད་སོ་སོར་འགྲོ་བ་
འདི། །ཡིད་རེ་སྐྱོ་སེམས་ལ་ཅུང་མ་བབ། །སྡིག་སྡུག་དང་གཏམ་ངན་ཁྱད་བསད་
ནས། །སེར་སྣ་ཡིས་བསགས་པའི་ཟས་ནོར་ལས། ། རྡུལ་ཕྲན་ཙམ་འཁྱེར་བའི་
དབང་ མེད་ པར། །ལག་ སྟོང་ དུ་ འགྲོ་ བ་ འདི་ སེམས་ ལ་ གཟན། །ཚེ་ ལྷག་ གི་
བསྐྱེལ་མ་ཡུད་ཙམ་ལ། །འཆི་བདག་གི་བསུ་མ་བང་རེ་མགྱོགས། །ཕ་རོལ་གྱི་
གཡང་ ས་ འཇིགས་པ་ཆེ། །ཅི་ རང་དྲག་འབྲོས་ཐབས་ཨེ་འདུག་སོམས། །སྔར་
- 130 -



ལམ་རིམ་བླ་མ་བརྒྱུད་པའི་རྣམ་ཐར། །
བྱས་ཀྱི་རང་གི་ལས་ལ་འགྱོད། །སྡིག་ལྟུང་གི་ཁུར་པོ་རི་བས་ལྕི། །གྲོགས་མེད་དུ་
བསྐྱས་ཆེན་འདེགས་པ་འདི། །གཏིང་ནས་རང་སྐྱོ་ཞིང་འཚེར་ལ་འཇིགས། །འཆི་
ལམ་དུ་བདག་ཉིད་ཆུད་པའི་ཚེ། །ཁ་དྲག་གི་དཔའ་བོས་མི་བཟློག་ཅིང་། །སྟོང་
གསུམ་ཀུན་གང་བའི་ཟས་ནོར་དང་། །མཛེས་སྡུག་གི་ལང་ཚོས་བསླ་རུ་མེད། །
འཚོ་བྱེད་ཀྱི་རྒྱལ་པོ་གཞོན་ནུ་དེ། །མངོན་སུམ་དུ་བྱོན་ཡང་ཅི་བྱར་ཡོད། །བརྩེ་
གདུང་ དང༌ ལྡན་ པའི་ གྲོགས་དབུས་ནས། །གཅིག་པུ་ རུ་འགྲོ་བ་འདི་ཤིན་ཏུ་
འཚེར། །རྒྱུས་མེད་ཀྱི་བར་དོ་ལམ་འཕྲང་དོག །ལས་ངན་གྱི་འཁྲུལ་སྣང་ཆུ་ལྟར་
འཁྲུགས། །འཇིག་སྐྲག་གི་སྡུག་བསྔལ་ཡ་ང་བ། །མངོན་སུམ་དུ་ཤར་ཚེ་ཅི་ཙུག་
བྱེད། །འདི་ནང་གི་དགའ་སྐྱིད་འཛོམ་པ་དང༌། །སྒྱུ་ལུས་ཀྱི་ཁང་སྟོང་ཤུལ་དུ་
བཞག །རྣམ་ཤེས་དེ་བྱ་སྤུ་རླུང་ཁྱེར་བཞིན། །དོན་མེད་དུ་འཁྱམ་པ་འདི་སེམས་
ཀྱི་གཅོང་། །ལས་ངན་གྱིས་ཉིང་མཚམས་སྦྱར་བའི་ཚེ། །ལྗན་ལྗིན་གྱི་མི་གཙང་
དང་ འདྲེས་ ནས། །མུན་ ཁྲོད་ ཀྱི་ མངལ་ ནང༌ དྲི་ ང་ བར། ། འདུག་ ཚུལ་ འདི་
བསམས་ན་སྙིང་རླུང་ལྡང་། །མངལ་གྲིབ་ཀྱིས་དམ་ཆོས་བག་ཆགས་བརྗིད། །
རབ་རྨོངས་ཀྱི་བྱིས་པའི་གནས་སྐབས་གྱུར། །བླང་དོར་གྱི་གནས་ལ་ལྐུགས་པ་
འདྲ། །སྤྱོད་ ཚུལ་དེ་དྲན་ པས་ཤེས་ པ་ འཕྱོ། །གཞོན་ནུ་ དང་ ལང་ཚོ་དར་བའི་
དུས། །སྡིག་ གྲོགས་ དང་ དུག་ གསུམ་ཤུགས་དྲག་གིས། །བསླད་ནས་ཀྱང་ངན་
འགྲོའི་སྡུག་བསྔལ་རྒྱུ། །བག་མེད་དུ་སྒྲུབ་ན་ཅི་རང་དྲག །གཏིང་ཟབ་ཀྱི་འཁོར་
བའི་ཁྲོན་པ་འདིར། །ལེགས་ཉེས་ཀྱི་མཐོ་དམན་སྣ་ཚོགས་པའི། །བདེ་སྡུག་གི་
གན་བུན་མང་པོ་ཞིག །མགལ་མེ་ལྟར་འཁོར་བ་འདི་ཡིད་རབ་སྐྱོ། །འཁོར་བ་ན་
སྐྱིད་ སྡུག་ཅི་ཡོད་རྣམས། །ཐོག་མེད་ནས་ཐ་མ་ད་ ལྟའི་བར། །ཡང་ ཡང་ རང་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཉམས་སུ་མྱོང་ལགས་ན། །དེ་ཀ་ཙམ་ཚིམ་མམ་སུན་རེ་རན། །དྲེད་པོ་ཁྱོད་རང་
ལ་སྙིང་རྗེས་ལྟོས། །སྐྱིད་སྡུག་གི་འདམ་ཀ་ད་རེས་བྱུང་། །རང་ཉིད་ལ་རང་གི་
གཉེར་བབས་པས། །ཇི་ལྟར་བྱ་རང་གི་སེམས་ལ་དྲིས། །སེམས་ཉིད་ཀྱི་དངུལ་
དཀར་མེ་ལོང་ལ། །འཁོར་བ་འདིའི་སྣང་ཚུལ་ཤར་བའི་ཚེ། །བབ་ཅོམ་གྱི་ཚིག་
ཕྲེང་ཡི་གེའི་གཟུགས། །འགོད་པ་པོ་བློ་བཟང་ཆོས་རྒྱན་ཡིན། །ཞེས་སོ། །དུས་
དེའི་ཚེ་ལུང་བསྟན་མཁན་པོ་མང་པོ་ཞིག་གིས་སྐུ་ཚེའི་བར་ཆད་ཆེ་བས་ཚེ་སྒྲུབ་
མཛད་དགོས་སོ་ཞེས་བསྐུལ་བ་ན་ཆོས་བརྒྱད་འགོ་སྙོམས་ཀྱི་གསུང་འདི་ལྟར་
བྱོན་ ཏེ། རྗེ་ གསུམ་ ལྡན་ བླ་ མ་ རྡོ་ རྗེ་ འཛིན། །མི་ བདག་ སྙིང་ པདྨོའི་ དབུས་
བཞུགས་ལ། །དགྲ་ཆོས་བརྒྱད་སྣང་ཞེན་བཀྲག་པོ་ཆེ། །འདི་རྩད་ནས་ཐོན་པར་
བྱིན་གྱིས་རློབས། །ཚེ་རིང་དུ་གནས་ན་རྣམ་དཀར་གྱི། །ལམ་བཟང་པོ་སྒྲུབ་པོ་ཤི་
ཡང་ བདེ། །ལས་ བག་ ཆགས་ བཟང་ པོའི་ ངང་ དུ་ འཆི། །ཨ་ ལ་ ལ་ གསོན་ ཤི་
སེམས་ ལ་ སྙོམས། །ཚེ་ སྒྲུབ་ ཀུན་ ཇི་ ལྟར་ དགྱེས་ དགྱེས་ མཛོད། །དཔལ་ ཕུན་
ཚོགས་འབྱོར་ན་མཆོད་སྦྱི་ གྱིས། །ཚོགས་གསོག་གོ་དབུལ་པོར་གྱུར་ཀྱང་སླ། །
ཆུད་ཟོས་དོགས་སེར་སྣའི་སྡུག་བསྔལ་མེད། །ཨ་ལ་ལ་འབྱོར་རྒྱུད་སེམས་ལ་
སྙོམས། །ནོར་སྒྲུབ་ཀུན་ཇི་ལྟར་དགྱེས་དགྱེས་མཛོད། །ཡོངས་ཀུན་གྱིས་བསྟོད་
ཅིང་སྙན་གྲགས་ན། །ཡིད་མི་བདེ་མེད་དོ་སྨད་ཀྱང་སླ། །སྒྲ་གྲག་སྟོང་སྒྱུ་མའི་
བསླུ་བྲིད་ཡིན། །ཨ་ལ་ལ་བསྟོད་སྨད་སེམས་ལ་སྙོམས། །སྙན་གྲགས་ཀུན་ཇི་
ལྟར་དགྱེས་དགྱེས་མཛོད། །ད་ལུས་སེམས་བདེ་བ་དཀོན་མཆོག་གི །དྲིན་ཡིན་
ནོ་སྡུག་བསྔལ་གྱུར་ཀྱང་སླ། །ཡིད་ངེས་འབྱུང་སྙིང་རྗེ་ངང་གིས་འཕེལ། །ཨ་ལ་
ལ་བདེ་སྡུག་སེམས་ལ་སྙོམས། །སྐྱིད་འདོད་ཀུན་ཇི་ལྟར་དགྱེས་དགྱེས་མཛོད། །
- 132 -



ལམ་རིམ་བླ་མ་བརྒྱུད་པའི་རྣམ་ཐར།
སྲོག་འཚོ་འཆི་འབྱོར་རྒུད་བདེ་སྡུག་དང་། །ཡོངས་བསྟོད་སྨན་སྙན་དང་མི་སྙན་
སོགས། །གང་ བྱུང་ ཡང་ བླ་ མའི་ བྱིན་ རླབས་ ཡིན། །ཨ་ ལ་ ལ་ཅི་ བྱས་ གློ་ བ་
དགའ། །རེ་དོགས་ཀུན་ཇི་ལྟར་དགྱེས་དགྱེས་མཛོད། །དཔལ་ཞི་བ་ལྷ་དང་མར་
མེ་མཛད། །རྗེ་རྒྱལ་བ་གཉིས་པ་ལས་འོངས་པ། །དུག་བདུད་རྩིར་བསྒྱུར་པའི་
གདམས་པ་ཡིས། །ཨ་ལ་ལ་ལྟས་ངན་གཡང་དུ་ལེན། །རྐྱེན་ངན་ཀུན་ཇི་ལྟར་
དགྱེས་དགྱེས་མཛོད། །ཅེས་པ་དང་ཡང་དོན་དམ་པའི་དབང་དུ་མཛད་ནས། ན་
མོ་གུ་རུ་མཉྫགྷོ་ཥཱ་ཡ། ཕ་རྒྱ་ཆེན་སྤྲོས་པ་ཀུན་མཁྱེན་ཀྱང་། །དབྱིངས་སྤྲོས་བྲལ་
ངང་དུ་རྟག་གཟིམ་པ། །རྗེ་རྒྱལ་བ་གཉིས་པ་བློ་བཟང་གྲགས། །འབངས་བདག་
ཅག་ད་དུང་ཐུགས་རྗེས་སྐྱོངས། །སྔོན་ཐོག་མ་མེད་ནས་ད་ལྟའི་བར། །གདོན་
རང་གི་སྙིང་ལ་གནས་བཅས་ནས། །ཡུལ་བདག་མེད་ཅིག་ལ་བདག་ཏུ་བཟུང་། །
འཕྲལ་ཕན་པའི་ཟོལ་གྱིས་བསླུས་བྱས་ཏེ། །ད་དམྱལ་བར་བསྲེགས་པའང་བགྲང་
ལས་འདས། །དུས་དེ་རིང་བླ་མའི་བཀའ་དྲིན་གྱིས། །དགྲ་བདག་འཛིན་འགོང་
པོའི་མཚང་རིག་པས། །སེམས་སྤྲོས་བྲལ་གཉུག་མའི་ངོ་བོ་མཐོང་། །བུ་རང་བྱུང་
རིག་པའི་ གཞོན་ནུ་དང་། །ཡུལ་འོད་གསལ་ཆོས་དབྱིངས་མཛེས་མ་མཇལ། །
དབྱིངས་ རིག་ པ་ དབྱེར་མེད་ཐབས་ཤེས་ འབྲེལ། །འདི་འདུ་འབྲལ་མེད་ པའི་
གྲོགས་སུ་བཟང་། །ཡེ་ གདོད་ནས་ཅིར་ཡང་མ་གྲུབ་ པས། །ཡུལ་བདག་མེད་
རྟོགས་པའི་ངེས་ཤེས་ཀྱིས། །ལས་རྒྱུ་འབྲས་བསླུ་བ་མེད་པར་རྟོགས། །ད་ཆད་
པའི་གཡང་ལ་ཉམ་ང་མེད། །ཡང་རྟེན་ནས་འབྱུང་བའི་ཆོས་རྣམས་ཀུན། །སྣང་
ཙམ་གྱིས་སྒྱུ་མའི་རོལ་པར་མཐོང་། །དེ་མཐོང་བས་ཨ་འཐས་འཆིང་བ་ཞིག །
དོན་དེ་ཕྱིར་རྟག་པའི་མཐའ་ལས་གྲོལ། །ང་སྟོང་ཉིད་ནམ་མཁའི་རྣལ་འབྱོར་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ། །ཡུལ་གང་ཤར་བརྫུན་པའི་རྒྱས་ཐེབས་པས། ཁོང་བདེན་པར་འཛིན་པའི་
ཆོམ་རྐུན་པ། །གཞི་སྐྱེ་མེད་གདོད་མའི་དབྱིངས་སུ་བྲོས། །ལར་ འཁོར་ འདས་
ཆོས་རྣམས་མ་ལུས་པ། །མིང་བཏགས་ཡོད་ཙམ་གྱི་རོལ་པ་ལས། །དབྱིངས་ངོ་བོ་
ཅིར་ ཡང་ མ་ མཆིས་ པས། །ད་ སྐྱེ་ འཆི་ གཉིས་ ལ་ ཡ་ ང་མེད། །སྔར་ དལ་མེད་
འཁྱམས་པའི་ངལ་གསོའི་གནས། །ཆོས་སྟོང་ཉིད་བདུད་རྩིའི་སྙིང་པོ་རྙེད། །འདི་
བསམས་ཤིང་རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་རྗེ། །ང་བློ་བཟང་
རྒྱལ་བ་གཉིས་པའི་བུ། །ལམ་ཕྱག་རྒྱ་ཆེན་པོའི་རོལ་རྩེད་ཀྱིས། །ཆོས་ལྟ་བའི་གླུ་
དབྱངས་འདི་བཞིན་ལེན། །གྲོགས་ཐར་འདོད་ཀུན་ཀྱང་འདི་ལྟར་མཛོད། ཅེས་
མཛད་དེ་ལུང་བསྟན་མཁན་པོ་དེ་དག་ལ་བསྐུར་བར་མཛད་དོ། །དེ་ནས་དད་
ལྡན་མང་པོས་བསྐུལ་བ་ལྟར་འབྲིང་མཚམས་དང་གཅེན་ལུང་དུ་ཕེབས་ཏེ་དེ་དང་
དེ་ན་གནས་པའི་གདུལ་བྱ་རྣམས་ལ་ཐར་པའི་ས་བོན་བཞག །དེ་ནས་ཟར་དུ་
ཕེབས་ཏེ་ བྱང་ ཕུག་ གི་ཇོ་བོ་མཇལ། མཆོད་འབུལ། སྨོན་ལམ་མཛད། གནས་
དེར་སྐྱོ་ཤས་ཆེན་པོས་གདུང་དབྱངས་འདི་ལྟར་མཛད། ན་མོ་གུ་རུ་མཉྫགྷོ་ཥཱ་ཡ།
སྐུ་གསུམ་ གྱི་གོ་འཕང་མཆོག་བརྙེས་ཀྱང་། །གཞན་སྣང་དུ་ཐ་མལ་དགེ་སློང་
ཚུལ། །སངས་རྒྱས་ཀྱི་ཡེ་ཤེས་བློ་བཟང་གྲགས། །བདག་སྙིང་གི་པདྨོའི་དབུས་
བཞུགས་ལ། །ངུར་སྨྲིག་གིས་ཕྱི་ཚུལ་མཛེས་ལགས་ཀྱང་། །དུག་གསུམ་གྱི་ཆང་
གིས་ཆེར་མྱོས་པས། །སེང་ལྤགས་ཀྱིས་གཡོགས་པའི་ཝ་སྐྱེས་འདྲའི། །སྙིང་རུལ་
གྱི་བུ་ལ་བརྩེ་བས་གཟིགས། །དུག་ལྔ་ཡི་ཉོན་མོངས་མཚང་ རིག་ཀྱང་། །ངན་
གོམས་ཀྱི་བག་ཆགས་ཤུགས་དྲག་ཅིང་། །གདོང་མདོག་གི་གཉེན་པོ་ངར་ཆུང་
བས། །མནར་མེད་ཀྱི་མེ་ནང་སྲེག་ཉེན་གདའོ། །དག་སྣང་གིས་རྒྱས་ཁམས་སྐོར་
- 134 -



ལམ་རིམ་བླ་མ་བརྒྱུད་པའི་རྣམ་ཐར། །
འདོད་ཀྱང་། །ཀུན་སློང་གི་ལ་ཆུ་འཕྲང་དོག་པས། །ཕྲག་དོག་དང་འཁོན་འཛིན་
ཟེར་ མགོ་རྣོ། །ཆོས་ སྤོང་ གི་ གཡངས་ སུ་ལྷུང་ཉེན་གདའོ། །ཆོས་ བཤད་ ཀྱིས་
གཞན་སེམས་བསྒྱུར་མཁས་ ཀྱང་། །རང་རྒྱུད་ཀྱི་ཀོ་སྐམ་གྱོང་ པོར་ ལུས། །གླུ་
མཁན་དང་ནེ་ཙོའི་ཆོས་བཤད་བཞིན། །ཆོས་རྒྱུས་མཁན་ཆོས་ཀྱིས་ཕོངས་ཉེན་
གདའོ། །ཟབ་དོན་གྱི་ཉམས་ལེན་བྱེད་འདོད་ཀྱང་། །རྙེད་གྲགས་ཀྱིས་མི་མགོ་
བསྐོར་ ཕྱིར་དུ། །ཆོས་ ཆུང་ གི་རྣམ་ གྲངས་ གསོག་ གསོག་ནས། །ཀུན་ ཤེས་ ཀྱི་
གཅིག་ རྡུགས་ བྱུང་ གཉེན་ གདའོ། །སྐྱོ་ཤས་ དང༌ ངེས་ འབྱུང་ བསྒོམས་ ལེགས་
ཀྱང་། །རྟག་འཛིན་གྱི་གདོན་ཆེན་ཐུགས་གསོལ་བས། །ཕྱི་ནང་དངོས་ལ་ཤི་སྤར་
འཐམས། །གསུང་ཚུལ་དང་རྣམ་ཐར་འགལ་ཉེན་གདའོ། །ཐེག་ཆེན་གྱི་ལམ་དུ་
ཞུགས་རློམས་ཀྱང་། །རང་འདོད་ཀྱི་གཤེད་མ་བུར་རྫུས་པས། །ཆགས་སྡང་གི་
ཕྱོགས་རིས་སུ་བས་ཆེ། །འགྲོ་དྲུག་གི་ཕ་མ་བསླུས་ཉེན་གདའོ། །བདེན་མེད་ཀྱི་
རང་ཞལ་བལྟས་བལྟས་ཀྱང་། །མཉམ་གཞག་གི་གོམས་པ་འདྲེས་ཆུང་བས། །
བདེན་སྣང་གི་འཛིན་པ་སྦྲིང་སྒྲིང་ཤར། །དྲན་ཤེས་ཀྱི་སོ་བ་ཡེངས་ཉེན་གདའོ། །
ཞེས་སོ། །དེ་ནས་བཀྲ་ཤིས་ལྷུན་པོར་ཕེབས། དགུན་ཆོས་ཐོག་ཚོགས་ཆེན་ལ་
ཐམས་ཅད་མཁྱེན་པ་དགེ་འདུན་གྲུབ་པའི་རྣམ་ཐར་གཟབ་བཤད་མཛད། དེ་
ནས་ཡོངས་འཛིན་ཞེས་པ་ཆུ་ཕོ་བྱི་བའི་ལོ་ཟླ་བ་བརྒྱད་པའི་ཚེས་བཅུ་དགུ་ལ་ལྷོ་
མོན་ཕྱོགས་སུ་ཕེབས་ཏེ། ཐོག་མར་ཁང་བུ་སྟག་ལུང་དུ་ལྷ་རིན་པོ་ཆེ་དཔོན་སློབ་
ལ་འཁོར་ལོ་བདེ་མཆོག་གི་དབང་དང༌། འཇིགས་བྱེད་རོ་ལངས་བརྒྱད་སྐོར་གྱི་
དབང་། བདེ་མཆོག་དཀར་པོའི་ཚེ་སྒྲུབ། མགོན་པོ་ཏྲཀ་ཤད་ཀྱི་ཆོས་སྐོར་ཡོངས་
རྫོགས། སྨན་བླའི་ རྗེས་ གནང་ ལུང་ དང་ བཅས་ པ་ སོགས་ འདོད་ཆོས་རྣམས་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལེགས་པར་སྩལ། དེ་ནས་རིམ་གྱིས་སྤ་གྲོ་ཐིམ་བུ་དར་དཀར་གྱི་བར་དུ་ཕེབས།
སྤྱིར་ལྷོ་མོན་དེ་རང་རང་གི་གྲུབ་མཐའ་དང་བླ་མ་སོ་སོའི་ཕྱོགས་འཛིན་གཞན་
ལས་ཆེ་ཡང་རྗེ་འདི་ལ་ནི་རང་ཉིད་ལ་གྲུབ་མཐའི་ཕྱོགས་འཛིན་མེད་པར་ཀུན་ལ་
དག་སྣང་མཛད་པའི་མཐུས་ཐམས་ཅད་ཀྱིས་བསྙེན་བཀུར་འབུལ་བ་ཞབས་ཏོག་
ཚད་མེད་པ་བྱུང་ཞིང་། རྗེ་འདི་ཉིད་ཀྱིས་ཀྱང་དགེ་འདུན་གྱི་སྡེ་རྣམས་སུ་ཟང་ཟིང་
གི་སྒོ་ནས་མང་འགྱེད་བཟང་པོ་དང་། ཆོས་ཕྱོགས་ངོས་ནས་དཔལ་གསང་བ་
འདུས་པ་དང་འཇིགས་བྱེད་སོགས་པའི་དབང་དང་ཟབ་ཁྲིད་དུ་མ་དང་། ཡི་དམ་
དང་ཆོས་སྐྱོང་མང་པོའི་རྗེས་གནང་སོགས་འདོད་ཆོས་མང་དུ་སྩལ་ཞིང་། ཁྲོམ་མི་
སྟོང་ཕྲག་མང་པོ་ཚོགས་པ་རྣམས་ལ་ལས་འབྲས་ཀྱི་རྣམ་གཞག་གཙོ་བོར་མཛད་
པའི་ཚེ་དབང་དང་། ཡིག་དྲུག་གི་ལུང་སྩལ་ནས་དགེ་བའི་དམ་བཅའ་ཆེད་དུ་
བསྐུལ་བས་བསྙེན་གནས་ཀྱི་དམ་བཅའ་ལེན་མི་བརྒྱ་ཕྲག་དུ་མ་དང་། བཟང་
སྤྱོད། བྱམས་ སྨོན་ ལྟུང་བཤགས། སྒྲོལ་མ། ཤེར་ སྙིང་། སྐྱབས་འགྲོ །རང་ གང་
མོས་ཀྱི་བླ་མའི་གསོལ་འདེབས། མ་ཎི་དུང་ནས་བཟུང་ཉེར་གཅིག་རེ་ཡན། སྲོག་
གཅོད་སྤོང་བ། ཉལ་ཕྱག་ལང་ཕྱག །དུས་ཀྱང་རབ་རྣམས་ཀྱིས་ཇི་སྲིད་འཚོའི་
བར། ཐ་མས་ལོ་གཅིག་བར་དུ་དམ་བཅའ་ལེན་མི་བསམ་གྱིས་མི་ཁྱབ་པ་བྱུང་
བས་རྗེ་འདི་པ་གང་དུ་བྱོན་པའི་ཡུལ་དེ་དང་དེར་དམ་བཅའི་རྒྱུན་སྐྱོང་བས་དགེ་
བའི་ལམ་གསལ་བར་མཛད་དོ། །ཁྱད་པར་དགུང་ཝང་ལ་བརྟེན་པའི་མི་བརྒྱ་
སྟོང་ཕྲག་མང་པོ་གསོད་རེས་བྱེད་ཅིང་རང་རང་གི་བླ་མ་རྣམས་ཀྱིས་ཀྱང་མ་
འདོམས་པའི་རྩ་བ་མི་ཤ་ལེན་པར་ཆས་པ་མང་པོ་ལ་དངོས་པོའི་གནང་སྦྱིན་སྔོན་
དུ་འགྲོ་བས། ཕྱག་ཕྲེང་སྤྱི་བོར་བཞག་སྟེ་མི་ཤ་མི་ལེན་པའི་དམ་ཚིག་ལ་བཞག་
- 136 -



ལམ་རིམ་བླ་མ་བརྒྱུད་པའི་རྣམ་ཐར།
ནས་སྡིག་པའི་རྩ་བ་བཅད་པས་ལྷོ་མོན་ཕྱོགས་བདེ་འཇམས་སུ་གནས་པ་བྱུང་
ངོ༌། །དེ་ལྟ་བུའི་ཚུལ་གྱིས་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་མཛད་
ཅིང་། སླར་བོད་དུ་ ཕེབས་པ་ན། དབུས་གཙང་ གཉིས་ ཀར་ དུས་ འཁྲུག་ མཐོ་
དམན་གྱི་འགྱུར་ལྡོག་ལྷག་པར་ཆེ་བས་ལ་ལ་སྡུག་བསྔལ་དངོས་ལ་སྤྱོད། ལ་ལ་
སྡུག་བསྔལ་གྱི་རྒྱུ་ལ་དགའ་དགའ་ལྟར་སྤྱོད་པ་གཟིགས་པས་ཐུགས་སྐྱོ་ཤས་དྲག་
པོ་འཁྲུངས་ཏེ་ངེས་འབྱུང་གི་གདུང་དབྱངས་གསུངས་པ་ནི། ན་མོ་གུ་རུ་མཉྫགྷོ་ཥཱ་
ཡ། དང་པོར་འཁོར་འདས་ཀྱི་སྐྱོན་ཡོན་རིག །བར་དུ་བླང་དོར་གྱི་རོལ་པས་
འདས། །ཐ་མར་ཀུན་བྱང་གི་རང་བཞིན་རྣམས། །དབྱེར་མེད་དུ་མཁྱེན་རྣམས་
བདག་གི་སྐྱབས། །རྟག་འཛིན་གྱི་གདོན་ཆེན་ཐུགས་ཞུགས་པས། །ཕྱི་རྩིས་ཀྱི་
གྲབས་ཤོམས་བྱེད་བྱེད་ནས། །འབྲས་མེད་ཀྱི་སྦྱིན་པ་འཕྱར་བ་བཞིན། །དོན་
མེད་དུ་འདའ་བ་འདི་ཨ་ཙ་མ། །སྡིག་སྡུག་དང་གཏམ་ངན་ཁྱད་བསད་དེ། །སེར་
སྣ་ཡིས་ཟས་ནོར་བསགས་བསགས་ནས། །རྡུལ་ཕྲན་ཙམ་འཁྱེར་བའི་དབང་མེད་
པར། །ལག་སྟོང་དུ་འགྲོ་བ་འདི་ཨ་ཙ་མ། །ཉོན་མོངས་ཀྱི་གོམས་པ་ཤུགས་དྲག་
པས། །ལང་ཤོར་གྱི་བག་ཡངས་སྤྱོད་སྤྱོད་ནས། །ཐར་མེད་ཀྱི་དམྱལ་བའི་བཙོན་
ཁང་དུ། །ཚ་གྲང་གི་སྡུག་བསྔལ་འདི་ཨ་ཙ་མ། །གཉེན་གྲོགས་དང་འཁོར་མང་
ཚོགས་པའི་དབུས། །ང་སྙམ་དུ་མངོན་པར་འགྱིང་འགྱིང་ནས། །མྱ་ངམ་གྱི་ཐང་
ལ་དགྲས་བཅོམ་བཞིན། །གྲོགས་མེད་དུ་ཉམ་ཐག་འདི་ཨ་ཙ་མ། །ཤ་ཁྲག་གི་
ལང་ཚོ་ཡིད་འཕྲོག་ཅིང་། །མཛེས་བྱེད་ ཀྱི་གསེར་གཡུས་བརྒྱན་བརྒྱན་ནས། །
ཀེང་རུས་ཀྱིས་ཁྱབ་པའི་དུར་ཁྲོད་དུ། །གཅེར་བུ་རུ་འགྲོ་བ་འདི་ཨ་ཙ་མ། །བློ་
མཐུན་ གྱི་ སྙིང་ སྡུག་ མང་ པོ་ དང་། །དགའ་ འདུས་ ཀྱི་ ཉམས་ དགའ་ སྐྱོང་ སྐྱོང་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས། །དབང་མེད་དུ་འཆི་བདག་བདུད་པོ་དེས། །སོ་སོ་རུ་འཕྲལ་བ་འདི་ཨ་ཙ་
མ། ཁང་བཟང་གི་བཀོད་པ་བརྒྱ་བྱས་ཤིང༌། །དབྱིབས་ལེགས་ ཀྱི་གནས་མལ་
གཤོམ་གཤོམ་ནས། །རྣག་ཁྲག་གིས་སྦགས་པའི་རོ་ཁུང་དུ། །སྒྲེན་མོ་རུ་ཉལ་བ་
འདི་ཨ་ཙ་མ། །འཇམ་ལེགས་ཀྱི་གྱོན་པ་བརྒྱ་ཕྲག་དང༌། །ཞིམ་དགུ་ཡི་བཟའ་
བཏུང་སྤྱད་སྤྱད་ནས། །མྱུར་བ་རུ་དུར་བརྒྱགས་ཁམ་གང་ཟ། །རོ་ཤུན་གྱིས་དཀྲི་
བ་འདི་ཨ་ཙ་མ། །སྟོང་གསུམ་གྱི་ཁྱོན་ལ་དབང་བསྒྱུར་ཞིང་། །ཕུན་ཚོགས་ཀྱི་
སྟོབས་ཀྱིས་དྲེགས་དྲེགས་ནས། །འཇིགས་རུང་གི་གཤེན་རྗེ་ཆོས་རྒྱལ་གྱིས། །
དབང་མེད་དུ་འཁྲིད་པ་འདི་ཨ་ཙ་མ། །མ་བརྟགས་པར་ཉམས་དགའི་སྐྱེ་བོའི་
ཚོགས། །འདི་ནང་གི་བདེ་ལ་ཞེན་ཞེན་པའི། །ཐུགས་རྒྱུད་ལ་གླུ་འདི་མི་འབབ་
མོད། །དེ་ཀུན་ཀྱང་དེ་བས་ཨ་ཙ་མ། །ཨ་ཙ་མ་བཅུ་ཡི་གླུ་ཆུང་འདི། །ཕྱོགས་མེད་
ཀྱི་རྒྱལ་ཁམས་མྱུལ་མྱུལ་ནས། །སྙོམ་ལས་ཀྱི་མལ་དུ་རྟག་ཉལ་བའི། །བློ་བཟང་
གི་ཆོས་རྒྱན་ཞེས་བྱས་སྨྲས། །ཞེས་སོ། །དེ་ནས་རིམ་གྱིས་བཀྲ་ཤིས་ལྷུན་པོར་
ཕེབས་ནས་མང་འགྱེད་རྒྱས་པར་སྩལ་ནས་ཆོས་ཀྱི་འཁོར་ལོ་རྒྱ་ཆེར་བསྐོར། དེ་
ནས་རྒྱལ་བ་ཐམས་ཅད་མཁྱེན་པ་ཡོན་ཏན་རྒྱ་མཚོ་བཀའ་ཤོག་དང་གདན་འདྲེན་
གྱི་མི་སྣ་བཅས་རྗེ་འདི་ལྷ་ལྡན་སྨོན་ལམ་གྱི་ཚོགས་དབུར་སྤྱན་དྲངས་ཏེ་ཆུ་གླང་
ནས་ས་རྟའི་བར་སྨོན་ལམ་ཆེན་མོའི་ཚོགས་དབུ་རྒྱུན་དུ་མཛད། གླང་ལོའི་སྨོན་
ལམ་གྲོལ་ནས་སྤྲུལ་པའི་སྐུ་བསོད་ནམས་ལེགས་དཔལ་བཟང་དང་། སེ་འབྲས་
རྒྱུད་སྟོད་སྨད་སོགས་ཀྱི་དགེ་བའི་བཤེས་གཉེན་བཞི་བཅུ་ཙམ་ལ་བསྙེན་རྫོགས་
གནང་། འབྲས་ སྤུངས་ཚོགས་ཆེན་ ལ་ འཇམ་དབྱངས་ཆོས་སྐོར་ཡོངས་རྫོགས་
དང༌། ཐམས་ཅད་མཁྱེན་པ་ལ་མགོན་པོ་ཞལ་གྱི་རྣམ་འགྱུར་མང་པོའི་བཀའ་
- 138 -



ལམ་རིམ་བླ་མ་བརྒྱུད་པའི་རྣམ་ཐར།
དང་། ཐུན་མོང་དང་ཐུན་མོང་མ་ཡིན་པའི་བེའུ་བུམ་ལུང་ཞལ་ཤེས་དང་བཅས་པ་
གནང་ངོ༌། །དེ་ནས་བཀྲ་ཤིས་ལྷུན་པོར་ཕེབས་ནས་སྔགས་གྲྭར་བཞུགས་པའི་
རབ་འབྱམས་པ་རྣམས་ལ་འདུས་པའི་བཤད་ཉན་གྱི་སྟེང་དུ་དཔལ་དུས་ཀྱི་འཁོར་
ལོའི་ རྒྱུད་ འགྲེལ་ གྱི་ འཆད་ ཉན་ གསར་ འཛུགས་མཛད། དེ་ ནས་ རེ་ ཤིག་ སྐུ་
མཚམས་མཛད་དེ་དཔལ་གསང་བ་འདུས་པའི་ཟབ་ལམ་རིམ་པ་ལྔ་ལ་ཉམས་
བཞེས་རྩེ་གཅིག་ཏུ་མཛད་པས་རིམ་ལྔའི་རྟོགས་པ་མངོན་དུ་གྱུར་ཏེ་ཕྱི་རབས་ཀྱི་
གདུལ་བྱ་རྣམས་ལ་འཇམ་མགོན་བླ་མའི་རྗེས་སུ་སློབ་པར་འདོད་པ་རྣམས་ཀྱིས་
རང་ངོས་ནས་ཉམས་ལེན་བྱུང་ཕྱིན་རྗེའི་བསྟན་པ་འདི་ལ་ཚེ་གཅིག་ཉིད་ལ་ཟུང་
འཇུག་བསྒྲུབ་པའི་ཉེ་ལམ་འདི་ལྟ་བུ་ཡོད་དོ་ཞེས་རྡོ་རྗེའི་སྒྲ་དབྱངས་སྒྲོགས་པར་
མཛད་པ་ནི། །
ན་མོ་གུ་རུ་མཉྫགྷོ་ཥཱ་ཡ། རྗེ་དུས་གསུམ་སངས་རྒྱས་ཐམས་ཅད་ཀྱི། །དཔལ་
བདེ་བ་ཆེན་པོའི་ཡེ་ཤེས་སྐུ། །ཕྱི་ངུར་སྨིག་གར་གྱིས་རྣམ་རོལ་པ། །ཕ་མ་ཏི་བྷ་
དྲའི་ཞབས་ལ་འདུད། །དུས་ཉིན་གཅིག་རིག་པ་དྭངས་པའི་ཚེ། །ཆོས་ཐོས་པའི་
སྙིང་པོ་ཅུང་ཟད་བསམས། །དེ་བསམས་པས་བླ་མའི་བཀའ་དྲིན་དྲན། །ལུང་མན་
ངག་རིགས་པས་ངེས་པའི་དོན། །འདི་འབྲས་བུ་ལམ་བྱེད་ཚུལ་ཉིད་དུ། །རྗེ་བླ་
མའི་ བཀའ་ དྲིན་ རྗེས་དྲན་ པའི། །ངག་རྡོ་ རྗེའི་གླུ་ དབྱངས་ འདི་བཞིན་ ལེན། ། །
མགོན་ཐུགས་རྗེ་ཅན་དེའི་བཀའ་དྲིན་གྱིས། །རྟེན་དལ་འབྱོར་ཚང་བའི་མི་ལུས་
ཐོབ། །རྗེ་ རྒྱལ་ བ་ གཉིས་ པའི་ བསྟན་ དང་ མཇལ། །རྒྱུད་ སྡོམ་ པ་ གསུམ་ གྱིས་
མཛེས་པར་བྱས། །གཞི་དམ་ཚིག་སྡོམ་པ་གཅེས་པར་བསྲུངས། །འདི་བསམས་
ཤིང་རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་རྗེ། །བཀའ་མདོ་རྒྱུད་དོན་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་སྒྲོ་འདོགས་བཅད། །གནས་འཁོར་བའི་རྒྱུ་འབྲས་ངང་ཚུལ་རིག །བྱམས་སྙིང་
རྗེ་ བྱང་ ཆུབ་ སེམས་ ཉིད་ སྤངས། །དབྱིངས་ གནས་ ལུགས་ རྟོགས་ པའི་ ལྟ་ བ་
གོ །ལམ་རིམ་གཉིས་ཟབ་མོའི་ཉམས་ལེན་ཤེས། །འདི་བསམས་ཤིང་རྗེ་བཙུན་
བླ་མའི་དྲིན། །དྲིན་ཆེ་བར་ངེས་སོ་བླ་མ་རྗེ། །གཞི་མ་དག་སྐྱེ་ཤི་བར་དོ་གསུམ།།
རྒྱུད་ སྨིན་བྱེད་ སྐུ་གསུམ་ངོ་བོར་བསྒྱུར། །ཡུལ་གང་སྣང་དག་པའི་རོལ་པར་
ཤར། །ལུས་ཟབ་གསལ་གཉིས་མེད་ལྷ་ཡི་སྐུ། །ངག་གྲག་སྟོང་སྔགས་ཀྱི་བཟླས་
པ་ཤེས། །འདི་བསམས་ཤིང་རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་
རྗེ། །ནང་རྡོ་ རྗེའི་ལུས་ཀྱི་གནས་ལུགས་རྟོགས། །རྩ་ འདབ་བརྒྱད་ནོར་བུའི་ཆུ་
སྐྱེས་དབུས། །ཆོས་ ཁྱད་པར་གསུམ་ལྡན་སྨིན་ལེགས་མར། །སེམས་རྩེ་གཅིག་
ཆགས་པའི་རོལ་རྩེད་ཀྱིས། །མ་ཡེ་ཤེས་ཌཱ་ཀིའི་གཟི་བརྗིད་རྒྱས། །སྟེང་ཆུ་ཤེལ་
ཟླ་ཟེར་སྤྲོས་ཤིང་བསྡུས། །ཕྱིས་ཇི་སྙེད་ཆོས་ཀྱི་རི་དྭགས་ཀུན། །སྔར་མཉམ་
གཞག་དྲན་པའི་རྒྱ་རུ་བཅུག །རྒྱ་དེ་ཉིད་བདེ་སྟོང་ལྷ་སྐུར་ཤར། །འདི་བསམས་
ཤིང་རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་རྗེ། །སྙིང་མཚོན་ཆ་འཁོར་
ལོ་རྩིབས་བརྒྱད་དབུས། །སྔགས་བཟང་པོའི་ཐིག་ལེས་ངར་ བླུད་ནས་། །དགྲ་
གཟུང་ འཛིན་ བཞོན་ པའི་ བདུད་ སྡེ་ཡི། ། མགུལ་ཅིག་ཅར་ འདྲལ་ བའི་ དགྲ་
ཐབས་མཁས། །ཡང་ཆོས་འཁོར་པདྨོའི་ལྟེ་བ་ལ། །དཔལ་ཡེ་ཤེས་རྡོ་རྗེའི་རང་
བཞིན་གྱི། ནོར་བཻཌཱུར་དཀར་པོའི་པི་ཝཾ་ནི། ། རྒྱུད་འོད་ཟེར་ལྔ་ཡི་རི་མོ་ཅན། །
གདངས་མི་ཤིགས་རྡོ་ རྗེ་ གསུམ་ གྱི་དབྱངས། ། དཔལ་མཁའ་ སྤྱོད་ གྲུབ་ པའི་
གཏམ་སྙན་འདིས། །དབྱེད་དཀའ་བ་མ་རིགས་མདུད་པ་འབྱེད། །འདི་བསམས་
ཤིང་ རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་རྗེ། །ཐབས་ཤེས་རབ་
- 140 -



ལམ་རིམ་བླ་མ་བརྒྱུད་པའི་རྣམ་ཐར།
ངེས་ གསང་ རྩ་ མཆོག་ནི། །ཆེས་ཕྲ་བའི་ཆུ་སྐྱེས་མྱུར་ གུའི་རྩེར། །རྫས་དཀར་
དམར་འབྲས་བུའི་ཐིག་ལེ་མཛེས། །འདི་ཟོས་པས་ཞེ་སྡང་འདོད་ཆགས་དང་། །
དེའི་འབྲས་བུ་གཏི་མུག་མེ་ཏོག་རྒྱས། །སྲོག་མ་འགགས་བཞིན་དུ་མངོན་སུམ་
ཤི །ལར་འགལ་འདུའི་ལྟད་མོ་ཅི་ཡང་མཐོང་། །འདི་བསམས་ཤིང་རྗེ་བཙུན་བླ་
མའི་དྲིན། །དྲིན་ཆེ་བར་ངེས་སོ་བླ་མ་རྗེ། །བློ་མྱུར་མགྱོགས་དྲན་པའི་ལྷ་བཟོ་
ཡིས། ཁམས་ཕྲ་མོའི་གསེར་སྦྱངས་བཙོ་མ་ལས། །རྟེན་ཡེ་ཤེས་རང་བཞིན་ལྷ་སྐུ་
བཞེངས། །སྐུ་དེ་ཡི་ཆོ་འཕྲུལ་བསམས་མི་ཁྱབ། ཁམས་གསུམ་པོ་མ་ལུས་རིལ་
གྱིས་མིད། །མཐར་དེ་བཞིན་གཤེགས་པའི་ཚོགས་ཀུན་བསད། །རྗེ་སངས་རྒྱས་
ཡུམ་ཡང་བདག་ཏུ་བཟུང་། །དེའི་ངོ་ཚས་རང་ཡང་སྟོང་པར་བྲོས། །འདི་བསམས་
ཤིང་ རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་རྗེ། །སླར་ནམ་མཁའི་
ལམ་ལས་ འཇའ་ཚོན་འཁྲུངས། །འཇའ་དེ་ཉིད་མཚན་དཔེའི་འོད་དུ་འབར། །
ཐབས་དབང་པོའི་གཞུ་ཡི་ན་ཆུང་དང༌། །ཡུལ་འོད་གསལ་ཆང་གིས་རྟག་མྱོས་
པའི། །དབྱིངས་ལྷན་སྐྱེས་གཞོན་ནུ་མིག་ཡངས་པོ། །དུས་འདུ་འབྲལ་མེད་པའི་
གྲོགས་པོར་སོང་། །གྲོགས་མཛའ་བས་དངོས་པོ་གཅིག་ཏུ་འདྲེས། །དཔལ་ཟག་
མེད་ ནོར་ དང་ ལོངས་ སྤྱོད་ ཚོགས། ཁོང་ གཞན་ ལས་ ཕྱོགས་ ཏེ་ བདག་ གིར་
བཟུང་། །འདི་བསམས་ཤིང་རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་
རྗེ། །དོན་དེ་བཞིན་མངོན་དུ་མ་གྱུར་ཀྱང་། །ཆོས་ཟབ་མོ་ཐོས་དང་བསམ་པའི་
མཐུས། །རྗེ་སངས་རྒྱས་ལས་ཀྱང་ཆེས་དཀོན་པའི། །ལམ་འདི་འདྲ་བླ་མའི་དྲིན་
གྱིས་རྙེད། །མི་ང་ལ་གཏད་པ་མ་མཆིས་ཀྱང་། །གླུ་འདི་ཉིད་གསང་ཆེན་རྒྱད་སྡེའི་
བཅུད། །ཡུལ་ ཉེར་ བཞིའི་ དཔའ་བོ་རྣལ་ འབྱོར་མ། །གླུ་འདི་འདྲ་ གསང་ བའི་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མགུར་དུ་འཛེར། །འདི་ བློ་བཟང་ཆོས་ཀྱི་རྒྱལ་མཚན་ གྱིས། །རྗེའི་བཀའ་དྲིན་
དྲན་ཚེ་དབྱངས་སུ་བསྡེབས། །གཏམ་འདི་ཡི་དགེ་བས་འགྲོ་བ་ཀུན། །དཔལ་
ཟུང་འཇུག་རྡོ་རྗེའི་སྐུ་ཐོབ་ཤོག །ཅེས་སོ། །དེ་ནས་ཀུན་དགའ་ཞེས་པ་ཤིང་ཕོ་
སྟག་གི་ལོ་ལྷ་ལྡན་སྨོན་ལམ་ཆེན་མོར་ཕེབས་ཏེ་ཚོགས་དབུ་མཛད་ནས་སྐྱེས་
རབས་ཀྱི་གཟབ་བཤད་སོགས་འཇམ་མགོན་བླ་མའི་མཛད་སྲོལ་ཉམས་པ་མེད་
པར་ བསྐྱངས། ཐམས་ཅད་མཁྱེན་ པ་ཡོན་ཏན་རྒྱ་མཚོ་བསྙེན་ པར་ རྫོགས་པ་
མཛད་པའི་མཁན་པོ་མཛད། གཞན་ཡང་དོན་གཉེར་ཅན་བརྒྱ་ཕྲག་མང་པོར་རབ་
བྱུང་བསྙེན་ རྫོགས་ གནང་། འབྲས་སྤུངས་ཚོགས་ཆེན་ལ་ སྒྲུབ་ ཐབས་ རྒྱ་ མཚོ་
རྫོགས་པར་གནང་། དེ་དུས་རྗེ་ཉིད་ཀྱི་ཞལ་སློབ་བསྟན་པ་ལ་ཕན་དུ་རེ་བ་མང་
པོ་ཞིག་གློ་བུར་དུ་འདས་པས་རྐྱེན་བྱས་མི་རྟག་པའི་ངང་ཚུལ་བཅོས་མིན་ཐུགས་
ལ་འཁྲུངས་ཏེ་གསུང་མགུར་འདི་ལྟར་མཛད་དེ། ན་མོ་གུ་རུ་མཉྫགྷོ་ཥཱ་ཡ། ཀུན་
མཁྱེན་ གྱི་རྒྱལ་པོ་ཙོང་ཁ་པའི། ། གདམས་པ་ཡི་མཛོད་འཛིན་དབེན་ས་པ། །
དུས་གསུམ་གྱི་སངས་རྒྱས་ཡེ་ཤེས་དངོས། །མི་བདག་སྙིང་གི་པདྨོའི་ཟེའུ་འབྲུར་
བཞུགས། །འཇིགས་རང་འཇིགས་ལྔ་བཅུ་ཁ་རལ་དུས། །ལོ་རྒན་ཚོ་བཞི་བཅུ་ལྔ་
ཙམ་ལོན། །རྣམ་གཡེང་གི་ངང་ལ་མི་ཚེ་ཟད། །ད་ཚེ་ལྷག་འདི་སྣུམ་ཟད་མར་མེ་
ཙམ། །རི་གཟར་གྱི་འབབ་ཆུ་དྲག་པོ་ལྟར། །སྙིགས་དུས་ཀྱི་ཚེ་ཐུང་ཞག་འགའོ། །
སུས་བཟུང་བར་མི་ནུས་ནམ་མཁའི་གློག །འདི་བསམས་ན་ཚེ་འདིའི་མདུན་མས་
ཅི། །མཐོ་དམན་གྱི་གྲོགས་པོ་ཕལ་མོ་ཆེ། །འཇིགས་རུང་གི་གཤེན་ རྗེས་ཟོས་
ནས་ཟིན། །ཐར་མེད་ཀྱི་འཆི་བདག་ཟ་རེས་དེ། །མི་བདག་ཅག་གི་ཐོག་ཏུ་འབབ་
ལ་ ཁད། །རྒྱུས་མེད་ ཀྱི་བར་དོའི་འཕྲང་བརྒྱུད་ནས། །རྒྱང་རིང་དུ་གཅིག་པུར་
- 142 -



ལམ་རིམ་བླ་མ་བརྒྱུད་པའི་རྣམ་ཐར། །
འགྲོ་དགོས་ན། །བསླུ་མེད་ཀྱི་གྲོགས་དང་འཛད་མེད་ཀྱི་བརྒྱགས། འགྱོད་མེད་དུ་
ཚགས་སུ་ཚུད་ལེགས་སམ། ། འདི་ནང་གི་ཕུན་ཚོགས་ཅི་འབྱོར་ཀྱང་། །རྨི་ལམ་
གྱི་ཡུལ་གྱི་ལོངས་སྤྱོད་བཞིན། །དོན་ཆུང་ལ་མི་ཚེ་འཛད་པའི་རྒྱུ། །དུག་གསུམ་
གྱི་ས་བོན་སྐྱུག་རེ་བྲོ། །སྙིང་སྡུག་གི་མཛའ་གྲོགས་མང་ན་ཡང་། །ངན་སོང་གི་
འཐེན་ཐག་འཆིང་བའི་ལྕགས། །སིང་གླིང་གི་སྲིད་མོ་མཛེས་མ་ལྟར། །བདེ་འགྲོ་
ཡི་ སྲོག་ གཅོད་ ཐར་ པའི་ གཤེད། །གཞོན་ གྲོགས་ དང༌ དགའ་ བའི་ རྩེད་ འཇོ་
ཡང་། །ཞིམ་འདོད་ཀྱིས་བཙན་དུག་ཟ་བ་བཞིན། །ཐར་མེད་ཀྱི་རོ་མྱགས་འདམ་
རྫོབ་ཏུ། །ཡུན་རིང་དུ་ཉམ་ཐག་ཨ་རེ་སྡུག །རོ་ཞིམ་གྱི་མྱོས་འགྱུར་མང་འཐུངས་
ཀྱང་། །དམར་འབར་གྱི་ཁྲོ་ཆུ་འཐུང་བའི་རྒྱུ། །འབུམ་ཕྲག་གི་སྐྱེ་བ་དུ་མ་རུ། །
སེམས་རྣལ་དུ་མི་གནས་བ་མ་གླང་། །བན་བུན་གྱི་འཇིག་རྟེན་བྱ་བ་འདི། །ཨ་
འཐས་ སུ་ ཞེན་ པས་ སྔག་ ལ་ བཀོད། །བག་ ཆགས་ ཀྱིས་ བསླད་ པའི་ རྨི་ ལམ་
བཞིན། །ཉིན་ མཚན་ ཀུན་ འཁྲུལ་ པའི་ བྱ་ བས་ འདས། །དུག་ གསུམ་ གྱི་ བག་
ཆགས་ཚན་ཆེས་པས། །ལང་ཤོར་གྱི་བག་མེད་བསམ་སྦྱོར་འདི། །བཙན་ཆོད་དུ་
གཉེན་པོས་མ་སྤངས་ན། །འོ་བརྒྱལ་ཚེ་ད་དུང་བྱུང་གིས་དོགས། །འདུས་བྱས་ཀྱི་
མཚན་ཉིད་མི་རྟག་ཅིང་། །སྙིགས་དུས་ཀྱི་ཚེ་ལ་ལོང་མེད་པས། །ད་དོན་མེད་ཀྱི་
བྱ་བས་མི་འདའ་བར། །ཡང་དག་གི་སྙིང་པོ་ལེན་པར་འདོད། །ཅེས་སོ། །ལོ་དེ་
ལ་སྟོང་འཁོར་སྤྲུལ་སྐུ་འཇམ་དབྱངས་རྒྱ་མཚོ་དང་། སྐྱིད་ཤོད་ཞབས་དྲུང་བསྟན་
འཛིན་བློ་བཟང་རྒྱ་མཚོ་སོགས་བླ་ཆེན་མང་པོས་གཅོས་བསྙེན་རྫོགས་གསར་
སྒྲུབ་བརྒྱ་ཕྲག་མང་པོའི་དོན་མཛད། དེ་ནས་བཀྲ་ཤིས་ལྷུན་པོར་ཕེབས་ཏེ་གོང་
སྨོས་བླ་ཆེན་གཉིས་པོ་དེ་དང་ཟུར་བཞི་སློབ་དཔོན་རྣམས་ཀྱིས་ཐོག་དྲངས་སྡེ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྣོད་འཛིན་པ་སུམ་བརྒྱ་ལྷག་ཙམ་ལ་རྡོ་ རྗེ་ཕྲེང་བ་དང་མི་ཏྲ་བརྒྱ་རྩའི་དབང་
རྣམས་རྫོགས་པར་སྩལ། དེ་ནས་ལྷུན་རྩེ་ཆོས་སྡེ་རྣམས་ཀྱིས་གདན་དྲངས་ནས་
གསང་བདེ་འཇིགས་གསུམ་གྱི་དབང་ཆེན་དང་ཆོས་སྐྱོང་མང་པོའི་རྗེས་གནང་
སོགས་ཆོས་མང་དུ་གནང་། དེ་ནས་དམར་སེར་ཅན་ཞེས་པ་མེ་སྦྲུལ་གྱི་ལོ་ཟླ་བ་
བཅུ་གཉིས་པའི་ནང་དུ་ཐམས་ཅད་མཁྱེན་པ་ཡོད་ཏན་རྒྱ་མཚོ་གློ་བུར་གྱི་རྐྱེན་
གྱིས་ཞིང་གཞན་དུ་གཤེགས་ནས་དགོངས་པ་ཆོས་ཀྱི་དབྱིངས་སུ་རྫོགས་པར་བྱ་
བ་དང༌། ལྷ་ལྡན་སྨོན་ལམ་གྱི་ཚོགས་དབུ་རྣམས་དུས་མཚུངས་སུ་མཛད། སྨོན་
ལམ་གྲོལ་འཕྲལ་ར་སྒྲེང་ལ་ཕེབས། དགོན་པ་གོང་དུ་ཟླ་བ་ལྷག་ཙམ་སྐུ་མཚམས་
བཅད་དེ་ སྐུ་འདྲ་ རིན་པོ་ཆེ་དབུ་ཡོན་མ་སྤྱན་དྲངས། གསོལ་བ་རྩེ་ གཅིག་ཏུ་
འདེབས་པར་མཛད་པས་བྱིན་གྱིས་བརླབས་པའི་མཚན་མ་ཁྱད་པར་ཅན་བྱུང་
བས་ཇོ་བོ་ཆེན་པོ་དཔལ་ལྡན་ཨ་ཏི་ཤ་ལ། ན་མོ་གུ་རུ་མཉྫགྷོ་ཥཱ་ཡ། རྗེ་མི་ཕམ་
ཆོས་ཀྱི་མདུན་སའི་རྒྱན། །ལྷ་སྐལ་ལྡན་གྲངས་མེད་ཡོངས་ཀྱི་མགོན། །དཔལ་
ནམ་མཁའ་དྲི་མ་མེད་པའི་ཞབས། །མི་བདག་སྙིང་པདྨོའི་ཟེའུ་འབྲུར་ཞོག །ཞིང་
བདེ་ བ་ ཅན་ ན་ འོད་ དཔག་ མེད། །རྗེ་ རྒྱལ་ བའི་ སྤྱན་ སྔར་ བཟང་ པོ་ སྐྱོང་། །
ཡོངས་ལྔ་རིག་པཎ་ཆེན་ཀུན་གྱི་གཙོ། །ཐུགས་བརྩེ་བས་གཟིགས་ཤིག་ཨ་ཏི་
ཤ །སྔོན་དཔག་མེད་དུས་ནས་སངས་རྒྱས་ཀྱང་། །བདག་མགོན་མེད་འགྲོ་བའི་
དོན་གྱི་ཕྱིར། །ཁྲིམས་བསླབ་གསུམ་ལྡན་པའི་དགེ་སློང་ཚུལ། །ཐུགས་བརྩེ་བས་
གཟིགས་ཤིག་ཨ་ཏི་ཤ །བོད་འདྲེ་སྲིན་གདུལ་དཀའ་འདུལ་མཛད་པའི། །དཔལ་
མཐུ་སྟོབས་དབང་ཕྱུག་པདྨ་འབྱུང་། །མགོན་ཁྱོད་ཀྱི་ཡེ་ཤེས་སྒྱུ་མའི་འཕྲུལ། །
ཐུགས་བརྩེ་བས་གཟིགས་ཤིག་ཨ་ཏི་ཤ །དུས་མི་བཟད་སྙིགས་མ་ལྔ་བདོ་བ། །
- 144 -



ལམ་རིམ་བླ་མ་བརྒྱུད་པའི་རྣམ་ཐར། །
ཡུལ་བྱང་ཕྱོགས་རྨོངས་པའི་མུན་ཁྲོད་འདིར། །ཆོས་ཕན་བདེའི་གཟི་འོད་སྟོང་
འབར་ བའི། །དཔལ་མར་མེ་མཛད་དཔལ་ཨ་ཏི་ཤ །རིགས་ ཁྱབ་བདག་བདེ་
གཤེགས་ཀུན་གྱི་དངོས། །ཆོས་བརྒྱད་ཁྲི་བཞི་སྟོང་འབྱུང་བའི་གནས། །ཚོགས་
འཕགས་མཆོག་ཀུན་གྱི་འདྲེན་པ་མཆོག །སྐྱབས་བསླུ་མེད་མགོན་པོ་ཨ་ཏི་ཤ །
ཕ་ཁྱོད་ཞབས་བསྟེན་ཅིང་མཆོད་པ་དང་། །ཡིད་རྩེ་གཅིག་གདུང་བས་གསོལ་
འདེབས་ན། །མཆོག་ཐུན་མོངས་དངོས་གྲུབ་མ་ལུས་ཀུན། །དུས་མྱུར་དུ་སྩོལ་
མཛད་ཨ་ཏི་ཤ །ད་དེང་ནས་བྱང་ཆུབ་སྙིང་པོའི་བར། །མགོན་ཁྱོད་ཞབས་པདྨ་
སྤངས་ནས་ནི། །བདག་ རེ་བའི་སྐྱབས་གཞན་མི་འཚོལ་བས། །ཕ་ཐུགས་རྗེས་
ཟུངས་ཤིག་ཨ་ཏི་ཤ །རྟེན་རྙེད་དཀའ་འཇིག་སླའི་མི་ལུས་འདི། །ཕྱིས་འབྲས་
མེད་སྦྱིན་པ་མི་འཕྱར་བར། །དོན་རྩེ་གཅིག་སྙིང་པོ་ལེན་པ་རུ།རྒྱུད་བྱིན་གྱིས་
རློབས་ཤིག་ཕུལ་བྱུང་ཞབས། །དགྲ་བདག་འཛིན་འགོང་པོ་རྩད་ནས་བཏོན། །
གཉེན་འགྲོ་དྲུག་སེམས་ཅན་གཅེས་པར་བཟུང་། །ལམ་སྟོང་ཉིད་སྙིང་རྗེ་དབྱེར་
མེད་པར། །རྒྱུད་བྱིན་གྱིས་རློབས་ཤིག་ཕུལ་བྱུང་ཞབས། །སླར་མ་འོངས་སྐྱེ་བ་
རྣམས་སུ་ཡང་། །སྤྲང་བདག་གི་སྐྱིད་སྡུག་ལེགས་ཉེས་རྣམས། །དཔལ་ལྷ་ཅིག་ཇོ་
བོ་ཁྱེད་རང་མཁྱེན། །ལམ་ལོག་པར་མ་གཏོང་ཨ་ཏི་ཤ །ཚེ་འདི་ནང་འགགས་
པར་གྱུར་པ་ན། །དཔལ་མར་མེ་མཛད་དཔལ་སྣང་མཐའ་ཡས། །དོན་དེ་ཕྱིར་
ཐུགས་རྗེའི་འོད་ཟེར་གྱིས། །བུ་སྙིང་མེད་བདེ་བ་ཅན་དུ་དྲོངས། །མི་ང་ལ་དད་
ཅིང་ གུས་ པ་རྣམས། །སྟེང་ དགའ་ ལྡན་ལྷ་བརྒྱའི་ གནས་མཇལ་ ཞེས། །བཀའ་
འགྱུར་ མེད་ ཞལ་ གྱིས་ བཞེས་ པ་ ཡི། །དོན་ མངོན་ སུམ་ བདག་ ལ་ བསྟན་ དུ་
གསོལ། །ཅེས་དང་། འབྲོམ་ལ། ན་མོ་གུ་རུ་མཉྫགྷོ་ཥཱ་ཡ། ལྷ་གངས་རིའི་མགོན་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོ་སྤྱན་རས་གཟིགས། །དཔལ་མར་མེ་མཛད་པའི་ཐུགས་ཀྱི་སྲས། །རྗེ་རྒྱལ་བ་
ཀུན་གྱི་འབྱུང་གནས་ཞེས། །མཚན་སྙན་པར་གྲགས་པའི་རྒྱལ་བ་འབྲོམ། །སྲས་
ས་བཅུའི་དབང་ཕྱུག་པད་དཀར་འཛིན། །རྒྱུད་མ་དག་འགྲོ་བ་འདྲེན་པའི་ཕྱིར། །
རྟེན་ཚངས་སྤྱོད་དགེ་བསྙེན་ཚུལ་འཛིན་ཀྱང་། །དོན་སྙིང་པོའི་དགེ་སློང་རྒྱལ་བ་
འབྲོམ། །ཡུལ་བྱང་ཕྱོགས་ཨུ་པ་སཱི་ཀ་ཞིག །མིང་ཆོས་འཕེལ་སྐད་དུ་འབྱུང་ངོ་
ཞེས། །རྗེ་རྒྱལ་བའི་ལུང་བསྟན་མཆོག་བརྙེས་པའི། །བོད་གངས་ཅན་མགོན་པོ་
རྒྱལ་བ་འབྲོམ། །ཞིང་ཕྱོགས་བཅུའི་བདེ་གཤེགས་ཐམས་ཅད་ཀྱི། །ཐུགས་བརྩེ་
བའི་ཡེ་ཤེས་གཅིག་བསྡུས་ནས། །དཔལ་བཀའ་གདམས་མེས་པོའི་སྐུར་སྟོན་
པ། །ཕ་བསྟན་པའི་བདག་པོ་རྒྱལ་བ་འབྲོམ། །ཚེ་མི་རྟག་དགུན་ཉི་ལྟ་བུ་འདི། །
དགྲ་ཆོས་བརྒྱད་རྐྱེན་གྱིས་མི་གཡེང་བར། །ད་རྩེ་གཅིག་དམ་ཆོས་བསྒྲུབ་པ་རུ། །
རྒྱུད་ བྱིན་ གྱིས་རློབས་ཤིག་ འབྲོམ་ སྟོན་ རྗེ། །གྱོང་ ལྟོ་ གོས་ གཏམ་ གྱི་ སྟེང་དུ་
བསྐུར། །ཚེ་འདི་ནང་ལུས་སྲོག་ཐེད་ལ་བོར། །རང་གཅེས་འཛིན་གཅོང་ནད་ཐོན་
པ་རུ། །རྒྱུད་ བྱིན་ གྱིས་རློབས་ཤིག་འབྲོམ་སྟོན་རྗེ། །བྱམས་ སྙིང་ རྗེ་ བྱང་ ཆུབ་
སེམས་གཉིས་འབྱོངས། །དབྱིངས་སྤྲོས་ བྲལ་བདག་མེད་མངོན་སུམ་རྟོགས། །
ལམ་ རིམ་ གཉིས་རྣལ་ འབྱོར་ མཐར་ ཕྱིན་ པར། །རྒྱུད་ བྱིན་ གྱིས་རློབས་ཤིག་
འབྲོམ་སྟོན་རྗེ། །ཞེས་ཇོ་བོ་ཡབ་སྲས་གཉིས་ཀྱི་གསོལ་འདེབས་ཕྱག་བྲིས་སུ་
མཛད་དོ། །དེ་ནས་འབྲས་སྤུངས་སུ་ཕེབས་པ་ན་སེ་འབྲས་གཉིས་ཀའི་མཁན་པོ་
མཛད་དགོས་ཞེས་བླ་མ་དགེ་འདུན་ཚང་མས་གསོལ་བ་རྩེ་གཅིག་ཏུ་བཏབ་པས་
རྗེ་རིན་པོ་ཆེའི་བསྟན་རྒྱུན་ལ་དགོངས་ནས་རེ་ཤིག་མཛད་པར་ཞལ་གྱིས་བཞེས་
ཏེ་སེ་འབྲས་གཉིས་ཀའི་མཁན་པོ་མཛད། དེའི་ཚེ་སྟོན་པ་ཐུབ་པའི་དབང་པོ་ལ་
- 146 -



ལམ་རིམ་བླ་མ་བརྒྱུད་པའི་རྣམ་ཐར།
བདེན་ ཚིག་ གསོལ་ འདེབས་ འདི་ ལྟར་ མཛད་དེ། ན་ མོ་ གུ་ རུ་ མུ་ ནི་ ཨིནྡཱ་ ཡ།
བསྐལ་བཟང་འདྲེན་པ་རྒྱུ་སྐར་སྟོང་གི་དབུས། །སྙིང་སྟོབས་ཆ་ཤས་རྫོགས་པའི་
འོད་དཀར་ཅན། །ཐུབ་དབང་སྨྲ་བའི་ཟླ་བའི་ཞབས་པད་ལ། །བྱང་ཆུབ་སྙིང་པོའི་
བར་དུ་སྐྱབས་སུ་མཆི། །འཇིགས་རུང་ སྙིགས་མའི་བྱིན་ཟ་ཆེར་འབར་བས། །
རྒྱལ་གཞན་མཐའ་དག་སྐྲག་པ་འཛིན་པའི་ཚེ། །མཁྱེན་བརྩེའི་སྤྲིན་ཕུང་ཐུགས་
རྗེའི་ཆུ་རིས་ཅན། །གདུང་སེལ་ཤཱཀྱ་གཙོ་བོ་ལས་གཞན་ཅི། །དེ་ཕྱིར་ཐུབ་པའི་ཉི་
མ་མང་པོ་ཡིས། །ཡལ་བར་བོར་བའི་དམུ་རྒོད་གདུལ་དཀའ་བ། །ཉམ་ཐག་
མགོན་སྐྱབས་མེད་ པ་བདག་ཅག་ལ། །རེ་བའི་ སྐྱབས་གཞན་མེད་དོ་ ཤཱཀྱའི་
ཏོག །བསམ་ཞིང་བསམས་ཤིང་ ཀུན་མཁྱེན་ ཉི་ མའི་ གཉེན། །མངོན་ སུམ་ མ་
མཐོང་གདུང་བའི་མེ་འབར་བ། །གཞོལ་ཕྱིར་སྤྲིན་དང་ བྲལ་ཡང་མིག་མཁའ་
ལས། །མཆི་མའི་ཆར་ཟིམ་གཡོ་བས་ཅི་ཡང་ཁེབས། །དེ་སླད་ལྷར་བཅས་སྟོན་པ་
མཆོག་ དེ་ ཉིད། །དྲན་ པའི་ ཡུལ་ དུ་ གཤེགས་ ཀྱང་ གུས་ པ་ ཡིས། །ཞབས་ ཕྱིར་
བསྙེགས་པར་འདོད་པ་བདག་ཅག་ལ། །བརྩེ་བས་ཕྱི་བཞིན་གཟིགས་དང་ཟས་
གཙང་སྲས། ཁྱོད་ཀྱི་བསྟན་པའི་ཆ་ཙམ་མི་སྒྲུབ་པར། །ཉོན་མོངས་དུག་གསུམ་
ཆང་ གིས་ རབ་མྱོས་ པ། ཁྲེལ་མེད་སྨྱོན་པ་ལྟ་བུ་བདག་ཅག་ལ། །བཅོམ་ལྡན་
ཐུགས་རྗེ་མངའ་བས་སྐྱབས་མཛོད་ཅིག །དལ་འབྱོར་དོན་ཆེན་སྙིང་པོ་མི་ལེན་
པར། །དོན་ཆུང་ཚེ་འདིའི་བྱ་བས་དུས་འདའ་བ། །རིན་ཆེན་དོར་ནས་མཆིང་བུ་
ལེན་པ་ཡི། །བག་མེད་བཟང་རྫུ་མཁན་ལ་ཐུགས་རྗེས་གཟིགས། །འདུས་བྱས་མི་
རྟག་ཁྱད་པར་རང་གི་ཚེ། །རྩྭ་རྩེའི་ཟིལ་པ་བར་སྣང་གློག་འདྲ་ཡང་། །རྙེད་བཀུར་
དོན་གཉེར་རྟག་ཏུ་སྡོད་གྲབས་བྱེད། །རྟག་འཛིན་ཕྱི་བཤོལ་མཁན་ལ་ཐུགས་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྗེས་གཟིགས། །ཚེར་མའི་སྡུག་བསྔལ་ཙམ་ཡང་མི་བཟོད་ཀྱང་། །བསྐལ་བརྒྱར་
ངན་འགྲོའི་སྡུག་བསྔལ་མྱོང་བའི་རྒྱུ། །དགེ་སྡིག་ཁྱད་དུ་བསོད་པའི་ཁྲེལ་མེད་
པོ། །སྡིག་ལྡན་སེར་གཟུགས་ཅན་ལ་ཐུགས་རྗེ་གཟིགས། །ཉོན་མོངས་དགྲ་བོར་
ཤེས་ ཀྱང་ སེམས་ ལ་ འཆང་། །སྡོམ་ གསུམ་ གཉེན་ དུ་ མཐོང་ ཡང་ ཡལ་ བར་
འདོར། །གཞན་ གྱིས་དམ་ པར་ བཀུར་ ཡང་ ཐ་མལ་པ། །འགལ་འདུའི་ཕུང་པོ་
བདག་ལ་ཐུགས་རྗེ་གཟིགས། །ལྡན་གྲོལ་མི་ལྡན་དཀོར་གྱིས་རང་རྒྱུད་ཚོས། །
ཉིན་མཚན་ཁོར་ཡུག་རྣམ་གཡེང་རོ་ཉལ་མཁན། །ཆོས་བརྒྱད་ཁོལ་པོ་གཞན་ངོར་
ཚུལ་འཆོས་པ། །སྙིང་རུལ་བླུན་པོ་བདག་ལ་ཐུགས་རྗེས་གཟིགས། །གར་འགྲོའི་
གཏོལ་མེད་ གཞན་ གྱི་ ལམ་སྣ་འདྲེན། །རང་རྒྱུད་མ་དུལ་གཞན་ལ་དམ་ཆོས་
འཆད། །རང་མགོ་མི་ཐོན་མང་པོའི་ཚོགས་དཔོན་བྱེད། །བཙུན་པའི་གཟུགས་
བརྙན་བདག་ལ་ཐུགས་རྗེས་གཟིགས། །ཚུལ་འདི་བུ་རམ་ཤིང་པའི་རྣམ་ཐར་
དང་། །རང་གཞན་སྤྱོད་ཚུལ་དྲན་པས་རྐྱེན་བྱས་ཏེ། །དགེ་སློང་བློ་བཟང་ཆོས་ཀྱི་
རྒྱལ་མཚན་ གྱིས། ། དཔལ་ ལྡན་ འབྲས་ སྤུངས་ ཆོས་ སྡེ་ ཆེན་ པོར་ སྨྲས། །ཞེས་
སོ། །དུས་དེ་དང་གཞན་གྱི་ཚེ་ཡང་ཁྲིམས་འཆལ་ངུར་སྨིག་གིས་དཀྲིས་ཤིང་དད་
པས་བྱིན་པ་ལ་འཛེམ་མིན་སྤྱད་ཀྱང་དབུལ་བའི་སྡུག་བསྔལ་གྱིས་ཉམ་ཐག་པ་དུ་
མ་སྤྱན་ལམ་དུ་གཟིགས་པས་ལྷག་པར་སྙིང་རྗེ་འཁྲུངས་ཤིང་ཐུགས་ཡ་ང་བར་
གྱུར། དེས་མཚོན་ཚེ་འདིའི་བདེ་སྐྱིད་དོན་དུ་གཉེར་བའི་ཕྱིར་སྡིག་པ་འབའ་ཞིག་
བྱེད་པ་རྣམས་ཀྱི་བསམ་སྦྱོར་གཟིགས་པས་ཀྱང་རྐྱེན་བྱས། འདི་ལྟར་ཐུགས་ལ་
ཤར་བ་བཞིན་འཕགས་པའི་དབྱངས་སུ་བསྡེབས་པར་མཛད་པ་ནི། ན་མོ་གུ་རུ་
མཉྫགྷོ་ཥཱ་ཡ། ཕ་རྗེ་བཙུན་བླ་མའི་ཞབས་ལ་གདུད། ཁྱེད་གསོན་དང་རྣམ་དཔྱོད་
- 148 -



ལམ་རིམ་བླ་མ་བརྒྱུད་པའི་རྣམ་ཐར། །
ཡངས་པ་ཀྱེ། ཁེ་མནོག་ཆུང་གི་བྱ་བས་ཅི་ཞིག་བྱེད། །བདེ་འདོད་ན་དམ་པའི་ལྷ་
ཆོས་ མཛོད། ། ནོར་ ཟང་ ཟིང་ གི་ འདུ་ འགོད་ སྟོན་ ཀའི་ སྤྲིན། །གཉེན་ འཁོར་
གཡོག་ གི་ ལང་ ལོང་ ཚོང་ དུས་ འགྲོན། །ལུས་ཤ་ ཁྲག་ གི་ ལང་ ཚོ་ནམ་མཁའི་
འཇའ། །འདི་དགོངས་སམ་ཤེས་ལྡན་གྲོགས་པོ་དག །རྟེན་དལ་འབྱོར་འདི་ཉི་
མོའི་སྐར་མ་འདྲ། །དགྲ་འཆི་བདག་ཁོ་མི་སྡོད་ཚུར་ཚུར་འོང། །ཚེ་ཕ་རོལ་གྱི་ངམ་
གྲོག་གཡང་ས་ཆེ། །འདི་དགོངས་སམ་ཤེས་ལྡན་གྲོགས་པོ་དག །སྤྱིར་འཁོར་
བའི་གནས་འདི་དུག་སྦྲུལ་ཚང་། །དགོས་འདོད་ཡོན་གྱི་ལོངས་སྤྱོད་ཀིམ་པའི་
འབྲས། །ལྷ་ཚངས་དབང་གི་དཔལ་ཡང་ཆུ་ཤིང་འདྲ། །འདི་དགོངས་སམ་ཤེས་
ལྡན་གྲོགས་པོ་དག །ཉེན་ཆེ་དུས་སུ་སྐྱོབ་པ་དཀོན་མཆོག་གསུམ། །དུས་མཐར་
ཐུག་གི་གཏན་གྲོགས་དྲིན་ཅན་རྗེ། །རང་དགོས་དུས་སུ་ཕན་པ་དམ་པའི་ཆོས། །
འདི་དགོངས་སམ་ཤེས་ལྡན་གྲོགས་པོ་དག །ཤུལ་ཐག་རིང་གི་རྒྱགས་ཕྱེ་སྦྱིན་
པའི་ གཏེར། །ལམ་མཐོ་ རིས་ ཀྱི་ཐེམ་ སྐས་ ཚུལ་ ཁྲིམས་ དང་། །རྒྱན་ གཟུགས་
བཟང་གི་བྱེད་པོ་བཟོད་པ་སྟེ། །འདི་དགོངས་སམ་ཤེས་ལྡན་གྲོགས་པོ་དག །
ཁྱེད་འདི་ནང་གི་བདེ་ལ་ཆགས་རིན་མེད། །ཡུལ་འདི་ལས་དགའ་ལྡན་ལྷ་ཡུལ་
སྐྱིད། །ཟས་འདི་ལས་ལྷ་ཡི་བདུད་རྩི་ཞིམ། །འདི་དགོངས་སམ་ཤེས་ལྡན་གྲོགས་
པོ་དག །གོས་འདི་ལས་ལྷ་རྫས་ན་བཟའ་དྲོ། །རྒྱན་འདི་ལས་ནོར་བུ་རིན་ཆེན་
མཛེས། །གྲོགས་འདི་ལས་ལྷ་དང་ལྷ་མོ་བཟང་། །འདི་དགོངས་སམ་ཤེས་ལྡན་
གྲོགས་པོ་དག །མིའི་འདོད་པའི་བདེ་ལ་ཞེན་པས་ཅི། །ཀྱེ་ལྷ་ཡི་ལུས་དང་ལོངས་
སྤྱོད་ཡོད། །ཀཱའི་འཁོར་བའི་བདེ་བ་འདོད་ན་ཡང་། །ཆོས་ཚུལ་བཞིན་མཛོད་དང་
འདི་བཞིན་འབྱུང་། །ཞེས་སོ། །དེ་སྐབས་དབེན་པའི་གནས་སུ་སྒྲུབ་པ་སྙིང་པོ་
II
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཛད་པ་ལ་ཐུགས་སྨོན་པའི་གསུང་དབྱངས་འདི་ལྟར་མཛད་དེ། ན་མོ་གུ་རུ་མཉྫ་
གྷོ་ཥཱ་ཡ། རྗེ་སངས་རྒྱས་ཀུན་གྱི་ཡེ་ཤེས་ཉིད། །ཕ་འགྲན་ཟླ་མེད་པའི་བློ་བཟང་
གྲགས། །མི་བདག་སྙིང་པདྨོའི་དབུས་བཞུགས་ལ། །མཆོག་ཐུན་མོང་དངོས་གྲུབ་
སྩལ་དུ་གསོལ། །གནས་འཇིགས་རུང་འཁོར་བའི་བཙོན་ར་འདིར། །སྔར་སྐྱེ་རྒ་
ན་འཆིའི་འཁོར་ལོ་བསྐོར། །ད་ རྗེ་བཙུན་བླ་མའི་ཐུགས་ རྗེ་ ཡིས། །ལས་ཉོན་
མོངས་སྐྱེ་བ་བཟློག་ཏུ་གསོལ། །གཞོན་ལང་ཚོ་རྒྱས་པའི་མྱུ་གུ་དེ། །མཐར་ལོ་ཟླ་
འགྱུར་བས་ རིམ་བཞིན་སྨིན། །སེམས་ཅོལ་ཆུང་བྱིས་ པ་རྒན་པོའི་ ལུས། །འདི་
བསམས་ཤིང་ཤེས་པ་གཏིང་ནས་སྐྱོ། །དབྱར་སྤང་ལྗོངས་བཀྲ་བའི་མེ་ཏོག་དེ། །
དབྱིབས་རབ་མཛེས་མཐོང་ན་ཡིད་འཕྲོག་ཀྱང་། །དུས་ནམ་ཟླ་སྟོན་དུ་གྱུར་པ་
ན། །མདོག་མི་ལེགས་རྙིངས་ཤིང་ཡིད་མི་ཆགས། །དོན་དེ་བཞིན་ཡིད་འོང་བལྟ་
ན་མཛེས། །རྒྱན་ལང་ཚོས་དྲེགས་པའི་ གཞོན་ནུ་ཡང་། །མཐར་དར་ཡོལ་རྒན་
པའི་དུས་ཀྱི་ཚེ། །གཟུགས་མི་སྡུག་རོ་ལངས་མངོན་སུམ་བཞིན། །ནང་ཤ་དང་
ཁྲག་གི་སྟོབས་བྲི་བས། །ཕྱི་ལྷབ་ལྷབ་འཕྱང་པའི་པགས་པ་དེ། །རྒྱ་གཉེར་མ་
མང་པོས་རྒྱ་གྲམ་བཅིངས། །ལུས་དྲང་པོར་སྐྱེས་པའང་གཞུ་ལྟར་སྒུར། །སོའི་གེ་
སར་ ཕལ་ཆེར་ལྷུང་གྱུར་པས། །མཆུའི་ཡལ་འདབ་གཡོ་ཡང་མཛེས་པ་མེད། །
ངག་ མི་ གསལ་ ལྡབ་ལྡིབ་སྨྲ་བ་ འདི། །མདུན་ ཁ་ ཆུས་ཆག་ཆག་ འགྲེམས་ པ་
བཞིན། །ཡར་ལྡང་ཚེ་སུག་བཞི་ས་ལ་བགྲད། །མར་སྡོད་ཚེ་འཕེབས་ཆེན་རྒྱག་
དང་མཚུངས། །རྐང་བྱིན་པ་སོར་བཞིའི་ཁྲི་དེས་ཀྱང་། །ལུས་སྒོམ་བུ་མི་ཐེག་ལིང་
ལིང་འདར། །སྐྲ་ཟེགས་ཤིང་ལྷག་མ་སྐྱ་བོར་གྱུར། །མིག་མི་གསལ་མིག་འབྲས་
ནང་དུ་བྲོས། །གཏམ་འགྲོ་འོང་རྣ་བའི་སྒོ་ལ་བཀག །བློ་རྨོངས་ཤིང་དྲན་དང་
- 150 -



ལམ་རིམ་བླ་མ་བརྒྱུད་པའི་རྣམ་ཐར།
དབང་པོ་ཉམས། །ལུས་འབད་ པས་ འཁོར་བ་ལ་བརྟེན་ཡང་། །འགྲོས་ འཁྱོར་
ཞིང་འཁྱོར་ཞིང་རེས་འགའ་འབུབ། །ཚེ་ཕལ་ཆེར་ཟད་པས་ཕ་རོལ་ཉེ། །གཉེན་
ཉེ་འབྲེལ་འཁོར་གཡོག་བཅས་པས་ཀྱང་། །ད་མེད་ན་བདེ་ཞེས་ཤི་སྨོན་བྱེད། །
རྒས་འཁོགས་ཤིང་ ལང་ཚོ་ཉམས་གྱུར་ པས། །ཤིང་ ཁོང་ རུལ་ སྡོང་པོ་ རྙིང་པ་
འདྲ། །ཚུལ་འདི་འདྲའི་འཇིགས་རུང་ སྡུག་བསྔལ་ཡང༌། །དུས་ལན་རེ་ཁོ་ན་མ་
ཡིན་ཏེ། །རྒྱུན་མི་ཆད་ཡང་དང་ཡང་དུ་མྱོང་། །ལར་རྒས་པའི་སྣང་ཚུལ་འདི་ལྟ་
བུ། །ཡོངས་ཀུན་ལ་འབྱུང་བའི་རང་བཞིན་ཡང་། །གཞོན་ལང་ཚོ་རྒྱས་པའི་བྱིས་
པ་རྣམས། །འདི་མི་ཤེས་ན་ཚོད་རྟག་ཏུ་རེ། །ཕྱི་གསེར་ཆུས་གཡོགས་པའི་བཤང་
གཅི་ལ། །སེམས་ ཆགས་ ཀྱང་ རང་མཚང་ མྱུར་དུ་ སྟོན། །ཚོན་ རི་མོ་བཀྲ་བའི་
དབང་པོའི་གཞུ། །མདངས་ལེགས་ཀྱང་མྱུར་དུ་ཡལ་ནས་འགྲོ །དོན་དེ་ཕྱིར་ལུས་
ཀྱི་རྐྱེན་བཟོད་ཚེ། །ནགས་སྨན་ལྗོངས་མཛེས་པའི་དགའ་ཚལ་དེར། །གྲངས་བཅུ་
གཉིས་སྦྱངས་པའི་ཡོན་ཏན་བླངས། །བཀའ་མདོ་རྒྱུད་དམ་པའི་རྣམ་ཐར་བལྟ། །
ཆོས་མང་དུ་ཐོས་པའི་གནས་རྣམས་སེམས། །དོན་ཏིང་འཛིན་བདེ་ལ་རྩེ་གཅིག་
རོལ། །སླར་རྗེས་ཐོབ་སྒྱུ་མའི་རྣམ་ཐར་སྐྱོང་། །དུས་རེས་འགའ་ས་འཛིན་ཡངས་
པར་འཆག །ལམ་ཐུན་མོང་རིམ་པ་ནས་བཟུང་སྟེ། དཔལ་ཟུང་འཇུག་བདེ་བ་
ཆེན་པོའི་བར། །གཞི་སྟན་ཐོག་གཅིག་ཏུ་དྲིལ་བྱས་ནས། །དུས་ཉིན་མཚན་ཁོར་
ཡུག་བསྒོམ་པར་སྤྲོ། །མཐར་ན་ཚོད་ཡོངས་སུ་སྨིན་གྱུར་ཀྱང་། །རྗེ་ཀུན་མཁྱེན་
ཐུབ་པའི་དབང་པོ་ཡིས། །ཆོས་མང་དུ་ཐོས་པའི་དགེ་སློང་དེ། །ནགས་བཟང་
པོའི་སྐྱེད་མོས་ཚལ་གྱི་ཁྲོད། །ཚེ་ལང་ཚོ་ཡོལ་བ་གནས་པ་བདེ། །ཞེས་གསུངས་
བཞིན་རྒ་ཤིས་སྐྲག་པ་མེད། །སེམས་ཆོས་བརྒྱད་སྤྲོས་པ་རྩད་ནས་བཅད། །ལྷའི་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྐྱེད་ཚལ་འདྲ་བའི་དབེན་གནས་དེར། །ཕ་བླ་མའི་རྣམ་ཐར་སྐྱོང་བར་སྤྲོ། །སྟེང་
ཆུ་འཛིན་བླ་བྲེ་ལང་ལིང་གཡོ། །བར་སྨུག་པའི་སྟོད་གཡོགས་ཡོལ་བས་བྲེས། །
སྨད་ནགས་ཚལ་སྔོན་པོའི་ཤམ་ཐབས་མཛེས། །གཞི་ནེའུ་གསིང་མེ་ཏོག་ཕང་
ཕུང་ཅན། །འགྲོགས་བདེ་བའི་བྱ་དང་རི་དྭགས་གྲོགས། །ཡིད་བག་ཕེབས་བདེ་
བར་ཟློས་གར་སྒྱུར། །ཚེ་འདི་ནང་ཆགས་སྡང་སྐྱེ་བའི་ཡུལ། །གཉེན་ཉེ་དུ་དགྲ་
སོགས་མིང་ཡང་མེད། །ཀུན་མངོན་དགའ་བསྐྱིད་ པའི་སྨན་ལྗོངས་དེར། །ནོར་
འབྱོར་རྒུད་གསོག་བསྲུང་སྡུག་བསྔལ་བྲལ། །འཕྲལ་གང་བྱུང་ཆོག་ཤེས་བདུད་
རྩིས་ འཚོ། །ཆོས་ འཕགས་ནོར་བདུན་གྱི་བང་མཛོད་འཛིན། །ལས་ཅི་བྱེད་ སྣ་
ཐག་རང་གིས་བཟུང་། །རྗེ་རྒྱལ་བ་ཀུན་གྱི་རྗེས་སུ་སློབ། །ཚུལ་འདི་འདྲའི་བདེ་
སྐྱིད་ཁྱད་པར་གང་། །ལྷའི་དབང་པོས་ཀྱང་ནི་རྙེད་དཀར་གསུངས། །དོན་དེ་ཕྱིར་
པདྨོའི་དྲ་བ་ཡིས། །སྟེང་མཛེས་ པར་ ཁེབས་ པའི་ ཡིད་ བཞིན་མཚོ། །རྒྱང་མིག་
ལམ་བབ་ པའི་ ངང་པ་བཞིན། །གནས་དབེན་ པའི་ དགའ་ ཚལ་ སྙིང་ལ་དྲན། །
ལས་ ཉོན་མོངས་ ཆུ་ སྲིན་ མང་ པོས་ གཙེས། །རླབས་ སྐྱེ་ རྒ་ ན་ འཆིའི་ རྔ་ ཀློང་
འཁྲུག །གཏིང་མཐའ་མེད་འཁོར་བའི་རྒྱ་མཚོ་ལས། །ད་མྱུར་དུ་སྒྲོལ་ཕྱིར་དབེན་
པར་འགྲོ །ལམ་ཐབས་ཤེས་ཟབ་མོའི་ཉམས་ལེན་གྱིས། །དགྲ་སྐྱེ་རྒ་ན་འཆི་རྩད་
བཅད་ནས། །དུས་རྟག་ཏུ་འདུ་འབྲལ་མི་བྱེད་པའི། །ལུས་ལོངས་སྤྱོད་ གྲོགས་
སོགས་སྒྲུབ་པར་སྨོན། །ཚུལ་འདི་ལྟར་རེ་བའི་དོན་པོ་རྣམས། །སྐྱབས་བསླུ་མེད་
བླ་མ་དཀོན་མཆོག་གིས། །ཡུན་མི་རིང་མྱུར་དུ་འགྲུབ་པ་ཡི། །གེགས་ཞི་ཞིང་
མཐུན་རྐྱེན་འགྲུབ་པར་མཛོད། །ཅེས་སོ། །དེ་དུས་སུ་གུ་གེ་ཆོས་རྒྱལ་གྱིས་གདན་
འདྲེན་ཡང་ཡང་བྱུང་བ་ལྟར་ཞལ་གྱིས་བཞེས་ཏེ་ལྷ་ལྡན་ནས་བཀྲ་ཤིས་ལྷུན་པོར་
- 152 -



ལམ་རིམ་བླ་མ་བརྒྱུད་པའི་རྣམ་ཐར།
ཕེབས། ཟླ་ ཕྱེད་ ལྷག་ ཙམ་ བཞུགས་ ནས་ རིམ་ གྱིས་ ཕེབས་ ཏེ་ ལམ་ བར་ དུ་
བཞུགས་པའི་དགེ་འདུན་གྱི་སྡེ་དད་པ་ཅན་རྣམས་ཀྱིས་མཆོད་ཅིང་བསྙེན་བཀུར་
བ་ཡང་དང་དུ་བཞེས། ཅི་འདོད་པའི་ཆོས་ཀྱིས་ཀྱང་ཚིམ་པར་མཛད། ཟླ་བ་བཞི་
པའི་ཉེར་གསུམ་ལ་མ་ཕམ་མཚོ་འགྲམ་དུ་ཕེབས་ནས་སྐུ་ཁྲུས་མཛད་ཅིང་མཚོའི་
རྡེའུ་ཕྱག་སྤར་གང་བཞེས་པས་ཕལ་ཆེར་ལྷའི་རྣམ་པར་བྱོན། སང་གངས་རིའི་
མདུན་ན་ ཕར་ཕེབས་དུས་གངས་རིའི་རྩེ་ནས་འཇའ་ཚོན་ཁ་དོན་སྣ་ ལྔ་ རྒྱལ་
མཚན་དང༌། བ་དན་དང་། གདུགས་ལྟ་བུ་དང་། དར་བརྐྱངས་པ་འདྲ་བ་དཔག་
ཏུ་མེད་པ་བྱུང་སྟེ་རྗེ་འདི་པའི་སྟེང་ངོས་སུ་ཆགས་པ་བྱུང་སྟེ་རྗེ་འདི་གར་ཕེབས་ཀྱི་
དབུའི་ཐོག་ཏུ་ཆགས་པ་བྱུང་བས་གངས་རིའི་ གནས་འཛིན་པ་འབྲི་ཁུང་རྡོར་
འཛིན་འཁོར་བཅས་དད་པར་གྱུར་ཏེ་རྗེ་འདིའི་ཕྱི་བཞིན་བསྙེགས་ནས་ཤྭ་ལ་ཙ་
གོང་དུ་མཇལ་ཁ་དང་བྱིན་རླབས་ཞུས། ངེད་གངས་རིར་སླེབས་ནས་ལོ་བཅུ་ཙམ་
སོང་ཡང་དེ་རིང་ལས་རྟགས་ཡ་མཚན་ཆེ་བ་མ་བྱུང་། ཁྱེད་ཀྱིས་བདག་བྱང་ཆུབ་
མ་ཐོབ་ཀྱི་བར་དུ་ཐུགས་རྗེས་ཟུངས་ཞེས་དད་གུས་ཆེན་པོས་སྨོན་ལམ་འདེབས་
པར་བྱེད་དོ། །དེ་ནས་ཟླ་བ་ལྔ་པའི་ཚེས་བཅུ་གསུམ་ལ་ཞབས་དྲུང་ཆོས་རྗེ། ཇོ་
བོ་བདག་པོ་ལྷ་སྡེ་མི་སྡེའི་གཙོ་བོ་རྣམས་ཀྱིས་རྟ་པ་མང་པོའི་ཚོགས་དང་བཅས་
ཕེབས་བསུ་ཞུས་ཏེ་ཞང་ཞུང་གི་ལུང་ནང་སྤའི་ལྡིང་ཞེས་བྱ་བར་ཕེབས། འདི་
སྐབས་ལྷ་རྣམས་ ཀྱིས་མེ་ཏོག་གི་ཆར་ཕབས་པ་སོགས་དགེ་མཚན་ཕུན་སུམ་
ཚོགས་པ་ཀུན་གྱི་མངོན་སུམ་དུ་གྱུར། ཚེས་བཅོ་ལྔ་ལ་མཐོ་ལྡིང་གསེར་གྱི་ལྷ་ཁང་
དུ་ཞབས་དྲུང་མི་དབང་གིས། སྐྱེས་མཆོག་ལོ་ཙཱ་བ་རིན་ཆེན་བཟང་པོའི་བཞུགས་
ཁྲིར་གདན་དྲངས་ཏེ་རིན་པོ་ཆེའི་མཎྜལ་ཕུལ་ཏེ་སེར་ཚོགས་ཀྱི་འདུས་པ་རྒྱ་མཚོ་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་མང་འགྱེད་ཀྱི་བསྙེན་བཀུར་དང་བླ་མའི་རྣལ་འབྱོར་སོགས་འདོད་ཆོས་ཞུས།
དེ་ནས་ཕལ་ཆེར་ཆོས་གྲྭ་སར་བཞུགས་ནས་མཆོད་ཡོན་རྣམས་ལ་གསང་བདེ་
འཇིགས་ གསུམ་ གྱི་དབང་། བསྐྱེད་རྫོགས། སྣར་ཐང་ བརྒྱ་ རྩ། འཇམ་དབྱངས་
ཆོས་སྐོར། བཀའ་གདམས་ཆོས་འབྱུང་གི་ལུང་སོགས་ཟབ་རྒྱས་ཆོས་ཀྱི་འཁོར་
ལོ་བསྐོར། མདོར་ན་གུ་གེ་བདག་པོ་སྐུ་མཆེད་ཁུ་དབོན་རྣམས་ཀྱིས་ཐོག་དྲངས་
ཕྱོགས་དེའི་ལྷ་ལྡེ་མི་སྡེ་ཐམས་ཅད་ཀྱིས་དད་གུས་ཚད་མེད་པས་མཆོད། དེ་ནས་
ཟླ་བ་དགུ་པའི་ཚེས་བཅུ་གསུམ་གུ་གེ་ནས་ཆིབས་བསྐྱོད་དེ་གངས་རིའི་བར་དུ་
ཞལ་ངོ་མཆོད་ཡོན་རྣམས་ཀྱིས་ཆིབས་བསྐྱེལ་ཞུས། གངས་རི་ཆེན་པོ་ལ་ཞབས་
བསྐོར་མཛད་ནས་གངས་རིའི་སྐུ་མདུན་དང་འདུས་ཀྱི་སྐྱ་སེར་གྱི་ཁྲོམ་ཤིན་ཏུ་ཆེ་
བ་ཚོགས་པ་ལ་ཉིན་དགུང་ཁྲོམ་དབང་ཞིག་གནང་སྐབས། གངས་རི་ཆེན་པོ་བེ་
ཌཱུརྱའི་མདོག་ལྟར་སྔོ་བ་ལ་གཟུགས་བརྙན་སྣ་ཚོགས་འཆར་བ་ཞིག་ཏུ་གཟིགས།
སྐུའི་ཉེ་སྐོར་དུ་ཡོད་པའི་གྲྭ་པ་འགའ་ཞིག་ལ་གངས་རི་འདི་ཅི་འདྲར་སྣང་བཀའ་
འདྲི་གནང་བར། དཀར་ཞིང་འཚེར་བར་འདུག་ཟེར། མཁར་ནག་ཆོས་མཛད་ལ་
བཀའ་འདྲི་གནང་བར་རྒྱ་མཐིང་བཟང་པོའི་མདོག་ལྟ་བུ་ཤིན་ཏུ་སྔོ་བ་ཞིག་འདུག་
ཟེར། དེ་ཙམ་ཞིག་མཐོང་ནས་ཡ་མཚན་དུ་ཕྱེད་དོ། །དེ་ནས་ཟླ་བ་བཅུ་གཅིག་
པའི་ཚེས་བཅུ་གསུམ་ལ་ཆོས་གྲྭ་ཆེན་པོ་བཀྲ་ཤིས་ལྷུན་པོར་ཕེབས་ནས་སེར་ཇ་
གསེར་འགྱེད་དང་བཅས་པ་གནང་། དེ་དུས་ལྷ་ས་དང་འབྲས་སྤུངས་ཀྱི་རྒྱབ་རིར་
མི་སྟོང་ཕྲག་དུ་མ་ཁ་བཏགས་ཤིང་སེ་འབྲས་གཉིས་དམག་གིས་བཅོམ་སྐབས་སུ་
མཆིས་ཀྱང་། ཡང་དག་པར་རྫོགས་པའི་སངས་རྒྱས་བཞུགས་སྐབས་སུའང་གྲོང་
ཁྱེར་སེར་སྐྱ་པ་རྣམས་དང་ཀོ་ས་ལ་པའི་དམག་འཁྲུག་ཚན་ཆེ་བ་དང་རྒྱ་བོད་
- 154 -



ལམ་རིམ་བླ་མ་བརྒྱུད་པའི་རྣམ་ཐར།
གཉིས་ཀར་བསྟན་པའི་འཕེལ་འགྲིབ་སྣ་ཚོགས་བྱུང་ཡང་། ལས་ཀྱི་རྣམ་སྨིན་
བཅོས་སུ་དཀའ་བ་ལྟར་ཐབས་དང་བྲལ་ཡང་། བསྟན་པ་འབའ་ཞིག་ཐུགས་ལ་
དགོངས་ཏེ་སེ་འབྲས་གཉིས་ཀར་མང་ཇ་གསེར་འགྱེད་དང་བཅས་པ་ལན་ལྔ། ཁ་
ཆེའི་ཆབ་བུམ་ སྤུས་གཙང་བ་ཆ་རེ་རེ། འབྲས་སྤུངས་ བྱམས་ཁང་དང་ དངུལ་
གདུང་དུ་གུག་ཏིང་ཆེ་ལེགས་བདུན་ཚར་རེ་རེ་ཕུལ་བ་སོགས་སེ་འབྲས་གཉིས་ཀ་
མི་ཉམས་པའི་ཐབས་ལ་རྣམ་པ་ཀུན་ཏུ་འབད་པར་མཛད། དེ་ནས་ལོ་དེ་ཉིད་ཀྱི་
སྟོན་མཇུག་སོག་དམག་དཔུང་ཆེ་བ་བྱང་རྒྱབ་ཏུ་སླེབས། སྡེ་སྲིད་དཔོན་བློན་གྱི་
བཀས་རྗེ་འདི་པ་ཆིངས་ལ་ཕེབས་དགོས་པ་བྱུང་། ལྷ་སར་ཕེབས་པའི་ནུབ་མོ་རྗེ་
རིན་པོ་ཆེའི་རྟོགས་བརྗོད་མདུན་ལེགས་མ་ཚང་མ་ཞལ་ཏོན་དུ་མཛད་པའི་མནལ་
ལམ་ཞིག་བྱུང་བ་ཆིངས་དགའ་རབ་ཡོང་དུ་ རེ་བས་རོང་པོ་འདམ་གྱི་བར་དུ་
ཕེབས་ ཀྱང་ ཐུགས་བཞེད་ བཞེན་ མ་བྱུང་། དེ་ ནས་ རེ་ ཞིག་ འབྲས་ སྤུངས་ སུ་
བཞུགས་ནས་སེ་འབྲས་གཉིས་ཀ་ཆོས་དང་ཟང་ཟིང་གཉིས་ཀྱི་སྒོ་ནས་བསྐྱངས་
ཏེ་སྲོག་རྩ་བཟུང་། ཁྱད་པར་ཐམས་ཅད་མཁྱེན་པ་བསོད་ནམས་རྒྱ་མཚོའི་དངུལ་
གདུང་གི་སྒོ་རྒྱན་ཐམས་ཅད་བཤིག་ནས་རུངས་པར་བྱས་པ། རྗེ་འདི་པས་བསྟན་
རྒྱུན་དང་རྟེན་འབྲེལ་ལ་དགོངས་ཏེ་གསེར་གཡུ་སོགས་རིན་པོ་ཆེའི་ཕུང་པོ་ལས་
གསར་བསྒྲུབས་མཛད་དེ། ཐམས་ཅད་མཁྱེན་པའི་ཕྱག་རྫས་དང་ལ་བབ་པའི་
དུས་སུ་བསྒྲུབས་པའི་སྒོ་རྒྱན་ཟིལ་གྱིས་གནོན་པ་ལྟ་བུ་བཟོ་བར་མཛད་དོ། །
གཞན་ཡང་སེ་འབྲས་གཉིས་ཀར་བདག་ཅག་གི་སྟོན་པའི་སྐུ་བརྙན་བཀྲ་བའི་
བཀྲ་ཤིས་ཁ་བཏགས་ཀྱི་འཕན་གྱི་ཕྲེང་བ་རེ་རེ་དང་། གྲྭ་ས་གསུམ་ག་མང་ཇའི་
བསྙེན་བཀུར་ཡང་ཡང་མཛད་དེ་རེ་ཞིག་འབྲས་སྤུངས་སུ་སྐུ་མཚམས་དམ་པོ་ལ་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞུགས་སོ། །དེ་ནས་ཟླ་བ་བདུན་པའི་ཟླ་འགོ་ལ་བོད་དམག་ཐམས་ཅད་རྐྱང་
ཐང་སྒང་དུ་འདྲིལ། ཚེས་བཅུ་གཅིག་གི་ཚ་བཞེས་གྲོལ་མཚམས་སུ་སྐད་ཅིག་ལ་
སོགས་པོའི་རྟ་པ་སྒར་ཐོག་བརྒྱུགས་ནས་མི་བརྒྱ་ཕྲག་དུ་མ་བསད་ཅེས་སྙན་དུ་
གསན་པས། རྗེ་འདི་པས་ སྐུ་དང་སྲོག་ལའང་མ་གཟིགས་པར་སྐུ་མཚམས་ལ་
ཧར་འདོན་མཛད་དེ་དན་འབག་གི་བར་ཞབས་ཐང་གིས་མགྱོགས་པར་ཕེབས་
པས། བོད་དམག་རྣམས་ལྕགས་པོ་རིའི་མཚམས་སུ་འཁོར་ཞིང་སོག་པོའི་རྟ་པ་
ལན་གཉིས་པ་རྒྱག་པར་རྩོམ་པ་ མེ་མདའ་དང་ ཉག་ཕྲན་གྱི་ཆར་འབབ་པའི་
སྐབས་སུ་ཕེབས། ལྷ་བཙུན་རང་ལ་ཟང་ཟིང་གི་གནང་ཆ་གྱ་ནོམ་པ་དང་བཅས་
དངོས་སུ་ཞུ་བ་ནན་ཆེན་མཛད་པས། ལྷ་བཙུན་གྱིས་ཀྱང་ཅི་གསུང་བཀའ་བཞིན་
དུ་ནོད་ནས་རྟ་རྒྱུག་འཕྲོ་བཅད་པས་དམག་མི་འབུམ་ཕྲག་ཏུ་ཉེ་བ་སྲོག་གཙེས་པ་
ལས་སྐྱོབ་པར་མཛད་དོ། །དེ་སྐབས་གཙང་སོག་གཉིས་ཀས་ལྷ་ས་སྤྱི་མཆོད་ཀྱི་
ཕྱིར་རྗེ་འདི་པ་ལ་ཕུལ། སོ་སོར་ཚིག་སྦྱངས་སྔོན་དུ་འགྲོ་བའི་ཁྲ་མ་གནང་ནས་ཇོ་
བོ་རིན་པོ་ཆེའི་གསེར་ཐོག་གི་འོད་ཀྱིས་ཁྱབ་པའི་སར་བྲོ་དམ་པོས་བཀག་ཅིང་
བརྟན་པར་མཛད་དེ་ཉིད་ཀྱི་སྐུ་དང་ལའང་མ་གཟིགས་པར་སེ་འབྲས་གཉིས་ཀ་
བསྐྱངས་ཏེ་རྒྱལ་བ་ཙོང་ཁ་པ་ཆེན་པོའི་བསྟན་པའི་སྲོག་འཛིན་པར་མཛད་དོ། །
དོན་གྱི་དབང་འདི་ལ་དགོངས་ནས་རྗེ་བཙུན་བློ་བཟང་ཆོས་ཀྱི་རྒྱལ་མཚན་བྱོན་
ཚུན་གྱི་འཇམ་མགོན་བླ་མའི་ལུགས་བཟང་འཛིན་པའི་མཁས་པ་གཟུར་གནས་
ཐམས་ཅད་ རྗེ་བཙུན་བློ་བཟང་ཆོས་ཀྱི་རྒྱལ་མཚན་ནི་འཇམ་མགོན་བླ་མའི་
བསྟན་པ་འདི་ལ་འཇམ་མགོན་བླ་མ་རང་ཉིད་དང་མཚུངས་པར་བཀའ་དྲིན་ཟླ་
མེད་དོ་ཞེས་མགྲིན་གཅིག་ཏུ་སྒྲོག་པར་མཛད་དོ། །དེ་དུས་སེམས་ཅན་སྤྱི་མཐུན་
- 156 -



ལམ་རིམ་བླ་མ་བརྒྱུད་པའི་རྣམ་ཐར།
གྱི་ལས་དང་བདུད་སྡིག་ཏོ་ཅན་གྱི་མཐུས་རྒྱལ་བའི་བསྟན་པ་སྤྱི་དང་ཁྱད་པར་
འཇམ་མགོན་བླ་མའི་བསྟན་པ་འཕེལ་བ་ལ་གེགས་འཚུབ་ཤིན་ཏུ་ཆེ་བས་ཐམས་
ཅད་མཁྱེན་པ་ཡོན་ཏན་རྒྱ་མཚོ་གློ་བུར་གྱི་རྐྱེན་གྱིས་ཞིང་གཤེགས་སྤྲུལ་སྐུ་ངོས་
འཛིན་པའང་ཤིན་ཏུ་དཀའ་བར་བྱུང་བ་ན་རྗེ་བཙུན་བློ་བཟང་ཆོས་ཀྱི་རྒྱལ་མཚན་
ཉིད་ ཀྱིས་ཟང་ཟིང་གི་དངོས་པོ་གང་ལའང་ཕངས་པ་མེད་པར་བཏང་སྟེ་བྱང་
ཕྱོགས་གངས་རིའི་ཁྲོད་ཀྱི་སྐྱེ་བོ་གདུག་རྩུབ་ཅན་རྣམས་ཟང་ཟིང་གི་དངོས་པོས་
ཚིམ་པར་མཛད་ཅིང་སུ་ལའང་ཉེ་རིང་མེད་པར་དམག་ཟིང་ཇི་སྙེད་ཅིག་བྱུང་བ་
ཐམས་ཅད་ཐུགས་བྱམས་པ་དང་སྙིང་རྗེ་ཤུགས་དྲག་པའི་དབང་གིས་ཕན་ཚུན་སུ་
ལའང་འཁོན་མེད་པར་བར་ཆིངས་དང་ནག་ཅན་པོའི་སྲོག་སྐྱོབ་པ་དང་། གདུག་
རྩུབ་ཅན་རྣམས་ལ་ལས་རྒྱུ་འབྲས་ཀྱི་ཆོས་བཤད་ནས་སེམས་ཞི་བར་བྱས་ཏེ་རྗེ་
རང་ཉིད་ལ་རང་དོན་བྱ་བ་གང་ཡང་མེད་པར་སྤྱིར་བོད་འབངས་ཀྱི་སེམས་ཅན་
ཐམས་ཅད་བདེ་འཇགས་ཤིག་དང་། དགེ་འདུན་གྱི་སྡེ་རྣམས་འཁྲུག་པ་མེད་པར་
ཆོས་སྤྱོད་འཕེལ་བ་ཞིག་དང་། ལྷག་པར་ཐམས་ཅད་མཁྱེན་པ་ཡོན་ཏན་རྒྱ་མཚོའི་
མཆོག་གི་སྤྲུལ་སྐུ་འཁྲུལ་མེད་དུ་ངོས་ཟིན་པ་ཞིག་གི་ཐབས་ལ་ཉིད་ཀྱི་སྐུ་དང་
སྲོག་ལའང་མ་གཟིགས་པར་འབད་པས་ངོས་འཛིན་ཐུབ་སྟེ་རྔ་ཆེན་ཞེས་པ་ཆུ་ཕོ་
ཁྱིའི་ལོ་ཐམས་ཅད་མཁྱེན་པའི་མཆོག་གི་སྤྲུལ་སྐུ་འཕྱོང་རྒྱས་ནས་འབྲས་སྤུངས་
སུ་ སྤྱན་དྲངས། གཙུག་ཕུད་བཞེས་ཏེ་ མཚན་ ངག་ དབང་ བློ་ བཟང་ རྒྱ་ མཚོར་
གསོལ་དེ་ནས་རིམ་གྱིས་ཚིགས་སྔ་མ་དགེ་ཚུལ་གྱི་མཁན་པོ་མཛད་དེ་དགེ་ཚུལ་
དུ་བསྒྲུབས། ཐོག་མར་ཚེ་དབང་དང་། རྡོ་རྗེ་འཇིགས་བྱེད་ཀྱི་དབང་ཆེན། ཆོས་
སྐྱོང་མང་པོའི་རྗེས་གནང་སོགས་ཆོས་བཀའ་མཐའ་ཡས་ཞིང་ཡིད་བཞིན་གྱི་ནོར་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བུ་ལྟར་གཅེས་པར་སྐྱོང་བར་མཛད། དེ་ནས་ཁྲག་སྐྱུག་ཅེས་པ་ཆུ་མོ་ཕག་གི་ལོ་
ལྷ་ལྡན་སྤྲུལ་པའི་གཙུག་ལག་ཁང་ཐུགས་རྗེ་ཆེན་པོ་རང་བྱུང་ལྔ་ལྡན་གྱི་སྟེང་གི་
རྒྱ་ཕུབ་ཤིན་ཏུ་རྙིངས་པས་ལྷ་ཁང་རྡིབ་ཅེམས་སུ་འགྲོ་ཉེན་ཆེ་བ་ཐུགས་ཀྱིས་མ་
བཟོད་པར་གཞི་ནས་གསར་གཟོ་མཛད་དེ། ཚུལ་འདི་ལ་ནི་རྗེ་རང་ཉིད་ཀྱི་ཞལ་
ནས། ཇོ་བོ་རང་བྱུང་ལྔ་ལྡན་གྱི་ཕོ་བྲང་གི་རྒྱ་ཕིབས་དེ་གསེར་ཟད་པས་གཡས་
ཟོས་ཐར་ཐོར་དུ་གྱུར། ཤིང་རྣམས་རུལ་བས་ཐོག་ཀྱང་ཇིབ་ཉེན་ཤིན་ཏུ་ཆེ་ཡང་
ལྷ་ཁང་འདི་ལྷག་པར་གཉན་པས། བླ་མ་སློབ་དཔོན་སྡེ་དཔོན་སོགས་སུས་ཀྱང་
འཆོས་མ་ནུས་པ་འདུག་ཀྱང་། ཁོ་བོས་ནི་འཕགས་པའི་ཞབས་ཏོག་གི་ཕྱིར་ལུས་
སྲོག་ཀྱང་ཡལ་བར་དོར་ཏེ་རྩ་ནས་བཤིག །ཟངས་ཁལ་བརྒྱ་ ཕྲག་དུ་མ་དང་
གསེར་ཞོ་སྟོང་ཕྲག་དུ་མ་བརྒལ་བ་ལས་གཞི་ནས་གསར་དུ་བཅོས་པས་གེགས་
ཕྲ་མོ་ཙམ་ཡང་མེད་པར་ཟླ་བ་དྲུག་གི་ཁོངས་སུ་ལེགས་པར་གྲུབ་ནས་རབ་ཏུ་
གནས་བགྱིས་ཏེ། བོད་སྤྱིའི་བདེ་སྐྱིད་ཀྱི་གསོས་སྨན་དུ་བྱས་པ་འདི་ཡང་དམ་
པའི་མཛད་པ་དང་རྗེས་སུ་མཐུན་པར་རུང་ངམ་སྙམ་དུ་བགྱིད་དོ་ཞེས་གསུངས་
སོ། །དེ་ནས་མིག་དམར་ཞེས་པ་ཤིང་ཕོ་བྱ་བའི་ལོ་བཀྲ་ཤིས་ལྷུན་པོར་ལྷ་ཁང་
མང་པོ་གསར་བསྐྲུན་མཛད། གཞན་ཡང་རིས་སུ་མ་ཆད་པའི་དགེ་འདུན་གྱི་སྡེ་
མང་པོར་སྐུ་གསུང་ཐུགས་རྟེན་མཆོད་རྫས་གསར་བཞེངས་དང་བསྙེན་བཀུར་
ནར་མར་མཛད་ཅིང་ནམ་མཁའ་མཛོད་ལ་མངའ་བརྙེས་པ་ ལྟར་ བྱང་ཕྱོགས་
གངས་རིའི་ལྗོངས་ཀྱི་གྲུབ་མཐའ་རིས་སུ་མ་ཆད་པའི་དགེ་འདུན་གྱི་སྡེ་ཐམས་
ཅད་ ཆོས་ཟང་ཟིང་ གཉིས་ཀའི་སྒོ་ནས་བསྐྱངས་ཤིང་། སྐུ་གསུང་ཐུགས་རྟེན་
རྣམས་ལ་མཆོད་པ་ཚད་མེད་པ་མཛད་དེ་རྒྱལ་བའི་བསྟན་པ་ཡུན་རིང་གནས་པའི་
མ 158 -



ལམ་རིམ་བླ་མ་བརྒྱུད་པའི་རྣམ་ཐར།
ཐབས་ལ་རྣམ་པ་ཀུན་ཏུ་བརྩོན་པར་མཛད་པ་ནི་རྗེ་བློ་བཟང་ཆོས་ཀྱི་རྒྱལ་མཚན་
རང་ཉིད་ཀྱི་ཞལ་ནས། མདོར་ན་རྒྱལ་སྲས་སྐུ་མཆེད་གསུམ་གྱི་མཛད་པ་རྗེས་སུ་
བསྒྲུབས་ཏེ། དགེ་བཤེས་ཆེན་པོ་པོ་ཏོ་བའི་གསུང་ནས། གཅིག་གིས་དད་རྫས་
མེ་ ལ་ བསྲེགས། །གཅིག་ གིས་ དད་ རྫས་ མཁར་ དུ་ བརྩིགས། །ངའི་ དད་ རྫས་
དཀོན་མཆོག་སོ་ཅན་གྱི་ཁ་ན། །ཞེས་གསུངས་པ་བཞིན། དགེ་བཤེས་ཕུ་ཆུང་བ་
དེ་དཀོན་མཆོག་མཆོད་པ་གཙོ་བོར་མཛད་དེ། ཁོང་རང་གི་གསུང་ནས། ངས་དང་
པོར་ སྤང་སྤོས་སྣ་ཆ་ཏིང་ངེ་བ་ཕུལ། དེ་ནས་རེང་བུ་བཞི་སྦྱོར་མཁར་སེང་ངེ་
འབུལ་རྒྱུ་བྱུང་། ད་ལྟ་ཨ་ཀ་རུ་དང་། དུ་རུ་ཀ་སོགས་བསུང་ཆིང་ངེ་འབུལ་གསུང་
ཞིང་། རེས་གཅིག་གསེར་སྲང་ཉི་ཤུ་རྩ་གཉིས་ཀྱི་སྤོས་སྦྱར་ཞེས་གསུངས་པ་ལྟར།
ཁོ་བོས་ཀྱང་སྤྱིར་དཀོན་མཆོག་གི་མཆོད་པ་ལ་གཙོ་བོར་བྱས་ཤིང་། ཁྱད་པར་
ཆུང་ངུ་ནས་ད་ལྟའི་བར་གུར་གུམ་བཟང་པོ་རིན་ཐང་ཆེ་ཞིང་སྤུས་མི་རྙེད་པའི་
དུས་སུ་ཁ་ཆེ་བཟང་པོ་གཅིག་བུའང་སྔ་ཕྱི་བསྡོམས་ན་སྲང་གྲངས་བརྒྱ་ཕྲག་དུ་མ་
སྦར་བའི་བཟང་སྤོས་ཁོར་ཡུག་ཏུ་ཕུལ། དགེ་བཤེས་སྤྱན་སྔ་བ་དེ་གཙུག་ལག་
ཁང་དང་རྟེན་གསུམ་བཞེངས་པ་གཙོ་བོར་མཛད་པ་ལྟར། ཁོ་བོས་ཀྱང་། ར་སྒྲེང་།
དབེན་དགོན། བཀྲ་ཤིས་ ལྷུན་པོའི་ ཕྱིའི་མཆོད་རྟེན་དང༌། འབྲས་ སྤུངས་དང༌།
བཀྲ་ཤིས་ལྷུན་པོའི་དངུལ་གྱི་མཆོད་རྟེན་གཉིས་དང་། ཐུགས་རྗེ་ཆེན་པོའི་དབུ་
ཐོག་སོགས་དབུས་གཙང་གཉིས་ཀའི་གསེར་ཐོག་དང་གཉྫིར་དང་། དབེན་མགོན་
དུ་རྗེ་བླ་མའི་སྐུ། བཀྲ་ཤིས་ལྷུན་པོར་དངུལ་སྐུ་བཞི། རྗེ་བཙུན་གྱི་ལི་སྐུ། སྟོན་
པའི་གོས་སྐུ་སོགས་བྲིས་འབུར་མང་པོ་དང་། དབེན་དགོན་དགེ་འཕེལ་གངས་
ཅན་རྣམས་སུའང་བསྟན་པ་ལ་བསམས་པའི་མཁར་ལས་ཅུང་ཟད་བགྱིས་ཤིང་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྱད་པར་བཀྲ་ཤིས་ལྷུན་པོར་སྔགས་ཁང་། ལྷ་ཁང་རྣམ་པ་གསུམ། གཟིམ་ཁང་།
ཐ་ན་ཆོས་ཁྲིམས་ཁང་དང་། སྐུ་གཉེར་ཁང་སྟེང་ཤོད། གོས་སྐུ་སྤེའུ། གྲྭ་སའི་རྒྱུན་
ལ་ཕན་པར། རེ་བའི་ཀླུ་སྡིང་གཉིས་ལ་སོགས་པ་གསར་དུ་བགྱིས། དགེ་བཤེས་
པོ་ཏོ་བ་དགེ་འདུན་གྱི་བསྙེན་བཀུར་གཙོ་བོར་མཛད་པར་ལྟར། ཁོ་བོས་ཀྱང་
སྤྱིར་སྔར་སྨོས་པ་ལྟར་བོད་དབུས་གཙང་། མངའ་རིས། ལྷོ་མོན་ཚུན་གྱི་རིས་མེད་
པའི་དགེ་འདུན་གྱི་སྡེ་ལ་བསྙེན་བཀུར་སྣ་རེ་ཙམ་མ་བྱས་པ་མེད་ཅིང་། བཀྲ་ཤིས་
ལྷུན་པོའི་གྲྭ་ཚང་གསུམ་གངས་ཅན་གྱི་གྲྭ་ཚང་གཉིས། དཔལ་འཁོར་བདེ་ཆེན་གྲྭ་
ཚང་བདུན། འབྲོང་ རྩ་ ཆོས་ སྡེ། རི་བོ་དགེ་འཕེལ། གྲྭ་ཚང་ཆེན་མོ། རི་མཁར་
ཆོས་ སྡེ། ལྷུན་ གྲུབ་ རྩེའི་ ཆོས་ སྡེ་ རྣམས་ མང་ ཇ་ གཉིས་ གསུམ་ གྱི་ དགེ་ རྒྱུན་
བཙུགས། ཁྱད་པར་བཀྲ་ཤིས་ ལྷུན་པོར་ནི། རྩ་བ་ཐམས་ཅད་མཁྱེན་པ་དགེ་
འདུན་གྲུབ་དེ་ཉིད་སྤྲུལ་པའི་སྐྱེས་མཆོག་ཏུ་གྱུར་པས་དགེ་འདུན་གྱི་བསྙེན་བཀུར་
ཕུལ་དུ་བྱུང་བ་མཛད་པའི་རྒྱུན་དང༌། དེའི་སྟེང་དུ་བརྒྱད་མཆོད། བདུན་མཆོད་
སོགས་མཁན་པོས་རྒྱུན་ཆགས་སུ་བཏང་དགོས་པ་རྣམས་བླ་མ་དེ་དང་དེ་དག་གི་
མཛད་པ་འཕྲིན་ལས་ཀྱི་སྟོབས་ལས། མཆོག་དམན་སྣ་ཚོགས་བྱུང་བ་རྣམས་ཀྱང་
གོང་འཕེལ་དུ་བྱས་པའི་སྟེང་དུ་དཀོན་མཆོག་གཞན་གྱི་ཆེད་དུ་བསྔོས་པ་མ་
གཏོགས། ལྷག་པོའི་བདོག་པ་ཅི་ཡོད་རང་དོན་དུ་སེར་སྣས་མ་བཟུང་བར་འདུས་
པ་རྒྱ་མཚོའི་ཚོགས་རྙེད་པ་དང་བཀུར་སྟིས་ཡང་དག་པར་མཆོད། དེས་ན་རྗེ་
ཐམས་ཅད་མཁྱེན་པ་དགེ་འདུན་གྲུབ་ཀྱི་རྣམ་ཐར་རྣམས་ལའང་ཞིབ་ཏུ་བརྟགས་
ན། གདན་ སའི་ རྒྱུན་ དང༌། རྟེན་ གསུམ་ མཆོད་ ཆའི་ རིམ་ པ་ བསྒྲུབས་ པ་ དང༌།
དགེ་འདུན་གྱི་བསྙེན་བཀུར་ཞབས་ཏོག་གི་ཆ་ནི་རྗེ་དེ་ཉིད་ལས་ཀྱང་ཅུང་ཟད་
- 160 -



ལམ་རིམ་བླ་མ་བརྒྱུད་པའི་རྣམ་ཐར།
ལྷག་གམ་སྙམ་དུ་རློམ་པ་ཡང་མཆིས་སོ། །མཁས་པའི་བྱ་བ་གསུམ་གྱི་སྒོ་ནས་
ཀྱང་བསྟན་པ་ལ་ཕན་པ་དང་། སྟོན་པ་ལ་བྱ་བ་ཅུང་ཟད་བྱས་ཏེ། དེ་ཡང་ངལ་
གསོ་མེད་པར་ཕྱོགས་མེད་ཀྱི་རྒྱལ་ཁམས་ཀུན་ཏུ་མྱུལ་ནས་གང་ལ་གང་འཚམ་གྱི་
རྒྱུད་སྡེ་བཞི་དང་འབྲེལ་བའི་དབང་། རྗེས་གནང་མདོ་སྔགས་ཀྱི་ལུང་བཤད་མན་
ངག་གི་ཆར་ཕབ་ཅིང་། ཆེད་དུ་བསྙེན་རྫོགས་ཀྱི་མཁན་པོ་བྱས་པ་ནི། ལོ་ལྔའི་
བར་ཟིན་བྲིས་འདུག་པས་སྟོང་ཙམ་ཟིན་པའི་རྒྱུ་མཚན་ལས་ན། ད་ཙམ་ཁྲི་ཁྲག་
བརྒལ་བར་སྣང་ལ། རབ་བྱུང་བསྙེན་རྫོགས་ཀྱི་མཁན་པོ་བྱས་པའི་མཁན་བུ་
ཐམས་ཅད་ལ་ཚེ་རབས་ཐམས་ཅད་དུ་མཁན་པོའི་བྱ་བ་བྱས་ཏེ་ཕན་པ་སྒྲུབ་པའི་
ཡི་དམ་བཅས། འདི་ནི། སྟོན་པས་ཀུན་དགའ་བོ་ཁྱོད་ཀྱིས་མཁན་པོ་དང་སློབ་
དཔོན་བྱས་ནས་རབ་ཏུ་བྱུང་བ་དང༌། བསྙེན་པར་རྫོགས་པ་བྱས་ན་ང་ལ་བྱ་བ་
བྱས་པ་ཡིན་ནོ། །ཞེས་བཀའ་སྩལ་བའི་ཕྱིར་ཁོ་བོའི་རྣམ་པར་ཐར་པའི་མཆོག་
ཡིན་ནོ། །དེ་ལྟར་ན་རྗེ་རྒྱལ་བ་གཉིས་པའི་རིང་ལུགས་ལ་བརྟེན་པ་ཤར་རྒྱ་ནག་
པོ་ནས་ནུབ་ཛཱ་ལན་རྡ་རའི་བར་གྱི་ཆོས་ཀྱི་གདན་ཁྲི་འཛིན་པ་དང་། དྲེགས་ལྡན་
གྱི་ཅོད་པན་དུ་གྱུར་པ་དང་རིགས་མཐོན་པོའི་བརྒྱུད་པ་འཛིན་པ་དང་། སྡོམ་པ་
གསུམ་དང་ལྡན་ཞིང་རིམ་གཉིས་ཀྱི་རྣལ་འབྱོར་ལྷུར་ལེན་པ་ཕལ་ཆེར་ལ་ཆོས་ཀྱི་
ཕན་པ་བསྒྲུབས། མདོར་ན་ཁོ་བོ་རང་གི་ཡོན་ཏན་ལ་གྲུབ་མཐའ་གང་ལ་ཡང་
ཆགས་སྡང་གིས་ ཀུན་ནས་བསླངས་ པའི་ ཕྱོགས་འཛིན་གཏན་ནས་མེད་ པའི་
མཐུས། བདག་ལ་མངོན་པར་དགྱེས་པའི་ཆོས་ཀྱི་བདུད་རྩི་ཡང་དག་པར་བཞེས་
པ་གྲུབ་མཐའ་སྣ་ཚོགས་པའི་བསྟན་འཛིན་གྱི་སྐྱེས་བུ་ཆེ་ཕྲ་དུ་མས་ནི་བོད་དབུས་
གཙང་ཕྱོགས་མཚམས་ཀུན་ཏུ་ཁྱབ་ཅིང་། གཞན་ཡང་གྲྭ་ས་ཆེ་ཆུང་གི་མགོན་དུ་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞུགས་པ་ལྷ་ཁང་གསར་དུ་བགྱི་བར་བརྩོན་པ་དང༌། གཙུག་ལག་ཁང་གི་ཞིག་
གསོས་དང། གསང་ཐོག་གསེར་ཕྲུ་སོགས་བྱ་བར་འདོད་པ་དང་། རང་རང་གི་སྡེ་
དེ་དང་དེའི་གཏོང་སྒོ་རྣམས་ཁྲལ་ཙམ་ལ་ངོ་མཚར་བྱས་ཏེ་གོང་འཕེལ་དུ་བཞེད་
པ་རྣམས་ཀྱང་ཁོ་བོ་ལ་སྤྱན་ཡར་གཟིགས་པའི་འཕྲིན་ལས་ཀྱི་རྒྱུན་དུ་སེམས་
སོ། །ཞེས་གསུངས་པ་ལྟར་རོ། །རྗེ་འདི་ནི་བསྟན་པ་དང་སེམས་ཅན་གྱི་དོན་ལ་
ནམ་ཡང་ཐུགས་སྐྱོ་བར་མི་མཛད་པར་དགུན་དུས་ལྷ་ལྡན་དུ་བྱོན་ནས་སྨོན་ལམ་
ཆེན་མོའི་ཚོགས་དབུ་མཛད་དེ་རྗེ་རིན་པོ་ཆེའི་མཛད་ཆེན་མ་ཉམས་པར་སྐྱོང་ཞིང་
ལྷ་མི་བགྲང་བ་ལས་འདས་པ་སྨིན་གྲོལ་ལ་འགོད་པར་མཛད། དབྱར་དུས་གཙང་
དུ་ཕེབས་ཏེ་བཀྲ་ཤིས་ལྷུན་པོས་གཙོས་ཕྱོགས་ཀྱི་ཆོས་སྡེ་རྣམས་ལུགས་གཉིས་
ཀྱིས་སྐྱོང་ཞིང་སྐལ་བ་དང་ལྡན་པ་བགྲང་བ་ལས་འདས་པ་སྨིན་གྲོལ་ལ་འགོད་
པར་མཛད་། རབ་སྐབས་ཤིག་ལྷོ་མོན་ཕྱོགས་སུ་ཕེབས་ཏེ་དབེན་པའི་ནག་ཚལ་
རྣམས་གཟིགས་པས་དབེན་པ་ལ་སྤྲོ་བའི་ཉམས་མགུར་འདི་ལྟར་མཛད་དེ། ན་མོ་
གུ་རུ། རྗེ་དུས་གསུམ་སངས་རྒྱས་ཀུན་གྱི་དངོས། །ཕ་བཀའ་དྲིན་གསུམ་ལྡན་བླ་
མ་དང་། །དཔལ་མཉམ་མེད་བུ་རམ་ཤིང་པའི་ཞབས། །དགྲ་སྲིད་པའི་འཇིགས་
འཕྲོག་དེ་ལ་འདུད། །ལྷ་ བསྟན་སྐྱོང་ཆེན་མོ་གནས་པའི་མགུལ། །བོད་གངས་
ཅན་ལྷོ་བོད་གཉིས་ཀྱི་མཚམས། །ཡུལ་སྦས་ལུང་འབྲས་མོ་གཤོངས་ཀྱི་འདབས། །
སའི་ ཐིག་ལེ་ ཁང་བུ་ ཞེས་ གྲགས་པ། །གཞི་ རི་ཀླུང་ཐམས་ཅད་མརྒད་ཀྱི།།
མདངས་ བཟང་ པོའི་ འཇོ་ སྒེག་ རོལ་ པ་ འཛིན། །ནོར་ པདྨ་ རཱ་ག་ བཻ་ ཌཱུརྱ། །
གསེར་བཙོ་མ་དུང་དང་ གཡུ་འདྲ་བའི། །མདོག་སྣ་ཚོགས་དབྱིབས་ལེགས་མེ་
ཏོག་ གིས། །ཕྱོགས་ཀུན་ཏུ་འཇའ་ ཚོན་བཀྲམ་ པ་ བཞིན། །སྤང་ སྔོ་ལྗང་ རི་ བོ་
- 162 -



ལམ་རིམ་བླ་མ་བརྒྱུད་པའི་རྣམ་ཐར།
མཁའ་ལ་སྙེགས། །གཡུ་མཚོ་འདབ་མཛེས་པའི་ནགས་ཚལ་རྒྱས། །བྱ་སྣ་མང་
མགྲིན་པའི་གསུང་སྙན་སྒྱུར། །ཕུ་གངས་དང་གཡའ་ཡི་ར་བས་བསྐོར། །ཤེལ་
དཀར་འཚེར་དབུ་བའི་གོས་གྱོན་པའི། །ཆུ་མི་ཆེ་མི་ཆུང་སྙོམས་པར་འབབ། །
སྟེང་ཆུ་འཛིན་སྔོན་པོ་ལང་མ་ལིང་། །དུས་རེས་འགའ་སྦྲང་ཆར་ཟིམ་བུ་འབབ། །
ནད་བཞི་བརྒྱ་རྩ་བཞི་འཇོམས་བྱེད་ཅིང་། །རོ་ཁ་དོག་ནུས་པ་སྣ་ཚོགས་པའི། །
སྨན་བཟང་པོས་ས་ཡི་ཕྱོགས་ཀུན་བརྒྱན། །ལི་ག་དུར་པཱ་ཤུག་བ་ལུ་སོགས། །
སྤོས་བཟང་པོའི་དྲི་དང་རྒྱུན་དུ་འཐུལ། །ལྷའི་དགའ་ཚལ་ལྟ་བུའི་ཡུལ་ལྗོངས་
དེར། །རྗེ་ ཟས་ གཙང་ སྲས་ ཀྱི་རྣམ་ཐར་ བཞིན། ། དྲན་ཤེས་བཞིན་ ལྡན་ པས་
འཆག་ཅིང་འདུག །དུས་དེ་རིང་ནགས་ཀྱི་སྨན་ལྗོངས་ངོགས། །བློ་འཁྲུལ་བས་
བརྟགས་ཤིང་མཐོང་བ་ཡི། །ཡིད་ངོ་མཚར་རི་མོ་སྣ་ཚོགས་ཀྱང་། །དོན་དཔྱད་ན་
མི་དམིགས་སྟོང་པའི་ངང་། །རྗེ་རྒྱལ་བ་ཀུན་གྱི་ཐུགས་ཀྱི་བཅུད། །བཀའ་བརྒྱད་
ཁྲི་བཞི་སྟོང་སྙིང་པོའི་དོན། །སྲས་དུས་གསུམ་འཕགས་བཞི་བསྐྱེད་པའི་ཡུམ། །
འདི་གསལ་བར་སྟོན་པའི་སློབ་དཔོན་དང༌། །ཡུལ་སྣང་ཙམ་མ་བརྟགས་ཉམས་
དགའ་ཡང་། །དོན་གནས་ཚུལ་ནམ་མཁའི་པདྨོ་བཞིན། །འདི་མ་རྟོགས་འཁོར་
བའི་སེམས་ཅན་རྣམས། །ཆེས་བཟོད་དཀའི་སྡུག་བསྔལ་ཡང་ཡང་མྱོང་། །གདོན་
དངོས་འཛིན་སྐྱ་མས་རྨོངས་པ་ཡི། །མ་ ཁམས་གསུམ་འཁོར་བའི་སེམས་ཅན་
གྱིས། །དོན་འདི་འདྲ་རྟོགས་ན་དགའ་བ་ལ། །ལམ་འདི་འདྲ་རྙེད་ན་སྐྱིད་པ་ལ། །
མི་ང་ལ་ངེས་པ་མ་མཆིས་ཀྱང་། །མི་ཁོ་བོའི་དཔུང་གཉེན་ཟས་གཙང་སྲས། །
མགོན་དེ་ཉིད་ནས་བཟུང་ ཟབ་མོའི་ལམ། །ཚིག་ སྒྲ་ སྤྱིའི་ རྒྱུད་ འཛིན་མ་ཡིན་
པར། །འདི་མངོན་དུ་མཛད་པའི་གྲུབ་ཐོབ་ཀྱི། ། ཕ་རྒྱུད་ལྡན་བླ་མ་ཚུལ་བཞིན་
- 163.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྟེན། །བོད་གངས་ཅན་བསྟན་འཛིན་མཐའ་དག་ལ། །སེམས་ཁོང་ནས་དག་
པའི་སྣང་བ་སྦྱངས། །རྒྱུད་ཆོས་སྤོང་ལོག་ལྟས་མ་སྦགས་ཙམ། །འདི་བསྟན་པ་
འགལ་མེད་རྟོགས་པའི་དྲིན། །སྤྱིར་འཁྲུལ་པའི་སེམས་ཅན་ཐམས་ཅད་དང་། །
སྒོས་རྨི་ལམ་ཡུལ་ གྱི་གཉེན་བཤེས་འདྲའི། །བདག་མཐོང་ཐོས་དྲན་རེག་གྱུར་
རྣམས་ ལའང་། །དུས་ ཀུན་ ཏུ་ དགེ་ བའི་ སྨོན་ ལམ་ བསྒྲུབས། །སྐྱབས་ མཆོག་
གསུམ་བསླུ་མེད་ཐུགས་རྗེ་ཡིས། །ང་རྫུན་པ་སྒྱུ་མའི་དགེ་སློང་ལ། །ལས་ཅི་བྱས་
འབྲས་བུ་འཚེང་ངམ་སྙམ། །ད་ཤི་ཡང་འགྱོད་པ་ཅུང་ཟད་མེད། །གཏམ་འདིས་
ཀྱང་འགྲོ་བ་མ་ལུས་པ། །རྒྱུད་ཆགས་སྡང་དྲི་མས་མ་གོས་པར། །ལམ་སྟོང་ཉིད་
སྙིང་རྗེའི་སྙིང་པོ་ཅན། །ཆོས་ཐམས་ཅད་གཟིགས་པ་ཐོབ་པར་ཤོག །ཅེས་སོ། །
ལྷོ་ཕྱོགས་ནས་བོད་དུ་ཚུར་ཕེབས་སྐབས་མྱང་སྟོད་ཕྱོགས་སུ་དད་ལྡན་འགའ་
ཞིག་ལ་གདམས་པ་འདི་ལྟར་མཛད་དེ། རྗེ་ན་མོ་གུ་རུ་དཀོན་མཆོག་གསུམ། །མི་
བདག་ སྙིང་ པདྨོའི་དབུས་བཞུགས་ལ། །མཆོག་ཐུན་མོང་དངོས་གྲུབ་མ་ལུས་
པ། །དུས་ད་ལྟ་ཉིད་དུ་སྩལ་དུ་གསོལ། །སྤྱིར་སངས་རྒྱས་འབྱུང་བ་བརྙེད་དཀའ་
ཞིང་། །སྒོས་དལ་འབྱོར་མི་ལུས་ཐོབ་དཀའ་ན། །ཚེ་འདིར་སྣང་བདེ་ལ་མ་ཆགས་
པར། །དུས་གཏན་གྱི་མདུན་ན་སྒྲུབ་རེ་རན། །གཞོན་ཤ་ཁྲག་རྒྱས་པའི་ལང་ཚོ་
ཡང་། །དགུང་ མཁའ་ ལ་ ཤར་ བའི་ འཇའ་ཚོན་དང༌། །སྲོག་ ཆུ་བུར་ བཞིན་དུ་
འཇིག་འགྱུར་བས། །དེ་རྟག་འཛིན་མ་བྱེད་ཆོས་ལ་འབུངས། ཁོང་ཚངས་དབང་
འཁོར་ ལོས་ བསྒྱུར་ རྒྱལ་ ཡང་། །གནས་ འཁོར་ བའི་ བདེ་ འབྱོར་ ཕུན་ ཚོགས་
ཀྱང་། །སླར་མནར་མེད་འབར་བའི་མེས་བསྲེག་ན། །ད་སྲིད་པའི་བདེ་ལ་ཡིད་
བརྟན་ཅི། །ཁྱེད་སྙིང་ནས་རང་ལ་ཕན་དགོངས་ན། །རྗེ་ལམ་སྣ་འདྲེན་པའི་བླ་མ་
- 164 -



ལམ་རིམ་བླ་མ་བརྒྱུད་པའི་རྣམ་ཐར།
དང་། །ཚེ་ ཀུན་ཏུ་ མི་ འབྲལ་ དགེ་བའི་ནོར། །ལམ་བསླབ་ གསུམ་ འབྲས་མེད་
བསྟེན་ན་ལེགས། །འདི་ཕྱོགས་མེད་མྱུལ་བའི་བྱ་བྲལ་བ། །སྤྲང་སྨྱོན་པ་ཆོས་ཀྱི་
རྒྱལ་མཚན་ལ། །བུ་སྦྱིན་པ་རྒྱ་མཚོས་བསྐུལ་བའི་ངོར། །དཔལ་འཁོར་ལོ་བདེ་
ཆེན་ཞེས་བྱར་བཀོད། །ཅེས་དང་། ན་མོ་གུ་རུ་མཧཱ་མུ་དྭ་ཡ། རྗེ་རིགས་ཀུན་ཁྱབ་
བདག་རྡོ་རྗེ་འཆང་། །གསུམ་ལྡན་གྱི་བླ་མའི་ཞབས་ལ་འདུད། །ཚེ་གཅིག་གིས་
སངས་རྒྱས་སྒྲུབ་པའི་ཐབས། །མཚན་ལྡན་གྱི་རྗེ་བཙུན་བླ་མ་ལ། །ཡེངས་མེད་དུ་
གསོལ་བ་འདེབས་པ་འདི། །ཟབ་ལམ་གྱི་སྙིང་པོ་བསྡུས་པ་ཡིན། །རྒྱུ་འབྲས་ཀྱི་
རྟེན་འབྲེལ་མི་བསླུ་བ། །ཆུ་ཟླ་ལྟར་སྣང་བ་ཀུན་རྫོབ་གཤིས། །རི་བོང་གི་རྭ་ཡི་རྣོ་
རྟུལ་ལྟར། །སྤྲོས་པ་དང་བྲལ་བ་དོན་དམ་ཡིན། །གཞི་བདེན་གཉིས་ཀྱི་རྣམ་དབྱེ་
རྟོགས་པའི་བློ། །ཐབས་བྱང་ཆུབ་སེམས་ཀྱི་རྩིས་ཟིན་པ། །ལམ་སྟོང་ཉིད་སྙིང་
རྗེའི་སྙིང་པོ་ཅན། །འདི་ཆོས་ཀུན་ཡང་སྙིང་མཐར་ཐུག་ལགས། །ལམ་དེ་འདྲ་
བསྒོམས་པ་ལས་བྱུང་བ། །སྒྲིབ་བྲལ་གྱི་ཡོན་ཏན་ནམ་མཁའི་མཛོད། །མཐར་
ཐུག་གི་ཟུང་འཇུག་ཕྱག་རྒྱ་ཆེ། །སྐུ་གསུམ་གྱི་བདག་ཉིད་འབྲས་བུ་ཡིན། །བདེན་
འཛིན་གྱི་འཆིང་བ་བཤིག་བྱས་ཏེ། །འཁོར་འདས་ཀྱི་ཆོས་རྣམས་མ་ལུས་པ། །
རང་བདེན་དང་བྲལ་བའི་སྟོང་པ་ཉིད། །ཇི་བཞིན་དུ་རྟོགས་པ་ལྟ་བའི་མཆོག །
འཁོར་ འདས་ ཀྱི་ རང་བཞིན་སྟོང་པའི་ངང་། །རྣམ་དག་ གི་ རིགས་ པའི་མདུང་
བསྐོར་བྱས། །གཡེང་མེད་དུ་ཆུ་བོའི་གཞུང་བཞིན་དུ། །རྩེ་གཅིག་ཏུ་འཇོག་པ་
སྒོམ་ པ་ ཡིན། །དོན་ དམ་ དུ་ སྤྲོས་ པ་ ཀུན་ བྲལ་ཡང་། །རྗེས་ཐོབ་ཏུ་འཁྱེར་སོ་
གསུམ་གྱི་ངང་། །རྒྱལ་སྲས་ཀྱི་སྤྱོད་པའི་རྗེས་སློབ་པ། །སྐྱོན་མེད་ཀྱི་རླབས་ཆེན་
སྤྱོད་པ་ཡིན། །ལམ་འདི་འདྲ་བསྒོམ་པའི་རྣལ་འབྱོར་པ། །ཨེ་མ་ཧོ་སྐྱིད་པའི་ཉི་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མ་འཆར། །ཨ་ལ་ལ་དགའ་བའི་གླུ་དབྱངས་ལེན། །དབྱངས་མཆོད་པར་བཞེས་
ཤིག་དཀོན་མཆོག་གསུམ། །ཞེས་གདམས་སོ། །དེ་ནས། དབུས་སུ་ལྷ་ལྡན་སྨོན་
ལམ་གྱི་ཚོགས་དབུར་ཕེབས་དེའི་ཚེ་འབྲས་སྤུངས་སུ་མཆོག་གི་སྤྲུལ་པའི་སྐུ་ངག་
དབང་བློ་བཟང་རྒྱ་མཚོས་གཙོས་དབུས་ཕྱོགས་ཀྱི་བླ་མ་སྤྲུལ་སྐུ་དགེ་བཤེས་
རགས་བསྡུས་བཅས་ལ་འཇམ་དབྱངས་ཆོས་སྐོར་སོགས་དབང་ལུང་མན་ངག་
མཐའ་ཡས་པ་གནང་དེ་སྐབས་དབུས་གཙང་གི་དགེ་འདུན་གྱི་སྡེ་ཕལ་མོ་ཆེས་རྗེ་
འདི་པ་སོ་སོའི་གནས་སུ་གདན་དྲངས་ཏེ་མཆོད་ཅིང་བསྙེན་བཀུར་བ་དང༌། ཆོས་
ཀྱི་བཀའ་དྲིན་ཞུས། རྗེ་འདི་པས་ཀྱང་གངས་རིའི་ལྗོངས་ཀྱི་དགེ་འདུན་གྱི་སྡེ་གང་
ན་ཡོད་པ་ཐམས་ཅད་ལ་ཆོས་ཀྱི་བཀའ་དྲིན་སྩལ་ཞིང་། རྗེ་འདིའི་གསུང་ཐོས་པ་
ཙམ་གྱིས་གྲུབ་མཐའ་རིས་སུ་མ་ཆད་པ་མཐའ་དག་གིས་སྙིང་ནས་དད་ཅིང་མོས་
པས་ཆོས་ཀྱི་བདུད་རྩི་ཞུ་བར་བྱེད་ལ། ལྷག་པར་འབྲུག་པ་རྣམས་ནི་རྗེ་འདི་ལ་
རྣལ་འབྱོར་གྱི་དབང་ཕྱུག་མི་ལ་རས་པ་དང་མཚུངས་པའི་དད་གུས་བྱེད་ཅིང་།
འབྲུག་པ་སངས་རྒྱས་རྡོ་རྗེས་རྗེ་འདི་ལ་ཕྱག་ཆེན་རྩ་འགྲེལ་གྱི་ལུང་ཞུས་ཏེ་ཕྱིན་
ཆད་བདག་གིས་འདིའི་འཕྲིན་ལས་སྤེལ་ལོ་ཞེས་དམ་བཅས། རྗེ་འདི་ལ་མི་ཕྱེད་
པའི་དད་པ་ཐོབ་སྟེ་ཡོན་ཏན་ལ་ཆེས་ཆེར་བསྔགས་པའི་རྣམ་ཐར་ཡང་། བསྒྲིགས་
ཞེས་གྲག་གོ །བར་སྐབས་སུ་རི་བོ་དགེ་ལྡན་གྱི་བླ་མ་དགེ་འདུན་ཚངས་མས་རབ་
ཏུ་དགའ་ལྡན་གདན་ས་གཏན་དུ་མཛད་པ་ཞིག་དགོས། མ་མཐའ་འང་རེ་ཤིག་
དགའ་ལྡན་དུ་བཞུགས་ནས་རྗེའི་སྐུ་གདུང་རིན་པོ་ཆེའི་སྟེང་གི་རྒྱ་ཕུབ་ཧ་ཅང་
རྙིངས་པས་གྲུམ་ནས་ཐིགས་པས་མཆོད་ཁང་ཡང་ཆུད་ཟ་བ་འདི་ལ་ཐུགས་རྗེས་
གཟིགས་དགོས་ཞེས་མགྲིན་གཅིག་ཏུ་གསོལ་བ་བཏབ་པ་ན་གདན་ས་མཛད་
- 166 -



ལམ་རིམ་བླ་མ་བརྒྱུད་པའི་རྣམ་ཐར།
པར་ཞབས་གྱིས་མ་བཞེས་ཀྱང་སྐུ་གདུང་རིན་པོ་ཆེའི་རྒྱ་ཕུབ་བཟོ་བར་ཞལ་གྱིས་
བཞེས་ཏེ་བྱང་རྩེར་ཕེབས། དེ་དུས་ངོ་མཚར་བའི་མཚན་ལྟས་བྱུང་བ་བརྡ་ཚིག་
གིས་ཡི་གེར་འགོད་པར་མཛད་པ་ནི་འདི་ལྟར། སྭ་སྟི། མདང་གཉིད་ཀྱིས་ལོག་
པའི་ རྨི་ལམ་དུ། །བག་ཆགས་ ཀྱི་ཉིང་ འཁྲུལ་ སྣ་ ཚོགས་ ཤར། །དུས་ དང་ པོར་
བདེན་ པའི་ རྒྱ་ ཡིས་ བཅིངས། །སླར་ འཁྲུལ་ པའི་ རང་ མཚང་ རིག་ པ་ ཡིས། །
སེམས་ཆོས་ཉིད་ནམ་མཁའི་དབྱིངས་སུ་ཐིམ། །དཔེ་རྒྱ་མཚོའི་ནང་དུ་ཆབ་རོམ་
བཞིན། །ཡང་དགུང་སྔོན་དབྱིངས་ནས་འཇའ་ཚོན་དང༌། །སླར་ཆུ་ནང་ཟླ་བའི་
གཟུགས་བརྙན་ ལྟར། །བློ་ ཡང་ དག་ དང༌ ལྟར་ སྣང་ ཅི་ རིགས་ པའི། །ཡུལ་སྣ་
ཚོགས་ཀྱི་བཀོད་པ་མ་འདྲེས་པར། །ལར་ངོ་མཚར་གྱི་རི་མོ་སྣ་ཚོགས་མཐོང་། །
དཔེ་དགུང་སྔོན་གྱི་དབྱིངས་ནས་འཇའ་ཚོན་བཞིན། །ཚིག་གསལ་བར་བཀོད་
ཀྱང་སྒྲོ་སྐུར་རྒྱུ། །དོན་དེ་ཕྱིར་ཁ་བྱང་ཙམ་ཞིག་བཀོད། །ཅེས་སོ། །དེ་དུས་ཞག་
གཉིས་གསུམ་ཞིག་ཁུག་སྣ་འཁྲིགས་པའི་རྐྱེན་གྱིས་ཉི་མ་ཁྲག་མདོག་ཏུ་འཆར་བ་
བྱུང་ཞིང་། དེ་དང་བསྟུན་དགེ་བའི་བཤེས་གཉེན་འགའ་ཞིག་གིས་ལུང་བསྟན་
མང་པོ་བཀོད་པས་སྐྱེ་བོ་དུ་མ་རེ་དོགས་ཀྱི་ཅ་ཅོ་ཀུན་ཏུ་སྒྲོག་པ་རྗེ་འདི་པའི་སྙན་
དུ་གསན་པས་ཐུགས་ལ་འདི་ལྟ་བུ་འཁྲུངས་ཏེ། ཀྱེ་མ་འགྲོ་བ་འདི་དག་ནི་ཤེས་བྱ་
ཐམས་ཅད་ལ་ལྐོག་ཏུ་མ་གྱུར་པའི་སྤྱན་མངའ་བ་སངས་རྒྱས་བཅོམ་ལྡན་འདས་
བདེན་པ་གསུང་བ་དེས། ཚེ་རབས་ཐམས་ཅད་དུ་མི་ཤིས་པ་དང༌། སྡུག་བསྔལ་
དང༌། འཇིགས་པ་མཐའ་དག་འབྱུང་བའི་ས་བོན་དང་། ལྟས་ངན་ལུང་གསལ་
བར་བསྟན་པ་གཡོ་སྒྱུ་ཁྲམ་གསུམ་གྱི་མི་དགེ་བ་སྤྱོད་པ་ལ་རང་གི་ངང་གིས་
འཇུག །ཆེད་དུ་སེར་གཟུགས་ཕལ་ཆེར་ནི་སྡོམ་པ་དང་དམ་ཚིག་ཡལ་བར་དོར་
167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་མཁན་སློབ་མཆེད་གྲོགས་དགྲ་བོའི་དང་མར་འཛིན། ཁྱད་པར་སྐྱེ་བོ་ཕལ་
ཆེར་འཆི་བདག་གི་གཤིན་རྗེ་མཆེ་བ་གཙིགས་ཤིང་འཇིགས་སུ་རུང་བ་མ་རངས་
པའི་གད་མོ་དགོས་པ། རང་གི་སླད་བཞིན་འབྲང་བའི་ཆད་པ་དྲག་པོ་ཐོག་ཏུ་ངེས་
པར་འབབ་ཅིང་དེ་ཡང་ནམ་ཡོང་ངེས་པ་མེད་པ་ལ་བག་གཟོན་ནམ་ཉམས་སྣང་
ཅུང་ཟད་ཀྱང་མེད་པར་ཚེ་འདིའི་ཕྱི་ནང་གི་མཚན་མ་ཅུང་ཟད་ཙམ་ལ་དོགས་པ་
འདི་ལྟར་བྱེད་པ། ཀྱེ་མ་མ་ལ་ཆེས་ཆེར་རྨོངས་པའམ། གདོན་ཐུགས་ལ་ཞུགས་
པ་རང་ཡིན་པ་འདྲ། བཤེས་གཉེན་ཆེན་པོ་པོ་ཏོ་བའི་ཞལ་ནས། འོ་སྐོལ་སངས་
རྒྱས་ཀྱི་མཁྱེན་པ་ལ་མོ་མ་རྣོ་ཤོས་ཙམ་དུའང་མི་རྩི་གསུང་བ་ཤིན་ཏུ་མད་སྙམ་དུ་
ཐུགས་ལ་ཤར་བ་ཆ་ཙམ་ཚིག་ཏུ་གསལ་བར་མཛད་པ་འདི་ལྟར། ཨོཾ་སྭ་སྟི། གང་
ལ་བརྟེན་ན་བསླུ་བ་མེད་ པའི་སྐྱབས། །བདེན་པ་གསུང་བ་དེ་ལ་གུས་བཏུད་
ནས། །རྣམ་ དཔྱོད་ ལྡན་ པ་ དམ་ པའི་ རྗེས་ འབྲང་ བའི། །གཟུར་ གནས་ སྐྱེ་ བོ་
ཡོངས་ལ་འདི་ལྟར་གླེང་། །ཡོང་ངམ་མི་ཡོང་ཐེ་ཚོམ་ཟ་བ་ཡི། །རྒྱ་སོག་བོད་ཀྱི་
འདྲེ་ཡི་དམག་འདུས་པའི། །དམག་དཔོན་བདུད་ནག་སེང་གེས་འགོ་བྱས་ཏེ། །
བྱུང་ དོགས་ མཁའ་ དབྱིངས་ སྦར་ མོས་ གཞལ་ བས་ ཅི། །ཡོང་ ངེས་ཤེས་ ཤིང་
བཟློག་ཐབས་མེད་པ་ཡི། །དུས་ཀྱི་སྲིན་པོའི་ཁ་ཡི་ནང་ཆུད་ཅིང་། །འཇིགས་རུང་
ངན་འགྲོའི་གཡང་ས་མདུན་གནས་པ། །བཟློག་པའི་ཐབས་མཁས་བསྒྲུབས་ན་
མི་ལེགས་སམ། །སྐྱིད་ཀྱང་མི་འཚེངས་སྡུག་ཀྱང་མི་ཕུང་བའི། །ཚེ་ཐུང་འདི་ཡི་རེ་
དོགས་མདུན་མས་ཅི། །ངེས་པར་ཡོང་ཞིང་ནམ་ཡོང་ཆ་མེད་པས། །འཆི་གྲབས་
ཚགས་སུ་བཙུད་ན་མི་ལེགས་སམ། །ཚེ་གཅིག་གཉེན་འདུན་འཇིགས་སར་སྐྱེལ་
མ་སོགས། །རྨོངས་པ་རྣམས་ཀྱང་འབད་པས་ཚོལ་བྱེད་ན། །ནམ་གཞག་གཏན་
- 168 -



ལམ་རིམ་བླ་མ་བརྒྱུད་པའི་རྣམ་ཐར། །
གྱི་མདུན་མ་བསྒྲུབ་པ་ལ། །དུས་རྣམ་ཀུན་ཏུ་བརྩོན་པ་བསྟེན་པའི་རིགས། །ཚུལ་
འདི་དྲན་པ་ཡིས་ཀྱང་གདུང་སེལ་བ། ། འདྲེན་པ་མཉམ་མེད་སྒྱུ་འཕྲུལ་སྲས་པོ་
ཡི། །ཕྱི་བཞིན་འབྲང་བའི་དགེ་སློང་གྱི་ན་པ། །བློ་བཟང་ཆོས་ཀྱི་རྒྱལ་མཚན་ཞེས་
བྱས་སྤྲིངས། །དགེ་བས་འགྲོ་ཀུན་གྲོག་སྐམ་ཉ་རྒྱ་དང་། །སྒྱུ་མའི་གཤིན་རྗེ་ཁྲོས་
ལ་འཇིགས་པ་ལྟའི། །རེ་དོགས་ཆོས་བརྒྱད་འཆིང་བ་ལས་གྲོལ་ཏེ། །ཀུན་མཁྱེན་
འགྲོ་བའི་རྩ་ ལག་ཐོབ་པར་ཤོག །ཅེས་སོ། །གཞན་ཡང་དེ་དུས་ཉམས་མགུར་
འདི་ལྟར་མཛད་དེ། ན་མོ་གུ་རུ། དཀྱིལ་འཁོར་གྱི་འཁོར་ལོ་བྱེ་བའི་གཙོ། །དུས་
མཐའ་འདིར་ངུར་སྨྲིག་རྣམ་རོལ་གྱིས། །སངས་རྒྱས་ཀྱི་མཛད་པ་མངོན་སུམ་
བསྒྲིབས། །ད་ དུང་ ཡང་ ཡེ་ཤེས་ སྤྱན་ གྱིས་གཟིགས། །འཁོར་ འདས་ ཀྱི་ ཆོས་
རྣམས་ཇི་སྙེད་པ། །སྣང་བ་ལྟར་མ་ཞེན་གནས་ཚུལ་ལྟོས། །སྣང་གནས་ཀྱི་ངོ་བོ་
གཉིས་མཐོང་ན། །རྟག་པ་དང་ཆད་པའི་མཐའ་ལས་གྲོལ། །མདོ་རྒྱུད་ཀྱི་རྒྱབ་
རྟེན་ དཔུང་ ཆེ་ ཞིང་། །གདམས་ ངག་ གི་ ནང་ བྱན་ཚུད་ པ་ ཡི། །བྱིན་རླབས་ ཀྱི་
བརྒྱུད་པ་མ་ཉམས་པའི། །མཚན་ལྡན་གྱི་རྗེ་བཙུན་བསྟེན་པས་འཚངས། །ཐར་
འདོད་ཀྱི་སྐལ་ལྡན་ཁྱེད་རྣམས་ཀྱང་། །ཆོས་ཉིད་ཀྱི་རང་ཞལ་གཟིགས་བཞེད་
ན། །སྐམ་བཤད་ ཀྱི་ཐ་སྙད་མཁན་ པོ་དང༌། །ཐོས་ཆུང་ གི་ སྒམ་ སྒོམ་མ་ཡིན་
པའི། །ཡོང་གྲགས་ཀྱི་རྗེ་ལ་བློ་སྙིང་གཏོད། །ཤུགས་དྲག་གི་བསག་སྦྱངས་ཡུན་
དུ་བསྲིངས། །སྣང་ཐོག་ཏུ་ཞེན་པའི་གཞི་རྩ་ཤིག །རིག་ཐོག་ཏུ་ཡོད་མེད་མཐའ་
དང་ བྲལ། །སྣང་ཙམ་གྱི་རྟེན་འབྲེལ་མི་བསླུ་ཞིང་། །རྟེན་འབྲེལ་གྱིས་སྟོང་པའི་
དོན་སྟོན་པ། །ཟུང་འཇུག་ཏུ་སྐྱོང་བའི་རྣལ་འབྱོར་འདི། །ལྟ་བ་དང་སྒོམ་པ་སྤྱོད་
པ་གསུམ། །ཟུང་འཇུག་ཏུ་འཁྱེར་པའི་ཉམས་ལེན་ཡིན། །ཞེས་དང༌། རྗེ་བཀའ་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དྲིན་ གསུམ་ ལྡན་ རྡོ་ རྗེ་ འཆང་། །མི་ བདག་ སྙིང་ པདྨོའི་ དབུས་ བཞུགས་ ལ། །
མཆོག་ཐུན་མོང་དངོས་གྲུབ་མ་ལུས་པ། །དུས་ད་ལྟ་ཉིད་དུ་བདག་ལ་སྩོལ། །ལོ་
དཀར་པོའི་ ས་ ག་ ཟླ་ བ་ལ། །དུས་ ཉིད་ གཅིག་ དགེ་ལྡན་རི་བོའི་ངོས། ཁམས་
འདུས་པ་བསང་ཕྱིར་སོང་པའི་ཚེ། །ཡུལ་རི་མོ་སྣ་ཚོགས་སོ་སོར་སྣང་། །སྒོ་མ་
འགགས་སྣང་བའི་ཚུལ་བརྟགས་པས། །ཀུན་བྱང་གི་ཆོས་རྣམས་ངོ་བོས་སྟོང་། །
ངོ་བོ་དང་བྲལ་ཡང་ཅི་ཡང་ཤར། །སྣང་སྟོང་གཉིས་འགལ་བ་མ་ཡིན་པའི། །ཟུང་
འཇུག་གི་གཞལ་མེད་ཉམས་དགའ་བ། །འདི་གང་ཤར་གྱི་ངོ་བོ་བསྐྱངས་པས་
མཐོང་། །ཆོས་ཕུང་པོ་བརྒྱད་ཁྲི་བཞི་སྟོང་ཀུན། །ལམ་འདི་ཉིད་ཀྱི་སྟེང་དུ་འབབ་
པར་གསུངས། །བཟང་ངན་གྱི་སྣང་བ་གང་ཤར་ཡང་། །མིང་རྟོག་པས་བཏགས་
པ་ཙམ་ཞིག་ལས། །རྡུལ་ཙམ་ཡང་དམིགས་སུ་མ་མཆིས་ན། །ལར་དགག་སྒྲུབ་
ཀྱི་སྤྲོ་པས་ཅི་རང་བྱེད། །ད་མནར་མེད་འབར་བའི་མེ་ནང་དུ། །ཡུན་བསྐལ་པར་
བསྲེགས་ཀྱང་ཉམ་ང་མེད། །རྨི་ལམ་གྱི་རབ་འབར་མེས་བསྲེགས་ཀྱང་། །སྲེག་
མཁན་དང་བསྲེག་བྱ་སྲེག་བྱེད་གང་། །དོན་དེ་ཕྱིར་ཚངས་དབང་ལ་སོགས་པ། །
དཔལ་སྲིད་པའི་ཕུན་ཚོགས་ཐམས་ཅད་ལའང་། །ཡིད་འདུན་ཅིང་ཆགས་པ་ཅུང་
ཟད་མེད། །ལར་སྒྱུ་མས་སྤྲུལ་པའི་ལོངས་སྤྱོད་བཞིན། །དོན་འདི་བཞིན་ངེས་པ་
བླ་མའི་དྲིན། །ཚིག་སྐམ་བཤད་ཀྱི་རྒྱུད་པ་མ་ཡིན་པ། །དཔལ་བྱིན་རླབས་ཀྱི་
རྒྱུད་པ་མ་ཉམས་པའི། །ཕ་ ཡོངས་གྲགས་ཀྱི་རྗེ་བཙུན་བསྟེན་པས་འཚེངས། །
ཞེས་པ་དང་
། ཡང་ཧ་ཧ། སེམས་གསལ་རིག་འགག་མེད་དུ་སྐྱེ་བ་འདི། །སྐྱེ་མེད་
དུ་མཐོང་བ་ཡ་རེ་མཚན། །སྐྱེ་མེད་ལ་གནས་དང་འགག་པ་གང་། །མོ་གཤམ་གྱི་
བུ་མོའི་འགྱིང་བག་བཞིན། །སེམས་ རང་བཞིན་ སྤྲོས་ པའི་ མཐའ་དང་ བྲལ། །
- 170 -



ལམ་རིམ་བླ་མ་བརྒྱུད་པའི་རྣམ་ཐར། །
གདངས་འགག་མེད་ཅིར་ཡང་འཆར་ཞིང་སྣང་། །དབྱིངས་གཟུང་འཛིན་གྱི་སྒྲོག་
ལས་རྣམ་གྲོལ་ཀྱང་། །དེང་སྦར་འཛིན་བྱེད་པ་འདི་འདྲ་ཞིག ཁོང་གཞན་ཚོ་ལྟ་
ཁྲིད་དང་ཕྱག་ཆེན་སྒོམ། །མི་ཁོ་བོ་ལ་བསྒོམ་བྱ་སྒོམ་བྱེད་དང༌། །དོན་འདི་བསྒོམ་
གྱི་མཚན་ན་རྡུལ་ཙམ་མེད། །སྒོམ་སྒྲུབ་ཀུན་ཇི་ལྟར་དགྱེས་དགྱེས་མཛོད། །ད་
མྱུར་དུ་ཤིའམ་གསོན་ ཡང་ བླ། །སེམས་སྣང་ སྟོང་ བདེ་ཆེན་ གྱི་ གྲོགས་མཆོག་
དང༌། །དུས་སྐད་ཅིག་མི་འབྲལ་འགྲོགས་ནས་འགྲོ །སྡུག་བསྔལ་ཀུན་ཇི་ལྟར་
དགྱེས་ དགྱེས་ མཛོད། ཁ་ ཕྱི་ལྟའི་ ཐ་ སྙད་རྟོག་གེ་ པས། །འདི་ ཐོས་ ན་ འགལ་
འདུའི་ཕུང་པོར་སེམས། །དོན་ཉམས་མྱོང་ཅན་གྱི་རྣལ་འབྱོར་པས། །གླུ་འདི་འདྲ་
གསན་ན་འཛུམ་པ་འཆོར། །ཞེས་དང་། ན་མོ་མཧཱ་མུ་དྲ་ཡ། ཕ་བཀའ་དྲིན་མཉམ་
མེད་བླ་མ་རྗེ། །མི་བདག་སྙིང་པདྨོའི་ཟེའུ་འབྲུར་བཞུགས། །རྟེན་དལ་འབྱོར་མི་
ལུས་རྙེད་དཀའ་ཞིང་། །འདི་མི་རྟག་མྱུར་དུ་འཆི་བས་ན། །རྒྱུད་ངང་རིང་ལེ་ལོ་མ་
མཆིས་པར། །ད་ གཡེལ་མེད་ སྒྲུབ་ལ་བརྩོན་པར་མཛོད། །རྗེ་བསླུ་མེད་བླ་མ་
དཀོན་ མཆོག་ ལ། །སྙིང་ རུས་ པའི་ གཏིང་ ནས་ སྐྱབས་ འགྲོ་ ཞིང་། །མ་ ཁམས་
གསུམ་འཁོར་བའི་སེམས་ཅན་ལ། །བྱམས་སྙིང་རྗེས་དྲངས་པའི་སེམས་བསྐྱེད་
འཚལ། །སྔོ་ ཐོག་མ་མེད་ནས་ད་ ལྟའི་བར། ། སེམས་འཁྲུལ་པའི་དབང་གིས་
འཁོར་བར་འཁྱམས། །ད་འཁྲུལ་པའི་རྗེས་སུ་མ་འབྲེང་བར། །ཆོས་ཀུན་གྱི་རང་
བཞིན་གདོད་མའི་གཤིས། །དོན་གཡེལ་མེད་སེམས་ཀྱི་རྡོ་རྗེ་སྟེ། །ལམ་ཕྱག་རྒྱ་
ཆེན་པོར་གྲགས་པ་ཡིན། །དེར་རེ་དོགས་དགག་སྒྲུབ་མ་བྱེད་པར། །སེམས་ཆོས་
དབྱིངས་ངང་དུ་ལྷོད་ཀྱིས་གློད། །ལུས་སྣང་སྟོང་དག་པ་ལྷ་ཡི་སྐུ། །ངག་གྲག་སྟོང་
རྡོ་རྗེའི་བཟླས་པ་དང་། །སེམས་གསལ་སྟོང་ཕྱག་རྒྱ་ཆེན་པོའི་ངང་། །དུས་རྟག་ཏུ་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཡེང་མེད་མཉམ་པར་ཞོག །རྗེས་མཚན་མའི་དུག་དང་མ་འདྲེས་པར། །དཔལ་
ཚོགས་གཉིས་བྱང་ཆུབ་ཆེན་པོར་བསྔོས། །ཞེས་པ་རྣམས་མཛད། དེ་ནས་རྗེའི་སྐུ་
གདུང་རིན་པོ་ཆེའི་དབུ་ཐོག་ཏུ་རྒྱ་ཕུབ་བྱ་འདབ་དང་བཅས་པ་གསར་གཟོས་
ལེགས་པར་གྲུབ་སྟེ་ཕུལ་ནས་རབ་ཏུ་གནས་པ་རྒྱས་པར་མཛད་གཞན་ཡང་སྐུ་
གདུང་རིན་པོ་ཆེའི་སྐུ་མདུན་མཆོད་པའི་བྱེ་བྲག་བསམ་གྱིས་མི་ཁྱབ་པ་ཕུལ་ཞིང་།
དགའ་ལྡན་འདུས་ཚོགས་ལ་མདོ་སྔགས་ཀྱི་ཆོས་མང་དུ་སྩལ་དེ་ནས་གཙང་
ཕྱོགས་སུ་ཕེབས་ཏེ་གཅེན་ལུང་དང་། ལྷོ་ཕྱོགས་སུ་དད་ལྡན་མང་པོ་གདན་དྲངས་
པ་ལྟར་ཕེབས་ཏེ། གང་དང་གང་དུ་ཕེབས་པའི་ས་དེ་དང་དེར་སྐྱེ་བོ་རྣམས་ལ་
མཐོ་རིས་ དང་ ཐར་ པའི་ ས་བོན་ཐེབས་པར་མཛད་ཅིང་། ལྷོ་ ཕྱོགས་ ཀྱི་གཞི་
བདག་དཀར་ཕྱོགས་པ་རྣམས་ཀྱིས་གུས་པ་ཆེན་པོས་མཆོད་ཅིང་། རྗེ་ཉིད་ནས་
ཀྱང་ཐུགས་མཉེས་པའི་གསུང་མགུར་འདི་ལྟར་མཛད་དེ། ན་མོ་གུ་རུ་བུདྡྷ་བོདྷི་
སཏྭ་ བྷུ༔ ཕ་བཀའ་དྲིན་གསུམ་ལྡན་བླ་མ་རྗེ། །བདག་མོས་པའི་བུ་ལ་ཐུགས་
རྗེས་གཟིགས། །ལོ་རབ་མྱོས་སྐྱེས་བདག་གཉིས་ཀྱི་མཚམས། ཁོང་དད་ལྡན་སྐྱེ་
བོས་ འཚམས་སྦྱར་ནས། །བོད་མོན་མཚམས་ནོར་འཛིན་ཡངས་ པའི་གཞིར། །
ཟས་བསོད་སྙོམས་འཚོལ་བའི་དོན་དུ་ ཕྱིན། །དེར་བྱོན་པས་ལྷ་ཆེན་བཟང་ ར་
སོགས། ཁོང་ དཀར་ ཕྱོགས་ སྐྱོང་ བའི་ གཞི་ བདག་ རྣམས། །ཡིད་ དགའ་ བས་
མཆོད་པའི་སྤྲིན་གྱིས་བསུས། །སྤྱིར་དད་ལྡན་སྐྱེ་བོའི་ཞིང་ས་ལ། །དུས་ཀུན་ཏུ་
དགེ་བའི་ས་བོན་བཏབ། །ཁྲོམ་ འདུ་ འགྱེས་རོལ་པ་སྣ་ཚོགས་པའི། །ཕྱི་རྣམ་
གཡེང་བན་བུན་རྒྱར་ཆུད་ཀྱང་། །ཡུལ་གང་ཤར་མི་རྟག་སྡུག་བསྔལ་བ། །དཔེ་སྒྱུ་
མ་རྨི་ལམ་དྲི་ཟའི་གྲོང་། །ཆུ་དྭངས་པའི་ཟླ་གཟུགས་ལྟར་མཐོང་བས། །དབྱིངས་
- 172 -



ལམ་རིམ་བླ་མ་བརྒྱུད་པའི་རྣམ་ཐར། །
སྤྲོས་བྲལ་གསལ་བར་སྟོན་པ་བཞིན། །དོན་དེ་ཕྱིར་སྒྱུ་མས་བསླུས་པ་ཡི། །མ་
ཁམས་ གསུམ་ འཁོར་ བའི་ འགྲོ་ཀུན་ལ། །སྙིང་རུས་པའི་གཏིང་ནས་ སྙིང་ རྗེ་
སྐྱེས། །དེ་ སྐྱེས་ ཀྱང༌ གཞི་ མེད་ རྩ་ བ་ བྲལ། །དོན་ སྣ་ མང་ བྱ་ བའི་ སྒྲོག་ ཆུད་
ཅིང་། །རྒྱུད་སྙོམས་ལས་ལེ་ལོའི་དབང་གྱུར་ཀྱང་། །ཆོས་ཕུང་པོ་བརྒྱད་ཁྲི་བཞི་
སྟོང་གི །དོན་གཅེས་པའི་བརྗོད་བྱ་མཆོག་གྱུར་པ། །ལམ་སྟོང་ཉིད་སྙིང་རྗེའི་སྙིང་
པོ་ཅན། །འདི་རེས་འཇོག་རེས་འགའ་ཟུང་འཇུག་པའི། །དོན་ཉམས་ལེན་གནད་
དང་མ་བྲལ་ཙམ། །བཀའ་མདོ་རྒྱུད་ཀུན་གྱི་སྙིང་པོ་མཆོག །ཆོས་སྟོང་ཉིད་སྙིང་
རྗེའི་སྙིང་པོ་ཅན། །འདི་ཀུན་གྱིས་ངེས་ན་ཨ་ལ་ལ། །དོན་ངེས་ནས་གྲོལ་ན་ཨེ་མ་
ཧོ། །ཞེས་སོ། །དེ་ནས་བཀྲ་ཤིས་ ལྷུན་པོར་ཕེབས་ནས་ བསྟན་ པའི་ རྒྱུན་ ལ་
དགོངས་ཏེ་བཀའ་འགྱུར་རིན་པོ་ཆེ་དག་ངེས་ཤིག་བཞེངས་བར་བཞེད་ནས་ཞ་ལུ་
ནས་ཆོས་རྗེ་བུ་སྟོན་རིན་པོ་ཆེས་ཞུས་དག་མཛད་པའི་བཀའ་འགྱུར་གདན་དྲངས།
གཞན་ཡང་བཀའ་འགྱུར་གྱི་དཔེ་ཁུང་མ་མང་པོ་བསགས་ཏེ་རྗེ་འདི་ཉིད་ཀྱི་སྤྱན་
ལམ་དུ་ཕབ་པའི་ཞུས་དག་ལེགས་པར་མཛད་ནས་གངས་རིའི་ལྗོངས་ཀྱི་ཡིག་
མཁན་མཁས་ པར་ གྲགས་ པ་རྣམས་བསྡུས་ཏེ་ བཀའ་ འགྱུར་ གསར་བཞེངས་
མཛད་པ་དེ་ལ་ནི་བཀའ་འགྱུར་སྐྱ་པོད་ཆེན་མོ་ལྗགས་ཞུས་མར་གྲགས་ཤིང་།
ཡང་གསེར་འབའ་ཞིག་གིས་ བྲིས་པའི་བཀའ་འགྱུར་ཞིག་ཀྱང་གསར་བསྐྲུན་
མཛད་ དེ་ བཀའ་ འགྱུར་ གཉིས་ ཀ་ བཀྲ་ཤིས་ ལྷུན་ པོའི་ གཙུག་ ལག་ ཁང་ ན་
བཞུགས་སོ། །དེ་སྐབས་དུས་གཟིར་གྱི་འགྱུར་བ་ལ་བརྟེན་བླ་ཆེན་མི་ཆེན་མང་པོ་
ཞིག །དར་རྒྱུད་ཀྱི་འགྱུར་ལྡོག་སྣ་ཚོགས་བྱུང་བ་གཟིགས་པས། རྒྱལ་སྲས་རིན་
པོ་ཆེས། ཕྱི་མའི་སོ་ཚིས་གྲོག་སྐམ་ཉ་རྒྱ་འདྲ། །བསམ་པ་ཐོག་ཏུ་མི་ཁེལ་འདོད་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདུན་སྐྱུངས། །ཅིས་ཀྱང་དྲན་ན་འབྱོར་རྒུད་འདུ་འབྲལ་སོམས། །ལྟོས་ཐུབ་ཆོས་
ལས་འདུག་གེ་མ་ཎི་བ། །ཞེས་གསུངས་བཞིན་ཕྱི་ཚིས་ཀྱིས་ཟས་ནོར་བསགས་
ཀྱང་སྦྲང་མའི་སྦྲང་རྩི་དང་། འདྲ་བར་མངོན་དུ་མཐོང་ཞིང་གྲུབ་ཀྱང་། ད་དུང་
སྙིང་པོ་མེད་པ་ལ་སྙིང་པོར་འདུ་ཤེས་པ་འདི་དག་ནི་ཀྱི་མ་ཀྱི་ཧུད་སྙིང་དང་མིག་
མེད་པའོ་སྙམ་དུ་མི་རྟག་པ་དང་། སྡུག་བསྔལ་བ་དང་། བདག་མེད་པར་ངེས་
པའི་ངེས་ཤེས་དང་སྒྱུ་མས་རྨོངས་པའི་འགྲོ་བ་མཐའ་དག་ལ་སྙིང་རྗེ་ཤུགས་དྲག་
ཏུ་འཁྲུངས་ནས་འཁོར་བའི་ངང་ཚུལ་ཐུགས་ལ་ཤར་བ་ལྟར་ཚིག་ཏུ་མཚོན་པར་
མཛད་པ་ནི་འདི་ལྟར། ན་མོ་ཤཱཀྱ་མུ་ན་ཡེ། ཚངས་དབང་དང་འཁོར་ལོས་བསྒྱུར་
བ་ཡི། །དགའ་སྟོན་ཡང་གཤེད་མ་ལྟར་དགོངས་ཏེ། །ཆོག་ཤེས་ཀྱི་བདུད་རྩིས་
ངོམ་པ་རྣམས། །ཨེ་མ་ཧོ་མཆོག་ཏུ་བསྔགས་པར་འོས། །རྟག་འཛིན་གྱི་འབྱུང་
པོས་ཡིད་བསྒྱུར་ནས། །ཆོས་བརྒྱད་ཀྱི་དུག་ཆུས་རབ་མྱོས་པའི། །དྲེད་པོ་ཁྱོད་སྐྱེ་
རྒ་ན་འཆི་ཡི། །གནས་ཚུལ་འདི་སྙིང་ནས་བསམ་པའི་རིགས། །ཉི་རྒས་ཀྱི་གྲིབ་
མ་ཇི་བཞིན་དུ། །འཆི་བདག་ཁོ་མི་སྡོང་ཚུར་ཚུར་འོང་། །བྲོས་པས་ཀྱང་ཐར་ས་
མི་འདུག་པས། །འཆི་གྲབས་ལ་ ཕྱི་ཤོལ་མ་བྱེད་ཅིག །སྟོང་གསུམ་གྱི་ཁྱོན་ལ་
དབང་ བསྒྱུར་ ཞིང་། །ཟས་ནོར་ སོགས་ རྒྱ་ མཚོའི་འཇིངས་ གནས་ ཀྱང་། །འཆི་
བདག་ གི་ གཤིན་ རྗེའི་ ཞགས་ པ་ ཡིས། །དབང་ མེད་ དུ་ ཕ་ རོལ་ གཅེར་ བུར་
འཁྲིད། །གནད་གཅོད་ཀྱི་མཚོན་རྣོན་དྲག་པོས་བསྣུན། །ངན་སོང་གི་འཁྲུལ་སྣང་
སྣ་ཚོགས་ཤར། །སྔར་བྱས་ཀྱི་ལས་ལ་འགྱོད་ཅིང་འཚེར། །ཨ་ཙ་མ་ཅི་བྱ་གཏོལ་
མེད་གྱུར། །ངན་སྐྱུགས་དང་བཤང་གཅི་དྲི་ང་བ། །འདམ་རྫབ་ཀྱི་ནང་དུ་བྱིང་
ཞིང་ནུབ། བྱང་ཤ་རྣམས་ཕྱིར་སྦོས་མིག་འབྲས་རྡིབ། ཁ་ཟས་ཀྱི་ཞེན་ལོག་སྒོམ་
174 -



ལམ་རིམ་བླ་མ་བརྒྱུད་པའི་རྣམ་ཐར།
པས་གདུངས། །རིག་རིག་ཏུ་བལྟ་ཞིང་ཡན་ལག་གཡོབ། །ངར་ངར་གྱི་དབུགས་
ཕྲེང་གྱེན་དུ་བརྩེག །ཉམ་ཐག་གི་ང་རོས་བོས་བྱས་ཀྱང་། །རང་ཉེས་ཀྱིས་སྐྱོབ་
མཁན་གཅིག་ཀྱང་མེད། །འཇིགས་རུང་གི་གཡང་སར་ལྷུང་མཐོང་ནས། །རང་
ཉིད་ལ་གཏིང་ནས་ཡི་མུག་སྐྱེས། །ལག་སྟོང་དུ་སྒྲེན་མོར་འགྲོ་དགོས་པ། །ནམ་
ཡོང་ལ་ངེས་པ་མི་འདུག་ན། །གཟོན་མེད་དུ་བདེ་བར་སྡོད་ཕོད་དམ། །དོན་ཆུང་
གི་ཁེ་ཉེན་རྩི་རྩི་ནས། །གློ་བུར་དུ་སྐྱེས་ཆེན་འདེགས་དགོས་པའི། །ངང་ཚུལ་འདི་
སྙིང་ནས་མི་དྲན་པ། །ཕྱུགས་ལས་ཀྱང་བླུན་པའམ་ཡང་ན་སྨྱོ། །གཏམ་ངན་དང་
སྡུག་བསྔལ་ཁྱད་བསད་ནས། །སེར་སྣ་ཡིས་བསགས་པའི་ཟས་ནོར་ལས། །རྡུལ་
ཙམ་ཡང་ཁྱེར་བའི་དབང་མེད་པར། །གཅེར་བུ་རུ་བར་དོའི་འཕྲང་ལ་འཁྱམ། །
འབད་རྩོལ་གྱིས་བསྒྲུབས་པའི་ནོར་རྫས་དེ། །སྦྲང་མ་ཡིས་བསགས་པའི་སྦྲང་རྩི་
བཞིན། །འབྲེལ་མེད་ཀྱི་སྐྱེ་བོ་གཞན་གྱིས་སྤྱོད། །གནས་ཚུལ་འདི་མངོན་སུམ་
མཐོང་བཞིན་དུ། །ད་དུང་ཕྱི་ཚིས་ཀྱི་གསོག་རུན་མཁན། །བློ་ངན་གྱི་སྐྱེ་བོ་རེ་རེ་
ལོང་། །ད་གསོག་ན་དུས་གསུམ་འཕགས་པའི་ནོར། །འགྱུར་མེད་ཀྱི་དད་པ་རྣམ་
དག་ ཁྲིམས། །ཐོས་པ་དང་གཏོང་བ་ངོ་ཚ་ཤེས། ཁྲེལ་ཡོད་དང་ཤེས་རབ་ནོར་
རྣམས་སོགས། །འཕགས་ནོར་གྱིས་གང་བའི་བང་མཛོད་དེ། །སྐྱེ་རྒ་དང་ན་འཆིའི་
དགྲ་ཀུན་གྱིས། །དུས་ནམ་ཡང་འཕྲོག་པར་མི་ནུས་པ། །མཐར་ཐུག་ཏུ་མི་འབྲལ་
འགྲོགས་པས་བདེ། །ཞེས་དང༌། ན་མོ་གུ་རུ་མཉྫགྷོ་ཥཱ་ཡ། བསྐལ་བཟང་འདི་ལ་
བདེ་གཤེགས་ནི། །མང་པོའི་མཛད་པས་རྣམ་རོལ་པ། །དྲིན་ཅན་རྩ་བའི་བླ་མ་
དེ། །དྲན་པས་སྲིད་པའི་གདུང་བ་སེལ། །དེང་ནས་བྱང་ཆུབ་མ་ཐོབ་པར། །ངན་
སོང་འཇིགས་ པ་ལས་སྒྲོལ་ཞིང་། །མཐོ་རིས་ཐར་པའི་ལམ་འདྲེན་པ། །བླ་མ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཆོག་ ལ་ རག་ ལས་ ཀྱང་། །བཀའ་དྲིན་ གསུམ་ ལྡན་ བླ་ མ་ ལས། །ལྷག་ པའི་
སྐྱབས་གནས་གཞན་འཚོལ་བ། །ཡིད་བཞིན་ནོར་བུ་མཆོག་ཐོབ་པ། །དོར་ནས་
མཆིང་བུ་ལེན་པ་བཞིན། །ལྷ་ལས་ལྷག་པའི་རྟེན་བཟང་འདི། །རྙེད་དཀའ་དོན་
ཆེ་ཤེས་གྱུར་ཀྱང་། །དོན་ཆེན་སྙིང་པོ་མི་ལེན་པར། །ཚེ་འདི་བྱ་བས་དུས་འདའ་
བ། །དབུལ་ པོ་ འགའ་ ཞིག་ སྟེས་ དབང་ གིས། །ནོར་ བུའི་ གླིང་ དུ་ སླེབས་ནས་
ཀྱང་། །ལག་ སྟོང་ གཅེར་ བུར་ རང་ ཁྱིམ་ དུ། །འཇུག་ པ་ ལས་ ཀྱང་ ཤིན་ ཏུ་
བླུན། །འདི་ནས་ལོ་ཟླའི་ཁོངས་ཙམ་དུ། །ཡོང་བར་ངེས་ཤིང་ནམ་འོང་བ། །ངེས་
པ་མེད་པའི་དགྲ་དག་ལ། །རྨོངས་པའི་འཇིག་རྟེན་སྐྱེ་བོ་ཡང་། །ཉིན་རེ་བཞིན་དུ་
བག་ བྱེད་ན། །ངེས་པར་འོང་ཞིང་ནམ་འོང་བ། །ངེས་མེད་འཆི་བདག་དགྲ་བོ་
ལ། །གཟོན་མེད་བདེ་བར་འདུག་ པ་ འདི། །ཀྱེ་མ་ཀྱི་ཧུད་ཕྱུགས་ལས་ བླུན། །
འཇིགས་རུང་འཆི་བདག་ཟ་རེས་དེ། །དེ་རིང་ཐོག་ཏུ་མི་འབབ་པའི། །བདག་ལ་
གདེངས་ཡོད་མ་ཡིན་ན། །ཅི་ཕྱིར་བདག་ཡིད་བདེ་བར་འདུག །མི་བཟད་བཟོ་
དཀའི་ནད་ཀྱིས་བཏབ། །བཤང་གཅིའི་གདན་ལ་འགྲེ་ལྡོག་བྱེད། །དྲོད་བསྡུས་
དབུགས་རྩེགས་ངར་སྒྲ་དག །འབྱིན་པའི་དུས་ཤིག་མྱུར་དུ་འོང། །གཉེན་བཤེས་
དུ་བས་མཐའ་སྐོར་ཞིང་། །སྨན་དང་རིམ་གྲོས་བཅོས་སུ་མེད། །ཡན་ལག་གཡོབ་
ཅིང་རིག་རིག་བལྟ། །འོན་ཀྱང་རྟག་འཛིན་དབང་གྱུར་པས། །ད་དུང་གསོན་པར་
རེ་ན་ཡང་། །འཆི་བདག་གཤིན་རྗེ་གཉར་ཞོན་ཏེ། །མ་རང་ཁྲེལ་ནས་གད་མོ་
དགོད། །གཅེས་ པར་ བསྐྱངས་ པའི་ ཤ་ རུས་ ཀྱང་། །བཞག་ ནས་ གྲོགས་ མེད་
གཅིག་བུ་རུ། །འཇིགས་པའི་ཐང་ལ་དགྲས་བཅོམ་ལྟར། །མྱུར་དུ་འགྲོ་བའི་དུས་
ཤིག་འོང་། །སྟོང་གསུམ་ནོར་ལ་དབང་བསྒྱུར་ཡང་། །རྡུལ་ཕྲན་ཙམ་ཡང་ཁྱེར་
- 176 -



ལམ་རིམ་བླ་མ་བརྒྱུད་པའི་རྣམ་ཐར། །
དབང་མེད། །གཉེན་བཤེས་མཛའ་བས་མཐའ་བསྐོར་ཡང་། །གཅིག་ཙམ་རྗེས་
སུ་འབྲང་བ་མེད། །དེ་ཚེ་བདག་གི་མིང་ཙམ་ཡང་། །ཤུལ་དུ་ལུས་ན་གཞན་ཅི་
སྨོས། །འཇིགས་ཆེན་འདི་འདྲ་མ་དྲན་པར། །འབྲེལ་མེད་ཚེ་འདིའི་བྱ་བ་ལ། །
ཞེན་པ་བདག་དང་བདག་འདྲ་བའི། །མགོན་མེད་འགྲོ་བ་མཐའ་དག་ལ། །བརྩེ་
བས་གཟིགས་ཤིག་བླ་མ་ལྷ། །ཞེས་སོགས་ཉམས་མགུར་མང་དུ་མཛད་དོ། །སྤྱིར་
སྙིགས་མའི་ངང་ཚུལ་ཆེས་ཆེར་བདོ་བ་དང་། ལྷག་པར་ཕྱོགས་ལྷུང་གདོན་གྱིས་
ཡིད་དཀྲུགས་ནས་བསྟན་འཛིན་དམ་པ་རྣམས་ལ་འཚེ་ཞིང་དྲིན་ལན་ལོག་པར་
འཇལ་བའི་ སྡིག་ཅན་འགའ་ཞིག་གི་ངང་ཚུལ་ གཟིགས་པས་ཐུགས་སྐྱོ་བའི་
ཉམས་མགུར་འདི་ལྟར་མཛད་དེ། ན་མོ་གུ་རུ་མཉྫ་གྷོ་ཥཱ་ཡ། ཐུགས་རྗེ་དང་ལྡན་
པའི་རྒྱལ་གཞན་གྱིས། །འདུལ་བ་རུ་མ་ནུས་སྤངས་པ་ཡི། །མགོན་མེད་ཀྱི་ལོང་
བ་བདག་ཅག་ལ། །གཡེལ་མེད་དུ་གཟིགས་ཤིག་ཟས་གཙང་སྲས། །འདུས་བྱས་
ཀྱི་ངང་ཚུལ་སྟོན་ཀའི་སྤྲིན། །དགྲ་གཉེན་གྱི་འཚོགས་འདུ་ཚོང་དུས་འགྲོན། །
སྙིགས་དུས་ཀྱི་མི་ཚེ་མཁའི་གློག །ཤེས་ལྡན་འདྲ་ཡོད་ན་བསམ་པའི་རིགས། །
ནག་ཕྱོགས་ཀྱི་བདུད་རིགས་སྟོབས་ལྡན་པས། ཁྲེལ་མེད་ཀྱི་ངན་སྤྱོད་ཆུ་ལྟར་
འཁྲུག །འདོད་ནག་གི་དུག་ཆུས་ཡིད་མྱོས་པས། །ཡ་རབས་ཀྱི་སྤྱོད་ཚུལ་རྒྱང་དུ་
བསྲིངས། །དམ་ཚིག་དང་སྡོམ་པ་རྩ་ལྟར་དོར། །ངོ་ཚ་དང་གཏམ་ངན་ཁྱད་བསད་
ནས། །འཇིགས་རུང་གི་ངན་འགྲོའི་གཡང་ས་ཆེར། །སུ་མགྱོགས་རང་མཛད་ཚོས་
ཅི་དགོངས་ན། །རྒྱང་རིང་སྣང་ཚུལ་ཕར་ཞོག་གི །དབྱར་དགུན་སོགས་ནམ་ཟླའི་
འགྱུར་ལྡོག་དང་། །དེང་དུས་ཀྱི་སྐྱེ་བོའི་དར་རྒུད་འདི། །ཤེས་བཞིན་དུ་མི་མཐོང་
ཅེ་རེ་ལོང་། །འདི་ནང་གི་བྱ་བ་ཅི་བྱས་བདེ། །བྱང་ཆུབ་འདི་ ཕྱིས་ནས་བཙལ་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐབས་མེད། །ཐར་མེད་ཀྱི་བཙོན་ཁང་ར་བ་ལས། །འབྲོས་ཐབས་འདྲ་ཨེ་འདུག་
ལེགས་པར་སོམས། །རི་གཟར་གྱི་འབབ་ཆུ་དྲག་པོ་ལྟར། །སྐྱེས་ཙམ་ནས་འཆི་
བདག་ཕྱོགས་རྒྱུག་པ། །གང་གིས་ཀྱང་བཟློག་པར་མི་ནུས་ན། །བདེ་མོ་རུ་སྡོད་
པ་ཕྱུགས་ལས་བླུན། །འདི་ནང་གི་དགྲ་འདུལ་གཉེན་སྐྱོང་སོགས། །འཇིག་རྟེན་
གྱི་བྱ་བར་ཞེན་པ་ཚོ། །འབྲས་མེད་ཀྱི་སྤུན་པ་འཕྱར་འཕྱར་ནས། །དོན་པོ་མནར་
མེད་ཀྱི་བུད་ཤིང་ཉིད། །སྟོང་གསུམ་ལ་དབང་བསྒྱུར་རྒྱལ་པོ་ཡང་། །སྐད་ཅིག་
ཀྱང་སྡོད་པའི་དབང་མེད་པར། །ཕ་རོལ་ཏུ་གཅེར་བུར་འགྲོ་དགོས་ན། །འཁོར་
བའི་ཕུན་ཚོགས་ལ་ཡིད་བརྟན་ཅི། །དོན་ཆུང་ལ་མི་ཚེ་མཛད་པའི་རྒྱུ། །བན་བུན་
གྱི་གཡེང་བས་ཅི་རང་མཛད། །རླུང་དམར་གྱི་ནང་གི་མར་མེ་བཞིན། །ནམ་འཆི་
ལ་ངེས་པ་མ་མཆིས་པ། །རྨི་ལམ་གྱི་དགའ་སྟོན་ལྟ་བུ་ཡི། །ཟག་བཅས་ཀྱི་བདེ་
ལ་ཞེན་རིན་མེད། །འགྱུར་མེད་ཀྱི་ཟུང་འཇུག་བདེ་བ་ཆེའི། །གྲོང་ཁྱེར་དུ་ཞུགས་
ན་ མི་ ལེགས་ སམ། །ཞེས་ སོ། །ལས་བདག་གིར་ བྱ་ བའི་ སྙིགས་ མའི་ འགྲོ་བ་
རྣམས་ལ་རྒྱལ་བས་ཀྱང་ཅི་བྱར་མེད་པར་ཉམ་པར་གཟིགས་ནས་སྟོན་པ་ཐུགས་
རྗེ་ཅན་ལ་གསོལ་འདེབས་ཤུགས་དྲག་ཏུ་མཛད་ པས་ སྟོན་པ་ཐུགས་རྗེ་ཅན་
གསེར་གྱི་ལྷུན་པོ་ལ་ཉི་མ་བྱེ་བའི་མདངས་བྱུགས་པ་ལྟ་བུ་ཞིག་ཞལ་གཟིགས་
ནས་དེའི་མདུན་དུ་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་གསོལ་བ་
འདེབས་ པའི་ གདུང་ དབྱངས་ འདི་ལྟར་མཛད་དེ། ན་མོ་གུ་རུ་ནི་ ཨནྡཱ་ཡ། མི་
མཇེད་ཀྱི་ཞིང་གི་སྟོན་པ་དང་། །དབྱེར་མེད་ཀྱི་རྩ་བའི་བླ་མ་ལ། །བྱང་ཆུབ་ཀྱི་
སྙིང་པོར་སྐྱབས་སུ་མཆི། །འབྲལ་མེད་དུ་ཐུགས་རྗེའི་ལྕགས་ཀྱུས་ཟུངས། །རྒྱུད་
དྲུག་གི་མ་རྒན་སེམས་ཅན་རྣམས། །ཁམས་གསུམ་གྱི་བཙོན་ཁང་ར་བ་འདིར། །
- 178 -



ལམ་རིམ་བླ་མ་བརྒྱུད་པའི་རྣམ་ཐར། །
ཉོན་མོངས་ཀྱི་ལྕགས་སྒྲོག་དམ་པོས་བཅིངས། །ལས་ངན་གྱི་རླུང་ནག་འཚུབས་
མས་གཡེང་། །སྡུག་བསྔལ་གྱི་མདའ་ཆར་དྲག་པོས་མནར། ། གྲོགས་མེད་དུ་མྱ་
ངམ་ཐང་ལ་འཁྱམས། །མགོན་མེད་ཀྱི་ལོང་བ་ཉམ་ཐག་པ། །སྙིགས་དུས་ ཀྱི་
སྐལ་ངལ་འགྲོ་བ་ལ། །བསླུ་མེད་ཀྱི་འདྲེན་མཆོག་ཤཱཀྱའི་ཏོག །ལོངས་སྤྲུལ་གྱི་
ཞིང་ཁམས་གར་བཞུགས་ཀྱང་། །སྒྲིབ་བྲལ་གྱི་སྤྱན་གྱིས་གཟིགས་མཛོད་ལ། །
བཙོ་མ་ཡི་གསེར་སྦྱངས་མེ་ལོང་འདྲའི། །འཛུམ་ཞལ་གྱི་བདུད་རྩིས་དབུགས་ཕྱུང་
ལ། །ཐུགས་རྗེ་དང་ཐབས་ཚུལ་བརྒྱ་ཕྲག་གིས། །དྲིན་ཅན་གྱི་འགྲོ་བ་མ་ལུས་
པ། །མཐོ་རིས་ཀྱི་ཐེམ་སྐས་ལ་བརྒྱུད་ནས། །སྐུ་གསུམ་གྱི་གཞལ་མེད་ཁང་དུ་
དྲོངས། །ཞེས་སོ། །དེ་ནས་ན་ཚོད་ལྡན་ཞེས་པ་ཤིང་མོ་ཕག་གི་ལོ་འཚུབ་ལྷོངས་
ཆེ་ཞིང་ཕྱི་ནང་གི་མཚན་ལྟས་ཀྱང་འཚུབ་འགྱུར་ཆེ་བ་བྱུང་ནས་བཀྲ་ཤིས་ལྷུན་
པོའི་བླ་མ་རྣམས་ཀྱིས་གཙོས་རྗེ་ཉིད་ཀྱི་སློབ་མ་གཙོ་ཆེ་བ་མང་པོས་སྐུ་ཚེ་སྒྲུབ་
མཛད་དགོས་ཞེས་གསོལ་བ་བཏབ་ཅིང་རྐྱེན་བཟློག་དགོས་ཚུལ་ནན་གྱིས་ཞུས་
ཀྱང་རྗེ་ཉིད་ནི་སྔོན་གྱི་གྲུབ་ཆེན་རྣམས་ཀྱི་རྣམ་ཐར་ལྟར་འཇིག་རྟེན་ཆོས་བརྒྱད་
མགོ་སྙོམ་ཞིང་། རྐྱེན་བཟང་ངན་གང་བྱུང་ཡང་ལམ་དུ་འཁྱེར་བ་ལས་རྐྱེན་བཟློག་
སོགས་མ་མཛད་ཅིང་། ཆོས་བརྒྱད་མགོ་སྙོམ་པའི་གསུང་ཡང་འདི་ལྟར་བྱོན་ཏེ།
ན་མོ་གུ་རུ་རཏྣ་ཏྲ་ཡཱ་ཡ། གང་ལ་བརྟེན་ན་བསླུ་བ་མེད་པའི། །དཀོན་མཆོག་
གསུམ་དང་རྗེ་བཙུན་བླ་མ། །དབྱེར་མེད་སྙིང་གའི་པདྨོར་བཞུགས་ལ། །མཆོག་
དང་ཐུན་མོང་དངོས་གྲུབ་ཀུན་སྩོལ། །དེང་སང་བར་སྣང་གློག་འདྲའི་ཚེ་ཐུང་། །
བསྲིངས་ཀྱང་དགུན་གྱི་དགོང་ཉི་འདྲ་བ། །གསོན་ཡང་ཅི་བྱ་བདེ་བས་གཏན་
གྱི། །མདུན་གྲབས་བྱས་ན་ལེགས་པ་མིན་ནམ། །རྨི་ལམ་ལོ་བརྒྱ་ལོན་དང་ཡུད་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཙམ། །སོང་ནས་སད་པ་ གཉིས་ཀ་མཚུངས་ལྟར། །མི་རྟག་སྒྱུ་མ་ཆུ་བུར་གློག་
འདྲ། །དེ་ བས་ ནམ་ མཁའ་ གནས་ པ་ དེ་ སྲིད། །སྐྱེ་རྒ་ན་ འཆི་ མེད་ པའི་ ཕུན་
ཚོགས། །བསྒྲུབས་ན་འགྲུབ་ཅིང་སྒྲུབ་དབང་ཡོད་དུས། །སྒྲུབ་པར་མི་བྱེད་བྱིས་
པའི་སྤྱོད་པ། །སྡིག་སྡུག་གཏན་ངན་ཁྱད་དུ་བསད་ནས། །སྐྱིད་ཀྱང་མི་འཚེངས་
སྡུག་མི་ཕུང་བའི། །ཚེ་འདིའི་ཕུན་ཚོགས་སྒྲུབ་རྣམས་མཐོང་ཚེ། ། གང་ཞིག་ཐོབ་
པས་ཉེས་ཀུན་མུན་ཚོགས། །ཡོང་ཡེ་མཐར་ བྱེད་ནམ་མཁའི་ནོར་བུ། །འགྱུར་
མེད་བདེ་བ་ཆེན་པོའི་ རང་བཞིན། །སྐུ་གསུམ་གཞལ་མེད་ཕོ་བྲང་ཆེན་པོར། །
སེམས་ཤེས་ལྡན་པ་སུ་ཞིག་མི་འཇུག །འཇིག་རྟེན་འདི་ཡི་བདེ་སྐྱིད་སྒྲུབ་དང༌། །
གྲུབ་རྣམས་བརྟན་དང་རྒྱས་པའི་དོན་དུ། །བཟླས་བརྗོད་རིམ་གྲོ་མཆོད་སྦྱིན་ལ་
སོགས། །བརྩོན་པ་ཆེན་པོས་ལེགས་ པར་བསྒྲུབས་ ཀྱང་། །བཟང་པོའི་ ཁ་ཟས་
རྣོན་པོའི་དུག་དང་། །སྦྱོར་བའམ་གསེར་བཟང་སིལ་མའི་ རིན་གྱིས། །མི་གཙང་
ཁྱོད་ཀྱི་འབྲས་མེད་སྤྱན་པ། །ཉོ་བ་ལས་ཀྱང་བླུན་པ་མིན་ནམ། །རང་དོན་ཁོ་ནར་
ནོར་དང་ཚེ་སྒྲུབ། །དབང་སྡུད་དྲག་པོའི་མངོན་སྤྱོད་ལ་སོགས། །ངན་སོང་སྒྲུབ་
པའི་མྱུར་ལམ་ཡིན་ཞེས། །མདོ་རྒྱུད་ཀུན་ལས་གསུངས་པ་ཡིན་ནམ། །བདག་ལ་
ཕན་པར་འདོད་པའི་གྲོགས་པོ། །རྣམ་དཔྱོད་ཡངས་པའི་སྐྱེ་བོ་གང་དག །ཙ་ནག་
ཀྱ་ཡི་བྲམ་ཟེའི་ཁྱེའུའི། །རྣམ་ཐར་ཚུལ་ལ་རྗེས་སུ་འཇུག་ན། །མིག་ཅན་གཡང་དུ་
མཆོང་བ་མིན་ནམ། །ཆོས་བརྒྱད་འཆིང་བའི་ལྕགས་སྒྲོག་སྤངས་ནས། །བདག་
ཉིད་ཕྱིར་དུ་བརྒྱ་ཕྲག་དཀའ་བས། །གཡེལ་མེད་ཐར་པ་བསྒྲུབ་པ་དེ་ཡང་། །ཐེག་
མཆོག་ ལམ་ ལས་ རྒྱབ་ ཀྱིས་ཕྱོགས་ན། །འདི་ནང་ བདེ་ སྐྱིད་ འབའ་ཞིག་སྒྲུབ་
ཕྱིར། །བཟླས་བརྗོད་དཀའ་ཐུབ་རྣམ་དཀར་དགེ་ཚོགས། །བརྩོན་པའི་འབྲས་བུ་
- 180 -



ལམ་རིམ་བླ་མ་བརྒྱུད་པའི་རྣམ་ཐར།
ཇི་ལྟར་འགྱུར་ཞེས། །ཤེས་ལྡན་རྣམས་ལ་དམ་བུས་གླེང་ངོ༌། །ཞེས་དང་། ན་མོ་
གུ་རུ། ལྷ་དཀོན་མཆོག་གསུམ་གྱི་ངོ་བོ་ཉིད། །ཕ་ རྗེ་བཙུན་བླ་མའི་ཞབས་ལ་
འདུད། །དུས་མ་རུངས་སྙིགས་མ་ལྔ་བདོ་བས། །བདུད་ནག་པོའི་རིགས་རྣམས་
སྟོབས་ལྡན་ཞིང་། །ལྷ་དཀར་པོའི་ཕྱོགས་རྣམས་སྒྲུབ་ཐག་རིང་། །མི་ཕལ་ཆེར་མི་
དགེ་སྡིག་ལ་རྔམས། ཁྱིམ་སྤངས་པའི་དགེ་སྤོང་ ཕལ་ཆེར་ཡང་། །རྒྱུད་ ཁྲིམས་
འཆལ་གཡོ་སྒྱུ་ཚུལ་འཆོས་མཁན། །རྗེ་ཟས་གཙང་སྲས་ཀྱི་བསྟན་པ་ཡང་། །སྣུམ་
ཟད་པའི་མར་མེ་དག་དང་མཚུངས། ། དོན་དེ་ཕྱིར་ཐར་པ་འདོད་པ་རྣམས། །
སེམས་བག་ཡོད་བརྩོན་པ་བསྟེན་ པའི་ རིགས། །སྤྱིར་འདུས་བྱས་མཚན་ ཉིད་
དབྱར་གྱི་སྤྲིན། །སྒོས་དེང་སང་མི་ཚེ་གློག་འདྲ་བས། །དོན་འདོ་མེད་བྱ་བས་མི་
གཡེང་བར། །དུས་གཏན་གྱི་མདུན་མ་སྒྲུབ་རེ་རན། །ད་རན་པར་མ་ཟད་འཕྱིས་
པ་ ཙམ། །གནས་ འཁོར་ བའི་ རྒྱ་ མཚོ་ གཏིང་ཟབ་ཅིང་། །སྒོས་ངན་སོང་ སྡུག་
བསྔལ་ བཟོད་ དཀའ་ བས། །སེམས་ ཡོད་ན་ འབྲོས་ པའི་ དུས་ ལ་ བབ། །ལུས་
འདོར་ལེན་ཡང་དང་ཡང་བྱས་པའི། །ཤ་རུས་པ་བསགས་ན་ལྷུན་པོ་བརྒལ། །
ཟངས་བཞུ་བའི་ཁུ་བ་བཏུངས་པ་དང་། །ཟས་མི་གཙང་རྣག་ཁྲག་སྤྱད་པ་དང་། །
ལྷའི་ བདུད་ རྩི་ འཐུངས་ པ་ གང་ ཡིན་ པའི། །དཔེར་ རྒྱ་ མཚོ་ རུང་ བ་ མ་ ཡིན་
གསུངས། ཁོང་གཞན་དང་འཐབས་ཤིང་རྩོད་པ་ཡིས། །མགོ་བཅད་ནས་སྤུངས་
ནའང་རི་རབ་འདས། །སྙིང་ཉེ་བའི་མཛའ་བཤེས་དང་བྲལ་བས། །ངག་སྨེ་ཞིང་
དུས་པའི་མཆི་མ་ཡང་། །ཕྱོགས་གཅིག་ཏུ་བསྐྱིལ་ན་རྒྱ་མཚོར་མཚུངས། །འདི་
ཤེས་ཤིང་བདེ་བར་སྡོད་ཁོམ་པ། །ཡིད་མྱོས་སམ་ཁྱོད་སྙིང་ལྕགས་ལས་བྱས། །
ཚེ་འདི་སྣང་སྐྱེལ་མས་འདོར་ལ་ཁད། །དགྲ་གཤིན་རྗེའི་གདན་འདྲེན་མདུན་ཏུ་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སླེབས། །ལམ་བར་དོའི་འཕྲང་ འདི་ཡ་ཡང་ང་། །ཚེ་ཕྱི་མའི་འབྱོན་ས་ཅི་འདྲ་
རང༌། །ཡར་བདེ་འགྲོར་སྐྱེས་ཀྱང་མཁས་པ་ཡིས། །དོན་བསམས་ན་དམྱལ་མེད་
ལྟ་བུར་འཇིགས། །མི་སྙིང་ཅན་རང་ལ་སྙིང་རྗེས་ལྟོས། ། རང་བསམ་ན་ཕྱི་མའི་
མདུན་གྲབས་གྱིས། །སྔོན་ལན་བརྒྱར་མྱོང་བ་མ་ཡིན་པའི། །ལར་སྲེད་པའི་བདེ་
བ་གང་ཞིག་ཡོད། །དེ་སྤྱད་པས་དོན་འབྲས་ཅི་འདྲ་འབྱུང་། །ད་བསམས་ན་སྙིང་
པོ་གང་འདྲ་འདུག །འདི་སོམས་ལ་ཕྱིན་ཆད་འདོད་འདུན་བསྐྱངས། །རྗེ་འདྲེན་
མཆོག་ རྒྱལ་ པོ་ བླ་ མའི་ ཞབས། །འདི་ འབྲལ་མེད་སྤྱི་བོའི་རྒྱན་བཟུངས་ལ། །
བཀའ་མདོ་རྒྱུད་རྒྱ་མཚོའི་བཅུད་བསྡུས་པ། །ལམ་ཐབས་ཤེས་ཟབ་མི་ཉམས་
ལེན་ གྱིས། །དཔལ་ སྐུ་ གསུམ་བདེ་བ་ཆེན་པོ་དེ། །ཚེ་འདི་ལ་བསྒྲུབས་ན་མི་
ལེགས་ སམ། །ཞེས་ སོགས་ ཉམས་ མགུར་ མང་ དུ་ མཛད་དོ། །དེ་ སྐབས་ གང་
ལྗོངས་འདིར་གཙང་སོག་འཛིངས་པའི་དུས་འཁྱོམས་དང༌། འབྲི་ཕག་སྡེ་གཟར་
གྱི་དུས་འཁྱོམས་སོགས་དམག་འཁྲུག་བརྒྱུད་མར་བྱུང་བས་གཤིན་རྗེའི་འཇིག་
རྟེན་མི་ཡུལ་དུ་འཕོས་པ་ལྟར་འཁྱིག་བརྡུང་དང་གསོད་གཅོད་དབུལ་ཞིང་ཕོངས་
པས་ཉམ་ཐག་པ་སོགས་སྡུག་བསྔལ་མཚོ་རྡོལ་ལྟར་གྱུར་ཅིང་། དེང་སང་གི་སྐྱེ་བོ་
རྣམས་ཀྱི་དགྲ་གཉེན་དང་མཐོ་དམན་ཡིད་བརྟན་མི་རུང་བའི་འགྱུར་ལྡོག །ལྷག་
པར་དུས་ངན་གྱི་ཁྲེལ་མེད་སྤྱི་དང་བྱེ་བྲག་ཏུ་བསྟན་པའི་སྒོར་ཞུགས་པར་རློམས་
པའི་སེར་གཟུགས་སྙིགས་མ་ལྔའི་གདོན་གྱིས་བསྐྱོད་ཅིང་། ཆགས་སྡང་དང་ཕྲག་
དོག་གཡོ་སྒྱུའི་ཆང་གིས་ཡིད་ལྷག་པར་མྱོས་པས་ངན་འགྲོའི་མེ་དོང་འཇིགས་སུ་
རུང་པའི་སྟེང་དུ་དགའ་མགུར་ཟློས་གར་བསྒྱུར་བ་མང་པོ་གཟིགས་ཤིང་། སྙན་དུ་
གསན་པས་དེ་དག་གི་བྱེད་སྤྱོད་ལ་སྒྲུབ་བྱེད་འཕེན་པའི་ཚུལ་དུ་ཉམས་མགུར་
- 182 -



ལམ་རིམ་བླ་མ་བརྒྱུད་པའི་རྣམ་ཐར།
འདི་ལྟར་མཛད་དེ། ན་མོ་གུ་རུ་མཉྫགྷོ་ཥཱ་ཡ། སྤྲོས་དང་བྲལ་ཡང་མཚན་དཔེའི་
རྒྱན་གྱིས་སྤྲོས། །གསུང་གཅིག་ཉིད་ཀྱང་དུ་མ་སོ་སོར་སྟོན། །དབྱིངས་ལས་གཡོ་
བ་མེད་ཀྱང་ཆོས་ཀུན་གསལ། །འཆིང་བ་བཅད་ཀྱང་སྙིང་རྗེས་དམ་དུ་བཅིངས། །
བསླུ་མེད་འདྲེན་པ་ཤཱཀྱའི་རྒྱལ་པོ་དང༌། །དབྱེར་མེད་རྗེ་བཙུན་བླ་མ་ཐུགས་རྗེ་
ཅན། །དུས་ངན་སྙིགས་མའི་བདག་ཅག་འགྲོ་རྣམས་ལ། །འབྲལ་མེད་བརྩེ་བས་
གཟིགས་ལ་མཆོག་སྩོལ་ཞིག །ཆོས་མེད་མི་ལ་ཆོས་ཀྱི་རྗེར་བཏགས་པ།: །བདག་
དང་བདག་འདྲའི་བླ་མར་རློམ་མཐོང་ཚེ། །དུལ་ཞིང་ཞི་སོགས་ཡོན་ཏན་བཅུ་ལྡན་
པའི། །བཟློག་ ཕྱོགས་ བླ་མའི་མཚན་ཉིད་ལགས་ སམ་ སྙམ། །འགྲོ་བའི་འདྲེན་
པར་མངོན་རློམ་ཕྱོགས་རིས་ཅན། ཁྲོས་པའི་ཚེ་ན་ཡུལ་དང་སྡེ་དགོན་འཇོམས། །
རྒྱལ་པོའི་རྣམ་ཐར་སྐྱོང་རྣམསམཐོང་བའི་ཚེ། །མཐོ་རིས་ཐར་བའི་ཡར་འདྲེན་ཅི་
འདྲ་ རང་། །ཕན་བདེའི་འབྱུང་གནས་བསྟན་དང་བསྟན་འཛིན་ཅེས། །གསུངས་
མོད་བསྟན་འཛིན་ཕལ་ཆེར་ཆགས་སྡང་གིས། །སྐྱེ་དགུའི་ཕན་བདེ་འཇོམས་པ་
མཐོང་ བའི་ ཚེ། །སངས་ རྒྱས་ བསྟན་ པའང་ སྡུག་ བསྔལ་ འབྱུང་ བའི་ སྒོ །དགེ་
ལེགས་རྩ་བ་ཚུལ་ཁྲིམས་ཡོངས་བོར་བའི། །ཐེག་མཆོག་རྣལ་འབྱོར་དབང་པོ་
མང་མཐོང་ཚེ། །འགྲམ་རྩ་མེད་པའམ་ཟགས་པའི་ཁང་རུལ་སྟེང་། ཁང་བརྩེགས་
བརྟན་པོའི་བཀོད་པ་རུང་སྙམ་སེམས། །གྲོང་འདབས་དང་འབྲེལ་དགོན་པའམ་
གཞན་དུ་ཡང་། །བཀོད་པས་མཛེས་པའི་ཁྲི་གདན་ལ་འདུག་སྟེ། །མ་ཇོའི་ཞབས་
འབྲིང་ཅན་དེའང་རྣམ་གྲོལ་གྱི། །སྲོག་ལྡན་ཅི་ཞིག་ཚུལ་ཁྲིམས་ནོར་ལ་སོམས། །
བཀའ་དྲིན་གསུམ་ལྡན་བླ་མའི་ཐུགས་དཀྲུག་ཅིང་། །བཀའ་བཞིན་མི་སྒྲུབ་སློབ་
མའི་ཚོགས་མཐོང་ཚེ། །མནར་མེད་ཁྲོ་ཆུ་ཁོལ་མའི་ཟངས་མོ་ཆེ། །ཆག་གམ་རྡོལ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བའི་གཏམ་སྙན་ཐོས་སམ་སྙམ། །བསྟན་པའི་སྒོར་ཞུགས་ངུར་སྨྲིག་གོས་གྱོན་
ནས། །ཁྲིམས་འཆལ་བག་མེད་སྤྱོད་པའི་ཚོགས་མཐོང་ཚེ། །ངན་སོང་གསུམ་གྱི་
གནས་དེ་ལེགས་བྲིས་ཀྱི། །དགའ་བའི་ཚལ་ལྟར་མཐོང་བ་ཡིན་ནམ་སྙམ། །སྐྲ་
བྲེགས་ལུས་བསྒྱུར་ཆོས་ཀྱི་སྒོར་ཞུགས་ཀྱང་། །ཀུན་སློང་དུག་ཆུས་ཡིད་མྱོས་དགེ་
འདུན་གྱི། །སྡེ་བཅས་དམ་ཆོས་སྤོང་བའི་ཚོགས་མཐོང་ཚེ། །བསྟན་ལ་ཞུགས་པ་
ཡིས་ཀྱང་ལྷག་པར་ཕུང་། །བརྫུན་དང་ངན་གཡོ་ཁྲམ་གྱིས་རང་དོན་དག །སྒྲུབ་
རྣམས་སྤྱང་གྲུང་འཛེམ་པར་བྱེད་མཐོང་ཚེ། །རང་དོན་དོར་ནས་གཞན་དོན་གཙོར་
མཛད་པའི། །སེམས་དཔའ་མཆོག་རྣམས་མི་གྲུང་བླུན་པ་སྙམ། །དམ་པས་སྨད་
པའི་མི་དགེའི་ལས་རྣམས་ལ། །བག་མེད་དགའ་མགུར་འཛུག་རྣམས་མཐོང་བའི་
ཚེ། །དགེ་སྡིག་ཤན་འབྱེད་ཆོས་ཀྱི་རྒྱལ་པོ་དེ། །ཤིའམ་མཆེ་བ་ཟད་པར་ཤེས་པ་
འདྲ། །སེམས་ ཅན་ མགུ་ བྱ་ མ་ གཏོགས་ རྒྱལ་ བ་ རྣམས། །མཉེས་ བའི་ ཐབས་
གཞན་མེད་ཀྱང་མཆོད་སྦྱིན་ཕྱིར། །སྐྱེ་འགྲོ་ཁྲལ་གྱིས་མནར་བ་མཐོང་བའི་ཚེ། །
འཚེ་བ་ཆོས་སུ་སྨྲ་ལ་ཉེས་པ་ཅི། །དུས་མཐའི་སྐྱེ་བོ་ཀུན་གྱི་སྤྱོད་ཚུལ་རྣམས། །
སྟོན་པའི་གསུང་ རབ་བེ་ཌཱུར་ས་གཞིའི་ངོས། །གསལ་བར་ཤར་བའི་སྣང་ཚུལ་
ཅུང་ ཟད་ ཙམ། །བློ་ བཟང་ ཆོས་ ཀྱི་ རྒྱལ་ མཚན་ ཞེས་ བྱས་ བཀོད། །དགེ་བས་
མཐའ་ཡས་འགྲོ་བ་མ་ལུས་པ། །དུས་བཟང་ཡོན་ཏན་བརྒྱ་ལ་ལོངས་སྤྱོད་ཅིང་། །
སྐྱོན་བྲལ་སྡོམ་པ་གསུམ་གྱིས་རྒྱུད་བསྡམས་ནས། །སྐུ་གསུམ་གོ་འཕང་མྱུར་དུ་
ཐོབ་པར་ཤོག །བདག་ཀྱང་ཚེ་རབས་ཀུན་ཏུ་འགྲོ་རྣམས་ཀྱི། །ངན་སྤྱོད་སྐྱོན་གྱི་
ཚོགས་ལ་མི་རྟོག་པར། །དག་སྣང་བྱམས་བརྩེའི་འོད་ཀྱིས་ཁྱབ་བྱས་ཏེ། །རྣམ་
གྲོལ་དགའ་བའི་ཚལ་དུ་མྱུར་འཇུག་ཤོག །ཅེས་དང་། ན་མོ་གུ་རུ་མཉྫགྷོ་ཥཱ་ཡ།
- 184 -



ལམ་རིམ་བླ་མ་བརྒྱུད་པའི་རྣམ་ཐར། །
གང་གི་ཞབས་སེན་ནོར་བུའི་འོད་ཆགས། །དྲན་པས་དངོས་གྲུབ་འདོད་དགུ་སྩོལ་
མཛད། །བླ་མ་མཆོག་དང་ཤཱཀྱའི་གཙོ་བོ། །དབྱེར་མེད་སྙིང་གའི་པདྨོའི་དབུས་
བཞུགས། །ཐོག་མེད་དུས་ནས་ད་ལྟའི་བར་དུ། །སྐྱེ་རྒ་ན་འཆིའི་རྦ་ཀློང་འཁྲུག་
ཅིང་། །སྡུག་བསྔལ་ཆུ་སྲིན་མང་པོས་གང་བའི། །འཁོར་བའི་རྒྱ་མཚོ་ཆེན་པོའི་
ནང་འཁྱམས། །ངན་ སོང་ གནས་ སུ་ གཏན་ ཡུལ་ བྱས་ཤིང་། །ཕལ་ཆེར་ མནར་
མེད་ འབར་ བའི་ མེས་ བསྲེགས། །སྐབས་ འགར་ བདེ་ འགྲོའི་ ལུས་ རྟེན་ ཐོབ་
ཀྱང་། །མ་རིག་མཐུག་པོས་བློ་མིག་བསྒྲིབས་པས། །མི་དགེའི་བཤེས་དང་སྡིག་
པའི་ གྲོགས་དང༌། །སྡུག་བསྔལ་འགྲུབ་བའི་རྒྱུད་དང་ སྡུག་བསྔལ། །བདེ་བར་
འཛིན་པའི་ལོག་ཤེས་དབང་གིས། །དགའ་མགུར་དགོད་ཅིང་བྱས་པའི་འབྲས་
བུ། །འཇིགས་རུང་བཙོན་ཁང་ར་བར་བཅུག་ནས། །མི་བཟད་སྡུག་བསྔལ་ཆར་
ལྟར་འབབ་ཅིང་། །མགོན་མེད་སྐྱབས་མེད་མཆི་མས་གདོང་གཡོགས། །ངུ་བཞིན་
ཉམས་སུ་མྱོང་བར་འགྱུར་རོ། །སྐྱེ་རྒ་ན་འཆི་ཡིད་འོང་བྲལ་དང་། །མི་སྡུག་ཕྲད་
དང་འདོད་པ་མ་རྙེད། །འདུ་བྱེད་སྡུག་བསྔལ་འབར་བའི་མཚོན་གྱིས། །བཅོམ་
ཞིང་མི་འཇོམས་སྲིད་ན་ཅི་ཞིག །སྲིད་ན་ང་རྒྱལ་རློམ་པས་འགྱིང་ཞིང་། །དྲེགས་
པའི་ ང་ རོ་ཆེས་ཆེར་སྒྲོག་ པའི། །ལྷ་ཆེན་ཚངས་དབང་ མདའ་ལྔ་པ་སོགས། །
འདོད་ པའི་ བདེ་ ཡུར་ རིང་ སྤྱད་ནས། །མནར་མེད་ རབ་ཏུ་ ཚ་ བའི་ མེ་ནང་། །
བསྲེག་ ཅིང་ འབར་ བའི་ ཐོ་བས་ཕྱེར་འཐག །མཐོ་རིས་བུ་མོའི་ནུ་མའི་རེག་
པས། །མངོན་པར་དགའ་ཞིང་རྩེས་ནས་སླར་ཡང་། །རབ་རྣོ་བཟང་ རིང་ཤལ་
མའི་རི་ཡིས། །གཏིང་དུ་འབིགས་ཤིང་ཚལ་པར་གཤིག་གོ །ལྷ་ཡུལ་རོ་བརྒྱ་ལྡན་
པའི་བདུད་རྩིར། །ངོམས་པ་མེད་པར་ཡང་ཡང་སྤྱད་ནས། །མི་གཙང་རང་བཞིན་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣག་ ཁྲག་ རུལ་ པ། །དྲི་ ང་ བཙོག་བའི་བཤང་གཅིས་ འཚོ་ འགྱུར། །གླིང་བཞིའི་
ཁྱོན་ལ་འདོད་དགུར་བསྒྱུར་བ། །སྟོབས་ཀྱིས་སྙེམས་པའི་གཙོ་བོ་གྱུར་ཅེས། །
ཕྱིས་ནས་བླུན་ཅིང་རྨོངས་པའི་དུད་འགྲོ། །བཀོལ་སྤྱོད་གཞན་ གྱིས་དབང་དུ་
འགྱུར་རོ། །ཡུད་ཙམ་ ཞིག་ ཀྱང་ འབྲལ་མི་ཕོད་པའི། །གཉེན་འཁོར་མཛའ་བ་
མང་པོས་བསྐོར་ཡང་། །མྱུར་དུ་རྒྱུས་མེད་ཉམ་ངའི་གནས་སུ། །གྲོགས་མེད་རང་
ཉིད་གཅིག་པུར་འགྲོའོ། །སེར་སྣས་བསགས་པའི་ཟས་ནོར་ཕུང་པོ། །རྒྱ་མཚོའི་
གོས་ཅན་གང་བར་དབང་ཡང་། །རིང་པོར་མི་ཐོགས་ལྷན་ཅིག་སྐྱེས་པའི། །ལུས་
ཀྱང་བཞག་སྟེ་ལག་སྟེ་ལག་སྟོང་འགྲོའོ། །མཐོ་རིས་བདེ་འགྲོའི་ལུས་དང་ལོངས་
སྤྱོད། །གཉེན་གྲོགས་འཁོར་གཡོག་ཕུན་ཚོགས་གང་ལའང་། །ཡིད་བརྟན་རུང་བ་
ཅུང་ཟད་མེད་ཅིང་། །བདེ་མེད་ སྡུག་བསྔལ་བརྒྱ་ཡིས་གཙེས་ནས། །ལས་ངན་
དབང་གིས་ལུས་ངན་བླངས་པའི། །དམྱལ་བ་ཡི་དྭགས་དུད་འགྲོ་ལ་སོགས། །
ངན་སོང་ལོག་ པར་ ལྟུང་བ་རྣམས་ ཀྱི། །སྡུག་བསྔལ་འདི་བ་བཟོད་ཐབས་ ཨེ་
འདུག །མི་བཟོད་བཞིན་དུ་རང་ཉེས་འབྲས་བུ། །དུས་ཀྱི་ལོ་ཏོག་བཞིན་དུ་སྨིན་
ནས། །མི་འདོད་ཚོར་བ་དྲག་པོས་མནར་ཚེ། །སངས་རྒྱས་ ཀྱིས་ཀྱང་སྐྱོབ་པའི་
ཐབས་མེད། །དེ་ཕྱིར་རང་དབང་ཡོད་པའི་དུས་འདིར། །སྐྱེ་རྒ་ན་འཆི་རྒུད་པའི་
སྡུག་བསྔལ། །མཐའ་དག་སྤངས་པའི་སྐུ་གསུམ་གོ་འཕང་། །བསྒྲུབ་པའི་ཚུལ་ལ་
བརྩོན་པར་གྱིས་ཤིག །ཅེས་སོགས་ངེས་འབྱུང་ཤུགས་དྲག་པོས་བསྐྱོད་ པའི་
ཉམས་མགུར་མང་དུ་མཛད་དོ། །ལྷག་པར་དེ་དུས་ཆེན་བོར་རློམས་པ་སྟོབས་
ཀྱིས་དྲེགས་པ་མང་པོ་ཞིག་དུས་དཀྲུག་གིས་ཉམ་ཐག་པར་གྱུར་པ་གཟིགས་པས་
དངོས་སུ་དེ་དག་ལ་ཕན་པ་བྱེད་པའི་སྐབས་མ་རྙེད་ཅིང་ཐུགས་ངེས་འབྱུང་དང་
- 186 -



ལམ་རིམ་བླ་མ་བརྒྱུད་པའི་རྣམ་ཐར། །
སྙིང་རྗེས་བསྐུལ་བའི་དཀོན་མཆོག་ལ་གསོལ་འདེབས་འདི་ལྟར་མཛད་དེ། གུ་རུ་
བུདྡྷ་བོ་དྷི་སཏྭ་ཡ་ན་མཿ སྒྱུ་མས་རྨོངས་པའི་འགྲོ་བ་འདིའི། །དུག་གསུམ་དྲི་མ་
འཁྲུད་པའི་ཕྱིར། །དམ་ཆོས་བདུད་རྩིའི་ཆར་འབེབས་པའི། །ཤཱཀྱའི་གཙོ་བོ་དེ་
ལ་འདུད། །འཇིགས་རུང་སྲིད་པའི་རྒྱ་མཚོ་འདིར། །ལས་དང་ཉོན་མོངས་རྦ་ཀློང་
འཁྲུག །སྡུག་བསྔལ་ཆུ་སྲིན་གྱིས་གཙེས་པའི། །ཉམ་ཐག་འགྲོ་འདི་ཐུགས་རྗེས་
སྐྱབས། །དམྱལ་བ་ཡི་དྭགས་དུད་འགྲོ་སོགས། །སྡུག་བསྔལ་དྲག་པོས་མནར་བ་
ཡི། །མགོན་སྐྱབས་ མེད་ པའི་ འགྲོ་བ་ ཀུན། །ཐུགས་ རྗེ་ མངའ་ བས་ བསྐྱབ་ཏུ་
གསོལ། །བདེ་བར་འགྲོ་བ་ཞེས་གྲགས་ཀྱང་། །འདུ་བྱེད་འགྱུར་བའི་སྡུག་བསྔལ་
གྱི། །མདའ་ ཆར་ འབབ་ པ་ འདི་ དག་ ལ། །ཐུགས་ རྗེ་ མངའ་ བས་ བསྐྱབ་ ཏུ་
གསོལ། །འདུས་པ་འབྲས་ཞིང་བསགས་པ་འཛད། །སྐྱེས་པ་འཆི་ཞིང་མཐོན་པོའི་
མཐའ། །རྒུད་པས་མནར་བའི་འགྲོ་བ་རྣམས། །ཐུགས་རྗེ་མངའ་བས་བསྐྱབ་ཏུ་
གསོལ། །སྐྱེ་རྒ་ན་འཆི་རྒུད་ པ་ ཡི། །འཇིགས་རུང་སྲིན་པོའི་མཆེ་བ་བཞིའི། །
ཕྲག་ཏུ་ཞུགས་པའི་སྐྱེ་བོ་ཡི། །མགོན་སྐྱབས་མཛོད་ཅིག་ཟས་གཙང་སྲས། །དེང་
ང་དུས་ཀྱི་འགྱུར་བ་འདི། །ཀུན་མཁྱེན་ཐུབ་པའི་གསུང་རབ་ལས། །སྲིད་ པའི་
ཕུན་ ཚོགས་ རྨི་ ལམ་ དང་། །ཟས་ནོར་ སྦྲང་མའི་སྦྲང་ རྩི་ དང༌། །འདུས་ བྱས་ ས་
འཛིན་མཐོན་པོ་ཡི། །རྩེ་ནས་ལྷུང་བའི་འབབ་ཆུ་བཞིན། །གསུངས་དོན་རྨོངས་
བའི་ སྐྱེ་ བོ་ལ། །མངོན་ སུམ་ སྟོན་ པའི་ སློབ་ དཔོན་བཞིན། ཁ་ ཅིག་ རྔོན་ པས་
གཙེས་པ་ཡི། །རི་དྭགས་ཇི་བཞིན་སྐྲག་པས་ཉེན། །ལ་ལ་འཇིགས་རུང་མྱ་ངམ་
གྱི། །ཐང་ལ་ དགྲས་བཅོམ་འགྲོན་པོ་བཞིན། །འགའ་ཞིག་བདེ་བ་འདོད་ པའི་
ཕྱིར། །དགོད་ ཅིང་ སྡིག་ པའི་ ལས་ བྱས་ པས། །མཆི་ མས་ གདོང་ གཡོགས་ ངུ་
87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞིན་དུ། །རྣམ་སྨིན་མྱོང་བའི་ལས་ལ་སྤྱོད། །ཕལ་ཆེར་བར་དོའི་སེམས་ཅན་
བཞིན། །ལས་ངན་གདོན་གྱིས་དཀྲུགས་པ་ཡི། །ཉམ་ཐག་འགྲོ་བ་འདི་རྣམས་
ལ། །ཐུགས་ རྗེ་མངའ་བས་མི་དགོངས་ན། ཁྱོད་ལས་ལྷག་པའི་སྐྱབས་ གཞན་
ཅི། །དེ་ ཕྱིར་ བསྐལ་ པ་ དཔག་ མེད་ ནས། །བདག་ ཅག་ སྙིགས་མའི་ འགྲོ་ བ་
རྣམས། །ཕྱག་མཚན་བཞེས་བཞིན་ཐུགས་རྗེས་སྐྱོབས། །ཞེས་སོ། །གཙང་སོག་
གཟིར་བའི་དུས་ཆོས་སྡེ་མང་པོ་ཞིག་ཀྱང་འགའ་ཞིག་དབང་མེད་དུ་དམག་ལ་
བསྐུལ་བ་དང༌། འགའ་ཞིག་ནི་བསམ་བཞིན་དུ་ སེར་ དམག་ བྱས་ པ་ སོགས།
རྒྱལ་བའི་བསྟན་པ་ཆེས་ཆེར་ཉམས་པའི་ངང་ཚུལ་གཟིགས་པ་དང་སྐྱེ་བོ་ཕལ་མོ་
ཆེའི་སྣང་ཚུལ་སྣ་ཚོགས་པ་ཞིག་གཟིགས་པས་ཐུགས་ཕྱུང་ཞིང་འཁོར་བའི་གནས་
སུ་ཉམ་ཐག་པའི་འགྲོ་བ་འདི་དག་ལ་ཕན་པ་བླ་ན་མེད་པ་སྦྱིན་པའི་སྐྱབས་
གནས་སྟོན་པ་མཚུངས་པ་མེད་པ་ཤཱཀྱའི་གཙོ་བོ་ལ་གསོལ་འདེབས་འདི་ལྟར་
མཛད་དེ། ན་མོ་གུ་རུ་མཉྫགྷོ་ཥཱ་ཡ། གཅོ་མའི་གསེར་སྦྱངས་ལྷུན་པོ་ནི། །ལོ་ཁྲིའི་
མཚམས་སྤྲིན་གོས་གྱོན་ནས། །དགེ་མཚན་འོད་ཀྱིས་འགེངས་འདྲ་བའི། །ཤཱཀྱའི་
གཙོ་བོ་དེ་ལ་འདུད། །ཀྱེ་མ་བདག་ཅག་སྐལ་པ་ངན། །འཇིགས་རུང་དུས་ཀྱི་སྲིན་
པོ་ ལྔས། །སྣོད་བཅུད་ ཀུན་ གྱི་ མདངས་ ཕྲོགས་པའི། །མཐའ་ འཁོབ་མུན་པའི་
ཡུལ་འདིར་སྐྱེས། །ཐུབ་དབང་སྨྲ་བའི་ཉི་མ་དེ། །དུས་ ཀྱིས་ནུབ་རིའི་ཕག་ཏུ་
གཤེགས། །རྒྱལ་སྲས་འཕགས་པའི་ཚོགས་རྣམས་དང་། །བསྟན་འཛིན་དམ་པའི་
སྐྱེས་བུ་རྣམས། །དག་པའི་ཞིང་དུ་བཏང་སྙོམས་མཛད། །བསྟན་པ་རིན་ཆེན་སྒྲོན་
མེ་ ཡང་། །བུད་ཤིང་ཟད་པའི་མེ་དང་མཚུངས། །སྟོན་པའི་བཀའ་ ཁྲིམས་ཡིད་
བཞིན་ནོར། །གུས་ པས་ གཙུག་གི་རྒྱན་འཛིན་པ། །འོད་སྟོང་བདག་ པོའི་ གཟི་
188 -



ལམ་རིམ་བླ་མ་བརྒྱུད་པའི་རྣམ་ཐར།
བྱིན་གྱིས། །ལྷ་ལམ་བཀང་བའི་རྒྱུ་སྐར་བཞིན། །དམ་པའི་གཟུགས་ཀྱི་ཚང་ཚིང་
ནགས། །ཆགས་སྡང་གཡོ་སྒྱུ་ཕྲག་དོག་གི །གདུག་པའི་སྦྲུལ་གྱིས་གང་བ་ཡི། ཁ་
རླངས་མེ་ཡི་འབྲས་བུས་ཁྱབ། །ངུར་སྨིག་མཛེས་པའི་གོས་འཆང་ཡང་། ཁྲེལ་དང་
ངོ་ཚ་སྡོམ་པ་གསུམ། །ཅིག་ཅར་སྤངས་པའི་ཟློས་གར་གྱིས། །ཆུ་སྲིན་རྒྱལ་མཚན་
ཅན་སྡེའི་ཚོགས། །ཉིན་བྱེད་ཟེར་གྱིས་རེག་པ་ཡི། །པདྨོ་གཞོན་ནུ་ལྟ་བུར་འཛུམ།།
ཐ་མལ་སྐྱེ་བོ་ཕལ་ཆེར་ཡང་། །ཆགས་སྡང་དྲག་པོའི་གདོན་ཞུགས་པས། །དམ་
པས་སྨད་པའི་ལས་རྣམས་ལ། །འཛེམ་མེད་ཅི་དགར་ཀུན་ཏུ་སྤྱོད། ། སྔོན་དུས་
དགེ་བའི་མི་དབང་གིས། །སྐྱེ་དགུ་བདེ་བའི་དོན་བཅས་པའི། ཁྲིམས་རྣམས་གཞི་
མདོའི་རྩྭ་ལྟར་འདོར། །རང་འདོད་གཟུ་ལུམས་སྤྱོད་པ་ཡི། །སྡིག་སྤྱོད་རྒྱལ་པོའི་
ཁྲལ་གྱིས་མནར། །ནད་རིམས་འཐབ་རྩོད་མུ་གེ་ཡི། །གནམ་ལྕགས་སེར་ཆེན་
སྟོང་བབ་པས། །སྐྱེ་དགུའི་བདེའི་པད་ཚལ་བཅོམ། །འདི་འདྲའི་འགྲོ་བ་ཉམ་ཐག་
པ། །རི་དྭགས་ རྒྱ་རུ་ ཆུད་ འདྲ་བའི། །མགོན་སྐྱབས་མེད་པ་བདག་ཅག་ལ། །
ཐུགས་རྗེ་ཆེ་ལྡན་སྟོན་པ་ལས། །ལྷག་པའི་སྐྱབས་གཞན་ཅང་མ་མཆིས། ཁྱོད་
སྔོན་ བདེ་ གཤེགས་ རིན་ པོ་ ཆེ། །སྙིང་ པོའི་ ཡབ་ ཏུ་ གྱུར་ པའི་ ཚེ། ། རྙོག་ མས་
སྦགས་པའི་རྩོད་དུས་འདི། །བརྩེ་ལྡན་གཞན་གྱིས་སྤངས་དུས་སུ། ། རླབས་ཆེན་
སྨོན་ལམ་འབུམ་ཕྲག་གིས། །ཐབས་མཁས་ཐུགས་རྗེས་ཕྱག་མཚན་བཟུང་། །དེ་
ཕྱིར་ སྙིགས་ མའི་ བྱིན་ ཟ་ ཡིས། །གདུངས་བའི་ བདག་ ཅག་ འགྲོ་བ་རྣམས། །
ཐུགས་རྗེའི་ཆར་གྱིས་བསིལ་བར་མཛོད། །མཐའ་མེད་འཁོར་བའི་རྒྱ་མཚོ་ཆེ། །
སྡུག་བསྔལ་ རྦ་ ཀློང་ འཁྲུག་པའི་ཀློང་། །བྱིང་བའི་མགོན་མེད་འགྲོ་བ་འདི། །
ཐུགས་རྗེའི་ལྕགས་ཀྱུས་དྲང་དུ་གསོལ། །བླང་དོར་གནས་ལ་ལྟ་བའི་མིག །མ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རིག་ལིང་ཐོག་གིས་བསྒྲིབས་པས། །དམུས་ལོང་གཡང་སར་མཆོང་འདྲ་བའི། །
རྨོངས་པའི་འགྲོ་ལ་བརྩེ་བས་གཟིགས། །ཁྱི་ཕག་མི་གཙང་ཕུང་པོ་ལ། །ཆགས་
ཤིང་ཞེན་པ་ཇི་ལྟ་བར། །སྡུག་བསྔལ་བདེ་བར་འཛིན་པ་ཡི། །ལོག་ཤེས་ཅན་
རྣམས་ཐུགས་ རྗེས་སྐྱོབས། །འདོད་ཆགས་རི་གཟར་ཆུ་བཞིན་འཁྲུག །ཞེ་སྡང་
དུས་མཐའི་མེ་ལྟར་འབར། །ཕྲག་དོག་རླུང་དམར་ལྟར་འཚུབས་པའི། ། རྨོངས་
པའི་ འགྲོ་རྣམས་ཐུགས་ རྗེས་ སྐྱོབས། །བདེ་ འདོད་ སྡུག་ བསྔལ་ འདོར་ འདོད་
ཀྱང་། །དགེ་ལ་དགྲར་བལྟ་སྡིག་པ་ལ། །དགའ་ཞིང་བརྩོན་པས་འཇུག་པ་ཡི། །
ལོག་ཤེས་ཅན་རྣམས་ཐུགས་རྗེས་སྐྱོབས། །ཐ་མའི་དུས་ཀྱང་སྐྱེངས་བྱེད་པའི། །
མཚོན་དང་མུ་གེ་ནད་རིམས་ཀྱི། །མི་བཟད་མདའ་ཆར་དྲག་པོ་ཡིས། །གདུངས་
པའི་འགྲོ་རྣམས་ཐུགས་ རྗེས་སྐྱོབས། །རྒྱལ་བའི་བསྟན་ལ་རབ་བྱུང་ནས། །ཆོས་
གོས་བཞིན་དུ་གོ་ཆ་གྱོན། །གསལ་བྱེད་བཞིན་དུ་མདའ་མཚོན་ཐོགས། །མིག་
ཅན་འབར་པའི་མི་ནང་དུ། །མཆོང་འདྲའི་འགྲོ་རྣམས་ཐུགས་རྗེས་སྐྱོབས། །མི་
བཟད་དྲི་ང་མི་གཙང་བའི། །ལྗན་ལྗིན་མུན་པའི་ནང་ཞུགས་ཏེ། ། བཟོད་དཀའ་
གདུང་བས་ཉམ་ཐག་པའི། །སྐྱེ་གནས་ཅན་རྣམས་ཐུགས་རྗེས་སྐྱོབས། །ལང་ཚོ་
རྒྱས་པའི་མེ་ཏོག་ཀྱང་། །དུས་ཀྱི་བ་མོས་བཅོམ་པ་ཡི། །འགྲམ་ཟགས་ཁང་རུལ་
ལྟར་འཇིག་པའི། །འཆི་བར་ཉེ་རྣམས་ཐུགས་རྗེས་སྐྱོབས། ། མཛའ་བའི་གཉེན་
དང་ བསགས་ པའི་ ནོར། །ལུས་ དང་ ལོངས་ སྤྱོད་ ཀུན་ བོར་ ནས། །མགོན་མེད་
སྐྱབས་མེད་ཕ་རོལ་ཏུ། །གཅིག་པུར་འགྲོ་རྣམས་ཐུགས་རྗེས་སྐྱོབས། །སྡུག་དང་
བྲལ་ ཞིང་ དགྲ་ དང༌ ཕྲད། །འདོད་ འབྲས་ ཀྱིས་ དབེན་ མི་ འདོད་ པའི། །དངོས་
རྣམས་ཐོག་ལྟར་བབ་པ་ཡི། །མགོན་མེད་རྣམས་ལ་ཐུགས་ རྗེས་སྐྱོབས། །ཟས་
- 190 -



ལམ་རིམ་བླ་མ་བརྒྱུད་པའི་རྣམ་ཐར།
ནོར་ལོངས་ སྤྱོད་ སྟོབས་རྣམས་ཀྱིས། །ང་རྒྱལ་དྲེགས་ པས་འགྱིང་རློམ་ཡང་། །
དབང་མེད་རྒུད་པའི་ལྕགས་སྒྲོག་གིས། །དམ་པོར་བཅིངས་རྣམས་ཐུགས་རྗེས་
སྐྱོབས། །ཚ་ གྲང་ བཟོད་ དཀའི་ སྡུག་ བསྔལ་ དང་། །བཀྲེས་ སྐོམ་ བཀོལ་ སྤྱད་
གཅིག་ ལ་ གཅིག །ཟ་བའི་ འཇིགས་རུང་ སྡུག་བསྔལ་ གྱིས། །མནར་ བའི་ འགྲོ་
རྣམས་ཐུགས་རྗེས་སྐྱོབས། །མདོར་ན་ནམ་མཁའི་མཐས་ཀླས་པའི། ། མར་གྱུར་
འགྲོ་བ་མ་ལུས་པ། །སྲིད་ཞིའི་རྒྱ་མཚོ་ལས་བསྒྲལ་ཏེ། །ཐམས་ཅད་གཟིགས་
པའི་གནས་སུ་དྲོངས། །ཞེས་སོ། །རྗེ་འདིས་ནོར་འཛིན་ཡངས་བའི་ཁྱོན་ཐམས་
ཅད་དུ་ རྒྱལ་བའི་བསྟན་པ་ རིན་པོ་ཆེ་ སྤེལ་བར་མཛད་ཅིང་ ལྷག་པར་དབང་
ཕྱོགས་གོང་མའི་རྒྱལ་ཁབ་འདི་རྒྱ་ཆེ་ཞིང་སྟོབས་མངའ་ཐང་ཆེ་བས་ཕྱོགས་དེར་
རྗེ་ རིན་པོ་ཆེའི་བསྟན་པ་སྔོན་དུས་རྗེ་རིན་པོ་ཆེའི་བཀས་བྱམས་ཆེན་ཆོས་ རྗེ་
མངགས་ཏེ་ཅུང་ཟད་དར་བར་བྱུང་ནའང་དུས་ཕྱིས་དར་ཆ་ཆུང་བས་ཐབས་ཚུལ་
ཇི་ལྟ་བུ་ཞིག་གིས་དར་བར་བྱ་སྙམ་དུ་ཡེ་ཤེས་ཀྱི་གཟིགས་པ་ན་སེ་ཆེན་ཆོས་རྗེ་
འཕྲིས་ ལས་ ཀྱི་ བཀའ་ བབ་ ཡོད་ པར་ གཟིགས་ ནས་ སེ་ ཆེན་ ཆོས་ རྗེ་ བཀས་
མངགས་ཏེ་སྦྱོར་ཇིད་ཀྱི་རྒྱལ་པོ་ལ་རྒྱུ་མཚན་ཞིབ་བཀོད་ཀྱི་ཕྱག་དམ་རྟེན་སྦྲགས་
གནང་སྟེ་བཏང་བར་འཕྲིན་ལས་དུས་སུ་བབ་སྟེ་སྦྱོར་ཇིད་ཀྱི་རྒྱལ་པོས་སེ་ཆེན་
ཆོས་ རྗེ་ གུས་ པས་ བཀུར་ ཏེ་ ཕྱོགས་ དེར་ འཇམ་ མགོན་ བསྟན་ པ་ གསར་ དུ་
བཙུགས་པས་སྦྱོར་ཇིད་ཀྱི་རྒྱལ་པོ་བསོད་ནམས་ཀྱི་སྟོབས་ཆེས་ཆེར་རྒྱས་ཏེ་རྒྱ་
ནག་རྒྱལ་སྲིད་ལ་འཁོད་ནས་དབང་ཕྱོགས་སུ་རྗེ་རིན་པོ་ཆེའི་བསྟན་པ་ཆེས་ཆེར་
དར་བར་བྱས་ཤིང་སེ་ཆེས་ཆོས་རྗེ་སླར་བོད་དུ་བྱོན་པའི་ཚེ་གོང་མ་རྒྱལ་པོས་རྗེ་
འདི་པ་དང༌། རྒྱ་དབང་ཐམས་ཅད་མཁྱེན་པ་གཉིས་ཀ་ལ་གུས་འདུད་བླ་མེད་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཛད། མངགས་འོས་གཟེངས་བསྟོད་ཀྱི་གསེར་ཡིག་གནང་བ་བྱུང་། རྗེ་འདིས་
ནོར་འཛིན་གྱི་ཁྱོན་མཐའ་དག་རྗེ་རིན་པོ་ཆེའི་རིང་ལུགས་ཀྱིས་ཁྱབ་པར་མཛད་
ཅིང་། རྒྱལ་དབང་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོར་གསང་
བདེ་འཇིགས་གསུམ་གྱི་དབང་རྡོ་རྗེ་ཕྲེང་བའི་དབང་སོགས་དབང་བཀའ་དང་
རྗེས་གནང་ཕལ་ཆེར་དང་། ལམ་རིམ་གྱི་ཁྲིད་བསྐྱེད་རྫོགས་ཀྱི་ཁྲིད་སོགས་རྗེ་
རིན་པོ་ཆེའི་མན་ངག་རྣམས་གནང་སྟེ་བསྟན་པ་ཡོངས་རྫོགས་ཀྱི་བདག་པོར་
མངའ་གསོལ། གཞན་ཡང་ཆབ་མདོ་འཕགས་པ་ལྷ། གཟིམ་ཁང་གོང་སྤྲུལ་པའི་
སྐུ། དེ་མོ་སྤྲུལ་པའི་སྐུ། རྒྱལ་སྲས་སྤྲུལ་སྐུ། སེམས་དཔའ་སྤྲུལ་སྐུ་རྗེ་དྲུང་སྤྲུལ་སྐུ་
སོགས་སྐུ་ཕྲེང་ རིམ་པར་བྱོན་པའི་སྤྲུལ་སྐུ་རྣམས་དང་། གྲྭ་ས་ཆེན་པོ་བཞིའི་
གདན་ཁྲི་འཛིན་བའི་བླ་མ་རྣམས་གཙོས་བླ་ཆེན་རྣམས་དང་། བསྟན་པ་ལ་བྱ་བ་
མཛད་པའི་བཤེས་གཉེན་ཆེན་པོ་རྣམས་ཀྱིས་གཙོས་བསིལ་ལྡན་ལྗོངས་ཀྱི་ཆོས་
དོན་གཉེར་བ་ཕལ་མོ་ཆེ་ལ་མདོ་སྔགས་ཀྱི་ཆོས་མཐའ་ཡས་པ་སྩལ་ཞིང་། ལྷག་
པར་སེ་འབྲས་དགེ་གསུམ་བཀྲ་ཤིས་ལྷུན་པོ་རྒྱུད་སྟོད་སྨད་བཅས་ཀྱི་དགེ་འདུན་
རྣམས་ ལ་ སྔ་ ཕྱི་ ལན་ མང་ པོར་ གསང་ བདེ་ འཇིགས་ གསུམ་ གྱི་ དབང་ བསྐྱེད་
རྫོགས་ཀྱི་ཁྲིད། རྡོ་རྗེ་འཆང་ཆེན་པོའི་ལམ་གྱི་རིམ་པའི་གཟབ་བཤད། འགྲེལ་
པ་བཞི་སྦྲགས། རིམ་ལྔ་གསལ་སྒྲོན་གྱི་གཟབ་བཤད། བདེ་མཆོག་རྒྱུད་འགྲེལ་
སྦས་དོན་ཀུན་གསལ་གྱི་གཟབ་བཤད་རྣམས་ཡང་ཡང་སྩལ་ཞིང་། སྒྲུབ་པ་སྙིང་
པོར་མཛད་པ་མང་པོ་ལ་ལམ་རིམ་དང་བསྐྱེད་རྫོགས་རྣམས་འཛིན་ཆོས་སུ་ཡང་
ལན་མང་དུ་སྩལ། ལྷག་པར་བཀྲ་ཤིས་ལྷུན་པོར་སྲས་ཀྱི་ཐུ་བོ་གྲུབ་ཆེན་མང་པོ་
དང་འདུས་ཚོགས་བཅས་ལ་རྗེ་རིན་པོ་སྙན་རྒྱུད་ལམ་རིམ་གྱི་ཁྲིད་ཟླ་སྦྲེལ་གྱི་
- 192 -



ལམ་རིམ་བླ་མ་བརྒྱུད་པའི་རྣམ་ཐར། །
བར་ལ་འཛིན་ཆོས་སུ་སྩལ་བ་ཐུགས་སྲས་ཐུ་བོ་རྣམས་ཀྱིས་ཟིན་བྲིས་སུ་བཏབ་
པ་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་
ལམ་ཞེས་ཡོངས་སུ་གྲགས་པ་འདི་བཞིན་དང་། གསང་བདེ་འཇིགས་གསུམ་གྱི་
བསྐྱེད་རྫོགས་རྣམས་འཛིན་ཆོས་སུ་སྩལ་བ་ཐུགས་སྲས་ཐུ་བོ་རྣམས་ཀྱིས་ཟིན་
བྲིས་སུ་བཏབ་པ་བདེ་གསང་འཇིགས་གསུམ་གྱི་བསྐྱེད་རིམ་གྱི་ཁྲིད་ཡིག་གསུང་
འབུམ་དུ་བཞུགས་པ་འདི་བཞིན་དང༌། རྗེ་ཐམས་ཅད་མཁྱེན་པའི་ ཕྱག་བཞེས་
ལྟར་ བདེ་ གསང་ འཇིགས་ གསུམ་ གྱི་བདག་བསྐྱེད། མདུན་བསྐྱེད། བུམ་ སྒྲུབ།
དབང་ཆོག་དང་བཅས་པ་ངག་འདོན་ཆོག་བསྒྲིགས་སུ་མཛད་པ། རྗེ་རིན་པོ་ཆེའི་
རིང་ལུགས་འཛིན་པ་མཐའ་དག་ལ་ཡོངས་སུ་གྲགས་པ་ལྟར་ཡིན་ཞིང་། ཆོག་
སྒྲིགས་འདི་དག་རྗེ་བློ་བཟང་ཆོས་ཀྱི་རྒྱལ་མཚན་ཉིད་ཀྱིས་མཛད་པ་ཡིན་ཡང་
གསུང་འབུམ་གྲས་སུ་མ་བཅུག་པར་རྒྱུད་པ་གྲྭ་ཚང་གི་འདོན་ཆ་ཞེས་ཟུར་དུ་
བཞག་པ་ད་ལྟའི་བར་དུ་དེ་རྒྱུན་དུ་གནས་པ་འདི་དག་རྗེ་བློ་བཟང་ཆོས་ཀྱི་རྒྱལ་
མཚན་ཉིད་ཀྱིས་མཛད་པ་ཡིན་པ་ནི་སོ་སོའི་བཤམ་དུ་མཛད་བྱང་བཀོད་པ་ལྟར་
རོ། །དེ་ལྟར་ན། རྗེ་བློ་བཟང་ཆོས་ཀྱི་རྒྱལ་མཚན་འདི་ཉིད་ནི་མདོ་སྔགས་གང་གི་
ཐད་ལའང་། རྗེ་རིན་པོ་ཆེའི་ལུགས་བཟང་བསྲེ་བསླད་མེད་པར་འཛིན་ཅིང་སྤེལ་
བ་ལ་རྗེ་རིན་པོ་ཆེ་རང་ཉིད་སླར་བྱོན་པ་ལྟ་བུར་གྱུར་ཏོ། །ཚུལ་འདི་ཡང་ཁོ་བོ་
ཅག་གིས་རྨོངས་ཞེན་དང་འདུ་ཤེས་བསྒྱུར་ཏེ་རབ་བརྟགས་དང་ཟོལ་བསྟོད་བྱས་
པ་མིན་གྱི་རང་བཞིན་བརྗོད་པ་སྟེ་དེ་ལྟ་མིན་ན་རྗེ་རིན་པོ་ཆེའི་ལུགས་བཟང་
འཛིན་ཅིང་སྤེལ་བ་ལ་རྗེ་འདི་དང་འཕྲིན་ལས་མཚུངས་པ་ཡོད་ཀྱང་སྣང་དུ་མི་རུང་
བ་སུ་ཞིག་ཡོད། ཕྱོགས་སུ་མ་ལྷུང་བར་གཟུ་བོའི་བློས་བསམས་ན་མི་རྙེད་དོ། །
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དེ་ལྟར་རྗེ་འདིས་མདོ་སྔགས་གང་གི་ཐད་ལའང་། རྗེ་རང་ཉིད་སླར་བྱོན་པ་ལྟར་
བསྟན་པ་ལ་བྱ་བ་རྒྱ་ཆེན་པོ་མཛད་པ། དེ་ཡང་བདག་ཅག་ལྟ་བུ་སྐུ་དངོས་སུ་
མཐོང་བའི་སྐལ་བ་མེད་པ་རྣམས་ལ་ཐུགས་བརྩེ་བས་དགོངས་ཏེ་རྗེའི་ལུགས་
བཟང་དྲི་མ་མེད་པ་སྟོན་པའི་བསྟན་བཅོས་འདི་ལྟར་མཛད་དེ། བྱང་ཆུབ་ལམ་གྱི་
རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ། རྗེ་རང་ཉིད་
ཀྱི་མཛད་པ་རྣམ་ཐར་གསལ་བར་སྟོན་པ་ནོར་བུའི་ཕྲེང་བ། རྒྱལ་བ་བློ་བཟང་
དོན་གྲུབ་ཀྱི་སྐྱེ་བ་རབས་ཀྱི་ཕྲེང་བ་ལ་བསྟོད་པ། མཁས་གྲུབ་ཆེན་པོ་གསུམ་གྱི་
རྟོགས་པ་བརྗོད་པ། དགེ་ལྡན་བཀའ་རྒྱུད་རིན་པོ་ཆེའི་ཟབ་ལམ་བརྒྱ་པའི་རྣམ་
པར་ཐར་བ་མདོར་བསྡུས། འཕགས་པའི་གནས་བརྟན་ཆེན་པོ་རབ་འབྱོར་གྱི་
རྟོགས་བརྗོད། རིགས་ལྡན་གྲགས་པའི་རྟོགས་བརྗོད། སློབ་དཔོན་ཨ་བྷ་ཡཱ་ཀ་
རའི་རྟོགས་བརྗོད། ཆོས་ཀྱི་རྗེ་ས་སྐྱ་པཎྜི་ཏའི་རྟོགས་བརྗོད། གཡུང་སྟོན་རི་ཁྲོད་
པའི་རྟོགས་བརྗོད། བྱང་ ཆུབ་སེམས་དཔའ་སེམས་དཔའ་ཆེན་པོ་ཞི་བ་ ལྷའི་
རྟོགས་ བརྗོད། སྐྱེ་ དགུའི་ བདག་ མོའི་ རྟོགས་ བརྗོད། མཁྱེན་ རབ་ དབང་ ཕྱུག་
གྲགས་པ་བཟང་པོའི་རྟོགས་བརྗོད། ས་གསུམ་མའི་ཊིཀྐ་ཚིག་དོན་གསལ་བ།
གྲུབ་ པའི་ དབང་ ཕྱུག་ མི་ ལ་ ལ་ བརྟེན་རྣལ་ འབྱོར་ དང༌ གསུང་ མགུར་ འགའ་
ཞིག །རྗེ་བཙུན་བླ་མའི་རྣལ་འབྱོར་དང་ནང་གི་ཁོང་སྐྲན་འདོན་པའི་སྐྱུག་སྨན།
བླ་ མ་ མཆོད་ པའི་ ཆོ་ ག །ཐུན་ དྲུག་ གི་རྣལ་ འབྱོར། བླ་མའི་རྣལ་ འབྱོར་ རྒྱས་
བསྡུས་སྣ་ཚོགས། རྒྱལ་སྲས་ཤེས་རབ་འཕེལ་གྱི་གསོལ་འདེབས་དང་དགེ་སློང་
མཁར་ སྐྱ་མའི་བཀའ་ལན། རྡོ་རྗེ་ཕྲེང་བའི་དཀྱིལ་འཁོར་ཆེན་པོ་བཞི་བཅུ་ རྩ་
གཉིས་ཀྱི་སྒྲུབ་ཐབས། མགོན་པོ་ཀླུ་སྒྲུབ་ཀྱིས་མཛད་པའི་རིམ་པ་ལྔའི་རྣམ་པར་
- 194 -



ལམ་རིམ་བླ་མ་བརྒྱུད་པའི་རྣམ་ཐར།
བཤད་པ། རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་རིམ་
གྱི་རྣམ་བཤད། རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་པའི་རྫོགས་རིམ།
རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་གདམས་ངག་རིམ་ལྔ་
གསལ་སྒྲོན། དཔལ་གསང་བ་འདུས་པའི་བླ་མའི་རྣལ་འབྱོར་དང་མངོན་པར་
རྟོགས་པ། བཅོམ་ལྡན་འདས་དཔལ་འཁོར་ལོ་བདེ་མཆོག་ལཱུ་ཨི་པའི་ལུགས་ཀྱི་
བསྐྱེད་རིམ། བདེ་མཆོག་ལཱུ་ཨི་པའི་བསྐྱེད་རྫོགས་སྙིང་པོར་དྲིལ་བ་ཚིགས་བཅད་
དང་ལཱུ་དྲིལ་གཉིས་ཀྱི་རྫོགས་རིམ། ཡི་དམ་རྡོ་ རྗེ་འཇིགས་བྱེད་ལ་བརྟེན་པའི་
ལམ་ཟབ་མོ་བླ་མའི་རྣལ་འབྱོར་ཉམས་སུ་ལེན་ཚུལ། དཔལ་རྡོ་རྗེ་འཇིགས་བྱེད་
ཀྱི་བསྐྱེད་རིམ་རྣམ་བཤད། འཇམ་དཔལ་གཤིན་རྗེ་མཐར་བྱེད་ཀྱི་མན་ ངག །
འཇམ་དབྱངས་བླ་མའི་གསུང་གི་མན་ངག་ཞི་ཁྲོ་སྦྲགས་སྒྲུབ་ཉམས་སུ་ལེན་ཚུལ།
དཔལ་རྡོ་རྗེ་འཇིགས་བྱེད་ཀྱི་རྫོགས་རིམ་རྣལ་འབྱོར་བཞིའི་རིམ་པ། གཏོར་ཆེན་
དྲུག་ཅུ་པའི་རྣམ་གཞག་རྒྱས་པ། རྩ་ཚིག་བསྡུས་པ་དང་མན་ངག་བཀའ་རྒྱ་མ།
འཆི་བདག་ཁྲག་གི་མདོག་ཅན་དང་དམ་ཅན་བཀའ་སྡོད་རྣམ་གསུམ་གྱི་ཟུར་
འདེབས། འདོད་ཁམས་དབང་ཕྱུག་དཔལ་ལྡན་དམག་ཟོར་རྒྱལ་མོའི་འཕྲིན་ལས་
དྲག་པོའི་ཟུར་འདེབས། ཆོས་སྐྱོང་དྲེགས་པ་ལྕམ་དྲལ་བརྟེན་པའི་བསྙེན་སྒྲུབ།
རྒྱུད་ཐམས་ཅད་ཀྱི་རྒྱལ་པོ་བཅོམ་ལྡན་འདས་དཔལ་དུས་ཀྱི་འཁོར་ལོའི་རྒྱས་
འགྲེལ་དྲི་མ་མེད་པའི་འོད་ཀྱི་རྒྱ་ཆེར་བཤད་པ་དེ་ཁོ་ན་ཉིད་སྣང་བར་བྱེད་པའི་
སྙིང་པོ་བསྡུས་པ་ཡིད་བཞིན་ནོར་བུ། དུས་འཁོར་ གྱི་སྨོན་ལམ་ཤིས་བརྗོད།
བཅོམ་ལྡན་འདས་དུས་ཀྱི་འཁོར་ལོའི་ཟབ་ལམ་རྡོ་རྗེའི་རྣལ་འབྱོར། དུས་འཁོར་
སྒྲུབ་ཐབས། འཇིགས་བྱེད་དཔལ་གཅིག་པའི་དཀྱིལ་ཆོག །རྡོ་རྗེ་འཇིགས་བྱེད་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དཔལ་བོ་གཅིག་པ་རོ་ལངས་བརྒྱད་བསྐོར་ཞེ་དགུ་ལ་གསུམ་གྱི་སྒྲུབ་ཐབས། རྡོ་
རྗེ་འཇིགས་བྱེད་ཀྱི་དབང་ཆོག་དང་བུམ་བསྐྱེད་ཀྱི་ཟུར་འདེབས། འཇིགས་བྱེད་
ལ་བརྟེན་པའི་དབང་དྲག་གི་སྦྱིན་སྲེག །ཚོགས་འཁོར་དང་སྦྱིན་སྲེག་བྱ་ཚུལ། ཚེ་
ཆོག །ཚེ་ དབང་། ཀུན་ རིག་ གི་ཆོ་ག །ཀུན་ རིག་བུམ་བསྐྱེད། ཀུན་རིག་གི་སྒོ་
ནས་ཚེ་འདས་རྗེས་སུ་འཛིན་ཚུལ་རྣམ་སྣང་མངོན་བྱང་གི་དཀྱིལ་འཁོར་གྱི་ཆོ་
ག །རྣམ་རྒྱལ་སྒྲུབ་དཀྱིལ། མི་འཁྲུགས་པའི་སྒྲུབ་དཀྱིལ་ཡོངས་སུ་རྫོགས་པའི་
ཆོ་ག །སྨན་བླའི་མདོ་ཆོག་གི་སྙིང་པོ་བསྡུས་པ་འཇམ་དཀར་གྱི་སྒྲུབ་ཐབས།
འཕགས་པ་ཞལ་བཅུ་གཅིག་པའི་སྒྲུབ་ཐབས་སྨྱུང་བར་གནས་པའི་ཆོ་ག་དང་དེའི་
དབང་ཆོག ཁྱུང་ ཁྲའི་སྒྲུབ་ཐབས་ གདོན་འགྲོལ་བྱེད་ ཚུལ། སྒྲོལ་མ་ཉི་ཤུ་རྩ་
གཅིག་གི་སྒྲུབ་ཐབས། སྒྲོལ་མ་གཡུལ་བཟློག་ཇི་ལྟར་བྱ་བའི་ཆོ་ག །རྡོ་རྗེ་རྣམ་
པར་འཇོམས་པའི་ཆོ་ ག ཁྲོ་བོ་སྨེ་བ་བརྩེགས་པའི་སྒྲུབ་ཐབས། ཆོས་རྒྱལ་གྱི་
བསྐང་བཤགས་བཟློག་པ་མངའ་གསོལ། ཚེས་གཅིག་གཏོར་མ་རྟེན་འཛུགས་
བསྟན་པ་སྤྱི་དང་རྒྱུད་སྡེ་བཞིའི་རྣམ་གཞག །དགེ་ལྡན་བཀའ་རྒྱུད་རིན་པོ་ཆེའི་
བཀའ་སྲོལ་ཕྱག་ཆེན་རྩ་བ་རྒྱལ་པའི་གཞུང་ལམ། དགེ་ལྡན་བཀའ་རྒྱུད་རིན་པོ་
ཆེའི་བཀའ་སྲོལ་ཕྱག་ཆེན་རྩ་བའི་འགྲེལ་པ་ཡང་གསལ་སྒྲོན་མེ། བྱང་ཆུབ་ལམ་
གྱི་སྒྲོན་མའི་རྣམ་བཤད། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་སྐབས་དང་པོའི་འགྲེལ་བ། བྱང་ཆུབ་ལམ་གྱི་
རིམ་ པའི་ ཁྲིད་ ཡིག་ ཚིགས་བཅད་མ། དགེ་སློང་གི་བསླབ་བྱ་ཉེར་མཁོ། ཚུལ་
ཁྲིམས་བསྲུང་བའི་མན་ངག །ཐར་པ་དོན་དུ་གཉེར་བའི་རི་ཁྲོད་པ་རྣམས་ལ་
ཁྲིམས་ སུ་ བཅའ་ བ། བློ་ སྦྱོང་ དམར་ ཁྲིད། སྟོབས་ བཞིའི་ བཤགས་ བསྡམས།
- 196 -



ལམ་རིམ་བླ་མ་བརྒྱུད་པའི་རྣམ་ཐར། །
སྡིག་མུན་སེལ་བྱེད། དྲི་བ་ལྷག་བསམ་རབ་དཀར་གྱི་དྲི་ལན། སྒྲ་པ་ཤེས་རབ་
རིན་ཆེན་ པའི་རྩོད་ལན། ན་རོའི་ ཟབ་ ཁྲིད། སྙིང་པོ་དོན་གསུམ་གྱི་ཁྲིད། ནམ་
མཁའ་སྒོ་འབྱེད། གཅོད་ཀྱི་གདམས་པ། ཞལ་གཟིགས་དང་རྡོ་རྗེ་གདན་གྱི་རི་
ཁྲོད་ཡོལ་དཀར་རྣམས་ཀྱི་གནས་བསྟོད། བདེ་བ་ཅན་གྱི་ཞིང་དུ་ཐོགས་པ་མེད་
པར་བགྲོད་པའི་མྱུར་ལམ། བཀྲ་ཤིས་ལྷུན་པོའི་མཆོད་རྟེན་མཐོང་བས་དོན་དང་
ལྡན་ཞིང་ཐོས་པས་རྣམ་པར་གྲོལ་བའི་དཀར་ཆག །བཀྲ་ཤིས་ལྷུན་པོའི་ཕྱིའི་
མཆོད་རྟེན་དང་ར་སྒྲེང་དུ་མཆོད་རྟེན་བཞེངས་པའི་དཀར་ཆག །བྱམས་པའི་འཕོ་
བ། ཁྲོ་མོ་སྨེ་བ་བརྩེགས་པའི་སྒྲུབ་ཐབས་བཀྲུ་བྱབ་བསྲུང་བྱ་ཚུལ། ཏྲཀཱད་ཀྱི་
མཆོད་གཏོར། ཕྱིང་ དཀར་ བའི་ བསངས་མཆོད། གཟུངས་གཞུག་ གནོད་ སྦྱིན་
འཁོར་ལོ་བྱ་ཚུལ། རབ་གནས་ཀྱི་ཆོ་ག །གཙུག་ཏོར་བཟློག་ཆེན་གྱི་ཆོ་ག་རྒྱས་
འབྲིང་བསྡུས་གསུམ། འབར་མའི་གཏོར་ཆོག་བརྒྱ་བཞིའི་ཆོ་ག །གཏོར་མ་བརྒྱ་
རྩ། བརྒྱ་ རྩ་ བསྡུས་པ། བྲུལ་གཏོར། ཆ་བཞི། ཀླུ་གཏོར་ གྱི་ རིམ་པ། ཚ་བསུར་
ཡིད་ལ་འདོད་འཇོ། འབྱུང་བཞི་གཏོར་མ། སུ་རཱུ་པ། རྗེ་བཙུན་བླ་མ་ཐམས་ཅད་
མཁྱེན་པ་བློ་བཟང་གྲགས་པའི་དཔལ་ལ་གསོལ་བ་འདེབས་པ་དད་པའི་ལྗོན་
ཤིང་རྒྱས་པའི་མེ་ཏོག །བླ་མ་དམ་པ་དུ་མའི་བསྟོད་ཚོགས། སྡོམ་གསུམ། ཕར་
ཕྱིན། བདེ་མཆོག །རྡོ་རྗེ་འཇིགས་བྱེད་ལ་སོགས་པའི་བརྒྱུད་པའི་བླ་མ་གསོལ་
བ་འདེབས་པའི་རིམ་པ། སྟོན་པ་ཡང་དག་པར་རྫོགས་པའི་སངས་རྒྱས་ཆོ་འཕྲུལ་
ཆེན་ པོ་ བསྟན་ པའི་མཛད་ པར་ བསྟོད་ པ། སངས་ རྒྱས་ བྱང་ སེམས་ མང་ པོའི་
བསྟོད་པ། དཔལ་འཁོར་ལོ་སྡོམ་པ་ལྷ་ལྔའི་སྒྲུབ་ཐབས། བདེ་མཆོག་དཀར་པོའི་
སྒོ་ནས་ཚེ་སྒྲུབ་པ་སོགས་རྒྱུད་སྡེ་བཞིའི་ལྷ་ཚོགས་མང་པོའི་སྒྲུབ་ཐབས། རྒྱལ་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བའི་བཀའ་སྲུང་གཙོ་བོ་མང་པོའི་སྒྲུབ་ཐབས་སྙིང་པོར་དྲིལ་བ་གསེར་གྱི་ཡང་
ཞུན་ལ་སོགས་པ་ཆོས་སྐྱོང་བའི་བསྲུང་མ་སྣ་ཚོགས་པའི་སྒྲུབ་ཐབས། ཞི་གནས་
སྒོ་ཚུལ་དང་དབུ་མའི་ལྟ་ཁྲིད་སོགས་གདམས་པ་ཤིན་ཏུ་ཟབ་པ་སྣ་ཚོགས། སྨོན་
ལམ་ཤིས་བརྗོད་ལ་སོགས་ པ་ གདམས་ པ་ཤིན་ཏུ་མང་ པོ་ ཕྱོགས་ གཅིག་ཏུ་
བསྒྲིགས་པ། བཀྲ་ཤིས་རྩེ་པ་ནང་སོ་བློ་བཟང་དབང་རྒྱལ་ལ་གདམས་པའི་ཞལ་
གདམས། བསངས་ཀྱི་ཆོ་ག་དངོས་གྲུབ་ཀྱི་གཟི་འོད་འབར་བ་ངོ་མཚར་རིན་པོ་
ཆེའི་ ཕྲེང་ བ། བསངས་ ཀྱི་ ཆོ་ ག་ དངོས་ གྲུབ་ གཟི་ འོད་ འབར་ བ་ འབྲིང་ པ།
བསངས་ཆོག་བཀྲ་ཤིས་ཆར་འབེབས་མཆོད་སྤྲིན་རྒྱ་མཚོ་རྣམས་མཛད་དོ། །དེ་
ལྟར་རྗེ་འདིས་དགུང་ལོ་བརྒྱ་ཕྲག་བརྒལ་བའི་བར་དུ་བསྟན་པའི་བྱ་བ་མཛད་པ་
ན། རྗེ་ ཉིད་ ཀྱི་ ཞལ་ནས། འཇིགས་རུང་ སྙིགས་མ་ལྔ་ ཡི་མེ་ འབར་བས། །མི་
རྣམས་ཚེ་ཐུང་འདོད་དགུའི་འབྱོར་པ་ནི། །རུས་སྦལ་སྤུ་ལྟར་མཚུངས་པའི་དུས་
མཐའ་ འདིར། །བདེ་ གཤེགས་ སྐུ་ གསུང་ ཐུགས་ ཀྱི་རྟེན་ བསྒྲུབས་ཤིང༌། །རིས་
མེད་འདུན་ལྡན་རྒྱ་མཚོའི་ཚོགས་རྣམས་ལ། །མཆོད་སྦྱིན་རྣམ་མང་མེ་ཏོག་གིས་
མཆོད་པ། །བརྒྱ་ཕྲག་ལོ་ལས་བརྒལ་བའི་ནང་བསྒྲུབས་པ། །རློམ་སེམས་བྲལ་
པས་རྨད་བྱུང་སྐལ་བ་བཟང་། །ཞེས་གསུངས་པ་ལྟར་རོ། །དེ་ནས་སྐུ་ཚེ་འདིའི་
དངོས་ཀྱི་གདུལ་བྱ་ཕལ་ཆེར་རྫོགས་པ་ན། ཞིང་རྗེ་བའི་སྔ་ལྟས་སུ་སྐུ་གཟུགས་
སྔར་དང་མི་འདྲ་བར་བྱིས་པ་ལོ་བརྒྱད་ཙམ་གྱི་བོང་ཚོད་གཞོན་ཤ་ཆགས་ཤིང་
འོད་ ཀྱི་རང་བཞིན་ཏུ་གྱུར་ཅིང་། ཐུགས་དམ་ཟབ་མོ་ལས་ གཡོ་བ་མེད་ པར་
བཞུགས་ཤིང་ཐུན་མཚམས་རྣམས་སུ་བྱམས་པས་དམ་བཅས་པའི་གཟུངས་གཙོ་
བོར་ཞལ་ཏོན་དུ་མཛད་པ་དང༌། གསོལ་དཔོན་བློ་བཟང་བསྟན་འཛིན་སོགས་ལ་
- 198 -



ལམ་རིམ་བླ་མ་བརྒྱུད་པའི་རྣམ་ཐར།
མི་རྟག་པའི་གསུང་གླེང་མང་པོ་དང༌། སྔ་ཕྱིར་འཁོར་བའི་མཐའ་དང་མཉམ་ཙམ་
དུ། རྒྱ་ཆེ་རིང་བའི་ཉིན་དང་མཚན་གྱུར་ལ། །དེ་འདྲ་བསགས་པས་ལོར་གྱུར་
དུས་ རིང་ བའི། །བསྐལ་ པ་ རྒྱ་ མཚོའི་ ཆུ་ ཐིགས་ གྲངས་ རྙེད་ ཀྱིས། །བྱང་ ཆུབ་
མཆོག་གི་སེམས་གཅིག་སྐྱེ་འགྱུར་ལ། །དེ་འདྲའི་རྣམ་པས་ཚོགས་གཞན་རེ་རེ་
ཞིང་། །སྒྲུབ་དགོས་གྱུར་ཀྱང་སྙིང་རྗེས་སྐྱོ་བ་མེད། །བྱང་ཆུབ་དམ་པ་སྒྱིད་ལུག་
མེད་པར་སྒྲུབ། །འཁོར་ཚེ་རང་གི་སྡུག་བསྔལ་སེམས་བཏང་ཞིང་། །གོ་ཆ་བརྟན་
པ་དཔག་ཡས་དེ་བསྐྱེད་ན། །བརྟུལ་ཞུགས་དཔའ་བོ་སྙིང་རྗེའི་ངང་ཅན་ལ། །
ཡང་དག་བླངས་པ་དང་པོ་ཡིན་པར་བརྗོད། །ཅེས་སོགས་བྱང་ཆུབ་ཀྱི་སེམས་
རླབས་ཆེན་པོས་ནམ་མཁའ་མ་ཟད་ཀྱི་བར་དུ་སེམས་ཅན་གྱི་དོན་མཛད་པ་ལ་སྐྱོ་
ངལ་མེད་པའི་གསུང་ཡང་ཡང་འབྱོར་པ་ཞིག་བྱུང་། དེ་ནས་བཀྲ་ཤིས་ལྷུན་པོའི་
དགེ་འདུན་རྣམས་ཀྱིས་གཙོས་དད་ལྡན་ཚང་མས་ཞབས་པད་བརྟན་དགོས་ཞེས་
ཞུས་ཤིང་ཞབས་བརྟན་ཚིགས་བཅད་གཅིག་ཀྱང་གནང་དགོས་ཞེས་ཞུས་པར།
ཐུབ་དབང་གཉིས་པ་བློ་བཟང་གྲགས་པ་ཡི། །མདོ་སྔགས་ཆོས་རྒྱལ་མཚན་འོད་
འབར་ བས། །མཐའ་ ཡས་ གདུལ་ བྱའི་ རྨོངས་ པ་ ཀུན་ སེལ་ ཞིང་། །ཕན་ བདེ་
འདབ་བརྒྱའི་དགའ་ཚལ་རྒྱས་གྱུར་ཅིག །ཅེས་པ་འཕྲལ་ལ་གནང་ནས་བཞད་མོ་
ཅུང་ཟད་མཛད་ཅིང་། སྐྱོན་མེད་ང་རྒས་ཁོགས་ལོ་བརྒྱ་ཕྲག་ལོན་པ་ཡིན་པས།
བསྟན་པའི་དཔལ་དུ་བླ་མ་རིན་པོ་ཆེ་ཞབས་པད་བརྟན་ཡང་གསུང་བ་ལས་
བཞུགས་པའི་ཞལ་བཞེས་མ་གནང་། དེ་ནས་དགེ་བྱེད་ཅེས་པ་ཆུ་ཕོ་སྟག་གི་ལོ་དྲི་
ཞིམ་ཟླ་བའི་ཚེས་བཅུ་གསུམ་གྱི་ཉིན་སྐུའི་བཀོད་པ་བསྡུད་དུ་ཉེ་བ་ན་ཞབས་རྡོ་རྗེ་
སྐྱིལ་ཀྲུང་མཛད་དེ་མཉམ་གཞག་ལ་བཞུགས་ནས་འོད་གསལ་ཆོས་སྐུ་མངོན་དུ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཛད། འོད་གསལ་དེ་ལས་བཞེངས་མ་ཐག་དགའ་ལྡན་ཆོས་ཀྱི་ཕོ་བྲང་དུ་མི་
ཕམ་འཇམ་དཔལ་སྙིང་པོའི་ཞབས་དྲུང་དུ་ཕེབས་ཏེ་མཆོད་སྤྲིན་རྒྱ་མཚོས་མཆོད་
ཅིང་གཞན་ཡང་སངས་རྒྱས་ཀྱི་ཞིང་རབ་འབྱམས་མུ་མེད་པར་དེ་སྙེད་ཀྱི་སྤྲུལ་
པའི་བཀོད་པ་བསྟན་ཏེ་རྒྱལ་བ་སྲས་བཅས་ཐམས་ཅད་མཆོད་པ་དང་མཁའ་ཁྱབ་
ཀྱི་གདུལ་བྱ་རྣམས་ལ་རང་རང་གི་སྐལ་བ་དང་འཚམ་པར་སྐུའི་བཀོད་པ་བསྟན་
ཏེ་རང་རང་གི་དབང་པོ་དང་འཚམ་པའི་ཆོས་སྟོན་པ་སོགས་སེམས་ཅན་གྱི་དོན་
མཛད་པ་ལ་གཡེལ་བ་མེད་པའི་ངང་ནས་ཞིང་འདིར་ཐུབ་པའི་བསྟན་པ་སྤེལ་
བའི་ཕྱིར་སླར་ཡང་སྤྲུལ་པའི་སྐུ་བསྟན་ཏེ་སེམས་ཅན་གྱི་དོན་མཛད་པའི་ཚུལ་ནི་
འཆད་པར་འགྱུར་རོ། །དེ་ལྟར་རྗེ་བློ་བཟང་ཆོས་ཀྱི་རྒྱལ་མཚན་གྱིས་དགུང་ལོ་
བརྒྱ་ཕྲག་བརྒལ་བའི་བར་དུ་བསྟན་པའི་བྱ་བ་རྒྱ་ཆེན་པོ་མཛད་པས་སྐུ་ཚེ་སྟོད་
སྨད་བར་གསུམ་གྱི་སློབ་མ་བསྟན་འཛིན་དམ་པ་བགྲང་བ་ལས་འདས་བྱོན་པས་
མཐའ་ དག་ སུ་ཞིག་གིས་བགྲང་བར་ནུས། རྒྱུད་འཛིན་གྱི་གཙོ་བོ་ཐུབ་བསྟན་
རྫོགས་ཀྱི་བདག་པོར་མངའ་གསོལ་བ་ནི་གངས་ཅན་འགྲོ་བའི་མགོན་པོ་རྒྱལ་
དབང་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་དཔལ་བཟང་པོའོ། །
དབེན་པའི་རི་སུལ་དུ་སྒྲུབ་པ་སྙིང་པོར་མཛད་པའི་སྒོ་ནས་འཕྲིན་ལས་རྒྱ་
ཆེར་སྤེལ་བར་མཛད་པ་ནི་སྲས་ཀྱི་ཐུ་བོ་གྲུབ་པའི་དབང་ཕྱུག་བརྩོན་འགྲུས་རྒྱལ་
མཚན། གུ་གེ་ཆོས་རྗེ་སྙིང་སྟོབས་རྒྱ་མཚོ། རྗེ་ཉིད་ཀྱི་རྒྱལ་ཚབ་ཏུ་བཀྲ་ཤིས་ལྷུན་
པོའི་རྒྱུད་པ་གྲྭ་ཚང་གི་གདན་སར་མངའ་གསོལ་བ་རྡོ་རྗེ་འཛིན་པ་དཀོན་མཆོག་
རྒྱལ་མཚན། གྲུབ་པའི་དབང་ཕྱུག་གནས་བཅུ་རབ་འབྱམས་པ་དགེ་འདུན་རྒྱལ་
མཚན། སྙན་རྒྱུད་འཕྲིན་ལས་ཀྱི་བཀའ་བབ་དྲུང་པ་ལྟ་ཕུག་པ་དམ་ཆོས་རྒྱལ་
- 200 -



ལམ་རིམ་བླ་མ་བརྒྱུད་པའི་རྣམ་ཐར།
མཚན། ཞབས་དྲུང་ལྷ་པ་བློ་བཟང་བསྟན་པ་དར་རྒྱས། དབང་རྗེས་གནང་གི་
འཕྲིན་ལས་ཀྱི་བཀའ་བབ་སྐྱིད་ཤོད་ཞབས་དྲུང་ངག་དབང་བསྟན་འཛིན་འཕྲིན་
ལས། ཟབ་དོན་ལྟ་བའི་བཀའ་བབ་དཀའ་ཆེན་ནམ་མཁའ་རྡོ་རྗེ། དབང་ཕྱུག་གི་
སྟོབས་ ཀྱིས་བསྟན་པ་སྐྱོང་བའི་བཀའ་བབ་སེ་ཆེན་ཆོས་རྗེ་སོགས་ཉི་ཟླ་ལྟར་
ཡོངས་སུ་གྲགས་པའི་བསྟན་འཛིན་དམ་པའང་ཆེས་མང་ངོ༌།། །།
དྲུང་པ་རྒྱལ་ཚབ་བློ་བཟང་བརྩོན་འགྲུས་རྒྱལ་མཚན་གྱི་
རྣམ་ཐར་བཞུགས་སོ། །
དེ་ལ་སྲས་ཀྱི་ཐུ་བོ་དྲུང་པ་རྒྱལ་ཚབ་པ་བློ་བཟང་བརྩོན་འགྲུས་རྒྱལ་མཚན་
ནི། མངའ་རིས་ཆོས་རྒྱལ་སྐྱི་ལྡེ་ཉི་མ་མགོན་གྱི་གདུང་རྒྱུད་བཟང་བ་རྒྱལ་པོའི་
སྲས་སུ་སྐུ་འཁྲུངས། འཁྲུངས་ཙམ་ཉིད་ནས་སྔོན་གྱི་བག་ཆགས་བཟང་པོའི་མཐུ་
བརྟས་ཏེ། དཀོན་མཆོག་ལ་སྐྱབས་སུ་འགྲོ་ཞིང་དམ་པའི་ཆོས་ཁོ་ན་སེམས་པ་
ཞིག་བྱུང་། ཡབ་ཡུམ་མ་མ་དང་བཅས་པས་བསྐྱེད་བསྲིངས་ཏེ་ནར་སོན་པ་ན་
དབུས་གཙང་གི་ལྗོངས་སུ་དམ་པའི་ཆོས་འཚོལ་བ་ལ་འབྱོན་པར་བཞེད་པ་བྱུང་
ཡང་རྒྱལ་པོའི་སྲས་སུ་སོང་བས་རྒྱལ་བློན་འབངས་དང་བཅས་རྒྱལ་སྲིད་སྐྱོང་
དགོས་ཞེས་ཆོས་ལ་གཏོང་བའི་སྐབས་མེད་པ་ཞིག་བྱུང་བ་ན་ཡུན་རིང་པོ་ནས་
སྦྱངས་པའི་ཐུགས་བསྐྱེད་ཀྱི་མཐུས་ལ་དྭགས་རྒྱལ་པོས་དམག་དྲངས་ཏེ་བཟང་
བའི་རྒྱལ་ས་ཕྲོགས་པ་ན་འཆིང་བྱེད་ཐམས་ཅད་རང་སར་ཞིག་སྟེ་དམ་པ་འདི་པ་
དང་གྲོགས་ཁ་ཡར་བཅས་བྱ་བྲལ་གྱི་རྣམ་པས་དབུས་གཙང་དུ་ཕེབས་པ་ན་ལ་
དྭགས་རྒྱལ་པོས་ཤེས་ནས་བཟང་ལ་རྒྱལ་ པོའི་ སྲས་སུ་སོང་བས་བཟུང་ཞིང་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསོད་པར་བསྡིགས་པ་ན་གྲོགས་གཞན་རྣམས་ནི་འཇིགས་ཤིང་སྐྲག་པས་སྐད་
ངན་འདོན། དམ་པ་འདི་ནི་འཇིགས་སྐྲག་མེད་པར་མ་ཟད་ཐུགས་དགའ་ཞིང་
རངས་པར་གྱུར་ཏེ། ད་ལམ་བསད་ན་དབུས་གཙང་དུ་ཆོས་རྣམ་དག་ཅིག་བྱེད་དུ་
འགྲོ་བའི་འདུན་པ་བཟང་པོ་ཡོད་པ་འདིས་བག་ཆགས་བཟང་པོའི་ངང་དུ་ཤི་ན་
ཕྱི་མ་དབུས་གཙང་དུ་སྐྱེས་ནས་དམ་པའི་ཆོས་དང་འཇལ་བ་ཞིག་ངེས་པར་འོང་
དགོངས་པ་བྱུང་སྟེ་ཤིན་ཏུ་དགྱེས་པར་མཛད། ཚུལ་འདི་ནི་དཔག་པར་དཀའ་
བའི་རྣམ་ཐར་ཏེ་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་སོང་ཞིང་
ལས་འབྲས་ལ་ཡིད་ཆེས་ཀྱི་དད་པ་བཅོས་མ་མིན་པ་ཡོད་པས་འགྲོ་བ་བཞིས་
ཆོས་ལས་མི་འདའ་བ་དང་། ཆོས་ ཀྱི་ ཕྱིར་ དུ་ སྲོག་ ཀྱང་ གཏོང་ཕོད་ པའི་ སྙིང་
སྟོབས་ཡོད་པ། ཡུམ་སྡུད་པ་ལས། ཆོས་ཕྱིར་སྲོག་ཀྱང་འདོར་ལ་རྣལ་འབྱོར་རབ་
ཏུ་བརྩོན། ཞེས་གསུངས་པ་ལྟར་ཕྱིར་མི་ལྡོག་པའི་རྟགས་ཐོབ་པ་ཡིན་པས་ཕྱི་
རབས་ཀྱི་སྐྱེ་བོ་ཀུན་གྱིས་རྗེས་སུ་ཡི་རང་བར་བྱ་བའི་རྣམ་ཐར་རོ། །དེ་ནས་དམ་
པ་འདིའི་མཛད་སྤྱོད་ལ་དྭགས་རྒྱལ་པོའང་དད་ནས་གནོད་པ་མ་བྱས་པར་བཏང་།
དེ་ནས་དགུང་ལོ་ཉི་ཤུ་རྩ་བཞི་པ་ལ་དབུས་གཙང་དུ་ཕེབས་ནས་པཎ་ཆེན་བློ་
བཟང་ཆོས་ཀྱི་རྒྱལ་མཚན་གྱི་ཞབས་རྡུལ་སྤྱི་བོས་བླངས་ཏེ་དགེ་ཚུལ་དང་དགེ་
སློང་གི་སྡོམ་པ་རྣམས་རིམ་གྱིས་བཞེས། དེ་ནས་རྗེ་རིན་པོ་ཆེའི་རྣམ་ཐར་ལྟར་
དང་པོར་རྒྱ་ཆེན་ཐོས་པ་འཚོལ་བར་བཞེད་ནས་སེ་ར་བྱེས་གྲྭ་ཚང་དུ་བཞུགས་ཏེ་
འཁོར་སྟོན་དཔལ་འབྱོར་ལྷུན་གྲུབ་ཡོངས་འཛིན་དུ་བསྟེན་ནས་གཞུང་ལུགས་
སྦྱངས། དེ་ནས་དྭགས་པོ་གྲྭ་ཚང་དུ་ཕེབས་ཏེ་དཀའ་ཆེན་བཞི་ལ་བརྩོན་པ་ཆེན་
པོས་སྦྱོང་བར་མཛད། སླར་ ཡང་ སེ་རར་ ཕེབས་ནས་ཤིང་རྟ་ཆེན་ པོའི་ གཞུང་
- 202 -



ལམ་རིམ་བླ་མ་བརྒྱུད་པའི་རྣམ་ཐར།
རྣམས་ལ་ཞིབ་ཏུ་གཟིགས་ཤིང་ལོ་ཤས་བཞུགས། དེ་ནས་རྒྱུད་སྟོད་ལ་ཕེབས་ཏེ་
ལོ་ཤས་བཞུགས་ནས་རྒྱུད་སྡེ་རྒྱ་མཚོ་ལྟ་བུ་ལ་སྦྱངས། དེའི་ཚེ་རྒྱུད་པའི་བླ་མ་
བསྐོ་ཤག་ལ་བརྩོན་པ་ཆེན་པོ་བྱེད་པ་གཟིགས་པས་ཐུགས་སྐྱོ་ཤས་ཆེན་པོ་
འཁྲུངས་ཏེ་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞབས་དྲུང་དུ་ཕེབས་ནས་
གསུང་རབ་ཐམས་ཅད་ཀྱི་སྙིང་པོའི་དོན་རྒྱལ་བ་སྲས་བཅས་ཀུན་གྱི་བགྲོད་པ་
གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པའི་ཁྲིད་དཔལ་དབེན་ས་པ་སྙན་
བརྒྱུད་ཀྱི་མན་ངག་ལྟར་ཉམས་ལེན་མྱོང་ཁྲིད་དུ་མཛད་དེ་སྙན་བརྒྱུད་ཀྱི་མན་ངག་
ཞལ་ཤེས་གེགས་སེལ་བོགས་འདོན་དང་བཅས་པ་ལ་གདེང་ཐོབ་པར་མཛད། དེ་
ནས་འཇམ་མགོན་སྙན་བརྒྱུད་ཀྱི་མན་ངག་དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་
སྔོན་འགྲོ་ཁྲིད་ཆེན་བཞི་དང་བཅས་པ་མྱོང་ཁྲིད་དུ་གསན་ཏེ་གདེང་ཐོབ་པར་
མཛད། དེ་ནས་བློ་སྦྱོང་དོན་བདུན་མའི་ཁྲིད་དང་ནམ་མཁའ་སྒོ་འབྱེད་ཀྱི་
དབང་དང་གཅོད་ཡུལ་གྱི་ཟབ་ཁྲིད། རྒྱུད་སྡེ་བཞི་དང་འབྲེལ་བའི་དབང་ལུང་
མན་ངག་མཐའ་ཡས་པ་དང༌། ལྷག་པར་བསྐྱེད་རྫོགས་ཀྱི་ཁྲིད་རྣམས་དང་། ནཱ་རོ་
ཆོས་དྲུག་སོགས་རྗེ་ཐམས་ཅད་མཁྱེན་པའི་མན་ངག་ཞལ་ཤེས་རྣམས་རྫོགས་
པར་གསན། དེ་ནས་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་གཙང་ཕྱོགས་
ཀྱི་རི་ཁྲོད་རྣམས་སུ་སྒྲུབ་པ་བྱས་ན་ལེགས་པའི་བཀའ་ཕེབས་པ་ལྟར་རེ་ཤིག་
སྲད་ཕྱོགས་ལ་ཕེབས་ཏེ་རི་ཁྲོད་སྣ་ཚོགས་སུ་བཞུགས་ནས་སྒྲུབ་པ་མཛད། དེ་
ནས་རྟ་ནག་ཕྱོགས་ལ་ཕེབས་ཏེ་ཡོལ་དཀར་དང་གྲུབ་ཆེན་ཆོས་རྡོ་རྗེའི་འཁྲུངས་
ས་གོ་བོ་ཚང་དང་། རྗེ་འགོས་ཀྱི་སྒྲུབ་གནས་ཞལ་གཟིགས་རྣམས་སུ་བཞུགས་
ནས་སྒྲུབ་པ་དར་དྲག་ལ་རྒྱུན་རིང་བ་མཛད། དེ་སྐབས་བྱ་བྲལ་ཀུན་སྤངས་མཛད་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པས་བར་སྐབས་ཤིག་ན་བཟའ་ཤིན་ཏུ་དཀོན་པས་དགུན་དུས་ས་བྲུས་པའི་ཁུང་
བུར་རྩའི་སྦུབས་སུ་བཞུགས་ཏེ་སྒྲུབ་པ་མཛད་པ་སོགས་རྣལ་འབྱོར་གྱི་དབང་
ཕྱུག་མི་ལ་རས་པ་དང་མཚུངས་པའི་དཀའ་སྤྱད་ཀྱི་སྒོ་ནས་སྒྲུབ་པ་མཛད། དམ་
པ་འདི་ནི་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་སྤྱན་གྱི་འབྲས་བུ་ལྟར་སྐྱོང་
པ་མཛད་པ་ཞིག་ཡིན་པས་འཚོ་བས་ཕོངས་དོན་མི་འདུག་ཀྱང་འཇམ་མགོན་སྒྲུབ་
རྒྱུད་ཀྱི་བསྟན་པ་འཛིན་པའི་རྟེན་འབྲེལ་དང་སྔོན་བྱོན་དམ་པའི་རྣམ་ཐར་སྐྱོང་
བར་བཞེད་པ་དང་། རྗེ་བློ་བཟང་ཆོས་ཀྱི་རྒྱལ་མཚན་གྱིས་ཀྱང་རེ་ཞིག་དབེན་
པའི་རི་སུལ་དུ་འཚོ་བ་དཀའ་ཐུབ་ལ་གནས་ནས་སྒྲུབ་པ་སྙིང་པོར་མཛད་ན་
བསྟན་པ་ལ་ཕན་ཆེ་བར་གཟིགས་ནས་ཚུལ་དེ་ལྟ་བུའི་དཀའ་ཐུབ་ལ་སྦྱོར་བར་
མཛད་དོ། །དེ་ལྟར་འཇམ་མགོན་སྙན་བརྒྱུད་ཀྱི་མན་ངག་ལ་སྒྲུབ་པ་དར་དྲག་ལ་
རྒྱུན་རིང་བ་མཛད་པས་ལམ་ཐུན་མོང་བ་དང་ཐུན་མོང་མིན་པ་ཐམས་ཅད་ལ་
རྩོལ་བཅས་དང་རྩོལ་མེད་ཀྱི་མྱོང་བ་རིམ་གྱིས་ཐོན་ཏེ་ཕྱིར་མི་ལྡོག་པའི་གདེངས་
ཐོབ་པ་ན་སྐལ་བ་དང་ལྡན་པ་གཞན་དག་ལ་ཆོས་ཀྱི་བདུད་རྩི་སྩལ། རིམ་གྱིས་
འཕྲིན་ལས་ཇེ་རྒྱས་སུ་སོང་སྟེ་ས་ཆེན་པོའི་ཁྱོན་ཐམས་ཅད་སྙན་པའི་གྲགས་པས་
ཁྱབ་ནས་ཕྱོགས་མཐའ་དག་ནས་ཆོས་དོན་གཉེར་བ་འདུས་པ་རྣམས་ལ་གཙོ་
བོར་བྱང་ཆུབ་ལམ་གྱི་རིམ་པའི་ཁྲིད་རྒྱ་ཆེར་གནང་ཞིང་། རྗེ་རིན་པོ་ཆེའི་བསྟན་
པ་ལ་གཏིང་ནས་ཡིད་ཆེས་པའི་གདུལ་བྱ་མདོ་སྔགས་གཉིས་ཀའི་ལམ་གྱི་ལུས་
རྫོགས་པ་ལ་སློབ་པར་ནུས་པ་དག་ལ་དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་
རྒྱས་པར་གནང་། དེ་ཙམ་གྱི་བློའི་མཐུ་མེད་པ་རྗེའི་སྙན་བརྒྱུད་ལ་མོས་པ་ཆེ་བ་
དག་ལ་སྦྱོར་བའི་ཆོས་དྲུག་ལ་ནན་ཏན་དང་། དེ་ནས་སྐྱེས་བུ་གསུམ་གྱི་ལམ་ལ་
- 204 -



ལམ་རིམ་བླ་མ་བརྒྱུད་པའི་རྣམ་ཐར།
ཁྲིད་དེ་སྤྱོད་པ་སྤྱི་བསླབ་སོང་ནས་ཞི་ལྷག་གི་སྐབས་སུ་སླེབ་པ་ན་དགའ་ལྡན་
ཕྱག་རྒྱ་ཆེན་པོའི་ཟབ་ཁྲིད་ཐུན་མོང་བ་རེ་གནང་བར་མཛད། བློ་མཆོག་ཏུ་གྱུར་པ་
འགའ་ཞིག་ལ་བསྐྱེད་རྫོགས་ཀྱི་ཁྲིད་དང་ལྷག་པར་ནཱ་རོ་ཆོས་དྲུག་རྒྱས་པར་
གནང་བར་མཛད། དེ་ནས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་
མཚན་གྱིས་ཤངས་མདོ་རྒོད་ཚང་དུ་སྤོང་བ་བསམ་གཏན་གྱི་སྡེ་གསར་འཛུགས་
མཛད་པའི་མགོན་དུ་མངའ་གསོལ་ཏེ་སྐུ་ཚེའི་མཇུག་ལ་རྒོད་ཚང་དང་ལྷ་ལྔ་བྲག་
གཉིས་སུ་བཞུགས་ཏེ་བསྟན་པའི་བྱ་བ་རྒྱ་ཆེར་མཛད། མཐར་དགུང་ལོ་བརྒྱད་ཅུ་
གྱ་བཞི་པའི་ཐོག་སྐུ་ཚེ་འདིའི་དངོས་ཀྱི་གདུལ་བྱ་རྣམས་རྫོགས་པ་ན་ལྷ་ལྔ་བྲག་
ཏུ་སྐུའི་བཀོད་པ་བསྡུ་བ་ལ་ཕྱོགས་པ་ན་འཇམ་མགོན་སྒྲུབ་རྒྱུད་ཀྱི་བསྟན་པའི་ཆེ་
བ་འདོན་པར་བཞེད་ནས་འབྱུང་བའི་སྡུད་རིམ་རྣམས་རིམ་གྱིས་སོང་སྟེ་སྟོང་ཆེན་
འོད་གསལ་ལ་འཇུག་ཏུ་ཉེ་བ་ན་སྐུ་ལུས་མདའ་ལྟར་བསྲངས་ཏེ་འོད་གསལ་
ཐམས་ཅད་སྟོང་པའི་ངང་དུ་ཟླ་བ་ལྷག་ཙམ་གྱི་བར་དུ་ཐུགས་དམ་ལ་བཞུགས།
དེའི་ཚེ་དམ་པ་འདི་ཉིད་ཐུགས་དམ་ལ་བཞུགས་པའི་འོད་གསལ་ནི་འདི་ལྟ་བུ་
ཞིག་གོ་ཞེས་མཚོན་པ་ལྟར་དུ་དེ་སྐབས་ཟླ་བ་བཅུ་པའི་གནམ་གང་ལ་གཤེགས་
ནས་བཅུ་གཅིག་པའི་སྐབས་གྲང་ངར་ཆེ་ཞིང་རླུང་དམར་འཚུབ་པའི་སྐབས་ཡིན་
ཡང་དམ་པ་འདི་ཉིད་ཐུགས་དམ་ལས་མ་བཞེངས་ཀྱི་བར་སྟོན་གནམ་གཡའ་
དག་པ་ལྟར་དུ་ནམ་མཁའ་ཤིན་ཏུ་དྭངས་ཤིང་བསིར་བུའི་རྒྱུ་བ་ཕྲ་མོའང་མེད་
པར་ཤངས་ཁུལ་གྱི་རི་ཀླུངས་ཐམས་ཅད་ལ་དྲོད་སྐྱེས་ཏེ་ཤངས་ཆུའི་དར་ཆགས་
པའང་ཞིག་ནས་སྟོན་དུས་ལྟར་གྱུར་པ་སོགས་ཀུན་གྱི་མཐུན་སྣང་དུ་གྲུབ་པ་བྱུང་།
དེ་ནས་འོད་གསལ་ལས་བཞེངས་པ་ན་སྲས་ཀྱི་ཐུ་བོ་རྣམས་ཀྱིས་གཙོས་དད་ལྡན་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་ ཀྱིས་མཆོད་པ་ཚད་མེད་པར་ ཕུལ་ ཞིང་ སྐུ་གདུང་ཞུགས་ལ་ཕུལ་བས་
ཐུགས་ལྗགས་སྤྱན་གསུམ་མ་ཉམས་པར་བྱོན་པ་འགྲོ་བ་ལྷ་དང་བཅས་པའི་
བསོད་ནམས་ཀྱི་ཞིང་དུ་རྒོད་ཚང་རི་ཁྲོད་ཀྱི་དངུལ་གདུང་ནང་ན་བཞུགས་སོ། །
རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་བྱང་ཆུབ་ལམ་གྱི་རིམ་
པའི་ཁྲིད་ཡང་དང་ཡང་དུ་སྩལ་བས་བརྒྱུད་ཚུལ་མཐའ་ཡས་པ་ཡོད་ཅིང་། ལྷག་
པར་ཐུགས་སྲས་ཐུ་བོ་རྣམས་ལས་བརྒྱུད་ཚུལ་སོ་སོར་ཡོད་མོད། འཕྲིན་ལས་ཀྱི་
རྒྱུན་རིང་དུ་གནས་པ་ནི། རྗེ་བློ་བཟང་ཆོས་ཀྱི་རྒྱལ་མཚན་ནས་རྡོ་རྗེ་འཛིན་པ་
དཀོན་མཆོག་རྒྱལ་མཚན། དེ་ནས་རྗེ་བཙུན་བློ་བཟང་ཡེ་ཤེས་ལ་བརྒྱུད་པ་དང་།
ཡང་ རྗེ་ བློ་བཟང་ཆོས་ཀྱི་རྒྱལ་མཚན་ནས་དྲུང་ པ་རྟ་ཕུག་པ། དེ་ནས་རྗེ་དགེ་
ལེགས་རྒྱ་མཚོ་ལ་བརྒྱུད་པ་གཉིས་འཕྲིན་ལས་རྒྱ་ཆེ་རྒྱུན་རིང་བ་བྱུང་ལ། ཁོ་བོས་
ཀྱང་བརྒྱུད་པ་དེ་གཉིས་ཀ་ཐོབ་པ་ཡིན་པས་འདིར་ཡང་བརྒྱུད་པ་དེ་གཉིས་ཀའི་
བླ་མ་རྣམས་ཀྱི་རྣམ་ཐར་བརྗོད་པར་བྱའོ། །དེས་ན་བྱང་ཆུབ་ལམ་གྱི་རིམ་པ་ལ་
བློ་སྦྱོང་བར་འདོད་པ་རྣམས་ ཀྱིས་ རྗེ་བཙུན་བློ་བཟང་ཆོས་ཀྱི་རྒྱལ་མཚན་ལ་
གསོལ་བ་འདེབས་ཤིང་ རྗེ་འདིའི་རྣམ་ཐར་ལྟར་མདོ་སྔགས་ཀྱི་ལམ་གྱི་ལུས་
ཡོངས་སུ་རྫོགས་པ་ལ་འཁྲུལ་མེད་ཀྱི་ངེས་པ་བརྟན་པོ་རྙེད་པར་བྱས་ཏེ་ཇི་ལྟར་
ཉམས་སུ་ལེན་ཚུལ་འཇམ་མགོན་སྙན་བརྒྱུད་ཀྱི་མན་ངག་ཐོབ་བར་བྱས་ལ་ཁ་ཕྱི་
ལྟར་མ་སོང་བར་སྒྲུབ་པ་སྙིང་པོར་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་
པར་བྱའོ།། །།
- 206 -



ལམ་རིམ་བླ་མ་བརྒྱུད་པའི་རྣམ་ཐར།
རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་
རྣམ་ཐར་བཞུགས་སོ། ། །
དཀོན་མཆོག་གསུམ་གྱི་མཁྱེན་བརྩེ་གཅིག་བསྡུས་ནས། །རྒྱལ་བ་གཉིས་
པའི་ལུང་རྟོགས་དམ་ཆོས་ཀྱི། །བཤད་སྒྲུབ་རྒྱལ་མཚན་འཛིན་པའི་མཆོག་གྱུར་
པ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །ཞེས་བསྔགས་པ།
རྡོ་རྗེ་འཛིན་པ་དཀོན་མཆོག་རྒྱལ་མཚན་ནི། ལ་སྟོད་ཤེལ་དཀར་གྱི་ས་ཕྱོགས་
མཚོ་སྒོ་ལྷུན་གྲུབ་སྒང་ཆེན་ནས་ཀྱི་སྲས་སུ་ཡོངས་འཛིན་ཞེས་པ་ཆུ་ཕོ་བྱི་བའི་
ལོར་སྐུ་འཁྲུངས། སྔོན་གྱི་བག་ཆགས་བཟང་པོས་གཞོན་ནུའི་དུས་ཉིད་ནས་སྡེ་
དཔོན་ཆེན་པོའི་སྟོབས་འབྱོར་ལ་མ་ཆགས་པར་ཆོས་རྣམ་དག་ཅིག་བྱེད་པར་
ཐུགས་འདུན་འཁྲུངས། ཡབ་ཡུམ་འབངས་དང་བཅས་པས་ཀྱང་བཀག་པ་མེད་
པར་མཐུན་པའི་རྐྱེན་བྱས་ཏེ་ཆོས་གྲྭ་ཆེན་པོ་བཀྲ་ཤིས་ལྷུན་པོར་པཎ་ཆེན་ཐམས་
ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་ཞབས་དྲུང་དུ་རབ་ཏུ་བྱུང་སྟེ་དགེ་
ཚུལ་གྱི་སྡོམ་པ་བཞེས། མཚན་དཀོན་མཆོག་རྒྱལ་མཚན་ཞེས་བཏགས། ཤར་རྩེ་
གྲྭ་ཚང་དུ་བཞུགས་ཏེ་ཐོག་མར་རིག་པའི་སྒོ་འབྱེད་མཚན་ཉིད་དང་མཚོན་བྱའི་
རྣམ་གཞག །སྤྱི་དང་བྱེ་བྲག་གི་རྣམ་གཞག་སོགས་བསྡུས་པ་ལ་སྦྱངས། སྐྱེས་
ཐོབ་ཀྱི་ཤེས་རབ་ཤིན་ཏུ་ཆེ་བས་རིང་པོར་མ་ཐོགས་པར་སྦྱོར་བ་རྩི་བ་ལ་ཐོགས་
པ་མེད་པར་གྱུར་ཏེ་ཀུན་མཁྱེན་ལེགས་པ་དོན་གྲུབ་ཀྱི་ཡིག་ཆའི་སྟེང་ནས་ཚད་མ་
རྣམ་འགྲེལ་གྱི་མཐའ་གཅོད་སྤྱི་དོན་རྣམས་ལ་སྦྱངས། དེ་ནས་དྲི་མ་མེད་པའི་
རིགས་པའི་སྟོབས་ཆེས་ཆེར་རྒྱས་པ་ན་རྒྱལ་ཚབ་དར་མ་རིན་ཆེན་གྱིས་མཛད་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའི་རྣམ་བཤད་ཐར་ལམ་གསལ་བྱེད་དང་། མཁས་གྲུབ་ཐམས་ཅད་མཁྱེན་པས་
མཛད་པའི་ཊིཀ་ཆེན་རིག་པའི་རྒྱ་མཚོ་གཉིས་ཀྱི་སྟེང་ནས་རྣམ་འགྲེལ་གྱི་གཞུང་
ལ་སྦྱངས་ཏེ་མཁས་པའི་ཕུལ་དུ་ཕྱིན་པར་གྱུར་པ་ན་བཀྲ་ཤིས་ལྷུན་པོའི་མཁན་
སློབ་དགེ་འདུན་ཚང་མའི་དབུས་སུ་དམ་བཅའ་བཞག་སྟེ་ཐོས་བསམ་གླིང་ན་
མཁས་པར་གྲགས་པ་དཔལ་ཚུལ་ཞེས་པ་ཞིག་དང་། བགྲོ་གླེང་ལ་བཞེངས་ཏེ་དྲི་
མ་མེད་པའི་རིག་པའི་ང་རོས་རྒོལ་བའི་སྤོབས་པ་ལན་མེད་དུ་བྱས་ཏེ་མཁས་པའི་
གྲགས་པས་ཕྱོགས་ཐམས་ཅད་དུ་ཁྱབ་པར་གྱུར། དེ་ནས་ཕར་ཕྱིན་དང་དབུ་མ་
དང་འདུལ་བ་དང་མཛོད་རྣམས་ལ་སྦྱངས་ཏེ་གཞུང་ཆེན་མོ་དེ་དག་ལ་མཁས་པའི་
ཕུལ་དུ་ཕྱིན་པར་གྱུར་ པ་ན། གཞུང་དོན་གདམས་པར་ཤར་བའི་ཉམས་ལེན་
མཛད་བཞེད་ནས་ཐོག་མར་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་
མཚན་ལ་མཁན་པོར་གསོལ་བ་བཏབ་སྟེ་བསྙེན་པར་རྫོགས་པའི་སྡོམ་པ་བཞེས་
ནས་དྲན་ཤེས་བག་ཡོད་བརྟན་པོས་ ཁྲིམས་ཉིས་བརྒྱ་དང་ལྔ་བཅུ་ རྩ་ གསུམ་
བསྲུང་བ་ལ་གཡེལ་བ་མེད་པར་མཛད། དེ་ནས་པཎ་ཆེན་ཐམས་ཅད་མཁྱེན་པ་
ཆེན་པོ་དེ་ཉིད་ལ་དུས་གསུམ་གྱི་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་
ལམ་པོ་ཆེ་བྱང་ཆུབ་ལམ་གྱི་རིམ་པའི་ཟབ་ཁྲིད་དཔལ་དབེན་ས་སྙན་བརྒྱུད་ཀྱི་
མན་ངག་གེགས་སེལ་བོགས་འདོན་དང་བཅས་ཡོངས་སུ་རྫོགས་པ་གསན་དེ་
ནས་ བློ་སྦྱོང་དོན་བདུན་མའི་ ཁྲིད་དང་། ནམ་མཁའ་སྒོ་འབྱེད་ཀྱི་དབང་དང༌།
གཅོད་ཀྱི་ཟབ་ཁྲིད་དང༌། དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་སྔོན་འགྲོ་ཁྲིད་
ཆེན་བཞི་དང་བཅས་པ་ལེགས་པར་གསན། དེ་ནས་སྤྱིར་དབང་ལུང་མན་ངག་
མཐའ་ཡས་པ་དང་། ལྷག་པར་བདེ་གསང་འཇིགས་གསུམ་གྱི་དབང་དང་བསྐྱེད་
- 208 -



ལམ་རིམ་བླ་མ་བརྒྱུད་པའི་རྣམ་ཐར།
རྫོགས་ཀྱི་ཁྲིད་རྣམས་ལེགས་པར་གསན། དེ་ནས་མདོ་སྔགས་གཉིས་ཀའི་ལམ་
གྱི་ལུས་ཡོངས་སུ་རྫོགས་པ་ལ་འཁྲུལ་མེད་ཀྱི་ངེས་པ་བརྟན་པོ་རྙེད་པ་ན་ཚེ་
འདིའི་འཁྲི་བ་བཅད་དེ་དབེན་པའི་གནས་སུ་ཚེ་དང་སྒྲུབ་པ་སྙོམས་པ་རྣལ་འབྱོར་
གྱི་དབང་ཕྱུག་མི་ལ་རས་པ་དང་གྲུབ་ཆེན་དབེན་ས་པ་ཡབ་སྲས་ཀྱི་རྣམ་ཐར་
འཁྱོངས་པ་ཞིག་ཅིས་ཀྱང་བྱེད་སྙམ་དུ་ཐག་བཅད་དེ་པཎ་ཆེན་ཐམས་ཅད་མཁྱེན་
པ་བློ་བཟང་ཆོས་ཀྱི་རྒྱལ་མཚན་ལ་སྐྱབས་འཇུག་ཞུས་ཏེ་དབེན་དགོན་དུ་ཚེ་
མཚམས་ལ་བཞུགས། དེའི་ཚེ་ཉིན་རེ་བཞིན་ཉམས་ལེན་གྱི་རྟོགས་པ་གོང་འཕེལ་
དུ་གྱུར་ཏེ་སྒོ་གསུམ་དྲན་པ་ཉེ་བར་གཞག་ནས་སྡོམ་པ་གསུམ་གྱི་བཅས་མཚམས་
དང་འགལ་བའི་ཉེས་ལྟུང་ཕྲ་མོས་ཀྱང་མ་གོས་པ་ཞིག་བྱེད་སྙམ་དུ་འདུན་པ་
ཤུགས་དྲག་ཏུ་མཛད་ཅིང་རང་ལ་རང་གིས་བསྐུལ་བའི་དམ་བཅའི་ཉམས་མགུར་
ཡང་འདི་ལྟར་མཛད་དེ། ན་མོ་གུ་རུ་བྷུ བླ་མ་དང་ཡི་དམ་དཀོན་མཆོག་
གསུམ། །བདག་མོས་པའི་སྤྱི་གཙུག་རྒྱན་དུ་བཞུགས། །ད་ཇི་ལྟར་བསམ་པའི་
དོན་འདི་རྣམས། །དུས་མྱུར་དུ་འགྲུབ་པར་བྱིན་གྱིས་རློབས། ཁྱེད་བཀའ་སྡོད་
ཆོས་སྐྱོང་སྲུང་མའི་ཚོགས། །མི་ཁོ་བོའི་གྲོས་འདེབས་གསན་མཛོད་ལ། །གྲོས་ཇི་
བཞིན་ཐེབས་ པའི་ བར་ ཆད་ཀུན། །དུས་ད་ ལྟ་ སེལ་བར་མཛད་དུ་གསོལ། །
གཟུགས་མི་ལ་དུད་འགྲོའི་བསམ་པ་ཅན། །ངོ་ཚ་བས་མི་ཕན་ཅུང་ཟད་ཉོན། །
ངས་ ཁྱོད་ ཀྱི་ སེམས་ལ་གྲོས་ཤིག་འདེབས། །དོན་དེ་ ཕྱིར་ མཚང་ གཏམ་ཚིག་
གསུམ་སྨྲ། །རྟེན་ རྙེད་ པར་ དཀའ་ བའི་ དལ་ འབྱོར་རྙེད། །ལམ་ མཇལ་ དཀའ་
སངས་རྒྱས་བསྟན་དང་མཇལ། །ཕ་མཚན་ལྡན་ བླ་མའི་ཚོགས་རྣམས་ ཀྱིས། །
ཆོས་ཟང་ཟིང་དྲིན་གྱིས་རྒྱུན་དུ་བསྐྱངས། ཁྱོད་དལ་འབྱོར་ལོག་པའི་ལམ་དང་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྦྱར། །ལམ་སངས་རྒྱས་བསྟན་པ་དྲི་མས་བསྒོས། །རྗེ་མཚན་ལྡན་བླ་མའི་ཚོགས་
རྣམས་བསླུས། །མི་ཁྱོད་ལ་མཚང་ཆེན་འདི་རྣམས་མཐོང་། །མི་ཁྱེད་ཀྱིས་ད་ལྟ་
ཕན་ ཆད་ ལ། །ཆོས་ ཚུལ་ བཞིན་སྐད་ཅིག་ མ་ བྱས་ པར། །གཟུགས་ ཆོས་ པའི་
གཟུགས་སུ་བྱས་ནས་ཀྱང་། །ལོངས་ཅི་སྤྱད་དད་རྫ་ས་གཤིན་རྫས་ཀྱིས། །རྟེན་
དལ་འབྱོར་ལོག་པའི་གཡང་ལ་བསྐྱུར། །ཕ་བླ་མ་མཁན་སློབ་མཚན་ལྡན་ལ། །
ལམ་སྡོམ་པ་གསུམ་གྱི་བཀའ་དྲིན་ནོས། ཁྱོད་རྩ་བའི་ཉེས་པ་མེད་འདོད་ཀྱང་། །
རྗེ་རྒྱལ་བའི་བཅས་པ་ཤིན་ཏུ་ཕྲ། ཁྱོད་དབང་པོ་བརྟུལ་ཞིང་གཉེན་པོ་ཞན། །རྒྱུ་
དེས་ན་བསྟན་པ་དྲི་མས་བསྒོས་། །སྔ་རྡོ་རྗེ་ཐེག་པའི་སྡོམ་པ་དང་། །ལམ་བྱང་
ཆུབ་སེམས་དཔའི་བསླབ་པ་ལ། །དགྲ་རྩ་བའི་ལྟུང་བ་ཆར་ལྟར་བབས། །གཞན་
སྡོམ་པའི་ཡན་ལག་ཕྲ་རག་ཀུན། །ཕལ་ཆེ་བ་ཤེས་བཞིན་ཁྱད་དུ་བསད། །འགའ་
མི་ཤེས་དབང་གིས་ལོག་པར་སྤྱད། །རྒྱུད་ལྟུང་བའི་མི་གཙང་འདམ་དུ་བྱིངས།
ཁྱོད་དེ་ལྟར་གྱུར་ཀྱང་རབ་བྱུང་སོགས། །ལས་དགེ་སློང་བྱེད་རྒྱུ་གང་ཡིན་དང་། །
དབང་བསྐུར་སོགས་རྡོ་རྗེ་སློབ་དཔོན་གྱི། །ལས་བྱེད་པ་ཡ་ང་བག་ཚ་མེད། །རྒྱུ་
དེས་ན་བསྟན་པ་དྲི་མས་བསྒོས། །ཆོས་ཟབ་ཅིང་རྒྱ་ཆེ་བདུད་རྩིའི་རྒྱུན། །མི་ཁྱོད་
ཀྱི་སྣོད་དུ་ཅི་བླུགས་ཀྱང་། །ཆོས་ཚིག་དོན་སྣོད་ཀྱིས་མ་ཐུབ་པས། །དོན་དེ་ལས་
བསླུས་ཐབས་ཆེ་བ་ཅི། །ལར་དེ་ ལྟར་འབྱུང་བའི་རྒྱུ་མཚན་ཡང་། །ཆོས་ཚིག་
བཞིའི་དོན་ཡང་མ་རྟོགས་པར། །རང་མཁས་པར་འཛིན་པའི་ང་རྒྱལ་དང་། །རྒྱུད་
ལྟུང་བའི་ནང་དུ་བྱིང་ནས་ཀྱང་། །རང་བཙུན་པར་འཛིན་པའི་ལོག་ལྟ་དང་། །
སེམས་ཆགས་སྡང་ དབང་ དུ་ གྱུར་ པ་ལ། །རང་བཟང་ པོར་ འདོད་ པའི་ ཁེངས་
སེམས་ཅན། །ལས་ཅི་བྱས་ཆོས་བརྒྱད་བྱེད་བཞིན་དུ། །རང་ཆོས་པར་རློམ་པའི་
- 210 -



ལམ་རིམ་བླ་མ་བརྒྱུད་པའི་རྣམ་ཐར།
རློམ་སེམས་དེས། །བདུད་དེ་བཞིན་སྙིང་ལ་ཞུགས་པས་ལན། །བདུད་ སྙིང་ལ་
འཇུག་པའི་རྩ་བ་ཡང། །ལུས་གཟུགས་བརྙན་མི་ཁྱུར་བསྡད་པ་དང་། །གཏམ་མི་
ཟེར་ ཁ་ ལ་ ཉན་པ་དང༌། །བློ་མི་མཐུན་མི་དང་བསྟུན་པས་ལན། །མཚང་འདི་
རྣམས་ཡོད་མེད་སེམས་ལ་དྲིས། །རྒྱུ་དེ་རྣམས་ཡིན་མིན་བསམ་མནོ་ཐོངས། །
སྔར་མཚང་དུ་མ་ཤེས་དོན་སྙིང་རུལ། །དོན་དེ་ཕྱིར་སྔར་བྱས་དོན་མེད་སོང་། །ད་
ཚེ་ མཇུག་ ནམ་ མཁའི་ གློག་ འདྲ་ འདི། །རྟེན་ དལ་ འབྱོར་ སྙིང་ པོ་ ལེན་ འདོད་
ཅིང་། །རང་ ལེགས་ པའི་ ལམ་ དུ་ འཇུག་ འདོད་ ན། །མཚང་ ཡུལ་ ནས་ འདོན་
ལུགས་དེ་ལྟར་མཛོད། །ཆོས་ཚིག་གཅིག་མ་གོའི་མཁས་པ་དང༌
། ཁོ་བླུན་ཅིང་
རྨོངས་པའི་བ་གླང་གཉིས། །མཁས་མི་མཁས་ཁྱད་པར་གང་གིས་འབྱེད། ཁོ་བ་
གླང་མཁས་པར་འཛིན་པ་མེད། །ཆོས་དེ་ཡིས་བ་གླང་ཁྱད་པར་འཕགས། །རྒྱུད་
ལྟུང་བས་གོས་པའི་བཙན་པོ་དང༌། །ཟས་མི་གཙང་ཟ་བའི་ཁྱི་ ཕག་གཉིས། །
བཙུན་མི་བཙུན་ཁྱད་པར་གང་གིས་འབྱེད། ཁོ་ཁྱི་ཕག་བཙུན་པོར་ལྟ་བ་མེད། །
ཆོས་དེ་ཡིས་ཁྱི་ཕག་ཁྱད་པར་འཕགས། །གནོད་གང་འཁྱོལ་བྱེད་པའི་བཟང་པོ་
དང༌། ཁྲེལ་ གཏོང་ནས་བོར་པའི་ཕྱག་ཁྱེར་གཉིས། །བཟང་མི་བཟང་ཁྱད་པར་
གང་གིས་འབྱེད། །བཟང་མི་བཟང་ཁྱད་པར་མེད་པ་ལ། ཁོ་གྱག་ཁྱེར་བཟང་པོར་
འདོད་པ་མེད། །ཆོས་དེ་ཡིས་ གྱག་ཁྱེར་ཁྱད་པར་འཕགས། །ལས་ཆོས་བརྒྱད་
བྱེད་པའི་ཆོས་པ་དང༌། ཁྲམ་གཡོ་སྒྱུ་བྱེད་པའི་ཁྱིམ་པ་གཉིས། །ཆོས་བྱེད་མེད་
ཁྱད་པར་གང་གིས་འབྱེད། །ཆོས་བྱེད་མེད་ཁྱད་པར་མེད་པ་ལ། ཁོ་ཁྱིམ་པ་ཆོས་
ཀྱིས་ རློམས་ པ་ མེད། །ཆོས་ དེ་ ཡིས་ ཁྱིམ་ པ་ ཁྱད་ པར་ འཕགས། ཁྱོད་མཁས་
བཙུན་བཟང་ པོར་འདོད་ པ་དང༌། །ཆོས་བྱས་ སོ་ སྙམ་ པའི་འཁྲུལ་པ་ཞིག །ད་
211 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མེས་པོའི་ཤུལ་བཞག་ལས།
ཁྱོད་ ལས་ དམན་ པའི་ སེམས་ ཅན་ སུ། །དེ་ཤེས་ན་དམན་ཆ་འཛིན་རེ་རན། །
སེམས་མི་གལ་མི་སྙེག་དམན་ཆ་བཟུང་། །ལུས་མེ་ཡེ་གསེབ་ནས་ད་བུད་ལ། །
གནས་ མི་ མེད་ ས་ ཡི་བས་མཐའ་ སྟེན། །སེམས་ ཚེ་འདིའི་འཁྲི་བ་གཏིང་ནས་
ཆོད། །གྱོང་ ལྟོ་ གོས་ གཉིས་ ཀྱི་ སྟེང་ དུ་ བསྐུར། །ཟས་ དཀའ་ཐུབ་བཅུད་ལེན་
བདུད་རྩི་ཟོ། །གོས་ཕྱག་དར་ཁྲོད་ཀྱིས་ཆོག་ཤེས་སྟེན། །ད་དཀོར་ཟས་དུག་ཆུའི་
ཞེན་པ་སྤོངས། །རྒྱུད་སྡོམ་པ་གསུམ་གྱི་ནོར་ལུག་རྣམས། །བྱམས་སྙིང་རྗེ་ལྷག་
བསམ་ཐང་ཆེན་དུ། །དྲན་ཤེས་བཞིན་རྫི་བོས་ལེགས་སྐྱོངས་ལ། །ད་ཡན་ལག་
ཕྲ་མོ་ སྣ་ གཅིག་ ཀྱང་། །སེམས་ཉོན་མོངས་ དགྲ་ ལ་ མ་ཤོར་ བར། །རྒྱུད་ ཚུལ་
ཁྲིམས་འཕེལ་སྐབས་ཆེ་བར་མཛོད། །བློ་བླ་མ་དཀོན་མཆོག་གསུམ་ལ་གཏོད། །
དུས་འབྲལ་མེད་རྒྱུན་དུ་གསོལ་བ་ཐོབ། །ཆོས་ཐོས་བསམ་སྒོམ་གསུམ་ཚུལ་
བཞིན་གྱིས། །སེམས་དངོས་འཛིན་འཁྲུལ་པ་རྩད་ནས་ཆོད། །མི་སྨྲ་མཁས་ཆོས་
བརྒྱད་སློབ་བྱུང་ན། །ཚིག་གཅིག་ཀྱང་དེ་ལ་མ་ཉན་པར། །སྟོབས་ཅི་ཡོད་དེ་ཡི་
ལོག་ ཕྱོགས་ སྒྲུབས། ཁོ་ གཏིང་ནས་ མ་ དགའ་ འགྱོད་པ་མེད། །ད་ གཏམ་ དང་
གྲོགས་ངན་སྣ་ཚོགས་དང་། །མི་ཀུན་གྱིས་རིང་དུ་སྤངས་པ་དང༌། །འཕྲལ་འཚོ་
བའི་ཡོ་བྱད་དཀོན་པ་སོགས། ཁོང་འཇིག་རྟེན་ཆོས་དང་མི་མཐུན་པའི། །རྐྱེན་མི་
འདོད་སྣ་ཚོགས་ཅི་བྱུང་ཡང་། །ཆོས་སྙིང་ནས་བྱེད་པའི་བསམ་པ་གྲུབ། །མཚང་
ཡུལ་ འདོན་ སེམས་ ལ་ གྲོས་ འདེབས་ འདི། །རང་ ཉིད་ ཀྱི་དོགས་ནས་ སྨྲས་ པ་
ཡིན། །གྲོས་ སེམས་ ལ་ ཞོག་ ལ་ ཉམས་ སུ་ ལོངས། །དུས་ གཏན་ གྱི་ མདུན་ མ་
འགྲུབ་ སྟེ་མཆི། །ཞེས་སོ། །དེ་སྐབས་པཎ་ཆེན་བློ་བཟང་ཆོས་ ཀྱི་རྒྱལ་མཚན་
དབེན་དགོན་དུ་ཕེབས་པ་ཞིག་གི་དུས། ནཱ་རོ་ཆོས་དྲུག་གི་ཟབ་ཁྲིད་རྒྱས་པ་ཞིག་
212 -



ལམ་རིམ་བླ་མ་བརྒྱུད་པའི་རྣམ་ཐར།
དགོས་ཞེས་པར་ཞུས་པཎ་ཆེན་ཐམས་ཅད་མཁྱེན་པ་ཆེན་པོ་དེ་ཉིད་སྤྱིར་ཡང་
དབེན་པའི་རི་སུལ་དུ་སྒྲུབ་པ་བྱེད་པ་རྣམས་ལ་ཤིན་ཏུ་དགྱེས་ཤིང་། ལྷག་པར་
དམ་པ་འདི་ཉིད་སྤྱན་གྱི་འབྲས་བུ་ལྟར་སྐྱོང་བར་མཛད་པས་མཚམས་གྲོལ་ན་
དགེ་སྦྱོར་ལ་གཡེང་བ་ཡོང་གསུངས་ནས་པཎ་ཆེན་ཐམས་ཅད་མཁྱེན་པ་ཆེན་པོ་
ཉིད་དམ་པ་འདིའི་སྒྲུབ་ཁང་དུ་ཕེབས་ནས་ནཱ་རོ་ཆོས་དྲུག་གི་ཁྲིད་རྒྱས་པར་སྩལ་
ཞིང་སྒྲུབ་པ་མཐར་ཕྱིན་པའི་ཕྱིར་ལམ་གྱིས་གེགས་སེལ་བོགས་འདོན་རྣམས་
ཞིབ་པར་གསུངས། གཞན་ཡང་མཚམས་ཁོངས་སུ་གྲུབ་པའི་དབང་ཕྱུག་གནས་
བཅུ་རབ་འབྱམས་པ་དགེ་འདུན་རྒྱལ་མཚན་གདན་དྲངས་ནས་མན་ངག་དུ་མ་
གསན་ཞིང་། ལྷག་པར་ནཱ་རོ་ཆོས་དྲུག་སྐོར་སོགས་འཁྲུལ་འཁོར་གྱི་སྐོར་རྣམས་
མཐིལ་ཕྱིན་པར་ཞུས་ནས་སྦྱངས་ཏེ་གདེང་ཐོབ་པར་མཛད་དེ་ལྟར་སྒྲུབ་པ་ཡུན་
རིང་དུ་མཛད་ནས་ ཉམས་རྟོགས་གོང་འཕེལ་དུ་གྱུར་ཏེ་ཚེ་འདི་ལ་ གཉེན་ཉེ་
འབྲེལ་ནོར་ལོངས་སྤྱོད་གང་ལའང་ཆགས་པ་མེད་པར་སྒྲུབ་པ་མཐར་ཕྱིན་པ་
དཔལ་ཤ་བ་རི་དང་མཚུངས་པ་ཞིག་བྱེད་དགོངས་པ་ཡོད་པ་ལ། པཎ་ཆེན་བློ་
བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོ་རྒྱུད་གྲྭ་གསར་འཛུགས་མཛད་
དེ་གཞུང་ལུགས་རབ་འབྱམས་ལ་སྦྱངས་པ་མཐར་ ཕྱིན་པའི་དགེ་བའི་བཤེས་
གཉེན་ཤ་སྟག་བསྡུས་ཏེ་རྒྱུད་གྲྭར་གཞུག་པར་མཛད་པའི་མགོན་དུ་དམ་པ་འདི་
ཉིད་འབྱོན་དགོས་པའི་བཀའ་ཕེབས་པ་ན་ཚེ་མཚམས་ལ་བཞུགས་པ་ཡིན་ཡང་
ཕྱོགས་བཅུའི་རྒྱལ་བ་ཐམས་ཅད་མཆོད་པ་བས་བླ་མའི་བ་སྤུའི་བུ་ག་གཅིག་
མཆོད་པ་ཕན་ཡོན་ཆེ་བར་གསུངས་པ་དང་། སངས་རྒྱས་ཀྱི་སར་མྱུར་བ་མྱུར་
བར་བགྲོད་པ་ལ་རྡོ་རྗེ་སློབ་དཔོན་གྱི་བཀའ་བཞིན་སྒྲུབ་པ་ཉིད་བསྔགས་པར་
213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱུད་དང་གྲུབ་ཆེན་གྱི་གཞུང་ཐམས་ཅད་ལས་གསུངས་པའི་ཚུལ་ལ་ངེས་པ་རྙེད་
ནས་ཚམ་ཚོམ་མེད་པར་མཚམས་གྲོལ་ཏེ་པཎ་ཆེན་བློ་བཟང་ཆོས་ཀྱི་རྒྱལ་མཚན་
གྱི་བཀའ་བཞིན་བཀྲ་ཤིས་ལྷུན་པོའི་སྔགས་ཁང་གི་གདན་སར་ཕེབས། པཎ་ཆེན་
ཐམས་ཅད་མཁྱེན་པ་ཆེན་པོ་བློ་བཟང་ཆོས་ཀྱི་རྒྱལ་མཚན་ལ་རྒྱུད་ཀྱི་རྒྱལ་པོ་
དཔལ་གསང་བ་འདུས་པ་འགྲེལ་པ་སྒྲོན་གསལ་མཆན་བུ། བསྡུས་དོན། མཐའ་
གཅོད་བཞིའི་སྒོ་ནས་འགྲེལ་ཚུལ་རྒྱལ་བ་ཙོང་ཁ་པ་ཆེན་པོའི་མན་ངག་རྣམས་
ལེགས་པར་ཞུས་མཐའ་དྲུག་དང་ཚུལ་བཞིའི་དཀའ་གནས་རྣམས་ལ་ཁོང་ན་
གནས་པའི་དོགས་པ་ཕྲ་མོའང་ཆོད་པར་མཛད་ནས་རྒྱུད་གྲྭར་བཞུགས་པའི་རབ་
འབྱམས་སྨྲ་བའི་སྡེ་རྣམས་ལ་ཆུ་བོའི་རྒྱུན་ལྟར་བཤད་ཅིང་། དཔལ་གསང་བ་
འདུས་པ་གཙོ་བོར་བཏོན། དཔལ་འཁོར་ལོ་སྡོམ་པ་རྡོ་རྗེ་འཇིགས་བྱེད། དུས་ཀྱི་
འཁོར་ལོ་རྣམས་ཀྱི་དབང་ལུང་མན་ངག་རྣམས་ཀྱང་རྒྱ་ཆེར་གནང་བས་རྒྱུད་གྲྭར་
བཞུགས་ པའི་ རབ་ འབྱམས་ སྨྲ་བའི་ སྡེ་ རྣམས་ དང་། ཕྱོགས་ མཐའ་ དག་ ནས་
འདུས་པའི་དོན་གཉེར་ཅན་མཐའ་དག་གསང་ཆེན་རྡོ་རྗེ་ཐེག་པའི་བདུད་རྩིས་
ཚིམ་ནས་དམ་པ་འདི་ལ་རྡོ་རྗེ་འཆང་དངོས་ཀྱི་འདུ་ཤེས་སྐྱེས་ཏེ་རྡོ་རྗེ་འཛིན་པ་
ཆེན་པོ་ཞེས་མཚན་ཡོངས་སུ་གྲགས་པར་གྱུར། དེ་སྐབས་རྗེ་བཙུན་བློ་བཟང་ཆོས་
ཀྱི་རྒྱལ་མཚན་དགུང་ལོ་བརྒྱར་ཉེ་བའི་དུས་སུ་ཕེབས་ནས་ཕྱོགས་ཀྱི་ཐ་གྲུ་ཀུན་
ནས་འདུས་པའི་ཆོས་དོན་གཉེར་བ་རྣམས་ལ་ཆོས་བཀའ་ཧ་ཅང་རྒྱ་ཆེ་བ་གནང་
བར་མ་མཛད་པ་ན། རྡོ་རྗེ་འཛིན་པ་ཆེན་པོ་འདིས་གདུལ་བྱ་སོ་སོའི་དབང་པོའི་
རིམ་པ་དང་འཚམས་པར་ལམ་རིམ་གྱི་ཁྲིད་དང་། བློ་སྦྱོང་གི་ཁྲིད་དང་། དགའ་
ལྡན་ཕྱག་རྒྱ་ཆེན་པོའི་ཟབ་ཁྲིད་དང་། བདེ་གསང་འཇིགས་གསུམ་གྱི་བསྐྱེད་
214 -



ལམ་རིམ་བླ་མ་བརྒྱུད་པའི་རྣམ་ཐར།
རྫོགས་ཀྱི་ཁྲིད་སོགས་མདོ་སྔགས་ཀྱི་ཆོས་མཐའ་ཡས་པ་སྩོལ་བར་མཛད། དེ་
ནས་ རྗེ་བཙུན་བློ་བཟང་ཆོས་ཀྱི་རྒྱལ་མཚན་ཞིང་གཤེགས་ནས་ཀྱང་རེ་ཤིག་
སྔགས་ཁང་གི་གདན་ས་མཛད་དེ་རྗེ་བློ་བཟང་ཆོས་ཀྱི་རྒྱལ་མཚན་གྱི་མན་ངག་
རྣམས་མི་ནུབ་ པར་བཟུང་ཞིང་སྤེལ། དེ་ནས་བྲུལ་ཚང་དུ་མཆོག་གི་སྤྲུལ་ སྐུ་
ཕེབས་པ་ན་གོང་ས་ལྔ་པ་ཆེན་པོས་བཀྲ་ཤིས་ལྷུན་པོའི་སྔགས་ཁང་གི་གདན་ས་
པ་དེ་པཎ་ཆེན་ཐམས་ཅད་མཁྱེན་པ་ཆེན་པོ་དེ་ཉིད་ཀྱི་ཐུགས་སྲས་ཐུ་བོ་ལུང་
རྟོགས་ཀྱི་ཡོན་ཏན་གང་ས་ནས་བཟང་བ་ཞིག་ཡིན་འདུག་པས་མཆོག་གི་སྤྲུལ་
སྐུར་བརྟག་དཔྱད་བྱེད་པ་དང་ངོས་འཛིན་པར་ཁོང་པ་བྱོན་ན་ལེགས་ཞེས་བཀའ་
ཕེབས་ལྟར་རྡོ་རྗེ་འཛིན་པ་དཀོན་མཆོག་རྒྱལ་མཚན་ཉིད་བྲུལ་ཚང་དུ་ཕེབས་ཏེ་
བརྟག་དཔྱད་མཛད་པས་མཆོག་གི་སྤྲུལ་སྐུར་འཁྲུལ་མེད་ཀྱི་ངེས་པ་རྙེད་ནས་སྐུ་
ཁྲུས་གསོལ་བ་དང་། སྐུ་ཚེ་རིང་ པའི་རྟེན་འབྲེལ་བསྒྲིག་པ་སོགས་མཛད། དེ་
ནས་མཆོག་གི་སྤྲུལ་སྐུ་བཀྲ་ཤིས་ལྷུན་པོར་གདན་དྲངས། འགྲོ་བ་ལྷ་དང་བཅས་
པའི་མགོན་དུ་མངའ་གསོལ་གྲུབ་ནས་སྔགས་ཁང་གི་གདན་ས་བཞག་སྟེ་ཤངས་
མཁའ་སྤྱོད་གཟིམ་སྤྱིལ་གསར་བསྐྲུན་གནང་ནས་སྤོང་བ་པའི་སྡེ་དང་བཅས་
བཞུགས་ཏེ། འཇམ་མགོན་སྙན་བརྒྱུད་ཀྱི་བསྟན་པ་འཛིན་ཅིང་སྤེལ་བར་མཛད།
དེ་ནས་མཆོག་གི་སྤྲུལ་པའི་སྐུ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་དགུང་
ལོ་ཉི་ཤུར་ཕེབས་པའི་ཚེ་རྡོ་རྗེ་འཛིན་པ་འདི་ཉིད་བླ་བྲང་རྒྱལ་མཚན་མཐོན་པོར་
གདན་དྲངས། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་མན་ངག་རྣམས་ཡོངས་
སུ་རྫོགས་པ་ཞིག་གནང་དགོས་པར་གསོལ་བ་བཏབ་པ་ན། རྡོ་རྗེ་འཛིན་པ་ཆེན་
པོ་འདིས་ཀྱང་དགྱེས་བཞིན་དུ་ཞལ་གྱིས་བཞེས་ཏེ་བླ་བྲང་རྒྱལ་མཚན་མཐོན་
སྒྲ
ཅ
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོའི་གཟིམ་ཆུང་དགའ་ལྡན་ཉིད་དུ་བཞུགས་ཏེ་ཐོག་མར་རྗེ་བཙུན་བློ་བཟང་ཡེ་
ཤེས་ལ་བསྙེན་རྫོགས་ཀྱི་སྡོམ་པ་ཕུལ། དེ་ནས་བྱང་ཆུབ་ལམ་གྱི་རིམ་པའི་དམར་
ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་སྟེང་ནས་ལམ་ཁྲིད་དཔལ་
དབེན་ས་སྙན་བརྒྱུད་ཀྱི་མན་ངག་ཞལ་ཤེས་ཡོངས་སུ་རྫོགས་པ་དང༌། དགའ་
ལྡན་ཕྱག་རྒྱ་ཆེན་པོའི་ཟབ་ཁྲིད་སྔོན་འགྲོ་ཁྲིད་ཆེན་བཞི་དང་བཅས་པ། ལྷག་པར་
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ཟབ་ལམ་བླ་མ་ལྷའི་རྣལ་འབྱོར་
གྱི་ཁྲིད་མན་ངག་ཞལ་ཤེས་མཐའ་དག་ཡོངས་སུ་རྫོགས་པ་དང༌། གསང་བདེ་
འཇིགས་གསུམ་གྱི་དབང་ལུང་བསྐྱིད་རྫོགས་ཀྱི་ཁྲིད་རྣམས་ཡོངས་སུ་རྫོགས་པ་
དང༌། གྲུབ་ཆེན་དྲིལ་བུ་ལུགས་ཀྱི་ཕྱི་ནང་གི་དཀྱིལ་འཁོར་དུ་དབང་བསྐུར་བ་
དང་ཟབ་ཁྲིད་རྣམས་ཡོངས་སུ་རྫོགས་པ་དང་གཞན་ཡང་རྒྱུད་སྡེ་བཞི་དང་འབྲེལ་
བའི་དབང་ལུང་མན་ངག་མཐའ་ཡས་པ་དང་། ཡོངས་སུ་གྲགས་པའི་ཆོས་སྐྱོང་
རྣམས་ཀྱི་རྗེས་གནང་སོགས་རྗེས་མཐའ་ཡས་པ་གནང་ཞིང་ཆོས་ཀྱི་བདག་པོ་ལ་
འཕྲོད་པར་མཛད་ནས་སྐུ་ཚེ་འདིའི་མཛད་པ་ཐམས་ཅད་རྫོགས་པ་དགུང་ལོ་
བདུན་ཅུ་དོན་དྲུག་པ་རབ་བྱུང་ཞེས་པ་མེ་མོ་ཡོས་ཀྱི་ལོ་ལ་བཀྲ་ཤིས་ལྷུན་པོའི་བླ་
བྲང་རྒྱལ་མཚན་མཐོན་པོ་ཉིད་དུ་ཆོ་འཕྲུལ་ཟླ་བའི་ཚེས་བཅུའི་ནང་གི་མངོན་བྱང་
མཚུངས་པར་སྐུའི་བཀོད་པ་བསྡུས་ཏེ་འོད་གསལ་ཆོས་སྐུ་མངོན་དུ་མཛད། དེའི་
ཚེ་བདེ་མཆོག་རྩ་རྒྱུད་ནས་ཇི་ལྟར་གསུངས་པ་ལྟར་གྱི་འོད་གསལ་མངོན་དུ་
མཛད་པའི་ཕྱི་ནང་གི་རྟགས་རྟེན་འབྲེལ་རྣམས་ཚང་བར་བྱུང་སྟེ་ནམ་མཁའ་
དྭངས་ཤིང་འཇའ་འོད་ཀྱིས་ཁྱབ་པ་སོགས་སྐྱེ་བོ་ཀུན་ལ་མཐུན་སྣང་དུ་བྱུང་སྟེ་
མཆོག་དམན་བར་མའི་སྐྱེ་བོ་མཐའ་དག་དད་ཅིང་གུས་པ་དང་འཇམ་མགོན་སྙན་
- 216 -



ལམ་རིམ་བླ་མ་བརྒྱུད་པའི་རྣམ་ཐར། །
བརྒྱུད་ཀྱི་བསྟན་པ་ལ་ཡིད་ཆེས་རྙེད་པར་མཛད་དོ། །དེ་ནས་རྗེ་བཙུན་ཐམས་
ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོས་ཕྱོགས་བཅུའི་སངས་རྒྱས་
ཐམས་ཅད་མཆོད་པ་བས་བླ་མ་མཆོད་པ་དོན་ཆེའོ་ཞེས་ཀུན་ལ་འདོམས་པའི་
ཕྱིར་སྐུ་གདུང་ལ་མཆོད་པ་ཚད་མེད་པས་མཆོད་དེ་དཔལ་དབེན་ས་པ་སྙན་བརྒྱུད་
ཀྱི་བསྟན་པ་ཡུན་རིང་དུ་གནས་པའི་རྟེན་འབྲེལ་དུ་སྐུ་གདུང་རིལ་པོར་དངུལ་གྱི་
མཆོད་རྟེན་གྱི་བུམ་པའི་ནང་དུ་བཞུགས་ཏེ་བཀྲ་ཤིས་ལྷུན་པོའི་སྔགས་ཁང་ན་
བཞུགས་སོ། །རྡོ་རྗེ་འཛིན་པ་ཆེན་པོ་འདིས་མཆོག་དམན་བར་མ་བགྲང་བ་ལས་
འདས་པ་ལ་མདོ་སྔགས་ཀྱི་ཆོས་ཀྱི་བདུད་རྩི་རྒྱ་ཆེར་སྩལ་བས་རྒྱུད་འཛིན་ཡང་དེ་
སྙེད་བྱུང་མོད། གཙོ་བོ་ནི་མདོ་སྔགས་ཡོངས་སུ་རྫོགས་པའི་བསྟན་པའི་བདག་པོ་
རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའོ། །གཞན་ཡང་
རྡོ་ རྗེ་འཛིན་པ་དགེ་ལེགས་རབ་རྒྱས། རྡོ་རྗེ་འཛིན་པ་བློ་བཟང་མགོན་པོ། རྗེ་
ཞལ་སྔ་ནས་འཇམ་དབྱངས་ཆོས་འཕེལ། སྐྱིད་ཤོད་ཞབས་དྲུང་བསྟན་འཛིན་
འཕྲིན་ལས། ལྕང་སྐྱ་སྤྲུལ་བའི་སྐུ་ངག་དབང་བློ་བཟང་ཆོས་ལྡན་སོགས་བསྟན་
འཛིན་དམ་པ་མང་དུ་བྱོན་ནོ། །རྡོ་རྗེ་འཛིན་པ་ཆེན་པོ་འདིས་ཕྱི་རབས་ཀྱི་གདུལ་
བྱ་རྣམས་ཀྱི་དོན་དུ་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་མན་ངག་ཞལ་ཤེས་
དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་སྔོན་འགྲོ་ཁྲིད་ཆེན་བཞི། བློ་སྦྱོང་སྡུག་
བསྔལ་ལམ་ཁྱེར་དང་དོན་བདུན་མའི་འགྲེལ་པ། འཁོར་ལོ་སྡོམ་པའི་དཀྱིལ་
ཆོག །བདེ་མཆོག་ལུས་དཀྱིལ་གྱི་མངོན་རྟོགས། ལྷོ་སྒོའི་ཆོ་ག །དྲིལ་བུ་ལྷ་ལྔའི་
མངོན་རྟོགས། འདུས་པའི་རྡུལ་ཚོན་ཆབ་ལ་འདྲེན་ཚུལ། ནམ་མཁའ་སྒོ་འབྱེད་
ཀྱི་དབང་བསྐུར་ཚུལ། ཀླུ་གཏོར་བྱ་ཚུལ། སཱཙྪའི་ཆོ་ག་སོགས་ཉེར་མཁོ་ཁ་ཤས་
217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡོ་ གེ་ བརྒྱ་ པའི་ འགྲེལ་ པ། སོ་ སྐྱེ་ ཐ་ མལ་ པའི་ རུས་ ཆོག །ལམ་ རིམ་ ཚིག་
བཅད་མ། ཞི་ གནས་ ཀྱི་ཡིག་ཆུང་དང་བཅས་པ། བཅོམ་ལྡན་འདས་དམ་ཚིག་
གསུམ་ བཀོད་ ཀྱི་ སྒྲུབ་ དཀྱིལ་ ཡོངས་ སུ་ རྫོགས་ པའི་ ཆོག་བསྒྲིགས། འཇམ་
དབྱངས་ཆོས་སྐོར་གྱི་རྗེས་གནང་ཆོག་བསྒྲིགས་རྣམས་མཛད་དོ། །དེས་ན་བྱང་
ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་རྡོ་རྗེ་འཛིན་པ་དཀོན་
མཆོག་ རྒྱལ་ མཚན་ ལ་ གསོལ་ བ་ འདེབས་ཤིང་དམ་ པ་ འདིའི་རྣམ་ཐར་ ལྟར་
ལེགས་ཚོགས་ཐམས་ཅད་ཀྱི་རྩ་བ་དམ་པའི་མགོན་ལ་བརྟེན་ནས་མདོ་སྔགས་ཀྱི་
ལམ་གྱི་ལུས་ཡོངས་སུ་རྫོགས་པ་ལ་འཁྲུལ་མེད་ཀྱི་ངེས་པ་བརྟན་པོ་རྙེད་པར་བྱ་
བ་དང༌། ངེས་པ་རྙེད་ནས་ཚེ་འདིའི་འཁྲི་བ་བཅད་དེ་དབེན་པའི་གནས་སུ་ལམ་
ཆ་ཚང་ལ་སྒྲུབ་པ་སྙིང་པོར་བྱའོ།། །། །
རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་
རྣམ་ཐར་བཞུགས་སོ། །
བློ་གྲོས་ཡངས་ པའི་སྐལ་བཟང་གདུལ་བྱའི་ཚོགས། །གཙུག་ན་བསོད་
ནམས་ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །
དཔལ་ལྡན་བླ་མའི་ཞབས་ལ་གསོལ་བ་འདེབས། །ཞེས་བསྔགས་པ། དོན་གྱི་
སླད་དུ་མཚན་ནས་སྨོས་ཏེ་བདག་གི་མཁན་པོ་རིན་པོ་ཆེ་རྗེ་བཙུན་ཐམས་ཅད་
མཁྱེན་པ་བློ་བཟང་ཡེ་ཤེས་དཔལ་བཟང་པོ་ནི། སྔོན་བྱོན་དམ་པ་མང་པོས་བྱིན་
གྱིས་བརླབས་པའི་ཡུལ་ཐོབ་རྒྱལ་བྲུལ་ཚང་དུ་མཛེས་བྱེད་ཅེས་པ་ཆུ་མོ་ཡོས་ལོའི་
ཟླ་བ་བདུན་པའི་ཚེས་བཅོ་ལྔའི་ཟླ་བ་ཤར་བ་དང་མཉམ་དུ་ཡབ་ཞབས་དྲུང་
- 218 -



ལམ་རིམ་བླ་མ་བརྒྱུད་པའི་རྣམ་ཐར།
བསོད་ནམས་དབང་གྲགས་དང་། ཡུམ་ཚེ་བརྟན་བུ་ཁྲིད་གཉིས་ཀྱི་སྲས་སུ་བསམ་
བཞིན་དུ་ སྐུ་འཁྲུངས། དེའི་ཚེ་དཀར་ ཕྱོགས་ ཀྱི་ལྷ་རྣམས་ ཀྱིས་ད་ནི་འགྲོ་བ་
མགོན་དང་བཅས་སོ་ཞེས་དགའ་བའི་དབྱངས་ས་གསུམ་འགེངས་པར་བསྒྲགས་
ཤིང་། བདག་ཉིད་ཆེན་པོ་འདི་ལ་མཆོད་དོན་དུ་མཁའ་དབྱིངས་འཇའ་འོད་ཀྱིས་
ཁྱབ་ཅིང་མེ་ཏོག་གི་ཆར་བབས་པ་སོགས་ངོ་མཚར་བའི་བལྟས་བསམ་གྱིས་མི་
ཁྱབ་པ་བསྟན། དཀར་ཕྱོགས་ཀྱི་ལྷ་རྣམས་ཀྱིས་ཁྲུས་གསོལ་བ་དང་ཆབས་ཅིག་
པར་ཡབ་ཡུམ་གཉིས་ཀྱིས་ཀྱང་ཁྲུས་ཕུལ་ཏེ་མངལ་གྱི་དྲི་མས་གོས་པ་རྣམས་
ལེགས་པར་དག་པར་བྱས་ཏེ། ཁྱེའུ་ཆུ་ཤེལ་དྲི་མ་མེད་པ་ལྟར་སྐུ་ལུས་དཀར་ལ་
དམར་བའི་མདངས་ཆགས་པ། ཞི་ཞིང་དེས་པའི་ངང་ཚུལ་འཛུམ་མདངས་ཅན་
དབུ་གདུགས་ལྟ་བུ། དཔྲལ་བའི་དབྱེས་ཆེ་བ། ཤངས་ཀྱི་གཟེང་མཐོ་བ། སྙན་
དུང་གཡས་འཁྱིལ་གྱི་རྣམ་པར་ཡོད་པ། སྤྱན་ཨུཏྤ་ལའི་འདབ་མ་ལྟར་མཛེས་པ།
ཡན་ལག་དང་ཉིང་ལག་རྒྱས་ལ་དཀུ་སྐབས་ཕྱེད་པ་དང་། དབང་པོ་ཡོངས་སུ་
གསལ་ཞིང་འཇིག་རྟེན་ཀུན་གྱི་མིག་གི་བདུད་རྩི་ལྟ་བུ་ཞིག་བྱུང་ངོ༌། །བཙས་ནས་
རིང་པོ་མ་ལོན་པར་བླ་མ་མཁྱེན་ཞེས་ཆོས་ཀྱི་སྒྲ་དབྱངས་བསྒྲགས་ཤིང་། ལྷ་དང་
སྲུང་མས་ལུང་བསྟན་པ་ལྟར་མཚན་བསོད་ནམས་བསྟན་པའི་རྒྱལ་མཚན་ཞེས་
བཏགས། དེ་ནས་ཡབ་ཡུམ་གཉིས་ཀྱིས་དཀོན་མཆོག་གི་མཆོད་པ། དགེ་འདུན་
གྱི་སྡེ་ལ་བསྙེན་བཀུར་དཀར་ཕྱོགས་སྐྱོང་བའི་སྲུང་མ་རྣམས་ལ་མཆོད་གཏོར་རྒྱ་
ཆེར་ཕུལ་བཙས་སྟོན་གྱིས་གཉེན་དང་ཉེ་དུ་རྣམས་ཚིམ་པར་བྱས་ཤིང་མཐུན་པའི་
དངོས་པོ་དག་གིས་བསྐྱེད་བསྲིངས་ཏེ་མཚོའི་ནང་གི་པདྨ་ལྟར་བསྐྱེད་དྲག་པར་
གྱུར་ཏོ། །དེ་ནས་བདག་ཉིད་ཆེན་པོ་འདི་ལ་ དཀར་ཕྱོགས་ཀྱི་ལྷ་རྣམས་ཀྱིས་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཆོད་པའི་རྟགས་རྒྱུན་དུ་འབྱུང་བ་དང༌། བྱིས་པ་ཐ་མལ་པའི་སྤྱོད་པ་ལས་ལོག་
སྟེ་སྐྱིལ་ཀྲུང་བཅས་ནས་ཆོས་དང་མཐུན་པའི་གསུང་ཡང་ཡང་གནང་བ་དང༌།
ཆོས་སྟོན་པའི་ཕྱག་རྒྱ་མཛད་པ་སོགས་སྐུའི་རྣམ་འགྱུར་གྱིས་ཕྱོགས་དེའི་སྐྱེ་བོ་
ཐམས་ཅད་རང་དབང་མེད་པར་དད་པར་གྱུར་པ་དང་། རྗེ་བློ་བཟང་ཆོས་ཀྱི་རྒྱལ་
མཚན་གྱིས་ཞིང་གཤེགས་ཁར་གསོལ་དཔོན་བློ་བཟང་བསྟན་འཛིན་ལ་བྲུལ་ཚང་
དུ་ཕེབས་པའི་བརྡ་སྟོན་པར་མཛད་པ་དང་སྤྲུལ་པའི་སྐུ་ལ་བཅང་རྒྱུའི་སྲུང་མདུད་
འདི་བཞིན་ཕུལ་ཅིག་བརྡ་མཛད་དེ་སྲུང་མདུད་གསུམ་བཞུགས་གདན་གྱི་འོག་ཏུ་
འཇོག་པར་མཛད་པ་སོགས་ཀྱིས་ཞབས་འབྲིང་བ་རྣམས་བྲུལ་ཚང་གི་སྲས་དེ་
མཆོག་གི་སྤྲུལ་སྐུ་ཡིན་པར་ཡིད་ཆེས་རྙེད་ཀྱང་ ཕྱི་ཆར་དུ་གསུངས་ཤིང་། སྣ་
ཚོགས་དབྱིག་ཅེས་པ་ཤིང་མོ་སྦྲུལ་གྱི་ལོ་དགུང་ལོ་གསུམ་གྱི་ཐོག་གསང་སྟབས་
ཀྱིས་བཀྲ་ཤིས་ལྷུན་པོར་གདན་དྲངས། རྒྱལ་མཚན་མཐོན་པོའི་གཟིམ་ཁང་དུ་
ཕེབས་པའི་ཉིན་ཞབས་ཕྱི་ནང་འཁོར་མ་གཏོགས་གཞན་གྱིས་མ་ཚོར་ཡང་ཕྱི་ནང་
རྟགས་རྟེན་འབྲེལ་ཁྱད་པར་ཅན་མང་དུ་བྱུང་ཞིང་། ཁྱད་པར་རྟ་དཀར་པོ་དུང་གི་
མདོག་ཅན་ཁྱད་པར་དུ་འཕགས་པ་ཞིག་འཁྲིད་ནས་འདི་འབུལ་རྒྱུ་ཡིན་ཟེར་རྟ་དེ་
བདེ་ཡངས་སུ་བཏགས་ཏེ་འབུལ་མི་དེ་གར་སོང་ཆ་མེད་པ་ཞིག་བྱུང་བས་དཀར་
ཕྱོགས་སྐྱོང་བའི་སྲུང་མ་ཞིག་གིས་ཕུལ་བར་ངེས་པ་སོགས་ངོ་མཚར་ཡ་མཚན་ཆེ་
བ་དཔག་ཏུ་མེད་པ་བྱུང་ཞིང་གཟིམ་ཆུང་མདོ་སྦུགས་རྣམས་སུ་ཕེབས་ལུགས་དང་
བཞུགས་ལུགས། ཐུགས་དམ་རྟེན་རྣམས་ལ་ངོས་འཛིན་རྗེ་བློ་བཟང་ཆོས་ཀྱི་རྒྱལ་
མཚན་རང་ཉིད་ཀྱིས་ཇི་ལྟར་མཛད་པ་ལྟར་མཛད་པས་ཀུན་ཡིད་ཆེས་བླ་ན་མེད་
པ་ཐོབ། མི་རིང་བར་གསང་སྟབས་ཀྱིས་བྲུལ་ཚང་ཉིད་དུ་ཕེབས་དེ་ནས་རྒྱལ་བ་
- 220 -



ལམ་རིམ་བླ་མ་བརྒྱུད་པའི་རྣམ་ཐར།
ཐམས་ཅད་མཁྱེན་པ་ངག་དབང་བློ་བཟང་མཚོར་རྒྱུ་མཚན་སྙན་ཞུ་ཕུལ་བར།
སྔགས་པ་བླ་མ་དཀོན་མཆོག་རྒྱལ་མཚན་པ་རྗེ་དེ་ཉིད་ཀྱི་ཐུགས་སྲས་ཐུ་བོ་ཡིན་
པ་དང་། ལུང་རྟོགས་ཀྱི་ཡོན་ཏན་གང་ས་ནས་བཟང་བ་བཅས་ཁོང་པ་ཕེབས་
ནས་བརྟག་དཔྱད་བྱས་ན་ལེགས་ཞེས་ཕེབས་པར་རྡོ་རྗེ་འཛིན་པ་དཀོན་མཆོག་
རྒྱལ་མཚན་ཕེབས་ཏེ་བརྟག་དཔྱད་མཛད་པས་མཆོག་སྤྲུལ་དུ་འཁྲུལ་མེད་ཀྱི་ངེས་
པ་བརྟན་པོ་རྙེད་ནས་སྐུ་ཁྲུས་གསོལ་ཞིང་སྐུ་ཚེ་རིང་དུ་གནས་པའི་རྟེན་འབྲེལ་
བསྒྲིགས། དེ་ནས་རྒྱལ་བ་ཐབས་ཅད་མཁྱེན་པར་ཚུལ་འདི་ལྟར་སྣང་ཞེས་ཞུས་
པར་དགྱེས་པ་ཆེན་པོས་འཕྲལ་དུ་གདན་སར་གདན་འདྲེན་ཞུ་དགོས་ཚུལ་ཕེབས་
པར་སྤྲེའུ་ཞེས་པ་མེ་མོ་ལུག་གི་ལོ་ཟླ་བ་བཅུ་པའི་ཚེས་བཅུ་གསུམ་གྱི་ཉིན་ཁྱིམ་
པའི་རྟགས་རྣམས་དོར། ན་བཟའ་ངུར་སྨིག་དང་པཎ་ཞུ་གསོལ་ཏེ་སྔར་སྤྲུལ་པའི་
ཆོས་སྐྱོང་གིས་ཕུལ་བའི་ཆིབས་དུང་གི་མདོག་ཅན་དེ་ལ་ཆིབས་ནས་བྲུལ་ཚང་
ནས་ཆིབས་བསྐྱོད་དེ་ལམ་བར་གྱི་སེར་སྐྱ་བགྲང་བ་ལས་འདས་པ་ལ་མཐོ་རིས་
དང་ཐར་པའི་ས་བོན་ཐེབས་པར་མཛད་ཅིང་རིམ་གྱིས་ཆིབས་བསྐྱོད་དེ་བཀྲ་ཤིས་
ལྷུན་པོར་སྙུག་མར་གནས་པ་དང་ཕྱོགས་འདུས་ཀྱི་དགེ་འདུན་ཁྲི་ཁྲག་བརྒལ་
བས་མཆོད་པའི་བྱེ་བྲག་སྣ་ཚོགས་ཐོགས་པས་བསུས་ཏེ་ཟླ་བ་བཅུ་པའི་ཚེས་བཅུ་
བདུན་གྱི་ཉིན་གཟིམ་ཁང་རྒྱལ་མཚན་མཐོན་པོར་ཕེབས། དེའི་སང་ཉིན་ཚེས་
བཅོ་བརྒྱད་ཀྱི་ཉིན་གཟིམ་ཆུང་ཡིད་དགའ་ཆོས་འཛིན་དུ་ རྗེ་ བློ་བཟང་ཆོས་ཀྱི་
རྒྱལ་ མཚན་ གྱི་ བཞུགས་ ཁྲི་ ལ་ བཞུགས་ སུ་ གསོལ་ ཏེ་དབང་བསྐུར། རྒྱལ་བ་
ཐམས་ཅད་མཁྱེན་པའི་སྐུ་ཚབ་སོགས་འཛིན་མའི་ཁྱོན་ལ་གནས་པའི་ཆེ་དགུ་
ཀུན་གྱིས་མཆོད་ནས་བཀྲ་ཤིས་ཀྱི་ཚིགས་བཅད་བརྗོད་ཅིང་མེ་ཏོག་གཏོར་ཏེ་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱལ་བ་ཐམས་ཅད་མཁྱེན་པའི་བཀས་རྗེ་བཙུན་ཐམས་ཅད་མཁྱེན་པ་བློ་བཟང་
ཡེ་ཤེས་དཔལ་བཟང་པོ་ཞེས་མཚན་གསོལ་ཏོ། །ཚུལ་འདི་ལ་རྗེ་རང་ཉིད་ཀྱི་
ཞལ་ནས། རྒྱལ་བས་མདོ་རྒྱུད་དུ་མར་བཟང་ངན་གྱི། །ལས་སྤྱད་འབྲས་བུ་ཇི་
བཞིན་སྨིན་གསུངས་བཞིན། །སྔོན་ནས་རྣམ་དཀར་ས་བོན་ལེགས་བཏབ་མཐུ། །
ཉེར་བརྟས་ཚངས་སྤྱོད་རྟེན་རུང་མི་ལུས་ལྗོན། །ཕྱག་ན་པདྨོ་བློ་བཟང་རྒྱ་མཚོའི་
སྡེའི། །ཐུགས་རྗེའི་མཁའ་ལ་བྱིན་རླབས་གྲུ་ཆར་རྒྱུན། །ཉེར་འཁྲིགས་བློ་བཟང་
ཆོས་རྒྱན་མཚན་བྱིན་དང་། །ལྷན་ཅིག་ལེགས་ཕབ་རིས་མེད་འགྲོ་ཚོགས་ལ། །
འདི་ཕྱི་གཏན་དུ་ཕན་བདེའི་མཆོག་སྩོལ་མཁན། །བློ་བཟང་ཆོས་ཀྱི་རྒྱལ་མཚན་
ཡོངས་འདུ་ཆེ། །མཉེས་པར་གྱུར་ཅིག་དགོངས་པའི་ཐུགས་བརྩེར་བཅས། །ཐུབ་
བསྟན་ལྷ་ཡི་དགའ་ཚལ་མཛེས་རྒྱན་བསྐྲུན། །ཞེས་གསུངས་སོ། །དེ་ནས་མི་རིང་
བར་ཐོབ་རྒྱལ་དགའ་ལྡན་རབ་རྒྱས་ནས་རྗེ་ཞལ་སྔ་ནས་བློ་བཟང་བསྟན་འཛིན་
ཡོངས་འཛིན་དུ་སྤྱན་དྲངས་ཏེ། ཐོག་མར་ཡི་གེ་འབྲི་ཀློག་དང་ཆོས་སྤྱོད་རྣམས་ཀྱི་
སྙན་བསྐུལ་ཞུས་པ་ན་ཐོགས་པ་མེད་པར་མཁྱེན། དེ་ནས་ སྐུ་ཚེ་འདིར་ཆོས་
གསན་ པའི་ ཐོག་ མར་ བྱང་ ཆུབ་ ལམ་ གྱི་ རིམ་ པའི་ བླ་ མ་ བརྒྱད་ པའི་ གསོལ་
འདེབས་ལམ་མཆོག་སྒོ་འབྱེད་གསན་ཏེ། དེ་ནི་སྐུ་ཚེ་འདིར་རྗེ་གོང་མའི་རྣམ་ཐར་
ལྟར་འཇམ་མགོན་བླ་མའི་བསྟན་པ་བསྲེ་བསླད་མེད་པར་སྐྱོང་པའི་རྟེན་འབྲེལ་དུ་
ངེས་སོ། །དེ་ནས་རིམ་བཞིན་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་གསུང་
འབུམ་ཡོངས་རྫོགས་ཀྱི་ལྗགས་ལུང་གསན། དེ་ནས་ རྗེ་ རིན་པོ་ཆེའི་རྣམ་ཐར་
ལྟར་ཐོག་མར་ཤིང་རྟ་ཆེན་པོའི་གཞུང་རྣམས་ལ་སྦྱོང་བར་བཞེད་ནས་མཚན་
མཚོན་ གྱི་ རྣམ་ གཞག །རྒྱུ་འབྲས་ཀྱི་རྣམ་གཞག །ཐལ་འགྱུར་ གྱི་རྣམ་གཞག་
- 222 -



ལམ་རིམ་བླ་མ་བརྒྱུད་པའི་རྣམ་ཐར། །
སོགས་ལ་སྦྱོང་བའི་ཚུལ་མཛད་པ་ན་ཐོགས་པ་མེད་པར་མཁྱེན་ཅིང་། སུམ་ཅུ་པ་
དང་རྟགས་འཇུག་སོགས་རིག་གནས་རྣམས་ཀྱང་བརྡ་ཕུལ་བ་ཙམ་གྱིས་ཐོགས་
མེད་དུ་མཁྱེན་ཏོ། །དེ་ནས་སྐྱེས་རབས་ ཐམས་ཅད་དུ་ རབ་ཏུ་བྱུང་ བའི་ ཚུལ་
ཁྲིམས་རྣམ་པར་དག་པ་ལ་གནས་པའི་བག་ཆགས་ཀྱི་མཐུ་བརྟས་ཏེ། རྒྱལ་བའི་
བསྟན་པ་ལ་རབ་ཏུ་འབྱུང་བར་འདོད་པའི་ཐུགས་འདུན་ཤུགས་དྲག་པོ་འཁྲུངས་
ཤིང་། དེ་ཡང་སྔོན་ཐུགས་བསྐྱེད་པ་ནས་བཟུང་ཡབ་སྲས་དམ་ཚིག་རྡོ་རྗེའི་ལུ་གུ་
རྒྱུད་དུ་འབྲེལ་བས་རྒྱལ་བ་ཐམས་ཅད་མཁྱེན་པ་ཆེན་པོ་ཞལ་མཇལ་བར་ཤིན་ཏུ་
རིངས་པར་གྱུར་ཏེ། དེ་ནས་དགུང་ལོ་བརྒྱད་པ་ཐུན་མོང་ཞེས་པ་ལྕགས་ཕོ་ཁྱིའི་
ལོ་དབུས་ཕྱོགས་སུ་ཆིབས་བསྐྱོད་དེ་ཕོ་བྲང་ཆེན་པོ་པོ་ཏ་ལར་ཟླ་བ་དྲུག་པའི་
ཚེས་བཅོ་ལྔའི་ཉིན་ཐོག་མར་ཚོམས་ཆེན་དུ་རྒྱལ་བ་མཆོག་གི་ཞལ་མཇལ་ཡབ་
སྲས་ཐུགས་ཤིན་ཏུ་མཉེས་པའི་གསུང་གླེང་མཛད། ཟླ་བ་དེའི་ཚེས་ཉེར་གཅིག་
གི་ཉིན་གཟིམ་ཆུང་བདེ་བ་ཅན་དུ་རྒྱལ་བ་མཆོག་ལ་ཆོས་ཞུ་བའི་དབུ་བཙུགས་ཏེ།
ཐོག་མར་འཇམ་དཔལ་མཚན་བརྗོད་ཕན་ཡོན་དང་བཅས་པ། གདུགས་དཀར།
རྒྱལ་བ་ཚེ་དཔག་མེད་ཀྱི་མཚན་བརྒྱ་རྩ་བརྒྱད་པ་ཚེ་མདོ་དང་། ཤེར་སྙིང་། སྒྲོལ་
མ་ ཕྱག་ འཚལ་ ཉེར་ གཅིག་གི་བསྟོད་ པ་ སྒྲོལ་ གསོལ་ དང་ བཅས་ པ། ཕུང་ པོ་
གསུམ་ པའི་ མདོ། བཟང་ སྤྱོད། བྱམས་ སྨོན། སྤྱོད་ འཇུག་ སྨོན་ ལམ། ཁམས་
གསུམ་འགྲོ་བའི་བླ་མ་ཙོང་ཁ་པ་ཆེན་པོའི་གསུང་ཐོར་བུ་བ་རྣམས་ཀྱི་ལུང་གསན།
ཟླ་བ་བདུན་པའི་ཚེས་གཉིས་ཀྱི་ཉིན་རྗེ་ཐམས་ཅད་མཁྱེན་པ་དགེ་འདུན་རྒྱ་
མཚོའི་གསུང་འབུམ་ལས་གནས་བརྟན་ཕྱག་མཆོད་ཀྱི་ཆོ་གའི་ལུང་གསན། དེ་
ནས་ཟླ་བ་བདུན་པའི་ཚེས་བཅོ་ལྔའི་ཉིན་གཟིམ་ཆུང་ཁམས་གསུམ་རྣམ་རྒྱལ་དུ་
-223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱལ་བ་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་དཔལ་བཟང་པོས་
མཁན་སློབ་ཟུང་འབྲེལ་མཛད་དེ་དགེ་བསྙེན་རབ་བྱུང་ཚིགས་སྔ་མ་དགེ་ཚུལ་གྱི་
སྡོམ་པ་རྣམས་ལེགས་པར་བཞེས། ཟླ་བ་བདུན་པའི་ཚེས་ཉེར་བཞིའི་ཉིན་དཔལ་
རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་གི་སྔོན་འགྲོ་སྟ་གོན་དང༌། ཉེར་ལྔ་
ལ་དབང་བཞི་རྫོགས་པར་གསན། ཟླ་བ་བརྒྱད་པའི་ཚེས་གཉིས་ནས་ཐམས་ཅད་
མཁྱེན་པ་དགེ་འདུན་རྒྱ་མཚོའི་གསུང་འབུམ་གྱི་ལུང་གསན་འཕྲོ་ཡི་དམ་སྒྲུབ་
སྐོར་ཡོངས་རྫོགས་དང༌། རྒྱ་དབོན་པོ་ལ་གནང་བའི་བླ་མའི་རྣལ་འབྱོར། བླ་མའི་
རྣལ་འབྱོར་གོ་སླར་བཀོད་པ། ནི་གུ་ཆོས་དྲུག་གི་ཁྲིད་ཡེ་ཤེས་མཁའ་འགྲོའི་ཞལ་
ལུང་། དེའི་ ཁྲིད་ མདོར་ བསྡུས་ གནད་ དོན་ གསལ་ བའི་ མེ་ལོང་། སྙིང་པོ་དོན་
གསུམ་གྱི་ཁྲིད། མཁའ་སྤྱོད་མ་དཀར་མོའི་འཕོ་བ། མགོན་པོ་སྙིང་ཞུགས་ཀྱི་འཕོ་
བ། ལྟ་ཁྲིད་ཐར་འདོད་འཇུག་ངོགས། ལྟ་ཁྲིད་སྙིང་གི་མུན་སེལ། བསམ་འགྲུབ་
དཔལ་བཟང་ལ་གནང་བའི་ལྟ་ཁྲིད། རི་ཁྲོད་པ་བསམ་གཏན་ལ་གནང་བའི་ལྟ་
ཁྲིད་ཚིགས་བཅད་མ། བྱང་སེམས་ཆེན་མོ་དཔལ་ལྡན་ནོར་འཛིན་སྒྲོལ་མ་ལ་
གནང་བའི་ལྟ་ཁྲིད། རྡོ་རྗེ་རྒྱལ་མཚན་ལ་གནང་བའི་གསང་བ་འདུས་པའི་དཀའ་
གནད། ཀུན་དགའ་དཔལ་མོ་ལ་གནང་བའི་ བྱང་ ཆུབ་ སེམས་ ཀྱི་བསྒོམ་ཚུལ།
རྒྱལ་མཚན་དཔལ་གྱི་ངོར་གནང་བའི་ཚེམ་བུ་ལུགས་ཀྱི་དམར་ཁྲིད་ཚིགས་བཅད་
མ། གཅོད་ཀྱི་རྩ་ ཚིག་མདོར་བསྡུས་རྣམས་ ཀྱི་ལུང་གསན། ཚེས་བཞི་ནས་ཚེ་
དཔག་མེད་དཀར་པོ། སེང་ལྡེང་ནགས་ཀྱི་སྒྲོལ་མ། འཇམ་དཔལ་ཨ་ར་པ་ཙ་ན།
ཐུགས་རྗེ་ཆེན་པོ་ཁ་སརཱ་ཎི། ཕྱག་རྡོར་འབྱུང་འདུལ། ཡེ་ཤེས་ཁྱུང་ཁྲ། རྟ་མགྲིན་
ཡང་གསང་། ཡེ་ཤེས་མགོན་པོ་ཕྱག་དྲུག་པ། གྲུབ་རྒྱལ་ལུགས་ཀྱི་ཚེ་དཔག་མེད།
- 224 -



ལམ་རིམ་བླ་མ་བརྒྱུད་པའི་རྣམ་ཐར། །
ལས་གཤིན་སྒྲོལ་དཀར་རྣམས་ཀྱི་རྗེས་གནང་དང་། རྒྱལ་བ་ཐམས་ཅད་མཁྱེན་
པ་ངག་དབང་བློ་བཟང་རྒྱ་མཚོ་དཔལ་བཟང་པོའི་གསུང་འབུམ་ཐོར་བུ་པའི་གྲས་
དུ་མའི་ལུང་གསན། གཞན་ཡང་མདོ་མངས་ཀྱི་ནང་ཚན། དཔང་སྐོང་ཕྱག་རྒྱ་བ།
འཆི་མེད་རྔ་སྒྲའི་གཟུངས་རྒྱལ་མཚན་རྩེ་མོའི་དཔུང་རྒྱན། འདའ་ཁ་ཡེ་ཤེས།
སྟོབས་ པོ་ ཆེ། གཙུག་ ཏོར་ འབར་ བ། གཙུག་ ཏོར་ རྣམ་རྒྱལ། འོད་ ཟེར་ ཅན།
གཟའ་ཡུམ་ཕྱོགས་བཅུ་མུན་སེལ། བཀྲ་ཤིས་བརྩེགས་པ། ཚོང་དཔོན་ག་གོན་
དང་བཟང་པོ་གཉིས་ལ་གནང་བའི་ཤིས་བརྗོད། རྡོ་རྗེ་རྣམ་འཇོམས་ཀྱི་གཟུངས།
མདོ་སྡུད་པ། བགྲེས་མོས་ཞུས་པ། ཁྱེའུ་རིན་ཆེན་ཟླ་བས་ཞུས་པ། མཆུ་སྡེ་ལྔ།
ཡངས་ པའི་ གྲོང་ཁྱེར་ དུ་ འཇུག་ པའི་ མདོ་རྣམས་ དང༌། ཇོ་བསྟོད་ སུམ་ཅུ་ པ།
དཔལ་ལྡན་ས་གསུམ་མ། རྣམ་དག་གངས་རི་མ། དཔལ་ལྡན་ཡོན་ཚོགས་མ་
སོགས་ཀྱི་ལུང་རྣམས་གསན། དེ་ནས་རྣམ་ཐར་དད་པའི་འཇུག་ངོགས་ནས་དབུ་
ཚུགས་ཙམ་ཞིག་མཛད། དེ་ནས་རྒྱལ་བ་ཐམས་ཅད་མཁྱེན་པ་ཆེན་པོས་རེ་ཤིག་
གཞུང་ལུགས་རྣམས་ལ་སྦྱངས་པ་མཐར་ཕྱིན་པ་མཛད་དགོས་པ་སོགས་ཀྱི་ཞལ་
ཏ་ ལེགས་ པར་ གནང་། རྗེ་ འདི་ པས་ ཀྱང་ རྒྱལ་ དབང་ མཆོག་ ལ་ ཞབས་པད་
བསྐལ་བརྒྱར་བརྟན་པ་དང་། མདོ་སྔགས་ཡོངས་རྫོགས་ཀྱི་ཆོས་ཀྱི་བདུད་རྩི་
ཞུས་པ་དགོས་ཞེས་ཞུས་ཏེ་གཙང་ཕྱོགས་སུ་ཆིབས་ཁ་བསྐྱོད། དེ་ནས་བཀྲ་ཤིས་
ལྷུན་པོར་ཕེབས་ནས་རེ་ཤིག་སྐུ་མཚམས་མཛད། ལོ་དེའི་ཟླ་བ་བཅུ་གཅིག་པའི་
ཚེས་བཅོ་ལྔའི་ཉིན་འདུས་པ་རྒྱ་མཚོའི་ཚོགས་ཀྱིས་སྤྱན་དྲངས་ཏེ་ཐམས་ཅད་
མཁྱེན་པ་དགེ་འདུན་གྲུབ་ནས་བཟུང་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་
བར་འཇམ་མགོན་བསྟན་པའི་སྲོག་ཤིང་འཛིན་པའི་དམ་པ་བར་མ་ཆད་པས་ཆོས་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱི་འཁོར་ལོ་བསྐོར་བའི་ཁྲི་ལ་ཞབས་སེན་བཀོད་དེ་ལྷ་དང་བཅས་པའི་འགྲོ་བ་
མ་ལུས་དབུགས་ཕྱིན་པར་མཛད་དོ། །ཚུལ་འདི་ལ་ རྗེ་ རང་ཉིད་ ཀྱི་ཞལ་ནས།
གདོད་ནས་བསོད་ནམས་བརྒྱ་ཡིས་ཉེར་བསྒྲུབས་རྟེན། །དལ་འབྱོར་ཡོངས་འདུ་
གཏན་བདེའི་མཆོག་སྟེར་བ། །ཚེ་འདིའི་ཕུན་ཚོགས་བསྒྲུབ་བློའི་བ་མོ་ཡིས། །མ་
བཅོམ་ངེས་ལེགས་འབྲས་བུ་སྨིན་རེ་ནས། །མཆོག་གསུམ་ངོ་བོ་རྗེ་བཙུན་པད་
དཀར་འཛིན། །ཐམས་ཅད་མཁྱེན་པ་བློ་བཟང་རྒྱ་མཚོའི་སྡེར། །གུས་པས་བཏུད་
དེ་ཚངས་སྤྱོད་བརྟུལ་ཞུགས་བླངས། །མགོན་དེའི་སྤྱན་སྔར་ཇི་ལྟར་ཁས་བླངས་
པའི། །བསླབ་གཞི་ཕྲ་རགས་བཅས་པའི་མཚམས་ལའང་། །ཉེས་པའི་སྐྱོན་གྱིས་
ནམ་ ཡང་ མ་ གོས་ པར། །བྱའོ་ སྙམ་ པའི་ བློ་ དཔུང་ ཡང་ དག་ བསྐྱེད། །མཆོག་
གསུམ་ངོ་བོ་ཐམས་ཅད་མཁྱེན་པ་ཡི། །ཐུགས་ རྗེའི་གཟི་དང་བཅོམ་ལྡན་སྣང་
མཐའི་མགོན། །བཤེས་གཉེན་ཚུལ་བཟུང་བློ་བཟང་ཆོས་རྒྱན་རྗེའི། །མཚན་གྱི་
བྱིན་རླབས་བཟང་པོ་ཉེར་ཞུགས་མཐུས། །འདུས་ལྡན་རྒྱ་མཚོའི་ཚོགས་ཀྱི་དབུས་
ཉིད་དུ། །སྤྱན་རས་གཟིགས་དབང་ཐམས་ཅད་མཁྱེན་པ་ཡི། །ཆོས་ཀྱི་ཁྲི་ལ་ཅི་
དགའ་སྤྱོད་ཅིག་ཅེས། །མང་པོས་བཀུར་བའི་མི་རྗེ་ཇི་བཞིན་དུ། །འདུས་ཚོགས་
སྦྱིན་བདག་ བཅས་ པས་ མངའ་ གསོལ་ མཛོད། །ཅེས་ གསུངས་ སོ། །དེ་ སྐབས་
ཆོས་གྲྭ་ཆེན་པོར་འབྲུམ་བུའི་ནད་བྱུང་བར་དབེན་གནས་བྱང་ཆུབ་ཆེན་པོའི་ཕོ་
བྲང་དུ་འབྲུམ་ཡོལ་ལ་ཕེབས། བྱང་ཆེན་དུ་བཞུགས་རིང་མདོ་སྡུད་པ། འཇམ་
དཔལ་མཚན་བརྗོད། བྱང་ཆུབ་ལམ་གྱི་སྒྲོན་མ། རྗེ་བཙུན་ཆོས་ཀྱི་རྒྱལ་པོ་ཙོང་
ཁ་ པ་ ཆེན་ པོའི་ གསུང་ མདུན་ ལེགས་མ། བླ་མ་ལྔ་བཅུ་ པ། བློ་སྦྱོང་མཚོན་ཆ་
འཁོར་ལོ། རྨ་བྱ་དུག་འཇོམས་རྗེ་བཙུན་བྱམས་པའི་བསྟོད་པ་ཚངས་ཅོད་མ། རྗེ་
-226 -



ལམ་རིམ་བླ་མ་བརྒྱུད་པའི་རྣམ་ཐར།
བཙུན་འཇམ་དབྱངས་ཀྱི་བསྟོད་པ་བསྟོད་སྤྲིན་རྒྱ་མཚོ་སོགས་བསྟོད་ཆེན་བཞི།
གཞན་ཡང་ཆོས་གྲྭ་ཆེན་པོར་ འདོན་སྲོལ་ཡོད་ པའི་ཆོས་ སྤྱོད་ ཀྱི་སྐོར་སོགས་
ལྗགས་འཛིན་དེ་རྒྱུན་དུ་ཞལ་འདོན་དུ་མཛད། བྱང་ཆེན་དུ་བཞུགས་རིང་ཐུགས་
དམ་ཤིན་དུ་འཕེལ་བས་ནུབ་གཅིག་མནལ་ལམ་དུ་དཔལ་རྡོ་རྗེ་འཇིགས་བྱེད་
ཞལ་ཕྱག་ཡོངས་སུ་རྫོགས་པ་ཞབས་འོག་ན་སྲོག་ཆགས་མེད་པ་ཞིག་དང༌། ཆོས་
རྒྱལ་ལ་མ་ཧེ་མེད་པ་ཞིག་དང་། དཔལ་ལྡན་ལྷ་མོ་དྲེའུ་མེད་པ་སོགས་ཆོས་སྐྱོང་
བའི་སྲུང་མ་དུ་མ་མངོན་སུམ་དུ་གཟིགས་པ་ལྟ་བུའི་སྣང་བ་དང་། ཁྱད་པར་རྡོ་རྗེ་
འཇིགས་བྱེད་ལ་ཕར་བཀའ་བསྒོ་བྱེད་པ་ཞིག་རྨིས་གསུངས་ཏེ། དོན་དུ་དེ་སྐབས་
ལྷག་པའི་ལྷ་དང་སྲུང་མ་མང་པོའི་ཞལ་གཟིགས་པ་ཡིན་ཞེས་པཎ་ཆེན་ཐམས་
ཅད་མཁྱེན་པ་ཆེན་པོ་བློ་བཟང་དཔལ་ལྡན་ཡེ་ཤེས་དེ་ཉིད་གསུང་ངོ༌། །དེའི་ཚེ་རི་
ཁྲོད་པ་རྣམས་ལ་ཆོས་ཀྱི་བདུད་རྩིའང་ཁ་ཡར་སྩལ་ཞིང་། འབྲུམ་ཐག་ཆོད་ནས་
བཀྲ་ཤིས་ལྷུན་པོར་ཆིབས་ཁ་བསྐྱོད་ སྔགས་ ཁང་དུ་གདན་དྲངས་ཏེ་ རྒྱུད་གྲྭ་
བཞུགས་པའི་དགེ་བའི་བཤེས་གཉེན་རྣམས་ལ་ཆོས་ཀྱི་བདུད་རྩི་སྩལ། དེ་ནས་
དགུང་ལོ་བཅུར་ཕེབས་པ་ཆུ་བྱི་ཟླ་བ་ལྔ་པའི་ཚེས་ལྔའི་ནུབ་མནལ་ལམ་དུ་ཐེག་
པ་ཆེན་པོའི་དམ་པའི་ཆོས་དཀོན་མཆོག་བརྩེགས་པ་ཡོངས་སུ་རྫོགས་པ་ཐུགས་
ལ་བཟུང་ནས་སྐྱར་བས། སློབ་དཔོན་རིན་པོ་ཆེ་བློ་བཟང་བསྟན་འཛིན་ཤིན་ཏུ་
དགྱེས་ནས་རྗེ་རང་ཉིད་ལ་ཕྱག་མཛད་པའི་སྣང་བ་བྱུང་ཞིང་། ཚེས་བརྒྱད་ཀྱི་ཉིན་
རྩོམ་པའི་ཚིག་དོན་འགའ་ཡར་ཐུགས་ཡུལ་དུ་འཆར་བའང་བྱུང་བར། ཨོཾ་སྭཱ་སྟི།
དུས་གསུམ་རྒྱལ་བ་ཀུན་གྱི་མཆོག །ཐམས་ཅད་མཁྱེན་པས་རྗེས་སུ་བཟུང་
། །
གུས་ པ་ ཆེན་ པོས་ སྙིང་ ནས་ བཏུད། །ཅེས་ པ་ དང༌། སླར་ ཡང་། འདོད་ ཁམས་
-227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབང་ཕྱུག་རེ་མ་ཏི་སོགས་ཀྱིས། །དངོས་བཤམས་ཡིད་ཀྱིས་སྤྲུལ་པའི་མཆོད་
སྤྲིན་འདི། །མྱུར་དུ་བཞེས་ལ་རྣལ་ འབྱོར་འཁོར་བཅས་ ཀྱི། །འགལ་རྐྱེན་ཀུན་
སེལ་ མཐུན་ རྐྱེན་ མ་ ལུས་སྒྲུབས། །དེང་ འདིར་ ཡིད་ ལ་ བསམས་པར་ གྱུར་ པ་
རྣམས། །གེགས་མེད་ཡིད་བཞིན་འགྲུབ་པར་མཛད་དུ་གསོལ། །ཞེས་པ་དང་ཡང་
ཚེས་དྲུག་གི་ནུབ་མོ་མནལ་ལམ་དུ། ནམ་མཁའ་ལ་འཇའ་གུག་སྟེ་ཤར་བ། དེ་
སྒོར་མོར་སོང་བའི་དཀྱིལ་ན་རྗེ་བཙུན་འཇམ་པའི་དབྱངས་དམར་སེར་བཞུགས་
པའི་ཐུགས་ཀ་ནས་འོད་ཟེར་འཕྲོས་པ་རྗེ་བླ་མ་རང་ཉིད་ཀྱི་ཐུགས་ཀར་ཐིམ་པ་
དང༌། ཐོ་རེངས་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཆོས་ཀྱི་རྒྱལ་
མཚན་གྱི་སྐུ་གདུང་ལ་འཕན་ཕྱེ་ཕུར་སོགས་ཕུལ་ཏེ་མཆོད་པ་མཛད་པའི་སྣང་
བའམ་བྱུང་། སངས་རྒྱས་ཆོས་ཀྱི་འཁོར་ལོ་བསྐོར། །སེམས་ཅན་ཐམས་ཅད་རྟག་
ཏུ་བདེ། །དགོས་འདོད་ཐམས་ཅད་ཆར་དུ་ཕབ། །མཐར་ཐུག་སངས་རྒྱས་འགྲུབ་
པར་ཤོག །ཅེས་ དང༌། རྗེ་ བཙུན་ ཆོས་ ཀྱི་ རྒྱལ་ པོ་ དཔལ་ བཟང་ པོའི། །བཤད་
སྒྲུབ་བསྟན་པའི་བྱ་བ་ལེགས་ཚོགས་རྣམས། །ཡར་ངོའི་ཟླ་ལྟར་འཕེལ་ཞིང་རྒྱས་
པ་ དང༌། །མཆོག་ དང༌ ཐུན་ མོང་ དངོས་ གྲུབ་ རྩལ་ དུ་ གསོལ། །ཞེས་ པ་རྣམས་
ཐོགས་མེད་དུ་གསུངས། དེ་ནས་ས་ཆེན་པོའི་ཁྱོན་མཐའ་དག་ནས་འདུས་པའི་
དད་ལྡན་སེར་སྐྱ་བགྲང་བ་ལས་འདས་པ་དག་ལ་ཞལ་གྱི་དཀྱིལ་འཁོར་སྟོན་པ་
དང༌། གསུང་གི་བདུད་ རྩི་ རྩོལ་ བ་ དང་། དད་ པས་ ཕུལ་ བའི་དངོས་པོ་རྣམས་
བཞེས་ཏེ་ཉིན་རེ་བཞིན་འགྲོ་བ་བགྲང་བ་ལས་འདས་པར་མཐོ་རིས་དང་ཐར་
པའི་ས་བོན་འདེབས་པར་མཛད་དོ། །དེ་ནས་ཚད་མ་རྣམ་འགྲེལ་ལ་སྦྱོང་བར་
བཞེད་དེ་འཇམ་དབྱངས་དགེ་འདུན་བློ་བཟང་གིས་མཛད་པའི་རྣམ་འགྲེལ་གྱི་
- 228 -



ལམ་རིམ་བླ་མ་བརྒྱུད་པའི་རྣམ་ཐར། །
ཡིག་ཆ་ཡོངས་རྫོགས་ཐུགས་ལ་བཟུང་སྟེ་བསྐལ་བཟང་ ཁྱམས་ར་ཆེན་མོར་
འདུས་པ་རྒྱ་མཚོ་དང་ལྷན་ཅིག་རིགས་ལུང་ལ་བརྟག་པར་ཕེབས་ཏེ་འཇམ་མགོན་
བླ་མའི་རྣམ་ཐར་སྐྱོང་བར་མཛད་དོ། །བར་སྐབས་སུ་བྱང་རྒྱུད་རྒྱལ་པོ་འཁོར་
བཅས་དད་པ་ཆེན་པོས་འདུས་པར་སོ་སོའི་བསྙེན་བཀུར་རྣམས་བཞེས་ཤིང་།
རྒྱལ་པོ་འཁོར་བཅས་ལ་ལམ་རིམ་ཚིགས་བཅད་མ། ལམ་རིམ་དམར་ཁྲིད། སྨན་
བླའི་མདོ་ཆོག །ལམ་རིམ་ཆུང་བ་སོགས་དང་། སྲས་བགྲེས་པར་ཐུབ་དབང་ཞལ་
པད་མ་སོགས་རང་རང་གི་འདོད་པ་དང་བསྟན་པའི་ཆོས་ཀྱི་བདུད་རྩི་སྩལ། དེའི་
ཚེ་འདུས་པ་རྒྱ་མཚོའི་ཚོགས་ལའང་ཚད་མ་རྣམ་འགྲེལ་གྱི་དབུ་ནས་རིམ་གྱིས་
གནང་བའི་འགོ་ཚུགས། ཚད་མ་རྣམ་འགྲེལ་ལ་ཐུགས་རབ་ཐོགས་པ་མེད་པར་
རྒྱས་པའི་ཚུལ་བཞེས་ཏེ། ཐམས་ཅད་མཁྱེན་པ་དགེ་འདུན་གྲུབ་ཀྱིས་མཛད་པའི་
སྤྱི་དོན་རིགས་རྒྱན་ཡོངས་རྫོགས་ཐུགས་ལ་བཟུང་། གཞན་ཡང་ཚད་མ་རྣམ་
འགྲེལ་གྱི་ཊིཀྐ་འཇམ་དབྱངས་སྨོན་ལམ་དཔལ་བ་ལེགས་པའི་བློ་གྲོས་ཀྱིས་
མཛད་པའི་སྨོན་ཊིཀ་ཏུ་གྲགས་པ་དང༌། ཐམས་ཅད་མཁྱེན་པ་དགེ་འདུན་གྲུབ་
ཀྱིས་མཛད་པའི་རྣམ་འགྲེལ་གྱི་ཊིཀྐ་ནས་ཐོགས་ཤས་ཐུགས་ལ་བཟུང་སྟེ་ཞག་
འགའ་རིགས་ལུང་ཆོས་སྤྱོད་ལ་ཕེབས་ནས་བགྲོ་གླེང་ལ་བརྩོན་པར་མཛད། དེ་
ཡང་སྤྱི་དོན་རིགས་རྒྱན་འདི་ཐམས་ཅད་མཁྱེན་པ་དགེ་འདུན་གྲུབ་ཀྱིས་རྗེ་བཙུན་
བླ་མ་ཙོང་ཁ་པ་ཆེན་པོ་བཀྲ་ཤིས་རྡོ་ཁར་ཕེབས་པའི་ཚེ་ཚད་མ་རྣམ་ངེས་ཀྱི་སྐོར་
ལ་དོགས་གཅོད་ཞུས་པའི་ཟིན་བྲིས་དང༌། རི་བོ་དགེ་ལྡན་དུ་རྒྱལ་ཚབ་ཐམས་
ཅད་མཁྱེན་པ་ལ་ཚད་མའི་སྐོར་ཞིབ་བཤད་ཞུས་པ་ རྣམས་ལ་གཞི་མཛད་ནས་
གཞུང་ གསར་རྩོམ་གནང་ བ་ ཡིན་ འདུག་པ་དང་། ཐམས་ཅད་མཁྱེན་པ་ དགེ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདུན་རྒྱ་མཚོས་ཀྱང་ཆོས་གྲྭ་ཆེན་པོ་འདི་ཚད་མ་རྣམ་འགྲེལ་གྱི་གཞུང་ལ་གསན་
སྦྱོང་གནང་བའི་སྐབས་ སྤྱི་དོན་རིགས་རྒྱན་དང༌། སྨོན་ཊཱིཀྐ་གཉིས་ལ་ཞིབ་ཏུ་
གཟིགས་ཤིང་ཁྱད་པར་སྨོན་ཊིཀྐ་ལ་ཐུགས་ཡིད་འཕྲོག་པར་བྱུང་ནས་ཕལ་ཆེར་
ཐུགས་ལ་བཟུང་སྟེ་ངའི་ཚད་མའི་སློབ་དཔོན་འདི་ཡིན་གསུང་བའི་བསྔགས་
བརྗོད་ཀྱང་མཛད་པ་བྱུང་འདུག་ཅིང༌། ཆོས་གྲྭ་ཆེན་པོ་འདིར་བསྡུས་ཚད་གཙོ་
བོར་མཛད་པའི་རྒྱུ་མཚན་ཡང་། བཀའ་གདམས་གླེགས་བམ་ལས། རྒྱལ་མཚན་
སྟོད་ལ་ཆོས་གྲྭ་འོང་། །ཆོས་རྒྱལ་དྷརྨ་ཀཱིརྟི་ཡི། །ཆོས་ཀྱི་རྒྱལ་མཚན་ལེགས་པར་
འཛུགས། །ཞེས་ དང་། ཐམས་ ཅད་ མཁྱེན་ པ་ དགེ་ འདུན་ གྲུབ་ དགེ་ འཕེལ་ དུ་
བཞུགས་སྐབས་མནལ་ལམ་དུ། བཀྲ་ཤིས་ལྷུན་པོའི་རྒྱབ་རིའི་རྩེའི་རྣམ་པ་ནས།
རྗེ་བཙུན་ཙོང་ཁ་པ་ཆེན་པོས་དགེ་འདུན་གྲུབ་ཅེས་འབོད་པར་མཛད་ནས། ས་
ཕྱོགས་འདིར་ཚད་མ་རྣམ་འགྲེལ་གྱི་བསྟན་པ་རྒྱས་པར་འགྱུར་བ་ཡིན། ཞེས་ལུང་
བསྟན་གསུངས་པ་བཞིན། ཐམས་ཅད་མཁྱེན་པ་དགེ་འདུན་གྲུབ་ཀྱིས་ཆོས་གྲྭ་
འདིར་བར་སྐབས་ཤིག་ལྷ་ཤཱཀ་གི་འགྲེལ་པ་སོགས་རྒྱ་གཞུང་། ཊཱིཀ་ཆེན་རིགས་
པའི་རྒྱ་མཚོ་སོགས་བོད་གཞུང་འགའ་ཞིག་ལ་གཞི་མཛད་ནས་སྤྲོས་བཤད་གནང་
བས་ཐམས་ཅད་ཐུགས་ཕྲོགས་ཏེ། མཁས་པ་དྲི་མེད་བཤེས་གཉེན་སོགས་ཞལ་
སློབ་ཆེ་བ་རྣམས་ཀྱིས་ཟིན་བྲིས་ཀྱང་མཛད་འདུག །གཞན་ཡང་རྗེ་བདག་ཉིད་
ཆེན་པོས། ལོག་སྨྲ་ཚར་གཅོད་ཕྱོགས་གླང་གྲགས་པ་ལས། །ལེགས་པར་འོངས་
པའི་རིགས་ལམ་བདུད་རྩིའི་ཆུས། །བློ་མིག་དྲི་མ་ཡང་ཡང་མ་བཀྲུས་ན། །ཤིན་
ཏུ་ཟབ་གནད་མཐོང་བ་སྨོས་ཅི་དགོས། །རིགས་པའི་ལུང་དོན་ལ་ཡང་དཔྱོད་པ་
ན། །ཕལ་ཆེར་ལོག་པར་རྟོགས་པ་འཕེལ་འགྱུར་ཞིང་། །གལ་ཏེ་ཡང་དག་དམ་
- 230 -



ལམ་རིམ་བླ་མ་བརྒྱུད་པའི་རྣམ་ཐར། །
བཅའ་ ཙམ་ཞིག་གིས། །ངེས་པ་རྙེད་ཀྱང་ སྒྲུབ་དང་སུན་འབྱིན་ གྱི། །ཚད་མའི་
སྟོབས་ ཀྱིས་ཐེ་ཚོམ་མ་ཆོད་ཕྱིར། །འདམ་ལ་བཏབ་པའི་ཕུར་པ་བཞིན་འགྱུར་
བས། །ཡང་དག་བག་ཆགས་བརྟན་པོ་འཇོག་མི་ནུས། །ཞེས་གསུངས་པ་ལྟར།
ལྟ་སྤྱོད་གང་ལ་ཡང་རིགས་ལམ་ནས་དྲངས་པའི་བསྒོམ་བྱའི་དོན་ལ་ངེས་པ་མ་
རྙེད་ན་འཁྲུལ་མེད་ཀྱི་ལམ་ལ་འཇུག་དཀའ་བ་གཟིགས་ཤིང་། ཤེས་རབ་དང་
དོན་གཉེར་ཅན་རྣམས་དཔེ་ཆ་འདི་བའི་དཀའ་ཚེགས་ལ་བལྟས་ན་ཕན་པ་ཆེན་
པོ་ཡོང་བར་དགོངས་ཏེ་ཐོག་མར་སྤྱི་དོན་རིགས་རྒྱན་དང་། དེ་ནས་རིམ་བཞིན་
འདུལ་ བ་ མདོ་ རྩ་ བ། མཛོད་རྩ། རྣམ་ འགྲེལ་ རྩ་ བ། འགྲེལ་ པ་ དོན་ གསལ།
འཇུག་པ་རྣམས་པར་དུ་བརྐོ་བ་མཛད། གཞན་ཡང་དོན་གཉེར་ཅན་མང་པོར་
ལུང་དང་རྗེ་གནང་སོགས་མཐའ་ཡས་པ་རིམ་པར་གནང་ཞིང་། དད་རྫས་རྣམས་
ཆུད་མི་ཟ་བའི་ཕྱིར་སྐུ་གསུང་ཐུགས་རྟེན་མཐའ་ཡས་པ་བཞེངས་ཤིང་དེ་དག་གི་
བཞུགས་ གནས་ ལྷ་ ཁང་ མང་ པོའང་ གསར་ བསྐྲུན་ མཛད་ དེ་ བསྟན་ རྒྱུན་ ལ་
དགོངས་ནས་སྐུ་གསུང་ཐུགས་རྟེན་གསར་བཞེངས་རྣམས་ཆོས་སྲུང་ལ་གཉེར་
གཏད་ཀྱི་འཕྲིན་བཅོལ་མཛད་པ་ནི། ཨོཾ་ས་མ་ཡ་ཏིཥྛ། དུས་གསུམ་རྒྱལ་བའི་
ཡབ་གཅིག་འཇམ་པའི་དབྱངས། །སྙིགས་དུས་གདུལ་དཀའ་མཐའ་དག་འདུལ་
བའི་ ཕྱིར། །གཏུམ་དྲག་ རྔམས་ པའི་ སྐུར་ བསྟན་ ལྷག་ པའི་ ལྷར། །བཏད་ནས་
གཉེར་དུ་གཏད་པའི་དམ་ཚིག་བརྗོད། །མཐུ་ལྡན་མྱུར་མཛད་མགོན་པོ་ཕྱག་དྲུག་
པ། །ཡབ་ ཡུམ་ གནོད་ སྦྱིན་ བཀའ་ ཉན་ འཁོར་ བཞི་ དང༌། །ལེགས་ཉེས་ཤན་
འབྱེད་ཆོས་ཀྱི་རྒྱལ་པོ་དང༌། །ཙཱ་མུཎྜི་དང་ཕོ་བརྒྱད་མོ་བརྒྱད་སོགས། །བསྟན་
དགྲ་ཚར་གཅོད་དཔལ་ལྡན་རེ་མ་ཏི། །གུར་མགོན་མཧཱ་ཀཱ་ལ་ཕྱག་བཞི་པ། །
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཏུམ་དྲག་རྡོ་རྗེ་ནག་པོ་ཡབ་ཡུམ་དང་། །སྒྲོལ་གྱིང་སྲོག་བདག་དམར་པོ་འཁོར་
བཅས་ལ། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེར། །ལྷག་བསམ་དག་པ་
གསར་དུ་སྐྲུན་པ་ཡི། །རྟེན་གསུམ་མཆོད་རྫས་ཇི་སྙེད་མཆིས་པ་རྣམས། །གཉེར་
དུ་ གཏད་ དོ་ གཡེལ་མེད་ བྱ་ ར་ མཛོད། །གལ་ ཏེ་ འདི་ དག་ མཐུ་ ཡིས་ འཕྲོག་
པའམ། །འཇབ་བུས་བརྐུ་སོགས་བསམ་སྦྱོར་ལོག་པ་ཡིས། །རྡུལ་ཕྲན་ཙམ་ཡང་
གཞན་དུ་འཁྱེར་བྱེད་ན། །སྐད་ཅིག་དེ་ལ་དྲག་པོས་ཚར་ཆོད་མཛོད། །གཞན་
ཡང་ཕན་བདེའི་འབྱུང་གནས་ཆོས་གྲྭ་ཆེའི། །གཙུག་ལག་ཁང་དང་དགེ་འདུན་
ཆོས་འབངས་ལ། །འཚེ་བའི་སྙིང་ཁྲག་ཞལ་དུ་ རབ་དྲངས་ནས། །བདེ་ཆེན་གོ་
འཕང་ཐོབ་པའི་འཕྲིན་ལས་མཛོད། །ཤུགས་དྲག་དད་པས་མཆོད་ཅིང་བསྙེན་
བཀུར་ བའི། །མཐའ་ དག་ སྐྱེ་ དགུ་ ཚེ་ རིང་ འབྱོར་ ལྡན་ཞིང་། །མཐར་ ཐུག་ སྐུ་
གསུམ་གོ་འཕང་མྱུར་ཐོབ་ནས། །ཕྱོགས་འདིར་བཤད་སྒྲུབ་མངའ་ཐང་འཕེལ་
གྱུར་ཅིག །ཅེས་སོ། །རྗེ་འདི་པ་ནི་སྔོན་བསྐལ་པ་བགྲངས་བ་ལས་འདས་པ་ནས་
ཐུགས་བསྐྱེད་དེ་ཞིང་འདིར་ཐུབ་པའི་བསྟན་པ་སྤེལ་བའི་སླད་དུ་བསམས་བཞིན་
དུ་བྱོན་པ་ཡིན་པ་དང་། ཐ་མལ་པ་རྣམས་ཀྱི་སྣང་ངོར་ཡང་བྱང་ཆུབ་ཀྱི་སེམས་
རིན་པོ་ཆེ་ཉིད་ཐུགས་དམ་གྱི་མཐིལ་དུ་མཛད་དེ་སྤྱིར་འགྲོ་བ་མཐའ་དག་དང་།
ཁྱད་པར་བྱང་ཕྱོགས་གངས་རིའི་ཁྲོད་ཀྱི་འགྲོ་བ་རྣམས་ལ་ཡུལ་ཕྱོགས་དང་གྲུབ་
མཐའི་ཕྱོགས་ལྷུང་གང་ཡང་མེད་པར་ཐམས་ཅད་བྱམས་བརྩེས་སྐྱོང་བར་མཛད་
པས་མཆོག་དམན་བར་མ་ཐམས་ཅད་ཀྱིས་བསྙེན་བཀུར་བའི་ཞིང་མཆོག་ཏུ་
བཟུང་སྟེ་རང་རང་གི་གཅེས་པའི་ནོར་རྣམས་རྗེ་འདིའི་ཕྱག་ཏུ་འབུལ་ཅི་ཐུབ་བྱེད་
པས་ཟང་ཟིང་གི་ཡོ་བྱད་མཐའ་ཡས་པ་བྱུང་བ་དེ་དག་ཐམས་ཅད་སྐུ་གསུང་
- 232 -



ལམ་རིམ་བླ་མ་བརྒྱུད་པའི་རྣམ་ཐར།
ཐུགས་རྟེན་གསར་བཞེངས་དང༌། རིས་སུ་མ་ཆད་པའི་དགེ་འདུན་གྱི་སྡེ་མཐའ་
དག་ལ་བསྙེན་བཀུར་ནར་མར་མཛད་ཅིང་། དེ་ཐམས་ཅད་ཀྱང་བསྔོ་བས་རྒྱས་
ཐེབས་པར་མཛད་དེ། དེའི་ཚེ་བསྔོ་བའི་ཚིགས་བཅད་ཀྱང་འདི་ལྟར། ན་མོ་གུ་རུ་
བུདྡྷ་བོ་དྷི་སཏྭ་ཡ། གསེར་སྦྱངས་བཙོ་མའི་ལྷུན་པོ་རྣམ་མང་ཕྲས། །བཏབ་པ་ཇི་
བཞིན་མཚན་དཔེའི་དཔལ་འབར་བ། །ཤཱཀྱའི་ཏོག་སོགས་རྒྱལ་བ་སྲས་བཅས་
ལ། །ཕྱག་ འཚལ་ ཡིད་ སྨོན་ འགྲུབ་ པའི་ གྲོགས་མཛོད་ ཅིག །བདག་ གིས་ སྐུ་
གསུང་ཐུགས་རྟེན་བཞེངས་མཆོད་དང༌། །དགེ་འདུན་བསྙེན་བཀུར་དབུལ་ཕོངས་
ཚིམ་བྱས་སོགས། །དགེ་བ་འདི་དག་གིས་མཚོན་བདག་གཞན་གྱིས། །སྔོན་ནས་
ད་ལྟའི་བར་བསྒྲུབས་དགེ་ཚོགས་མཐུས། །འབྲུ་ཀུན་སྐྱེ་ལ་ས་བཞིན་ཡིད་ཅན་
ལ། །ཕན་བདེ་བླ་མེད་སྟེར་ལ་མེད་མི་རུང་། །ཐུབ་པའི་བསྟན་པ་ལུང་རྟོགས་ཉི་
འོད་ཀྱིས། །འཆི་མེད་ལམ་བཞིན་ཕྱོགས་ཀུན་ཁྱབ་གྱུར་ཅིག །འཇིག་རྟེན་ཁམས་
སུ་མི་འདོད་བསྐྱེད་པའི་གཞི། །ཕན་ཚུན་རྩོད་སོགས་མི་དགེའི་ཚོགས་ཞི་ཞིང་། །
རྫོགས་ལྡན་གསར་དུ་བཞད་པའི་དགའ་སྟོན་ལ། །འགྲོ་ཀུན་གཏན་དུ་སྤྱོད་པ་
ཉིད་གྱུར་ཅིག །གྲངས་མེད་བགྲོད་ཀྱང་བཟོད་པའི་ལམ་ཆེན་བཞིན། །སྡུག་བསྔལ་
གྱིས་མནར་འགྲོ་ཚོགས་སྒྲོལ་བའི་ཁུར། །ལྕི་ཡང་བཟོད་པའི་བྱང་ཆུབ་སེམས་
མཆོག་དང༌། །ནམ་ཡང་འབྲལ་བ་མེད་པ་ཉིད་གྱུར་ཅིག །ཐུབ་པས་འགྲོ་ཀུན་
དོན་ཆེད་གྲངས་མེད་པའི། །བསྐལ་པ་གསུམ་དུ་སྐུ་ལུས་ལོངས་སྤྱོད་སོགས། །
བཏང་བས་ཚོགས་གཉིས་ཡོངས་རྫོགས་བྱང་ཆུབ་བརྙེས། །བདག་གི་སྤྱོད་པའང་
དེ་དང་མཚུངས་པར་ཤོག །ཇི་ལྟར་སྨོན་བཞིན་བསོད་ནམས་ཡེ་ཤེས་ཀྱི། །རླབས་
ཆེན་ཚོགས་དག་ཡོངས་སུ་རྫོགས་གྱུར་ནས། །སྐྱོན་བྲལ་ཡོན་ཏན་ཀུན་གྱི་དཔལ་
- 233 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྡན་པའི། །བླ་མེད་བྱང་ཆུབ་མྱུར་དུ་ཐོབ་གྱུར་ཅིག །དེ་ཐོབ་པས་ཀྱང་འཁོར་
བར་འཁྱམས་ པའི་ འགྲོ །མ་ལུས་ ཀུན་མཁྱེན་རྒྱལ་བའི་གོ་འཕང་ལ། །འགོད་
པའི་བརྩོན་འགྲུས་ཐུབ་པ་མཆོག་ཉིད་དང༌། །མི་མཉམ་མེད་པ་ཉིད་དུ་བདག་
གྱུར་ཅིག །ཅེས་སོ། །དེ་ནས་དོན་གྲུབ་ཅེས་པ་ས་མོ་ལུག་གི་ལོ་ཟླ་བ་དྲུག་པའི་
ནང་དུ་དབུས་ཕྱོགས་སུ་ཆིབས་ཁ་བསྐྱོད་དེ་རྒྱལ་བ་ཐམས་ཅད་མཁྱེན་པ་ངག་
དབང་བློ་བཟང་རྒྱ་མཚོ་ལ་གསེར་གྱི་མཎྜལ་དང་ནམ་མཁའ་མཛོད་ཀྱི་སྒོ་འཕར་
ཕྱེ་བ་ལྟར་དངོས་པོ་ཚད་མེད་པས་མཆོད་དེ་དབང་ལུང་མན་ངག་མཐའ་དག་
ཡོངས་སུ་རྫོགས་པ་ཞིག་གནང་དགོས་ཞེས་གསོལ་བ་འདེབས་པར་མཛད་པས།
རྒྱལ་དབང་ཐམས་ཅད་མཁྱེན་པ་ཆེན་པོས་ད་ལམ་ཆོས་བཀའ་ཡོངས་རྫོགས་
འབུལ་ཐུབ་པ་མི་ཡོང་ཡང་ཉེར་མཁོ་གང་འགྲུབ་ཅིག་འབུལ་གསུང་ནས། ཐུབ་པ་
གཙོ་འཁོར་ གསུམ། ཐུགས་ རྗེ་ ཆེན་ པོ་ གཙོ་འཁོར་གསུམ། རྗེ་ བཙུན་ མི་གཡོ་
མགོན་པོ། སྒྲོལ་མ་གཙོ་འཁོར་གསུམ་དང་བཅས་ཏེ་བཀའ་གདམས་ལྷ་བཞིར་
གྲགས་པའི་རྗེས་གནང༌། སྨན་བླ་བདེ་གཤེགས་བརྒྱད་མཐོ་བརྩེགས་སུ་བཞུགས་
པའི་རྗེས་གནང་། པཎྜི་ཏ་གསེར་གདུགས་ཅན་གྱི་བཞེད་སྲོལ་འཇམ་དཀར་ཤེས་
རབ་འཁོར་ལོའི་རྗེས་གནང་ཁྲོ་ཕུ་ལོ་ཙཱ་བ་ནས་བརྒྱུད་པ། དགེ་སློང་མ་དཔལ་མོ་
ནས་བརྒྱུད་པའི་ཐུགས་རྗེ་ཆེན་པོ་ཞལ་བཅུ་ གཅིག་པ་ ཕྱག་སྟོང་སྤྱན་སྟོང་ གི་
རིགས་གཏད་ཀྱི་རྗེས་གནང་། བ་རི་བའི་ལུགས་ཀྱི་རྣམ་འཇོམས་ལྗང་སྔོན་གྱི་
རྗེས་གནང་། འཇམ་དབྱངས་དཀོན་མཆོག་ལྷུན་གྲུབ་ཀྱི་ཡི་གེའི་སྟོང་ནས་ཕྱག་ན་
རྡོ་རྗེ་འབྱུང་པོ་འདུལ་བྱེད་ཀྱི་རྗེས་གནང་གུར་ནས་འབྱུང་བ། རྗེ་བཙུན་ས་སྐྱ་པའི་
ཟབ་ཆོས་སུ་གྲགས་པ་དབང་གི་སྒྲོལ་མ་དམར་མོའི་རྗེས་གནང་། འཕགས་པ་ཀླུ་
-234 -



ལམ་རིམ་བླ་མ་བརྒྱུད་པའི་རྣམ་ཐར། །
སྒྲུབ་ཀྱིས་མཛད་པའི་སྒྲུབ་ཐབས་དང་གོང་མའི་ཕྱག་ལེན་ལྟར་ཀླུ་དབང་རྒྱལ་པོ་
གཙོ་འཁོར་ལྔའི་རྗེས་གནང་། མི་གཡོ་བའི་རྗེས་གནང་། དཔལ་སྣར་ཐང་པ་རིག་
རལ་གྱི་ཕྱག་ལེན་དང་མཐུན་པ་མི་གཡོ་ཆུ་སྲུངས་ཀྱི་རྗེས་གནང་། ཡར་ཀླུངས་པ་
ཡོན་ཏན་བཀྲ་ཤིས་ཀྱི་ཕྱག་ལེན་དང་མཐུན་པ། ཡང་དེ་ཉིད་ཀྱི་ཕྱག་ལེན་དང་
མཐུན་པའི་མི་གཡོ་བ་དཀར་པོ་གཏུམ་པོའི་རྗེས་གནང་། འཇམ་དབྱངས་མཁྱེན་
བརྩེའི་ཡི་གེའི་སྟེང་ནས་གུར་ནས་གསུངས་པའི་སོ་སོར་འབྲང་མའི་རྗེས་གནང་།
རབ་འབྱམས་པ་རིན་ཆེན་དཔལ་བཟང་གི་ཡེ་གེའི་སྟེང་ནས་སྭའི་སྔགས་འཆང་སྙེ་
མོ་ཤཱཀྱ་དཔལ་ལ་གསང་བའི་བདག་པོས་དངོས་སུ་གསུངས་པ་གུར་ནས་འབྱུང་
བ་དང་འབྲེལ་བའི་ཕྱག་རྡོར་འབྱུང་འདུལ་གྱི་རྗེས་གནང་མེའི་དབང་བཅས་པ།
འཇམ་དབྱངས་མཁྱེན་བརྩེའི་དབང་ཕྱུག་གི་ཡི་གེའི་སྟེང་ནས་འོད་ཟེར་ཅན་གཙོ་
རྐྱང་གི་རྗེས་གནང་། སྤྱན་སྔ་ངག་དབང་ཆོས་གྲགས་ཀྱི་ཡིག་ཆའི་སྟེང་ནས་ཇོ་བོ་
ལུགས་ཀྱི་སྨེ་བརྩེགས་ལྗང་ནག་གི་རྗེས་གནང་། འཇམ་དབྱངས་མཁྱེན་བརྩེའི་
ཟིན་བྲིས་གྱི་སྟེང་ནས་སྨེ་བརྩེགས་དུད་ཀའི་རྗེས་གནང་། རྟ་མགྲིན་ལྕགས་རལ་
ཅན་ ཟླ་ རྒྱལ་ ལུགས་ སུ་ གྲགས་ པའི་ རྗེས་ གནང་ ཡིག་ སྙིང་ དང༌ མཐུན་ པ། རྟ་
མགྲིན་ཤྭ་ན་བཞི་སྐོར་གྱི་རྗེས་གནང་ཇོ་བོ་ཆེན་པོ་ནས་བརྒྱུད་པ། ཤེའུ་ལོ་ཙཱ་བའི་
ཡིག་ཆའི་སྟེང་ནས་ཇོ་བོ་ཆེན་པོ་འཕགས་པ་སྤྱན་རས་གཟིགས་ཀྱིས་གནང་བའི་
ཛམ་ལ་དཀར་པོ་འབྲུག་ཞོན་གྱི་རྗེས་གནང་། ཡང་ཛམ་ལ་སེར་པོ་དང་ནག་པོ་
གཉིས་ ཀྱི་ རྗེས་གནང་། སློབ་དཔོན་ཨ་བྷ་ཡའི་བཞེད་སྲོལ་ཆག་ལོ་སུམ་པས་
མཛད་པའི་སྲེག་བྱེད་མེའི་མཚོན་ཆའི་ཡི་གེའི་སྟེང་ནས་གཙུག་ཏོར་འབར་བའི་
རྗེས་གནང༌། སྒྲུབ་ཐབས་རྒྱ་མཚོའི་ནང་གི་རྡོ་རྗེ་དབྱངས་ཅན་དམར་མོ་ཞལ་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུམ་ཕྱག་དྲུག་པའི་རྗེས་གནང་། ཐར་རྩེ་ནམ་མཁའ་དཔལ་བཟང་གིས་མཛད་
པའི་ཡིག་ཆའི་སྟེང་ནས་ཇོ་བོ་ཆེན་པོས་ཡོལ་ཆོས་དབང་ལ་གནང་བའི་རྟ་མགྲིན་
གཤོག་པ་ཅན་ཞལ་གསུམ་ཕྱག་དྲུག་ པའི་ རྗེས་གནང། པཎྜི་ཏ་ནགས་ཀྱི་རིན་
ཆེན་ནས་བརྒྱུད་པའི་སེང་གདོང་མ་དམར་མོའི་རྗེས་གནང་། ས་སྐྱ་པའི་གསེར་
ཆོས་སུ་གྲགས་པའི་སེང་གདོང་མ་ནག་མོའི་རྗེས་གནང་། ཡང་ས་སྐྱ་པའི་ལྕགས་
རི་མི་འདའ་བའི་གསེར་ཆོས་སུ་གྲགས་པ་འཕགས་པ་འཇིག་རྟེན་དབང་ཕྱུག་སེང་
གེ་སྒྲའི་རྗེས་གནང་། དམ་པ་སངས་རྒྱས་བརྒྱུད་པའི་འཇམ་དབྱངས་སྨྲ་སེང་ཡུམ་
བཅས་ཀྱི་རྗེས་གནང༌། ཕྱག་རྡོར་ཨུ་ཙརྱའི་བྱབས་བསྲུང་དང་རྗེས་གནང་རྣམས་
གསན། གཞན་ཡང་ཇོ་བོ་ཆེན་པོ་ལྷ་ཅིག་ནས་བརྒྱུད་པའི་སྒྲོལ་མ་ཉེར་གཅིག་གི་
སྔོན་འགྲོ། སེང་ལྡེང་ནགས་ཀྱི་སྒྲོལ་མའི་རྗེས་གནང་བཅས་ཡོངས་རྫོགས་དང༌།
དཔལ་ལྡན་ལྷ་མོའི་རྗེས་གནང་། ཀཱ་མ་རུ་པ་ནས་བརྒྱུད་པའི་ཞལ་བྲམ་ནག་གི་
རྗེས་གནང་། ཚེ་དཔག་མེད་དཀར་པོའི་རྗེས་གནང་རྣམས་གསན། འདི་སྐབས་
རྒྱལ་བ་ཐམས་ཅད་མཁྱེན་པ་ཆེན་པོས་ རྗེ་འདི་པ་ལ་ རྗེ་བདག་ཉིད་ཆེན་པོའི་
ཐུགས་དམ་རྟེན་སྟོན་པ་ཐུབ་པའི་དབང་པོའི་སྐུ་བརྙན་འཕགས་ཡུལ་ལི་མ་ངོ་མ་
ཁྱད་མཚར་ཞིག་གནང་སྟེ། མཉམ་མེད་བུ་རམ་ཤིང་པའི་མདོ་སྔགས་ཀྱི་བསྟན་པ་
སྤྱི་དང༌། ཁྱད་པར་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པའི་
བདག་པོ་མཛོད་ཅེས་བསྟན་པའི་བདག་པོར་མངའ་གསོལ། དེ་མཐུན་གཞན་གྱི་
ཞུ་བ་པོ་མེད་པར་དགོངས་དཔྱད་ཀྱིས། རྒྱལ་ཀུན་ངོ་བོ་བློ་བཟང་གྲགས་སྙན་
བསྟན། །འཛིན་པར་བསོད་ནམས་ས་བོན་དར་དྲག་ལས། །ཡེ་ཤེས་མཆོག་གི་
ཡོངས་ འདུ་ ས་ བརྟོལ་ རྩེར། །སྤྲུལ་ སྐུའི་ འབྲས་ བཟང་ སྨིན་ ལ་ གསོལ་ བ་
- 236 -



ལམ་རིམ་བླ་མ་བརྒྱུད་པའི་རྣམ་ཐར།
འདེབས། །ཞེས་ སོགས་ ཞབས་ བརྟན་ གསོལ་ འདེབས་ བཀའ་ རྩོམ་ གསར་ དུ་
གནང་སྟེ་ཕྱག་ཏུ་ཕུལ། གསོལ་འདེབས་དེ་ཉིད་ཕྱོགས་མཐའ་དག་ལའང་འགྱེད་
པར་མཛད། དེ་སྐབས་ཐོན་ཕྱག་གི་སྐབས་ཡབ་སྲས་གཉིས་ཀ་ཕན་ཚུན་འབྲལ་
མི་ཕོད་པར་སྤྱན་ཆབ་མང་དུ་བྱུང་ཞིང་ཐུགས་འཁྲེང་བའི་རྣམ་པ་ཆེར་མཛད་པ་ན།
ཞབས་འབྲིང་པ་ཚང་མའང་རྒྱལ་བ་ཡབ་སྲས་འདི་གཉིས་ཀྱི་མཛད་སྤྱོད་འདི་འདྲ་
སྙམ་དུ་ཡབ་སྲས་གཉིས་ཀར་གུས་པ་བླ་མེད་ཐོབ་ཅིང་སྤྱན་ཆབ་འབྱིན་པ་བྱུང་
འདུག་སྟེ། དེ་ནི་སྐུ་ཚེ་འདིར་ཡབ་སྲས་གཉིས་སླར་མི་མཇལ་བར་གཉིས་ཀས་
མཁྱེན་པར་མངོན་ནོ། །ཚུལ་དེ་དག་ལ་རྗེ་ཉིད་ཀྱིས་འདི་ལྟར་གསུངས་ཏེ། རྒྱལ་
བ་ཀུན་དངོས་བློ་བཟང་གྲགས་ པ་དང༌། །དབྱེར་མེད་གཏན་གྱི་སྐྱབས་གཅིག་
ཐམས་ཅད་མཁྱེན། །ཕྱག་ན་པདྨོའི་ ཞལ་དཀྱིལ་ ལེགས་མཇལ་ཏེ། །དམ་ཆོས་
བདུད་རྩི་དགའ་སྟོན་དཔག་མེད་མྱངས། །ཐུབ་པའི་སྣང་བརྙན་དངོས་པོའི་གནང་
སྐྱེས་བཅས། །སྩལ་ནས་ཐུབ་བསྟན་བདག་པོ་གྱིས་ཤིག་ཅེས། །ཤཱཀྱའི་རྒྱལ་པོས་
འཕགས་པ་འོད་སྲུང་ལ། །ཇི་བཞིན་བསྟན་པའི་ཁུར་ཆེན་བདག་ལ་སྩལ། །བློ་
དམན་བདག་འདྲས་དེ་འདྲའི་ཁུར་ལྕི་བ། །བཟོད་པར་དཀའ་ཡང་རྗེ་བཙུན་བླ་
མའི་བཀའ། །འདོར་མེད་ཡང་དག་བསྒྲུབ་ནུས་གྱུར་ཅིག་པའི། །སྨོན་ལམ་བཟང་
པོ་རྩེ་གཅིག་ཡིད་ཀྱིས་བཏབ། །ཅེས་སོ། །དེ་ནས་གཙང་དུ་ཕེབས་བཀྲ་ཤིས་ལྷུན་
པོའི་དབྱར་ཆོས་ཀྱི་ཐོག་དབུ་མའི་གཞུང་ལ་སྦྱོང་བར་བཞེད་དེ་ཁྱུང་ཕྲུག་བྱམས་
པ་བཀྲ་ཤིས་ཀྱིས་མཛད་པའི་དབུ་མའི་སྤྱི་དོན་དང་། སེ་ར་རྗེ་བཙུན་པས་མཛད་
པའི་དབུ་མའི་སྤྱི་དོན་ཆེན་མོ་དང་། དབུ་མའི་ས་ལམ་རྣམ་གཞག་ཡོངས་རྫོགས་
ཐུགས་ལ་བཟུང་སྟེ་ཉིན་ལྟར་སྔ་དྲོའི་ཆ་ལ་བླ་བྲང་ཉིད་དུ་མཚན་ཉིད་ཞབས་ཕྱི་
237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་དང་བགྲོ་གླེང་མཛད། དགོང་མོ་བསྐལ་བཟང་ཁྱམས་ར་ཆེན་མོར་འདུས་
ཚོགས་ཀྱི་རིགས་ལུང་དང་བསྟུན་ནས་ཟུར་བཞི་བླ་མ་རྣམས་དང་བཅས་རིགས་
ལུང་འཆག་མེད་མཛད། ཕུན་ཚོགས་རྒྱ་མཚོས་མཛད་པའི་དབུ་མའི་མཐའ་དཔྱོད་
དང༌སྒོམ་སྡེས་མཛད་པའི་དབུ་མའི་ཊཱིཀྐ་གཉིས་ཀྱང་ཐུགས་ལ་བཟུང་། གཞན་
ཡང་འཇམ་དབྱངས་དགའ་བློས་མཛད་པའི་དབུ་མའི་མཐའ་དཔྱོད་དང་། རྗེ་དགེ་
འདུན་རྒྱ་མཚོས་མཛད་པའི་ལྟ་ཁྲིད་ཆེན་མོ་དང༌། ཆོས་རྗེ་བདེ་ལེགས་ཉི་མས་
མཛད་པའི་དབུ་མའི་སྤྱི་དོན་རྣམས་ཀྱང་ཐུགས་ལ་བཟུང་ཞིང་། འཇུག་པའི་རྣམ་
བཤད་དགོངས་པ་རབ་གསལ་ཡང་ཕལ་ཆེར་ཐུགས་ལ་བཟུང་སྟེ་ཟབ་མོ་དབུ་
མའི་ལྟ་བ་གཏན་ལ་འབེབས་པ་ལ་སློབ་དཔོན་ཟླ་བ་གྲགས་པ་སླར་ཡང་འཇིག་
རྟེན་འདིར་བྱོན་པ་ལྟར་ལུང་དང༌ རིགས་པའི་དབང་ཕྱུག་ཆེན་པོར་གྱུར་ཏོ། །
དེ་ནས་རྡོ་རྗེ་འཛིན་པ་དཀོན་མཆོག་རྒྱལ་མཚན་སྤྱན་དྲངས་ཏེ་རིན་པོ་ཆེའི་མཎྜལ་
སོགས་མཆོད་སྤྲིན་མཐའ་ཡས་པས་མཆོད་ནས་འཇམ་མགོན་བླ་མའི་བསྟན་པའི་
སྙིང་པོ་གྲུབ་ཆེན་དབེན་ས་པ་ཡབ་སྲས་ཀྱི་སྙན་བརྒྱུད་ཀྱི་མན་ངག་ཞལ་ཤེས་དང་
བཅས་གསན་ཞིང་དཔལ་གསང་བ་འདུས་པ་མི་བསྐྱོད་པའི་དབང་གི་སྟ་གོན་
དང༌། དངོས་གཞི་བཅས་གསན། དེ་ནས་རིམ་གྱིས་བདེ་མཆོག་ལཱུ་དྲིལ་གཉིས།
ཚེ་དཔག་མེད་ལྷ་དགུ་ སོགས་ ཀྱི་དབང་སོ་སོར་ སྟ་གོན་དང་ བཅས་ པ། ནམ་
མཁའ་སྒོ་འབྱེད་ཀྱི་དབང་། བདེ་མཆོག་ལཱ་དྲིལ་གཉིས་དང་རྡོ་རྗེ་འཇིགས་བྱེད་ཀྱི་
རྫོགས་རིམ་གྱི་ཁྲིད། བྱང་ཆུབ་ལམ་ཀྱི་རིམ་པའི་ཁྲིད། ཡེ་ཤེས་མགོན་པོ་ཕྱག་
དྲུག་ པ། དམ་ཅན་ཆོས་ ཀྱི་ རྒྱལ་པོ། དཔལ་ལྡན་དམག་ཟོར་རྒྱལ་མོ། དཔལ་
མགོན་ཞལ་བཞི་པ། རྒྱལ་ཆེན་རྣམ་སྲས་ རྣམས་ ཀྱི་རྗེས་གནང་། ཐུན་དྲུག་གི་
- 238 -



ལམ་རིམ་བླ་མ་བརྒྱུད་པའི་རྣམ་ཐར།
རྣལ་ འབྱོར་ གྱི་བཤད་ ལུང་ དང༌ བཅས་ པ་ དང༌། བླ་མ་མཆོད་ པའི་ ཟབ་ ཁྲིད་
སྙན་བརྒྱུད་མན་ངག་ཞལ་ཤེས་ཡོངས་རྫོགས་དང་། མགོན་པོའི་བཀའ་ཆེན་བཅུ་
གསུམ་གྱི་རྗེས་གནང་། ཁྱུང་ནག་མེའི་སྤུ་གྲིའི་རྗེས་གནང་། བཅོམ་ལྡན་འདས་
དམ་ཚིག་གསུམ་བཀོད་རྒྱལ་པོའི་དབང་གི་སྟ་གོན་དངོས་གཞི་དང་བཅས་པ། དེ་
ཉིད་ཀྱི་སྒྲུབ་དཀྱིལ་ཡོངས་སུ་རྫོགས་པའི་ཆོག་སྒྲིག་རྡོ་རྗེ་འཛིན་པ་རང་ཉིད་ཀྱིས་
མཛད་པའི་ལུང་། དཔལ་རྡོ་རྗེ་འཇིགས་བྱེད་དཔའ་བོ་གཅིག་པ་དང་བཅུ་གསུམ་
མ་ གཉིས་ ཀྱི་དབང་བཞི་ཡོངས་ རྫོགས་ སོ་ སོར་ སྟ་གོན་དང་ བཅས་ པ་ དང་།
སྔགས་བཏུ་བའི་རྗེས་གནང་། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོས་
མཛད་པའི་ནཱ་རོ་ཆོས་དྲུག་གི་ཁྲིད་ཡིག་ཡིད་ཆེས་གསུམ་ལྡན་གྱི་སྟེང་ནས་ཁྲིད་
ལུང་སྦྲགས་མ་དང་རྐང་པའི་འཁྲུལ་འཁོར་གྱི་སྐབས་སུ་འདི་སྐོར་གྱི་ལག་ལེན་
རྣམས་ལེགས་པར་གསན། བསྲེ་བ་སྐོར་དགུ་ལ་གསུང་བཤད་འཐུས་འདོམས་ཆེ་
བ་ཞིག་ཀྱང་གནང་གསུང་
། གཞན་ཡང་ཕྱག་རྡོར་གཏུམ་ཆེན་དང་ གཏུམ་ཆུང་
གཉིས་ཀྱི་རྗེས་གནང་། དཔལ་འཁོར་ལོ་བདེ་མཆོག་ལྷ་ལྔའི་དབང་བཞི་ཡོངས་
སུ་རྫོགས་པ། ཕྱག་རྡོར་གོས་སྔོན་གྱི་རྗེས་གནང་། འཇམ་དབྱངས་ནག་པོའི་རྗེས་
གནང་། རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱིས་མཛད་པའི་བློ་སྦྱོང་
གི་ ཁྲིད་ ཡིག་སྟེང་ནས་ ཁྲིད་ ལུང་ སྦགས་མ། སྒོམ་སྡེ་ ཐམས་ ཅད་ མཁྱེན་ པས་
མཛད་པའི་དཔལ་རྡོ་རྗེ་འཇིགས་བྱེད་ཆེན་པོའི་བསྐྱེད་རྫོགས་ཀྱི་ལུང་རྣམས་
གསན་ཞིང་ཐུབ་པ་དམ་ཚིག་གསུམ་བཀོད་ ཀྱི་དབང་ཡང་ གསན། ལྷག་པར་
དགའ་ལྡན་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་གསན། དེ་ནས་དགུང་ལོ་
ཉེར་གཉིས་པ་མིག་དམར་ཞེས་པ་ཤིང་ཕོ་བྱི་བའི་ལོ་རྒྱལ་ཟླ་བའི་ཡར་ཚེས་
9 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བརྒྱད་ཀྱི་ཉིན་བླ་བྲང་རྒྱལ་མཚན་མཐོན་པོའི་གཟིམ་ཆུང་ཡིད་དགའ་ཆོས་འཛིན་
དུ་རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱིས་
མཁན་སློབ་ཟུང་འབྲེལ་དང་། སྔགས་གྲྭ་ཞལ་སྔ་ནས་སློབ་དཔོན་རིན་པོ་ཆེ་བློ་
བཟང་མགོན་པོས་གསང་སྟོན། དཀྱིལ་ཁང་ཞལ་སྔ་ནས་མགོན་པོ་དཔལ་བཟང་
གིས་ གྲིབ་ཚོད་ པ། ཐོས་བསམ་གླིང་ ཞལ་སྔ་ནས་བློ་བཟང་བྱམས་ པས་ ལྷུན་
བཟེད་འབྲིམ་པ། ཤར་རྩེ་ཞལ་སྔ་ནས་བློ་བཟང་དཔལ་འབྱོར་སོགས་ཁ་སྐོར་དུ་
འོས་པ་དག་གིས་ཁ་སྐོང་བ་མཛད་དེ་དད་པའི་དགེ་འདུན་གྲངས་ཚང་བའི་དབུས་
སུ་བསྟན་པ་ལ་ཞུགས་ལ་ཡོངས་སུ་རྫོགས་པ་དགེ་སློང་གི་སྡོམ་པ་ལེགས་པར་
བཞེས་ཏེ་ཐུབ་པའི་དབང་པོ་སླར་ཡང་གངས་རིའི་ལྗོངས་འདིར་བྱོན་པ་ཇི་ལྟ་བར་
གྱུར་ཏོ། །ཚུལ་དེ་ལ་ནི་རྗེ་ཉིད་ཀྱི་ཞལ་ནས། མཁན་ཆེན་རྡོ་ རྗེ་འཛིན་པའི་དེད་
དཔོན་གྱིས། །བདག་བློའི་གྲུ་ཆེན་ ལྷག་པ་ཚུལ་ ཁྲིམས་ཀྱི། །བསླབ་ པ་ཡོངས་
རྫོགས་རིན་ཆེན་གཏེར་གྱིས་བཀང་། །བཀའ་དྲིན་ཆེ་འོ་དཀོན་མཆོག་རྒྱལ་མཚན་
ཞབས། །གཞན་ཡང་སྲིད་ཞིའི་གཙུག་རྒྱན་རྡོ་རྗེ་འཆང་། །མཁན་ཆེན་རྣམ་གཉིས་
བཀའ་དྲིན་ལ་བརྟེན་ནས། །བྱང་སེམས་ རིག་འཛིན་སྡོམ་པའི་ནོར་བུས་ཀྱང་།།
རྙེད་དཀའི་དལ་འབྱོར་གྲུ་ཆེན་བྱུར་བུར་གཏམས། །སྡོམ་གསུམ་ཆུ་གཏེར་ལས་
འོངས་ཚུལ་ཁྲིམས་ནི། །རྣམ་གསུམ་རིན་ཆེན་གྱིས་གང་གཟིངས་བཟང་པོ། །ཉོན་
མོངས་ཆུ་སྲིན་ཆོམ་རྐུན་མ་རུངས་པས། །མི་འཇིགས་དྲན་ཤེས་སོ་བཅས་བརྩོན་
པས་བསྲུང༌། །ཅི་ཡི་ཕྱིར་ན་འཇམ་མགོན་བླ་མ་ཡིས། །ཚུལ་ཁྲིམས་ཉེས་སྤྱོད་དྲི་
མ་འཁྲུད་པའི་ཆུ། །ཉོན་མོངས་ཚ་གདུང་སེལ་བ་ཟླ་བའི་འོད། །སྐྱེ་དགུའི་དབུས་
ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །
- 240 -



ལམ་རིམ་བླ་མ་བརྒྱུད་པའི་རྣམ་ཐར། །
ཅེས་སོགས་བསྔགས་པའི་ཚུལ་ལ་ངེས་པ་རྙེད་ཅིང་། །ཐུབ་པའི་བསྟན་པ་ཡང་
དག་གཟུང་བར་ཡང་། །ལེགས་ པར་རྟོགས་ པས་ འབད་ དེ་བསྲུང་བར་སྨོན། །
དེའང་ཚེ་འདིར་རྙེད་བཀུར་སྙན་གྲགས་དང་། །ཕྱི་མ་མངོན་མཐོའི་བདེ་འབྲས་
ཐོབ་ཆེད་མིན། །འཕྲལ་ཡུན་བསྟན་འགྲོར་ཕན་བདེ་བསྒྲུབ་པ་སོགས། །འཇམ་
དཔལ་དཔའ་བོའི་སྤྱོད་པ་ཇི་ལྟར་སྨོན། །འདི་ལས་བྱུང་བའི་དགེ་ཚོགས་འོད་
དཀར་གྱིས། ཁམས་གསུམ་འཁོར་བའི་གནས་ཀུན་ཁྱབ་གྱུར་ནས། །མར་གྱུར་
འགྲོ་བའི་མ་རིག་མུན་སངས་ཏེ། །སྒྲིབ་བྲལ་ངེས་ལེགས་ལམ་བཟང་ཐོབ་གྱུར་
ཅིག །ཅེས་གསུངས་སོ། །རྗེ་འདིས་ནི་རྒྱལ་བ་ཙོང་ཁ་པ་ཆེན་པོའི་མཛད་པ་རྣམ་
ཐར་ལྟར་ཤིང་རྟ་ཆེན་པོའི་གཞུང་ལུགས་རྣམས་ལ་སྦྱངས་པ་མཐར་ཕྱིན་པ་ཞིག་
མཛད་བཞེད་ནས་རྣམ་འགྲེལ་དང་དབུ་མ་གཉིས་ལ་སྦྱངས་པ་མཐར་ཕྱིན་པ་
མཛད་ནས་ཕར་ཕྱིན་གྱི་གཞུང་ལ་སྦྱོང་བར་བཞེད་དེ། པཎ་ཆེན་ཤནྟི་པའི་ཕར་
ཕྱིན་ གྱི་ སྤྱི་ དོན་ དང༌ མཐའ་ དཔྱོད་ ཡོངས་རྫོགས། ཟུར་ བཀོལ་ རྟེན་ འབྲེལ།
བསམ་ གཟུགས། དགེ་ འདུན་ ཉི་ ཤུ་ཐོད་བརྒལ། ས་ ལམ་རྣམ་ གཞག་ རྣམས་
ཡོངས་རྫོགས་ཐུགས་ལ་བཟུང་སྟེ་ཉིན་ལྟར་རིགས་ལུང་འཆག་མེད་མཛད། དེ་
ནས་སེ་ར་རྗེ་བཙུན་པས་མཛད་པའི་ཕར་ཕྱིན་གྱི་སྤྱི་དོན་ཡང་ཕལ་ཆེར་བཟུང་
ཞིང་། གཙོ་བོར་ལེགས་བཤད་གསེར་ཕྲེང་དང་རྣམ་བཤད་སྙིང་པོ་རྒྱན་གཉིས་ལ་
གཟིགས་ཏེ་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་རྗེ་བཙུན་བྱམས་པ་མགོན་པོས་
ཉམས་ལེན་གྱི་རིམ་པར་བསྒྲིགས་པའི་གཞུང་མངོན་རྟོགས་རྒྱན་གྱི་དགོངས་པ་
བྱང་ཆུབ་ལམ་རིམ་དང་སྦྱར་ཏེ་གཏན་ལ་འབེབས་པ་ལ་གདེང་ཐོབ་པར་མཛད།
དེ་ ནས་ འདུལ་ བ་ ལ་ སྦྱོང་ བར་ བཞེད་ དེ་ སེ་ ར་རྗེ་བཙུན་ པས་ མཛད་ པའི་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདུལ་བའི་ཡིག་ཆ་ཡོངས་རྫོགས་བཟུང་ཞིང་སྔ་སོར་འདུལ་བ་མདོ་རྩ་བ་ཡོངས་
རྫོགས་ཐུགས་ལ་བཟུང་བ་བར་སྐབས་ཅུང་ ཟད་མཉེལ་བའང་སྐབས་འདིར་
གསོས་ཏེ་འདུལ་བ་མདོ་རྩ་བ་ཞལ་ཏོན་དུ་མཛད་ཅིང་། དེ་དང་འདུལ་ཊཱིཀ་རིན་
ཆེན་ཕྲེང་བ་རྩ་འགྲེལ་སྦྱར་ཏེ་མཐའ་དག་པར་གཏན་ལ་ཕབ། འདུལ་བ་ནས་ཇི་
ལྟར་གསུངས་པ་ལྟར་འགྲོ་འཆག་ཉལ་འདུག་གི་སྤྱོད་ལམ་ཐམས་ཅད་དང་། ཟས་
དང་གོས་དང་སྨན་དང་གནས་མལ་ཇི་ལྟར་ལོངས་སྤྱོད་པའི་ཚུལ་རྣམས་ཕྲ་མོའང་
མ་འཕྱུགས་པར་ཕྱག་ལེན་ལ་ཐེབས་པར་མཛད་དེ་འཕགས་མཆོག་ཉེ་བར་འཁོར་
གངས་རིའི་ཁྲོད་འདིར་སླར་ཡང་བྱོན་པ་ཇི་ལྟ་བར་གྱུར་ཏོ། །དེ་ནས་མངོན་པ་
མཛོད་ལ་སྦྱོང་བར་བཞེད་དེ་མཛོད་རྩ་བ་དང་། དཀྱིལ་ཁང་གྲྭ་ཚང་གི་ཡིག་ཆ་
མངོན་པ་མཛོད་ལུང་རིགས་གཏེར་མཛོད་ཡོངས་རྫོགས་ཐུགས་ལ་བཟུང་ཞིང་
གཞན་ཡང་མངོན་པ་ཀུན་བཏུས་སོགས་རྒྱ་བོད་ཀྱི་མངོན་པའི་ཡིག་ཆ་ཕལ་མོ་ཆེ་
ལ་གཟིགས་ཏེ་མཐའ་ཆོད་པར་མཛད། དེ་ནས་དགེ་བའི་བཤེས་གཉེན་བསོད་
ནམས་གྲགས་པ་ཡོངས་འཛིན་དུ་བསྟེན་ཏེ་ཡོངས་འཛིན་དམ་པ་དེ་ཉིད་ལ་པཎ་
ཆེན་ཐམས་ཅད་མཁྱེན་པས་མཛད་པའི་དཔལ་གསང་བ་འདུས་པའི་ཁྲིད་ལག་
རྗེས་ཞལ་ཤེས་དང་བཅས་པ་རྡོ་རྗེ་འཛིན་པ་དཀོན་མཆོག་རྒྱལ་མཚན་གྱིས་ཟིན་
བྲིས་སུ་གནང་བ་དང་། བྱང་ཆུབ་ལམ་གྱི་སྒྲོན་མ། རྗེ་སངས་རྒྱས་ཡེ་ཤེས་ཀྱིས་
མཛད་པའི་བློ་སྦྱོང་། སྣར་ཐང་བའི་ལམ་མཆོག་རྩ་བ། བེའུ་བུམ་སྔོན་པོའི་རྩ་བ།
དེའི་འགྲེལ་པ་ལྷ་འབྲི་སྒང་པས་མཛད་པ་སྤྱོད་འཇུག །ཆེད་དུ་བརྗོད་པའི་ཚོམས།
བསླབ་པ་ཀུན་ལས་བཏུས། རྗེ་བདག་ཉིད་ཆེན་པོའི་གསུང་ལམ་རིམ་ཆེ་ཆུང་
གཉིས། ཚུལ་ཁྲིམས་ལེའུ་རྣམ་བཤད། བྱང་ཆུབ་གཞུང་ལམ། བླ་མ་ལྔ་བཅུ་པའི་
- 242 -



ལམ་རིམ་བླ་མ་བརྒྱུད་པའི་རྣམ་ཐར། །
རྣམ་བཤད། རྡོ་རྗེ་འཆང་ཆེན་པོའི་ལམ་གྱི་རིམ་པ། བདེ་མཆོག་རྩ་རྒྱུད་དང་དེའི་
འགྲེལ་པ་སྦས་དོན་ཀུན་གསལ། བདེ་མཆོག་ལཱ་ཧི་པའི་རྣམ་བཤད་འདོད་འཇོ།
བདེ་མཆོག་གི་རྫོགས་རིམ་དངོས་གྲུབ་སྙེ་མ། ལཱ་ཧི་པའི་རྫོགས་རིམ་རྣལ་འབྱོར་
ཆེན་པོའི་ཁྲིད། དྲིལ་བུ་རིམ་ལྔའི་རྣམ་བཤད། སྦས་དོན་ལྟ་བའི་མིག་འབྱེད། ལུ་
ཧི་པའི་སྒྲུབ་ཐབས་བདེ་ཆེན་གསལ་བ། བདེ་མཆོག་དྲིལ་བུ་པའི་སྒྲུབ་ཐབས་
དགོངས་པ་རབ་གསལ། རིམ་ལྔ་གསལ་སྒྲོན། ཡེ་ཤེས་རྡོ་རྗེ་ཀུན་ལས་བཏུས་
དང༌ དེའི་ འགྲེལ་ པ། ལྷ་ མོ་ བཞི་ ཞུས་ ཀྱི་ རྒྱུད་ དང༌ དེའི་ འགྲེལ་ པ། འཕོ་ཊཱིཀ་
གསེར་གྱི་སྒོ་འབྱེད། རྣལ་འབྱོར་བཞི་རིམ་གྱི་ཊིཀྐ། འཇམ་དཔལ་ཞི་ཁྲོ་གཉིས་
ཀྱི་བསྲུ་བ་དརྦན་ཨཱ་ཙཱརྱའི་མན་ངག་ལས་བྱུང་བ། འཇིགས་བྱེད་ཀྱི་རྩའི་དག་
སྦྱོར། ཀྱེ་རྡོར་ཟིན་བྲིས། བདག་མེད་མའི་སྒྲུབ་དཀྱིལ་ཟིན་བྲིས། སྤྲིན་བྲལ་བའི་
མན་ངག་རྗེ་ཐམས་ཅད་མཁྱེན་པས་མཛད་པ། མཁས་གྲུབ་རིན་པོ་ཆེས་མཛད་
པའི་རྩ་ལྟུང་རྣམ་བཤད། སྦོམ་པོ་བརྒྱད་པའི་རྣམ་བཤད། བླ་མ་ལྔ་བཅུ་པ། རྩ་
ལྟུང་བཅུ་བཞི་པ། སྦོམ་པོ་བརྒྱད་པ། ཡང་ རྗེའི་གསུང་འཇུག་པའི་རྣམ་བཤད་
དགོངས་པ་རབ་གསལ་དང་། དྲང་ངེས་རྣམ་འབྱེད་ལེགས་བཤད་སྙིང་པོ། དེའི་
དཀའ་འགྲེལ་ཐམས་ཅད་མཁྱེན་པ་དགེ་འདུན་རྒྱ་མཚོས་མཛད་པ་སོགས་གསུང་
ཕལ་ཆེར། གསང་ བ་ འདུས་ པའི་བཤད་ རྒྱུད་ དགོངས་ པ་ ལུང་ སྟོན་ ལེའུ་བཅུ་
གཉིས་པ། དཔལ་གསང་བ་འདུས་པའི་བཤད་རྒྱུད་རྣལ་འབྱོར་ཆེན་པོའི་རྒྱུད་
དཔལ་རྡོ་རྗེ་ཕྲེང་བ་མངོན་པར་བརྗོད་པ། རྒྱུད་ཀྱི་རྒྱལ་པོ་དཔལ་གསང་བ་རྣམ་
པར་འབྱེད་པ་ཞེས་བྱ་བ་ལེའུ་དྲུག་ཅུ་རྩ་བརྒྱད་པ། ཡེ་ཤེས་རྡོ་རྗེ་ཀུན་ལས་བཏུས་
པ་ཞེས་བྱ་བའི་རྣལ་འབྱོར་ཆེན་པོའི་རྒྱུད་དང་། དཔལ་རྡོ་རྗེ་སྙིང་པོ་རྒྱན་གྱི་རྒྱུད།
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣལ་འབྱོར་ཆེན་པོའི་དེ་ཁོ་ན་ཉིད་ཅེས་བྱ་བ་དང་། དཔལ་རྡོ་རྗེ་འཇིགས་བྱེད་ཀྱི་
རྒྱུད་རྟོག་པ་བདུན་པ། ངན་སོང་ཐམས་ཅད་ཡོངས་སུ་སྦྱོང་བའི་རྒྱུད་ཀྱི་རྒྱལ་པོ།
ཏིང་ ངེ་ འཛིན་ རྒྱལ་ པོའི་ མདོ། དཔལ་ སྡོམ་ པ་ འབྱུང་ བའི་ རྒྱུད་ཀྱི་རྒྱལ་པོ། དེ་
བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཞེས་བྱ་བ་
ཐེག་པ་ཆེན་པོའི་མདོ་བརྒྱད་བརྒྱ་པ། བློ་སྦྱོང་མཚོན་ཆ་འཁོར་ལོ་དང་རྨ་བྱ་དུག་
འཇོམས། རྒྱས་སྲས་བཀའ་འབུམ་ཡོངས་རྫོགས། བློ་སྦྱོང་དཔལ་ཡེ་མ། སྤྱན་སྔ་
བློ་གྲོས་རྒྱལ་མཚན་གྱིས་མཛད་པའི་ཐོག་མའི་བློ་སྦྱོང༌། ཡང་རྗེའི་གསུང་བདེ་
མཆོག་དྲིལ་བུ་ལུས་དཀྱིལ་གྱི་དཀྱིལ་ཆོག་རིན་པོ་ཆེའི་བང་མཛོད་དང༌། རྩ་ཤེས་
ཊིཀ་ ཆེན། རིམ་ ལྔ་ གདན་ རྫོགས། གཞན་ ཡང་ དུས་ འཁོར་ བསྡུས་ རྒྱུད་ དང༌།
བྱམས་ པ་ དམ་ བཅས་ ཀྱི་ གཟུངས་ ཕན་ ཡོན་ དང༌ བཅས་ པ། ཡོན་ སྦྱོང་ པའི་
གཟུངས། འཇམ་དབྱངས་དམ་བཅས་ཕན་ཡོན་དང་བཅས་པ། རྡོ་ རྗེ་ འཛིན་པ་
དཀོན་མཆོག་རྒྱལ་མཚན་ གྱིས་མཛད་པའི་འཇམ་དབྱངས་ཆོས་སྐོར་ གྱི་རྗེས་
གནང་ཆོག་སྒྲིགས། འཇམ་དབྱངས་ཆོས་སྐོར་པར་ལ་འཁོད་པ་རྣམས་ཀྱི་ལུང་
དང༌། འཇམ་དབྱངས་ཆོས་སྐོར་ནང་གི་ཆོས་རྒྱལ་གསུམ་མ་གཏོགས་པའི་རྗེས་
གནང་། གཞན་ཡང་བཀའ་གདམས་གླེགས་བམ་ཆ་ལག་དང་བཅས་པ། ལས་
ཆེན་ཀུན་རྒྱལ་བས་མཛད་པའི་བཀའ་གདམས་ཆོས་འབྱུང་། མཁས་གྲུབ་སངས་
རྒྱས་ཡེ་ཤེས་ཀྱི་བཀའ་འབུམ་ཡོངས་རྫོགས། ཇོ་བོའི་ཆོས་ཆུང་བརྒྱ་རྩ་ཡོངས་
རྫོགས། རྗེ་ དགེ་ འདུན་གྲུབ་ཀྱིས་མཛད་པའི་ཐུབ་དབང་ གི་ བསྟོད་ པ་བདུད་
དཔུང་ཕྱེ་མར་འཐགས་པ། མི་ཆོས་གནད་ཕྲེང་། དཔེ་ཆོས་རིན་སྤུངས། ཡིག་ཆུང་
ཉེར་གཅིག །འདུལ་བའི་གླེང་འབུམ་ཆེན་མོ་བཅས་ཀྱི་ལུང་རྣམས་གསན། དེ་
- 244-



ལམ་རིམ་བླ་མ་བརྒྱུད་པའི་རྣམ་ཐར།
ལྟར་མང་དུ་ཐོས་པ་རྒྱ་ཆེར་འཚོལ་བར་མཛད་ཅིང་། དེ་དག་གི་སྐབས་ཤིང་རྟ་
ཆེན་པོའི་གཞུང་ལུགས་རྣམས་ཀྱི་དོན་ལ་རིགས་པས་དཔྱད་པ་ན་བདེ་བ་འདོད་
ཀྱང་རྨོངས་ནས་སྡུག་བསྔལ་གྱི་རྒྱུ་སྒྲུབ་པའི་སེམས་ཅན་རྣམས་ལ་སྙིང་རྗེ་དང་མི་
རྟག་སྡུག་བསྔལ་སྟོང་པའི་ངང་ཚུལ་དགོངས་ནས་ངེས་འབྱུང་ཤུགས་དྲག་པོ་དང་
སྔོན་བྱོན་དམ་པ་རྣམས་ཀྱི་རྣམ་ཐར་ལ་སློབ་འདོད་ཤུགས་དྲག་འཁྲུངས་ཤིང་།
ལྷག་པར་རྗེ་ཐམས་ཅད་མཁྱེན་པས་དེང་སང་གི་བྱེད་སྤྱོད་ལྟར་ཆུང་ངུ་ནས་བླ་
ཆེན་གྱི་ཚུལ་བཟུང་ནས་ཆེ་སྒྲོབ་བྱེད་པ་འདི་འདྲ་མིན་པར་ཆོས་རྗེ་དོན་གྲུབ་
རིན་ཆེན་ནས་བཟུང་མཁས་དང་གྲུབ་པའི་དམ་པ་མང་པོའི་ཞབས་ལ་གཏུགས་ཏེ་
གདམས་པ་མང་དུ་གསན་པ་དང་། གྲྭ་ས་ཆེན་པོ་རྣམས་སུ་མཁས་པ་བློ་གསལ་
དོན་གཉེར་ཅན་རྣམས་དང་མཉམ་འགྲེ་མཛད་དེ་གཞུང་ལུགས་ལ་མཐའ་ཆོད་
པར་སྦྱང་བར་མཛད་པ་དང་། ལྷག་པར་རྗེ་བཙུན་འཇམ་པའི་དབྱངས་ཀྱི་བཀས་
བསྐུལ་ཏེ་འཁོར་དག་པ་རྣམ་བརྒྱད་དང་བཅས་བྱ་བྲལ་ལ་ཕེབས་ནས་དབེན་པའི་
རི་སུལ་རྣམས་སུ་དཔོན་མེད་གཡོག་མེད་སྤྱོད་པ་རང་དབང་འདུས་པའི་བྱ་བྲལ་
གྱི་བརྟུལ་ཞུགས་ལ་གནས་ཏེ་འཚོ་བ་དཀའ་ཐུབ་མཛད་ཅིང་དཔག་པར་དཀའ་
བའི་བསག་སྦྱང་མཛད་པའི་རྣམ་ཐར་དེ་དག་ལ་བསམས་ན་བདག་ནི་བླ་ཆེན་གྱི་
གོ་སར་སྦྱིན་བདག་གྲྭ་རིགས་མང་པོའི་གཞན་དབང་དུ་སོང་སྟེ་ཕ་བླ་མའི་རྣམ་
ཐར་སྐྱོང་བའི་དབང་མེད་པ་འདི་ལྟ་བུ་སྙམ་དུ་ཐུགས་ཤིན་ཏུ་སྐྱོ་ནས་སྤྱན་ཆབ་
རྒྱུན་མ་ཆད་པར་བྱུང་ཞིང་རྗེ་བླ་མའི་རྣམ་ཐར་ལ་སྨོན་པའི་གསུང་མགུར་འདི་
ལྟར་མཛད་དེ། ན་མོ་གུ་རུ་སུ་མ་ཏི་ཀཱིརྟི་ཡེ། ཕུལ་བྱུང་བློ་གྲོས་ཟབ་ཡངས་ཡིད་
བཞིན་མཚོར། །བསླབ་གསུམ་རྣམ་དག་རིམ་གཉིས་ནོར་བཟང་པོས། །ལེགས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཏམ་ཡིད་ཅན་ཡོངས་ཀྱི་རེ་སྐོང་ཞེས། །གྲགས་པའི་རླབས་ཕྲེང་སྲིད་གསུམ་
གཡོ་ཁྱོད་རྒྱལ། །གདེངས་ཅན་དབང་པོའི་ཚོགས་ཀྱི་གཙུག་རྒྱན་བཞིན། །གང་
གི་ཞབས་སེན་པད་རག་གདངས་ཆགས་པ། །སྤྱི་བོ་བདེ་ཆེན་འཁོར་ལོའི་སྟེང་
བཀོད་ནས། །བྱང་ཆུབ་སྙིང་པོའི་བར་དུ་མཆོད་ལ་བརྩོན། །ཉི་འོད་གཅིག་གིས་
གྲངས་མེད་སྐར་མའི་ཚོགས། །ཕམ་པར་བྱེད་བཞིན་ཁྱོད་ཀྱི་ཐུགས་རྗེའི་ཟེར། །
གཅིག་གིས་མ་རིག་སྨག་ཚོགས་འཇོམས་པའི་མཐུ། །མཐོང་བས་རབ་དད་བཏུད་
དེ་ ཕྱག་བགྱིད་དོ། །ཇི་ ལྟར་ དབྱར་ གྱི་ལང་ ཚོ་ བརྟས་པའི་དུས། །དགུང་ སྔོན་
དབྱིངས་ལས་འབྲུག་གི་སྒྲ་བསྒྲགས་ཚེ། །མདོངས་ལྡན་ཚོགས་རྣམས་ཟློས་གར་
བསྒྱུར་བ་བཞིན། །རྗེ་ཡི་རྣམ་ཐར་དྲན་པས་ཡིད་རབ་གཡོས། །འཇིག་རྟེན་པ་
དག་ གསེར་ གྱི་གཏེར་མཐོང་དུས། །ཚེ་འདིའི་བདེ་བ་བསྒྲུབ་ ཕྱིར་ དེར་འཇུག་
ན། །གཏན་གྱི་བདེ་བ་དམ་པ་སྟེར་བྱེད་པའི། །རྣམ་ཐར་བཟང་པོའི་ཚུལ་ལ་ཅིས་
མི་འཇུག །དལ་ འབྱོར་ རྙེད་ དཀའ་ ཚེ་ འདིའི་ མདུན་ཐབས་ ལ། །སྙིང་ པོ་ མེད་
གཟིགས་ བཙོན་ ཁང་ དང་ འདྲ་ བའི། །ཕ་ ཡུལ་ སྤངས་ནས་ ཚངས་ སྤྱོད་ བརྟུལ་
ཞུགས་བཞེས། །ཉེས་ལྟུང་དྲིས་དབེན་དེ་བཞིན་བདག་ཀྱང་བསྒྲུབ། །གཞོན་ནུ་
ཉིད་ནས་བཤེས་གཉེན་དམ་ པའི་ ཚོགས། །ཉེར་བསྟེན་བཀའ་ལས་མི་འདའ་
བསྒྲུབ་ པ་དང༌། །སྲི་ཞུ་བཀུར་སྟི་བླ་མར་བགྱི་མཁས་པའི། །འཇམ་མགོན་བླ་
མའི་རྗེས་སུ་བདག་ཀྱང་འཇུག །གླིང་བཞིར་དབང་བསྒྱུར་རྒྱལ་པོའི་དཔལ་ཐོབ་
ཀྱང་། །ཆུ་ཤིང་ལྟ་བུར་སྙིང་པོ་མེད་གཟིགས་ནས། །ཡང་དག་རྫོགས་བྱང་བསྒྲུབ་
ལ་རབ་གཞོལ་བའི། །རྨད་བྱུང་སྤྱོད་དེར་བདག་ཀྱང་འཇུག་པར་སྤྲོ། །སྡེ་དགོན་
བདག་བཟུང་རྙེད་བཀུར་སྙན་གྲགས་ཕྱིར། །བཤད་ཆོས་དོན་གཉེར་ཆོས་མིན་
- 246 -



ལམ་རིམ་བླ་མ་བརྒྱུད་པའི་རྣམ་ཐར།
ཆོས་བཏགས་སུ། །གཟིགས་ཏེ་ཆགས་ཞེན་ཀུན་བོར་བྱ་བྲལ་མཛད། །དེ་ལྟར་
བསྒྲུབ་ སྐལ་ དམན་ ཡང་ ཡིད་ ཀྱིས་ སྨོན། །འཇམ་ པའི་ དབྱངས་ སོགས་ བཤེས་
གཉེན་དམ་པ་ཡི། །ཞལ་གྱི་བུམ་བཟང་ལས་འོངས་བདུད་རྩིའི་བཅུད། །དབེན་
པའི་གནས་སུ་རྩེ་གཅིག་མྱང་མཁས་པའི། །སྤྱོད་ཚུལ་དེར་ཡང་ཡིད་ཀྱིས་སྨོན་པ་
ལགས། །སྲིད་པའི་ཕུན་ཚོགས་ཉེས་མང་མནོག་ཆུང་བའི། །བདེར་ཆགས་སྡུག་
བསྔལ་བསྒྲུབ་པའི་དྲིན་ཅན་མ། །སྒྲོལ་བའི་རླབས་ཆེན་ ཁུར་འཆང་བློ་བཟང་
གྲགས། ཁྱོད་ཀྱི་སྤྱོད་ཚུལ་ཅི་འདྲར་བདག་ཀྱང་སྨོན། །ཉེ་རིང་སྤངས་པས་ཆགས་
དང་ལྡང་བ་མེད། །འཇིག་རྟེན་ཆོས་བརྒྱད་སྒྱུ་མ་བྲག་ཅ་བཞིན། །སྙིང་པོ་མེད་
གཟིགས་འགོ་སྙོམས་མཛད་པ་ཡི། །བློ་བཟང་གྲགས་པའི་ རྗེས་སུ་བདག་ཀྱང་
འཇུག །ལན་དང་རྣམ་པར་སྨིན་པར་མི་ལྟ་བར། །ཕྱི་ནང་དངོས་པོ་མཆོད་སྦྱིན་
གཏོང་བ་དང༌། །མི་འཇིགས་ཆོས་དང་བྱམས་སོགས་སྦྱིན་པ་ཡིས། །འགྲོ་དོན་
རླབས་ཆེན་མཛད་པ་དེ་རྗེས་འཇུག །སྡོམ་པ་གསུམ་མནོས་ཉེས་སྤྱོད་ཀུན་སྡོམ་
ཞིང་། །དགེ་ བར་ སྤྱོད་ དང༌ སེམས་ ཅན་ དོན་ བསྒྲུབ་ པའི། །རྣམ་ གསུམ་ ཚུལ་
ཁྲིམས་མཐར་ཕྱིན་འགྲོ་བའི་མགོན། །བློ་བཟང་གྲགས་པའི་རྣམ་ཐར་ རྗེས་སུ་
སློབ། །བརྡེག་འཚོགས་མཚང་འབྲུ་གཤེ་སྐུར་སོགས་མཚོན་གྱིས། །བསྐལ་པར་
བཏབ་ཀྱང་མི་ཕིགས་བཟོད་པའི་གོ །ལགས་མནབས་རྗེ་བཙུན་བློ་བཟང་གྲགས་
པ་ཡི། །གོ་ཆ་བཙན་པོ་དེ་ལྟར་བདག་ཀྱང་བགོ །གཞོན་ནུ་ཉིད་ནས་ཇི་ལྟར་དམ་
བཅས་ པའི། །རླབས་ཆེན་ སྤྱོད་ པའི་ཁུར་ཆེན་ཆེས་ལྕི་ཡང་། །མི་འདོར་བཟོད་
པའི་ བརྩོན་ འགྲུས་ ས་ གཞི་ ལྟར། །རབ་བརྟན་ རྗེ་ བཙུན་ རྗེས་ སུ་ བདག་ ཀྱང་
འཇུག །དམིགས་པའི་ངོ་བོ་གང་ལ་གཏད་གྱུར་ཀྱང་། །ལེ་ལོ་ལ་སོགས་ཉེས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའི་ སྐྱོན་ལྔ་ ཡིས། །ནམ་ཡང་མི་གཡོ་ཡོན་ཏན་ལེགས་འཕེལ་བའི། །བསམ་
གཏན་མཐར་ཕྱིན་ཁྱོད་རྗེས་བདག་ཀྱང་འཇུག །དེ་ཡི་ངང་ལས་བདག་གཉིས་
འཛིན་ པའི་ནགས། །དྲུངས་ ནས་ འབྱིན་ པའི་ ཤེས་ རབ་ མེ་ ཆེན་ གྱིས། །བདག་
འཛིན་ཚལ་བཅོམ་ཤིན་སྦྱངས་བདེ་འོད་འབར། །ཤེས་རབ་མཐར་ཕྱིན་ཁྱོད་རྗེས་
བདག་ཀྱང་འཇུག །བདེ་གཤེགས་རྣམས་ཀྱི་གཟུགས་སྐུ་བསོད་ནམས་དང༌། །
ཆོས་སྐུ་ཡེ་ཤེས་ཚོགས་ཀྱིས་བསྒྲུབ་དགོས་པ། །དེའང་ཕར་ཕྱིན་དྲུག་ཏུ་འདུས་
གཟིགས་ནས། །བརྟུན་ཏེ་བསྒྲུབ་མཁས་ཁྱོད་རྗེས་བདག་ཀྱང་འཇུག །དེ་དག་
རེར་ ཡང་ ཕར་ ཕྱིན་ དྲུག་ ཚང་ དང༌། །སྙིང་ རྗེ་ ཤེས་ རབ་ ཀྱིས་ ཟིན་ རང་ དོན་
སྤངས། །བླ་མེད་བྱང་ཆུབ་རྒྱུ་རུ་བསྔོ་བ་སྟེ། །ཐབས་མཁས་གསུམ་ལྡན་མཛད་པ་
དེ་རྗེས་འཇུག །དེ་ལྟར་རྗེ་བཙུན་བླ་མའི་རྣམ་ཐར་ལ། །རྗེ་སུ་ཡི་རང་དེ་བསྒྲུབ་
རབ་སྨོན་པའི། །དགེ་བ་འདིས་མཚོན་ཟླ་འོད་ལྟར་དཀར་ཀུན། །འགྲོ་བའི་དོན་
དུ་ རྫོགས་བྱང་ཐོབ་ཕྱིར་བསྔོ། །དེང་ནས་ཇི་སྲིད་བྱང་ཆུབ་སྙིང་པོའི་བར། །བློ་
བཟང་གྲགས་པའི་སྤྱོད་ཚུལ་ཅི་འདྲ་བར། །སྨོན་ཏེ་འཇམ་དཔལ་དཔའ་བོ་ཐབས་
མཁས་ པས། །འགྲོ་དོན་རླབས་ཆེན་ སྤྱོད་ པའི་ རྗེས་ འགྲོར་ གྱུར། །ཐུབ་དབང་
གཉིས་པ་བློ་བཟང་གྲགས་པ་ཡི། །ལུང་རྟོགས་པད་ཚལ་ཐུགས་རྗེའི་ཉི་འོད་ཀྱིས།།
ཕྱེ་ལ་སྤྱོད་པའི་སྐལ་ལྡན་བྷ་མ་རས། །ཐེག་གསུམ་ཤིས་གླུ་སྲིད་མཐར་སྒྲོགས་
གྱུར་ཅིག །ཅེས་གསུངས་སོ། །དེ་ནས་ རྗེ་ ཞལ་སྔ་ནས་བློ་བཟང་མགོན་པོ་ལ།
དཔལ་གསང་བ་འདུས་པའི་འགྲེལ་པ་བཞི་སྦྲགས་ཀྱི་བཤད་ལུང་དང་མཁས་
གྲུབ་ཐམས་ཅད་མཁྱེན་པས་མཛད་པའི་དཔལ་རྡོ་རྗེ་འཇིགས་བྱེད་ཀྱི་བསྐྱེད་རིམ་
སྟོད་ཆ་ཁ་སྐོང་འབྲོང་རྩེ་བློ་གྲོས་ཆོས་སྐྱོང་གིས་མཛད་པ་དང་བཅས་པ། འཇུག་
248 -



ལམ་རིམ་བླ་མ་བརྒྱུད་པའི་རྣམ་ཐར། །
པར་རང་འགྲེལ་དང་བཅས་པ། འགྲེལ་པ་དོན་གསལ། རྗེ་རིན་པོ་ཆེས་མཛད་
པའི་ རྩ་ ལྟུང་ རྣམ་ བཤད་ དང༌། སྦྱིན་ སྲེག་ དངོས་ གྲུབ་ རྒྱ་ མཚོ། དཔལ་རྡོ་ རྗེ་
འཇིགས་བྱེད་ཆེན་པོའི་མངོན་རྟོགས་ཟ་མ་ཏོག །འདུལ་འཛིན་གྲགས་པ་རྒྱལ་
མཚན་གྱིས་མཛད་པའི་གཞི་གསུམ་ཆོ་ག །བུ་སྟོན་ཐམས་ཅད་མཁྱེན་པས་མཛད་
པའི་འདུལ་བའི་ལས་ཆོག་ཞར་བྱུང་ཁྱིམ་པ་ལ་ཕན་གདགས་པ་ཡན་བཅས་ཀྱི་
ལུང་གསན་ནོ། །བར་སྐབས་ཤིག་པཎ་ཆེན་ཐམས་ཅད་མཁྱེན་པ་བློ་བཟང་ཆོས་
ཀྱི་རྒྱལ་མཚན་དཔལ་བཟང་པོའི་ཐུགས་སྲས་སྒྲུབ་པའི་རྒྱལ་མཚན་འཛིན་པ་
རྣམས་ཀྱི་མཆོག་ཏུ་གྱུར་པ་དྲུང་པ་བློ་བཟང་དམ་ཆོས་རྒྱལ་མཚན་དཔལ་བཟང་
པོའི་ཞལ་སྔ་ནས་ལ་ཕྱག་ཆེན་གྱི་ཁྲིད་ལུང་། འཇམ་དབྱངས་ཆོས་སྐོར་གྱི་ལུང་།
གཅོད་ཁྲིད་ཐར་འདོད་དེད་དཔོན་གྱི་ཁྲིད་ལུང་རྣམས་གསན་ནོ། །དེ་ནས་རྡོ་རྗེ་
འཛིན་པ་ཆེན་པོ་བློ་བཟང་དོན་གྲུབ་ལ་རྗེ་གྲུབ་པའི་དབང་ཕྱུག་བློབཟང་དོན་ཡོད་
གྲུབ་ པའི་ བཀའ་ འབུམ་ ཡོངས་རྫོགས། མཁས་གྲུབ་ ཐམས་ ཅད་ མཁྱེན་ པས་
མཛད་པའི་འཁྲུལ་འཁོར་རྣམ་བཤད་ཆེན་མོ། མྱུར་མཛད་ཡེ་ཤེས་མགོན་པོ་ཕྱག་
དྲུག་པའི་བེའུ་བུམ་མཁས་གྲུབ་རྗེས་ཞུས་དག་མ། འདུས་པའི་སྒྲུབ་ཐབས་རྣལ་
འབྱོར་དག་རིམ་དང་དཀྱིལ་ཆོག་དབང་དོན་དེ་ཉིད་གསལ་བ་རྣམས་ཀྱི་ལུང་དང་།
ཀུན་རིག་གི་དབང་། འདུལ་འཛིན་གྲགས་པ་རྒྱལ་མཚན་གྱིས་མཛད་པའི་ཀུན་
རིག་གི་ཆོ་ག་ཆེན་མོ་དང་། འཁྲུལ་འཁོར་རྣམ་བཤད་ཀྱི་ཞལ་ཤེས་ཡིག་ཆུང་དང་
ཡང་ཆུང་ སྐོར་ གྱི་ལུང་། རྡོ་ རྗེ་ ཕྲེང་བའི་ དབང་ ཡོངས་རྫོགས། དཔལ་དུས་ ཀྱི་
འཁོར་ལོའི་རྡུལ་ཚོན་གྱི་དཀྱིལ་འཁོར་དུ་མཁས་གྲུབ་ཐམས་ཅད་མཁྱེན་པའི་
སྒྲུབ་དཀྱིལ་ལ་བརྟེན་ནས་དབང་ཡོངས་སུ་རྫོགས་པ། ཕྲེང་བ་རྣམ་གསུམ་དང་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྒྲུབ་ཐབས་རྒྱ་མཚོ་རྒྱ་གཞུང་གི་ལུང་། སྣར་ཐང་བརྒྱ་ རྩ་ནས་འབྱུང་ བའི་ ལྷ་
རྣམས་ཀྱི་རྗེས་གནང་དང་དེའི་གཞུང་གི་ལུང་། འདུལ་འཛིན་བློ་གྲོས་སྦས་པས་
མཛད་པའི་གཅོད་ཁྲིད་ཕུལ་བྱུང་གསེར་ཕྲེང༌། སྤྱན་སྔ་བློ་གྲོས་རྒྱལ་མཚན་གྱིས་
མཛད་ པའི་ བློ་སྦྱོང་འཇིག་རྟེན་བྱ་བའི་རྣམ་གཞག །བྱང་སེམས་ར་སྒྲེང་ པས་
མཛད་པའི་བློ་སྦྱོང་ཆེན་མོའི་ལུང་། བ་རི་བརྒྱ་རྩའི་རྗེས་གནང་དང་སྒྲུབ་ཐབས་
ཀྱི་ལུང་། ལོ་ཙཱ་བ་གྲགས་པ་རྒྱལ་མཚན་གྱིས་བསྒྱུར་བའི་སྒྲུབ་ཐབས་རྒྱ་མཚོར་
གྲགས་ པའི་ རྗེས་ གནང་ ཡོངས་རྫོགས། ཕྱག་རྡོར་ འཁོར་ ཆེན་ གྱི་དབང་ བཞི་
ཡོངས་རྫོགས། རྒྱལ་ བ་ ལྔ་ པས་ མཛད་ པའི་ དཀྱིལ་ཆོག་ གི་ སྟེང་ནས་ གཤེད་
དམར་ལྷ་ལྔའི་དབང་དང་དཀྱིལ་ཆོག་གི་ལུང་། རྗེ་ཙོང་ཁ་པ་ཆེན་པོས་མཛད་
པའི་དཀྱིལ་ཆོག་གི་སྟེང་ནས་གཤིན་རྗེའི་གཤེད་དམར་ནག་ལྷ་བཅུ་གསུམ་མ་
གཉིས་ཀྱི་དབང་། མི་ཏྲ་བརྒྱ་རྩའི་དབང་ཡོངས་སུ་རྫོགས་པ། རྣམ་སྣང་མངོན་
བྱང་། གསང་འདུས་འཇིག་རྟེན་དབང་ཕྱུག །དཔལ་རྡོ་རྗེ་འཇིགས་བྱེད་ཞེ་དགུ་
མ་དང་རོ་ལངས་བརྒྱད་སྐོར། དཔལ་མོ་ལུགས་ཀྱི་སྤྱན་རས་གཟིགས་བཅུ་གཅིག་
ཞལ་གཙོ་འཁོར་ལྔ་པ། བཀའ་གདམས་ཐིག་ལེ་བཅུ་དྲུག་རྣམས་ཀྱི་དབང་དང་།
རྣམ་སྲས་བཀའ་བཅོ་ལྔ། དཔལ་ལྷ་དུང་སྐྱོང་མ། ལྷ་མོ་དུད་སོལ་མ་རྣམས་ཀྱི་
རྗེས་གནང་། དཔལ་རྡོ་རྗེ་འཇིགས་བྱེད་དཔལ་བོ་གཅིག་པའི་རྗེས་གནང་། དེའི་
ཆོག་སྒྲིགས་སྤྲུལ་སྐུ་ངག་དབང་བསྟན་འཛིན་འཕྲིན་ལས་ཀྱིས་མཛད་པའི་ལུང་།
གཞན་ཡང་ཚོགས་བདག་དམར་པོ་ཕྱག་བཅུ་གཉིས་པ། དུར་ཁྲོད་བདག་པོ་ཡབ་
ཡུམ་རྡོ་རྗེ་རབ་བརྟན་མ། ཞང་བློན་རྡོ་རྗེ་བདུད་འདུལ། ཁྲོ་མོ་རྨེ་བརྩེགས། ལྷ་མོ་
ཤྲ་མ་ཎ། རྡོ་ རྗེ་ སེམས་དཔའ། ཚེ་ རིང་ མཆེད་ ལྔ་ རྣམས་ ཀྱི་ རྗེས་ གནང་དང༌།
- 250 -



ལམ་རིམ་བླ་མ་བརྒྱུད་པའི་རྣམ་ཐར།
འཇམ་དབྱངས་དམར་སེར་ལ་བརྟེན་པའི་དབྱངས་གསལ་གྱི་རྗེས་གནང་། རྟེན་
འབྲེལ་སྙིང་པོའི་རྗེས་གནང་། བེར་ལྕམ་དྲལ་དང༌། མགོན་པོ་ཕྱག་བཞི་པ། གུར་
ལྷ་བརྒྱད། ཕྱག་རྡོར་འཁོར་ཆེན། བཅུ་གཅིག་ཞལ་ལ་བརྟེན་པའི་མཁའ་འགྲོ་སྡེ་
ལྔ། དབྱངས་ཅན་མ་དཀར་མོ་རྣམས་ཀྱི་རྗེས་གནང་། ལྷོ་བྲག་གྲུབ་ཆེན་ལས་ཀྱི་
རྡོ་རྗེའི་ལུགས་ཀྱི་སྙན་བརྒྱུད་ཀྱི་ཚེ་དབང་། ཕྱག་རྡོར་ལ་བརྟེན་པའི་དོན་དམ་བྱང་
ཆུབ་ སེམས་བསྐྱེད་ ཀྱི་ རྗེས་ གནང་། ཕྱག་རྡོར་ སྐུ་ ལྔའི་ རྗེས་ གནང་། ཕྱག་རྡོར་
ཞལ་གསུམ་ཕྱག་དྲུག་པ་གཙོ་འཁོར་དགུ་པའི་ རྗེས་གནང་། ཕག་དཀར་ཤེས་
རབ་གསལ་བྱེད་དང་ཀུ་རུ་ཀུལླེ་གཉིས་ཀྱི་རྗེས་གནང་། ཚེ་དཔག་མེད་ལྷ་ལྔ་པ་
ཉེ་རྒྱུད་ཀྱི་རྗེས་གནང་ཚེ་དབང་དུ་གྲགས་པ། གཞན་ཡང་བྱམས་ཆོས་སྡེ་ལྔ། དབུ་
མ་རིགས་ཚོགས་དྲུག །བཞི་བརྒྱ་པ། འདུལ་བ་མདོ་རྩ། མཛོད་རྩ། འཇུག་ པ།
མངོན་ པ་ ཀུན་བཏུས། ཚད་མ་ཀུན་བཏུས། ཚད་མ་སྡེ་བདུན། སྐྱེས་རབས་སོ་
བཞི་པ། ལམ་སྒྲོན་རང་འགྲེལ། རྣམ་བཤད་ཐར་ལམ་གསལ་བྱེད། རྣམ་བཤད་
སྙིང་པོའི་རྒྱན། སྤྱོད་འཇུག་དར་ཊིཀ སྟོང་ཐུན་སྐལ་བཟང་མིག་འབྱེད། བསྐྱེད་
རིམ་དངོས་གྲུབ་རྒྱ་མཚོ། སྡོམ་གསུམ་རྣམ་གཞག་ཐུབ་བསྟན་བྱི་དོར། མཁས་
གྲུབ་ཐམས་ཅད་མཁྱེན་པའི་གསུང་ཐོར་བུ། རྗེ་ཙོང་ཁ་པའི་རྣམ་ཐར་དད་པའི་
འཇུག་ངོགས། མཁས་གྲུབ་ རྗེས་ མཛད་ པའི་ འདུས་ པའི་ ཞི་ རྒྱས་ སྦྱིན་སྲེག །
འདུལ་འཛིན་གྲགས་པ་རྒྱལ་མཚན་གྱིས་མཛད་པའི་དགེ་སློང་གི་བསླབ་བྱ་ཆེན་
མོ་དང་ཀུན་རིག་ཊཱིཀ་ཆེན། བསླབ་བྱ་གནམ་རྩེ་ལྡིང་མ། བུ་སྟོན་ཆོས་བྱུང་། བུ་
སྟོན་ཐམས་ཅད་མཁྱེན་པས་མཛད་པའི་ཐུབ་པའི་རྣམ་ཐར་ཆེན་མོ་དང༌། སྙིང་
ཐུང་བདུད་མོ་ལ་སྨད་པ་དང་བཅས་པ། ས་སྐྱ་ལེགས་བཤད། ཤེས་བྱའི་མཁའ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབྱིངས་མ། ཡེ་ཤེས་ཡོན་ཏན་བཟང་པོའི་བསྟོད་པ། བསྐལ་བཟང་རྒྱན་ཕྲེང་། །
འདུལ་ལུང་ཀ་པ་ནས་བཟུང་རྒྱལ་བའི་བཀའ་འགྱུར་རིན་པོ་ཆེ་ཡོངས་རྫོགས།
མགོན་པོ་ཕྱག་དྲུག་པ་དང་ཞལ་གྱི་བསྐང་གསོ། སྤྱན་སྔ་བློ་གྲོས་རྒྱལ་མཚན་གྱི་
གསུང་འབུམ་ཡོངས་རྫོགས། དཔལ་དུས་ཀྱི་འཁོར་ལོའི་འགྲེལ་ཆེན་དྲི་མེད་འོད།
རྒྱལ་བ་ལྔ་པས་མཛད་པའི་སྨན་བླའི་མདོ་ཆོག །འདུལ་བའི་ལས་ཆོག །སྤྱན་སྔ་
ཆོས་དྲུག །རྗེ་རིན་པོའི་ཆེའི་གསུང་ཟིན་བྲིས་སྐོར་མང་པོ་དང་། མཁས་གྲུབ་རྗེས་
མཛད་ པའི་ རྒྱུད་ སྡེ་ སྤྱི་ རྣམ། སྔགས་ འཆང་ གཟུངས་ ཀྱི་ དཔལ་ བ་ དང༌ བླ་ མ་
འཕགས་ པ་སོགས་ཀྱི་མན་ངག་གིས་བརྒྱན་པའི་ཁྱུང་ཁྲའི་ལས་ཚོགས། རྣམ་
སྲས་བེའུ་བུམ། དུར་ ཁྲོད་ བདག་ པོའི་ ལས་ ཚོགས། དམ་ པ་ སངས་ རྒྱས་ ཀྱིས་
མཛད་ པའི་འཇམ་དབྱངས་ཆོས་ སྐོར། རྟོགས་བརྗོད་དཔག་བསམ་འཁྲི་ཤིང་།
རྒྱལ་བ་ལྔ་པས་མཛད་པའི་བླ་མའི་རྣལ་འབྱོར་ གྱི་སྐོར། གཡང་ པ་ཆོས་ རྗེས་
མཛད་པའི་རྒྱལ་བ་དགེ་འདུན་རྒྱ་མཚོའི་རྣམ་ཐར་ཞབས་སྟེགས་དང་བཅས་པ།
ཛེ་ཏཱ་རིས་མཛད་པའི་ཚེ་དཔག་མེད་ཀྱི་བསྟོད་པ་སྒྲུབ་ཐབས་དང་བཅས་པ། སྒྲ་
མི་སྙན་གྱི་ཚེ་སྒྲུབ་བླ་མ་རྟོགས་ལྡན་པས་མཛད་པའི་རྗེའི་རྣམ་ཐར་ལེགས་བཤད་
ཀུན་འདུས། རྒྱལ་བ་ལྔ་པའི་རྣམ་ཐར་ག་པའི་སྟོད་ཆ་ནས་ལུང་གི་འཕྲོ་ཡོད་པ་
རྣམས། རྗེ་རིན་པོ་ཆེས་མཛད་པའི་འདུལ་བའི་ཟིན་བྲིས། སྤྱོད་འཇུག་ཤེར་ལེའི་
ཟིན་བྲིས། བདག་ བྱིན་རླབས་ཀྱི་ཟིན་བྲིས། མཁས་གྲུབ་ རྗེ་ སྐུ་མཆོད་ཀྱི་ཡིག་
ཆུང་། རྗེ་གྲགས་པ་རྒྱལ་མཚན་གྱིས་མཛད་པའི་རབ་གནས་རྣམས་ཀྱི་ལུང་དང་།
ཀུན་ རིག་ གི་དབང་། ངན་སོང་སྦྱོང་བའི་དཀྱིལ་འཁོར་བཅུ་གཉིས་ཀྱི་དབང་།
གདུགས་དཀར་ལྷ་སོ་ལྔ་དང་བཅུ་བདུན་མ་གཉིས་ཀྱི་དབང་། སྟ་གོན་དང་བཅས་
- 252 -



ལམ་རིམ་བླ་མ་བརྒྱུད་པའི་རྣམ་ཐར།
པ། འཇམ་དབྱངས་ཆོས་སྐོར་གྱི་ནང་གི་སྒྲོལ་དཀར་ གྱི་རྗེས་གནང་དང་ཉེར་
མཁོའི་ལུང་འགའ་ཞིག་རྣམས་གསན་ཞིང་། ལྕགས་རྟ་ས་ག་ཟླ་བའི་ཚེས་བཅུ་
བཞི་བཅོ་ལྔ་གཉིས་ལ་དམ་པ་འདིའི་ཞབས་དྲུང་ཐེག་ཆེན་གསོ་སྦྱོང་གི་སྡོམ་པ་
བཞེས་ནས། སྨྱུང་བར་གནས་པའི་ཆོ་ག་ཇི་ལྟར་བྱ་བའི་ཚུལ་རྣམས་ཀྱང་སྔ་གོང་
ནས་དོགས་གཅོད་མཛད་དེ་སྦྱོར་དངོས་གཉིས་ཀ་རྣམ་པར་དག་པར་མཛད་དོ། །
རྗེ་འདི་ནི་ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་བསྟེན་ཚུལ་ལ་ཤིན་ཏུ་
བཟོ་བར་མཛད་པས་བླ་ཆེན་གྱི་གོ་སར་བཞུགས་པ་ཙམ་ལས་བླ་མ་རྣམས་ལ་ཆེ་
འགྱིང་ནམ་ཡང་མི་མཛད་པར་ཤིན་ཏུ་གུས་པས་ཕྱག་འཚལ་ཞིང་མཆོད་པའི་
དངོས་པོ་ཡིད་དུ་འོང་བ་མཐའ་དག་གིས་མཆོད་ཅིང་བཀའ་བཞིན་སྒྲུབ་པ་ལས་
ནམ་ཡང་མི་གཡེལ་བར་མཛད་དེ་ རྗེ་ཉིད་ཀྱི་ཞལ་ནས། ཐོས་པའི་ཚོམ་ལས།
ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་བྱེད། །
ཐོས་པས་དོན་མ་ཡིན་པ་སྤོང་། །ཐོས་པས་མྱ་ངན་འདས་པ་ཐོབ། །ཅེས་དང་།
སྡིག་པ་དང་ནི་དགེ་བའི་ཆོས། །མ་ཐོས་བར་དུ་ཤེས་མི་འགྱུར། །མིག་ལྡན་མར་
མེ་ཡོད་པ་ཡིས། །གཟུགས་རྣམས་མཐོང་བ་ཇི་ལྟ་བར། །དེ་བཞིན་དགེ་དང་སྡིག་
པའི་ཆོས། །ཐོས་པས་རྣམ་པར་ཤེས་པར་འགྱུར། །ཞེས་སོགས་གསུངས་པ་ལྟར་
རྒྱལ་བའི་བཀའ་དང་དེའི་དགོངས་འགྲེལ་གྱི་བསྟན་བཅོས་མང་པོའི་ལུང་ཐོབ་
པར་འདོད་པ་དང༌། དེའང་བདག་ཉིད་ལྟ་བུའི་བློ་དམན་གྱིས་ཐོས་པ་ཙམ་གྱིས་
དགོངས་དོན་ཟབ་མོ་རྣམས་རྟོགས་དཀའ་བས་རྟག་ཏུ་དགེ་བའི་བཤེས་གཉེན་
དམ་པ་དང་མི་འབྲལ་བར་ བྱ་དགོས་ སྙམ་ སྟེ། སྔ་གོང་ནས་མཁན་ཆེན་རྡོ་རྗེ་
འཛིན་པ་ཆེན་པོ་དང་། ཁྱབ་བདག་འཁོར་ལོའི་མགོན་པོ་བློ་བཟང་དོན་གྲུབ་པའི་
- 253-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞལ་སྔ་ནས་དང་། བཀའ་དྲིན་མཚུངས་མེད་བསོད་ནམས་གྲགས་པའི་ཞལ་སྔ་
ནས་གསུམ་ལའང་བླ་བྲང་རང་དུ་བཞུགས་དགོས་པའི་གསོལ་བ་བཏབ། དེ་ཡང་
དགེ་བའི་བཤེས་གཉེན་པོ་ཏོ་བ་ཆེན་པོའི་ཞལ་ནས། རྣམ་གྲོལ་བསྒྲུབ་པ་ལ་བླ་མ་
ལས་གལ་ཆེ་བ་མེད་དེ། ཚེ་འདིའི་བྱ་བ་བལྟས་ནས་བྱས་ཆོག་པ་ལ་ཡང་སློབ་
མཁན་མེད་པར་མི་འོང་ན་ངན་སོང་འོང་མ་ཐག་པ་འགྲོ་མ་མྱོང་བའི་སར་འགྲོ་བ་
ལ་བླ་མ་མེད་པར་ག་ན་འོང་། གསུངས་པ་དེ་མད་སྙམ་པ་བྱུང་། དེ་ཡང་གོ་སའི་
དབང་གིས་བླ་ཆེན་གྱི་འགྱིང་ཚུལ་ལ་གནས་དགོས་པ་ཙམ་མ་གཏོགས་བཤེས་
གཉེན་དམ་པ་དེ་དག་ལ་མི་གུས་པ་སྐད་ཅིག་ཙམ་ཡང་སྐྱེ་མ་མྱོང་ཞིང་། པོ་ཏོ་
བས་སྤྱན་སྔའི་གྲྭ་པ་རྣམས་ལ། ཁྱེད་ངའི་དགེ་བཤེས་བྱང་ཆུབ་སེམས་དཔའ་འདི་
ལྟ་བུ་དང་འཕྲད་ནས་བཀའ་བཞིན་བསྒྲུབ་ཏུ་ཡོད་པ་བསོད་ནམས་ཆེའོ། །ཞེས་
གསུངས་པ་ལྟར་འདི་དག་ལྟ་བུའི་བཤེས་གཉེན་དམ་པ་དང་མཇལ་བ་བསོད་
ནམས་ཆེ་ཞིང་སྐལ་བ་བཟང་སྙམ་པ་དང་། ཡང་དག་པ་དེ་ཉིད་ཀྱི་གསུང་ གི་
འཕྲོས་ལས། ད་ཁུར་དུ་མི་འགྲོ་བར་རྒྱན་དུ་འགྲོ་བར་གྱིས་ཤིག་གསུངས་པ་ཡང་
ཡོད་པས་དེ་བཞིན་དུ་བགྱིའོ་སྙམ་པ་ཡང་བྱུང་། དྲག་ཤུལ་ཅན་གྱིས་ཞུས་པའི་
མདོ་ལས། ཚིགས་བཅད་གཅིག་ཉན་ན་དེའི་ཚིག་འབྲུའི་གྲངས་དང་མཉམ་པའི་
བསྐལ་བར་བདེ་བའི་ཡོ་བྱད་ཐམས་ཅད་ཀྱིས་མཆོད་ཀྱང་། དེའི་དྲིན་ལན་མི་
འཁོར་གསུངས་པ་ལྟར། བདག་ཉིད་ཀྱིས་ཀྱང་དེ་དག་བློ་ལ་བཅངས་ནས་གུས་
མཆོད་ཇི་ལྟར་བྱས་རུང་དྲིན་འཁོར་ཐབས་མ་མཆིས་མོད། འོན་ཀྱང་སྒོ་གསུམ་མི་
ཕྱེད་དང་བའི་སྒོ་ནས་དུས་དང་རྣམ་པ་ཀུན་བླ་མར་བགྱིས་ཤིང་། དབང་ལུང་མན་
ངག་ སོགས་ ཞུ་བའི་ སྐབས་ སུ་ སྐྱེས་རབས་ལས། རབ་ཏུ་དམའ་བའི་སྟན་ལ་
-254 -



ལམ་རིམ་བླ་མ་བརྒྱུད་པའི་རྣམ་ཐར།
འདུག །དུལ་བའི་དཔལ་ནི་རྣམ་ པར་ སྐྱེད། །ཅེས་ སོགས་ གསུངས་ པ་ བཞིན།
སློབ་དཔོན་སྟན་མཐོན་པོའི་སྟེང་དུ་བཞུགས་སུ་གསོལ། བདག་ཉིད་ཀྱིས་ཁེངས་
པ་བསྐྱུངས་ཏེ་དམའ་བར་བསྡད། ཕྱག་སོགས་ཡན་ལག་བདུན་པ་མཎྜལ་དང་
བཅས་ཕུལ་བས་མཚོན་པའི་གུས་མཆོད་དང་། སྐབས་མཚམས་སོ་སོར་དངོས་
པོའི་ཡོན་དང་། རྒྱུན་པར་ཡང་ཉེར་སེམས་ཡང་དག་བགྱིས་སོ། །ཞེས་གསུངས་
པ་ལྟར་རོ། །དེ་ལྟར་ཡོངས་འཛིན་དམ་པ་མང་པོ་ལས་ཆོས་རྒྱ་ཆེར་གསན་པའི་
ཚུལ་དེ་དག་ལ་ནི་རྗེ་རང་ཉིད་ཀྱི་ཞལ་ནས། རྡོ་རྗེ་འཆང་དངོས་བློ་བཟང་དོན་
གྲུབ་དང༌། །འདུལ་འཛིན་བསོད་ནམས་གྲགས་པའི་ཞབས་བསྟེན་ནས། །དབང་
ལུང་མན་ངག་བདུད་རྩིའི་རྒྱུན་འཐུངས་ཏེ། །ཐོས་བསམ་སྒོམ་པའི་རོ་མཆོག་སྤེལ་
མར་མྱངས། །ལུས་ སེམས་ ངལ་བ རྒྱས་བསྒྲུབ་ པ་སྒྱུ་མའི་ནོར། །བདག་ འཛིན་
ལྕགས་སྒྲོག་གིས་བཅིངས་སྤྱད་མི་བཟོད། །ཕངས་མེད་བདག་ལ་གཏད་ནས་འདི་
ཕྱི་ཡི། །སྐྱབས་གནས་བཅོལ་བའི་འགྲོ་བ་གྲངས་མེད་གདའ། །བདག་ལ་དེ་དག་
སྐྱོབ་པའི་ནུས་མེད་ཀྱང་། །མཆོག་གསུམ་དམ་པའི་རྟེན་གསུམ་བཞེངས་མཆོད་
དང༌། །དགེ་འདུན་བསྙེན་བཀུར་ དབུལ་ཕོངས་ སྦྱིན་གཏོང་རྒྱུར། །བསྔོས་ལས་
བདག་ ཏུ་ གཟུང་ བའི་ དངོས་ པོ་ མེད། །ཚུལ་ འདི་ གཟུར་ གནས་ མཁས་ པས་
བརྟགས་ གྱུར་ ན། །དྲིན་ ལན་ ལེགས་ གཞལ་ རེ་ འབྲས་ ཆུད་ མ་ ཟོས། །དཀོན་
མཆོག་ཐུགས་རྗེའི་ནུས་པ་མཐུ་བཙན་པས། །རེ་བལྟོས་བཅས་པ་ངན་འགྲོར་ལྟུང་
མི་སྲིད། །རང་གཞན་སྐྱེ་འཕགས་ཀུན་གྱིས་དུས་གསུམ་དུ། །བསགས་པའི་དགེ་
ཚོགས་མཁའ་མཉམ་དྲིན་ཅན་མ། །བླ་མེད་བྱང་ཆུབ་ཐོབ་པའི་རྒྱུར་བསྔོ་ཞིང་། །
བདག་ཀྱང་དེ་དག་ཀུན་གྱི་འདྲེན་པར་སྨོན། །ཞེས་གསུངས་སོ། །དེ་ལྟར་གསན་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྦྱོང་མཛད་པའི་སྐབས་རྣམས་སུའང་ཕྱོགས་ཕྱོགས་ནས་འདུས་པའི་ཆོས་དོན་
གཉེར་ཅན་རྣམས་ལ་ རང་ རང་གི་དབང་པོ་དང་འཚམ་པའི་ཆོས་ཀྱི་བདུད་རྩི་
བརྒྱུད་མར་སྩལ། ཁྱད་པར་བཀྲ་ཤིས་ལྷུན་པོའི་སྔགས་གྲྭར་བཞུགས་པའི་དགེ་
བའི་བཤེས་གཉེན་རྣམས་ཀྱིས་གསོལ་བ་བཏབ་ནས་སྔགས་གྲྭ་པ་ཚང་མའི་ཐོག་
ཕྱོགས་ཕྱོགས་ནས་འདུས་པའི་བླ་ཆེན་མང་པོ་དང་བཅས་པ་ལ་རྡོ་རྗེ་འཇིགས་
བྱེད་བཅུ་གསུམ་མའི་དཀྱིལ་འཁོར་དུ་སྟ་གོན་དང་དབང་བཞི་ཡོངས་སུ་རྫོགས་པ་
རྗེ་རྒྱལ་བ་གཉིས་པའི་ཐུགས་ཀྱི་བཅུད་ཕྱུང་བའི་སྔགས་ཀྱི་ཟབ་བཤད་རྒྱས་པ་
དང་བཅས་སྩལ། དགེ་འདུན་འདུས་པ་རྒྱ་མཚོའི་ཚོགས་ལའང་དབང་དང་རྗེས་
གནང་རིམ་པར་སྩལ་ཏེ་ཐོག་མར་རི་བོ་དགའ་ལྡན་པའི་ཐུན་མོང་མིན་པའི་ཟབ་
ཆོས་འཇམ་དབྱངས་ཆོས་སྐོར་ཡོངས་རྫོགས་ཀྱི་རྗེས་གནང་དང་ལུང་། ཆོས་སྤྱོད་
རབ་གསལ་སོགས་ཆོས་ཀྱི་འཁོར་ལོ་བརྒྱུད་མར་བསྐོར། སླར་ཡང་ རྗེ་ཞལ་སྔ་
ནས་འཇམ་དབྱངས་ཆོས་འཕེལ་གྱིས་གསོལ་བ་བཏབ་ནས་དགེ་བའི་བཤེས་
གཉེན་རགས་བསྡུས་ཤིག་ལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་ཆེན་
རྒྱས་པར་གནང་། བར་སྐབས་ཤིག་བཀྲ་ཤིས་རྩེ་པ་ཡུམ་སྲས་ཀྱིས་ཞབས་བརྟན་
ཕུལ་བར་ཐུགས་དགྱེས་པ་ཆེན་པོས་རྟེན་འབྲེལ་ལེགས་པོ་བྱུང་ཞེས་སྨོན་ལམ་
འདི་ལྟར་མཛད་དེ། ན་མོ་གུ་རུ་ཤཱཀྱ་མུ་ན་ཡེ། བཙོ་སྦྱངས་ས་ཟླའི་ལྷུན་པོར་རྟ་
བདུན་རྒྱལ། །འབུམ་ཕྲག་ཟེར་སྟོང་སྤྲོ་བས་རབ་སྤྱད་ཀྱང་། །བསྐྲུན་པར་མི་ནུས་
མཚན་དཔེའི་དཔལ་འབར་བ། །མཉམ་མེད་ཟས་གཙང་སྲས་པོས་དགེ་ལེགས་
སྩོལ། །བཀའ་ དྲིན་ མཚུངས་ མེད་ གངས་ ཅན་ འགྲོ་ བའི་ མགོན། །ཐམས་ ཅད་
མཁྱེན་པ་བློ་བཟང་རྒྱ་མཚོའི་སྡེ། །ལྷ་ཆོས་བདུན་ལྡན་དཀོན་མཆོག་རྒྱལ་མཚན་
-256 -



ལམ་རིམ་བླ་མ་བརྒྱུད་པའི་རྣམ་ཐར།
ཏེ། །མཁན་ཆེན་རྣམ་གཉིས་ཞབས་རྡུལ་སྤྱི་བོར་བསྟེན། །དུས་ གསུམ་ ཕྱོགས་
བཅུའི་ སངས་ རྒྱས་ཐམས་ཅད་དང་། ། བརྒྱད་ཁྲི་བཞི་སྟོང་ནད་འཇོམས་སྨན་
མཆོག་ཆོས། །ཚུལ་བཞིན་བསྒྲུབ་པ་ཐེག་གསུམ་དགེ་འདུན་ཏེ། །རིན་ཆེན་རྣམ་
པ་གསུམ་ལ་མགོས་ཕྱག་འཚལ། །བེམ་གཟུགས་ཡིད་བཞིན་ནོར་བུར་གསོལ་
བཏབ་པས། །ཡིད་ལ་འདོད་དགུའི་འབྱོར་པ་ཀུན་འབྱུང་ན། །རྫུན་སྤངས་བདེན་
གསུང་ རྒྱལ་ བའི་ བདེན་ པ་ ཡིས། །བདག་ གིས་ སྨོན་ ལམ་ ཇི་ བཞིན་ ཅིས་ མི་
འགྲུབ། །དེས་ན་བླ་མ་རྒྱལ་བ་སྲས་དང་བཅས། །དྭངས་པའི་མཁའ་ལ་རྒྱུ་སྐར་
གསལ་ ཇི་བཞིན། །དད་ ལྡན་ སྨོན་པའི་ཞིང་དུ་ལེགས་བཞུགས་ལ། །རེ་བ་ཇི་
བཞིན་འགྲུབ་པའི་གྲོགས་མཛོད་ཅིག །སོ་ཐར་རིས་བདུན་ཡོན་ཏན་གཞི་རྟེན་
དུ། །རྒྱལ་བའི་གསུང་བཞིན་གྲངས་མེད་དྲིན་ཅན་མ། །རིམ་གྱིས་དེ་སྒོར་འཇུག་
དང༌ ཁྱད་ པར་དུ། །ངུར་སྨྲིག་ འཛིན་ པས་ ལྗོངས་ འདིར་ འགེངས་ནུས་ཤོག །དེ་
དག་ཀུན་ཀྱང་མི་དགེ་བཅུ་བྲལ་ཞིང་། །རྣམ་དག་བསླབ་གསུམ་ལྡན་པའི་དགེ་
སྦྱོང་མཆོག །ཚུལ་ཁྲིམས་བསུང་ཞིམ་འཐུལ་བའི་ཡོངས་འདུ་ཆེ། །བསྟན་འགྲོར་
ཕན་བདེ་སྟེར་ནུས་ཉིད་གྱུར་ཅིག །སྲིད་མཚོར་འཁྱམས་པའི་ཕ་མ་གྲངས་མེད་
ཚོགས། །ཕྱག་གིས་དྲངས་ནས་ཐམས་ཅད་མཁྱེན་གླིང་དུ། །སྒྲོལ་བའི་ནུས་པ་
རྒྱལ་བ་རྣམས་ལའང་མེད། །དེས་ན་ཐབས་མཁས་གྲུ་འདིས་སྒྲོལ་ནུས་ཤོག །
རང་རང་གྲུབ་མཐར་ཞུགས་པའི་ཁྲིམས་ལྡན་ཚོགས། །ཀུན་ཀྱང་ཐུབ་བསྟན་ཉིད་
དུ་ཁྱད་མེད་ལ། །ཕྱོགས་ལྷུང་གདོན་གྱིས་བསྐྱོད་ཤུགས་མི་ལྡང་བར། །གྲུ་ནང་
སྐྱེས་བུ་བཞིན་དུ་ཐུགས་མཐུན་ཤོག །འཇིག་རྟེན་ཁམས་ཀྱི་བདེ་སྐྱིད་མ་ལུས་
པ། །ཐམས་ ཅད་ ཐུབ་ པའི་ བསྟན་ ལ་ རག་ ལས་ པས། །ངུར་སྨྲིག་རྒྱལ་མཚན་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཛིན་པའི་ཚོགས་རྣམས་ཀྱིས། །ཚུལ་ཁྲིམས་རིན་ཆེན་གཏེར་བུམ་གཅེས་འཛིན་
ཤོག །ཐུབ་བསྟན་སོ་སོ་ཐར་པ་རིས་བདུན་དང་། ཁྱད་པར་ཚངས་སྤྱོད་དཔལ་
ལྡན་དགེ་སྦྱོང་གིས། །པདྨོའི་ཚལ་ལ་བུང་བའི་ཚོགས་ཇི་བཞིན། །འཛིན་མའི་ལྟོ་
འདི་ བདག་ གིས་ འགེང་ནུས་ཤོག །འདི་ ལྟར་ སྨོན་ལམ་ ལྷག་བསམ་དག་ སྒོ་
ནས། །བཏབ་པའི་དགེ་བས་ཚེ་རབས་ཐམས་ཅད་དུ། །མཐོ་རིས་ཡོན་ཏན་བདུན་
ལྡན་རྟེན་ཐོབ་སྟེ། །རྟག་ཏུ་དགེ་སྦྱོང་དངོས་པོ་ཐོབ་པར་ཤོག །དེ་ཐོབ་ནས་ཀྱང་
ཕ་མར་གྱུར་ པའི་ འགྲོ། །ཐབས་མཁས་འདི་ཡིས་སྒྲོལ་ལ་མི་ཞུམ་པའི། །སྙིང་
སྟོབས་ཕུལ་བྱུང་ནམ་ཡང་མི་འདོར་སོགས། །ཀུན་བཟང་སྤྱོད་ཀུན་བདག་གིས་
སྤྱོད་གྱུར་ཅིག །ཅེས་སོ། །རྗེ་འདི་ལ་རྒྱ་བོད་ཧོར་གསུམ་ནས་མཎྜལ་དང་མཁོ་
དགུའི་ཡོ་བྱད་འབུལ་མི་གྲངས་ཀྱིས་མི་ལང་བ་ལ་བཀྲ་ཤིས་རྩེ་པས་མཎྜལ་ཕུལ་
བ་འདི་ལ་ལྷག་པར་དགྱེས་ཚོར་ཆེ་བས་སྨོན་ཚིག་འདི་ལྟར་མཛད་པ་ནི་མ་འོངས་
པའི་འབྱུང་འགྱུར་ལ་དགོངས་པར་མངོན་ནོ། །དེ་སྐབས་གོང་མ་ཆེན་པོའི་གསེར་
ཡིག་པ་གསེར་སྲང་ལྔ་བརྒྱ་དང་དངུལ་སྲང་ཉིས་སྟོང་གིས་གཙོས་པའི་དངོས་པོ་
ཚད་མེད་པ་དང་བཅས་འབུལ་མི་གནང་བ་འབྱོར་པར་གོང་མ་ཆེན་པོའི་བཀའ་
ངག་ལ་ངའི་ཕའི་ཐོག་རྒྱལ་དབང་ཐམས་ཅད་མཁྱེན་པ་སྤྱན་དྲངས་པས་བསྟན་
འགྲོར་ཕན་ཆེ་ཞིང་རྒྱ་བོད་ལུགས་ལེགས་པ་བྱུང་། ད་རྒས་སྦོག་ཐོ་པཎ་ཆེན་གྱིས་
རྒྱལ་བའི་བསྟན་པ་དང་སེམས་ཅན་གྱི་དོན་ལ་དགོངས་ནས་རྒྱ་ནག་ཏུ་ཕེབས་
དགོས་ཚུལ་སེར་ཡིག་དང་བཀའ་ངག་བཅས་བྱུང་བའི་ཐོག་སྡེ་སྲིད་རིན་པོ་ཆེ་
ནས་ཀྱང་གོང་མ་ཆེན་པོའི་བཀའ་འདི་ཕེབས་པ་རྨི་ལམ་དུ་བསྒུགས་པ་མངོན་
སུམ་དུ་བྱུང་བ་ལྟ་བུ་འདུག་པས་ད་ལམ་ཅིས་ཀྱང་ཕེབས་དགོས་ཞེས་ཞུ་བ་མཛད་
- 258 -



ལམ་རིམ་བླ་མ་བརྒྱུད་པའི་རྣམ་ཐར།
པར་ རྗེ་འདི་བ་ནི་གསེར་དང་བོང་བ་མཉམ། ནམ་མཁའ་དང་ལག་མཐིལ་དུ་
མཉམ་པའི་ཐུགས་མངའ་བ་ཡིན་གཤིས་རྒྱ་ནག་ཏུ་འབྱོན་པ་དགག་བྱ་ཆེ་ཞིང་
དགོངས་པ་ཆུང་བར་གཟིགས་ནས་གོང་མའི་གསེར་ཡིག་པ་རྣམས་ལ་བཀའ་འདི་
ལྟར་གནང་སྟེ། དངོས་གཞི་གོང་མ་ཆེན་པོ་མཆོག་ཏུ་དགྱེས་པའི་བཀའ་ལུང་ཡིན་
འདུག་ཀྱང་འབྲུམ་པ་མ་ཐར་བས་འགྲོ་བསྐྱོད་ཅི་ལ་འོང་རུང་། གོང་མའི་ཐམ་ཁ་
ལ་བལྟས་ནས་ཞིབ་ཆ་རྗེས་ལ་ཡོང་བཀའ་ཕེབས་ཤིང་། མགྲོན་གཉེར་ལ་ཡང་
ཁོང་མི་སྣ་རྣམས་ལ་ཞུས་པ་བཞིན་དེ་རིགས་བསླབ་སྟོན་སྤང་བླང་ཞུ་ཐུབ་མདོག་
མ་ ཁ་ བས་ དགོངས་ སེལ་ གྱི་ ཞུ་ ཡིག་ འཐུས་ པ་ བྱེད་ གསུངས་ ཤིང༌། འཇམ་
དབྱངས་གོང་མ་ཆེར་པོར་ཡང་ཞུ་ཡིག་རྟེན་སྦྲགས་དང་བཅས་རྒྱ་ནག་ཕྱོགས་སུ་
འགྲོ་བ་ལ་འབྲུམ་དོགས་ཀྱིས་བག་གཟོན་བྱེད་དགོས་ སོགས་རྒྱུ་མཚན་ཞིབ་
འཐུས་གནང་
། དེ་མཚུངས་མི་སྣ་རྣམས་ལ་ཡང་ངག་མར། དངོས་གཞི་གོང་མ་
ཆེན་པོ་ཤིན་ཏུ་དགྱེས་ཤིང་སྤྱན་བསྐྱངས་ཆེ་བའི་བསླབ་སྟོན་ཡིན་འདུག་གཤིས་
བཀའ་དང་ལེན་ཞུ་སྤྲོ་ཡང་། སྤྱིར་ཐོས་བསམ་བྱེད་པའི་འཕྲོ་ཡིན་པར་མ་ཟད་
འབུམ་པའི་ནད་མ་ཐར་བས་འདིར་ཡང་དུས་རྒྱུན་དུ་འབྲུམ་ནད་ལ་བག་གཟོན་
གྱིས་བཅད་མཚམས་དམ་པོར་སྡོད་དགོས་པ་བཅས་དགག་བྱ་ཆེ་བ་དང༌། ཡང་
སྒོས་སུ་བདག་ལྟ་བུ་ཞིག་གིས་བསྟན་པ་དང་སེམས་ཅན་ལ་ཕན་དཀའ་གཤིས་
འགྲོ་འདུག་ ངལ་བ་ ཙམ་ ལས་ དགོས་པ་ཆུང་བ་བཅས་ སྤྱི་ སྒོས་ གང་ས་ནས་
དགོངས་པ་ཞུ་དགོས་ཀྱི་ཞུ་ཡིག་ཞིབ་འཐུས་ ཕུལ་ཡོད་པས། ཁྱེད་རྣམས་ཀྱིས་
ཀྱང་༧གོང་མ་ཆེན་པོའི་སྐུ་ཞབས་སུ་དེ་ལུགས་བཞིན་དགོངས་པ་རྩ་ཡངས་བརྩེ་
བས་གཟིགས་དགོས་པའི་བསླབ་སྟོན་གང་དྲག་ཞུ་གྲོགས་མཛོད་གསུངས་ཤིང་།
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མགྲོན་གཉེར་འབྲི་ལུང་པར་ཡང་སྡེ་སྲིད་རིན་པོ་ཆེའི་ཞུ་ཡིག་ཏུ་ཞིབ་འཐུས་ཕུལ་
ཡོད་པ་ལྟར་དགོངས་ཡངས་ཐུགས་རྗེ་ཆེ་དགོས་པའི་བསླབ་སྟོན་ཞུ་གྲོགས་མཛོད་
ཅེས་ གསུངས་ཤིང་། དེ་མཐུན་ ༧གོང་མའི་ཞུ་ལན་དུའང་དེ་ལྟར་འབུལ་བར་
མཛད། ཡང་དེའི་ཕྱི་ལོ་གོང་མ་ཆེན་པོ་ནས་གསེར་དངུལ་ལ་སོགས་པའི་ཡོ་བྱད་
ཕོན་ཆེ་བ་དང་བཅས་ཡང་སྐྱར་རྗེ་འདི་པ་ཕོ་བྲང་དུ་གདན་འདྲེན་པའི་གསེར་ཡིག་
དང་བཀའ་ངག་བཅས་འབྱོར་པ། མི་སྣ་རྣམས་ཀྱི་ངག་ནས་འདི་ལྟར་ཞུ་བ་བྱུང་
སྟེ། ༧གོང་མ་རྒྱལ་པོའི་བཀའ་ལ་པཎ་ཆེན་མཆོག་གི་སྤྲུལ་སྐུ་རིན་པོ་ཆེ་སྔ་སོར་
གདན་འདྲེན་བཏང་ཡང་བྱོན་པ་མ་བྱུང་། ད་ལམ་ཅིས་ཀྱང་འབྱོན་དགོས་ཚུལ་
གསེར་ ཡིག་ དང་ བཀའ་ ངག་མ་ བཅས་ བྱུང་ བར་ རྗེ་ འདིས་ ལན་དུ་འདི་ ལྟར་
གསུངས་ཏེ། ངེད་ལ་ལུང་རྟོགས་ཀྱི་ཡོན་ཏན་ཅི་ཡང་མེད་པར་ཤར་ཕྱོགས་༧གོང་
མའི་རྒྱལ་ཁབ་ཏུ་ཡོང་དགོས་བཀའ་སྩལ་ཕེབས་པ་བདག་ཉིད་ལ་གཟིགས་པ་
ཤིན་ཏུ་མཐོ་བའི་བཀའ་སྩལ་ཡིན་འདུག་ཀྱང་། འབྲུམ་ནད་ལ་འཛེམ་དགོས་ཀྱི་
དགག་བྱ་ཆེ་བ་བཅས་ཁས་ལེན་ཞུ་མི་ནུས་འདུག་པས། དེ་དོན་ལྟར་ཁྱེར་མི་སྣ་
སྦྲེལ་པོས་ཀྱང་ཞུ་གང་ལེགས་ཀྱི་སྒོ་ནས་དགོངས་ ཁྲོལ་ཡོང་བའི་གྲོགས་དན་
དགོས་ཚུལ་གསུངས་ནས་ཕེབས་པར་མ་བཞེད། སྡེ་སྲིད་རིན་པོ་ཆེ་ནས་༧གོང་མ་
ཆེན་པོའི་བཀའ་བཅག་ན་སྐུ་ཉིད་རང་ལ་ཡ་ཡུད་ཡོང་ཞིང་རྒྱ་བོད་ཀྱི་བསྟན་སྲིད་
ལའང་མི་འགབ་ཅེས་ཚ་ནན་ཞུས་འདུག་ཀྱང་རྗེ་འདི་པ་ནི་སྲིད་གསུམ་སྒྱུ་མ་དང་
རྨི་ལམ་ལྟར་གཟིགས་ཤིང་སེམས་ཅན་ལ་ཕན་ན་ནི་དམྱལ་བའི་མེ་ནང་དུའང་
འབྱོན་པར་བཞེད་ལ། དེ་ལྟ་མིན་ན་རང་དོན་དུ་ནི་ཚངས་པ་དང་བརྒྱ་བྱིན་གྱི་
དཔལ་ཡང་མི་བཞེད་ཅིང་། རང་དོན་དུ་ཐར་པའི་བདེ་བའང་སྒྲུབ་པར་མི་བཞེད་
- 260 -



ལམ་རིམ་བླ་མ་བརྒྱུད་པའི་རྣམ་ཐར།
ན་ཚེ་འདིའི་ཕུན་ཚོགས་ལ་ཐུགས་ཆགས་པའི་གོ་སྐབས་ག་ལ་ཡོད། ཚུལ་འདི་ནི་
བདག་གི་དྲིན་ཅན་རྩ་བའི་བླ་མ་རྗེ་བཙུན་ཐམས་ཅད་མཁྱེན་པ་འདིའི་རྣམ་པར་
ཐར་པ་ཐུན་མོང་མིན་པ་ཞིག་སྟེ། དེང་སང་སྙིགས་མ་ལྔ་ཆེས་ཆེར་བདོ་བས་སྐྱེ་བོ་
ཕལ་ཆེར་ཚེ་འདིའི་ལྟོ་གོས་ཙམ་ཞིག་དོན་དུ་གཉེར་བ་ལས་ཆོས་ལ་སེམས་པའི་
གོ་སྐབས་བྲལ་ཞིང་། ཆོས་པར་རློམ་པ་ཕལ་མོ་ཆེ་ཡང་ཚེ་འདིའི་རྙེད་བཀུར་ངན་
ངོན་རེ་ལ་ཆགས་ནས་སྒོ་གསུམ་གྱི་སྤྱོད་པ་ཅི་བྱེད་རྙེད་བཀུར་སྙན་གྲགས་སྒྲུབ་
པའི་ཐབས་ཁོ་ནར་བྱེད་པ་ལས་ཚེ་འདིའི་འཁྲི་བ་བཅད་དེ་རྒྱལ་བ་དགྱེས་པའི་
ལམ་ལ་སློབ་པ་ཉིན་མོའི་སྐར་མ་ལྟར་དཀོན་པའི་དུས་མཐའ་འདིར། ཡངས་པའི་
ས་ཆེན་པོ་ལ་སྟོབས་ཀྱིས་འཁོར་ལོས་བསྒྱུར་བ་གོང་མ་བདག་པོ་ཆེན་པོས་གུས་
པས་མཆོད་པའང་བདག་གིར་མི་མཛད་ཅིང་རི་དྭགས་ལ་ཤ་བྱིན་པ་ལྟར་ཚུལ་
འདིས་རྐྱེན་བྱས་ནས་སྲིད་པའི་ཕུན་ཚོགས་མཐའ་དག་ལ་ཆེས་ཆེར་སྐྲག་པར་
མཛད་པ་འདི་འདྲ་བའི་རྣམ་པར་ཐར་པ་ནི་བློ་གཟུ་བོར་གནས་པ་རྣམས་ཀྱིས་
ལེགས་པར་བསམས་ན་སྙིགས་མ་ལྔ་བདོ་བའི་དུས་མཐའ་འདིར་འདི་འདྲ་བའི་
བདག་ཉིད་ཆེན་པོ་བྱོན་པ་ནི་སྙིགས་མའི་འགྲོ་བ་རྣམས་མགོན་དང་བཅས་སོ་
སྙམ་དུ་སྙིང་ནས་དད་ཅིང་གུས་པས་གསོལ་བ་གདབ་པར་བྱ་བའི་གནས་སོ། །
ཚུལ་འདི་དག་ལ་ནི་རྗེ་རང་ཉིད་ཀྱི་ཞལ་ནས་འདི་ལྟར་གསུངས་ཏེ། མཁན་སློབ་
ཀྱི་སྤྱན་སྔར་ཇི་ལྟར་ཁས་བླངས་པའི་ལྷག་པ་ཚུལ་ཁྲིམས་ཀྱི་བསླབ་པ་རིན་པོ་
ཆེར་གཅེས་སྤྲས་སུ་བྱེད་པའི་སྒོ་ནས་ཡི་དམ་གྱི་ལྷ་དུ་མའི་བསྙེན་སྒྲུབ་ལ་བརྩོན་
པར་བྱར་ཡོད་པ་དང་། གོང་མ་ཆེན་པོར་དགོངས་པ་ཞུ་བདེ་བ་སོགས་འབྲུམ་པ་
མ་ཐར་པ་ཡང་རྐྱེན་ངན་དགེ་བའི་བཤེས་གཉེན་དུ་ཆེ་བ་བྱུང་ངོ༌། །སྨྲས་པ། དལ་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབྱོར་རྟེན་བཟང་ལན་ཅིག་ཐོབ་དུས་འདིར། །རྩེ་གཅིག་དམ་ཆོས་བསྒྲུབ་པའི་
ལོང་མེད་པར། །རྟག་ཏུ་གཞན་ངོ་བསྲུང་བས་འདའ་དགོས་སྐབས། །འབྲུམ་ནད་
མ་ཐར་ པ་ ཡང་ གྲགས་ སུ་བཟང་། །ས་ཡི་ཚངས་པ་ འཇམ་དབྱངས་ གོང་ མའི་
བཀས། །སྦྱངས་ སྟོབས་ཡོན་ཏན་ཆུང་ བའི་ སྙོམ་ ལས་ པ། །བདག་ འདྲར་ཤར་
ཕྱོགས་ གོང་ མའི་ རྒྱལ་ ཁབ་ཏུ། །བསྟན་ འགྲོའི་ ཕན་བདེ་སྤེལ་ ཕྱིར་ཤོག་ཅེས་
གསུངས། །བཀའ་ནན་ལྕི་བ་ རི་ གཟར་ རྦབ་ ལྟ་ བུ། །བཟློག་ པར་ དཀའ་ ཞིང་
བསྟན་འགྲོར་ཕན་གྱུར་ན། །འགྲོ་བར་སྨོན་ཡང་རྣམ་གཡེང་མི་འཕེལ་བ། །རྐྱེན་
ངན་ དགེ་བའི་བཤེས་གཉེན་ཆེན་པོར་བྱུང༌། །མདོ་རྒྱུད་ ཟབ་ དོན་ དཔག་ པར་
དཀའ་བའི་གནད། །ཚུལ་བཞིན་མ་རྟོགས་རྒྱ་ཆེའི་བཤད་རྩོམ་སོགས། །མཁས་
བྱའི་གནས་ལུགས་ཀུན་ལ་མི་མཁས་ཀྱང༌། །སྤྲོས་པའི་མཚན་མ་རྣམས་ལ་བདག་
མི་སྤྲོ། །དེ་ཕྱིར་རྟག་ཏུ་ཚུལ་ཁྲིམས་གཙང་ལྡན་ཞིང་། །རིས་མེད་བསྟན་འགྲོར་
གུས་དང་བརྩེ་སེམས་ཀྱིས། །ཐུབ་བསྟན་ཉམས་པ་མེད་པར་འཛིན་པ་ལ། །བློ་
བཟང་གྲགས་པའི་དཔལ་དང་མཚུངས་གྱུར་ཅིག །ཅེས་གསུངས་སོ། །དེ་ནས་སྡེ་
སྲིད་རིན་པོ་ཆེས་ཞུ་སམ་ཞིག་ལ་སྡེ་སོར་གོང་ས་ལྔ་པ་ཆེན་པོ་ཆུ་ཁྱི་ཧོར་ཟླ་གཉིས་
པའི་ཚེས་ཉེར་ལྔ་ལ་ཞིང་གཤེགས་ཀྱང་རེ་ཤིག་གསང་བ་མི་བྱེད་དཀའ་མེད་བྱུང་
ཞིང་དེ་ཚེ་མཆོག་གི་སྤྲུལ་སྐུ་མཚོ་སྣ་ཕྱོགས་སུ་འཁྲུལ་བྲལ་བབས་ནས་གདན་
འདྲེན་རྩིས་ཡིན་པས་པཎ་ཆེན་རིན་པོ་ཆེ་ཉིད་དགེ་ཚུལ་གྱི་མཁན་པོར་སྣ་དཀར་
རྩེར་ཕེབས་དགོས་ཚུལ་ཞུས་པས་ རྗེ་འདིས་ཀྱང་དགྱེས་བཞིན་དུ་ ཞལ་ གྱིས་
བཞེས་ཏེ་ཆིམས་ཁ་བསྒྱུར་ནས་སྣ་དཀར་རྩེར་ཕེབས་ཏེ་དུས་ཆེས་ཁྱད་པར་ཅན་
གྱི་ཉིད་སྣ་དཀར་རྩེའི་གཟིམ་ཆུང་དུ་རྗེ་འདིས་མཁན་སློབ་སྦྲགས་མ་མཛད་དེ།
- 262 -



ལམ་རིམ་བླ་མ་བརྒྱུད་པའི་རྣམ་ཐར།
རྒྱལ་བ་ལྔ་པ་ཆེན་པོའི་མཆོག་གི་སྤྲུལ་པའི་སྐུ་ལ། དགེ་བསྙེན། བར་མ་རབ་
བྱུང༌། དགེ་ཚུལ་གྱི་སྡོམ་པ་རྣམས་རིམ་གྱིས་ཕུལ་ཏེ་བློ་བཟང་རིན་ཆེན་ཚངས་
དབྱངས་རྒྱ་མཚོ་ཞེས་མཚན་གསོལ། དེ་ནས་ཆོས་ཀྱི་ཐོག་མར་ འཇམ་དཔལ་
མཚན་ བརྗོད་ དང་། ཚེ་ མདོ་ གདུགས་ དཀར། སྒྲོལ་ བསྟོད་ ཕྱག་ འཚལ་ ཉེར་
གཅིག །ཤེར་སྙིང་། འདའ་ཁ་ཡེ་ཤེས། སྨོན་ལམ་རྣམ་གསུམ། བསྟོད་ཆེན་བཞི་
སོགས་ཀྱི་ལུང་དང་། རྗེ་ཙོང་ཁ་པ་ཆེན་པོའི་བཀའ་འབུམ་ཐོར་བུ། རྣམ་ཐར་དད་
པའི་འཇུག་ངོགས། ཐམས་ཅད་མཁྱེན་པ་ དགེ་འདུན་རྒྱ་མཚོའི་གསུང་འབུམ་
ལས་རྗེ་རང་ཉིད་ཀྱི་རྣམ་ཐར་དང་། ཡབ་རྗེ་ཀུན་དགའ་རྒྱལ་མཚན་གྱི་རྣམ་ཐར་
གྱི་ལུང་བཅས་འབུལ་བར་མཛད། དེ་ནས་རིམ་གྱིས་རྒྱལ་བ་དགེ་འདུན་རྒྱ་མཚོའི་
གསུང་འབུམ་གྱི་ལུང་རྣམས་ཕུལ། དེ་ནས་ཕོ་བྲང་པོ་ཏ་ལར་ཕེབས་ནས་གོང་ས་
མཆོག་གི་སྤྲུལ་པའི་སྐུ་ལ་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་
བཞི་ཡོངས་སུ་རྫོགས་པ་འབུལ་བར་མཛད་ཅིང་གཞུང་ས་ནས་བསྐུལ་མ་མཛད་
པ་ལྟར་རྒྱལ་དབང་ལྔ་པ་ཆེན་པོའི་སྐུ་གདུང་རིལ་པོར་བཞུགས་པའི་གསེར་གྱི་
མཆོད་སྡོང་འཛམ་གླིང་རྒྱན་གཅིག་ལ་རབ་ཏུ་གནས་པ་རྒྱས་པར་མཛད། དེ་ནས་
རྒྱུད་སྟོད་སྨད་སེ་འབྲས་སོགས་དབུས་ཕྱོགས་ཀྱི་ཆོས་དོན་གཉེར་བ་རྣམས་ལ་
རང་རང་གི་དབང་པོ་དང་འཚམ་པའི་ཆོས་ཀྱི་བདུད་རྩི་རྒྱ་ཆེར་སྩལ་ཞིང་རབ་བྱུང་
བསྙེན་རྫོགས་ནར་མར་སྒྲུབ་པར་མཛད། དེ་ནས་དགའ་ལྡན་རྣམ་པར་རྒྱལ་བའི་
གླིང་དུ་ཕེབས་ཏེ་རྗེ་བདག་ཉིད་ཆེན་པོའི་གསེར་ཁྲིའི་སྟེང་ནས་དགའ་ལྡན་འདུས་
ཚོགས་དང་ཕྱོགས་འདུས་ཀྱི་དད་ལྡན་བགྲང་བ་ལས་འདས་པ་ལ་ཆོས་ཀྱི་བདུད་
རྩི་སྩལ་ཞིང་ཡར་ངོའི་གསོ་སྦྱོང་དང་དུས་འགྲིག་པས་ཆོས་བསྒྲགས་ཀྱི་མདོ་དང་
263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སོ་ཐར་གྱི་མདོ་འདོན་པ་སོགས་གསོ་སྦྱོང་མཛད་དེ་རྗེ་རྒྱལ་བ་གཉིས་པའི་བསྟན་
པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པའི་རྟེན་འབྲེལ་བསྒྲིགས་པར་
མཛད། དེ་ སྐབས་ དགའ་ ལྡན་ སྐུ་ གདུང་ རིན་པོ་ཆེའི་དབུ་ཐོག་ཏུ་གོས་བཟང་
བསྒྲིགས་ཀྱི་གནམ་རྒྱན་དང་། གསེར་ཁྲིའི་དབུ་ཐོག་ཏུ་གསེར་ཟངས་ཀྱི་གཉྫིར་
གསར་བཞེངས་ཀྱི་ཐེབས་དངོས་པོ་ཕོན་ཆེ་བ་གནང་། གསེར་གདུང་རིན་པོ་ཆེའི་
སྐུ་མདུན་དུ་མཆོད་པ་ཚད་མེད་པ་ཕུལ་ཏེ་སྨོན་ལམ་རྒྱ་ཆེར་མཛད། དགའ་ལྡན་དུ་
གླིང་སྐོར་ཞིག་ལ་ཕེབས་སྐབས་ནམ་མཁའ་ལ་འཇའ་ཁ་དོན་སྣ་ལྔས་ ཁྱབ་པ་
སོགས་ཕྱི་ནང་གི་རྟགས་རྟེན་འབྲེལ་ངོ་མཚར་མཐའ་ཡས་པ་བྱུང་། ཚུལ་དེ་དག་
ལ་རྗེ་ཉིད་ཀྱིས་ཞལ་ནས་འདི་ལྟར་གསུངས་ཏེ། ན་མོ་གུ་རུ་མཉྫ་གྷོ་ཥཱ་ཡ། མང་
མང་རྒྱལ་བའི་ཡབ་གཅིག་འཇམ་པའི་དབྱངས། །ལེགས་ལེགས་ངུར་སྨྲིག་འཛིན་
པའི་སྐུར་བསྟན་ནས། །ཡང་ཡང་འཁོར་མཚོར་འཁྱམས་པའི་དྲིན་ཅན་མ། །ངེས་
ངེས་ལེགས་ལམ་འཁྲིད་མཁས་དེར་ ཕྱག་ འཚལ། །བཀའ་བསྟན་དུ་མར་ ལུང་
བསྟན་འཇམ་མགོན་རྗེའི། །གདན་ས་རི་བོ་དགེ་ལྡན་རྟེན་གསུམ་དང་། །བསླབ་
པ་གསུམ་ལྡན་མཁས་མང་འདུས་པའི་ཚོགས། །མངོན་སུམ་མཇལ་བས་ཡིད་ཀྱི་
ལྗོན་པ་བརྟས། །ཇི་ལྟར་དྭངས་མཚོར་ངང་ཚོགས་དགའ་རོལ་བཞིན། །དད་པའི་
ཤུགས་ཀྱིས་རྟེན་གསུམ་དགེ་འདུན་སྡེར། །གུས་པས་མཆོད་སོགས་བསྙེན་བཀུར་
བགྱིས་ པ་ ཡི། །རབ་ དཀར་ བསོད་ ནམས་ ཇི་ སྙེད་ མཆིས་ པའི་ མཐུས། །རྒྱལ་
བསྟན་སྤྱི་དང་འཇམ་མགོན་ཙོང་ཁ་པའི། །མདོ་སྔགས་བསྟན་པ་དྲི་བྲལ་ཟླ་འོད་
ཀྱིས། །སྣོད་བཅུད་སྡིག་འབྲས་མུན་པའི་ཚོགས་བཅོམ་སྟེ། ། རྫོགས་ལྡན་ཀུནྡའི་
བཞིན་རས་བྱེ་གྱུར་ཅིག །མ་འདྲིས་འགྲོ་བའི་གཉེན་གཅིག་ཙོང་ཁ་པ། ཁྱོད་ཀྱི་
- 264 -



ལམ་རིམ་བླ་མ་བརྒྱུད་པའི་རྣམ་ཐར།
རྗེས་འཇུག་ཞུ་སེར་འཆང་བའི་ཚོགས། །རྣམ་དག་བསླབ་པ་གསུམ་གྱི་མཛོད་
འཛིན་ཅིང་། །ལུང་རྟོགས་བསྟན་པའི་རྒྱལ་མཚན་རབ་བསྒྲེང་ཤོག །བདག་ཀྱང་
རྗེ་བཙུན་བླ་མའི་ཐུགས་བསྐྱེད་སྨོན། །མ་ལུས་བསྒྲུབ་ལ་མི་ཞུམ་ རབ་དཔའ་
བས། །འགྲོ་ ཀུན་ ཁྱོད་ ཀྱི་ རླབས་ ཆེན་ མཛད་ བཟང་ ལ། །སྦྱོར་ མཁས་ བསྟན་
འགྲོའི་ཉེར་འཚོ་ཆེན་པོར་ཤོག །མཆོག་གསུམ་བསླུ་མེད་བདེན་པའི་བྱིན་རླབས་
དང༌། །ཆོས་ཀྱི་རྒྱལ་པོ་ལ་སོགས་སྲུང་མའི་མཐུས། །དད་ལྡན་བསྟན་པ་ཕྱོགས་
བཅུར་རྒྱས་པ་དང་། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག །ཅེས་སོ། །དེ་
ནས་གཙང་ ལ་ཆིབས་ ཁ་ བསྐྱོད་པའི་ལམ་ཞོར་དུ་ ཡེར་ པ་དང༌། ལྷ་སའི་རྟེན་
རྣམས་ལ་མཆོད་འབུལ་སྨོན་ལམ་རྒྱ་ཆེར་མཛད། རིམ་གྱིས་ལམ་བར་རྣམས་སུ་
ཕྱོགས་ཕྱོགས་ནས་འདུས་པའི་ཆོས་དོན་གཉེར་བ་རྣམས་ལ་ཆོས་ཀྱི་བདུད་རྩི་
སྩལ་ཞིང་རབ་བྱུང་བསྙེན་རྫོགས་ཀྱི་སྡོམ་པའང་ཟམ་མ་ཆད་པར་གནང་། དེ་
སྐབས་འབྲས་སྤུངས་ནས་བསྙེན་རྫོགས་ཀྱི་སྡོམ་པ་དོན་གཉེར་བ་ཁ་ཤས་རྗེས་
སྙེགས་སུ་བྱུང་བར་རྗེ་འདི་པས་རྒྱལ་བའི་བསྟན་པ་འབའ་ཞིག་ལ་དགོངས་ཏེ་
ངལ་བ་ཁྱད་དུ་བསད་ནས་གམ་པ་ལའི་ངོས་ལ་གསོལ་ཚིགས་གནང་སྐབས་ཀྱང་
རབ་བྱུང་བསྙེན་རྫོགས་འགའ་ཞིག་གནང་ཞིང་། དེ་བཞིན་དུ་ཚ་ཞག་གར་བབས་
སུ་རབ་བྱུང་བསྙེན་རྫོགས་མང་དུ་གནང་སྟེ་འཇམ་མགོན་རྒྱལ་བ་གཉིས་པའི་
བསྟན་པའི་སྲོག་ཤིང་འཛིན་པར་མཛད་དོ། །དེ་ནས་དབེན་དགོན་དུ་ཕེབས་ཏེ་
དབེན་དགོན་འདུས་ཚོགས་ལ་དཔལ་རྡོ་ རྗེ་ འཇིགས་བྱེད་ལྷ་བཅུ་གསུམ་མའི་
དབང་སྟ་གོན་དང་བཅས་པ་དང་། དཔལ་འཁོར་ལོ་སྡོམ་པ་ལཱ་ཧི་པའི་ལུགས་ཀྱི་
དབང་ཆེན་ སྟ་གོན་དང་བཅས་པ། དགའ་ལྡན་སྙན་བརྒྱུད་ ཀྱི་མན་ ངག་ ཟབ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཤད་རྒྱས་པ་སྩལ། གཞན་ཡང་དབེན་དགོན་འདུས་ཚོགས་ལ་མགོན་པོ་བར་
ཆད་ཀུན་སེལ་དང་། དམ་ཅན་ཆོས་ཀྱི་རྒྱལ་པོ་ཕྱི་སྒྲུབ། འདོད་ཁམས་དབང་ཕྱུག་
དམག་ཟོར་རྒྱལ་མོ་གསུམ་གི་རྗེས་གནང་དང༌། དཔལ་མགོན་སྡེ་ལྔ། ལྷ་མོ་རྣམ་
གསུམ་རྣམས་ཀྱི་བསྐང་གསོ། བདེ་མཆོག་རྩ་རྒྱུད། བདེ་མཆོག་ལཱུ་ཧི་པའི་སྒྲུབ་
ཐབས་བདེ་ཆེན་གསལ་བ་སྨོན་ལམ་ཤིས་བརྗོད་དང་བཅས་པ། འཇིགས་བྱེད་
བཅུ་གསུམ་མའི་སྒྲུབ་ཐབས་ཟ་མ་ཏོག་སོགས་ཆོས་ཀྱི་བདུད་རྩི་རྒྱ་ཆེར་སྩལ་
ཏོ། །དེ་ལྟར་བསྟན་འགྲོའི་དོན་རྒྱ་ཆེར་མཛད་པ་དེ་དག་ལ་ནི་རྗེ་རང་ཉིད་ཀྱི་ཞལ་
ནས་ འདི་ ལྟར་ གསུངས་ཏེ། རྙེད་བཀུར་ སྙན་ གྲགས་ དོན་ གཉིས་ ཆགས་ སྡང་
གིས། །རང་གཞན་གྲུབ་མཐའི་ཕྱོགས་འཛིན་བློ་སྤངས་ནས། །སྒོ་གསུམ་མི་དགེ་
བཅུ་ ཡིས་ མ་ གོས་ པར། །བཀའ་གདམས་ གོང་ མའི་ རིང་ ལུགས་ ལེགས་ པར་
བསྐྱངས། །གཞོན་ ནུ་ ཉིད་ ནས་ ཡང་ དག་ བླངས་ པའི་ ཁྲིམས། །ཉམས་ མེད་
བསྲུངས་མཐུས་རིས་མེད་སྐྱེ་བོ་ཀུན། །ཆུ་གཏེར་ཆེན་པོར་ཆུ་ ཕྲན་ཀུན་འདུས་
བཞིན། །དད་པའི་བ་སྤུ་གཡོ་བཞིན་འདུས་པར་གྱུར། །ཚུལ་དེར་བརྟགས་པས་
དཀར་ནག་ལས་ཀྱི་འབྲས། །མི་སླུར་ངེས་རྙེད་བརྩོན་པའི་ཤུགས་བསྐྱེད་ནས། །
སྒོ་གསུམ་དགེ་བ་གོང་དུ་སྤེལ་བ་ལ། །སྤྲོ་དགའ་ཡར་ངོའི་ཟླ་བཞིན་ལྷག་པར་
འཕེལ། །སྤྱན་རས་གཟིགས་དབང་སྤྲུལ་པའི་སྐུ་མཆོག་ལ། །སྡོམ་པ་རིམ་ཕུལ་རྡོ་
རྗེ་ འཇིགས་ བྱེད་ ཀྱི། །དཀྱིལ་འཁོར་ཆེན་པོར་བཅུག་ནས་ དབང་ བསྐུར་ཏེ། །
གངས་ཅན་འགྲོ་བའི་མགོན་པོར་མངའ་གསོལ་བགྱིས། །ཆོས་ སྤྱོད་ དང་པོའི་
ལུགས་འཛིན་བཟོ་རིག་དག །བསྡུས་ནས་འབྲི་ཞིང་པར་དུ་བརྐོ་བ་དང་། །བླ་མ་
མཆོག་གསུམ་རིས་མེད་འདུས་ཚོགས་ལ། །དངོས་དང་ཡིད་སྤྲུལ་མཆོད་པས་རྟག་
- 266 -



ལམ་རིམ་བླ་མ་བརྒྱུད་པའི་རྣམ་ཐར།
ཏུ་མཆོད། །ཆོས་དང་ཟང་ཟིང་འདོད་པའི་སྐྱེ་དགུ་ལ། །ཅི་འདོད་དེ་དང་དེ་ཡང་
ཚིམ་པར་བྱས། །ཞི་དུལ་ཐུགས་བརྩེར་ལྡན་པའི་བཤེས་གཉེན་མཆོག །བསྟེན་
ནས་མདོ་རྒྱུད་གཞུང་ལུགས་མཐའ་དག་མཉན། །རྒྱུ་ཡོན་སྦྱར་ནས་གསུང་རབ་
ཀློག་པ་དང༌། །རང་གིའང་བཀླགས་ཏེ་ཚིག་དོན་བློ་ལ་བླངས། །བློ་སྟོབས་བསྐྱེད་
ནས་མངོན་དང་མི་མངོན་པའི། །དྲིན་ཅན་ཕ་མར་དམ་པའི་ཆོས་ཀྱང་བཤད། །
ཆེད་གཉེར་དད་འདུས་སྐྱེ་བོའི་དོན་བསྒྲུབས་ལས། །རྣམ་གཡེང་ཀུན་བོར་ཕལ་
ཆེར་ཟླ་མེད་བསྡད། ཁ་ཏོན་དེ་དོན་སེམས་དང་བསྒོམས་པ་ཡི། །ཆོས་སྤྱོད་རྣམ་
བཅུའི་རྒྱུན་བཟང་འཆག་མེད་བསྐྱངས་། །འདི་དག་ལས་བྱུང་རྣམ་དཀར་དགེ་
བའི་མཐུས། །མྱུར་དུ་རྫོགས་པའི་བྱང་ཆུབ་ཐོབ་པ་དང་། །འགྲོ་ཀུན་སྒྲོལ་ལ་ནམ་
ཡང་མི་ཞུམ་པ། །ཀུན་བཟང་འཇམ་པའི་དབྱངས་དང་མཚུངས་པར་སྨོན། །ཞེས་
གསུངས། དེ་ནས་བཀྲ་ཤིས་ལྷུན་པོར་ཕེབས་ནས་འདུས་པ་རྒྱ་མཚོའི་ཚོགས་དང་
ཕྱོགས་འདུས་ཀྱི་དོན་གཉེར་ཅན་མང་པོར་དབང་ལུང་རྗེས་གནང་རིམ་པར་སྩལ་
ཞིང་། ལྷག་པར་བྱ་རྒྱུད་དེ་བཞིན་གཤེགས་པའི་རིགས་ཀྱི་གཙོ་བོ་བཅོམ་ལྡན་
འདས་དམ་ཚིག་གསུམ་བཀོད་རྒྱལ་པོའི་དབང་གི་ཉེར་བསྡོམས་དང༌། ཕྱི་ཉིན་
དངོས་གཞི་ཡོངས་སུ་རྫོགས་པ་སྩལ་ཞིང་། དེ་ནས་མུ་སྦྲེལ་ཏེ་སྣར་ཐང་བརྒྱ་རྩ་
ནས་འབྱུང་བའི་ལྷ་རྣམས་ཀྱི་རྗེས་གནང་དང༌། དེ་དག་གི་མངོན་རྟོགས་རྣམས་ཀྱི་
ལུང་། རྣམ་འགྲེལ། དབུ་མ། འདུལ་ མཛོད། ཕར་ ཕྱིན་ རྣམས་ ཀྱི་ རྩ་བའི་ ལུང་
སྩལ། གཞན་ཡང་ཕྱོགས་ཕྱོགས་ནས་འདུས་པའི་དོན་གཉེར་ཅན་རྣམས་ལ་དགེ་
ཚུལ་དང་དགེ་སློང་གི་སྡོམ་པ་བརྒྱུད་མར་གནང་ཞིང་མཐོང་ཐོས་དྲན་རེག་གི་འགྲོ་
བ་རྣམས་རྗེས་སུ་བཟུང་སྟེ་མཐའ་དབུས་སྐྱེ་འགྲོ་བགྲང་བ་ལས་འདས་པ་ལ་མཐོ་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རིས་དང་ཐར་པའི་དགེ་བའི་རྩ་བ་བསྐྱེད་པར་མཛད་ཅིང་། དེ་དག་གི་སྐབས་ཀུན་
ཏུ་ནང་དུ་ཐུགས་དམ་ཟབ་མོའི་ཉམས་བཞེས་ལས་ནམ་ཡང་གཡོ་བ་མེད་པར་
མཛད་པ་ནི་རྗེ་ཉིད་ཀྱི་ཞལ་ནས། གོ་སའི་དབང་གིས་འཕྲལ་རྣམ་གཡེང་ཆེ་བ་
ཙམ་མ་གཏོགས་སྒོ་གསུམ་ལ་མི་དགེ་བ་བཅུས་གོས་མ་གོས་བརྟག་པ་དང་།
བཤགས་ཤིང་སྡོམ་པ་སོགས་རང་རྒྱུད་འདུལ་ཐབས་གཙོ་བོ་དང་། གཞན་ཡང་
ཆོས་སྤྱོད་བཅུ་དང་ཕ་རོལ་ཏུ་ཕྱིན་པ་དྲུག་ལ་སོགས་པའི་སྒོ་ནས་རང་གཞན་གྱི་
དོན་བསྒྲུབ་པ་ལ་སོགས་པ་སྒོ་གསུམ་དགེ་བ་ལ་དུས་རྣམ་ཀུན་ཏུ་གཞོལ་བར་
བགྱིས་ཞེས་གསུངས། དེ་ནས་ཞལ་སྔ་ནས་ཚེ་བརྟན་རྒྱལ་མཚན་བཀྲ་ཤིས་ལྷུན་
པོའི་ཆོས་ཁྲིམས་ཆེན་མོ་མཛད་སྐབས་བཀྲ་ཤིས་ལྷུན་པོའི་ཚོགས་ཆེན་དང༌།
དབེན་པའི་རི་སུལ་དུ་བཞུགས་པའི་སྤོང་བ་པའི་སྡེ་རྣམས་བཅས་ལ་གསང་བདེ་
འཇིགས་གསུམ་གྱི་དབང་གནང་དགོས་ཞེས་གསོལ་བ་བཏབ་པ་ན་དགྱེས་བཞིན་
ཞལ་གྱིས་བཞེས་ཏེ་དཔལ་གསང་བ་འདུས་པ་མི་བསྐྱོད་པ་ལྷ་སོ་གཉིས་ཀྱི་དབང་
སྟ་གོན་དང་བཅས་པ་དང༌། བདེ་མཆོག་ལཱུ་ཧི་པ་ལྷ་དྲུག་ཅུ་རེ་གཉིས་པའི་དབང་
སྟ་གོན་དང་བཅས་པ། རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་སྟ་གོན་དང་
བཅས་པ་དང་། འཇམ་དབྱངས་ཆོས་སྐོར་རྣམས་དཀྱུས་གཅིག་ལ་གནང་སྟེ་ཐུབ་
དབང་རྡོ་རྗེ་འཆང་སླར་ཡང་འཇིག་རྟེན་དུ་བྱོན་པ་ལྟར་གསང་ཆེན་རྡོ་རྗེ་ཐེག་པའི་
ཆོས་ཀྱི་འཁོར་ལོ་རྒྱ་ཆེར་བསྐོར་བར་མཛད་དོ། །དེ་ནས་བཀྲ་ཤིས་ལྷུན་པོའི་
སྔགས་གྲྭ་པ་རྣམས་ལ་ཆོས་སྐྱོང་ཡོངས་རྫོགས་ཀྱི་རྗེས་གནང་སོགས་ཆོས་བཀའ་
མཐའ་ཡས་པ་གནང་ཞིང་ཚོགས་ཆེན་ལ་ཀུན་རིག་རྣམ་པར་སྣང་མཛད་དང་ཚེ་
དཔག་མེད་ལྷ་དགུའི་དབང་ཡང་གནང་། དེ་ནས་སྐྱེ་འགྲོ་ཡོངས་ཀྱི་བསོད་ནམས་
- 268 -



ལམ་རིམ་བླ་མ་བརྒྱུད་པའི་རྣམ་ཐར།
དམན་པའི་ལས་ཀྱི་མཐུ་གྲུབ་པས་སྡེ་སྲིད་རིན་པོ་ཆེ་དང་རྒྱལ་པོ་ལྷ་སངས་ཐུགས་
མ་མཐུན་པས་དུས་གཟིར་ཏེ་བོད་སོག་གི་དམག་འཁྲུག་ཆེན་པོ་བྱུང་བ་ན་༧གོང་
ས་རིན་པོ་ཆེས་རྗེ་འདི་པ་ལ་ཆིངས་མཛད་དགོས་ཚུལ་གསོལ་བ་བཞིན་རྗེ་འདི་
པས་ངལ་བ་ཁྱད་དུ་བསད་ནས་དབུས་ཕྱོགས་སུ་ཆིབས་ཁ་བསྐྱོད་ཀྱང་གཞུང་
སའི་བཀས་རེ་ཤིག་ཕབས་སྟབས་མ་བདེ་བར་ལམ་བར་དུ་རྒྱུན་རིང་བཞུགས་
དགོས་བྱུང་། རྗེས་སོར་ཕེབས་ཆོག་པ་བྱུང་ནས་ཕེབས་ཀྱང་སྡེ་སྲིད་རིན་པོ་ཆེ་
སྟོད་ལུང་སྣང་རྩེར་རྐྱེན་དབང་དུ་སོང་བས་བྱ་ཐབས་མ་བྱུང་ཞིང་། དེ་དག་གི་ཚེ་
འཁོར་བའི་ངང་ཚུལ་ལ་ཐུགས་སྐྱོ་བས་གསུང་མགུར་འདི་ལྟར་མཛད་དེ། ན་མོ་
གུ་རུ་ལོ་ཀེ་ཤྭ་རཱ་ཡ། ཕ་གངས་རིའི་མགོན་པོ་སྤྱན་རས་གཟིགས། །དྲིན་འཁོར་
མེད་བློ་བཟང་རྒྱ་མཚོའི་སྡེ། །མགོན་ཁྱོད་ཀྱིས་གདུལ་བའི་ཞིང་འདི་ན། །དུས་
འགྱུར་བའི་ངང་ཚུལ་འདི་འདྲར་སྣང་། །སྤྱིར་དེང་སང་མི་རྣམས་དམུ་རྒོད་ཅིང་། །
སྒོས་ལོག་སྤྱོད་ངན་པ་དར་དུས་འདིར། །རྗེ་བུ་རམ་ཤིང་བསྟན་བདག་གཏད་
ནས། །ཕ་ཁྱོད་ཉིད་རང་ཞིའི་བདེར་གཟིམས་སམ། །མ་འགྲོ་བ་དུཁས་གཟིར་
སྐབས་འདིར། །རྗེ་ཁྱོད་ཀྱི་ཐུགས་རྗེས་མི་སྐྱོབ་ན། །བོད་གངས་ཅན་ཡོངས་ཀྱི་
མགོན་པོ་ཞེས། །མཚན་གྲགས་པས་ཁྱབ་པ་དགོས་པ་ཅི། །འོན་གྱུར་ཀྱང་སྐྱོན་
བྲལ་ཡོན་ཏན་གཏེར། །མགོན་ཁྱོད་ཀྱི་འཕྲིན་ལས་བསམ་མི་ཁྱབ། །དུས་སྙིགས་
མའི་ ལོག་ སྤྱོད་ ངང་ ཚུལ་ ལ། །བདག་ སྐྱོ་བས་ གདུང་ཡུས་ཙམ་དུ་ཟད། །བོད་
གངས་ཅན་ལྗོངས་གནས་འགྲོ་བ་ཀུན། །ཉོན་མེ་འོད་ཞེན་པའི་ཕྱེ་མ་ལེབ། །དུས་
དང་པོར་བསྲུངས་དུས་མ་ཐུབ་ན། །མཐར་མེ་དོང་ལྷུང་ནས་ཅི་བྱར་ཡོད། །རྗེ་
རྒྱལ་བས་བདེ་བའི་ཐབས་བསྟན་པ། །དུས་དང་པོ་ཉིད་ནས་མི་སྤྱོད་ན། །ལས་
269-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ངན་པའི་འབྲས་བུ་རང་སྨིན་དུས། །རྗེ་སངས་རྒྱས་ཀྱིས་ཀྱང་སྐྱོབ་པར་དཀའ། །
ཡུལ་ཁ་བ་ཅན་ གྱི་ ལྗོངས་འདི་ན། །རང་ཆེ་བར་རློམ་ཞིང་ཀུན་གྱིས་བཀུར། །
མཐར་དབང་མེད་གཤེགས་ཚུལ་འདི་ལྟོས་ལ། །ཀུན་དམན་ཆ་བཟུང་ལ་གནོད་
སེམས་སྤོངས། །ནོར་ལོངས་ སྤྱོད་འདོད་དགུའི་ གཏེར་ ལྡན་ཡང་། །མཐར་ཏིལ་
འབྲུ་ཙམ་དང་ རང་ལུས་ཀྱང་། །བདག་བྱ་བའི་དབང་མེད་ཚུལ་ལྟོས་ལ། །ལུས་
ལོངས་སྤྱོད་ཀུན་ལ་སྙིང་པོ་ལོངས། །རྟེན་ལན་ཅིག་རྙེད་པ་མི་ཡི་ལུས། །འདི་མྱུར་
འཇིག་རྩྭ་རྩེའི་མེ་དང་མཚུངས། །ཚེ་འདི་ཡི་བྱ་བྱེད་ཀུན་བོར་ལ། །དུས་རྟག་ཏུ་མི་
རྟག་ འཆི་ བ་ སོམས། །ལུས་ རྗེས་ སུ་ འབྲང་ བའི་ གྲིབ་ མ་ བཞིན། །ཤི་ རྗེས་ སུ་
དཀར་ནག་ལས་འབྲང་བས། །སྡིག་མི་དགེ་བཅུ་པོ་རབ་སྤོངས་ལ། །ཆོས་དགེ་བ་
རྣམ་བཅུ་ འབད་ པས་ སྒྲུབས། །ཚེ་འདི་ཡི་ དགྲ་འདུལ་གཉེན་སྐྱོང་ ཕྱིར། །ཉིན་
མཚན་དུ་ངལ་བ་བརྒྱས་བསྒྲུབས་ཀྱང་། །མཐར་མི་བཟད་དམྱལ་བའི་བཙོན་དོང་
དུ། །བཙོ་བསྲེག་སོགས་སྡུག་བསྔལ་དཔག་མེད་མྱོང་། །ཚེ་འདི་ཡི་ལུས་སེམས་
དུབ་ཀྱང་བླའི། །དགྲ་བདག་འཛིན་གྱི་འགོང་པོ་འདི་ཐུལ་ན། །དུས་གཏན་ གྱི་
བདེ་བ་ཀུན་འབྱུང་བས། །ད་རང་སེམས་འདུལ་ཐབས་ཁོ་ནར་འབུངས། །ཡོངས་
འཁོར་མཚོར་འཁྱམས་པའི་འགྲོ་བ་ཀུན། །དྲིན་ཆེ་བའི་ཕ་མ་ཤ་སྟག་ཡིན། །དོན་
དེ་ཕྱིར་ཆགས་ཤིང་སྡང་བ་འཁྲུལ། །བྱམས་སྙིང་རྗེས་ཀུན་ལ་ཁྱབ་པར་མཛོད། །
སྔོན་ཐོག་མ་མེད་ནས་ད་ལྟའི་བར། །བློ་འཁྲུལ་པ་འདི་ཡིས་བསླད་པའི་མཐུས། །
ཀུན་ གཏན་ སྡུག་ ཕུང་ པོ་ འདི་ འདྲར་ སྦྱར། །ད་ རྒྱལ་ སྲས་ སྤྱོད་ ཀུན་ སྤྱད་ ན་
ལེགས། །མི་བདག་ལ་གཏད་སོ་མ་མཆིས་ཀྱང་། །རྗེ་ རྒྱལ་བས་གདམས་དོན་
མདོར་བསྡུས་ཡིན། །ཚུལ་འདི་ཙམ་འབད་པས་བསྒྲུབས་ན་ཡང་། །རང་གཞན་
270 -



ལམ་རིམ་བླ་མ་བརྒྱུད་པའི་རྣམ་ཐར།
ཀུན་བདེ་བའི་དཔལ་ལ་སྦྱོར། །དུས་ད་ལྟར་རང་དབང་ཡོད་སྐབས་འདིར། །ཚེ་
འདི་ཕྱི་འདམ་ཀ་མ་ལོག་པར། །ཆོས་དགེ་བ་བཅུ་ལ་འབུངས་ཤིག་ཅེས། །མི་ཁོ་
བས་ཀུན་ལ་གྲོས་སུ་འདེབས། །སྐྱབས་བསླུ་བ་མེད་པའི་དཀོན་མཆོག་གསུམ། །
མཁྱེན་རབ་ཀྱི་ལྷ་ལམ་ཁྱོན་ཡངས་ལས། །བརྩེ་ཆེན་གྱི་བྱིན་རླབས་ཆར་ཕོབས་
ལ། །གདུག་རྩུབ་ ཀྱི་ མེ་ ཆེན་ ཞི་ བར་ མཛོད། །རྗེ་ རྒྱལ་ བ་ སྲས་ བཅས་ ཐུགས་
བསྐྱེད་ སྨོན། །ཅི་ བཏབ་ ཀུན་ དེང༌ དུས་ འབྱོར་ གྱུར་ ཏེ། །བརྟན་ གཡོ་ ཡི་ སྡིག་
འབྲས་ཀུན་ཞི་ནས། །ཆོས་དགེ་བཅུའི་དཔལ་འབྱོར་རྒྱས་གྱུར་ཅིག །ཅེས་སོ། །
དེ་ནས་ལོ་ཤས་ཀྱི་རིང་ལ་བཀྲ་ཤིས་ལྷུན་པོ་ཉིད་དུ་ཆོས་ཀྱི་འཁོར་ལོ་རྒྱ་ཆེར་
བསྐོར་ཞིང་ཕྱོགས་འདུས་ཀྱི་འགྲོ་བ་བགྲང་བ་ལས་འདས་པ་ལ་མཐོ་རིས་དང་
ཐར་པའི་ས་བོན་བསྐྲུན་པར་མཛད། དེ་ནས་བར་སྐབས་ཤིག་རྒྱལ་པོ་ལྷ་སངས་
ཁང་གིས་གདན་དྲངས་ཏེ་ལྷ་ལྡན་ཇོ་བོ་རིན་པོ་ཆེའི་སྐུ་མདུན་དུ་པད་དཀར་འཛིན་
པ་ངག་དབང་ཡེ་ཤེས་རྒྱ་མཚོ་ལ་དགེ་བསྙེན་དགེ་ཚུལ་བསྙེན་རྫོགས་ཀྱི་སྡོམ་པ་
རྣམས་དཀྱུས་གཅིག་ལ་འབུལ་བར་མཛད། ཕོ་བྲང་དུ་ཕེབས་ནས་དབང་ལུང་
མན་ངག་མཐའ་ཡས་པ་རིམ་པར་འབུལ་བར་མཛད། གཞན་ཡང་སེ་འབྲས་དགེ་
གསུམ་རྒྱུད་སྟོད་སྨད་སོགས་དབུས་ཕྱོགས་ཀྱི་ཆོས་དོན་གཉེར་བ་རྣམས་ལ་དབང་
ལུང་མན་ངག་མཐའ་ཡས་པ་དང༌། རབ་བྱུང་བསྙེན་རྫོགས་བགྲང་བ་ལས་འདས་
པ་སྩལ། ལྷག་པར་ཞབས་དྲུང་ལྷ་པའི་སྐུ་སྐྱེ་བློ་བཟང་འཕྲིན་ལས་ལ་བྱང་ཆུབ་
ལམ་གྱི་རིམ་པའི་དམར་ཁྲིད། ལམ་གཙོའི་ཁྲིད། བླ་མ་མཆོད་པའི་ཁྲིད། སྙིང་པོ་
དོན་གསུམ་གྱི་ཁྲིད་དང་བླ་བརྒྱུད་གསོལ་འདེབས་ཀྱི་ལུང་། རྗེ་བླ་མ་ལ་བརྟེན་
པའི་ བླ་མའི་རྣལ་ འབྱོར། ནང་ གི་ ཁོང་སྐྲུན་འདོན་པའི་སྐྱུག་སྨན་སོགས་ཆོས་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཀའ་མཐའ་ཡས་པ་སྩལ་ཏེ་ཞབས་དྲུང་ལྷ་པའི་སྤྲུལ་སྐུ་འདི་རྗེ་རྒྱལ་བ་གཉིས་
པའི་བསྟན་པར་ཕན་རེ་ཆེ་བས་སྔ་ཕྱི་ལན་མང་པོར་གཟིམ་ཆུང་དུ་གཅིག་པུ་ལ་རྗེ་
བླ་མའི་སྙན་བརྒྱུད་ཀྱི་གདམས་པ་མང་དུ་སྩོལ་བར་མཛད་དོ། །དེ་ནས་ཡང་བོད་
ཁམས་འདིར་སེམས་ཅན་སྤྱི་མཐུན་གྱི་ལས་ངན་པའི་མཐུས་དུས་གཟིང་ཆེ་བར་
བྱུང་སྟེ་ཇུན་སྒར་ནས་རྒྱལ་པོ་ཧོང་ཐཱ་ཇིས་དམག་དཔུང་ཆེན་པོ་བཏང་སྟེ་རྒྱལ་པོ་
ལྷ་སངས་བོད་དམག་དང་བཅས་པ་རྣམས་དང་འདམ་དུ་འཁྲུག་གཟིང་བྱས་ཚེ་རྗེ་
འདི་པས་ཐུགས་སྙིང་རྗེ་ཆེན་པོས་མ་བཟོད་པར་ངལ་བ་ཁྱད་དུ་བསད་ནས་འདམ་
དུ་ ཆིབས་ ཁ་ བསྒྱུར་ཏེ་ཟང་ ཟིང་ གི་ དངོས་ པོ་ ཕངས་ མེད་ བཏང་ ནས་ ཆིངས་
བསྒྲིགས་མཛད་ཀྱང་མ་འདུམས་པར་ཇུན་སྒར་གྱི་དམག་སྟོང་ཕྲག་བཞི་ཙམ་ལྷ་
སར་ཤོར། བོད་དམག་རྣམས་འཐོར་ཏེ་བྲོས། རྒྱལ་པོ་ལྷ་བཟང་དཔོན་གཡོག་
རྣམས་ཀྱིས་པོ་ཏ་ལ་བཟུང་སྟེ་བཞུགས་པའི་ཚེ་རྗེ་འདིས་ལྷ་ས་བླ་བྲང་དུ་བཞུགས་
ནས་ཇུན་སྒར་གྱི་དམག་དཔོན་རྣམས་སྐུ་མདུན་དུ་བོད་པར་མཛད་དེ་རྒྱལ་པོ་ལྷ་
སངས་འཁོར་བཅས་ལ་སྲོག་སྐྱོན་མེད་པར་ངེད་ལ་གནང་དགོས། རྒྱལ་པོ་ཧོང་ཐཱ་
ཇི་ལ་ངེད་རང་གིས་ཞུས་ཆོག་ཅེས་དངོས་པོ་སྦམ་ཆེ་བ་གནང་སྟེ་ཞུ་བ་མཛད་ཀྱང་
རྒྱལ་པོ་ལྷ་སངས་རང་ཇུན་སྒར་གྱི་དམག་དཔོན་ཚེ་རིང་དོན་གྲུབ་ཀྱི་གདོང་དུ་
བྱུང་ན་ངེད་རང་ངོས་ཀྱི་རྒྱུ་མཚན་ཞིབ་སེད་བྱས་ནས་བླ་མའི་བཀའ་བཞིན་ཞུས་
ཆོག །དེ་མིན་བྱ་ཐབས་མེད། ལར་ནི་རྒྱལ་པོ་ཧོང་ཐཱ་ཇིས་མི་ནོར་མང་པོ་འདི་
བལྟོས་པ་མེད་པར་ངེད་ཚོ་དམག་ལ་བཏང་བ་འདི་རྒྱལ་པོ་ཧོང་ཐཱ་ཇི་རང་ལ་རང་
འདོད་གང་ཡང་མེད། བོད་ཀྱི་མི་ངན་འགའ་ཞིག་གིས་རྒྱལ་བ་ཙོང་ཁ་པའི་བསྟན་
པ་ལ་གནོད་པ་ཆེན་པོ་བྱས་པ་ཐུགས་ཀྱིས་མ་བཟོད་ནས་རྒྱལ་བའི་བསྟན་པ་ཁོ་
- 272 -



ལམ་རིམ་བླ་མ་བརྒྱུད་པའི་རྣམ་ཐར། །
ནའི་ཆེད་དུ་ངེད་ཚོ་བཏང་བ་ཡིན། ལྷ་སངས་ཁང་རང་ལ་དེ་ཙམ་གྱི་སྐྱོན་མེད་ཟེར་
ཞིང་ད་དུང་རྒྱལ་པོའི་སྐུ་སྲོག་སྐྱོབ་ཐུབ་པ་ཞིག་ཡོང་རེས་ཕན་སྐོར་སྣ་ཚོགས་
མཛད་ཅིང་ལྷ་ལྡན་རང་དུ་བཞུགས་ཀྱང་རྒྱལ་པོ་ལྷ་སངས་ཀྱིས་པོ་ཏ་ལ་ནས་
འཐོན་ཏེ་འཐབ་འཛིང་དུ་ཕེབས་པ་ཇུན་སྒར་གྱི་དམག་མིས་རྒྱལ་པོ་ངོ་མ་ཤེས་
པར་རྐྱེན་དབང་དུ་སོང་བས་མཛད་ཐབས་མ་བྱུང་། ད་དུང་བོད་ཀྱི་མི་དྲག་མང་པོ་
ལ་ཧོང་ཐཱ་ཇིའི་བཀའ་བཀྱོན་ཡོད་སྐད་གསན་པས་དེ་རིགས་ལ་སྲོག་སྐྱོབ་འདྲ་
ཐུབ་པ་ཡོངས་རེས་རེ་ཤིག་ལྷ་ལྡན་རང་དུ་བཞུགས་རྩིས་མཛད་ཀྱང་ཇུན་སྒར་གྱི་
དམག་དཔོན་རྣམས་ནས་འདིར་མ་བཞུགས་ པར་ གཙང་ལ་འཕྲལ་དུ་ཆིབས་
བསྐྱོད་མཛོད་ཅེས་ཞུ་ནན་ཆེ་བས་མཛད་ཐབས་གང་ཡང་མ་བྱུང་བར་གཙང་ལ་
ཆིབས་བསྐྱོད་གནང་། དེ་སྐབས་བདེ་བ་འདོད་ཀྱང་བླང་དོར་གོ་ལོག་སྟེ་ སྡུག་
བསྔལ་གྱི་རྒྱུ་ལ་རྔམ་ཞིང་འཇུག་པ་མང་པོ་དང་། འགའ་ཞིག་དབང་མེད་དུ་སྡུག་
བསྔལ་དྲག་པོས་མནར་ཏེ་སྡུག་བསྔལ་དང་སྡུག་བསྔལ་གྱི་རྒྱུ་ལ་གནས་པ་སྙིགས་
མའི་སྐྱེ་བོ་རྣམས་ཀྱི་ངང་ཚུལ་ལ་ཐུགས་སྐྱོ་ནས་སྐྱོ་ཤས་ཀྱི་ཉམས་མགུར་འདི་
ལྟར་མཛད་དེ། ན་མོ་གུ་རུ་མཉྫགྷོ་ཥཱ་ཡ། འདྲེན་ པ་ཀུན་གྱི་མཆོག་གྱུར་ཟས་
གཙང་སྲས། །རྒྱལ་བའི་རྒྱལ་ཚབ་འཇམ་མགོན་ཙོང་ཁ་པ། །བཀའ་དྲིན་མཉམ་
མེད་རྩ་བའི་བླ་མ་ལ། །སྙིང་ཁོང་རུས་པའི་གཏིང་ནས་སྐྱབས་སུ་མཆི། །རྟེན་རྙེད་
པར་ དཀའ་ བ་དལ་འབྱོར་ལུས། །འདི་ཐོབ་ནས་གཏན་མདུན་མི་སྒྲུབ་པར། །
ནོར་ རིན་ཆེན་བཞག་ནས་མཆིང་བུ་ལེན། །རྟེན་ སྟོང་ལོག་བྱེད་ལ་བརྩེ་བས་
གཟིགས། །མཐོ་ལྷ་ལམ་ཡངས་པའི་ཆུ་འཛིན་ལྟར། །དུས་དེང་སང་སྐྱེ་བོའི་དར་
རྒུད་དང་། །ཡིད་གྱ་གྱུ་མང་པོའི་འགྱུར་ལྡོག་རྣམས། །འདི་མཐོང་ཡང་ངེས་འབྱུང་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བློ་དང་བྲལ། །ཡིད་བརྟན་དུ་མེད་པའི་སྲིད་འབྱོར་ལ། །དུས་རྟག་ཏུ་འདོད་སྲེད་
ཞགས་པས་བཅིངས། །འདི་སྦྲང་མས་བསགས་པའི་སྦྲང་རྩི་བཞིན། །ནོར་རང་
གིས་བསགས་པ་གཞན་གྱིས་སྤྱོད། །རང་སྐྱེས་ནས་འཇིགས་རུང་འཆི་བདག་གི
ཁར་ཆུད་ནས་ལས་ངན་མཆེ་རྣོན་ གྱི། །ཕྲག་ ཆུད་ ཀྱང་ཚེ་འདིའི་མདུན་ཐབས་
བསྒྲུབ། །དོན་ཕྱིན་ཅི་ལོག་པ་སྨྱོན་པ་ རང་། །གཉེན་འཁོར་མང་འདོད་དགུའི་
དཔལ་རོལ་ཀྱང་། །རང་གཅིག་པུར་ཕ་རོལ་འགྲོ་བའི་ཚེ། །ཆོས་མིན་པ་ཕན་པ་
ཅང་མེད་ པས། །ནོར་འདོད་དགུ་དམྱལ་བའི་བུད་ཤིང་ཡིན། །ད་ སྲིད་རྩེ་ནས་
བཟུང་དམྱལ་འཁོར་མཚོར། །ལས་དུག་གསུམ་རྦ་རླབས་དྲག་འཁྲུག་ཅིང་། །སྐྱེ་
ན་རྒ་འཆིའི་སྡུག་བསྔལ་གྱིས། །དུས་རྟག་པར་གཙེས་པའི་གནས་ཚུལ་སོམས། །
སྔར་བསགས་པ་འཛད་ཅིང་འདུས་པ་ཀུན། །ངེས་འབྲལ་ཞིང་མཐོན་པོའི་མཐའ་
མ་རྒུད། །སྐྱེ་བཞིན་དུ་ འཆི་ བར་ མངོན་ ཕྱོགས་ཤིང་། །ད་གཏན་གྱི་མདུན་མ་
བསྒྲུབ་ལ་བརྩོན། །སྤྱིར་ཆོས་བརྒྱད་སྣང་བ་བསླུ་བྲིད་མཁས། །སྒོས་སྙིགས་དུས་
མི་ཚེ་བར་སྣང་གློག །ད་ངན་སོང་གཡང་ས་ཡ་ང་བ། །དེ་བཟློག་པའི་ཐབས་ལ་
འབད་པར་མཛོད། །འཁོར་བའི་ཕུན་ཚོགས་དམྱལ་མེའི་འོབས་ལྟར་མཐོང་། །
འགྲོ་ཀུན་དོན་དུ་ བྱང་ཆུབ་སེམས་བསྐྱེད་དེ། །རྒྱལ་སྲས་རླབས་ཆེན་ སྤྱོད་ལ་
བརྩོན་འགྲུས་ཀྱིས། །ཡིད་ཅན་འཁོར་བའི་མཚོ་ལས་སྒྲོལ་བར་ཤོག །ཅེས་སོ། །
དེ་ནས་བཀྲ་ཤིས་ལྷུན་པོར་ཕེབས་ནས་ཕྱོགས་འདུས་དད་ལྡན་བགྲང་བ་འདས་
པ་ལ་རང་རང་གི་དབང་པོ་དང་འཚམ་པའི་ཆོས་ཀྱི་བདུད་རྩི་བརྒྱུད་མར་སྩལ་ཞིང་
རྒྱ་མཚོའི་གླིང་བར་ཚུན་ཆད་ནས་དད་ལྡན་དག་གིས་རྗེ་འདི་ཉིད་ལ་མཁོ་དགུའི་
ཡོ་བྱད་ཐམས་ཅད་འབུལ་ཞིང་ཞལ་བལྟ་བ་དང་། ཆོས་ཀྱི་བདུད་རྩི་འདོད་ནས་
- 274 -



ལམ་རིམ་བླ་མ་བརྒྱུད་པའི་རྣམ་ཐར། །
འདུས་པ་མཐའ་དག་གི་རེ་བ་སྐོང་བར་མཛད་ཅིང་ནམ་མཁའ་མཛོད་ལ་མངའ་
བརྙེས་པས། གསེར་དང་དངུལ་ལ་སོགས་པའི་རིན་པོ་ཆེ་དང་། གོས་དར་སོགས་
ཟང་ཟིང་གི་དངོས་པོ་རྣམས་རྒྱལ་བའི་བསྟན་པ་ཡུན་རིང་དུ་གནས་པར་བྱ་བའི་
ཕྱིར་དང་འབྲེལ་ཐོགས་ཀྱི་སེམས་ཅན་རྣམས་ལ་ཕན་གདགས་པར་བྱ་བའི་ཕྱིར་
གསེར་ཟངས་འབའ་ཞིག་ལས་གྲུབ་པའི་ལམ་རིམ་བླ་མ་བརྒྱུད་པའི་སྐུ་བརྙན་
ཡོངས་སུ་རྫོགས་པའི་ལྷ་ཁང་དང་བཅས་པ་སོགས་སྐུ་རྟེན་དང་། བཀའ་འགྱུར་
རིན་པོ་ཆེ་གསེར་འབའ་ཞིག་གིས་བྲིས་པ་སོགས་གསུང་རྟེན་མཐའ་ཡས་པ་དང་
བཀྲ་ཤིས་ལྷུན་པོའི་དགེ་འདུན་རྣམས་ཐུགས་མཐུན་ཁྲིམས་གཙང་བཤད་སྒྲུབ་
འཕེལ་བའི་ཕྱིར་དུ་དབྱེན་བསྡུམ་མཆོད་རྟེན་གསར་བཞེངས་སོགས་སྐུ་གསུང་
ཐུགས་རྟེན་བགྲང་བ་ལས་འདས་པ་དང་། རིས་མེད་པའི་དགེ་འདུན་གྱི་སྡེ་མཐའ་
དག་ལ་བསྙེན་བཀུར་ནར་མར་མཛད། དེ་ནས་ཅང་ཇུན་སོགས་རྒྱ་ དམག་
བགྲང་བ་ལས་འདས་པ་བོད་ཀྱི་ས་དང་ཉེ་བར་སླེབ་པ་གསན་པས་སེམས་ཅན་
རྣམས་ལ་ཐུགས་བརྩེ་བ་ཆེན་པོས་མ་བཟོད་པར་རྗེ་ཉིད་རང་ཕེབས་བཞེད་ཀྱང་
དེ་སྐབས་སྐུ་ཁམས་བསྣུན་པ་ཞིག་དང་ཐུག་པས་ཆིབས་བསྐྱོད་མ་ཐུབ་པར་ཕྱག་
མཛོད་ཆེན་མོ་དངོས་པོའི་གནང་སྦྱིན་ཕོན་ཆེ་བ་དང་བཅས་གཏོང་བ་གནང་སྟེ་
འཐབ་འཛིངས་སུ་མ་སོང་བར་མཐུན་སྦྱོར་ལུགས་ལེགས་ཤིག་དགོས་ཞེས་བཀའ་
ངག་དང་ཕྱག་དམ་བཅས་གནང་ཡང་སེམས་ཅན་སྤྱི་མཐུན་གྱི་ལས་ངན་པའི་མཐུ་
བཟློག་ཏུ་མེད་པས་རྒྱ་དང་མཚོ་སྔོན་གྱི་དམག་དཔུང་ལྟོས་ཆེ་བ་ལྷ་སར་འབྱོར།
ཇུན་སྒར་བ་རྣམས་གནམ་མཚོ་བརྒྱུད་ནས་ཕྱིར་ལོག །མཚོ་སྔོན་དཔོན་བསྟན་
འཛིན་ཝང་སོགས་དཔོན་ཁག་མང་པོའི་མི་སྣ་༧གོང་ས་རིན་པོ་ཆེའི་མི་སྣ་སོགས་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མི་སྣ་མང་པོས་རྗེ་འདི་ལྷ་ལྡན་དུ་ཆིབས་བསྐྱོད་དགོས་ཚུལ་ནན་བསྐྱེད་ཞུས་པར་
དེ་སྐབས་སྐུ་གཟུགས་གཅོང་བར་ཡོད་ཀྱང་སྐྱེས་རབས་ཀུན་ཏུ་རྒྱལ་བ་ཡབ་སྲས་
གཉིས་དམ་ཚིག་རྡོ་རྗེའི་ལུ་གུ་བརྒྱུད་དུ་འབྲེལ་བའི་རྟེན་འབྲེལ་དང་། མི་མང་པོ་
ཞིག་གི་སྲོག་སྐྱོབ་པ་ཞིག་ཡོང་ཐུབ་རེ་བཅས་ངལ་བ་ཁྱད་དུ་བསད་ནས་ལྷ་ལྡན་
དུ་ཆིབས་བསྐྱོད་གནང་། འཇམ་དབྱངས་གོང་མ་བདག་པོ་ཆེན་པོའི་ཞབས་འབྲིང་
པ་ཅང་ཇུན་ཆེན་པོ་སོགས་སེར་སྐྱ་སྟོང་ཕྲག་མང་པོས་བསུས་ཏེ་ཕོ་བྲང་ཆེན་པོ་པོ་
ཏ་ལར་ཕེབས། རྒྱལ་བ་ཡབ་སྲས་གཉིས་ཞལ་འཛོམ། ཅང་ཇུན་ཆེན་པོས་རྗེ་འདི་
པ་ལ་དངུལ་སྲང་ལྔ་སྟོང་གིས་གཙོས་པའི་དངོས་འབུལ་ཚད་མེད་པ་མཛད་དེ་
ཞབས་བརྟན་ཕུལ། དེ་ནས་སེ་འབྲས་དགེ་གསུམ་རྒྱུད་སྟོད་སྨད་སོགས་དབུས་
ཁུལ་གྱི་ཆོས་སྡེ་རྣམས་ཀྱི་བླ་མ་ལས་སྣེ་རྣམས་དང་། གོང་མའི་མི་དྲག་ཅང་ཇུན་
ཆེན་པོ། མཚོ་སྔོན་དཔོན་ཁག །རྒྱལ་བའི་ཡབ་རྗེ་སོགས་ཚང་མས་ཆོས་འཁོར་
རྒྱ་ཆེར་བསྐོར་དགོས་པའི་གསོལ་བ་བཏབ་ཅིང་། གོང་ས་མཆོག་གི་སྤྲུལ་སྐུ་རིན་
པོ་ཆེས་རྗེ་འདི་ལ་མདོ་སྔགས་ཀྱི་ཆོས་མཐའ་དག་གནང་དགོས་པ་དང་། ལྷག་
པར་དགེ་ཚུལ་གྱི་སྡོམ་པའི་མཁན་པོ་མཛད་དགོས་པའི་གསོལ་འདེབས་ཤུགས་
དྲག་གནང་། རྗེ་འདིས་ཀྱང་དགྱེས་བཞིན་དུ་ཕོ་བྲང་ཆེན་པོ་པོ་ཏ་ལའི་གཟིམ་ཆུང་
ཉི་འོད་འཁྱིལ་པར་གོང་ས་མཆོག་གི་སྤྲུལ་སྐུ་རིན་པོ་ཆེ་དགེ་ཚུལ་གྱི་སྡོམ་པ་
འབུལ་བ་གནང་ཞིང་བློ་བཟང་བསྐལ་བཟང་རྒྱ་མཚོ་ཞེས་མཚན་གསོལ། དེ་ནས་
གོང་ས་རིན་པོ་ཆེར་ལམ་རིམ་ཆེན་མོའི་ལུང་སོགས་ཆོས་བཀའ་རྣམས་རིམ་གྱིས་
འབུལ་བའི་དབུ་ཚུགས་པར་མཛད། དེ་སྐབས་བཀའ་བློན་བཀྲ་ཤིས་རྩེ་པ་སོགས་
བོད་ ཀྱི་མི་དྲག་མང་པོར་རྒྱའི་བཀའ་བཀྱོན་ཕོག་པར་ རྗེ་འདི་པས་སྲོག་སྐྱོབ་
- 276 -



ལམ་རིམ་བླ་མ་བརྒྱུད་པའི་རྣམ་ཐར།
གནང་ཐུབ་རེས་རྩོལ་བ་ཆེན་པོ་མཛད་ཀྱང་ཐབས་གང་གིས་ཀྱང་བཟློག་མ་ཐུབ།
དེའི་ཚེ་སྙིགས་མའི་ངང་ཚུལ་ཆེས་ཆེར་བདོ་བས་མཐོ་དམའི་འགྱུར་ལྡོག་མང་པོ་
དང་སྐྱེ་བོ་ཕལ་མོ་ཆེ་སྡུག་བསྔལ་མཚོ་རྡོལ་བ་ལྟ་བུར་གཟིགས་ཤིང་བླ་ཆེན་དང་
མི་ཆེན་གྱི་གོ་ས་ལའང་ཐུགས་ཡི་མུག་ནས། འདི་ལྟར་གསུངས་ཏེ། ཁོ་བོ་ནི་གོ་ས་
གོག་པོའི་ཆེ་རློམ་འདི་ཤིན་ཏུ་ཡི་མུག་པས། སེམས་བློང་བློང་པོར་གྱུར། དེ་དག་
གི་སྐབས་སུ་སྤྱིར་འཁོར་བའི་སྣང་ཚུལ་བཟོད་པར་དཀའ་ཞིང་། སྒོས་དེང་སང་
སྙིགས་མ་ལྔ་བདོའི་གདོན་གྱིས་གཟིར་བའི་འགྲོ་བ་རྣམས་དགྲ་གཉེན་དང་མཐོ་
དམན་འགྱུར་ལྡོག་ཉོན་མོངས་པ་དུག་གསུམ་གྱི་ཆང་གིས་མྱོས་པས། ངན་འགྲོའི་
གཡང་ས་འཇིགས་སུ་རུང་བར་དགའ་མགུའི་ཟློས་གར་བསྒྱུར་བའི་བླང་དོར་ཅི་
ལོག་དང༌། འགའ་ཞིག་རྒུད་པའི་སྡུག་བསྔལ་གྱི་མེ་རབ་ཏུ་འབར་བའི་སྤྱོད་ཚུལ་
ལ་ཡིད་ལྷག་པར་གདུང་བས་སྨྲས་པ། ན་མོ་གུ་རུ་མུ་ནི་ཨིནྡྲ་ཡ། གསེར་ལྡན་
ལྷུན་པོ་མཚན་དཔེའི་ དཔལ་ འབར་ སྐུ། །ཚངས་དབྱངས་ བསྐྲུན་ མིན་དྲུག་ཅུའི་
དབྱངས་སྙན་གསུང་། །ཆོས་ཀུན་མཐའ་དག་གསལ་བར་གཟིགས་པའི་ཐུགས། །
སྙིགས་དུས་འགྲོ་ལ་གཟིགས་ཤིག་ཤཱཀྱའི་ཏོག །ཡང་ དག་ ལུང་ལས་རྒྱ་མཚོ་
ཆེའི། །སྟེང་གི་གཉའ་ཤིང་བུ་ག་རུ། །རུས་སྦལ་ལོང་བ་མགྲིན་ཆུད་ལས། །བདེ་
འགྲོ་ཐོབ་པ་ཤིན་ཏུ་དཀོན། །ཐོབ་ཀྱང་སྐལ་དམན་བདག་ཅག་རྣམས། །ཆོས་
མིན་མུན་པའི་ཕྱོགས་འདིར་སྐྱེས། །འདྲེན་མཆོག་ཐུབ་དབང་ཉི་མ་དེ། །ཙ་རི་མ་
ནིའི་ཕག་ཏུ་གཤེགས། །རྒྱལ་བ་སྲས་བཅས་སྐྱེས་ཆེན་རྣམས། །རང་རང་ཞིང་དུ་
བཏང་སྙོམས་ཤིང་། །ལུང་རྟོགས་ཆོས་ཀྱི་སྒྲོན་མེ་ཡང་། །བུད་ཤིང་ཟད་པའི་མེ་
དང་འདྲ། །ཐར་མེད་འཁོར་བའི་རྒྱ་མཚོ་ཆེར། །ལས་ངན་དུག་གསུམ་རྦ་རླབས་
277-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཁྲུགས། །བཟོད་ དཀའི་ སྡུག་ བསྔལ་ ཆུ་ སྲིན་ གྱིས། །ཡང་ ཡང་ གཙེས་ པ་ མ་
ལགས་ སམ། །མཐོ་ རིས་ བདག་ པོའི་ དཔལ་ མངའ་ བའི། །ཚངས་ དབང་ ཁྱབ་
འཇུག་ལྷ་ཡི་གཙོ། །རང་དབང་མ་ཐོབ་དམྱལ་མེས་སྲེག །སྲིད་པའི་བདེ་ལ་ཡིད་
བརྟན་ གང་། །བདེ་ སྐྱིད་ མཁོ་ དགུའི་ འབྱོར་ ལྡན་ པའི། །རིན་ ཆེན་ འཁོར་ ལོས་
བསྒྱུར་རྒྱལ་ཡང་། །མ་ངེས་འཁོར་བའི་བྲན་དུ་ཁོལ། །གདེང་མེད་སྲིད་ལ་ཞེན་པ་
འཁྲུལ། །ཚེ་ སྟོད་གཉེན་ནི་དགྲ་ལྡང་ཞིང་། །འདི་ནང་དགྲ་བོ་ཕྱི་མའི་གཉེན། །
སྐད་ཅིག་ཙམ་གྱིས་འགྱུར་ལྡོག་མང་། །ཡིད་བརྟན་མི་རུང་འཁོར་བའི་ཆོས། །
སྙིང་གྲོགས་མཛའ་བཤེས་ཡིད་འོང་ཀུན། །ཡིད་ཙམ་བྲལ་བས་སྡུག་བསྔལ་ན། །
གཏན་དུ་སོ་སོར་འབྲལ་བ་འདི། །ཀྱེ་མ་སེམས་ལ་ཤིན་ཏུ་གཅོང་། །ངོ་ཚ་གཏམ་
ངན་སྡིག་སྡུག་རྣམས། ཁྱད་བསད་སེར་སྣས་བསགས་པའི་ནོར། །ཏིལ་འབྲུ་ཙམ་
ཡང་འཁྱེར་དབང་བྲལ། །སྒྲེན་མོར་འགྲོ་བ་སེམས་ལ་གཙེར། །ཚེ་ལྷག་ལས་རླུང་
སྐྱེལ་མས་བདས། །འཆི་བདག་མུན་པའི་བསུ་མ་མགྱོགས། །འཇིགས་རུང་གཡང་
ས་ཆེན་པོ་དེར། །འབྲོས་ཐབས་མེད་པའི་དུས་ལ་བབ། །སྔར་བསགས་ལས་ངན་
འཆི་ཁར་འགྱོད། །དགེ་ལ་མ་འབད་ཡི་མུག་ཅིང་། །ཉེས་ལྟུང་ཁུར་ལྕི་ལྟག་ཁྱེར་
ནས། །གྲོགས་ མེད་ བར་ དོའི་ འཕྲང་ དེར་ འཚེར། །འཇིགས་ རུང་ འཆི་ བདག་
གཤིན་རྗེ་ཡིས། །བཟོད་དཀའི་བཙོན་ཁང་མེ་འབར་བར། །མནར་མེད་བསྲེགས་
པའི་ སྡུག་བསྔལ་ཡང་། །ཐར་མེད་ཅི་བྱ་གཏོལ་མེད་གྱུར། །ཤི་ནས་མེད་དེ་མི་
འགྲོ་བར། ཁམས་གསུམ་འཁོར་བ་འདིར་འཁྱམས་ཚེ། །བདེ་འགྲོ་ཐོབ་ཀྱང་སྡུག་
བསྔལ་གྱི། །རང་བཞིན་དག་ལས་མ་འདས་ཤིང་། །བསྟན་བཅོས་བཞི་བརྒྱ་པ་
ཉིད་ ལས། །མཁས་ པ་ རྣམས་ ལ་ མཐོ་ རིས་ ཀྱང༌། །དམྱལ་ བ་ དང༌ མཚུངས་
- 278 -



ལམ་རིམ་བླ་མ་བརྒྱུད་པའི་རྣམ་ཐར།
འཇིགས་བསྐྱེད་འགྱུར། བདེ་བ་ནམ་ཡང་མེད་པར་གསུངས། །གཟོད་ནས་སྲིད་
པའི་གཅོང་ རོང་འདིར། ལས་ངན་སྐྱེ་རྒ་ན་འཆི་ཡིས། །མགལ་མེའི་འཁོར་ལོ་
ལྟར་འཁོར་བས། །སྡུག་བསྔལ་ཤུགས་དྲག་བཟོད་ལགས་སམ། །འདུས་བྱས་མི་
རྟག་སྟོན་ཀའི་སྤྲིན། རྩོད་དུས་མི་ཚེ་བར་སྣང་གློག །གཉེན་འཁོར་དགའ་འདུས་
ཚོང་དུས་མགྲོན། །ནོར་རྫས་ལོངས་སྤྱོད་སྦྲང་རྩིར་མཚུངས། །སྐྱེ་བོ་ལོག་ལྟས་
རྒྱུད་དཀྲུགས་ནས། ཆགས་སྡང་ངན་སེམས་གཡོ་སྒྱུ་ཅན། །ཆོས་མིན་མི་དགེའི་
ལས་ལ་སྤྱོད། །དམྱལ་བར་ལྟུང་བར་ཐེ་ཚོམ་མེད། །སྙིགས་དུས་རབ་བྱུང་བདུད་
ཀྱིས་བརླམས། །བློ་ལོག་འདོད་པས་ཆོས་བསྐྱུངས་ནས། །རྒྱལ་པོ་སྟོབས་འབྱོར་
དྲེགས་སོགས་ཀྱི། ཕོ་ཉ་དག་ལ་མགུ་ཞིང་འཇུག །ཧོར་གྱི་ཆ་ལུགས་མདའ་མཚོན་
ཐོགས། །སྡིག་ རྔམས་ གཏུམ་ པོས་ ཕྱོགས་ ཀུན་ མྱུལ། །ཤ་ ཁྲག་ ཆང་ ལ་ དགའ་
མགུར་སྤྱོད། སེམས་ཅན་སྡུག་བསྔལ་དག་ལ་བཀོད། །རིགས་དྲུག་བཟོད་དཀའི་
སྡུག་བསྔལ་ཀུན། །མི་ལུས་རྟེན་ལ་རྫོགས་པར་གནས། །བདེ་སྐྱིད་འཛོམས་པའི་
སེམས་ཅན་དང༌། །ཆོས་བྱེད་ཉིན་སྐར་ཙམ་དུ་དཀོན། །ད་ནི་འཁོར་བའི་ཆོས་
ཉིད་ལ། །སྙིང་པོ་མེད་ པར་རྟོགས་གྱུར་ནས། །གཏན་ གྱི་མདུན་ མ་ བསྒྲུབ་ རེ་
རན། །རན་ པར་ མ་ཟད་ཤིན་ཏུ་ འགྱངས། །འཁོར་བ་བཟོད་ དཀའི་ བཙོན་ར་
འདྲར། །སྲིད་འབྱོར་འདོད་པའི་བློ་སྤངས་ནས། །ངོ་ཚ་ཁྲེལ་ཡོད་འཕགས་པའི་
ནོར། །བསྟེན་ནས་ཐར་བར་བགྲོད་ཐབས་མཛོད། །ཉམ་ཐག་འགྲོ་ཀུན་བདག་གི་
མས། །གྲངས་མེད་བརྩེ་བས་དྲིན་གྱིས་བསྐྱངས། །སྡུག་བསྔལ་ཟུག་རྔུས་རྟག་
མནར་བ། བདག་འདྲས་ཕན་པ་བསྒྲུབ་དཀའ་བས། །བླ་མ་རྒྱལ་བ་སྲས་བཅས་
རྣམས། །ཐུགས་བསྐྱེད་དམ་བཅའ་ རྗེས་དགོངས་ལ། །ཆེར་སྙིགས་སྐྱབས་མེད་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འགྲོ་རྣམས་ ཀྱི། མགོན་སྐྱབས་མཛོད་ཅིག་ བླ་མ་ལྷ། །ཞེས་གདུང་དབྱངས་ ཀྱི་
ཉམས་མགུར་མཛད་དོ། །དེ་ནས་གོང་ས་རིན་པོ་ཆེར་ལམ་རིམ་ཆེན་མོའི་ལུང་གི་
འཕྲོ། རྗེ་རིན་པོ་ཆེའི་བཀའ་འབུམ་ཐོར་བུ། བ་རི་བརྒྱ་རྩའི་རྗེས་གནང་ཡོངས་
རྫོགས་སོ་སོའི་རྒྱ་གཞུང་གི་ལུང་སོགས་དབང་ལུང་མན་ངག་རྒྱ་ཆེར་འབུལ་བར་
མཛད། དེ་ནས་སྐུ་ཁམས་བསྙེལ་གཞི་ཆེ་བས་ཕྱོགས་འདུས་ཀྱི་ཆོས་དོན་གཉེར་
ཅན་རྣམས་ལ་ཆོས་འབྲེལ་ཕྲན་བུ་རེ་ལས་རྒྱ་ཆེར་གནང་མ་ཐུབ། དེ་ནས་གཙང་
དུ་ཆིབས་བསྐྱོད་གནང་བར་བཞེད་དེ་གོང་ས་རིན་པོ་ཆེར་ལྕམ་སྲིང་གི་རྗེས་གནང་
ཞིག་གནང་། རྒྱལ་བ་ཙོང་ཁ་པའི་བསྟན་པ་འཛིན་ཅིང་སྤེལ་བའི་ཐུགས་བསྐྱེད་
མཛད་པ་དང་། གཙོ་བོར་བསླབ་ཁྲིམས་དག་པ་གཞིར་བཟུང་ནས་རེ་ཤིག་གསན་
སྦྱོང་ལ་ཐུགས་བརྩོན་ཆེ་བ་སོགས་རྒྱལ་བ་ཙོང་ཁ་པ་ཆེན་པོའི་རྣམ་ཐར་འཁྱོངས་
པ་ཞིག་མཛད་དགོས་སོ་ཞེས་ཞལ་ཏ་ཞིབ་རྒྱས་སུ་གནང་སྟེ་གཙང་དུ་ཆིབས་ཁ་
བསྐྱོད། དེ་ནས་བཀྲ་ཤིས་ལྷུན་པོར་ཕེབས་ནས་ཚོགས་ཆེན་དང་སྤོང་བ་པའི་སྡེ་
དང་བཅས་པ་ལ་ཕྱག་དབང་གནང་ཞིང་ཆོས་ཀྱི་བདུད་རྩི་རིམ་པར་སྩལ། དེ་ནས་
རྗེ་ཉིད་དགུང་ལོ་དྲུག་ཅུ་རེ་གཅིག་ཏུ་ཕེབས་པ་ཆུ་ཡོས་ཟླ་བ་དྲུག་པའི་ཚེས་བཅུ་
ལ་ཚོགས་ཆེན་དགེ་བསྐོས་ཆེན་མོ་དཀའ་ཆེན་དོན་གྲུབ་རྒྱ་མཚོས་འདུས་པ་རྒྱ་
མཚོའི་ ཚོགས་ ལ་ དབང་ ཆེན་ ཞིག་ དང་། གཞན་ ཡང་ ཆོས་ བཀའ་ གང་ ཟབ་
དགོངས་དཔྱད་ཀྱིས་ཐུགས་རྗེས་གཟིགས་དགོས་ཚུལ་ཞུས་པར་སྔ་སོར་ཚོགས་
ཆེན་ལ་གསང་བདེ་འཇིགས་གསུམ་གྱི་དབང་ཆེན་ལེགས་པར་ཕུལ་བ་ཡིན་ཡང་།
གཤིན་རྗེ་གཤེད་དམར་ནག་གཉིས་ཀྱི་དབང་ཆེན་དེང་སང་རྒྱུན་དཀོན་ཞིང་།
ལྷག་པར་ཡོངས་འཛིན་བསོད་ནམས་གྲགས་པའི་ཞལ་ཆེམས་སུ་ཡང་སླར་ཚོགས་
- 280 -



ལམ་རིམ་བླ་མ་བརྒྱུད་པའི་རྣམ་ཐར། །
ཆེན་ལ་གཤེན་རྗེ་གཤེད་དམར་ནག་གཉིས་ཀྱི་དབང་ཆེན་ཞིག་གནང་ཐུབ་པ་
མཛད་དགོས་ཞེས་གསུངས་བྱུང་བ་བཅས་བླ་མའི་དགོངས་པ་རྫོགས་པ་དང་།
འཇམ་མགོན་བླ་མའི་བསྟན་རྒྱུན་ ལ་ ཕན་རེས་ད་ལམ་གཤེན་ རྗེ་ དམར་ནག་
གཉིས་ཀྱི་དབང་ཆེན་ཞིག་བྱེད་ཅེས་དགྱེས་བཞིན་དུ་ཞལ་གྱིས་བཞེས་ཏེ་ཚེས་
བཅུའི་ཉིན་གཤེད་དམར་གྱི་དབང་གི་སྟ་གོན་དང༌། ཚེས་བཅུ་གཅིག་ལ་དབང་
དངོས་གཞི། ཚེས་བཅུ་བདུན་ལ་གཤིན་རྗེ་གཤེད་དགྲ་ནག་གི་དབང་གི་སྟ་གོན་
དང་། ཚེས་བཅོ་བརྒྱད་ལ་དབང་དངོས་གཞི་དགེ་འདུན་གསུམ་སྟོང་བརྒལ་བ་ལ་
དགྱེས་བཞིན་དུ་སྩལ། དེ་ནས་རིམ་གྱིས་ས་ཆེན་པོའི་ཁྱོན་མཐའ་དག་ན་གནས་
པའི་དད་པ་ཅན་རྗེ་འདིའི་ཞལ་གྱི་དཀྱིལ་འཁོར་བལྟ་བ་དང་། གསུང་གི་བདུད་
རྩི་ཐོབ་པར་འདོད་པ་དང་། ལྷག་པར་རབ་བྱུང་བསྙེན་རྫོགས་འདོད་པ་རྣམས་ལ་
བརྒྱུད་མར་སྩལ་ཞིང་། བར་སྐབས་ཤིག་རྒྱལ་བ་འཕགས་པ་ལྷར་དགེ་ཚུལ་གྱི་
སྡོམ་པ་དང༌། འཇིགས་བྱེད་ཀྱི་དབང་ཆེན་སོགས་ཆོས་བཀའ་མང་དུ་སྩལ། དེ་
ནས་ཟིལ་གནོན་ཞེས་པ་མེ་ཕོ་རྟའི་ལོ་གོང་ས་རིན་པོ་ཆེ་ཐུགས་རྫོགས་བཞེས་པ་
དང་། དབང་ལུང་མན་ངག་མང་པོ་གསན་ཕྱིར་དབུས་ཕྱོགས་སུ་འབྱོན་དགོས་
ཚུལ་ཞུས་པར་སྐུ་ན་མཐོ་ཞིང་སྐུ་གཟིགས་གཅོང་ཚུལ་ཆེ་ཡང་འཇམ་མགོན་བླ་
མའི་བསྟན་རྒྱུན་ལ་དགོངས་ཏེ་ངལ་བ་ཁྱད་དུ་བསད་དེ་དབུས་ཕྱོགས་སུ་ཆིབས་
ཁ་བསྐྱོད། ལོ་དེའི་ས་ག་ཟླ་བའི་ཚེས་བཅོ་ལྔའི་ཉིན་ལྷ་ལྡན་སྤྲུལ་པའི་གཙུག་
ལག་ཁང་དུ་ཇོ་བོ་ཤཱཀྱ་མུ་ནེའི་སྐུ་མདུན་དུ་རྒྱལ་བ་ཐམས་ཅད་མཁྱེན་པ་རྗེ་བཙུན་
བློ་བཟང་བསྐལ་བཟང་རྒྱ་མཚོ་ལ་བསྙེན་པར་རྫོགས་པའི་སྡོམ་པ་ཕུལ་ཏེ་ཐུབ་
བསྟན་ཡོངས་སུ་རྫོགས་པའི་བདག་པོར་མངའ་གསོལ་མཛད། དེ་ནས་པོ་ཏ་ལའི་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཟིམ་ཆུང་བདེ་བ་ཅན་དུ་བཞུགས་ཏེ། རྒྱལ་བ་ཐམས་ཅད་མཁྱེན་པ་ཆེན་པོར་
དཔལ་གསང་བ་འདུས་པ་མི་སྐྱོད་པ་ལྷ་སོ་གཉིས་ཀྱི་དབང་ཆེན་སྟ་གོན་དང་
བཅས་བ་གསང་ཆེན་རྒྱུད་སྡེ་རྒྱ་མཚོའི་སྙིང་པོའི་བཅུད་ཕྱུང་བ་ཟབ་བཤད་དང་
བཅས་པ་དང་། དཔལ་འཁོར་ལོ་བདེ་མཆོག་ལཱུ་ཧི་པ་ལྷ་དྲུག་ཅུ་རེ་གཉིས་པའི་
དབང་ཆེན་སྟ་གོན་དང་བཅས་པ་རྒྱས་པར་གནང་། དེ་ནས་རྒྱལ་བ་ཐམས་ཅད་
མཁྱེན་པ་བློ་བཟང་བསྐལ་བཟང་རྒྱ་མཚོས་རྗེ་འདི་པ་ལ་དད་གུས་ཆེན་པོས་རབ་
ཏུ་ལོ་ཁ་ཤས་བཞུགས་ནས་དབང་ལུང་མན་ངག་ཡོངས་སུ་རྫོགས་པ་ཞིག་གནང་
བ་དང་། མ་ཐ་ཟླ་བ་བཅུ་སྐོར་ཙམ་ཞིག་བཞུགས་ནས་དབང་ལུང་མན་ ངག་
དགོངས་དཔྱད་ཀྱིས་གང་དྲག་ཐུགས་རྗེས་གཟིགས་དགོས་ཚུལ་ནན་བསྐྱེད་ཞུ་
བར་མཛད་པ་ན། རྗེ་འདིའི་རྒྱལ་བ་མཆོག་ལ་རང་གིས་གང་ཤེས་ཀྱི་མན་ངག་
རྣམས་འབུལ་བར་ཅིས་ཀྱང་སྤྲོ་ཡང་། ན་མཐོ་ཞིང་གཟུགས་གཞི་གཏོང་བ་བཅས་
ད་ལམ་རེས་གཙང་དུ་ཕྱིན་ཆོག་པ་དགོས་ཞེས་ཞུ་བར་མཛད་དེ། མ་དག་པའི་
གདུལ་བྱ་རྣམས་ཀྱི་སྣང་ངོར་སྐུ་གཟུགས་གཅོང་བས་བཞུགས་མ་ཐུབ་པ་ལྟ་བུར་
སྣང་ཡང་། དོན་དུ་ནི་མྱུར་དུ་དབུས་གཙང་དུས་གཟིར་གྱིས་དུས་འཁྲུག་ཆེན་པོ་དེ་
འབྱུང་བར་མངོན་ཤེས་ཀྱིས་གཟིགས་ནས་བཞུགས་ཀྱང་ དགོས་ པ་མེད་པར་
དགོངས་ཏེ་མྱུར་དུ་ཆིབས་ཁ་བསྐྱོད་པ་ཡིན་ཞེས་བླ་མ་དམ་པ་མང་པོ་གསུང་ངོ༌། །
དེ་ནས་རྒྱ་བོད་ཧོར་གསུམ་གྱི་གདུལ་བྱ་བགྲང་བ་ལས་འདས་པ་ལ་ཞལ་ གྱི་
དཀྱིལ་འཁོར་བསྟན་ནས་ཐུགས་སྙིང་རྗེས་བརླན་པའི་སྤྱན་གྱིས་གཟིགས་པ་ཙམ་
གྱིས་མཆོག་དམན་མཐའ་དག་ལ་ས་བོན་འདེབས་པར་མཛད་དེ་རིམ་གྱིས་བཀྲ་
ཤིས་ལྷུན་པོར་ཕེབས་སྙུག་མར་གནས་པ་དང་ཕྱོགས་ནས་འདུས་པའི་དད་ལྡན་
- 282 -



ལམ་རིམ་བླ་མ་བརྒྱུད་པའི་རྣམ་ཐར།
བགྲང་བ་ལས་འདས་པ་ལ་རབ་བྱུང་བསྙེན་རྫོགས་བརྒྱུད་མར་གནང་བ་སོགས་
བསྟན་པའི་སྲོག་ཤིང་འཛིན་པར་མཛད་དེ། ཚུལ་འདི་ལ་ནི་རྗེ་རང་ཉིད་ཀྱི་ཞལ་
ནས། ས་གླང་ནས་འདི་ལོ་ཡན་བདག་ཉིད་ཀྱིས་སོ་སོ་ཐར་པའི་སྡོམ་པ་དོན་དུ་
གཉེར་བ་རྣམས་ཀྱི་བཞེད་དོན་ལེགས་པར་བསྒྲུབས་ཏེ་རྒྱལ་བའི་བསྟན་པ་རིན་
པོ་ཆེའི་ཞབས་འདེབས་དག་འགྲོ་བ་ལ་ཕན་བདེ་བླ་ན་མ་མཆིས་པ་བགྱིས་པ་ཡིན་
ཏེ། དེ་ཡང་དཔལ་ལྡན་ཟླ་བ་གྲགས་པས། སོ་སོའི་སྐྱེ་བོ་རྣམས་དང་གསུང་སྐྱེས་
དང་། །རང་བྱང་ཆུབ་ལ་བདག་ཉིད་ངེས་རྣམས་དང་། །རྒྱལ་སྲས་རྣམས་ཀྱི་ངེས་
པར་ལེགས་པ་དང༌། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་
གསུངས་པ་ལྟར། ཚུལ་ཁྲིམས་འདི་ནི་ཡོན་ཏན་ཀུན་གྱི་གཞི་རྩའམ་འབྱུང་གནས་
ཡིན་པར་བཀའ་དང་དགོངས་འགྲེལ་དུ་མ་ནས་གསུངས་པ་བཞིན། མཉམ་མེད་
ཡང་དག་པར་རྫོགས་པའི་སངས་རྒྱས་ཀྱི་རིང་ལུགས་འཛིན་པ་འཕགས་བོད་ཀྱི་
མཁས་བཙུན་བཟང་པོ་རིམ་བྱོན་རྣམས་ཀྱིས་མཁན་སློབ་ཀྱི་བྱ་བ་མཛད་ནས་
ཐུབ་བསྟན་གངས་ལ་ཉི་མ་ཤར་བ་བཞིན་གསལ་བར་མཛད། གདུལ་བྱ་རྣམས་
ཕན་པ་དང་བདེ་བའི་ལམ་བཟང་པོར་འགོད་པར་གནང་བ་དེ་དག་ལ་བདག་ཉིད་
ཀྱི་སྨོན་པ་དང་འཇུག་པའི་བསམ་པས་ཀུན་ནས་བསླངས་ཏེ་བསིལ་ལྗོངས་འདིས་
མཚོན་པའི་ཡུལ་ཕྱོགས་ཕལ་མོ་ཆེ་མཐའ་དག་ནས་ངེས་འབྱུང་གི་བསམ་པས་
རྒྱལ་བའི་བསྟན་པ་རིན་པོ་ཆེའི་སྒོར་གཞུང་ཅིང་། དེ་ལ་རིམ་གྱིས་སློབ་འདོད་
མཆོག་དམན་བར་མའི་ཚོགས་སྟོང་ཕྲག་དུ་མ་བགྲང་བར་རྙེད་བཀུར་སྙན་གྲགས་
ཀྱིས་ མ་བསླད་ པར། བདག་ ཅག་ གིས་ མཁན་ སློབ་ ཀྱི་ བྱ་ བ་ ལ་ འབད་ནས།
མཉམ་མེད་ཤཱཀྱ་ཐུབ་པའི་བསྟན་པ་ལ་སྲི་ཞུ་དང་། གདུལ་བྱ་རྣམས་ལ་ཕན་བདེ་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབྱུང་བའི་བྱ་བ་ལ་བརྩོན་པ་བགྱིས་པ་དེ་དག་ནི་བདག་ཉིད་ཀྱི་བྱ་བ་ཀུན་གྱི་ནང་
ནས་ མཆོག་ཏུ་གྱུར་ པ་ ཡིན་ ནོ་ སྙམ་ མོ་ ཞེས་ གསུངས་ཤིང་། དེ་མཐུན་ ཉམས་
མགུར་ ཚིགས་བཅད་དུ་མཛད་པའང་འདི་ལྟར། སྲ་ སྟི་ པྲ་ ཛ། ཁམས་གསུམ་
འགྲོ་བའི་སྡུག་བསྔལ་བཟོད་དཀའ་བ། །བརྩེ་བས་ གྲངས་མེད་ཚོགས་གཉིས་
ཡོངས་རྫོགས་པས། །ལྷར་བཅས་ སྐྱེ་དགུའི་འདྲེན་པ་བླ་ན་མེད། །རྣམ་འདྲེན་
གཞན་གྱིས་བསྐྲུན་མིན་ཚུལ་ཁྲིམས་གཏེར། །མ་འདྲིས་ཡིད་ཅན་ཀུན་ལ་མ་ལྟར་
བརྩེ། །གསལ་འགྲིབ་སྤངས་པའི་དམ་བཅའ་སྲོག་གི་ཤིང་། །སྲིད་ཞིའི་སྙིང་པོར་
སྐྱེས་པའི་ལྗོན་པའི་རྩ། །རབ་བརྟན་ཟས་གཙང་སྲས་དེ་གཙུག་ན་རྒྱལ། །གང་གི་
མགུལ་ནས་བདེན་པ་གསུངས་པ་ཡི། །རབ་འབྱམས་མདོ་རྒྱུད་རྒྱ་མཚོའི་གཞུང་
ལུགས་ལས། །མངོན་མཐོ་ངེས་ལེགས་རྨད་བྱུང་ངོ་མཚར་བའི། །ལེགས་ཚོགས་
ཀུན་འབྱུང་ ལྷག་ པའི་ ཚུལ་ ཁྲིམས་བསྔགས། །ངལ་བ་ཁྱད་བསད་ ཕྱོགས་ཀུན་
ནས། །ཐུབ་བསྟན་སྒོར་ཞུགས་དོན་གཉེར་ གྱི། །སྐལ་ལྡན་ཡིད་ཀྱི་ཀེ་ལ་ཤ །
ཚངས་སྤྱོད་ ཚུལ་ ཁྲིམས་ བདུད་རྩིས་བཀང་། །དེ་དག་སྐལ་བཟང་གདུལ་ བྱའི་
ཚོགས། །ཐུབ་ པའི་ བསྟན་ པའི་ སྒོར་ཞུགས་ནས། ཁྲིམས་ ལྡན་ངུར་སྨིག་ རྒྱལ་
མཚན་མཛེས། །བག་ཡོད་བསྒྲུབ་ལ་བརྩོན་པར་སྨོན། །ངེས་འབྱུང་བསླབ་པ་མ་
ལ་ཡའི། །ཚུལ་ གནས་སྡོམ་པའི་ཙན་དན་དྲིས། །ལྔ་བདོའི་འགྲོ་བའི་ཚ་གདུང་
བཅིལ། །གསེར་འགྱུར་ རྩི་ ཡིས་ ལྕགས་ ཁམས་བཞིན། །ཐུབ་ པས་ དགག་སྒྲུབ་
གནང་ གསུམ་ གྱི། །བཅས་ མཚམས་ གཡག་ རྔ་ ལྟར་ བསྲུང་ཞིང་། །རྣམ་ དག་
ཁྲིམས་དང་རབ་ལྡན་པས། ། ཀུན་གྱིས་བསྔགས་འོས་བླ་ན་མེད། །རྒྱལ་བསྟན་
སྙིང་པོ་སོ་ཐར་གྱི། །ཚངས་སྤྱོད་བརྟུལ་ཞུགས་དང་ལྡན་པའི། །ངུར་སྨྲིག་འཆང་
-284 -



ལམ་རིམ་བླ་མ་བརྒྱུད་པའི་རྣམ་ཐར།
བས་གསེར་ལྡན་མ། །ཏིལ་གྱི་གང་བུ་ལྟར་གང་ཤོག །བདག་ནི་ཚེ་རབས་ཀུན་ཏུ་
ཡང་། །ལུས་ སྲོག་ དག་ ལ་ མི་ བལྟ་ བར། །ཉི་ མའི་ གཉེན་ གྱི་ ལུགས་ བཟང་
རྣམས། །འཛིན་སྐྱོང་སྤེལ་བའི་མཆོག་འགྱུར་ཤོག །ཅེས་སོ། །དེ་ནས་མེ་མོ་ལུག་
གི་ལོར་བསྟན་པའི་གེགས་དང་ལྗོངས་འདིའི་སྐྱེ་འགྲོ་རྣམས་ཀྱི་བསོད་ནམས་
དམན་པའི་ལས་ཀྱི་མཐུས་དུས་གཟིར་བྱུང་སྟེ་ལོ་ངོ་གཉིས་ཙམ་ གཤིན་ རྗེའི་
འཇིག་རྟེན་མི་ཡུལ་དུ་འཕོས་པ་ལྟར་མཆོག་དམན་མཐའ་དག་སྡུག་བསྔལ་གྱིས་
གཟིར་ཞིང་དགེ་འདུན་རྣམས་ཀྱི་བཤད་སྒྲུབ་ཉམས་ཚབས་ཆེ་བར་བྱུང་བར་རྗེ་
འདི་པས་ནོར་ལོངས་སྤྱོད་གང་ལའང་ ཕངས་པ་མེད་པར་ཆིངས་སྒྲིག་སོགས་
མཛད་ཀྱང་ཐབས་མ་ཐོན། དེ་ནས་གོང་མའི་སྐུ་ཚབ་ཨ་ལི་ཨམ་པ་སོགས་འབྱོར་
ནས་གོང་མ་ཆེན་པོའི་བཀས་ལྷ་ལྡན་དུ་ཕེབས་དགོས་ཚུལ་ནན་ཆེ་བྱུང་ཡང་རྗེ་
འདི་པས་སྐུ་ན་མཐོ་ཞིང་སྐུ་གཟུགས་ཤིན་ཏུ་གཅོང་བ་བཅས་ད་ལམ་གོང་མའི་
བཀའ་ཉན་པར་ཕྱག་མཛོད་བཏང་ཆོག་པ་དགོས་ཚུལ་ཞུ་བ་མཛད་ཀྱང་གོང་མའི་
བཀའ་ལ་བསྒྱུར་བཀོད་མི་ཡོང་གསུང་ནས་མ་གསན་པར་ རྗེ་འདི་དབུས་སུ་
ཆིབས་བསྐྱོད་གནང་དགོས་བྱུང༌། དེ་ནས་པོ་ཏ་ལར་ཕེབས་ནས་རྒྱལ་བ་ཡབ་
སྲས་ཞལ་འཛོམ། རྗེ་འདིས་གཟིམ་ཆུང་བདེ་བ་ཅན་དུ་བཞུགས། དེ་དུས་གོང་
མའི་བཀས་གཙང་ཕྱོགས་ཀྱི་ས་རིགས་ཚང་མ་མཆོད་གཞིས་སུ་གནང་བ་ཡིན་
ཚུལ་བཀའ་བསྒྱུར་བར་རྗེ་འདིས་བདག་ནི་ན་རྒས་ཤིང་གཟུགས་གཞི་གཅོང་བ་
བཅས་མཆོད་གཞིས་མང་པོའི་ཁ་འཛིན་མི་ལྕོགས་ཤིང་མཆོད་གཞིས་རྙིང་པ་
རྣམས་ཀྱིས་དགེ་འདུན་གྱི་ཕོགས་ཇ་ཚུལ་འདང་ཙམ་བྱུང་ཕྱིན་ས་རིགས་གསར་
པའི་རིགས་མི་ཞུ་ཞེས་ནན་ཆེར་ཞུ་བར་མཛད་ཀྱང་༧གོང་མ་ཆེན་པོའི་བཀའ་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཅོག་རྒྱུ་མི་ཡོང་ཞིང་། ལྷག་པར་ཁྱེད་ཕོངས་ནས་ཕུལ་བ་མིན་བསྟན་པ་དང་
སེམས་ཅན་ལ་ཕན་ཆེ་བར་དགོངས་ནས་ཕུལ་བ་ཡིན་གསུང་བས་མཛད་ཐབས་
མ་བྱུང་བར། དེ་ལྟ་ན་གོང་མ་ཆེན་པོའི་བཀའ་མ་བཅག་ཙམ་དུ་ས་ཆ་ཁ་ཤས་ཤིག་
ཞུས་ཆོག་པ་དགོས་ཞེས་ལྷ་ངམ་ཕུན་གསུམ་བཞེས་པར་མཛད། ཚུལ་འདི་ཡང་རྗེ་
འདིའི་རྣམ་ཐར་ཐུན་མོང་པ་ཞིག་སྟེ། དེང་སང་ཆོས་བྱེད་ཕལ་ཆེར་ཚེ་འདིའི་རྙེད་
བཀུར་སྙན་གྲགས་འབའ་ཞིག་འཚོལ་ཞིང་ལྷག་པར་གཞུང་ལུགས་ལ་སྦྱངས་པ་
མཐར་ཕྱིན་པར་བྱས་པ་དང༌། བླ་མའི་གདན་ཁྲི་འཛིན་པ་ཕལ་ཆེར་ཡང་རྙེད་
བཀུར་ངན་ངོན་རེ་ཡང་བློས་མི་ཐོངས་པར་དགོན་པ་ཆུང་ངུ་རེ་དང་ས་ཆ་ཕྲན་བུ་
རེ་ལ་ཡང་ཅི་ཐོབ་བྱེད་པའི་ངང་ཚུལ་འདི་ལ་དཔགས་ན་བདག་གི་དྲིན་ཅན་རྩ་
བའི་བླ་མ་རྗེ་ཐམས་ཅད་མཁྱེན་པ་འདི་ནི་ནོར་འཛིན་ཡངས་པའི་ཁྱོན་ལ་སྟོབས་
ཀྱིས་འཁོར་ལོས་བསྒྱུར་བའི་གོང་མ་བདག་པོ་ཆེན་པོ་ལྟ་བུས་བསྙེན་བཀུར་
བའང་དང་དུ་མི་བཞེས་ཤིང་ས་ཆེན་པོའི་ཁྱོན་ལ་དབང་བསྒྱུར་བའི་དཔལ་ཕུལ་
ཡང་དགྱེས་པ་མེད་ཅིང་ཚུལ་དེས་ལྷག་པར་འཇིགས་ཤིང་སྐྲག་པ་དང་སྐྱོ་ཞིང་
ཡིད་འབྱུང་བར་མཛད་ནས་དགེ་འདུན་གྱི་སྡེ་གནས་པའི་རྟེན་ཙམ་ལས་རང་དོན་
དུ་གསེར་སེ་བ་གང་དང་། ས་རོལ་གང་ཙམ་ཡང་མི་བཞེས་པར་ངེས་འབྱུང་དང་
བྱང་ཆུབ་ཀྱི་སེམས་རླབས་ཆེན་པོས་འགྲོ་བའི་སྡུག་བསྔལ་ཞི་བ་དང་རྒྱལ་བའི་
བསྟན་པ་འཕེལ་བ་འབའ་ཞིག་ཐུགས་ལ་བརྣགས་ཏེ་སྒོ་གསུམ་གྱི་བྱ་བ་ཅི་མཛད་
ཐམས་ཅད་བསྟན་པ་དང་སེམས་ཅན་ཁོ་ནའི་དོན་དུ་མཛད་པ་འདི་འདྲ་བ་ནི་རྒྱལ་
བ་སྲས་བཅས་ཐམས་ཅད་ཀྱིས་ལན་ཅིག་མིན་པར་བསྔགས་པའི་གནས་ཡིན་
ཞིང་། སྔོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཞིང་འདིར་བྱོན་ནས་མཛད་པ་དེ་
- 286 -



ལམ་རིམ་བླ་མ་བརྒྱུད་པའི་རྣམ་ཐར།
ལྟར་དུ་མཛད་པ་དུས་མཐའ་འདིར་བདག་གི་དྲིན་ཅན་རྩ་བའི་བླ་མ་འདིས་ཕྱག་
ལེན་དུ་ཐེབས་པར་མཛད་པ་ཡིན་པས་རྒྱལ་བའི་བསྟན་པ་ལ་བྱ་བ་མཛད་པའི་
རྣམ་པར་ཐར་པ་ངོ་མཚར་རྨད་དུ་བྱུང་བ་ཞིག་གོ །དེ་ནས་ རྗེ་ འདིས་རྒྱལ་བ་
ཐམས་ཅད་མཁྱེན་པ་ཆེན་པོ་ལ་ཐོས་བསམ་སྒོམ་གསུམ་འཆད་རྩོད་རྩོམ་གསུམ་
གྱི་སྒོ་ནས་འཇམ་མགོན་བླ་མའི་བསྟན་པ་བསྲེ་བསླད་མེད་པར་སྐྱོང་དགོས་ཚུལ་
ཞལ་ཏ་ཞིབ་རྒྱས་སུ་མཛད་དེ་བསྟན་པའི་བདག་པོར་མངའ་གསོལ་ནས་གཙང་དུ་
ཆིབས་ཁ་བསྐྱོད། བཀྲ་ཤིས་ལྷུན་པོར་ཕེབས་ནས་སྙུག་མར་གནས་པ་དང་ཕྱོགས་
འདུས་ཀྱི་དད་ལྡན་སེར་སྐྱ་བགྲང་བ་ལས་འདས་པ་ལ་ཞལ་གྱི་དཀྱིལ་འཁོར་སྟོན་
པ་དང་། ཕྱག་གིས་བྱིན་རླབས་མཛད་པ་དང་། ཆོས་ཀྱི་བདུད་རྩི་སྩལ་བ་དང་།
ལྷག་པར་རབ་བྱུང་བསྙེན་རྫོགས་ཀྱི་སྡོམ་པ་བརྒྱུད་མར་སྩལ་བ་སོགས་བསྟན་
འགྲོའི་དོན་རྒྱ་ཆེར་མཛད་ཅིང་། ཤི་གསོན་གྱི་རྫས་རྣམས་ཆུད་མི་ཟ་བའི་ཕྱིར་
བཀྲ་ཤིས་ལི་མ་ལྷ་ཁང་སོགས་ལྷ་ཁང་མང་པོ་དང་། བསྟན་བཅོས་འགྱུར་རོ་ཅོག་
རྣམས་དང༌། རྗེ་ཡབ་སྲས་ཀྱི་གསུང་ རབ་སོགས་སྐུ་གསུང་ཐུགས་རྟེན་གསར་
བཞེངས་མང་པོ་དང༌། སྔར་ཡོད་རྣམས་ལ་མཆོད་རྫས་དང༌། རྒྱལ་བསྟན་ཇི་སྲིད་
གནས་པའི་བར་དུ་མི་ཉམས་པའི་མཆོད་པའི་ཐེབས་དང༌། རིས་སུ་མ་ཆད་པའི་
དགེ་འདུན་གྱི་སྡེ་མཐའ་དག་ལ་བསྙེན་བཀུར་ནར་མར་མཛད་པ་སོགས་སྔོན་
བྱོན་པའི་དམ་པ་རྣམས་ཀྱི་མཛད་པ་རྣམ་ཐར་བཟང་པོ་རྣམས་རྗེ་འདིས་མ་ཉམས་
པར་བསྐྱངས་ཤིང་མ་འོངས་པ་ན་འབྱོན་པར་འགྱུར་བའི་བསྟན་འཛིན་དམ་པ་
ཐམས་ཅད་ཀྱི་མིག་ལྟོས་སུ་འགྱུར་བ་ཞིག་མཛད་དོ། །མདོར་ན་བདག་ཅག་གི་
དཔལ་ལྡན་བླ་མ་དམ་པ་འདིས་ནི་བཀའ་གདམས་སྐུ་མཆེད་གསུམ་གྱི་རྣམ་པར་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐར་པ་རྗེས་སུ་བསྐྱངས་ཏེ། དེ་ཡང་དགེ་བའི་བཤེས་གཉེན་ཕུ་ཆུང་བ་ཆེན་པོ་ནི་
འགྲོ་བའི་ཕན་བདེ་དཀོན་མཆོག་གི་ཐུགས་རྗེ་ལ་རག་ལས་པར་དགོངས་ནས་
དཀོན་མཆོག་མཆོད་པ་གཙོ་བོར་མཛད་པའི་རྣམ་པར་ཐར་པ་ལྟར། རྗེ་འདིས་
ཀྱང་བསྐལ་བཟང་ལི་མ་ལྷ་ཁང་སོགས་མཆོག་གསུམ་གྱི་རྟེན་བསམ་ལས་འདས་
པ་གསར་དུ་བཞེངས་ཤིང་། དེ་དག་དང་སྔོན་བཞུགས་པའི་མཆོག་གསུམ་གྱི་རྟེན་
རྣམས་ལ་མཆོད་པའི་དངོས་པོ་བསམ་གྱིས་མི་ཁྱབ་པས་མཆོད། དེ་ཡང་ཇི་སྲིད་
བསྟན་པ་ནམ་གནས་ཀྱི་བར་དུ་མཆོད་པ་རྒྱུན་མི་འཆད་པར་འབྱུང་བར་མཛད་
པའང་མཐའ་ཡས་ཏེ། ད་ལྟ་སྐྱེ་བོ་ཀུན་གྱི་མིག་ལམ་དུ་སྣང་བ་འདི་བཞིན་ནོ། །
དགེ་བའི་བཤེས་གཉེན་སྤྱན་སྔ་བ་ནི་སེམས་ཅན་གྱི་བདེ་སྐྱིད་དགེ་འདུན་གྱི་སྡེ་
གནས་པ་ལ་རག་ལས་པར་དགོངས་ནས། གཙུག་ལག་ཁང་དང་། ལྷ་ཁང་མང་དུ་
བརྩིགས་པའི་རྣམ་ཐར་ལྟར། རྗེ་འདིས་ཀྱང་བོད་ཡུལ་གྱི་ལྗོངས་འདིར་གཙུག་
ལག་ཁང་ཆེས་དར་རྒྱས་སུ་མཛད་དེ། བཀྲ་ཤིས་ལྷུན་པོའི་གཙུག་ལག་ཁང་རྒྱ་
ཆེར་འཕེལ་བ་འདི་བཞིན་དང་། གངས་རིའི་ལྗོངས་ཀྱི་རི་སུལ་རྣམས་སུ་བསམ་
གཏན་གྱི་སྡེ་མང་དུ་འཛུགས་པར་གནང་བ་སོགས་རྗེ་འདི་ཉིད་ཀྱི་བཀའ་དྲིན་
ལས་གངས་ཅན་གྱི་ལྗོངས་འདིར་ཁྲིམས་ལྡན་འདུས་པའི་སྡེ་རྒྱ་ཆེར་འཕེལ་བ་
ཀུན་གྱི་མིག་ལམ་དུ་སྣང་བ་འདིའོ། །དགེ་བའི་བཤེས་གཉེན་པོ་ཏོ་བ་ཆེན་པོ་ནི་
དགེ་འདུན་གྱི་བསྙེན་བཀུར་དང་། བཀའ་གདམས་གཞུང་དྲུག་གི་སྒོ་ནས་ཇོ་བོའི་
མན་ངག་འཆད་པ་གཙོ་བོར་མཛད་པ་བཞིན། རྗེ་འདིས་ཀྱང་རིས་སུ་མ་ཆད་པའི་
དགེ་འདུན་གྱི་སྡེ་མཐའ་དག་ལ་བསྙེན་བཀུར་གཙོ་བོར་མཛད་ཅིང་། ལྷག་པར་
བཀྲ་ཤིས་ལྷུན་པོ་ནི་ཆོས་ཟང་ཟིང་གཉིས་ཀའི་སྒོ་ནས་སྤྱན་གྱི་འབྲས་བུ་ལྟར་
- 288 -



ལམ་རིམ་བླ་མ་བརྒྱུད་པའི་རྣམ་ཐར།
བསྐྱངས་ཏེ། དགེ་འདུན་ཞལ་གྲངས་ཇེ་འཕེལ་དུ་གྱུར་ཅིང་། བྱང་ཕྱོགས་བསིལ་
ལྡན་ཡངས་པའི་ལྗོངས་འདིར་ལུགས་གཉིས་ཀའི་སྒོ་ནས་འགྲན་ཟླ་དང་བྲལ་བ་
ཀུན་གྱི་མིག་ལམ་དུ་སྣང་བ་འདི་བཞིན་ནོ། །མཛད་པ་ཐམས་ཅད་ཀྱི་ནང་ནས་
གཙོ་བོར་གྱུར་པ་ནི་རྒྱལ་བའི་བསྟན་པ་ལ་བྱ་བ་མཛད་པ་ཡིན་པས། བསྟན་པ་ལ་
བྱ་བ་མཛད་ཕྱིར་ རྗེ་ རང་ཉིད་ཀྱི་ཚུལ་ཁྲིམས་རྣམ་པར་དག་པའི་དྲི་བསུང་ལ་
འཁོར་བའི་དད་ལྡན་གྱི་སྐྱེས་བུ་གཙང་དབུས་ཁམས་གསུམ་མཐའ་དག་དང་། ཐ་
ན་རྒྱ་མཚོའི་མཐའ་དང་གླིང་བར་ཚུན་ཆད་ནས་རང་དབང་མེད་པར་འདུས་པ་
དག་ལ་དགེ་བསྙེན། དགེ་ཚུལ། དགེ་སློང་གི་སྡོམ་པ་རྣམས་གནང་བ་ནི་བགྲང་བ་
ལས་འདས་ཏེ། འཛམ་གླིང་ཡངས་པའི་ཁམས་ཐམས་ཅད་རྗེ་ཉིད་ལ་བསླབ་པ་
མནོས་པའི་ཁྲིམས་ལྡན་གྱིས་ཁྱབ་ཅིང་། ལྷག་པར་གངས་ཅན་འགྲོ་བའི་མགོན་
པོ་རྗེ་བཙུན་བློ་བཟང་བསྐལ་བཟང་རྒྱ་མཚོ་དཔལ་བཟང་པོར་དགེ་ཚུལ་གྱི་སྡོམ་
པ། དགེ་སློང་གི་སྡོམ་པ། གསང་བདེ་འཇིགས་གསུམ་གྱི་དབང་རྣམས་ཕུལ་ཏེ་
སྡོམ་པ་གསུམ་ལྡན་དུ་བསྒྲུབས་ཤིང་། རྗེ་རྒྱལ་བ་གཉིས་པའི་བསྟན་པའི་བདག་
པོར་མངའ་གསོལ་བས་འཛམ་གླིང་ཡངས་པའི་རྒྱལ་ཁམས་མཐའ་དག་རྒྱལ་བ་
ཡབ་སྲས་གཉིས་ཀྱི་འཕྲིན་ལས་རྣམ་པར་དཀར་བའི་གདུགས་གཅིག་གིས་ཁྱབ་
ཅིང་། རྗེ་བཙུན་བླ་མ་ངག་དབང་བྱམས་པ་ལ་དགེ་སློང་གི་སྡོམ་པ་དང་། ཆོས་
བཀའ་གཞན་ཡང་མང་དུ་གནང་ནས་རྒྱལ་བ་འོད་དཔག་མེད་ཀྱི་སྐུ་བརྙན་ལི་
དམར་ལས་གྲུབ་པ་ཕྱག་ཏུ་གནང་ནས་ཐེག་ཆེན་བསྟན་པའི་སྙིང་པོ་རྗེ་རྒྱལ་བ་
གཉིས་པའི་བསྟན་པ་རིན་པོ་ཆེའི་སྲོག་ཤིང་དུ་མངའ་གསོལ་དུས་གསུམ་གྱི་རྒྱལ་
བ་ཀུན་གྱི་བགྲོད་པ་གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པ་གཙོ་བོར་
-289-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཏོན་པའི་སྒོ་ནས་རྗེ་རྒྱལ་བ་གཉིས་པའི་ལུགས་སྲོལ་བཟང་པོ་རྒྱ་ཆེར་སྤེལ་
དགོས་པའི་ཞལ་ཏ་གནང་ཞིང་། ཕྱོགས་ཀྱི་ཐ་གྲུ་ཀུན་ཏུ་རྗེ་བཙུན་བླ་མ་འདིའི་
འཕྲིན་ལས་རྒྱ་ཆེར་འཕེལ་བའི་རྟེན་འབྲེལ་བསྒྲིག་པར་མཛད་པས་ཤར་ཕྱོགས་
རྒྱ་མཚོའི་མཐའ་ལ་ཐུག་གི་བར་དུ་བྱང་ཆུབ་ལམ་གྱི་རིམ་པའི་འཕྲིན་ལས་ཀྱིས་
ཁྱབ་པ་འདི་ཡང་ རྗེ་འདི་ཉིད་ཀྱི་ཐུགས་རྗེའི་ནུས་མཐུ་ལས་གྲུབ་པ་ཡིན་པས་
གངས་ཅན་པ་རྣམས་ལ་བཀའ་དྲིན་ཟླ་མེད་དུ་མཛད་པ་ཡིན་ནོ། །མ་འོངས་པ་ན་
བསྟན་པ་སྤྱི་དང་ཁྱད་པར་རྗེ་རྒྱལ་བ་གཉིས་པའི་སྙན་བརྒྱུད་ཀྱི་བསྟན་པ་ཡུན་
རིང་དུ་གནས་པའི་ཕྱིར་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་
པར་བགྲོད་པའི་མྱུར་ལམ་ཞེས་གྲགས་པ་དཔལ་དབེན་ས་སྙན་བརྒྱུད་ཀྱི་མན་
ངག་རྣམས་ཆེས་གསལ་བར་བཀོད་པ་སྔོན་མེད་པའི་ལེགས་བཤད་འདི་མཛད་
ཅིང་། གཞན་ཡང་བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་རྣམ་པར་ཐར་པ་
པདྨ་དཀར་པོའི་ཕྲེང་བ། ལམ་གྱི་གཙོ་བོ་རྣམ་གསུམ་གྱི་རྣམ་བཤད་གསུང་རབ་
ཀུན་གྱི་གནད་བསྡུས་པ་ལེགས་བཤད་སྙིང་པོ། སྙིང་པོ་དོན་གསུམ་གྱི་ཁྲིད་ཡིག་
ཐམས་ཅད་མཁྱེན་པར་བགྲོད་པའི་ཉེ་ལམ། པཎ་ཆེན་བློ་བཟང་ཆོས་ཀྱི་རྒྱལ་
མཚན་གྱི་རྣམ་ཐར་གསལ་བར་སྟོན་པ་ནོར་བུའི་ཕྲེང་བའི་སྨད་ཆ། རྗེ་དྲུང་སྤྲུལ་
སྐུ་དགེ་འདུན་ཆོས་རྒྱལ་དབང་ཕྱུག་གི་རྣམ་ཐར་གྲུབ་དབང་དགྱེས་པའི་རོལ་
མཚོ། བླ་མའི་རྣལ་འབྱོར་གྱི་འགྲེལ་པ་དང་བཀའ་དྲིན་གསོལ་འདེབས། བློ་ཆེན་
རྒྱལ་ཀུན་མ། རྒྱུད་ཀྱི་རྒྱལ་པོ་དཔལ་གསང་བ་འདུས་པའི་བཤད་པ་རྫོགས་པའི་
འོག་ཏུ་རྡོ་རྗེ་སློབ་དཔོན་ལ་གཏང་རག་གི་མཆོད་པ་སོགས་བྱ་ཚུལ། ཐུགས་རྗེ་
ཆེན་པོ་རྒྱལ་བ་རྒྱ་མཚོ་ལྷ་དགུའི་བླ་བརྒྱུད་གསོལ་འདེབས་དང་ཤིས་བརྗོད།
- 290 -



ལམ་རིམ་བླ་མ་བརྒྱུད་པའི་རྣམ་ཐར།
ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་སྒྲུབ་ཐབས། ཐུགས་རྗེ་ཆེན་པོ་རྒྱལ་བ་
རྒྱ་མཚོ་ལྷ་དགུའི་དཀྱིལ་ཆོག །ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་སྦྱིན་
སྲེག་ གི་ ཆོ་ ག །དྲིས་ ལན་ གྱི་ སྐོར། ཚེ་ སྒྲུབ་ འཆི་ མེད་ བདུད་ རྩིའི་ ཆུ་ རྒྱུན།
འཕགས་མ་གདུགས་དཀར་ཅན་གྱི་སྒྲུབ་ཐབས་མཆོག་ཐུན་དངོས་གྲུབ་ཆར་
འབེབས། གཤིན་ པོ་ རྗེས་འཛིན་ཐར་ པའི་ ལམ་ སྟོན། བླ་མའི་རྣལ་འབྱོར། བླ་
མའི་ བསྟོད་ཚིག་གསོལ་ འདེབས། ཡི་དམ་ འགའ་ ལ་བརྟེན་ པའི་བླ་མའི་རྣལ་
འབྱོར། བརྟན་བཞུགས་ཚིགས་བཅད་མང་པོ། ལྷ་འགའི་སྒྲུབ་ཐབས་དང་ རྗེས་
གནང་བྱེད་ཚུལ། བསྙེན་གནས་བསྲུངས་པ་དང་སྨྱུང་གནས་བྱས་པའི་ཕན་ཡོན།
སྐུ་གདུང་གི་དཀར་ཆག་ལེ་ཚན། རྟེན་སོགས་བཞེངས་པའི་རྒྱབ་ཡིག །དགོན་སྡེ་
འགའ་ཞིག་གི་ཁྲིམས་སུ་བཅའ་བ། རྟེན་གསུམ་བཞེངས་པ་སོགས་ཀྱིས་མཚོན་
པའི་དགེ་བསྔོའི་སྨོན་ལམ་ཚིགས་བཅད། མགོན་དཀར་ཡིད་བཞིན་ནོར་བུའི་
གཏོར་ཆོག་དགེ་ལེགས་ཀུན་འབྱུང་། ཡེ་ཤེས་ཀྱི་མགོན་པོ་ གྲི་གུག་དང་ཚེར་
གསེབ་ཆོས་སྐྱོང་བསྟན་མ་གསུམ་གྱི་གཏོར་ཆོག །བསྟན་སྲུང་རྒྱ་མཚོར་མཆོད་
གཏོར་འབུལ་ཚུལ་དང་འཕྲིན་བཅོལ། བསངས་ཀྱི་ཆོ་ག །སྙན་ངག་མེ་ལོང་ལས་
ལེའུ་གཉིས་པའི་དཔེར་བརྗོད་མཚོ་བྱུང་དགྱེས་པའི་མུ་ཏིག །ལེའུ་གཉིས་པའི་
གཟུགས་ཅན་བཅུ་གཉིས་པ་ཡན་གྱི་དཔེར་བརྗོད། མདོ་རྒྱུད་ཟབ་མོའི་ལུང་རྗེས་
གནང་དབང་ཁྲིད་གསན་ཡིག་གཞན་ཕན་རིན་ཆེན་དབང་རྒྱལ་ལྷག་བསམ་པུཎྜ་
རི་ཀའི་ཕྲེང་བས་སྤུད་པ། སྐུ་གཞོན་ནུ་ཉིད་ནས་རྒྱལ་བའི་བསྟན་པ་རིན་པོ་ཆེའི་
སྒོར་ཞུགས་ནས་བླ་མ་དམ་པ་མཚན་ཉིད་དང་ལྡན་པ་དུ་མ་ཞིག་གུས་པ་ཆེན་པོས་
བསྟེན་ པའི་ སྒོ་ནས་ རབ་ འབྱམས་ མདོ་ དང་ རྒྱུད་ སྡེའི་ གཞུང་ ལ་ལེགས་པར་
291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསླབས་ནས། ཐོས་བསམ་སྒོམ་པ་དང་ འཆད་རྩོད་རྩོམ་པ་ལ་སོགས་པ། སྐུ་
གསུང་ཐུགས་ཀྱི་རྟེན་བཞེངས་པ་དང་མཆོད་པ། རིས་མེད་པའི་དགེ་འདུན་མང་
པོ་ལ་བསྙེན་བཀུར་བ་སོགས་བསྟན་འགྲོའི་བྱ་བ་མཐའ་དག་ལ་བརྩོན་པར་
མཛད་པའི་རྣམ་ཐར་འོད་དཀར་ཅན་གྱི་ཕྲེང་བ་རྣམས་མཛད་དེ་བསྟན་པ་ལ་བྱ་བ་
རྒྱ་ཆེར་མཛད་ནས་དགུང་ལོ་དོན་ལྔ་ལ་ཕེབས་པ་མེ་མོ་སྦྲུལ་གྱི་ལོ་གདུལ་བྱ་རྟག་
འཛིན་ཅན་རྣམས་ཆོས་ལ་བསྐུལ་བའི་ཕྱིར་རེ་ཞིག་གཟུགས་སྐུའི་བཀོད་པ་བསྡུ་
བའི་ཚུལ་བསྟན་ཏོ། །རྗེ་འདི་ལ་ནི་ནོར་འཛིན་ཡངས་པའི་ཁྱོན་ལ་གནས་པའི་ཆེ་
དགུ་མཐའ་དག་གིས་གུས་པས་མཆོད་ཅིང་རིས་སུ་མ་ཆད་པའི་བསྟན་འཛིན་དམ་
པ་ཕལ་མོ་ཆེས་རྗེ་འདི་པ་ལས་བསླབ་སྡོམ་བླངས་ཤིང་། ཆོས་ཀྱི་བཀའ་དྲིན་ནོས་
པས་ན་རྒྱུད་འཛིན་གྱི་སློབ་མས་སའི་སྟེང་ཁྱབ་པས་མཐའ་དག་བགྲང་བར་ག་ལ་
ནུས། ཐུགས་སྲས་ཀྱི་གཙོ་བོ་ཐུབ་བསྟན་ཡོངས་རྫོགས་ཀྱི་བདག་པོར་མངའ་
གསོལ་རྒྱལ་བ་ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་མཚོ་
དང༌། མདོ་ཁམས་བསྟན་པའི་སྒྲོན་མེ་ཆབ་མདོ་འཕགས་པ་ལྷ། བྲག་གཡབ་སྤྲུལ་
སྐུ་རྣམ་གཉིས། དབང་ཕྱོགས་བསྟན་པའི་སྒྲོན་མེ་རྗེ་ལྕང་སྐྱ་རིན་པོ་ཆེ་ཡེ་ཤེས་
བསྟན་པའི་སྒྲོན་མེ། བ་སོ་སྤྲུལ་པའི་སྐུ། འཇམ་མགོན་བསྟན་པའི་སྲོག་ཤིང་རྗེ་
བཙུན་ ངག་ དབང་ བྱམས་པ། གྲུབ་པའི་ དབང་ ཕྱུག་ རྗེ་ དོན་ ཡོད་མཁས་གྲུབ།
གྲུབ་ཆེན་བློ་བཟང་བྱམས་པ། སྔགས་ཆེན་དགེ་ལེགས་རབ་རྒྱས། རྗེ་ཞལ་སྔ་
ནས་འཇམ་དབྱངས་ཆོས་འཕེལ། ཐོས་བསམ་གླིང་པ་ཆེན་པོ་དཔལ་ལྡན་ཡེ་ཤེས་
རྡོ་རྗེ་འཛིན་པ་བློ་བཟང་རིག་གྲོལ། བྱ་བྲག་གྲུབ་པའི་དབང་ཕྱུག་བློ་བཟང་རྣམ་
རྒྱལ་ སྔགས་ཆེན་ཆོས་དཔལ་འབྱོར། སྙན་བརྒྱུད་ འཕྲིན་ལས་ཀྱི་བཀའ་བབ་
- 292 -



ལམ་རིམ་བླ་མ་བརྒྱུད་པའི་རྣམ་ཐར།
ཞབས་དྲུང་ལྷ་པ་སྤྲུལ་སྐུ་བློ་བཟང་འཕྲིན་ལས། དབང་དང་རྗེས་གནང་གི་བཀའ་
བབ་རྡོ་རྗེ་འཛིན་པ་ཡེ་ཤེས་དཔལ་འབྱོར། རྒྱུད་འཛིན་འཕྲིན་ལས་ཀྱི་བཀའ་བབ་
གྲུབ་པའི་དབང་ཕྱུག་བློ་བཟང་བཟོད་པ་སོགས་བསྟན་འཛིན་དམ་པ་བགྲང་བ་
ལས་འདས་པ་བྱོན་ནོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་
པ་རྣམས་ཀྱིས་རྗེས་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་
པོ་ལ་གསོལ་བ་འདེབས་ཤིང་རྗེ་འདིའི་མཛད་པ་བཟང་པོ་རྣམས་དྲན་པར་བྱས་
ལ་འཇམ་མགོན་བསྟན་པའི་སྙིང་པོ་ལ་ཡིད་ཆེས་ཀྱི་དད་པ་བརྟན་པོས་བློ་སྣ་ནང་
དུ་བཀུག་སྟེ་བྱང་ཆུབ་ལམ་གྱི་རིམ་པ་ལ་བག་ཆགས་ཅི་ཐེབས་བྱའོ།། །། །
མཁྱེན་རབ་དབང་ཕྱུག་འཇམ་དབྱངས་ཆོས་འཕེལ་གྱི་
རྣམ་ཐར་བཞུགས་སོ། །
མཁྱེན་རབ་དབང་ཕྱུག་འཇམ་དབྱངས་ཆོས་འཕེལ་ཞེས་བསྔགས་པ། རྗེ་
ཞལ་སྔ་ནས་འཇམ་དབྱངས་ཆོས་འཕེལ་ནི་སྲད་དུ་སྐུ་འཁྲུངས། སྔོན་ཡུན་རིང་པོ་
ནས་ལམ་ལ་སྦྱངས་པའི་བག་ཆགས་ཀྱི་མཐུ་བརྟས་པས་ཁྱིམ་གྱི་འདུ་འཛི་ལ་
ཆགས་པ་མེད་པར་གཞོན་ནུ་ནས་རྒྱལ་བའི་བསྟན་པ་ལ་རབ་ཏུ་བྱུང་། ཆོས་གྲྭ་
ཆེན་པོ་བཀྲ་ཤིས་ལྷུན་པོར་ཕེབས་ཏེ་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་
ཞབས་ལ་བསྟེན་ཅིང་། ཐོག་མར་ཚད་མ་རྣམ་འགྲེལ་ལ་སྦྱངས་པ་ན་མཁྱེན་རབ་
མཚུངས་པ་མེད་པས་རིང་པོར་མ་ཐོགས་པར་སྡེ་བདུན་མདོ་དང་བཅས་པའི་དོན་
ལ་མི་འཇིགས་པའི་སྤོབས་པ་ཐོབ། དེ་ནས་ཕར་ཕྱིན་དང་། དབུ་མ་དང་། འདུལ་
བ་དང་མཛོད་རྣམས་ལ་རིམ་བཞིན་སྦྱངས་ཏེ་མཁས་པའི་ཕུལ་དུ་ཕྱིན་པར་གྱུར་
-293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་ན་དགེ་འདུན་འདུས་པ་རྒྱ་མཚོའི་དབུས་སུ་དམ་བཅའ་བཞག་སྟེ་སྔར་བརྗོད་
པའི་གཞུང་ཆེན་མོ་དེ་རྣམས་ལ་གྲྭ་སྐོར་མཛད། དེ་ནས་དྲུང་པ་ཡབ་སྲས་དང༌། རྡོ་
རྗེ་འཛིན་པ་དཀོན་མཆོག་རྒྱལ་མཚན་སོགས་རྗེ་བཙུན་བློ་བཟང་ཆོས་ཀྱི་རྒྱལ་
མཚན་ གྱི་ཐུགས་སྲས་མཁས་གྲུབ་མང་པོ་ལས་རྒྱུད་སྡེ་བཞི་དང་འབྲེལ་བའི་
དབང་ལུང་མན་ངག་མང་དུ་གསན་ཞིང་། ཁྱད་པར་ཇོ་བོ་རྗེ་དཔལ་ལྡན་ཨ་ཏི་ཤ་
དང༌། ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གཉིས་ཀྱི་ཐུགས་ཀྱི་བཅུད་ཕྱུང་བའི་མན་
ངག་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་བྱང་ཆུབ་ལམ་གྱི་
རིམ་པའི་ཟབ་ཁྲིད་དབེན་ས་སྙན་བརྒྱུད་ཀྱི་མན་ངག་ཞལ་ཤེས་དང་བཅས་པ་
གསན་ནས་ཉམས་སུ་བླངས་ཏེ་མྱོང་བ་ཐོན་པར་མཛད། དེ་ནས་ལུང་དང་རྟོགས་
པའི་ཡོན་ཏན་གྱི་གཏེར་ཆེན་པོར་གྱུར་པ་ན་རྗེ་བཙུན་བློ་བཟང་ཡེ་ཤེས་ཀྱི་བཀས་
ཐོས་བསམ་གླིང་གི་གདན་སར་ཕེབས་ཏེ་སྡེ་སྣོད་འཛིན་པ་སྟོང་ཕྲག་བརྒལ་བ་ལ་
ཤིང་རྟ་ཆེན་པོའི་གཞུང་ལུགས་རྣམས་རྒྱ་ཆེར་འཆད་པར་མཛད། དེ་ནས་སྔགས་
ཁང་གི་གདན་སར་ཕེབས་ཏེ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་
པ་མཐའ་དྲུག་ཚུལ་བཞིའི་སྒོ་ནས་འཆད་པ་ལ་མཁས་པའི་ཕུལ་དུ་ཕྱིན་པར་གྱུར་
ཏེ་སྡེ་སྣོད་འཛིན་པ་བརྒྱ་ཕྲག་མང་པོ་ལ་འགྲེལ་པ་བཞི་སྦྲགས་དང་། འཁོར་ལོ་
བདེ་ མཆོག་ གི་ རྒྱུད་འགྲེལ་ པ་ དང་ བཅས་ པ་ དང་། དུས་ ཀྱི་ འཁོར་ ལོའི་རྒྱུད་
འགྲེལ་པ་དང་བཅས་པ་སོགས་རྡོ་རྗེ་ཐེག་པའི་བསྟན་པ་རྒྱ་ཆེར་སྤེལ་བར་མཛད་
ཅིང༌། དེ་དག་གི་བར་བར་དུ་སྐལ་བ་དང་ལྡན་པ་མང་པོ་ལ་བྱང་ཆུབ་ལམ་གྱི་
རིམ་པའི་ཁྲིད་སོགས་མདོ་སྔགས་ཀྱི་ཆོས་མཐའ་ཡས་པ་སྩལ་ཏེ་བསྟན་པ་ལ་བྱ་
བ་རྒྱ་ཆེར་མཛད། མཐར་སྔགས་ཁང་གི་གདན་སའི་ཐོག་ཉིད་དུ་ཞིང་གཤེགས།
-294-



ལམ་རིམ་བླ་མ་བརྒྱུད་པའི་རྣམ་ཐར། །
དེའི་ཚེ་ཐུགས་དམ་ལ་རྒྱུན་རིང་བཞུགས་ཤིང་སྐུ་གཟུགས་ཀྱང་འོད་ཀྱི་རང་བཞིན་
ཅན་ཇེ་ཆུང་ཇེ་ཆུང་དུ་སོང་སྟེ་ཐུགས་དམ་ལས་བཞེངས་པའི་ཚེ་སྤུར་དར་ཁ་གང་
ལ་འཐུམས་པ་ཞིག་བྱུང་། གདུང་ཞུགས་ལ་ཕུལ་བའི་ཚེ་གདུང་ལ་རྗེ་བཙུན་སྒྲོལ་
མ་རང་བྱོན་དུ་ཕེབས་པ་སོགས་ངོ་མཚར་ཡ་མཚན་ཆེ་བའི་མཚན་མ་མང་དུ་བྱུང་
བ་ཞིག་གོ །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་
ཀྱིས་བདག་ཉིད་ཆེན་པོ་འདི་ལ་གསོལ་བ་འདེབས་ཤིང་། འདིའི་རྣམ་ཐར་ལྟར་
མདོ་ སྔགས་ ཀྱི་ གཞུང་ ལ་ སྦྱངས་ པ་ མཐར་ ཕྱིན་ པར་ བྱས་ ལ་ གཞུང་ ལུགས་
གདམས་པར་འཆར་བའི་ཉམས་ལེན་ལ་འབད་དེ་རང་རྒྱུད་བཏུལ་ནས་སྐལ་བ་
དང་ལྡན་པ་གཞན་དག་ལའང་ཕན་ཐོགས་པ་ཞིག་བྱའོ།། །། །
ཞབས་དྲུང་ལྷ་པ་སྤྲུལ་སྐུ་བློ་བཟང་འཕྲིན་ལས་ཀྱི་ ས་
རྣམ་ཐར་བཞུགས་སོ། །
བློ་བཟང་ཐུགས་རྗེའི་ཡེ་ཤེས་འོད་སྟོང་གིས། །གང་གི་བློ་གྲོས་པདྨོ་
ཁ་ ཕྱེ་ ནས། །སྐལ་ ལྡན་ འཕྲིན་ ལས་ སྦྲང་ རྩིའི་ དགའ་ སྟོན་ ཅན། །ཡོངས་
འཛིན་དམ་པའི་ཞབས་ལ་གསོལ་བ་འདེབས། །ཞེས་བསྔགས་པ། ཞབས་
དྲུང་ལྷ་པ་སྤྲུལ་སྐུ་བློ་བཟང་འཕྲིན་ལས་ནི། པཎ་ཆེན་བློ་བཟང་ཆོས་ཀྱི་རྒྱལ་
མཚན་གྱི་ཐུགས་སྲས་ཞབས་དྲུང་ལྷ་པ་བློ་བཟང་བསྟན་པ་དར་རྒྱས་ཞེས་
ཡོངས་སུ་གྲགས་པའི་མཁས་གྲུབ་ཆེན་པོ་དེ་ཉིད་ཞིང་གཤེགས་གོང་དང་།
གཤེགས་ནས་སྤུར་སྦྱོང་བའི་སྐབས་ཀྱི་རྟགས་དང་མཚན་མ་དང་། ལྷ་དང་བླ་
མ་མང་པོས་ལུང་བསྟན་པ་ལྟར་སྤྲུལ་པའི་སྐུ་འདི་ཉིད་དབུས་ཕྱོགས་སུ་སྐུ་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཁྲུངས། གཞོན་ནུའི་དུས་ནས་སྔོན་གྱི་བག་ཆགས་བཟང་པོའི་མཐུ་བརྟས་
པས་སྲིད་པའི་ཕུན་ཚོགས་གང་ལའང་མ་ཆགས་པར་རྒྱལ་བའི་བསྟན་པ་རིན་
པོ་ཆེའི་སྒོར་རབ་ཏུ་བྱུང་
། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཐུགས་
སྲས་མང་པོའི་ཞབས་ལ་གཏུགས་ཤིང༌། ལྷག་པར་དྲུང་པ་ཡབ་སྲས་ལ་མདོ་
སྔགས་ཀྱི་གདམས་ངག་མཐའ་ཡས་པ་གསན་ཞིང་། ལུང་དང་རྟོགས་པའི་
མངའ་བདག་རིན་ཆེན་དོན་གྲུབ་ལ་པཎ་ཆེན་བློ་བཟང་ཆོས་ཀྱི་རྒྱལ་མཚན་
ནས་གྲུབ་ཆེན་ནམ་མཁའ་རྡོ་རྗེ་ལ་བརྒྱུད་པའི་བྱང་ཆུབ་ལམ་གྱི་རིམ་པའི་
ཁྲིད་དབེན་ས་སྙན་བརྒྱུད་ཀྱི་མན་ངག་ཞལ་ཤེས་ཆ་ལག་དང་བཅས་པ་རྒྱས་
པར་གསན་ཏེ་ཉམས་སུ་བཞེས་པས་ཉམས་རྟོགས་ཁྱད་པར་ཅན་འཁྲུངས།
གྲུབ་ཆེན་ནམ་མཁའ་རྡོ་རྗེ་ནས་བརྒྱུད་པའི་མན་ངག་བླ་མ་རིན་ཆེན་དོན་
གྲུབ་ཀྱིས་ཟིན་བྲིས་མཛད་པའི་ལམ་རིམ་གྱི་ཁྲིད་ཡིག་ཁྱད་པར་ཅན་ཞིག་
ཀྱང་ཡོད་དོ། །ཞབས་དྲུང་རིན་པོ་ཆེ་འདི་སྔོན་སྦྱངས་ཀྱི་བག་ཆགས་སད་
པས་ངེས་འབྱུང་སྐྱོ་ཤས་ཆེ་ཞིང་སྡོམ་པ་གསུམ་གྱི་བཅས་མཚམས་རྣམ་པར་
དག་པ་དང་། བདག་པས་གཞན་གཅེས་པའི་བྱང་ཆུབ་ཀྱི་སེམས་ཐུགས་ལ་
མངའ་བས་སྐལ་བ་དང་ལྡན་པ་མཐའ་ཡས་པ་ཐར་པ་དང༌། ཐམས་ཅད་
མཁྱེན་ པའི་ས་བོན་འདེབས་ནུས་པ་ཞིག་བྱུང་སྟེ། པཎ་ཆེན་ཐམས་ཅད་
མཁྱེན་པ་རྗེ་བཙུན་བློ་བཟང་ཡེ་ཤེས་ཀྱིས་ཀྱང་སྤྱན་མཐོང་ཤིན་ཏུ་ཆེ་བར་
མཛད་དེ་ཞབས་དྲུང་རིན་པོ་ཆེ་འདི་ལ་ལམ་རིམ་གྱི་ཁྲིད་དང་། བླ་མ་མཆོད་
པའི་ཁྲིད་དང་། སྙིང་པོ་དོན་གསུམ་གྱི་ཁྲིད་དང་དགའ་ལྡན་ཕྱག་རྒྱ་ཆེན་པོའི་
ཁྲིད་རྣམས་དགྱེས་བཞིན་དུ་གནང་ཞིང་སྣར་ཐང་བྱང་ཆེན་གྱི་བླ་མར་བསྐོ་
- 296 -



ལམ་རིམ་བླ་མ་བརྒྱུད་པའི་རྣམ་ཐར།
བར་མཛད་དེ་འདི་པ་བྱང་ཆེན་དུ་བཞུགས་སྐབས་སྐྱ་སེར་མང་པོ་ལ་ཕན་ཆེ་
བར་གཟིགས་ནས་པཎ་ཆེན་ཐམས་ཅད་མཁྱེན་པ་ཆེན་པོས་གཟིམ་ཆུང་ཡིད་
དགའ་ཆོས་འཛིན་དུ་ཞབས་དྲུང་དུ་རིན་པོ་ཆེ་འདི་གཅིག་པུ་ལ་སྨྱུང་གནས་
ཀྱི་སྡོམ་པ་ཡང་སྩལ། ཞབས་དྲུང་རིན་པོ་ཆེ་འདི་པས་ཀྱང་པཎ་ཆེན་ཐམས་
ཅད་མཁྱེན་པའི་བཀའ་བཞིན་བསྒྲུབས་ཏེ་ལོ་རེ་བཞིན་སྣར་ཐང་བྱང་ཆེན་དུ་
སྐྱ་སེར་བརྒྱ་ཕྲག་མང་པོ་ལ་སྨྱུང་གནས་ཀྱི་སྡོམ་པ་གནང་ཞིང་། གཞན་ཡང་
དགེ་བའི་བཤེས་གཉེན་དོན་གཉེར་ཅན་རྣམས་ལ་ཆོ་འཕྲུལ་གྱི་དུས་དང་ཆོས་
འཁོར་ བསྐོར་བའི་དུས་ལ་སོགས་པ་དུས་ ཁྱད་ པར་ཅན་རྣམས་ ལ་ སྨྱུང་
གནས་ཀྱི་སྡོམ་པ་གནང་སྟེ་ཐུགས་རྗེ་ཆེན་པོའི་ཆོས་སྐོར་ཆེས་ཆེར་དར་བར་
མཛད། ལྷག་པར་མདོ་སྔགས་གསུང་རབ་ཐམས་ཅད་ཀྱི་སྙིང་པོའི་དོན་རྒྱལ་
བ་ཐམས་ཅད་གང་ནས་བྱོན་པའི་ལམ་པོ་ཆེ་བྱང་ཆུབ་ལམ་གྱི་རིམ་པའི་ཁྲིད་
ཡང་ཡང་སྩལ་ཏེ་བསྟན་པ་ལ་བྱ་བ་རྒྱ་ཆེར་མཛད། ལམ་གྱི་རིམ་པ་ལ་བློ་
སྦྱངས་ཏེ་ཐབས་བརྟན་པར་གྱུར་པ་རྣམས་ལ་ཤེར་ཕྱིན་གྱི་མདོ་སྡེ་རིན་པོ་
ཆེའི་སྙིང་པོའི་དོན། དཔལ་མགོན་འཕགས་པ་ཀླུ་སྒྲུབ་ཀྱིས་ངེས་དོན་གྱི་མདོ་
སྡེའི་དོན་ལེགས་པར་བཀྲལ་བ་རྟེན་འབྱུང་སྤྲོས་པའི་མཐའ་ཐམས་ཅད་དང་
བྲལ་བ་དྲི་མ་མེད་པའི་རིགས་ལམ་ནས་དྲངས་ཏེ་མཐའ་དག་པར་འདོམས་
པ་ལ་ཟླ་དང་བྲལ་བ་ཞིག་སྟེ། བྱ་བྲལ་གྲུབ་པའི་དབང་ཕྱུག་བློ་བཟང་རྣམ་
རྒྱལ་གྱིས་གཙོས་སྡེ་སྣོད་འཛིན་པ་མང་པོ་ཞིག་གིས་ཞབས་དྲུང་རིན་པོ་ཆེ་
འདི་པ་ལ་ལམ་རིམ་གྱི་ཁྲིད་ཞུས་པའི་ཚེ་བཤེས་གཉེན་བསྟེན་ཚུལ་ནས་ལྷག་
མཐོང་གི་བར་དམིགས་སྐོར་རེ་རེ་ནས་མྱོང་ཁྲིད་དུ་བྱས་ཏེ་ཟླ་སྦྲེལ་གྱི་བར་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱས་པར་གནང་ཞིང་། ལྷག་པར་ཟབ་མོ་དབུ་མའི་ལྟ་བ་རྟག་ཆད་ཀྱི་མཐའ་
ཐམས་ཅད་དང་བྲལ་བ་རིགས་པའི་རྣམ་གྲངས་མཐའ་ཡས་པས་གཏན་ལ་
ཕབ་ནས་འདོམས་པར་མཛད་ཅིང༌། སྒོམ་ཚུལ་གྱི་མན་ངག་སྙིང་པོའི་དོན་
མགོན་པོ་འཇམ་པའི་དབྱངས་ཀྱིས་རྗེ་བདག་ཉིད་ཆེན་པོ་ལ་ཇི་ལྟར་སྩལ་
བའི་སྙན་བརྒྱུད་ཀྱི་མན་ངག་ལྟར་འཁྲིད་པར་མཛད། ལམ་རིམ་ཁྲིད་གྲུབ་
ནས་སྤྱིར་ལམ་གྱི་ལུས་ཡོངས་སུ་རྫོགས་པ་དང་ཁྱད་པར་དབུ་མའི་ལྟ་བ་
མཐར་ཐུག་པ་ཤེར་ཕྱིན་གྱི་མདོ་སྡེ་རིན་པོ་ཆེའི་ཁུངས་དང་སྦྱར་བ་བརྒྱད་
སྟོང་པའི་གཟབ་བཤད་མཛད་པས་འཇམ་མགོན་སྙན་བརྒྱུད་ཀྱི་བསྟན་པ་ལ་
བཀའ་དྲིན་ཟླ་མེད་དུ་མཛད་དོ། །བདག་ཉིད་ཆེན་པོ་འདིའི་སྐུ་ཚེ་རིལ་པོའི་
མཛད་པ་རྣམ་ཐར་ཞིབ་ཏུ་སྟོན་པའི་ཡི་གེ་མ་མཐོང་བས་སླར་རྙེད་ན་འདིར་
བསྟན་པར་བྱའོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་
རྣམས་ཀྱིས་ཞབས་དྲུང་རིན་པོ་ཆེ་སྤྲུལ་པའི་སྐུ་བློ་བཟང་འཕྲིན་ལས་ལ་
གསོལ་བ་འདེབས་ཤིང་། བདག་ཉིད་ཆེན་པོ་འདིའི་རྣམ་ཐར་ལྟར་འཇམ་
མགོན་སྙན་བརྒྱུད་ཀྱི་མན་ངག་ལ་སྒྲུབ་པ་སྙིང་པོར་བྱས་ཏེ་དལ་བ་དོན་ལྡན་
དུ་བྱའོ།། །།
- 298 -



ལམ་རིམ་བླ་མ་བརྒྱུད་པའི་རྣམ་ཐར། །
བྱ་བྲལ་གྲུབ་པའི་དབང་ཕྱུག་བློ་བཟང་རྣམ་རྒྱལ་གྱི་
རྣམ་ཐར་བཞུགས་སོ། ། །
ཐུབ་པའི་དགོངས་དོན་ཟབ་དང་རྒྱ་ཆེའི་གཞུང་། །བློ་གསལ་སྐལ་བཟང་
གདུལ་བྱར་རྣམ་ ཀུན་ཏུ། །སྤེལ་མཛད་ རྒྱལ་ བ་ དགྱེས་ པའི་ ལམ་ བཟང་ལ། །
འགོད་མཁས་བཤེས་གཉེན་བཟང་པོར་གསོལ་བ་འདེབས། །ཞེས་བསྔགས་པ།
བྱ་བྲལ་གྲུབ་པའི་དབང་ཕྱུག་བློ་བཟང་རྣམ་རྒྱལ་ནི། ཆོས་གྲྭ་ཆེན་པོ་བཀྲ་ཤིས་
ལྷུན་པོ་ནས་ལྷོ་ཕྱོགས་སུ་དཔག་ཚད་གཅིག་ལྷག་ཙམ་གྱི་ས་ན་ལྕགས་ལུང་པ་
ཞེས་བྱ་བ། ཕུ་ན་རྩྭ་རི་ཕུན་སུམ་ཚོགས་པ་ལ་འབྲོག་སྡེ་དང་། མདའ་ན་ས་གཞི་
ལོ་ཏོག་ཕུན་སུམ་ཚོགས་པ་སྐྱེ་བའི་ཞིང་པ་མི་ཁྱིམ་མང་དུ་ཡོད་པ། སྔོན་བྱོན་དམ་
པ་དུ་མས་ཞབས་ཀྱིས་བཅགས་ཤིང་བྱིན་གྱིས་བརླབས་པ། ལྷག་པར་པཎ་ཆེན་
ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་ཕྱོགས་དེར་ཕེབས་ནས་བཀྲ་
ཤིས་ཀྱི་གསོ་སྦྱོང་མཛད་པ་སོགས་དགེ་མཚན་དུ་མས་བརྒྱན་པའི་སའི་ཐིག་ལེ་
དེའི་ཕུ་ན་བཅུ་ས་ཁང་དམར་ཤར་བ་ཞེས་བྱ་བའི་ཁྱིམ་དུ་ཡབ་མགོན་པོ་ཚེ་རྒྱལ་
ཞེས་བྱ་བ་དང་། ཡུམ་སྲས་མོ་ལེགས་ཞེས་གྲགས་པ་གཉིས་ཀྱི་སྲས་སུ་བསམ་
བཞིན་དུ་སྐྱེ་བ་བཞེས་ཏེ་ལྕགས་ཕོ་ཁྱིའི་ལོར་ཁྱེའུ་དབུ་གདུགས་ལྟར་ཟླུམ་ཞིང་སྤྱི་
གཙུག་ མཐོ་བ། དཔྲལ་ བའི་ དབྱེས་ ཆེ་ ཞིང་ ཤངས་ ཀྱི་ གཟེངས་མཐོ་བ། སྤྱན་
དཀྱུར་རིང་ཞིང་མཆུ་སྒྲོས་པདྨའི་འདབ་མ་ཇི་ལྟ་བ། པགས་པའི་མདོག་ནི་དཀར་
ལ་དམར་བའི་མདངས་ཆགས་པ་འགྲོ་བ་ཀུན་གྱི་མིག་གི་བདུད་རྩི་ལྟ་བུ་ཞིག་ངོ་
མཚར་བའི་ལྟས་དང་བཅས་ཏེ་འཁྲུངས་སོ། །འདི་སྐབས་རྗེ་བཙུན་བློ་བཟང་ཆོས་
-299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱི་རྒྱལ་མཚན་ཞིང་ གཤེགས་ནས་ལོ་དགུ་དང་། རྗེ་བཙུན་བློ་བཟང་ཡེ་ཤེས་
འཁྲུངས་ནས་ལོ་བརྒྱད་སོང་བའི་སྐབས་དེ་ཡིན་ནོ། །དེ་འདྲ་བའི་གཞོན་ནུ་དེ་ནི་
སྔོན་ཡུན་རིང་པོ་ནས་ལམ་ལ་གོམས་པའི་བག་ཆགས་སད་པས་བྱིས་པའི་རྒུད་པ་
མཐའ་དག་ལས་འདས་ཤིང་དམ་པའི་ཆོས་འཚོལ་བ་ལྷུར་ལེན་པའི་ངང་ཚུལ་ཅན་
ཞིག་བྱུང་སྟེ། ཁྱིམ་གྱི་གནས་ལ་མངོན་པར་མི་དགའ་བར་ཁྱིམ་ན་གནས་པ་ནི་བྱ་
བ་ངན་པ་སྣ་ཚོགས་ཀྱིས་བྲེལ་ནས་དགེ་བའི་བསམ་པ་མ་སྐྱེས་པ་མི་སྐྱེ་ཞིང་སྐྱེས་
པ་རྣམས་རིམ་གྱིས་འགྲིབ་པར་བྱེད་པ། ཚོང་དང་ཞིང་ལས་སོགས་ལས་ངན་པ་
སྣ་ཚོགས་པ་དང་། དེ་དག་གི་ཆེད་དུ་ ཕན་ཚུན་འཐབ་པ་དང་ རྩོད་པ་ སོགས་
བཟོད་པར་དཀའ་བའི་སྡུག་བསྔལ་དུ་མས་ལུས་སེམས་ཀུན་ནས་གདུང་བར་བྱེད་
པ། འདོད་ པ་ སྦྱོར་བ་ནི་དུག་སྦྲུལ་ནག་པོའི་ གདེངས་ཀའི་ གྲིབ་བསིལ་ ལྟར་
མནོག་ཆུང་ཞིང་ཉེན་ཆེ་བ། མདོར་ན་ཉེས་པ་དུ་མའི་འབྱུང་ཁུངས་སུ་གྱུར་ལ།
རབ་ཏུ་བྱུང་བ་ནི་ཉེས་པ་ཐམས་ཅད་ལས་ལྡོག་ཅིང་ཡོན་ཏན་ཐམས་ཅད་སྐྱེ་བའི་
རྟེན་ས་གཞི་ལྟ་བུ། རྒྱལ་བ་སྲས་བཅས་ཐམས་ཅད་ཀྱིས་བསྔགས་པའི་གནས་
ཡིན་པར་མཁྱེན་ནས་རབ་ཏུ་འབྱུང་འདོད་གཏིང་ནས་ཡོད་པའི་ཁར། རྒྱལ་པོ་
དགའ་ལྡན་ཚེ་དབང་གི་ཆོས་ཚབ་བཙུན་ཆུང་ཁ་ཤས་འཇུག་རྩིས་ཀྱིས་བརྟགས་པ་
ན། དམ་པ་འདི་ཉིད་གཞོན་ནུ་བློ་གྲོས་གསལ་ཞིང་རིགས་རུས་བཙུན་པ་སོགས་
གང་ཅིར་འོས་པར་གཟིགས་ནས། འདི་ཉིད་དང་གཞན་ཡང་བཙུན་ཆུང་ཁ་ཤས་
བཅས་ཆོས་ཚབ་ཏུ་འཇུག་པར་མཛད་པའི་རྐྱེན་གྱིས་ཉེ་བར་བསྐུལ་ཏེ་ཁྱིམ་ནས་
ཁྱིམ་མེད་པར་རབ་ཏུ་འབྱུང་བར་འདོད་ནས་ཆོས་གྲྭ་ཆེན་པོ་བཀྲ་ཤིས་ལྷུན་པོ་
ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་དུ་མགོན་པོ་འོད་དཔག་མེད་ངུར་
- 300 -



ལམ་རིམ་བླ་མ་བརྒྱུད་པའི་རྣམ་ཐར། །
སྨྲིག་གར་གྱི་རྣམ་པར་རོལ་པ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་
ཡེ་ཤེས་དཔལ་བཟང་པོའི་དྲུང་དུ་ཕེབས། དེ་སྐབས་རྗེ་བཙུན་བློ་བཟང་ཡེ་ཤེས་
ཀྱིས་བསྙེན་རྫོགས་བཞེས་མ་གྲུབ་པས་མཁན་པོའི་བྱ་བ་མི་མཛད་པས་ཐོས་
བསམ་གླིང་གི་བླ་མ་རྗེ་ཞལ་སྔ་ནས་གྲུབ་ཆེན་བློ་བཟང་བྱམས་པ་ལས་རབ་ཏུ་
བྱུང་ཞིང་ཚིགས་སྔ་མ་དགེ་ཚུལ་གྱི་སྡོམ་པ་ནོད་པར་མཛད་དེ། མཚན་བློ་བཟང་
རྣམ་རྒྱལ་ཞེས་འདོགས་པར་མཛད་དོ། །དེ་ནས་ཐུགས་བསམ་འདི་ལྟ་བུ་དག་
འཁྲུངས་ཏེ་སྟོན་པའི་བསྟན་པ་ལ་རབ་ཏུ་བྱུང་བ་རྣམས་ཀྱི་བྱ་བ་ནི་གཉིས་ཏེ།
ཀློག་པ་ཐོས་བསམ་དང་། སྤོང་བ་བསམ་གཏན་ནོ། །དེ་ཡང་མཛོད་ལས། ཚུལ་
གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་
ལྟར། སྒོམ་རྣམ་དག་ བྱེད་ པ་ལ་བསམ་པས་ངེས་ཤེས་འདྲེན་པ་སྔོན་དུ་འགྲོ་
དགོས། དེ་ལ་ཐོས་པ་མ་ནོར་བ་ཞིག་བྱེད་དགོས། དེ་ཡང་གང་བྱུང་བྱུང་ལ་ཐོས་
པ་བྱས་པས་མི་ཆོག་པས། རྒྱལ་བའི་དགོངས་པ་འགྲེལ་པ་ལ་ཚད་མར་གྱུར་
དབང་དུ་གྱུར་པ་ཀླུ་སྒྲུབ་ལ་སོགས་པ་ཤིང་རྟ་ཆེན་པོ་རྣམས་གཞུང་ལ་མཁས་པ་
བསྟེན་ནས་སྦྱང་དགོས་པར་དགོངས་ནས་ཐོག་མར་རིགས་པའི་གཞུང་ལུགས་
རྣམས་ལ་གསན་སྦྱོང་མཛད་པ་ལ་ཞུགས་ཤིང༌། རྗེ་ཞལ་སྔ་ནས་གྲུབ་ཆེན་བློ་
བཟང་བྱམས་པ་དང་། ཞལ་སྔ་ནས་འཇམ་དབྱངས་ཆོས་འཕེལ་སོགས་ཀྱི་ཞབས་
ལ་ གཏུགས་ནས། ཐོག་མར་ ཆོས་ སྤྱོད་རྣམས་ འཛིན་ པ་དང༌། རིགས་ པའི་ སྒོ་
འབྱེད་མཚན་མཚོན་རྟགས་གསལ་རྩི་ལུགས་ཐལ་འགྱུར་འཕེན་ལུགས་སོགས་ལ་
སྦྱོང་བ་སྦྲགས་ནས་མཛད། དེ་ནས་རྟགས་གསལ་འཕེན་ལུགས་ཀྱི་གནད་མཁྱེན་
ཅིང་རིགས་གཞུང་ལ་བློ་ཁ་བྱེ་བར་གྱུར་པ་ན། རིགས་འབྲིང་དུ་ཕེབས་ཏེ་འཇམ་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབྱངས་དགེ་འདུན་བློ་བཟང་གི་ཡིག་ཆ་ལ་བརྟེན་ནས་ཚད་མ་རྣམ་འགྲེལ་གྱི་
ལེའུ་བཞིའི་མཐའ་དཔྱོད་སྤྱི་དོན་དང་བཅས་པ་ཐུགས་ལ་བཟུང་ཞིང་བགྲོས་གླེང་
ལ་བརྩོན་པར་མཛད་པས། རིང་པོར་མ་ཐོགས་པ་གཞུང་གི་ལུས་རྣམ་གཞག །
གཞུང་སྔ་ཕྱིའི་མཚམས་སྦྱོར་སོ་སོའི་འཕྲོས་དོན་སོགས་རྟོག་གེ་ཚིག་དོན་མཐའ་
དག་ལ་བློ་གྲོས་རབ་ཏུ་རྒྱས་པར་གྱུར་ཏེ། ཕྱི་ནང་གི་གྲུབ་མཐའི་ཁྱད་པར་རྣམས་
དྲི་མ་མེད་པའི་རིགས་པས་ལེགས་པར་ཕྱེ་ནས། ཕྱི་རོལ་པའི་གྲུབ་མཐའ་རྣམས་
ནི་ལོང་བ་ལག་ནོམ་བྱེད་པ་དང་འདྲ་བར་རྨོངས་པ་འབའ་ཞིག་གི་དབང་དུ་སོང་
བ་དང༌། རྒན་པོ་གཡོ་ཅན་གྱིས་ལག་པ་སྟོང་པས་བྱིས་པ་སླུ་བར་བྱེད་པ་ལྟར་
ཐར་འདོད་རྣམས་སླུ་བར་བྱེད་པ་ཁོ་ན་དང་། སངས་རྒྱས་བཅོམ་ལྡན་འདས་ཀྱི་
བསྟན་པ་ཁོ་ན་ཐར་འདོད་རྣམས་ཀྱི་འཇུག་ངོགས་སུ་གཏིང་ཐག་པ་ནས་ཡིད་
ཆེས་བསྐྱེད་པའི་ཐབས་སྒྲུབ་ངག་ཡང་དག་དང་རྟགས་སྦྱོར་ཡང་དག་གཉིས་ཀྱི་སྒོ་
ནས་རང་དང་སྣོད་ལྡན་རྣམས་ལ་ངེས་ཤེས་སྐྱེད་པར་བྱེད་ཅིང་། ལོག་པར་སྨྲ་བ་
རྣམས་ནི་སུན་འབྱིན་པའི་ཐལ་ངག་གི་སྒོ་ནས་ཚར་གཅོད་པར་མཛད་པའི་དྲི་མེད་
རིགས་པའི་ང་རོ་སྒྲོག་པ་ལ་ནམ་ཡང་ཞུམ་པ་མེད་པར་གྱུར་ཏོ། །དེ་ནས་རྣམ་
འགྲེལ་གྱི་མཐའ་གཅོད་རྣམས་ལ་ཤིན་ཏུ་མཁས་པར་གྱུར་པ་ན་རིགས་ཆེན་དུ་
ཕེབས་ཏེ། ཚད་མ་རྣམ་འགྲེལ་དང་། རྣམ་བཤད་ཐར་ལམ་གསལ་བྱེད་གཉིས་རྩ་
འགྲེལ་ སྦྲགས་ནས་ཐུགས་འཛིན་མཛད་ཅིང་། དོན་གྱི་གནད་རྣམས་ལ་གོ་བ་
འཚོལ་བ་ལ་ཤིན་ཏུ་འགྲུས་པར་མཛད་དེ་ཡང་ཐར་པ་དང་ཐམས་ཅད་མཁྱེན་པ་
ཐོབ་པར་བྱེད་པའི་ལམ་གྱི་གནད་རྣམས་རིགས་པའི་ལམ་ནས་རྙེད་པ་ཞིག་མ་
བྱུང་ན། ལུང་ ཙམ་སྐྱབས་སུ་བཟུང་ སྟེ་ མོས་ བློ་ བྱས་ ཀྱང་ གཏིང་ ནས་ ངེས་ པ་
- 302 -



ལམ་རིམ་བླ་མ་བརྒྱུད་པའི་རྣམ་ཐར། །
འདྲོངས་པའི་ཐབས་མི་འདུག་ཅིང་། ངེས་པ་དེ་ལྟར་དུ་སྐྱེ་བ་ཡང་གཞུང་ལུགས་
འདི་ཉིད་ལ་རག་ལས་པར་དགོངས་ནས་ཚིག་ཙམ་དང་དོན་གྱི་འོལ་སྤྱི་ཙམ་གྱིས་
ཚིམ་པ་མ་ཡིན་པར། ཡབ་རྗེ་ཐམས་ཅད་མཁྱེན་པའི་བཀའ་ལྟར་ཐེག་པ་གསུམ་
གྱི་ལམ་གྱི་གནད་ཐམས་ཅད་རིགས་པའི་ལམ་ནས་རྙེད་པ་ཞིག་ནམ་ཞིག་ན་འོང་
སྙམ་དུ་ཐུགས་བརྩོན་ཤིན་ཏུ་ཆེ་བར་མཛད་དོ། །དེ་ནས་རྣམ་འགྲེལ་གྱི་དཀའ་
རྣམས་ཐུགས་ལ་ཆུད་པར་གྱུར་པའི་ཚེ། དགེ་འདུན་འདུས་པ་རྒྱ་མཚོའི་དབུས་སུ་
དམ་བཅའ་ཡང་ཡང་འཇོག་པར་མཛད་ཅིང་། ཁྱད་པར་དཀྱིལ་ཁང་ནས་མངའ་
རིས་པ་མཁས་པར་གྲགས་པ་ཞིག་དང་། སྤྱི་སྒྱུར་གྱི་བགྲོ་གླེང་ལ་བཞེངས་ཏེ། རྗེ་
ཞལ་སྔ་ནས་རྣམས་ཀྱིས་དབུ་མཛད་མཁས་མང་རྒྱ་མཚོ་ལྟ་བུའི་དབུས་སུ་བདག་
ཉིད་ཆེན་པོ་ཕྱོགས་གླང་ཆོས་གྲགས་མུ་སྟེགས་ཀྱི་རྒོལ་བ་འཇོམས་ཕྱིར་ཞུགས་པ་
བཞིན་དུ་དྲི་མ་མེད་པའི་རིགས་པའི་ང་རོ་དང་འབེལ་བའི་གཏམ་གྱིས་མཁས་པ་
མཐའ་དག་དགྱེས་པར་མཛད་ཅིང་སྙན་གྲགས་ཀྱིས་གླིང་ཁྱབ་པར་གྱུར་ཏོ། །དེ་
ནས་གཞུང་ལུགས་ཆེན་མོ་གཞན་རྣམས་ལའང་རིམ་གྱིས་སྦྱོང་བར་མཛད་དེ། དེ་
ཡང་དུས་གསུམ་གྱི་རྒྱལ་བ་ཐམས་ཅད་ཀྱི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་
རྒྱས་འབྲིང་བསྡུས་གསུམ་གྱི་དོན་རྣམས་ཉམས་ལེན་གྱི་རིམ་པར་བསྒྲིགས་པ་རྗེ་
བཙུན་ བྱམས་ པས་ མཛད་ པའི་ མངོན་རྟོགས་ རྒྱན་ དང༌། དེའི་ འགྲེལ་ པ་ སློབ་
དཔོན་སེང་གེ་བཟང་པོས་མཛད་པ་གཉིས་སྦྱར་ནས་ཕར་ཕྱིན་གྱི་སྐོར་དང༌། སློབ་
དཔོན་ཀླུ་སྒྲུབ་ཀྱི་དབུ་མའི་གཞུང་རྣམས་ཉམས་ལེན་གྱི་རིམ་པར་བསྒྲིགས་པ་
སློབ་དཔོན་ཟླ་བ་གྲགས་པས་མཛད་པའི་དབུ་མ་ལ་འཇུག་པ་དང་། དེའི་འགྲེལ་
པ་རྗེ་ཐམས་ཅད་མཁྱེན་པས་མཛད་པའི་དགོངས་པ་རབ་གསལ་ལ་བརྟེན་ནས་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབུ་མའི་སྐོར་དང་། འདུལ་བ་ལུང་སྡེ་བཞིའི་གནད་རྣམས་བསྡུས་པ་སློབ་དཔོན་
ཡོན་ཏན་འོད་ཀྱིས་མཛད་པའི་འདུལ་བའི་མདོ་དང༌། དེའི་འགྲེལ་ པ་ རྗེ་དགེ་
འདུན་གྲུབ་ ཀྱིས་མཛད་པའི་ འདུལ་ཊཱིཀ་རིན་ཆེན་ཕྲེང་བ་དང་། ཆོས་ རྗེ་བདེ་
ལེགས་ཉི་མའི་འདུལ་བ་སོགས་ལ་བརྟེན་ནས་འདུལ་བའི་སྐོར་རྣམས་ལ་སྦྱངས་
ཤིང་ལྷག་པར་ཟབ་མོ་དབུ་མའི་ལྟ་བ་འདི་མ་བཙལ་ན་མདོ་སྔགས་གཉིས་ཀའི་
ལམ་གྱི་སྲོག་སྟོར་བར་འགྱུར་ཞིང་། བཙལ་ཀྱང་ཤིན་ཏུ་རྟོགས་དཀའ་བ་ཡིན་
པའི་ཚུལ་ལ་ཐུགས་ངེས་དྲག་པོ་འཁྲུངས་ཏེ་དགོངས་པ་རབ་གསལ་ལ་ཞིབ་ཏུ་
སྦྱོང་བར་མཛད་ཅིང་། བྱང་ཆུབ་སེམས་དཔའ་རྟག་ཏུ་ངུ་ཤེར་ཕྱིན་འཚོལ་བར་
ཞུགས་པ་ཅི་འདྲ་བར་ཟབ་མོའི་ལྟ་བ་འདི་འཚོལ་བའི་ཕྱིར་དུ་མཁས་པ་དུ་མའི་
ཞབས་ལ་གཏུགས་ཤིང་། བླ་མ་དང་ལྷག་པའི་ལྷ་ལ་གསོལ་བ་འདེབས་པ་དང་།
བསག་སྦྱང་ལ་འབད་པ་སོགས་རྗེ་བླ་མ་ལ་རྗེ་བཙུན་འཇམ་པའི་དབྱངས་ཀྱིས་
གསུངས་པ་ལྟར་གྱི་རྒྱུ་ཚོགས་ཀུན་ལ་བརྩོན་པ་ཆུ་བོའི་རྒྱུན་བཞིན་ནར་མར་
མཛད་དོ། །འདུལ་བའི་སྐོར་ལའང་གཞུང་གི་ཚིག་རིས་དང་སྦྱོར་ངག་འགོད་ཤེས་
པ་ཙམ་གྱིས་ཆོག་པ་མ་ཡིན་པར་རྒྱལ་བ་རང་ཉིད་ཀྱི་དགོངས་པ་བཞིན་དུ་སྡོམ་པ་
མ་ཐོབ་པ་ཐོབ་པར་བྱེད་པ། ཐོབ་པ་མི་ཉམས་པར་སྲུང་ཐབས། ཉམས་ན་ཕྱིར་
བཅོས་ཐབས། དེ་དག་ལ་ཡང་དགག་སྒྲུབ་གནང་གསུམ་གྱི་བཅས་མཚམས་ཕྲ་
ཞིང་ཕྲ་བ་མཐའ་དག་ཇི་བཞིན་དུ་ངེས་པར་མཛད་ཅིང་། དེ་ཡང་ལག་ལེན་ལ་
སྦྱོར་བའི་ཐུགས་རྩིས་འབའ་ཞིག་མཛད་དོ། །དེ་ལྟར་ཐུགས་སྦྱོང་མཛད་ པའི་
སྐབས་རྣམས་སུ་ཡང་ཐོས་བསམ་གྱི་སྐབས་ཡིན་ཟེར་ནས་བསླབ་ཁྲིམས་ཁྱད་དུ་
བསད་ནས་རྩིང་སྤྱོད་བྱེད་པ་དེ་འདྲ་མ་ཡིན་པར། བསླབ་པའི་བཅས་མཚམས་
- 304 -



ལམ་རིམ་བླ་མ་བརྒྱུད་པའི་རྣམ་ཐར། །
སྲུང་བ་གཞིར་མཛད་ནས་ཆོས་གང་ཐོས་ཉོན་མོངས་པའི་གཉེན་པོར་འགྱུར་བ་
ཞིག་དང་། རེ་ཞིག་གཞུང་ལུགས་ཆེན་མོ་འདི་དག་ལ་སྦྱངས་ནས། མཐར་འདི་
དག་གི་དོན་ལ་སྒྲུབ་པ་སྙིང་པོར་བྱེད་པ་ཞིག་བྱུང་ན་ཅི་མ་རུང་སྙམ་དུ་དགོངས་
ནས་ རྒྱུན་དུ་ སྨོན་ལམ་དང༌། ལྷག་པར་དུས་བཟང་གི་སྐབས་རྣམས་ སུ་ ཆོས་
མཐུན་གྱི་གྲོགས་འགའ་དང་བཅས་ཅི་འབྱོར་པའི་མཆོད་པ་བཟང་པོ་བཤམས་ཏེ་
སྨོན་ལམ་ཆེར་འདེབས་པར་མཛད་ཅིང་། གཙོ་བོར་ཚེ་མཇུག་དབེན་པའི་གནས་
སུ་ཚེ་དང་སྒྲུབ་པ་མཉམ་པ་ཞིག་གི་ཐུགས་སྨོན་རང་འདེབས་པར་མཛད། དེ་ནས་
གཞུང་ལུགས་རྣམས་ལ་གསན་སྦྱོང་རགས་རིམ་གྲུབ་པ་ན། རྗེ་བླ་མས། དང་པོར་
རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་པར་
ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་ཐུབ་བསྟན་རྒྱས་
པའི་ཆེད་དུ་བསྔོས། །ཞེས་གསུངས་པ་ལྟར། ད་ནི་གཞུང་ཆེན་མོ་རྣམས་ལ་སྦྱངས་
པའི་དོན་ཚེ་མཇུག་འདིར་སྒྲུབ་པ་རྣམ་པར་དག་པ་ཞིག་བྱེད་དགོངས་པ་ནར་མར་
བྱུང་ཞིང་སྒྲུབ་པ་བྱེད་པ་ལ་མན་ངག་རྣམས་གསན་དགོས་པར་དགོངས་ནས།
ཡང་དག་པར་རྫོགས་པའི་སངས་རྒྱས་ནས་བཟུང་སྟེ་དམ་པ་བར་མ་ཆད་པ་ལས་
བརྒྱུད་པའི་མན་ངག་མངའ་ བའི་ བཤེས་ གཉེན་དམ་པ་ རྣམས་ ཀྱི་ ཞབས་ལ་
གཏུགས་ནས་ གཞུང་ ལུགས་ གདམས་ངག་ཏུ་འཆར་བའི་མན་ ངག་ གི་ གནད་
རྣམས་འཚོལ་བ་ལ་ཞུགས་སོ། །དེ་ནས་པཎ་ཆེན་ཐམས་ཅད་མཁྱེན་པ་རྗེ་བཙུན་
བློ་བཟང་ཡེ་ཤེས་དཔལ་བཟང་པོའི་ཞབས་དྲུང་དུ་རྗེ་རིན་པོ་ཆེའི་རྣམ་ཐར་དད་
པའི་འཇུག་ངོགས། སློབ་དཔོན་དཔའ་བོས་མཛད་པའི་འཁྲུངས་རབས་སོ་བཞི་
པའི་གཟབ་བཤད། མཛོད་རྩ། འདུལ་བ་མདོ་རྩ་བ། ཚད་མ་རྣམ་འགྲེལ། འགྲེལ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་ དོན་ གསལ། དབུ་མ་ལ་འཇུག་ པ། བྱམས་ པས་ དམ་ བཅས་ པའི་ གཟུངས།
སྣར་ཐང་བརྒྱ་རྩ། ལམ་གྱི་གཙོ་བོ་རྣམ་གསུམ་གྱི་འགྲེལ་པ་རྗེ་ རང་ཉིད་ཀྱིས་
མཛད་པ། བཀའ་དྲིན་གསོལ་འདེབས། བཀྲ་ཤིས་ལྷུན་པོའི་པར་དུ་འཁོད་པའི་
ཆོས་སྤྱོད་རབ་གསལ། རྗེ་བློ་བཟང་ཆོས་རྒྱན་གྱིས་མཛད་པའི་གཏོར་མའི་སྐོར་
རྣམས་ཕལ་ཆེར་བཅས་རིམ་གྱིས་གསན། ཡང་རྗེ་རིན་པོ་ཆེས་མཛད་པའི་ལམ་
རིམ་ཆུང་བ། རྗེ་རིན་པོ་ཆེ་དང་བླ་མ་དབུ་མ་པ་ལ་རྗེ་བཙུན་འཇམ་པའི་དབྱངས་
ཀྱིས་གནང་བ་འཇམ་དབྱངས་ཆོས་སྐོར་ཞེས་གྲགས་པ་ཐུན་མོང་མ་ཡིན་པའི་
ཟབ་ཆོས་རྣམས་རིམ་གྱིས་གསན་ཏོ། །དེ་ནས་ རྗེ་ ཞལ་སྔ་ནས་འཇམ་དབྱངས་
ཆོས་འཕེལ་བའི་དྲུང་དུ་བྱང་ཆུབ་ལམ་གྱི་རིམ་པའི་ཁྲིད་ཡོངས་སུ་རྫོགས་པ་
གསན་ཞིང་ཆོས་བཀའ་གཞན་ཡང་མང་དུ་གསན་ནོ། །དེ་ནས་སྣར་ཐང་བྱང་ཆེན་
དུ་ཞབས་དྲུང་རིན་པོ་ཆེ་བློ་བཟང་འཕྲིན་ལས་ཀྱི་དྲུང་དུ་ཕེབས་ཏེ་སྒོ་གསུམ་གུས་
པ་ཆེན་པོས་ ཞབས་ལ་གཏུགས་ཤིང་། དུས་གསུམ་ གྱི་རྒྱལ་བ་ཐམས་ཅད་ ཀྱི་
བགྲོད་པ་གཅིག་པའི་ལམ་པོ་ཆེ་གསུང་རབ་ཐམས་ཅད་ཀྱི་སྙིང་པོའི་དོན་ཤིང་རྟ་
ཆེན་པོ་གཉིས་ཀྱི་བཞེད་སྲོལ། དཔལ་ལྷ་ཅིག་དཱི་པཾ་ཀ་རའི་མན་ངག་ཆོས་ཀྱི་རྒྱལ་
པོ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བ་བྱང་ཆུབ་ལམ་གྱི་རིམ་པའི་དམར་
ཁྲིད་མན་ངག་གི་ཆ་ལག་ཡོངས་སུ་རྫོགས་པ་གནང་དགོས་ཞེས་ལུས་ལོངས་སྤྱོད་
ཐམས་ཅད་ལྟོས་པ་མེད་པར་ཕུལ་ཏེ་གསོལ་བ་ཤུགས་དྲག་ཏུ་འདེབས་པར་
མཛད་པ་ན་ཞབས་དྲུང་རིན་པོ་ཆེས་ཀྱང་གང་ཟག་དམ་པ་ཞིག་ཡིན་པར་དགོངས་
ནས་ཐུགས་དགྱེས་པ་ཆེན་པོས་ཞལ་གྱིས་བཞེས་ཏེ། བྱང་ཆུབ་ལམ་གྱི་རིམ་པའི་
སྔོན་འགྲོ །དངོས་གཞི། རྗེས་ཀྱི་དམིགས་སྐོར་ཐམས་ཅད་དཔལ་དབེན་ས་པ་
- 306 -



ལམ་རིམ་བླ་མ་བརྒྱུད་པའི་རྣམ་ཐར།
ཆེན་པོའི་མན་ངག་གིས་བརྒྱན་ནས་ཟླ་སྦྲེལ་གྱི་བར་ལ་ཤིན་ཏུ་རྒྱས་པར་གནང་།
དེའི་ཚེ་དམིགས་སྐོར་རེ་རེ་ནས་ཚིག་བློ་ལ་བཟུང་ཞིང་དོན་ལ་དཔྱད་སྒོམ་དང་
འཇོག་སྒོམ་གཉིས་ཀྱི་སྒོ་ནས་དམིགས་རྣམ་སྐྱོང་བ་ལ་ཤིན་ཏུ་འགྲུས་པར་མཛད།
ཐ་ན་བླ་མས་གནང་བའི་ཚིག་ཟུར་ཕྲ་མོ་ཚུན་ཆད་ཉམས་པ་མེད་པར་ཐུགས་ལ་
བཟུང་ སྟེ་ཆོས་གསན་པའི་ཀུན་སློང་ཀུན་སྤྱོད་ཐམས་ཅད་རྣམ་པར་དག་ཅིང་
མཚན་ཉིད་ཐམས་ཅད་ཚང་བ་བྱང་ཆུབ་སེམས་དཔའ་གཞོན་ནུ་ནོར་བཟང་རྗེ་
བཙུན་བྱམས་པ་མགོན་པོའི་དྲུང་དུ་ཐེག་པ་ཆེན་པོའི་ཆོས་གསན་པ་ཅི་འདྲ་བ་དེ་
འདྲར་མཛད་པས། ཞབས་དྲུང་རིན་པོ་ཆེ་ཡང་ཐུགས་ཤིན་ཏུ་མཉེས་ཤིང་མན་
ངག་གི་གནད་མཐའ་དག་དང་། ཁྱད་པར་རྗེ་བཙུན་ཙོང་ཁ་པ་ཆེན་པོས་མགོན་པོ་
འཇམ་པའི་དབྱངས་ལ་གསོལ་བ་ཤུགས་དྲག་ཏུ་བཏབ་སྟེ། དཀའ་བ་བརྒྱ་ཕྲག་དུ་
མའི་སྒོ་ནས་རྒྱལ་པའི་དགོངས་པའི་སྙིང་པོ་ཟབ་མོ་དབུ་མའི་ལྟ་བ་ཇི་ལྟར་རྙེས་པ་
དེ་ཉིད་ཀྱི་མན་ངག་རྣམས་བུམ་པ་གང་བྱོའི་ཚུལ་དུ་གནང་བར་མཛད་པས་དཀའ་
དྲིན་ཟླ་མེད་དུ་གྱུར་ཅིང་རིགས་ཀྱི་ཅོད་པན་དུ་འཛིན་པར་མཛད་དོ། །དེའི་ཚེ་བླ་
མ་ཉིད་ཀྱི་ཐུགས་རབ་ཏུ་ཚིམས་ཤིང་རྒྱ་མཚོར་ཞུགས་པའི་དེད་དཔོན་གྱིས་ཡིད་
བཞིན་གྱི་ནོར་བུ་རྙེད་པ་ལྟར། རིང་ནས་སྨོན་པའི་དོན་རྒྱལ་བའི་བསུང་ རབ་
ཐམས་ཅད་གང་ཟག་གཅིག་གི་ཉམས་ལེན་གྱི་རིམ་པར་བསྒྲིགས་པ་བྱང་ཆུབ་
ལམ་གྱི་རིམ་པའི་གནད་མཐའ་དག་ཐུགས་སུ་ཆུད། དེའི་ནང་ནས་ཀྱང་། ཟབ་ཞི་
སྤྲོས་ བྲལ་ འོད་ གསལ་འདུས་མ་བྱས། །བདུད་ རྩི་ ལྟ་ བུའི་ཆོས་ཤིག་ ཁོ་བོས་
རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་
པར་ བྱ། །ཞེས་ གསུངས་ པ་ལྟར། ཤིན་ཏུ་རྟོགས་དཀའ་ཞིང་མ་རྟོགས་ན་མདོ་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔགས་གང་གི་སྐབས་སུ་ཡང་ལམ་གྱི་སྲོག་མི་རྙེད་པ་སྔོན་དུས་ཀྱི་བཤེས་གཉེན་
དམ་པ་རིག་གནས་རྒྱ་མཚོ་ལྟ་བུ་ལ་སྦྱངས་ཤིང༌། ཚེ་འདིའི་བུན་ལོང་བློས་བཏང་
སྟེ་དབེན་པའི་གནས་སུ་ཚེ་དང་སྒྲུབ་པ་སྙོམས་པར་མཛད་པ་དུ་མས་ཀྱང་ཤིན་ཏུ་
རྟོགས་དཀའ་བར་བྱུང་བ། ཤེར་ཕྱིན་གྱི་མདོ་སྡེ་རིན་པོ་ཆེའི་སྙིང་པོའི་དོན་སྣང་
བས་ཡོད་མཐའ་སེལ་ཞིང་སྟོང་པས་མེད་མཐའ་སེལ་བ། རྟེན་འབྱུང་སྟོང་པའི་
དོན་དང་ སྟོང་པ་རྟེན་འབྱུང་གི་དོན་དུ་འཆར་བ། རྒྱལ་བ་སྲས་དང་བཅས་པ་
ཐམས་ཅད་ཀྱིས་ཀུན་ནས་བསྔགས་པའི་གནས་ཟབ་མོ་དབུ་མའི་ལྟ་བ་ཕུ་ཐགས་
ཆོད་པ་ཐུགས་ལ་འཁྲུངས་པས་ཐུགས་རབ་ཏུ་ཚིམས་ཤིང༌། བླ་མའི་ཡོན་ཏན་དང་
བཀའ་དྲིན་དྲན་པའི་དད་པ་དང་གུས་པ། ཉམ་ཆུང་རྨོངས་པའི་འགྲོ་ལ་བརྩེ་བ།
སྟོན་པ་ཐུགས་རྗེ་ཅན་དེ་ལ་ཤེས་ནས་དད་པ་འཕེལ་བ། ཤིང་རྟ་ཆེན་པོ་སྤྱི་དང༌།
ཁྱད་པར་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བཀའ་དྲིན་དྲན་ཏེ་གུས་པས་གསོལ་
བ་འདེབས་པ་སོགས་ཉམས་རྟོགས་ཀྱི་ཡོན་ཏན་མཐའ་ཡས་པ་ཞིག་ཐུགས་ལ་
སྤུངས་པ་བཞིན་དུ་འཁྲུངས་པར་གྱུར་ཏོ། །དོན་འདི་ལ་དགོངས་ནས་ཞབས་དྲུང་
ལྷ་པ་སྤྲུལ་སྐུ་རིན་པོ་ཆེ་བློ་བཟང་འཕྲིན་ལས་ལ། སྐུ་མཐོང་བས་དད་པའི་སྤུ་ལོང་
གཡོས། །གསུང་ཐོས་པས་ལྟ་ངན་བྲག་རི་འཇོམས། །ཐུགས་བརྩེ་བས་འགྲོ་ཀུན་
བུ་ བཞིན་ གཟིགས། །སྐྱབས་ ཀུན་ འདུས་ བློ་ བཟང་ འཕྲིན་ ལས་ རྒྱལ། །ཞེས་
བསྟོད་པ་མཛད་དོ། །དེ་སྐབས་ལམ་རིམ་གྱི་བརྒྱུད་འདེབས་སུ་བཅུག་ཆོག་པའི་
གསོལ་འདེབས་ཤིག་ཀྱང་ཞབས་དྲུང་རིན་པོ་ཆེ་རང་ཉིད་ནས་མཛད་པ་ཞིག་
དགོས་ཚུལ་ཞུས་པར། བློ་བཟང་ཐུགས་རྗེའི་ཡེ་ཤེས་འོད་སྟོང་གིས། །གང་གི་བློ་
གྲོས་པདྨོ་ཁ་ཕྱེ་ནས། །སྐལ་ལྡན་འཕྲིན་ལས་སྦྲང་རྩིའི་དགའ་སྟོན་ཅན། །ཡོངས་
- 308 -



ལམ་རིམ་བླ་མ་བརྒྱུད་པའི་རྣམ་ཐར། །
འཛིན་དམ་པའི་ཞབས་ལ་གསོལ་བ་འདེབས། །ཞེས་པ་འདི་ཡང་ཞབས་དྲུང་རིན་
པོ་ཆེ་ཉིད་ཀྱིས་མཛད་ པ་ཡིན་ནོ། །དེ་ནས་ལམ་གྱི་རིམ་པའི་རྒྱབ་ཆོས་སམ་
ཁུངས་མཐར་ཐུག་པ་བརྒྱད་སྟོང་པའི་ལུང་ཡང་ལེགས་པར་ཞུས། གཞན་ཡང་
ཐོག་མའི་བློ་སྦྱོང་། སྤྱན་སྔ་བའི་ལམ་རིམ་གཞན་ཕན་སྙིང་པོ། བསླབ་པ་ཀུན་
ལས་བཏུས། སྤྱོད་འཇུག །བྱང་ ས། མདོ་སྡེ་རྒྱན། ཚོམས། སྐྱེས་རབས་སོ་བཞི་
པ། དབུ་མ་རྩ་བ་ཤེས་རབ། དཔེ་ཆོས་རིན་ཆེན་སྤུངས་པ་ལྕེ་སྒོམ་པས་སྡེབས་པ།
ཇོ་བོའི་ཆོས་ཆུང་བརྒྱ་རྩ། རྗེ་མི་ལའི་རྣམ་ཐར་མགུར་འབུམ། བློ་སྤྱོང་དཔལ་ཡེ་
མ། རྗེ་ཐམས་ཅད་མཁྱེན་པས་མཛད་པའི་ལམ་རིམ་ཆེ་བ། ལམ་རིམ་ཆུང་བ།
རྗེའི་གསུང་ཐོར་བུ། རྣམ་བཤད་དགོངས་པ་རབ་གསལ། སྔགས་རིམ་ཆེན་མོ།
རྗེ་ནམ་མཁའ་དཔལ་གྱིས་མཛད་པའི་བློ་སྦྱོང་དོན་བདུན་མའི་རྣམ་བཤད་ཉི་མའི་
འོད་ཟེར། རྗེ་བློ་བཟང་འཕྲིན་ལས་རང་ཉིད་ཀྱིས་མཛད་པའི་རྟེན་འབྲེལ་གྱི་ཆོས་
སྐོར། དེས་མཛད་པའི་ལམ་རིམ་གྱི་ཁྲིད་གཞན་ཕན་སྙིང་པོ། རྒྱལ་དབང་ཐམས་
ཅད་མཁྱེན་པས་མཛད་པའི་ལམ་གཙོའི་འགྲེལ་པ་དང་མཆན་བུ་གཉིས་སོགས་
ཀྱི་ལུང་དང་། མགོན་ཆེན་བཅུ་གསུམ་གྱི་རྗེས་གནང་སོགས་ཆོས་བཀའ་དཔག་ཏུ་
མེད་ པ་ གསན་ནོ། །དེ་ནས་ བཀའ་ གདམས་ གོང་ མའི་ལྐོག་ཆོས་བདག་ པས་
གཞན་གཅེས་པའི་བྱང་ཆུབ་ཀྱི་སེམས་སྦྱོང་བའི་མན་ངག་བློ་སྦྱོང་དོན་བདུན་མའི་
སྐོར་རྣམས་གསན་པར་བཞེད་ནས་ནུ་མ་ཆོས་ལུང་དུ་ཕེབས་ནས་གྲུབ་པའི་དབང་
ཕྱུག་ཆོས་རྒྱ་མཚོ་བ་ལ་བློ་སྦྱོང་དོན་བདུན་མའི་ཁྲིད་རྒྱལ་སྲས་དངུལ་ཆུ་ཆོས་རྫོང་
པའི་ཡིག་ཆའི་སྟེང་ནས་ལེགས་བར་གསན། གཞན་ཡང་བླ་མ་འདིའི་དྲུང་དུ་ཆོས་
མང་དུ་གསན་ཏོ། །དེ་ནས་རི་ཁྲོད་འཛིན་པའི་བཤེས་གཉེན་དམ་པ་བློ་བཟང་ཚེ་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབང་གི་ཞབས་དྲུང་དུ་རྒྱལ་བ་དབེན་ས་པའི་བཀའ་འབུམ་སོགས་ཆོས་མང་དུ་
གསན་དེ་ནས་འདུལ་འཛིན་སྟོབས་ལྡན་རྒྱ་མཚོའི་དྲུང་དུ་བློ་སྦྱོང་ལེགས་བཤད་
ཀུན་འདུས་སོགས་ཆོས་མང་དུ་གསན། དེ་ནས་རྡོ་རྗེ་འཛིན་པ་བློ་བཟང་ རིག་
གྲོལ་གྱི་ཞབས་དྲུང་དུ་བཅུ་གཅིག་ཞལ་གྱི་དབང་ཆེན་སོགས་ཆོས་མང་དུ་གསན།
དེ་ནས་བླ་མ་ཉིད་དགུང་ལོ་ཉི་ཤུ་རྩ་དགུ་ལ་བབ་པ་ན་དབེན་གནས་བྱང་ཆེན་དུ་
དྲིན་ཅན་རྩ་བའི་བླ་མ་ཞབས་དྲུང་རིན་པོ་ཆེའི་སྐུ་མདུན་དུ་ཕེབས་ཏེ། སྨྱུང་བར་
གནས་པའི་སྡོམ་པའི་བཀའ་དྲིན་ཞུས་ཏེ་ས་ཕོ་སྟག་གི་ལོ་ཆོ་འཕྲུལ་ཟླ་བའི་ཚེས་
བདུན་ལ་སྦྱོར་བ་དང་། བརྒྱད་ལ་དངོས་བཞིའི་གསོ་སྦྱོང་གི་སྡོམ་པ་བཞེས་པ་
མཛད་ཅིང་། སྨྱུང་གནས་ཀྱི་ཆོ་ག་ཕྱག་ལེན་སོགས་མཐའ་དག་ཞིབ་པར་གསན་
ནས། ཕྱིས་སྐུ་ན་མཐོན་པོར་གྱུར་པ་ན་ཡང་སྨྱུང་གནས་ལ་ཐུགས་བརྩོན་ཆེར་
མཛད་ཀྱིན་ཡོད་པ་ནི། སྤྱིར་བསག་སྦྱངས་ལ་ཤིན་ཏུ་གལ་ཆེ་བ་ཡིན་པ་དང་།
ལྷག་པར་ཞབས་དྲུང་རིན་པོ་ཆེ་ནས་ཐོབ་པས་བྱིན་རླབས་ཀྱི་ཚན་ཀ་ཆེ་བ་ལ་
དགོངས་པ་ཡིན་ནམ་སྙམ་མོ། །དེ་ནས་སྔར་ལྟར་གཞུང་ལུགས་རྣམས་ལ་སྦྱོང་
བའི་མུ་ནས་ནང་དུ་ཉམས་ལེན་ལ་གཞོལ་བར་མཛད་ཅིང་། ལྷག་པར་བདག་
འཛིན་འདུལ་བའི་མན་ངག་ཤིན་ཏུ་ཟབ་པ་མ་ཅིག་གི་གཅོད་སྐོར་ལ་ཐུགས་
བཞེད་ཆེ་བར་གྱུར་ཏེ། རྗེ་ཞལ་སྔ་ནས་བློ་བཟང་རིག་གྲོལ་ལ་ནམ་མཁའ་སྒོ་
འབྱེད་ཀྱི་དབང་དང་གཅོད་ཀྱི་གདམས་པ་གསན་ཞིང་། བྱ་བཏང་འཕྲིན་ལས་
ཆོས་འཕེལ་ལ་ཡང་ནམ་མཁའ་སྒོ་འབྱེད་ཀྱི་དབང་དང་། གཅོད་ཀྱི་དམིགས་སྐོར་
རྣམས་མཐར་ཕྱིན་པར་གསན་ནས་མངོན་ཆུང་གི་སྒོ་ནས་ཐུགས་ཉམས་སུ་བཞེས།
བྱང་ཆུབ་ལམ་གྱི་རིམ་པ་དང་གཅོད་གཉིས་ཟུང་དུ་སྦྲེལ་ནས་ཉམས་ལེན་ལ་ཤིན་
- 310 -



ལམ་རིམ་བླ་མ་བརྒྱུད་པའི་རྣམ་ཐར།
ཏུ་འགྲུས་པར་མཛད་པས་གཅོད་ཀྱི་ལྷོངས་མང་དུ་བྱུང་ཞིང་། ལྷག་པར་དགོང་
གཅིག་སྲོད་ཀྱི་ཆ་ལ་གཅོད་ཀྱི་དམིགས་སྐོར་ལ་གནད་དུ་བསྣུན་པའི་ཚེ་གློ་བུར་དུ་
འབྲུག་སྒྲ་དྲག་པོ་བསྒྲོགས་ཤིང་ཐོག་ཉེ་སྐོར་དུ་བབས་པས་མི་དང་བོང་བུ་མང་པོ་
བརྒྱལ་བ་དང་། ལྷག་པར་གྲང་མོ་ཆེ་པའི་གྲྭ་པ་གཅིག་ཐོག་གཟེར་གྱིས་གཤེགས་
པ་བྱུང་ཡང་ཉིད་ལ་ནི་གནོད་པ་གང་ཡང་མ་བྱུང་ཞེས་བླ་མ་ཉིད་ཀྱི་ཞལ་ལས་
དངོས་སུ་ཐོས་སོ། །དེ་ནས་མེ་ཕོ་ཁྱིའི་ལོ་ཟླ་བ་བདུན་པའི་ཚེས་བཅུ་གསུམ་གྱི་
ཉིན་གཟིམ་ཆུང་ཡིད་དགའ་ཆོས་འཛིན་དུ་ལྷར་བཅས་འགྲོ་བའི་བླ་མ་དོན་གྱི་
སླད་དུ་མཚན་ནས་སྨོས་ཏེ་མཁན་པོ་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་
བཟང་པོས་མཁན་སློབ་སྦྲགས་མ་དང་། ཁ་སྐོང་བའི་དགེ་འདུན་གྲངས་ཚང་བ་
དང་བཅས་པའི་དབུས་སུ་བསྙེན་པར་རྫོགས་པ་དགེ་སློང་གི་སྡོམ་པ་ལེགས་པར་
བཞེས་སོ། །བསྙེན་རྫོགས་བཞེས་ནས་དགེ་སློང་གི་བཅས་མཚམས་ཐམས་ཅད་
ཕྲ་ ཞིང་ ཞིབ་ པར་ བསྲུང་བར་མཛད་དེ། ལྟུང་བ་སྡེ་ལྔ་ སོ་ སོའི་ སྲུང་མཚམས་
ལེགས་ པར་ཟིན་པར་མཛད། འཚོ་བའི་ཡོ་བྱད་དང་མཁོ་བའི་ཡོ་བྱད་འཆང་
ལུགས། བྱིན་ལེགས་ བྱ་ཚུལ། ནུབ་ལྷག་གཅོད་པ། རུང་ཆུ་ འདེབས་ པ་ སོགས་
འདུལ་བའི་བཅས་མཚམས་ ཕྲ་མོ་ཞིག་ཡན་ཆད་ཐམས་ཅད་ ཕྱག་ལེན་ལ་ཅི་
ཐེབས་མཛད་ཅིང་། ཅུང་ཟད་འདས་ན་ཡང་དེ་མ་ཐག་ཕྱིར་བཅོས་པའི་ཐབས་ལ་
བརྩོན་པར་མཛད་དོ། །དེ་ལྟར་གཞུང་ལུགས་ཆེན་མོ་རྣམས་ལ་སྦྱངས་ཤིང་བྱང་
ཆུབ་ལམ་གྱི་རིམ་པའི་ཉམས་ལེན་ལ་བརྩོན་པར་མཛད་པས། ལམ་ཐུན་མོང་
བའི་སྟེང་དུ་གསང་སྔགས་ཀྱི་ལམ་གྱི་བསྣོན་པ་བཏབ་ནས་ཚེ་གཅིག་ཉིད་ལ་
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་བསྒྲུབ་དགོས་པར་
311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཟིགས་ནས་གསང་སྔགས་ལ་འཇུག་འདོད་ཤུགས་དྲག་པོ་ཐུགས་ལ་འཁྲུངས་པ་
ན། གསང་སྔགས་ཀྱི་ལམ་གྱི་རྩ་བ་དང་འཇུག་སྒོ་ནི་དབང་དང་དམ་ཚིག་ཡིན་
པར་གཟིགས་ནས་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་ཀྱི་ཞབས་དྲུང་
དུ་དཔལ་གསང་བ་འདུས་པའི་དབང་བཞི་ཡོངས་སུ་རྫོགས་པ། འཁོར་ལོ་སྡོམ་
པའི་དབང་བཞི་ཡོངས་སུ་རྫོགས་པ། །རྡོ་རྗེ་འཇིགས་བྱེད་ཀྱི་དབང་བཞི་ཡོངས་
སུ་ རྫོགས་ པ། མི་འཁྲུགས་ པའི་ དབང་ ཆེན། ཚེ་ དཔག་ མེད་ ལྷ་ དགུའི་ དབང་
རྣམས་གསན་ཞིང་། གཞན་ ཡང་ རྒྱུད་ སྡེ་བཞིའི་ ལྷ་ མང་ པོའི་ རྗེས་ གནང་དང་
བཟླས་ལུང༌། སྒྲུབ་ཐབས་མང་པོའི་ལུང་བཅས་ཆོས་བཀའ་མཐའ་ཡས་པ་གསན་
པས་ཞབས་དྲུང་རིན་པོ་ཆེ་དང་། རྗེ་འདི་གཉིས་ནི་རྩ་བའི་བླ་མ་བཀའ་དྲིན་ཟླ་
མེད་དུ་འཛིན་པར་མཛད་དོ། །དེ་ནས་རྗེ་ཞལ་སྔ་ནས་བློ་བཟང་རིག་གྲོལ་ལ་བདེ་
མཆོག་གི་དབང་ཆེན། འཇིགས་བྱེད་ཀྱི་སྔགས་བཏུ། འཇམ་དབྱངས་ནག་པོའི་
རྗེས་གནང་། གདུགས་དཀར་གྱི་དབང་། ཆོས་རྒྱལ་ཕྱི་ནང་གསང་གསུམ་གྱི་རྗེས་
གནང་སོགས་དབང་དང་རྗེས་གནང་མང་དུ་གསན། ལྷག་པར་གསང་སྔགས་ཀྱི་
ལམ་ རིམ་ པ་གཉིས་ཀྱི་དམར་ཁྲིད་གནང་ དགོས་ ཚུལ་ གསོལ་བ་བཏབ་པས་
དགྱེས་བཞིན་དུ་ཡི་དམ་རྡོ་ རྗེ་འཇིགས་བྱེད་ཀྱི་བསྐྱེད་རྫོགས་གཉིས་ཀའི་ཟབ་
ཁྲིད་རྒྱལ་བ་དབེན་ས་པ་ནས་བརྒྱུད་པའི་འཕོ་བ་ཤིན་ཏུ་ཟབ་པའི་ཁྲིད། ལམ་གྱི་
ལུས་རྫོགས་པའི་བླ་མའི་རྣལ་འབྱོར་གྱི་ཟབ་ཁྲིད་རྣམས་ལེགས་པར་གསན་ཞིང་
དམིགས་སྐོར་གྱི་གནད། ཐམས་ཅད་ལ་ཤིན་ཏུ་ཞིབ་པར་དཔྱད་ནས་གཅིག་པུར་
སྒྲུབ་པ་མཛད་པའི་ཚེ་གཞན་ལ་འདྲི་མི་དགོས་པའི་གདེང་ཐོབ་པར་མཛད་དོ། །
དེ་ནས་རྡོ་རྗེ་འཛིན་པ་ལྷུན་གྲུབ་རྒྱ་མཚོའི་ཞབས་དྲུང་དུ། འཇིགས་བྱེད་ཀྱི་དབང་
- 312 -



ལམ་རིམ་བླ་མ་བརྒྱུད་པའི་རྣམ་ཐར།
ཆེན། འཇམ་ དབྱངས་བཞད་པས་མཛད་ པའི་ འཇིགས་ བྱེད་ ཀྱི་བསྐྱེད་ རྫོགས་
གཉིས་ ཀྱི་ ལུང་། དབྱངས་ཅན་མའི་ སྒྲུབ་ ཐབས། བདེ་མཆོག་དྲིལ་བུ་ ལྷ་ ལྔའི་
དབང་ཆེན། འོད་དཔག་མེད་ལ་བརྟེན་པའི་ཚེ་སྒྲུབ་སོགས་ཆོས་བཀའ་མཐའ་
ཡས་པ་གསན་ཏོ། །དེ་ནས་བཤེས་གཉེན་དམ་པ་བློ་བཟང་ཚེ་དབང་གི་ཞབས་
དྲུང་ དུ་ བདེ་མཆོག་བདེ་ཆེན་གསལ་བ། གསང་ འདུས་ ཡིག་ ཆུང་ ཉེར་ གཅིག་
མཁས་གྲུབ་རིན་པོ་ཆེའི་བཀའ་འབུམ་ཐོར་བུ། བསྐྱེད་རིམ་དངོས་གྲུབ་རྒྱ་མཚོ།
བདེ་ཆེན་རོལ་མཚོ། མགོན་པོའི་བེའུ་ཡོངས་རྫོགས། སྐྱིད་ཤོད་བཀའ་ འབུམ་
གྲས་ནས་རྗེས་གནང་གི་སྐོར་ཁ་ཤས། སངས་རྒྱས་བཀའ་འབུམ། རྗེ་གོང་མའི་
གསུང་འབུམ་བཀའ་རྒྱ་མའི་སྐོར། ཆོས་སྐྱོང་ཡོངས་རྫོགས་ཀྱི་བསྐང་གསོའི་སྐོར།
མདོ་ཕྲན་ ཁ་ ཤས་ བཅས་ ཀྱི་ ལུང་། འཇིགས་ བྱེད་ ཀྱི་ བསྐྱེད་ རྫོགས་ ཀྱི་སྐོར།
གཅོད་གཞུང་གི་ཁྲིད། ལམ་རིམ་གྱི་ཁྲིད་དང་ལུང་། བླ་མ་མཆོད་པའི་ཁྲིད། ཕྱག་
ཆེན་ གྱི་ ཁྲིད། སྤྱོད་འཇུག་དར་ཊིཀ་ གི་ ལུང་། སྟོང་ མཐུན་བསྐལ་ བཟང་ མིག་
འབྱེད་ཀྱི་ལུང་། པོ་ཏོ་བའི་ཚིག་ལབ་རིང་མོའི་ལུང་། བཅུད་ལེན་གྱི་སྐོར་རྣམ་
གྲངས་མང་པོ་དང༌། སྒྲུབ་ཐབས་ལས་ཚོགས་ཀྱི་སྐོར་མང་པོའི་ལུང་དང་ལག་
ཁྲིད་བཅས་ཆོས་བཀའ་མཐའ་ཡས་པ་གསན་ཏོ། །ཡང་སྒྲུབ་དབང་ཆོས་རྒྱ་མཚོའི་
ཞབས་དྲུང་དུ་བཀའ་གདམས་བེའུ་བུམ་སྔོན་པོའི་ལུང་། ཕྱག་ཆེན་གྱི་ཁྲིད། བློ་
སྦྱོང་ལམ་རིམ་གྱི་སྐོར་སོགས་ཆོས་བཀའ་མཐའ་ཡས་པ་གསན། དེ་ནས་འདུལ་
འཛིན་དཀོན་མཆོག་གི་ཞབས་དྲུང་དུ་ཕྱག་ཆེན་གྱི་ཁྲིད། ནཱ་རོ་ཆོས་དྲུག་གི་ཁྲིད།
བློ་སྦྱོང་གི་དམར་ཁྲིད་སོགས་ཆོས་བཀའ་མང་དུ་གསན། དེ་ནས་དབེན་ས་ཆོས་
ཀྱི་ཕོ་བྲང་དུ་རབ་འབྱམས་སྨྲ་བ་རྗེ་དྲུང་ལགས་ཀྱི་ཞབས་དྲུང་དུ་ཕེབས་ནས་ཆོས་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབྲེལ་ཞིག་མཛད། བྱ་བཏང་འཕྲིན་ལས་ཆོས་འཕེལ་གྱི་ཞབས་དྲུང་དུ་ཕེབས་
ནས་ རྒྱལ་ སྲས་ བཀའ་ འབུམ། བཀའ་གདམས་ཐོར་བུ། གཞི་ གསུམ་ ཆོ་ ག །
དཔལ་གསང་བ་འདུས་པའི་རྩ་རྒྱུད་ཡོངས་རྫོགས། དཔལ་གསང་བ་འདུས་པའི་
ཆོ་ག་ཆ་ལག་དང་བཅས་པ་ཚང་མ། མདོ་མང་གི་ནང་ནས་ལུང་རྒྱུན་མ་བཞུགས་
པ་ཁ་ཤས་མ་གཏོགས་ཡོངས་རྫོགས་ཀྱི་ལུང་སོགས་མདོ་སྔགས་ཀྱི་ལུང་མཐའ་
ཡས་པ་གསན་ཞིང་། དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་སྔོན་འགྲོའི་མན་ངག་
ཞལ་ཤེས་དང་བཅས་པ། གཅོད་གཞུང་ཐར་འདོད་དེད་དཔོན་མའི་ཟབ་ཁྲིད་མན་
ངག་ཞལ་ཤེས་དང་བཅས་པ་ལེགས་པར་གསན་པས་བླ་མ་འདི་བཀའ་དྲིན་ཆེ་བ་
ཞིག་ཏུ་མཛད་དོ། །དེ་ལྟར་བླ་མ་བདག་ཉིད་ཆེན་པོ་འདི་ཐོས་པ་རྒྱ་མཚོའི་གཏེར་
དུ་གྱུར་ནས་དོན་གཉེར་ཅན་གྱི་བློ་གསལ་བ་མང་པོ་ལའང་རྩི་ཤག་གཏོང་བ་དང་
རིགས་ལམ་སློབ་པ་སོགས་ཀྱང་མཛད་དགོས་པ་བྱུང་ཞིང་། དེ་དག་གི་ཚེ་ཐུགས་
བསམ་ལ་འདི་ལྟ་བུ་དག་འཁྲུངས་པར་གྱུར་ཏེ། མདོ་རྒྱུད་བསྟན་བཅོས་ཐམས་
ཅད་ནས་དབེན་པར་སྒྲུབ་པ་སྙིང་པོར་བྱེད་པ་ལ་རྒྱ་ཆེར་བསྔགས་ཤིང་། སྔོན་
བྱོན་དམ་པ་ཐམས་ཅད་ཀྱིས་ཀྱང་ཚེ་འདི་བློས་བཏང་དབེན་པའི་གནས་རྣམས་སུ་
སྒྲུབ་པ་མཛད་པ་ཤ་སྟག་ཡིན་པས། བདག་ཀྱང་ཐོས་པའི་དོན་རྣམས་ལ་དབེན་
པའི་གནས་རྣམས་སུ་སྒྲུབ་པ་སྙིང་པོར་བྱེད་པ་ཞིག་མ་བྱུང་ན་ཐོས་པ་ཙམ་གྱིས་
ཉོན་མོངས་འཇོམས་མི་ནུས་ཤིང་། གོང་མའི་ཡོན་ཏན་ཁྱད་པར་ཅན་རྣམས་མི་
ཐོབ་པས་དལ་འབྱོར་གྱི་རྟེན་བཟང་པོ་འདི་འདྲ་ཐོབ་ནས་སྙིང་པོ་མ་ལོན་པར་ཤི་
ན་ནི་དབུལ་པོས་ཡིད་བཞིན་གྱི་ནོར་བུ་རྙེད་པ་དོན་མ་གྲུབ་པར་སྟོར་བ་དང་ཁྱད་
མེད་པས་ཤིན་ཏུ་ཕངས་སོ་སྙམ་དུ་ངེས་འབྱུང་དྲག་པོས་བསྐུལ་ནས་ཚེ་འདི་བློས་
-314 -



ལམ་རིམ་བླ་མ་བརྒྱུད་པའི་རྣམ་ཐར།
བཏང་སྟེ་དབེན་པའི་གནས་སུ་ཚེ་དང་སྒྲུབ་པ་མཉམ་པ་ཞིག་བྱེད་པའི་ཐུགས་
འདུན་ནར་མར་ཡོད་པའི་ཐོག །དེ་སྐབས་ཐོས་བསམ་གླིང་ཞལ་སྔ་ནས་དམ་ཆོས་
རྒྱལ་མཚན་ཟུར་བཞུགས་མཛད་ནས། རྗེ་ ཞལ་སྔ་ནས་དཔལ་ལྡན་ཡེ་ཤེས་ཁྲི་
ཐོག་ན་ཕེབས་ཡོད་པ་དེས་ཐུགས་གཙིགས་ཤིན་ཏུ་ཆེ་བས་སྤྱན་གྱི་འབྲས་བུ་ལྟར་
བསྐྱངས་ཤིང༌། ལྷག་པར་བླ་མ་འདི་ལུགས་གཉིས་ཀ་ལ་མཁྱེན་པ་ཆེ་ཞིང་ཐུགས་
ཀྱི་གཏིང་དཔགས་པར་དཀའ་བ་ཞིག་ཡོད་པའི་སྟབས་ཀྱིས། རྗེ་ཞལ་སྔ་ནས་
ཀྱིས་ལུགས་གཉིས་ཀྱི་བྱ་བྱེད་གང་ལའང་ཡང་ཡང་བོད་པར་མཛད་པས་ཐུགས་
དམ་ལ་གནོད་པར་གྱུར་ནས་ཐུགས་ཤིན་ཏུ་སུན་པར་བྱུང་ཞིང་། དེའི་ཁར་མི་
ཆོས་ཀྱི་སྐུ་མཆེད་དང་སྐུ་ཚ་རྣམས་ཀྱང་ཡང་ཡང་ཤིང་འཚོང་ལ་ཡོང་པས་ཐུགས་
གཏིང་ནས་སུན་ཏེ། ཀྱེ་མ་བདག་རབ་ཏུ་བྱུང་ནས་ཁྱིམ་པ་དང་བསྲེ་བསླད་འདི་
ལྟར་ཆེ་བ་ནི་ཤིན་ཏུ་མ་ལེགས་པས། ད་ནི་ངེས་པར་ཡུལ་ཐག་རིང་ཞིག་ཏུ་འགྲོ་
བར་བྱའོ་སྙམ་དུ་དགོངས་ནས་དབུས་ཕྱོགས་སུ་འབྱོན་པའི་ཟླ་གྲོགས་བཙལ་
ཞིང་། ཉིད་ ཀྱི་ཞབས་ ཕྱི་དྲུང་ རམ་ པ་ བློ་བཟང་ རབ་བརྟན་ ལ་ ཡོ་བྱད་རྣམས་
འབོགས་པ་དང་འདི་ལྟར་གྱིས་ཞལ་ཏ་ཡང་གནང་། སོག་བཙུན་དགེ་ཕྲུག་མང་དུ་
ཡོད་པ་རྣམས་ལ་ཡང་སོ་སོར་ཞལ་ཏ་གནང་ནས་རྗེ་ཞལ་སྔ་ནས་དཔལ་ལྡན་ཡེ་
ཤེས་ལ་དགོངས་པ་ནན་གྱིས་ཞུས་ཏེ་ཚེ་འདི་སྣང་གི་གཉེན་ཉེ་གྲོགས་གྲྭ་སློབ་
མཆེད་གྲོགས་ནོར་ལོངས་སྤྱོད་རང་ཡུལ་གྲྭ་ས་དང་བཅས་པ་གང་ལ་ཡང་ཆགས་
ཞེན་མེད་པར་ ཟླ་གྲོགས་ཇོ་སྟན་པ་ཞིག་དང་བསྡེབས་ནས་དབུས་ཕྱོགས་ལ་
ཕེབས་སོ། །རིམ་གྱིས་བྱོན་པས་ཆོས་འཁོར་ལྷ་སར་ཕེབས་ཏེ་ཇོ་བོ་ཤཱཀྱ་མུ་ནེ་
དང་འཕགས་མཆོག་རང་བྱུང་ལྔ་ལྡན་སོགས་མཇལ་ནས་ཅི་འབྱོར་པའི་མཆོད་པ་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕུལ་ཏེ་སྨོན་ལམ་མང་དུ་འདེབས་པར་མཛད་ཅིང་ཇོ་བོ་རིན་པོ་ཆེའི་སྐུ་མདུན་དུ་
ཐུགས་བསྐྱེད་ཀྱང་མཛད་སྣང་ངོ༌། །དེ་མཐུན་ར་མོ་ཆེའི་ཇོ་བོར་ཡང་ཕྱག་དང་
སྐོར་བ་སྨོན་ལམ་སོགས་མང་དུ་མཛད། གནས་ཆེན་པོ་ཏ་ལར་ཕེབས་ནས་པད་
དཀར་འཛིན་པ་ངག་དབང་ཡེ་ཤེས་རྒྱ་མཚོ་ཞལ་མཇལ་ཞིང་། མཆོད་མཇལ་ཡང་
ཞིབ་ཏུ་མཛད། དེ་ནས་གྲུབ་པའི་གནས་མཆོག་ཕ་བོང་ཁར་ཕེབས་ནས་གནས་
འབྲེལ་མཛད་ཅིང་དེའི་བླ་མ་ལ་ཆོས་འབྲེལ་ཞིག་ཀྱང་ཞུ་བར་མཛད། དེ་ནས་
བཀྲ་ཤིས་ཆོས་གླིང་དུ་ཕེབས་ནས་གནས་འབྲེལ་དང་ཆོས་འབྲེལ་སོགས་མཛད།
དེ་ནས་ཕུར་བུ་ལྕོག་ཏུ་ཕེབས་ནས་རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོའི་
ཞལ་དཀྱིལ་མཇལ་ཞིང་བྱིན་རླབས་ཞུས། དམ་པའི་ཆོས་མང་དུ་གནང་དགོས་
པའི་གསོལ་བ་བཏབ་པའི་ཚེ། དགྱེས་བཞིན་ཞལ་གྱིས་བཞེས་ནས་གཅོད་སྟན་
ཐོག་གཅིག་མའི་ཟབ་ཁྲིད་དང་དཔའ་བོ་གཡུལ་འཇུག་མའི་ཁྲིད་གནང་བ་ལེགས་
པར་གསན། གཞན་ཡང་འཕོ་བའི་རྣམ་གྲངས་མང་པོ་དང་བཅུད་ལེན་གྱི་སྐོར།
བླ་མའི་རྣལ་འབྱོར་སོགས་ཆོས་མང་དུ་གསན། དེ་ནས་མཁར་རྡོར་ཕེབས་ནས་རྗེ་
བཟོད་པ་རྒྱ་མཚོ་མཇལ་ཞིང་ཆོས་འབྲེལ་ཡང་ཁ་ཤས་གསན། དེ་གར་ཟླ་བ་ལྷག་
ཙམ་བཞུགས་ནས་སྒྲུབ་པ་ལ་བརྩོན་པར་མཛད་ཅིང་། གཙོ་ཆེར་དེར་བཞུགས་
རིང་བཅུད་ལེན་སྦྱོང་བར་མཛོད་དོ། །དེ་ནས་རིམ་གྱིས་ཡེར་པ་དང་གསང་སྔགས་
མཁར་སོགས་ལམ་བར་གྱི་གནས་རྣམས་མཇལ་ཞིང་རི་བོ་དགེ་ལྡན་དུ་ཕེབས་
ནས་གསེར་གདུང་རིན་པོ་ཆེའི་སྐུ་མདུན་དུ་དངོས་བཤམས་ཡིད་སྤྲུལ་གྱི་མཆོད་
ཚོགས་ཕུལ་ཏེ་འདི་ཕྱིར་དགེ་བའི་སྨོན་ལམ་ཁོ་ཐག་ཆོད་པ་འདེབས་པར་མཛད་
ཅིང་ཞབས་སྐོར་ཡང་མང་དུ་གནང་། དེ་ནས་རིམ་གྱིས་བཀའ་གདམས་གོང་མའི་
- 316 -



ལམ་རིམ་བླ་མ་བརྒྱུད་པའི་རྣམ་ཐར།
གནས་ རྣམས་ མཇལ་ ཞིང་ རྭ་ སྒེང་ རྒྱལ་ བའི་ དབེན་ གནས་ སུ་ ཕེབས་ དངོས་
བཤམས་ཡིད་སྤྲུལ་གྱི་མཆོད་ཚོགས་ཕུལ་ནས་སྨོན་ལམ་འདེབས་པར་མཛད་ཅིང་
ཞབས་སྐོར་ཡང་མང་དུ་ གནང་། གནས་དེ་ བཀའ་ གདམས་གླེགས་བམ་ ལས་
འབྱུང་བ་ལྟར་ཤིན་ཏུ་བག་ཕེབས་ཤིང་ཉམས་དགའ་བ་དང་། ཇོ་བོ་ཡབ་སྲས་
ཀྱིས་བྱིན་གྱིས་བརླབས་པའི་གནས་ཡིན་པ་དང་། རྗེ་ཐམས་ཅད་མཁྱེན་པས་ཀྱང་
བྱིན་གྱིས་བརླབས་པའི་གནས་ཡིན་པས་གནས་དེར་སྒྲུབ་པ་མཛད་པ་ལ་ཐུགས་
སྤྲོ་བར་གྱུར་ནས་རྭ་སྒྲེང་ཡང་དགོན་གྱི་བྲག་སེང་གེའི་ཞོལ་ཞེས་བྱ་བ་སྔོན་རྗེ་
ཐམས་ཅད་མཁྱེན་པས་ཡུན་རིང་བཞུགས་ཤིང་ལམ་རིམ་ཆེན་མོ་རྩོམ་པ་སོགས་
མཛད་པའི་གནས་བྱིན་རླབས་ཅན་དེར་ཐུགས་ཕབ་ནས་གཅིག་པུ་གཉིས་སུ་མེད་
པར་སྒྲུབ་པ་ལ་བརྩོན་པར་བཞུགས་སོ། །དེའི་ཚེ་འཚོ་ཆས་ཤིན་ཏུ་བཀྲེན་པ་ཡོད་
ཀྱང་ནང་དུ་ཉམས་ལེན་ལ་བོགས་ཤིན་ཏུ་ཆེ་བ་བྱུང་སྟེ། དེ་ཡང་བླ་མ་ཉིད་ཀྱི་ཞལ་
ནས། དེ་སྐབས་ང་ལ་ཡོ་བྱད་གཞན་ཤིན་ཏུ་དཀོན་པ་ཡོད་ཀྱང་། སྐུ་ཞབས་རིན་
པོ་ཆེ་ནས་གསོལ་རས་སུ་གནང་བའི་བཟང་ཇ་ཅུང་ཟད་ཅིག་ཡོད་པར་ཇ་དང་ཚྭ་
གཉིས་མང་ཉུང་མཉམ་པར་བཏགས་ནས་སྒོལ་བ་ཕོར་པ་གང་རེ་དོ་རེ་འཐུང་གིན་
ཡོད་པ་ཡིན་ཏེ་ཤིན་ཏུ་ཞིམ་པ་རིག་པ་དྭངས་ཤིང་དགེ་སྦྱོར་ལ་ཡང་སྐྱེད་ཆེ་བར་
བྱུང་། དེ་ བླ་མའི་བྱིན་རླབས་ཤིག་གིས་ཡིན་པ་འདྲ་ཞེས་གསུངས་སོ། །དེ་ནས་
གནས་དེར་ཡུན་རིང་སོང་བ་ན་བཞུགས་ལུགས་དང་མཛད་པ་བཟང་པོ་གཞན་
དང་མ་འདྲ་བའི་སྟབས་ཀྱིས་ཡང་དགོན་རི་ཁྲོད་དུ་བཞུགས་པ་རྣམས་ཀྱིས་དད་
གུས་ཆེན་པོ་བྱས་ཤིང་། རིམ་གྱིས་རྭ་སྒྲེང་ཕྱོགས་ཀྱི་བྱང་འབྲོག་རྣམས་ཀྱིས་དད་
གུས་ཆེན་པོས་འཚོ་བའི་མཐུན་རྐྱེན་འབུལ་མི་ཡང་མང་དུ་བྱུང་བ་ན་ཐུགས་ལ་ད་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྱོགས་འདིར་ཡང་ཡུན་རིང་ན་འདོད་ཡོན་གྱི་དབང་དུ་འགྲོ་བ་འདུག་ཅིང་། དེ་
ལྟར་ན་རང་ཡུལ་གྲྭ་ས་དང་བཅས་པ་བློས་བཏང་ནས་གཞན་གྱི་ཡུལ་དུ་རྣམ་
གཡེང་འཕེལ་བ་ནི། མཁས་གྲུབ་རིན་པོ་ཆེས། རང་ཡུལ་ཉེ་དུ་ལོངས་སྤྱོད་ཀུན་
བོར་ནས། །རྩེ་གཅིག་དམ་ཆོས་སྒྲུབ་པར་དམ་བཅས་ཏེ། །གཞན་གྱི་ཡུལ་དུ་རྣམ་
གཡེང་ འདུ་ འཛི་ ཡིས། །དལ་ འབྱོར་ དོན་ མེད་ བྱེད་ པ་ སྨྱོན་ པ་ ཡིན། །ཞེས་
གསུངས་པ་ལྟར། ཤིན་ཏུ་མི་ལེགས་པས་ད་ནི་དབེན་གནས་གཞན་ཞིག་ཏུ་འགྲོ་
དགོས་སྙམ་དུ་དགོས་པ་ན། རྩྭ་རིར་འབྱོན་པར་བཞེད་ནས་ཟླ་གྲོགས་སྲད་པ་བློ་
བཟང་ནོར་བུ་དང་བསྡེབས་ནས་རྩྭ་རིའི་གནས་ལ་ཕེབས། རིམ་གྱིས་ཀོང་པོའི་
ཡུལ་ལ་བསོད་སྙོམས་མཛད་ཅིང་རྩྭ་རིར་བྱོན་ནས་གནས་མཇལ་དང་སྨོན་ལམ་
མཛད། དེའི་ཚེ་ཡུལ་དེའི་མི་རྣམས་མཐུན་བསྡེབས་ཀྱིས་གནས་མཇལ་དུ་ཡོང་
ནས་གནས་རྣམས་སུ་གླུ་གཞས་ཀྱི་མཆོད་པ་བྱེད་པའི་སྲོལ་ཡོད་འདུག་པ། དེ་
སྐབས་བླ་མ་ཉིད་གཅོད་ཀྱི་ཉམས་ལེན་ལ་ཤིན་ཏུ་འགྲུས་པར་མཛད་པའི་སྐབས་
ཡིན་པས་གནས་རྣམས་སུ་གཅོད་ཀྱི་ཉམས་ལེན་མཛད་ཅིང་ཉམས་དབྱངས་མང་
པོ་འཐེན་པར་མཛད་པའི་ཚེ། གསུང་ཚངས་པའི་དབྱངས་ལྟར་སྙན་ཞིང་གང་གི་རྣ་
བའི་ལམ་དུ་སོང་བ་ཐམས་ཅད་ཡིད་གཏིང་ནས་འགྱུར་བ་ཞིག་ཡོད་པའི་སྟོབས་
ཀྱིས། ཕྱོགས་དེའི་སྐྱེ་བོ་རྣམས་ཀྱིས་གསུང་གི་གདངས་ཐོས་པའི་མོད་ལ་གཙང་
པ་དགེ་སློང་གི་མགུར་མ་ཉན་དུ་འགྲོ་ཞེས་རང་རང་གི་གླུ་དང་གཞས་བྱེད་འཕྲོ་
བཏང་སྟེ་ བླ་མ་ཉིད་ ཀྱི་ཉེ་སྐོར་དུ་ཐམས་ཅད་འདུས་པ་ཡང་བྱུང་འདུག་གོ །
གནས་གཟིགས་ལ་འབྱོན་པའི་ལམ་འཕྲང་ཞིག་ཏུ་འབྲས་སྤུངས་ཀྱི་གྲྭ་པ་མཚན་
ཉིད་ལ་མཁས་པར་གྲགས་པ་འབྱོར་པ་ཅན་ཞིག་བྲག་འཕྲང་ཞིག་ལ་གཡང་དུ་
- 318 -



ལམ་རིམ་བླ་མ་བརྒྱུད་པའི་རྣམ་ཐར།
ལྷང་བར་ཕྱོགས་པ་ན། མི་འདི་དང་འདི་ལ་ངའི་ནོར་འདི་ཡོད་དོ་ཞེས་ནོར་ལ་
ཆགས་པའི་ཆོ་ངེ་ཆེན་པོ་འདོན་པ་ཞིག་གཟིགས་པས། སྤྱིར་འཁོར་བའི་ཆོས་གང་
ལའང་སྙིང་པོ་མེད་པ་དང་། ལྷག་པར་ཟང་ཟིང་གི་ནོར་ལ་ཆགས་པ་ནི་འདི་ལྟར་
ཕུང་བར་བྱེད་པའོ་སྙམ་དུ་ཐུགས་ལ་སྐྱོ་ཤས་ཤིན་ཏུ་ཆེ་བ་འཁྲུངས་ཤིང༌། དེས་
རྐྱེན་བྱས་ནས་འཁོར་བ་མཐའ་དག་ལ་ཞེན་པ་ལོག་པའི་ངེས་འབྱུང་དང༌། བྱང་
ཆུབ་ཀྱི་སེམས་སོགས་ཉམས་རྟོགས་རྣམས་ཆེས་ཆེར་འཕེལ་བར་གྱུར། དུས་ཕྱིས་
ཀྱང་དེ་སྐབས་གྲུ་པ་དེའི་ངང་ཚུལ་མཐོང་བ་དེ་ལས་སེམས་ལ་ཕན་པ་མ་བྱུང་ཞེས་
ཡང་ཡང་གསུང་ངོ༌། །རྩྭ་རིའི་གནས་གཟིགས་གྲུབ་ནས་རིམ་གྱིས་འོལ་ཁ་དང་
འཕྱོང་རྒྱས་ཕྱོགས་སུ་བྱོན་ནས། ཡབ་རྗེ་ཐམས་ཅད་མཁྱེན་པ་འཁོར་དག་པ་རྣམ་
བརྒྱད་དང་བཅས་པས་ཕྱོགས་དེར་ཞབས་ཀྱིས་བཅགས་ནས་སྒྲུབ་པ་མཛད་པ་
དང་། རྗེ་བླ་མས་རྗེ་བཙུན་འཇམ་དབྱངས་ལ་སོགས་པ་ལྷག་པའི་ལྷ་མང་པོའི་
ཞལ་གཟིགས་ཤིང་གསུང་གི་གནང་བ་ཐོབ་པ་དང༌། ཉམས་རྟོགས་ཁྱད་པར་ཅན་
འཁྲུངས་པའི་གནས་དེ་དང་དེ་དག་ཏུ་རིམ་གྱིས་ཕེབས་ཏེ་མཎྜལ་ཕུལ་ནས་སྨོན་
ལམ་མང་དུ་འདེབས་པར་མཛད། ལྷག་པར་རྫིང་ཕྱིའི་ཇོ་བོ་རིན་པོ་ཆེའི་སྐུ་མདུན་
དུ་སྨོན་ལམ་ཤུགས་དྲག་ཏུ་འདེབས་པར་མཛད། འདི་དག་གི་སྐབས་སུ་བྱང་ཆུབ་
ལམ་གྱི་རིམ་པ། ཟབ་ལམ་ཕྱག་རྒྱ་ཆེན་པོ། ཐབས་ཤེས་སྤྱོད་ ཀྱི་ཉམས་ལེན་
རྣམས་ལ་ཤིན་ཏུ་འགྲུས་པར་མཛད། ཕལ་ཆེར་ཟླ་གྲོགས་ཀྱང་མེད་པར་རྣལ་
འབྱོར་གྱི་དབང་ཕྱུག་མི་ལ་རས་པ་བཞིན་དུ་རྫ་ཁྲོད་དང་གངས་ཁྲོད་དང་ནགས་
ཁྲོད་སོགས་དབེན་གནས་བདག་མེད་རྣམས་སུ་གཅིག་པུར་བཞུགས་ནས་ཐུགས་
དམ་ལ་ཆིག་སྒྲིལ་དུ་གཞོལ་བར་མཛད། དེའི་ནང་ནས་ཀྱང་གཅོད་ཀྱི་ཉམས་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞེས་གཙོ་བོར་མཛད་པ་ནི་བླ་མ་ཉིད་ཀྱི་ཞལ་ནས། ད་གནས་དེ་དག་ཏུ་འགྲོ་
བའི་ཚེ་གང་དང་གང་དུ་སླེབ་པ་དེའི་ཚེ་ཉལ་ས་གང་བྱུང་དུ་བྱེད་ཅིང་དགོང་མོ་
གཅོད་ཡག་པོ་རེ་བཏང་ནས་ཉལ་སྡོད་ཀྱིན་ཡོད་ཅེས་གསུངས། དེ་ནི་མ་ཅིག་
ལབས་སྒྲོན་གྱི་ཞལ་ནས། ཉལ་བས་ཆོག་པའི་ཆོས་ཤིག་ཡོད་དེ། ཁྱེད་བུ་སློབ་
རྣམས་ཀྱིས་ཉལ་མི་ཤེས། དེས་ཀྱང་རྒན་མོ་ང་བློ་མ་བདེ། ཞེས་གསུངས་པ་ལྟར་
ཚིག་ནུས་པ་ཤིན་ཏུ་ཆེ་བ་ཡིན་པས། སྟོང་ཉིད་སྙིང་རྗེའི་སྙིང་པོ་ཅན་ལས་ཐུགས་
གཡོ་བ་མེད་པར་བཞུགས་ཀྱིན་ཡོད་པའི་བརྡ་ཙམ་ཞིག་བདག་ལ་ཐུགས་བརྩེ་
བས་གསུངས་པ་ཡིན་ནམ་སྙམ་མོ། འདི་སྐབས་སྔ་སོར་རྩྭ་རིར་འདྲིས་ཡོད་པའི་
འོལ་ཁ་བ་འཕགས་པ་ཆོས་བཟང་ཞེས་ བྱ་བས་སྐུ་ཚེ་རིལ་པོ་འོལ་ཁའི་སྒྲུབ་
གནས་ཤིག་ཏུ་བཞུགས་དགོས་ཞབས་ཏོག་འོ་མི་བརྒྱལ་བ་སྒྲུབ་ཅེས་ནན་གྱིས་
གསོལ་བ་བཏབ་ཀྱང་ཞལ་གྱིས་བཞེས་པ་མ་མཛད་དོ། །དེ་ནས་འཕྱོང་རྒྱས་སུ་
ཕེབས་ནས་གནས་མཇལ་ཞིབ་ཏུ་མཛད་ཅིང་སྨོན་ལམ་བཏབ། གནས་གང་བྱུང་
ངེས་མེད་དུ་བཞུགས་ནས་ཐུགས་དམ་ལས་གཡེལ་བ་མེད་པར་མཛད། དེ་དག་
གི་ཚེ་འཚོ་ཆས་ཧ་ཅང་བཀྲེན་པར་གྱུར་ཏེ་རྩམ་བསོད་མཛད་པ་ན། འཕྱོང་རྒྱས་རི་
བོ་བདེ་ཆེན་གྱི་གྲྭ་པ་དག་སྣང་ཆེ་ཆེ་འདྲས་བསླབ་བྱ་བྱས་པ་ལྟར་དགེ་བསྐོས་ལ་
གནང་བ་ཞུས་ནས་འདུ་ཁང་གི་སྒོ་ཁང་དུ་བཞུགས་ནས་ཚོགས་པ་ལ་རྩམ་བསོད་
མཛད་པའི་ཚེ། དེ་གའི་དགེ་འདུན་རྣམས་འབྱོར་པ་ཆེ་བ་དང་། དམ་པ་འདིའི་སྐུ་
མཐོང་བ་ཙམ་གྱི་ཐམས་ཅད་དང་བ་སྐྱེས་པ་བཅས་ཚོགས་པ་ཕལ་མོ་ཆེས་རང་
རང་གི་རྩམ་སྣོད་རྣམས་ཁ་ཕྱེ་ནས་དམ་པ་འདིའི་ན་བཟའི་སྟེང་དུ་བླུགས་པ་ན་
ཚོགས་པའི་ཕྱེད་ཙམ་མ་སོང་བར་རྩམ་ཁུར་ལོངས་པ་བྱུང་བས་སློང་འཕྲོ་བཤོལ་
- 320 -



ལམ་རིམ་བླ་མ་བརྒྱུད་པའི་རྣམ་ཐར།
ཏེ་གང་བྱུང་བ་རྣམས་ཁྱེར་ནས་དབེན་གནས་ཤིག་ཏུ་ཕེབས་ཏེ་རེ་ཞིག་མཐུན་རྐྱེན་
ཚང་བའི་ངོས་ནས་སྒྲུབ་པ་ལ་བརྩོན་པར་མཛད། དེ་ནས་རི་བོ་བདེ་ཆེན་ན་ཆོས་
རྗེ་ངག་དབང་དཔལ་འབྱོར་ཞེས་བྱ་བའི་བཤེས་གཉེན་དམ་པ་ཞིག་བཞུགས་ཡོད་
པ་དེའི་དྲུང་དུ་ཕེབས་ནས་མ་ཎི་བཀའ་འབུམ་ཡོངས་རྫོགས་ཀྱི་ལུང་དང་། ཐུགས་
རྗེ་ཆེན་པོའི་རྗེས་གནང་། ཆོས་རྒྱལ་སྲོང་བཙན་སྒམ་པོས་རྒྱལ་བ་བསོད་ནམས་
རྒྱ་མཚོ་ལ་དངོས་སུ་གནང་བའི་སྤྱན་རས་གཟིགས་ཀྱི་རྗེས་གནང༌། ཆག་ལོ་ཙཱ་བ་
ནས་བརྒྱུད་པའི་ཕག་དཀར་གྱི་རྗེས་གནང་། ཛམ་ནག་གི་རྗེས་གནང་། ཁྲོ་མོ་སྨེ་
བརྩེགས་ཀྱི་རྗེས་གནང་། གོང་ས་ལྔ་པ་ཆེན་པོའི་གསུང་མང་པོའི་ལུང་། ལྷོ་བྲག་
གྲུབ་ཆེན་གྱི་བཀའ་འབུམ་གྱི་ལུང་དང་། དེ་ནས་འབྱུང་བའི་དབང་རྗེས་གནང་ཁ་
ཤས་བཅས་གསན། དེ་ནས་རི་བོ་བདེ་ཆེན་པའི་གྲྭ་པ་ཕལ་མོ་ཆེས་དག་སྣང་ཆེན་
པོ་མཛད་ཅིང་དམ་པ་འདིའི་སྐུའི་དབྱིབས་གསུང་གི་གདངས་མཛད་སྤྱོད་རྣམས་
གཞན་དང་མི་འདྲ་བ་མཐོང་བའི་རྐྱེན་གྱིས་འདི་ནི་གང་ཟག་རང་དགའ་བ་ཞིག་
མིན་པ་འདུག་ཅེས་གླེང་ཞིང་གྲགས་ཆེ་བར་བྱུང་ནས། དེ་གའི་དབུ་མཛད་སོགས་
ཀྱིས་ནང་དུ་བོས་ནས་བདག་རྐྱེན་བཟང་པོ་མཛད་ཅིང་། ཁྱོད་རང་དགའ་བ་ཞིག་
མིན་པ་འདུག་ཡུལ་ཕྱོགས་གང་ནས་ཡིན། གྲྭ་ས་གང་དུ་བཞུགས། སློབ་གཉེར་ཅི་
འདྲ་བྱས་ཞེས་ཞིབ་ཏུ་དྲིས་པས། བླ་མ་ཉིད་ངེས་འབྱུང་ཤུགས་དྲག་པའི་སྟོབས་
ཀྱིས་རང་གི་ཡོན་ཏན་མི་བརྗོད་པར་མ་ཟད་གྲྭ་ས་འདི་ནས་ཡིན་པ་ཡང་གསལ་བ་
རང་མ་གསུངས་པར་བདག་གཙང་གི་གཞིས་དགོན་ཞིག་ནས་ཡོང་བའི་སྦྲང་
འཁྱམས་པ་ཞིག་ཡིན་ཞེས་གསུང་བར་མཛད། འགའ་ཞིག་གིས་ད་དུང་ཞིབ་ཏུ་
དྲིས་པ་ན་སྣར་ཐང་ལྟ་བུ་ནས་ཡིན་རྒྱུའི་ཁུལ་མཛད་ནས་སྤྲང་རྫུ་རང་མཛད་ཀྱང་།
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྱོགས་གང་ནས་བལྟས་ཀྱང་ཐ་མལ་པ་ཞིག་མིན་པར་འདུག་ཅེས་ཀུན་གྱིས་གླེང་།
དེ་ནས་རེ་ཞིག་ན་ཞབས་ལ་བསྙུང་གཞི་ཞིག་བྱུང་བ་དེ་ཇེ་ངན་ཇེ་ངན་ལ་སོང་སྟེ་
སྐུ་ལ་བསྙུང་གཞི་ཚབས་ཆེ་བར་བྱུང་བའི་ཚེ། རི་བོ་བདེ་ཆེན་ན་སྨན་པ་མཁས་པ་
ཞིག་འདུག་པ་དེ་ཕྱག་རྩ་སྟོན་པར་མཛད་པས་སྨན་པ་དེས་རིང་ཞིག་བརྟགས་
ནས་ལག་པ་ཐལ་མོ་སྦྱར་ཏེ། ཉིད་རང་དགའ་བ་ཞིག་མིན་པར་འདུག་པས་ང་ལ་
གསལ་བར་ཤོད་དགོས་ཞེས་ནན་གྱིས་ཞུས་ཀྱང་སྤྲང་འཁྱམས་པ་ཞིག་ཡིན་ཚུལ་
ལས་གསལ་བར་གསུང་མ་ཉན། དེ་ནས་སྨན་པ་དེས་ཉིད་སྤྲང་འཁྱམས་པ་རང་
ཞིག་མིན་པ་འདུག་གྲྭ་ས་ཆེན་པོ་ཞིག་གི་བླ་མའམ། སྤྱི་མིའམ་མཐོང་ཆེ་བ་ཞིག་
ངེས་པར་ཡིན་པར་འདུག །བསྙུན་གཞི་འདི་ཡང་གྲྭ་ས་དེ་གའི་ཆོས་སྲུང་འཕྲུལ་དུ་
འདུག་པས། ད་ཉིད་རང་ལོག་ཐེགས་ན་ལེགས་པ་འདུག་ཅེས་ཤིན་ཏུ་གསལ་
བར་ལུང་བསྟན་པ་ཞིག་བྱུང་འདུག་པས། སྨན་པ་དེ་ཡང་རང་དགའ་ཞིག་མིན་
ནམ་སྙམ་མོ། །སྨན་པ་དེས་དམ་པ་འདི་ཉིད་ལ་བྱང་ཆུབ་ཀྱི་སེམས་རྩ་ཡོད་པར་
ཤེས་ནས་ཆབ་རྟགས་བཞགས་ པའང་སྨན་ པ་དེས་འཐུངས་ཞེས་ཐོས་སོ། །དེ་
ནས་བླ་མ་ཉིད་ཀྱི་ཐུགས་ལ་ཡང་ནད་འདི་མི་ཡོང་ཙམ་ལ་རྨི་ལམ་དུ་དཔལ་ལྡན་
ལྷ་མོའི་འཚུབ་ཀྱི་རྣམ་པ་ཞིག་ཀྱང་བྱུང་། སྔ་སོར་རྗེ་ཞལ་སྔ་ནས་ཀྱི་དགོངས་པ་
གཏིང་ནས་ཁྲོལ་བ་རང་ཞིག་མེད་པ་དེ་གའི་རྐྱེན་གྱིས་སྨན་པས་ཟེར་བའང་ཡིན་
པ་སྲིད་སྙམ་དུ་དགོངས་ནས་གཙང་ཕྱོགས་ལ་འབྱོན་པའི་ཐུགས་བསམ་བཏང་བ་
ན་བསྙན་གཞི་དེ་ཡང་རིམ་གྱིས་དྭངས་པར་གྱུར། དེ་ནས་རིམ་གྱིས་བྱོན་ཏེ་གཙང་
དབུས་ཀྱི་མཚམས་ན་ཛ་མ་ཁ་རག་ཅེས་བྱ་བའི་གནས་ཆེན་ཞིག་ཡོད་པ་དེ་ལ་
ཕེབས་ཏེ། སྒྲུབ་གནས་རྣམས་མཇལ་བས་གནས་ལ་ཐུགས་སྤྲོ་བར་གྱུར་ཏེ་ཕུག་
- 322 -



ལམ་རིམ་བླ་མ་བརྒྱུད་པའི་རྣམ་ཐར། །
པ་ཞིག་ཏུ་བཞུགས་ནས་སྒྲུབ་པ་ལ་བརྩོན་པར་མཛད། དེའི་ཚེ་ཡུལ་ཕྱོགས་དེའི་
མི་རྣམས་སྔར་འདྲིས་ཤེས་གང་ཡང་མེད་པའི་སྟབས་ཀྱིས་འཚོ་བ་འབུལ་མི་མ་
བྱུང་ཞིང་གྲོང་དུ་བསོད་སྙོམས་ལ་ཡང་མ་ཕེབས་པས་འཚོ་ཆས་ཤིན་ཏུ་བཀྲེན་
པར་གྱུར་ཏེ། ཟས་རླུང་འཛིན་ཙམ་ལ་བརྟེན་པའི་དཀའ་ཐུབ་དྲག་པོའི་སྒོ་ནས་
སྒྲུབ་པ་ལ་ཤིན་ཏུ་བརྩོན་པར་མཛད་དོ། །འཚོ་ཆས་ཤིན་ཏུ་བཀྲེན་པའི་སྟོབས་
ཀྱིས་སྐུ་ལུས་ཉམས་ཤིང་སྐྱ་བོ་བསེང་བསེང་པོར་གྱུར་ཀྱང་ནང་དུ་ཉམས་ལེན་གྱི་
འཆར་སྒོ་ཆེས་ཆེར་འཕེལ་བས་ཐུགས་ལ་དགའ་བདེ་རྒྱས་པར་གྱུར་ཅིང་། སྔོན་
བྱོན་དམ་པ་རྣམས་ཀྱི་རྣམ་ཐར་ལྟར་དབེན་པའི་རི་སུལ་དུ་དཀའ་ཐུབ་ལ་གནས་
ཏེ་ལམ་ཆ་ཚང་ལ་སྒྲུབ་པ་སྙིང་པོར་བྱར་ཡོད་པ་འདི་འདྲ་ནི། རྒྱལ་བ་དབེན་ས་པ་
ཆེན་པོས། སྔོན་དུས་ཀྱི་མི་ལ་རས་པ་དང་། །ད་དུས་ཀྱི་བློ་བཟང་དོན་གྲུབ་ལ། །
འཕྲལ་ཆས་ཀྱི་ཟས་གོས་མ་གཏོགས་པ། །ནོར་དངོས་པོའི་འཛིན་པས་དགོས་པ་
མེད། །ཚེ་གཅིག་སངས་ རྒྱས་སྒྲུབ་པ་ལ། །དེ་འདྲ་བའི་སྤྱོད་ལ་ལེགས་གནས་
ནས། །ཆགས་སྡང་སྤངས་པའི་དབེན་གནས་སུ། །དལ་འབྱོར་ལ་སྙིང་པོ་ལེན་
པར་ཤོག །ཅེས་གསུངས་པ་ལྟར་དལ་བའི་རྟེན་ལ་སྙིང་པོ་ལོན་པ་ཡིན་པས་ཤིན་
ཏུ་སྐལ་བ་བཟང་སྙམ་དུ་ཐུགས་ལ་སྤྲོ་བ་འཕེལ་བར་གྱུར། དོན་འདི་ལ་བླ་མ་ཉིད་
ཀྱི་ཞལ་ནས། ང་ཁ་རག་ཏུ་སྡོད་རིང་དགུན་ཐོག་ཅིག་ལ་རྩམ་པ་ཐང་ཁུག་གང་
མིན་པ་སྟེར་མཁན་མ་བྱུང་། ཇ་ཤིན་ཏུ་སླ་བ་ཕོར་རེ་ཕོར་དོ་རེ་དང་ཕྱེ་རླུང་འཛིན་
ཙམ་རེ་ཟོས་ཤིང༌། ཇ་ལ་མར་འདེབས་རྒྱུ་མེད་ཤའི་ཚིལ་བུ་ཅུང་ཟད་རེ་བཏབ་
ནས་འཐུངས། འཚོ་བ་ཤིན་ཏུ་བཀྲེན་ཡང་ལུས་བདེ་ཞིང་དགེ་སྦྱོར་འཕེལ་བ་བྱུང་
ཞེས་ཞལ་ལས་དངོས་སུ་ཐོས་སོ། །དེ་ནས་དབེན་ས་པ་ཆེན་པོ་དང་རྗེ་བཙུན་བློ་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཟང་ཆོས་ཀྱི་རྒྱལ་མཚན་སོགས་ཀྱིས་སྒྲུབ་པ་མཛད་ཅིང་བྱིན་གྱིས་བརླབས་
པའི་གནས་ཆེན་བྲག་རྒྱ་རྡོ་རྗེའི་ཕོ་བྲང་དུ་ཕེབས་ནས་རྒྱལ་བ་གཡུང་གི་སྒྲུབ་ཕུག་
ཏུ་ལམ་ཐུན་མོང་བ་དང་། ཐུན་མོང་མིན་པ་གསང་སྔགས་བླ་ན་མེད་པའི་ལམ་
རིམ་པ་གཉིས་ལ་ཐུན་བཞིའི་རྣལ་འབྱོར་མཛད་ཅིང་བཞུགས་སོ། །འདི་དུས་
གསོལ་ཆས་རྣམས་ནི་རྗེ་ཞལ་སྔ་ནས་ཀྱིས་ཐོས་བསམ་གླིང་ནས་ཕུལ་ཞིང་། དགེ་
སློང་ཚུལ་ཁྲིམས་ཀྱིས་ཟླ་རེའི་གསོལ་ཆས་འབུལ་བ་སོགས་ཀྱི་ཞབས་ཕྱི་བགྱིས་
སོ། །དེ་ལྟར་ཐུགས་དམ་ཐུན་བཞིའི་རྣལ་འབྱོར་ལ་ཆུ་བོའི་རྒྱུན་བཞིན་དུ་འབད་
པས་ངེས་འབྱུང་། བྱང་ཆུབ་ཀྱི་སེམས། ཡང་དག་པའི་ལྟ་བ། ལམ་རིམ་པ་གཉིས་
ཀྱི་གནད་རྣམས་ལ་རྒྱལ་བ་དགྱེས་པའི་ཉམས་རྟོགས་རྨད་དུ་བྱུང་བ་མཐའ་ཡས་
པ་འཁྲུངས་སོ། །དེ་ཡང་བླ་མ་ཉིད་ཀྱི་གསུང་ཚད་མ་དཔང་པོར་གྱུར་པ་ལས་ཤེས་
ཏེ། དེའི་ ཚེ་ ཉམས་རྟོགས་གོང་འཕེལ་དུ་ གྱུར་ པའི་ ཉམས་མགུར་བསམ་ལས་
འདས་པ་ཡོད་ཚོད་འདུག་ཀྱང་ཐམས་ཅད་ཡི་གེར་འཁོད་པ་མ་བྱུང་ཞིང་། ཐུགས་
བརྩེ་བས་དགོངས་ཏེ་ཅུང་ཟད་ཅིག་ཡི་གེར་འགོད་པར་མཛད་པ་ནི་འདི་ལྟར། ན་
མོ་གུ་རུ་མཉྫ་གྷོ་ཥཱ་ཡ། དུས་གསུམ་གྱི་སངས་རྒྱས་དབེན་ས་པ། །གསུམ་ལྡན་གྱི་
བློ་བཟང་ཡེ་ཤེས་ཞབས། །གུས་ལྡན་གྱི་བུ་ལ་བརྩེར་དགོངས་ལ། །བྱིན་རླབས་
ཀྱི་ཆར་རྒྱུན་དབབ་ཏུ་གསོལ། །ལུས་སེམས་གཉིས་བདེ་བའི་ངང་ཉིད་ནས། །
ཕྱོགས་མེད་ཀྱི་རྒྱལ་ཁམས་མྱུལ་མྱུལ་བའི། །གུ་ཡངས་ཀྱི་སྤྲང་པོ་ཡིན་པ་ང་། །
ཉམས་དགའ་བའི་གླུ་དབྱངས་འདི་བཞིན་ལེན། །དལ་འབྱོར་ གྱི་མི་ལུས་ཐོབ་
ངོས་ནས། །སངས་རྒྱས་ལས་ལྷག་པའི་རྗེ་དང་མཇལ། །ཉམས་ལེན་ལ་འབད་
འབུང་བྱེད་བྱེད་པའི། །མི་ལུས་དོན་ལྡན་ངའི་སྐྱིད་པ། །སྐྱེ་ས་ཡི་ཕ་ཡུལ་བོར་ངོས་
- 324 -



ལམ་རིམ་བླ་མ་བརྒྱུད་པའི་རྣམ་ཐར། །
ནས། །ཉེ་ འབྲེལ་ ལ་ ཞེན་ཆགས་ མི་བྱེད་ པར། །རང་མགོ་ནི་ རང་ གིས་འདོན་
འདོན་པའི། །ཕོ་རྒོད་ཀྱི་རྣལ་འབྱོར་ངའི་སྐྱིད་པ། །གར་སྐྱིད་ལ་ཕ་ཡུལ་བྱས་ངེས་
ནས། །སུ་བྱམས་ལ་ཕ་མར་བལྟས་གྱུར་ཏེ། །ཕྱོགས་མེད་དུ་དག་སྣང་སྦྱོང་སྦྱོང་
བའི། །གུ་ཡངས་ཀྱི་སྤྲང་པོ་ངའི་སྐྱིད་པ། །བདག་འཛིན་གྱི་དགོན་པ་བོར་ངོས་
ནས། །མི་ངན་ལ་ངོ་སྲུང་མི་བྱེད་པར། །རང་དབང་ནི་རང་གིས་བཟུང་བཟུང་
བའི། །དཔོན་མེད་དང་གཡོག་མེད་ངའི་སྐྱིད་པ། །ཡོ་བྱད་ཀྱི་སོག་རུན་བོར་ངོས་
ནས། །འགྲོ་དུས་སུ་འཁུར་པོ་མི་འཁུར་བར། །སྒོ་རྩམ་ལ་ཟད་ལེན་བྱེད་བྱེད་
པའི། །སྤྲང་ པོ་ ཡི་ ཁྱུ་ རྒྱན་ པའི་ སྐྱིད་ པ། །མདོ་རྒྱུད་ ལ་ ཐོས་ བསམ་ བྱས་ ངོས་
ནས། །ཕན་མེད་ཀྱི་ཁ་བཤད་མི་བྱེད་པར། །ཉམས་ལེན་ལ་མཐིལ་ཐོན་བྱེད་བྱེད་
པའི། །ཕོ་གྲུང་གི་རྣལ་འབྱོར་ངའི་སྐྱིད་པ། །སྒྱུ་ལུས་ལ་གཅེས་འཛིན་བོར་ངོས་
ནས། །གར་ཤི་ལ་འགྱོད་མེད་བྱས་གྱུར་ཏེ། །ན་རྒ་དང་ཤི་སྐྱིད་བྱེད་བྱེད་པའི། །
ཐག་ཆོད་དང་བློ་བདེ་ངའི་སྐྱིད་པ། །འདི་འདྲ་ཡི་སྐྱིད་པ་མི་བྱེད་པར། །ཚེ་འདིའི་
བདེ་བ་ལ་སྲིད་གྱུར་པའི། །སྙིགས་དུས་སྐྱ་སེར་གྱི་སྐྱེ་བོའི་ཚོགས། །སྙིང་མེད་
ཡང་ན་ནི་སྨོན་པ་རང་། །དེང་སང་འཇིག་རྟེན་གྱི་ཁམས་འདི་ན། །རང་རེ་སྤྲང་པོ་
ལས་སྐྱིད་པ་མི་འདུག །སྐྱིད་པའི་སྐྱིད་གླུ་ཞིག་ བླངས་གྱུར་ནས། །རྒྱལ་ཁམས་
གང་བཟང་ལ་ཆས་འགྲོ་ཨང། ། ཧ་ཧ། ཞེས་པ་དང་གྲུབ་པའི་གནས་མཆོག་ཁྱད་
པར་ཅན་དེ་ཉིད་ལ་བསྟོད་པའི་ཉམས་མགུར་འདི་ལྟར་ཡང་མཛད་དེ། ནང་རིམ་
གཉིས་རྣལ་འབྱོར་མཐར་ཕྱིན་པས། །ཕྱི་ལྷ་འདྲེ་སྡེ་བརྒྱད་ཟིལ་གྱིས་མནོན། །ལྷ་
དམ་ཅན་ གཤེན་ རྗེ་ བྲན་དུ་འཁོལ། །རྗེ་ གཡང་ སྟོན་ རྡོ་ རྗེ་ དཔལ་ལ་འདུད། །
མགོན་དེ་ཡིས་བྱིན་གྱིས་བརླབས་གྱུར་པའི། །བྲག་རྒྱ་བོ་རྡོ་རྗེའི་ཕོ་བྲང་ཞེས། །
-325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔོན་དམ་པ་དུ་མས་ཆེར་བསྔགས་པའི། །གནས་འདི་ལ་བདག་གིས་ཅུང་ཟད་
བསྟོད། །རི་མཐོ་ཞིང་བརྗིད་ཆགས་ལྷུན་པོ་འདྲ། །དེའི་ཤར་གྱི་མཐོན་པོའི་ངོས་
དག་ན། །ཆོས་ཕུང་པོ་གྲངས་མེད་བརྩེགས་འདྲ་བའི། །བྲག་རྒྱ་ཆེར་མཐོ་ལ་ཤིན་
ཏུ་མཛེས། །དེའི་སྟེང་དུ་མརྒད་མདོག་ཅན་གྱི། །དར་བཟང་པོའི་གུར་འདྲ་སྤང་
གིས་བརྒྱན། །བྲག་དེ་ཡི་མཐོན་པོའི་དབུས་དག་ན། །བྲག་བླ་གབ་འདྲ་བའི་བྲག་
སྐྱིབས་སུ། །རྡོ་དཀར་པོའི་གཡམ་ སྤྱིལ་ཕུབ་པ་ནི། །རང་ཤོང་ཙམ་དུ་མ་བཀོད་
པས་མཛེས། །དེའི་སྟེང་དང་གཡས་གཡོན་ངོས་དག་ན། །བྱ་རྒོད་པོའི་ཚང་གི་
ཚོགས་རྣམས་ཀུན། །བློ་ཆགས་སྡང་བྲལ་བའི་ཁྱིམ་མཚེས་ཚུལ། །མདུན་མཐོན་
པོའི་མཁའ་དབྱིངས་དབུས་དག་ན། །དུས་རྒྱུན་ཆད་མེད་པར་ ལྡིང་སྐོར་བྱེད། །
བྲག་དེ་ཡི་མདུན་གྱི་ས་ཕྱོགས་ལ། །ཤིང་ལྗོན་པ་སྣ་ཚོགས་འཁྲིགས་པ་ཡི། །ལྷའི་
དགའ་ཚལ་ལྟ་བུའི་ནགས་ཀྱིས་མཛེས། །ནགས་དེ་ལ་འཁོར་བའི་བྱ་བྱེའུ་ནི། །
དབྱིབས་འདབ་གཤོག་མི་གཅིག་དུ་མའི་ཚོགས། །གནས་དེ་རུ་བཞུགས་པའི་རྣལ་
འབྱོར་ལ། །ཡིད་མོས་པའི་གླུ་དབྱངས་དི་རི་རི། །རི་དེ་ཡི་གཡས་གཡོན་མདུན་
དག་ན། །དྲིས་དཔག་ཚད་ཁོར་ཡུག་ཁྱབ་པ་ཡི། །རིགས་མི་གཅིག་བསང་སྣ་དུ་མ་
འཁྲིགས། །ནགས་ཚང་ཚིང་དེ་ཡི་ཁྲོད་དག་ན། ཁོང་གཉིས་སྐྱེས་ལྷ་བྱ་གོང་མོའི་
ཚོགས། །ངག་སྙན་པའི་གླུ་དབྱངས་ཀྱུར་རུ་རུ། །གནས་དེ་ཡི་མདུན་གྱི་ཕྱོགས་
དག་ན། །རྗེ་གཡུང་སྟོན་ཆེན་པོའི་སྒྲུབ་ཆུའི་རྒྱུན། །ནད་ཚ་གྲང་ཀུན་ལ་སྙོམས་པ་
ཡི། །ལྷའི་ བདུད་ རྩི་ ལྟ་ བུའི་ ཆབ་ ཀྱི་ རྒྱུན། །དུས་དབྱར་ དགུན་ སྐྱེ་ བྲི་མི་ བྱེད་
པར། །གནས་དེ་ལ་ཡོད་ཆབ་འབུལ་བའི་ཚུལ། །དུས་རྒྱུན་ཆད་མེད་པར་ཁྲོལ་ལོ་
ལོ། །གཡས་ ཕྱོགས་ ནས་ མརྒད་ མདོག་ ཅན་ གྱི། །དར་ བཟང་ པོའི་ ཡོལ་ བས་
- 326 -



ལམ་རིམ་བླ་མ་བརྒྱུད་པའི་རྣམ་ཐར།
བསྐོར་འདྲ་བའི། །སྤང་ངོས་འཇམ་མཐོ་བས་ལེགས་པར་བསྐོར། །དེའི་ངོས་ལ་
རི་དྭགས་དུ་མའི་ཚོགས། །ཉམས་དགའ་བའི་བང་རྩལ་ཤ་ར་ར། །གཡོན་ཕྱོགས་
ནས་གཙང་ཆབ་སྔོན་མོ་ནི། །གནས་དེ་ལ་ཡོན་ཆབ་འབུལ་བའི་ཚུལ། །མདུན་
ཕྱོགས་ནས་གཡས་ལ་འཁོར་རོ་རོ། །ཤར་ཕྱོགས་ཀྱི་མདུན་གྱི་ཡུལ་ཕྱོགས་ན། །
ཐང་ཆེན་པོ་དཔག་ཚད་དུ་མའི་བར། །དབྱིབས་ཟླུམ་པོ་གསེར་གྱི་མཎྜལ་འདྲ། །
དེའི་དབུས་ཀྱི་ལྟེ་བའི་ངོས་དག་ན། །གནས་ཆེན་པོ་གཙང་གི་ཕུང་པོ་རི། །དེའི་
ཕྱོགས་དང་ཕྱོགས་མཚམས་རྣམས་ སུ་ནི། ཁྱིམ་ཆེ་ཆུང་མི་འདྲ་དུ་མ་ནི། །གླིང་
བཞི་དང་གླིང་ཕྲན་བརྒྱད་ཀྱི་ཚུལ། །ཐང་དེ་ཡི་མཐའ་དབུས་བར་བར་ན། །གཡུ་
བཟང་པོ་ལ་སོགས་རིན་ཆེན་ལྔས། །སྨྲས་འདྲ་བའི་ནེའུ་གསིང་སྔོན་པོ་དང་། །
སའི་ ཁ་ དོག་ སྔོ་དམར་སེར་པོ་སོགས། །མདངས་ མ་འདྲེས་ རང་ རང་ སོ་ སོར་
གསལ། །སྔོན་ཀུན་བཟང་སྨོན་ལམ་མཐུས་གྲུབ་པའི། །དབུས་ལྷུན་པོ་གླིང་བཞི་
ཉི་ཟླ་དང་། །ནོར་རིན་ཆེན་བདུན་སོགས་ལྷ་མི་ཡི། །དཔལ་ཕུན་ཚོགས་མ་ལུས་
ཚང་གྱུར་པའི། །ངོ་མཚར་བའི་མཎྜལ་བཟང་པོ་འདི། །གནས་འདི་རུ་བཞུགས་
པའི་མཆོག་གསུམ་ལ། །དུས་བསྐལ་བརྒྱའི་བར་དུ་ཕུལ་ནས་གདའ། །ཨེ་མ་རང་
བྱུང་གི་མཎྜལ་བཟང་པོ་འདི། །བདག་འདྲ་ཡི་སྤྲང་པོས་བློས་བསླངས་ཏེ། །དབེན་
ས་པའི་བཀའ་རྒྱུད་མ་ལུས་དང་། །བློ་བཟང་གི་ཡེ་ཤེས་མཆོག་ལ་འབུལ། །ཡིད་
འོང་གི་གནས་མཆོག་འདི་ཉིད་དུ། །ཚ་གྲང་དང་བཀྲེས་སྐོམ་ལ་སོགས་པའི། །
འགལ་རྐྱེན་ལ་ཟུར་འགྲོས་མི་བྱེད་པར། །གང་འདོད་དུ་ཉལ་ནུས་ བདག་ ལ་
སྩོལ། །སྤྲོས་བཅས་ཀྱི་བྱ་བ་མི་མང་བར། །སྤྲོས་མེད་ཀྱི་མལ་བདེ་གུ་ཡངས་སུ།
ཉིན་མཚན་ལ་ངོ་ཤེས་མི་བྱེད་པར། །གང་འདོད་དུ་ཉམ་ནུས་བདག་ལ་སྩོལ། །
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གནས་ལུགས་ཀྱི་ངང་དུ་ཉལ་དུས་སུ། །འཁོར་འདས་ལ་རེ་དོགས་མི་བྱེད་པར། །
མཐའ་བྲལ་གྱི་དབྱིངས་སུ་དབྱེར་མེད་པའི། །རོ་གཅིག་གི་ལམ་བཟང་བདག་ལ་
སྩོལ། །ཀུན་བཟང་གི་མཛེས་མའི་ལང་ཚོ་དང༌། །རང་སེམས་ཀྱི་ཁྱེའུ་དབྱེར་མེད་
དང༌། །འགྲོ་ཀུན་རྣམས་བརྩེ་བས་སྐྱོང་ནུས་པའི། །ཐབས་ཤེས་ཀྱི་ལམ་བཟང་
བདག་ལ་སྩོལ། །རང་མལ་ནས་ལངས་པའི་གནས་སྐབས་དེར། །ཕྱི་ནང་གི་ཆོས་
རྣམས་མ་ལུས་པ། །རྨི་ལམ་དང་སྒྱུ་མ་ངེས་ནུས་པའི། །གྲུབ་ཐོབ་ཀྱི་ལམ་བཟང་
བདག་ལ་སྩོལ། །འཁོར་བ་འདི་མ་སྟོང་བར་དག་ཏུ། །སྐྱེ་འཆི་སོགས་འགྱུར་ལྡོག་
མི་བྱེད་པའི། །འཇིག་མེད་ཀྱི་ལུས་སེམས་ངང་ཉིད་ནས། །འགྲོ་ཀུན་རྣམས་སྒྲོལ་
ནུས་ བདག་ ལ་ སྩོལ། །ཕ་ རྒན་ གྱི་ ལམ་ བཟང་ བདག་ ལ་ སྩོལ། །བཀའ་
རྒྱུད་ཀྱི་ལམ་བཟང་བདག་ལ་སྩོལ། །དབེན་པའི་ལམ་བཟང་བདག་ལ་སྩོལ། །
སྤང་ པོ་ཡི་སེམས་ལ་ཐག་ཆོད་སྩོལ། །ཅེས་ གནས་བསྟོད་དང་ཐུགས་དམ་གྱི་
ཉམས་རྟོགས་མཐོན་པོར་གྱུར་པའི་གསུང་མགུར་འདི་དག་ཕྱི་མའི་སྐྱེ་བོ་རྣམས་
ལ་ཐུགས་བརྩེ་བས་ཕྱག་བྲིས་སུ་འགོད་པར་མཛད་དོ། །གནས་དེར་བཞུགས་
རིང་ཞེན་ལོག་སྐྱོ་ཤས་དྲག་པོས་ཐུགས་དམ་ལ་བོགས་ཤིན་ཏུ་ཆེ་ཞིང་དག་པའི་
གཟིགས་སྣང་མང་དུ་བྱུང་ཡོད་ཚོད་འདུག་ཀྱང་ཐམས་ཅད་གསལ་བར་མི་གསུང་
ངོ༌། །དེ་ནས་རྟ་ནག་ཆོས་སྡིངས་སུ་ཕེབས། དེ་ན་གནས་དབེན་ལ་ཆུ་ཤིང་མཛོམ་
ཞིང་འབྲས་བུའི་ཤིང་མང་པོ་ཡོད་པ། བྲག་ཕུག་བཙན་ཞིང་སུས་ཀྱང་གླགས་རྙེད་
མི་ནུས་པ་ཞིག་ཡོད་པ་དེར་བཞུགས་ནས་སྒྲུབ་པ་ལ་བརྩོན་པར་མཛད། གསོལ་
ཆས་རྣམས་ནི་ཐོས་བསམ་གླིང་ཞལ་སྔ་ནས་ཀྱིས་རྟ་ནག་གཞིས་ཀ་ནས་ཕྱག་མ་
ཐོགས་པར་ཕུལ། དེ་ནས་རེ་ཤིག་ནས་རྟ་ནག་ཁུལ་གྱི་མི་རྣམས་ཀྱིས་དག་སྣང་ཆེ་
- 328 -



ལམ་རིམ་བླ་མ་བརྒྱུད་པའི་རྣམ་ཐར། །
ཆེར་བྱས་པ་ན། ད་འདིར་ཡང་ཡུན་རིང་ན་དགེ་སྦྱོར་གྱི་བར་ཆད་དུ་འགྲོ་ཉེར་ཆེ་
དགོངས་གནས་སྤོ་བར་བཞེད་ནས་བྱ་བྲལ་སྒྲུབ་སྡེར་བྱོན། དོན་གཉེར་ཅན་ཁ་
ཤས་ལ་ཕྱག་ཆེན་གྱི་ཁྲིད་སོགས་ཆོས་བཀའ་ཅི་རིགས་ཀྱང་གནང་། དེར་འགའ་
ཞིག་གིས་ཕྱག་ཆེན་གསོལ་འདེབས་ལ་འཇུག་རྒྱུའི་གསོལ་འདེབས་ཤིག་དགོས་
ཚུལ་ཞུས་པ་ལྟར། ལམ་སྙན་བརྒྱུད་ཟབ་མོའི་སྙིང་པོའི་དོན། །ཡུལ་ཕྱོགས་མེད་
གནས་ སུ་ ལེགས་ བསྐྱངས་ པ། །བྱ་ བྲལ་ བློ་ བཟང་ རྣམ་ རྒྱལ་ ལ་ གསོལ་ བ་
འདེབས། །ཞེས་ པ་ འདི་ ཡང་ གནས་ དེར་ མཛད་དོ། །དེ་ ནས་ འཕགས་མཆོག་
ཐུགས་རྗེ་ཆེན་པོའི་སྤྲུལ་པ་རྒྱལ་སྲས་ཐོགས་མེད་པའི་སྒྲུབ་གནས་དངུལ་ཆུ་ཆོས་
རྫོང་དུ་ཕེབས། གནས་དེ་རྒྱལ་སྲས་རིན་པོ་ཆེས་བྱིན་གྱིས་བརླབས་པའི་གནས་
བག་ཕེབས་ཤིང་བྱིན་ཆགས་པ་ཞིག་འདུག་པར། གནས་འདིར་སྔོན་རྒྱལ་སྲས་
རིན་པོ་ཆེས་ལོ་མང་པོའི་བར་དུ་སྐུ་མཚམས་ལ་བཞུགས་ནས་སྒྲུབ་པ་མཛད་པས་
ཉམས་རྟོགས་གོང་འཕེལ་དུ་གྱུར་པ་དེ་བཞིན་དུ། བདག་གིས་ཀྱང་གནས་འདིར་
གཡེང་བ་ཐམས་ཅད་སྤངས་ཏེ་ལོ་ཁ་ཤས་ཀྱི་རིང་ལ་སྒྲུབ་པ་ལ་བརྩོན་པར་བྱའོ་
སྙམ་དུ་སྒྲུབ་ པའི་ དམ་བཅའ་བརྟན་པར་མཛད་ནས་སྐུ་མཚམས་ལ་བཞུགས་
སོ། །གནས་དེར་ལོ་གསུམ་ཙམ་གྱི་རིང་ལ་ཐུགས་དམ་ཤིན་ཏུ་འཕེལ་བར་བྱུང་
ཞིང་། གཅོད་ཀྱི་ལྷོངས་སོགས་ཀྱང་མང་དུ་བྱུང་བའི་ལོ་རྒྱུས་སྣང་ངོ༌། །དེ་ནས་རེ་
ཤིག་ན་ཐོས་བསམ་གླིང་ནས་ཞལ་སྔ་ནས་དཔལ་ལྡན་ཡེ་ཤེས་ཀྱིས་བང་ཕྱིན་པ་
ཞིག་ཆེད་མངགས་གནང་བར་ད་ལམ་བང་ཕྱིན་པ་འདི་པ་དང་མཉམ་དུ་ཐོས་
བསམ་གླིང་དུ་ཕེབས་དགོས་པའི་བཀའ་ཤོག་ནན་ཆེན་ཕེབས་པར། བང་མི་དེ་ལ་
ཁྱོད་རང་དེ་རིང་ལོག་སོང་། ང་སང་ཉིན་ཡོང་ཞེས་བཀའ་གནང་ཞིང་ཕེབས་རྩིས་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཛད་པར་བང་མི་ཐོན་འཕྲལ་ཐུགས་བསམ་ཞིག་མཛད་པས་མི་ལེགས་པར་
དགོངས་ཏེ། བང་མི་རི་སྐེད་ཙམ་དུ་སླེབ་པ་ཡར་བོད་པར་མཛད་ནས་རྗེ་ཞལ་སྔ་
ནས་ལ་ད་རེས་སྐུ་མདུན་དུ་བཅར་ཐུབ་པ་མི་འདུག་པས་དགོངས་པ་མི་ཁྲེལ་བ་
དང་། ཐུགས་དམ་གྱི་སྐྱབས་འཇུག་མཁྱེན་མཁྱེན་ཞུ་བ་སོགས་ཞུ་ཡིག་དང་ངག་
མ་ནན་ཆེན་ཞུས་ཏེ་བང་མི་གཏོང་བར་མཛད། དེ་ནི་ཞལ་སྔ་ནས་དཔལ་ལྡན་ཡེ་
ཤེས་ཇུན་སྒར་དུ་ཕེབས་རྒྱུ་དང་བླ་མ་ཉིད་ཐོས་བསམ་གླིང་དུ་སྐུ་ཚབ་ཏུ་འཇོག་པ་
མཛད་རྩིས་ཡིན་པ་དེ་ཐུགས་མཁྱེན་གྱིས་མཁྱེན་པར་ངེས་སོ། །དེ་ལྟར་ན་དམ་པ་
འདི་ཉིད་ནི་ཆོས་གྲྭ་ཆེན་པོ་བཀྲ་ཤིས་ལྷུན་པོ་ལྟ་བུའི་གྲྭ་ཚང་གི་གདན་ས་ཕུལ་
ཡང་ ཐུགས་ དགྱེས་ པ་མེད་ན་བསྙེན་བཀུར་ ངན་ངོན་ཙམ་ལ་ ཆགས་ པའི་གོ་
སྐབས་ ག་ ལ་ཡོད། དེའི་ ཕྱིར་ རྗེ་བཙུན་མི་ལ་དང་མཛད་ པ་མཚུངས་སོ་ཞེས་
གྲགས་པའང་དོན་དང་མཐུན་པའོ། །དེ་ནས་དངུལ་ཆུའི་རི་ཁྲོད་པ་རྣམས་དང་།
བཞད་བཀྲ་ཤིས་དགེ་འཕེལ་གྱི་བླ་མ་སོགས་དོན་གཉེར་ཅན་ཁ་ཤས་ལ་ནམ་
མཁའ་ སྒོ་ འབྱེད་ ཀྱི་ དབང་ དང་། གཞན་ ཡང་ ཆོས་ བཀའ ་ ཅི་ རིགས་ གནང་།
བཞད་ཁུལ་གྱི་མི་སྡེ་རྣམས་ཀྱིས་ཀྱང་དད་གུས་ཆེར་བྱས་ཤིང་འཚོ་བའི་མཐུན་
རྐྱེན་འབུལ་བའང་མང་དུ་བྱུང་བ་ན། ད་ནི་གནས་འདིར་ཡང་ཡུན་རིང་ན་འདོད་
ཡོན་གྱི་དབང་དུ་འགྲོ་བར་འདུག་ཅིང་། དེ་ལྟར་ན་དགེ་སྦྱོར་གྱི་བར་ཆད་དུ་
འགྱུར་ཉེན་ཆེ་བས་ཡུལ་ གཞན་ཞིག་ཏུ་འགྲོ་བར་བྱའོ་ སྙམ་དུ་དགོངས་ནས་
ཞབས་འབྲིང་པ་དགེ་སློང་ཚུལ་ཁྲིམས་དང་མཉམ་དུ་ཕྱོགས་དེའི་དབེན་གནས་སྣ་
ཚོགས་ལ་ངེས་མེད་དུ་ཕེབས་ཤིང༌། དེའི་ཚེ་བླ་མ་ཉིད་སྐྱོ་ཤས་ཤུགས་དྲག་པས་
ཆོས་མཐུན་གྱི་འཚོ་བ་གང་བྱུང་མཛད་ཅིང་། བསོད་སྙོམས་སྤྱོད་པའི་ཚེ་ཡང་། རྗེ་
- 330 -



ལམ་རིམ་བླ་མ་བརྒྱུད་པའི་རྣམ་ཐར། །
མི་ལའི་རྣམ་ཐར་ལྟར་ཐོག་མར་སྒོ་གང་ཕྲད་དུ་སློང་ཞིང་བསོད་སྙོམས་ཕུལ་ན་
གང་སྦྱིན་པ་དེས་ཆོག་ཤེས་པ་དང་། མ་ཕུལ་ཀྱང་ཡིད་མི་བདེ་བ་མེད་ཅིང་ཡུན་
རིང་མི་བཞུགས་པར་ཕེབས་པས་ཞབས་འབྲིང་པ་དགེ་སློང་ཚུལ་ཁྲིམས་འཚོ་བས་
ཉོན་མོངས་ནས་འཁྲུལ་པ་བསྐྱེད་པའང་བྱུང་ཞེས་ཐོས་སོ། །དེ་དག་གི་དུས་ཀྱི་ཚེ་
དམ་པ་འདི་ཉིད་ཆོས་བརྒྱད་འགོ་སྙོམས་པ་དང་། བདག་པས་གཞན་གཅེས་པའི་
བྱང་ཆུབ་ཀྱི་སེམས་སྦྱོང་བའི་མན་ངག་བློ་སྦྱོང་གི་སྐོར་ལ་ཉམས་བཞེས་མཛད་པ་
ལ་འཆད་ཁ་བའི་གསུང་རྣམས་ཤིན་ཏུ་གལ་ཆེ་བར་དགོངས་ནས། འཆད་ཁ་བའི་
བློ་སྦྱོང་གཅིག་དང་ལྔ་པ་ཞེས་བྱ་བ། མཐུན་རྐྱེན་སྣ་གཅིག་ཀྱང་མེད་པའི་ནང་དུ་
ཕུན་སུམ་ཚོགས་པའི་ཡང་རྩེ་རྙེད་པ་གཅིག་དང་བར་ཆད་སྤྲིན་འཐིབས་པ་ལྟ་བུའི་
ནང་དུ་གནོད་པ་གཅིག་ཀྱང་མེད་པ་གཅིག་དང་། སྡུག་བསྔལ་རི་རྡེབ་པ་ལྟ་བུའི་
ནང་དུ་བདེ་བ་ཆེན་པོ་རྙེད་པ་གཅིག་དང་། དགྲ་འདྲེ་ཉེ་རྒས་ཀྱི་གྲིབ་སོ་ལྟ་བུའི་
ནང་དུ་དགེ་བའི་བཤེས་གཉེན་གྱི་ཉི་མ་ཤར་བ་གཅིག་དང་། ཉོན་མོངས་བསྐལ་
པའི་མེ་ལྟ་བུའི་ནང་སངས་རྒྱས་ཀྱི་ཆོས་ཚང་བ་གཅིག་སྟེ་ལྔའོ། །ཞེས་གསུངས་པ་
འདི་ཐུགས་ལ་བཟུང་ཞིང་། དེའི་ནང་ན་ཉམས་ལེན་གྱི་གནད་མང་པོ་ཡོད་པར་
དགོངས་ནས། རྗེ་བཙུན་བློ་བཟང་ཡེ་ཤེས་དཔལ་བཟང་པོ་ལ་བློ་སྦྱོང་འདིའི་
འགྲེལ་པ་མན་ངག་གི་གནད་རྣམས་གསལ་བར་སྟོན་པ་ཞིག་དགོས་ཞེས་ནན་
གྱིས་གསོལ་བ་བཏབ་པས་པཎ་ཆེན་ཐམས་ཅད་མཁྱེན་པ་ཆེན་པོས་ཀྱང་དགྱེས་
བཞིན་ཞལ་གྱིས་བཞེས་ནས། ན་མོ་གུ་རུ་བཛྲ་དྷ་རཱ་ཡ། སྐུ་མཚན་བཟང་རྨད་བྱུང་
ལོངས་སྤྱོད་རྫོགས། །ཞེས་པ་ནས། རྗེ་བཀའ་གདམས་གོང་མའི་དགོངས་པའི་
དོན། །ཕྱོགས་ཀུན་ཏུ་དར་རྒྱས་བཀྲ་ཤིས་ཤོག །ཅེས་པའི་བློ་ཀ་ཉི་ཤུ་རྩ་གཉིས་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡོད་པ་ཚིག་སྦྱོར་ཕུན་སུམ་ཚོགས་པ་རྐྱེན་ངན་ལམ་དུ་འཁྱེར་བའི་མན་ངག་གི་
གནད་རྣམས་གསལ་བར་སྟོན་པ་སྔོན་མེད་པའི་ལེགས་བཤད་འདི་མཛད་དོ། །དེ་
ནས་བླ་མ་ཉིད་འདྲིས་ཤེས་མེད་པའི་ས་ཡུལ་ཐག་རིང་ཞིག་ཏུ་ཕེབས་ནས་ཚེ་དང་
སྒྲུབ་པ་སྙོམས་པ་ཞིག་མཛད་བཞེད་ནར་མར་ཡོད་པའི་ཁར་ཆོས་འཕེལ་ཇའི་སང་
སོགས་ཀྱིས་ཀྱང་བླ་མ་འདི་ཉིད་གཞན་དང་མི་འདྲ་བ་ཡོད་ཚུལ་ཐོས་ནས་ཨོ་རོད་
ཀྱི་ཡུལ་དུ་གདན་འདྲེན་འདོད་ཡོད་པའང་གསན་པས་ཉེ་བར་བསྐུལ་ཏེ་ད་ནི་མྱུར་
དུ་ཐག་རིང་ཞིག་ལ་མ་ཕྱིན་ན་སྡེ་དགོན་གོག་པོ་ཞིག་གི་བདག་གཟུང་བྱེད་དགོས་
པའམ། རྒྱལ་པོའི་མཆོད་གནས་བྱ་བ་མིང་སྙན་ཡང་དོན་བཟང་བཙོན་ཞིག་བྱེད་
མི་དགོས་པའི་ངེས་པ་ཡང་མི་འདུག་པས་སུས་ཀྱང་མཐོང་ཚོར་མེད་པའི་ཡུལ་
ཞིག་ཏུ་འཕྲལ་དུ་འགྲོ་དགོས་པ་འདུག །དེ་ཡང་སངས་རྒྱས་དངོས་ཀྱི་བཤེས་
གཉེན་འདི་ ལྟ་བུ་བཞུགས་བཞིན་དུ་མ་ཞུས་ པར་ འགྲོ་བའང་མི་ལེགས་ པས་
སྐྱབས་མགོན་ཆེན་པོ་ཉིད་ལ་ཞུས་ནས་བཀའ་གནང་བ་ ལྟར་ བྱེད་དོ་སྙམ་དུ་
དགོངས་ནས་ཞུ་ཡིག་གསུང་བརྟག་གི་ཚུལ་དུ་ ཕུལ་བ། བདག་ཚེ་འདིའི་རྙེད་
བཀུར་སྙན་གྲགས་རྣམ་གཡེང་གང་གི་ཡང་དབང་དུ་མ་སོང་བར་སྒྲུབ་པ་མཐར་
ཕྱིན་པ་ཞིག་བྱེད་འདོད་ལགས་པས་ས་ཕྱོགས་གང་དུ་ཕྱིན་པ་ལེགས་ཞེས་ཞུས་པ་
ན། སྟོད་ཕྱོགས་སུ་ལེགས་པའི་བཀའ་ཕེབས། དེ་ནས་ལྕགས་སུ་ཕེབས་ནས་ལོ་
ཙཱ་བ་ལྷ་བཙུན་བློ་བཟང་འབྱུང་གནས་ལ་འདོད་ཆོས་མང་དུ་སྩལ་ཞིང་། སླར་སྐྱིད་
གྲོང་ཕྱོགས་སུ་འཛོམ་པའི་ཞལ་དན་མཛད། དེ་ནས་བླ་མ་ཉིད་དགུང་ལོ་ལྔ་བཅུ་
ལ་ཕེབས་པ་ས་མོ་ཕག་གི་ལོ་ཉེ་གནས་དྲུང་རམ་པ་དང་བཅས་སྟོད་ཕྱོགས་སུ་
ཕེབས་སོ། །དེ་སྐབས་པཎ་ཆེན་ཐམས་ཅད་མཁྱེན་པ་ལ་ཆོས་འཕེལ་ཇའི་སང་
- 332 -



ལམ་རིམ་བླ་མ་བརྒྱུད་པའི་རྣམ་ཐར། །
སོགས་མི་ཆེན་དང་། སྡེ་དགོན་མང་པོ་ནས་དམ་པ་འདི་ཉིད་བླ་མར་གནང་དགོས་
ཚུལ་ཀྱང་། སྔར་ནས་དེ་རིགས་མི་དགོས་ པའི་སྙན་འབུལ་ཞུས་ཟིན་པ་དང་།
ཐག་རིང་དུ་ཕེབས་པའི་གྲགས་པ་དེས་ཀྱང་རྐྱེན་བྱས་ནས། ཁོང་གར་ཡོད་མི་
ཤེས་པས་དེ་འདྲ་ག་ལ་ཡོང་ཞེས་སྐུ་ཞབས་རྩེ་ཤོད་གཉིས་ཀ་ནས་གནང་བར་མ་
མཛད་ཅིང་། ཕྱིས་ཀྱང་དེ་རིགས་མང་དུ་བྱུང་ཡང་གནང་བར་མ་མཛད་དོ། །དེ་
ནས་དིང་རི་ནས་པུ་སེ་ལ་འཛེགས་ཏེ་རྣལ་འབྱོར་དབང་ཕྱུག་མི་ལ་རས་པའི་སྒྲུབ་
གནས་ཞིང་སྐྱོང་གི་མཁའ་འགྲོ་འདུ་བའི་གནས་ཆེན་དབེན་གནས་བྲིན་གྱི་ཆུ་
དབར་ལ་ཕེབས་སོ། །དེ་ནས་རྗེ་བཙུན་མི་ལ་ཞིང་ཁམས་གཞན་དུ་གཤེགས་པའི་
ཚུལ་བསྟན་ པའི་གནས་འདྲ་ལྕེ་ཕུག །སྤྲོ་བདེ་བཀྲ་ཤིས་སྒང་། འགྲོ་ཕན་གླིང་
སོགས་ཞིབ་ཏུ་མཇལ་ཞིང་སྨོན་ལམ་མཛད། དེ་ནས་དབེན་གནས་ཀྱི་རྩེ་མོ་ལ་
ཕེབས་ཏེ་གཙོ་ཆེར་བྲག་དམར་མཆོང་ལུང་རིང་དུ་བཞུགས་ནས་སྒྲུབ་པ་མཛད།
སྐབས་འགར་སྤོ་མཐོ་ནམ་མཁའ་རྫོང་། ཁུ་བྱུག་དབེན་པ་རྫོང་། སྐྱིད་ཕུག་ཉི་མ་
རྫོང་སོགས་རྗེ་བཙུན་རིན་པོ་ཆེས་བཞུགས་པའི་གནས་དེ་དང་དེ་དག་ཏུ་ཕེབས་
ནས་ཐུན་བཞིའི་རྣལ་འབྱོར་དང་། ཐུན་མཚམས་ཀྱི་ཉམས་ལེན་རྣམས་ལ་བརྩོན་
པར་མཛད་པས་ཐུགས་དམ་ལ་བོགས་ཤིན་ཏུ་ཆེ་བར་གྱུར། ཆུ་དབར་ཆོས་སྡེ་དེ་
གོང་ས་ལྔ་པ་ཆེན་པོའི་བཀའ་དྲིན་གྱིས་ལོངས་སྤྱོད་འཛོམ་ཞིང་དབང་ཤེད་ཤིན་ཏུ་
ཆེ་བ་ཞིག་ཡིན་འདུག་ཀྱང་། དམ་པ་འདི་ཉིད་ལ་ནི་སྐུ་མཐོང་བ་ཙམ་གྱིས་དད་
གུས་ཆེན་པོ་བྱས་ཤིང་ཆོས་འབྲེལ་དང་བྱིན་རླབས་ཞུ་བ་མང་དུ་བྱུང་། དེ་སྐབས་
སྔགས་རམ་པ་ཡེ་ཤེས་སྐལ་ལྡན་སོགས་དཔལ་ལྡན་སྟོད་རྒྱུད་གྲྭ་ཚང་ནས་སྒྲུབ་པ་
སྙིང་པོར་མཛད་འདོད་པ་གསུམ་ཙམ་ཞིག་བྱོན་པ། སྔར་ནས་བླ་མ་འདི་ཉིད་ཀྱི་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཚན་མ་ཐོས་ཀྱང་ཞལ་མཇལ་བ་ཙམ་གྱིས་དད་པའི་སྤུ་ལོང་གཡོས་ནས་ཆོས་ཀྱི་
བཀའ་དྲིན་གནང་དགོས་པར་གསོལ་བ་བཏབ་པས། བླ་མ་ཉིད་ཀྱང་ཐུགས་ཤིན་
ཏུ་དགྱེས་པ་བྱུང་། དེ་ནས་ཡེ་ཤེས་གྲགས་པ་གྲོགས་མཆེད་གཉིས་ཀྱང་སྐུ་མདུན་
དུ་སླེབ་ནས་ཆོས་ཀྱི་བཀའ་དྲིན་དང་ལྷག་པར་བསྙེན་རྫོགས་ཀྱི་བཀའ་དྲིན་ཞུས་
པ་ན་དགྱེས་བཞིན་ཞལ་གྱིས་བཞེས། དེ་ནས་ཟ་ཁ་ལུང་གི་རྒྱན་ཕུག་ཏུ་བཞུགས་
ཤིང་། བསྙེད་རྫོགས་དང་ རབ་བྱུང་མང་དུ་གནང་། དེ་ནས་རྒྱུད་སྟོད་པ་གསུམ་
གྱིས་གཙོ་བོ་བྱས་དད་འདུས་ཁ་ཤས་ལ་བྱང་ཆུབ་ལམ་གྱི་རིམ་པའི་ཁྲིད། བློ་སྦྱོང་
གི་ཁྲིད་འཇིགས་བྱེད་བསྐྱེད་རིམ་གྱི་ཁྲིད། ཕྱག་ཆེན་གྱི་ཁྲིད་སོགས་ཁྲིད་དང་ལུང་
མང་དུ་སྩལ་ཏོ། །དེ་ནས་རྒྱུད་སྟོད་པ་གསུམ་གྱིས་གསོལ་བཏབ་ནམ་མཁའ་སྒོ་
འབྱེད་ ཀྱི་དབང་དང་། གཅོད་ ཀྱི་ཆོས་སྐོར་རྣམས་དགྱེས་བཞིན་དུ་གནང་། དེ་
ནས་གནས་དེར་འཕྱོང་རྒྱས་རི་བོ་བདེ་ཆེན་པའི་དགེ་སློང་ཞིག་དང་། འགྲོ་ཕན་
གླིང་གི་གྲྭ་པ་དད་ལྡན་ཞིག་གིས་བསྐུལ་ནས་གཅོད་གཞུང་ཐར་འདོད་དེད་དཔོན་
མའི་ཊིཀྐ་ཚིག་དོན་གསལ་བའི་སྒྲོན་མེ་ཞེས་བྱ་བ་ཚིག་དོན་ཕུན་སུམ་ཚོགས་ཤིང་
མན་ངག་གིས་བརྒྱན་པ་བྱང་ཆུབ་ལམ་གྱི་རིམ་པ་དང༌། གཅོད་གཉིས་ཟུང་དུ་
སྦྲེལ་ནས་ཉམས་སུ་ལེན་པ་ལ་ཉེ་བར་མཁོ་བའི་བསྟན་བཅོས་ཕུན་སུམ་ཚོགས་པ་
འདི་མཛད་དོ། །དེ་ནས་ཚེ་རིང་མའི་བླ་མཚོ་གཟིགས་པར་ཕེབས། མཚོའི་དྲུང་དུ་
ཕེབས་སུ་ཉེ་བ་ན་དྲུང་རམ་པ་སོགས་ཞབས་ཕྱི་རྣམས་ལ་ཁྱེད་རང་རྣམས་ངེད་ཀྱི་
རྗེས་ ལ་མ་ཡོང་བར་འདིར་ཅུང་ཟད་སྡོད་ཅེས་བཀའ་གནང་ནས། བླ་མ་ཉིད་
གཅིག་པུ་མཚོ་འགྲམ་ལ་ཕེབས་ནས་མཚོ་མགོ་ངོས་སུ་ཕེབས་པ་ན། དྲུང་རམ་པ་
སོགས་ཀྱི་མཐོང་སྣང་མཚོ་དེའི་དཀྱིལ་ན་འཁྱག་པའི་རྣམ་པ་ལྟ་བུ་སྐྱ་ལིང་ལིང་བ་
334 -



ལམ་རིམ་བླ་མ་བརྒྱུད་པའི་རྣམ་ཐར།
ཞིག་འདུག་པ། བླ་མ་ཉིད་མཚོའི་མགོར་ཕེབས་པ་ན་མཚོ་དཀྱིལ་ནས་ཚུར་དར་
དཀར་པོའི་རྣམ་པ་ལྟར་བླ་མ་ཉིད་ཀྱི་སྐུ་མདུན་དུ་སྐྱ་ནར་སོང་བ་ཞིག་མཐོང་
འདུག་པས། དེའི་ཚེ་དག་པའི་གཟིགས་སྣང་ངོ་མཚར་ཆེ་བ་ཞིག་བྱུང་བ་གོར་མ་
ཆག་ཀྱང་། བླ་མ་ཉིད་ཡོན་ཏན་སྦེད་པ་གཙོ་བོར་མཛད་པ་དེ་རིང་རྟེན་འབྲེལ་
ལེགས་པོ་ཞིག་བྱུང་གསུང་བ་ལས་འདི་བྱུང་གསུང་བ་མི་སྣང་ངོ༌། །དེ་ནས་འགྲོ་
ཕན་གླིང་གི་སྤོ་མཐོ་ལྷ་ཁང་དུ་ཟླ་བ་བཞིའི་རིང་ལ་དཔལ་འཁོར་ལོ་སྡོམ་པའི་
བསྙེན་སྒྲུབ་ལ་འགྲུས་པར་མཛད། བསྙེན་མཚམས་གྲོལ་ནས་དུས་ཁྱད་པར་ཅན་
ཞིག་དང་བསྟུན་བདེ་མཆོག་གི་སྦྱིན་སྲེག་མཛད་པ་ན་འཇའ་དཀར་པོ་ཞིག་གང་དུ་
སྦྱིན་སྲེག་མཛད་པའི་གནས་དེར་ཟུག་པ་སོགས་ངོ་མཚར་ཡ་མཚན་ཆེ་བའི་ལྟས་
མང་པོ་སྐྱེ་བོ་ཀུན་གྱིས་མཐོང་བ་བྱུང་། དེའི་ཚེ་སྔགས་རམ་པ་ཡེ་ཤེས་སྐལ་ལྡན་
གང་ཟག་དམ་པ་ཞིག་ཡིན་པར་གཟིགས་ནས་སྤྱན་གྱི་འབྲས་བུ་ལྟར་སྐྱོང་བ་
གནང་ཞིང་། འཚོ་བའི་མཐུན་རྐྱེན་སོགས་ཀྱང་ཕྱག་མ་ཐོགས་པར་གནང་བར་
མཛད། གནས་དེར་ལོ་ལྔ་ཙམ་བཞུགས་ནས་དཔོན་སློབ་ཐམས་ཅད་ཀྱིས་ཐུགས་
དམ་ལ་ཤིན་ཏུ་འགྲུས་པར་མཛད་པས་ཐམས་ཅད་ལ་བོགས་ཆེ་བར་བྱུང་ངོ༌། །དེ་
ནས་ཆུ་མོ་ཡོས་ལོ་ཟླ་བ་བཅུ་གཉིས་པའི་འགོ་ལ་བལ་ཡུལ་དུ་ཕེབས་ནས། སྟག་
མོ་ལུས་སྦྱིན་དང་སྙེ་ཤངས་གུར་རྟ་སོགས་གནས་ཕྲན་རྣམས་མཇལ་ནས་སྨོན་
ལམ་མཛད། དེ་ནས་བྱ་རུང་ཁ་ཤོར་དུ་ཕེབས་ནས་ཞག་གསུམ་བཞུགས། ཞབས་
སྐོར་དང་སྨོན་ལམ་ཤུགས་དྲག་ཏུ་མཛད། དེ་ནས་འཕགས་པ་ཤིང་ཀུན་ཏུ་ཕེབས་
ཞག་ལྔ་ཙམ་བཞུགས་ནས་ཞབས་སྐོར་དང་སྨོན་ལམ་མཛད། དེའི་རིང་ལ་དེའི་ཉེ་
སྐོར་གྱི་གནས་ཕྲན་རྣམས་ཀྱང་ཞིབ་ཏུ་མཇལ་བར་མཛད། དེ་སྐབས་རོང་གི་ལམ་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞིག་ཏུ་མོན་པའི་རྐུན་ཇག་བྱུང་བར་ཆས་དངོས་ཁ་ཤས་རྐུན་མར་ཤོར་ཞིང་།
ལྷག་པར་ཡུམ་གྱི་བཟོ་བར་མཛད་བའི་སྐུ་གཟན་རྙིང་པ་ཞིག་ཡོད་པ་མོན་པ་ལ་
ཤོར་བས། ཆས་དངོས་གཞན་རྣམས་ལ་ཐུགས་སྣང་མི་མཛད་ཅིང་། སྐུ་གཟན་དེ་
ལ་ངའི་ཨ་མའི་གཟན་དེ་མོན་པ་ངན་པའི་ལག་ཏུ་ཤོར་ཞེས་ཐུགས་ཕངས་ཕངས་
མཛད་ཅིང་། ཕྱིས་ནས་ཀྱང་ཡང་ཡང་གསུང་ངོ༌། །དེ་ནི་དམ་པ་འདི་ཉིད་འབྲེལ་
ཚད་དོན་ལྡན་ཡིན་པས་ཡུམ་གྱི་བཀའ་དྲིན་བསབ་ཕྱིར་གཟན་དེ་སྐུ་ལ་ཡུན་རིང་
བཅང་བཞེད་ཡིན་པར་ངེས་ཏེ། ཡུམ་གྱིས་བཅོས་པའི་སྐེ་རགས་ཤིག་ཡོད་པ་
ཕྱིས་ཕན་ཕུན་དུ་གྱུར་པ་ན་ཕྱི་ནང་ནས་ལྷན་པས་ཀླན་ཏེ་ནམ་གཤེགས་ཀྱི་བར་སྐུ་
ལ་བཅང་བར་མཛད་པ་བདག་ཅག་གིས་མངོན་སུམ་དུ་མཐོང་ངོ༌། །དེ་ནས་རིམ་
གྱིས་སྐྱིད་གྲོང་དུ་ཕེབས་ནས་ཇོ་བོ་རིན་པོ་ཆེའི་སྐུ་མདུན་དུ་ཅི་འབྱོར་པའི་མཆོད་
པ་ཕུལ་ཏེ་སྨོན་ལམ་ཤུགས་དྲག་ཏུ་མཛད། དེ་ནས་བླ་མ་ལྷ་བཙུན་པའི་གདན་
དྲངས་ནས་ཟླ་བ་བཅུ་གཉིས་པའི་མཇུག་ལ་གྱང་ཁང་དུ་ཕེབས། བླ་མ་ལྷ་བཙུན་
དང་ལྷན་ཅིག་ཏུ་ལོ་གསར་གྱི་དགའ་སྟོན་མཛད། དེ་སྐབས་འབར་ར་སྤྲུལ་སྐུའི་
མནལ་ལམ་དུ་ཕ་དམ་པའི་སྤྲུལ་པ་འདི་ལྟ་བུ་ཞིག་འབྱོན་ཀྱིན་ཡོད་པས་མཇལ་དུ་
སོང་ཟེར་བའི་ལུང་བསྟན་གསལ་བ་ཞིག་བྱུང་བ་ལྟར་བླ་མ་འདི་ཉིད་ཕ་དམ་པའི་
སྤྲུལ་པ་ཡིན་པའི་གྲགས་པའང་བྱུང་འདུག་གོ །དེ་ནས་བླ་མ་ལྷ་བཙུན་དང༌། བླ་
མ་སྔགས་རམ་པ་གཉིས་ ཀྱིས་གཙོ་མཛད་དགེ་འདུན་མང་པོས་གསོལ་བ་རྩེ་
གཅིག་ཏུ་བཏབ་ནས་བདེ་ལམ་གྱི་བཀའ་ཁྲིད་དགེ་ལྡན་བཀའ་བརྒྱུད་རིན་པོ་ཆེའི་
ཟབ་ ལམ་ཕྱག་རྒྱ་ཆེན་པོའི་བཀའ་ཁྲིད། བློ་སྦྱོང་དོན་བདུན་མའི་བཀའ་ཁྲིད་
རྣམས་སྩལ་ཅིང་། ལམ་རིམ་ཆེ་ཆུང་གི་ལུང་། སྔགས་རིམ་ཆེན་མོའི་ལུང་སོགས་
- 336 -



ལམ་རིམ་བླ་མ་བརྒྱུད་པའི་རྣམ་ཐར། །
ཟབ་ཆོས་མང་དུ་གནང་ངོ༌། །དེའི་ཚེ་དགེ་ལྡན་ཕྱག་རྒྱ་ཆེན་པོའི་ས་བཅད་ཀྱང་
རྩོམ་པར་མཛད། དེར་ཟླ་བ་ལྔ་ཙམ་བཞུགས། དེ་ནས་གནས་ཀྱི་རྒྱབ་རི་གྲུབ་
ཆེན་ཨོ་རྒྱན་པའི་གཟིམ་ཕུག་ཏུ་ཟླ་བ་གཅིག་ཙམ་བཞུགས། དེ་ནས་རྗེ་བཙུན་
རེད་མདའ་བ་ཆེན་པོ་དང་རྗེ་ཆོས་ལྡན་རབ་འབྱོར་སོགས་བཀའ་གདམས་བསྟན་
འཛིན་དམ་པ་མང་པོས་བཞུགས་ཤིང་བྱིན་གྱིས་བརླབས་པའི་གནས་མེ་ཏོག་
མདངས་ ཅན་ དུ་ ཕེབས་ནས། རྗེ་ བཙུན་རེད་མདའ་ པའི་ སྒྲུབ་ ཕུག་ཆེན་མོར་
བཞུགས་ཏེ་སྐུ་མཚམས་མཛད། སྐུ་མཚམས་གྲོལ་ནས་དོན་གཉེར་ཅན་ཁ་ཤས་
ལ་གཏུམ་མོའི་ཁྲིད་ལ་སོགས་པའི་ཆོས་བཀའ་ཅི་རིགས་པ་གནང་ངོ༌། །དེ་ནས་
རྗེ་བཙུན་ས་པཎ་ལ་འཇམ་དབྱངས་ལྷ་ལྔས་ཞལ་གཟིགས་པའི་གནས་ལྷ་ལྔ་ཕུག་
ཏུ་བཞུགས། གནས་དེར་དགེ་སློང་མང་དུ་འདུས་པ་རྣམས་ཀྱིས་ཆོས་གསུང་བར་
གསོལ་བ་བཏབ་པ་ན་ཆོས་མང་དུ་གནང་བའི་ཞལ་བཞེས་ཡོད་པ་ལ་འགའ་ཞིག་
གིས་བཀའ་གདམས་ཐོར་བུ་དེ་སྔོན་ལ་ནན་གྱིས་ཞུས་པས་དེ་གནང་ནས། དེའི་
ནང་ན་སྙིགས་མའི་དུས་འདིར་གཞན་མགོ་འདོན་པའི་དུས་མ་ཡིན་རང་མགོ་
འདོན་པའི་དུས་ཡིན། ཞེས་སོགས་ཀྱི་མཚམས་སུ་སླེབ་པ་ན་སྤྱན་ཆབ་མནན་
པས་མི་ཐུབ་པ་བྱུང་ཞིང་། ཐུགས་ལ་ངེས་འབྱུང་ཤུགས་དྲག་ཏུ་སྐྱེས་ནས་སྤྱན་ཆབ་
བཅད་མ་ཐུབ་པར་དེའི་ཉིན་ཆོས་འཕྲོ་གནང་མ་ཐུབ། སང་ཉིན་གནང་རྒྱུའི་རྩིས་
མཛད་པ་ན་ཡང་ དེའི་ མཚམས་ལ་ གཟིགས་ པ་ཙམ་གྱིས་སྤྱན་ཆབ་བྱུང་ཞིང་
མགུལ་འགགས་ནས་གནང་མ་ཐུབ་པར་འཕྲོ་ལུས། དེ་ནས་དེ་འཕྲལ་སླར་ཡང་
མེ་ཏོག་མདངས་ཅན་དུ་ཕེབས། ཆུ་བཏགས་གསར་པ་བའི་བུ་བསོད་ནམས་ཕུན་
ཚོགས་ཀྱིས་ཞབས་ཕྱི་ཞུས་ཤིང་། དགེ་སློང་རྣམ་ཀྱང་ཕེབས་སྐྱེལ་དུ་ཕེབས་ནས་
-337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཁའ་འགྲོའི་གསང་ཕུག་ཏུ་ཕེབས། དེ་ནས་དགེ་སློང་རྣམས་ལ་སོ་སོར་ཐུགས་
དམ་ལ་བརྩོན་པ་མཛད་དགོས་པའི་ཞལ་ཏ་དང་། ངེད་རང་ཡང་ཚེ་འདིའི་རྣམ་
གཡེང་གང་གི་ཡང་དབང་དུ་མ་སོང་བར་སྒྲུབ་པ་གཤའ་མ་ཞིག་བྱེད། དེ་ལྟར་
བྱེད་མིན་ཁྱེད་གྲོགས་པོ་རྣམས་ཀྱིས་ཀྱང་བལྟས་ནས་ཆོས་དང་འགལ་བ་བྱུང་ན་
ཁྱེད་རྣམས་ཀྱིས་ཀྱང་ལབ་དགོས་སོ། །མདོར་ན་རང་རེ་རྣམས་ཚེ་མཇུག་འདིར་
བྱ་རྒྱུ་ཆོས་ལས་མེད་པས་རང་རང་གང་འདོད་ཀྱི་གནས་སུ་དགེ་སྦྱོར་ལ་བརྩོན་
པར་མཛོད་ཅེས་བཀའ་གནང་ནས་སོ་སོར་བཏང་སྟེ་གཡེང་བ་གང་ཡང་མེད་པར་
སྐུ་མཚམས་དམ་པོ་ལ་བཞུགས། དེ་ལྟར་མེ་ཏོག་མདངས་ཅན་སུ་ལོ་གསུམ་ལྷག་
ཙམ་བཞུགས་ནས་ཐུགས་དམ་ཆུ་བོ་རྒྱུན་གྱི་རྣལ་འབྱོར་ལ་གནས་པར་མཛད།
དེའི་ཚེ་ཞབས་འབྲིང་པ་ཞིག་དབུས་ཕྱོགས་སུ་གནས་སྐོར་ལ་འགྲོ་འདོད་ནས་
དགོས་པ་ཞུས་ཤིང་། ཞལ་གདམས་ཤིག་དགོས་ཞེས་གསོལ་བ་བཏབ་པ་ལྟར་
ཉམས་མགུར་འདི་ལྟར་མཛད་དེ། ན་མོ་གུ་རུ། དུས་གསུམ་གྱི་སངས་རྒྱས་དབེན་
ས་པ། །མཚུངས་མེད་ ཀྱི་ རྗེ་བཙུན་ཐམས་ཅད་མཁྱེན། །བློ་བཟང་གི་ཡེ་ཤེས་
སྐྱབས་ཀྱི་མཆོག །འབྲལ་མེད་དུ་སྤྱི་བོའི་རྒྱན་དུ་བཞུགས། །རང་བློ་ནི་ཆོས་ལ་
ཕྱོགས་པའི་ཚེ། །སྡུག་དོགས་ཀྱིས་ནོར་རྫས་བསགས་གྱུར་ནས། །སྡིག་གསོག་གི་
སེར་སྣ་བྱེད་པ་ལས། །ཟང་ཟིང་གི་འབྱོར་པ་སྤངས་ན་བདེ། །རང་བློ་ནི་ཆོས་ལ་
འཁུལ་བའི་ཚེ། །རེ་དོགས་ཀྱི་བསམ་རྒྱ་མང་པོ་ཡིས། །བློ་མང་གི་བྱ་བ་བྱེད་པ་
ལས། །བྱ་བ་རྣམས་བློ་ཡིས་བཏང་ན་བདེ། །ངེས་མེད་ཀྱི་རྒྱལ་ཁམས་འཁྱམས་
པའི་ ཚེ། །རྐྱེན་ ངན་ གྱི་ བར་ ཆད་ བྱུང་ དོགས་ ནས། །བློ་ ཆུང་ གི་ གྲོགས་ དང་
འགྲོགས་པ་ལས། །སྐྱིད་སྡུག་ལ་ཐོག་རྫིས་བྱས་ན་བདེ། །རྒྱལ་ཁམས་སུ་འཚོ་བ་
- 338 -



ལམ་རིམ་བླ་མ་བརྒྱུད་པའི་རྣམ་ཐར།
སློང་བའི་ཚེ། །མ་འོངས་པའི་བསམ་རྒྱས་བསླངས་གྱུར་ནས། །སྒྱུ་ལུས་ལ་ཁུར་པོ་
འགེལ་བ་ལས། །སྒོ་ རྩམ་ ལ་ཟད་ལེན་བྱས་ན་བདེ། །རྒྱལ་ཁམས་སུ་ རི་ ཁྲོད་
འགྲིམ་པའི་ཚེ། །ཆགས་སྡང་གི་སེམས་རྩ་འཁྲུག་འགྱུར་བའི། །དོན་མེད་ཀྱི་ཁྱིམ་
མཚེས་བསྟེན་པ་ལས། །བསེ་རུ་བཞིན་གཅིག་པུར་གནས་ན་བདེ། །ངེས་མེད་ཀྱི་
རི་ཁྲོད་འགྲིམ་པའི་ཚེ། །ངེས་བཟུང་གི་སྦྱིན་བདག་བཙལ་གྱུར་ནས། །ངོ་སྲུང་གི་
དགེ་སྦྱོར་བྱེད་པ་ལས། །ངེས་མེད་ཀྱི་བསོད་སྙོམས་བྱས་ན་བདེ། །གཅིག་པུ་རུ་
རི་ལ་སྡོད་པའི་ཚེ། །སྡིག་གསོག་གི་མཁར་ལས་བྱས་གྱུར་ནས། །འཛད་མེད་ཀྱི་
ལས་ངན་གསོག་པ་ལས། །ས་ཕུག་དང་བྲག་ཕུག་བསྟེན་ན་བདེ། །གཞི་གཅིག་ཏུ་
ཡུན་རིང་གནས་གྱུར་ནས། །ཆགས་སྡང་གི་སེམས་རྩ་འཁྲུག་པ་ལས། །ཉམས་
ལེན་ ལ་ བོགས་ འདོན་ བྱེད་ པའི་ ཕྱིར། །དབེན་ ས་ནས་ དབེན་ པར་ འཕོས་ན་
བདེ། །ཉམས་ ལེན་ གྱི་ གནད་ ལ་ སྦྱོར་ བའི་ ཚེ། །སྡོམ་ གསུམ་ ལ་ གཅེས་ སྤུས་
གཙོར་བཏོན་ཏེ། །ཐོས་བསམ་གྱི་རྒྱ་མཚོའི་གྲུར་ཞུགས་ནས། །ཐོས་དོན་རྣམས་
རྒྱུད་ལ་སྦྱར་ན་བདེ། །ཐོས་བསམ་གྱི་གནད་ལ་སྦྱོར་བའི་ཚེ། །ལྟ་སྤྱོད་གཉིས་ཡ་
བྲལ་མ་སོང་བར། །ཟུང་འབྲེལ་གྱི་ཉམས་ལེན་མཁས་གྱུར་ན། །ཟུང་འཇུག་གི་རྒྱུ་
རུ་འགྱུར་བས་བདེ། །ཟབ་དོན་གྱི་གནད་ལ་སྦྱོར་བའི་ཚེ། །དང་པོ་ནས་འཇོག་
སྒོམ་མི་བྱེད་པར། །དཔྱད་སྒོམ་གྱིས་ངེས་ཤེས་དྲངས་གྱུར་ན། །འཇོག་དུས་སུ་བློ་
ཐག་ཆོད་པས་བདེ། །རྗེས་ཐོབ་ཏུ་བྱ་བ་གང་བྱེད་ཚེ། །ཐ་མལ་གྱི་སྣང་ཞེན་སྤངས་
གྱུར་ནས། །མཉམ་བཞག་གི་རྒྱ་ཡིས་བཅིངས་གྱུར་ན། །སྡིག་ལྟུང་རྣམས་རང་
ཤུགས་ འགགས་པས་བདེ། །དགེ་ ཕྱོགས་རྣམས་བསྔོ་བས་རྒྱས་འདེབས་ཚེ། །
རང་དོན་གྱི་བསམ་པ་སྤངས་གྱུར་ནས། །གཞན་དོན་དང་བདེན་མེད་རྩིས་ཟིན་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ན། །ཆོས་གཟུགས་ཀྱི་རྒྱུ་རུ་འགྱུར་བས་བདེ། །བདེ་བདེ་ཡི་གླུ་དབྱངས་རིང་མོ་
འདི། །མཁས་འདོད་ཀྱིས་བརྩམས་པ་མ་ཡིན་ཡང་། །གྲོགས་མཆོག་གི་བློ་ངོ་མ་
བཟོད་པར། །མེ་ཏོག་གི་མདངས་ཅན་གནས་སུ་སྦྱར། །འདི་དོན་བཞིན་ཉམས་
ལེན་བྱས་པའི་ངང་། །རྒྱལ་ཁམས་སུ་ལོ་གསུམ་འགྲིམས་གྱུར་ནས། །བན་རྒན་
གྱི་སྒྱུ་ལུས་བལྟ་བའི་ཕྱིར། །མཇལ་འཛོམ་ གྱི་སྨོན་ལམ་ཡང་དག་ཐོབ། །ཅེས་
སོ། །གནས་དེར་བཞུགས་རིང་འཚོ་བ་མཐའ་གཉིས་ལ་མ་ལྷུང་ཙམ་ལ་བརྟེན་
ནས་ཐུན་བཞིའི་རྣལ་འབྱོར་ལ་གནས་ཏེ། དཔལ་གསང་བ་འདུས་པ་དང་། ཡི་
དམ་རྡོ་རྗེ་འཇིགས་བྱེད་སོགས་ལྷག་པའི་ལྷ་མང་པོའི་བསྙེན་སྒྲུབ་གནང་ཞིང་ཁ་
སྐོང་བའི་སྦྱིན་སྲེག་ཀྱང་ཞག་བཅུ་སྐོར་སྦྲེལ་ནས་མཛད། ཆུ་དབར་དུ་བཞུགས་
སྐབས་ནས་བཟུང་ཡར་ངོ་མར་ངོའི་ཚེས་བཅུ་རྣམ་གཉིས་ལ་འཁོར་ལོ་སྡོམ་པའི་
སྒྲུབ་མཆོད་རྒྱས་པ་བདག་ཉིད་འཇུག་ཅིང་དབང་བཞེས་པ་སོགས་མཛད། དེའི་
ཚེ་མི་དབང་ཕོ་ལྷ་ནས་ཀྱིས་དམ་པ་འདིའི་སྙན་གྲགས་གསན་ནས་དགེ་བསྙེན་རྡོ་
རྗེ་ཆེད་མངགས་སུ་གནང་བར། སངས་རྒྱས་ཀྱི་བསྟན་པའི་དོན་དུ་སྤྱིར་སྐུ་རིམ་
གང་དྲག་མཛད་དགོས་ཚུལ་དང་། ལྷག་པར་དྲག་པོའི་ལས་སྦྱོར་གནང་དགོས་
ཚུལ་དངུལ་སྲང་སུམ་ཅུ་སྐོར་དང་བཅས་ཕུལ་བ་ན། ནང་དུ་གཏོང་བར་མ་མཛད་
ཅིང་བུག་སྒོ་ནས་ངེད་རང་དགེ་སྦྱོར་ཅི་བྱེད་རྒྱལ་བའི་བསྟན་པ་འབའ་ཞིག་གི་
ཆེད་དུ་བྱེད་པ་ཡིན། དེ་མིན་དཔོན་པོ་ཆེན་པོའི་རིམ་གྲོ་བྱེད་པ་ངས་མི་ཡོང་།
ལྷག་པར་དྲག་པོའི་ ལས་སྦྱོར་གཏན་ནས་མི་ཡོང་ཞེས་ངོ་འཛིན་གང་ཡང་མ་
མཛད་པར་ཞུ་ཡིག་རྟེན་བཅས་ཕྱིར་ལོག་པར་མཛད་དོ། །འདི་ནི་རྒྱལ་བ་དགྱེས་
པའི་རྣམ་པར་ཐར་པ་རྨད་དུ་བྱུང་བ་ཞིག་སྟེ། ཡངས་པའི་ས་ཆེན་པོ་ལ་སྟོབས་
- 340 -



ལམ་རིམ་བླ་མ་བརྒྱུད་པའི་རྣམ་ཐར།
ཀྱིས་འཁོར་ལོས་བསྒྱུར་བའི་རྒྱལ་པོའི་བསྙེན་བཀུར་ཡང་མཆིལ་སྣབས་བཞིན་
དུ་འདོར་བར་མཛད་ན། བསྙེན་བཀུར་ངན་ངོན་ཙམ་ལ་མི་ཆགས་པ་ལྟ་ཅི་སྨོས།
གནས་དེར་ངོ་མཚར་ཡ་མཚན་ཆེ་བའི་གཟིགས་སྣང་སོགས་མང་དུ་བྱུང་མོད་ཀྱང་
ཕལ་ཆེར་གསུང་བར་མི་མཛད་ཅིང་། རྫ་ཕུག་ཏུ་བཞུགས་སྐབས་དེའི་ཤར་ངོས་
ཀྱི་རི་ལ་བདེ་གཤེགས་མཆོད་རྟེན་གྱི་རྣམ་པ་རང་བྱུང་དུ་ཡོད་པ་ཆེས་གསལ་བར་
གཟིགས་ཤིང་མཆོད་རྟེན་གྱི་སྟེང་ནས་ཆུ་འབབ་པ་རྒྱུན་པར་ཉུང་ངུ་དང༌། དུས་
བཟང་རྣམས་ཆེར་འབབ་ཅིང་ཕུག་རོན་གྱི་རྣམ་པ་ལྟ་བུ་ཁྱུ་ཆེན་པོས་མཆོད་རྟེན་
ལ་སྐོར་བ་མང་དུ་བྱེད་པ་གཟིགས་འདུག་ཅིང་། གཞན་ཡང་རྗེ་བཙུན་རེད་མདའ་
པའི་སྐབས་ཀྱི་གྲུབ་པའི་མཚན་མ་ཡ་མཚན་ཆེ་བ་མང་དུ་གཟིགས་པའང་བྱུང་
འདུག་གོ །དེ་ནས་བླ་མ་འདི་ཉིད་དགུང་ལོ་རེ་གཅིག་ཏུ་ཕེབས་པ་ལྕགས་ཕོ་ཁྱིའི་
ལོར་མཁན་པོ་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞལ་
དཀྱིལ་མཇལ་ཞིང་གསུང་གི་བདུད་རྩི་མྱོང་བ་དང་། རྒྱལ་བའི་བསྟན་པ་ལ་བྱ་བ་
མཛད་བཞེད་པ་བཅས་དགོས་པ་མང་དུ་གཟིགས་ནས་ཉེ་གནས་དང་བཅས་ཏེ་
ཆོས་གྲྭ་ཆེན་པོ་བཀྲ་ཤིས་ལྷུན་པོར་ཕེབས། ལྷར་བཅས་འགྲོ་བའི་བླ་མ་པཎ་ཆེན་
ཐམས་ཅད་མཁྱེན་པ་ཆེན་པོའི་ཞལ་མཇལ་ཞིང་། རང་ཉིད་ལ་དད་ལྡན་རྣམས་
ཀྱིས་ཕུལ་བའི་ཆས་དངོས་ཕྲན་བུ་ཡོད་པ་རྣམས་དང་ལུས་ལོངས་སྤྱོད་ཐམས་ཅད་
ལྟོས་པ་མེད་པར་མཎྜལ་དང་བཅས་ཏེ་ཕུལ་ནས། བདག་གཞན་རྣམ་དཀར་དགེ་
བའི་ཕུང་པོའི་མཐུས། །མགོན་ཁྱོད་བསྐལ་བརྒྱའི་བར་དུ་ཞབས་བརྟན་ནས། །
རྒྱལ་བའི་བསྟན་པ་ཕྱོགས་བཅུར་རྒྱས་མཛད་དེ། །འགྲོ་ཀུན་བདེ་ལ་འགོད་པའི་
བཀྲ་ཤིས་སྩོལ། །ཞེས་གསར་དུ་བརྩམས་པའི་ཚིགས་བཅད་དང་བཅས་ཞབས་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པད་བསྐལ་བརྒྱར་བརྟན་ནས་ཆོས་ཀྱི་འཁོར་ལོ་བསྐོར་དུ་གསོལ་ཞེས་གསོལ་བ་
ཤུགས་དྲག་ཏུ་འདེབས་པར་མཛད། དེ་ནས་སྐུ་མདུན་དུ་ཇ་གྲལ་ཞིག་གནང་བར་
བླ་མའི་ཡོན་ཏན་མཐོང་བའི་དད་པ་དང༌། བཀའ་དྲིན་རྗེས་སུ་དྲན་པའི་གུས་པ་
ཆེན་ པོ་ ཡོད་ པའི་ ཁར་ གདུལ་ བྱའི་ སྣང་ ངོར་ སྐུ་ ན་ མཐོན་ པོར་ ཕེབས་ ཚུལ་
གཟིགས་པའི་རྐྱེན་བྱས་ནས་སྤྱན་ཆབ་མནན་པས་མི་ཐུབ་པ་བྱུང་། དེ་ནས་བྱིན་
རླབས་ཞུས་ཏེ་རེ་ཞིག་ནོར་བུ་བྲང་ཁང་དུ་བཞུགས། རིམ་གྱིས་མགྲོན་གཉེར་
རྣམས་བརྒྱུད་ནས་སྐྱབས་མགོན་ཆེན་པོའི་གསུང་རྩོམ་གང་ཡིན་ལ་ལུང་ཞིག་
དང༌། ལམ་རིམ་མྱུར་ལམ་ལ་བཀའ་ཁྲིད་ཅིག་ཀྱང་ཐུགས་རྗེས་གཟིགས་དགོས་
ཞེས་སྙན་འབུལ་ཞུས་པ་ན། མགྲོན་གཉེར་ཧ་ལས་པ་ལྟར་བྱས་ཏེ། དེ་འདྲ་ག་ན་
ཡོང་ཞེས་གསན་འཇོག་མ་མཛད། སླར་ཡང་དར་ཕུལ་ཏེ་ང་བན་རྒན་སའི་མཐའ་
ནས་གནས་འདིར་དོན་འདི་ཞུ་བ་ལ་ཡོང་བ་ལགས་པས་ཅིས་ཀྱང་ཞུ་རོགས་
ཐུགས་རྗེས་གཟིགས་དགོས་ཞེས་ཞུས་པ་ན། མགྲོན་གཉེར་གྱིས་བཀའ་བཀྱོན་
མང་དུ་མཛད་ཅིང་སྐྱབས་མགོན་ཆེན་པོ་སྤྱན་མི་གསལ་བའི་ཚུལ་བཞེས་ལ་དེ་
འདྲ་སུས་ཞུ་ནུས་ཞེས་ཞུ་རོགས་མ་མཛད་པ་ན། སླར་ཡང་དམ་པ་འདི་ཉིད་ཚེ་
འདིའི་ཐུགས་བསམ་བློས་དོར་ཏེ་བསྟན་པ་འབའ་ཞིག་ལ་དམིགས་པའི་ཐུགས་
ཀྱིས། ཡང་མགྲོན་གཉེར་གྱི་དྲུང་དུ་ཕེབས་ཏེ་དོན་འདི་རྣམས་སྐྱབས་མགོན་ཆེན་
པོའི་སྙན་དུ་འཁྱོལ་བ་ཞིག་ཅིས་ཀྱང་ཞུ་རོགས་མཛོད། སྐུ་ན་མཐོ་བ་དང་སྤྱན་མི་
གསལ་ཚུལ་གྱིས་ད་ལྟ་མི་ཡོང་ན་སླར་ཡོང་ངམ། ཆོས་འདི་དག་གི་ལུང་རྒྱུན་ཆད་
ན་ནི་རང་རེ་ རྗེས་འཇུག་ལ་ཐབས་ཞན་པར་འགྱུར། ཡོང་མི་ཡོང་ཇི་ལྟར་ཡང་
སྐྱབས་མགོན་ཆེན་པོའི་སྙན་དུ་ལྷུང་བ་ཞིག་ཞུ་རོགས་མཛོད། མི་ཡོང་བའི་བཀའ་
- 342 -



ལམ་རིམ་བླ་མ་བརྒྱུད་པའི་རྣམ་ཐར། །
ཕེབས་བྱུང་ན་བྱ་བ་གཞན་མེད་པས་དབེན་པའི་གནས་ལ་འགྲོ་ཞེས་ངོ་འཛིན་
མེད་པར་ཐུགས་ངར་དང་བཅས་ཞུས་པ་ན་མགྲོན་གཉེར་ཡང་མཛད་ཐབས་
དཀའ་བ་བྱུང་ནས་སྙན་འབུལ་ཞུས་པ་ན། ཐུགས་དགྱེས་བཞིན་དུ་ཞལ་གྱིས་
བཞེས་ནས། དེ་སྔ་ཕན་གློ་ཀ་རེ་གཉིས་ཀྱི་ལུང་གནང་ཡང་དམིགས་བསལ་གྱི་ཡི་
གེ་ཆེན་པོ་བྲིས་ནས་གནང་དགོས་པ་ལ། དེ་སྐབས་པར་མ་རང་གི་སྟེང་ནས་ཤོག་
བུ་སུམ་ཅུ་ཙམ་རེ་ཐུན་རེར་གནང་བས་ཞབས་འབྲིང་བ་སོགས་ཚང་མ་སངས་
རྒྱས་ཀྱི་མཛད་པ་ནི་སོ་སོ་སྐྱེ་བོའི་བློ་ཡུལ་ལས་འདས་སོ་ཞེས་ངོ་མཚར་ཡ་མཚན་
དུ་འཛིན་པ་བྱུང་། དེ་ནས་དམ་པ་འདི་ཉིད་དང་ཟུང་བཞི་དཔོན་སློབ་སོགས་
བཤེས་གཉེན་རགས་བསྡུས་ལ་ཤེ་ཡའི་ལུང་ཚང་མ་གནང་། དེང་སང་པཎ་ཆེན་
ཐམས་ཅད་མཁྱེན་པའི་བཀའ་འབུམ་ལུང་རྒྱུན་མ་ཆད་པར་བཞུགས་པ་ནི་བླ་མ་
གྲུབ་པའི་དབང་ཕྱུག་འདི་ཉིད་ཀྱི་བཀའ་དྲིན་ཡིན་ནོ། །དེ་ནས་སླར་ཡང་ལམ་
རིམ་གྱི་ཁྲིད་གནང་དགོས་ཚུལ་ནན་གྱིས་ཞུས་ཀྱང་། སྐུ་ན་མཐོ་ཚུལ་བཞེས་པ་
སོགས་ཀྱིས་གནང་བ་མ་བྱུང་བའི་ཚེ་གསོལ་བ་འདེབས་པ་མན་ངག་བཞིན་ཞེས་
བྱ་བའི་ མན་ ངག་ དེ་ ཡི་གེར་འཁོད་པ་ཞིག་ཅིས་ཀྱང་དགོས་ཞེས་ གསོལ་བ་
འདེབས་པར་མཛད་པས། སྐྱབས་མགོན་ཆེན་པོས་ཀྱང་ཐུགས་དགྱེས་བཞིན་དུ་
ལམ་རིམ་གསོལ་འདེབས་ཀྱི་དམིགས་སྐོར་མན་ངག་ཞལ་ཤེས་ཀྱིས་བརྒྱན་པ་
འདི་རྩོམ་པ་གནང་ནས་ལྗགས་ལུང་ཡང་གནང་། དེ་ནས་བླ་མ་ཉིད་ཀྱིས་སྔ་སོར་
གྲྭ་སར་བཞུགས་སྐབས་ཞབས་དྲུང་ལྷ་པ་སྤྲུལ་སྐུ་རིན་པོ་ཆེ་དང༌། ཞལ་སྔ་ནས་
འཇམ་དབྱངས་ཆོས་འཕེལ་སོགས་ལ་ལམ་རིམ་གྱི་ཁྲིད་གཏིང་ཕྱིན་པར་གསན་
ཞིང་དབེན་པ་བསྟེན་ནས་ལོ་མང་པོར་ཐུགས་ཉམས་སུ་བཞེས་པས་རང་ཉིད་ཀྱི་
- 343-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
ཐུགས་ལ་མི་བདེ་བ་གང་ཡང་མེད་ཀྱང་། མྱུར་ལམ་འདི་ལ་ཁྲིད་རྒྱུན་དར་བ་ཞིག་
བྱུང་ན་དགོངས་ནས་ཤར་རྩེ་ཞལ་སྔ་ནས་བློ་བཟང་མགོན་པོ་ལ་མྱུར་ལམ་གྱི་ཁྲིད་
ལེགས་པར་གསན་ཞིང་སྐྱབས་མགོན་ཆེན་པོར་ཡང་རྒྱུ་མཚན་ཞུས་པ་ན། བླ་མ་
ཉིད་ལ་མྱུར་ལམ་གྱི་ཁྲིད་གནང་ཆོག་བཀའ་ཡང་ཁྲོལ་བ་བཅས་པཎ་ཆེན་ཐམས་
ཅད་མཁྱེན་པའི་གསུང་རྣམས་མི་ནུབ་ཅིང་ཕྱོགས་ཀུན་ཏུ་དར་བའི་རྟེན་འབྲེལ་
འགྲིག་ པས་ཐུགས་ རབ་ཏུ་ཚིམས་པར་གྱུར་ཏོ། །དེ་ནས་བཀྲ་ཤིས་ལྷུན་པོར་
བཞུགས་རིང་བློ་གསར་དོན་གཉེར་ཅན་རྣམས་ལ་ཚད་མ་རྣམ་འགྲེལ། དབུ་མ་
འཇུག་པ་སོགས་གཞུང་མང་པོའི་ལུང་དང༌། བློ་སྦྱོང་སོགས་ཆོས་བཀའ་མང་དུ་
གནང་ ངོ༌། །དེ་ནས་ སྣར་ཐང་སོགས་གཙང་ ཁུལ་ གྱི་ གནས་རྣམས་ལ་མཆོད་
འབུལ་སྨོན་ལམ་མཛད་ནས་ རིམ་ གྱིས་ གཉའ་ནང་དུ་བརྒྱུད་དེ་བལ་ཡུལ་དུ་
ཕེབས། ཁྱུང་རང་བྱུང་སོགས་བལ་ ཡུལ་གྱི་གནས་ གྲགས་ཆེ་བ་རྣམས་མཇལ་
ནས་སྨོན་ལམ་མཛད། གཙོ་བོར་སྔོན་རྒྱ་གར་གྱི་པཎ་གྲུབ་རྣམས་ཀྱིས་ཀྱང་རང་
བྱུང་གི་མཆོད་རྟེན་ཞེས་བསྔགས་པ་རྒྱ་ཆེར་མཛད་པ་འཕགས་པ་ཤིང་ཀུན་ཏུ་
ཕེབས། དེར་ཟླ་བ་གཅིག་ཙམ་བཞུགས་ནས་དེའི་རིང་ལ་ཞབས་སྐོར་དང་། ཕྱག་
འབུམ་ཞིག་གསོག་པར་མཛད། དེ་སྐབས་ཐུགས་དམ་བོགས་ཆེ་བ་བྱུང་ ཡོད་
འདུག་སྟེ་བླ་མ་ཉིད་ཀྱི་ཞལ་ནས། ཟབ་མོ་དབུ་མའི་ལྟ་བ་འདི་རྟོགས་པ་ལ་བླ་མ་
ལ་གསོལ་བ་འདེབས་པ་དང་། བསག་སྦྱང་རང་གལ་ཆེ་གསུང་། བསག་སྦྱང་ལ་
མང་དུ་འདུག་པ་ལས་གང་གལ་ཆེ་ཞུས་པས། ལྟུང་བཤགས་ལ་བརྟེན་ནས་བྱེད་
པ་གལ་ཆེ་ཚུལ་སྔོན་རྗེ་བཙུན་ རྗེ་ཙོང་ཁ་པ་ཆེན་པོ་དང༌། རྟོགས་ལྡན་འཇམ་
དཔལ་རྒྱ་མཚོ་སོགས་བཀའ་བརྒྱུད་འདིའི་དམ་པ་གོང་མ་རྣམས་ཀྱིས་མཛད་ཚུལ་
- 344 -



ལམ་རིམ་བླ་མ་བརྒྱུད་པའི་རྣམ་ཐར།
གྱི་ཁུངས་དང་བཅས་ཞིབ་ཏུ་གསུངས། བླ་མ་ཉིད་ཀྱིས་ཇི་ལྟར་མཛད་ཞུས་པས།
ངས་ཤིང་ཀུན་ཏུ་ལྟུང་བཤགས་ལ་རྟེན་ནས་བསག་སྦྱང་ཟླ་བ་གཅིག་གི་རིང་བྱས།
དེ་དགའ་མོ་བྱུང་ཞེས་གསུངས། དེ་ནས་རིམ་གྱིས་ཡར་ཕེབས་ཏེ་སྐྱིད་གྲོང་དུ་
ཕེབས། དེ་ནས་འདིར་བཞུགས་ཀྱི་ངེས་པ་མེད་པ་ལ། དགེ་སློང་དགེ་འདུན་གྱིས་
ཆུ་ཚན་བར་ཕེབས་བསུར་ཕྱིན་ནས། བླ་མ་རིན་པོ་ཆེའི་བཞུགས་གནས་ཕུག་པོ་
ཆེ་ཞེས་བྱ་བ་མེ་ཏོག་མདངས་ཅན་ལས་ས་དམའ་ཞིང་། དབྱར་བསིལ་ལ་དགུན་
དྲོ་བ། ཤིང་ལྗོན་པ་བཟང་པོས་ཁོར་མོར་བསྐོར་བ། གནས་དབེན་ཞིང་ཡིད་དུ་
འོང་བ་ཞིག་བཙལ་ནས་ཡོད་པས་དེར་ཕེབས་པར་ཞུ་ཞེས་གསོལ་བ་བཏབ་པ་ན།
མ་འོངས་པའི་འབྱུང་འགྱུར་མཁྱེན་ཅིང་དུས་ལ་བབ་པར་གཟིགས་ནས་ལྕགས་མོ་
ཕག་གི་ལོར་དགའ་ལྡན་ཕུག་པོ་ཆེར་ཕེབས་སོ། །དེ་ལྟར་དགའ་ལྡན་ཕུག་པོ་ཆེར་
ཕེབས་ཏེ་ ས་ གཞི་ བྱིན་གྱིས་བརླབས་ཤིང་ ཟླ་ཤས་ བཞུགས་ནས་ གངས་ རིར་
ཕེབས་རྩིས་མཛད་པ་ན། བླ་མ་སྔགས་ རམ་པས་ད་རེས་བཞུགས་དགོས་པའི་
གསོལ་འདེབས་མཛད་པས་རེ་ཞིག་བཞུགས་པར་ཞལ་གྱིས་བཞེས། དེ་ནས་བླ་
མ་ཉིད་ལ་མི་ཕྱེད་པའི་དད་པ་ཅན་རྫོང་དཀར་མཁན་པོ་དཀའ་ཆེན་ཆོས་མཛད་
ཀྱིས་སྔ་མོ་ནས་གསོལ་བ་བཏབ་པ་ལྟར། ཁོང་གིས་གཙོ་མཛད་དགེ་འདུན་མང་
ཙམ་ལ་བྱང་ཆུབ་ལམ་རིམ་ཆེན་མོ། ལམ་རིམ་ཆུང་བ། རྡོ་ རྗེ་འཆང་ཆེན་པོའི་
ལམ་གྱི་རིམ་པ། རྩ་ལྟུང་རྣམ་བཤད། བླ་མ་ལྔ་བཅུ་པའི་རྣམ་བཤད་སོགས་རྗེ་
རིན་པོ་ཆེའི་གསུང་མང་པོའི་ལུང་། རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་
བཟང་པོའི་གསུང་འབུམ་ཆེ་བའི་ལུང་། ཟབ་ལམ་ནམ་མཁའ་སྒོ་འབྱེད་ཀྱི་བཀའ་
དབང་། །གཅོད་ གཞུང་ ཐར་ འདོད་ དེད་ དཔོན་ མའི་ ཁྲིད་ མན་ ངག་ ཞལ་ ཀྱིས་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ར༽
བརྒྱན་པ་ཉམས་མགུར་གྱི་དབྱངས་དང་གཉན་སར་འགྲོ་ཚུལ་སོགས་ཕྱག་ལེན་
རྣམས་ཀྱང་མཐིལ་ཕྱིན་ཁྲིད་པར་མཛད། གཞན་ཡང་ལྷ་བཙན་རྡོ་རྗེ་ནས་བརྒྱུད་
པའི་ཆོས་བཀའ་མང་པོ་དང་། བློ་སྦྱོང་གི་ཁྲིད། ལམ་རིམ་གྱི་ཁྲིད་སོགས་ཟབ་
ཆོས་མང་དུ་སྩལ། དེ་ནས་རྫོང་དཀར་མཁན་པོས་སྦྱིན་བདག་མཛད་ནས་དགེ་
སློང་རྣམས་ཀྱི་ཚོགས་ཁང་དང་རུང་ཁང་སོགས་བཟོ་བར་མཛད། འདི་སྐབས་
ཚོགས་ཁང་གི་གཞི་འདིང་བ་ན། ས་དེ་ན་ཕ་བོང་མང་དུ་ཡོད་པ་རྣམས་མི་གཞན་
གྱིས་ཐབས་ཅི་བྱས་ཀྱང་བསྒུལ་མི་ཐུབ་པ་རྣམས། བླ་མ་ཉིད་ཀྱིས་ལྕགས་ཀྱི་ཐུར་
མ་ཆུང་ངུ་ཞིག་གིས་ཐབས་མཛད་ནས་དཀའ་ཚེགས་མེད་པར་འཐོན་པར་མཛད་
པས་འདི་ནི་ངེས་པར་རྫུ་འཕྲུལ་ལོ་ཞེས་གྲགས་པའང་བྱུང་འདུག །འདུ་ཁང་གི་
འོག་གཞིའི་སའི་ནང་ནས་དཔལ་ལྡན་ལྷ་མོའི་རྟེན་གཏོར་ཅི་འདྲ་བའི་རྡོ་ཞིག་ཐོན་
པས་ཀུན་ཡ་མཚན་ཆེ་བར་བྱུང་ཞིང་། སླར་ཚོགས་ཁང་གི་སྦུག་ཏུ་འཇོག་པར་
མཛད་དོ། །དེ་སྔ་ཕན་གཤིན་པོའི་བསྔོ་ཞུས་སོགས་གཏན་ནས་བཞེས་པར་མི་
མཛད་པ་ལ། རྫོང་དཀར་མཁན་པོ་ལ་སོགས་པས་ཤི་གསོན་ཀུན་ལ་ཕན་པའི་
ཕྱིར་བསྔོ་ཞུས་ལ་སོགས་པ་རྣམས་ཅིས་ཀྱང་བཞེས་དགོས་ཞེས་གསོལ་བ་བཏབ་
པས། དེ་ཕྱིན་ཆད་བཞེས་པར་མཛད་ནས་དར་ཁ་གང་ཡན་ཆད་རྫས་ཆེ་ཆུང་ཅི་
བྱུང་ཡང་བདག་གིར་མི་མཛད་པར་དགེ་འདུན་ལ་བསྔོ་བར་མཛད་ཅིང་། ཆུད་
ཟོས་སུ་མི་འགྱུར་བའི་དམ་བསྒྲགས་ནན་ཆེ་བར་མཛད། སྐབས་ཞིག་ཇུ་གྲྭ་ཆོས་
གླིང་ནས་འབྱོར་ར་སྤྲུལ་སྐུ་མཇལ་བར་ཕེབས་ཏེ་ཆོས་ཀྱི་བཀའ་དྲིན་ཞུས་པ་ན།
ཐུགས་དགྱེས་པ་ཆེན་པོས་ ཇོ་བོ་རྗེ་དཔལ་ལྡན་ཨ་ཏི་ཤའི་ཆོས་ཆུང་བརྒྱ་རྩ་
སོགས་ཆོས་བཀའ་མང་དུ་གནང་། དེ་ནས་བླ་མ་ཉིད་དགུང་ལོ་རེ་ལྔར་ཕེབས་པ་
346 -



ལམ་རིམ་བླ་མ་བརྒྱུད་པའི་རྣམ་ཐར།
སྟག་གི་ལོའི་ནང་དུ་སྐྱབས་མགོན་ཆེན་པོའི་ཞལ་མཇལ་པའི་ཕྱིར་གཙང་ཕྱོགས་
སུ་ཕེབས་བཞེད་པ་ན། རྫོང་དཀར་མཁན་པོས་ཀྱང་གང་ཅིའི་ཞབས་ཏོག་འོ་མི་
བརྒྱལ་བ་མཛད་རྩིས་ཞུས་ནས་རྫོང་དཀར་མཁན་པོ་དཔོན་གཡོག་རྣམས་དང་
སྟབས་གཅིག་ཏུ་རིམ་གྱིས་ཕེབས་ནས་བཀྲ་ཤིས་ལྷུན་པོའི་ཀླུ་སྡིངས་སུ་ཅོག་གུར་
ཕུབ་ནས་བཞུགས། གླང་ལོའི་མཇུག་ནས་བཟུང་པཎ་ཆེན་ཐམས་ཅད་མཁྱེན་པ་
ཆེན་པོ་རྗེ་བཙུན་བློ་བཟང་ཡེ་ཤེས་སྐུ་ཁམས་བསྙུན་ཚུལ་བཞེས་ནས། སྟག་ལོ་ཟླ་
བ་དང་པོ་གཉིས་པའི་ནང་དུ་སྐུ་བསྙུན་ཚུལ་ཆེར་བཞེས་ཤིང་། དེ་དག་གི་ཚེ་ནམ་
མཁའ་འཇའ་འོད་ཀྱིས་ཁྱབ་ཅིང་སྐབས་སྐབས་སུ་འཇའ་དཀར་པོ་ཟུག་པ་ཡང་
ཡང་བྱུང་། གཞན་ཡང་ལྟས་སྣ་ཚོགས་བྱུང་བ་བཅས་གྲྭ་ས་ཆེན་པོ་རྣམས་ཀྱིས་
གཙོས་ཐ་གྲུ་ཀུན་ན་བཞུགས་པའི་དགེ་འདུན་རྣམས་ཀྱིས་ཞབས་བརྟན་སྐུ་རིམ་
ལ་ཁོར་མོ་ཡུག་ཏུ་འགྲུས་པར་མཛད་ཅིང་ལྷག་པར་བླ་མ་ཉིད་ལ་བླ་བྲང་ཆེན་པོ་
ནས་སྐྱབས་མགོན་ཆེན་པོའི་ཞབས་བརྟན་ལ་དམིགས་པའི་ཚེ་སྒྲུབ་ཅིག་མཛད་
དགོས་ཚུལ་གནང་བར་བཀྲ་ཤིས་ལྷུན་པོའི་གླིང་དུ་བཞུགས་ནས་ཟླ་སྦྲེལ་གྱི་བར་
ལ་སྐུ་མཚམས་ཤིན་ཏུ་དམ་པར་བཅད་ནས་གྲུབ་རྒྱལ་ལུགས་ཀྱི་ཚེ་སྒྲུབ་ལ་ཐུན་
བཞིར་མཛད། དེའི་ཚེ་ལྷར་བཅས་འགྲོ་བའི་བླ་མ་འདི་མ་བཞུགས་ན་ནི་སྐྱེ་བོ་
ཐམས་ཅད་མགོན་དང་བྲལ་ཞིང་ཐུབ་པའི་བསྟན་པ་ཡང་ཆུ་དང་བྲལ་བའི་པདྨ་
བཞིན་དུ་སྐད་ཅིག་ལ་ཉམས་པ་ལ་ཚེགས་མེད་ཅིང་། དེ་ལྟར་ན་འགྲོ་བའི་བདེ་
སྐྱིད་ཀྱང་ནུབ་པར་འགྱུར་བས་སྐྱབས་མགོན་ཆེན་པོ་འདི་ཉིད་ཀྱི་ཞབས་བརྟན་ལ་
འབད་པ་ནི་འགྲོ་བ་སེམས་ཅན་ཐམས་ཅད་ཀྱི་དོན་ཀྱི་མཆོག་གོ་སྙམ་དུ་དགོངས་
ནས་ཚེ་སྒྲུབ་ལ་ཤིན་ཏུ་འགྲུས་པར་མཛད་ཅིང་། ཐུན་རེར་གཟུངས་རིང་སྟོང་ཕྲག་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རེ་མ་ཐ་འགྲོ་བར་མཛད་པ་སོགས་བྱ་དཀའ་བའི་བརྩོན་འགྲུས་ཀྱིས་བཟླས་སྒོམ་
ལ་བརྩོན་པར་མཛད་པས། མགོན་པོ་ཚེ་དཔག་མེད་ཀྱིས་བྱིན་གྱིས་བརླབས་པའི་
དག་ པའི་ མཚན་མ་ ཁྱད་ པར་ ཅན་ ཡང་བྱུང་ ཞིང་། འདོད་ པའི་ དོན་གྲུབ་ པའི་
རྟགས་དང་མཚན་མ་ལེགས་པར་བྱུང་ནས་མཚམས་གྲོལ། དེ་ནས་སྐྱབས་མགོན་
ཆེན་པོ་ཡང་གདུལ་བྱ་ཡོངས་ཀྱི་བསོད་ནམས་ཀྱི་མཐུས་སྐུ་ཁམས་ལེགས་པར་
དྭངས་ཚུལ་བཞེས། དེ་ནས་མི་རིང་བར་སྐྱབས་མགོན་ཆེན་པོར་བྱིན་རླབས་ཞུས་
ཏེ་དོན་གཉེར་ཅན་ཁ་ཤས་ལ་ལྷོ་བྲག་བཀའ་འབུམ་སོགས་ཆོས་བཀའ་མང་དུ་
གནང་ནས་པཎ་ཆེན་ཐམས་ཅད་མཁྱེན་པ་ཆེན་པོར་འདི་ཕྱིར་དགེ་བའི་སྐྱབས་
འཇུག་ ཞུས་ ནས་ རིམ་ གྱིས་ ཕུག་ ཆེན་ སྒྲུབ་ སྡེར་ ཕེབས། དེ་ ནས་ རེ་ཤིག་ སྐུ་
མཚམས་དམ་པོ་ལ་བཞུགས། སྐུ་མཚམས་གྲོལ་ནས་ཡོལ་ལོ་ཟླ་བ་བཞི་པའི་ནང་
དུ་སྨྱུང་གནས་འགོ་བཙུགས་ནས་ཆོ་ག་བརྒྱད་ཚར་གསུམ་སྦྲེལ་ནས་ཟླ་བ་ཕྱེད་
གཉིས་ལྷག་ཙམ་གྱི་རིང་ལ་སྨྱུང་གནས་མཛད་དེ། གདན་གཅིག་དང་ཁྲུས་ཀྱི་རིམ་
པ། དངོས་གཞི་ལྷ་དྲུག་སྒོམ་ཚུལ་སོགས་བྱ་བའི་རྒྱུད་ནས་བཤད་པ་ལྟར་ཕྱག་
ལེན་ཤིན་ཏུ་དག་པར་མཛད་ཅིང་། པོ་བསྟོད་ཉེར་གཅིག་གི་རིང་དབྱངས་དང་
བཅའ་ཏེ་ཕྱག་འཚལ་བརྩོན་པར་གནང་། གཙོ་ཆེར་ཡིག་དྲུག་གི་བསྙེན་པ་ཐུན་
རེར་ཁྲི་ཚོ་རེ་ཙམ་འགྲོ་བར་མཛད་ནས་ཤིན་ཏུ་འགྲུས་པར་མཛད་པས་ནུབ་ཅིག་
མནལ་ལམ་དུ་ མི་དཀར་པོ་ཞིག་གིས་ད་གཟུངས་ རིང་བགྲང་ན་ལེགས་ཞེས་
བརྗོད་པ་ཞིག་གསལ་བར་བྱུང་བས་དེ་ཕྱིན་གཟུགས་རིང་ལ་བརྩོན་པར་མཛད།
ཚུལ་འདི་དཔགས་ན་དེའི་ཚེ་དག་པའི་མཚན་མ་མང་པོ་བྱུང་ཡོད་ཚོད་འདུག་ཀྱང་
དེ་ཙམ་ལས་གསུང་བ་མི་གནང་། དེའི་ཚེ་གྲྭ་སློབ་རྣམས་བླ་མ་བདག་ཉིད་ཆེན་པོ་
- 348 -



ལམ་རིམ་བླ་མ་བརྒྱུད་པའི་རྣམ་ཐར།
སྐུ་ན་འདི་ལྟར་དུ་མཐོ་བ་ཡང་ཕྱག་འཚལ་སོགས་བསག་སྦྱང་ལ་འདི་ལྟར་འགྲུས་
པར་མཛད་ན། བདག་ཅག་ལེ་ལོར་གནས་པ་ག་ལ་རིགས་སྙམ་དུ་ཆུ་དང་ཕྲད་
པའི་པདྨ་བཞིན་དུ་དཔོན་སློབ་ཚང་མ་ཐུགས་དམ་ཤིན་ཏུ་འཕེལ། ཟླ་བ་བདུན་
པའི་ནང་དུ་བསླབ་པ་ཀུན་ལས་བཏུས་པ། རྒྱལ་སྲས་བཀའ་འབུམ། དགོངས་པ་
རབ་གསལ། རྩ་ཤེའི་ཊིཀ་ཆེན་སོགས་ཆོས་མང་དུ་གནང་། དོན་གཉེར་ཅན་ཁ་
ཤས་ལ་བསྙེན་རྫོགས་ཀྱང་གནང་། དེ་ནས་སྟོན་གྱི་རིང་ལ་མཁས་གྲུབ་ཐམས་
ཅད་མཁྱེན་པའི་བཀའ་འབུམ་ཐོར་བུ་བ། སྡོམ་གསུམ་རྣམ་གཞག་ཐུབ་བསྟན་བྱི་
དོར། ཞུ་ ལན་ནོར་བུའི་ཕྲེང་བ། བློ་སྦྱོང་མཚོན་ཆ་འཁོར་ལོ། མདོ་སྡེ་རྒྱན། མི་
རྟག་ པའི་ ཚོམས། དྲང་ངེས་རྣམ་འབྱེད། མདོ་སྡེ་བསྐལ་བཟང་། མཛངས་བླུན། །
བརྒྱད་སྟོང་པ་རྣམས་ཀྱི་ལུང་གནང་ཞིང་བརྒྱད་སྟོང་པ་གནང་སྐབས་སྤྱན་ཆབ་
མང་དུ་བྱུང་བ་ཤངས་ཕྱིས་ཀྱི་ཤངས་སྣབས་ཕྱིས་པའི་རྣམ་པ་དང་། ཞལ་གདོང་
ལ་འགེབ་པ་སོགས་མཛད་ནས། སྤྱན་ཆབ་མི་མངོན་པར་མཛད་ཀྱང་། བརྒྱད་
སྟོང་པ་གནང་རིང་སྤྱན་ཆབ་ནར་མར་བྱུང་ཞིང་། སྐབས་སྐབས་སུ་སྤྱན་ཧུར་བག་
ཏུ་མཛད་ནས་དགྱེས་པའི་རྣམ་པ་ཤིན་ཏུ་ཆེ་བ་རེ་ཡང་མཛད། རེས་འགའ་ཟབ་
མོའི་དཀའ་གནས་འདྲ་ལ་གཟིགས་ནས་ད་ན་སོ་རྒས་སོང་གཞན་མ་ཆོས་བྱ་རྒྱུ་
རང་ཞིག་འདི་ན་འདུག་པ་ཡིན་ཏེ་ཞེས་གསུང་བར་ཡང་མཛད། འདི་ནི་རྒྱལ་བའི་
བསྟན་པ་སྤྱིའི་གནད་མཁྱེན་པའི་མཁས་པ་རྣམས་ལ་ངོ་མཚར་བསྐྱེད་པའི་རྣམ་
པར་ཐར་པ་ཞིག་སྟེ། སྙིགས་མ་ལས་ཀྱང་ཆེས་སྙིགས་མར་གྱུར་པའི་དུས་འདིར་
རྒྱལ་བའི་གསུང་རབ་རྣམས་རིམ་གྲོ་ལ་ཉེ་བར་འཁོར་བ་དང༌། ཕྱག་མཆོད་ཀྱི་
ཡུལ་ཙམ་དུ་འཛིན་པ་མ་གཏོགས་ཉམས་ལེན་གྱི་གནད་རྣམས་དེ་ན་ཡོད་པའི་ཐེ་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཚོམ་ཙམ་ཡང་སྐྱེ་བ་ཤིན་ཏུ་དཀོན་པ་ལ། དམ་པ་འདིས་གདམས་པའི་གནད་
མཐར་ཐུག་རྣམས་གསུང་རབ་ཉིད་ལ་ཡོད་པར་གཟིགས་པ་ཡིན་ནོ། །དེ་ནས་
འབྲུག་ལོ་ཟླ་བ་བཞི་པའི་ནང་དུ་དོན་གཉེར་ཅན་རྣམས་ཀྱིས་ཡུན་རིང་མོ་ནས་
གསོལ་ བ་ བཏབ་ པ་ ལྟར་ དུས་ གསུམ་ གྱི་ སངས་ རྒྱས་ ཐམས་ ཅད་ གང་ ནས་
གཤེགས་ཤིང་གཤེགས་པར་འགྱུར་བའི་ལམ་པོ་ཆེ། སྡེ་སྣོད་གསུམ་གྱི་བརྗོད་བྱ་
ཐམས་ཅད་ཕྱོགས་གཅིག་ཏུ་བསྡུས་པ། དཔལ་ལྷ་ཅིག་དཱི་པཾ་ཀ་ར་དང་ཆོས་ཀྱི་
རྒྱལ་པོ་ཙོང་ཁ་པ་ཆེན་པོ་གཉིས་ཀྱི་ཐུགས་ཀྱི་བཅུད་བྱང་ཆུབ་ལམ་གྱི་རིམ་པའི་
དམར་ཁྲིད། རྗེ་བཙན་བློ་བཟང་ཡེ་ཤེས་དཔལ་བཟང་པོའི་གསུང་མྱུར་ལམ་གྱི་
སྟེང་ནས་ཤིན་ཏུ་རྒྱས་པ་དཔལ་དབེན་ས་པའི་མན་ངག་གི་གནད་རྣམས་ཚང་བར་
ཟླ་བ་གཅིག་གི་རིང་གནང་། ཆོས་དཀྱིལ་ཙམ་དུ་སྐུ་ཁམས་མི་བདེ་བ་ཞིག་བྱུང་
ནས་ཉིན་གཅིག་གཉིས་ཆོས་མཚམས་མཛད་དགོས་བྱུང་བས། དགེ་སློང་རྣམས་
ཀྱི་རང་རང་གི་འབྱོར་པ་ཅི་ཡོད་བསྡུས་ནས་བླ་མ་གྲུབ་པའི་དབང་ཕྱུག་ཆེན་པོར་
སྐུ་གསུང་ཐུགས་རྟེན། དབུ་ཞྭ། སྣམ་སྦྱར། ལྷུང་བཟེད། གདིང་བ་སོགས་ཡོ་བྱད་
ཅི་འབྱོར་དང་བཅས་མཎྜལ་ཕུལ་ཏེ་ཞབས་པད་བསྐལ་བརྒྱར་བརྟན་པ་དང་སྐུ་
བསྙེན་པའི་ཚུལ་མི་སྟོན་པར་ཆོས་ཀྱི་འཁོར་ལོ་བསྐོར་དུ་གསོལ་ཞེས་གསོལ་བ་
བཏབ་པ་ན། ཆོས་ཕྱིར་ལུས་ལོངས་སྤྱོད་ཐམས་ཅད་འབུལ་བ་ནི་ཁྱེད་རང་རྣམས་
ཚོགས་རྫོགས་ཤིང་སྔོན་གྱི་གྲུབ་ཆེན་རྣམས་ཀྱི་རྣམ་ཐར་དང་མཐུན་པས་རྟེན་
འབྲེལ་ལེགས་ཞེས་གསུངས་ཞིང་དགྱེས་ཉམས་ཆེན་པོ་མཛད། དེ་མ་ཁད་བསྙུང་
གཞི་ལེགས་པར་དྭངས་ཤིང་ཆོས་འཕྲོ་ཡང་དགྱེས་བཞིན་རྫོགས་པར་གནང་།
ཆོས་གྲོལ་ནས་བཏང་རག་གི་མཆོད་པ་རྒྱས་པར་བཤམས་ཏེ་སེམས་བསྐྱེད་ཞུས་
- 350 -



ལམ་རིམ་བླ་མ་བརྒྱུད་པའི་རྣམ་ཐར། །
པར་སྤྱོད་འཇུག་ནས་འབྱུང་བ་ལྟར་དགྱེས་བཞིན་དུ་གནང་། འབྲུག་ལོའི་སྟོན་རྗེ་
མི་ ལའི་ རྣམ་ མགུར། ཚུལ་ ཁྲིམས་ ལེའུའི་ རྣམ་ བཤད་ བྱང་ཆུབ་གཞུང་ ལམ།
འདུལ་བ་མདོ་རྩ། ཚད་མ་རྣམ་འགྲེལ། དབུ་མ་རིག་ཚོགས་དྲུག །འདུལ་བའི་
བསླབ་བྱ་ཆེན་མོ། གཞི་གསུམ་ཆོ་ག་སོགས་ལུང་མང་པོ་དང་། བྱིན་རླབས་ནམ་
མཁའ་སྒོ་འབྱེད་ ཀྱི་དབང་། གཅོད་ཀྱི་ཟབ་ཁྲིད་རྒྱས་པ་བཅས་གནང་ངོ༌། །དེ་
ནས་སྦྲུལ་ལོའི་ནང་དུ་ཕལ་ཆེར་སྐུ་མཚམས་ལ་བཞུགས་ཤིང་དོན་གཉེར་ཅན་
རྣམས་ལ་པཎ་ཆེན་ཐམས་ཅད་མཁྱེན་པ་རྗེ་བློ་བཟང་ཡེ་ཤེས་ཀྱི་གསུང་འབུམ་གྱི་
ལུང་སོགས་ཆོས་བཀའ་མང་དུ་གནང་། དེ་ནས་རྟ་ལོ་དང་ལུག་གི་ལོ་ཕལ་ཆེར་སྐུ་
མཚམས་ལ་བཞུགས་ཤིང་། ལུག་ལོའི་སྟོན་དགའ་ལྡན་ཕྱག་རྒྱ་ཆེན་པོའི་བཀའ་
ཁྲིད་སྔོན་འགྲོའི་ཁྲིད་བཞི་དང་བཅས་པ་རྒྱས་པར་སྩལ། དེ་ལྟར་བླ་མ་བདག་
ཉིད་ཆེན་ པོ་འདིས་བསྟན་པའི་དོན་དུ་དགེ་འདུན་གྱི་སྡེ་བཙུགས་ཤིང་བཅས་
ཁྲིམས་དམ་པར་མཛད། རྫོང་དཀར་ཆོས་སྡེ་ནས་རབ་བྱུང་དོན་དུ་གཉེར་བ་
རྣམས་ལ་ ཡང་ དགྱེས་བཞིན་དུ་ གནང་། གཞན་ཡང་གྲུབ་མཐའི་ ཕྱོགས་ ལྷུང་
གཏན་ནས་མི་མངའ་བར་ རིས་སུ་མ་ཆད་པའི་སྐྱེ་འགྲོ་ཀུན་ལ་ཐུགས་བརྩེ་བ་
འབའ་ཞིག་མཛད་པས། གྲུབ་མཐའ་རིས་སུ་མ་ཆད་པའི་བསྟན་འཛིན་ཐམས་
ཅད་ཀྱང་དམ་པ་འདིའི་ཞབས་ལ་གཏུགས་ནས་བྱིན་རླབས་དང་ཆོས་འབྲེལ་ཞུ་བ་
དང་། དགེ་བསྙེན། དགེ་ཚུལ། དགེ་སློང་གི་སྡོམ་པ་བླངས་ནས་ཐུབ་པའི་བསྟན་
པ་ལ་ཞུགས་ཏེ་བཅས་ཁྲིམས་སྲུང་བ་མང་དུ་བྱུང་བས། བལ་བོད་མཚམས་ཀྱི་
ཡུལ་ཕྱོགས་འདིར་ཐུབ་པའི་བསྟན་པ་མིང་ཙམ་ཡང་མ་ལུས་པར་ནུབ་པའི་དུས་
འདིར་བླ་མ་གྲུབ་པའི་དབང་ཕྱུག་ཆེན་པོ་འདིས་ཐུབ་པའི་བསྟན་པ་དར་བར་
351-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཛད་པས་ན་རྒྱལ་བའི་བསྟན་པ་ལ་བྱ་བ་ཆེན་པོ་མཛད་ཅིང་བལ་བོད་མཚམས་
ཀྱི་སྐྱེ་འགྲོ་རྣམས་ལ་བཀའ་དྲིན་ཟླ་མེད་དུ་མཛད་དོ། །དེ་ལྟར་སྐུ་དངོས་ཀྱི་གདུལ་
བྱ་འདུལ་བའི་མཛད་པ་རྣམས་རྫོགས་ནས་ཞིང་ཁམས་གཞན་དུ་འབྱོན་པའི་
དགོངས་པ་གཏད་པ་ན་མི་རྟག་པའི་གསུང་ཡང་ཡང་གནང་ཞིང་། དུས་བཞིའི་
འགྱུང་ ལྡོག་ ལ་ བརྟེན་ནས་ནམ་ ཟླ་དབྱར་ ཁ་ ཁོ་ སོང་ ། སྟོན་ ཀ་རུ་སླེབ་བྱུང་
གསུངས་བ་སོགས་མི་རྟག་པའི་གཏམ་རང་གསུངས། རེས་འགའ་གསུང་སྒྲོས་ཀྱི་
མུ་ནས་སྔོན་གྱི་བྱུང་བ་མང་པོ་དང༌། ཇོ་བོ་རྗེ་དང་། རྗེ་བཙུན་ཙོང་ཁ་པ་ཡབ་སྲས་
རྣམས་ཀྱིས་དགུང་ལོ་ཇི་ཙམ་བཞུགས་པ་སོགས་གསུངས་ནས། སྔོན་གྱི་དམ་པ་
རེ་གཉིས་མ་གཏོགས་ངེད་རང་ཡང་ལོ་རིང་ཚོད་དུ་སླེབ་པ་ཡིན་པར་འདུག་ཅེས་
གསུངས་པ་དང༌། ཡང་ལན་ཅིག་ལོ་གསུམ་ཙམ་ནས་འཆི་བ་ཤེས་ཀྱིན་ཡོད་པ་
འདྲ། ལོ་གཅིག་ནས་འཆི་བ་ནི་ཤེས་ཚོད་རང་དུ་འདུག་ཅེས་གསུངས་ནས་བཞད་
མ་མཛད་དེ། དེ་ནི་རང་ཉིད་ཇི་ཙམ་ལ་གཤེགས་མཁྱེན་པར་འདུག་གོ །དེ་ནས་
སྐུ་བསྙུང་ཚུལ་མཛད་ཅིང་བཞེངས་བཞུགས་དཀའ་བར་བྱུང་བའི་ཚེ། ད་ནི་གསུང་
རིས་དང་མཛད་པ་གང་ལ་བརྟགས་ཀྱང་མ་ལེགས་སྙམ་ནས་ཞབས་བརྟན་ལ་
བརྩོན་པར་བྱས་ཤིང༌། སྤྱི་སྒེར་ཐམས་ཅད་ནས་ཞབས་བརྟན་ཕུལ་བར་ཐུགས་
མཉེས་མཉེས་མཛད་ཅིང་ ཞལ་ བཞེས་ནི་ མ་ གནང་། ཚེ་ རིང་ དུ་ གནས་ན་རྣམ་
དཀར་གྱི། །ལས་བཟང་པོ་སྒྲུབ་བོ་ཤི་ཡང་བདེ། །ལས་བག་ཆགས་བཟང་པོའི་
ངང་དུ་འཆི། །ཨ་ལ་ལ་གསོན་ཤི་སེམས་ལ་སྙོམས། །ཚེ་སྒྲུབ་ཀུན་ཇི་ལྟར་དགྱེས་
དགྱེས་མཛོད། །ཅེས་གསུངས་པ་དེ་ཡིན་པར་འདུག་ཅེས་གསུངས་པ་དང་། ཡང་
ལན་ཅིག་ཁྱེད་གྲོགས་པོ་ཚོས་འདི་ཀ་ཙམ་གྱི་དག་སྣང་བྱེད་ལུགས་ཀྱིས་དབེན་ས་
-352 -



ལམ་རིམ་བླ་མ་བརྒྱུད་པའི་རྣམ་ཐར།
སྙན་བརྒྱུད་ཀྱི་བསྟན་པ་འདི་ད་དུང་དར་རྒྱུ་ཡིན་ཤས་ཆེ་ཞེས་ཚིག་ནུས་པ་ཅན་
དཔྱད་དཀའ་བ་རེ་གསུངས། དེ་ནས་བླ་མ་ཉིད་ཀྱི་ཕྱག་ན་ཡོད་པའི་དངོས་ཆས་
རྣམས་དགེ་ཕྱོགས་སུ་བསྔོ་བར་མཛད། ཞབས་འབྲིང་དུ་འཁོད་པའི་དགེ་སློང་
རྣམས་ལ་ཡུམ་གསུང་སྒྲོག་དང་རྡོ་རྗེ་འཇིགས་བྱེད་ཀྱི་སྒྲུབ་མཆོད་ཅིག་ཚུགས་
གསུངས། དེ་ལྟར་བཀའ་བཞིན་དུ་བསྒྲུབས་སྐུ་གཟུགས་བསྙུང་བབ་ལྕི་ཡང་ཞལ་
མདངས་ཤིན་ཏུ་རྒྱས་ཞིང་དེད་དཔོན་ཡིད་བཞིན་གྱི་ནོར་བུ་ཐོབ་ནས་རང་ཡུལ་དུ་
འགྲོ་བ་ལྟར་ཞིང་བརྗེ་བ་ལ་དགྱེས་ཉམས་ཀྱི་སྤྲོ་བ་ཆེན་པོ་མཛད་ཅིང་། སྐུ་དངོས་
ཀྱི་གདུལ་བྱ་རྣམས་རྫོགས་པ་ན་དགུང་ལོ་དོན་གཉིས་སུ་ཕེབས་པ་ལྕགས་མོ་བྱ་
ལོའི་ཟླ་བ་གསུམ་པའི་ཚེས་བཅུའི་ནམ་ལངས་ཙམ་ལ་ལྷ་དང་ལྷ་མོ་རྣམས་ཀྱིས་
གདུགས་དང་། རྒྱལ་མཚན་དང་། བ་དན་དང༌། རོལ་མོ་སོགས་མཆོད་པའི་བྱེ་
བྲག་བསམ་གྱིས་མི་ཁྱབ་པ་ཐོགས་པའི་བསུ་བ་དང་བཅས་ཏེ་དགའ་ལྡན་ཡིད་
དགའ་ཆོས་འཛིན་དུ་གཤེགས་སོ། །དེའི་ཚེ་ཐམས་ཅད་སྟོང་པ་འོད་གསལ་མངོན་
དུ་མཛད་པ་ན། འོད་གསལ་དེ་ཉིད་འདི་འདྲའོ་ཞེས་ མཚོན་པའི་ ཕྱིར་དུ་ནམ་
མཁའ་ནི་སྤྲིན་དང་། རྡུལ་དང༌། ཁུག་སྣ་སོགས་གང་གིས་ཀྱང་སྒྲིབ་པ་མེད་པ་
ཤིན་ཏུ་གཡའ་དག་ཅིང་། ས་གཞི་ལ་རླུང་གི་རྒྱུ་བ་ཕྲ་མོ་ཙམ་ཡང་མེད་པར་གྱུར་
ཏེ། དེ་ནས་དགེ་སློང་རྣམས་ཀྱིས་དཔལ་རྡོ་ རྗེ་ འཇིགས་བྱེད་ཆེན་པོའི་དཀྱིལ་
འཁོར་ཞལ་ཕྱེ་ནས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་ཕྱི་ནང་
གསང་བ་དེ་ཁོ་ན་ཉིད་ཀྱིས་མཆོད་ཅིང་། སྨོན་ལམ་ཁོར་ཡུག་ཏུ་མཛད། སྟེང་འོག་
ནས་བྱང་སེམས་བབས་པ་སོགས་ཐུགས་དམ་གྲོལ་བའི་རྟགས་རྣམས་བྱུང་བ་ན།
ཕྱོགས་མཐའ་དག་ནས་འདུས་པའི་དད་ལྡན་རྣམས་ཀྱིས་མཆོད་པ་དཔག་ཏུ་མེད་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་ཕུལ་ཞིང་གསོལ་བ་བཏབ་ནས་ལས་བཟང་བའི་འབྲེལ་བ་བཞག །ཐུགས་
དམ་གྲོལ་བ་ནས་བཟུང་ནམ་མཁའི་དཀྱིལ་རྒྱ་མཐིང་བཟང་པོའི་མདོག་ལྟར་སྔོ་
ཞིང་དྭངས་པ་ལ་ཕྱོགས་ཀྱི་རི་རྩེ་རྣམས་སུ་སྤྲིན་གསར་དཀར་པོ་བླ་བྲེས་པ་དང་།
འགའ་ཞིག་གདུགས་ལྟ་བུ། འགའ་ཞིག་བ་དན་ལྟ་བུ། འགའ་ཞིག་རྒྱལ་མཚན་ལྟ་
བུ་དང༌། ཕྱོགས་ཕྱོགས་སུ་འཇའ་འོད་ཁ་དོག་སྣ་ལྔ་བ་འཕྱང་བ་སོགས་ཞག་མང་
པོའི་བར་ལྷ་རྣམས་ཀྱིས་མཆོད་པའི་ལྟས་དཔག་ཏུ་མེད་པ་བྱུང་ངོ༌། །བླ་མ་བདག་
ཉིད་ཆེན་པོ་འདིའི་རྣམ་པར་ཐར་པ་རྒྱས་པར་ན་ཐུབ་བསྟན་མཛེས་རྒྱན་རིན་པོ་
ཆེའི་ཕྲེང་ བ་ དང་། གསང་བ་མཆོག་གི་མཛད་ པ་ལས་བརྩམས་ཏེ་ རྟོགས་པ་
བརྗོད་པ་དངོས་གྲུབ་ཀྱི་སྙེ་མ་ཞེས་བྱ་བ་གཉིས་སུ་བདག་གིས་རྒྱས་པར་བྲིས་
ཟིན་པས་དེ་དག་ལས་ཤེས་པར་བྱའོ། །དེས་བྱང་ཆུབ་ལམ་གྱི་རིམ་པ་ལ་བློ་སྦྱོང་
བར་འདོད་པ་རྣམས་ཀྱིས་བྱ་བྲལ་གྲུབ་པའི་དབང་ཕྱུག་ཆེན་པོ་འདི་ལ་གསོལ་བ་
འདེབས་ཤིང་། བདག་ཉིད་ཆེན་པོ་འདིའི་རྣམ་ཐར་ལྟར་མདོ་སྔགས་ཀྱི་གཞུང་ལ་
ཐོས་པ་ཕུ་ཐག་ཆོད་པ་བྱས་ཤིང་སྙན་བརྒྱུད་ཀྱི་མན་ངག་ཐོབ་པར་བྱས་ལ་ཚེ་འདི་
བློས་བཏང་སྟེ་དབེན་པའི་རི་སུལ་དུ་འཚོ་བ་དཀའ་ཐུབ་ལ་གནས་ནས་ཚེ་དང་
སྒྲུབ་པ་མཉམ་པར་བྱ་ཞིང་། དེ་ཙམ་མ་ཐུབ་ཀྱང་བདག་ཉིད་ཆེན་པོ་འདིའི་མཛད་
པ་རྣམ་ཐར་རྣམས་སྨོན་ལམ་གྱི་ཡུལ་དུ་བྱས་ཏེ་ཉིན་རེ་བཞིན་ལམ་ཆ་ཚང་ལ་བག་
ཆགས་ཅི་ཐེབས་བྱའོ།། །།
- 354 -



ལམ་རིམ་བླ་མ་བརྒྱུད་པའི་རྣམ་ཐར། །
དྲུང་པ་རྟ་ཕུག་པ་བློ་བཟང་དམ་ཆོས་རྒྱལ་མཚན་གྱི་
རྣམ་ཐར་བཞུགས་སོ། །
རྗེ་བཙུན་བློ་བཟང་ཆོས་ཀྱི་རྒྱལ་མཚན་ནས་དྲུང་པ་ཡབ་སྲས་རྣམས་དང་
དེ་ནས་རྗེ་སྒྲུབ་ཁང་པ་སོགས་ལ་བརྒྱུད་པའི་བླ་མ་རྣམས་ཀྱི་རྣམ་པར་ཐར་པ་
འཆད་པ་ལ་དྲུང་པ་རྒྱལ་ཚབ་པའི་རྣམ་ཐར་ནི་སྔར་བརྗོད་ཟིན་ལ། རྗེ་བཙུན་བློ་
བཟང་དམ་ཆོས་རྒྱལ་མཚན་ཞེས་བསྔགས་པ། དྲུང་པ་རྟ་ཕུག་པ་བློ་བཟང་དམ་
ཆོས་རྒྱལ་མཚན་ནི། སྟོད་མངའ་ རིས་སྐོར་ གསུམ་ གྱི་ནང་ཚན་ཟངས་ དཀར་
གྱི་ཡུལ་གྱི་ཆ་ཟངས་ལ་ཞེས་བྱ་བར་ཡབ་མངའ་རིས་ཆོས་རྒྱལ་གྱི་གདུང་རྒྱུད་
དཔལ་ལྡེ་ཞེས་བྱ་བ་དང་། ཡུམ་སྐྱིད་འཛོམ་ཞེས་པ་གཉིས་ཀྱི་སྲས་སུ་ལུག་གི་ལོ་
ངོ་མཚར་བའི་ལྟས་དང་བཅས་ཏེ་འཁྲུངས། དེ་གོང་དུ་སྲས་མང་པོ་ཚེ་མ་ཟིན་པས་
སྲི་ཆོད་ཐབས་སུ་གཞོན་ནུ་འདིའི་མཚན་ལ་ཁྱི་དཔལ་ལྡེ་ཞེས་བཏགས། སྐྱེས་
རབས་མང་པོར་ལམ་ལ་སྦྱངས་པའི་བག་ཆགས་སད་པས་མནོ་ཤེས་པ་ནས་
བཟུང་བྱིས་པ་ཐ་མལ་པ་ལྟར་ངན་སྤྱོད་གང་ཡང་མི་མཛད་པར་སྐུ་གསུང་ཐུགས་
རྟེན་མཐོང་ན་དགའ་ཞིང་དེ་ལ་མཆོད་པ་བྱེད་པ་དང་། གསུང་ངག་མ་བྱེ་གོང་དུ་
ཡང་ཚིག་འབྲུ་མི་གསལ་བར་ཆོས་དང་གཟུངས་སྔགས་སྣ་ཚོགས་བཟླ་བ་ཞིག་
བྱུང་། དེ་ནས་དབུས་གཙང་ཆོས་ཀྱི་ཞིང་དུ་ཕྱིན་ནས་ཆོས་རྣམ་དག་ཅིག་བྱ་འདོད་
པ་ནར་མར་བྱུང་ཡང་ཡབ་ཡུམ་དང་ཉེར་དུ་སོགས་ཀྱིས་གཏོང་དུ་མ་ཉན་པར་རེ་
ཤིག་ཁྱིམ་དུ་བཞུགས་ན་འབྲི་ཀློག་དང་ཆོས་སྤྱོད་འཛིན་པ་སོགས་ལ་བརྩོན་པར་
མཛད། དེ་ནས་དགུང་ལོ་བཅུ་དྲུག་ལོན་པའི་ཚེ་དྲུང་པ་བློ་བཟང་རྣམ་རྒྱལ་ཞེས་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའི་དམ་པ་ཞིག་ཡོད་པ་དེའི་དྲུང་དུ་སྐྲ་བཅད། ཡོངས་རྫོགས་དགེ་བསྙེན་གྱི་སྡོམ་
པ་ཞུས། དེ་སྐབས་པཎ་ཆེན་བློ་བཟང་ཆོས་ཀྱི་རྒྱལ་མཚན་གུ་གེ་མཐོ་ལྡིང་དུ་
ཕེབས་ནས་མངའ་རིས་སྐོར་གསུམ་གྱི་སྐྱ་སེར་ཚང་མས་དད་གུས་བླ་ལྷག་ཏུ་ཆེ་
བར་བྱེད་པས་དམ་པ་འདི་ལའང་དྲུང་པ་བློ་བཟང་རྣམ་རྒྱལ་གྱིས་པཎ་ཆེན་བློ་
བཟང་ཆོས་ཀྱི་རྒྱལ་མཚན་གྱི་མཚན་ནས་དྲས་ཏེ་ བློ་བཟང་རྒྱལ་མཚན་ཞེས་
བཏགས། དེ་ནས་རྩ་བཞི་ཆང་དང་བཅས་པ་སྲོག་དང་བསྡོས་ཏེ་བསྲུང་ཞིང་ཡུལ་
དེའི་དབེན་གནས་དུ་མར་དགེ་སྦྱོར་ལ་བརྩོན་པར་མཛད། དེའི་ཚེ་བྱ་བྲལ་གནས་
ངེས་མེད་འབྱོན་པ་མཐོང་ཚེ་བདག་ཀྱང་ནམ་ཞིག་ན་ཚེ་འདིའི་གཉེན་ཉེ་དུ་གང་
གིས་ ཀྱང་མཐོང་ཚོར་མེད་ པར་ དབེན་ པའི་ རི་ སུལ་དུ་འཚོ་བ་དཀའ་ཐུབ་ལ་
གནས་ནས་དཔོན་མེད་གཡོག་མེད་སྣ་ཐག་མགོ་དཀྲིས་ཀྱི་སྤྱོད་པས་སྒྲུབ་པ་སྙིང་
པོར་ བྱེད་ པ་ཞིག་ནམ་འོང་སྙམ་པ་འབའ་ཞིག་ འཁྲུངས། དེ་ནས་ སྔར་དབུས་
གཙང་དུ་སློབ་གཉེར་ལ་འགྲོ་མྱོང་བ་འགའ་ཞིག་གིས་མངོན་རྟོགས་རྒྱན་ཟིན་ན་
ཡོང་ཞེས་བསྐུལ་བ་ན་དྲུང་ པ་འདི་པ་ གྲོགས་མཆེད་གསུམ་ གྱིས་འཛིན་པར་
མཛད་དེ་ཉིན་རེ་བཞིན་ནམ་ལངས་ཏེ་ཡི་གེ་མཐོང་ཙམ་ནས་ཁང་པ་ལ་ཉི་མ་ཤར་
གྱི་བར་ལ་ཀློ་ཀ་བཅོ་བརྒྱད་རེ་ འཆག་མེད་དུ་འཛིན་པར་མཛད། གཞན་ཡང་
བཤེས་སྤྲིང་དང་དབུ་མ་འཇུག་པ་སོགས་གཞུང་མང་པོ་གཟུང་བས་དེར་གནས་པ་
ཀུན་ངོ་མཚར་ཡ་མཚན་དུ་རྒྱུར་ནས་འདི་འདྲ་བའི་མཁྱེན་རབ་ཆེ་བ་དབུས་གཙང་
དུ་ཕྱིན་ནས་གཞུང་ལུགས་ཆེན་མོ་རྣམས་ལ་སྦྱངས་ན་གཞན་དང་མི་འདྲ་བ་ཞིག་
འོང་ཞེས་བསྔགས་པ་བྱུང་། དེ་ནས་དགུང་ལོ་ཉེར་ལྔ་ལ་བབ་པ་ན་ཁྱིམ་གྱི་གནས་
ནི་སྡུག་བསྔལ་དུ་མའི་འབྱུང་གནས་སུ་རིག་ནས་ཡིད་འབྱུང་དང་སྐྱོ་ཤས་ཤུགས་
- 356 -



ལམ་རིམ་བླ་མ་བརྒྱུད་པའི་རྣམ་ཐར།
དྲག་པོས་ད་རེས་དལ་བའི་རྟེན་ལན་ཅིག་ཐོབ་པ་འདི་དོན་ལྡན་དུ་བྱ་ཕྱིར་དབུས་
གཙང་དུ་ཕྱིན་ལ་ཆོས་རྣམ་དག་ཅིག་བྱའོ་སྙམ་དུ་ཐག་བཅད་ནས་རང་ཡུལ་ནོར་
ལོངས་སྤྱོད་གཉེན་ཉེ་དུ་ཐམས་ཅད་དང་གསོན་བྲལ་བྱས་ནས་རིགས་མཐོན་པོར་
སྐྱེས་པའི་ང་རྒྱལ་དང་སྙམ་པ་གང་ཡང་མེད་པར་འཚོ་བ་བསོད་སྙོམས་ལ་བརྟེན་
ཏེ་བྱ་བྲལ་བརྟུལ་ཞུགས་ཀྱི་སྤྱོད་པས་དབུས་གཙང་གི་ལྗོངས་སུ་ཕེབས་སོ། །དེ་
ནས་བཀྲ་ཤིས་ལྷུན་པོར་ཕེབས་པ་ན་པཎ་ཆེན་བློ་བཟང་ཆོས་ཀྱི་རྒྱལ་མཚན་སོག་
དམག་གི་ཆིངས་ལ་ཕེབས་པ་དང་ཐུག་སྟེ་མ་བཞུགས་པས་དཀྱིལ་ཁང་གི་རྗེ་ཞལ་
སྔ་ནས་སྨན་བླ་བའི་དྲུང་དུ་རབ་ཏུ་བྱུང་སྟེ་དགེ་ཚུལ་བསྒྲུབས། མཚན་སྔར་གྱི་དེའི་
སྟེང་དུ་དམ་ཆོས་ཞེས་པ་བསྣན་ཏེ་བློ་བཟང་དམ་ཆོས་རྒྱལ་མཚན་ཞེས་བཏགས།
དགེ་ཚུལ་གྱི་བསླབ་བྱ་རྣམས་ལེགས་པར་བསྲུང་ཞིང་གཞུང་ལུགས་ལ་སྦྱོང་བའི་
འགོ་བརྩམས། དེ་ནས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་
མཚན་ཕེབས་པ་ན་མཇལ་བར་བྱོན་པས་དྲུང་པ་འདི་ཉིད་རྗེ་ཉིད་ཀྱི་ཐུགས་སྲས་
དམ་པར་འགྱུར་བར་མཁྱེན་ནས་སྐུ་མདུན་དུ་བཞག་ནས་ཡུལ་གང་ནས་ཡིན་དོན་
གང་ལ་འོངས་སོགས་བཀའ་འདྲི་ཞིབ་ཏུ་གནང་བར་རང་གི་ཡུལ་དང་དེ་ནས་
འོངས་པའི་བསམ་པའི་ཁྱད་པར་རྣམས་ཞིབ་ཏུ་ཞུས་པ་ན་ཐུགས་ཤིན་ཏུ་མཉེས་
ནས་ད་ཁྱོད་འདི་རུ་སྡོད་དམ་དབུས་སུ་འགྲོ་གསུངས། དྲུང་པ་འདི་བས་ཨ་ཁུ་དྲུང་
པ་རྒྱལ་ཚབ་པ་དང་པོར་དྭགས་པོ་གྲྭ་ཚང་ལ་བྱོན་པས་བདག་ཀྱང་དྭགས་པོ་གྲྭ་
ཚང་ལ་འགྲོ་ཞུས་པས། པཎ་ཆེན་ཐམས་ཅད་མཁྱེན་པ་ཆེན་པོའི་ཞལ་ནས་གྲྭ་ས་
གར་ཕྱིན་ཡང་རང་གིས་ནུས་ཕྱིན་མཚན་ཉིད་ཀྱི་སློབ་གཉེར་བྱེད་པ་ལ་ཁྱད་མེད་
དེ་དབང་ལུང་མན་ངག་ཐོབ་པ་ལ་འདིར་བསྡད་ན་ལེགས་པ་ཡོང་གསུངས་པ་ལ་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དྲུང་པ་འདི་པས་ཐུགས་ལ་གང་ཤར་དྲང་པོར་ཞུས་ཏེ། འདིར་སྡོད་པ་ལ་ཆས་
དངོས་ཀྱང་གང་ཡང་མེད་ཨ་ཁུ་དྲུང་པ་རྒྱལ་ཚབ་པ་ཡང་དྭགས་པོ་གྲྭ་ཚང་ལ་
ཕེབས་པ་བཅས་དེར་འགྲོ་བསམ་པ་ཡོད་ཞུས་པ་ན་པཎ་ཆེན་ཐམས་ཅད་མཁྱེན་
པས་འོ་ན་འུ་རང་གཉིས་ཤོ་དྲིལ། ངའི་ཤོ་ཆེ་བ་བྱུང་ན་འདིར་སྡོད། དྲུང་པ་རང་ཤོ་
ཆེ་བ་བྱུང་ན་དབུས་སུ་རྒྱུགས་གསུངས་ནས་ཕྱག་གིས་དུང་ཤོ་གཉིས་དྲིལ་ཏེ་འདི་
འམ་བུའི་ཡིན། འདི་དྲུང་པའི་ཡིན་ཞེས་ཞལ་བའི་སྟེང་དུ་དྲིལ་བ་ན་དྲུང་པ་འདི་
པའི་ཤོ་མིག་ཆུང་བ་བྱུང་བས་པཎ་ཆེན་ཐམས་ཅད་མཁྱེན་པ་ཐུགས་མཉེས་ནས་
འདིར་སྡོད་པ་དགའ་བ་འདུག་དབང་ལུང་རྗེས་གནང་སོགས་ཆོས་གང་འདུག་
ཀྱང་ཤོག་ གསུངས། འདི་ པས་ ཀྱང་ ཐུགས་ རྗེ་ ཆེ་ ཞེས་ཞུས། དེ་ནས་ཆོས་གྲྭ་
འགྲིམས་ཏེ་ཐོག་མར་རྣམ་འགྲེལ་ལ་སློབ་གཉེར་མཛད་ཅིང་པཎ་ཆེན་ཐམས་ཅད་
མཁྱེན་པ་ཆེན་པོས་ཆོས་གང་གནང་ཡང་བླ་བྲང་ནས་བརྡ་གཏོང་བར་མཛད་པས་
མདོ་སྔགས་ཀྱི་ཆོས་བཀའ་མཐའ་ཡས་པ་རིམ་པས་ཐོབ། བར་སྐབས་ཤིག་ཆུ་མ་
འཕྲོད་པས་བད་ཀན་གྱི་བསྙུན་ཚབས་ཆེ་ཙམ་ཞིག་བྱུང་བ་སྨན་པ་རྣམས་ཀྱིས་
ནད་འདི་ལས་མི་ཐར་ཞེས་བློས་བཏང་པ་ན། པཎ་ཆེན་ཐམས་ཅད་མཁྱེན་པ་ཆེན་
པོར་སྐྱབས་འཇུག་ཞུར་ཕེབས་པས་པཎ་ཆེན་ཐམས་ཅད་མཁྱེན་པ་ཆེན་པོས་སྒྲོལ་
ལྗང་གི་མངོན་རྟོགས་ཤིག་གི་ལྗགས་ལུང་གནང་ནས་སྔོན་གྱི་ལས་འབྲེལ་ཞིག་
འདུག་པས་སྒྲོལ་མ་འདི་ལ་བསྙེན་པ་ཞིག་གྱིས་དང་དགའ་མོ་ཡོང་ཞེས་བཀའ་
ཕེབས། དེ་འཕྲལ་དུ་མཚམས་བཅད་དེ་བསྙེན་པ་མཛད་པས་རྗེ་བཙུན་མ་སྒྲོལ་
མའི་ཞལ་གཟིགས་བསྙུན་གཞི་ཡང་དྭངས། དེ་ནས་བཟུང་སྟེ་སྐུ་ཚེ་ཧྲིལ་པོར་ཉིན་
རེར་སྒྲོལ་བསྟོད་གང་འགྲུབ་རེ་དང༌། ལེགས་བྲིས་མ་ཚར་རེ་འཆག་མེད་ཞལ་
- 358-



ལམ་རིམ་བླ་མ་བརྒྱུད་པའི་རྣམ་ཐར།
འདོན་མཛད། དེ་ནས་བར་སྐབས་ཤིག་གནས་བསྐོར་ཞིག་མཛད། དེ་ནས་བཀྲ་
ཤིས་ལྷུན་པོར་ཕེབས་ནས་སྔར་རྒྱུན་བཞིན་ཐུགས་གཉེར་ལ་བརྩོན་པར་མཛད་
པས་འབྲུམ་བུའི་ནད་ཀྱིས་ཕྱོགས་ཐམས་ཅད་ཁྱབ་ཅིང་ནད་བྱུང་ཚད་ཤི་བ་ཞིག་
བྱུང་བ་ན་མངའ་རིས་ཕྱོགས་ཀྱི་སློབ་གཉེར་བ་ཕལ་ཆེར་རང་ཡུལ་ལ་བྲོས། དམ་
པ་འདིས་པཎ་ཆེན་ཐམས་ཅད་མཁྱེན་པ་ཆེན་པོའི་སྐུ་མདུན་དུ་ཕྱིན་ནས་རང་ཡུལ་
ལ་བྲོས་པ་ལེགས་སམ་ཇི་ལྟར་ལེགས་ཞེས་ཞུས་པ་ན་ད་ལམ་དགའ་མོ་ཡོང་འགྲོ་
གསུང་ཞིང་སྲན་ནག་བདུན་ལ་ལྗགས་སྔགས་བཏབ་སྟེ་དར་དམར་ཞིག་ལ་དྲིལ་
ན་རྒྱས་བཏབ་སྟེ་འདི་སྐེ་ལ་ཐོགས། ཞག་བདུན་སོང་ན་ཡང་ལེན་དུ་ཤོག་གསར་
པ་སྟེར་པ་ཡིན་རྙིང་པའི་སྲན་མ་རྣམས་ཁྱུར་མིད་གྱིས་ཆོས་གྲྭ་མ་ཆག་པར་རྒྱུགས་
གསུངས། བཀའ་ བཞིན་ བྱས་ པས་ འབྲུམ་ བུའི་ ནད་མ་ བྱུང་ ཞིང་ སློབ་ གཉེར་
འཕེལ་བ་བྱུང་བས་བླ་མ་ལ་སངས་རྒྱས་དངོས་ཀྱི་འདུ་ཤེས་བཅོས་མ་མིན་པ་
འཁྲུངས། དེ་ནས་རེ་ཞིག་དྲུང་པ་རྒྱལ་ཚབ་པ་དང་མཉམ་དུ་དབེན་པའི་གནས་
མང་པོར་ཐུགས་དན་གང་འཕེལ་མཛད། ལྷག་པར་རྟ་ནག་ལ་ཁར་བཞུགས་རིང་
རྗེ་ཞལ་སྔ་ནས་སྨན་བླ་བ་ལ་ཁ་ཆོས་སྡེའི་བླ་མར་ཕེབས་པ་དང་ཐུག་པས་མཇལ་
བར་ཕེབས། དེའི་ཚེ་བླ་མ་དེའི་ཞལ་ནས་ཁྱེད་རི་ཁྲོད་པ་ཚོས་བཀའ་དྲིན་གསོལ་
འདེབས་མ་འཛིན་དགོས་གསུངས། བླ་མ་དགོང་ཇའི་ཚོགས་ལ་ཕེབས་པ་དང་
མཉམ་དུ་འདི་པས་བཀའ་དྲིན་གསོལ་འདེབས་མ་བཟུང་བས་བླ་མ་དགོང་ཚོགས་
ནས་ཚུར་ཕེབས་དུས་ཟིན་ཐུབ་པ་བྱུང་བླ་མ་ལ་ཞུས་པས་བླ་མ་ཧ་ལས་ཏེ་དེ་འདྲ་
མི་བདེན་ རིབ་ཙམ་ཞིག་ལ་དེ་ཙམ་ཟིན་མི་ཐུབ་གསུང་། འདི་པས་ཟིན་ནས་
འཁྱོར་ཙམ་ཡོད་ཞུས་ནས་བསྐྱར་བས་བླ་མ་དེས་ངོ་མཚར་ཡ་མཚན་དཔེ་མེད་དུ་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཛིན་པར་མཛད་དེ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་
བཀའ་དྲིན་གསོལ་འདེབས་མ་འདི་ལ་ཤོག་བུ་བཞི་ཙམ་ཡོད་པ་དགོང་ཚོགས་
རེའི་ཡུན་ལ་ལྗགས་འཛིན་ཐུབ་པ་འདི་ནི་མཁྱེན་རབ་རྨད་དུ་བྱུང་བ་ཞིག་གོ །དེ་
ནས་ནུབ་གཅིག་མནལ་ལམ་དུ་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་ཐོག་
མའི་བློ་སྦྱོང་གི་ལྗགས་ལུང་ཡོངས་གནང་བ་གསལ་བར་རྨིས་པ་ཞིག་བྱུང་། དེ་
ནས་བཀྲ་ཤིས་ལྷུན་པོར་ཕེབས་ཏེ་པཎ་ཆེན་ཐམས་ཅད་མཁྱེན་པ་མཇལ་བ་ན་
དྲུང་པས་ཐོག་མའི་བློ་སྦྱོང་གི་ལུང་ཐོབ་བམ་གསུངས། སྔར་མ་ཐོབ་ཞུས་པ་ན་འོ་
ན་ད་ལྟ་ལུང་ཞིག་བྱེད་དགོས་ཡོད་པས་ཤོག །རི་ཁྲོད་པ་ལ་འདི་གལ་ཆེ་གྲུབ་
ཆེན་གནས་བཅུ་འདི་ཡང་ཐོག་མའི་བློ་སྦྱོང་ཐོས་པའི་རྐྱེན་གྱིས་བློ་ཆོས་ལ་འཁུལ་
ཏེ་རྟོགས་པ་མཐོན་པོར་སོང་བ་ཡིན་གསུངས་ནས་དགྱེས་བཞིན་དུ་ལུང་གནང་།
དེ་ནས་དགུང་ལོ་སུམ་ཅུ་སོ་གཉིས་སུ་ཕེབས་པ་ན་པཎ་ཆེན་ཐམས་ཅད་མཁྱེན་པ་
ཆེན་པོར་བསྙེན་རྫོགས་ཀྱི་སྡོམ་པ་ཞུས་འདུལ་བའི་བསླབ་བྱ་རྣམས་ཀྱང་རྒྱས་
པར་སློབ་པར་མཛད། པཎ་ཆེན་ཐམས་ཅད་མཁྱེན་པ་ཆེན་པོ་ལ་ཐོག་མ་མཇལ་
བ་ནས་བཟུང་ཆོས་བཀའ་མཐའ་ཡས་པ་གསན་ཞིང་ཚོགས་ཆེན་དུ་གནང་བའི་
གྲས་ལ། སྒྲུབ་ཐབས་བརྒྱ་རྩའི་ནང་གི་ལྷ་རྣམས་ཀྱི་རྗེས་གནང་དང་ལྗགས་ལུང་།
ལྷོ་བྲག་གྲུབ་ཆེན་གྱི་བཀའ་འབུམ། འཇམ་དབྱངས་ཆོས་སྐོར། ཇོ་བོའི་ཆོས་ཆུང་
བརྒྱ་རྩ། རྗེ་དགེ་འདུན་རྒྱ་མཚོའི་གསུང་འབུམ་གྱི་སྟོད། བསླབ་བཏུས། བྱང་ཆུབ་
གཞུང་ལམ། སྦྱིན་སྲེག་དངོས་གྲུབ་རྒྱ་མཚོ། མཁས་གྲུབ་རིན་པོ་ཆེས་མཛད་པའི་
འཇིགས་བྱེད་ ཀྱི་བསྐྱེད་ རིམ། སྟོན་ པའི་ རྣམ་ཐར་ཆེན་མོ། །དགའ་ ལྡན་ ཆོས་
འབྱུང་། གཙུག་ཏོར་གདུགས་དཀར་གྱི་མདོ་སོགས་ཀྱི་ལུང་། སྒྲོལ་མ་ཉེར་གཅིག་
- 360 -



ལམ་རིམ་བླ་མ་བརྒྱུད་པའི་རྣམ་ཐར།
གི་རྗེས་གནང་། ཕག་དཀར་ཤེས་རབ་གསལ་བྱེད་ཀྱི་རྗེས་གནང་། འཇམ་དབྱངས་
དཔའ་གཅིག །ཨ་ར་པ་ཙ་ན། འཇམ་དབྱངས་དཀར་པོ། འཇམ་དཔལ་ནག་པོ།
འཇམ་དབྱངས་སྨྲ་སེང་། དུས་མཚན་མ། ཀུ་རུ་ལྕེ། དབྱངས་ཅན་མ། སྒྲོལ་དཀར་
ལྗང་། རི་ཁྲོད་མ། གཙུག་ཏོར་གདུགས་དཀར། རྣམ་རྒྱལ་མ། སྨེ་བརྩེགས། སེང་
གདོང་མ། ཛམ་སེར་ནག །ཐུབ་པ་རྡོ་རྗེ་གདན་མ། མི་གཡོ་བ་སྔོན་པོ། སྤྱན་རས་
གཟིགས་ཕྱག་བཞི་པ། སེང་གེ་སྒྲ། རྟ་མགྲིན་གསང་སྒྲུབ། ལྕགས་རལ་ཅན། སྣ་
ཚོགས་ ཡུམ་རྣམས་ ཀྱི་ རྗེས་ གནང་། གསང་འདུས། འཇིགས་བྱེད་ བདུད་ ལས་
རྣམ་རྒྱལ། འཇིགས་བྱེད་བཅུ་གསུམ་མ་རྣམས་ཀྱི་དབང་། མགོན་པོ་ཕྱག་དྲུག་པ།
ཆོས་རྒྱལ་ ཕྱི་ནང་གསང་གསུམ། ཞལ་བཞི་པ། ལྷ་མོ། གུར་མགོན། རྣམ་སྲས།
བེག་ཙེ། ཕྱག་རྡོར་འཁོར་ཆེན། གཏུམ་པོ། ཨུ་ཙརྱ། གོས་སྔོན་ཅན་རྣམས་ཀྱི་རྗེ་
གནང་གསན། གཟིམ་ཆུང་དུ་སྒེར་དུ་གནང་བ་ལ་གསང་འདུས་མི་བསྐྱོད་པའི་
དབང་། བདེ་མཆོག་ལཱུ་ཧི་པའི་དབང་། འཇིགས་བྱེད་བཅུ་གསུམ་མའི་དབང་། མི་
འཁྲུགས་པའི་དབང་། ནམ་མཁའ་སྒོ་འབྱེད་ཀྱི་དབང་དང་གཅོད་ཀྱི་ཁྲིད་རྣམས་
གསན་ཞིང་། ལྷག་པར་ལམ་རིམ་གྱི་ཁྲིད་དཔལ་དབེན་ས་སྙན་བརྒྱུད་ཀྱི་མན་
ངག་སྐྱེས་བུ་ཆུང་ངུ་ཡན་དམ་པ་འདི་གཅིག་བུ་ལ་གཟིམ་ཆུང་དུ་རྒྱས་པར་གནང་
ཞིང་། སྐྱེས་བུ་འབྲིང་ཚུགས་ནས་དྲུང་པ་རྒྱལ་ཚབ་པ་ཡང་དེར་ཕེབས་པ་དང་ཐུག་
སྟེ་དྲུང་པ་གཉིས་པོ་ལ་ལམ་ཁྲིད་ཡོངས་རྫོགས་སྙན་བརྒྱུད་ཀྱི་མན་ངག་གེགས་
སེལ་བོགས་འདོན་དང་ བཅས་ པ་ཚང་བར་གནང་ཞིང་དེའི་ཚེ་གང་གནང་བ་
ཐམས་ཅད་བདག་ཉིད་ཆེན་པོ་འདིས་ཐུགས་སུ་ཆུད་པར་མཛད་དོ། །དེ་ནས་དྲུང་
པ་འདིས་ལམ་རིམ་ཆུང་བ་ཐུགས་འཛིན་མཛད་ནས་ཉིན་རེ་བཞིན་གཟིམ་ཆུང་དུ་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕེབས་ཏེ་འདིས་པ་གཅིག་པུ་ལ་ལམ་རིམ་ཆུང་བ་འགོ་ནས་མཇུག་རྫོགས་ཀྱི་བར་
ཚིག་གཅིག་ཀྱང་མ་ལུས་པ་མཐའ་དག་པར་གཟབ་བཤད་གནང་ཞིང་དཀའ་བའི་
གནད་རྣམས་དྲི་གཏུགས་ཀྱི་སྒོ་ནས་མཐའ་ཆོད་པར་མཛད་དོ། །དེ་ལྟར་ན་དམ་
པ་འདི་ནི་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ནང་ཐུགས་ཀྱི་སྲས་ཤིན་ཏུ་
གཅེས་པར་མཛད་པ་ཞིག་གོ །དྲུང་པ་འདིས་ཉིན་གཅིག་པཎ་ཆེན་ཐམས་ཅད་
མཁྱེན་པ་ཆེན་པོ་མཇལ་བར་བྱོན་ཏེ་སྐུ་མདུན་དུ་གཅིག་པུ་ཡུན་རིང་བཞུགས་རྒྱུ་
བྱུང་བ་ན་བདག་ལ་ཇོ་བོ་རྗེ་དང་བཀའ་གདམས་ལྷ་བཞི་ལ་བརྟེན་པའི་བླ་མའི་
རྣལ་འབྱོར་ཞིག་གནང་དགོས་ཞེས་གསོལ་བ་བཏབ་པ་ན་དགྱེས་བཞིན་དུ་ད་ལྟ་
རང་བྱས་པས་ཆོག་གསུངས་ནས་ཇོ་བོ་རྗེ་བཀའ་གདམས་ལྷ་བཞི་དང་བཅས་
པའི་བླ་མའི་རྣལ་འབྱོར་ཞིག་ཐུགས་ཐོག་ནས་གནང་བ་དྲུང་པ་འདི་པས་གང་
གསུང་ཐམས་ཅད་འཛིན་ཐུབ་པ་བྱུང་། དེ་ནས་བཟུང་སྟེ་སྐུ་ཚེ་ཧྲིལ་པོར་ཉིན་རེ་
བཞིན་ཇོ་བོ་རྗེ་ལ་གསོལ་བ་འདེབས་པ་དང་བཀའ་གདམས་ལྷ་བཞིའི་སྙིང་པོ་
རྣམས་བརྒྱ་ རྩ་ རེ་འཆག་མེད་བཟླ་བར་མཛད། དེ་ནས་པཎ་ཆེན་ཐམས་ཅད་
མཁྱེན་པ་ཆེན་པོས་འདི་པ་ལ་ད་རི་ཁྲོད་ལ་སོངས་ལ་སྒྲུབ་པ་གྱིས་བཀའ་སྩལ།
དྲུང་པ་འདི་པས་བདག་གིས་ཐོས་པ་མཐར་མ་ཕྱིན་པས་སྒྲུབ་པ་ཚད་ལྡན་ཞིག་
འོང་ངམ་ཞེས་ཞུས་པ་ན། པཎ་ཆེན་ཐམས་ཅད་མཁྱེན་པ་ཆེན་པོས་སྔོན་ཐོས་པ་
བྱས། དེ་ནས་རི་ཁྲོད་དུ་ཐུགས་དམ་བྱེད་ཟེར་བ་མང་པོ་ཡོང་གི་འདུག་ཀྱང་དེ་
ཐོག་ཏུ་འགྲོ་བ་དང་མཐར་ཐོན་པ་མི་ཡོང་བ་འདུག །རི་ཁྲོད་དུ་ཕྱིན་ནས་ཐོས་
བསམ་སྒོམ་གསུམ་ཟུང་འབྲེལ་དུ་བྱེད་དགོས་པ་ཡིན། དགེ་བའི་བཤེས་གཉེན་པོ་
ཏོ་བ་དེ་གཞུང་ལུགས་རྒྱ་མཚོ་ལྟ་བུ་ལ་གཟིགས་པ་ཡིན་ཡང་ད་ལྟའི་ཆོས་གྲྭའི་
- 362 -



ལམ་རིམ་བླ་མ་བརྒྱུད་པའི་རྣམ་ཐར། །
འཆད་ཉན་ལྟ་བུ་མིན། རེ་ཞིག་རི་ཁྲོད་དུ་དྲུང་པ་རྒྱལ་ཚབ་ལ་བརྟེན་ལ་དོགས་
དཔྱོད་ཞུ་ཡིན་བྱེད། མཉམ་དུ་མ་སྡོད། ཚེ་ བློས་བཏང་གི་རི་ཁྲོད་མཐར་ཕྱིན་པ་
ཞིག་བྱེད་དགོས་གསུངས། དེ་ནས་འདི་པས་བཀའ་བཞིན་ཞུ་ཞེས་ཞུས་ཏེ་རི་ཁྲོད་
དུ་འབྱོན་པར་ཐག་བཅད། ཐོན་ ཁར་ ཕྱག་དབང་ལ་བྱོན་པ་ན་ཐུགས་དགྱེས་
བཞིན་དུ་བྱང་དར་དམར་པོ་ལ་མདུད་པ་མང་པོ་གནང་བ་ཞིག་དང་། དབུ་ལོ་
བུབས་ཕྱེད་གནང་སྟེ་འདི་གཉིས་ལུས་ལ་ཐོགས་སླར་ཆོས་གང་འདུག་ཀྱང་སྙན་
གསན་བྱེད་མི་དགོས་ཡོང་ཆོག་ཅེས་བཀའ་ཕེབས། དེ་ནས་དྲུང་པ་འདི་པས་བླ་
མའི་བཀའ་བཞིན་དུ་མཐོ་མཐོ་རླུང་ལ་བསྐུར། དམའ་དམའ་ཆུ་ལ་བསྐྱུར་ཟེར་བ་
ལྟར་གང་ལའང་ཆགས་ཞེན་མེད་པར་ཆོས་གོས་གསུམ་དང་ལྷུང་བཟེད་གདིང་བ་
ཆུ་ ཚགས། ཉེར་མཁོའི་གླེགས་བམ་པོད་གཅིག་འབྲལ་སྤང་གི་སྐུ། ཉིན་གཉིས་
ཀྱི་རྒྱགས་ཕྱེ་མ་གཏོགས་གཞན་གང་ཡང་མེད་པར་སྦ་དཀར་བསྣམས་ཏེ་རྟ་ནག་
ཕྱོགས་ཀྱི་རི་ཁྲོད་ལ་ཕེབས་སོ། །དེ་ནས་རྟ་ནག་ཕུའི་རི་ཁྲོད་དབེན་པ་ཞིག་ཏུ་
འཚོ་བ་དཀར་ཐུབ་ལ་བརྟེན་ཏེ་བྱང་ཆུབ་ལམ་གྱི་རིམ་པའི་ཉམས་ལེན་ལ་བརྩོན་
པ་ཆུ་བོའི་རྒྱུན་བཞིན་མཛད་ཅིང་བཞུགས་སོ། །དེ་ནས་པཎ་ཆེན་ཐམས་ཅད་
མཁྱེན་པ་ཆེན་པོ་རྟ་ནག་ཕྱོགས་སུ་ཕེབས་པ་ན་འདི་པས་སྐུ་མདུན་དུ་མཇལ་བར་
བྱོན་པའི་ཚེ་པཎ་ཆེན་ཐམས་ཅད་མཁྱེན་པ་ཆེན་པོས་དགྱེས་བཞིན་དུ་ཞལ་ཏ་མང་
དུ་གནང་ཞིང་། ལྷག་པར་ལན་ཅིག་འདི་པ་གཅིག་པུ་ལ་བླ་མ་མཆོད་པའི་ཁྲིད།
འཇམ་མགོན་སྙན་བརྒྱུད་ཀྱི་མན་ངག་དགའ་ལྡན་ཕྱག་རྒྱ་ཆེན་པོའི་ལྟ་བ་སྐྱོང་
ཚུལ་དང་བཅས་པ་ཆེས་ཞིབ་པ་ཞིག་གནང་། དེ་ནས་སྔར་ལྟར་རི་ཁྲོད་དབེན་པ་
དེ་རང་དུ་སྒྲུབ་པ་ལ་བཞུགས་ཏེ་རྩམ་པ་རླུང་འཛིན་ཙམ་རེ་ལས་མེད་ཀྱང་ཐུགས་
363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ར༽
རིག་ཤིན་ཏུ་དྭངས་ཤིང་དགེ་སྦྱོར་འཕེལ་བ་བྱུང་། སྐབས་འགར་ རྩམ་པ་རླུང་
འཛིན་ཙམ་ཡང་མེད་པར་རྡེའུའི་བཅུད་ལེན་བརྟེན་ཏེ་དཀའ་ཐུབ་དྲག་པོའི་སྒོ་ནས་
སྒྲུབ་པ་སྙིང་པོར་མཛད། སྐབས་ཤིག་རྩམ་པ་འབུལ་མི་ཕྲན་བུ་ཞིག་བྱུང་སྟེ་རྩམ་
པ་རླུང་འཛིན་ཙམ་རེ་གསོལ་ཞིང་ཡོད་པ་ལ་གཙང་སོག་འཁྲུགས་པའི་དམག་ཟིང་
གིས་གཞིས་ཀ་རྩེའི་ཆུ་ལྷོ་བྱང་ཐམས་ཅད་དུ་སྐྱེ་འགྲོ་རྣམས་སྡུག་བསྔལ་གྱིས་ཉམ་
ཐག་ཅིང་མུ་གེ་ཤིན་ཏུ་ཆེ་བ་ཞིག་བྱུང་བས། ནུབ་གཅིག་ཇག་རྐུན་པ་མི་བཞི་འདི་
པའི་ སྒྲུབ་ཕུག་ཏུ་སླེབ། ཐོག་མར་ འདི་ པ་ ཟིན་ནས་ སྙིང་ གར་ གྲི་བཙུགས་ཏེ་
བསྡིགས་མོ་བྱས། དེ་ལ་འདི་པས་ཁོང་ཁྲོ་གང་ཡང་མ་མཛད་པར་ཁོང་རང་ཚོ་
གང་བྱེད་དུ་བཞག་པ་ན་ཇག་རྐུན་པ་དེ་རྣམས་ཀྱི་ནང་ནས་གཅིག་གིས་འདི་པ་
མནན། གཞན་རྣམས་ཀྱིས་མེ་སྦར་ཏེ་ཆས་དངོས་གཡེང་བ་ན་འདི་པ་ལ་ཆས་
དངོས་གང་ཡང་མེད་པས་ཇག་པ་དེ་རྣམས་ཀྱིས་དགེ་སློང་གི་རྩམ་པ་ག་ན་ཡོད་
ཟེར། དེ་ལ་དམ་པ་འདི་པས་རྩམ་པ་ཉུང་ཟད་ཅིག་ཡོད་པ་ཤིང་དེའི་གསེབ་ན་
ཡོད་གསུངས། ཁོང་ཚོས་ཡིད་མ་ཆེས་པར་འདི་པ་འཁྱིག་རྩིས་བྱས་པ་ལ་འཁྱིག་
པའི་ཐག་པ་མ་རྙེད་པ་ན་འདི་པས་ཕྱིའི་ཡོལ་བ་དེ་ལ་ཐག་པ་ཡོད་གསུངས་པས་
རྐུན་མ་ཚོས་ཕྱེའི་ཡོལ་བ་དེ་ཤེད་ཀྱིས་འཐེན་པ་ན་ཐག་པ་གར་སོང་མ་བྱུང་བར་
ཡོལ་བ་ས་ལ་བབས། དེ་ནས་དམ་པ་འདི་པས་ཁྱེད་རང་ཚོས་ཅིས་ཀྱང་འཁྱིག་
འདོད་ན་སྔས་ཀྱི་འོག་ན་སྐེ་རགས་ཡོད་གསུངས་པས་རྐུན་མ་ཚོས་སྐེ་རགས་
བླངས་ཏེ་འཁྱིག་རྩིས་བྱས་པ་ན་དམ་པ་འདིས་ཁྱེད་ཚོ་རང་ཡིད་མི་ཆེས་པ་བྱེད་མི་
དགོས། ངས་གང་ཡང་བྱས་མི་ཡོང་གསུངས་པ་ན་རྐུན་མ་ཚོས་ང་ཚོ་ཡིད་མི་ཆེས་
པ་འདུག་པས་ཅུང་ཟད་ཅིག་འཁྱིག་དགོས་ཟེར་ནས་དམ་པ་འདི་པ་གཅེར་བུར་
- 364 -



ལམ་རིམ་བླ་མ་བརྒྱུད་པའི་རྣམ་ཐར། །
བཏོན་ནས་ཕྱག་གཉིས་བཀྱིགས་ཏེ་བཞག །སྒྲུབ་ཁང་དེ་ན་ཡོད་པའི་ཤིང་གི་
ཚལ་བུ་ཡན་ཆད་ཁྱེར་བའི་གྲབས་བྱས། དེ་ནས་དམ་པ་འདི་པས་ད་ཁྱེད་རང་
རྣམས་ཐུག་པ་སྐོལ་ལ་ཐུངས་གསུངས་པས་ཐུག་པ་སྐོལ་ལོང་མི་འདུག་ཟེར། དེ་
ནས་དམ་པ་འདི་པས་ངའི་འབྲལ་སྤང་གི་སྐུ་འདྲ་དེ་དང་ཆོས་གོས་དེ་ཞོག ཁྱེད་ཚོ་
ལ་ཕན་གང་ཡང་མི་ཐོགས། གཞན་མ་གང་ཡོད་ཁྱེར་གསུངས་པས་རྐུན་མ་དེ་
ཚོས་དགེ་སློང་གིས་ཆོས་གོས་དང་སྐུ་འདྲ་བཞག་ཡོད་དོ། །གླེགས་བམ་འདིའི་ནང་
ངེད་ཚོ་ལ་ངན་སྔགས་བྱེད་རྒྱུ་འདྲ་ཡོད་ཤས་ཆེ་བས་ཁྱེར་རྒྱུ་ཡིན། ངེད་ཚོས་མི་
ཟས་མ་མྱོང་བ་ཟླ་བ་གཉིས་སོང་། སྲོག་བློས་མ་ཐོངས་པར་འདི་འདྲ་བྱེད་དགོས་
བྱུང་། དགེ་སློང་གིས་ངེད་ཚོ་ལ་ངན་སྔགས་མ་བྱེད་ཅིག་ཟེར་ནས་སོང་། དེ་ནས་
དམ་པ་འདི་པས་སྤྱིར་འཁོར་བའི་ཆོས་ཉིད་དང་། ལྷག་པར་སྐྱེ་བོ་ཉམ་ཐག་དེ་ཚོ་
གཟིགས་པས་ཁོང་ཁྲོ་མི་སྐྱེ་བར་མ་ཟད་ཐུགས་སྐྱོ་ལ་ཉམས་དགའ་བ་ཞིག་བྱུང་
ནས་ཇག་རྐུན་དེ་ཚོ་ལ་དམིགས་ནས་ སྤྱོད་འཇུག་སྨོན་ལམ་ཞིག་འདོན་པར་
མཛད། དེ་ནས་མཚན་མོ་དེ་ན་བཟའ་གཞན་གང་ཡང་མེད་པར་ཆོས་གོས་དེ་སྟོད་
ལ་བཀབ། སྟན་དེ་སྨད་ངོས་ལ་བཀབ་ནས་གཟིམས་པས་མནལ་ཤིན་ཏུ་སྐྱིད་པ་
ཞིག་བྱུང་། ནམ་ལངས་ནས་གཟིགས་པས་ཡོལ་བའི་ཐག་པ་མིས་འགྲོལ་ཐུབ་པ་
མེད་ཀྱང་རི་གཤམ་ན་མར་སླེབས་ནས་བསྡད་འདུག་པ་གཟིགས་པས་ཆོས་སྲུང་
ངམ་དཀར་ཕྱོགས་པ་དགའ་བའི་ལྷ་ཞིག་གིས་འཕངས་པ་ཡིན་སྙམ་པ་ཐུགས་ལ་
ཤར། དེ་ནས་དཀའ་ཐུབ་དེ་ཁའི་རྒྱུན་ལ་བཞུགས་པས་རེ་ཤིག་ནས་དྲུང་པ་རྒྱལ་
ཚབ་པ་ལ་པཎ་ཆེན་ཐམས་ཅད་མཁྱེན་པས་བཀའ་ཕེབས་ནས་དྲུང་པ་ཁོང་དེང་
སང་སོ་སོད་པོ་ཨེ་ཡོད་ན། དེང་སང་རི་ཁྲོད་པས་རི་ཐུབ་ཀྱང་རིས་རི་ཁྲོད་པ་མི་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐུབ་བྱ་བའི་སྐབས་ཡིན་པས་ཁྱེད་རང་གཉིས་ཀ་ལོག་ཤོག །བཙན་ས་ཞིག་ལ་
འགྲོ་བ་དགའ་གསུང་བའི་བཀའ་ཕེབས། དེ་ནས་དྲུང་པ་རྒྱལ་ཚབ་པས་ད་ངེད་
རང་གཉིས་ཀ་བླ་མ་མཇལ་བར་འགྲོ་གསུངས་ནས། གཉིས་ཀས་བཀྲ་ཤིས་ལྷུན་
པོར་ཕེབས་ཏེ་པཎ་ཆེན་ཐམས་ཅད་མཁྱེན་པ་མཇལ་བར་ཕེབས་པས་པཎ་ཆེན་
ཐམས་ཅད་མཁྱེན་པ་ཆེན་པོས་དམ་པ་འདིའི་དབུ་ཕྱག་གིས་མནན་ནས་ད་ལམ་
འཁྱིག་ཐག་རྡོ་འདྲ་བ་ཞིག་ཨེ་བྱུང་གསུངས། ལན་ཞུ་མ་ནུས་པར་ལ་ལ་ཞུས་པས།
དེ་དུས་དྲེད་པོ་ཨེ་བྱུང་གསུངས། དྲེད་པོ་རང་མ་བྱུང་ཞུ་པས། འོ་ན་ག་འདྲ་བྱུང་།
ཁོང་ཁྲོ་སྐྱེས་བྱུང་ངམ་གསུངས། མ་བྱུང་ལགས་ཞུས་པས། འོ་ཡགས། དེ་རྣམས་
ལ་ སྨོན་ ལམ་ བཟང་ པོ་ བཏབ་ སྙིང་ རྗེ་ སྒོམ་ དགོས་ གསུངས་། དེ་ནས་ དྲུང་ པ་
གཉིས་ཀ་པཎ་ཆེན་ཐམས་ཅད་མཁྱེན་པའི་བཀས་རྒོད་ཚང་ལ་ཕེབས། དེ་དུས་
རྒོད་ཚང་སྒྲུབ་སྡེ་མ་ཆགས་པའི་དུས་ཡིན་པས་དྲུང་པ་རྣམ་གཉིས་དང་གཞན་ཁ་
ཤས་ བཅས་ སྒྲུབ་ པ་ ལ་བཞུགས། དེ་ནས་དམ་ པ་ འདི་ པས་ དབེན་དགོན་ལ་
ཕེབས་ཏེ་གནས་དེར་པཎ་ཆེན་ཐམས་ཅད་མཁྱེན་པས་བཀའ་གནང་བའི་མཐུས་
དབེན་དགོན་པ་རྣམས་ཀྱིས་མཐུན་རྐྱེན་ཕུལ་ཏེ་མཐུན་རྐྱེན་ཚང་བའི་སྒོ་ནས་སྒྲུབ་
པ་རྩེ་གཅིག་ཏུ་མཛད་པས་བྱང་ཆུབ་ལམ་གྱི་རིམ་པ་ལ་མྱོང་བ་བོགས་ཆེ་བར་
ཐོན། དེ་སྐབས་ནས་བཟུང་སྟེ་ ཉམས་མགུར་ཡང་མང་དུ་མཛད། དེ་ནས་པཎ་
ཆེན་ཐམས་ཅད་མཁྱེན་པ་ཆེན་པོས་རྒོད་ཚང་སྒྲུབ་སྡེ་གསར་འཛུགས་མཛད་དེ་
དྲུང་པ་རྒྱལ་ཚབ་པ་བླ་མར་བསྐོ་བར་མཛད། དྲུང་པ་འདི་པས་ནི་གནས་ངེས་མེད་
མཛད་དེ་བྱང་ཆུབ་ལམ་རིམ་གྱི་ཉམས་ལེན་ཆིག་བསྒྲིལ་མཛད། དེ་ནས་པཎ་ཆེན་
ཐམས་ཅད་མཁྱེན་པ་ཆེན་པོ་དབེན་དགོན་དུ་ཕེབས་པ་ཞིག་ལ་མཇལ་ཁར་བྱོན་
366 -



ལམ་རིམ་བླ་མ་བརྒྱུད་པའི་རྣམ་ཐར། །
པས་ཞལ་ནས་དབུས་ཕྱོགས་ཀྱི་བླ་མ་བསྟན་པར་ཕན་རེ་ཆེ་བ་ཞིག་ལ་འཇིགས་
བྱེད་ཀྱི་དབང་ཞིག་བྱེད་དགོས་ཡོད་པས་དྲུང་པ་རང་འདོད་ན་གནངས་ཉིན་ཤོག་
གསུངས་ཐུགས་རྗེ་ཆེ་ཞུས་ནས་ཞུར་ཕེབས་པས་ཁོང་བཅུ་གསུམ་ལ་འཇིགས་
བྱེད་ཀྱི་དབང་ཤིན་ཏུ་རྒྱས་པ་ཞིག་གནང་། དེ་ནས་དབྱར་ཆོས་ཀྱི་ཐོག་སྤྲུལ་སྐུ་
གྲགས་པ་རྒྱལ་མཚན་ཕེབས་ནས་གསོལ་བ་བཏབ་པ་ལྟར་ལམ་རིམ་ཆེན་མོ་དང་
འཇམ་དབྱངས་ཆོས་སྐོར་སོགས་ཆོས་བཀའ་མཐའ་ཡས་པ་གནང་བ་ཞུ་བར་
མཛད། དེའི་ སྟོན་པཎ་ཆེན་ཐམས་ཅད་མཁྱེན་པ་ཆེན་པོ་རྒོད་ཚང་དུ་ཕེབས།
སྒྲུབ་སྡེ་ལ་རབ་གནས་དང་རི་ཁྲོད་རྣམས་ལ་ལམ་རིམ་གྱི་ཁྲིད་ཤིན་ཏུ་རྒྱས་པ་
ཞིག་དང༌། བེའུ་བུམ་སྔོན་པོའི་ལུང་སོགས་ཆོས་བཀའ་མང་དུ་གནང་བ་རྣམས་ཞུ་
བར་མཛད། དེ་ནས་དམ་པ་འདི་པས་དབེན་པའི་རི་སུལ་མང་པོར་ལམ་རིམ་
སྒོམ་པ་ལ་རྩེ་གཅིག་ཏུ་བཞུགས་ཤིང་། སྐབས་སྐབས་སུ་པཎ་ཆེན་ཐམས་ཅད་
མཁྱེན་པ་མཇལ་བར་ཕེབས་ཏེ་དབང་ལུང་མན་ངག་མཐའ་ཡས་པ་གསན། དེ་
ནས་དམ་པ་འདིས་དབུས་ཕྱོགས་ཀྱི་གནས་བསྐོར་ལ་ཕེབས་ཏེ། ལྷ་ས། ཡེར་པ། །
དགའ་ལྡན། ར་སྒྲེང་། བསམ་ཡས། རྒྱལ་མེ་ཏོག་ཐང་། དྭགས་པོ་དང་འོལ་ཁའི་
ཕྱོགས་ཀྱི་རྗེའི་སྒྲུབ་གནས་རྣམས་མཇལ་ཞིང་གནས་དེ་དང་དེ་དག་ཏུ་ལམ་རིམ་
གཙོ་བོར་བསྐྱངས་ཤིང་གཅོད་ཀྱི་དམིགས་སྐོར་ལའང་འགྲུས་པར་མཛད། དེ་
སྐབས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཐུགས་སྲས་གྲུབ་བའི་དབང་
ཕྱུག་དཀའ་ཆེན་ནམ་མཁའ་རྡོ་རྗེ་ཡང་ཕྱོགས་དེར་ཕེབས་པ་དང་མཇལ། ཞག་
ཤས་ལྷན་དུ་བཞུགས་ཏེ་ལྟ་སྒོམ་སྤྱོད་གསུམ་ལས་བརྩམས་ཏེ་གསུང་མོལ་ཞིབ་ཏུ་
མཛད་པས་གཉིས་ཀའི་དགེ་སྦྱོར་ལ་བོགས་ཆེན་པོ་ཐོན་ཞིང་ལྷག་པར་དཀའ་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆེན་ནམ་མཁའ་རྡོ་རྗེ་ནི་དབུ་མའི་ལྟ་བ་ལ་མངའ་བརྙེས་པ་ཞིག་ཡིན་པས་དམ་པ་
འདི་ལ་ལྟ་བའི་བོགས་འདོན་ཤིན་ཏུ་ཆེ་བ་བྱུང་ཏེ་གནས་དེར་ལྟ་བའི་མགུར་
དབྱངས་མང་དུ་མཛད། དེ་ནས་ལོག་ཕེབས་ཏེ་པཎ་ཆེན་ཐམས་ཅད་མཁྱེན་པ་
དབེན་དགོན་དུ་བཞུགས་པ་དང་མཇལ་ཏེ་བདེ་མཆོག་གི་མན་ངག་རྣམས་ཞུས་ཏེ་
ཉམས་ལེན་ལ་ཐེ་ཚོམ་ཆོད་པར་མཛད། དེ་ནས་དམ་པ་འདི་དང་དྲུང་པ་རྒྱལ་ཚབ་
པ་གཉིས་ཀ་བྲག་རྒྱ་རྡོ་རྗེའི་ཕོ་བྲང་ལ་ཕེབས་ཏེ་སྒྲུབ་པ་མཛད་པས་ཉམས་རྟོགས་
ཡར་ངོའི་ཟླ་བཞིན་འཕེལ་བ་བྱུང་། དེ་ནས་དམ་པ་འདིས་གྲུབ་ཆེན་ཆོས་རྡོ་རྗེའི་
སྒྲུབ་གནས་པ་སྣམ་ཇོ་མོ་ལྷ་རིར་ཕེབས་ཏེ་ཟུང་འཇུག་ཕུག་སོགས་མཇལ་ཞིང་།
པདྨ་འོད་དུ་བཞུགས་ཏེ་སྒྲུབ་པ་རྩེ་གཅིག་ཏུ་མཛད། དེ་ནས་འགར་མོ་ཆོས་རྫོང་
དུ་བཞུགས་ཏེ་དགེ་སྦྱོར་ཆུ་བོའི་རྒྱུན་བཞིན་མཛད་པས་ཉམས་རྟོགས་དབྱར་གྱི་
མཚོ་ལྟར་འཕེལ་བ་བྱུང་། དེ་ནས་ཤངས་ཕྱོགས་སུ་བྱོན་ཏེ་མཁས་གྲུབ་ཁྱུང་པོའི་
སྒྲུབ་གནས་རྣམས་མཇལ་ཏེ་གནས་དེ་དག་ཏུ་སྒྲུབ་པ་རྩེ་གཅིག་ཏུ་མཛད། དེ་ནས་
རྒོད་ཚང་དུ་ཕེབས་ཏེ་དྲུང་པ་རྒྱལ་ཚབ་པ་དང་མཇལ་བས་དེ་དུས་དྲུང་པ་རྒྱལ་
ཚབ་པས་དོན་གཉེར་ཅན་མང་པོ་ཞིག་ལ་ལམ་རིམ་གྱི་ཁྲིད་རྒྱས་པ་ཞིག་གནང་བ་
དང་ཐུག་པས་དམ་པ་འདིས་ཀྱང་ཞུ་བར་མཛད། དྲུང་པ་རྒྱལ་ཚབ་པ་ནི་ལམ་རིམ་
འཆད་པ་ལ་མངའ་བརྙེས་པ་ཞིག་སྟེ། དཔལ་དབེན་ས་སྙན་བརྒྱུད་ཀྱི་མན་ངག་
གཞུང་བསྲིངས་པའི་སྟེང་དུ་རྒྱལ་ བའི་ བཀའ་ དང༌ དགོངས་ འགྲེལ་གྱི་བསྟན་
བཅོས་རྣམས་དང་། དེ་དག་གི་དོན་དྲི་མ་མེད་པའི་རིགས་ལམ་ནས་དྲངས་ཏེ་
མཐའ་ཆོད་པར་མཛད་པས་དེ་དུས་ཀྱི་ཆོས་ཉན་པ་རྣམས་ཀྱིས་དམ་པ་འདི་ལ་ད་
རེས་དྲུང་པ་རྒྱལ་ཚབ་པའི་གསུང་འདི་རྣམས་ལ་ཟིན་བྲིས་ཤིག་མཛད་དགོས་
- 368 -



ལམ་རིམ་བླ་མ་བརྒྱུད་པའི་རྣམ་ཐར། །
ཞེས་ཞུས་པ་དམ་པ་འདི་བས་བདེ་ལམ་གྱི་སྔོན་འགྲོའི་མན་ངག་ཆེས་ཞིབ་པ་སྔར་
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞལ་ལས་ཐོས་པ་རྣམས་གཞིར་བྱས་
དྲུང་པ་རྒྱལ་ཚབ་པའི་ཞལ་ལས་ཐོས་པ་རྣམས་ཀྱིས་ཀྱང་བརྒྱན་ཏེ་ཤིན་ཏུ་གསལ་
ཞིང་གོ་བདེ་བ་ཞིག་མཛད་དོ། །དམ་པ་འདིས་པཎ་ཆེན་ཐམས་ཅད་མཁྱེན་པ་བློ་
བཟང་ཆོས་ཀྱི་རྒྱལ་མཚན་གྱི་བཀའ་ལྟར་དཔལ་དབེན་ས་སྙན་བརྒྱུད་ཀྱི་མན་
ངག་བྱང་ཆུབ་ལམ་གྱི་རིམ་པ་ལ་སྒྲུབ་པ་ཆུ་བོའི་རྒྱུན་བཞིན་མཛད་པ་མྱོང་བ་ཕུལ་
ཕྱིན་ཐོན་པ་ནི་དམ་པ་འདི་ཉིད་རང་གི་ཞལ་ནས། བདག་གིས་སྒྲུབ་པ་སྙིང་པོར་
བྱེད་པའི་ཚུལ་གླེང་ན། དེ་ཡང་བཀའ་དྲིན་མཉམ་མེད་དཔལ་ལྡན་བླ་མ་དམ་པ་
མཁྱེན་བརྩེ་ནུས་པའི་བདག་ཉིད་ཅན་པཎ་ཆེན་ཐམས་ཅད་མཁྱེན་པ་བློ་བཟང་
ཆོས་ཀྱི་རྒྱལ་མཚན་དཔལ་བཟང་པོ་མཚན་བརྗོད་པར་དཀའ་བ་དེ་ཉིད་ཀྱིས་
བདག་རྗེས་སུ་བཟུང་བས་བརྩེ་བ་ཆེན་པོས་འདི་ཕྱི་ཐམས་ཅད་དུ་བདག་བདེ་བ་
དང་ལེགས་པའི་ལམ་ལ་འགོད་པའི་ཕྱིར་རི་ཁྲོད་དུ་སྒྲུབ་པ་ལ་འགྲོ་བ་དགའ་
གསུངས་ནས་ཡང་ཡང་བསྐུལ་བར་མཛད་པའི་མཐར། ཕན་པའི་ལན་དུ་མཆོད་
པ་བྱ་བ་ནི། །བསྒོ་བའི་ཚིག་བཞིན་ཉམས་སུ་ལེན་པ་ཡིན། །ཞེས་གསུངས་པའི་
དོན་བདག་གིར་བྱས་ནས་བཀའ་དང་དུ་བླང་ནས་ཁས་བླངས་དམ་བཅས་པས་
དྲིན་ཅན་རྩ་བའི་བླ་མ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་
མཚན་ཐུགས་དགྱེས་པའི་རྣམ་འགྱུར་དང་བཅས། དེ་ཡང་ཚེ་བློས་བཏང་གི་རི་
ཁྲོད་པ་གཞན་གྱི་མིག་ལྟོས་ལ་ཕན་པ་ རང་ཅིག་བྱེད་དགོས། རི་ཁྲོད་དུ་ཐོས་
བསམ་ སྒོམ་ གསུམ་ དང༌། ལྟ་ སྒོམ་ སྤྱོད་ པའི་ ཉམས་ ལེན་ ལ་ འབད་ དགོས་
གསུངས་ནས། ལམ་གྱི་རིམ་པ་སྤྱི་དང་ཁྱད་པར་སྙན་ནས་སྙན་དུ་བརྒྱུད་པའི་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞལ་ཤེས་ཀྱི་གདམས་པ་ཟབ་རྒྱས་གསུང་གི་བདུད་རྩི་མགུར་གྱི་བུམ་བཟང་ལས་
འོངས་ཤིང་ཞལ་གྱི་པདྨོ་ལས་འཁྲུངས་པའི་བཅུད་ཀྱི་ཟེགས་མ་བདག་གི་སྒྲ་
འཛིན་གྱི་རྩེར་ཆགས་པ་དད་པས་མྱངས་པས་ཡིད་དགའ་བར་བྱེད་པའི་རོ་མཆོག་
སྙིང་གི་བུམ་པར་འཁྱོལ་བ་རིས་སུ་མ་བོར་བར་གལ་པོ་ཆེར་མཐོང་ནས་གུས་
པས་ཉམས་སུ་བླངས་པ་ལས། མི་རྟག་པ་དང་། ངན་འགྲོའི་སྡུག་བསྔལ་དང་།
འཁོར་བའི་ཆོས་ལ་སྐྱོ་ཞིང་ཡིད་འབྱུང་བའི་ངེས་འབྱུང་གི་བསམ་པ་མྱོང་བ་སྣ་
ཟིན་སྐྱེས་པའི་དབང་གིས་ལས་དང་འབྲས་བུའི་གནས་ཚུལ་ལ་མི་ཕྱེད་པའི་དད་
པ་བརྟན་པོ་ཐོབ། རང་བཞིན་དང་བཅས་པའི་ཁ་ན་མ་ཐོ་བའི་ཉེས་དམིགས་
མཐོང་ནས་ ཇི་ ལྟར་ ཁས་ བླངས་ པའི་ ཚུལ་ ཁྲིམས་ ཀྱི་ སྡོམ་ པ་ གཙོ་བོར་ བྱས།
བསླབ་པ་གསུམ་གྱི་བསླབ་བྱའི་རིམ་པ་རྣམས་ལག་ཏུ་བླང་ཐུབ་པ་རྣམས་བླངས།
མི་ཐུབ་པ་རྣམས་བསླབ་པ་ལ་ཁྱད་གསོད་དང་བརྙས་བཅོས་སུ་མ་སོང་བའི་ངོས་
ནས་སྐྱེ་བ་ཕྱི་མ་རྣམས་སུ་སློབ་པར་ནུས་པའི་རྒྱུ་ལ་བསླབ་པ་དང་། སློབ་པར་
དམ་བཅའ་བ་དང་སྨོན་ལམ་གྱིས་ཁ་བསྒྱུར་བ་དང་། བཅས་མཚམས་ཕྲ་ཞིང་ཕྲ་
བ་ལ་ཉེས་པས་མ་གོས་པར་བྱེད་པ་ནི་ཐར་པའི་ས་བོན་ཐེབས་པ་ཡིན་ཡང་།
སྲིད་པའི་རྩ་བ་དྲུང་ནས་འབྱིན་པར་བྱེད་པའི་སྨན་མཆོག་བདུད་རྩིའི་ཐིགས་པ་ལྟ་
བུ་ཟབ་མོ་སྟོང་པ་ཉིད་ཀྱི་དོན་ནི། ཡོད་མེད་མེད་མིན་གཉིས་ཀ་མིན། །གཉིས་
ཀའི་བདག་ཉིད་མིན་པའང་མིན། །མཐའ་བཞི་རྣམ་པར་གྲོལ་བ་ཡི། །དེ་ཉིད་
དབུ་མ་པ་ཡི་ རིག །ཅེས་གསུངས་པ་ལྟར། རྟག་ཆད་ཀྱི་མཐའ་བཞི་དང་བྲལ་
བའི་ངེས་དོན་མཐར་ཐུག་གི་ལྟ་བ་ཕྱག་རྒྱ་ཆེན་པོ་འཕགས་པ་ཡབ་སྲས་ཀྱི་ཐུགས་
ཀྱི་བཅུད་འཁྲུལ་མེད་ཀྱི་ལྟ་བ་འདི་ལྷག་མཐོང་ཆེ་ཆུང་དང་། སྲས་ཀྱི་ཐུ་བོ་རྣམས་
-370 -



ལམ་རིམ་བླ་མ་བརྒྱུད་པའི་རྣམ་ཐར། །
ཀྱིས་གསུངས་པའི་ལྟ་ཁྲིད་དང་། རྩ་བའི་བླ་མ་ཐམས་ཅད་མཁྱེན་པ་ཉིད་ཀྱིས་
གསུངས་ པའི་ དམར་ ཁྲིད་ ཀྱི་ལྷག་མཐོང་དང༌། ལྟ་བའི་སྐོར་གྱི་གསུང་མགུར་
རྣམས་ལ་བལྟ་ཞིང་དོན་ཉམས་སུ་བླངས་པས་སྟོང་ཉིད་ལ་ཐོག་མར་གོ་བ་ཅུང་
ཟད་ཆགས་པ་དང་། དོན་སྤྱིའི་ཚུལ་གྱིས་སྒོམ་པ་དང་། དེ་ལས་ལངས་ནས་གང་
ཤར་སྒྱུ་མ་ལྟ་བུའི་རྣམ་རོལ་གྱི་ངང་ནས་སྦྱོང་ཕྱོགས་རྣམས་ལ་བསླབས་པས་
བདག་གི་སྐྱེ་བ་འདིའི་མི་ལུས་ཆུད་མ་ཟོས་པ་འདི་རང་གི་རྣམ་པར་ཐར་པ་ལགས་
སོ་ཞེས་གང་གསུངས་པ་ལྟར་རོ། །དེ་ནས་དམ་པ་འདིས་བྱང་ཆུབ་ལམ་གྱི་རིམ་པ་
ལ་མྱོང་བ་ཕུལ་ཕྱིན་ཐོན་ཏེ་རང་ཉིད་མི་ཉམས་པའི་གདེང་ཐོབ་པ་ན་རྟ་ནག་ཕུག་
ཏུ་སྒྲུབ་སྡེ་འཛུགས་པར་མཛད། རྟ་ཕུག་རྡོ་རྗེའི་གུར་ཁང་ཞེས་མཚན་བཏགས་
ཤིང་དེར་སྤོང་བ་པའི་སྡེ་བསྐྱངས། དེ་ནས་སྟག་གི་ལོ་དྲུང་པ་རྒྱལ་ཚབ་པ་སྐུ་
གཤེགས་པ་ན་བླ་བྲང་རྒྱལ་མཚན་མཐོན་པོ་ནས་བསྐུལ་ཏེ་དམ་པ་འདི་པ་རྒོད་
ཚང་བླ་མར་འབྱོན་དགོས་བྱུང་། དེ་ནས་རྟ་ཕུག་དང་རྒོད་ཚང་གཉིས་ཀ་བསྐྱངས་
ཏེ་རེས་རྟ་ཕུག་ཏུ་ཕེབས་ནས་དེར་གནས་པའི་རི་ཁྲོད་པ་རྣམས་དང་ཕྱོགས་འདུས་
ཀྱི་དད་ལྡན་མང་པོར་ལམ་རིམ་གྱི་ཁྲིད་དང༌། དགའ་ལྡན་ཕྱག་རྒྱ་ཆེན་པོའི་ཁྲིད་
དང༌། བློ་སྦྱོང་གི་ཁྲིད་དང་། གཅོད་ཀྱི་ཁྲིད་དང༌། ནཱ་རོ་ཆོས་དྲུག་གི་ཁྲིད་དང་།
གཞན་ཡང་དབང་ལུང་མན་ངག་རྒྱ་ཆེར་གནང༌། རེས་རྒོད་ཚང་དུ་ཕེབས་ཏེ་
དབང་ལུང་མན་ངག་རྒྱ་ཆེར་གནང་སྟེ་རྗེ་སྒྲུབ་ཁང་པས་དམ་པ་འདི་ལ་ལམ་ཁྲིད་
སོགས་གསན་པ་ནི་རྒོད་ཚང་ཡིན་ལ་ལྕང་སྐྱ་ཞབས་དྲུང་ངག་དབང་བློ་བཟང་
ཆོས་ལྡན་དང་། བླ་མ་སྨན་ཁང་པ་སོགས་ཀྱིས་དམ་པ་འདི་ལ་ཆོས་གསན་པ་ནི་
རྟ་ཕུག་ཡིན་ནོ། །དེ་ནས་པཎ་ཆེན་བློ་བཟང་ཆོས་རྒྱལ་མཚན་ཞིང་གཤེགས་ནས་
-371-



)
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པཎ་ཆེན་མཆོག་གི་སྤྲུལ་པའི་སྐུ་རྗེ་བཙུན་བློ་བཟང་ཡེ་ཤེས་བཀྲ་ཤིས་ལྷུན་པོར་
ཕེབས་ནས་ཡང་ཡང་མཇལ་བར་བྱིན་ཞིང་། རྗེ་བཙུན་བློ་བཟང་ཡེ་ཤེས་ཀྱིས་
དམ་པ་འདི་ལ་ནམ་མཁའ་སྒོ་འབྱེད་ཀྱི་དབང་དང་། གཅོད་ཀྱི་ཁྲིད་དང་། འཇམ་
དབྱངས་ཆོས་སྐོར་སོགས་ཆོས་བཀའ་མང་དུ་གསན་ནོ། །དེ་ནས་དམ་པ་འདིའི་
འཕྲིན་ལས་ཆེས་ཆེར་རྒྱས་པ་ན་དབུས་གཙང་ཁམས་གསུམ་ནས་ཆོས་དོན་གཉེར་
བ་མང་དུ་འདུས་ཤིང་རང་རང་གི་ཁམས་དང་བསམ་པ་དང་མཐུན་པར་ཆོས་སྟོན་
པར་མཛད་ཅིང་། གཙོ་བོར་ནི་བྱང་ཆུབ་ལམ་གྱི་རིམ་པའི་ཁྲིད་རྩལ་དུ་འདོད་པར་
མཛད། དེའི་ཡན་ལག་ཏུ་བློ་སྦྱོང་གི་ཁྲིད་དང་། གཅོད་ཀྱི་ཁྲིད་རྣམས་མཛད་ཅིང་།
གདུལ་བྱ་དབང་པོ་རབ་ཏུ་གྱུར་པ་ལམ་ཐུན་མོང་བ་ལ་མྱོང་བ་ཐོན་པ་འགའ་ལ་
སྔགས་ཀྱི་སྐྱེད་རྫོགས་རྣམས་སྟོན་པར་མཛད་ཅིང་། ལྷག་པར་དམ་པ་འདི་ཉིད་ནཱ་
རོ་ཆོས་དྲུག་ལ་མངའ་བརྙེས་པས་སྔོན་འགྲོའི་འཁྲུལ་འཁོར་རྣམས་ཀྱང་ཞིབ་ཏུ་
སྟོན་པར་མཛད། དམ་པ་འདི་ཉིད་ནས་བརྒྱུད་པའི་ནཱ་རོ་ཆོས་དྲུག་གི་ཁྲིད་རྒྱུན་ནི་
དེང་སང་དར་ཆ་ཆེ་བར་སྣང་ངོ༌། །དམ་པ་འདིས་བསྟན་པའི་དོན་དུ་བྱང་ཆུབ་
ལམ་ གྱི་ རིམ་ པའི་ སྔོན་ འགྲོའི་ ཆོས་ སྐོར་ དང་། ཉམས་ ལེན་ གྱི་ གནད་ ལས་
བརྩམས་པའི་གསུང་མགུར་མང་དུ་སྣང་ཞིང་། ལྷག་པར་རང་རྒྱུད་ལ་བསྐུལ་མ་
འདེབས་པའི་མགུར་མ་མཛད་པ་ནི་འདི་ལྟར། ཕ་བླ་མ་རྣམས་དང་ཡི་དམ་ལྷ། །
སྐྱབས་བསླུ་བ་མེད་པ་དཀོན་མཆོག་གསུམ། །སྙིང་རུས་པའི་གཏིང་ནས་གསོལ་
བ་འདེབས། །བདག་སྐྱེ་རྒ་ན་འཆིའི་འཇིགས་ལས་སྐྱོབས། །ལར་ལས་དང་ཉོན་
མོངས་སྟོབས་ཤུགས་ཀྱིས། །དབང་མེད་དུ་སྲིད་པར་ཡང་ཡང་འཁྱམས། །དུས་ད་
ལྟ་ཐར་ལམ་མ་བསྒྲུབས་ན། །རྟེན་དལ་འབྱོར་ཐོབ་པའི་དོན་པོ་ཅི། །ལྷ་ཚངས་
- 372 -



ལམ་རིམ་བླ་མ་བརྒྱུད་པའི་རྣམ་ཐར། །
དབང་བརྒྱ་བྱིན་བྱ་བ་ཡང་། །སྔོན་བསགས་པའི་འབྲས་བུ་སྤྱད་སྤྱད་ནས། །ཡང་
འཁོར་བར་ཡང་བྲན་ཉིད་དུ་འགྱུར། །གནས་མཐོ་རིས་ན་ཡང་བདེ་སྐབས་མེད། །
སྤྱིར་ཡིད་བརྟན་མི་རུང་འཁོར་བའི་ཆོས། །ཚུལ་འདི་ལ་མ་བརྟགས་མ་བསམ་
པས། །དྲི་ངན་པའི་ཁྲོད་ཀྱི་སྦྲང་བུ་བཞིན། །ཆོས་བདུད་རྩི་མྱོང་བ་དཀའ་མོར་
གདའ། །སྒོམ་ ཕྱི་ རུ་ མི་ གསལ་ ནང༌ དུ་ གསལ། །དཔེ་ བཀླགས་ པས་ མི་ གོ་
བསམས་པས་གོ །རྗེ་བླ་མའི་བྱིན་རླབས་སེམས་ལ་འཇུག །རྒྱུད་སྨིན་ཅིང་གྲོལ་
བར་བྱིན་གྱིས་རློབས། །བློ་བན་བུན་སྤྲིན་པ་མ་དྭངས་ན། །སེམས་གསལ་སྟོང་གི་
ཉི་མ་མི་མངོན་པས། །ཡུལ་ཡུལ་ཅན་རྣམ་རྟོག་སྒོ་བཀག་ནས། །སྐབས་གང་ཡིན་
གདམས་ངག་མ་བརྗེད་དགོས། །དེར་དྲན་པའི་འཛིན་སྟངས་ཤུགས་བསྐྱེད་ལ། །
གྲོགས་ཤེས་བཞིན་ཕྲ་མོས་བྱ་ར་གྱིས། །དགྲ་བྱིང་རྒོད་བྱུང་ན་དེའི་གཉེན་པོར། །
འདུ་ བྱེད་ པ་ སྒོམ་ གྱི་ འགོ་འདྲེན་ཡིན། །རྟེན་བཅས་ པ་ དམ་ པའི་ ཚུལ་ ཁྲིམས་
དང་། །དོན་ནང་དུ་བསམས་པའི་ཉམས་མྱོང་དང་། །རྐྱེན་དཀའ་སྤྱད་བཟོད་པའི་
ཞེ་རུས་ཅན། །ཆོས་མེད་ཀྱང་ བླ་མའི་སྒོམ་ཕྲུག་ཡིན། །ཞེས་དང་། ན་མོ་གུ་རུ་
བུདྡྷ་མེ་ཏྲི་ཡེ། སྟེང་དགའ་ལྡན་ལྷ་བརྒྱའི་གཙུག་རྒྱན་དུ། །རྗེ་ས་བཅུའི་དབང་ཕྱུག་
མི་ཕམ་མགོན། །དཔལ་ནམ་མཁའ་དྲི་མ་མེད་པ་དང༌། །མཚན་འཇམ་དཔལ་
སྙིང་པོར་གྲགས་པའི་ཞབས། །སྲས་དཔག་མེད་སེམས་དཔའི་འཁོར་གྱི་དབུས། །
ནོར་ རིན་ ཆེན་ དུ་ མ་ ལས་ གྲུབ་ པའི། ཁྲི་ རབ་ འབར་ གདོང་ ལྔས་ བཏེག་ པའི་
ཁར། །གདན་ཆུ་སྐྱེས་ཟླ་བའི་དབུས་བཞུགས་པའི། །སྐུ་རབ་བརྗིད་སྟོན་མཆོག་
གཉིས་པ་ཡིས། །ཆོས་ཐེག་ཆེན་དགའ་སྟོན་འགྱེད་པ་དེར། །བདག་གདུང་བའི་
ཡིད་ཀྱིས་གསོལ་བ་འདེབས། །ཐུགས་བརྩེ་བའི་ལྕགས་ཀྱུས་དྲང་དུ་གསོལ། །
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔོན་བྱོན་པའི་རྒྱལ་བས་བཏང་སྙོམས་མཛད། །དུས་ད་ལྟའི་བླ་མ་སངས་རྒྱས་
ཀྱིས། །འདུལ་མ་ནུས་ བློ་དྲེད་ཆོས་དྲེད་ང་། །རྒྱུད་ ཆུ་ནང་རྡོ་བཞིན་སྐམ་པོར་
ལུས། །ཆེར་སྙིགས་པའི་བསྟན་པའི་གཟུགས་བརྙན་འདི། །ལར་ཡིད་ལ་བརྣགས་
ཀྱང་ཡིད་ཐང་ཆད། །དོན་དེས་ན་ཡིད་དགའ་ཆོས་འཛིན་དུ། །དུས་ད་ལྟ་འཕོས་
ན་དགའ་བ་ལ། །གཤིས་རང་བཞིན་ངན་ པའི་ མི་རྣམས་ནི། །རྒྱུད་ ཕྱོགས་ལྷུང་
དབང་གིས་བསྟན་པ་ཡང་། །འབྲས་སྡུག་བསྔལ་འབྱིན་པའི་ཕྱོགས་སུ་བརྙིལ། །
འདི་བསམས་ན་ བློ་སྙིང་མགྲིན་པ་འདར། །གཞོན་བཅུ་གསུམ་ལོན་ནས་ ཁྱིམ་
ནས་བྱུང་། །སྐབས་དང་པོའི་བསྙེན་རྫོགས་སྡོམ་པ་ནོས། །རྗེ་བླ་མས་བསྟན་པའི་
སྒོར་བཙུད་ནས། །ཐུགས་ཉེ་བས་བདག་བློ་ཆོས་ལ་བསྒྱུར། །དྲིན་ཆེ་མོད་སྔོན་
ལས་མཐུ་བཙན་པས། །སེམས་ཅོལ་ཆུང་ཕྱི་ཚིས་གྲབ་གཤོམ་དང་། །ཕུགས་མདོ་
མེད་རྣམ་གཡེང་འདུ་འཛིར་འཆོར། །སྙིང་ནང་དུ་རུལ་ཡང་ཆོས་པར་བརྫུ། །མིང་
འཇིག་རྟེན་གཏམ་ གྲགས་ ལོ་འདོད་དང༌། །ལུས་དམར་སེར་སྣལ་མས་དཀྲིས་
ལགས་ ཀྱང་། །ཐབས་ བླང་ དོར་ བསླབ་ བྱའི་ གནས་ ལ་ རྨོངས། །དུས་ ལྔ་ པར་
གཏུགས་ཚེ་འགྱོད་ཀྱང་ཅི། །གང་ཐོས་པའི་ཚིག་རྣམས་ཡི་གེར་ལས། །རྒྱུད་ཆོས་
དང་གང་ཟག་ ལྟག་སྤྲོད་སོང་། །རང་མ་དུལ་གཞན་གྱི་ཡར་འདྲེན་བྱས། །མིང་
ཆོས་ལ་སྙད་ནས་ཆོས་མིན་བསྒྲུབས། །གཞན་བསླུ་སྙམ་ཀུན་སློངཅི་ཞིག་སྟེ། །
གཡོ་བརྫུན་སྦྱོར་ཟོག་པོའི་རྣམ་ཐར་དང་། །སྔགས་ནོར་འཁྲུལ་ངེས་མེད་ཕྱག་
མཚན་གྱིས། །འབྲིད་མཁས་ཀྱང་མྱོང་འགྱུར་བསམ་པར་རིགས། །ཚེ་འདི་ཡི་བདེ་
སྡུག་སྤོང་ལེན་ཙམ། །ཆེད་གཉེར་བ་བྱོལ་སོང་ཕྱུགས་ལའང་ཡོད། །དོན་དེ་ལས་
ལོག་པའི་སྒོམ་སྒྲུབ་ཀྱིས། །རྟེན་མི་ལུས་དོན་ལྡན་ཅིས་མི་བྱེད། །སྲོག་ནམ་ཞིག་
-374 -



ལམ་རིམ་བླ་མ་བརྒྱུད་པའི་རྣམ་ཐར། །
འགས་པའི་དེ་མ་ཐག །རྗེ་རྒྱལ་ཚབ་ཆོས་ཀྱི་མདུན་ས་དེར། །ཡིད་རླུང་དང་ཧིཀ་
གིས་དྲངས་པ་ན། །སྐབས་དེ་རུ་བྱམས་མགོན་ཐུགས་བསྐྱེད་ཅིག །ལུས་རྟེན་འདི་
ཤིང་བལ་རླུང་ཁྱེར་བཞིན། །གནས་གར་སྐྱེའི་གདེང་མེད་དངངས་སྐྲག་གིས། །
མིག་ཧྲིག་ཧྲིག་སྐྱབས་འཚོལ་འཕྱན་ པའི་ཚེ། །ལྷ་ བླ་མ་རྣམ་གསུམ་ཚུར་སྤྱོན་
ཅིག །དེའི་བྱིན་གྱིས་ཡིད་འོང་ལྷ་ཡི་བུའི། །ལུས་བཟུང་ནས་དད་བརྩོན་གཟུར་
གནས་ཀྱིས། །ཆོས་ལེགས་བཤད་ཐོས་བསམ་སྒོམ་པའི་དོན། །ཞིང་ས་བཅུའི་སྤོ་
ལ་མངོན་པར་བརྩེགས། །དུས་དེ་ནས་སྐྱེ་རྒྱུན་མི་མང་བར། །ལམ་ཟབ་མོ་བླ་
མའི་རྣལ་ འབྱོར་ གྱིས། །དཔལ་ ཆོས་ ཀྱི་ སྐུ་ དང་ ལོངས་ སྤྱོད་ རྫོགས། །སྟབས་
གཅིག་ཏུ་འབྲེལ་བའི་སྨོན་ལམ་འདེབས། །གཏམ་དེ་སྐད་གླེང་བའི་སྤོང་བ་པ། །
ཡུས་དག་པའི་ཉམས་མྱོང་ག་ལ་ཞིག །རྗེ་བླ་མ་དམ་པ་གུས་བསྟེན་པས། །གསུང་
ཡོན་ཏན་རྡུལ་གྱིས་གོས་པ་ཡིན། །དོན་འདིས་མཚོན་དུས་གསུམ་བསགས་པའི་
དགེ །རང་ཞི་བདེའི་བསམ་པས་མ་སྦགས་པར། །མ་ཉམ་ཐག་འགྲོ་བའི་དོན་དུ་
བསྔོ། །འདི་བུ་རམ་ཤིང་པའི་བཀའ་སྲོལ་ཡིན། །ཞེས་འདི་ཡང་ས་མཐའི་གྱི་ན་
པ། །མིང་བློ་བཟང་དམ་ཆོས་རྒྱལ་མཚན་གྱིས། །གནས་རྟ་ཕུག་ཅེས་བྱའི་སྤྱིལ་བུ་
རུ། །ཡིད་ སྐྱོ་བའི་ སྨེ་ ངག་ ཚིག་ ཏུ་ བསྒྲིགས། །ཞེས་ གསུངས། དེ་ ལྟར་ དམ་ པ་
འདིས་པཎ་ཆེན་བློ་བཟང་ཆོས་ ཀྱི་ རྒྱལ་མཚན་བསམ་སྦྱོར་ གཉིས་ གྱིས་ ཚུལ་
བཞིན་དུ་བསྟེན་ཏེ་འཇམ་མགོན་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་
ཐོབ་པར་བྱས། ཚེ་འདི་བློས་བཏང་སྟེ་དབེན་པའི་རི་སུལ་དུ་སྒྲུབ་པ་སྙིང་པོར་
བྱས་ཏེ་བྱང་ཆུབ་ལམ་གྱི་རིམ་པ་ལ་མྱོང་པ་ཕུལ་ཕྱིན་ཐོན་པར་མཛད། སྒྲུབ་
འབྲས་ཀྱིས་རྒྱལ་བའི་བསྟན་པ་ལ་བྱ་བ་མཛད་ཕྱིར་རྗེ་སྒྲུབ་ཁང་པ་སོགས་དམ་
375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
པ་མང་པོ་རྗེས་སུ་བཟུང་ཏེ་འཇམ་མགོན་སྙན་བརྒྱུད་ཀྱི་བསྟན་པ་རྒྱ་ཆེར་སྤེལ་
ནས་དགུང་ལོ་བརྒྱད་ཅུ་གྱ་གྲངས་ལ་ཕེབས་པ་ན་དེད་དཔོན་ཡིད་བཞིན་གྱི་ནོར་
བུ་རྙེད་ནས་རང་ཡུལ་དུ་འགྲོ་བ་ལྟར་སྐུའི་བཀོད་པ་བསྡུས་ཏེ་དགའ་བཞིན་སྤྲོ་
བཞིན་དུ་དགའ་ལྡན་ཆོས་གྱི་ཕོ་བྲང་དུ་ཕེབས་ནས་རྒྱལ་ཚབ་བྱམས་པ་མགོན་པོ་
དང༌། རྗེ་ནམ་མཁའ་དྲི་མ་མེད་པ་དང་། རྗེ་འཇམ་དཔལ་སྙིང་པོ་འཁོར་ས་བཅུའི་
བྱང་ཆུབ་སེམས་དཔའ་བགྲང་བ་ལས་འདས་པ་དང་བཅས་པ་ལ་མཆོད་ཅིང་ཆོས་
ཀྱིས་བགྲོ་བ་མཛད་པ་དང་། སྤྲུལ་པའི་བཀོད་པ་མུ་མེད་པར་སྟོན་ཅིང་བཞུགས་
སོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་དྲུང་
པ་རྟ་ཕུག་པ་བློ་བཟང་དམ་ཆོས་རྒྱལ་མཚན་ལ་གསོལ་བ་འདེབས་ཤིང་། དམ་པ་
འདིའི་རྣམ་ཐར་ལྟར་བྱང་ཆུབ་ལམ་གྱི་རིམ་པའི་སྙན་བརྒྱུད་ཀྱི་མན་ངག་ལེགས་
པར་ཐོབ་པར་བྱས་ལ་ཚེ་འདིའི་འཁྲི་བ་མེད་པར་དབེན་པའི་རི་སུལ་དུ་བྱང་ཆུབ་
ལམ་གྱི་རིམ་པའི་ཉམས་ལེན་ལ་འབད་པར་བྱའོ།། །། །
རྗེ་སྒྲུབ་ཁང་པ་དགེ་ལེགས་རྒྱ་མཚོའི་རྣམ་ཐར་
བཞུགས་སོ། །
དགེ་ལེགས་སྙན་གྲགས་རྒྱ་མཚོའི་མཐར་ཁྱབ་ པ། །ཞེས་བསྔགས་ པ། རྗེ་
སྒྲུབ་ཁང་པ་དགེ་ལེགས་རྒྱ་མཚོ་ནི་མངའ་རིས་ཟངས་དཀར་གྱི་སའི་ཆ་ཟངས་ལ་
ཞེས་པར་ཡབ་གུ་རུ་དཀོན་མཆོག་དང་ཡུམ་བུ་མོ་མཆོག་གཉིས་ཀྱི་སྲས་སུ་ལྕགས་
མོ་སྦྲུལ་གྱི་ལོ་ངོ་མཚར་བའི་ལྟས་དང་བཅས་ཏེ་འཁྲུངས། དེ་ནས་ཡབ་ཡུམ་
གཉིས་ཀྱིས་བསྐྱེད་བསྲིང་བའི་ཐབས་ལ་འབད་ཅིང་དམིག་ཟ་ཞེས་མཚན་གསོལ།
- 376 -



ལམ་རིམ་བླ་མ་བརྒྱུད་པའི་རྣམ་ཐར།
དམ་པ་འདི་སྐུ་ཚེ་སྔ་མ་མང་པོར་ལམ་ལ་གོམས་པའི་བག་ཆགས་སད་དེ་སྒོ་
གསུམ་བག་ཡོད་ལ་སྦྱོར་བའི་དྲན་ཤེས་བཞིན་དང་ལྡན་པས་གཞོན་ནུའི་དུས་
ནས་ཀྱང་དམ་པས་སྨད་པའི་ཉེས་སྤྱོད་ལ་མི་འཇུག་ཅིང་བྱིས་པ་རྣམས་ཀྱི་ནང་
དུའང་ཆོས་ལྡན་གྱི་རྩེད་མོ་སྣ་ཚོགས་མཛད་པ་ལ་བྱིས་པ་གཞན་ལས་བློ་རྣོ་ཞིང་
གཟི་བརྗིད་དང་ལྡན་པ་སོགས་བསྔགས་པའི་འོས་སུ་གྱུར་པ་ཞིག་བྱུང་ངོ༌། །དེ་
ནས་དགུང་ལོ་དྲུག་ལོན་པའི་ཚེ་ཡབ་གཤེགས་ཡུམ་བད་ཀན་སྨུག་པོའི་གཅོང་
གིས་ཟིན་ནས་ནད་ཚབས་ཆེ་བར་བྱུང་བ་དམ་པ་འདིས་ཕ་མ་ནི་བསྙེན་བཀུར་
བའི་ཞིང་དུ་རྒྱལ་བས་གསུངས་པ་ལྟར་རིམ་གྲོ་མཛད་འོས་ཡིན་པ་དང་དྲིན་ཆེ་
བར་དགོངས་ནས་ངལ་བ་དང་སྐྱུ་བྲོ་བའི་འདུ་ཤེས་གང་ཡང་མེད་པར་ལོ་བཅུ་
བདུན་གྱི་བར་དུ་བཤང་གཅི་འདོར་བ་ཚུན་ཆད་མའི་བསྙུན་གཡོག་ལེགས་པར་
མཛད། ཡུམ་གྱི་བསྙུན་གཡོག་ལ་བྲེལ་ནས་ཀློག་ལ་དེ་ཙམ་རྩལ་དུ་འདོན་རྒྱུ་མ་
བྱུང་ཡང་ཤིན་ཏུ་བྱང་བར་ཐུགས་སུ་ཆུད། དགུང་ལོ་བཅུ་བདུན་ལོན་པའི་ཚེ་ཡུམ་
གཤེགས་པའི་ཕུང་པོ་ཉིད་ཀྱིས་བསྣམས་ནས་བས་མཐའི་དུར་ཁྲོད་དུ་བསྐྱེལ་བ་
སོགས་རྗེས་ཀྱི་བྱ་བ་རྣམས་ཚུལ་དང་མཐུན་པར་མཛད་དེ། ཡུམ་ཅི་འདྲ་བ་དེ་
བཞིན་དུ་བདག་ཀྱང་དེ་ལྟ་བུའི་ཆོས་ཅན་དེ་ལྟ་བུའི་རང་བཞིན་ལས་འདས་སོ་
སྙམ་དུ་ཉིན་མཚན་ཀུན་ཏུ་འཁོར་བའི་ངང་ཚུལ་སེམས་པ་འབའ་ཞིག་གིས་དུས་
འདའ་བར་མཛད་དོ། །ཡུམ་གཤེགས་ནས་རིང་པོར་མ་ལོན་པར་དགོན་སྡེ་ཆེན་
པོ་བྱམས་པ་གླིང་དུ་སློབ་དཔོན་རིན་པོ་ཆེ་བློ་བཟང་ལེགས་པའི་དྲུང་དུ་ཡོངས་
རྫོགས་དགེ་བསྙེན་གྱི་སྡོམ་པ་མནོས་ཏེ་རྩ་བཞི་ཆང་དང་བཅས་པ་ལེགས་པར་
སྤངས་ དགོན་ གནས་ དེར་ ལོ་ གཉིས་བཞུགས་སོ། །དམ་ པ་ འདི་ནི་ཐེག་ཆེན་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྟན་པའི་སྲོག་ཤིང་དུ་འགྱུར་བར་དགོངས་ནས། དཔལ་ཡེ་ཤེས་མགོན་པོ་ཕྱག་
དྲུག་པས་ཆུང་ངུའི་དུས་ནས་རྗེས་སུ་བསྐྱངས་ཤིང་། མནལ་ལམ་དུ་ཁྱོད་བུད་མེད་
དང་མ་འགྲོགས་པར་དབུས་སུ་སོངས་ཤིག་གསུང་བ་དྲན་ནས། དབུས་གཙང་དུ་
སློབ་གཉེར་ལ་འབྱོན་འདོད་ཤུགས་དྲག་སྐྱེས་ཏེ། ཕ་ཡུལ་དང་གཉེན་བཤེས་
རྣམས་ལ་ཆགས་ཞེན་མེད་པར་དགའ་བཞིན་སྤྲོ་བཞིན་དུ་ལམ་དུ་ཞུགས་ནས་
རིམ་གྱིས་ཕེབས་ཏེ་ཆོས་གྲྭ་ཆེན་པོ་བཀྲ་ཤིས་ལྷུན་པོར་ཕེབས་ནས་སྣང་བ་མཐའ་
ཡས་ངུར་སྨིག་གར་གྱི་རྣམ་པར་རོལ་པ་པཎ་ཆེན་བློ་བཟང་ཆོས་ཀྱི་རྒྱལ་མཚན་
དཔལ་བཟང་པོའི་ཞལ་གྱི་དཀྱིལ་འཁོར་མཇལ་ཞིང་བྱིན་རླབས་ཐོབ་པས་དགའ་
སྤྲོ་ཚད་མེད་པ་བྱུང་ཞིང་དད་པའི་སྤུ་ལོང་གཡོས། དེ་ནས་ཤངས་རྒོད་ཚང་དུ་
ཕེབས་དྲུང་པ་རྒྱལ་ཚབ་པ་བརྩོན་འགྲུས་རྒྱལ་མཚན་དཔལ་བཟང་པོའི་ཞབས་
དྲུང་དུ་འབྱོར་བས་སྔོན་གྱི་འབྲེལ་པ་བཟང་པོའི་མཐུས་དད་གུས་ཚད་མེད་པ་
འཁྲུངས། དྲུང་པ་རིན་པོ་ཆེ་པས་དམ་པ་འདི་གང་ཟག་ཁྱད་པར་ཅན་དུ་མཁྱེན་
ནས་ཐུགས་ཤིན་ཏུ་དགྱེས་པའི་ཞལ་ཏ་མང་དུ་གནང་ཞིང་རེ་ཞིག་ངལ་སོས་སྡོད་
གསུངས། རབ་བྱུང་གི་མཁན་པོར་གསོལ་བ་བཏབ་པས་དགྱེས་པ་ཆེན་པོས་རབ་
བྱུང་དང་དགེ་ཚུལ་གྱི་སྡོམ་པ་གནང་སྟེ་རབ་ཏུ་བྱུང་བའི་མཚན་དགེ་ལེགས་རྒྱ་
མཚོ་ཞེས་གསོལ། དེ་ནས་བཟུང་སྟེ་ཁྱིམ་པའི་རྟགས་དང་ཆ་ལུགས་སྤངས་ཏེ་མིང་
བསྒྱུར་བའི་དགོས་པ་བཞིན་འཇིག་རྟེན་པའི་ལུགས་ཀྱི་དགྲ་གཉེན་གྱི་ཕྱོགས་
རིས་དང་འདོད་ཡོན་ལ་ཞེན་པའི་སྤྱོད་པ་ལས་ཕྱིར་ཕྱོགས་ཏེ། དགེ་སྦྱོང་གི་ཆོས་
བཞི་ལས་ནམ་ཡང་མི་འདའ་བར་མཛད་དོ། །དེ་ནས་མཁན་པོས་དགེ་ཚུལ་གྱི་
བསླབ་བྱ་བླངས་འདས་སོ་དྲུག་གི་བསྲུང་མཚམས་ངོ་འཕྲོད་པའི་བཀའ་ཆོས་དང༌།
-378 -



ལམ་རིམ་བླ་མ་བརྒྱུད་པའི་རྣམ་ཐར།
གཞན་ཡང་། རྒྱན་འཇུག་གཉིས་ཀྱིས་གཙོས་པའི་ཆོས་སྤྱོད་རྣམས་ལ་འཛིན་སྐྱོར་
དགོས་ཚུལ་དང༌། གྲྭ་ས་གཞན་དུ་མ་འདུག་པར་དྭགས་པོ་གྲྭ་ཚང་རང་དུ་སོང་ལ་
སློབ་གཉེར་ལ་ན་སོ་གཞོན་པའི་སྐབས་སུ་སྙིང་རུས་བསྐྱེད་ནས་འབད་དགོས།
ལོ་བཅུའི་བར་དུ་མི་ཚེ་སྟོང་ཟད་ལ་མ་གཏང་བར་སློབ་གཉེར་ལ་འབད་ནས་ངའི་
རྩར་ཤོག་དང་དེ་ནས་ལམ་རིམ་གྱི་ཁྲིད་གཏོང༌། ཚེ་མཇུག་སྒྲུབ་པ་ལ་དྲིལ་དགོས།
སྒྲུབ་པ་ལ་ཤེས་དགོས། ཤེས་པ་ལ་སློབ་དགོས་པས་ཐོག་མར་སློབ་གཉེར་བྱས་
ལོ་ཙམ་མ་ཡིན་པར་རང་སེམས་ཁོ་ཐག་ཆོད་པ་ཞིག་གྱིས་ལ་ཤོག་གསུངས། དེ་
ནས་དམ་པ་འདིས་དྲུང་པ་རྒྱལ་ཚབ་པའི་བཀའ་བཞིན་དུ་དབུས་སུ་བྱོན་དྭགས་པོ་
གྲྭ་ཚང་དུ་ཕེབས་ནས་རྗེ་བཙུན་བློ་གྲོས་བརྟན་པ་ནས་བཟུང་སྟེ་སློབ་དཔོན་རིན་
ཆེ་ལྷ་ལྡིངས་པ་བློ་བཟང་དོན་གྲུབ་པའི་བར་མཁས་ཤིང་གྲུབ་པ་བརྙེས་པའི་དམ་
པ་བར་མ་ཆད་པར་བྱོན་ཞིང་། མཁས་མང་བརྒྱ་ཕྲག་འདུ་བའི་བསྟི་གནས་ཤར་
ཕྱོགས་བསྟན་པའི་སྒྲོན་མེ་དྭགས་པོ་གྲྭ་ཚང་དུ་རང་རྒྱུད་གཏན་ལ་འབེབས་པའི་
ཆེད་དུ་ཐོས་པ་རྒྱ་ཆེར་འཚོལ་བ་ལ་ཞུགས་སོ། །དེ་ནས་དྲུང་པ་རྒྱལ་ཚབ་པའི་
བསླབ་བྱ་རྣམས་ཐུགས་ལ་བཞུགས་ནས་ཐོག་མར་རིགས་པའི་སྒོ་འབྱེད་བསྡུས་
གྲྭ་ཆེ་ཆུང་། དེ་ནས་ཚད་མ་རྣམ་འགྲེལ་ཕར་ཕྱིན་འདུལ་བ་མངོན་པ་མཛོད་རྣམས་
ལ་ལོ་བཅུ་དྲུག་གི་བར་དུ་སྦྱངས་ཏེ་མཁས་པའི་ཕུལ་དུ་ཕྱིན་པར་མཛད། ཐོས་
བསམ་མཛད་པའི་སྐབས་དེ་དག་གི་ཚེ་ཡང་ཟས་གོས་ངན་ངོན་ཙམ་གྱིས་ཆོག་
ཤེས་པར་མཛད་ནས་མཚན་མོ་མནལ་ཡེ་མ་གཟིམ་པར་ཉིན་མཚན་ཁོར་ཡུག་ཏུ་
སྦྱོང་བར་མཛད། དེ་ལྟར་སློབ་གཉེར་མཛད་པའི་གནས་སྐབས་ཐམས་ཅད་དུ་
ཟས་གོས་འདུ་འཛི་གཉིད་ཀྱི་བདེ་བ་ལ་ཞེན་པ་མེད་ཚུལ་དང་། འཛིན་གྲྭ་གོང་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འོག་སོགས་གང་ལའང་ཆགས་སྡང་འགྲན་སེམས་མེད་པར་བསམ་པ་བཟང་བ།
དད་པ་དང་བརྩོན་འགྲུས་ཆེ་བ། བཞུགས་ལུགས་སོགས་ལ་མཁས་པ་རྣམས་
ཤིན་ཏུ་ཡ་མཚན་པར་བྱེད་ཅིང་། ཆོས་རྣམས་ཀྱི་རང་སྤྱིའི་མཚན་ཉིད་ལ་རྨོངས་པ་
མེད་པའི་ཤེས་རབ་རྣམས་ལ་གཏིང་ཟབ་པས་དོན་ལ་རྟོན་ཚིག་ལ་མི་རྟོན་པ།
གཞུང་ལུགས་རྣམས་ལས་ཇི་ལྟར་བཤད་པ་ཐམས་ཅད་རང་རྒྱུད་འདུལ་བའི་
ཐབས་ འབའ་ ཞིག་ ཏུ་ གོ་ ཞིང་ གཞན་ ལའང་ དེ་ ལྟར་ སྟོན་ པ། ཉམས་ མཚར་
གཤགས་འདེབས་རྩེད་མོ་ཇི་ལྟ་བུ་མཛད་ཀྱང་གཞན་དང་མི་འདྲ་བར་ཚིག་འགྲིག་
པ། ཉམས་དོད་པ། ཞིབ་ཏུ་དཔྱད་ན་སེམས་འདུལ་བའི་ཐབས་འབའ་ཞིག་ཏུ་
འོང་བ་ཞིག་ཡོད་ཅེས་གྲག་གོ །ཐུགས་གཉེར་མཛད་པའི་སྐབས་སུའང་བྱང་ཆུབ་
གྱི་རིམ་པའི་ཉམས་ལེན་ལ་བརྩོན་པར་མཛད་པས་རྒྱ་ཆེན་སྤྱོད་རྒྱུད་དང་། ཟབ་
མོ་ལྟ་རྒྱུད་ཀྱི་བླ་མ་རྣམས་ཀྱི་ཞལ་གཟིགས་པ་སོགས་དག་པའི་མཚན་མའང་མང་
དུ་བྱུང་ངོ༌། །དེ་ལྟར་ལོ་བཅུ་དྲུག་གི་བར་དབུ་ཚད་ཕར་ཕྱིན་འདུལ་བ་མངོན་པ་
རྣམས་ལ་ཚིག་སྤྱི་ཙམ་དུ་མ་ལུས་པའི་ཐུགས་གཉེར་མཐར་ཕྱིན་པར་མཛད་དེ།
དོན་གཉེར་ཅན་གྱི་དགེ་ཕྲུག་འགའ་རེ་ལ་རྩི་ཤག་གནང་ཞིང་། རིགས་ལམ་ཤིན་
ཏུ་བྱང་བའི་མཁས་པ་དུ་མའི་ཐེ་ཚོམ་གཅོད་པ་པོར་གྱུར་ཅིང་སྡེ་སྣོད་འཛིན་པ་
རྣམས་ཀྱི་གཙུག་གི་རྒྱན་དུ་བཞུགས་སོ། །དེ་ནས་ཐུགས་ལ་འདི་ལྟར་དགོངས་ཏེ་
ཐོས་དོན་སྒྲུབ་པ་སྙིང་པོར་བྱེད་པ་ཞིག་མ་བྱུང་ཕྱིན། ཐོས་པ་ཙམ་གྱིས་རང་རྒྱུད་
འདུལ་མི་ནུས་ལ། རང་མ་དུལ་བས་གཞན་འདུལ་མི་ནུས་པས་དབེན་པའི་གནས་
སུ་ཐོས་དོན་སྒྲུབ་པ་སྙིང་པོར་བྱེད་དགོས་པར་འདུག །སྔར་བླ་མའི་བསླབ་སྟོན་
ལས་ཀྱང་འགྱངས་སོང་བས་ད་ནི་མྱུར་དུ་མ་སོང་ན་དེང་བྱ་སང་བྱའི་ངང་ལ་ཚེ་
JI)
- 380 -



ལམ་རིམ་བླ་མ་བརྒྱུད་པའི་རྣམ་ཐར། །
ཟད་ནས་རང་གཞན་གྱི་དོན་ཆེན་པོ་སྒྲུབ་པ་ལས་ཉམས་པར་འགྱུར་བར་འདུག་
སྙམ་ནས་ཉིན་མཚན་ཀུན་ཏུ་དབེན་པའི་ཡོན་ཏན་གྱིས་ཡིད་ཕྲོགས་ནས་ཡོད་པའི་
ཚེ། གྲྭ་ཚང་དེ་ཁའི་དགེ་བསྐོས་བྱེད་དགོས་ཀྱི་གྲལ་མཚམས་སུ་ཡང་སླེབ་ཡོད་
པས་བླ་མས་དགེ་བསྐོས་དང་གྲྭ་སྐོར་དགོས་པའི་བསླབ་སྟོན་ཕེབས་པར་བླ་མ་ལ་
དགོངས་པ་ཇི་ལྟར་ཞུས་ཀྱང་མ་གནང་བའི་རྐྱེན་གྱིས་དགེ་བསྐོས་ལ་བྱོལ་ཐབས་
ཀྱིས་བྲོས་ནས་འབྲས་སྤུངས་སུ་ཕེབས། གཟིམ་ཤག་མཁན་པོ་བློ་བཟང་མཁས་
བཙུན་གྱི་དྲུང་ནས་ལམ་རིམ་ཆེ་མོའི་ལྗགས་ལུང་ཚར་གཅིག་གསན། དེ་ནས་བླ་
མས་ལྕགས་རིའི་ཕྱི་རོལ་ཏུ་སྐྱེལ་ཐུང་མཛད་ནས་བསླབ་བྱ་ཡང་དག་གནང་སྟེ་
གཙང་དུ་བྱོན། ཤངས་རྒོད་ཚང་དུ་དྲུང་པ་རིན་པོ་ཆེའི་ཞབས་དྲུང་དུ་ཕེབས་པས།
དྲུང་པ་རིན་པོ་ཆེའི་ཞལ་ནས་ཁྱོད་མཚན་ཉིད་ལ་རྒྱུན་རིང་དྲགས་བྱུང་། ལོ་བཅུ་
སོང་ནས་འོངས་ན་འགྲིག་རྒྱུ་ཡིན། ད་ལེ་ལོ་མ་བྱེད་པར་རི་ཁྲོད་རང་བྱས་པ་
དགའ་གསུང་ཞིང་གང་ཤེས་རྒྱུད་ལ་སྦྱོར་དགོས་པའི་བཀའ་ཆོས་བསླབ་བྱ་དང་
འབྲེལ་བ་མང་དུ་གནང་། དེ་ནས་དྲུང་པ་རིན་པོ་ཆེ་ལ་བསྙེན་རྫོགས་ཀྱི་མཁན་
པོར་གསོལ་པ་བཏབ་པས། དགྱེས་པ་ཆེན་པོས་ཞལ་གྱིས་བཞེས་ཤིང་། མཁན་
སློབ་གྲངས་ཚང་བའི་དགེ་སློང་གི་དགེ་འདུན་དང་བཅས་པའི་དབུས་སུ་བསྙེན་
པར་རྫོགས་པ་དགེ་སློང་གི་དངོས་པོ་ཐོབ་སྟེ། ཐུབ་པའི་རྒྱལ་ཚབ་གནས་བརྟན་
འདུལ་བ་འཛིན་པ་ཆེན་པོར་གྱུར་ཏོ། །དེ་ནས་སྐུ་ཁམས་མི་སྙོམས་པ་ཅུང་ཞིག་
བྱུང་བ་ན་དྲུང་པ་རྒྱལ་ཚབ་པའི་ཞལ་ནས་དྭགས་པོ་གྲྭ་ཚང་གི་དགོངས་པ་མ་ཁྲོལ་
བས་ལྷ་མོའི་འཚུབ་ཀྱི་རྣམ་པར་འདུག །གྲྭ་ཚང་གི་དགོངས་པ་ལེགས་པར་ཞུས་
ལ་ཤོག་གསུང་། དེ་ནས་དྭགས་པོ་གྲྭ་ཚང་དུ་ཕེབས་ཏེ་དགོངས་པ་ཞུས། དེ་ཁའི་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བླ་མ་དགེ་འདུན་ཚང་མས་དང་བ་ཆེར་མཛད་དེ་གྲྭ་ཚང་གི་ཁྲི་ལ་འཇོག་འདོད་
མཛད་ཀྱང་། དམ་པ་འདི་ངེས་འབྱུང་སྐྱོ་ཤས་ཆེ་བས་གྲྭ་ཚང་གི་བླ་མ་མ་མཛད་
ཅིང་། བློ་གསར་དོན་གཉེར་ཅན་འགའ་ཞིག་ལ་དྲང་ངེས་རྣམ་འབྱེད་ཀྱི་བཤད་པ་
ཞིག་གནང་། དེ་ནས་རྒྱུད་སྟོད་དུ་ཆོས་ཐོག་གཅིག་ཙམ་ཕེབས་ནས་དགེ་རྒན་རེ་
སྒོ་ཨ་ཙ་ར་རི་གོང་བྱ་བའི་རི་ཁྲོད་དུ་བཞུགས་པས་དེར་ཕེབས། ཟབ་ཆོས་མང་དུ་
གསན་ཅིང་། བྱང་ཆུབ་སེམས་ཀྱི་གདམས་ངག་ཐུགས་ཚིམ་པར་ཞུས་ཏེ། སླར་
ཡང་གཙང་དུ་ཕེབས་ པས་དྲུང་ པ་ རིན་པོ་ཆེ་ གཟུགས་སྐུའི་བཀོད་པ་ཆོས་ཀྱི་
དབྱིངས་སུ་བསྡུས་ནས་དད་ལྡན་གྱི་སློབ་མ་རྣམས་ཉིད་ཀྱི་ཐུགས་སྲས་དྲུང་པ་རྟ་
ཕུག་པ་བློ་བཟང་དམ་ཆོས་རྒྱལ་མཚན་གྱིས་བླ་མ་རྒྱལ་ཚབ་པ་ཉིད་ལས་མི་ཞན་
པར་སྐྱོང་སྐབས་སུ་སྣང་བས་དྲུང་དུ་རིན་པོ་ཆེ་དང་བཀྲ་ཤིས་ལྷུན་པོའི་དཀྱིལ་
ཁང་དུ་མཇལ་ནས་བསྙེན་བཀུར་ དང་ འབུལ་བ་གང་ འབྱོར་ ཕུལ་ཏེ་སྐྱེས་བུ་
གསུམ་གྱི་ལམ་གྱི་རིམ་པའི་ཁྲིད་ཀྱི་སྙན་འབུལ་ཞུས་པས། དེར་བདེ་ལམ་གྱི་ཁྲིད་
དབུ་འཛུགས་ཙམ་མཛད། འཕྲོས་རྣམས་རྒོད་ཚང་དུ་སླེབས་ནས་ཡང་གསུང་།
དེར་ཕེབས་ནས་ཞུས་པས་མཚན་ཉིད་པ་ལ་ལམ་རིམ་གྱི་ཁག་མི་འོང་གསུངས་
ནས་མ་གནང་བས་ཆོས་ལ་གདུང་དྲགས་ནས་ཡང་ཡང་ཞུས་པས་སྒོ་དུ་མ་ནས་
བཀའ་བཀྱོན་མཛད་པ་ལས་བཀའ་ཆོས་ཀྱི་ཞལ་བཞེས་མི་མཛད་པར་ཐུགས་མི་
མཉེས་པ་ལྟ་བུ་ལན་མང་དུ་མཛད་པས་ཐུགས་ལ་ང་ལས་སྒྲིབ་ཆེ་བས་སྣོད་དུ་མ་
གྱུར་པ་ཡིན་འོང་། སྔོན་ལ་བཤགས་སྦྱངས་ལས་སྒྲིབ་དག་པའི་མཚན་མ་ཐོབ་པ་
ཞིག་བྱེད། དེ་ནས་ཡང་ཞབས་བསྐུལ་ཞུ་དགོངས་ཏེ་བཀྲ་ཤིས་ལྷུན་པོར་ཕེབས་
སྐོར་བ་གསོག་པའི་ཚེ། ཉིན་གཅིག་སྐོར་ལམ་དུ་རོ་ཁྱེར་བ་གཟིགས་པས། ང་
- 382 -



ལམ་རིམ་བླ་མ་བརྒྱུད་པའི་རྣམ་ཐར།
འདི་དང་མཉམ་དུ་མ་ཤི་བ་འདི་བདེན་ནམ་རྫུན་ཡ་མཚན། དེ་རིང་རང་ཡང་འཆི་
ཉེན་འདུག །རྟེན་བཟང་པོ་འདི་འདྲ་ཐོབ་ནས་བྱང་ཆུབ་ལམ་གྱི་རིམ་པ་ལ་བློ་
སྦྱོང་རྒྱུ་མ་བྱུང་བར་ཤི་ན་ཇི་ལྟར་བྱེད། སླར་འདི་ལྟ་བུའི་རྟེན་ཐོབ་མི་འཐོབ་ཆ་ཅི་
ཡོང་སྙམ་ནས་དལ་འབྱོར་དང་འཆི་བ་མི་རྟག་པ་ཟུང་འབྲེལ་དུ་གོ་ནས་བརྩོན་
འགྲུས་དྲག་པོས་བང་བཏང་ནས་སྐོར་བ་མཛད། དེའི་ཚེ་ཐུགས་ལ་ང་ད་ལྟ་རང་
ཡང་འཆི་ཉེན་འདུག །འཇིགས་པ་ཆེན་པོ་འདི་པཎ་ཆེན་ཐམས་ཅད་མཁྱེན་པས་
དགོངས་ནི་དགོངས་ཐུགས་བརྩེ་བས་གཅིག་གསུང་རིགས་པར་འདུག་སྙམ་པ་
བྱུང༌། སྐོར་བ་གསོགས་ནས་སླར་ཡང་རྒོད་ཚང་དུ་ཕེབས། བཀའ་ཆོས་ཀྱི་ཞབས་
བསྐུལ་ཞུས་པ་ན་ཁྱེད་མཚན་ཉིད་པ་ལ་ལམ་རིམ་བཤད་པ་ལ་དགོས་པ་མེད་
གསུང་ མ་ གནང་ བས། འཆི་ རྐྱེན་ མང་ ལུགས་ དང་། གསོན་ རྐྱེན་ཉུང་ ལུགས།
སྲོག་ཉམ་ཆུང་ལུགས་གང་ལ་བསམས་ཀྱང་། ཚེ་འདི་ལ་ལམ་རིམ་གྱི་ཁྲིད་ཐོབ་
པའི་སྐལ་བ་མི་འདུག །སྐྱེ་བ་རྗེས་མ་ལ་བྱང་ཆུབ་ལམ་རིམ་སྟོན་པའི་བླ་མ་
མཚན་ཉིད་དང་ལྡན་པ་ཞིག་དང་མཇལ་ནས་ཆོས་དེ་ལ་ཐོས་བསམ་སྒོམ་པ་
མཐར་ཕྱིན་པ་ཞིག་འོང་བའི་བསྔོ་སྨོན་དང་། དེའི་གེགས་མི་དགེ་བ་གང་བྱས་ལ་
བཤགས་སྡོམ་འགྱོད་མེད་ཅིག་བྱ་བ་ལས་འོས་མི་འདུག་སྙམ་སྟེ། ཞུམ་པ་མེད་
པར་སྙིང་སྟོབས་བསྐྱེད་ནས། རྒོད་ཚང་གི་ཉེ་སྐོར་ཕུག་པ་དབེན་པ་ཞིག་ཏུ། རྩམ་
པ་ཉུང་ཙམ་ལ་བཞེས་ཚོད་མཛད་ཅིང་གཅིག་པུར་བཞུགས་ནས། ཉི་མ་རེ་ལ་
བརྐྱང་ཕྱག་སྟོང་ཕྲག་གསུམ་རེ་བཙལ་ནས་བཤགས་སྦྱངས་ལ་འབད་པས། རེ་
ཞིག་ལོན་ནས་ཡུལ་དེ་ན་དམར་བཤལ་གྱི་རིམས་བྱུང་བས། ལན་ཅིག་ཁྲག་མང་
པོ་འཁྲུ་བ་བྱུང་། ཕུག་པའི་ནང་དུ་བྱོན་ཁྲག་འཁྲུ་བ་དེ་བདེན་ནམ་བརྫུན་སྙམ་
- 383-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སླར་གཟིགས་པར་ཕེབས་པས་གང་ཡང་མི་འདུག་རུང་། ང་ནད་ངན་དེ་ཐེབས་
འདུག་མྱུར་དུ་འཆི་སྙམ་དགེ་སྦྱོར་ལ་བརྩོན་པ་དྲག་ཏུ་བཏང་བས་ད་སྟེ་ཞག་
བདུན་ན་ཁྱོད་འཆིའོ་ཟེར་བའི་སྒྲ་ཞིག་མངོན་སུམ་དུ་བྱུང་བས། ཞག་བདུན་སོང་
པའི་ཉིན་འཆི་བར་ཐག་ཆོད་ནས་འཆི་གྲབས་འགྱོད་མེད་ཅིག་བྱེད་དགོས་སྙམ་
ཉིན་རེ་བཞིན་བསག་སྦྱངས་ལ་འབད་ཅིང་ཉིན་བདུན་པ་ལ་དགེ་རྩ་རྣམས་བསྔོ་
སྨོན་རྣམ་ པར་ དག་ པས་ རྒྱས་བཏབ། སེམས་འཁྲེང་བའི་ ཆས་ཀ་དང་མཛའ་
བཤེས་ནི་མེད། ཚེ་འདི་ལ་ལམ་རིམ་མ་ཐོས་ཀྱང་ལས་འབྲས་མི་བསླུ་བས་ཕྱི་མ་
ཐོབ་ངེས་འགྱོད་པ་སྤ་ཙམ་མེད་སྙམ་འཆི་བར་ཐག་བཅད་ནས་བཞུགས་པས་
ཞག་ནི་བདུན་སོང་། གྲོངས་ནི་མ་གྲོངས། དེ་རིང་མ་ཤི་བ་དེ་བླ་མ་དཀོན་མཆོག་
གི་བཀའ་དྲིན་ཡིན་སྙམ་ཐུགས་དམ་སྔར་ལས་ཀྱང་ནུས་པར་མཛད་པས་རྨི་ལམ་
དུ་ཆོས་གོས་རྣམ་གསུམ་བཞེས་ནས་སེལ་པོ་སྟོང་པ་ཞིག་བསྣམས་ཕེབས་པ་རྨིས་
པས་ཆོས་གོས་རྣམ་གསུམ་གྱོན་པ་ལེགས་མོད་སེལ་པོ་སྟོང་པ་ཁུར་བ་བཟང་རྒྱུ་
མི་འདུག་སྙམ་སྟེ་སྔར་བཞིན་ཐུགས་དམ་རྒྱུན་བསྐྱངས་པས་རྨི་ལམ་དུ་གོས་
དཀར་པོ་དྲི་མ་མེད་པ་ཞིག་གྱོན་ནས་ནམ་མཁའི་དབྱིངས་ཐམས་ཅད་དུ་ཐོགས་
མེད་དུ་འགྲོ་བ་ཞིག་རྨིས་པ་སྡིག་པ་དག་པའི་རྟགས་ཡིན་ངེས་ཤེས་པ་བྱུང་། ད་ནི་
ཤི་ཡང་མི་འགྱོད་དོ་སྙམ་བཞུགས་པས། དགོང་ཅིག་རྨི་ལམ་དུ་བླ་མ་རྟ་ཕུག་པ་དེ་
ཉིད་རྒོད་ཚང་གི་རི་རྩེར་ཕེབས་ནས། སྐུ་གཟན་གྱིས་གཡབ་མོ་མཛད་པ་ཞིག་
རྨིས་ཐུགས་ལ་ད་རང་ཕྱིན་ན་བླ་མས་གསང་ཆོས་གནང་བ་འདྲ་དགོངས་ནས་རྒོད་
ཚང་དུ་བྱོན་པས་ཐུགས་ཤིན་ཏུ་དགྱེས་པའི་སྒོ་ནས་དུས་གསུམ་སངས་རྒྱས་
ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ། ཤིང་རྟ་ཆེན་པོ་ཀླུ་སྒྲུབ་དང་
- 384 -



ལམ་རིམ་བླ་མ་བརྒྱུད་པའི་རྣམ་ཐར། །
ཐོགས་མེད་གཉིས་ཀྱི་ལམ་སྲོལ། སྐྱེས་བུ་གསུམ་གྱིས་ཉམས་སུ་བླང་བར་བྱ་བའི་
རིམ་པ་མཐའ་དག་མ་ཚང་བ་མེད་པར་སྟོན་པ། སྙིགས་དུས་ཀྱི་རྒྱལ་བ་གཉིས་པ་
ཤར་ཙོང་ཁ་པ་བློ་བཟང་གྲགས་པའི་ཐུགས་ཀྱི་ཉིང་ཁུ་བྱང་ཆུབ་ལམ་གྱི་རིམ་པའི་
མྱོང་ཁྲིད་གནང་བས་སྐོམ་པས་གདུངས་པ་ཆུ་ཐོབ་པའམ། དབུལ་པོས་གཏེར་
རྙེད་པ་ལྟ་བུའི་དགའ་སྤྲོ་བསམ་གྱིས་མི་ཁྱབ་པ་འཁྲུངས། ཉིན་ལྟར་ཆོས་ཐུན་
གྲོལ་མ་ཐག་གཞན་ལ་ངག་མ་བཏང་བར་སྤྱིལ་པོར་ཕེབས་ནས། བླ་མས་ཇི་ལྟར་
གསུངས་པའི་ཚིག་རིས་ཕྲ་མོ་ཚུན་ཆད་ཟུར་མ་ཉམས་པར་འདིའི་སྐབས་སུ་འདི་
གསུངས་འདིའི་སྐབས་སུ་འདི་གསུངས་སྙམ་དུ་ཚིག་སྐྱོར་བ་དང་། དོན་སེམས་པ་
སོགས་ལ་སྣོད་ཀྱི་སྐྱོན་གསུམ་གང་གིས་ཀྱང་མ་གོས་པར་མཛད། བླ་མའི་རྣལ་
འབྱོར་གྱི་སྐབས་སུ་ཀློག་སློབ་པའི་སློབ་དཔོན་བཙུན་ལོག་ཅིག་ཡོད་པ་དེ་ལ་
སངས་རྒྱས་དངོས་ཀྱི་འདུ་ཤེས་སྐྱེ་དཀའ་བར་བྱུང་བ་བླ་མ་ལ་ཞུས་པས། སློབ་
དཔོན་བཙུན་ལོག་དེ་ཉིད་ཚོགས་ཞིང་གི་གཙོ་བོར་གྱིས་ཐུབ་པའི་དབང་པོར་
བསྒོམས་དད་པ་སྦྱོངས། ནམ་སངས་རྒྱས་སུ་མཐོང་བའི་དད་པ་བྱུང་ཚེ་ཁོང་རང་
གི་གྲལ་དུ་བཞུགས་ལ་དད་པ་སྒོམས་གསུངས། དེ་ལྟ་བུའི་ཚུལ་གྱིས་འགོ་བཤེས་
གཉེན་བསྟེན་ཚུལ་ནས་མཇུག་ལྷག་མཐོང་གི་བར་གྱི་དམིགས་སྐོར་མཐའ་དག་
ལ་ཐོས་བསམ་གྱིས་མཐའ་ཆོད་པར་གཏན་ལ་ཕབ་སྟེ་དོགས་པ་ཤིན་ཏུ་གཅོད་
དཀའ་བ་རྣམས་བླ་མ་རང་ལ་ཞུས་ནས་ལམ་སྒོམ་པའི་ཐོག་མཐའ་བར་གསུམ་གྱི་
གནད་ འགག་ ཕྲ་ཞིང་ཕྲ་བ་རྣམས་ཀྱང་ཐག་ཆོད་པར་མཛད་དེ། གཅིག་པུར་
བཞུགས་ཚེ་གཞན་ལ་དོགས་གཅོད་འདྲི་མི་དགོས་པའི་གདེང་ཐོབ་པར་མཛད་དོ།
ཁྲིད་སྐྱོང་བ་ལ་ཤིན་ཏུ་བརྩོན་པར་ཡོད་པའི་སྐབས་ཤིག་མནལ་ལམ་དུ་ལྷ་ཁང་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆེན་པོ་སྒོ་ཤར་ལ་བསྟན་པ་སྒོ་ལྕགས་ཆེན་པོ་རྒྱབ་པ་ཞིག་གི་སྒོ་དྲུང་ན་ཉིད་རང་
བཞུགས་འདུག་ པ་ ལ་ མི་ཞིག་ གིས་ ལྡེ་ མིག་ཆེན་ པོ་ཞིག་ བྱིན་བྱུང་། དེས་ སྒོ་
ལྕགས་དེ་ཕྱེ་ནས་སྒོ་ཕྱེ་བ་དང་དུས་མཉམ་དུ་ཤར་ཕྱོགས་ནས་སྤྲིན་དང་བྲལ་བའི་
ཉི་མའི་དཀྱིལ་འཁོར་འོད་ཟེར་ཤིན་ཏུ་གསལ་བ་ཞིག་ཤར་བ་ཁང་པ་དེའི་ནང་དུ་
བསྟན་པའི་བདག་པོའི་སྐུ་ཤིན་ཏུ་ཆེ་བ་ཞིག་བཞུགས་འདུག་པ་དེའི་ཐུགས་ཀར་
འོད་ཟེར་ཕོག་པས་སྐུ་དེ་ལས་ཀྱང་འོད་ཟེར་འཕྲོས་པས་ཁང་པ་དེ་ཉིད་གང་ནས་
འོད་དང་འོད་ཟེར་ཕྱོགས་བཅུར་འཕྲོ་བ་ཞིག་རྨིས། ཐོ་རེངས་མནལ་སད་ཙ་ན་རྨི་
ལམ་ཡ་མཚན་ཅན་དེ་འདྲ་ཅི་ཡིན་ནམ་སྙམ་བཞུགས་པས་ཕན་ཚུན་གྱི་སྤྱིལ་པོ་
རྣམས་ཀྱི་ཁར་རྡོ་འཕེན་པར་འདུག་པས། རྨི་ལམ་ལ་དཔགས་ན་དེ་རིང་བཀའ་
ཆོས་ཤིག་གནང་བར་ཐག་ཆོད་སྙམ་ནས་མྱུར་དུ་བླ་བྲང་དུ་བྱོན་པས། རྩ་བའི་བླ་
མ་དེ་ཉིད་བཞུགས་ཁྲི་ཕུན་སུམ་ཚོགས་པ་ཞིག་གི་སྟེང་ན་སྐུ་སྟོད་གཅེར་པུ་མཛད།
ཆོས་གོས་རྣམ་གསུམ་ལེགས་པར་བཞེས་ཕྱག་ཏུ་ལམ་རིམ་ཆེན་མོའི་གླེགས་བམ་
བསྣམས། ཉི་ མ་ དྲོ་ ས་ ཞིག་ ན་ དང་ བ་ འདྲེན་ པ་ ཞིག་ མཛད་ ནས་ བཞུགས་
འདུག །རྨི་ལམ་ལ་དཔགས་ན་རང་ངོས་ནས་བྱུང་ཕྱིན་བླ་མ་སངས་རྒྱས་ཡིན་པར་
ཐག་ཆོད་པའི་ངེས་ཤེས་ཆེན་པོ་སྐྱེས། བླ་མས་དགྱེས་བཞིན་དུ་ལམ་རིམ་ཆེན་
མོའི་བཤད་ལུང་རྒྱས་པར་གནང་བས་བླ་མ་དང་ཆོས་ལ་ངེས་ཤེས་ཁྱད་པར་ཅན་
འཁྲུངས་ཏེ་ལུས་ཀྱི་བ་སྤུ་ལྡང་། མིག་ནས་འཆི་མ་འཁྲུག་བཞིན་པས་བླ་མ་རྒྱང་
འབོད་ལ་འབད་ཅིང་། རེས་དགའ་བསྟན་པའི་བདག་པོའི་བཀའ་དྲིན་དྲན་ནས་
སྐབས་གསུམ་པ་མང་དུ་བཏོན་ནས་དད་པ་དང་སྐྱོ་ཤས་འགྲན་པ་ཞིག་ཡོད་ཅིང་།
བླ་མ་ལ་བཀའ་དྲིན་དྲན་པའི་དད་གུས་རྒྱུན་མི་འཆད་པ་བྱུང་ཞིང་བླ་མའི་བྱིན་
386 -



2
ལམ་རིམ་བླ་མ་བརྒྱུད་པའི་རྣམ་ཐར། །
རླབས་ཞུགས་པའི་མཚན་མའང་ཐོབ། རྒོད་ཚང་རི་ཁྲོད་ཀྱི་བསྒྲིགས་ལ་ཞུགས་
ནས་ལོ་གསུམ་བཞུགས། ལམ་རིམ་གཙོ་བོར་བསྐྱངས་པའི་བར་བར་དུ་བཀྲ་
ཤིས་ལྷུན་པོར་སྔགས་ཆེན་རྡོ་རྗེ་འཛིན་པ་དཀོན་མཆོག་རྒྱལ་མཚན་པའི་དྲུང་ནས་
གསང་བདེ་འཇིགས་གསུམ་སོགས་ཀྱི་དབང་ཆེན་དུ་མ་དང་། ཆོས་སྐྱོང་སྐོར་ཕལ་
ཆེར་གྱི་རྗེས་གནང་། སྒྲུབ་ཐབས་དུ་མའི་ལུང་བཅས་ཆོས་བཀའ་ཅི་རིགས་པ་
གསན་ནོ། །དེ་ནས་དྲུང་པ་རྟ་ཕུག་པས་དམ་པ་འདི་ཉིད་དབུས་ཕྱོགས་སུ་རྗེའི་
བསྟན་པ་ལ་ཕན་པ་ཆེན་པོ་འབྱུང་བར་གཟིགས་ནས་ཉིན་གཅིག་སྐུ་མདུན་དུ་
བོས་ནས། ད་ཁྱེད་དབུས་ལ་སོངས་གསུངས་ཏེ་ཉིད་ཀྱི་སྐུ་འགག་བཞེས་པ་དེ་
ཕུད་ནས་གནང་། དབེན་པ་བསྟེན་པའི་ཚེ་དཀའ་སྤྱད་དགོས་ཚུལ། སྒྲུབ་པ་བྱེད་
ཚུལ། དེ་ལ་བརྟེན་ནས་བསྟན་པ་དང་འགྲོ་དོན་ཇི་ལྟར་བྱ་བའི་བསླབ་དོན་རྒྱས་
པར་གནང་། ཁྱད་པར་དུ་གོས་རྒྱབ་དྲོས་དང་། འཚོ་བ་རྩམ་པས་ཆོག་ཤེས་གྱིས་
ལ་དབེན་པར་ལམ་རིམ་རང་ལ་དྲིལ་ཅིག་གསུངས། དེ་ནས་བླ་མ་སངས་རྒྱས་སུ་
མཐོང་བའི་དད་པ་དང་། བཀའ་དྲིན་དྲན་པའི་གུས་པ་ཆེན་པོས་དྲངས་པའི་མཆི་
མས་བརླན་ཞིང་འབྲལ་མི་ཕོད་པ་བྱུང་ཡང་བཀའ་བཞིན་སྒྲུབ་པ་བླ་མ་མཉེས་
པའི་མཆོད་པའི་མཆོག་དང་བཀའ་དྲིན་གཞལ་བའི་མཆོག་ཏུ་གཟིགས་ཏེ་དབུས་
སུ་བྱོན་པས་སྙེ་ཐང་དུ་ཕེབས་པའི་ཚེ་སེ་རའི་རྒྱབ་རིའི་ལྡེབས་ན་རྗེའི་སྒྲུབ་ཁང་གི་
ཆུ་མིག་དང་ཤིང་ནགས་གཟིགས་པས་དགའ་བ་དང་སྐྱོ་བ་འདྲེས་པའི་སྤྱན་ཆབ་
མང་དུ་བྱུང༌། ང་ཡ་གི་རང་དུ་སྒྲུབ་པ་བྱས་ལ་འདུག་སྙམ་པ་བྱུང་། དེ་ནས་སྒྲུབ་
ཁང་ དུ་ ཕེབས་ གནས་ དེར་ ཟིལ་ གནོན་ དམིགས་ པ་ སྐོར་ གསུམ་མཛད། ཕྱག་
བདར་ ལེགས་ པར་ བྱས། ཤིན་ཏུ་བག་ཕེབས་ པ་ དང་། དབེན་པ་བསྟེན་པའི་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དགའ་བས་ཐུགས་རབ་ཏུ་ཚིམ་ནས་རྩའི་གདན་ལ་བཞུགས་ནས་ལམ་རིམ་དང་
གཅོད་གཉིས་ཀ་ལ་བརྩོན་པར་མཛད་པས། ནུབ་དང་པོ་ནས་སྒོའི་རྩར་ཤུ་རྒྱགས་
པ་དང་འགྲམ་ལྕག་གཏོང་བ་དང་། རྨི་ལམ་དུ་པོ་ཏ་ལའི་རྒྱབ་ནས་བཟུང་། སྒྲུབ་
ཁང་གི་བར་དུ་གུར་ཁྲ་ཆེམ་མེ་བའི་སྒར་པ་ཆེན་པོའི་མཐའ་ཐམས་ཅད་འབྲོག་
པའི་ཆ་ལུགས་ཅན་གྱི་རྟ་པ་འཁོར་གསུམ་ཚེར་མ་འདྲ་བ་བཏགས་པས་བསྐོར་བ་
དང༌། ཉང་བྲན་ཕུ་ནས་གཡག་ནག་པོ་རི་འདྲ་བ་ཞིག་ངར་སྒྲས་ས་གཞི་འདར་
ཞིང་མེ་སྟག་འཕྲོ་བའི་རླུང་འཚུབ་དང་བཅས་བྱུང་བས་སྒྲུབ་ཁང་འོག་གཞི་དང་
བཅས་པ་རྭ་རྩེར་བསྐོར་བ་རྣམས་གཅོད་ཀྱི་དམིགས་པ་བརྟན་པོས་གཟིར་བས།
གཡག་རྒོད་དེ་ཆུང་དུ་ཆུང་དུ་སོང་བའི་མཐར་ཐ་འོག་པའི་ལྷ་རྟེན་གྱི་རྩར་མར་མེ་
ཆུང་ངུ་ཞིག་ཏུ་གྱུར་སོང་ཞིང་། ཐབས་ཤེས་སྤྱོད་ཀྱི་ཉམས་ལེན་ལ་རྒྱུན་བསྐྱངས་
པས་བདག་འཛིན་འགོང་པོའི་ཆོ་འཕྲུལ་རང་ཞི་ལ་སོང་བའི་མཐར་གནས་དེའི་
གཞི་བདག་རྣམས་བྲན་དུ་ཁོལ་ཏེ་ཕྱིན་ཆད་བཀའ་བཞིན་དུ་འཕྲིན་ལས་སྒྲུབ་པ་
ཞིག་བྱུང་ངོ༌། །དེ་ནས་དུས་རེ་ཞིག་ནས་ན་བཟའ་དང་འཚོ་ཆས་རྣམས་ཟད་པ་ན།
རི་ནས་རྩྭ་བརྔས་ནས་གདན་དང་གཡས་གཡོན་རྣམས་སུ་རྩ་སྤུངས་ནས་སྒོམ་
པར་མཛད། དེའི་ཚེ་གཡས་ གཡོན་མདུན་རྒྱབ་གང་ གྲང་ས་དེར་ རྩྭ་མང་བར་
སྤུངས་ནས་བསྒོམས། མཆོད་པ་གཞན་ཆེར་མེད་པས་ཕོར་པ་བཀྲུས་ནས་ཡོན་
ཆབ་དུས་དྲུག་རེ་ཉིན་ལྟར་ཕུལ་ཏེ་བྱང་ཆུབ་ལམ་རིམ་བསྒོམ་པ་ལ་བརྩོན་པ་ཆུ་
བོའི་རྒྱུན་བཞིན་མཛད་དོ། །དེ་ལྟར་བྱང་ཆུབ་ལམ་རིམ་གྱི་དམིགས་རྣམ་སྐྱོང་བ་
ལ་འབད་པས་ཐུགས་རྒྱུད་ལ་རྟོགས་པ་སྐྱེ་བའི་རྐྱེན་ནི་སྒོམ་པའི་ཐུན་བར་ཞིག་ལ་
ཆུ་ལེན་པར་ཕེབས་པས་ལམ་ཁ་ན་སྦྲང་བུ་ཞིག་ཅུང་ཟད་འཕུར་ནས་ས་ལ་ཡང་
- 388 -



ལམ་རིམ་བླ་མ་བརྒྱུད་པའི་རྣམ་ཐར། །
ཡང་ལྷུང་བར་འདུག །འདི་ཅི་ཡིན་སྙམ་ཞིབ་ཏུ་གཟིགས་པས་སྦྲང་བུའི་བྲང་ལ་
གྲོག་མ་ཞིག་གིས་མཆུ་བཙུགས་ནས་འདུག །དེས་རྐྱེན་བྱས་ནས་ལས་འབྲས་ལ་
བསམ་པས། རང་གིས་ལས་ངན་ཞིག་བསགས་ཕྱིན་ཇི་ལྟར་བྱས་ཀྱང་འབྲས་བུ་
མྱོང་དགོས་འདུག །སྦྲང་བུ་ལ་མིག་འདུག་གཤོག་པ་འདུག །གྲོག་མ་ལ་མིག་
ཀྱང་མི་འདུག་ལ། གཤོག་པ་ ཡང་མི་འདུག་སྟེ་ལས་ཀྱིས་བཀུག་ནས་གནས་
སྐབས་འདི་འདྲར་གྱུར་འདུག་པས་དགེ་མི་དགེའི་ལས་ངེས་པ་ཅན་སོགས་སྟོན་པ་
སངས་རྒྱས་ཀྱི་གསུངས་པ་ལ་ནམ་ཡང་བསླུ་བ་མེད་པའི་ངེས་ཤེས་ཁྱད་པར་ཅན་
འཁྲུངས་ཏེ། དེས་སྣ་དྲངས་ནས་ལམ་གྱི་རྟོགས་པ་མཐའ་དག་རྒྱུད་ལ་སྤུངས་པ་
བཞིན་དུ་འཁྲུངས་སོ། །དེ་ལྟར་བཤེས་གཉེན་བསྟེན་ཚུལ་ནས་ཞི་ལྷག་གི་བར་ལ་
རྩོལ་བཅས་དང་རྩོལ་མེད་ཀྱི་མྱོང་བ་རིམ་གྱིས་ཐོན་ཏེ་རང་ཉིད་མི་ཉམས་པའི་
གདེང་ཐོབ་པ་ན་སྐལ་ལྡན་གྱི་གདུལ་བྱ་རེ་གཉིས་ལ་གང་ལ་གང་འཚམ་གྱི་ཟབ་
ཆོས་མངོན་ཆུང་གི་སྒོ་ནས་གནང་། བར་སྐབས་ཤིག་དགོས་པ་ཁྱད་ པར་ཅན་
འགའ་ གཟིགས་ཏེ། འོལ་ཁ་དང་། རྒྱལ་དང་། དྭགས་པོ་དང་། རྩྭ་ རིའི་རྩེ་སྐོར་
སོགས་ལ་ཕེབས། འདི་སྐབས་སུ་བླ་མ་དྲུང་རམ་པ་རིན་ཆེན་དོན་གྲུབ་ལ་གཅོད་
སྟན་ ཐོག་ གཅིག་ མའི་ ཁྲིད། ནམ་ མཁའ་ སྒོ་འབྱེད་ ཀྱི་དབང་། དཔོན་ སློབ་ ལྷ་
སྡིངས་པ་ལ་ཆོས་སྤྱོད་རབ་གསལ་གྱི་ལུང་། རེ་སྒོ་ཨ་ཙ་ར་ལ་བློ་སྦྱོང་གཞན་དོན་
དོན་གཉེར། བྱང་ཆུབ་དོན་གཉེར། བཟོད་པའི་ཕར་ཕྱིན་ལ་བསླབ་ཚུལ་སོགས་
ཆོས་མང་དུ་གསན་ནོ། །དེ་ནས་ཐུགས་ལ་སྔར་གཙང་དུ་བཞུགས་སྐབས་བླ་མའི་
ཞལ་ནས་གཅོད་ལ་བཞེད་པ་ཆེན་པོ་འདུག་པ། བར་གྲྭ་ཚང་གི་གཅོད་ཞིག་ཉན་
ན་འོང་གསུང་བ་ཞིག་ཡོད་པ་དྲན་ནས། ཅི་ནས་ཀྱང་ད་རེས་འགྲོ་དགོངས་ཏེ་
-389-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕེབས་པས། ཆོས་ལུང་བྱ་བར་ཞལ་སྔ་ནས་ཆོས་འཕེལ་རྒྱ་མཚོའི་དྲུང་དུ་འབྱོར།
གཅོད་ཀྱི་གདམས་པ་གནང་དགོས་ཚུལ་ཞུས་པས་ཐུགས་དགྱེས་དགྱེས་དཔག་
མེད་མཛད། གཅོད་ཁྲིད་ཟབ་རྒྱས་གནང་། ཞག་བཞི་བཞུགས། དེ་དུས་ཞལ་སྔ་
ནས་ དེར་ ད་ ལྟ་ བྲེལ་བ་ ཡོད་ རྗེས་ སོར་ཤོག་ དང་། གཅོད་ ཀྱི་ དཔེ་ ཡང་ སྟེར་
གསུངས་ཏེ་ཐུགས་ལ་བཞག་ནས་སླར་ཡང་ཕེབས་པས་ཞག་བཅུ་བཞིའི་རིང་ལ་
གཅོད་ དབང་དང༌། སྐལ་ལྡན་འཇུག་ངོགས་ཆེ་ཆུང་གཉིས། མ་ཅིག་རྐྱང་ སྒོམ་
དང་བཅས་པའི་ཁྲིད་ལུང་དཔེ་དང་བཅས་པ་གནང་། ངས་གཅོད་ཁྲིད་ཞུས་ནས་
མ་ཆག་པར་བཏང་བ་ཡིན། ད་ཁྱོད་ཀྱིས་ཀྱང་མ་ཆགས་པར་ཐོངས་གསུངས་ཏེ།
མ་ཅིག་བླ་མ་དང་བཅས་པས་ཐབས་ཤེས་སྤྱོད་ཀྱི་གདམས་པའི་མངའ་བདག་
ཆེན་པོར་མངའ་གསོལ་བའི་རྟེན་འབྲེལ་ གྱིས་ གདམས་པ་འདིས་མ་ཅིག་གི་
དགོངས་པ་ཇི་ལྟ་བ་བཞིན་གདམས་ངག་བློ་སྦྱོང་སྤྱི་དང་མཐུན་ཞིང་། ཀུན་སྤྱོད་
འདུལ་བ་ལྟར་མཛད་དེ་ནང་གསང་སྔགས་ལྟར་གནས་ནས་ཀུན་རྫོབ་བྱང་ཆུབ་ཀྱི་
སེམས་ཀྱིས་རང་གཅེས་འཛིན་བཅད། དོན་དམ་བྱང་ཆུབ་ཀྱི་སེམས་ཀྱིས་བདག་
འཛིན་བཅད་དེ་བདུད་བཞི་རང་སར་གྲོལ། རང་སེམས་དབང་དུ་འདུས། དེའི་
མཐུས་ལྷ་འདྲེ་མི་གསུམ་དབང་དུ་འདུས་ནས་གདམས་པ་འདིའི་སྒོ་ནས་སྐལ་
ལྡན་དུ་མ་མིན་གྲོལ་ལ་བཀོད་ཅིང་། མིང་དོན་མཐུན་པའི་གཅོད་ཀྱི་བསྟན་པ་
ཉིན་མོ་ལྟར་གསལ་བར་མཛད་ནས་གདོན་གྱིས་བརླབས་པའི་ནད་པ་དུ་མ་ནད་
ལས་གྲོལ་བར་མཛད་ཚུལ་ཡང་མཐའ་ཡས་སོ། །གཞན་ཡང་དབུས་སྟོད་ཕྱོགས་
སུ་ལན་འགའ་རེ་ཕེབས་ཏེ། བླ་མ་སྙན་གྲགས་ཀྱི་དྲུང་ནས་ལམ་རིམ་ཆུང་ངུ་།
དམིགས་བརྩེ་མའི་ལས་ཚོགས་སོགས་ཆོས་མང་དུ་གསན། ཧོར་དཀའ་ཆེན་བློ་
- 390 -



ལམ་རིམ་བླ་མ་བརྒྱུད་པའི་རྣམ་ཐར། །
བཟང་དོན་གྲུབ་ཀྱི་དྲུང་ནས་བེའུ་སྔོན་པོའི་འགྲེལ་པ། འཇིགས་བྱེད་ཀྱི་བསྐྱེད་
རྫོགས། བློ་སྦྱོང་སྙན་བརྒྱུད་ཆེན་མོ། ཡི་དམ་སྒྲུབ་སྐོར། བར་དོ་གསོལ་འདེབས།
གཏོར་ མ་ སྣ་ཚོགས། སྨན་བླའི་ བླ་མའི་རྣལ་འབྱོར། ཕྱག་ཆེན་རྣམས་ གསན།
སློབ་དཔོན་བྱམས་པ་ཆོས་ལྡན་ལ་དམར་ཁྲིད་འཇམ་དཔལ་ཞལ་ལུང་གི་མྱོང་
ཁྲིད་ སེམས་ བསྐྱེད་ཆོ་གས་ འཛིན་ ཚུལ་ དང་ བཅས་ པ་ གསན། སེམས་བསྐྱེད་
མཆོད་པའི་སྐབས་མེ་ཏོག་དཀར་པོའི་ཆར་བབས་པས་བླ་མ་ཤིན་ཏུ་མཉེས་པར་
གྱུར། གཞན་ཡང་ཉི་སྡིངས་བླ་མ་དགེ་འདུན་ཕུན་ཚོགས་ཀྱི་དྲུང་ནས་སྲད་རྒྱུད་
ལུགས་ཀྱི་འཇིགས་བྱེད་ཀྱི་བསྐྱེད་རྫོགས་ཀྱི་ཁྲིད་སྨིན་རྒྱས་གསན། སྔ་ཕྱི་དུ་མར་
པོ་ཏ་ལར་ཕེབས་ནས་རྡོ་རྗེ་འཆང་ཆེན་པོ་དགེ་སློང་འཇམ་དབྱངས་གྲགས་པའི་
དྲུང་ནས། ཚེ་དཔག་མེད་ཀྱི་ཁྲིད། སྙིང་པོ་དོན་གསུམ་གྱི་ཁྲིད་ལུང༌། བློ་སྦྱོང་དོན་
བདུན་མའི་ཁྲིད་ལུང་། དམིགས་བརྩེ་མའི་བླ་མའི་རྣལ་འབྱོར་གྱི་ཁྲིད་ལུང་སོགས་
ཆོས་མང་དུ་གསན་ནོ། །དེ་ལྟར་ཐོས་བསམ་སྒོམ་པ་གསུམ་ལ་དྲིལ་ནས་གཅིག་
གི་གེགས་གཅིག་གིས་བསལ། གཅིག་གྲོགས་སུ་གཅིག་སོང་བས་ལུང་རྟོགས་ཀྱི་
ཡོན་ཏན་རྣམས་མཚོའི་པདྨ་ལྟར་གྱུར་ཏེ། ཐར་འདོད་དུ་མ་ལ་ལེགས་བཤད་ཀྱི་
དགའ་སྟོན་འགྱེད་པར་མཛད་དོ། །དེ་ནས་མ་འོངས་པའི་བསྟན་རྒྱུན་ལ་དགོངས་
ཏེ་སེ་ར་རྩེའི་སྒྲུབ་ཁང་དུ་སྒྲུབ་སྡེ་འཛུགས་པར་མཛད་དེ་ཐོག་མར་དགེ་སློང་བཅུ་
བདུན་ལོངས་པའི་དགེ་འདུན་གྱི་སྡེ་ཆགས། དེ་ནས་གདུལ་བྱ་ལས་ཅན་རྣམས་ལ་
ལམ་རིམ་གཙོ་བོར་མཛད་པའི་གཅོད་སྙིང་པོ་དོན་གསུམ་སོགས་ཀྱི་ཆོས་འཁོར་
དུ་མ་བསྐོར་བས་སློབ་མ་ཐམས་ཅད་ཀྱང་ཉིད་ཀྱི་རྗེས་སུ་སློབ་པས་ཡུན་རིང་པོའི་
བར་དུ་གནས་དེར་སངས་རྒྱས་ཀྱི་བསྟན་པ་སྒྲུབ་པའི་ལེའུའི་དུས་ལྟར་གནས་
-391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པར་གྱུར་ཏོ། །དེ་ནས་རྐྱེན་ཅི་རིགས་པས་བསྐུལ་ནས་འོལ་ཁར་ཕེབས་ཏེ་འགར་
ཕུག་དང་། ཆོས་ལུང་སོགས་སུ་རེ་ཞིག་བཞུགས་པས། འགར་ཕུག་གི་རྗེའི་སྒྲུབ་
ཁང་དུ་དམ་ཅན་ཆོས་རྒྱལ་ཞལ་གཟིགས། གཅོད་ཀྱི་ལྷོངས་ལ་ཕག་རྒོད་ནག་པོ་
རི་ཙམ་ཞིག་རླུང་དམར་དྲག་ཏུ་གཡོ་བ་དང་བཅས་བྱུང་བ་དམིགས་པས་གཟིར་
བས་མཐར་བྱི་བ་གསུམ་དུ་སོང་། དེ་ཡང་དམིགས་པས་གཟིར་ནས་ཐལ་བའི་
རྡུལ་དུ་བརླག་སྟེ་རྣམ་ཤེས་ཆོས་ཀྱི་དབྱིངས་སུ་འཕངས་ནས་ལྟ་ཐོག་ཏུ་མཉམ་
པར་བཞག་པས་ཕྱི་ཉིན་ཉི་མ་ལམ་གྱི་མ་དྲོས་པར་མཉམ་བཞག་ཐུན་གཅིག་ལ་
སོང་། མཉམ་བཞག་ལས་ལངས་མ་ཐག་འཁོར་འདས་མཉམ་ཉིད་དང་སྣང་སྟོང་
ཟུང་འབྲེལ་གྱི་མགུར་མ་ཞིག་ཀྱང་གསུངས། རྒྱལ་དུ་ཕེབས་པས་དཔལ་ལྡན་ལྷ་
མོའི་ ཞལ་ གཟིགས་ པ་ སོགས་ དག་ པའི་ མཚན་ མ་མང་དུ་བྱུང་། དེ་ནས་ཚུར་
ཕེབས་པས་སང་ཟངས་རིར་ཕེབས་རྒྱུའི་དགོང་མོ་མནལ་ལམ་དུ། མི་ཞུ་ནག་པོ་
གྱོན་པ་དུང་ལོང་བརྒྱབ་པ་ཞིག་གིས། དོག་བདེའི་ནང་དུ་མཆོད་རྟེན་ཡོད་དེར་
ཁང་པ་བརྩིགས་ན་འོང་ཟེར་བ་ཞིག་བྱུང་། སང་ཟངས་རི་ཁང་དམར་དུ་ཕེབས་
རྟེན་མཇལ་མཛད་པས་སྲས་ཐོད་སྨྱོན་བསམ་འགྲུབ་ཀྱི་སྐུ་དེ་རྨི་ལམ་དུ་བྱུང་བ་ཇི་
ལྟ་བར་འདུག་གསུང་། དེ་ནས་སེ་ར་རྩེར་ཕེབས་ ཉིན་དགེ་འདུན་རྣམས་ཀྱིས་
བསུ་བ་མཛད། འདུ་ཁང་དུ་མཆོད་པ་བརྒྱ་ཚར་ཕུལ། དགེ་འདུན་ཐམས་ཅད་
ཀྱིས་ཞབས་སྤྱི་བོར་བླངས། ད་ཕྱིན་ཆད་གདན་ས་འདི་རང་དུ་བཞུགས་ནས་ཆོས་
གསུང་བར་གསོལ་བ་མགྲིན་གཅིག་ཏུ་བཏབ་པས་ཐུགས་དགྱེས་པ་ཆེན་པོས་
ཞལ་གྱིས་བཞེས་ཏེ། ད་ངས་ཀྱང་ལམ་རིམ་རང་འཆད་ཁྱེད་རང་རྣམས་ཀྱང་ལམ་
རིམ་རང་སྒོམས་ཤིག་གསུངས། དེ་ནས་བཟུང་སྟོན་དཔྱིད་གཉིས་ལ་ལམ་རིམ་གྱི་
- 392 -



ལམ་རིམ་བླ་མ་བརྒྱུད་པའི་རྣམ་ཐར། །
ཁྲིད་ཚར་རེ་ཕལ་ཆེར་གནང་། དཔོན་སློབ་ཐམས་ཅད་བཤད་སྒྲུབ་ཤིན་ཏུ་འཕེལ། །
སེམས་བསྐྱེད་མཆོད་པ་དང་མཎྜལ་རྣམས་ལ་བསྔགས་བརྗོད་ཆེན་པོ་མཛད་པས་
དར་རྒྱས་ཆེ་རུ་སོང་། དེ་ནས་སྔར་མནལ་ལམ་དུ་བྱུང་བའི་དོག་བདེའི་ནང་གི་
མཆོད་རྟེན་ཡོད་པ་ རྩད་དཔྱད་ པས། ཕུར་བུ་ལྕོག་ཏུ་ མཆོད་རྟེན་འགའ་ཞིག་
འདུག་པས་དེར་ རྗེ་འདི་ཉིད་ ཀྱིས་ ས་ འདུལ་དང་བཀོད་པ་མཛད་ནས། སྦྱིན་
བདག་ཁྲ་འབུར་སོགས་ཀྱིས་དེར་གཟིམ་ཁང་བརྩིགས། དམ་པ་འདི་དགུང་ལོ་
དྲུག་ཅུ་ཐམ་པ་བཞེས་པ་ལྕགས་ཕོ་འབྲུག་གི་ལོ་ཕུར་བུ་ལྕོག་ཏུ་བྱོན། ཉིན་མང་
པོའི་བར་མདོ་སྡེ་བསྐལ་བཟང་བཀླགས་ཤིང་མཆོད་པ་གཟབ་པ་ཕུལ། བྱང་ཆུབ་
མཆོག་ཏུ་སེམས་བསྐྱེད་དགོས་ཚུལ་གྱི་གསུང་བཤད་རྣོ་ལ་རྒྱས་པར་གནང་ནས་
མདོ་སྡེ་བསྐལ་བཟང་དཔང་དུ་བཞག་ནས་སྦྱོར་དངོས་རྗེས་གསུམ་ཚང་བའི་
སེམས་བསྐྱེད་རེ་དཔོན་སློབ་ཐམས་ཅད་ཀྱིས་མགྲིན་གཅིག་ཏུ་མཛད་དོ། །བསྐལ་
བཟང་ལས་དེ་བཞིན་གཤེགས་པ་གྲགས་པ་སྔོན་ཐ་ག་པར་གྱུར་པའི་ཚེ་རས་ཀྱི་
ཁ་ཚར་ཕུལ་ནས་སེམས་བསྐྱེད་པ་དང་། དེ་བཞིན་གཤེགས་པ་འོད་འཕྲོ་རྩའི་
སྒྲོན་མེ་ཕུལ་ནས་སེམས་བསྐྱེད་པར་གསུངས་པ་ཡི་གེར་བྲིས་ནས་མགུལ་དུ་
བཞེས། ངེད་རང་ཚོ་སེམས་བསྐྱེད་ པའི་ རྫས་ ལ་ མ་ཐོགས་དད་ པ་ ལ་ ཐོགས་
གསུངས་པ་སོགས་གསུང་ཆོས་རུས་པ་ཅན་མང་དུ་གནང་། དེ་ནས་རྒྱལ་དགའ་
ཚལ་དབུ་མཛད་ཀྱིས་རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་ལ་གསོལ་
བ་བཏབ་ནས་ལམ་རིམ་གྱི་མན་ངག་ཆེས་གསལ་བ་མྱུར་ལམ་ཞེས་བྱ་བ་གནང་
བ་གསན་ནས་རྒྱལ་དུ་ཕེབས་ཏེ་བྲག་རྩ་བླ་མ་བློ་བཟང་རྒྱལ་མཚན་ལ་སྔགས་
རིམ་ཆེན་མོ། འདུལ་བའི་གླེང་འབུམ་ཆེན་མོ། པཎ་ཆེན་ཐམས་ཅད་མཁྱེན་པས་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཛད་པའི་མྱུར་ལམ་རྣམས་ཀྱི་ལུང་གསན་ཅིང་བྱམས་ཆེན་གྱི་མདུན་དུ་སེམས་
བསྐྱེད་དང་། བསྟན་པ་རྒྱས་པའི་བསྔོ་སྨོན་མཛད་ནས་འོལ་ཁར་ཕེབས་དྲུང་རམ་
པ་བློ་བཟང་ཆོས་རྒྱལ་ལ་སྨོན་ལམ་མཐའ་ཡས་པའི་གཅོད་སོགས་བཀའ་ཆོས་ཅི་
རིགས་གསན་ནས་སེ་ར་རྩེར་ཕེབས་སྔར་བཞིན་བཤད་སྒྲུབ་ཀྱི་འདུས་སྡེ་རྣམས་
ལེགས་ པར་ བསྐྱངས་སོ། །དེ་ ནས་ ཕུར་བུ་ ལྕོག་ཏུ་ དགེ་སློང་བརྒྱད་སྡེ་ཞིག་
འཛུགས་པའི་ཐུགས་འདུན་ཡོད་པ་བཞིན་མེ་ཁྱི་ལོ་ཧོར་ཟླ་གསུམ་པའི་མཇུག་
གཟའ་སྐར་འཕྲོད་སྦྱོར་ལེགས་པ་ཞིག་ནས་བཟུང་འབད་རྩོལ་ཆེར་མེད་པར་ཐར་
འདོད་དུ་མ་རྗེ་བླ་མ་ཉིད་ཀྱི་ཐུགས་རྗེས་འུར་གྱིས་འདུས་ནས་ཐོག་མར་བརྒྱད་སྡེ་
དང༌། དེ་ནས་རིམ་གྱིས་འདུས་ནས་དགེ་འདུན་ཉི་ཤུ་ལོངས་པའི་སྒྲུབ་སྡེ་ཕུན་
སུམ་ཚོགས་པ་ཆགས་པས་དད་ལྡན་བསོད་ནམས་གསོག་པའི་ཞིང་ས་མཆོག་ཏུ་
གྱུར་ པ་ འདི་བྱུང་ངོ༌། །འདི་སྐབས་ནས་བཟུང་ སྒྲུབ་ སྡེ་རྣམས་སུ་ཚོགས་ནམ་
འཚོག་རེས་ཀྱིས་ཐོག་མར་ཕྱག་འཚལ་བ་དང་སྦྲགས་པའི་ཡན་ལག་བདུན་པ་
མཎྜལ་དང་བཅས་ཕུལ་ནས་སེམས་བསྐྱེད་པ་དང༌། ཚོགས་འདུ་སོགས་གང་དུ་
ཕེབས་ཀྱང་མཎྜལ་བསྣམས་པའི་སྲོལ་བཙུགས། ཕུར་བུ་ལྕོག་གི་སྒྲུབ་སྡེ་ཆགས་
ནས་འདུ་ཁང་ལོགས་བྲིས་གྲུབ་རྗེས་རྗེ་བཙུན་བླ་མ་ངག་དབང་བྱམས་པས་དབུ་
མཛད་དགེ་སློང་རྣམས་ཀྱིས་ཟླ་བ་གཅིག་གི་བར་འདུ་ཁང་དུ་དགོང་མོ་རེ་རེ་
བཞིན་བརྐྱང་ཕྱག་ལྔ་བརྒྱ་རེ་ལ་ཉུང་ཐ་བྱས་ནས་བསག་སྦྱངས་ལ་བརྩོན་པར་
མཛད་པས་ཐུགས་ཤིན་ཏུ་མཉེས་ནས་ང་ལས་ཁྱེད་ཚོ་སྙིང་རུས་ཆེ་བ་འདུག །ཆུང་
ངུའི་དུས་ནས་རྗེ་བླ་མ་ལ་བློ་སྙིང་གཏད་ནས་རི་ཁྲོད་ཅིག་ལ་འགྲོ་བསམ་པ་ཡོད།
སྙིང་རུས་ཁྱེད་ཚོ་ཙམ་མེད་གསུངས། ལམ་རིམ་ཆེན་མོའི་བཤད་ལུང་དང་འཇམ་
- 394 -



ལམ་རིམ་བླ་མ་བརྒྱུད་པའི་རྣམ་ཐར། །
དཔལ་ཞལ་ལུང་གི་ཁྲིད་རྒྱས་པར་གནང་། དེ་ནས་ར་ཁ་བྲག་སྒྲུབ་སྡེ་ཆགས་ཏེ་སེ་
ར་རྩེ་དང་ཕུར་བུ་ལྕོག་གི་དགེ་འདུན་རྣམས་ཀྱང་སྤྱན་དྲངས་ནས་སེམས་བསྐྱེད་
མཆོད་པ་རྒྱས་པར་མཛད། ཐོག་མར་དགེ་སློང་བཅུ་གཉིས་ཆགས། དེ་ནས་རིམ་
གྱིས་ཇེ་འཕེལ་དུ་གྱུར་ཏོ། །དེ་ནས་བཟུང་སྒྲུབ་སྡེ་སོ་སོར་ཟླ་བ་ཡར་ངོ་མར་ངོའི་
གསོ་སྦྱོང་དང་དབྱར་གནས། དགག་དབྱེ་སོགས་བསྟན་པ་རིན་པོ་ཆེའི་རྩ་བ་སོ་
སོར་ཐར་པའི་ཕྱག་ལེན་རྣམ་པར་དག་པ་འཛུགས་པར་མཛད། ས་མོ་གླང་ལོའི་
ཟླ་བ་དང་པོ་ནས་གྲུབ་སྡེ་ཕན་ཚུན་སོ་སོར་སེམས་བསྐྱེད་མཆོད་པ་ཞུ་མི་དུ་མ་
བྱུང་བ་ལ་སྤྱན་དྲངས་པ་བཞིན་སྐྱ་སེར་མང་པོ་ལ་ཐེག་པ་ཆེན་པོའི་སེམས་རིན་པོ་
ཆེའི་གསུང་བཤད་གནང༌། ཟླ་བ་གསུམ་པའི་ནང་དུ་ལྷ་རི་བླ་མ་ལྷོ་རྟིང་སྐྱེས་བླ་
མ་སེ་འབྲས་དགེ་གསུམ་རྒྱུད་སྟོད་སྨད་ཀྱི་དགེ་བའི་བཤེས་གཉེན་མང་པོ་དང་
སྒྲུབ་སྡེ་གསུམ་གྱི་དགེ་སློང་རྣམས་གཙོ་བོ་བྱས་པའི་ཐར་འདོད་ཉིས་བརྒྱ་མ་
ལོངས་ཙམ་ལ་བྱང་ཆུབ་ལམ་གྱི་རིམ་པའི་མྱོང་ཁྲིད་ཟླ་བ་གཅིག་གི་བར་དུ་གནང་
ངོ༌། །དེ་ནས་མ་འོངས་པའི་བརྟན་རྒྱུན་ལ་དགོངས་ཏེ་སྡེ་སྣོད་རིན་པོ་ཆེ་གསུམ་གྱི་
བརྗོད་བྱ་ལག་ལེན་དུ་འདེབས་ཚུལ་སྤོང་བ་པའི་ཁྲིམས་སུ་བཅའ་བ། པཎ་ཆེན་
རིན་པོ་ཆེ་བློ་བཟང་ཡེ་ཤེས་དཔལ་བཟང་པོས་མཛད་པ་དེ་ལ་དམ་པ་ཉིད་ཀྱིས་
ཅུང་ཟད་ཁ་བཀང་སྟེ་སྒྲུབ་སྡེ་སོ་སོར་གནང་ནས་སྒྲིག་ལམ་དེ་ག་སོར་གནས་
དགོས་ཚུལ་གྱི་བསླབ་སྟོན་རྒྱས་པར་གནང་སྟེ། ར་ཁ་བྲག་ཏུ་དབྱར་ཞལ་བཞེས་
མཛད། དགག་བྱེ་ཚར་ནས་ར་ཁ་བྲག་དང་ཕུར་བུ་ལྕོག་ཏུ་བདེ་མཆོག་དྲིལ་བུ་ལྷ་
ལྔའི་ ཆོ་ ག་བཙུགས། ཞག་བདུན་ གྱི་ རིང་ཚོགས་འཁོར་མཆོད་ པ་ དགེ་ འདུན་
རྣམས་ལ་བསྙེན་བཀུར་ལེགས་པར་མཛད་དོ། །དེ་ནས་ཕུར་བུ་ལྕོག་ཏུ་ཕེབས་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐར་པ་དོན་གཉེར་ཅན་མང་པོ་ལ་བསྙེན་རྫོགས་ཀྱི་སྡོམ་པ་གནང་། སྒྲུབ་སྡེ་སོ་
སོར་སྐྱ་སེར་མང་པོས་སེམས་བསྐྱེད་མཆོད་པ་དུ་མ་ཕུལ་བར་བྱང་ཆུབ་སེམས་ཀྱི་
གདམས་ངག་དང་སེམས་བསྐྱེད་བསྔོ་སྨོན་ཡང་དག་མཛད། དགེ་སློང་དངོས་གྲུབ་
ཀྱིས་ཞུས་ནས་ཉུང་ཤས་ཤིག་ལ་བཀའ་གདམས་ཐིག་ལེ་བཅུ་དྲུག་གི་དབང་
གནང་། མནལ་ལམ་དུ་མི་མང་པའི་སྐྱོན་བྱུང་གསུངས། བར་སྐབས་ཤིག་མཁར་
རྡོ་མཁན་པོ་བཟོད་པ་རྒྱ་མཚོས་གདན་དྲངས་ནས་སེམས་བསྐྱེད་མཆོད་པ་མཛད།
གནས་དེར་དགེ་འདུན་གྱི་སྡེ་ཡུན་རིང་གནས་པའི་ཐུགས་སྨོན་མཛད་དེ་ཉིན་
འཁོར་དུ་ཕུར་བུ་ལྕོག་ཏུ་ཕེབས། དེ་ནས་སྒྲུབ་སྡེ་གསུམ་གྱི་དགེ་འདུན་ཐམས་
ཅད་ལ། སྤྱིར་ཆོས་ལམ་རིམ་འདི་ལ་ལོང་བས་གླང་མཇུག་ལྟར་བྱེད་དགོས། ཁྱད་
པར་དུ་ཚད་མེད་བཞིའི་སྒོ་ནས་བྱང་ཆུབ་ཀྱི་སེམས་ལ་བློ་སྦྱོང་དགོས། སྒྲུབ་སྡེ་སོ་
སོས་སྒྲིག་ལམ་འདུལ་བའི་བསླབ་བྱ་གཞིར་བཞག་བྱས་ཏེ་ཐེག་པ་ཁུར་བླངས་
དགོས་ཚུལ་རྒྱས་པར་གསུངས། ཤིན་ཏུ་ཐུགས་སྐྱོ་བའི་རྣམ་པ་མཛད་ཅིང་། ཡང་
སྒོས་ཁྱད་པར་ཅན་དུ་བྱང་ཆུབ་ཀྱི་སེམས་འདི་ལ་ཐམས་ཅད་ཀྱིས་མ་འབད་ན།
བྱང་ཆུབ་ཀྱི་སེམས་ཀྱི་སྐད་ཆ་དེ་ཙམ་ཞིག་བྱས་པ་གོ་རྒྱུ་ཅི་ཡང་མེད་པ་འདི་འདྲ་
ང་རང་ས་ན་སོང་། སོ་བུད་པ་དང་བཅས་གོ་བརྡ་མ་འཕྲོད་པ་ཡིན་པ་འདྲ་བསམ་
པ་ཡོང་གི་འདུག་གསུང་བ་སོགས་ཐེག་ཆེན་བསྟན་པ་ཉམས་པ་ཐུགས་ཀྱིས་མ་
བཟོད་ནས་གནད་དུ་བསྣུན་པའི་ཞལ་ཏ་མང་དུ་གནང་བས་དེར་ཚོགས་པ་ཐམས་
ཅད་ལ་བོགས་ཆེ་བར་བྱུང་ངོ༌། །དེ་ནས་ཆུ་ཕོ་འབྲུག་གི་ལོ་སྒྲུབ་སྡེ་གསུམ་སོ་སོར་
སེམས་བསྐྱེད་མཆོད་པ་མང་དུ་བྱུང་ཞིང་། བྱང་ཆུབ་ཀྱི་སེམས་རང་སྒོམ་དགོས་
གསུང་བ་སོགས་གསུང་ཆོས་གནད་ཅན་མང་དུ་གནང་ཞིང་ཡུན་རིང་མི་བཞུགས་
-396-



ལམ་རིམ་བླ་མ་བརྒྱུད་པའི་རྣམ་ཐར།
པའི་རྟགས་སུ་ཞལ་ནས། ན་ཚོད་དར་བབ་ཁོ་ལངས་སོང་། །སྐྲ་དཀར་གཉེར་མ་
ཁོ་སླེབས་བྱུང་། །མི་རྟག་འཆི་བ་ཁོ་སླེབས་རིན། །འགྱོད་མེད་དམ་ཆོས་ཁོ་རེམས་
པས། །སླེབས་རུང་འགྱོད་རྒྱུ་ཅང་མི་གདའ། །ཞེས་བྱ་བ་ལ་སོགས་པའི་མི་རྟག་
པའི་སྐྱོ་མགུར་དུ་མ་གསུངས་ཞིང་། ཐུགས་ཀྱིས་གཏད་པའི་སློབ་མ་རྣམས་ལ་
མངོན་ཆུང་གི་སྒོ་ནས་འཕྲལ་ཕུགས་ཇི་ལྟར་བྱ་བའི་ཞལ་ཏ་གནད་འགག་ཅན་དུ་
མ་གནང་ངོ༌། །དེ་ལྟར་དམ་པ་འདིས་སྐུ་ཚེའི་སྟོད་ལ་ཐོས་པ་རྒྱ་ཆེན་པོ་བཙལ།
བར་དུ་ལུང་རིགས་པ་གདམས་ངག་ཐམས་ཅད་ཀྱིས་ཚུལ་བཞིན་དུ་བསམས། ཐ་
མར་བསམས་པའི་དོན་དེ་ལ་ཐུན་བཞིར་བཅད་ནས་སྒོམ་པ་འདི་སྐུ་བསྙན་པ་
དང་། ཐུགས་བྲེལ་ཆེ་བ་སོགས་རྐྱེན་ཅི་བྱུང་ཡང་ཆག་ཏུ་མི་འཇུག་ལ། བསམ་པ་
བཟང་པོ་བྱང་ཆུབ་ཀྱི་སེམས་ལ་ཐུགས་དམ་གྱི་མཐིལ་དུ་མཛད་ནས་གཞན་ལ་
ཡང་དེ་བཞིན་འདོམས་པར་མཛད་དོ། །ཞལ་ནས་ངས་དང་པོར་བླ་མ་ལས་བྱང་
ཆུབ་སེམས་ཀྱི་གདམས་ངག་ཐོས་པས་སྐོམ་པས་ཆུའི་གཏམ་ཐོས་པ་ལྟར་སེམས་
དེ་རྒྱུད་ལ་སྐྱེ་བའི་དུས་ཤིག་ནམ་འོང་སྙམ་སྟེ་རིའི་རྩེར་སོང་ཡང་དེ་དྲན། ཀླུངས་
དུ་སོང་ཡང་དེ་དྲན། མི་མང་པོའི་ནང་དུ་ཕྱིན་རུང་། གཅིག་པུར་བསྡད་རུང་མདོར་
ན་སྤྱོད་ལམ་ཅི་བྱེད་ཀྱང་དེ་ཁོ་ན་དྲན། ཅི་དྲག་ལ་ཐུག་པ་བྱུང་ནས་བསླབ་བཏུས་
ལས་འབྱུང་བའི་རྗེ་བཙུན་འཇམ་དབྱངས་སྔོན་རྒྱལ་པོ་ནམ་མཁར་གྱུར་དུས་
སེམས་བསྐྱེད་པའི་ཚིགས་བཅད་ཡི་གེར་བྲིས་ནས་སྐེ་ལ་བཏགས་པ་ཡིན། ད་
བསམས་ན་དེ་བྱུང་འདུག་སྲུང་བ་ལ་དེ་ལས་ལྷག་པ་མི་འོང་བ་འདྲ་གསུངས།
ཡང་ལན་ཅིག་འགའ་རེས་ཁོ་ལ་དུས་རྒྱུན་དུ་བྱང་ཆུབ་ཀྱི་སེམས་སྒོམས་ཟེར་རྒྱུ་
ཞིག་ལས་མེད་བསམ་ཤས་ཆེ་སྟེ། ང་ལ་དེ་ཀ་ལས་ཟེར་རྒྱུ་མེད། ཡག་པོ་བྱེད་ན་
-397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱང་ཆུབ་ཀྱི་སེམས་འདི་དབུལ་པོས་གཏེར་རྙེད་པ་ལྟར་རང་གིས་རྒྱུས་ཡོད་བྱས་
ནས་འཆད་པ་ལས་འདི་ཡོད་པའི་སྐད་ཆ་གཞན་ལ་གཏོང་མི་ཕོད་པ་ཞིག་ཡིན་ཏེ།
ཕན་ པ་ཞིག་ ཨེ་ཡོང་བསམས་ནས་ དུས་རྒྱུན་དུ་ འདིའི་སྐད་ ཆ་ བྱས་ པ་ ཡིན་
གསུངས། གནས་གང་ནས་གང་དུ་ཕེབས་ཀྱང་ཕེབས་ཁ་དང་། ཕེབས་མ་ཐག་
དང་། ངལ་ གསོ་ བ་ དང༌། མེ་ ཏོག་ དང་། ཆུ་ དྭངས་ པ་ དང་། ས་ ཕྱོགས་ ཉམས་
དགའ་བ་སོགས་མཆོད་པར་འོས་པའི་དངོས་པོ་ཅི་འདྲ་བ་ཞིག་གཟིགས་པ་དང༌།
མི་མ་ཡིན་གྱི་ལྷ་རྟེན་གྱི་དྲུང་དུ་ཕེབས་པའི་ཚེ་ཡན་ལག་བདུན་པ་སེམས་བསྐྱེད་
དང་བཅས་པའམ། མ་ཐ་ཡང་ ས་གཞི་ སྤོས་བྱུགས་མ་ དང་ ཐལ་མོ་སྦྱར་ནས་
སེམས་བསྐྱེད་རེ་ངེས་པར་མཛད། སྒྲུབ་སྡེ་ཕན་ཚུན་དུ་ཕེབས་པ་ན། སེ་ར་རྩེའི་
ཤར་གྱི་རི་གདོང་དང་། ར་ཁ་བྲག་གི་མཐའི་གོང་ཕུར་བུ་ལྕོག་གི་ནུབ་ཀྱི་བྲག་
འབུར་གོང་རྣམས་སུ་ཕེབས་ཕྱིན་ཡན་ལག་བདུན་པ་སེམས་བསྐྱེད་དང་བཅས་པ་
རེ་ངེས་པར་མཛད། ས་མཐོ་ས་ནས་སེམས་བསྐྱེད་ན་སེམས་བསྐྱེད་རྒྱ་ཆེན་པོ་
འོང་བར་རྗེ་བླ་མས་གསུངས་པ་ཡིན་གསུངས། བྲག་ འབུར་གོང་དེ་ལ་སེམས་
བསྐྱེད་སྒང་ཞེས་མིང་འདོགས་མཛད། དེ་ལྟ་བུའི་ཚུལ་གྱིས་བྱང་ཆུབ་སེམས་ཀྱི་
བསྟན་པ་ཉིན་མོ་ལྟར་གསལ་བར་མཛད་པས་རྗེ་བདག་ཉིད་ཆེན་པོའི་བསྟན་པ་
ལ་བྱ་བ་མཛད་དོ། །དེ་ལྟར་བྱང་ཆུབ་སེམས་ཀྱིས་འཕངས་པའི་སྐུ་གསུང་ཐུགས་
ཀྱི་ཀུན་སྤྱོད་ཡོངས་སུ་དག་པས་སོ་ཐར་གྱི་ཚུལ་ཁྲིམས་ལ་སྡོམས་ཀྱིས་བསྡུས་
པའི་ཉེས་བྱས་ཕྲ་མོ་དང་། བྱང་སེམས་ཀྱི་ཚུལ་ཁྲིམས་ལ་འདོད་པའི་སེམས་ཀྱི་
རྗེས་སུ་འཇུག་པའི་ཉེས་བྱས་ཙམ་དང་། གསང་སྔགས་ཀྱི་ཚུལ་ཁྲིམས་ལ་ལྷའི་
མཚན་མ་དང་དམན་མ་ལ་འགོམ་པའི་ཉེས་པ་ཙམ་གྱིས་ཀྱང་མ་གོས་པ་ལ་འབད་
398 -



ལམ་རིམ་བླ་མ་བརྒྱུད་པའི་རྣམ་ཐར། །
ཅིང་། བརྒྱ་ལ་གོས་ན་ཡང་རང་རང་གི་གཞུང་ནས་འབྱུང་བའི་ཕྱིར་བཅོས་ཚུལ་
བཞིན་མཛད་པས་ཚུལ་ཁྲིམས་རྣམ་པར་དག་པའི་དྲིས་གཟིམ་ཁང་གི་ནང་དང་ཉེ་
སྐོར་ཐམས་ཅད་བསུང་ཆིང་ངེ་སྤོས་བཟང་པོ་སྦྱར་བ་ལྟར་ཡོད་ལ་ཐ་ན་གཟིམ་
ཁང་དུ་བཞག་པའི་ཆས་ཀ་དང་ཕྱག་གཡོག་ཚུན་གྱི་གོས་ལའང་ཚུལ་ཁྲིམས་ཀྱི་དྲི་
ངད་ ལྡང་བ་ཡོད། ཚུལ་ཁྲིམས་རྣམ་པར་དག་པ་ ལས་ཏིང་ངེ་འཛིན་བཟང་པོ་
འཁྲུངས། དེ་ལས་མངོན་པར་ཤེས་པ་དང་ངོ་མཚར་ཅན་གྱི་དག་པའི་གཟིགས་
སྣང་དུ་མ་ཡོད་པར་མཆིས་ཏེ། གཞན་སེམས་མཁྱེན་པའི་མངོན་ཤེས་མངའ་བས་
རེས་འགའ་ད་རེས་ཆོས་ཟབ་མོ་ཇི་ལྟ་བུ་ཞིག་གསུངས་ན་སྙམ་ཙ་ན་ཅི་ཡང་མི་
གསུངས། རེས་ཐུགས་བྲེལ་ཆེ་ཞིང་སྐུ་གཟུགས་མི་བདེ་བ་ཇི་ལྟ་བུ་ལའང་མི་
གཟིགས་པར་ཤིན་ཏུ་རྒྱས་པར་གསུངས་སོ། །དེ་ལྟར་ཕར་ཕྱིན་ཐེག་པའི་དབང་
དུ་བྱས་ནས་ཡོན་ཏན་རྒྱ་ཆེན་པོ་དང་ལྡན་པར་མ་ཟད། གསང་སྔགས་རྡོ་རྗེ་ཐེག་
པའི་དབང་དུ་བྱས་ནས་ཀྱང་རྫོགས་རིམ་གྱི་རྟོགས་པ་ཁྱད་པར་ཅན་བརྙེས་ཏེ། སྐུ་
ཚེའི་སྨད་ལ་དཔལ་རྡོ་རྗེ་འཇིགས་བྱེད་ཀྱི་ལམ་རིམ་པ་གཉིས་ལ་གཙོ་བོར་བརྩོན་
པར་མཛད་ཅིང་ཞལ་ནས་སྔར་ཡིན་ན་ང་ཞག་རེ་མི་མང་སར་བསྡད་ན་སུན་སྣང་
ཆེན་པོ་འོང་བ་ཡིན་ཏེ། ད་མི་མང་སར་བསྡད་པ་དང་ཐང་སྟོང་ཞིག་ཏུ་རང་གཅིག་
པུར་བསྡད་པ་དང་། རི་ཁྲོད་དུ་མཐུན་རྐྱེན་འཛོམ་པོ་བྱས་ནས་བསྡད་པ་གང་བྱས་
ཀྱང་བླ་མ་དཀོན་མཆོག་གི་ཐུགས་རྗེས་བདེ་བ་ཆེན་པོ་ངམ་ངམ་ཤུགས་ཀྱིས་སྐྱེ་བ་
ཞིག་ཡོད་གསུངས། དེ་ལྟར་མཁས་པ་འཆལ་པར་མ་ཤོར་བ། བཙུན་པོ་རྨོངས་
པར་མ་ཤོར་བ། བཤད་པ་ཁ་བཤད་དུ་མ་ཤོར་བ། སྒྲུབ་པ་རང་དོན་དུ་མ་ཤོར་
བའི་སྐྱེས་མཆོག་དམ་པ་འདིས་མཐོན་པོའི་ཁྲི་ལ་བཟང་པོའི་ཟས་གོས་ལ་སྤྱོད་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཅིང་རྨོངས་པའི་འཁོར་གྱིས་བསྐོར་བས་བསྟན་པ་དང་འགྲོ་བའི་དོན་མི་འོང་བར་
གཟིགས་ནས། མི་མེད་ལུང་སྟོང་འགྲིམས། འཚོ་བ་བྱ་འཚོལ་མཛད། ཡོན་ཏན་
ཐམས་ཅད་སྦས། འོག་ནས་འགྲོ་བ་ཆུ་ལས་མེད་པའི་དམན་ས་བཟུང་། ཆོས་
བརྒྱད་ངན་སྐྱུགས་བཞིན་དུ་དོར། བསླབ་ཁྲིམས་རྣམས་ཁས་བླངས་ཙམ་ལ་མ་
བཞག་ པར་ ངོ་ལྐོག་མེད་པར་བསྲུངས། དཀོན་མཆོག་སྤྱི་བོར་ཁུར། ཉམ་ཆུང་
བརྩེ་བས་བསྐྱངས། སྡེ་སྣོད་གསུམ་གྱི་དོན་ཐམས་ཅད་སྐྱེས་བུ་གསུམ་གྱི་ལམ་
རིམ་དུ་བསྡུས་ནས་ཉམས་སུ་ བླངས་པས་ཐེག་པ་ཆེན་པོའི་དགེ་བའི་བཤེས་
གཉེན་གྱི་མཚན་ཉིད་ཐམས་ཅད་ཚང་བར་མཛད། ཕྱི་འདུལ་བ་ལྟར་དང་ནང་ ，
གསང་སྔགས་ལྟར་གྱི་མཛད་པས་བཀའ་གདམས་རིན་པོ་ཆེའི་རྣམ་ཐར་གཙང་མ་
ལེགས་པར་ཕྱག་ལེན་ལ་ཐེབས་པར་མཛད་པས་རྨད་དུ་བྱུང་བའི་རྣམ་པར་ཐར་
པ་མཆིས་སོ། །དེ་ནས་སྐུ་ཚེ་འདིའི་དངོས་ཀྱི་གདུལ་བྱ་རྫོགས་པ་ན་དགུང་ལོ་དོན་
གསུམ་ལ་ཕེབས་པ་ཆུ་མོ་སྦྲུལ་ལོ་ཟླ་བ་དང་པོའི་ཚེས་བདུན་གྱི་ཉིན་ཕུར་བུ་ལྕོག་
ཏུ་སྐུའི་བཀོད་པ་བསྡུས་ཏེ་དགའ་ལྡན་ཆོས་ཀྱི་ཕོ་བྲང་དུ་ཕེབས་སོ། །རྗེ་སྒྲུབ་ཁང་
པ་ཆེན་པོ་འདིས་འཇམ་མགོན་བསྟན་པའི་སྲོག་ཤིང་བཟུང་སྟེ་བྱང་ཆུབ་ལམ་གྱི་
རིམ་པ་རྒྱ་ཆེར་སྤེལ་བས་རྒྱུད་འཛིན་གྱི་སློབ་མ་བསམ་གྱིས་མི་ཁྱབ་པ་བྱུང་ཞིང་
ཐུགས་སྲས་དམ་པ་རྗེ་ཉིད་ཀྱི་རྒྱལ་ཚབ་ཏུ་དབང་བསྐུར་བ་ཐུབ་བསྟན་ཡོངས་
རྫོགས་ཀྱི་བདག་པོ་ནི་རྗེ་བཙུན་བླ་མ་ངག་དབང་བྱམས་པ་ཡིན་ལ། གཞན་ཡང་
མཁར་རྡོ་མཁན་པོ་བཟོད་པ་རྒྱ་མཚོ་དང༌། རྒྱུད་སྨད་མཁན་པོ་ངག་དབང་མཆོག་
ལྡན་དང༌། ཁྲི་རིན་པོ་ཆེ་བློ་བཟང་དར་རྒྱས་སོགས་འཕྲིན་ལས་རྒྱ་ཆེར་སྤེལ་བའི་
བསྟན་འཛིན་དམ་པ་མང་དུ་བྱོན་ནོ། །དེ་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་
- 400 -



ལམ་རིམ་བླ་མ་བརྒྱུད་པའི་རྣམ་ཐར། །
བར་འདོད་པ་རྣམས་ཀྱིས་རྗེ་སྒྲུབ་ཁང་པ་དགེ་ལེགས་རྒྱ་མཚོ་ལ་གསོལ་བ་
འདེབས་ཤིང་། རྗེ་འདིའི་རྣམ་ཐར་ལྟར་དཔལ་ལྡན་ཨ་ཏི་ཤ་དང་རྒྱལ་བ་ཙོང་ཁ་
པའི་བསྟན་པའི་སྙིང་པོ་བྱང་ཆུབ་ལམ་གྱི་རིམ་པ་ལ་ཚེ་དང་སྒྲུབ་པ་མཉམ་པ་ཞིག་
བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ།། །། །
རྗེ་དགེ་ལེགས་རྒྱ་མཚོའི་ཐུགས་སྲས་མཁར་རྡོ་མཁན་པོ་བཟོད་
པ་རྒྱ་མཚོའི་རྣམ་ཐར་བཞུགས་སོ། ། །
རྗེ་དགེ་ལེགས་རྒྱ་མཚོའི་ཐུགས་སྲས་མཁར་རྡོ་མཁན་པོ་བཟོད་པ་རྒྱ་
མཚོ་ནི། ཆོས་འཁོར་ལྷ་སར་ཡབ་སྔགས་འཆང་ངག་དབང་ཚུལ་ཁྲིམས་དང་།
ཡུམ་ཨ་ལྕེ་སྐྱིད་སྐྱིད་གཉིས་ཀྱི་སྲས་སུ་ཡོངས་འཛིན་ཞེས་པ་ཆུ་ཕོ་བྱི་བའི་ལོར་
འཁྲུངས། ཡབ་ཡུམ་གཉིས་ཀྱིས་ཤེས་རབ་རྒྱ་མཚོ་ཞེས་མཚན་བཏགས། དམ་
པ་འདི་རང་ཚེ་རབས་སྔ་མ་ནས་སྦྱངས་པའི་བག་ཆགས་ཡོད་པ་དང་། ཡབ་
ཡུམ་གཉིས་ཀྱང་ཆོས་དང་མཐུན་པས་སྨྲ་ཤེས་ཙམ་ནས་ཡེ་གེ་དྲུག་པ་བཟླ་བ་
དང་། ཆོས་ སྤྱོད་སྣ་ཚོགས་འདོན་པ་དང་། ལོག་ཡིག་སློབ་པ་དང་། མི་དགེ་
བཅུ་ཕྲ་མོ་ནས་སྤོང་བ་དང་། ཕྱག་དང་བསྐོར་བ་སོགས་སྒོ་གསུམ་དགེ་ལ་སྦྱོར་
བ་ཞིག་བྱུང་། དེ་ནས་དགུང་ལོ་དྲུག་བདུན་ལོན་ཏེ་བསམ་བློ་རྙེད་པ་ན་ཁྱིམ་ལ་
བཙོན་རའི་འདུ་ཤེས་སྐྱེས་ཏེ། སྐད་ཅིག་ཀྱང་འདུག་མི་ཕོད་པར་སེ་འབྲས་གང་
རིགས་ཤིག་ཏུ་ཞུགས་ཏེ་ཆོས་རྣམ་དག་ཅིག་བྱ་འདོད་པ་ནར་མར་བྱུང་སྟེ། ཡབ་
ཡུམ་གཉིས་ལའང་དོན་དེ་ལྟར་གསོལ་བ་ན་ཡབ་ཡུམ་དེ་གཉིས་ཀྱང་ཆོས་དང་
མཐུན་པས་བཀག་པ་མ་བྱས་པར་དམ་པ་འདི་རང་གི་ཐུགས་བཞེད་ལྟར་ཆོས་
- 401-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྒོར་འཇུག་པའི་མཐུན་རྐྱེན་སྦྱར་ཏེ་དགུང་ལོ་བཅུ་གསུམ་གྱི་ལོ་སེ་ར་ཐེག་ཆེན་
གླིང་དུ་ཕེབས་ཏེ་བྱེས་མཁས་མང་གྲྭ་ཚང་དུ་ཞུགས་ནས་བྱེས་པའི་དཔོན་སློབ་
རྒྱལ་མཚན་དོན་གྲུབ་ཀྱི་དྲུང་དུ་རབ་ཏུ་བྱུང་ནས་དགེ་ཚུལ་གྱི་སྡོམ་པ་བཞེས།
མཚན་ བཟོད་ པ་ རྒྱ་ མཚོ་ ཞེས་ བཏགས། ལོ་དེའི་ རིང་ ལ་ ཆོས་ སྤྱོད་རྣམས་
བཟུང་། དགུང་ལོ་བཅུ་ བཞི་ལ་ཆོས་གྲྭ་འགྲིམས་ཏེ་ཐོག་ མར་ བསྡུས་གྲྭར་
ཞུགས་ཏེ་སྦྱོར་བ་རྩི་བར་མཛད་པས་གཞན་གྱིས་བསྐུལ་བ་ལ་མ་བལྟོས་པར་
ཐུགས་བརྩོན་ཤིན་ཏུ་ཆེ་བས་རིང་པོ་མ་ཐོགས་པར་སྦྱོར་བ་ལ་བྱང་བར་གྱུར་
ནས་ཕར་ཕྱིན་ལ་སྦྱངས། རྗེ་བཙུན་ཆོས་ཀྱི་རྒྱལ་མཚན་གྱི་ཕར་ཕྱིན་གྱི་ཡིག་ཆ་
རྣམས་ཐུགས་ལ་བཟུང་། ཉིན་མཚན་ཀུན་ཏུ་ཐུགས་བརྩོན་ཤིན་ཏུ་ཆེ་བར་
མཛད་པས་ལོ་གསུམ་ཙམ་གྱི་རིང་ལ་ཕར་ཕྱིན་གྱི་གཞུང་ལ་མཁས་པར་གྱུར་
ཅིང་། ལས་རྒྱུ་འབྲས་དང་ས་ལམ་བགྲོད་ཚུལ་སོགས་ཕར་ཕྱིན་གྱི་གཞུང་དོན་
ཉམས་སུ་ལེན་ཚུལ་ལ་ངེས་ཤེས་གཏིང་ཚུགས་པ་རྙེད་ནས་སྒྲུབ་པ་སྙིང་པོར་
བྱེད་འདོད་ཤུགས་དྲག་པོ་འཁྲུངས་ཏེ་དགེ་རྒན་དང་གྲོགས་རྣམས་ལ་དེ་བཞིན་
གྱི་འཕྲོས་བྱས་པ་ན་སྒྲུབ་པ་ལ་བསྐུལ་བ་སུ་ཡང་མ་བྱུང་ཞིང་། ཐམས་ཅད་ཁ་
མཐུན་པར་རེ་ཤིག་སྒྲུབ་པ་བྱེད་པ་མི་ཡོང་ཚུལ་གླེང་བ་ན། དམ་པ་འདི་ལ་རྟ་
བཟང་པོ་ལྕག་གིས་བྲབས་པ་ལྟར་སྒྲུབ་པ་ལ་བསྐུལ་མར་གྱུར་ཏེ། འདི་དག་
གིས་ཟེར་བ་ལྟར་དལ་འབྱོར་ལན་ཅིག་ཐོབ་པའི་སྐབས་འདིར་ཉམས་ལེན་ཁོ་
ཐག་ཆོད་པ་ཞིག་བྱེད་རྒྱུ་མ་བྱུང་བར་ཤི་ན་དལ་བ་སྟོང་ཟད་དུ་འགྲོ་བ་འདུག་
ཅིང་། དེ་རིང་རང་ཡང་མི་འཆི་བའི་གདེང་མི་འདུག་པས་འཕྲལ་དུ་སྒྲུབ་པ་རྣམ་
དག་ཅིག་བྱའོ་སྙམ་པའི་འདུན་པ་ཤུགས་དྲག་འཁྲུངས། སྔ་སོར་གྲྭ་སར་ཞུགས་
- 402 -



ལམ་རིམ་བླ་མ་བརྒྱུད་པའི་རྣམ་ཐར། །
ཙམ་ནས་ཕར་ཕྱིན་གྱི་ལམ་གྱི་འགྲོ་ལུགས་དང༌། དབུ་མ་ལ་སྦྱངས་ཏེ་ཟབ་མོ་
དབུ་མའི་ལྟ་བ་ལ་གོ་བ་ཆགས་ཙམ་བྱུང་ན་དེ་ནས་སྒྲུབ་པ་རྣམ་དག་ཅིག་བྱེད་
སྙམ་པ་ནར་མར་ཡོད་ཐོག་ནམ་འཆི་ཆ་མེད་དྲན་པ་དང༌། ཚེ་འདིར་ཆགས་པའི་
སྐྱེ་བོ་རྣམས་ཀྱི་བྱེད་སྤྱོད་དང་བརྗོད་ཚུལ་དེ་དག་གིས་རྐྱེན་བྱས་ཏེ་དབུ་མའི་
གཞུང་ལ་སྦྱོང་ལོང་མ་བྱུང་བར་སེ་ར་རྩེའི་རྗེའི་སྒྲུབ་ཁང་ན་བླ་མ་བཟང་པོ་ཞིག་
བཞུགས་འདུག་གོ་ཟེར་བ་གསན་པས་ལུས་ཀྱི་སྤུ་གཟིང་ཞེས་བྱེད་ཅིང་སྨྲ་མི་
ཤེས་པའི་དད་གུས་ཆེན་པོ་འཁྲུངས་ཏེ་ང་ཡང་བླ་མ་དམ་པ་དེའི་ཞབས་དྲུང་དུ་
ཕྱིན་ཏེ་ཚེ་དང་སྒྲུབ་པ་མཉམ་པ་ཞིག་བྱེད་སྙམ་པ་བྱུང་སྟེ། མཁའ་འགྲོ་ཆོས་
སྐྱོང་དཔང་དུ་བཞག་སྟེ་དེ་ལྟར་བྱེད་པའི་དམ་བཅའ་དྲག་པོ་མཛད། དེ་ནས་
བྱེས་པ་བླ་མའི་དྲུང་དུ་ཕེབས་ཏེ་སྤྱན་མཆི་མ་དང་བཅས་རྒྱུ་མཚན་ཞིབ་ཏུ་ཞུས་
ནས་དགོངས་པ་ནན་གྱིས་ཞུས་ཏེ་དགུང་ལོ་བཅུ་བདུན་གྱི་ཐོག་སེ་ར་རྩེར་རྗེ་
སྒྲུབ་ཁང་པ་མཇལ་དུ་ཕེབས། རྗེ་བཙུན་མི་ལས་ལྷོ་བྲག་མར་པ་ལ་ཇི་ལྟར་
གསོལ་བ་བཏབ་པ་ལྟར་རྗེ་སྒྲུབ་ཁང་པ་ལ་ལུས་ངག་ཡིད་གསུམ་ཕུལ་ཏེ་རྒྱལ་
བ་ཙོང་ཁ་པའི་བསྟན་པའི་སྙིང་པོ་བྱང་ཆུབ་ལམ་གྱི་རིམ་པ་ལ་ཚེ་དང་སྒྲུབ་པ་
མཉམ་པ་ཞིག་ཡོང་བར་གསོལ་བ་བཏབ། རྗེ་སྒྲུབ་ཁང་པས་ཀྱང་དགྱེས་བཞིན་
དུ་ཞལ་གྱིས་བཞེས་ཏེ། དུས་གསུམ་གྱི་རྒྱལ་བ་ཀུན་གྱི་བགྲོད་པ་གཅིག་པའི་
ལམ་པོ་ཆེ་ཆོས་ཕུང་བརྒྱད་ཁྲི་བཞི་སྟོང་གི་བརྗོད་བྱའི་དོན་ཐམས་ཅད་གང་
ཟག་གཅིག་གི་ཉམས་ལེན་གྱི་རིམ་པར་བསྡུས་པ་བྱང་ཆུབ་ལམ་གྱི་རིམ་པའི་
ཁྲིད་རྒྱས་པར་གནང་། སྐྱེས་བུ་ཆེན་པོའི་སྐོར་ལ་ཐེག་ཆེན་སེམས་བསྐྱེད་སྦྱོང་
བའི་མན་ངག་ཇོ་བོ་རྗེ་དཔལ་ལྡན་ཤ་ཏི་ཤའི་སྙན་བརྒྱུད་རྒྱལ་བའི་སྲས་པོ་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཟང་པོ་དཔལ་གྱི་ཁྲིད་ཡིག་སྡོམ་ཚིག་ལྟ་བུར་མཛད་པ་བློ་སྦྱོང་དོན་བདུན་
མའི་ཁྲིད་དང་། ལམ་རིམ་གྱི་གེགས་སེལ་བོགས་འདོན་དུ་གཅོད་ཀྱི་ཁྲིད་དང་།
གྲུབ་ཆེན་མི་ཏྲ་ལ་མགོན་པོ་སྤྱན་རས་གཟིགས་ཀྱིས་མདོ་སྔགས་གཉིས་ཀའི་
ལམ་གྱི་གནད་བསྡུས་ནས་བསྟན་པ་སྙིང་པོ་དོན་གསུམ་གྱི་ཁྲིད་རྣམས་མྱོང་
ཁྲིད་དུ་བྱས་ཏེ་ལེགས་པར་གསན། དགུང་ལོ་ཉི་ཤུ་ལ་བབ་པ་ན་སྔར་དགེ་ཚུལ་
གྱི་མཁན་པོ་བྱེས་བླ་མ་རྒྱལ་མཚན་དོན་གྲུབ་ལ་བསྙེན་རྫོགས་ཀྱི་སྡོམ་པ་ཞུས།
རྗེ་སྒྲུབ་ཁང་པའི་བཀའ་ལྟར་སེ་ར་རྩེར་རང་ཤོང་གི་ཁང་བུ་ཞིག་གསར་དུ་
བཟོས། ལོ་བཅུ་དགུ་ནས་ཉི་ཤུ་རྩ་གསུམ་གྱི་བར་ལོ་ལྔའི་རིང་ལ་ཕྱི་ནང་གི་
གཡེང་བ་གང་ཡང་མེད་པར་འཚོ་བ་དཀའ་ཐུབ་ལ་གནས་ནས་བྱང་ཆུབ་ལམ་
གྱི་རིམ་པའི་ཉམས་ལེན་ལ་ཆིག་བསྒྲིལ་དུ་འབད་ཅིང་། གེགས་སེལ་བོགས་
འདོན་གཅོད་ཀྱི་དམིགས་སྐོར་དང་བློ་སྦྱོང་གི་ཉམས་བཞེས་ལ་འབད་པས་
བཤེས་གཉེན་བསྟེན་ཚུལ་ནས་ཞི་ལྷག་གི་བར་ལམ་གྱི་ལུས་ཡོངས་སུ་རྫོགས་
པ་ལ་རྩོལ་བཅས་ཀྱི་མྱོང་བ་ལེགས་པར་ཐོན། དེ་ནས་ཉམས་ལེན་ལ་བོགས་
འདོན་ཕྱིར་རྗེ་ཐམས་ཅད་མཁྱེན་པ་འཁོར་དག་པ་རྣམ་བརྒྱད་དང་བཅས་པས་
གང་དུ་མཐོང་བའི་ཆོས་ལ་རྟོགས་པ་མཆོག་བརྙེས་པའི་ས་འོལ་ཁའི་སྒྲུབ་
གནས་རྣམས་སུ་བསྒྲུབ་པ་བྱ་ཕྱིར་ཕེབས་ཏེ་ཐོག་མར་འོན་གྱི་སྒྲུབ་ཕུག་ཅིག་ཏུ་
ལོ་གཅིག་བཞུགས། དགེ་སྦྱོར་ལ་བོགས་ཤིན་ཏུ་ཆེ་བ་བྱུང་ཞིང་། མགོན་པོ་
ཕྱག་དྲུག་པ་སོགས་ལྷའི་གཟིགས་སྣང་ཡང་ཁ་ཡར་བྱུང་། དུས་དེ་ཙམ་ནས་
བཟུང་དམ་པ་འདིའི་ཡོན་ཏན་ལ་འཁོར་བའི་སློབ་མ་དད་པ་ཅན་ཡང་མང་དུ་
བྱུང་སྟེ་གང་དང་གང་དུ་སློབ་མ་དད་པ་ཅན་གྱིས་གསོལ་བ་བཏབ་པ་དེ་དང་དེ་
- 404 -



ལམ་རིམ་བླ་མ་བརྒྱུད་པའི་རྣམ་ཐར།
དག་ལ་རང་རང་གི་དབང་པོ་དང་འཚམ་པའི་ཆོས་ཅི་རིགས་པ་གནང་ཞིང་རྒྱུན་
དུ་ནི་རྣལ་འབྱོར་དབང་ཕྱུག་མི་ལ་རས་པ་ལྟར་གཅིག་པུ་དབེན་པར་གནས་ཏེ་
འགའ་ཞིག་ཏུ་རྡེའུའི་བཅུད་ལེན་དང་། འགའ་ཞིག་ཏུ་མེ་ཏོག་བཅུད་ལེན་དང་།
འགའ་ཞིག་ཏུ་ཆུའི་བཅུད་ལེན་མཛད། རྒྱུན་དུ་རྩམ་པ་མ་ཆད་ཙམ་རེ་དང་ཐུག་
པས་ཆོག་ཤེས་པར་མཛད་ཅིང་། འཕགས་པའི་རིགས་བཞི་དང་། དགེ་སྦྱོང་གི་
ཆོས་བཞི་ལ་གནས་ཏེ་འོལ་ཁ་ཆོས་ལུང་སོགས་རྗེའི་སྒྲུབ་གནས་རྣམས་སུ་སྒྲུབ་
པ་ལ་བརྩོན་པར་མཛད། དེ་ནས་ཆོས་འཁོར་རྒྱལ་གྱི་གནས་རྣམས་དང་། རྩྭ་
རིའི་གནས་རྣམས་སུ་སྒྲུབ་པ་མཛད་པས་དགེ་སྦྱོར་ལ་བོགས་ཆེ་བར་བྱུང་ཞིང་
དག་པའི་གཟིགས་སྣང་ཡང་མང་དུ་བྱུང་། དེ་ནས་ཚུར་ཕེབས་ཏེ་ཡེར་པ་ལྷ་རི་
སྙིང་པོ་དང་། འཕན་ཡུལ་གྱི་བཀའ་གདམས་གོང་མའི་གནས་རྣམས་དང་ལྷག་
པར་རྭ་སྒྲེང་དུ་སྒྲུབ་པ་ཡུན་རིང་དུ་མཛད། གནས་དེ་དང་དེ་དག་ཏུའང་བཤེས་
གཉེན་དམ་པ་མང་པོ་ལ་དབང་ལུང་མན་ངག་མང་དུ་གསན། དེ་ནས་མཁར་
རྡོར་ཕེབས་ཏེ་ཟིལ་གནོན་དམིགས་པ་སྐོར་གསུམ་གྱི་སྒོ་ནས་གཞི་བདག་དམ་
ལ་བཏགས་ཏེ་སླར་སྒྲུབ་སྡེ་ཆགས་པའི་རྟེན་འབྲེལ་བསྒྲིགས། དེ་ནས་དགེ་
སྦྱོར་ ལ་བོགས་དབྱུང་ བ་ དང་ གདུལ་ བྱ་ སྐལ་ བ་ དང་ ལྡན་ པ་ དག་ པ་ ཕན་
གདགས་ཕྱིར་གཙང་ཕྱོགས་ལ་བྱོན་ཏེ། རྒྱལ་བ་དབེན་ས་པ་ཡབ་སྲས་ཀྱིས་
གྲུབ་པ་བརྙེས་པའི་ས་དབེན་དགོན་དང་། ཤངས་མདོ་རྒོད་ཚང་སོགས་སུ་
བཞུགས་ཏེ་དབེན་ས་པ་ཡབ་སྲས་ཀྱི་རྣམ་ཐར་བསྐྱངས། དྲུང་པ་ཡབ་སྲས་ཀྱི་
ཐུགས་སྲས་བླ་མ་བརྩོན་འགྲུས་རྒྱ་མཚོ་ལ་བླ་མ་མཆོད་པའི་ཁྲིད་སོགས་དབེན་
ས་སྙན་བརྒྱུད་ཀྱི་མན་ངག་མང་དུ་གསན། བཀྲ་ཤིས་ལྷུན་པོར་ཕེབས་ནས་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པཎ་ཆེན་བློ་བཟང་ཡེ་ཤེས་མཇལ། དེ་ནས་སྣར་ཐང་། གངས་ཅན་ཁྲོ་ཕུ། རྒྱལ་
སྲས་ཐོགས་མེད་བཟང་པོ་དཔལ་གྱི་སྒྲུབ་གནས་དངུལ་ཆུ་ཆོས་རྫོང་རྣམས་
མཇལ་ཞིང་གནས་འབྲེལ་མཛད། དེ་ནས་རྟ་ནག་ལ་ཕེབས་ཏེ་ རྗེ་འགོས་ལོ་
ཆེན་པོའི་སྒྲུབ་གནས་ཞལ་གཟིགས་དང༌། གྲུབ་ཆེན་ཆོས་རྡོ་རྗེ་འཁྲུངས་པའི་
གནས་དང་། རྒྱལ་བ་དགེ་འདུན་རྒྱ་མཚོ་འཁྲུངས་པའི་གནས་དང་། དྲུང་པ་རྟ་
ཕུག་པའི་བཞུགས་གནས་རྟ་ཕུག་རྡོ་རྗེའི་གུར་ཁང་རྣམས་མཇལ་ཏེ། གནས་དེ་
དག་ཏུ་སྒྲུབ་པ་མཛད་པས་དགེ་སྦྱོར་ལ་བོགས་ཆེ་བར་བྱུང་ཞིང་ལྷག་པར་རྟ་
ཕུག་ཏུ་རི་ཁྲོད་པ་དད་ལྡན་མང་པོ་ལ་ལམ་རིམ་དང་བློ་སྦྱོང་སོགས་ཆོས་མང་དུ་
སྩལ། རྟ་ཕུག་རི་ཁྲོད་པ་རྣམས་ཀྱིས་གསོལ་བ་བཏབ་སྟེ་དྲུང་པ་རྟ་ཕུག་པའི་
རྣམ་ཐར་མདོར་བསྡུས་པ་ཞིག་ཀྱང་བརྩམས། དེ་ནས་དབུས་སུ་ཕེབས་ཏེ་སེ་ར་
རྩེར་སྒྲུབ་ཁང་པ་ཆེན་པོ་མཆོད་ཅིང་བསྙེན་བཀུར་བས་མཉེས་པར་མཛད་དེ་
མདོ་སྔགས་ཀྱི་ཆོས་མང་དུ་གསན། སེ་ར་ནས་ཆོས་དོན་གཉེར་ཅན་བྱུང་བ་
རྣམས་ ལ་ དབང་ ལུང་ ཁྲིད་ འགའ་ ཡང་ མཛད། དེ་ནས་མཁར་ རྡོའི་ སྒྲུབ་ སྡེ་
ཆགས་ཏེ་མཁར་རྡོར་ གཞི་ ཕབ་ནས་བཞུགས། སྙན་ པའི་ གྲགས་ པ་ ཕྱོགས་
ཐམས་ཅད་དུ་རྒྱས་ཏེ་ཕྱོགས་ཕྱོགས་ནས་འདུས་པའི་དད་ལྡན་རྣམས་ལ་དབང་
ལུང་མན་ངག་རྒྱ་ཆེར་སྩལ། བསྟན་པའི་དོན་དུ་ཕྱག་རྗེས་སུ་མཁར་རྡོའི་སྒྲུབ་
སྡེར་སྤོང་ཁང་མང་དུ་བརྩིགས་ཤིང་ལྷ་ཁང་མང་དུ་བཞེངས། བྱང་ཆུབ་ལམ་གྱི་
རིམ་པའི་དམར་ཁྲིད་ཐམས་ཅད་མཁྱེན་པར་འགྲོད་པའི་བདེ་ལམ་གྱི་ཚོགས་
ཞིང་མན་ངག་ཞལ་ཤེས་ལྟར་བྲིས་ཐང་པར་དུ་བརྐོས། རྒྱལ་བ་ཙོང་ཁ་པ་གཙོ་
བོར་བྱས་པའི་ལམ་གཙོའི་ཁྲིད་དང་མཐུན་པའི་ཚོགས་ཞིང་གི་ཐང་སྐུའང་པར་
- 406 -



ལམ་རིམ་བླ་མ་བརྒྱུད་པའི་རྣམ་ཐར།
དུ་བརྐོས། བཀའ་གདམས་ལྷ་བཞི་སོགས་སྐུ་པར་མང་པོ་དང་། དཀྱིལ་ཐང་
མང་པོ་དང༌། གསུང་པར་ཡང་མང་པོ་བཞེངས། དད་ལྡན་ཁྱིམ་པ་དག་ལའང་
ཕན་གདགས་པ་མང་དུ་མཛད་ཅིང་། བསྟན་པ་ཡུན་རིང་དུ་གནས་པའི་ཕྱིར་
གསུང་རྩོམ་ཡང་དམ་པ་རང་ཉིད་ཀྱི་རྣམ་ཐར། བླངས་དོར་མུན་སེལ། བླ་མ་
མཆོད་པའི་ཁྲིད། བླ་མ་མཆོད་པའི་ཁྲིད་ཀྱི་ལྷན་ཐབས། ཕ་བོང་ཁའི་དཀར་
ཆག །བདེ་ ལམ་ གྱི་ ཞལ་ཤེས་ ལྷན་ཐབས། རྡོར་སེམས་ ཁྲིད་ ཡིག །ཆོས་ ཀྱི་
རྒྱལ་པོ་ཙོང་ཁ་པ་ལ་བརྟེན་པའི་བླ་མའི་རྣལ་འབྱོར། མཁར་རྡོ་བསམ་གཏན་
གླིང་གི་དཀར་ཆག །མེ་ཏོག་བཅུད་ལེན་གྱི་གདམས་པ། རྒྱུན་འཁྱེར་གཅོད་ཀྱི་
སྙིང་ པོ། གནས་ བཅུའི་ ཆོ་ ག །རྒྱུན་ འཁྱེར་ ཚོགས་ མཆོད་ སྙིང་ པོ། རྡོ་ རྗེ་
འཇིགས་ བྱེད་ ཀྱི་ བསྙེན་ ཡིག །རྡོར་ སེམས་ བུམ་ སྒྲུབ། མགུར་ མ་ ཕྱོགས་
བསྡེབས། བྱང་ ཆུབ་ ལམ་གྱི་རིམ་པའི་སྔོན་འགྲོའི་དོན་བསམ་ པ་ མདོ་ ལུང་
གསལ་བའི་ཉི་མ། བདེ་ལམ་ལྷག་མཐོང་གི་ལྷན་ཐབས། རྗེ་དགེ་ལེགས་རྒྱ་
མཚོའི་རྣམ་ཐར། སྒོམ་ སྡེ་ དགེ་བཤེས་ཀྱི་རྣམ་ཐར། གསོལ་འདེབས་བརྟན་
བཞུགས་སོགས་ཐོར་བུ་འགའ་ཡར་རྣམས་མཛད། དེ་ལྟར་བསྟན་འགྲོའི་དོན་
རྒྱ་ཆེར་མཛད་ནས་སྐུ་ཚེ་འདིའི་དངོས་ཀྱི་གདུལ་བྱ་རྫོགས་པ་ན་སྐུའི་བཀོད་པ་
བསྡུས་ཏེ་དགའ་ལྡན་ཆོས་ཀྱི་ཕོ་བྲང་དུ་ཕེབས་སོ།། །།
- 407 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ཁ#ཆ
# %%E ཎ རྟ༔ +
kkkk k về kho,
*# % # #
*#
% ཚུ * 4f



అ



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
བདེ ས་པོ འི ་ ཤུལ་བཞག།
དེབ་བརྒྱ་དང་དོན་གཅིག་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༨/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨༨༠ X ༡ ༢ ༣°mm ༡/༣༢
དཔར་གྲངས། ༠༠༠༡-༡༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་( དེབ་༡ – ༣ ༢ ཡོད་) སྒོར། ༡༠ ༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436 -0
1.0雍… I.0雍… 2百….0喇嘛教
- 文集 - 藏语 V.0B946.6-53
中国版本图书馆CIP数据核字(2011)第260029号
先哲遗书
(第171卷)
雍增·益西坚赞文集
第8/32卷
| 雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 -0/B.123
本文集总定价(1-32册):1050.00元
