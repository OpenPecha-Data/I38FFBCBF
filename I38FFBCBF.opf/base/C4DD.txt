༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2661
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
|28
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



2
མེས་པོའི་ཤུལ་བཞག ༡༩༡
།
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༨/༣༢)
191
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



.se
Pe
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༨/༣༢)
FALZEKS 11,
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
less
༠og
བoog



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
GK
»
བྱ
HC
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



Gablo
a
ako



དཀར་ཆག་
བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་
(1)
•。。。。。。。。 (148)
དགའ་ལྡན་ཕྱག་རྒྱ་ཆེན་པོའི་སྨོན་ཚིག་དངོས་གྲུབ་ཀུན་འབྱུང་། … (334)
མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་
པ་དངོས་གྲུབ་ཀུན་འབྱུང༌།…………………………………………… (337)
མགོན་པོ་ཞི་བ་ལྷ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་། - (359)
དཔལ་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་ཏིང་ངེ་འཛིན་
གྱི་དབང་བཞི་ལེན་ཚུལ་དང་བཅས་པ། . .
ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་སྨོན་ཚིག་དངོས་གྲུབ་
ཀུན་འབྱུང༌།……………………
མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་
མན་ངག་ཉུང་ངུ་རྣམ་གསལ། …
。。。。。。 (367)
。。、 (375)
，，，，， (381)



༄༅། །བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་
བཀའ་གདམས་གསལ་བྱེད་ཅེས་བྱ་བ་
བཞུགས་སོ། །
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་ ཇོ་བོ་ཡབ་སྲས་
བརྒྱུད་པར་བཅས་པ་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་
དུས་ཐམས་ཅད་དུ་ རྗེས་སུ་གཟུང་དུ་གསོལ། དེ་ལ་འདིར་སྡེ་སྣོད་གསུམ་དང་
རྒྱུད་སྡེ་བཞིའི་བརྗོད་བྱའི་དོན་གྱི་སྙིང་པོ་ཇོ་བོ་ཡབ་སྲས་ཀྱི་གསང་ཆོས་མན་ངག་
ཐུན་མོང་མིན་པ། གང་ཟག་གཅིག་ཚེ་གཅིག་ལ་སངས་རྒྱས་ཀྱི་སར་བགྲོད་པའི་
ཉེ་ལམ་བཀའ་གདམས་ཐིག་ལེ་བཅུ་དྲུག་གི་གདམས་པ་ཟབ་མོ་རང་གིས་ཉམས་
སུ་ལེན་པ་དང༌། འདིའི་སྒོ་ནས་སྐལ་བ་དང་ལྡན་པ་གཞན་རྗེས་སུ་འཛིན་པའི་
ཆེད་དུ་ཐིག་ལེ་བཅུ་དྲུག་གི་དཀྱིལ་འཁོར་གྱི་ཆོ་ག་བྲི་བ་ལ། ཡིད་ཆེས་བསྐྱེད་
པའི་ཕྱིར་ཐོག་མར་བརྒྱུད་པའི་ཁུངས་བཤད་པ་ནི། ཡང་དག་པར་རྫོགས་པའི་
སངས་རྒྱས་ནས་རྗེ་བཙུན་བྱམས་པ་མགོན་པོ་དང་། དེ་ནས་ཐོགས་མེད་སྐུ་མཆེད་
སོགས་ལ་རིམ་གྱིས་བརྒྱུད་པའི་རྒྱ་ཆེན་སྤྱོད་བརྒྱུད་དང་། ཡང་དག་པར་རྫོགས་
པའི་ སངས་ རྒྱས་ ནས་ རྗེ་ བཙུན་ འཇམ་ པའི་ དབྱངས། དེ་ནས་ དཔལ་ མགོན་
འཕགས་པ་ཀླུ་སྒྲུབ་ཡབ་སྲས་སོགས་ལ་རིམ་གྱིས་བརྒྱུད་པའི་ཟབ་མོ་ལྟ་བརྒྱུད་
དང་། རྒྱལ་བ་རྡོ་རྗེ་འཆང་ནས་གསང་བའི་བདག་པོ་ཕྱག་ན་རྡོ་རྗེ་དང་། དེ་ནས་
གྲུབ་ཆེན་ས་ར་ཧ་དང༌། འཕགས་པ་ཀླུ་སྒྲུབ་ཡབ་སྲས་དང་། ཏེ་ལོ་ནཱ་རོ་སོགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལ་རིམ་གྱིས་བརྒྱུད་པའི་ཉམས་ལེན་བྱིན་རླབས་བརྒྱུད་དེ། བརྒྱུད་པ་གསུམ་གྱི་
མན་ངག་ཐམས་ཅད་ཡོངས་སུ་རྫོགས་པ་དཔལ་ཨ་ཏི་ཤ་ལ་མངའ། དཔལ་ལྡན་
ཨ་ཏི་ཤས་བརྒྱུད་པ་གསུམ་གྱི་བླ་མ་རྣམས་ཀྱི་མན་ངག་ཐམས་ཅད་ཕྱོགས་གཅིག་
ཏུ་བསྡུས་ནས་ཐུགས་ཉམས་སུ་བཞེས་ཏེ་འབྲས་བུ་མངོན་དུ་གྱུར་ནས་རྒྱ་བོད་
ཐམས་ཅད་དུ་བསྟན་པ་ལ་བྱ་བ་རྒྱ་ཆེན་པོ་མཛད་ཅིང་། ལྷག་པར་གངས་རིའི་
ལྗོངས་འདིར་བྱོན་ནས་སྡེ་སྣོད་གསུམ་གྱི་བརྗོད་བྱ་ཐམས་ཅད་བསླབ་པ་གསུམ་
དང་ སྐྱེས་བུ་གསུམ་དུ་བསྡུས། རྒྱུད་སྡེ་བཞིའི་བརྗོད་བྱ་ཐམས་ཅད་སྨིན་བྱེད་
དབང་དང་དམ་ཚིག །གྲོལ་བྱེད་ཀྱི་ལམ་ལ་རྒྱུད་སྡེ་འོག་མ་ལྟར་ན་མཚན་བཅས་
དང་མཚན་མེད་ ཀྱི་རྣལ་འབྱོར། བླ་མེད་ ལྟར་ན་བསྐྱེད་རིམ་དང་རྫོགས་རིམ་
གཉིས་སུ་བསྡུས། དེ་ཡང་ལམ་གྱི་རྩ་བ་བཤེས་གཉེན་བསྟེན་ཚུལ་ནས་འབྲས་བུ་
ཟུང་འཇུག་གི་བར་ལམ་གྱི་རིམ་པའི་ལུས་གཅིག་ཏུ་བྱས་ནས་གང་ཟག་ཐེག་པ་
ཆེན་པོའི་རིགས་ཅན་གཅིག་གི་ཉམས་ལེན་གྱི་རིམ་པར་ཧྲིལ་གྱིས་བསྡུས་ནས་
འབྲོམ་ རིན་པོ་ཆེ་ལ་བུམ་པ་གང་བྱོའི་ཚུལ་དུ་གནང་། འབྲོམ་ རིན་པོ་ཆེས་སྐུ་
མཆེད་གསུམ་སོགས་ ལ་ གནང་ སྟེ་བཀའ་གདམས་རྣམ་ཐར་གཙང་མས་བྱང་
ཕྱོགས་གངས་རིའི་ཁྲོད་འདིར་ཁྱབ་པར་མཛད། ལུགས་བཟང་དེ་ཉིད་ཆོས་ཀྱི་
རྒྱལ་པོ་ཙོང་ཁ་པ་ཆེན་པོས་རྒྱ་ཆེར་སྤེལ་ཏེ་རྒྱལ་བསྟན་ཡོངས་སུ་རྫོགས་པའི་
མན་ངག་གིས་ས་ཕྱོགས་ཐམས་ཅད་ཁྱབ་པར་མཛད་དོ། །གདམས་ངག་འདིའི་ཉེ་
བརྒྱུད་ཐུན་མོང་མིན་པ་ནི་ལྷ་ཆོས་བདུན་ལྡན་གྱི་བླ་མ་བརྒྱུད་པའི་རྣམ་པར་ཐར་
པ་ལས། དེ་ཚེ་རྒྱལ་བ་མར་མེ་མཛད་དཔལ་དེས། །རབ་ཏུ་འཛུམ་པའི་འོད་ཟེར་
ཕྱོགས་བཅུར་སྤྲོས། །མ་དག་མུན་པའི་ཚོགས་རྣམས་དེངས་པར་གྱུར། །དེ་ཚེ་རྣམ་
-
2-



ན
བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
དག་འོད་ཀྱི་གཞལ་ཡས་ཁང་། །འགྲོ་མགོན་ཐུགས་རྗེ་ཆེན་པོའི་གུར་ནང་དུ། །
དགོས་ འདོད་ འབྱུང་ བའི་ ཕྲེང་ བ་ རབ་ཏུ་འཁྲིགས། །ཤཱཀྱ་ཐུབ་ དང༌ སྤྱན་ རས་
གཟིགས་དབང་གིས། །སྔོན་ཚེ་ཞུས་ལན་ཇི་ལྟར་མཛད་པ་བཞིན། །གནས་དེར་
རྣམ་པ་གཞན་དུ་དེ་བཞིན་མཛད། །དེ་ཚེ་འཇམ་པའི་དབྱངས་ཀྱིས་འོད་མཐོང་
ནས། །ཆོས་རྒྱལ་དྲི་མ་མེད་པའི་ཁབ་ཏུ་བྱོན། །ཐུགས་རྗེ་ཆེན་པོའི་སྐྱེས་རབས་དུ་
མ་ཞུས། །ཉིན་མཚན་སྙིང་གི་ཐིག་ལེའི་དབྱིངས་སུ་བཞུགས། །ཞེས་གསུངས་པ་
ལྟར། རྒྱལ་བ་འོད་དཔག་མེད་དང་། འཕགས་མཆོག་ཐུགས་རྗེ་ཆེན་པོ་གཉིས་
ནས་ཇོ་བོ་ཡབ་སྲས་ལ་བརྒྱུད་པ་སྟེ། དེ་ཡང་ངེས་པའི་དོན་དུ་ན་ཇོ་བོ་རྗེ་ཉིད་འོད་
དཔག་མེད་དང་། འབྲོམ་ རིན་ པོ་ཆེ་ ཉིད་སྤྱན་རས་ གཟིགས་ ཡིན་ པར་ བཀའ་
གདམས་གླེགས་བམ་ལས་གསུངས་ཤིང་ཡོངས་སུ་གྲགས་པ་ལྟར་ཡིན་ལ། ཇོ་བོ་
ཡབ་སྲས་གཉིས་ཀྱིས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་སྙིང་པོའི་དོན་རྣམས་
སྐྱེས་བུ་གསུམ་གྱི་ལམ་གྱི་རིམ་པར་བསྡུས་ནས་དེ་དག་གི་གནད་རྣམས་ལ་ལོ་
གསུམ་ གྱི་ རིང་ ཆོས་ ཀྱི་བགྲོ་བ་རྒྱ་ཆེར་མཛད་ཅིང་། ཡེར་པ་ལྷ་རི་ སྙིང་ པོའི་
མགུལ་དུ་ཕེབས་ནས་ཡི་དམ་ལྷ་བཞི་དང་བརྒྱུད་པ་གསུམ་ལྡན་གྱི་བླ་མའི་ཚོགས་
ལ་གསོལ་འདེབས་ཤུགས་དྲག་པོ་མཛད་ནས། སྟོན་པ་ཐུབ་པའི་དབང་པོ། རྗེ་
བཙུན་སྤྱན་རས་གཟིགས། རྗེ་བཙུན་མ་སྒྲོལ་མ། ཁྲོ་བོའི་དབང་པོ་མི་གཡོ་བ་
བཞི་བཀའ་གདམས་ལྷག་པའི་ལྷར་བཟུང་བ་ན། བཀའ་གདམས་ལྷ་བཞི་དང་
བརྒྱུད་པ་གསུམ་ལྡན་གྱི་བླ་མའི་ཚོགས་རྣམས་ཀྱིས་ཞལ་དངོས་སུ་བསྟན་ནས་
གངས་རིའི་ཁྲོད་འདིར་ བསྟན་ པའི་ སྲོལ་བཙུགས་པ་ལ་ལེགས་སོའི་དབུགས་
དབྱུང་དང་གདམས་པ་རྒྱ་ཆེར་སྩལ་ཅིང་། ལྷག་པར་རྗེ་བཙུན་མ་སྒྲོལ་མའི་ཞལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ནས། སྲས་ཀྱི་ཐུ་བོ་སྤྱན་རས་གཟིགས། ཁྱོད་ཀྱི་ རྗེས་འབྲང་ ཁོ་མོས་སྐྱོང་། ཁོ་
མོའི་ གདམས་ པ་ འདི་ ལོང་ལ། །རྗེས་སུ་འབྲང་ ལ་ བསྟན་ པར་ གྱིས། །སྐྱབས་
གནས་བླ་མ་དྲན་པར་མཛོད། །ལུས་ནི་ལྷ་ཡི་རང་བཞིན་ལ། །ངག་ནི་བཟླས་
བརྗོད་བརྩོན་པར་མཛོད། །འགྲོ་བ་མ་ལུས་ཕ་མར་སོམས། །སེམས་ཀྱི་གནས་
ལུགས་སྟོང་པར་སྤྱོད། །ལྔ་པོ་དེ་ཡི་སྐྱ་བར་ནས། །དགེ་རྩ་ཐམས་ཅད་དག་པར་
མཛོད། །ཅེས་ཐིག་ལེ་བཅུ་དྲུག་གི་གདམས་པ་ཟབ་མོ་འདི་གནང་ནས་ཐུགས་
དམ་གྱི་མཐིལ་དུ་འཛིན་དགོས་པ་དང་། བཀའ་གདམས་ཀྱི་རྗེས་འཇུག་རྣམས་
ཀྱིས་ཀྱང་གདམས་ངག་འདི་ཐུགས་དམ་གྱི་མཐིལ་དུ་བྱེད་དགོས་པར་གསུངས།
དེ་ཡང་ལྷ་ཆོས་བདུན་ལྡན་གྱི་རྣམ་པར་ཐར་པ་ལས། སྤྱིར་གསུང་རབ་ལ་མཐའ་
ཡས་ཤིང་། བརྗོད་བྱའི་དོན་ལའང་མཐའ་ཡས་ཀྱང་ཉམས་ལེན་སྙིང་པོར་བསྡུ་ན་
ཐིག་ལེ་བཅུ་དྲུག་ཏུ་འདུ་བ་དང་། ཐིག་ལེ་བཅུ་དྲུག་པོ་དེ་ཡང་བསྡུ་ན་རྗེས་དྲན་
ལྔར་འདུ་བ་དང༌། ལྔ་པོ་དེ་ཡང་བསྡུ་ན་ཐབས་ཤེས་གཉིས་སུ་འདུ་བ་དང་། འདི་
གཉིས་ཉམས་སུ་བླངས་ན་གནས་སྐབས་མངོན་མཐོ་ནས་མཐར་ཐུགས་འབྲས་བུ་
ཟུང་འཇུག་གི་བར་ཐོབ་ནུས་པར་གསུངས། ཡང་དེའི་ཚེ་བླ་མ་གསེར་གླིང་པ་ཆེན་
པོའི་ཞལ་ནས། ནམ་མཁའི་འཐས་ ཁྱབ་འཇིག་རྟེན་མ་ལུས་པ། ཁྱོད་ཀྱི་སྐུ་ཡི་
དཀྱིལ་འཁོར་ནང་དུ་འདུས། སངས་རྒྱས་རྣམ་པར་སྣང་མཛད་ཆེན་པོ་ཡང་། ཁྱོད་
ཀྱི་བ་སྤུའི་བུ་ག་གཅིག་ན་བཞུགས། །འདས་དང་མ་འོངས་ད་ལྟར་ཕྱོགས་བཅུ་
ཡི། །འཇིག་རྟེན་སྒྲོན་མ་དག་ཀྱང་དེ་བཞིན་ནོ། །ཞེས་སོགས་དང་། དེ་འདྲའི་མེ་
ཏོག་ འདབ་རྒྱས་པདྨའི་དབུས། །ཤིན་ཏུ་ གཙང་ བ་ཤེལ་དཀར་ ལྟེ་ བ་ལ། །སྐུ་
མདོག་དཀར་པོ་འོད་སྟོང་འཕྲོ་བའི་ལྷ། །བལྟ་བས་མི་ངོམས་མཚན་དཔེས་སྤྲས་
-
4 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
པ་ཞིག །ཀུན་ཏུ་འཛུམ་པ་ཐལ་མོ་རབ་སྦྱར་ནས། །འདབ་རྒྱས་གང་ལ་བཞུགས་
ལ་འདུད་པར་བྱེད། །ཕྱག་གཡས་ནོར་བུའི་ཕྲེང་བ་རབ་བཟུང་ནས། །རང་གི་
རྣམ་ཐར་གཙང་བར་སྟོན་པར་བྱེད། །ཕྱག་གཡོན་ཤེལ་དཀར་འཁར་བའི་རྩེ་མོ་
ན། །འདབ་མ་སྟོང་ལྡན་པདྨ་རབ་མཛེས་པ། །ལྟེ་བ་རིན་ཆེན་ལྷུན་པོ་ཡུམ་གྱིས་
བརྒྱན། །དེ་ཡང་ཕྱོགས་བཅུའི་རྒྱལ་བ་ཀུན་གྱིས་བསྐོར། །དེ་ཡང་ རང་གི་ཐུ་བོ་
རྣམས་ ཀྱིས་ བསྐོར། །ཐམས་ཅད་ གཉིས་ སུ་མེད་པར་ལྷང་ངེར་ གྲག །ཀུན་ གྱི་
གནས་གསུམ་ཡིག་འབྲུ་གསུམ་གྱིས་བརྒྱན། །འོད་དུ་འཕྲོ་བས་འགྲོ་བ་སྨིན་པ་
མཐོང་། །མགོན་པོ་དེ་ཡི་སྙིང་གི་པད་སྟེང་ན། །ཟླ་བ་ཞུན་མ་དཔག་ཚད་ལྔ་བཅུ་
པ། །འོད་ཀྱི་གཞལ་ཡས་སྒོ་བཞི་མཛེས་པ་ཞིག །ཡུམ་ཆེན་དྲུག་གི་རྣམ་པ་ཉིད་དུ་
གདའ། །གཡས་ གཡོན་དག་ནས་ཡུམ་དང་ སྲས་ ཀྱིས་བརྟེན། །རིམ་ གྱིས་ཤེར་
ཕྱིན་ལྷ་བཞིའི་ལྷ་ཚོགས་དང་། །རྒྱལ་བ་ཡབ་སྲས་བླ་མར་བཅས་རྣམས་དང་། །
བཀའ་སྡོད་རྣམས་དང་ལྷན་ཅིག་འཁོད་པ་མཐོང་། །ཀུན་གྱི་གནས་གསུམ་ཡིག་
འབྲུ་གསུམ་གྱིས་བརྒྱན། །རང་གི་ཡིག་འབྲུ་ཕ་རོལ་ཕྱིན་པའི་སྒྲ། །ཐམས་ཅད་
སྙིང་ པོར་ བཅས་ ཏེ་ ལྷང་ ངེར་ གྲག །ཟེའུ་ འབྲུ་ པད་ འདབ་ དབུས་ན་ སྤྲུལ་ པ་
ཞིག །འགྲོ་དྲུག་སྣ་ལ་ཆོས་བཞིན་སྐོར་བ་བྱེད། །ཕྱི་ནང་ཀུན་ནས་འོད་ཀྱིས་རབ་
གསལ་ཏེ། །དེ་ཡིས་སྒོ་ གསུམ་བྱིན་གྱིས་བརློབ་པ་མཐོང་། །ཞེས་གསུངས་ཏེ།
གདམས་ངག་འདིར་གསུངས་པ་ལྟར་གྱི་ཐུགས་རྗེ་ཆེན་པོའི་སྐུའི་བཀོད་པ་དང་
།
དཀྱིལ་འཁོར་ནི་བོད་དུ་ཇོ་བོ་ཡབ་སྲས་གཉིས་ཀྱིས་གསུངས་པ་ཙམ་མིན་པར།
ཕྱོགས་བཅུའི་ཞིང་རབ་འབྱམས་མུ་མེད་པ་ན་འདི་ལྟ་བུའི་སྐུའི་བཀོད་པ་དང་།
དཀྱིལ་འཁོར་ གྱི་འཁོར་ལོས་སྐལ་ལྡན་ གྲངས་མེད་པ་ ཞིག་ སྨིན་པར་མཛད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བཞིན་པར་བླ་མ་གསེར་གླིང་པ་ཆེན་པོས་མངོན་སུམ་དུ་མཐོང་ཞེས་ཇོ་བོ་ཡབ་
སྲས་ལ་ཞལ་གྱིས་བཞེས་པའོ། །ཐུགས་རྗེ་ཆེན་པོའི་སྐུའི་བཀོད་པ་དང་དཀྱིལ་
འཁོར་འདི་ལྟར་དུ་ཡོད་ཚུལ་རྒྱལ་བ་ཉིད་ཀྱིས་མདོ་སྡེར་ཡང་གསུངས་ཏེ། ཟ་མ་
ཏོག་བཀོད་པའི་མདོ་ལས་བཅོམ་ལྡན་འདས་མཛེ་ཏའི་ཚལ་ན་ཐེག་པ་གསུམ་གྱི་
གདུལ་བྱའི་འཁོར་གྲངས་མེད་པ་ལ་ཆོས་ཀྱི་འཁོར་ལོ་བསྐོར་ཞིང་བཞུགས་པའི་
ཚེ། བྱང་ཆུབ་སེམས་དཔའ་སྒྲིབ་པ་རྣམ་སེལ་གྱིས་འཕགས་པ་སྤྱན་རས་གཟིགས་
ཀྱི་སྐུའི་བཀོད་པ་དང༌། ཡོན་ཏན་གྱི་ཁྱད་པར་རྣམས་ཞུས་པའི་ཚེ། འཕགས་པ་
སྤྱན་རས་གཟིགས་ཀྱི་སྐུའི་བཀོད་པ་བསམ་གྱིས་མི་ཁྱབ་པའི་ཚུལ་གསུངས་ཏེ།
འགྲོ་བ་རིགས་དྲུག་གི་སེམས་ཅན་རྣམས་ལ་རང་རང་གི་གནས་སུ་གང་ལ་གང་
འདུལ་གྱི་སྐུའི་བཀོད་པས་དོན་མཛད་པའི་ཚུལ་དང༌། སྐུའི་བཀོད་པ་བསམ་གྱིས་
མི་ཁྱབ་པ་ཐ་ན་བ་སྤུའི་ཁུང་བུ་རེ་རེའི་མཐའ་ཡང་རྒྱལ་སྲས་བདག་ཉིད་ཆེན་པོ་
དག་གིས་ཀྱང་རྟོགས་མི་ནུས་ན། སེམས་ཅན་གཞན་དག་གིས་ལྟ་ཅི་སྨོས་པར་
གསུངས། དེ་ཡང་གསེར་ཞེས་བྱ་བའི་བ་སྤུའི་ཁུང་བུ་དང་། རིན་པོ་ཆེའི་རྣ་ཆ་
ཞེས་ བྱ་བའི་བ་སྤུའི་ཁུང་བུ་དང༌། ནག་པོ་ཞེས་ བྱ་བའི་བ་སྤུའི་ཁུང་བུ་དང་།
བདུད་རྩིའི་ཐིགས་པ་ཞེས་བྱ་བའི་བ་སྤུའི་ཁུང་བུ་དང་། རྡོ་རྗེའི་སྒོ་ཞེས་བྱ་བའི་བ་
སྤུའི་ཁུང་བུ་དང་། ཉི་མའི་འོད་ཅེས་བྱ་བའི་བ་སྤུའི་ཁུང་བུ་དང་། དབང་པོའི་རྒྱལ་
པོ་ཞེས་བྱ་བའི་བ་སྤུའི་ཁུང་བུ་དང༌། སྨན་ཆེན་པོ་ཞེས་བྱ་བའི་བ་སྤུའི་ཁུང་བུ་
དང༌། རྒྱལ་མཚན་གྱི་རྒྱལ་པོ་ཞེས་བྱ་བའི་བ་སྤུའི་ཁུང་བུ་ལ་སོགས་པ་བ་སྤུའི་
ཁུང་བུ་རེ་རེ་ལ་ཡང་མཚན་གྱི་རྣམ་གྲངས་དང་། བ་སྤུའི་ཁུང་བུ་དེ་དག་རེ་རེ་ན་
གཞལ་ཡས་ཁང་གྲངས་མེད་པ་དང༌། གཞལ་ཡས་ཁང་རེ་རེ་ན་ཡང་སངས་རྒྱས་
6-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
དང་བྱང་ཆུབ་སེམས་དཔའ་གྲངས་མེད་པ་བཞུགས་ཤིང་། དེ་དག་གིས་ཆོས་ཀྱི་
རྣམ་ གྲངས་བསམ་གྱིས་མི་ ཁྱབ་པ་སྟོན་པར་མཛད་ པ་དང་། ཞིང་དེ་དག་ན་
གནས་པའི་གདུལ་བྱ་གྲངས་མེད་པ་སྨིན་ཅིང་གྲོལ་བར་མཛད་པ་དང་། བ་སྤུའི་
ཁུང་བུ་དེ་དག་ཀྱང་བ་སྤུའི་ཁུང་བུ་གཅིག་གི་ནང་དུ་གཅིག་གནས་པ་དང་། དེའི་
ནང་དུའང་གཅིག་གནས་པ་སོགས་ཐིག་ལེ་བཅུ་དྲུག་གི་དཀྱིལ་འཁོར་ཕྱི་མ་ཕྱི་
མའི་ལྷའི་ཐུགས་ཀར་དཀྱིལ་འཁོར་ནང་མ་ནང་མ་རྣམས་སྒོམ་ཚུལ་འདི་དང་ཤིན་
ཏུ་མཐུན་པར་གསུངས། དེ་ཡང་གདུལ་བྱས་བློས་བཅོས་ནས་བསྒོམས་པ་ཙམ་མ་
ཡིན་པར། ཐུགས་རྗེ་ཆེན་པོའི་སྐུའི་བཀོད་པ་དངོས་གནས་ལ་དེ་འདྲ་ཞིག་ཡོད་
པར་གསུངས་སོ། །དེ་ལྟ་བུའི་སྐུའི་བཀོད་པ་བསམ་གྱིས་མི་ཁྱབ་པ་དེ་མཐོང་བ་
ལ་ཡི་གེ་དྲུག་པའི་རིག་སྔགས་བསྒྲུབ་དགོས་པ་དང་། ཡི་གེ་དྲུག་པའི་རིག་སྔགས་
འདི་ཚོལ་བའི་ཕྱིར་བཅོམ་ལྡན་འདས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་
ན་དཀའ་བ་དཔག་ཏུ་མེད་པ་སྤྱད་པ་དང༌། ཡི་གེ་དྲུག་པའི་རིག་སྔགས་ཆེན་མོ་
འདི་ སྔོན་ རྒྱལ་ བ་ འོད་ དཔག་ མེད་ ཀྱིས་ བསྐུལ་ནས་ འཕགས་ པ་ སྤྱན་ རས་
གཟིགས་དབང་ཕྱུག་ཉིད་ཀྱིས་གསུངས་ཤིང་། གཟུངས་སྔགས་འདི་གསུངས་པ་
ཙམ་གྱིས་ཕྱོགས་བཅུའི་ཞིང་རབ་འབྱམས་གཡོས་ཤིང་སེམས་ཅན་གྲངས་མེད་པ་
ཞིག་སྨིན་ཅིང་གྲོལ་བར་ མཛད་ པ་ སོགས་ ཕན་ ཡོན་བསམ་ གྱིས་ མི་ ཁྱབ་ པ་
གསུངས། ཐུགས་རྗེ་ཆེན་པོའི་སྐུའི་བཀོད་པ་འདི་བཞིན་དུ་བསྒོམས་ནས་ཡི་གེ་
དྲུག་པའི་རིགས་སྔགས་ཟབ་མོ་འདི་བསྒྲུབ་པ་ལ་དཀྱིལ་འཁོར་འདི་བཞིན་དུ་
བསྒོམ་ དགོས་ པར་ ཡང་ མདོ་སྡེ་དེ་ཉིད་ ལས་ གསུངས། མདོ་སྡེ་ དེ་ ཉིད་ལས་
ཐུགས་རྗེ་ཆེན་པོ་ཕྱག་བཞི་པ་ཐིག་ལེ་བདུན་པའི་དཀྱིལ་འཁོར་གྱི་གཙོ་བོ་སྒོམ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཚུལ་འདི་དང་མཐུན་པ་ཞིག་གསུངས། ཐུགས་རྗེ་ཆེན་པོའི་སྐུའི་བཀོད་པ་འདི་
ལྟར་དུ་བསྒོམས་ནས་ཡི་གེ་དྲུག་པའི་རིག་སྔགས་སྒྲུབ་ཚུལ་འདི་ནི་སྙིང་པོའི་དོན་
ཡིན་པར་གསུངས་ཏེ། དེ་ཡང་ས་འདིའི་སྙིང་པོ་འབྲས་ཀྱི་ལོ་ཏོག་ཡིན་པ་ལྟར།
གསུང་རབ་ཐམས་ཅད་ཀྱི་སྙིང་པོའི་དོན་ཡིན་པར་གསུངས་ལ། དེ་ནི་གདམས་
ངག་འདི་ལ་སྙིང་གི་ཐིག་ལེ་ཞེས་བརྗོད་པ་དང་ཤིན་ཏུ་མཐུན་ནོ། །ཡང་གདམས་
ངག་འདིར་བྱམས་སྙིང་རྗེ་བྱང་ཆུབ་ཀྱི་སེམས་ཉམས་ལེན་གྱི་མཐིལ་དུ་བྱེད་པས་
སེམས་ཅན་མགོན་མེད་པ་རྣམས་ ཀྱི་མགོན། སྐྱབས་མེད་པ་རྣམས་ཀྱི་སྐྱབས།
རྟེན་ མེད་ པ་ རྣམས་ ཀྱི་རྟེན། ནད་ ཀྱིས་ གདུངས་ པ་ རྣམས་ ཀྱི་ སྨན། དབུལ་ པོ་
རྣམས་ལ་ནོར། འཁོར་བའི་རྒྱ་མཚོ་ལས་སྒྲོལ་བའི་གཟིངས། ལམ་སྟོར་བ་རྣམས་
ལ་ལམ་སོགས་སེམས་ཅན་ཐམས་ཅད་ ཀྱི་གང་ལ་གང་འདོད་ ཀྱི་ཉེར་འཚོར་
འགྱུར་བར་སྨོན་ལམ་འདེབས་ཤིང་བློ་སྦྱོང་བའི་ཚུལ་དེ་ཡང་མདོ་དེ་ཉིད་ལས་
གསུངས་སོ། །ཟ་མ་ཏོག་བཀོད་པའི་མདོ་འདི་ནི་བྱང་ཕྱོགས་གངས་རིའི་ཁྲོད་
འདི་སྟོན་པ་ཐུགས་རྗེ་ཅན་དེས་ཀྱང་འདུལ་མ་ནུས་པར་མུན་པའི་གླིང་དུ་གནས་
པ་ལ། འོད་ཀྱི་ཕུང་པོ་དང་བཅས་བོད་ཡུལ་འདིར་ཐོག་མར་བྱོན་པའི་ཆོས་སུ་
གསུངས་ལ། བོད་ཡུལ་གྱི་ཕན་བདེ་ཐམས་ཅད་ཀྱང་ཐུགས་རྗེ་ཆེན་པོའི་ཐུགས་
བསྐྱེད་དང་གཟུངས་སྔགས་ཡི་གེ་དྲུག་པའི་མཐུ་ལས་འབྱུང་བར་གསུངས་སོ། །
སྙིང་གི་ཐིག་ལེའི་དཀྱིལ་འཁོར་བཅུ་གཉིས་པར་ཐུགས་རྗེ་ཆེན་པོ་ཞལ་གཅིག་
ཕྱག་ གཉིས་ པ། ཐུགས་ རྗེ་ ཆེན་ པོའི་ རིགས་ སྔགས་ དང༌། གསང་ བ་ ཡེ་ཤེས་
སོགས་མཁའ་འགྲོའི་ཚོགས་ཀྱིས་བསྐོར་བ་དང་བཅས་པ་འདི་ནི་ཐུགས་རྗེ་ཆེན་
པོས་དངོས་སུ་བྱིན་གྱིས་བརླབས་པའི་གྲུབ་ཆེན་མི་ཏྲ་ཛོ་ཀིས་ལམ་སྲོལ་ཕྱེ་བ་
8
-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
དཀྱིལ་འཁོར་བརྒྱ་རྩར་གྲགས་པའི་ནང་ཚན་ཐུགས་རྗེ་ཆེན་པོ་རྒྱལ་བ་རྒྱ་མཚོའི་
དཀྱིལ་འཁོར་ཡུམ་གསང་བ་ཡེ་ཤེས་དང་བཅས་པ་ཞིག་གསུངས་པ་འདི་དང་
ཤིན་ཏུ་མཐུན་ནོ། །གཟུངས་སྔགས་ཡི་གེ་དྲུག་པའི་སྒྲུབ་ཐབས་ཐུགས་རྗེ་ཆེན་
པོའི་དཀྱིལ་འཁོར་འདི་ལྟ་བུ་ཞིག་ཡོད་པ་འབྲོམ་རིན་པོ་ཆེས་དག་པའི་འཁོར་ལ་
དངོས་སུ་བསྟན་པར་མཛད་དེ། ཡེར་པ་ལྷ་རི་སྙིང་པོའི་གནས་སུ་རྔོག་ལེགས་
པའི་ཤེས་རབ། ནག་ཚོ་ལོ་ཙཱ་བ། དགེ་བཤེས་ཀ་བ་གསུམ་འཛོམ་ནས་ཇོ་བོ་ཡབ་
སྲས་གཉིས་ལ་མཎྜལ་ཕུལ་ཏེ། འབྲོམ་རིན་པོ་ཆེའི་སྐུ་ཆེ་བའི་ཡོན་ཏན་རྣམས་
གསུང་དུ་གསོལ་ཞེས་གསོལ་བ་བཏབ་པ་ན། འབྲོམ་རིན་པོ་ཆེས་དམན་ཆ་ཁོ་ན་
འཛིན་ཅིང་ཡོན་ཏན་སྦེད་པ་གཙོ་བོར་མཛད་ནས་ཇོ་བོ་ལ་ཆོས་ཞུ་བ་མ་གཏོགས་
ཁོང་རང་གི་ཡོན་ཏན་གང་ཡང་གསུང་དུ་མ་འདོད་པ་ན། ཇོ་བོ་རྗེས་འབྲོམ་རིན་
པོ་ཆེ་ལ་ ཁྱེད་བོད་ལ་བཀའ་དྲིན་ཆེ་བ་ཡིན་ པས་ ཕྱི་རབས་ ཀྱི་གདུལ་བྱ་ལ་
དགོངས་ནས་ཡོན་ཏན་བག་རེ་གསུང་འཚལ་ཞེས་བསྐུལ་བ་ན། འབྲོམ་རིན་པོ་
ཆེས་ཀྱང་བླ་མའི་བཀའ་བཞིན་གསུང་བར་བཞེད་ནས་དབུ་སྐྲ་ལྕང་ལོ་སྙན་གྱི་
གོང་དུ་བཏེག་སྟེ། སྤྱན་ནམ་མཁའ་ལ་ཧྲིག་ཧྲིག་གཟིགས་པ་ན་སྒྲིབ་པ་རྣམ་སེལ་
ལ་སོགས་པ་བྱང་ཆུབ་སེམས་དཔའ་བདག་ཉིད་ཆེན་པོ་མང་དུ་བྱོན་ཏེ། དེ་དག་
གིས་ཀྱང་ཐུན་མོང་མིན་པའི་ཡོན་ཏན་གསུང་འཚལ་ཞེས་བསྐུལ་བ་ན་འབྲོམ་རིན་
པོ་ཆེས། ཧྲི༔ པོ་ཏ་ལ་ཡི་རི་བོ་ན། །སྤྱན་རས་གཟིགས་དབང་ང་བཞུགས་ཚེ། །
སྒྲིབ་པ་རྣམ་སེལ་དེར་བྱོན་ཏེ། །མགོན་པོ་བོད་ཀྱི་ཡུལ་དུ་བྱོན། །ཞེས་སོགས་
རང་ ཉིད་ སྤྱན་ རས་ གཟིགས་དངོས་ཡིན་པ་དང༌། སྔོན་གྱི་ཐུགས་བསྐྱེད་དང་།
སངས་རྒྱས་བྱང་སེམས་མང་པོས་ཀྱང་བསྐུལ་བ་ལ་བརྟེན་ནས་སྤྲུལ་པ་གྲངས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མེད་པས་བོད་ཡུལ་འདིར་སངས་རྒྱས་ཀྱི་བསྟན་པ་བཙུགས་པ་དང༌། ལྷག་པར་
སྔོན་གྱི་ཆོས་རྒྱལ་ལོ་པཎ་བཀའ་དྲིན་ཅན་དེ་དག་ཇོ་བོ་ཡབ་སྲས་གཉིས་ཀྱི་སྤྲུལ་
པ་ཡིན་ཚུལ་སོགས་སྐུ་གསུང་ཐུགས་ཀྱི་གསང་བ་མང་དུ་གསུངས་པའི་མཐར་སྐུ་
ཐིག་ལེ་སེར་པོ་ཞིག་ཏུ་ཁྱིལ་ཁྱིལ་འདུག་པའི་འཕྲོ་ལ་སྐུ་མི་སྣང་བར་ཡལ། དེར་
དགེ་བཤེས་གསང་ཕུ་བ་དང་། ནག་ཚོ་ལོ་ཙཱ་བ་དང༌། དགེ་བཤེས་ཀ་བ་གསུམ་
འབྲོམ་རིན་པོ་ཆེའི་སྐུ་མ་མཐོང་བས་ཡིད་གདུངས་ནས་མགྲིན་གཅིག་ཏུ། སྤྲུལ་
པའི་ཆོས་རྒྱལ་གང་དུ་ཐལ། །རྒྱལ་བ་རྒྱ་མཚོ་གང་དུ་གཤེགས། །ཞེས་སོགས་
གདུང་དབྱངས་ཀྱིས་གསོལ་འདེབས་ཤུགས་དྲག་མཛད་པ་ན། ཇོ་བོའི་ཞལ་ནས།
རྒྱལ་བའི་འབྱུང་གནས་མཐོང་འདོད་ན། ཁོ་ཡི་རང་བཞིན་སྙིང་རྗེ་ཡིན། །འགྲོ་བ་
ཐམས་ཅད་ཡུལ་བྱས་ནས། །བཟོད་གླགས་མེད་པའི་སྙིང་རྗེ་སྒོམས། །རིང་པོར་
མི་ཐོགས་མངོན་དུ་འགྱུར། །ཞེས་གསུངས་པ་ན་ཁོང་གསུམ་གྱིས་སྙིང་རྗེ་ཆེན་པོ་
ཤུགས་དྲག་ཏུ་བསྒོམས་པས། ཇོ་བོའི་ཐུགས་ཀ་ཤེད་ནས་ཐིག་ལེ་དཀར་པོ་ཞིག་
ཁྱིལ་ཁྱིལ་བྱེད་པ་སྙམ་བྱུང་བ་ལ། ཐིག་ལེ་དེ་ལས་འོད་ཟེར་དཀར་པོ་དྲུག་བྱུང་
བའི་བཞི་ཕྱོགས་བཞིར་འཕྲོས། གཉིས་སྟེང་འོག་ཏུ་འཕྲོས། དེ་ནས་སླར་འཁོར་
ཏེ་བྱུང་ནས་སྟེང་གི་འོད་དེ་བླ་གབ་ཀྱི་རྣམ་པར་ཁྱིལ་ལེ་བ་ཁང་པ་ཀ་བ་བཞི་ཙམ་
རྒྱ་ཁེབས་པ་བཏུད་ནས་བལྟས་ན་ཨོཾ་གྱི་རྣམ་པར་གནས་པ་ཞིག་འདུག་གོ །དེ་
བཞིན་དུ་འོག་གི་འོད་དེ་ཡང་དངུལ་དཀར་གྱི་མེ་ལོང་ལྟར་མཐོ་དམའ་མེད་པར་
བླ་གབ་དང་རྒྱ་མཉམ་པར་གནས་ཏེ་བཏུད་དེ་བལྟས་ན་ཧཱུཾ་གི་རྣམ་པར་གནས་
སོ། །དེ་བཞིན་དུ་ཤར་གྱི་འོད་དེ་ཡང་ལྷོ་བྱང་དུ་ངོས་ཕུན་སུམ་ཚོགས་པར་གནས་
པ་བཏུད་དེ་བལྟས་ན་མའི་རྣམ་པར་གནས་སོ། །དེ་བཞིན་དུ་ནུབ་ཀྱི་འོད་དེ་ཡང་
- 10 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ལྷོ་བྱང་དུ་ངོས་ཕུན་སུམ་ཚོགས་པར་གནས་པ་བཏུད་དེ་བལྟས་ན་པད་ཀྱི་རྣམ་
པར་གནས་སོ། །བྱང་གི་འོད་དེ་ཡང་དེ་བཞིན་དུ་ཤར་ནུབ་ཏུ་ངོས་ཕུན་སུམ་
ཚོགས་པར་གནས་པ་བཏུད་དེ་བལྟས་ན་མེའི་རྣམ་པར་གནས་སོ། །ལྷོའི་འོད་དེ་
ཡང་དེ་བཞིན་དུ་ཤར་ནུབ་ཏུ་ངོས་ཕུན་སུམ་ཚོགས་པར་གནས་པ་བཏུད་དེ་བལྟས་
ན་ཎའི་རྣམ་པར་གནས་ཏེ། མདོར་ན་འོད་དཀར་པོའི་གཞལ་ཡས་ཁང་གི་རྣམ་པ་
ཕུན་སུམ་ཚོགས་པ་དགའ་བ་བདེ་བ་རྣམ་པར་རྟོག་པས་མ་བཅིངས་པ་དེ་ལྟ་བུའི་
གཞལ་ཡས་ཁང་གི་སྟེང་འོག་དང་ངོས་གང་ནས་བྱུང་ཆ་མེད་པར་ཐེག་ལེ་དཀར་
པོ་སྲན་མའི་གའུ་ཙམ་ཞིག་བྱུང་སྟེ། དེ་ལ་སེམས་བཏུད་དེ་བལྟས་པས་དེ་འགྱུར་
བ་ སྙམ་བྱེད་པའམ། དེའི་གསེབ་ཤེད་ནས་ཧིདཀར་པོ་བཀྲག་འཚེར་བ་ཞིག་
བྱུང་། དེ་ཡང་འོད་ཁ་དོག་རྣམ་པ་ལྔས་གཏུམས་ནས་འོད་ཀྱི་རྣམ་པར་ཧྲིལ་ཧྲིལ་
ཡོད་པའི་གསེབ་ཤེད་ནས་རེས་འགའ་ཨའི་རྣམ་པ། རེས་འགའ་ཟླ་བའི་རྣམ་པ་
འདྲ་བ་ཞིག་བྱུང་སྟེ་འོད་དེ་བཏེག་གོ །དེ་ནས་ཅུང་ཞིག་ནས་འོད་དེའི་གསེབ་ནས་
ཚུར། ཨོཾ་མ་ཎི་པདྨེ་ཧཱུྃ། ཞེས་པའི་ཡིག་འབྲུ་དྲུག་རང་སྒྲ་དང་བཅས་ཏེ་སྟེང་འོག་
ཕྱོགས་བཞི་དང་བཅས་པར་འོད་ཟེར་གྱི་རྣམ་པར་འཕྲོས་ཤིང་སླར་ཡང་འོད་དེའི་
དཀྱིལ་དུ་ཐིམ། དེ་ནས་རེ་ཞིག་ནས་འོད་དེ་ཇེ་སྲབ་ཏུ་སོང་ནས་འོད་ཅུང་ཟད་
ཡོད་པའི་གསེབ་ནས་ཕར་ལ་བལྟས་པས། ད་ཅི་ནས་གནས་པའི་ཧྲིདེ་ལ་ཡིག་
འབྲུ་དྲུག་པོས་གཡས་ཕྱོགས་ནས་བསྐོར་ཏེ། དེ་དག་ལ་ཡང་དབུས་ཀྱི་ཡིག་འབྲུ་
དེ་ལས་ཡིག་འབྲུ་དྲུག་པོ་དེ་དག་གི་རྣམ་པའི་འོད་ཟེར་འཕྲོས། དྲུག་པོ་དེ་ལས་
ཀྱང་ཡིག་འབྲུ་རེ་རེ་ལའང་ཡིག་འབྲུ་དྲུག་གི་རྣམ་པའི་འོད་ཟེར་ཕྱོགས་བཅུར་
འཕྲོས་ཏེ་མདོར་ན་འོད་ཟེར་དྲུག་ཅུ་དྲུག་ཅུ་གདའོ། །དེར་འོད་ཐམས་ཅད་དང་།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ས་ཕྱོགས་ཐམས་ཅད་ཀྱང་ཡི་གེ་དྲུག་པ། ཨོཾ་མ་ཎི་པདྨེ་ཧཱུྃ། ཞེས་པའི་སྒྲར་འུར་
འུར་བའི་སྣང་བ་བྱུང་། དེ་ནས་འོད་ཟེར་དྲུག་ཅུ་དྲུག་ཅུ་པོ་དེ་དག་ཚུར་འདུས་ཏེ་
ལ་ལ་སྟེང་འོག་དང་ངོས་བཞི་ལ་ཐིམ། ལ་ལ་དབུས་ཀྱི་ཡིག་འབྲུ་ལ་བསྐོར་བའི་
ཡིག་འབྲུ་དྲུག་ལ་ཐིམ། ལ་ལ་དབུས་ཀྱི་གཙོ་བོ་ཉིད་ལ་ཐིམ། དེ་ནས་རེ་ཞིག་ན་
ཧྲིདེ་ཉིད་བཤེས་གཉེན་པར་འགྱུར་བ་སྙམ་བྱེད་པའམ། ཡིག་འབྲུ་དྲུག་པོ་དེ་
དག་གི་གསེབ་ནས་བྱུང་བ་སྙམ་བྱེད་པའམ། འོག་གཞི་ཟླ་བའི་དཀྱིལ་འཁོར་དེ་
གཡོ་ཞིང་འདུག་པའི་གསེབ་ནས་བྱུང་བ་སྙམ་བྱེད་པའམ། རེས་འགའ་སྟེང་འོག་
ངོས་གཞིའི་གསེབ་ནས་བྱུང་བ་སྙམ་བྱེད་དེ། མདོར་ན་དག་པའི་སྣང་བ་ལ་ལྟད་
མོ་ཆེས་པའམ། ཁོང་ འཕགས་ པའི་རྣམ་འཕྲུལ་ལ་བདག་ཅག་ བྱས་པའི་བློས་
འཆུན་ཚད་དུ་གྱུར་པས་གསལ་ལ་མི་རྟོག་པའི་འོད་ཀྱི་རྣམ་པར་བྱོན་ཏེ། ཕལ་
ཆེར་ ཧྲིདེ་ རང་ འགྱུར་ བ་ ཡིན་ ལས་ཆེ། གང་ ལྟར་ནའང་འོད་ ཀྱི་ གསེབ་ནས་
བཤེས་གཉེན་པ་བྱོན་པའི་ཞལ་ནས་ཆོས་ཐམས་ཅད་འདི་ལྟ་བུའི་རྣམ་པར་གདའ་
གསུངས། དེ་ནས་དབུས་ཀྱི་ཡི་གེ་ལ་བསྐོར་བའི་ཡིག་འབྲུ་དྲུག་པོ་དེ་དབུས་ཀྱི་
ཡིག་འབྲུ་ལ་ཐིམ། དབུས་ཀྱི་ཡིག་འབྲུ་དེ་ཡང་ཐིག་ལེ་གཅིག་ཏུ་ཁྱིལ་ཏེ་ཐལ།
ཐིག་ལེ་དེ་ཡང་འོད་ཀྱི་རྣམ་པར་འོད་ཀྱི་གཞལ་ཡས་ཁང་ལ་ཐིམ། འོད་ཀྱི་གཞལ་
ཡས་ཁང་དེ་ཡང་ཟླ་བའི་དཀྱིལ་འཁོར་ལ་ཐིམ། ཟླ་བ་དེ་ཡང་ཨ་འོད་ཀྱི་རྣམ་པ་
ཅན་ཞིག་ཏུ་གྱུར། དེ་དགེ་བའི་བཤེས་གཉེན་བ་ལ་གཡས་ཕྱོགས་ནས་ཁྱིལ་ལེ་
བསྐོར་ཞིང་གདའ་བ་ལ་བཤེས་གཉེན་པའི་ཞལ་ནས་ཨ་གསུངས་པས་ལྗགས་ཀྱི་
སྟེང་ཁར་ཙེན་ཏེ་སོང་སྟེ་ཆོས་ཐམས་ཅད་སྐྱེ་བ་མེད་པའི་སྒོ་གསུངས་ཏེ། བཤེས་
གཉེན་པའི་སྐུ་རིལ་པོ་ཨའི་རྣམ་པར་ལམ་མེ་གདའ། དེར་བཤེས་གཉེན་པ་ལ་
- 12 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ནམ་བལྟས་བལྟས་ཀྱི་ཚེ་ཨ་རེ་ལམ་ལམ་བྱུང་ནས། ཆོས་ཐམས་ཅད་སྐྱེ་བ་མེད་
པའི་རྣམ་པ་ལམ་པ་རེ་བྱུང་། དེ་ནས་ཨའི་རྣམ་པ་དེ་མི་སྣང་བར་བཤེས་གཉེན་
པའི་སྐུ་འབའ་ཞིག་ཏུ་གདའོ། །དེའི་ཚེ་འབྲོམ་རིན་པོ་ཆེའི་ཞལ་ནས། དེ་རིང་འུ་
ཅག་དཔོན་སློབ་ ཀྱི་རྣམ་འཕྲུལ་དེ་ ཀུན་རྟོག་གེ་བ་ཀུན་འགལ་བར་བརྩི། འོ་
ནའང་ བརྩིར་ ཆུག །ཆོས་ ཀྱི་ གནས་ ལུགས་དེ་ འདྲ་ ཞིག་ མིན་ རི་ ཞེས་ རྒྱ་བོད་
འགྲིམས་ནས་མནའ་སྐྱལ་ཡང་ཐོན་ནོ། །ཞེས་གསུངས་ཏེ། དེ་ནི་དོན་དམ་པར་
བདེན་པར་གྲུབ་པ་རྡུལ་ཙམ་ཡང་མེད་པ་དང་། ཀུན་རྫོབ་ཏུ་ཆོས་ཐམས་ཅད་སྣང་
ཙམ་དུ་ངེས་པར་ཡོད་པ་དང༌། ལྷག་པར་ཐུགས་རྗེ་ཆེན་པོའི་སྐུའི་བཀོད་པ་འདི་
ལྟ་བུ་དག་པའི་འཁོར་ལ་གནང་བ་ཞིག་ངེས་པར་ཡོད་ཅེས་ཞལ་གྱིས་བཞེས་
པའོ། །དེའི་ཚེ་ཇོ་བོའི་ཞལ་ནས་ཁྱེད་དེ་ལྟར་གནས་པའི་ཕྱིར་ན་རྒྱལ་བའི་འབྱུང་
གནས་ཡིན་ཞེས་གསུངས། དེ་ལྟ་བུའི་སྙིང་གི་ཐིག་ལེའི་དཀྱིལ་འཁོར་སྒོམ་ཚུལ་
གྱི་གདམས་པ་ཟབ་མོ་ཡིད་ཆེས་ཁུངས་བཙུན་བྱིན་རླབས་ཀྱི་ཚན་ཀ་ཤིན་ཏུ་ཆེ་བ་
འདི་ཇོ་བོ་ཡབ་སྲས་གཉིས་ཀྱིས་དགེ་བཤེས་གསང་ཕུ་བ་ལ་གནང་སྟེ། དེ་ཡང་
དགེ་བཤེས་གསང་ཕུ་བ་རྔོག་ལེགས་པའི་ཤེས་རབ་ཅེས་བྱ་བ་འདི་ནི་བསྐལ་པ་
དཔག་ཏུ་མེད་པ་ནས་ཚོགས་རྒྱ་ཆེན་པོ་བསགས་ཤིང་། ལྷག་པར་ཇོ་བོ་ཡབ་སྲས་
ཀྱི་གསང་བའི་མཛོད་འཛིན་པའི་སྨོན་ལམ་རླབས་པོ་ཆེ་བཏབ་པ། རྗེ་བཙུན་
འཇམ་དབྱངས་ཀྱིས། དངོས་སུ་བྱིན་གྱིས་བརླབས་པས་ཤེས་བྱའི་གནས་ཐམས་
ཅད་ལ་མཁྱེན་པ་ཐོགས་པ་མེད་པར་འཇུག་པ་ཞིག་སྟེ། དེ་ལྟ་བུའི་བདག་ཉིད་
ཆེན་པོ་དེ་གསང་ཕུ་ན་དགེ་འདུན་ལྔ་བརྒྱ་ཙམ་ལ་གཞུང་ལུགས་རབ་འབྱམས་
འཆད་ཅིང་བཞུགས་པ་ན། རྗེ་བཙུན་འཇམ་པའི་དབྱངས་ཀྱི་བཀས་བསྐུལ་ནས་
- 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཚེ་འདིའི་བུན་ལོང་ཐམས་ཅད་དོར་ཏེ་ཕྱི་བཞིན་འབྲང་བ་ཞིག་དང་བཅས་ཡེར་པ་
ལྷ་རི་སྙིང་པོར་ཕེབས་ནས་ཇོ་བོ་ཡབ་སྲས་ལ་དངུལ་གྱི་མཎྜལ་མདའ་གང་པ་ཞིག་
ལ་དུང་གི་ཚོམ་བུ་བཀོད་པ་སོགས་མཆོད་པའི་དངོས་པོ་ཚད་མེད་པས་མཆོད་དེ་
ཡང་དང་ཡང་དུ་གསོལ་བ་བཏབ་ནས་འབྲོམ་རིན་པོ་ཆེའི་སྐྱེས་རབས་རྣམས་
དང༌། སྙིང་གི་ཐིག་ལེའི་གདམས་པ་ཡོངས་སུ་རྫོགས་པར་ཞུས། གང་གསུངས་
ཐམས་ཅད་ཐུགས་ལ་བཟུང་། རྗེ་བཙུན་འཇམ་པའི་དབྱངས་ཀྱི་མཐུས་གདམས་
པ་ཡོངས་སུ་རྫོགས་པ་ཡི་གེའི་གཟུགས་སུ་ཤར་བའི་བཀའ་གདམས་སྤྲུལ་པའི་
གླེགས་བམ་ཆེན་མོ་ཡང་ཕྱག་ཏུ་བཞུགས། དེ་ནས་རྔོག་ལེགས་པའི་ཤེས་རབ་
ཀྱིས་གསང་ཕུར་ཕེབས་ནས་བཀའ་གདམས་སྤྲུལ་པའི་གླེགས་བམ་ལ་མཆོད་པ་
ཚད་མེད་པས་མཆོད་ཅིང་ཁོར་ཡུག་ཏུ་གསོལ་བ་བཏབ། ནམ་ཞིག་ན་རྗེ་བཙུན་
འཇམ་པའི་དབྱངས་ཀྱིས་བསྐུལ་ནས་མངའ་རིས་པ་ཤེས་རབ་རྒྱལ་མཚན་ཞེས་
བྱ་བའི་བྱང་ཆུབ་སེམས་དཔའ་ཆེན་པོ་ཞིག་གསང་ཕུའི་ནགས་ཁྲོད་ན་སྒོམ་ཞིང་
ཡོད་པའི་སར་གསང་ཕུ་བ་ཆེན་པོ་བྱོན་ནས་སྙིང་གི་ཐིག་ལེའི་གདམས་པ་འདིའི་
ལོ་རྒྱུས་ཅུང་ཟད་གསུངས་པ་ན། བྱང་ཆུབ་སེམས་དཔའ་ཤེས་རབ་རྒྱལ་མཚན་
གྱིས་ཀྱང་དེ་ལྟ་བུའི་གདམས་པ་ཟབ་མོ་དེ་ཅི་ནས་ཀྱང་གསུང་འཚལ་ཞེས་གསོལ་
བ་བཏབ་པ་ན། གསང་ཕུ་བ་ཆེན་པོས་ཀྱང་ཞལ་གྱིས་བཞེས་ནས་འདི་ལ་སྤྱན་
རས་གཟིགས་ཀྱི་དཀྱིལ་འཁོར་ལ་མཆོད་བའི་རྒྱུ་ཞིག་དགོས་གསུངས་པ་ན།
བྱང་ཆུབ་སེམས་དཔའ་ཤེས་རབ་རྒྱལ་མཚན་གྱིས་ཡོ་བྱད་ཅི་ཡོད་མཆོད་པའི་
རྒྱུར་ཕུལ། དེའི་སྟེང་དུ་གསང་ཕུ་བ་ཆེན་པོས་ཀྱང་ཡོ་བྱད་མང་དུ་གནང་སྟེ། ཐིག་
ལེའི་དཀྱིལ་འཁོར་བཞེངས་ནས་སྒྲུབ་གྲོགས་དགེ་སློང་བཞི་དང་བཅས་ཞག་སུམ་
- 14 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཅུའི་རིང་ལ་ཐིག་ལེ་བཅུ་དྲུག་གི་དབང་དང་གདམས་ངག་ཡོངས་སུ་རྫོགས་པར་
གནང་། མཐར་སྤྲུལ་པའི་གླེགས་བམ་ཡང་གནང་སྟེ་བཀའ་རྒྱ་དམ་དུ་མཛད། དེ་
ནས་བྱང་ཆུབ་སེམས་དཔའ་ཤེས་རབ་རྒྱལ་མཚན་གྱིས་མི་མེད་དབེན་པའི་གནས་
དུ་མར་ཉམས་སུ་བཞེས་ཏེ་རྟོགས་པ་མཆོག་བརྙེས་ནས་དགེ་བཤེས་ཕུ་ཆུང་བའི་
སར་བྱོན་པ་ན། ཕུ་ཆུང་བས་ཀྱང་ཁོང་ལ་སྙིང་གི་ཐིག་ལེའི་གདམས་པ་ཟབ་མོ་
འདི་ཡོད་ པར་ མངོན་ཤེས་ ཀྱིས་ མཁྱེན་ནས་ དེ་ གནང་ དགོས་ པར་ གསོལ་བ་
བཏབ། བྱང་ཆུབ་སེམས་དཔའ་ཆེན་པོས་ཀྱང་ཞལ་གྱིས་བཞེས་ནས་འདི་ལ་སྤྱན་
རས་གཟིགས་ཀྱི་དཀྱིལ་འཁོར་ལ་མཆོད་རྫས་ཤིག་དགོས་གསུངས་པ་ན། ཕུ་
ཆུང་བས་རྣམ་སྲས་ལ་འཕྲིན་ལས་ཀྱི་གྲོགས་བཅོལ་བ་ན་དེ་མ་ཐག་ཏུ་མཆོད་
རྫས་ཐམས་ཅད་ཐོགས་པ་མེད་པར་གྲུབ་སྟེ་དཀྱིལ་འཁོར་བཤམས། གཉིས་ཀ་
ཀུན་ སྤྱང་ བྱ་ བྲལ་དུ་སོང་ བས་ སྒྲུབ་ གྲོགས་གཞན་མ་རྙེད་པ་ན་ཕུ་ཆུང་བས་
འཕགས་པའི་གནས་བརྟན་བཅུ་དྲུག་ལ་གསོལ་བ་བཏབ་ནས་གནས་བརྟན་བཅུ་
དྲུག་གིས་སྒྲུབ་གྲོགས་མཛད། དེར་བྱང་ཆུབ་སེམས་དཔའ་ཤེས་རབ་རྒྱལ་མཚན་
གྱིས་སྙིང་གི་ཐིག་ལེའི་དཀྱིལ་འཁོར་དུ་དབང་བསྐུར་བ་དང་གདམས་ངག་རྣམས་
སྤེལ་མར་བྱས་ཏེ་ཟླ་བ་གཅིག་དང་ཞག་བཅོ་བརྒྱད་ཀྱི་རིང་ལ་ཡོངས་སུ་རྫོགས་
པར་གནང་ཞིང་། མཐར་བཀའ་གདམས་སྤྲུལ་པའི་གླེགས་བམ་ཡང་དགེ་བཤེས་
ཕུ་ཆུང་བ་ལ་གཏད་ནས་བྱང་ཆུབ་སེམས་དཔའ་ཤེས་རབ་རྒྱལ་མཚན་སྐུའི་སྣང་
བ་བསྡུས་ཏེ་འཇའ་ལུས་སུ་གཤེགས་སོ། །དེ་ནས་དགེ་བཤེས་ཕུ་ཆུང་བ་ཆེན་
པོས་དབེན་པའི་གནས་དུ་མར་ཐུགས་ཉམས་སུ་བཞེས་ཏེ་ཟུང་འཇུག་གི་གོ་འཕང་
བརྙེས་པ་ན་ བྱང་ ཆུབ་ སེམས་ དཔའ་ རིན་ ཆེན་རྒྱལ་མཚན་ཞེས་ བྱ་བའི་ སར་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕེབས། དེས་ཀྱང་ཕུ་ཆུང་བ་ཆེན་པོ་ལ་བཀའ་གདམས་བསྟན་པའི་སྙིང་པོ་འདི་
གནང་དགོས་པར་གསོལ་བ་བཏབ་པ་ན། གདམས་ངག་འདི་ལ་ཐུགས་རྗེ་ཆེན་
པོའི་དཀྱིལ་འཁོར་ལ་མཆོད་རྫས་ཤིག་དགོས་པས་ཁྱོད་རང་ཡང་བསོད་སྙོམས་
ཅུང་ཟད་མཛོད། ངས་ཀྱང་གྲོགས་བྱ་གསུངས་ནས་ཕུ་ཆུང་བ་ཆེན་པོས་རྭ་སྒྲེང་
སོགས་ནས་ཟས་སྣ་དང་སྨན་སྣ་བཙལ། བྱང་ཆུབ་སེམས་དཔས་བསོད་སྙོམས་
བྱས་ཏེ་ཡོ་བྱད་རྣམས་ཚོགས་པ་ན་ཞག་རེ་ལ་ཐིག་ལེ་རེ་མཛད་ནས་ཞག་བཅུ་
དྲུག་ལ་ཐེག་ལེ་བཅུ་དྲུག་གི་དབང་རྫོགས་པར་མཛད། མན་ངག་རྣམས་ཟླ་བ་
དྲུག་གི་རིང་རྫོགས་པར་བསྟན་ནས་རྒྱུད་སྨིན་ཅིང་གྲོལ་བར་མཛད་དོ། །དེའི་ཚེ་
ཕུ་ཆུང་བ་ཆེན་པོས་བཀའ་གདམས་བསྟན་པའི་སྙིང་པོ་འདི་ཉིད་གངས་རིའི་ཁྲོད་
འདིར་མི་ནུབ་ཅིང་འཕེལ་བར་བྱ་བའི་ཕྱིར་བཀའ་གདམས་ལྷ་ཆོས་བདུན་ལྡན་
སྙིང་གི་ཐིག་ལེའི་མན་ངག་འདི་ཇི་ལྟར་བྱོན་ཚུལ་གཏེར་གྱི་ཁ་བྱང་ལྟ་བུ་ཞིག་ཀྱང་
ཡི་གེར་འགོད་པར་མཛད་དོ། །དེ་ནི་འདི་ལྟར། ཇོ་བོ་ཡབ་སྲས་ལ་ཕྱག་འཚལ་
ལོ། །འདིར་བཀའ་གདམས་སུ་ཇི་ལྟར་གྲགས་པའི་ཚུལ་ནི། འབྲོམ་སྟོན་པ་རྒྱལ་
བའི་འབྱུང་གནས་ཞེས་བྱ་བ་ལྷ་ཆོས་བདུན་དང་ལྡན་པའི་སྐྱེས་བུ་དམ་པ། བླ་མ་
མཉེས་པའི་སྲས་ཀྱི་ཐུ་བོ། ཐམས་ཅད་མཁྱེན་པས་ཐུགས་ཀྱི་དཀྱིལ་འཁོར་དུ་
བསྐྱངས་པའི་གང་ཟག་དམ་པ། ལས་རྒྱུ་འབྲས་ཕྲ་ཞིང་ཕྲ་བ་ལ་ཡང་བླང་དོར་གྱི་
གནས་ཆུད་མ་ཟོས་པ། བོད་ཁ་བ་ཅན་པ་སྤྱིའི་མགོན་པོ་དམ་པ། མགོན་པོ་ཨ་ཏི་
ཤའི་ཞབས་ཀྱི་པདྨོ་ལ་གཏུགས་ནས་ཤེས་བྱའི་གནས་དུ་མ་ལ་མཁས་པར་མཛད་
ཀྱང་རློམ་པ་དང་ང་རྒྱལ་གྱིས་མ་གོས་པ། མཆོག་དང་ཐུན་མོང་གི་དངོས་གྲུབ་
བརྙེས་པ་ཞིག་ལགས་སྐད། དེའི་ལོ་རྒྱུས་ནི། དང་པོར་བླ་མ་བཙལ་ཞིང་བསྟེན་
- 16 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ལེགས། དེས་གནང་བའི་ལྷ་ཆོས་འདམ་ཀ་ལེགས། ཉམས་སུ་བླངས་པས་ལམ་
གྱི་འཇུག་ཚུལ་ལེགས། དེ་ལ་ཞུགས་པས་རང་གཞན་ཐམས་ཅད་བཀྲ་ཤིས་པ་
ལགས་སྐད། དེ་ཡང་ཡི་དམ་ལྷས་བྱིན་གྱིས་བརླབས་པའི་གནས་ན་རྒྱལ་བ་ཡབ་
སྲས་ཞལ་འཛོམ་པའི་ཞབས་དྲུང་ན་སྤྲུལ་པའི་བྱང་ཆུབ་སེམས་དཔའ་དབང་པོར་
བཅས་ཏེ་བཞུགས་པ་ལ། ཡོངས་ཀྱི་དགེ་བའི་བཤེས་གཉེན་པས་ཇོ་བོ་ལ་ཕྱག་
འཚལ་ཏེ་ཞུས་པ། ལགས་བླ་མ་དམ་པའི་ཞབས་དྲུང་དུ་ཞུ་བ་ལ། ཁོ་བོ་རྟོག་གེ་
དང༌། རང་བཟོ་དང་། དམ་ཉམས་དང་། འདྲེས་ཁྱེར་དང༌། བདུད་ ཀྱི་ བུས་ བྱས་
པའི་ཆོས་ལུགས་ལ་བྲེད་ནས། ཆོས་གང་ཐོས་ཐོས་ལ་འཇུག་མ་ནུས་པས་ད་
འདིར་བཀའ་རྒྱ་ཆེ་བ་དང་། ལུང་གྲངས་མང་བ་དང༌། ཐེག་པའི་འཇུག་སྒོ་བསམ་
གྱིས་མི་ཁྱབ་པས་ཡང་དག་པར་རྫོགས་པའི་སངས་རྒྱས་ནས་ས་ཆེན་པོ་ལ་རབ་
ཏུ་བཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། བླ་མ་
ཡབ་སྲས་བརྒྱད་པ་དང་བཅས་པ་རྣམས་ཀྱིས་རིམ་པ་ནས་རིམ་པར་བརྟག་དཔྱད་
ངེས་པར་བྱས་ནས་གཞིགས་པའི་ཆོས་ལུགས་གཡང་ས་མེད་པ། མ་འདྲེས་པ། མ་
ནོར། མ་སྦགས་པ། དྲི་མ་མེད་པ། ལུང་མང་བ། སྐབས་དོན་འདྲིལ་བ། ཉམས་
སུ་ བླང་བདེ་བ། དང༌ པོར་ གཞི་ མ་ བརྟན་ པ། དེའི་སྟེང་དུ་ ལམ་ རིམ་ གྱི་ ཕྲུག་
ཆགས་པ། མཐར་ཉམས་སུ་བླངས་ན་གོལ་མི་སྲིད་པའི་ཆོས་ཤིག་ཞུ་ཞུས་པས།
ཇོ་བོ་ཆེན་པོ་བཞད་ལྷག་པ་ཞིག་མཛད་ནས་ཨུ་པ་སི་ཀ་ཁྱོད་ཁོ་བོ་ལ་རེ་ཆེ། བློ་
ཁེལ། བག་ཕེབས། ཆོས་ཞུ་མཁས་ལ་ཕུལ་ཆེ། དང་པོ་ཞུ་ལུགས་རང་ནས་ཟབ་
པའི་གཞི་ཆགས། ཁོ་བོ་ཡང་དེ་འདྲ་བ་ཞིག་འདོད་པ་ཡིན། ངས་བླ་མ་གསེར་
གླིང་པ་ལ་ཆོས་ཞུས་ཙ་ན་ཡང་དེ་ཁོ་ནའི་སྟེང་ནས་གསུང་དེ་ཡན་ཆད་ཀྱི་བླ་མ་
17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐམས་ཅད་ཀྱང་དེའི་སྟེང་ནས་གསུང་བར་གདའ་བས། ཉེ་བའི་སློབ་མ་ཉོན་དང་།
ལར་ཐོས་བསམ་གྱི་དུས་སུ་ཆོས་ཐམས་ཅད་ཀྱི་མཐའ་རྒྱ་གཅོད་དགོས། ཉམས་
ལེན་ཀྱི་དུས་སུ་འདྲིལ་དགོས། དེ་ཡང་ལུང་མེད་ཁུངས་མེད་ཀྱིས་མི་ཕན། སངས་
རྒྱས་ཀྱི་བཀའ་ཐམས་ཅད་གདམས་ངག་ཏུ་ཧྲིལ་གྱིས་དྲིལ་ནས་ཉམས་སུ་ལེན་
དགོས། དེའི་ དོན་ ཡང་ འདི་ ལྟ་ སྟེ། མདོ་ སྡེ་ མ་ ལུས་ ཀུན་ བལྟ་ ཞིང་། །བསྟན་
བཅོས་མཐའ་དག་ཉན་པར་བྱ། །སངས་རྒྱས་བཀའ་རྣམས་གདམས་ངག་ཏུ། །
དྲིལ་ནས་བསྒོམ་པ་མན་ངག་སྟེ། །དམ་ཉམས་འདྲེས་ཁྱེར་རང་བཟོ་ཡི། །སྐྱོན་
གྱིས་མ་གོས་ཟབ་པར་འགྱུར། །ཞེས་བྱ་བ་ཡིན་ནོ། །ཡོངས་ཀྱི་དགེ་བའི་བཤེས་
གཉེན་པས་ཡང་ཞུས་པ། བཀའ་ཐམས་ཅད་གདམས་ངག་ཏུ་དྲིལ་ནས་བསྒོམ་
པའི་ཆོས་དེ་བདག་ལ་བསྟན་དུ་གསོལ། དེ་ཡང་རྩོད་ པ་མེད་ པའི་ཆོས་ཤིག་
ཐུགས་ལ་འདོགས་པར་ཞུ་ཞུས་པས། ཇོ་བོའི་ཞལ་ནས། ཉེ་བའི་སློབ་མ། རྗོད་
བྱེད་འདུལ་བའི་སྡེ་སྣོད་ལ་བྱས་ནས། བརྗོད་བྱ་ལྷག་པ་ཚུལ་ཁྲིམས་ཀྱི་བསླབ་པ་
ཉམས་སུ་ལེན་པ་ཞིག་ཡོད་དེ། ཉེ་བའི་སློབ་མ། འཇིག་རྟེན་ན་འདོད་ཆགས་ལ་
སྤྱོད་པའི་ཉོན་མོངས་པ་ཉི་ཁྲི་ཆིག་སྟོང་ཡོད་དེ། དེའི་གཉེན་པོར་སངས་རྒྱས་ཀྱིས་
འདུལ་བའི་སྡེ་སྣོད་ཉི་ཁྲི་ཆིག་སྟོང་གསུངས་ཤིང་། དེ་ཡོན་ཏན་ཀུན་གྱི་གཞི་རྟེན་
ལྷག་པ་ཚུལ་ཁྲིམས་ཀྱི་བསླབ་པར་དྲིལ་ནས་ཉམས་སུ་ལེན་པ་ཡིན། ཉེ་བའི་སློབ་
མ། རྗོད་བྱེད་མདོ་སྡེའི་སྡེ་སྣོད་ལ་བྱས་ནས། བརྗོད་བྱ་ལྷག་པ་སེམས་ཀྱི་བསླབ་
པ་ཉམས་སུ་ལེན་པ་ཞིག་ཡོད་དེ། ཉེ་བའི་སློབ་མ། འཇིག་རྟེན་ན་ཞེ་སྡང་ལ་སྤྱོད་
པའི་ཉོན་མོངས་པ་ཉི་ཁྲི་ཆིག་སྟོང་ཡོད་དེ། དེའི་གཉེན་པོར་སངས་རྒྱས་ཀྱིས་མདོ་
སྡེའི་སྡེ་སྣོད་ཉི་ཁྲི་ཆིག་སྟོང་གསུངས་ཤིང་། དེ་ཐེག་པ་ཆེན་པོའི་ཡོན་ཏན་རྣམས་
- 18 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཀྱི་གཞི་རྟེན་ལྷག་པ་སེམས་ཀྱི་བསླབ་པར་དྲིལ་ནས་ཉམས་སུ་ལེན་པ་ཡིན། ཉེ་
བའི་སློབ་མ། རྗོད་བྱེད་མངོན་པའི་སྡེ་སྣོད་ལ་བྱས་ནས། བརྗོད་བྱ་ལྷག་པ་ཤེས་
རབ་ཀྱི་བསླབ་པ་ཉམས་སུ་ལེན་པ་ཞིག་ཡོད་དེ། ཉེ་བའི་སློབ་མ། འཇིག་རྟེན་ན་
གཏི་མུག་ལ་སྤྱོད་པའི་ཉོན་མོངས་པ་ཉི་ཁྲི་ཆིག་སྟོང་ཡོད་དེ། དེའི་གཉེན་པོར་
སངས་རྒྱས་ཀྱིས་མངོན་པའི་སྡེ་སྣོད་ཉི་ཁྲི་ཆིག་སྟོང་གསུངས་ཤིང་། དེ་ཐེག་པ་
ཆེན་པོའི་ལམ་གྱི་ངོ་བོར་གྱུར་པ་ལྷག་པ་ཤེས་རབ་ཀྱི་བསླབ་པར་དྲིལ་ནས་
ཉམས་སུ་ལེན་པ་ཡིན། ཉེ་བའི་སློབ་མ། རྗོད་བྱེད་གསང་སྔགས་ཀྱི་རྒྱུད་སྡེ་ལ་
བྱས་ནས། བརྗོད་བྱ་བསྐྱེད་རྫོགས་ཐབས་ཤེས་གཉིས་སུ་མེད་པར་ཉམས་སུ་
ལེན་པ་ཞིག་ཡོད་དེ། ཉེ་བའི་སློབ་མ། འཇིག་རྟེན་ན་དུག་གསུམ་ཆ་སྙོམས་པར་
སྤྱོད་པའི་ཉོན་མོངས་པ་ཉི་ཁྲི་ཆིག་སྟོང་ཡོད་དེ། དེའི་གཉེན་པོར་སངས་རྒྱས་ཀྱིས་
གསང་སྔགས་ཀྱི་རྒྱུད་སྡེ་ཉི་ཁྲི་ཆིག་སྟོང་གསུངས་ཤིང་། དེ་ཐེག་པ་ཆེན་པོའི་ལམ་
གྱི་ངོ་བོར་གྱུར་པ་ཐབས་དང་ཤེས་རབ་མཆོག་ཏུ་དྲིལ་ནས་ཉམས་སུ་ལེན་པ་ཞིག་
ཡིན། དེ་ ཡང་ འདི་ སྐད་དུ། ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་
འདུལ་བ་ལ་སོགས་ཏེ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་ཐམས་ཅད་བསྡུས་ཏེ་
ཉམས་སུ་ལེན་ན། ཚུལ་ཁྲིམས་སེམས་དང་ཤེས་རབ་དང༌། ཐབས་དང་ཤེས་རབ་
བསྒོམ་པའི་མཆོག །བྱ་བ་ཡིན་ཏེ། ཉེ་བའི་སློབ་མ། སེམས་ཅན་ལ་ལས་ཀྱིས་
བསྒོས་ཚད། གང་ཟག་ལ་ཆོས་ཀྱི་འབྲེལ་ཚུལ། སྨོན་ལམ་དང་ལས་འབྲེལ་གང་
ལ་ཡོད་མི་ཤེས་པས། ཁྱོད་རང་ཆོས་བཞི་པོ་དེ་ལ་འདམ་ཀ་ཐོངས། ཡོངས་ཀྱི་
དགེ་བའི་བཤེས་གཉེན་པས་ཡང་ཞུས་པ། ཇོ་བོ་ཆེན་པོ་ལགས། ཁོ་བོ་བློ་སྣ་ཐུང་
བ་དང་། འཁོར་བའི་སྣང་ཚུལ་ལ་སྐྱོ་ཤས་ཆེ་བ་དང་། དྲིན་ལན་ལོག་པར་འཇལ་
-19 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བའི་སྐྱེ་བོ་རྣམས་ལ་སྙིང་མ་དགའ་བ་དང༌། ལས་རྒྱུ་འབྲས་འདི་ལ་བསམས་ན་
ཆོས་ལ་རུ་ང་བ་དང༌། ཇོ་བོ་ཐུགས་རྗེ་ཆེན་པོའི་ཆོས་སྐོར་འདྲ་ཉམས་སུ་བླངས་
པས་སེམས་འཇུག་སླ་བ་དང་། མདོར་ན་སེམས་ཅན་གྱི་སྣང་ཚུལ་ལ་མ་བཟོད་
ཆེས་ནས་མྱུར་དུ་འཚང་རྒྱ་བ་ཞིག་རང་འདོད་པས། དེ་རྣམས་ཀྱི་ནང་ནས་འཚང་
རྒྱ་བ་མྱུར་བ་ཞིག་རང་ཐུགས་ལ་འདོགས་དགོས། དེ་ཡང་འདི་སྐད་དུ། བདག་ནི་
ཤེས་པ་སྐྱོ་ཤས་ཆེ། །འཁོར་བའི་སྣང་ཚུལ་ཤེས་པ་འཕྱོ། །ལོག་སྒྲུབ་སེམས་ཅན་
སྙིང་མ་དགའ། །ལས་འབྲས་བསམས་པས་མགུ་བར་དཀའ། ཁྲོས་ཀྱང་སྙིང་རྗེས་
འཇུག་པར་ས། །ཆོས་བཞིའི་ནང་ནས་བྱང་ཆུབ་ལ། །གང་མྱུར་བདག་ལ་གནང་
དུ་གསོལ། །ཇོ་བོའི་ཞལ་ནས། ཉེ་བའི་སློབ་མ། ཐེག་པ་ཆེན་པོ་གསང་སྔགས་
ཞེས་བྱ་བ་ཐེག་པ་ཆེན་པོའི་མཆོག་ཡིན་ཏེ། འཚང་རྒྱ་བ་དེ་ལས་མྱུར་བ་མ་མཆིས་
སོ། །དེ་ཡང་ཐེག་པ་ཆེན་པོ་དོ་ཧ་ཞེས་བྱ་བ་བྲམ་ཟེ་ཆེན་པོ་ས་ར་ཧ་པའི་ཞལ་སྔ་
ནས། རྒྱལ་ པོ་ ལ་ རྒྱལ་ པོ་ དོ་ ཧ། བཙུན་ མོ་ ལ་ བཙུན་ མོ་ དོ་ ཧ། དམངས་ ལ་
དམངས་དོ་ཧ། གང་ལ་བསྟན་ཀྱང་མཆོག་ཐུན་མོང་གི་དངོས་གྲུབ་ཐོབ་པ་ཞིག་
ཡོད་དེ་བདག་གིས་ཁྱོད་ལ་སྦྱིན་ནམ། དེ་ཡང་འདི་སྐད་དུ། ཐེག་པའི་ནང་ནས་
གསང་ མཆོག །མྱུར་དུ་སངས་རྒྱས་ འགྲུབ་ པར་ འགྱུར། །དེ་ཡི་ཟབ་ ཆོས་དོ་ ཧ་
ནི། །བྲམ་ཟེ་ཆེན་པོས་བློ་ཚོད་དང་། །བསྟུན་ནས་དོན་སྣ་གསུམ་དུ་བཤད། །གང་
གིས་ཉམས་སུ་བླངས་ན་ཡང་། །མཆོག་དང་ཐུན་མོང་དངོས་གྲུབ་མྱུར། །ཆོས་དེ་
ཁྱོད་ལ་བཤད་རུང་ངམ། །ཡོངས་ཀྱི་དགེ་བའི་བཤེས་གཉེན་བས་ཡང་ཞུས་པ།
ཆོས་དེ་ཅིས་ཀྱང་ཐུགས་ལ་འདོགས་པར་ཞུ། དེ་ཡང་འདི་སྐད་དུ། ཐེག་མཆོག་
ཆོས་དེ་ངོ་མཚར་ཆེ། །བྲམ་ཟེའི་གསུང་དེ་སྩལ་དུ་གསོལ། །ཇོ་བོའི་ཞལ་ནས། ཉེ་
20 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བའི་སློབ་མ། ཡོན་བདག་སེང་གེའི་བུ་ཆུང་འདི་དྲུང་ཨང་། ལུག་གི་ཤ་གཟུག་
ཆེན་པོ་འདི་བཟའ་ཆེ་ཨང་། ལན་ཞུས་པ། བུ་ཆུང་དྲུང་ལགས། ཤ་གཟུག་ཀྱང་
བཟའ་ཆེ། ཇོ་བོའི་ཞལ་ནས། ཤ་གཟུག་དེ་བུ་ཆུང་འདི་ལ་སྦྱིན་ནས་ཐམས་ཅད་
རྫོགས་པར་ཟོས་ན་ཇི་ལྟར་མཆི། ཇོ་བོ་བཟའ་ཆེ་ཡང་མི་ཚོད་དང་ལྟོ་ཚོད་མ་
མཐུན་ པས་འཆི་བར་འགྱུར་རོ། །དེ་ཡང་འདི་ལྟ་སྟེ། སེང་གེའི་བུ་ཆུང་དྲུང་ན་
ཡང་། །ལྟོ་ཚོད་མ་ཟིན་འཆི་བར་འགྱུར། །ཉེ་བའི་སློབ་མ། དེ་བཞིན་དུ་ཐེག་པ་
ཆེན་པོ་གསང་སྔགས་ཀྱི་རྒྱུད་འདི་ཡང་ཤ་གཟུག་ལྟར་ཕུན་སུམ་ཚོགས་མོད་ཀྱི།
བུ་ཆུང་དང་འདྲ་བའི་གང་ཟག་ཡོན་ཏན་གྱི་རྩལ་མ་རྫོགས་པ། མ་གོ་བ། མི་ཤེས་
པ། མ་རིག་པ། གང་ཟག་གཞན་ཁོ་ན་ལ་བརྟེན་དགོས་པ། བར་ཆད་ཀྱི་རྐྱེན་མང་
བ། གཉེན་པོ་སྟོབས་ཆུང་བ། བློ་སྣ་འགྱུར་བ་མང་བ། གསར་འགྲོགས་ཆེ་བ། ཕྱི་
ཐག་ཐུང་བ། མགུ་སླ་བ། ཉམ་ཆུང་བ། རླབས་པོ་ཆེ་བློར་མི་ཤོང་བ། ཕྲན་ཚེགས་
ཁྱད་དུ་གསོད་པ། ཕྱི་ནང་ཐམས་ཅད་ཀྱི་མགོ་རྟགས་མི་ཕྱེད་པ། གྱི་ནའི་རྩེད་མོ་
ལ་དགའ་བ། དམན་པ་ལ་མོས་པ། དག་སྣང་མ་འབྱོངས་པ། བླ་མ་ལ་བླ་མར་མི་
འཛིན་པ། མཁན་སློབ་ལ་མཁན་སློབ་ཏུ་མི་འཛིན་པ། ཕ་མ་ལ་ཕ་མར་མི་འཛིན་
པ། རྒན་རབས་དང་རིགས་ཀྱི་གཙོ་བོ་ལ་རྒན་རབས་དང་རིགས་ཀྱི་གཙོ་བོར་མི་
འཛིན་པ། ཚེ་འཁོར་བ་ཐོག་མ་མེད་པ་ནས་དངོས་པོ་དང་མཚན་མར་འཛིན་པའི་
བག་ཆགས་ལ་ཆེས་ཆེར་གོམས་པ་རྣམས་ལ་གསང་སྔགས་ཤ་གཟུག་གམ། སེང་
གེའི་འོ་མའམ། ཀླུ་རྒྱལ་འཇོག་པའི་གཙུག་གི་ནོར་བུ་དང་འདྲ་བར་ཁེ་བས་ཉེན་
ཆེ་བ་འདི་བསྟན་ན་བུ་ཆུང་དང་ལྟོ་ཚོད་མ་འཚམ་པ་བཞིན་དུ་སྣོད་བཅུད་མ་འཚམ་
པས་ཉམས་པར་འགྱུར་ན། ཉེ་བའི་སློབ་མ། སྣོད་ལྡན་ཁྱོད་ལྟ་བུ་འབའ་ཞིག་ཡོད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དམ། དེ་ ཡང་ འདི་ ལྟ་ སྟེ། གསང་ སྔགས་ ཤ་ འདྲ་ ཕུན་ ཚོགས་ ཀྱང༌། །ཀླུ་ རྒྱལ་
གཙུག་གི་ནོར་འདྲ་བའི། །ཁེ་ཆེ་ཉེན་གྱིས་འཇིགས་པ་འདི། །བུ་ཆུང་དང་འདྲ་མ་
དག་པ། །འགལ་རྐྱེན་དུ་མས་བཅིངས་པ་ལ། །ཆོས་འདི་མ་བརྟགས་བསྟན་གྱུར་
ན། །ཐམས་ཅད་ཁྱོད་བཞིན་ཁས་ལེན་ནམ། །ཡོངས་ཀྱི་དགེ་བའི་བཤེས་གཉེན་
པས་ ཞུས་ པ། ཆོས་ འདི་ ལ་ རྩ་ བ་ དུ་ ཡོད། ཡན་ ལག་ ཇི་ ཙམ་མཆི། དམ་ཚིག་
ཉམས་ན་འབྲས་བུ་ཅི་ཡོད། ཉན་རང་དང་མཐུན་ཤས་ཅི་ཡོད། ཐེག་པ་ཆེན་པོ་ཕ་
རོལ་ཏུ་ཕྱིན་པ་དང་མཐུན་ཤས་ཅི་ཡོད། རགས་རིམ་ཙམ་ཞིག་བདག་ལ་བསྟན་
དུ་གསོལ་དེ་ཡང་འདི་སྐད་དུ། རྩ་བ་དུ་ཡོད་ཡན་ལག་དུ། །ཉམས་ན་འབྲས་བུ་
གང་ཞིག་འབྱིན། །ཉན་རང་ཕ་རོལ་ཕྱིན་ཚུལ་དང་། ཁྱད་པར་ཅི་ཡོད་ཕལ་ཆེར་
སྩོལ། །ཉེ་བའི་སློབ་མ། འདི་ལ་རྩ་བའི་ལྟུང་བ་བཅུ་བཞི་ཡོད། ཡན་ལག་གི་ལྟུང་
བ་འབུམ་ཕྲག་གཅིག་ཡོད། དེ་དག་གི་དམ་ཚིག་དང་འགལ་ན་རྡོ་རྗེ་དམྱལ་བ་
ཞེས་བྱ་སྟེ་མནར་མེད་པའི་དམྱལ་བ་ཁོ་ནར་སྐྱེ་བ་ཡིན། ཉེ་བའི་སློབ་མ། ཐེག་པ་
ཆུང་ངུའི་ལུགས་ཀྱི་ཡང་དགེ་སྦྱོང་ཆོས་བཞི་ཁས་ལེན་དགོས་ཏེ། གཤེ་བ་ལ་ཡང་
སླར་མི་གཤེ་བ་དང༌། ཁྲོ་བ་ལ་ཡང་སླར་མི་ཁྲོ་བ་དང༌། བརྡེག་པ་ལ་ཡང་སླར་མི་
རྡེག་པ་དང༌། མཚང་འབྲུ་བ་ལ་ཡང་སླར་མཚང་མི་འབྲུ་བ་སྟེ། དགེ་སྦྱོང་གི་ཆོས་
བཞི་ཁས་བླང་དགོས་ན། སྙིགས་མའི་སེམས་ཅན་དམུ་རྒོད་ལ་བྱང་ཆུབ་སེམས་
དཔའི་མིང་བཏགས་པ་ལ་ཆོས་བཞི་པོ་དེ་ཙམ་ཞིག་ཁས་ལེན་ཅིང་ཉམས་སུ་ལེན་
པའི་གང་ཟག་དེ་འདྲ་བ་ཁྱེད་བོད་ན་བདོག་གེ །ཉེ་བའི་སློབ་མ། ཐེག་དམན་ཉན་
རང་ལ་ཡང་ཆོས་དེ་ལྟ་བུ་ལག་ལེན་བྱ་དགོས་ན། བྱང་ཆུབ་སེམས་དཔའ་རྣམས་
ལ་དེ་མེད་དུ་རུང་ངམ། ཉེ་བའི་སློབ་མ། བྱང་ཆུབ་སེམས་དཔའི་གང་ཟག་ངོས་



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
སེམས་ཅན་ཐམས་ཅད་ཕ་མ་ཡིན་པ་ལ་ཕ་མར་ངོ་ཤེས་ཤིང་ཤིན་ཏུ་སྙིང་བརྩེ་
བའི་སྒོ་ནས་རང་དོན་ཡལ་བར་དོར་ནས་གཞན་གྱི་དོན་ཁོ་ན་གཙོ་བོར་མཛད་དེ།
ཉེ་བའི་སློབ་མ། ཁྱེད་བོད་ན་ཐེག་པ་ཆེན་པོ་གསང་སྔགས་པར་མིང་བཏགས་པ་
ལ་སྟོང་པ་དང་སྙིང་རྗེ་དབྱེར་མེད་པའི་སྒོ་ནས་དེ་ལྟ་བུར་དམ་བཅའ་ཞིག་ཐུགས་
ཉམས་ སུ་བཞེས་པའི་གོ་ཆ་ཅན་དེ་འདྲ་བདོག་གེ །ཉེ་བའི་སློབ་མ། བྱང་ཆུབ་
སེམས་དཔའ་རྣམས་ལ་ཡང་དེ་འདྲ་བའི་གོ་ཆ་དེ་མངའ་ན། ཐེག་པའི་ཡང་རྩེ་བ་
རྣམས་ལ་མེད་དུ་རུང་ངམ། ཉེ་བའི་སློབ་མ། ཐེག་པ་ཆེན་པོ་གསང་སྔགས་ཞེས་
བྱ་བ་འདི། གཤེ་བ་ལ་ཡང་སླར་མི་གཤེ་བ་སོགས་དང་། སེམས་ཅན་ཕ་མར་
སྒོམ་ པར་ མ་ཟད། སྣོད་ ཐམས་ ཅད་ གཞལ་ ཡས་ ཁང་། བཅུད་ ཀྱི་ སེམས་ཅན་
ཐམས་ཅད་ལྷ་དང་ལྷ་མོའི་རང་བཞིན། ཐབས་ཤེས་རབ་ཀྱི་དཀྱིལ་འཁོར་ཆེན་པོ་
འབའ་ཞིག་ཏུ་ངེས་པ་ལགས་ན། བླ་མ་ཐམས་ཅད་སངས་རྒྱས། རང་ལུས་ཡིད་
དམ། ལོངས་ སྤྱོད་ ཐམས་ ཅད་ མཆོད་ རྫས། ངག་ ཐམས་ ཅད་ བཟླས་ བརྗོད། །
སེམས་ཉིད་སྐྱེ་མེད་འོད་གསལ། མདོར་ན་དག་པའི་སྣང་བ་འབའ་ཞིག་ལས་མ་
དག་པའི་བསམ་པ་སྐད་ཅིག་སྐྱེས་ན་ཐེག་པ་ཆེན་པོ་གསང་སྔགས་སུ་མི་རུང་ན།
དེ་ལས་གཞན་ཐ་མལ་གྱི་རྟོག་པའམ། ཤེས་བཞིན་དུ་བག་མེད་པའི་སྤྱོད་པ་བྱས་
ན་ནི་སེམས་ཅན་དམྱལ་བ་ཆེན་པོར་ལྟུང་བར་འགྱུར་རོ། །དེ་ལྟ་བས་ན་ཉེ་བའི་
སློབ་མ། ཆོས་ཐམས་ཅད་ཀྱི་གཞི་མ་ལ་གཟབ་པ་དང་། རིམ་གྱིས་ས་ལམ་མ་
འཕྱུགས་པ་དང་། འབྲས་བུའི་སྐྱེལ་སོ་བཟང་བ་དང་། བསྟན་པ་སྤྱི་ལ་ཕན་པ་
དང༌། སྣོད་དང་ལྡན་མི་ལྡན་ལ་བརྟག་དཔྱད་བྱེད་པ་འདི་ཤིན་ཏུ་གལ་ཆེའོ། །
ཞེས་བྱ་བ་ནི་འདི་ལྟ་སྟེ། འདི་ལ་རྩ་བ་བཅུ་བཞི་དང་། དམ་ཚིག་ཡན་ལག་འབུམ་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕྲག་གཅིག །ཐེག་དམན་དག་ཀྱང་ཆོས་བཞི་སྐྱོང་། །སེམས་དཔའ་ཆེན་པོ་ཅིས་
མི་བསྒྲུབ། །སེམས་དཔས་འགྲོ་དྲུག་མར་ཤེས་ནས། །གཞན་དོན་ཁོ་ན་གཙོར་
མཛད་ན། །གསང་བ་འཛིན་པས་ཅིས་མི་བསྒྲུབ། །གསང་བ་འཛིན་ པའི་སྣོད་
བཅུད་དག །གཞལ་ཡས་ལྷ་དང་ལྷ་མོར་གསལ། །བླ་མ་སངས་རྒྱས་ རང་ལུས་
ལྷ། །ལོངས་སྤྱོད་མཆོད་རྫས་ངག་རྣམས་ནི། །བཟླས་བརྗོད་སེམས་ཉིད་སྐྱེ་མེད་
ཡིན། །མདོར་ན་ དག་ པ་འབའ་ ཞིག་ སྟེ། །མ་དག་སྐད་ཅིག་ཙམ་གྱིས་ཀྱང་། །
འབྲས་བུ་སྡུག་བསྔལ་ཆེར་མྱོང་ན། །མ་རབས་བག་མེད་སྨོས་ཅི་དགོས། །གསང་
སྔགས་ཟབ་མོ་ངོ་མཚར་མོད། །གཞི་ལམ་འབྲས་བུ་སྤྱི་ལ་སོམས། ཁ་ལྟ་གནམ་
ལ་ཕྱར་བ་ཡིས། །སྣ་རྡོ་ས་ལ་བརྡབ་ པ་ ཡོད། །ལེ་ལོ་རྨང་ལ་བྱས་པ་ཡིས། །
དགོས་ དུས་ གསུམ་ ཐོག་ འགྱེལ་ བ་ ཡོད། །བརྙས་ པ་ གྱང་ ལ་ བྱས་ པ་ ཡིས། །
ལོགས་རིས་འདམ་དུ་ཤོར་བ་ཡོད། །ཕྱི་མའི་སེམས་ཅན་དམུ་རྒོད་ཆེ། །ཆོས་འདི་
དམྱལ་རྡོར་མི་འགྱུར་རམ། །ཡོངས་ཀྱི་དགེ་བའི་བཤེས་གཉེན་པས་ཞུས་པ། རྒྱ་
མཚོ་ལྟ་བུར་གཏིང་མཐའ་ཟབ་པའི་བླ་མ། ཐུགས་རྗེ་ཆེན་པོས་འགྲོ་བ་ཡོངས་ལ་
བརྩེ་བའི་བླ་མ། མཚན་ཡོངས་སུ་གྲགས་པ་རྗེ་བཙུན་ཨ་ཏི་ཤ། ཁོ་བོའི་སློབ་མ་
སྣོད་དང་ལྡན་པ་མང་པོ་བགྲང་དུ་ཡོད་དེ་ཅི་ཕན། མགོན་པོ་དུས་ནམ་ཞུག་ཐ་མ་
ལ། ཐོས་པ་ཆུང་ཞིང་སྙིང་ཁམས་ཆེ་བ། བླ་མ་མི་བསྟེན་པར་རང་བཟོ་བྱེད་པ།
བཟའ་བཏུང་ལ་སྲེད་པ་ཆེ་བ། ཉེས་དམིགས་མ་གོ་བ། ཟླ་དད་ཆེ་ཞིང་འགྲོགས་
ལུགས་ངན་པ། བྱ་བྱེད་མང་ལ་བརྟག་གཞིག་ཆུང་བ། ཕན་ཡོན་ལ་ནམ་ལངས་
ཤིང་། དགག་བྱ་ལ་མུན་རུབ་པ། རང་གི་ཕོར་ཁ་མི་ཐུབ་པར་གཞན་ལ་འཕྱ་སྙིང་
འདོད་པ། ཚེ་འཁོར་བ་ཐོག་མ་མེད་པ་ནས་མ་དག་པའི་སྣང་བ་འབའ་ཞིག་ལ་
-24-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
སྦྱངས་པ། གང་ཟག་དམ་པ་རེ་རེ་བྱུང་ཡང་ཐམས་ཅད་ ཀྱིས་ཡོ་ལོག་བྱེད་པ།
དམར་དད་སྤང་ཀི་ལས་ཆེ་བ། སྐྱར་དད་འགོང་པོ་ལས་ཆེ་བ། དྲི་སྦྱར་པ་བས་ང་
བ། རྒྱུ་འགྲུལ་སྲེ་མོང་ལས་རེམ་ཞིང་བྱ་བྱེད་བྲན་མོ་ལས་མང་བ། ཏིང་ངེ་འཛིན་
གཉིད་ལ་རེ་བ། ལྷ་འདྲེ་སྲིན་ལ་འཆོལ་ཞིང་གསོལ་མཆོད་བཙན་བདུད་ལ་བྱེད་
པ། ཟས་སུ་ལོག་འཚོ་ཟ་ཞིང་གཤིས་ངན་དམག་ཏུ་སྔོན་པ། གཏམ་ངན་ལ་ཡང་
སོར་བྱེད་ཅིང་སྐྱིད་འདོད་དང་ལེ་ལོ་ཆེ་བ། ཚེ་ཕྱི་མ་སྙིང་ལ་མི་དྲན་ཞིང་དྲན་ཡང་
ཁྱད་དུ་གསོད་པ། གྲོགས་པོ་བཀྲ་གང་མི་ཤིས་པ་རེ་རྙེད་ཅིང་གནས་སུ་ཐར་པའི་
འགལ་རྐྱེན་དུ་འགྲོ་བ་རེ་རྙེད་པ། ཁ་ལྟ་མཐོ་ཞིང་ལས་འབྲས་ཁྱད་དུ་གསོད་པ།
གསང་སྔགས་ཀྱི་ཕན་ཡོན་ཐོས་པས་ས་ལམ་ཆུ་ལ་བོར་བ། བརྡའམ་དྲང་དོན་
བག་རེ་ལ་མངོན་པར་ཞེན་ནས་ངེས་པ་དོན་གྱི་མདོ་སྡེ་ཁྱད་དུ་གསོད་པ། ཆོས་མ་
བྱས་པར་སངས་རྒྱས་པའི་འུར་ཀྱིས་དུས་གསུམ་གྱི་སངས་རྒྱས་ཀྱི་དཀའ་སྤྱད་ལ་
སྐུར་བ་འདེབས་པ། མདོར་ན་དུས་གསུམ་གྱི་སངས་རྒྱས་ཀྱིས་མ་ཐུལ་བའི་དམུ་
རྒོད་སླ་ངའི་ནང་ནས་རྡོག་སྟེ་ཡར། རང་འཐག་གི་མིག་ནས་ཕྱིད་ཀྱིས་བྱེད་པ་
རྣམས་ ལ་ དུས་ གསུམ་ སངས་ རྒྱས་ ཐམས་ཅད་ ཀྱི་ སྐུ་ གསུང་ ཐུགས་ ཀྱི་ངོ་བོ།
གསང་བ་བསམ་གྱིས་མི་ཁྱབ་པའི་རྣམ་པར་ཐར་པ། ས་བཅུའི་བྱང་ཆུབ་སེམས་
དཔའ་རྣམས་ཀྱིས་ཉམས་སུ་བླང་བར་བྱ་བའི་ཆོས། སེམས་ཅན་བསོད་ནམས་མ་
བསགས་པ་རྣམས་ཀྱི་རྣ་བའི་བུ་གར་ཡང་འབྱུང་བར་དཀའ་བ། གསང་སྔགས་རྡོ་
རྗེ་ཐེག་པའི་དབང་བཞི་བསྐྱེད་རྫོགས་ཀྱི་རིམ་པ་འདི་ནི་ཁྱེད་ལྟ་བུའི་བླ་མ་མཁྱེན་
པའི་ཡེ་ཤེས་ཐོགས་པ་མེད་པ་དང་ལྡན་པ། བརྩེ་བའི་ཐུགས་རྗེ་བསམ་གྱིས་མི་
ཁྱབ་པ་དང་ལྡན་པ། མཛད་པའི་འཕྲིན་ལས་ཕུན་སུམ་ཚོགས་པ་དག་གིས་སློབ་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མའི་ཉོན་མོངས་པའི་དགྲ་བོ་འཇོམས་པ་ལ་དཔའ་བ། མ་དག་འཆིང་བའི་སྒྲོག་
ཐམས་ཅད་ལས་གྲོལ་བ། དབང་པོ་ཡང་རབ་རྣམས་ལ་དུས་དང་ཚོད་རིག་པར་
བསྟན་པར་བྱ་བ་ཡིན་ཏེ། དེ་འདྲ་བ་མང་པོ་བྱུང་ཞིང་བསྟེན་ན་གྲུབ་ཐོབ་ཕོ་མོ་
མང་པོ་ཌཱ་མ་རུ་ཁྲོལ་ལེ་ཆགས་ཐོགས་མེད་པར་གངས་རིའི་ཁྲོད་དུ་རྒྱུ་བར་བྱེད་
ཅིང་མཁའ་སྤྱོད་དུ་ཐོགས་པ་མེད་པར་འགྲོ་བ་སྲིད་ནའང་། གང་གི་ཉེས་པ་ཅན་
དེ་ལྟ་བུ་དག་ལ་བསྟན་ན། དེ་དག་གིས་བཟའ་རྒྱུ་ནི་ཟོས། ལས་རྒྱུ་ནི་བཞག །
དབང་ བསྐུར་ བའི་ བླ་མ་མཚན་ཉིད་ དང་ ལྡན་ པ་ རྣམས་ བསླུས་ཤིང༌། མཆེད་
གྲོགས་རྡོ་རྗེ་སྤུན་རྣམས་ལ་མ་དག་པའི་སྣང་བས་ཕན་ཚུན་དུ་གཅིག་སེམས་
གཅིག་གིས་མི་འཛིན་པར་ཆགས་སྡང་གི་རྒྱུ་རྒྱས་ཤིང་། ཕྲག་དོག་གི་རླུང་ལངས་
ནས་འཐབ་ཅིང་རྩོད། དེ་ཡང་དབང་གིས་དམ་ཚིག་ཉམས་པ་དང༌། འགའ་ཞིག་
གསང་སྔགས་པར་ཁས་བླངས་ནས་དམུ་རྒོད་མ་རུངས་པའི་དཔོན་སློབ་མང་པོ་
ཚོགས་ནས་གསང་སྔགས་ཀྱི་ཚོགས་འཁོར་ལ་སྙད་བཏགས་ནས་ཉན་ཐོས་རྣམས་
ཀྱིས་ཀྱང་བསྟེན་པར་བྱ་བ་ལྟ་ཅི་སྨོས། རང་ལ་གཤེ་བའི་ལན་དུ་སེམས་ཅན་ལ་
མི་གཤེ་ཞིང་། བྱང་ཆུབ་སེམས་དཔའ་རྣམས་ཀྱིས་སེམས་ཅན་ཐམས་ཅད་ཕ་མར་
ངོ་ཤེས་པས་ཕར་ལ་གནོད་པའི་ལན་དག་ག་ནའང་བྱེད། རང་དོན་ཡལ་བར་དོར་
ནས་གཞན་དོན་གཙོ་བོར་བྱེད་ན། གསང་སྔགས་པ་ལ་སེམས་ཅན་ལྷ་དང་ལྷ་མོ་
ཡིན་པ་ལ། དེ་དག་ལ་གནོད་པ་བྱ་བའམ། གསད་པར་བྱ་བ་རུང་ངམ། ཇོ་བོ་
ཆེན་པོ་ཡེ་མི་རུང་སྟེ། མ་དག་པ་འགའ་ཞིག་ཐེག་པ་ཆེན་པོ་གསང་སྔགས་ཀྱི་
ཚོགས་འཁོར་དུ་མིང་བཏགས་ནས་སྲོག་ཆགས་མང་པོ་བསད་དེ། ཤ་ཁྲག་ལ་
སྤྱང་ཀི་ལྟར་བག་མེད་པར་ ལོངས་སྤྱོད། ཆང་བག་མེད་ པར་ འཐུངས་ནས་ཚེ་
- 26 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
གཅིག་ལུས་གཅིག་གི་སངས་རྒྱས་རྣམས་གཡས་འགྱེལ་གཡོན་འགྱེལ་ལ་སོང་།
སྐྱགས་ པ་འདོམས་ལ་གཞལ་ནས་ ཁྱིས་ ཁ་ ལ་བལྡག །གཏི་མུག་ཤས་ཆེ་བའི་
དབང་གིས་གཉིད་ཀྱིས་དབང་པོ་ཉམས་པར་བྱས། ཞེ་སྡང་ཤས་ཆེ་བ་རྣམས་ནི་
འཐབ་ཅིང་རྩོད་ལ་དམེ་འཁྲུག་ལ་སྐྱོར་རོ། །ཕྱི་རྫས་ཡོ་བྱད་ལ་ཆགས་པ་རྣམས་
ནི་གཞན་གྱི་ནོར་ལ་རྐུ་བ་དང་། འཕྲོག་པ་དང༌། སློང་བ་ལ་སོགས་པས་རྒྱུད་མ་
རུངས་པར་བྱེད། ནང་སེམས་ཅན་ལ་ཆགས་པ་རྣམས་ནི་བུད་མེད་ཀྱི་ཕྱིར་ཞུགས་
ཏེ་འདོད་ཆགས་ལ་སོགས་པ་རྣམས་ཀྱིས་རྒྱུད་མ་རུངས་པར་བྱེད་དོ། །རྒྱུ་མཚན་
དེ་ལྟ་བས་ན་བདག་གི་བཀའ་བརྒྱུད་འདི་ལ་སྐྱེ་བོ་གང་གིས་ཞུགས་ཀྱང་འཚེངས་
པ། ལམ་ བདེ་ ཞིང་ འཇུག་ པ་ བདེ་ བ། ཁེ་ ཆེ་ ཞིང་ ཉེན་ མེད་ པ། བདུད་ དང་ མུ་
སྟེགས་ཀྱི་བར་ཆད་ཀྱིས་མི་ཚུགས་པའི་ཆོས་ཤིག་ཁོ་ན་གལ་ཆེ་བས། བཀའ་སྡེ་
སྣོད་གསུམ། བརྗོད་བྱ་བསླབ་པ་རིན་པོ་ཆེ་རྣམ་པ་གསུམ་གསང་སྔགས་ཀྱི་རྒྱུད་
སྡེ་མ་ལུས་པ་ཧྲིལ་ཏེ་དྲིལ་ནས་གསང་སྔགས་ཀྱི་མངོན་ཆུང་བར་བྱས་ཏེ། བསླབ་
པ་རིན་པོ་ཆེ་གསུམ་ཉམས་སུ་བླངས་པས་གསང་སྔགས་མ་ལུས་པའང་ཉམས་སུ་
བླངས་པར་འགྱུར་བའི་བཀའ་གདམས་སུ་ཉམས་སུ་ལེན་པའི་ཆོས་ཤིག་ཐུགས་
ལ་འདོགས་པར་ཞུ་ཞེས་ཞུས་པ་འདི་ལྟ་སྟེ། གསང་སྔགས་དམ་ཚིག་འབུམ་ཕྲག་
དག །མ་རུངས་སྐྱེ་བོས་སྲུང་ བར་ དཀའ། །གསང་ སྔགས་ དམ་ ཚིག་ ཕན་ ཡོན་
ཆེ། །བསོད་ནམས་ཆུང་ངུས་ཐུབ་པར་དཀའ། །སྣོད་དང་བཅུད་ནི་འཚམ་ བྱས་
ན། །མ་བོ་མ་བྲི་དུས་སུ་ན། །ཇི་ ལྟར་ རྒྱལ་བ་མཁས་གྱུར་ཀྱང་། །སེམས་ཅན་
མཐུན་འཇུག་ཤེས་པ་གཅེས། །དེང་སང་སྙིགས་མ་ལྔ་བདོའི་དུས། །བླ་མ་ལས་
ཀྱང་ འགོང་ པོ་དྲིན། །དམ་ཚིག་ ལས་ ཀྱང་ལོངས་སྤྱོད་དྲིན། །འཕྲལ་ གྱིས་ནམ་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕུགས་ཅི་དགར་བསྐྱུར། །དེང་སང་སེམས་ཅན་མགོ་སྟོང་དུས། །སྡོམ་པ་བསྐྱར་
ནས་ ནོར་ ཟས་ སྡད། །ཡོངས་འཛིན་དོར་ནས་ འཆལ་ པ་ཚོལ། །དམ་ པའི་ ཆོས་
ལས་ཕྱེ་གཏོར་དྲིན། །དེང་སང་ལྟོ་ཕྱིར་རླུང་ཁྱེར་དུས། །བཟའ་བཏུང་རེ་ལ་ཆོས་
འབྲེལ་འདོགས། །དེ་མཐར་མ་ཕྱིན་ཕྱར་ཁ་གཏོང་། །ཕྱིས་ ཀྱང་གཉིས་ཀ་ཕུང་
བར་ འགྱུར། །དེ་ཕྱིར་མགོན་པོ་ཨ་ཏི་ཤ །སྣོད་མིན་མ་དག་སེམས་ཅན་ལ། །
གསང་སྔགས་ཐེག་པ་བསྟན་གྱུར་ན། །དམ་ཚིག་མི་ཐུབ་དམྱལ་བར་འགྲོ །དེས་
ན་གསང་སྔགས་གསང་བ་གཅེས། །སྣོད་དང་ལྡན་པའི་སྐལ་ལྡན་ལ། །བརྟགས་
ནས་གསང་སྔགས་གསང་སྟེ་བསྟན། །དེ་ཡིས་མཆོག་གི་དངོས་གྲུབ་ཐོབ། །དེ་
ནས་འགྲོ་བའི་དཔལ་དུ་ཤར། །གསང་སྔགས་ཐེག་པ་ཁས་བླངས་ནས། །བ་ལང་
མཆོད་སྦྱིན་ཇི་བཞིན་དུ། །སྲོག་ཆགས་བསད་ནས་ཤ་ཁྲག་ཟ། །ཆང་གིས་མྱོས་
ནས་དུག་ལྔ་གཡོ། །ཉན་ཐོས་རྣམས་སུའང་མི་རུང་ན། །རང་སངས་རྒྱས་སུ་གང་
ཞིག་འགྱུར། །དྲིན་ཅན་ཕ་མ་བསད་གྱུར་ན། །བྱང་ཆུབ་སེམས་དཔའ་ ཇི་ལྟར་
འགྱུར། །ལྷ་དང་ལྷ་མོ་བསད་གྱུར་ན། །རྡོ་རྗེ་འཛིན་པར་ཇི་ལྟར་འགྱུར། །བསད་
ནས་གནས་མཆོག་མི་སྤོར་བའི། །མཐུ་ཆེན་དེས་ནི་གཉིས་ཀ་བསླུ། །ཉན་ཐོས་
ཆགས་པ་མེད་པར་ཟ། །བྱང་སེམས་གཞན་གྱི་དོན་དུ་ཟ། །བསད་ནས་ཤ་ཁྲག་ཟ་
བྱེད་ཅིང་། །ཆང་འཐུང་སྨྱོན་པ་དགེ་ཐེབས་མེད། །འདོད་ཡོན་བག་མེད་སྤྱོད་པ་
རྣམས། །བདུད་ཀྱི་བུ་ཡིས་བསླུས་གྱུར་ནས། །ཕཊ་ཕཊ་འཇིགས་པའི་གནས་སུ་
བལྟ། །འགྲོ་བའི་བླ་མ་སྙིང་རྗེ་ཅན། །སྒྲོ་བཏགས་མང་བའི་ཁ་ན་མེད། །སེམས་
ཅན་རྣམས་ལ་ཐུགས་རྗེས་གཟིགས། །སྐུར་འདེབས་མང་བའི་ཁ་ན་མེད། །མི་
ལུས་ཡར་ལ་འདྲེན་པའི་དུས། ཁྱེད་ཀྱིས་ཉེས་དམིགས་མ་གསུངས་པར། །ཕན་
- 28 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཡོན་བཤད་པ་འབའ་ཞིག་གིས། །གང་དགར་གསང་སྔགས་བསྟན་གྱུར་ན། །ད་
གཟོད་མི་རབས་བཅའ་བཅུ་ནས། །ཇོ་བོ་ཡབ་སྲས་བཀའ་དྲིན་གྱིས། །ཤ་ཆང་
སྒོག་པའི་དངོས་གྲུབ་འཐོབ། །ཐམས་ཅད་ཅི་དགར་ལོངས་སྤྱོད་ཀྱི། །བཙུན་པོ་
ཉན་ ཐོས་ སྒོམ་ ཆུང་ ཡིན། །མཁས་ བཟང་ ལོ་ འདོད་ མཆོད་ པ་ ཡི། །དམ་ ཆོས་
གཅེས་པ་གསང་སྔགས་ཡིན། །འོ་སྐོལ་ཇོ་བོའི་བཀའ་བརྒྱུད་ཡིན། །ཆོས་གཞན་
ཅི་དགར་གྱིས་ཟེར་ཞིང་། །གཉེན་པོ་མེད་པ་མང་པོ་འདུས། །གཞན་ཡང་སྔར་
བཤད་སྐྱོན་མཚང་ན། །རུང་ས་མེད་དོ་ཨ་ཏི་ཤ །དེ་ཕྱིར་ལས་འབྲས་རྣམ་དཔྱོད་
ལ། །གསང་སྔགས་རྒྱུད་སྡེ་ཐམས་ཅད་ཀྱང་། །ཕྱི་ཚུལ་སྤྱོད་པ་མ་བྱེད་པར། །སྡེ་
སྣོད་ གསུམ་ དུ་བསྡོམས་ བྱས་ནས། །བསླབ་ པ་ གསུམ་ དུ་ ཉམས་ ལེན་ པར། །
གདམས་ ངག་ འདྲིལ་ བ་ བསྟན་ དུ་ གསོལ། །ཇོ་ བོའི་ ཞལ་ ནས་ འདི་ སྐད་
གསུངས། །དེ་ཕྱིར་འདམ་པའི་དུས་ལ་བབ། །ཆོས་ཀྱི་སྐྱོན་ཡོན་དེ་ལྟར་ལགས། །
སེམས་ཅན་སྐྱོན་ཡང་དེ་ལྟར་ལགས། །
འོན་ཀྱང་ཐེག་པ་ཆེན་པོ་གསང་སྔགས་ཀྱི་རྟེན་བསམ་གྱིས་མི་ཁྱབ་པའི་
རྣམ་པར་ཐར་པ་ཡིན་ཡང་སྡེ་སྣོད་གསུམ་པོ་དེ་དག་ཏུ་བསྡུར་རུང་ངམ། དེ་ཡང་
འདི་སྐད་དུ། ཆོས་ཀྱི་སྐྱོན་ཡོན་བསམ་མི་ཁྱབ། གདུལ་བྱའི་སྐྱོན་ཡང་བསམ་མི་
ཁྱབ། །དེང་སང་ཆོས་ལ་འདམ་པའི་དུས། །བརྟག་དཔྱད་ཕུགས་སུ་གཏོང་བའི་
དུས། །གསང་སྔགས་རྣམ་ཐར་ཕུན་ཚོགས་ཀྱང། །སྡེ་སྣོད་གསུམ་དུ་བསྡུར་རུང་
ངམ། །ཞེས་གསུངས། ཡོངས་ ཀྱི་དགེ་བའི་བཤེས་གཉེན་པའི་ཞལ་ནས་བླ་མ་
དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ་སེམས་ཅན་ལ་སྙིང་བརྩེ་བའི་དབང་གིས་སངས་རྒྱས་ཀྱི་བསྟན་པ་ཐོག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མཐའ་བར་གསུམ་དུ་དགེ་བའི་ཆོས་ཤིག་བླ་མ་ལ་ཞུས་པ་ན། བླ་མའི་ཞལ་ནས་
འདམ་པའི་དུས་ལ་བབ་གསུངས་པས། ཁྱེད་ཡེ་ཤེས་ཀྱི་སྤྱན་ལྡན་རྣམས་ཀྱིས་
བྱིན་གྱིས་རློབས་དང་ང་ལ་ནི་རང་འདོད་གཅིག་ཀྱང་མེད་ཅིང་། སེམས་ཅན་གྱི་
དོན་འབའ་ཞིག་ལ་བསམས་ཏེ། དེ་ཡང་སེམས་ཅན་རྣམས་ཀྱི་སྣང་ཚུལ་མཐོང་བ་
ན་དེ་དག་གི་དོན་དུ་འགྱུར་བ་ནི་སྡེ་སྣོད་གསུམ། བརྗོད་བྱ་བསླབ་པ་གསུམ་དང་
བཅས་པར་གསང་ སྔགས་མཐའ་དག་ཀྱང་འདུས་པར་གོ་ སྟེ། དེས་ན་ཕྱི་ཚུལ་
ཁྲིམས་ཀྱི་སྤྱོད་པ་མ་བསྡམས་ན་ཕྱི་རབས་ཀྱི་གདུལ་བྱ་རྣམས་འཚལ་གྱིས་དོགས་
ནས། ད་ནི་དཀོན་མཆོག་གསུམ་གྱི་སྐྱབས་འོག་ནས་ལེགས་རུང་ཉེས་རུང་སྡེ་
སྣོད་གསུམ་བརྗོད་བྱ་དང་བཅས་པ་ལ་འདམ་པར་འཚལ་ཏེ། འདི་འདམ་འགོ་
ཉེས་ན་ཁྱེད་རང་ཐེག་པ་ཆེན་པོ་གསང་སྔགས་ལྷ་ཚོགས་འཁོར་དང་བཅས་པ་
ཐམས་ཅད་ཀྱིས་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་
ལས་བསམ་གྱིས་མི་ཁྱབ་པའི་སྒོ་ནས་ལེགས་ཉེས་ཀྱི་ཤན་འབྱེད་པའི་དུས་ལ་
བབ་བོ། །དེ་ལྟ་བས་ན་ད་ཕྱིན་ཆད་ཆོས་ནི་བཀའ་སྡེ་སྣོད་རིན་པོ་ཆེ་གསུམ་མོ། །
དེའི་བརྗོད་བྱ་ནི་བསླབ་པ་རིན་པོ་ཆེ་གསུམ་མོ། །དེའི་དོན་ལེགས་པར་འདྲིལ་
བའི་དོན་ནི་སྐྱེས་བུ་གསུམ་མོ། །དེ་ཉམས་སུ་ལེན་པའི་གང་ཟག་ནི་ཁོ་བོ་དང་ཁོ་
བོའི་རྗེས་སུ་སྙིང་ཐག་པ་ནས་སློབ་པ་རྣམས་སོ། །མགོན་པོ་ཨ་ཏི་ཤ །ཆོས་དེ་
དག་ཏུ་མ་འདུས་པའི་གསང་སྔགས་ནི་ཡོད་དུ་མི་རུང་སྟེ། གལ་ཏེ་ཡོད་ན་ཚུལ་
ཁྲིམས་མི་བསྲུང་བ་ཞིག་གམ། ཚུལ་ཁྲིམས་ཀྱི་འགལ་རྐྱེན་དང་། གེགས་དང་།
སྤང་བྱར་གྱུར་པ་ཐམས་ཅད་མི་སྤང་བ་ཞིག་གམ། དེ་ལྟར་ཡིན་ན་ནི། གསང་
སྔགས་སུ་མི་རུང་། གསུང་བ་པོས་སངས་རྒྱས་སུ་མི་རུང་། ཡོན་ཏན་ཐམས་ཅད་
- 30 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཀྱི་གཞི་མ་མེད་པའི་ཆོས་དེ་ལམ་དུ་མི་འགྲོ །དེ་ཉམས་སུ་ལེན་པ་རྣམས་ངལ་
ཞིང་དུབ་པ་འབའ་ཞིག་ཏུ་ཟད་ན། དེ་ལྟ་བུ་ཆོས་ནི་མ་ཡིན་ཏེ། སྡེ་སྣོད་གསུམ་དུ་
མི་འདུ་མི་སྡུད། མ་འདུས་པས་སྡེ་སྣོད་གསུམ་ཁྱད་པར་དུ་འཕགས་ཤིང་། བདག་
གིས་བཀའ་འདམ་ལུགས་ཀྱང་ལེགས་པ་ཉིད་དོ། །འོན་ཏེ་ཚུལ་ཁྲིམས་བསྲུངས།
དེའི་སྤང་བྱ་སྤང་བ་ཞིག་ཡིན་ན་འདུལ་བའི་སྡེ་སྣོད་དུ་འདུ། གསང་སྔགས་སུ་
རུང་། སྟོན་པའི་བཀའ་ཡིན། ཡོན་ཏན་ཀུན་གྱི་གཞི་རྟེན་ཚང་། ཆོས་དེ་ལམ་དུ་
འགྲོ །དེ་ ཉམས་ སུ་ ལེན་ པའི་ གང་ ཟག་རྣམས་ ཀྱང་ དོན་ དང་ བཅས། ཁོ་བོས་
བཀའ་ འདམ་ལུགས་རྣམས་ཀྱང་མ་ནོར་བས་ལེགས་ པ་ཡིན་ནོ། །ཇོ་བོ་ཡང་
གསང་སྔགས་ཀྱི་ཆོས་དེ་ལྷག་པའི་བསམ་པ་རྣམ་པར་དག་པ་ཞིག་ཡིན་ནམ་མ་
ཡིན། གལ་ཏེ་མ་ཡིན་ན་དེ་གསང་སྔགས་སུ་མི་རུང་བ་སོགས་གོང་དང་མཚུངས།
འོན་ཏེ་ལྷག་པའི་བསམ་པ་རྣམ་པར་དག་པ་ཞིག་ཡིན་ན་སེམས་ཅན་མ་བསྒྲལ་བ་
རྣམས་ནི་བསྒྲལ། མ་ གྲོལ་བ་རྣམས་ནི་དགྲོལ། དབུགས་མ་ཕྱིན་པ་རྣམས་ནི་
དབུགས་འབྱིན། ཡོངས་སུ་མྱ་ངན་ལས་མ་འདས་པ་རྣམས་ནི་ཡོངས་སུ་མྱ་ངན་
ལས་བཟླས་པའི་ས་ལ་འགོད་དེ། འཁོར་བའི་ནགས་ཁྲོད་དུ་སྐྱོ་བ་སྤངས་ནས་ཕ་
རོལ་ཏུ་ཕྱིན་པ་དྲུག་གི་གོ་ཆ་གྱོན་ཏེ། རང་དོན་སྤངས་ནས་གཞན་དོན་གཙོ་བོར་
བྱེད་ན་དེ་ལྟ་བུ་སྟོན་པའི་བརྗོད་བྱེད་དེ་ལ་མདོ་སྡེའི་སྡེ་སྣོད་ཟེར་བ་ཡིན། གསང་
སྔགས་ཀྱང་དེར་འདུ་བར་གདའ་བས་གསང་སྔགས་སུ་རུང་བར་གདའ་ན་བདག་
གིས་བཀའ་འདམ་ལུགས་ལེགས་པ་ཉིད་དོ། །ཇོ་བོ་ཡང་གསང་སྔགས་དེ་ལྷག་པ་
ཤེས་རབ་ཀྱི་བསླབ་པ་ཕུན་སུམ་ཚོགས་པ་ཞིག་ཡིན་ནམ་མིན། གལ་ཏེ་དེ་ལྟ་
མིན་ ཞིང་ སྤང་ བྱ་ མི་ སྤོང་ ན་ དེ་ གསང་ སྔགས་ སུ་མི་རུང་ བ་ སོགས་ གོང་ དང་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མཚུངས། འོན་ཏེ་ལྷག་པ་ཤེས་རབ་ཀྱི་བསླབ་པ་སྟོན་ཅིང་དེའི་སྤང་བྱ་མཐའ་དག་
སྤོང་བ་ཞིག་ཡིན་ན་དེ་མངོན་པའི་སྡེ་སྣོད་དུ་འདུ། སངས་རྒྱས་ཀྱི་བཀའ་ཡིན།
གསང་སྔགས་སུ་རུང་། ཆོས་དེ་ལམ་ཏུ་འགྲོ །དེ་ཉམས་སུ་བླངས་པས་དོན་དང་
བཅས། ཁོ་བོས་བཀའ་ འདམ་ ལུགས་ལེགས་པ་ཡིན་ཏེ། བསླབ་པ་རིན་པོ་ཆེ་
གསུམ་པོ་དེ་དག་ཏུ་གསང་སྔགས་ཀྱི་རྒྱུད་སྡེ་དག་ཀྱང་འདུས་པའི་ཕྱིར་རོ། །ཡང་
གལ་ཏེ་དེ་དག་བདེན་མོད་ཀྱིས། དེ་ལས་གཞན་པའི་ཁྱད་ཆོས་ཕུན་སུམ་ཚོགས་
པ་དག་མ་འདུས་སོ་ཞེ་ན། གང་ཞིག་ཡོད། ཡིག་འབྲུ་ལ་བརྟེན་ནས་ལྷ་གང་ཞིག་
ཏུ་བསྐྱེད་པ་དང༌། གནས་ལུགས་རྫོགས་པའི་རིམ་པ་ལ་སྐྱེལ་བ་དང་། དེ་དག་གི་
ཐོག་མར་དབང་བཞི་རྫོགས་པར་བསྐུར་བ་སྟེ། མེད་ཁ་མེད་ཀྱི་ཆོས་དེ་ལྟ་བུ་ཡོད་
དོ་སྙམ་ན། འོ་ན་རང་གི་ས་བོན་དང་ཡིག་འབྲུ་ལ་བརྟེན་ནས་སྒོམ་དགོས་པ་དེ་ཅི་
ཡིན། ཚོགས་རྫོགས་ཤིང་སྒྲིབ་པ་སྦྱོང་བའི་ཆེད་དུ་ཡིན་ནམ། གནས་ལུགས་ཀྱི་
རང་བཞིན་མཐོང་བའི་ཕྱིར་ཡིན་ནམ། འོན་ཏེ་དེ་གཉིས་ཀ་མིན་ནམ། དེ་གཉིས་
ཀ་ཡིན། དང་པོ་ལྟར་ན་ཚུལ་ཁྲིམས་དང་སེམས་ཀྱི་བསླབ་པར་ཡང་འདུས་ལ།
གཉིས་པ་ལྟར་ན་ཤེས་རབ་ཀྱི་བསླབ་པར་ཡང་འདུས་ཏེ། གསུམ་པས་ནི་ལམ་དུ་
མི་འགྲོ་བས་ནམ་ཡང་བླང་བྱ་མ་ ཡིན་ནོ། །བཞི་པ་གཉིས་ཀ་ཡིན་ན་སྡེ་སྣོད་
གསུམ་དུ་སྣང་བས་གསང་སྔགས་ལོགས་སུ་བསྟན་པར་མི་བྱའོ། །
གཉིས་པ་རྫོགས་པའི་རིམ་པའི་རགས་རིམ་དེ་ཟག་བཅས་ཀྱི་ཤེས་རབ་
གཏན་ལ་འབེབས་པ་ཞིག་ཡིན་ནམ། ཟག་མེད་ཀྱི་ཤེས་རབ་གཏན་ལ་འབེབས་
པ་ཞིག་ཡིན། དང་པོ་ལྟར་ན་ནི་མངོན་པ་སྡེ་བདུན་སོགས་སུ་འདུ་ཞིང་། གཉིས་
པ་ལྟར་ན་ནི་དབུ་མའི་ཤེས་བྱའི་གནས་ལུགས་དྲི་མ་མེད་པར་འདུས་པའི་ཕྱིར་
- 32 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
ཤེས་རབ་ཀྱི་བསླབ་པར་མ་འདུས་པ་མེད་དོ། །གཞན་ཡང་ཇོ་བོ། བསྐྱེད་པའི་
རིམ་པ་ནི་བརྟན་པ་ཡིན་ལ། གཟུགས་སུ་བསྐྱེད་ནས་ སྟོང་ པར་ རྫོགས་ པ་ནི་
འབད་པའི་དོན་མ་ཡིན་ནོ། །དོན་ལ་གནས་པ་ནི་བསྐྱེད་རིམ་ནི་འདི་ལྟ་སྟེ། སྣོད་
དུ་རུང་བའི་སྐྱེ་བོ་ཐ་མལ་པ་དག་མཁན་སློབ་དགེ་འདུན་ཁྱད་པར་ཅན་ལས་སྡོམ་
པ་མནོས་ནས། དང་ པོར་ དགེ་བསྙེན་དུ་བསྐྱེད། དེ་ནས་དགེ་ཚུལ་དང་། དགེ་
སློང་དུ་རིམ་གྱིས་བསྐྱེད། དེ་ནས་བླ་མ་བཟང་པོས་སྨོན་འཇུག་གི་སྡོམ་པ་བྱིན་
ནས་ བྱང༌ ཆུབ་ཏུ་སེམས་བསྐྱེད། མཐར་ འབྲས་ བུ་ཆོས་ ཀྱི་ སྐུ་ ཉག་ གཅིག་ཏུ་
ལེགས་པར་རྫོགས་པ་ནི་བསྐྱེད་རྫོགས་ཀྱི་རིམ་པ་ཕུན་སུམ་ཚོགས་པའོ། །འདི་ནི་
སྒྲོ་མ་བཏགས་པའོ། །སྐུར་བ་མ་བཏབ་པའོ། །འདི་ནི་ས་ལམ་མི་འཕྱུགས་ངེས་
པར་འབྲས་བུ་ཐོབ་པར་འགྱུར་རོ། །བསྐྱེད་རྫོགས་དེ་དག་དང་ལྡན་པའི་ཧཱུྃ་ལས་
ཁྲོ་བོ་བསྐྱེད་པ་སོགས་ལྷའི་བསྐྱེད་རྫོགས་བསམ་གྱིས་མི་ཁྱབ་པ་ངོ་མཚར་བའི་
གནས་སུ་ཡོད་མོད། དེ་དག་ནི་གསང་ཞིང་སྦའོ། །དེ་དག་ཀྱང་ཚུལ་ཁྲིམས་ཀྱི་ཆ་
ནས་འདུལ་བའི་སྡེ་སྣོད་དུ་འདུ་ཞིང་སེམས་དང་ཤེས་རབ་ཀྱི་ཆ་ནས་སྡེ་སྣོད་
གཞན་གཉིས་ སུའང་ འདུའོ། །དེའི་དོན་ནི་འདི་ལྟ་ སྟེ། སྡེ་སྣོད་མ་འདུས་ཆོས་
གཞན་མེད། །བསླབ་གསུམ་ འབའ་ཞིག་ བླང་ བྱ་ཡིན། །ཐབས་དང་ཤེས་ རབ་
ལས་གཞན་པའི། །གསང་སྔགས་གང་ཡང་ཡོད་མ་ཡིན། །ཐབས་ནི་སྦྱིན་སོགས་
ཕྱིན་ལྔ་དང་། །ཤེས་རབ་ཕར་ཕྱིན་དྲུག་པ་ཡིན། །འདི་ལས་གཞན་ན་ལམ་མི་
རུང༌། །བདེ་བར་ གཤེགས་ པའི་བཀའ་ལུང་ལས། །དུས་གསུམ་བདེ་གཤེགས་
ཐམས་ཅད་ཀྱི། །ཡུམ་ནི་ཤེས་རབ་ཕ་རོལ་ཕྱིན། ཁོ་ནར་གསུངས་པ་ཀུན་གྱིས་
བསྔགས། །ལམ་ གཞན་ དྲང་ བའི་ ལམ་ ཉིད་ དེ། །དེ་ ཕྱིར་ ཧཱུཾ་ ལས་ ཁྲོ་ བོ་
- ༣༢ -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སོགས། །རྣམ་རྟོག་ལམ་དུ་འཛུད་ པའི་ ཐབས། །གཟུགས་ ལ་ སྟོང་ པར་ གཞིག་
པས་འཁྲུལ། །རྫོགས་རིམ་ཤེས་རབ་ཕ་རོལ་ཕྱིན། །རྟོག་པ་ཡེ་ཤེས་ཆོས་ཀྱི་སྐུ། །
གཟུགས་སྐུ་གཉིས་ཀྱང་དེ་ལས་འབྱུང་། །འཕྲིན་ལས་དུ་མས་འགྲོ་བ་འདྲེན། །དེ་
ཕྱིར་སྡེ་སྣོད་བརྗོད་བྱར་བྱས། །ཐུབ་པ་ནས་བརྒྱུད་ཁྱེད་ཀྱི་བར། །ལེགས་པར་
སྨིན་པའི་གཞུང་ལུགས་ཡིན། །ཆོས་འདི་བདག་གིས་འདམ་པར་བྱ། །ཆོས་འདི་
བདག་གིས་ཉམས་སུ་བླང༌། །མ་ནོར་གཡང་ས་མེད་པའི་ཆོས། །བདག་གི་རྒྱུད་
ལ་རྫོགས་པར་ཤོག །འདིར་མ་འདུས་པའི་དབང་བཞི་མེད། །ཚིག་མི་མཐུན་པའི་
ཟབ་དོན་རྣམས། །པྲ་ཏ་ཀ་ར་ལ་བརྟེན་ནས། །མི་མངོན་དབྱིངས་སུ་ཞུ་བ་ན། །
གསང་སྔགས་ཟབ་མོའི་གཟུངས་ཀྱིས་གཟིར། །སྦས་པའི་བརྟུལ་ཞུགས་དྲག་པོས་
བསྡམ། །ལུས་ནི་ལྷ་ཡི་ངང་དུ་བཞག །ངག་ནི་བཟླས་པའི་ངང་དུ་སྒྲོག །ཡི་དམ་
ལྷ་ཡི་སྣང་བ་གསལ། །སེམས་ཉིད་འོད་གསལ་ཆེན་པོར་བཞུག །ཐམས་ཅད་བླ་
མའི་དྲིན་དུ་ཁུར། །བཀའ་ནི་སངས་རྒྱས་བཀའ་ཡིན་ཏེ། །ལེགས་པར་འདམ་པ་
འབྲོམ་རྗེ་རྒྱལ། །དེ་ཕྱིར་སངས་རྒྱས་བཀའ་ལུང་རྣམས། །གདམས་ངག་ཆེན་པོར་
ཉམས་ སུ་ བླངས། །རྟོག་གེའི་ བདུད་ རིགས་ རང་བཟོ་རྣམས། །གོལ་ས་ཐམས་
ཅད་ཆོད་པར་འཚལ། །ཞེས་ཞུས་པས། ཇོ་བོའི་ཞལ་ནས། ཉེ་བའི་སློབ་མ། དེ་
དེ་བཞིན་ཏེ། ཁྱོད་ཀྱིས་སངས་རྒྱས་ཀྱི་བཀའ་ཐམས་ཅད་ལེགས་པར་གདམས་
ངག་ཏུ་དྲིལ་ནས་འདམ། མདོར་ན་ཆོས་ཀྱི་ཕུང་པོ་བརྒྱད་ཁྲི་དང་བཞི་སྟོང་ཐམས་
ཅད་མ་ལུས་པ་གང་ཟག་གཅིག་གིས་ཉམས་སུ་བླང་བདེ་བར་གདམས་པ་ནི་ངོ་
མཚར་ཤིན་ཏུ་ཆེའོ། ཁྱོད་ནི་ཁོ་བོ་དང་མཐུན་ནོ། ཁོ་བོའི་རིགས་སུ་སྐྱེས་པ། ཁོ་
བོའི་ཆོས་ཀྱི་བརྒྱུད་པ་འཛིན་པ། ཁོ་བོའི་བསམ་པ་ཁོང་དུ་ཆུད་པའོ། །ད་དུང་ཚེ་
- 34 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
རབས་ཐམས་ཅད་དུ་འགྲོགས་ཤིང་མི་འབྲལ་བར་སྨོན་ནོ། །ཉི་མ་བྱང་ཕྱོགས་ཕ་
གི་ན་རྭ་ལས་གྲུབ་པའི་རང་བཞིན་གྱི་གནས་ཡོད་དེ། དེར་དུས་གསུམ་གྱི་སངས་
རྒྱས་དགྱེས་པའི་གཙུག་ལག་ཁང་ཞིག་བཞེངས། བླ་ཤིང་གསེར་མ་དང་གཡུ་མ་
ཡོད་པའི་སྟེང་དུ་གདུགས་སྐྱོན། འོག་ཏུ་ཀླུའི་རྒྱལ་པོའི་ཕོ་བྲང་ཡོད་པས་དེ་དམ་
ལ་ཐོགས་ལ་མཛེའི་ཁ་ཆིངས། ཀླུ་དབང་དུ་བསྡུས་ལ་རྩི་ཤིང་ནགས་ཚལ་རྒྱས་
པར་གྱིས། དབྱར་དགུན་སྟོན་དཔྱིད་ ཁོར་ཡུག་ཏུ་མེ་ཏོག་དང་བདུག་སྤོས་དང་
མར་མེ་དང་ཞལ་ཟས་ལ་སོགས་པའི་མཆོད་རྫས་དཔག་ཏུ་མེད་པ་རྒྱུན་མི་ཆད་
པར་གྱིས། ཆུ་མིག་བརྒྱ་རྩ་བརྒྱད་ཡོད་པ་དབེན་པར་གྱིས། ཀླུ་ཐམས་ཅད་ཀྱང་
བྱམས་ པ་ དང་ སྙིང་ རྗེས་ སྐྱོངས། འདི་མཛེས་ པ་ སྒྲུབ་ པའི་ བསྟན་བཅོས་ ཡིན།
བཀྲ་ཤིས་པའི་སྐྱེ་བོ་དབང་དུ་འདུས་པར་འགྱུར་རོ། །མི་གྲལ་ནས་བུད་པ་རི་
དྭགས་རྨས་མ་དང་འདྲའོ། །ཅི་ལའང་ཞེན་ཅིང་ཆགས་པ་མེད་པས་བསོད་སྙོམས་
པ་ཆེན་ པོའོ། །ཉེ་ བའི་སློབ་མ། གཙུག་ ལག་ ཁང་ ཕུལ་ སྐྱེད། དཀོན་མཆོག་གི་
མཆོད་པ་ལ་དཔའ་མ་ཞུམ། ཁྱོད་ཀྱི་ཡོན་ཏན་གང་ཟག་གཅིག་གིས་མི་རྫོགས་
པས་སྤྲུལ་པའི་སྐུ་མཆེད་གསུམ་ལ་ཁྲིད་ནས། རྫོགས་པར་གྱིས། དགེ་འདུན་གྱི་
སྡེ་ཆེན་པོ་ཚུགས། བཞི་སྡེ་དང་སྒོམ་སྡེས་མཛེས་པར་གྱིས། བཤད་གྲྭ་དང་སྒོམ་
གྲྭ་འཕེལ་བར་མཛོད། དབུ་སྐྲ་ཕྱོགས་བཅུར་གཏོར་ལ་ཤུག་པའི་ནགས་ ཚུགས།
གཙུག་ལག་ཁང་གི་ཁྱམས་སུ་ལྷས་ཀ་བ་འཛུགས་སུ་ཆུག །ཆུ་མིག་རིང་མོར་ཀླུ་
ལ་ཆབ་གཏོར་བྱིན་ལ་བཤགས་སྦྱང་གྱིས། དོན་མེད་པའི་ས་ཕྱོགས་སུ་ཤུག་པའི་
ཡལ་ག་གཅིག་ཀྱང་མ་འགྱེལ་བར་མཛོད། གལ་ཏེ་དེ་ལྟར་མ་བརྟགས་པར་བྱས་
ན་ནི་སྐྱེ་བོ་མ་རུངས་པ་རྣམས་ལ་ནི་ཚེ་འདིར་ཀླུ་ནད་འཇུག །ཕྱི་མ་ལྷ་དང་མིས་
35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འདོར། ངའི་བཀའ་ལས་འདའ་བར་འགྱུར་བས་བག་ཡོད་ པར་གྱིས་ཤིག །ཉེ་
བའི་སློབ་མ། རྒྱ་བོད་དུ་ཁོ་བོ་གང་དུ་བསྡད་པ་དེ་དག་ནི་ངས་ལུས་ངག་ཡིད་
གསུམ་གྱིས་བྱིན་གྱིས་བརླབས་པའི་གནས་ཡིན་ནོ། །འདི་ནི་ངའི་ཡེ་ཤེས་ཞུགས་
པའི་ རྭ་ སྒྲེང་ ཡིན་ ནོ། །ཤེས་ པར་ མཛོད་ ཅིག་ ཤེས་ པར་ མཛོད་ཅིག །བཀའ་
གདམས་ཉམས་སུ་ལེན་པའི་སྐྱེས་བུ་ཁྱོད། །སྒྲུབ་ཐབས་སྟོང་དང་བརྒྱད་བརྒྱའི་
ནང་ནས་ སུ། །དེ་ དང་ མཚུངས་ པའི་ ལྷ་ ཅིག་ འདོམ་ ཞིག་ གསུངས། ། སྤྱི། དེའི་
དོན་འདི་སྐད་དུ། ཐུབ་པ་ནས་བཟུང་ང་ཡི་བར། །མ་ནོར་ལམ་རབ་འདམ་པ་
ལེགས། ཁྱོད་ནི་ང་དང་མཐུན་པ་སྟེ། །རིགས་སུ་སྐྱེས་ཤིང་གསང་བ་འཛིན། །ད་
དུང་ ཚེ་ རབས་ཐམས་ཅད་དུ། །ང་དང་ མི་འབྲལ་ བསྟེན་འདོད་ན། །རྒྱལ་བའི་
གསུང་ རབ་ མཛེས་ པར་ བཞེངས། །དབང་ སྡད་ མཛེས་ པའི་ བསྟན་ བཅོས་
སྒྲུབས། །སྐྱེ་བ་འདི་ཡི་འོག་རོལ་ཏུ། །བྱམས་པའི་དྲུང་དུ་མཇལ་བར་བྱ། །གང་
ཡང་ དགོན་ པའི་ ཐིག་ལེ་ དག །རྟག་ཏུ་མཆོད་ པས་ བརྒྱན་ གྱུར་ ནས། །དཀོན་
མཆོག་མཉེས་ཕྱིར་དགེ་བའི་དཔལ། །ང་དང་མི་འབྲས་འགྲོགས་སུ་འོང་། །གང་
ཞིག་ བླ་མ་མཉེས་པ་ནི། །བླ་མའི་བཀའ་བཞིན་སྒྲུབ་པ་ཡིན། ཁོ་བོས་མཛེས་
བསྒྲུབ་བྱས་ན་ཡང་། །ལེགས་པར་ཉན་པ་ཉིད་ཡིན་ནོ། །བཀྲ་ཤིས་ཆོས་ཀྱི་རྒྱལ་
སྲིད་ ལས། །བུ་ཁྱོད་མ་འཁྲུལ་ ལེགས་ པར་ འདམ། །ད་ནི་དེ་དང་མཚུངས་པའི་
ལྷ། །བཀའ་ གདམས་ ཁྱོད་ ཀྱི་ ལྷ་ རུ་ གདམས། །འབྲོམ་ གྱི་ ཞལ་ནས། བྱང་ གི་
གཙུག་ལག་ཁང་དེ་ཤིན་ཏུ་གཉན་ན་ཡང་བླ་མའི་གསུང་ལ་བཅག་ཐབས་མེད་
པས། ཐ་ན་འདི་ལ་མཛེ་བྱུང་ཡང་བླ་མ་དང་མཇལ་ཞིང་བོགས་སུ་ཐོན་ན་དེས་
ཆོག་པས་བཀའ་རྗེས་སུ་སྒྲུབ་ཅིང་གསུང་དང་དུ་བླང་བར་བྱའོ། །དེའི་དོན་ཡང་
36 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
འདི་ལྟ་སྟེ། རྭ་སྒྲེང་གཙུག་ལག་གཉན་ན་ཡང་། །བླ་མའི་གསུང་ལ་བཅག་ཐབས་
མེད། །ཚེ་འདི་ཇི་ལྟར་བརླག་ཀྱང་བླའི། ཁྱེད་དང་མཇལ་ན་དེ་ཡིས་ཆོག །ཅེས་
པ་དང་། གཞན་ཡང་སྤྱིར་ལྷ་ལ་བླ་མ་དཀོན་མཆོག་ལས་ལྷག་པ་མེད། དེའི་ནང་
ནས་སངས་རྒྱས། དེའི་ནང་ནས་སངས་རྒྱས་སྟོང་། ཁྱད་པར་དུ་ཡང་ཤཱཀྱ་ཐུབ་པ་
ལས་ལྷག་པ་མེད། ཐུབ་པ་ཆེན་པོར་སངས་རྒྱས་མ་འདུས་པ་མེད་པས་བཀའ་
གདམས་བདག་གི་ལྷ་གཅིག་བྱའོ། །ཇོ་བོ་ཐུགས་རྗེ་ཆེན་པོ་འདི་བྱང་ཆུབ་སེམས་
དཔའ་ཐམས་ཅད་དང༌། ཁྱད་པར་དུ་ཞི་བའི་ལྷ་ ཐམས་ཅད་དེར་འདུས། ཡང་
སྒོས་སུ་བོད་ཁ་བ་ཅན་པའི་སེམས་ཅན་མགོན་མེད་པ་རྣམས་ཀྱི་ལྷ་སྐལ་ཡིན་ཏེ།
མཚན་རང་ཇོ་བོ་ཐུགས་རྗེ་ཆེན་པོ་ཞེས་རྣ་བར་སྙན་ཅིང་བབས་ཆགས་པ་ཞིག་
གདའ་བས་བཀའ་གདམས་བདག་གི་ལྷ་སྐལ་གཅིག་བྱའོ། །བཅོམ་ལྡན་འདས་
ལྷ་མོ་སྒྲོལ་མ་འདིས་དུས་དང་གནས་སྐབས་ཐམས་ཅད་དུ་ཐུགས་ལ་བཏགས།
ཁྱད་པར་དུ་ལྷ་མོ་དང་དཔའ་བོ་མཁའ་འགྲོ་སོགས་ཞི་ཁྲོ་ཐམས་ཅད་འདིར་མ་
འདུས་པ་མེད་ཅིང་། བླ་མས་ཀྱང་ཡི་དམ་དུ་མཛད་པས་བཀའ་གདམས་བདག་གི་
ལྷ་གཅིག་བྱའོ། ཁྲོ་རྒྱལ་མི་གཡོ་བ་འདི་སངས་རྒྱས་ཀྱི་སྐུའི་ངོ་བོ་ཡིན་ཞིང་།
བདུད་འདུལ་བ་ལ་བསྔགས་པས་གཡོ་མི་གཡོ་གཉིས་ཀ་ཁོང་རང་ལ་རག་ལས་
པས། པེ་ དཀར་ དང༌ རྡོར་ ལེགས་ སོགས་ འཇིག་ རྟེན་ གྱི་ ཆོས་ སྐྱོང་ ལ་ སྣ་ མི་
བསྣམས་པར། ཡེ་ཤེས་ཀྱི་མགོན་པོ་དང་ཁྲོ་བོ་ཐམས་ཅད་འདིར་འདུས་པས་
བཀའ་གདམས་བདག་གི་ལྷ་དང་ཆོས་སྐྱོང་འདི་ལ་བྱའོ། ཁྱེད་ཡི་དམ་གྱི་ལྷ་བཞི་
པོས་ཀྱང་དུས་འདི་ནས་བཟུང་སྟེ། སངས་རྒྱས་མ་ཐོབ་ཀྱི་བར་དུ་སེམས་ཅན་
ཐམས་ཅད་ཀྱི་དོན་དུ་བདག་ལ་བརྩེ་བར་དགོངས་ཏེ། མཁྱེན་པའི་ཡེ་ཤེས་ཆེན་
-37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པོས་ གཟིགས་ ཤིང་། བརྩེ་ བའི་ ཐུགས་ རྗེ་ ཆེན་ པོས་ བཟུང་ ནས། མཛད་ པའི་
འཕྲིན་ལས་ཆེན་པོས་བསྐྱངས་ཏེ། བཀའ་སྡེ་སྣོད་གསུམ་དང་མི་འབྲལ་བར་
མཛད་དུ་གསོལ། སྐྱེས་བུ་གསུམ་གྱི་ཆོས་རིན་པོ་ཆེ་རྣམ་པ་གསུམ་པོ་ཁོང་དུ་ཆུད་
པར་མཛད་དུ་གསོལ། ལྷ་ཆོས་ཕུན་སུམ་ཚོགས་ཤིང་། ལས་རྒྱུ་འབྲས་ཕྲ་ཤིང་ཕྲ་
བའང་ཆུད་མི་ཟ་བར་ཁོང་དུ་ཆུད་པར་བྱིན་གྱིས་བརླབ་ཏུ་གསོལ། བླ་མ་དང་ཡི་
དམ་གྱི་ལྷ་ཚོགས་རྣམས་བདག་ལ་དགོངས་སུ་གསོལ། ང་ནི་ལྷ་བཞི་དང་ཆོས་
གསུམ་སྟེ་ལྷ་ཆོས་བདུན་ལྡན་གྱི་རྒྱལ་བའི་འབྱུང་གནས་ཡིན་ལགས་ཀྱི། ཁྱེད་ཀྱི་
དེར་བཟུང་ཞིང་དེར་བསྐྱངས་ནས་དེ་མཐར་ཕྱིན་པར་བྱིན་གྱིས་བརླབ་ཏུ་གསོལ།
དེ་ལ་བརྟེན་ནས་གནས་སྐབས་དང་མཐར་ཐུག་གི་དོན་ཕུན་སུམ་ཚོགས་པར་བྱིན་
གྱིས་བརླབ་ཏུ་གསོལ། ད་དུང་བདག་ལ་དགོངས་དང་། བདག་ནི་དཀོན་མཆོག་
གསུམ་ལ་སྐྱབས་སུ་འགྲོ་བ་ཡིན་གྱི། དེ་ལ་ ཁོ་བོས་ལེགས་ པར་འདམ་མོ། །
སངས་རྒྱས་ ཀྱི་བཀའ་ནི་བསམ་པ་སེམས་བསྐྱེད། རྐྱེན་གདམས་ངག །སྦྱོར་བ་
ངེས་འབྱེད་ཆ་མཐུན། སངས་རྒྱས་ཐོབ་བྱེད་ཀྱི་ཐབས་སྒྲུབ་པས་རབ་ཏུ་ཕྱེ་བ་ཡིན་
གྱི། དེ་ལ་ཁོ་བོས་ལེགས་པར་འདམ་མོ། །སངས་རྒྱས་ཀྱི་བཀའ་ནི་ཡན་ལག་
བདུན་ པའམ། ཚད་མེད་བཞིའི་སྒོ་ནས་ཚོགས་གསོག །སྟོབས་བཞིའི་སྒོ་ནས་
སྒྲིབ་པ་སྦྱོང༌། བསྔོ་བ་དང་སྨོན་ལམ་གྱིས་མཚམས་སྦྱར། རྣམ་ཐར་སྒོ་གསུམ་
གྱིས་རྒྱས་འདེབས་པ་ཞིག་ཡིན་ཏེ། དེ་ལ་ཁོ་བོས་ལེགས་པར་འདམ་མོ། །མདོར་
ན་སངས་རྒྱས་ཀྱི་བཀའ་ནི་སྤང་བྱ་ཐམས་ཅད་ལ་གཉེན་པོའི་མཐུ་ཐོབ་པ་ཡིན་གྱི།
དེ་ལ་ཁོ་བོས་ལེགས་པར་འདམ་མོ། །དེ་ཡང་འདམ་པ་མཐར་ཕྱིན་པར་གྱུར་
ཅིག །དེ་དག་ཐམས་ཅད་ཀྱང་སྐྱེས་བུ་གསུམ་དུ་དྲིལ་བར་ བྱའོ། །གཞན་ཡང་
GK17 GE
- 38 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
སངས་རྒྱས་ཀྱི་ཆོས་དང་། སངས་རྒྱས་ཀྱི་སྲས་ཐམས་ཅད་ལྷའི་དངོས་གྲུབ་ལ་
བརྟེན་ནས་ཉམས་སུ་བླང་བར་བྱའོ། །དེའི་དོན་ཡང་འདི་ལྟ་སྟེ། བླ་མས་བདག་
ལ་རྒྱལ་ཚབ་བསྐུར། །ལྷ་ཆོས་བདུན་གྱི་དབང་བསྐུར་ནས། །ལྷ་ཆོས་ཐམས་ཅད་
བདག་ལ་བསྟན། །དེ་རིང་ཉིད་དུ་དམ་བཅས་སོ། །སངས་རྒྱས་ཐམས་ཅད་ཐུབ་
པ་སྟེ། །བྱང་ཆུབ་སེམས་དཔའ་སྙིང་རྗེ་ཆེ། །ལྷ་མོ་ཐམས་ཅད་སྒྲོལ་མ་ཡུམ། །
ཆོས་སྐྱོང་ཁྲོ་རྒྱལ་མི་གཡོ་མགོན། །ཆོས་ནི་སྡེ་སྣོད་བསླབ་པ་གསུམ། །ང་ནི་ལྷ་
ཆོས་བདུན་ལྡན་ཡིན། །སྐྱབས་འགྲོ་སེམས་བསྐྱེད་གདམས་ངག་དང་། །བསམ་
པ་སེམས་བསྐྱེད་སྒྲུབ་པའི་ཚོགས། །གང་ཡང་ཚོགས་གསོག་སྒྲིབ་སྦྱོང་དང་། །
བསྔོ་བ་སྨོན་ལམ་མི་དམིགས་ཆོས། །གཉེན་པོ་ཐོབ་པའི་བཀའ་གདམས་པ། །
ཆོས་རྒྱལ་སྲས་ཀྱི་ཐུབ་བོ་ཡིན། །སྐྱབས་ནི་དཀོན་མཆོག་གསུམ་ཡིན་ཏེ། །བླ་མ་
བརྒྱུད་ པ་ གསུམ་ལྡན་ཡིན། །རྗོད་ བྱེད་ སྡེ་སྣོད་གསུམ་ གྱིས་ཕྱུག །སློབ་མ་ སྐུ་
མཆེད་གསུམ་ཉིད་དེ། །གདུལ་བྱ་ཁམས་གསུམ་སེམས་ཅན་ཡིན། །རྟེན་ནི་ལུས་
ངག་ ཡིད་ གསུམ་ ཡིན། །འཁོར་ གསུམ་ ཡོངས་ དག་ བླ་ མའི་ མཆོག །ཡིག་ འབྲུ་
གསུམ་ གྱིས་ རྒྱལ་ གྱུར་ཅིག །སྐུ་ གསུམ་ སངས་ རྒྱས་ དོན་ གཉེར་བའི། །གསང་
སྔགས་རིག་སྔགས་གཟུངས་སྔགས་གསུམ། །རྩ་བའི་འཁོར་ལོ་བཞི་བརྟེན་པ། །
མཐར་ ཐུག་ སྐུ་ གསུམ་བརྙེས་པར་ཤོག །ཅེས་སྨོན་ནོ། །ཇོ་བོའི་ཞལ་ནས། ཉེ་
བའི་སློབ་མ། གསང་སྔགས་ཀྱི་རྒྱུད་སྡེ་ཐམས་ཅད་ནི་ཐུགས་རྗེ་ཆེན་པོའི་དཀྱིལ་
འཁོར་ཡང་དག་པའོ། །དེའི་མངའ་བདག་ནི་ཁྱོད་ཉིད་དུ་ཟད་དོ། །ཉེ་བའི་སློབ་
མ། ཁྱོད་ཀྱིས་སངས་རྒྱས་ཀྱི་བསྟན་པ་ལ་བྱ་བ་བྱས་སོ། །བྱེད་པ་བྱས་སོ། །མི་
ཐེག་པའི་ཁུར་ཐམས་ཅད་བོར་རོ། །སངས་རྒྱས་ཀྱི་བཀའ་ལྷ་བཞི་དང་བཅས་པ་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཁྱོད་ལ་གཏད་དོ། ཁྱོད་ ཀྱིས་ཡང་དག་པར་བླངས་སོ། །གཞན་ཡང་གསང་བ་
བསམ་གྱིས་མི་ཁྱབ་པའི་གནས་ལུགས། ཡི་དམ་གྱི་ལྷ་དཔག་ཏུ་མེད་པའི་སྒྲུབ་
སྐོར། །ལས་ཁ་ཚར་ཏིང་ངེ་འཛིན་བསམ་གྱིས་མ་ཁྱབ་པའི་བསྐྱེད་ཆོག་རྣམས་ནི་
ཁྱོད་ལ་སྦས་པའི་ཚུལ་དུ་བསྟན་པར་བྱའོ། །ཉེ་བའི་སློབ་མ། ཁྱོད་ཀྱིས་ལྷ་ཆོས་
འདི་དག་འདམ་མགོ་ལེགས་ཀྱི། ལྷ་ཆོས་འདི་དག་དང་མི་འབྲལ་བར་ཉམས་སུ་
བླང་བར་བྱོས་ཤིག ཁོ་བོས་ཀྱང་རྒྱ་གར་ནས་བྱ་བ་ཐམས་ཅད་བཞག་ནས་འདིར་
འོངས་པ་དོན་དང་བཅས་སོ། །ད་ནི་ཁོ་བོ་ཡང་འཇིག་རྟེན་འདི་ནས་རྒྱལ་བའི་
ཞིང་གཞན་དུ་འགྲོ་ཡང་བླའི། སངས་རྒྱས་ཀྱི་བསྟན་པའི་ཁུར་ཡང་ཁྱོད་ཀྱིས་ཁུར་
རོ། །ད་ནི་ནམ་དུ་ཡང་ཁྱོད་དང་འབྲལ་བར་མི་བྱའོ། །ཞིང་ཁམས་ཐམས་ཅད་དུ་
འགྲོགས་ཏེ་འགྲོ་དོན་ལྷན་ཅིག་ཏུ་བྱའོ། །དེའི་དོན་ཡང་འདི་ལྟ་སྟེ། ལེགས་སོ་
ལེགས་སོ་ལེགས་པར་འདམ། །གསང་སྔགས་རྒྱུད་སྡེ་ཐམས་ཅད་ནི། །ཐུགས་རྗེ་
ཆེན་པོའི་ དཀྱིལ་ འཁོར་ཏེ། །དེ་ཡི་མངའ་བདག་ ཁྱོད་ཉིད་ཡིན། །སངས་ རྒྱས་
བསྟན་ལ་བྱ་བ་བྱས། །མི་ཐེག་ཁུར་བོར་བྱ་བ་བྱས། །ལྷ་ཆོས་བདུན་ནི་ཁྱོད་ལ་
གཏད། ཁྱོད་ ཀྱིས་ ཡང་ དག་ དང༌ དུ་ བླངས། །གསང་ བ་ བསམ་ གྱིས་ མི་ ཁྱབ་
པའི། །གནས་ལུགས་སྒྲུབ་སྐོར་ཟབ་མོ་རྣམས། །ཏིང་འཛིན་བཅས་ཏེ་སྦས་ཏེ་
བསྟན། །ཐམས་ཅད་ཆུད་ཟོས་མེད་པར་སྐྱོངས། །བདག་ནི་འདིར་འོང་དོན་དང་
བཅས། །བསྟན་ པའི་ ཁུར་ནི་ ཁྱོད་ ཀྱིས་ ཁུར། །ད་ནི་འགྲོའམ་འདུག་ཀྱང་བླའི།།
ཁྱོད་དང་ནམ་ཡང་མི་འབྲལ་བར། །གཞན་དོན་ལྷ་ཅིག་བྱེད་པར་འཚལ། །ཅེས་
གསུངས་པའོ། །དེ་ནས་ཡབ་སྲས་གཉིས་ལྷན་ཅིག་སྨོན་ལམ་འདི་བཏབ་བོ། །ད་
ནི་འདི་བཞིན་ ཚེ་རབས་སུ། །བདག་ཅག་ཡབ་སྲས་མི་འབྲལ་བར། །ལྷ་ཆོས་
- 40 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བདུན་གྱི་དཔལ་འབྱོར་ལ། །འགྲོ་བ་ཐམས་ཅད་འགོད་པར་ཤོག །དཀོན་མཆོག་
གསུམ་ གྱི་ཕོ་ བྲང་དུ། །ལུང་ རིགས་ ཐམས་ ཅད་ བསྡོམ་བྱས་ནས། །སྟན་ ཐོག་
གཅིག་ཏུ་ཉམས་ལེན་ཅིང༌། །ལྷ་ཡི་དངོས་གྲུབ་བརྙེས་པར་ཤོག །ནམ་ཡང་མ་
དག་སྐྱེ་བོ་ཡིས། །སྒྲོ་སྐུར་སྡིག་པ་མི་སོག་པར། །དག་སྣང་དད་གུས་བསྒོམ་བྱས་
ནས། །བསྡུ་བཞིས་དེ་དག་འདྲེན་པར་ཤོག །ཐུབ་པ་ཆེན་པོ་ནས་བརྒྱུད་པའི། །
རྣམ་ཐར་དྲི་མེད་རིན་ཆེན་འདིས། །བདེ་བ་ཅན་གྱི་འཇིག་རྟེན་བཞིན། །གཙང་
ཞིང་ཕུན་སུམ་ཚོགས་པར་ཤོག །བདག་ཅག་གཉིས་ཀྱི་རྗེས་འབྲང་བའི། །གཞོན་
ནུ་ཁྲིམས་ལྡན་ཐམས་ཅད་ཀྱང་། །བདག་ཅག་གཉིས་དང་མི་འབྲལ་བར། །ཞིང་
ཁམས་གཙང་མར་བརྒྱུད་པར་ཤོག །དེར་ཡང་མ་ནོར་དམ་པའི་ཆོས། །རྒྱུད་ལ་
བསྟེན་ཅིང་རྫོགས་པར་ཤོག །མཐར་ཐུག་བདེ་བའི་སྨན་གཅིག་པུ། །སྐུ་གསུམ་
སངས་ རྒྱས་ ཐོབ་ པར་ ཤོག །ཆོས་ འདི་ བསྟན་ པའི་ དཀྱིལ་ འཁོར་ དུ། །སྤྱི་ ལ་
བསམས་ནས་ འདམ་ པ་ ཡིན། །དེ་ཡིས་བླ་མ་ཐུགས་མཉེས་ཤིང་། །རྒྱལ་བའི་
ཐུགས་དགོངས་རྫོགས་གྱུར་ཅིག །འབྲོམ་ཆོས་ཀྱི་རྒྱལ་པོའི་གསང་ཆོས་ལྷ་ཆོས་
བདུན་ལྡན་གྱི་བཀའ་གདམས་པ་ཆོས་སུ་གནང་བ་རྫོགས་སོ།། །། །
འདིའི་ལོ་རྒྱུས་ནི། ཆོས་ཀྱི་རྒྱལ་པོ་མགོན་པོ་ཨ་ཏི་ཤ་སྐད་པ་དེ། རྒྱ་གར་
ནས་ཐུགས་རྗེ་ཆེན་པོའི་ཕོ་བྲང་གངས་ཅན་རྒྱུད་འདིར་ཕྱགས་ཕེབས་ནས་བསམ་
གྱིས་མི་ཁྱབ་པའི་སློབ་མ་མང་པོ་མངའ་ན་ཡང་བདག་ཅག་སྐུ་མཆེད་གསུམ་གྱི་ཕ་
རིན་པོ་ཆེ་དེས། འཕགས་པ་རྣམས་མ་གཏོགས་པ་གང་གིས་ཀྱང་མ་རྟོགས་པར་
ཡེར་པ་ལྷ་རི་སྙིང་པོའི་མགུལ་དུ་ཇོ་བོ་ཆེན་པོ་ལ་ཉི་མ་ཉིན་གཅིག་ལ་གསེར་ཆུ་
སིག་བྱས་པ་ཞོ་དགུ་དགུ་ལ་སྲང་རེར་བྱས་པའི་གསེར་སྲང་བརྒྱ་དང་བརྒྱད་ཀྱིས་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འགོ་བྱས་པའི་ནོར་སྣ་བརྒྱ་རྩ་བརྒྱད་ཀྱི་འབུལ་བ་བྱས་ནས་གསང་ཆོས་ཤིག་ཡོད་
པ་དེ་ནང་དུ་ཞུ་བ་ཡིན་ཞུས་པའི་དུས་སུ། ལྷ་ཆོས་བདུན་དང་ལྡན་པའི་བདག་
པོར་དབང་བསྐུར་བ་ལ་སོགས་པ་རྣམས་མཛད་དོ། །ཆོས་ཀྱི་དགའ་སྟོན་བསམ་
གྱིས་མི་ཁྱབ་པ་གསུངས་པའི་ནང་ནས་ལྷ་ཆོས་བདུན་ལྡན་གྱི་གདམས་པ་འདི་
འཇམ་དབྱངས་ཀྱིས་བྱིན་གྱིས་བརླབས་པའི་སྤྲུལ་པའི་སྐུ་རྔོག་ལེགས་པའི་ཤེས་
རབ་ཀྱིས་ཇོ་བོ་ཡབ་སྲས་ཀྱི་གསང་གཏམ་ལེགས་པར་བཀོད་པའི་རྗེས་སུ། རྒྱལ་
བ་ཡབ་སྲས་ཀྱིས་བྱིན་གྱིས་བརླབས་ཤིང་ཐུགས་ཀྱི་འཕྲིན་ལས་སྙིང་ལ་ཞུགས་
པའི་ཤཱཀྱའི་དགེ་སློང་ཕུ་ཆུང་བ་གཞོན་ནུ་རྒྱལ་མཚན་བདག་གིས་བླ་མ་ལ་གསོལ་
བ་བཏབ་ནས་ཡི་གེར་བཀོད་པའོ། །བླ་མའི་བཀའ་རྒྱ་ཡོད་ན་ཡང་། ཆོས་འདི་
ནུབ་ཀྱིས་དོགས་ནས་རང་ཉིད་གཅིག་པུ་ལུང་སྟོང་འགྲིམ་པ་ན་མ་ཟུག་པས་ཡི་
གེར་བཀོད་པའོ། །འདི་ལ་ནོར་ པ་མཆིས་པ་རྣམས། །འཕགས་པའི་ཚོགས་ལ་
བཟོད་པར་གསོལ། །དགེ་བ་གང་ཞིག་མཆིས་པ་དེས། །འགྲོ་དོན་བྱང་ཆུབ་ཆེན་
པོར་ བསྔོ། །དེ་ ལྟར་ སྐྱེ་བ་ཐམས་ཅད་དུ། །དལ་འབྱོར་ ཚུལ་ ཁྲིམས་རྣམ་དག་
ཅིང་། །བླ་མའི་ཞབས་དྲུང་རབ་བརྒྱུད་ནས། །ཐོས་བསམ་སྒོམ་པས་དུས་འདའ་
ཞིང་། །བླ་ མའི་ ཐུགས་ དགོངས་ རྫོགས་ པར་ ཤོག །ཅེས་ གསུངས་ པ་ འདིའོ། །
སེམས་དཔའ་ཆེན་པོ་ཕུ་ཆུང་བས་མཛད་པའི་བཀའ་གདམས་སྙིང་གི་ཐིག་ལེའི་
ཆོས་འབྱུང་འདི་དེང་སང་དཔེ་རྒྱུན་ཤིན་ཏུ་དཀོན་ཞིང་། བཀའ་གདམས་སྙིང་གི་
ཐིག་ལེའི་མན་ངག་ལ་སྙིང་ནས་མོས་པའི་སྐལ་ལྡན་རྣམས་ལ་ཡིད་ཆེས་ཁུངས་
བཙུན་གྱི་ངེས་ཤེས་བསྐྱེད་པ་ལ་ཤིན་ཏུ་གལ་ཆེ་བར་སྣང་བས་འདིར་བཀོད་དོ། །
དེ་ལྟར་སེམས་དཔའ་ཆེན་པོ་རིན་ཆེན་རྒྱལ་མཚན་ལ་བཀའ་གདམས་སྙིང་གི་
- 42 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཐིག་ལེའི་མན་ངག་ཡོངས་སུ་རྫོགས་པར་བསྟན་ནས་མཐར་སྤྲུལ་པའི་གླེགས་
བམ་ཡང་གནང་སྟེ་ཕུ་ཆུང་བ་ཆེན་པོ་འཇའ་ལུས་སུ་གཤེགས་སོ། །དེ་ནས་བྱང་
ཆུབ་སེམས་དཔའ་རིན་ཆེན་རྒྱལ་མཚན་གྱིས་དབུས་གཙང་མངའ་རིས་བལ་ཡུལ་
སོགས་དབེན་གནས་དུ་མར་བྱོན་ནས་ཉམས་སུ་བཞེས་ཤིང་རྟོགས་པ་མཆོག་
བརྙེས་པ་ན་རྭ་སྒྲེང་དུ་བྱོན་ཏེ་ཞང་སྟོན་དར་མ་རྒྱལ་མཚན་བཙུན་ཆུང་གཞོན་ནུ་
ཞིག་ཡོད་པ་དེ་གདམས་ངག་འདིའི་བདག་པོར་འགྱུར་བར་མཁྱེན་ནས་དེ་རྗེས་སུ་
བཟུང་། དགེ་བཤེས་སྟབས་ཀ་བ་ཆེན་པོས་ཞུ་སྣ་དང་མཆོད་རྫས་ཐམས་ཅད་
སྦྱོར་བར་མཛད་ནས་རྭ་སྒྲེང་གི་ཀ་གཉིས་མར་ཐིག་ལེ་བཅུ་དྲུག་གི་དཀྱིལ་འཁོར་
རྒྱས་པར་བྲིས་ཏེ། ཇོ་བོ་ཡབ་སྲས་གཉིས་ཀྱང་དངོས་སུ་བྱོན་ནས་བསྙེན་པའི་
གྲོགས་མཛད། ཟླ་བ་གཅིག་དང་ཞག་གཉིས་ཀྱི་རིང་ལ་ཐིག་ལེ་བཅུ་དྲུག་གི་
དབང་རྒྱས་པ་ཞིག་མཛད། དེ་ནས་ལོ་བཅུ་གཉིས་ཀྱི་རིང་ཞབས་འབྲིང་དུ་བསྟེན་
ཏེ་དབེན་པའི་གནས་དུ་མར་གདམས་ངག་ཡོངས་སུ་རྫོགས་པར་བསྟན། མཐར་
གླེགས་བམ་ཡང་གནང་སྟེ་ཆོས་འདིའི་བདག་པོར་བྱིན་གྱིས་བརླབས་སོ། །དེ་
ནས་ཞང་སྟོན་དར་མ་རྒྱལ་མཚན་གྱིས་དབེན་གནས་དུ་མར་ཐུགས་ཉམས་སུ་
བཞེས་ཤིང་རྟོགས་པ་མཆོག་བརྙེས་པ་ན་སྟབས་ཀ་བ་བྱང་ཆུབ་བཟང་པོ་རྗེས་སུ་
བཟུང་། བྱང་ཆུབ་བཟང་པོས་ཀྱང་སྙིང་གི་ཐིག་ལེའི་གདམས་པ་འདི་གསུང་བར་
གསོལ་བ་བཏབ་པ་ན་ཞལ་གྱིས་བཞེས་ཏེ་མཆོད་རྫས་རྣམས་བསགས། མཆོད་
པའི་ཡོ་བྱད་རྣམས་འཛོམ་པ་ན་འབྲོམ་རིན་པོ་ཆེའི་འཁྲུངས་ཡུལ་ཕུག་རིང་དུ་བྱོན་
ནས་ཞག་བཅུ་དྲུག་གི་རིང་ལ་ཐིག་ལེ་བཅུ་དྲུག་གི་དབང་ཚར་བར་མཛད། དེ་
ནས་རྭ་སྒྲེང་དུ་བྱོན་ནས་ཟླ་བ་གཅིག་གི་རིང་ལ་ཐིག་ལེའི་སྒྲུབ་པ་མཛད། དེ་ནས་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལོ་དགུའི་བར་དུ་བསྟེན་ནས་གདམས་ངག་རྣམས་རྫོགས་པར་གསན་ཏོ། །དེ་
ནས་སློབ་དཔོན་བྱང་ཆུབ་བཟང་པོས་སྙིང་གི་ཐིག་ལེའི་གདམས་པ་ཐུགས་ཉམས་
སུ་བཞེས་ཤིང་རྟོགས་པ་མཆོག་བརྙེས་པ་ན་སྟབས་ཀ་བ་ནམ་མཁའ་རིན་ཆེན་
རྗེས་སུ་བཟུང་སྟེ། སྟབས་ཀ་བ་ནམ་མཁའ་རིན་ཆེན་གྱིས་བཀའ་གདམས་བསྟན་
པའི་སྙིང་པོ་སྙིང་གི་ཐིག་ལེའི་གདམས་པ་གནང་དགོས་པར་ཞུས་པ་ན་འདི་ལ་
མཆོད་རྫས་ཅུང་ཟད་ཅིག་ དགོས་ གསུངས། དེ་འཚོལ་བར་ཞུས་ནས་ཡོ་བྱད་
རྣམས་བཙལ་ཏེ་མཆོད་རྫས་རྣམས་ཚང་བར་བཙལ་གྲུབ་པ་ན་ཞག་བཅུ་དྲུག་གི་
རིང་ཐིག་ལེ་བཅུ་དྲུག་གི་དབང་མཛད། དེ་ནས་དབེན་པའི་གནས་དུ་མར་ཕེབས་
ནས་གདམས་ངག་རྣམས་ཡོངས་སུ་རྫོགས་པར་གནང་སྟེ། ལོ་ཉི་ཤུ་རྩ་བཞིའི་རིང་
འབྲལ་མེད་དུ་བསྟེན་ནས་བཀའ་གདམས་ཀྱི་གདམས་ངག་ཡོངས་སུ་རྫོགས་པར་
གསན་གསུང་ངོ༌། །འདི་ཡན་ཆད་ནི་ཆིག་རྒྱུད་ཁོ་ན་ཡིན་པ་ལ་སློབ་དཔོན་བྱང་
ཆུབ་བཟང་པོས་སྟབས་ཀ་བ་ནམ་མཁའ་རིན་ཆེན་ལ་ད་ཕྱིན་ཆད་མན་ངག་ཅུང་
ཟད་ཡངས་སུ་ཐོངས་ཞེས་བཀའ་གནང་། དེ་ནས་སློབ་དཔོན་ནམ་མཁའ་རིན་
ཆེན་གྱིས་བྱང་ཆུབ་སེམས་དཔའི་ནོར་བུའི་ཕྲེང་བ་རྒྱ་ཆེར་སྤེལ་ཞིང༌། བཀའ་
གདམས་གླེགས་བམ་ཡང་དོན་གཉེར་ཅན་མང་པོ་ལ་བཤད། སྙིང་གི་ཐིག་ལེའི་
གདམས་པ་ནི་འབྲོམ་ ཀུ་མ་ར་མ་ཏི་ལ་གནང་སྟེ། མཆོད་པའི་ཡོ་བྱད་རྣམས་
ཚོགས་པར་བྱས་ཏེ་ཐིག་ལེ་བཅུ་དྲུག་གི་དབང་ཞག་བཅུ་གཉིས་ལ་རྫོགས་པ་ཞིག་
མཛད། གླེགས་བམ་ཡང་ཡོངས་སུ་རྫོགས་པར་བསྟན་ཏེ་ཐུགས་ལ་གཟུང་དུ་
བཅུག །འབྲོམ་ ཀུ་ མ་ ར་ མ་ ཏིས་ ཀྱང་ བཀའ་ གདམས་གླེགས་ བམ་ ཡོངས་ སུ་
རྫོགས་པ་ཚིག་གཅིག་ཀྱང་མ་ལུས་པར་ཐུགས་ལ་བཟུང་ནས་རྒྱུན་དུ་ཞལ་འདོན་
- 44 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
མཛད། བཀའ་གདམས་སྤྲུལ་པའི་གླེགས་བམ་ཆེན་མོ་ནི་སློབ་དཔོན་ནམ་མཁའ་
རིན་ཆེན་གྱིས་སྟབས་ཀའི་མཆོད་རྟེན་གྱི་ནང་དུ་བཞུགས་སུ་གསོལ་ཞེས་འབྱུང་
ངོ༌། །དེ་ནས་འབྲོམ་ཀུ་མ་ར་མ་ཏིས་སྣར་ཐང་དུ་ཕེབས་ནས་བཀའ་གདམས་
གླེགས་བམ་རྒྱ་ཆེར་སྤེལ་ཞིང་། སྣར་ཐང་མཁན་ཆེན་ཉི་མ་རྒྱལ་མཚན་གྱིས་
འབྲོམ་ཀུ་མ་ར་མ་ཏིའི་ཞལ་ནས་ཇི་ལྟར་གསུངས་པ་ལྟར་བཀའ་གདམས་གླེགས་
བམ་ཡི་གེར་བཀོད། དེ་ལ་མ་ཕྱི་བྱས་ནས་ཕྱོགས་ཕྱོགས་སུ་འཕེལ་བ་ཡིན་པས་
དེང་སང་བཀའ་གདམས་གླེགས་བམ་ཡི་གེར་འཁོད་པ་ལ་བལྟར་ཡོད་པ་ནི་
འབྲོམ་ཀུ་མ་ར་མ་ཏིས་བཀའ་གདམས་གླེགས་བམ་ཐུགས་ལ་བཟུང་བ་དེའི་
བཀའ་དྲིན་ལས་བྱུང་བ་ཡིན་ནོ། །དེ་ནས་རིམ་གྱིས་ཐམས་ཅད་མཁྱེན་པ་དགེ་
འདུན་གྲུབ་དང་། རྒྱལ་བ་དགེ་འདུན་རྒྱ་མཚོ་ གཉིས་ ཀྱིས་ རྒྱ་ཆེར་སྤེལ་བར་
མཛད། དེ་ནས་རིམ་གྱིས་བརྒྱུད་དེ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་
ཀྱི་རྒྱལ་མཚན་དང་། རྒྱལ་དབང་ཐམས་ཅད་མཁྱེན་པ་ངག་དབང་བློ་བཟང་རྒྱ་
མཚོ་གཉིས་ཀྱིས་སྤེལ་བར་མཛད། རྒྱལ་དབང་ཐམས་ཅད་མཁྱེན་པ་ངག་དབང་
བློ་བཟང་རྒྱ་མཚོ་ལ་ནི་འབྲོམ་རིན་པོ་ཆེས་དངོས་སུ་ཞལ་གཟིགས་ནས་སྙིང་གི་
ཐིག་ལེའི་དབང་དང་གདམས་པ་གནང་བ་ཡིན་ཞེས་བདག་གི་བླ་མ་དམ་པ་
གསུང་ངོ་། །དུས་ཕྱིས་ནི་བདག་གི་དྲིན་ཅན་རྩ་བའི་བླ་མ་རྗེ་བཙུན་ངག་དབང་
བྱམས་པས་སྙིང་གི་ཐིག་ལེའི་དབང་དང་གདམས་ངག་མི་ནུབ་པར་བཟུང་ནས་
དོན་གཉེར་ཅན་ཁ་ཤས་ལ་གནང་བ་ལས་ཧ་ཅང་དར་ཆ་ཆེ་བར་མི་སྣང་ལ། བླ་མ་
རིན་པོ་ཆེ་དེ་ཉིད་ཀྱི་ཞབས་དྲུང་དུ་བདག་གི་གདམས་ངག་འདིའི་བཀའ་དྲིན་
ལེགས་ པར་ཐོབ་བོ། །དེ་ལྟ་བུའི་སྙིང་གི་ཐིག་ལེའི་གདམས་པ་ཟབ་མོ་འདིས་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གཞན་རྗེས་སུ་འཛིན་པར་བྱེད་པའི་ཚུལ་ལ་གཉིས། སྔོན་དུ་བསྙེན་པ་བྱ་བ་དང་།
དེ་ནས་འདིའི་དཀྱིལ་འཁོར་དུ་དབང་བསྐུར་བའི་ཚུལ་ལོ། །
དང་པོ་ནི། བྱང་ཆུབ་ལམ་གྱི་རིམ་པ་དང༌། ཐེག་པ་ཆེན་པོའི་བློ་སྦྱོང་གི་
ཁྲིད་ལེགས་པར་ཐོབ་ཅིང་སྙིང་གི་ཐེག་ལེའི་དཀྱིལ་འཁོར་དུ་དབང་བསྐུར་ བ་
དང་། གདམས་ངག་ལེགས་པར་ཐོབ་ནས་ཐིག་ལེ་བཅུ་དྲུག་གི་མངོན་རྟོགས་
བསྒོམ་པའི་ཚུལ་ནི། བདག་གི་དྲིན་ཅན་རྩ་བའི་བླ་མ་རྗེ་བཙུན་ངག་དབང་བྱམས་
པས་མཛད་པའི་ཐིག་ལེ་བཅུ་དྲུག་གི་མངོན་རྟོགས་ལྟར་བསྒོམས་ཤིང་སྔགས་
རྣམས་ཀྱི་གྲངས་བསྙེན་རྫོགས་པར་བྱའོ། ། །
གཉིས་པ་འདིའི་དཀྱིལ་འཁོར་དུ་དབང་བསྐུར་བའི་ཚུལ་ལ་གསུམ། སྔོན་
འགྲོ་དང་། དངོས་གཞི་དང་། མཇུག་ཏུ་ཇི་ལྟར་བྱ་བའི་ཚུལ་ལོ། །
དང་པོ་ནི། གང་དུ་དབང་བསྐུར་བར་བྱ་བའི་གནས་དེར་སྟོན་པ་ཐུབ་པའི་
དབང་པོ་འཕགས་པའི་གནས་བརྟན་བཅུ་དྲུག་དང་བཅས་པ། ཐུགས་རྗེ་ཆེན་པོ།
ཇོ་བོ་ཡབ་སྲས་རྣམས་ཀྱི་བྲིས་འབུར་གྱི་སྐུ་དང་། བཀའ་གདམས་གླེགས་བམ་
སོགས་སྐུ་གསུང་ཐུགས་རྟེན་བྱིན་རླབས་ཅན་མང་དུ་བཞུགས་སུ་གསོལ། དེ་དག་
གི་སྤྱན་སྔར་མཆོད་པ་ཅི་འབྱོར་བཤམ། ཁྱད་པར་ཐིག་ལེ་བཅུ་དྲུག་གི་ལྷ་ཚོགས་
ལ་ཉེར་ སྤྱོད་དང་། གཞན་ཡང་འོག་ནས་འབྱུང་བ་ལྟར་གྱི་མཆོད་གཏོར་གང་
དགོས་རྣམས་བཤམས་ལ། ཁྲུས་བྱས་ཤིང་གཙང་སྦྲ་དང་ལྡན་པས་གོས་གཙང་མ་
བགོས་ལ་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་ནས། དལ་
འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས་རྣམས་དྲག་ཏུ་བསམས་
ནས་ཚེ་འདིའི་སྣང་ཤས་ཟིལ་ གྱིས་ མནན། འཁོར་བའི་ཉེས་དམིགས་དྲག་ཏུ་
- 46 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
བསམས་ནས་ངེས་འབྱུང་ཤུགས་དྲག་བསྐྱེད། མཁའ་ཁྱབ་ཀྱི་སེམས་ཅན་ཐམས་
ཅད་རང་གི་མ་དྲིན་ཅན་ཤ་སྟག་ཡིན་ཚུལ་བསམས་ནས་བྱམས་སྙིང་རྗེ་བྱང་ཆུབ་
ཀྱི་སེམས་ཤུགས་དྲག་ཏུ་བསྐྱེད་དེ་འགྲོ་ཀུན་ཕ་མར་རྗེས་དྲན་བསྒོམ། རྒྱལ་སྲས་
ཀྱི་སྤྱོད་པ་སྤྱི་དང༌། ཁྱད་པར་ཟབ་མོ་དབུ་མའི་ལྟ་བ་ལ་མྱོང་བ་ཅི་ཐོན་བྱས་ཏེ་
རང་སེམས་སྐྱེ་མེད་རྗེས་དྲན་བསྒོམ། དེའི་ངང་ནས་སྟོན་པ་ཐུབ་པའི་དབང་པོ་
ནས་རྩ་བའི་བླ་མའི་བར་གྱི་བླ་མ་བརྒྱུད་པ་རྣམས་རང་གི་སྤྱི་བོར་མཐོ་བརྩེགས་
སུ་བཞུགས་པར་བསམས་ནས་དད་གུས་ཤུགས་དྲག་པོས་གསོལ་བ་འདེབས་
ཤིང་སྐྱབས་གནས་བླ་མ་རྗེས་དྲན་བསྒོམ། དེ་ལྟར་རྗེས་དྲན་གསུམ་སྒོམ་བཞིན་
པའི་ངང་ནས་རང་ལུས་ལྷ་སྐུར་རྗེས་སུ་དྲན་པ་དང་། ངག་སྔགས་སུ་དྲན་པར་
བྱེད་ཚུལ་ནི་ཐིག་ལེ་བཅུ་དྲུག་གི་མངོན་རྟོགས་གཞུང་བཞིན་དུ་བསྒོམས་ནས་
མཆོད་བསྟོད་བཟླས་པ་རྣམས་རྫོགས་པར་བྱ། དེ་ནས་རྟེན་བརྟེན་པ་ཐམས་ཅད་
བཀའ་གདམས་གླེགས་བམ་གྱི་མན་ངག་ལས་འབྱུང་བ་ལྟར་བྱང་ཆུབ་ཀྱི་ཐིག་ལེ་
ལ་བསྡུས་ནས་སྟོང་ཉིད་སྙིང་རྗེའི་སྙིང་པོ་ཅན་གྱི་ངང་དུ་འཇོག་ཅི་ཐུབ་བྱ། དེ་
ལས་ལྡང་བ་ན་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པའི་རྣམ་པར་ལངས་ལ།
རང་གི་གནས་གསུམ་དུ་ཡི་གེ་གསུམ་བཀོད་ནས་བྱིན་གྱིས་བརླབ། རྗེས་དྲན་ལྔ་
གསལ་འདེབས་བཞིན་པའི་ངང་ནས་འབྲོམ་ཆོས་ཀྱི་རྒྱལ་པོས་མཛད་པའི་རང་
རྒྱུད་ལ་སྐུལ་མ་འདེབས་པ་དད་པའི་ལྗོན་ཤིང་འདོན་དགོས་པར་གསུངས་པས།
དེའི་ཚུལ་ནི་འདི་ལྟར། ཨོཾ་ཨཱ༔ཧཱུྃ་ཞི་ཁྲོ་མ་ལུས་ཀུན་གྱི་སྔགས། །མི་ཁོ་བོའི་ལུས་
ངག་ཡིད་གསུམ་བྱིན་གྱིས་རློབས། །གནས་དགའ་ལྡན་དམ་པ་ཆོས་ཀྱི་ཕོ་བྲང་
ན། །ལྷ་ཚོགས་གཉིས་དཔལ་ལྡན་མར་མེ་མཛད་དཔལ་དེ། ཁོང་ནམ་མཁའ་དྲི་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མ་མེད་པར་ཡོངས་གྲགས་ནས། །ཆོས་ཐེག་པ་ཆེན་པོའི་དགའ་སྟོན་འགྱེད་པ་
དེ། །འབྲོམ་ཁོ་བོའི་སྤྱི་གཙུག་རྒྱན་དུ་བཞུགས་སུ་གསོལ། ཁྱེད་བླ་མའི་ཡུམ་ཆེན་
ཤེས་རབ་ཕ་རོལ་ཕྱིན། །དོན་བསམས་པ་ཙམ་གྱིས་གཟུང་འཛིན་བདག་ལྟ་ཡི། །
ནད་ཁོང་སྐན་དམ་པོ་རྩད་ནས་གཅོད་མཛད་དེ། །འབྲོམ་ཁོ་བོ་མགྲིན་པའི་རྒྱན་
དུ་བཞུགས་སུ་གསོལ། །བྱམས་སྙིང་རྗེ་དགའ་བ་བཏང་སྙོམས་ཚད་མེད་དེའི། །
ཐབས་ཤེས་རབ་བཟུང་འབྲེལ་བསླབ་པ་གསུམ་ལྡན་པ། །ལུང་རིགས་པ་ཉི་ཟླ་ལྟ་
བུར་གསལ་བ་དེ། །འབྲོམ་ ཁོ་བོའི་སྙིང་གི་རྒྱན་དུ་བཞུགས་སུ་གསོལ། །ངག་
གྲག་སྟོང་རྒྱང་ནས་སྙན་པའི་དཔའ་བརྗིད་ཅན། །ཆོས་སྡེ་སྣོད་བསླུ་བའི་ཟོག་པོ་
ཚུལ་ འཆོས་དེ། །ཕ་ སངས་ རྒྱས་ སྐད་ དུ་བསྟེན་པ་མཐོང་ཙ་ན། །ཕ་ ཁྱེད་དང་
འབྲལ་གླགས་ཅུང་ཟད་མི་གདའོ། །ལན་སྟོང་ཕྲག་དུ་མར་བཟང་པོ་བྱས་གྱུར་
ཀྱང་། །ཉེས་གཅིག་གི་འོག་ཏུ་ཚེ་སྲོག་འཕྲོག་པའི་དཔོན། །སྐྱབས་རྒྱལ་པོ་ངན་པ་
བསྟེན་པ་མཐོང་ཙ་ན། །ཕ་རྗེ་བཙུན་ཁྱེད་དང་འབྲལ་གླགས་མི་གདའོ། །བཀའ་
བསྟན་བཅོས་ཐམས་ཅད་ཤེས་པར་ ཁས་ལེན་ ཀྱང་། །དོན་ ཉམས་ སུ་ ལེན་ ལ་
རྡུགས་པའི་ཐུགས་རྒྱལ་ཅན། །སེམས་སྤྱོད་ཉེས་དེ་འདྲ་བསྟེན་པ་མཐོང་ཙ་ན། །
རྗེ་ཀུན་མཁྱེན་ཁྱེད་དང་འབྲལ་གླགས་མི་གདའོ། །ལུས་ལོངས་སྤྱོད་སྦྲུགས་ཤིང་
རྟག་ཏུ་མཆོད་གྱུར་ཀྱང་། །ཐུགས་ཁེངས་པ་མེད་པའི་གང་ཟག་ཁྲོ་གཏུམ་ཅན། །
རྗེ་ ཡར་ འདྲེན་སྐད་དུ་བསྟེན་པ་མཐོང་ཙ་ན། །ཆོས་ ཁོ་ནས་ཆོག་ ཁྱེད་འབྲལ་
གླགས་མི་གདའོ། །དུས་རྟག་ཏུ་འདོད་པས་གསོག་རུམ་བྱས་གྱུར་ཀྱང་། །སེམས་
ཁེངས་པ་མེད་པའི་ངང་རིང་རྟག་འཛིན་ཅན། །ཡའི་ཐམས་ཅད་བོར་ནས་འགྲོ་བ་
མཐོང་ཙ་ན། །ང་ཆགས་མེད་བླ་མ་ཁྱེད་དང་མཇལ་སྙིང་འདོད། །གོས་སྟོང་ཕྲག་
- 48 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
དུ་མས་མཛོད་ཕུགས་བཀང་གྱུར་ཀྱང་། །དུས་ནམ་ཞིག་སྨྲེ་སྔགས་འདོན་ཞིང་
འཆི་བའི་ཚེ། །ལུས་གོས་མེད་གཅེར་བུར་འགྲོ་བ་མཐོང་ཙ་ན། །ང་ཚུལ་ཁྲིམས་
གོས་ཅན་ཁྱེད་དང་མཇལ་སྙིང་འདོད། །བུ་བུ་མོའི་འཁོར་གཡོག་དུ་མས་བསྐོར་
ན་ཡང་། །དགྲ་འཆི་བདག་བདུད་ཀྱིས་གཉའ་ནས་མནན་པའི་ཚེ། ཁོང་གྲོགས་
མེད་གཅིག་པུར་འགྲོ་བ་མཐོང་ཙ་ན། ཁྱེད་ལྷ་ཚོགས་བཅས་དང་མྱུར་དུ་མཇལ་
སྙིང་འདོད། ཁོང་རྐང་རྒོད་ཕྱོགས་བཞིར་བགྲོད་པའི་བཞོན་པ་ཅན། །ལུས་ཚེ་
སྲོག་འགྲེལ་བའི་དགྲ་བོས་དེད་པའི་ཚེ། ཁོ་ཁྲེས་སེ་མལ་ན་ལུས་པ་མཐོང་ཙ་
ན། །ཕ་ནམ་མཁར་མཉམ་དང་ད་ལྟ་མཇལ་སྙིང་འདོད། །དུས་དང་པོར་འཇིག་
མེད་བཞིན་དུ་མཐུན་བསྡེབས་ནས། ཁོང་འཆི་ཁར་ངུ་བྲང་བརྡུང་ཞིང་འབྲལ་བ་
ཡི། །གྲོགས་ཉེས་པ་ཁྱིམ་ཐབས་བྱེད་པ་མཐོང་ཙ་ན། །རྗེ་ངེས་པར་འབྱུང་དང་
མྱུར་དུ་མཇལ་སྙིང་འདོད། །སྙིང་ཚིམ་པ་མེད་པ་རྒྱལ་བའི་འབྱུང་གནས་ང་། །ཕ་
ཁྱེད་ཀྱི་ཐུགས་དང་འགལ་བ་མ་མྱོང་ནས། །ནགས་ཕྱོགས་མཐར་རྒྱས་པའི་སྤྲུལ་
པའི་ཤུག་གསེབ་འདིར། །སྒྲ་གྲག་སྟོང་ཚིག་གི་གླུ་དབྱངས་དེ་བསྒྲགས་པ། ཁྱེད་
ས་ལེར་གསན་པའི་སྙན་ལ་ཞེན་པར་མཛོད། ཁམས་གསུམ་གྱི་མགོན་པོ་སངས་
རྒྱས་བཅོམ་ལྡན་འདས། །དེ་བསྐྱེད་ པར་མཛད་ པ་ ཡུམ་ཆེན་ཆོས་ ཀྱི་སྐུ། །དེ་
བསྒྲུབ་པར་མཛད་པ་བློ་ལྡན་ས་བཅུའི་མགོན། །སྐྱབས་དཀོན་མཆོག་གསུམ་ལ་
སྒོ་གསུམ་གུས་ཕྱག་འཚལ། །རྗེ་བླ་མའི་ཞལ་གདམས་སྡེ་སྣོད་ལ་བརྟེན་ནས། །
བདག་ ལེ་ ལོ་ཅན་ ལ་ དགེ་བསྐུལ་ཅུང་ ཟད་ བགྱི། །སྐྱབས་ བསླ་ བ་ མེད་ པའི་
འཕགས་པ་དཀོན་མཆོག་གསུམ། །དོན་མཐར་ཐུག་སྟེར་བའི་སྦྱིན་བདག་རིན་པོ་
ཆེ། །ནད་ཉོན་མོངས་གསོ་བའི་སྨན་པ་རིན་ཆེན་ལ། །བདག་འབྲལ་མེད་བྱང་
- 49 -
་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཆུབ་ བར་ དུ་ སྐྱབས་ སུ་ མཆི། །དུས་འདི་ནས་ བཟུང་ནས་འཁོར་བ་མ་སྟོངས་
བར། །ལྷ་དཀོན་མཆོག་གསུམ་དང་གཞན་དོན་དབྱེར་མེད་བགྱི། །ལུས་ཚེ་སྲོག་
འགྲེལ་ལོ་གཞན་དོན་དོར་ཟེར་ནའང་། །བདག་བདེ་བས་མི་ཕན་ཕ་མ་དོར་མི་
རུང་། །དུས་སྙིགས་མའི་སྐྱེ་བོ་ཤིན་ཏུ་མ་དག་པས། །ཉེས་རང་གིས་བྱས་ནས་ཁ་
ཡོགས་གཞན་ལ་བསྐུར། །ལེགས་གཞན་གྱིས་བྱས་ཀྱང་རྒྱལ་ཁ་རང་ལ་འདོད། །
དོན་བཞད་གད་རེ་ལ་ཁ་སྡིག་རི་བོ་གསོག །དེས་ཆགས་སྡང་དཀྲུག་ཤིང་དུ་མ་
སྦྱོར་ བར་ བྱེད། །རང་ཉེས་ ཀྱིས་དོགས་ནས་ངན་མཚང་ ཐལ་མོས་འགེབས། །
གཞན་ལེགས་ཀྱིས་དོགས་ནས་ངན་མཚང་མཛུབ་མོས་འབྲུ། །ཕུགས་ལྡོག་ནས་
བྱུང་ཚེ་ཁོང་ཁྲོ་དུ་མ་ལྡང་། །ཚེ་འདི་ལ་དགོས་པའི་ནོར་གསོག་བདེ་བ་འགྲེལ། །
དུས་ཕ་རོལ་ཕམ་པོར་ངན་འགྲོའི་གཡང་ལ་འགྲོ །ཚེ་འདི་ཕྱིར་ཕུང་བའི་མདུན་མ་
མཁན་པོ་དེ། །ང་གྲུང་ པོ་ ཡིན་ ཞེས་མགོ་ འཁོར་ རྩ་ བ་རུལ། ཁོང་བདུད་སྡེའི་
ཚོགས་རྣམས་དགའ་ཞིང་དགའ་བྲོ་འཁྲབ། །ལྷ་དཀར་པོའི་ཚོགས་རྣམས་ཞེ་ཁྲེལ་
སྨོད་པར་བྱེད། ཁོང་ད་དུང་ཆོས་པ་ཡིན་ཞེས་བརྫུ་ལ་འདེབས། །རང་བསླུས་ངོ་
ཤེས་ པའི་ཟོག་པོ་ཚུལ་ འཆོས་ལའང་། །སེམས་ བརྟག་དཔྱད་མི་གཏོང་ རྨོངས་
པས་ཚད་མར་འཛིན། །ཆོས་ཚུལ་བཞིན་བསྒྲུབ་པའི་མཁས་བཙུན་དམ་པ་ལ། །
འདི་ཟོག་པོ་ཡིན་ཞེས་འཕྱ་སྨོད་སྐུར་བ་འདེབས། །གཞུང་ངོ་ཚ་ཁྲེལ་ཡོད་ཕྱི་ཐག་
མི་སྲིང་བར། །ཕན་ཕར་ལ་བཏགས་ན་གནོད་པ་ཚུར་ལ་སྐྱེལ། །ཆོས་ ཕར་ ལ་
བཤད་ན་སྡིག་པ་ཚུར་ལ་གསོག །དྲིན་ལོག་པར་འཇལ་བའི་སྐྱེ་བོ་མང་སྟོབས་
ཀྱིས། །ཆོས་གདམས་པ་ཟབ་མོའི་ཆར་པ་ཕབ་གྱུར་ཀྱང་། ཁོ་རང་རྒྱུད་ངན་པའི་
ཐ་རྒོད་དམ་པ་ཅན་། །སྔར་ཐོག་མེད་དུས་ནས་མ་དུལ་རེངས་པ་རྣམས། །དོན་
-50-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཉམས་ལེན་མི་བྱེད་ཁོ་བོས་ཐུལ་བར་དཀའ། །རྒྱ་གལ་ཏེ་བྱང་ཆུབ་མྱུ་གུ་སྐྱེས་
སྲིད་ནའང་། །གཞི་ ཁྲིམས་མེད་ གཉེན་ པོ་བཟོད་མེད་ལེ་ལོ་ཅན། །ཚེ་འདི་ཡི་
མདུན་མ་ཤས་ཆེར་བསྒྲུབས་བསྒྲུབས་ནས། །གེགས་ཉོན་མོངས་དུག་ལྔའི་སད་
ཀྱིས་ཁྱེར་བ་མང་། །དེས་རང་གི་བཙན་ས་ཅུང་ཟད་མ་ཟིན་པར། །གཞན་བྱང་
ཆུབ་གནས་སུ་དྲང་བར་མི་ནུས་པས། །ཚུལ་མཛུབ་མོ་ནང་དུ་བཀུག་ནས་རང་
སེམས་ལ། །དུས་གཏན་དུ་ ཕན་ པའི་གྲོས་ཤིག་བགྱིད་ལགས་པས། ཁོང་ཐེག་
དམན་བདུད་ཀྱི་སད་སེར་བསྲུང་མཛད་ཅིང་། །དོན་ལེགས་ཉེས་བྱུང་ན་ཁྱེད་ཀྱིས་
དཔང་པོ་མཛོད། །ཀྱེ་དཔལ་ལྡན་མར་མེ་མཛད་དཔལ་བཟང་པོའི་བུ། །རྟེན་དལ་
འབྱོར་འདི་ནི་ཤིན་ཏུ་རྙེད་པར་དཀའ། །རྗེ་སངས་རྒྱས་བསྟན་དང་མཇལ་བ་དེ་
བས་དཀོན། ཁྱོད་རྙེད་དཀའི་དལ་འབྱོར་ཆུད་ཟོས་མ་བྱེད་ཅིག །དེ་ཅི་ཡི་ཕྱིར་ན་
ངན་ སོང་ གཡང་ ས་ ཆེ། །གཞི་ ཁྲིམས་ མེད་ གཉེན་ པོ་ ཟླུམ་ གོང་ འདྲིལ་ སྙིང་
འདོད། །སྔར་འཇིགས་པའི་གཡང་ལ་མ་ལྷུང་དཔའ་ན་ཡང་། །ད་ལོ་བརྒྱགས་ཟླ་
བས་འཚོལ་བ་ཇི་བཞིན་དུ། །འདིར་སྐྱེ་བ་གཏན་གྱི་བཙན་ས་བཟུང་དུས་སུ། །
སེམས་གྱི་ནར་མ་སྡོད་གཉེན་པོ་བཙན་ཆོད་སྟེན། །ཚེ་མི་རྟག་བར་སྣང་མཚམས་
ཀྱི་གློག་དང་འདྲ། ཁོ་སྐྱེས་ཙམ་ཉིད་ནས་འཇིག་པའི་ཆོས་ཅན་ཡིན། །མི་ཁོ་བོའི་
ཚེ་ཡང་དེ་དང་མཚུངས་པར་མཐོང་། ཁྱོད་ཕེབས་པར་མ་བྱེད་ལུས་ལ་སྙིང་པོ་
ལོངས། །ཚེ་མི་རྟག་རི་གཟར་ལོགས་ཀྱི་རྦབ་དང་འདྲ། ཁོ་མྱུར་དུ་འགྲོ་སྟེ་སུས་
ཀྱང་གཟུང་དུ་མེད། །མི་ཁོ་བོའི་ཚེ་ཡང་དེ་དང་མཚུངས་པར་མཐོང་། ཁྱོད་ལེ་ལོ་
མ་ བྱེད་ དམ་ པའི་ ལྷ་ ཆོས་ མཛོད། །ཚེ་ མི་ རྟག་ རྩྭ་ མཆོག་ སྟེང་ གི་ ཟིལ་ པ་
འདྲ། །རྐྱེན་ཅུང་ཟད་ཙམ་ཡང་མི་ཐུབ་མྱུར་དུ་སྐམ། །མི་ཁོ་བོའི་ཚེ་ཡང་དེ་དང་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མཚུངས་པར་མཐོང་། ཁྱོད་རྟག་འཛིན་མ་ཆེ་མི་རྟག་ཐུན་བཞིར་སྒོམས། །ཚེ་མི་
རྟག་ནམ་གཞུག་འཆད་ཀའི་སྦྲང་བུ་འདྲ། ཁོ་ད་ལྟ་ལྡིང་སྟེ་ནམ་ཡེར་གཅིག་གིས་
འཆི། །མི་ཁོ་བོའི་ཚེ་ཡང་དེ་དང་མཚུངས་པར་མཐོང་། ཁྱོད་འདོད་ཆགས་མ་ཆེ་
འཁོར་བའི་ཉེས་དམིགས་བསྒོམས། །ཚེ་མི་རྟག་ཉི་མ་རྒས་ཀའི་འོད་ཟེར་འདྲ། །
ཁོ་ཤིན་ཏུ་གསལ་ཏེ་ཕ་རོལ་ནུབ་ཏུ་ཉེ། །མི་ཁོ་བོའི་ཚེ་ཡང་དེ་དང་མཚུངས་པར་
མཐོང་། ཁྱོད་ཞེ་སྡང་མ་ཆེ་བྱམས་དང་སྙིང་རྗེ་སྒོམས། །ཚེ་མི་རྟག་བཤན་པའི་
མདུན་གྱི་ར་ལུག་འདྲ། ཁོ་ད་ལྟ་གསོན་ཏེ་དབང་མེད་མྱུར་དུ་འཆི། །མི་ཁོ་བོའི་ཚེ་
ཡང་དེ་དང་མཚུངས་པར་མཐོང་། ཁྱོད་གཏི་མུག་མ་ཆེ་རྟེན་འབྲེལ་ཟབ་མོ་སྒོམས།
ཚེ་མི་རྟག་བར་སྣང་མཚམས་ཀྱི་སྤྲིན་དང་འདྲ། ཁོ་གློ་བུར་ལྡང་ཞིང་ད་ལྟ་ཉིད་དུ་
ཡལ། །མི་ཁོ་བོའི་ ཚེ་ ཡང་ དེ་དང་མཚུངས་པར་མཐོང་། ཁྱོད་ ཕྲག་དོག་མ་ཆེ་
དགའ་བ་ཚད་མེད་སྒོམས། །ཚེ་མི་རྟག་གཡོ་བ་སྐྱི་སེར་རླུང་དང་འདྲ། ཁོ་བསེར་
བུ་ཕྱོགས་བཅུར་ལྡང་ཞིང་ཕྱོགས་བཅུར་ཡལ། །མི་ཁོ་བོའི་ཚེ་ཡང་དེ་དང་མཚུངས་
པར་མཐོང་། ཁྱོད་ང་རྒྱལ་མ་ཆེ་བདག་ལྟའི་རྩ་བ་ཆོད། །ཚེ་མི་རྟག་ལ་ཁ་མཐོན་
པོའི་སྦྱར་མ་འདྲ། ཁོ་སྐྱེ་རྒས་འཇིག་པའི་ཆོས་ཅན་བཙན་ས་སྟོར། །མི་ཁོ་བོའི་ཚེ་
ཡང་ དེ་ དང༌ མཚུངས་ པར་ མཐོང་། ཁྱོད་ སྐྱིད་ འདོད་ མ་ ཆེ་ དཀའ་ སྤྱད་ དང་དུ་
ལོངས། །ཚེ་མི་རྟག་ཚོང་དུས་དབུས་ཀྱི་མགྲོན་པོ་འདྲ། ཁོང་ད་ལྟ་འདུས་ཏེ་ད་ལྟ་
ཕྱོགས་བཅུར་འགྱེས། །མི་ཁོ་བོའི་ལུས་སེམས་དེ་དང་མཚུངས་པར་མཐོང་། ཁྱོད་
སྡུག་བསྲན་མ་ཆུང་གཉེན་པོ་བཙན་ཆོད་སྒོམས། །ལུས་འབྱུང་བཞི་འདུས་པའི་
ནད་ཀྱི་གོང་བུ་འདི། །སྔར་འཁོར་བ་འདི་རུ་དུ་མ་ཞིག་ན་ཡང་། །ཆོས་ཟབ་མོའི་
ཕྱིར་དུ་གཅིག་ཀྱང་ཞིག་པ་མེད། །དེས་ད་དུང་འཁོར་བའི་འདམ་དུ་བྱིང་བར་
- 52 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
འགྱུར། །ང་རྣག་ཁྲག་ཆུ་སེར་ལ་སོགས་མི་གཙང་བའི། །རྫས་སུམ་ཅུ་རྩ་གཉིས་
སྲིན་རིགས་བརྒྱད་ཁྲིས་ཟ། །ཕྱོགས་གང་ནས་བལྟས་ཀྱང་སྡུག་བསྔལ་ཕུང་པོ་
འདིས། །སྐུ་མཚན་དང་དཔེ་བྱད་ཀྱིས་སྤྲས་རྒྱལ་བའི་སྐུ། །སུས་འགྲན་ཟླ་མེད་དེ་
ཐོབ་ཀྱང་མི་སྟོ་ཡིས། །འདི་གཅེས་པར་མ་འཛིན་སྐྱེ་འཕགས་ཡོངས་ལ་སྔོས། །ང་
སེར་སྣ་བྱེད་ན་བཀའ་གདམས་ག་ལ་ཡིན། །ང་ཆགས་པས་བཅིངས་ན་རྗེ་ཡི་སྲས་
པོ་མིན། །དུས་རྟག་ཏུ་ཐ་མལ་སྤྱོད་པ་མ་བྱེད་ཅིག །ལུས་སྣང་སྟོང་རྨི་ལམ་སྒྱུ་མའི་
ངང་དུ་ཞུགས། །ངག་གྲག་སྟོང་སྙན་པ་བྲག་ཅའི་ངང་དུ་ཞུགས། །སེམས་གསལ་
སྟོང་ཐབས་ཤེས་ཟུང་འབྲེལ་ཉིད་དུ་ཞུགས། །ཕ་བྱིན་གྱིས་རློབས་ཤིག་དྲིན་ཅན་
ཆོས་ཀྱི་རྗེ། །བདག་བྱིན་གྱིས་རློབས་ཤིག་འགྲོ་མགོན་མར་མེ་མཛད། །དོན་དེ་
ལྟར་མི་རྟག་འཇིག་པའི་ཆོས་སུ་གདའ། །ནད་མི་རྟག་དཔེ་ཆོས་རང་ལ་གདམས་
པ་ཡིན། །ཡང་གསོན་དང་འབྲོམ་རྗེ་བླ་མ་དམ་པའི་སྲས། །དུས་མི་རྟག་དགེ་བའི་
བཤེས་ གཉེན་ དམ་ པའི་ ཆོས། །མི་ བདག་ གི་ རྒྱུད་ ལ་ སྐུལ་ འདེབས་ བྱེད་ པ་
མཐོང་། །དབྱར་ འབྲུག་ སྟོང་ལྡིར་ ཞིང་ ཆར་ ཆུ་ དུ་ མར་ གཡོ། །ནགས་ རྩི་ ཤིང་
ཐམས་ཅད་ ཡལ་ འདབ་ རབ་ཏུ་ རྒྱས། །བྱ་ དུ་ མ་ སྙན་ པའི་ གླུ་ དབྱངས་ དུ་ མ་
འཚེར། །གཞི་ ཐམས་ ཅད་ གཡུ་ ལོ་ རྒྱས་ པའི་ ཞིང་ ཁམས་ འདྲ། །སྟོན་ མི་རྟག་
ཐམས་ཅད་ཁ་དོག་འགྱུར་བ་མཐོང་། །མི་བདག་ལ་དགེ་བའི་སྐུལ་མ་འདེབས་སོ་
རྗེ། །དུས་རྩི་ཐོག་རྒྱས་པ་གསེར་གྱི་མེ་ཏོག་དག ཁོ་མི་རྟག་གཡོ་བས་དགུན་གྱི་
དུས་ སུ་ འགྱུར། །ཀྱེ་གཤེར་ བའི་ ཆུ་ ཡང་ཤེལ་གྱི་རྣམ་པ་ཅན། །གནས་ དེ་ ལ་
བརྟེན་པའི་བྱ་ཡང་ཡིད་འབྱུང་ཞིང་། །སེམས་མི་དགའ་ཕུར་ལྡིང་གཞན་དུ་རྒྱུ་བར་
བྱེད། །དེ་མི་རྟག་གཡོ་བའི་བསེར་བུ་རབ་ཏུ་ལྡང་། །གཞི་བབས་ཀྱིས་དྲོས་ནས་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མྱུ་གུ་འབྱིན་པར་བྱེད། །ཤིང་ལོ་འདབ་རྙིང་པ་འདོར་ཞིང་གསར་པ་ལེན། །དུས་
མི་རྟག་གདམས་པའི་གཏེར་མཛོད་ཟབ་རྒྱས་ཅན། ཁོང་སྒྲ་མེད་ཆོས་སྟོན་རང་
རྒྱལ་ཇི་བཞིན་གདའ། །བྱང་འབྲོག་སྟོང་ཡུལ་དུ་ཁོ་བོས་ཕྱིན་པའི་ཚེ། ཁོང་གཡོ་
བའི་བསེར་བུས་འཇག་མ་དུ་མ་བསྐྱོད། །སྒྲ་མི་རྟག་ཡིད་འབྱུང་རྒྱང་གླུ་དུ་མ་
འཚེར། ཁོང་རི་དྭགས་བདག་མེད་ཐམ་ཐོམ་དུ་མར་རྒྱུག །གྲོགས་སུ་ཡང་མེད་
པར་རང་ཉིད་ཀུན་ནས་འགྲོ །སྙིང་མི་དགའ་སྙན་པའི་སྒྲ་དབྱངས་འབྱིན་སྙིང་
འདོད། །ང་མི་རྟག་ཆོས་ལ་བསྐུལ་བའི་གདམས་པ་མཆོག །གནས་དེ་འདྲའི་ནང་
ནའང་ དེ་འདྲ་ དུ་ མ་ གདའ། །ཕ་ མི་ རྟག་ བསྡད་ པའི་ གླགས་མེད་འགྲོ་དགོས་
པས། །གནས་གང་དུ་ཕྱིན་ ཀྱང་བདེ་བའི་བཙན་ས་ཞུ། །དུས་འདི་ནས་བཟུང་
ནས་འཁོར་བའི་རྒྱ་མཚོ་མ་བསྐམས་པར། །རྗེ་རྒྱལ་བ་ཁྱོད་དང་ནམ་ཡང་མི་
འབྲལ་བར། །ཆོས་གདམས་པའི་ངོ་བོ་མི་རྟག་འདི་འདྲ་བ། །མི་བདག་གིས་འགྲོ་
ལ་ཕན་བདེས་བསྟན་པར་བགྱི། །ལར་ཟབ་མོའི་ཆོས་འདི་ཤིན་ཏུ་མང་ན་ཡང་། །
ལས་རྒྱུ་འབྲས་འཁོར་བའི་ཉེས་དམིགས་སྒོམ་པ་ཉུང་། །རྐྱེན་ཕ་མ་གཅིག་གི་བུ་
ཚ་ མཉམ་པོ་ལའང་། ཁོང་ལ་ལ་བུར་མཐོང་ལ་ལ་བུ་མོར་མཐོང་། ཁོང་ལ་ལ་
བཞིན་བཟང་ལ་ལ་ངན་པར་མཐོང་། ཁོང་ལ་ལ་སྤྱང་ཞིང་ལ་ལ་གླེན་པར་མཐོང་།
ཁོང་ལ་ལ་ཕྱུག་ཅིང་ལ་ལ་དབུལ་པོར་མཐོང་། ཁོང་ལ་ལ་སྐྱིད་ཅིང་ལ་ལ་སྡུག་ན་
ཡང་། །རྐྱེན་ཕ་མ་རྣམས་ལ་ཉེ་རིང་ག་ལ་ཡོད། །རྒྱུ་སྔར་སོང་འབྲས་བུ་རང་ལ་
སྨིན་པ་ཡིན། ཁྱོད་སོམས་དང་འབྲོམ་སྟོན་རྒྱལ་བའི་འབྱུང་གནས་པ། །ཆོས་ཟབ་
མོ་གྲོང་པའི་གནས་ནའང་དེ་འདྲ་གདའ། །ལས་རྗེས་སུ་འབྲང་བས་སྡིག་པའི་
ལས་ མ་ བྱེད། །ཕྱིས་ འགྱོད་ ཀྱང་ འཕྱིས་ སོ་ འབྲོམ་ སྟོན་ རྒྱལ་ བའི་ སྲས། ཁོང་
- 54-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
དམྱལ་བ་བཙོ་བསྲེག་ལ་སོགས་འཇིགས་སྐྲག་པའི། །སྡུག་བཟོད་གླགས་མེད་
པར་ཐོག་ཏུ་བབ་པ་ཡང་། །རྒྱུ་སྔར་སོང་འབྲས་བུ་ཐོག་ཏུ་སྨིན་པ་ཡིན། །འདི་བྱུང་
ནས་འཕྱིས་སོ་ད་ལྟ་འབད་པར་རིགས། ཁོང་ཡི་དྭགས་བཀྲེས་སྐོམ་ལ་སོགས་
འཇིགས་སྐྲག་པའི། །སྡུག་བཟོད་གླགས་མེད་པར་ཐོག་ཏུ་བབ་པ་ཡང་། །རྒྱུ་རང་
འདྲའི་འབྲས་བུ་དུས་སུ་སྨིན་པ་ཡིན། །འདི་བྱུང་ནས་འཕྱིས་སོ་ད་ལྟ་འབད་པར་
རིགས། ཁོང་ བྱོལ་སོང་ གཏི་མུག་ལ་སོགས་འཇིགས་ སྐྲག་ པའི། །སྡུག་བཟོད་
གླགས་མེད་པར་ཐོག་ཏུ་བབ་པ་ཡང་། །རྒྱུ་རང་འདྲའི་འབྲས་བུ་དུས་སུ་སྨིན་པ་
ཡིན། །དུས་ད་ལྟ་བཙན་ས་ཟུངས་ཤིག་རྒྱལ་བའི་སྲས། ཁོང་ལྷ་མིན་འཐབ་རྩོད་
ལ་ སོགས་ འཇིགས་ སྐག་ པའི། །སྡུག་བཟོད་གླགས་མེད་པར་ཐོག་ཏུ་བབ་ པ་
ཡང་། །རྒྱུ་སྔར་སོང་འབྲས་བུ་ཐོག་ཏུ་སྨིན་པ་ཡིན། ཁྱོད་དེ་འདྲའི་ལུས་ཀྱང་མྱོང་
བར་ མ་ བྱེད་ འབྲོམ། །རྒྱ་ གལ་ ཏེ་ ལྷ་ ཡི་ བདེ་ འབྲས་ ཐོབ་ གྱུར་ ཀྱང་། །གནས་
འཁོར་བ་འདི་ལས་ཅུང་ཟད་མ་འཕགས་པར། །སྡུག་རང་འཚོ་ཙམ་ཞིག་དེ་ནའང་
ཡོད་ཅེས་གདའ། །ལུས་དེ་ཡང་སྡུག་བསྔལ་རྒྱུ་ཡིན་སྤང་བའི་རིགས། །རྒྱ་གལ་ཏེ་
མི་ཡི་སྲིད་པ་ཐོབ་གྱུར་ཀྱང་། །སྔར་མི་རྟག་དཔེར་བརྗོད་དུ་མ་བྱས་པ་རྣམས། །
མི་དེ་ཡི་སྟེང་དུ་ཆུ་བོའི་རྒྱུན་བཞིན་འབབ། །ལས་དགེ་བ་བྱེད་པ་ཉིན་མོའི་སྐར་
མ་འདྲ། །ལས་ཉོན་མོངས་ཚོགས་ནི་ཉིན་དང་མཚན་དུ་འཕེལ། ཁོ་ཤི་བས་མི་
ཆོག་ཡང་ཡང་སྐྱེ་བ་ལེན། ཁོང་མི་དགེའི་ལས་ཅན་ངན་འགྲོར་ལྟུང་ཏ་རེ། །རྒྱུ་ཅི་
འདྲའི་འབྲས་བུ་དེ་འདྲར་སྨིན་གྱུར་ན། །སུས་སྡིག་པ་བྱས་པ་དགེ་བར་འགྱུར་བ་
སྲིད། །ལས་ཕྱི་བཞིན་འབྲང་ངོ་འབྲོམ་རྗེ་རྒྱལ་བའི་སྲས། །རྒྱུ་མི་དགེའི་ཚོགས་
རྣམས་དུག་སྡོང་བཞིན་དུ་སྤོངས། །ལས་དགེ་བའི་ཚོགས་རྣམས་སྨན་གྱི་ལྗོན་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལྟར་སྐྱོངས། །ལས་བྱ་དང་གྲིབ་མའམ་ཚུལ་དུ་རྒྱལ་བས་གསུངས། །དེ་ཕྱི་བཞིན་
འབྲངས་པས་མ་མཐོང་མ་ཟེར་ཅིག ཁོ་འཇབ་ཅིང་འོང་བས་མ་ཐོས་མ་ཟེར་ཅིག །
ཁོ་རང་ལ་ཡོད་པས་གཞན་ནས་མ་ཚོལ་ཅིག ཁོ་མགོ་སྐོར་མཁས་པས་རང་དུ་མ་
འཛིན་ཅིག ཁོ་བསྟེན་ཡུན་རིང་ན་ཐར་ པ་མི་སྲིད་པས། །འདི་རོ་དང་ རྒྱ་མཚོ་
བཞིན་དུ་འགྲོགས་པར་གྱིས། །འདི་མེ་མདག་ཐལ་བས་གཡོགས་པ་ལྟ་བུ་ཡིན། །
འདིས་ས་ལམ་བགྲོད་པའི་ཡན་ལག་འཇོམས་པར་བྱེད། །འདི་འགོ་བའི་ནད་འདྲ་
རྒྱུས་མེད་ཉིད་དུ་འཇོམས། །ཕྱིའི་དགྲ་བོ་དག་ལ་བྲོས་པས་ཐར་པ་སྲིད། །ངན་ཁྱི་
རྐུན་འདི་ཡིས་ཁོ་བོ་བསྐྱེལ་བྱས་མང་། །སྒོ་ལེགས་པར་སྡོམས་ཤིག་འབྲོམ་སྟོན་
རྒྱལ་བའི་སྲས། །ནང་དག་ པར་གྱིས་ཤིག་རང་རིག་ཆོས་ཀྱི་རྒྱལ། །དོན་དེ་ལྟ་
བས་ན་ལས་འབྲས་ཟབ་མོ་འདི། །རྒྱུན་ཕྱི་ཐག་བསྲིངས་ལ་ཡུན་དུ་འཕྲོད་པར་
མཛོད། །རྗེ་འཇམ་པའི་དབྱངས་ཀྱི་སྐུ་ཡི་སྤྲུལ་པ་ཡི། །མི་རྩྭ་དང་བྱི་བ་དཀར་
ནག་དཔེས་མཚོན་པའི། །དུས་ཉིན་མཚན་སྦྲེལ་ནས་མི་ཚེ་འདི་ལ་སྤྱོད། །རྒྱུ་ཉོན་
མོངས་དགའ་དགའ་འདྲ་བས་སླུ་བྲིད་བྱེད། ཁར་དངར་དངར་འདྲ་བའི་དུག་ཆུ་ལྟ་
བུ་འཐུང་། །བུ་ཐར་པའི་ཚེ་སྲོག་བདུད་ལ་མ་བཅོལ་པར། །རྐྱེན་དགེ་བའི་བཤེས་
གཉེན་ཉིན་དང་མཚན་དུ་སྟེན། །གྲོགས་དམ་པ་དགེ་བའི་འཁར་བ་བཟང་དང་
འགྲོགས། །སྒོས་རང་རྒྱུད་འདུལ་བ་འཛིན་དང་མི་འབྲལ་བར། །ལས་རྒྱུ་འབྲས་
སྟོན་པའི་མདོ་སྡེ་ཟབ་མོ་ལྟོས། །ལམ་མངོན་པར་རྟོགས་པ་རིམ་གྱིས་འབྱུང་ངོ་
འབྲོམ། ཁྱོད་ ལྷག་ པར་ བསླབ་ པ་ གསུམ་ གྱི་ རྒྱ་ མཚོ་ ལས། །དོན་ཅི་ བསམས་
འགྲུབ་པོའི་ནོར་བུ་རིན་ཆེན་ལོངས། །ལས་ཉོན་མོངས་སྦར་སྦུར་རླབས་ཀྱིས་
ཕྱིར་ལ་གཤོགས། །ཀྱེ་དེ་ལྟར་བྱས་ན་འབྲོམ་རྗེ་དམ་པར་འགྱུར། །ལས་དེ་དང་
- 56 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
ལྡན་ན་འགྲོ་བའི་དཔལ་དུ་འགྱུར། །དཔེ་སྒྲོན་མེ་ཡོད་ན་འོད་ལྡན་ཇི་བཞིན་དུ། །
གཞི་རྒྱུ་ཡོད་པ་ལས་འབྲས་བུ་འབྱུང་འགྱུར་བས། །དེ་འཆོལ་བར་མ་བྱེད་ཡང་
དག་ ལམ་ ལ་ ཞུགས། །དུས་ ཉིན་ དང༌ མཚན་ དུ་ འཁོར་ བའི་ ཉེས་ དམིགས་
སྒོམས། །དེ་ཤེས་ན་འཇིགས་པས་ཡར་ལ་འབྲོས་སྙིང་འདོད། །དེས་འཁོར་བའི་
ཉེས་དམིགས་རྒྱུ་འབྲས་བསྟན་པ་ཡིན། །ད་དེ་ལ་སོགས་པའི་ཕན་ཡོན་བསྟན་པ་
ནི། །ཀྱེ་ རྒྱལ་ བའི་ འབྱུང་ གནས་ འདི་ ལ་ བསམ་ པར་ གྱིས། །སྟེང་ མཐོན་ པོའི་
དབྱིངས་ནས་ མེ་ཤེལ་ འོད་ཤར་བས། །གླིང་ མུན་ པའི་ ཚོགས་ རབ་ དག་ པར་
གསལ་གྱུར་ཏེ། །གཟུགས་མིག་ཤེས་རྟེན་འབྲེལ་དེ་འདྲའི་སྣང་བར་འབྱུང་། །
དཔེ་དེ་འདྲར་རང་བཞིན་དག་པའི་དབྱིངས་ཤེད་ནས། །ལས་རྒྱུ་འབྲས་བདེན་
སྟོང་འཁོར་འདས་དུ་མའི་རྒྱུ། །འོད་འཁོར་འདས་ཀུན་གསལ་ སྟོང་ཕྲག་དུ་མ་
འཁྲིགས། །དེ་མཐོང་ནས་འཇུག་ལྡོག་བྱེད་པའི་དཔའ་བོ་རྒྱལ། །ཚིག་ཤེས་ནས་
ཉམས་སུ་ལེན་པའི་མཁས་པ་རྒྱལ། །དོན་འཁོར་འདས་གྲོལ་བའི་རྣལ་འབྱོར་
རབ་ཏུ་དག །ཆོས་གཅིག་གི་གནས་ལུགས་གང་ཡིན་དེ་རྟོགས་པས། །ཆོས་ཀུན་
གྱི་ གནས་ ལུགས་ཤེས་ པའི་ གོམས་པ་ཅན། །རྗེ་ གཅིག་ཤེས་ ཀུན་ གྲོལ་ སྐྱེས་
མཆོག་དམ་ པ་དགའ། །ལས་བླང་དོར་ཤེས་པའི་མཛངས་པ་མཆོག་ཏུ་བདེ། །
སྒོམ་ཉེས་པའི་དྲི་མས་མ་གོས་གཙང་མ་བདེ། །དོན་ཅི་བསམས་འགྲུབ་པའི་སྔོན་
བསགས་སྦྱངས་པ་ཅན། །ལས་དགེ་བའི་མཐུ་ཡིན་སྐྱེས་མཆོག་ཤེས་ལྡན་ཀུན། །
སྐུ་མཚན་དང་དཔེ་བྱད་ཀྱིས་སྤྲས་འོད་ཀྱིས་བལྟམས། །གསུང་ཡན་ལག་དྲུག་ཅུ་
དམ་ པ་ ཆོས་ ཀྱི་ སྒྲ། །ཐུགས་ མཁྱེན་ བརྩེའི་དབང་ ཕྱུག་ ཚོགས་ གཉིས་ རྫོགས་
སངས་རྒྱས། །གནས་རང་གཞན་ཀུན་གྱི་བདེ་འབྲས་འཁྲུངས་པའི་ཚེ། །སྔར་མྱ་
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ངན་འདས་པའི་འབྲས་བུ་མཆོག་ཏུ་བཟང་། །དེ་མྱ་ངན་འདས་པའི་ཕན་ཡོན་ཟུར་
ཙམ་ ཡིན། །ཆོས་ དབང་ བཅུ་ ཐོབ་ པའི་ ཆོས་ རྒྱལ་ རང་ དབང་ ཅན། །ལས་ སྒྱུ་
འཕྲུལ་སྟོབས་ཡངས་དགེ་བའི་ལོ་ཏོག་རྒྱས། །སེམས་ཏིང་འཛིན་རྩེ་གཅིག་ངང་
དུ་ཏིང་འཛིན་རྒྱས། །དེ་ཡང་གཅིག་གི་ནང་དུ་ཏིང་འཛིན་དུ་མ་ སྡུད། །དེ་ཡང་
ཐབས་ཤེས་ཟུང་འབྲེལ་རྟག་ཏུ་བདེ་བ་ཉིད། །ཀྱེ་གསོན་དང་འབྲོམ་རྗེ་བླ་མ་རྒྱལ་
བའི་བུ། །དེ་འཁོར་བའི་གནས་ལས་འདས་པའི་ཕན་ཡོན་ཡིན། །བདེ་ཡང་ཞེན་
པར་མ་བྱེད་འཆིང་བའི་གནས་སུ་འགྱུར། །ཀྱེ་དེ་ལྟར་ཟབ་དོན་དུ་མ་གླུར་བླངས་
ཀྱང་། །ཚིག་གྲག་སྟོང་ཉིད་ཡིན་བདེན་པ་ག་ལ་ཡོད། །དོན་ཧྲིལ་ཏེ་དྲིལ་ན་སྣང་
སྟོང་ཆོས་སུ་གདའ། །སྒྲ་གྲག་སྟོང་ཚིག་ཡིན་འབྲེལ་བ་ཅི་ཡང་མེད། །ལུས་ཆུ་
བུར་འདྲ་ ལ་ སྙིང་ པོ་ ཅི་ ཡང་མེད། །ཀྱེ་སྒེག་མོས་མེ་ལོང་ནང་དུ་ ཕར་བལྟས་
པས། །བཞིན་སོ་ཡི་ཕྲེང་བར་བཅས་པ་ལྷམ་མེར་གདའ། །ཡང་དེ་ལ་གཏུགས་ཏེ་
ནན་གྱིས་ཕར་བལྟས་པས། ཁོང་རྟེན་འབྲེལ་ཡིན་པས་རང་ཚུགས་ཐུབ་མི་གདའ།
ཁོང་ཡོད་ཅེས་བྱ་བ་འབྱུང་ཁུངས་བདས་ན་སྟོར། ཁོང་མེད་ཅེས་བྱ་བ་སྣང་བ་
མངོན་ དུ་ གྱུར། །དོན་ ཡེ་ སྟོང་ ཡིན་ ཡང་ དབུ་ མ་ཆེན་པོར་ཤར། །དེ་ སྣང་ཡང་
བདེན་ཞེན་ཅི་ཡང་ཡོད་མ་མཆིས། །དེ་རྫུན་ཡང་མཚན་མོ་དེ་ཡི་བདེ་བ་བསྐྱེད། །
ཆོས་རྫུན་ཞེས་ཁྱད་དུ་གསོད་པ་ཤིན་ཏུ་གླེན། །མི་ཁོ་བོས་བལྟས་ན་རྫུན་པས་དུ་
མར་ སྣང་། །དེ་བདེན་ན་བུ་ མོའི་ གཟུགས་དེ་ གཉིས་ སུ་འགྱུར། །ཡང་ འོན་ཏེ་
གཉིས་ཀ་ཅི་ཡང་མེད་པར་འགྱུར། །དེ་རང་ཚུགས་མི་ཐུབ་བདེན་པར་སུ་ཞིག་
རྟོག །དེ་འགྱུར་ལྡོག་བྱེད་ན་རྟག་པར་སུ་ཞིག་འཛིན། །དེ་མི་རྟག་ཕྱིར་ན་རང་
ཚུགས་བསྐྱལ་བ་ཡིན། །ཚུགས་མེད་གསོག་དང་གསོབ་དང་གསེ་ཚགས་ཞེས། །
58 -



་
གསལ་བྱེད།
བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
རྗེ་རྒྱལ་བ་རྣམས་ཀྱིས་སྙིང་པོ་མེད་པར་བསྟན། །ལར་འཁོར་བའི་ཆོས་ནི་རང་
རང་བདེན་བདེན་འདྲ། ཁོང་འཕགས་པ་རྣམས་ ཀྱིས་ཅིར་ཡང་ག་ལ་འཛིན། །
དོན་མ་བསམས་བྱིས་པ་རྣམས་ནི་བསླུས་པར་འགྱུར། །ངས་ཤེས་ནས་མ་བཟུང་
ཕར་ལ་ཕུས་བཏབ་པས། །བྱང་རྒྱལ་པོའི་རི་བོ་འགྱེལ་བ་ལྟ་བུར་གདའ། །ལྷོ་
བཙུན་མོ་རི་བོ་ཡལ་བ་ལྟ་བུར་མཐོང་། །ནུབ་རྟ་མཆོག་རི་བོ་འཕུར་བ་ལྟ་བུར་
གདའ། །ཤར་དམག་དཔོན་རི་བོ་འཇུ་བ་ལྟ་བུར་མཐོང་། །ང་འཁྲུལ་པ་ཡིན་ནམ་
སྒྱུ་མའི་སླུ་བྲིད་མཁན། །དེ་འོས་མེད་ཀུན་རྫོབ་འདི་ནི་བསླུ་བའི་ཆོས། །ཀྱེ་གཉིད་
དུ་མ་སོང་རྨི་ལམ་འདི་འདྲ་ན། །ཕ་མི་མངོན་དབྱིངས་ནས་ཆོས་རྒྱལ་དྲི་མ་མེད། །
འདི་ཅི་འདྲ་ལགས་ན་འདི་འདྲ་འོང་མི་ཐང་། །འདི་ཡོང་མ་ཐང་བའི་རྣམ་འཕྲུལ་
འདི་འདྲ་ན། ཁོང་བདེན་པར་འདོད་པ་གལ་ཏེ་བདེན་གྱུར་ན། །འདི་ཅི་སྟེ་ནམ་
མཁའི་ཁམས་སུ་ཤོང་བར་འགྱུར། །ཕ་འདི་འདྲའི་རྣམ་རྟོག་ད་ལྟ་ཉིད་དུ་ཆོད། །
འདིར་མེད་བཞིན་སྣང་བའི་འཁྲུལ་བ་མ་བཏང་ཞིག །ཨ་འོན་ཏེ་ཐམས་ཅད་སྣང་
བ་ཙམ་དུ་ཟད། ཁོ་འཇིག་རྟེན་ཐམས་ཅད་བདག་ལ་བསྐོར་གྱུར་ཏེ། །ཆོས་ཐམས་
ཅད་བདེན་པ་ཡིན་ཞེས་གཤགས་འདེབས་ཀྱང༌། །འབྲོམ་ང་ནི་ལྷག་པར་ཁོ་ལ་
བཞད་གད་འཆོར། ཁྱེད་ཅི་ཟེར་རང་ཤར་གཞན་ལ་མ་སྒྲེ་ཞིག །ཐིག་དྲང་པོ་ཉེས་
ཞེས་ཀྱོག་པོར་མ་གཞོག་ཅིག །དོན་དག་པ་ལོག་པས་སུན་འབྱིན་མ་བྱེད་ཅིག །
ད་དེ་ལྟ་བས་ན་སྣང་སྟོང་བདེན་པ་གཉིས། །དོན་ཧྲིལ་ཏེ་དྲིལ་ལ་འཁོར་བ་མ་སྟོང་
བར། །སེམས་རྩེ་གཅིག་བསྒོམ་ཞིང་ཞི་བར་ལྷུང་མ་གྱུར། །ང་རྫོགས་སངས་རྒྱས་
ཀྱང་སེམས་དཔའི་ཆ་ལུགས་བཟུང་། ཁོང་ཕ་མར་གྱུར་པའི་འདོད་པ་ཚིམ་བྱེད་
ཅིང་། ཁོང་གང་ལ་གང་དགོས་དེ་ལ་དེར་སྟོན་པའི། །ལུས་གཟུགས་སྐུ་གཉིས་
59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཀྱིས་འགྲོ་དོན་བྱེད་པར་ཤོག །ཆོས་ཟབ་མོ་སྙིང་གི་ཐིག་ལེ་ རིན་ཆེན་འདི། །
ཐུགས་དཔལ་གྱི་བེའུ་དུ་མའི་ཡང་ཕུགས་སུ། །གནས་བཀོད་པ་དུ་མས་མཛེས་
པར་ རབ་ བརྒྱན་ ནས། །རྗེ་ བླ་ མ་ རྒྱལ་བ་ རྒྱལ་ཡུམ་ སྲས་ བཅས་ དང་། །རྒྱུད་
འབྲལ་བ་མེད་པར་རྟག་ཏུ་རྩེ་བར་ཤོག །ཡང་འདི་ནས་བཟུང་སྟེ་འཇིག་རྟེན་
ཐམས་ཅད་དུ། །ང་ཉོན་མོངས་ཟད་ཀྱང་ཉོན་མོངས་ལྟར་སྟོན་ཅིང་། །དོན་ཟབ་
རྒྱས་རྣལ་འབྱོར་སྦས་པའི་བརྟུལ་ཞུགས་ཅན། །རྒྱུད་སྐལ་ལྡན་མཐོང་ཚེ་དེ་ལ་
སྟོན་པར་ཤོག །སྔར་འདས་དང་ད་ལྟར་མ་འོངས་ཕྱོགས་བཅུ་ཡི། །གནས་འཇིག་
རྟེན་དག་ན་རྒྱལ་བ་སྲས་བཅས་རྣམས། །ཐུགས་རྩེ་གཅིག་མཐུན་པར་རབ་ཏུ་
སྨོན་པ་རྣམས། །འབྲོམ་བདག་གི་རྒྱུད་ལ་ངེས་པར་འགྲུབ་པར་ཤོག །དེ་ཁོ་ན་
བཞིན་དུ་ངེས་པར་འགྲུབ་པར་ཤོག །ཅེས་དལ་བུས་བཏོན་ཏེ་རྒྱུད་འཁུལ་ངེས་སུ་
བྱའོ། ། །
དེ་ལྟར་རང་རྒྱུད་བསྐུལ་འདེབས་བཏོན་ནས་རྒྱུད་འཁུལ་ངེས་སུ་བྱེད་པ་
ནི་ཐིག་ལེ་བཅུ་དྲུག་གི་དཀྱིལ་འཁོར་བཞེངས་པའི་སྔོན་དུ་བྱ་དགོས་པར་བཀའ་
གདམས་གླེགས་བམ་གྱི་ཆ་ལག་ལས་བཤད་ཅིང་། དེ་ལ་ནི་སྦྱོར་བའི་སྦྱོར་བ་
ཞེས་ཀྱང་བྱ། སྦྱོར་བའི་ཐིག་ལེ་ཞེས་ཀྱང་བྱའོ། །དེ་ནས་སྦྱོར་བ་དངོས་ལ་འཇུག་
པ་ལ་ཐོག་མར་ཡན་ལག་བདུན་པ་བྱ་བ་ནི་སྒྲུབ་གྲོགས་དགེ་སློང་ཆོས་གོས་
གསུམ་དང་ལྡན་པ་བཅུ་དྲུག་གམ། བཞིའམ། གཅིག་གཉིས་སམ། མ་འབྱོར་ན་
རང་གཅིག་པུས་ཀྱང་རུང་སྟེ། རང་ཉིད་ཐུགས་རྗེ་ཆེན་པོར་གསལ་བའི་ཐུགས་
ཀའི་ས་བོན་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་བླ་མ་ཡི་དམ་
སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་དང་བཅས་
- 60 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
པ་ཐམས་ཅད་བཛྲ་ས་མ་ཡ་ཛཿ ཞེས་བརྗོད་ནས་མདུན་གྱི་ནམ་མཁར་སྤྱན་དྲངས་
ལ། བརྒྱུད་པ་གསུམ་ལྡན་གྱི་བླ་མ་རྣམས་ལ་ཕྱག་འཚལ་བ་སོགས་ཡན་ལག་
བདུན་པ་རྒྱས་པར་བྱས་ལ་མཎྜལ་ཕུལ་ཏེ་ཐལ་མོ་སྦྱར་ནས། ཇི་ལྟར་ནམ་མཁའ་
མཉམ་པར་འགྲོ་བ་དུ་མ་ཉམ་ཐག་པ། །སྐྱབས་མེད་བཤེས་བྲལ་རང་གིས་རང་
ཉིད་བསླུས་པ་དེ་དག་རྣམས། །སྐྱབས་ཀྱི་དམ་པ་བླ་མ་རིན་པོ་ཆེ་ལ་སྐྱབས་སུ་
འཆིའོ། །སྐྱབས་ཀྱི་དམ་པ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །སྐྱབས་
ཀྱི་དམ་པ་དམ་ཆོས་རིན་པོ་ཆེ་ལ་སྐྱབས་སུ་མཆིའོ། །སྐྱབས་ཀྱི་དམ་པ་དགེ་
འདུན་རིན་པོ་ཆེ་ལ་སྐྱབས་སུ་མཆིའོ། །སྐྱབས་ཀྱི་དམ་པ་དཀོན་མཆོག་རིན་པོ་ཆེ་
ལ་སྐྱབས་སུ་མཆིའོ། །སྐྱབས་ཀྱི་དམ་ པ་ ཇོ་ བོ་ རིན་ པོ་ ཆེ་ ལ་སྐྱབས་སུ་མཆི།
སྐྱབས་ཀྱི་དམ་པ་སྟོན་པ་རིན་པོ་ཆེ་ལ་སྐྱབས་སུ་མཆི། སྐྱབས་ཀྱི་དམ་པ་སྐུ་
མཆེད་རིན་པོ་ཆེ་ལ་སྐྱབས་སུ་མཆི། སྐྱབས་ཀྱི་དམ་པ་བཀའ་གདམས་རིན་པོ་ཆེ་
ལ་སྐྱབས་སུ་མཆི། ཉོན་མོངས་བདག་གི་ལུས་ངག་ཡིད་གསུམ་བྱིན་གྱིས་བརླབ་
ཏུ་ གསོལ། ཁྱེད་ནི་ ལུས་ཅན་ ཀུན་ གྱི་ མགོན་ སྐྱབས་ བདེ་ འབྲས་ བསྐྲུན་ པའི་
མཆོག །བདག་འདྲའི་སེམས་ཅན་མ་རིག་དབང་གིས་འཁོར་བའི་འདམ་འདིར་
བྱིང་། །བདེ་བ་འདོད་ཀྱང་ཐབས་མེད་ཤེས་རབ་བྲལ་བས་ཐོག་མེད་དུ། །སྡུག་
བསྔལ་ཁུར་ཆེན་འབའ་ཞིག་བཟོད་གླགས་མེད་པ་ཐོག་ཏུ་བབ། །ད་ནི་སྡུག་ཏུ་མ་
གཞུག་འཁོར་བ་འདི་ལས་བསྐྱབ་ཏུ་གསོལ། ཁྱད་པར་ངན་སོང་གསུམ་གྱི་སྡུག་
བསྔལ་མྱོང་དུ་མ་གཞུག་ཅིག །བླ་མ་ཇོ་བོ་བླ་མ་ཇོ་བོ་དཀོན་མཆོག་རྣམས། །སྐྱིད་
རུང་སྡུག་རུང་ཁྱེད་རང་མིན་པ་རེ་ས་མི་གདའ་བས། །མཁྱེན་པའི་ཡེ་ཤེས་ཆེན་
པོས་ཚེ་རབས་ཀུན་ཏུ་གཟིགས་སུ་གསོལ། །བརྩེ་བའི་ཐུགས་རྗེ་ཆེན་པོས་ཚེ་
61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རབས་ཀུན་ཏུ་གཟིགས་སུ་གསོལ། །མཛད་པའི་འཕྲིན་ལས་ཆེན་པོས་ཚེ་རབས་
ཀུན་ཏུ་བསྐྱབ་ཏུ་གསོལ། ཁྱེད་ཀྱིས་དེ་ལྟར་མ་མཛད་ན་ནི་ལས་ངན་བདག་འདྲ་
བའི། །སེམས་ཅན་དམུ་རྒོད་བྱར་མ་རུང་བའི་མགོན་སྐྱབས་སུ་ལ་རེ། །ལྷ་དང་ཀླུ་
དང་གནོད་སྦྱིན་དྲི་ཟ་ལྷ་མིན་བདུད་སྡེའམ། །དབང་ཕྱུག་ཁྱབ་འཇུག་མུ་སྟེགས་
ཚོགས་རྣམས་གཏན་གྱི་སྐྱབས་གནས་སམ། །ཨེ་མ་དེས་ནི་ཕྱི་མ་ཕར་ཞོག་ཚེ་
འདིའང་སླུ་བར་བྱེད། །ཚེ་སྲོག་ཕྲོགས་ནས་ངན་སོང་མུ་མཐའ་མེད་པར་བསྒྱུར་ཏ་
རེ། །དམྱལ་ བ་ བཙོ་ བསྲེག་ ལ་ སོགས་ སྡུག་ བསྔལ་ བཟོད་ གླགས་ མེད་ ཅེས་
གྲག །ཡི་དྭགས་བཀྲེས་སྐོམ་ལ་ སོགས་ སྡུག་ བསྔལ་བཟོད་གླགས་མེད་ཅེས་
ཐོས། །བྱོལ་སོང་གསོད་བཀོལ་ལ་སོགས་སྡུག་བསྔལ་བཟོད་གླགས་མེད་པའང་
མཐོང་། ། དེང་སང་ཚ་གྲང་བཀྲེས་སྐོམ་བརྡེག་འཚོག་ཅུང་ཟད་མི་བཟོད་ན། །ཚེ་
འདི་ལོང་མེད་ཤི་ནས་དེ་རུ་སྐྱེས་ན་ཇི་ལྟར་བྱ། །ལ་འུར་ཐུགས་རྗེའི་ཕ་ཚན་དཔུང་
དུ་སྐྱེད་ལ་ར་མདའ་མཛོད། །ང་ནི་མྱ་ངམ་ཐང་ལ་ཚད་པས་གདུངས་པའི་མེ་ཏོག་
འདྲ། །སྔོན་བསགས་རླན་གྱིས་མ་བསྐམས་གསོན་ཅིང་སོལ་ལེ་གདའ་ན་ཡང་། །
ཉོན་མོངས་ཚད་པས་གདུངས་ནས་འཆི་བདག་གླང་པོས་མི་བརྫིའམ། །ལ་གོར་
བྱིན་རླབས་ཆར་རྒྱུན་ཡུལ་དུ་བསྲིངས་ལ་སྨིན་པར་མཛོད། །ཚེ་འདི་མི་རྟག་རི་
གཟར་ལོགས་ཀྱི་ཆབ་དང་འདྲ་སྟེ་མགྱོགས། །བཟུང་བས་མི་ཟིན་འབད་མེད་རང་
གིས་ཐུར་ལ་རྒྱུག་ཅིང་འགྲོ །ཟ་མ་ཞག་དང་ཟླ་བ་ལོར་གྱུར་ཚེ་ལའང་བསྡོད་
གླགས་མེད། །ཨེ་མ་བདག་གི་མགོན་སྐྱབས་མཛོད་ཅིག་ བླ་མ་དཀོན་མཆོག་
གསུམ། ཁྱེའུ་གཟུགས་མཛེས་བུ་མོ་ལྟ་ན་སྡུག་པ་གཞོན་ནུའི་ཚོགས། །བརྩེ་བའི་
ཕ་མ་ཉེ་འབྲེལ་འཁོར་གཡོག་ཀུན་གྱིས་གཡོས་མདགས་པའི། །བཟའ་བཏུང་
- 62 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
ལོངས་སྤྱོད་དཔལ་འབྱོར་སྙན་གྲགས་བདེ་སྐྱིད་ཀུན་གསེབ་ནས། །གཡུ་ཕུར་ལ་
སོགས་མཛེས་པའི་རྒྱན་དང་ཆ་ལུགས་ཀུན་བོར་ཏེ། །རང་ཉིད་གཅིག་པུར་སྨེ་
སྔགས་འདོན་ཞིང་གཅེར་བུར་འཆི་བའི་ཚེ། །ཉེ་འབྲེལ་ཀུན་གྱིས་མཐའ་བསྐོར་དུ་
ཞིང་བྲང་བརྡུང་ཆོ་ངེས་བཏབ། །སྐ་འབལ་ས་འགམ་མིང་ནས་བརྗོད་ཅིང་དེ་ལ་
འཆང་གྱུར་ཀྱང་། །ཅི་ཕན་བཟློག་པར་མི་ནུས་སླར་ཡང་དེ་ལ་གནོད་པར་ཟད། །
ཀྱི་ཧུད་གཞོན་ནུ་མེ་ཏོག་འདྲ་བ་དུས་ཀྱི་སད་ཀྱིས་བཅོམ། །ཉེ་འབྲལ་ལྷ་ཡི་བདེ་
བ་འདྲ་བའང་སྡུག་བསྔལ་རི་བོས་མནན། ཁྲེལ་མེད་འདི་ཡིས་དེ་དག་ཀུན་ཀྱང་
མི་གསོད་སུ་ཡང་མེད། །འགྲོ་བ་ཐམས་ཅད་དབང་མེད་ཉིད་དུ་འདི་ཡིས་གསོད་
བྱེད་ན། །ཨེ་མ་ང་ཉིད་གཅིག་པུར་ཁོ་ཡིས་ལྷག་པར་འཇོག་འགྱུར་རམ། །གང་ན་
ནམ་ཞིག་ངེས་པར་འཆི་བའི་དུས་གྱུར་ཚེ། །བླ་མ་ཡི་དམ་རྒྱལ་བ་རྒྱལ་ཡུམ་སྲས་
དང་བཅས་པ་རྣམས། །ཉམ་ཐག་བདག་གི་སྙིང་གི་དཀྱིལ་དུ་བཞུགས་ལ་སྨིན་
པར་མཛོད། །ཕུང་ལྔ་ཉོན་མོངས་རྒྱལ་དང་ཡེ་ཤེས་མཆོག་ཏུ་བྱིན་གྱིས་རློབས། །
སྔོན་ཆད་གཟུགས་དང་ཚོར་བ་འདུ་ཤེས་འདུ་བྱེད་རྣམ་ཤེས་རྣམས། །འདོད་
ཆགས་ཞེ་སྡང་གཏི་མུག་ ང་ རྒྱལ་ ཕྲག་དོག་ དབང་སོང་བས། །ཀུན་གཞིའི་རྒྱ་
མཚོར་ལས་ངན་ཆུ་བོའི་རྒྱུན་བཞིན་འབབ་ཅིང་བསགས། །སྐྱེ་རྒ་ན་འཆིའི་རྦ་
ཀློང་ཆེན་པོ་འཁྲུག་ཅིང་རབ་ཏུ་གཡོས། །དེ་ཚེ་འཁོར་བའི་འཁོར་ལོར་འཁྱམ་ཞིང་
སྐྱབས་མེད་བཤེས་དང་བྲལ། །ད་ནི་བཤེས་དང་མགོན་སྐྱབས་ཐམས་ཅད་ཁྱེད་
རང་ཤེས་ སོ་ རྗེ། །ཀྭ་ཡེ་ ཁྱེད་ ཀྱིས་ དེ་ལྟར་མ་མཛད་ན་ནི་བདག་འདྲ་བའི། །
སེམས་ཅན་དམུ་རྒོད་མ་རུངས་གདུལ་དཀའ་ཤིན་ཏུ་སྐྱིད་ལུག་པས། །དེང་སང་
མཐོ་རིས་ཡན་ལག་བདུན་ལྡན་ཐོབ་པར་མི་འགྱུར་ཞིང་། །དམ་ཆོས་སྐལ་བ་
-b5-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བཟང་པོ་ཐོབ་པ་ཤིན་ཏུ་རྙེད་དཀའ་ན། །ལོང་བ་ཐང་འཁྱམས་བདག་གི་མགོན་
སྐྱབས་མཛད་པར་ཐེ་ཚོམ་མེད། །ད་དུང་མཁྱེན་པས་གཟིགས་ལ་ཐུགས་རྗེས་
རབ་ཏུ་ གཟུང་དུ་ གསོལ། །ཨེ་མ་ གཞོན་ནུ་ལང་ཚོ་རྒྱས་ པ་ དུས་ ཀྱི་ བ་ མོས་
བཅོམ། །ལང་ཚོ་དར་ལ་བབ་པའང་རླུང་དམར་གསེབ་ཀྱི་མར་མེ་འདྲ། །རྒས་པ་
ཆུ་ཤིང་སྙིང་པོ་ལྟ་བུར་རང་གི་བཙན་ས་སྟོར། །སྐྱེ་མ་བདག་ལ་བསྡད་པའི་གླགས་
མེད་གཏན་གྱི་བཙན་ས་ཞུ། །དབང་གིས་མི་ཐུབ་ནོར་གྱིས་མི་ལྷུས་བྲོས་པས་མི་
ཐར་ན། །གྲུང་མཛངས་བཙན་ཕྱུག་མགྱོགས་པ་སུ་ཞིག་ཐར་ཏེ་མི་འཆི་སྲིད། །
འོན་ཏེ་ངན་པ་བྲེལ་ཕོངས་སུ་ཞིག་དགོས་པ་མེད་ཅེས་འཇོག ཁྲ་དང་སྤྱང་ཀི་ལ་
སོགས་གཅན་གཟན་སྲིན་པོའི་ཚོགས་རྣམས་དང་། །ལས་ངན་བཤན་པ་དག་ཀྱང་
དབང་མེད་ཕམ་པོར་འཆི་རེས་འབབ། །དབུགས་ལེན་གཤེད་མའི་འདྲེ་བཀྲེན་
དག་ཀྱང་ནམ་ཞིག་ངེས་པར་འཆི། །བཤེས་གཉེན་དམ་པ་དག་ཀྱང་གཞན་ངོར་མྱ་
ངན་འདའ་ཚུལ་སྟོན། །ཨེ་མ་ཆུ་བུར་བདག་ལ་བསྡད་པའི་གླགས་མེད་མགོན་
སྐྱབས་མཛོད། །སྐྱབས་སུ་མཆིའོ་དྲིན་ཅན་བླ་མ་ཇོ་བོ་དཀོན་མཆོག་གསུམ། །
གསོལ་བ་འདེབས་སོ་དྲིན་ཅན་བླ་མ་ཇོ་བོ་དཀོན་མཆོག་གསུམ། །བྱིན་གྱིས་
རློབས་ཤིག་དྲིན་ཅན་བླ་མ་ཇོ་བོ་དཀོན་མཆོག་གསུམ། །མཁྱེན་པས་གཟིགས་
ཤིག་དྲིན་ཅན་བླ་མ་ཇོ་བོ་དཀོན་མཆོག་གསུམ། །ལམ་སྣ་དྲོངས་ཤིག་དྲིན་ཅན་བླ་
མ་ཇོ་བོ་དཀོན་མཆོག་གསུམ། །སྒོ་གསུམ་གུས་ པའི་ སྟོབས་ ཀྱིས་ ཁྱེད་ ཞབས་
རྩིབས་ སྟོང་ ལ་ བཏུད་ དེ། །ཕྱག་ འཚལ་ མཆོད་ དོ་ སྐྱབས་ སུ་ མཆིའོ་ བྱིན་ གྱིས་
བརླབ་ཏུ་གསོལ། །ད་ནི་རྐྱེན་དང་སྐལ་བར་བཟང་ངོ་ཕན་བདེའི་འབྱུང་གནས་
ལ། །ད་ནི་ཐམས་ཅད་བོར་ནས་འཆི་ཡང་མི་འགྱོད་སྤྲོ་དགར་བཅས། ཁྱེད་དང་
- 64 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ལྷན་ཅིག་པ་དང་མར་གྱུར་འགྲོ་བ་མ་ལུས་པའི། །དོན་དུ་འཇིག་རྟེན་འདི་ནས་
འཇིག་རྟེན་ཕ་རོལ་འགྲོ་བར་བགྱི། །དོན་མེད་མི་གཙང་ལུས་འདི་དུམ་བུ་སྟོང་དུ་
ཞིག་ཀྱང་བླ། །ཕ་མའི་དོན་ལས་ཉམས་ན་དལ་འབྱོར་ཐོབ་པའི་དགོས་པ་སྟོར། །
ད་ནི་འདི་ནས་བཟུང་ནས་འཆི་འཕོ་སྐྱེ་བ་ཐམས་ཅད་དུ། །སེམས་ཅན་མ་བསྒྲལ་
བ་རྣམས་བདག་གིས་ཡོངས་སུ་བསྒྲལ་བར་བགྱི། །སེམས་ཅན་མ་གྲོལ་བ་རྣམས་
བདག་གིས་ཡོངས་སུ་དགྲོལ་བར་བགྱི། །དབུགས་མ་ཕྱིན་པ་གང་དག་བདག་
གིས་དབུགས་ ཀྱང་དབྱུང་བར་བགྱི། །མྱ་ངན་མ་འདས་ པ་རྣམས་མྱང་འདས་
མཆོག་ ལ་ དགོད་ པར་ བགྱི། །མགོན་ མེད་ རྣམས་ ཀྱི་ མགོན་ གྱུར་ སྐྱབས་ མེད་།
རྣམས་ཀྱི་སྐྱབས་གྱུར་ཅིག །དཔུང་མེད་རྣམས་ཀྱི་དཔུང་གྱུར་གླིང་མེད་རྣམས་ཀྱི་
གླིང་གྱུར་ཅིག །ས་བཅུ་ཚོགས་དང་སྦྱོར་དང་མཐོང་དང་སྒོམ་པའི་ལམ་དག་ལ། །
ཐོགས་པ་མེད་པར་འཇུག་ཅིང་སྤང་བྱ་སྒྲིབ་པ་དག་པར་ཤོག །འདྲེན་མེད་འདྲེན་
གྱུར་འགྲོ་མགོན་ཆོས་ཀྱི་རྒྱལ་པོ་བདག་གྱུར་ཅིག །དེ་ལྟར་འགྲོ་མགོན་ཆོས་ཀྱི་
རྒྱལ་པོ་མ་ཐོབ་བར་དུ་ཡང་། །འདི་ནས་བཟུང་སྟེ་ཚེ་རབས་དག་ནས་ཚེ་རབས་
ཐམས་ཅད་དུ། །བདག་ནི་འཕགས་པ་དཀོན་མཆོག་གསུམ་དང་ནམ་ཡང་མ་
འབྲལ་ བར། །དམ་ པའི་ ཆོས་ རྣམས་ བདག་ གི་ རྒྱུད་ ལ་ རྒྱས་ ཤིང་ འཛིན་ པར་
ཤོག །འཁོར་བའི་རྒྱ་མཚོ་གཏིང་མཐའ་ཟབ་པར་ནམ་ཡང་མི་སྐྱེ་ཞིང་། །ངན་སོང་
མུ་མཐའ་མེད་པར་ནམ་ཡང་སྐྱེ་བར་མ་གྱུར་ཅིག །མི་ཁོམ་བརྒྱད་པོ་དག་ཏུ་ནམ་
ཡང་སྐྱེ་བར་མི་གྱུར་ཅིང་། །མཐོ་རིས་རྣམ་དག་ཞིང་དུ་དལ་འབྱོར་ཁྲིམས་ཀྱིས་
བརྒྱན་པར་ཤོག །རིགས་དང་རུས་དང་ཆོ་འབྲང་འཁོར་སོགས་ཕུན་སུམ་ཚོགས་
པ་ ཡི། །མི་ དབང་ སྐྱེས་ མཆོག་ ཆོས་ ཀྱི་ རྒྱལ་ པོ་ དམ་ པར་ བདག་ གྱུར་ ཅིག །
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གཟུགས་བཟང་བཞིན་མཛེས་ཡིད་འོང་བལྟ་བས་མི་ངོམས་མཚན་དཔེས་སྤྲས། །
ཡན་ལག་དྲུག་ཅུའི་དབྱངས་ལྡན་ སྙན་པའི་གྲགས་པས་ཕྱོགས་བཅུར་ ཁྱབ། །
བྱམས་དང་སྙིང་རྗེ་དགའ་བ་བཏང་སྙོམས་ལ་སོགས་ཐབས་མཁས་ཤིང་། །ཤེས་
བྱ་མ་ལུས་ཀུན་མཁྱེན་ཐབས་ཤེས་མཁྱེན་བརྩེས་ཕྱུག་པར་ཤོག །ནམ་གྱི་ཚེ་ཡང་
མངལ་ གྱི་དྲི་མས་མ་གོས་སྐྱོན་སྤངས་ཤིང༌། །འཇིག་རྟེན་ལྷ་དང་བཅས་པས་
བདག་ནི་བཀུར་ཞིང་མཆོད་པར་ཤོག །གཟུངས་དང་ཏིང་འཛིན་ཀུན་ཐོབ་ཆོས་
ཀྱི་གནས་ལུགས་རྟོགས་པ་དང༌། །དབང་བཅུ་སྟོབས་བཅུ་ལ་སོགས་སངས་རྒྱས་
ཆོས་སུ་སྨིན་པར་ཤོག །འདས་དང་མ་འོངས་ད་ལྟར་ཕྱོགས་བཅུའི་རྒྱལ་བ་སྲས་
བཅས་ཀྱིས། །བསྔོས་ཤིང་བཟང་པོ་སྤྱོད་པའི་སྨོན་ལམ་མཆོག་ཏུ་བསྔགས་པ་
རྣམས། །ཆོས་ཀྱི་དབྱིངས་དང་དཀོན་མཆོག་གསུམ་གྱི་བདེན་པ་ལ་བརྟེན་ནས། །
ཅི་བསམས་བདག་གི་རྒྱུད་ལ་ཐོགས་པ་མེད་པར་འགྲུབ་པར་ཤོག །ད་ནི་བཀྲ་
ཤིས་ཀུན་གྱི་བཀྲ་ཤིས་ཐམས་ཅད་བདག་ལ་ཤོག །དགོས་འདོད་འབྱུང་བ་ནོར་
བུ་རིན་པོ་ཆེ་ཡི་བཀྲ་ཤིས་ཤོག །དཔལ་འབྱོར་རྒྱས་པ་རྒྱལ་སྲིད་རིན་ཆེན་སྣ་
བདུན་བཀྲ་ཤིས་ཤོག །གཞན་དོན་ལྷན་གྱིས་གྲུབ་པ་དཀོན་མཆོག་གསུམ་གྱི་
བཀྲ་ཤིས་ཤོག །སྒོ་གསུམ་དགེ་བ་འཕགས་པའི་དགེ་འདུན་རྣམས་ཀྱི་བཀྲ་ཤིས་
ཤོག །ཐོག་མཐའ་བར་དུ་དགེ་བ་དམ་ཆོས་རྣམས་ཀྱི་བཀྲ་ཤིས་ཤོག །སྐུ་གསུམ་
མངོན་དུ་གྱུར་པ་སངས་རྒྱས་རྣམས་ཀྱི་བཀྲ་ཤིས་ཤོག །སྡོམ་ཁྲིམས་རྣམ་དག་
ཉན་རང་ཆེན་པོ་རྣམས་ཀྱི་བཀྲ་ཤིས་ཤོག །བདག་གཞན་མཉམ་བརྗེ་བྱང་ཆུབ་
སེམས་དཔའ་རྣམས་ཀྱི་བཀྲ་ཤིས་ཤོག །ཐབས་ཤེས་བསྐྱེད་རྫོགས་ཟུང་འཇུག་
རིག་འཛིན་རྣམས་ཀྱི་བཀྲ་ཤིས་ཤོག །མཐུ་སྟོབས་ཕ་མཐའ་ཡས་པ་བཀའ་སྡོད་
- 66 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
རྣམས་ཀྱི་བཀྲ་ཤིས་ཤོག །ཐམས་ཅད་ཡོངས་སུ་རྫོགས་པ་རྫོགས་སངས་རྒྱས་ཀྱི་
བཀྲ་ཤིས་ཤོག །མི་ཚེ་འདིར་ཡང་མདུན་མ་ཅི་བསམས་འགྲུབ་པའི་བཀྲ་ཤིས་
ཤོག །རྟག་ཏུ་བསྡུ་བ་རྣམ་བཞིས་འགྲོ་དོན་བྱེད་པའི་བཀྲ་ཤིས་ཤོག །ཅེས་པ་
ལན་གསུམ་བརྗོད་ཅིང་གསོལ་བ་ཤུགས་དྲག་ཏུ་གདབ་བོ། ། །
དེ་ནས་གསོ་སྦྱོང་བླང་བ་ནི་ལངས་ལ་ཕྱག་གསུམ་བྱས་ཏེ། རྫོགས་སངས་
རྒྱས་དང་བྱང་ཆུབ་སེམས། །ཐུགས་རྗེ་ཅན་གྱིས་བདག་ལ་ནི། །མི་དགེའི་ལས་
རྣམས་སྦྱང་བའི་ ཕྱིར། །གསོ་སྦྱོང་དམ་པ་སྩོལ་བར་མཛོད། །ཅེས་ལན་གསུམ་
གསོལ་བ་བཏབ། དེ་ནས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་
བུ། གླང་པོ་ཆེན་པོ། བྱ་བ་བྱས་ཤིང་བྱེད་པ་བྱས་པ། ཁུར་བོར་བ། རང་གི་དོན་
རྗེས་ སུ་ ཐོབ་པ། སྲིད་ པར་ ཀུན་ཏུ་ སྦྱོར་བ་ཡོངས་ སུ་ ཟད་ པ། ཡང་ དག་ པའི་
བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་
ཤེས་རབ་ཅན་དེ་དག་གིས། སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་
པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང༌། ནད་མེད་པར་བྱ་བའི་ཕྱིར་
དང༌། མུ་གེ་མེད་ པར་ བྱ་ བའི་ ཕྱིར་དང༌། བྱང་ ཆུབ་ ཀྱི་ ཕྱོགས་ ཀྱི་ཆོས་རྣམས་
ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱ་བའི་ཕྱིར་དུ་གསོ་སྦྱོང་ངེས་
པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་
བཟུང་སྟེ་ཇི་སྲིད་སང་ཉི་མ་ཤར་གྱི་བར་དུ། སེམས་ཅན་ཐམས་ཅད་ཀྱི་དོན་གྱི་
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕྱིར་དང་། ཕན་པར་བྱ་བའི་ཕྱིར་དང༌། གྲོལ་བར་བྱ་བའི་ཕྱིར་དང་། ནད་མེད་
པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་། བྱང་ཆུབ་ཀྱི་ཕྱོགས་ཀྱི་
ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པར་ཡང་དག་
པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱ་བའི་ཕྱིར་དུ་
གསོ་སྦྱོང་ངེས་པར་ཡང་དག་པར་བླང་བར་བགྱིའོ། །ཞེས་ལན་གསུམ་གྱིས་ཐེག་
པ་ཆེན་པོའི་གསོ་སྦྱོང་བླང་ངོ༌། །གསོ་སྦྱོང་ལེན་ཚུལ་བསྡུས་པ་བྱ་ཚུལ་ནི། རྒྱལ་
སྲས་རྣམས་ཀྱིས་ཇི་ལྟ་བར། །བདག་ཀྱང་དེ་བཞིན་བསྒྲུབ་པར་བགྱི། །ཞེས་ལན་
གསུམ་གྱིས་གསོ་སྦྱོང་བླང་། གསོ་སྦྱོང་ལེན་ཚུལ་བསྡུས་པ་འདི་ལྟར་བྱ་བ་ནི་
བཀའ་གདམས་གླེགས་བམ་ གྱི་ ཆ་ ལག་ལས་བཤད་དོ། །དེ་ནས་ ཨ་ ཀ་རུའི་
བདུག་སྤོས་དང་བཅས་ལངས་ཏེ། ཕྱོགས་བཅུར་བཞུགས་པའི་རྒྱལ་བ་རྣམས། །
བདག་ཅག་རྣམས་ལ་དགོངས་སུ་གསོལ། །ཟབ་མོ་ཐེག་ལེ་བཅུ་དྲུག་གི །དཀྱིལ་
འཁོར་བྲི་ཞིང་བསྒྲུབ་པ་དང་། །སློབ་མ་རྗེས་སུ་འཛིན་བྱེད་ན། །གནང་བ་སྩོལ་
ལ་བྱིན་གྱིས་རློབས། །ཞེས་ལན་གསུམ་གྱིས་གསོལ་བ་བཏབ་པས་དགྱེས་བཞིན་
དུ་གནང་བར་བསམ་མོ། །དེ་ནས་སའི་ལྷ་མོ་ལ་མཆོད་གཏོར་ཕུལ་ནས་གནང་བ་
ཞུ་བ་ནི། རང་ཉིད་ཤར་ནས་དཀྱིལ་འཁོར་གང་དུ་བྱ་སའི་དབུས་ངོས་ལ་ཕྱོགས་
པར་འདུག །དཀྱིལ་འཁོར་གང་དུ་བྱ་སའི་དབུས་དེར་མཉྫིའི་ཁར་མཎྜལ་གྱི་སྟེང་
དུ་དྲིའི་ཐིག་ལེ་དང་ཚོམ་བུ་བཀོད། ས་ལྷའི་མཆོད་པ་ཨ་མྲྀ་ཏས་བསངས། སྭ་བྷཱ་
ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
ཡོན། ཞབས་བསིལ། ཞལ་ བསིལ། བསང་ གཏོར། མེ་ ཏོག །བདུག་ སྤོས། མར་
- 68 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
མེ། དྲི། ཞལ་ཟས། རོལ་མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་
ནམ་མཁའ་དང་མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར།
ཨོ་ ཨགྷཾ་ ཨཱཧཱུྃ། དེ་བཞིན་དུ་པཱ་ཏྱཾ། ཨཱཉྩ་མཱ་ཎཾ། པྲཀཱ་ཎཾ། པུཝཾ དྷུ་པེ། ཨཱ་ལོ་ཀེ །
གནྡྷེ། ནེ་ཝི་ཏྱ། ཤཔྟ་ཨཱཧཱུྃ་གིས་བྱིན་གྱིས་བརླབས། ས་ལྷའི་གཏོར་མ་ཡང་ཨ་མྲ་
ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ༀ་ལས་བྱུང་བའི་རིན་པོ་
ཆེའི་གཏོར་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་
གཏོར་མ་དྭངས་ཤིང་ཐོགས་པ་མེད་པ། ཟག་པ་མེད་པའི་ཡེ་ཤེས་ཀྱི་བདུད་རྩིའི་
རྒྱ་མཚོ་ཆེན་པོར་གྱུར། ཨོཾ་ ཨཱཧཱུྃ་ལན་གསུམ་གྱིས་བྱིན་གྱིས་བརླབས། དཀྱིལ་
འཁོར་གང་དུ་བྱ་སའི་དབུས་སུ་པཾ་ལས་ སའི་ལྷ་མོ་སེར་མོ་ཞལ་གཅིག་ཕྱག་
གཉིས་ མ། དགའ་ བ་ དང༌ ལྡན་ པའི་ ཐུགས་ ཅན། ཞི་ བ་ ན་ བཟའ་ དཀར་ པོ་
བསྣམས་ཤིང་རྒྱན་ཐམས་ཅད་ཀྱིས་བརྒྱན་པ། ལུས་ཕྱེད་འཐོན་པ། གཡས་མི་
འཇིགས་པའི་ཕྱག་རྒྱ་དང་། གཡོན་གསེར་གྱི་བུམ་པ་བསྣམས་ཤིང་པདྨའི་གདན་
ལ་བཞུགས་པར་གྱུར། རང་གི་ལག་པ་གཡས་པའི་མཐིལ་དུ་ཟླ་བའི་སྟེང་དུ་ཧཱུཾ་ཧཱུཾ།
ཧཱུྃ། སོར་མོའི་རྩེ་མོ་ས་ལ་ལན་གསུམ་བསྣུན་པའི་སྒྲ་དང་ཧཱུཾ་གི་འོད་ཟེར་གྱིས་
བསྐུལ་བས་ས་གཡོས་པའི་གསེབ་ནས་སའི་ལྷ་མོ་ཡེ་ཤེས་པ་སྤྱན་དྲངས། དམ་
ཚིག་པ་དང་གཉིས་སུ་མེད་པར་གྱུར། ཕྱག་རྒྱ་དང་བཅས། ཨོཾ་པྲི་ཐི་ཝཱི་དེ་ཝཱི་བྷུ༔
ས་པ་རི་ཝཱ་ར་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ་དང་ཨབྷཾ་གྱི་གནས་སུ་པཱ་ཏྱཾ། ཨཱཉྩ་མཱ་ཎཾ། པྲཀཱ་
ཎཾ། པུཉྫ། སོགས་ ཀྱི་ སྔགས་ བཅུག་ པས་ མཆོད། ཨ་ ཀཱ་ རོ་ ལན་ གསུམ་ གྱིས་
གཏོར་མ་ཕུལ། ས་ཡི་ལྷ་མོ་བསྟན་མ་ལ་སོགས་པའི། །དཀར་ཕྱོགས་སྐོང་བའི་
གཞི་བདག་ཚོགས་རྣམས་ཀྱིས། །འདོད་ཡོན་ལྔ་ལྡན་མཆོད་གཏོར་འདི་བཞེས་
69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལ། །དཀྱིལ་འཁོར་བྲི་བར་ས་ནི་གནང་བ་དང༌། །འགལ་རྐྱེན་སོལ་ལ་མཐུན་
རྐྱེན་བསྒྲུབ་པར་མཛོད། །ཅེས་འཕྲིན་ལས་བཅོལ། ལག་པ་གཡས་རྡོ་རྗེ་གསོར་
ཞིང་གཡོན་དྲིལ་བུ་དཀྲོལ་བ་དང་བཅས། སྐྱོབ་པ་སངས་རྒྱས་ཐམས་ཅད་ཀྱི། །
སྤྱོད་པའི་ཚུལ་དང་ཁྱར་པར་དང་། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་
དཔང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་ཀྱི་དཔུང་བཅོམ་པ། །
དེ་ལྟར་བདག་གིས་བདུད་ཀྱི་སྟོབས། །བཅོམ་ནས་དཀྱིལ་འཁོར་བྲི་བར་བྱ། །
ཞེས་ལན་གསུམ་བརྗོད་རྗེས་དཀྱིལ་འཁོར་གྱི་ལས་ཇི་ལྟར་བདེ་བར་གྱིས་ཤིག་
ཅེས་གནང་བ་ཕྱིན་ནས་དེ་ཉིད་དུ་ཐིམ་པར་གྱུར་པར་བསམ་མོ། །དེ་ནས་ལག་པ་
གཉིས་རྡོ་རྗེ་ནང་བསྡམས་བྱས་པ་དེས་ས་མནན་ལ། ཨོཾ་བཛྲ་བྷ་ཝ་ཧཱུཾ། ཞེས་ལན་
གསུམ་བརྗོད། རྡོ་རྗེ་བསྡམས་པ་ལས་བྱུང་བའི་ཧཱུཾ་ཡིག་འོད་ཟེར་འབར་བ་འཕྲོས་
པས་དབང་ཆེན་གསེར་གྱི་ས་གཞི་ལ་ཐུག་གི་བར་རྡོ་རྗེར་བྱས་པར་གྱུར་པར་
བསམས་ལ། ཨོཾ་བཛྲ་ཌི་ཌྷ་ཏི། ཞེས་ལན་གསུམ་བརྗོད་ནས་བྱིན་གྱིས་བརླབ་
བོ། །དེ་ནས་རང་ཉིད་སྐད་ཅིག་གིས་ཁྲོ་བོའི་དབང་པོ་མི་གཡོ་བ་སྐུ་མདོག་སྔོན་
པོ། ཞལ་གཅིག་ཕྱག་གཉིས་ཀྱི་གཡས་རལ་གྲི་དང་། གཡོན་ཞགས་པ་འཛིན་པ།
ཡེ་ཤེས་ ཀྱི་མེ་དཔུང་ རབ་ཏུ་འབར་བའི་དབུས་ན་ཁྲོ་བོའི་ ཉམས་ ཐམས་ཅད་
ཡོངས་ སུ་ རྫོགས་ པར་གྱུར་ པར་ བསམ། རང་ གི་ཐུགས་ཀའི་ཧཱུྃ་གི་འོད་ཟེར་
ལྕགས་ཀྱུའི་རྣམ་པ་ཅན་ གྱིས་ ཐིག་ལེ་བཅུ་དྲུག་གི་དཀྱིལ་འཁོར་བསྒྲུབ་ཅིང་
མཆོད་པ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་རྣམས་སྐད་ཅིག་
གིས་མདུན་དུ་བཀུག་པར་བསམས་ལ། གཏོར་མ་སྔར་ལྟར་བསངས་སྦྱངས་བྱིན་
གྱིས་བརླབས། ཨོཾ་སརྦ་བིགྷཱན་ན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷསརྦ་ཏད་
- 70 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཁཾ་ཨུད་ག་ཏེ་སྤ་ར་ཎ་ཧི་མཾ་ག་ག་ན་ཁཾ་བ་ལིཾ་ཏ་ཡེ་སྭཱཧཱ། ལན་གསུམ་གྱིས་བསྔོས།
རང་གི་ཐུགས་ཀའི་ཧཱུྃ་གི་འོད་ཟེར་གྱིས་ཁྲོ་བོའི་ཚོགས་ཐམས་ཅད་མདུན་གྱི་ནམ་
མཁར་སྤྱན་དྲངས། ཁྲོ་བོའི་མཆོད་པ་བྱིན་གྱིས་བརླབས་ལ། ཨོ་མཧཱ་ཀྲོ་དྷ་རཱ་ཛཱ་
ཨགྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱའི་བར་གྱིས་མཆོད། ཧཱུཾ་འཇིགས་པའི་ཧཱུཾ་སྒྲ་ངེས་སྒྲོག་
ཅིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་
བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཧཱུྃ༔ དཀྱིལ་འཁོར་ཆེན་པོའི་
ས་གཞི་ལ་གནས་པའི། །ལྷ་ལ་སོགས་པའི་བགེགས་ཚོགས་ཀུན་ཉོན་ཅིག །ང་ནི་
གནས་འདིར་དཀྱིལ་འཁོར་ཆོ་ག་བྱེད། ཁྱེད་རྣམས་འདི་ནས་གཞན་དུ་འགྲོ་བར་
གྱིས། །གལ་ཏེ་ང་ཡི་བཀའ་ལས་འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་བ་
ཡིས། །མགོ་བོ་ ཚལ་པ་བརྒྱར་ནི་འགས་འགྱུར་ཞིང་། །བགེགས་རྣམས་བརླག་
པར་འགྱུར་བ་གདོན་མི་ཟ། །ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་
བདེན་པ་དང༌། ཆོས་ཀྱི་བཀའ་བདེན་པ་དང༌། དགེ་འདུན་གྱི་བཀའ་བདེན་པ་
དང༌། དེ་བཞིན་གཤེགས་པ་དང༌། རྡོ་རྗེ་དང༌། རིན་པོ་ཆེ་དང་། པདྨ་དང་། ལས་
ཀྱི་ རིགས་ སུ་ཞུགས་ པ་ ཐམས་ ཅད་ དང༌། སྙིང་ པོ་དང༌། ཕྱག་རྒྱ་དང་། གསང་
སྔགས་དང་རིག་སྔགས་ཀྱི་ལྷའི་ཁྱད་པར་ཐམས་ཅད་ཀྱི་བདེན་པ་དང་། དཔལ་
མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི་བདེན་པ་དང༌། ཁྱད་པར་དུ་ཡང་
ཐུགས་རྗེ་ཆེན་པོ་རྒྱལ་བ་རྒྱ་མཚོའི་ལྷ་ཚོགས་རྣམས་ཀྱི་བདེན་པ་དང་། བདེན་པ་
ཆེན་པོའི་བྱིན་གྱིས་རླབས་ཀྱིས་ཐིག་ལེ་བཅུ་དྲུག་གི་དཀྱིལ་འཁོར་བསྒྲུབ་ཅིང་
མཆོད་པ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་གང་ཡིན་པ་དེ་དག་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་པོ་འདིས་ཚིམ་པར་གྱིས་ལ་ཞི་བའི་
སེམས་དང་ལྡན་པས་རང་རང་གི་གནས་སུ་སོངས་ཤིག །གལ་ཏེ་མི་འགྲོ་ན་ཁྲོ་
བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་མགོ་བོ་ཚལ་པ་བརྒྱར་འགས་པར་
འགྱུར་རོ། །སུམྦྷ་ནི་དང་ མི་གཡོ་བའི་སྔགས་བཟླ་ཞིང་། གུ་གུལ་གྱིས་བདུག །
ཡུངས་ཀར་གྱིས་བྲབས་ནས་བགེགས་བསྐྲད། རང་གི་ཐུགས་ཀའི་ཧཱུྃ་ལས་འོད་
ཟེར་འོག་ཏུ་འཕྲོས་པས་རྡོ་ རྗེའི་ས་གཞི། ལོགས་སུ་འཕྲོས་པས་རྡོ་རྗེའི་ར་བ།
སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་ རྗེའི་བླ་རེ་སྟེ།
ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པ་དུམ་བུ་གཅིག་
ཏུ་གྱུར་པའི་ཕྱི་རོལ་ཏུ་བསྐལ་པ་འཇིག་པའི་མེ་ལྟ་བུའི་ཁ་དོག་སྣ་ལྔའི་མེ་དཔུང་
ཕྱོགས་བཅུར་འཕྲོ་བར་གྱུར་ པར་བསམ་མོ། །དེ་ནས་རྒྱལ་པོ་ཆེན་པོ་བཞི་ལ་
མཆོད་གཏོར་ཕུལ་ནས་འཕྲིན་ལས་བཅོལ་བ་ནི། འགྲུབ་ན་ཕྱོགས་བཞིར་དཀར་
གཏོར་ཟླུམ་པོ་རེ་དང་ཉེར་སྤྱོད་རེ་བཤམ། བསྡུ་ན་དཀར་གཏོར་ཟླུམ་པོ་གཅིག་
དང་ཉེར་སྤྱོད་བཤམས་ལ་མཆོད་གཏོར་རྣམས་སྔར་ ལྟར་ བྱིན་གྱིས་བརླབས།
རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྒྱལ་
པོ་ཆེན་པོ་བཞི་འཁོར་དང་བཅས་པ་སྤྱན་དྲངས་པར་བསམས་ལ། ཨོཾ་ཨེ་ཧེ་ཧི།
ཙ་ཏུར་མཧཱ་རཱ་ཛཱ་ས་པ་རི་ཝཱ་ར་ས་མ་ཡེ། ཞེས་སྤྱན་དྲངས། ཀ་མ་ལ་ཡེ་ཧཱུཾ། ཞེས་
གདན་ཕུལ། ༀདྷི་ཏ་རཱཥཱ་ཡ། ཨོཾ་བི་རཱུ་ཌྷ་ཀཱ་ཡ། ཨོཾ་བི་རཱུ་པཀྵ་ལ། ཨོཾ་བཻ་ཤྲ་མ་ཎཱ་
ཡ། ས་པ་རི་ཝཱ་ར་བྷུན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱསརྦ་ཏད་ཁཾ་ཨུངྒ་ཏེ་
སྤ་ར་ཎ་ཧི་མཾ་ག་ག་ན་ཁཾ་གྲིཉྩེ་དཾ་བ་ལིཾ་ཏ་ཡེ་སྭཱཧཱ། ལན་གསུམ་གྱིས་འབུལ། ཨརྒུ་
སོགས་ཀྱིས་མཆོད། རྒྱལ་པོ་ཆེན་པོ་དཔལ་ལྡན་པ། །མརྒད་མདོག་མཚུངས་པི་
- 72 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཝང་འཛིན། །དྲི་ཟའི་ཚོགས་ལ་དབང་བསྒྱུར་བའི། །ཡུལ་འཁོར་བསྲུང་ལ་ཕྱག་
འཚལ་ལོ། །དཔའ་བོ་ཆེན་པོ་ སྟོབས་པོ་ཆེ། ཁ་དོག་སྔོན་པོ་ རལ་གྲི་འཛིན། །
གྲུལ་བུམ་ཚོགས་མ་དབང་བསྒྱུར་བའི། །འཕགས་སྐྱེས་པོ་ལ་ཕྱག་འཚལ་ལོ། །
མངའ་བདག་ཆེན་པོ་མཐུ་བོ་ཆེ། ཁ་དོག་དམར་སེར་སྦྲུལ་ཞགས་འཛིན། །ཀླུ་ཡི་
ཚོགས་ལ་མངའ་མཛད་པའི། །མིག་མི་བཟང་ལ་ ཕྱག་འཚལ་ལོ། །དེད་དཔོན་
ཆེན་པོ་གསེར་མདོག་ཅན། །བེ་ཅོན་དང་ནི་ནེའུ་ལེ་འཛིན། །གནོད་སྦྱིན་ཚོགས་
ལ་དབང་བསྒྱུར་བའི། །རྣམ་ཐོས་སྲས་ལ་ཕྱག་འཚལ་ལོ། །བསྡུ་ན། ཟབ་ཅིང་རྒྱ་
ཆེ་གཟིགས་པ་པོ། །ཡུལ་འཁོར་བསྲུང་དང་འཕགས་སྐྱེས་པོ། །སྤྱན་མི་བཟང་
དང་རྣམ་ཐོས་སྲས། །རྒྱལ་ཆེན་བཞི་ལ་ཕྱག་འཚལ་ལོ། །ཞེས་བསྟོད། རྒྱལ་ཆེན་
བཞི་པོ་འཁོར་བཅས་ཀྱིས། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་
དཔོན་སློབ་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་
གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་འཐོབ་ཅིང་། །ཞི་དང་རྒྱས་
ལ་ སོགས་ པ་ ཡི། །ལས་ ཀྱི་དངོས་གྲུབ་ བདག་ ལ་ སྩོལ། །དམ་ ཚིག་ ཅན་ གྱིས་
བདག་ལ་སྲུངས། །དངོས་གྲུབ་ཀུན་གྱིས་སྡོང་གྲོགས་མཛོད། །དུས་མིན་འཆི་དང་
ནད་ རྣམས་ དང༌། །གདོན་ དང་ བགེགས་རྣམས་ ཞི་བ་ དང༌། །རྨི་ ལམ་ ངན་དང་
མཚན་ མ་ ངན། །བྱ་ བྱེད་ ངན་ པ་ མེད་ པར་ མཛོད། །འཇིག་ རྟེན་ བདེ་ ཞིང་ ལོ་
ལེགས་ དང༌། །འབྲུ་རྣམས་ འཕེལ་ ཞིང་ ཆོས་ འཕེལ་ དང༌། །བདེ་ལེགས་ཐམས་
ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །རྒྱལ་པོ་ཆེན་པོ་བཞི་
འཁོར་དང་བཅས་པ་རྣམས་ཀྱིས་ཇི་སྲིད་དཀྱིལ་འཁོར་གྱི་བྱ་བ་མ་རྫོགས་ཀྱི་བར་
དུ་ཕྱོགས་བཞིར་བཞུགས་ནས་བགེགས་རྣམ་པར་བཟློག་པའི་འཕྲིན་ལས་མཛོད་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཅིག །ཅེས་འཕྲིན་ལས་བཅོལ། དེ་ནས་འགྲུབ་ན་གནས་ཁང་གི་སྟེང་འོག་ཕྱོགས་
མཚམས་རྣམས་སུ་ཡི་གེ་དྲུག་པོ་ཆོ་ག་དང་མཐུན་པར་འགོད་པ་གླེགས་བམ་གྱི་ཆ་
ལག་ལས་འབྱུང་བ་ལྟར་བྱ་ཞིང་། མ་གྲུབ་ན་དེ་བཞིན་དུ་མོས་པ་བྱ། དེ་ནས་ཆུ་
གཙང་དྲི་བཟང་དང་བཅས་པ་མདུན་དུ་བཞག་ལ། རང་ཉིད་སྐད་ཅིག་གིས་རྒྱལ་
བ་ཤཱཀྱ་ཐུབ་པར་གྱུར་པའི་སྤྱི་བོར་ཨོཾ། མགྲིན་པར་ཨཱཿཐུགས་ཀར་ཧཱུཾ་ཡི་གེ་གསུམ་
ལས་འོད་ཟེར་འཕྲོས། མདུན་གྱི་དྲི་བཟང་གི་ཆུ་ལ་ཐིམ་པས་ཡེ་ཤེས་ཀྱི་བདུད་
རྩིར་གྱུར་པར་བསམས་ལ། རང་དང་སྒྲུབ་གྲོགས་ཐམས་ཅད་ཀྱིས་ཨོཾ་ཨཱཿཧཱུྃ་མང་
དུ་བཟླ། དེ་ནས་དགེ་སློང་བཞིས་བྱིན་གྱིས་བརླབས་པའི་དྲི་བཟང་གི་ཆུ་དེ་ལས་
ཅུང་ཟད་རེ་ཁྱེར་ནས་ཕྱོགས་བཞིའི་ལུང་པར་ཕྱིན་ཏེ། དེ་ན་གནས་པའི་ས་བདག་
ཆུ་བདག་ལ་སོགས་པ་ལ། ཆུ་དེ་གཏོར་བས་ཁྲུས་བྱས་པར་བསམས་ལ། ངེད་
ཆོས་ཀྱི་བྱ་བ་ཞིག་གི་སླད་དུ་འདི་ནས་ས་དང་ཆུ་ལ་སོགས་པ་སློང་བས། ཁྱེད་
རྣམས་ཀྱི་བསམ་པ་བཟང་པོས་དགའ་བར་ བྱིན་ལ་དགེ་བའི་ སྐལ་བ་ལོངས་
ཤིག །ཅེས་སྨྲས་པས། དེ་རྣམས་ཀྱིས་དགའ་བར་ལོངས་ཤིག་ཟེར་བར་བསམས་
ལ། ས་དང་ཆུ་གང་འདུག་གི་སྣ་ཚང་བར་བླངས། ཕྱོགས་ཐམས་ཅད་ཚང་བར་
ལེན་པ་པོ་མེད་ན། གཅིག་གིས་ཕྱོགས་ཐམས་ཅད་ནས་བླངས་ལ་གནས་ཁང་དུ་
སླེབས་པའི་ཚེ། ཕྱོགས་གང་ནས་བླངས་པའི་ས་དང་ཆུ་དག་རང་རང་གི་ཕྱོགས་སུ་
མ་ནོར་བར་བཞག་ལ། དེ་ན་བཞུགས་པའི་བླ་མ་དང་རྟེན་གསུམ་དགེ་འདུན་དང་
བཅས་པ་ཐམས་ཅད་ལ་ཕྱག་གསུམ་བཙལ་ནས། ཀྱེ་བླ་མ་དང་དགེ་འདུན་རྣམས་
གསན་དུ་གསོལ། ཐམས་ཅད་རྟེན་པའི་ས་ཆེན་པོ་འདི་ནི། གང་ལ་བསླངས་པས་
དེ་ ཡང་མགུ་ལ། དེ་ཐམས་ཅད་ཀྱང་སྐལ་བ་དང་ལྡན་པར་ ཁོ་བོས་བྱིན་གྱིས་
- 74 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བརླབས་སོ། །ཐམས་ཅད་སྡུད་པར་བྱེད་པའི་ཆུ་འདི་ནི་གང་ལ་བསླངས་པས་དེ་
ཡང་མགུ་ལ། དེ་ཡང་ཁོ་བོས་རྙོག་པ་མེད་པར་བྱས་སོ། །ད་ནི་གང་ནའང་བར་
གཅོད་དང་རྐྱེན་ངན་པ་མི་གདའ་བས། བླ་མ་དང་དགེ་འདུན་གྱིས་གཞལ་ཡས་
ཁང་ བཞེངས་སུ་གསོལ། ཞེས་ དགེ་སློང་བཞི་པོ་རེ་རེ་ནས་ རིམ་པས་དེ་སྐད་
བརྗོད། ལེན་པ་པོ་གཅིག་ལས་མེད་ན་གཅིག་པོས་ཚར་གཅིག་བརྗོད། དེ་ནས་
དེར་གནས་པ་ཐམས་ཅད་ཀྱིས། ཕུན་སུམ་ཚོགས་པ་མངའ་བ་གསེར་གྱི་རི་བོ་
འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་
རྒྱས་པ་འདབ་འདྲའི་སྤྱན་མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་དང་
པོའོ། །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་
གྲགས་ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་
པ། །འདི་ནི་འཇིག་རྟེན་དགེ་བའི་བཀྲ་ཤིས་གཉིས་པའོ། །དགེ་འདུན་དམ་པ་
ཆོས་ལྡན་ཐོས་པའི་ནོར་གྱིས་ཕྱུག །ལྷ་དང་མི་དང་ ལྷ་མ་ཡིན་གྱི་མཆོད་པའི་
གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་
རྟེན་དགེ་བའི་བཀྲ་ཤིས་གསུམ་པའོ། །ཞེས་ལན་གསུམ་བརྗོད། རོལ་མོ་བྱ་ཞིང་
མེ་ཏོག་འཐོར། དེ་ནས་རང་དང་སྒྲུབ་གྲོགས་ཐམས་ཅད་ཐུབ་པའི་དབང་པོར་
གསལ་ བཞིན་ པའི་ ངང་ནས། འབྲུ་ གསུམ་ དང་། མ་ཎི་བཟླ་ ཞིང་ ས་ ལ་ཆུ་སྣ་
བླངས་པ་དེ་དག་སོ་སོ་ལ་ས་བཟང་པོ་དང༌། སྦར་གྱི་བྱིན་རླབས་བྱས་པའི་ཆུས་
གཙོ་ བྱས་ པ་ མང་ དུ་ བསྣན་ལ་ འཇིམ་ པ་ སྦྱར་ཏེ་ ཕྱོགས་བཞི་ནས་ སྟེགས་བུ་
བཞེངས་པའམ། སྟེགས་བུ་རྙིང་པ་ཡོད་ན་དེའི་ཕྱོགས་ཐམས་ཅད་བྱུག །ཡང་ཐང་
མཉམ་པ་ལ་བྱེད་ན་དེ་ལ་བྱུག །གཞན་ཡང་བ་བྱུང་རྣམ་ལྔ་དང་དྲི་བཟང་གི་ཆུས་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕྱོགས་ཐམས་ཅད་དུ་བྱུག་ཅིང་ཆག་ཆག་གདབ་བོ། །དེ་དག་ནི་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་གསོལ་བ་བཏབ་སྟེ་གནང་བ་ཞུ་བ་དང༌།
ས་བཟུང་ཞིང་བསྲུངས་ཏེ་བྱིན་གྱིས་བརླབ་པ་དང་། ས་ལྷ་སྟ་གོན་བྱས་ཏེ་དཀྱིལ་
འཁོར་བྲི་བའི་གནང་བ་ཞུ་བ་སོགས་སྟ་གོན་བྱ་ཚུལ་ཡིན་ལ། དེ་དག་ལ་སའི་ཆོ་
ག་ཞེས་ཀྱང་བྱ། ས་འདུལ་ཞེས་ཀྱང་ཐ་སྙད་མཛད། དེ་ལྟ་བུའི་སྟེགས་བུའི་ཁར་
དཀྱིལ་འཁོར་རྡུལ་ཚོན་གྱིས་བཞེངས་པ་ཡིན་ན་ནི་ཐིག་སྐུད་འདུ་བྱ་བ་དང༌།
ཐིག་སྐུད་བྱིན་གྱིས་རློབ་པ་དང་། ཐིག་འདེབས་པ་དང༌། རྡུལ་ཚོན་འདུ་བྱས་ཏེ་
བྱིན་གྱིས་རློབས་པ་དང་། ཚོན་བཀྱེ་བའི་རིམ་པ་དང་། ས་བཟུང་བའི་སྔོན་དུ་ཡང་
ས་བརྟག་པ་དང་། ས་བསླང་བ་དང་། ས་སྦྱང་བ་རྣམས་ཀྱང་བྱ་དགོས་པས། ས་
བརྟག་པ་སོགས་རྒྱས་པར་བྱ་བར་སྤྲོ་ན་རྡོ་རྗེ་འཆང་ཆེན་པོའི་ལམ་གྱི་རིམ་པ་
ལས་གསུངས་པ་ལྟར་བྱའོ། །འདིར་ཐིག་ལེ་བཅུ་དྲུག་གི་དཀྱིལ་འཁོར་རྡུལ་ཚོན་
གྱིས་བཞེངས་ཚུལ་ནི་བཀའ་གདམས་གླེགས་བམ་གྱི་ཆ་ལག་འབྲོམ་ཀུ་མ་ར་མ་
ཏིས་མཛད་པ་ལས་འདི་ལྟར་འབྱུང་སྟེ། ཨོཾ་སྭ་བྷཱ་ཝ་ཤུདྡྷསརྦ་དྷརྨསྭ་བྷཱ་ཝ་ཤུ་དྡྷོཉྩ
ཧཾ། ཞེས་བརྗོད་པས་སྣོད་བཅུད་མཐའ་དག་སྟོང་པར་བསམ། དེའི་ངང་ནས་ཕྱི་
བཀོད་པ་བསམ་གྱིས་མི་ཁྱབ་པའི་སྤྱན་རས་གཟིགས་བསྐྱེད། དེའི་ཐུགས་ཀར་
མི་མཇེད་ཀྱི་བཀོད་པའི་ཐུབ་པ་བསྐྱེད། དེའི་ཐུགས་ཀར་བོད་ཁམས་ཀྱི་བཀོད་
པའི་སྤྱན་རས་གཟིགས་བསྐྱེད། དེའི་ཐུགས་ཀར་རང་རང་གི་གནས་ཁང་གི་སྤྱན་
རས་ གཟིགས་བསྐྱེད་ལ། དེའི་ཐུགས་ ཀར་ མཎྜལ་ བཞེངས་ པར་ བསམས་ལ།
ཐིག་གདབ་པར་བྱ་སྟེ། འཇའ་རིས་པདྨའི་ས་བཞག་ནས། །ཚངས་ཐིག་དང་པོ་
བཏབ་པ་དེ། །ཆ་བཞིར་བགོས་ལ་མཚན་མ་བྱ། །གཉིས་ཀྱི་ཚད་མཉམ་ཐིག་སྐུད་
- 76 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ལའང་། །ཚངས་ཐིག་རྩེ་མོ་རྙེད་བྱའི་ཕྱིར། །བཞི་ཆ་བཞི་ཆའང་བསྣན་བྱས་ལ། །
ཤར་ནུབ་ཕྱེད་ཀྱི་དབུས་བཟུང་ནས། །ལྷོ་བྱང་བྱ་རོག་རྗེས་བྱས་ལ། །ཚངས་ཐིག་
གཉིས་པ་གདབ་པར་བྱ། །དེ་ནས་ཚངས་ཐིག་ཕྱེད་ཚད་ཀྱིས། །ཚངས་པའི་ཐིག་
རྩེར་བཟུང་བྱས་ནས། །ཟུར་བཞིར་བྱ་རོག་རྗེས་བཙལ་ལ། །ཟུར་ཐིག་ལོགས་
ཐིག་གདབ་པར་བྱ། །དེ་ནས་ལོགས་གཏུབས་གསུམ་སྟེང་ནས། །ཐིག་རིང་བཞི་
བཏབ་ཐིག་ཐུང་དྲུག །སླར་ཡང་སྔ་མའི་ཐིག་རིང་བཞིན། །ཕྱི་ནང་དབུས་དོར་
མཐའ་ གཉིས་ གདབ། །དབུས་ གཉིས་ནང་མ་ཕྱེད་ཕྱེད་བགོ །དབུས་ཕྱི་བཞིར་
བགོ་སླར་ཡང་ནི། །སྔ་མའི་ཐིག་ཐུང་དང་མཚུངས་པས། །དང་པོ་ཕྱེད་བགོ་ཕྱེད་
ཕྱི་ བགོ །གཉིས་ པ་ བཞིར་ བགོ་ ཐིག་ ཐུང་ བཅུའོ། །དེ་ ནང་ མཎྜལ་ བཅོ་ ལྔ་
པོའང་། །རྟ་ བབས་ བཅས་ པར་ བཞེངས་ འདོད་ ན། །ཕྱི་ མའི་ ནང་ མ་ ནང་ མ་
ཀུན། །བཞི་བཞིར་བགོས་པ་ཕྱི་མ་གཉིས། །ཕྱེད་ཕྱེད་ནས་བགོས་བཞིར་གྱུར་
ནས། །ཕྱི་ནང་གཉིས་པོའི་དབུས་དོར་ལ། །མཐའ་གཉིས་བཏབ་སོགས་ཕྱི་དང་
མཚུངས། །ནང་རྣམས་རྟ་བབས་མེད་འདྲི་ན། །ཕྱི་མ་ཕྱི་མའི་ནང་ནས་ནི། །ཕྱི་
མའི་ཆ་ཕྲན་ཙམ་བོར་ནས། །གསུམ་བགོ་ཕྱི་མ་གཉིས་བགོས་ལ། །ནང་མ་དབུས་
དོར་མཐའ་གཉིས་གདབ། །ཕྱི་མ་ཕྱེད་བགོ་ཕྱེད་ཕྱིའང་བགོ །དེ་ནས་ཐིག་ཐུང་
དག་གིས་ནི། །སུམ་ཆའི་ཚད་དུ་བགོས་བྱས་ལ། །དེ་ཡི་ནང་མ་གཉིས་སུ་བགོ །
དེ་ནང་ཕྱེད་གདབ་ཕྱེད་ཀྱིའང་བགོ །དེ་ཡི་ཕྱི་མ་བཞིར་བགོ་བྱ། །དེ་དག་མི་ཤོང་
ཐམས་ཅད་ཀྱང་། །རྟ་བབས་མེད་པར་སུམ་ཆ་ཡི། །ཚུལ་གྱིས་གདབ་བྱ་དེ་ཡང་
ནི། །མི་ཤོང་རྒྱས་བསྡུས་དཔྱད་ལ་ བྲི། །གཅིག་གམ་ གཉིས་ སམ་ གསུམ་བཞི་
སོགས། །བླ་མ་ལྷ་བཞི་སོགས་དང་སྦྱར། །ཀུན་དབུས་འདབ་བཞི་ལྷ་ཡིན་ཏེ། །
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལྟེ་བ་བླ་མའི་ཕོ་བྲང་ངོ༌། །ཞེས་བྱ་བའི་ཚུལ་འདིས་བཏབ་ལ། ཚོན་བཀྱེ་བ་ནི།
པདྨའི་ ལྟེ་ བ་ དཀར། འདབ་ བཞིའི་ ཤར་ སེར། ལྷོ་ དཀར། ནུབ་ མཐིང་ ཁ། བྱང་
ལྗང་ཁུ་སྟེ། ཕྱོགས་ཚོན་དུ་བྱ་བ་རྣམས་ཀྱང་དེའི་ རིམ་པ་བཞིན་བྱའོ། །གྲུ་ཆད་
རྣམས་སུ་ལྷ་མོ་དང༌། སྒོ་བཞི་ལ་རྒྱལ་ཆེན་བཞི་བཀོད། ཟུར་དང་ལོགས་རྣམས་
སུ་མཆོད་རྟེན་དཀར་པོ་མང་དུ་བྲི། མཐའི་ཁོར་ཡུག་ནང་མ་ལ་པད་འདབ་སྟོང་
ཚང་བའམ། གང་ཤོང་མང་དུ་བྲི། དེའི་ཕྱི་རུ་འཇའ་ཚོན་སྣ་ལྔས་བསྐོར། དྲ་བ་
དང་དྲ་ཕྱེད་དང༌། རྟ་བབས་སྣམ་བུ་བཞི་མ་དང་། ཆོས་འཁོར་དང་། དེའི་ པད་
གདན་དང༌། འཁོར་ལོའི་སྟེང་དུ་གདུགས་རྣམས་སྤྱི་ལུགས་བཞིན་བྲིའོ། །ཞེས་
འབྱུང་། དེང་སང་ཐིག་རྩ་འདིའི་སྟེང་ནས་ཐིག་འདེབས་ཤེས་པ་དཀའ་བར་སྣང་
བ་ལ། གྲུབ་ པའི་ དབང་ཕྱུག་འཇམ་དཔལ་རྒྱ་མཚོ་ བས་ ཐིག་ལེ་བཅུ་དྲུག་གི་
དཀྱིལ་འཁོར་གྱི་ཐིག་གདབ་པ་དང་ཚོན་བཀྱེ་བའི་རིམ་པ་མན་ངག་བཞིན་དུ་
གསལ་བར་མཛད་པ་ནི་འདི་ལྟར། སྟེགས་བུའི་རྙིང་པའམ་སྟེགས་བུ་གསར་དུ་
བཞེངས་པའམ། ཐང་མཉམ་པ་ལ་སྔར་གྱི་ས་སྣ་ཆུ་སྣ་རྣམས་ལེགས་པར་བྱུགས་
ལ་རང་དང་སྒྲུབ་གྲོགས་ཐམས་ཅད་ཀྱིས། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷཱ་ཝ་
ཤུདྡྷོཉཧཾ། སྣོད་བཅུད་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་རང་གི་
མདུན་དུ་པཾ་ཡིག་དཀར་པོ་ལས་ནམ་མཁའི་མཐའ་དང་མཉམ་པའི་པདྨ་དཀར་པོ་
འདབ་མ་སྟོང་དང་ལྡན་པའི་ལྟེ་བར་ཨ་དཀར་པོ་ལས་ཟླ་བའི་དཀྱིལ་འཁོར་གྱི་
སྟེང་དུ་ཧཱིདཀར་པོ་ཡོངས་སུ་གྱུར་པ་ལས་ཐིག་ལེ་དཀར་པོ་ནམ་མཁའི་མཐའ་
དང་བྲལ་བའི་རང་བཞིན་ཅན་ཡོངས་སུ་གྱུར་པ་ལས། བཀོད་པ་བསམ་གྱིས་མི་
ཁྱབ་པའི་ཐུགས་རྗེ་ཆེན་པོ་རྒྱལ་བ་རྒྱ་མཚོ་ནམ་མཁས་གར་ཁྱབ་ཏུ་སྐུས་ཁྱབ་པ།
- 78 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
དབུ་བཅུ་གཅིག་ ཕྱག་སྟོང་སྤྱན་སྟོང་དང་ལྡན་པ། རྩ་ཞལ་དཀར་གཡས་དམར་
གཡོན་ ལྗང༌། དེའི་ སྟེང་ གི་ ཞལ་ དབུས་ལྗང་ གཡས་དཀར་གཡོན་དམར། དེའི་
སྟེང་གི་ཞལ་དབུས་དམར་གཡས་ལྗང་གཡོན་དཀར་བ། དེའི་སྟེང་ན་ཁྲོ་ཞལ་ནག་
པོ་མཆེ་བ་གཙིགས་པ། སྤྱན་གསུམ་པ། རལ་པ་དམར་སེར་གྱེན་དུ་བརྫེས་པ།
དེའི་སྤྱི་བོར་ཞི་བའི་ཞལ་དམར་པོ་གཙུག་ཏོར་ཅན། རྩ་བའི་ཕྱག་དང་པོ་གཉིས་
ཐུགས་ ཀར་ ཐལ་མོ་སྦྱར་བ། གཡས་ གཉིས་ པ་ན་བགྲང་ ཕྲེང་། གསུམ་པ་ན་
མཆོག་སྦྱིན་གྱི་ཕྱག་རྒྱ་ལས་བདུད་རྩི་འབབ་པའི་རྒྱུན་གྱིས་ཡི་དྭགས་རྣམས་ཚིམ་
པར་ བྱེད་པ། བཞི་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་
རིལ་བ་སྤྱི་བླུགས། བཞི་པ་ན་མདའ་གཞུ་འཛིན་པ། ཕྱག་ལྷག་མ་དགུ་བརྒྱ་དང་
དགུ་བཅུ་རྩ་གཉིས་པོ་ཐམས་ཅད་མཆོག་སྦྱིན་མཛད་པ། ཞབས་རྡོ་རྗེ་སྐྱིལ་ཀྲུང་
གིས་བཞུགས་པ། བ་སྤུའི་བུ་ག་རེ་རེ་ན་སངས་རྒྱས་ཀྱི་ཞིང་གྲངས་མེད་པ། དེ་
རྣམས་ན་སངས་རྒྱས་བྱང་སེམས་མཐའ་ཀླས་པ་མཐོང་བ། གནས་གསུམ་གྱི་ཡིག་
འབྲུ་ལས་འོད་ཟེར་གྱི་ཚོགས་འཕྲོས་པས་སེམས་ཅན་གྱི་དོན་དཔག་ཏུ་མེད་པ་
མཛད་པ། དེའི་ཐུགས་ཀར་པད་ཟླའི་སྟེང་ན་ཨོ་སེར་པོ་ལས་ཐུབ་པ་ཆེན་པོ་རྣམ་
པར་སྣང་མཛད་གངས་ཆེན་མཚོ་སྤྲུལ་སྐུའི་ཆ་བྱད་ཅན། གཡས་སྐྱབས་སྦྱིན་གྱི་
ཕྱག་ རྒྱ་ དང་། གཡོན་ མཉམ་ བཞག་ མཛད་ པ། གཡས་ གཡོན་ དུ་ མཆོག་ ཟུང་
བཞེངས་ཏེ་བཞུགས་པ། ཐེག་པ་གསུམ་གྱི་འཁོར་ཚོགས་རྒྱ་མཚོས་བསྐོར་བ།
དེའི་ཐུགས་ཀར་པད་ཟླའི་སྟེང་ན་སྤྱན་རས་གཟིགས་རྒྱལ་བ་རྒྱ་མཚོ་བཀོད་པ་
བསམ་གྱིས་མི་ཁྱབ་པ་ཇི་ལྟ་བ་བཞིན་བཞུགས་པ། དེའི་ཐུགས་ཀར་པད་ཟླའི་
སྟེང་ན་ཧཱི༔ལས་འབྲོམ་ཤེལ་གྱི་ཁྱེའུ་དཀར་པོ་ཞི་ཞིང་འཛུམ་པ། དབུ་སྐྲ་མཐིང་ཁ་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དཔུང་པའི་ཐད་དུ་སླེབས་པ། ཕྱག་གཡས་ཤེལ་དཀར་གྱི་ཕྲེང་བ་དང་། གཡོན་
ཤེལ་གྱི་འཁར་བ་རྩེ་མོར་པདྨ་དཀར་པོ་འདབ་མ་སྟོང་དང་ལྡན་པའི་ལྟེ་བར་ཟླ་
གདན་ལ་ཡུམ་ཆེན་མོ། གཡས་སུ་བླ་མ་མར་མེ་མཛད་གཡོན་དུ་རྒྱལ་བ་ཤཱཀྱ་ཐུབ་
པ། འདབ་མ་སྟོང་ལ་སངས་རྒྱས་སྟོང་བཞུགས་པས་མཚན་པ་འཛིན་པ། ཞབས་
གཉིས་མཉམ་ པའི་ སྟབས་ ཀྱིས་ བཞེངས་ པར་ གྱུར། ཅེས་བརྗོད་ཅིང་། གནས་
ཁང་དེ་ཉིད་དེ་ལྟར་དུ་གྱུར་པའི་མོས་པ་བྱ། དེ་ནས་རྡུལ་ཚོན་གྱི་དཀྱིལ་འཁོར་
བཞེངས་པ་ལ། ཐིག་ཚོན་བྱིན་གྱིས་བརླབ་པ་དང་། བྲི་བ་དངོས་གཉིས། དང་པོ་
ནི། ཐིག་སྐུད་མཚན་ཉིད་དང་ལྡན་པ་ཁ་དོག་སྣ་ལྔ་པ་དང༌། ཚོན་རྣམས་སྟ་གོན་
བྱས་ལ། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་པདྨ་དཀར་
པོ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཐིག་ཚོན་རྣམས་རིམ་པ་བཞིན་
ཐུགས་རྗེ་ཆེན་པོ་ས་བོན་ལྔ་ལས་དཀར་སེར་དམར་ལྗང་སྔོ་བའི་སྐུ་མདོག་ཅན།
ཕྱག་གཡས་རིམ་པ་བཞིན་འཁོར་ལོ། རིན་པོ་ཆེ། ཨུཏྤལ་དམར་པོ། རལ་གྲི །རྡོ་
རྗེ་འཛིན་པ། གཡོན་ཐམས་ཅད་པདྨ་དཀར་པོ་བསྣམས་པ། ལོངས་སྤྱོད་རྫོགས་
སྐུའི་ཆ་ལུགས་ཅན་སྐྱིལ་མོ་ཀྲུང་གིས་བཞུགས་པའི་གནས་གསུམ་ བྱིན་གྱིས་
བརླབས། སྤྱན་འདྲེན་མཆོད་བསྟོད་ཚུལ་བཞིན་བྱ། ལྷ་རྣམས་འོད་དུ་ཞུ་བ་ཐིག་
ཚོན་སོ་སོར་གྱུར་པར་བསམས་ལ་ཡི་གེ་དྲུག་པ་དང་། འབྲུ་གསུམ་དང་། ཨོཾ་སྭ་
ཨཱཧཱ། ཧཱུྃ། ཞེས་ མང་ དུ་ བཟླ་ དེ་ ནས་ ཐིག་ སྐུད་ བསྒྲིལ་ཏེ་ བདུད་ རྩིའི་ ཆུ་ བྱུག་
གོ །གཉིས་པ་བྲི་བ་དངོས་ལ་ཐོག་མར་ཐིག་གདབ་པ་ནི། རང་གི་གནས་ཁང་གི་
སྤྱན་རས་གཟིགས་ཀྱི་ཐུགས་ཀར་མཎྜལ་བཞེངས་པར་བསམས་ལ། མན་ངག་གི་
ཐིག་འདེབས་ཚུལ་ནི་ཐོག་མར་དཀྱིལ་འཁོར་གྱི་དབུས་བཙལ་ལ་ཚངས་ཐིག་དང་
- 80 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
ཟུར་ཐིག་རྣམས་དཀྱིལ་འཁོར་སྤྱི་ལྟར་གདབ། དེ་ནས་དེའི་ཕྱི་ནས་དཀྱིལ་འཁོར་
ཆེ་ཆུང་ཇི་ཙམ་བྱེད་པའི་བཟོ་ཐིག་དང་བསྟུན་པའི་ཟླུམ་ཐིག་གསུམ་བསྐོར་བའི་
ཕྱི་མ་ནང་མ་ལས་འདབས་ཀྱི་ཆེ་བ་དང༌། ནང་མ་ཆུང་བའི་ ཕྱི་མ་འཇའ་རིས་
གསུམ་གཤིབས་དང་། ནང་མ་ལ་པད་དཀར་འདབ་མ་དུ་ཤོང་བྲི། དེ་ནས་ཟླུམ་
ཐིག་ནང་མ་ལ་རེག་པའི་ཟུར་ཐིག་གི་བར་ཐིག་སྐུད་བརྐྱངས་ལ། ཕྱི་བཀོད་པ་
བསམ་གྱིས་མི་ཁྱབ་ པའི་ གཞལ་ཡས་ཁང་ གི་མདའ་ ཐིག་གདབ། འདི་ ལ་ རྟ་
བབས་བང་རིམ་བཞི་པ་སྤྱི་འགྲོ་ལྟར་བྱས་ན་མཛེས་པས། རྩིག་པ་འདོད་སྣམ་ཕ་
གུ་དྲ་ཕྱེད་ཤར་བུ་སོགས་ཇི་ཙམ་ཤོང་བའི་བཟོ་ཐིག་བྱས་པའི་ལོགས་ཐིག་དཀྱིལ་
འཁོར་ སྤྱི་ ལྟར་ བྱ། འདིའི་ རྩ་ ཐོག་ ནས་ ཚངས་ ཐིག་ རྒྱ་ གྲམ་ གྱི་ བར་ གསུམ་
གཏུབས་བྱ། དེ་རེ་རེ་ཡང་ལྔ་གཏུབས་ཚད་ལྡན་བྱས་པའི་ཐིག་རེ་རེ་བཏབ་པ་
རྣམས་རང་རང་གི་རྩ་ཐིག་ཏུ་བྱས་པའི་བརྒྱད་ཆ་རང་རང་གི་སྒོ་ཚད་དང༌། དེ་ལ་
ཆ་བཞིར་བྱས་པ་ཆ་ཆུང་དུ་བགོས་པ་རྩིག་པ་ཆ་ཆུང་གཅིག་འདོད་སྣམ་ཆ་ཆུང་
གཉིས། ཤོང་ ན་དྲ་ ཕྱེད་ སོགས་ ཀྱང་ བྱ། དེའི་ ཕྱི་རུ་ ལྷ་ སྣམ་ བགོས་ པས་ ལྔ་
གཏུབས་པ་ཐམས་ཅད་ཕྱེད་བགོས་ཀྱི་ཕྱེད་ནང་མ་ལ་རྩིག་པ་སོགས་དང༌། ཕྱི་མ་
ལ་ལྷ་སྣམ་མོ། །སྒོ་ནི་ནང་མ་ལ་བརྒྱད་ཆ་ངེས་པར་བྱ་ཞིང་། ཕྱི་མ་བཟོ་ཐིག་ཏུ་
སོང་བས་བརྒྱད་ཆ་བྱས་ན་ཆེས་ཡོང་བས་ཅི་མཛེས་ཏེ། ནང་མའི་བརྒྱད་ཆ་ཡོང་
སར་ཐིག་རྩེ་བཟུང་ནས་ཕྱི་མའི་ཐད་དུ་གང་འཚམས་བསྐྱེད་དེ། བསེགས་འགྲོས་
སུ་ཏལ་མར་བཏབ་པས་སྒོ་ཐིག་ཅིག་ཅར་འབྱུང་ལ། བྲི་བའི་ཚེ་བསེགས་ཀ་དྲང་
ཐད་དུ་བཅོས་ནས་བྲིས་པས་ཤིན་ཏུ་མཛེས་པར་འབྱུང་ཞིང་། དེ་ཡང་སྒོ་ཁྱུད་ཀྱི་
རྩིག་པའི་དོན་དུ་རྩིག་པའི་ཐིག་རིང་པོ་རེ་རེ་ཡང་གཉིས་གཉིས་བྱའོ། །ལྷ་སྣམ་
81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བཅོ་ལྔ་པོ་ཐམས་ཅད་ལ་མཆོད་རྟེན་ཕྱོགས་མདོག་དང་བསྟུན་པའི་མཛེས་ཚོན།
ནང་མ་ནང་མ་ལས་ཕྱི་མ་ཕྱི་མ་གཉིས་གཉིས་འཕེལ་བར་བྲི་ཞིང་། དབུས་མའི་
ནང་དུ་པདྨ་འདབ་མ་བཞི་པ་ལྟེ་བ་དཀར། ཤར་སེར། ལྷོ་དཀར། ནུབ་མཐིང་ཁ།
བྱང་ལྗང་ཁུར་བྱའོ། །པདྨའི་ལྟེ་བར་ཡུམ་ཆེན་མོ། ཤར་དུ་ཐུབ་པ། ལྷོར་སྤྱན་རས་
གཟིགས། ནུབ་ཏུ་མི་གཡོ་བ། བྱང་དུ་སྒྲོལ་མ་རྣམས་ ཀྱི་སྐུ་ བྲི་བའམ། ལུགས་
མའམ། སྐུ་མདོག་དང་མཐུན་པའི་ཚོན་སྤུངས་གང་རུང་རེ་བྱའོ། །དེ་ནས་བུམ་པ་
དགོད་པ་དང་། དཀྱིལ་འཁོར་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་
དབང་བླངས་བ་དང༌། སློབ་མ་ལ་དབང་བསྐུར་བ་རྣམས་ཡོངས་སུ་རྫོགས་པར་
བྱས་ཏེ། སླར་ཡང་དཀྱིལ་འཁོར་ལ་མཆོད་ཅིང་བསྟོད་ནས་བསྔོ་བ་དང་སྨོན་ལམ་
བྱ་བ་དང༌། རྡུལ་ཚོན་བསྡུ་བ་དང་། རྡུལ་ཚོན་རྣམས་རི་མཐོན་པོའི་རྩེའམ། རྒྱ་
མཚོའམ། འབབ་ཆུ་སོགས་སུ་མཆོད་པ་དང་བཅས་ཁྱེར་ཏེ་ཀླུ་རྣམས་ཀྱིས་ཕྱག་
དང་མཆོད་པའི་རྟེན་དུ་སྟེར་བ་སོགས་དཀྱིལ་ཆོག་སྤྱི་དང་མཐུན་པར་བྱའོ། །དེང་
སང་རས་རིས་ལ་བརྟེན་པ་ཤས་ཆེ་བས་རས་རིས་ལ་བརྟེན་པའི་དཀྱིལ་འཁོར་གྱི་
ཆོ་ག་བྱ་ཚུལ་ནི། སྔར་བཤད་པ་ལྟར་གྱི་བ་བྱུང་དང་དྲི་བཟང་གི་ཆུས་ཆག་ཆག་
བཏབ་ པའི་སྟེགས་བུ་བཟང་པོའི་ཁར་ཐིག་ལེ་བཅུ་ དྲུག་གི་དཀྱིལ་ཐད་ རབ་
གནས་ཅན་ལེགས་པར་དགྲམ། བུམ་པ་འབྱོར་ན་ལྷ་གྲངས་དང་མཉམ་པའི་བུམ་
པ་བཅུ་དྲུག །རྣམ་རྒྱལ་བུམ་པ་ཆེན་པོ་དང་། ལས་བུམ་རྣམས་བཤམ། མ་མཐའ་
རྣམ་རྒྱལ་བུམ་པ་དང་། ལས་བུམ་གཉིས་རྒྱུད་ནས་བཤད་པ་ལྟར་གྱི་མཚན་ཉིད་
དང༌ ལྡན་ པ་ ཁ་ རྒྱན། མགུལ་ ཆིངས། ནང་ རྫས། གཟུངས་ ཐག །དུང་ ཆོས།
གཟུངས་རྡོར་རྣམས་ཕྱག་ལེན་ལྟར་བཤམ། བུམ་པ་ལྷ་གྲངས་དང་མཉམ་པ་ཡོད་
- 82 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཚེ། དབུས་སུ་རྣམ་རྒྱལ་བུམ་པ་ཆེན་པོ་དང༌། ཕྱོགས་བཞིར་བུམ་པ་བཞི་བཞི་
གཡས་བསྐོར་གྱིས་བཀོད་ལ། ལྷ་སོ་སོའི་བུམ་པ་གང་ཡིན་མི་ནོར་བའི་མཚན་མ་
བྱ། ལས་བུམ་རང་གི་མདུན་དུ་བཞག །མཆོད་པ་རྒྱ་གང་ཆེ་ཤིན་ཏུ་གལ་ཆེ་བར་
གསུངས་པས། ཟས་སྣ་དང་སྨན་སྣ་གང་འཛོམ། མཆོད་པ་བདུན་ཚར་ཕྱོགས་རེ་
རེ་ཚར་བཅུ་དྲུག་བཅུ་དྲུག་རེ། མ་མཐའ་མཆོད་པ་བདུན་ཚར་ཚར་བཅུ་དྲུག་
དགོས་པར་གསུངས་པས་འབད་པས་བཙལ་ལ་དཀྱིལ་འཁོར་གྱི་མཐའ་སྐོར་དུ་
བཤམ། དཀྱིལ་འཁོར་གྱི་མདུན་ངོས་སུ་བླ་མ་དང་ཡིད་དམ་ལྷ་བཞིའི་གཏོར་མ་
དཀར་གསུམ་དང་དངར་གསུམ་གྱིས་སྤྲུལ་པའི་དཀར་གཏོར་ཟླུམ་པོ་པད་འདབ་
ཅན་ལྔ། དེའི་གཡོན་དུ་ཇོ་བོའི་བཀའ་སྲུང་དཀར་པོ་བརྒྱད་ཅུ་དང་སྒྲོལ་མ་བཅུ་
གཉིས་ཀྱི་གཏོར་མ། རིགས་དྲུག་སྤྱི་དང་གཞི་བདག་གི་གཏོར་མ། དཀྱིལ་འཁོར་
གྱི་ཕྱོགས་བཞིར་རྒྱལ་ཆེན་བཞིའི་གཏོར་མ་རྣམས་ཕྱག་ལེན་ལྟར་བཤམ། དཀྱིལ་
འཁོར་གྱི་སྟེང་དུ་བླ་རེ་དང་གདུགས། ཕྱོགས་མཚམས་རྣམས་སུ་རྒྱལ་མཚན་དང་
བ་དན་ལ་སོགས་པ་མཆོད་རྫས་གང་མང་དགོད། འབྱོར་ན་ཕྱོགས་བཞིར་རྒྱལ་པོ་
ཆེན་པོ་བཞིའི་བ་དན་དང་། དཀར་པོ་བརྒྱད་ཅུ་ལ་བ་དན་དཀར་པོ་བརྒྱད་བཅུ་
སོགས་དགོས་པར་གསུངས། མ་མཐའང་ཅི་འབྱོར་བཤམ། དྲི་བཟང་གི་ཆུ་དང༌།
དཀྱིལ་འཁོར་ལ་ཆུ་བཞི་དང་། གོས་ཟུང་སོགས་ཀྱང་ཕྱག་ལེན་ལྟར་བཤམ་མོ། །
གཉིས་པ་དངོས་གཞི་ལ་གཉིས། དཀྱིལ་འཁོར་བསྒྲུབ་ཅིང་མཆོད་ནས་
བྱིན་རླབས་ཞུ་བ་དང་། གཞན་ལ་དབང་བསྐུར་བའི་ཚུལ་ལོ། །དང་ པོ་ནི། ས་
གདུལ་གྱི་ཉིན་ཡོ་བྱད་ཐམས་ཅད་ཚོགས་པར་བྱས་ལ། དངོས་གཞིའི་སྔ་དྲོ་ལག་
རིས་མཐོང་ཙམ་ལ་ཁྲུས་བྱས་ཤིང་གཙང་སྦྲ་དང་ལྡན་པས་གོས་གཙང་མ་བགོས་
83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཏེ། རྟེན་གྱི་དྲུང་དུ་ཡན་ལག་བདུན་པ་རྒྱས་པར་བྱས་ལ་གསོ་སྦྱོང་བླངས། ཟས་
དཀར་གསུམ་སོགས་ལ་བརྟེན་པའི་གཙང་སྦྲ་ཤིན་ཏུ་ཆེ་བར་བྱ། སྟན་བདེ་བ་ལ་
ཤར་ནས་དཀྱིལ་འཁོར་ལ་ཕྱོགས་པར་འདུག་སྟེ། རྗེས་དྲན་ལྔའི་སྒོ་ནས་ཐིག་ལེ་
བཅུ་དྲུག་གི་མངོན་རྟོགས་རྫོགས་པར་བསྒོམ་ཞིང་། མཆོད་བསྟོད་བཟླས་པའི་
བར་ཚང་བར་བྱ་དགོས་པས་དེའི་ཚུལ་ནི། དངོས་བརྒྱུད་ཀྱི་བླ་མ་རྣམས་རང་གི་
སྤྱི་བོར་མཐོ་བརྩེགས་སུ་བཞུགས་པ་གསལ་བཏབ་ལ། དཔལ་ལྡན་རྩ་བའི་བླ་མ་
རིན་པོ་ཆེ། །བདག་གི་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་
སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །འདྲེན་
པ་མཉམ་མེད་སྟོན་པ་བཅོམ་ལྡན་འདས། །གངས་རིའི་མགོན་པོ་རྗེ་བཙུན་སྤྱན་
རས་གཟིགས། །རྒྱལ་ཡུམ་སྒྲོལ་མ་བཅོམ་ལྡན་མི་གཡོ་མགོན། །བཀའ་གདམས་
ལྷ་མཆོག་བཞི་ལ་གསོལ་བ་འདེབས། །བྱམས་པ་ཐོགས་མེད་དབྱིག་གཉེན་རྣམ་
གྲོལ་སྡེ། །མཆོག་སྡེ་དུལ་བའི་སྡེ་དང༌ གྲགས་ པའི་ སྡེ། །སེང་བཟང་ཀུ་ས་ལི་
གཉིས་གསེར་གླིང་པ། །རྒྱ་ཆེན་སྤྱོད་པའི་བརྒྱུད་ལ་གསོལ་བ་འདེབས། །འཇམ་
དབྱངས་ཡོད་མེད་ཕྱོགས་འཇིག་ཀླུ་སྒྲུབ་དང་། །ཟླ་བ་གྲགས་པ་རིགས་པའི་ཁུ་
བྱུག་ཆེ། །སངས་རྒྱས་དགོངས་སྐྱོང་འཕགས་པ་ཡབ་སྲས་ཏེ། །ཟབ་མོ་ལྟ་བའི་
བརྒྱུད་ལ་གསོལ་བ་འདེབས། །ཐུགས་རྗེ་ཆེན་པོ་བདེ་གཤེགས་རྡོ་རྗེ་འཆང་། །
མཆོག་གཟིགས་ཏེ་ལོ་པ་དང་ནཱ་རོ་པ། །དཔལ་མཆོག་ཌོམྦི་པ་དང་ཨ་ཏི་ཤ །
ཉམས་ ལེན་ བྱིན་ རླབས་ བརྒྱུད་ ལ་ གསོལ་ བ་ འདེབས། །ལམ་ བཟང་ གསལ་
མཛད་ མགོན་ པོ་ ཨ་ ཏི་ ཤ །བཀའ་ གདམས་ བསྟན་ པའི་ མེས་ པོ་ རྒྱལ་ བ་
འབྲོམ། །བཤེས་གཉེན་རྔོག་དང་དེ་སྲས་རྣལ་འབྱོར་པ། །ཇོ་བོ་ཡབ་སྲས་རྣམས་
- 84-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
ལ་གསོལ་བ་འདེབས། །བསྟན་པ་རིན་ཆེན་གསལ་མཛད་པོ་ཏོ་བ། །གྲུབ་པའི་
དབང་ཕྱུག་སྤྱན་སྔ་ཚུལ་ཁྲིམས་འབར། །སྙིང་གི་ཐིག་ལེའི་མཛོད་འཛིན་ཕུ་ཆུང་
བ། །རྒྱལ་སྲས་སྐུ་མཆེད་གསུམ་ལ་གསོལ་བ་འདེབས། །བྱིན་རླབས་བཀའ་བབ་
གཞོན་ནུ་རྒྱལ་མཚན་རྗེ། །སྦས་པའི་རྣལ་འབྱོར་རིན་ཆེན་རྒྱལ་མཚན་ཞབས། །
དར་མ་ རྒྱལ་མཚན་ བྱང་ ཆུབ་ བཟང་ པོའི་ དཔལ། །སྙན་བརྒྱུད་བླ་མ་བཞི་ལ་
གསོལ་བ་འདེབས། །ལྷ་ཆོས་སྤེལ་མཛད་ནམ་མཁའ་རིན་ཆེན་ཞབས། །གླེགས་
བམ་ཐུགས་འཆང་གཞོན་ནུ་བློ་གྲོས་དང༌། །ནོར་བུའི་ཕྲེང་བ་སྤེལ་མཁས་སྣར་
ཐང་ པ། །གླེགས་ བམ་ གསལ་ མཛད་ གསུམ་ ལ་ གསོལ་ བ་ འདེབས། །ལྷ་ཆོས་
བདུན་ལྡན་བཀའ་གདམས་ནོར་བུའི་ཕྲེང་། །སྟོན་མཛད་བཀའ་གདམས་བླ་མ་
ཐམས་ཅད་དང་། ཁྱད་པར་ཐམས་ཅད་མཁྱེན་པ་དགེ་འདུན་གྲུབ། །ཡབ་སྲས་
བརྒྱུད་པར་བཅས་ལ་གསོལ་བ་འདེབས། །འབྲོམ་ལས་ཆོས་འདི་དངོས་གསན་
འབྲོམ་སྟོན་དངོས། །ཐམས་ཅད་མཁྱེན་པ་བློ་བཟང་རྒྱ་མཚོའི་སྡེ། །མན་ངག་
མཛོད་འཛིན་དགེ་ལེགས་རྒྱ་མཚོའི་དཔལ། །ལམ་བཟང་གསལ་མཛད་གཉིས་ལ་
གསོལ་བ་འདེབས། །རབ་བྱམས་རྒྱལ་བ་རྒྱ་མཚོའི་ཐུགས་རྗེའི་གཟུགས། །ངག་
གི་དབང་ཕྱུག་བྱམས་མགོན་བླ་མ་རྗེ། །བཀའ་དྲིན་མཚུངས་མེད་རྩ་བའི་བླ་མ་
ལ། །སྙིང་གི་ཁོང་ནས་གུས་པས་གསོལ་བ་འདེབས། །སྐྱེ་བ་ཀུན་ཏུ་ཡང་དག་བླ་
མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་ རབ་ རྫོགས་ ནས། །རྡོ་ རྗེ་ འཆང་ གི་ གོ་ འཕང་ མྱུར་ཐོབ་ཤོག །བརྒྱུད་ པ་
གསུམ་ ལྡན་ བླ་ མ་ ཐམས་ ཅད་ དང་། །ཡི་ དམ་ ཐུགས་ རྗེ་ ཆེན་ པོའི་ ལྷ་ ཚོགས་
དང༌། །ཇོ་བོ་ཡབ་སྲས་ཐུགས་རྗེ་ཅན་རྣམས་ཀྱིས། །བདག་གི་སྨོན་པའི་གནས་
85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འདི་འགྲུབ་པར་མཛོད། །དུས་གསུམ་དང་འབྲེལ་དགེ་ཚོགས་ཅི་ཡོད་དང༌། ཁྱད་
པར་བཅུ་དྲུག་ཐིག་ལེའི་ལྷ་ཚོགས་ལ། །དད་ཅིང་མོས་པས་མཆོད་བསྟོད་སྒོམ་
བཟླས་ལ། །འབད་པའི་དགེ་བ་ཇི་ སྙེད་བསགས་པ་དེས། །བདག་དང་མཁའ་
མཉམ་འགྲོ་བ་མ་ལུས་པ། །བརྒྱུད་པ་གསུམ་ལྡན་བླ་མ་དམ་པ་ཡིས། །ཚེ་རབས་
ཀུན་ཏུ་འབྲལ་མེད་རྗེས་བཟུང་སྟེ། །བཀའ་གདམས་རྣམ་ཐར་གཙང་མ་མཐར་
ཕྱིན་ཤོག །རྒྱལ་བའི་བཀའ་དང་དགོངས་འགྲེལ་མ་ལུས་པ། །སྐྱེས་བུ་གསུམ་གྱི་
ལམ་ གྱི་ རིམ་པ་རུ། །ལེགས་པར་བསྡུས་ནས་རྩེ་གཅིག་ཉམས་བླངས་པས། །
ཐེག་པ་མཆོག་གི་ལམ་བཟང་བགྲོད་པར་ཤོག །ཐུན་མོང་ལམ་སྦྱངས་རྒྱུད་སྡེ་རྒྱ་
མཚོ་ཆེར། །ཞུགས་ནས་དམ་ཚིག་སྡོམ་པ་དག་བྱེད་ཅིང་། །ཟབ་གསལ་གཉིས་
མེད་ལྷ་ཡི་རྣལ་འབྱོར་གྱིས། །ཟུང་འཇུག་ སྙིག་གི་ཐིག་ལེ་མངོན་གྱུར་ཤོག །ལྷ་
བཞིས་ལུས་དང་སྡེ་སྣོད་གསུམ་གྱིས་ངག །བསླབ་པ་གསུམ་གྱིས་སེམས་བརྒྱན་
རྗེས་དྲན་ལྔའི། །ཉམས་ལེན་མཐར་ཕྱིན་འགྲོ་ཀུན་སྒྲོལ་བ་ལ། །རྒྱལ་བ་རྒྱ་མཚོ་
ཉིད་དང་མཚུངས་པར་ཤོག །གསང་ཆེན་སྙིང་གི་ཐིག་ལེའི་གདམས་པ་མཆོག །
དབེན་པའི་གནས་སུ་ཉམས་སུ་ལེན་པ་ལ། །ཇོ་བོའི་བཀའ་ སྲུང་དགུ་བཅུ་ རྩ་
གཉིས་ ཀྱིས། །གཡེལ་བ་མེད་ པར་ རྟག་ཏུ་ གྲོགས་ བྱེད་ཤོག །ཅེས་ གསོལ་ བ་
ཤུགས་དྲག་ཏུ་བཏབ། དེ་ནས་བླ་མ་རྣམས་ཀྱི་མཐའ་སྐོར་དུ་ཡི་དམ་སངས་རྒྱས་
བྱང་སེམས་ཉན་རང་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་
པ་སྐྱབས་ཡུལ་མ་ཚང་བ་མེད་པ་བཞུགས་པ་གསལ་བཏབ་ལ། བདག་དང་འགྲོ་
བ་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་
མཆིས་ཀྱི་བར་དུ་རྐང་གཉིས་རྣམས་ཀྱི་མཆོག །སངས་རྒྱས་བཅོམ་ལྡན་འདས་
- 86 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
རྣམས་ལ་སྐྱབས་སུ་མཆིའོ། །ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་
བའི་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་འཕགས་པ་བྱང་ཆུབ་
སེམས་དཔའི་ཕྱིར་མི་ལྡོག་པའི་དགེ་འདུན་ཆེན་པོ་རྣམས་ལ་སྐྱབས་སུ་མཆིའོ། །
སེམས་བསྐྱེད་པ་ནི། བྱམས་སྙིང་རྗེའི་དམིགས་རྣམ་ཤུགས་དྲག་ཏུ་གསལ་བཏབ་
ནས། ཕྱོགས་ བཅུ་ན་ བཞུགས་ པའི་ སངས་ རྒྱས་ དང་ བྱང༌ ཆུབ་ སེམས་ དཔའ་
ཐམས་ཅད་བདག་ལ་དགོངས་སུ་གསོལ། བདག་དང་མཁའ་མཉམ་གྱི་སེམས་
ཅན་མ་ལུས་པ་ཐམས་ཅད་ཀྱིས་སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ་
སྦྱིན་ པའི་ རང་བཞིན་དང་ ཚུལ་ ཁྲིམས་ ཀྱི་རང་ བཞིན་དང་བསྒོམས་པའི་ རང་
བཞིན་གྱི་དགེ་བའི་རྩ་བ་ཅི་བགྱིས་པ་དང་། བགྱིད་དུ་སྩལ་བ་དང་བགྱིས་པ་ལ་
རྗེས་སུ་ཡི་རང་བའི་དགེ་བའི་རྩ་བ་དེས་ཇི་ལྟར་སྔོན་གྱི་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང༌། ས་ཆེན་པོ་ལ་
རབ་ཏུ་བཞུགས་པའི་བྱང་ཆུབ་སེམས་དཔའ་རྣམས་ཀྱིས་དང་པོ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ་བདག་
སོགས་སེམས་ཅན་ཐམས་ཅད་ཀྱིས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་
པོ་ལ་སེམས་བསྐྱེད་པར་བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་
བགྱིའོ། །མ་ གྲོལ་ བ་ རྣམས་ དགྲོལ་ བར་ བགྱིའོ། །དབུགས་ མ་ ཕྱིན་ པ་ རྣམས་
དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་
མྱ་ངན་ལས་བཟླ་བར་བགྱིའོ། །ཞེས་བརྗོད་ཅིང་སེམས་བསྐྱེད་ཤུགས་དྲག་ཏུ་
བསྒོམ། དེ་ནས་མཐའ་སྐོར་གྱི་སྐྱབས་ཡུལ་གཞན་རྣམས་བླ་མ་རྣམས་ལ་ཐིམ།
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བླ་མ་རྣམས་ཀྱང་གོང་ནས་རིམ་གྱིས་ཐིམ་ནས་རྩ་བའི་བླ་མ་དང་། དེ་ཡང་རང་ལ་
ཐིམ་པས་རྒྱུད་བྱིན་གྱིས་བརླབས་པར་བསམ་མོ། །
དེ་ནས་ མཆོད་ པ་ བྱིན་གྱིས་བརླབས་ པ་ནི། རང་ ཉིད་ སྐད་ ཅིག་ གིས་
ཐུགས་རྗེ་ཆེན་པོ་ངོ་བོ་ཐུབ་པ་དང་དབྱེར་མེད་པའི་ལོངས་སྐུ་གཡས་ནོར་བུའི་
ཕྲེང་བ་དང༌། གཡོན་ཤེལ་གྱི་འཁར་བ་རྩེ་མོར་སངས་རྒྱས་སྟོང་གིས་མཚན་པ་
འཛིན་པ། ཞབས་གཉིས་མཉམ་པའི་སྟབས་ཀྱིས་བཞེངས་པར་གྱུར། ཨོཾ་བཛྲ་ཨ་
མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷོཉཧཾ།
སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་
པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི། ཞལ་ཟས།
རོལ་མོ་ལ་སོགས་པ་རྣམས་རང་བཞིན་སྟོང་པ། རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་
གྱུར། ཨོཾ་ཨགྷཾ་ ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོཾ་པུཥྛ་ཨཱཧཱུཾ། ཨོཾ་དྷུ་པེ་ཨཱཿཧཱུཾ། ཨོཾ་ཨ་ལོ་ཀེ་
ཨཱཧཱུཾ། ཨོཾ་གནྡྷེ་ཨཱཧཱུཾ། ཨོ་ནེ་ཝི་དྱ་ཨཱཿཧཱུཾ། ༀ་ཤཔྟ་ཨཱཧཱུཾ། ཨོ་རཱུ་པ་ཨཱཧཱུཾ། ཨོཾ་ཤཔྟ་
ཨཱཧཱུཾ། ཨོཾ་གནྡྷེ་ ཨཱཧཱུཾ། ཨོ་ ར་ ས་ ཨཱཧཱུཾ། ཨོ་ སྤྱན་ ཨཱཧཱུྃ གིས་ མཆོད་ པ་ བྱིན་གྱིས་
བརླབ། དེ་ནས་མངོན་རྟོགས་དངོས་གཞི་ སྒོམ་ཚུལ་ནི། ཨོཾ་ སྭ་ བྷཱ་ ཝ་ཤུདྡྷསརྦ་
དྷམཿསྭ་བྷཱ་ཝ་ཤུདྡྷོཉཧཾ། སྣོད་བཅུད་ཀྱིས་བསྡུས་པའི་བརྟན་གཡོའི་ཆོས་ཐམས་
ཅད་སྟོང་པ་ཉིད་དུ་གྱུར། སྟོང་པའི་ངང་ལས་རང་གི་སེམས་ཀྱི་ཆ་ཤས་ལས་གྲུབ་
པའི་འཇའ་ཚོན་སྣ་ལྔའི་གུར་ཁྱིམ་གྱི་དབུས་སུ་པད་དཀར་འདབ་མ་སྟོང་ལྡན་གྱི་
ལྟེ་བར་གཞལ་ཡས་ཁང་གྲུ་བཞི་སྒོ་བཞི་འདོད་སྣམ་ཕ་གུ་དྲ་བ་དྲ་ཕྱེད་མདའ་ཡབ་
- 88 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
པུ་ཤུ་རྟ་བབས་སོགས་མཚན་ཉིད་ཐམས་ཅད་ཡོངས་སུ་རྫོགས་པ། ནང་གི་སྟེང་
དང་ཤར་དཀར། ལྷོ་སེར། ནུབ་དམར། བྱང་ལྗང༌། འོག་སྔོན་པོར་གྱུར་པའི་ཁ་
དོག་སོ་སོའི་རང་མདོག་ལྟར་འཆར་བ་ལ་རྣམ་པ་ཡི་གེའི་གཟུགས་ཅན་གྱིས་བར་
མཚམས་མེད་པར་ཁྱབ་པ། ཁ་དོག་དང་དབྱིབས་རྣམས་མ་འདྲེས་པར་སོ་སོར་
བཀྲ་བའི་སྟེང་གི་ཡི་གེ་ཐམས་ཅད་ཨོ། ཤར་མ། ལྷོ་ཎི། ནུབ་པད། བྱང་མེ། འོག་
ཧཱུྃ་དུ་སྣང་བའི་གཞལ་ཡས་ཁང་གི་དབུས་སུ་བཾ་དཀར་པོ་ལས་ནམ་མཁས་གར་
ཁྱབ་ཏུ་ཁྱབ་པའི་པདྨ་དཀར་པོའི་སྟེང་དུ་ཨ་དཀར་པོ་ཡོངས་སུ་གྱུར་པ་ལས་ཟླ་
བའི་དཀྱིལ་འཁོར་པདྨའི་ལྟེ་བ་དང་མཉམ་པ། དེའི་སྟེང་དུ་ཧཱིདཀར་པོ་ཡོངས་སུ་
གྱུར་པ་ལས་ཐིག་ལེ་དཀར་པོ་ནམ་མཁའ་ལྟར་མཐའ་དང་བྲལ་བའི་རང་བཞིན་
ཅན་ཡོངས་སུ་གྱུར་པ་ལས་བཀོད་པ་བསམ་གྱིས་མི་ཁྱབ་པའི་ཐུགས་རྗེ་ཆེན་པོ་
རྒྱལ་བ་རྒྱ་མཚོ་ནམ་མཁས་གར་ཁྱབ་ཏུ་སྐུས་ཁྱབ་པ། དབུ་བཅུ་གཅིག་ཕྱག་སྟོང་
སྤྱན་སྟོང་དང་ལྡན་པ། རྩ་ཞལ་དཀར་གཡས་དམར་གཡོན་ལྗང༌། དེའི་སྟེང་གི་
ཞལ་དབུས་ལྗང་གཡས་དཀར་གཡོན་དམར། དེའི་སྟེང་གི་ཞལ་དབུས་དམར་
གཡས་ལྗང་གཡོན་དཀར་བ། དེའི་སྟེང་ན་ཁྲོ་ཞལ་ནག་པོ་མཆེ་བ་གཙིགས་པ།
སྤྱན་གསུམ་པ། རལ་པ་དམར་སེར་གྱེན་དུ་བརྫེས་པ། དེའི་སྤྱི་བོར་ཞི་བའི་ཞལ་
དམར་པོ་གཙུག་ཏོར་ཅན། རྩ་བའི་ཕྱག་དང་པོ་གཉིས་ཐུགས་ཀར་ཐལ་མོ་སྦྱར་
བ། གཡས་གཉིས་པ་ན་བགྲང་ཕྲེང་། གསུམ་པ་ན་མཆོག་སྦྱིན་གྱི་ཕྱག་རྒྱ་ལས་
བདུད་རྩི་འབབ་པའི་རྒྱུན་གྱིས་ཡི་དྭགས་རྣམས་ཚིམ་པར་བྱེད་པ། བཞི་པ་ན་
འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་རིལ་བ་སྤྱི་བླུགས། བཞི་པ་
ན་མདའ་གཞུ་འཛིན་པ་ཕྱག་ལྷག་མ་དགུ་བརྒྱ་དང་དགུ་བཅུ་རྩ་གཉིས་པོ་ཐམས་
89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཅད་མཆོག་སྦྱིན་མཛད་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། བ་སྤུའི་བུ་
ག་རེ་རེ་ན་སངས་རྒྱས་ཀྱི་ཞིང་ གྲངས་མེད་ པ། དེ་རྣམས་ན་ སངས་རྒྱས་ བྱང་
སེམས་མཐའ་ཀླས་པ་བཞུགས་པ། གནས་གསུམ་གྱི་ཡིག་འབྲུ་ལས་འོད་ཟེར་གྱི་
ཚོགས་འཕྲོས་པས་སེམས་ཅན་གྱི་དོན་དཔག་ཏུ་མེད་པ་མཛད་པ། དེའི་ཐུགས་
ཀར་ཐིག་ལེ་གཉིས་པ་སྟོང་གསུམ་མི་མཇེད་ཀྱི་བཀོད་པ་སྔར་ལྟ་བུའི་གཞལ་
ཡས་ཁང་གི་ནང་དུ་པད་ཟླའི་སྟེང་ན་ཨོ་སེར་པོ་ལས་ཐུབ་པ་ཆེན་པོ་རྣམ་པར་སྣང་
མཛད་གངས་ཆེན་མཚོ་ སྤྲུལ་སྐུའི་ཆ་བྱད་ཅན། གཡས་སྐྱབས་སྦྱིན་གྱི་ཕྱག་རྒྱ་
དང༌། གཡོན་མཉམ་བཞག་མཛད་པ། གཡས་གཡོན་དུ་མཆོག་ཟུང་བཞེངས་ཏེ་
བཞུགས་པ། བདེན་པ་བཞིའི་ཆོས་སྟོན་ཅིང་གནས་དུ་མར་སྤྲུལ་པ་བཀྱེ་ནས་
སེམས་ཅན་ གྱི་དོན་མཛད་ པ། སངས་ རྒྱས་ དང་ བྱང་ ཆུབ་ སེམས་ དཔའ་ དང་།
འཕགས་པ་ཉན་རང་དུ་མས་ཕོ་བྲང་དེའི་མཐའི་ངོས་ཁེངས་ཤིང་། དེ་ཐམས་ཅད་
ཀྱི་གནས་གསུམ་གྱི་ཡིག་འབྲུ་ལས་འོད་ཟེར་འཕྲོས་པས་འགྲོ་དྲུག་ཐམས་ཅད་ཀྱི་
སྒྲིབ་གཉིས་བག་ཆགས་དང་བཅས་པ་སྦྱོང་བར་མཛད་པ། དེའི་ཐུགས་ཀར་ཐིག་
ལེ་གསུམ་པ་ཁ་བ་ཅན་གྱི་ཐིག་ལེ་གཞལ་ཡས་ཁང་གི་ནང་དུ་པད་ཟླའི་གདན་ལ་
ཧཱུྃཡོངས་སུ་གྱུར་པ་ལས་སྤྱན་རས་གཟིགས་རྒྱལ་བ་རྒྱ་མཚོ་ཞལ་བཅུ་གཅིག །
ཕྱག་སྟོང་སྤྱན་སྟོང་པ་བཀོད་པ་བསམ་གྱིས་མི་ཁྱབ་པ་ཇི་ལྟ་བ་བཞིན་དུ་བཞུགས་
པ། དེའི་ཐུགས་ཀར་ཐིག་ལེ་བཞི་པ་གནས་ཁང་གི་ཐིག་ལེ་སྔར་ལྟ་བུའི་གཞལ་
ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་པད་ཟླའི་སྟེང་དུ་
ཧྲིལས་ སྤྱན་རས་གཟིགས་ཞལ་གཅིག་ཕྱག་གཉིས་པ་ཞལ་འདུམ་ཞིང་ཅུང་ཟད་
འགྱིང་བ། སྐུ་ཤེལ་ལྟར་དྭངས་པ་དབུ་སྐྲ་མཐིང་ཁ་དཔུང་པའི་ཐད་དུ་སླེབས་པ།
90 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
ཕྱག་གཡས་ཤེལ་དཀར་གྱི་ཕྲེང་བ་དང༌། གཡོན་ཤེལ་གྱི་འཁར་བ་རྩེ་མོར་པདྨ་
དཀར་པོ་འདབ་མ་སྟོང་དང་ལྡན་པའི་ལྟེ་བར་ཟླ་གདན་ལ་ཡུམ་ཆེན་མོ། གཡས་
སུ་བླ་མ་མར་མེ་མཛད། གཡོན་དུ་རྒྱལ་བ་ཤཱཀྱ་ཐུབ་པ། འདབ་མ་སྟོང་ལ་སངས་
རྒྱས་སྟོང་བཞུགས་པས་མཚན་པ་འཛིན་པ། ཞབས་གཉིས་མཉམ་པའི་སྟབས་
ཀྱིས་བཞེངས་པ། དེའི་ཐུགས་ཀར་ཐིག་ལེ་ལྔ་པ་གཞལ་ཡས་ཁང་གི་ནང་དུ་པད་
ཟླའི་སྟེང་ན་ཨ་སེར་པོ་ལས་ཡུམ་ཤེས་ཕྱིན་མ་སྐུ་མདོག་སེར་མོ་ཞལ་གཅིག་ཕྱག་
བཞི་མ། གཡས་དང་པོས་ཐུགས་ཀར་སྐྱབས་སྦྱིན་གྱི་ཕྱག་རྒྱ་དང་། གཡོན་དང་
པོས་ མཉམ་ བཞག་ མཛད་ པ། གཡས་ འོག་ མས་ རྡོ་ རྗེ་ དང་ གཡོན་ འོག་ མས་
གླེགས་བམ་འཛིན་པ། ཞབས་སྐྱིལ་ཀྲུང་གིས་བཞུགས་པ། ཕྱོགས་བཅུའི་རྒྱལ་བ་
སྲས་བཅས་ཀྱིས་བསྐོར་བ། ཞལ་ནས་ཤེར་ཕྱིན་གྱི་སྒྲ་འུར་འུར་བ་གསུང་ཞིང་
སྤྲོས་བྲལ་དུ་ངེས་པ་ལྷང་ལྷང་བསྐྱེད་པར་མཛད་པ། དེའི་ཐུགས་ཀར་ཐིག་ལེ་
དྲུག་པ་གཞལ་ཡས་ཁང་གི་ནང་དུ་པད་ཟླའི་སྟེང་དུ་མྱྀ་སེར་པོ་ལས་ཐུབ་པ་བདུད་
འདུལ་ སྤྲུལ་ སྐུའི་ ཆ་ལུགས་ཅན། གཡས་ ས་ གནོན་དང༌ གཡོན་མཉམ་བཞག་
མཛད་པ། འཁོར་ས་བཅུའི་བྱང་ཆུབ་སེམས་དཔའ་འབའ་ཞིག་གིས་བསྐོར་བ།
དེའི་ཐུགས་ཀར་ཐིག་ལེ་བདུན་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་
jདཀར་པོ་ལས་སྤྱན་རས་གཟིགས་ཞལ་གཅིག་ཕྱག་བཞི་པ། དང་པོ་གཉིས་
ཐུགས་ཀར་ཐལ་མོ་སྦྱར་བ། ལྷག་མ་གཉིས་ཤེལ་ཕྲེང་དང་པད་དཀར་འཛིན་པ།
ཞབས་སྐྱིལ་ཀྲུང་གིས་བཞུགས་པ། འཁོར་བྱང་ཆུབ་སེམས་དཔའི་ཚོགས་ཀྱིས་
བསྐོར་བ། དེའི་ཐུགས་ཀར་ཐིག་ལེ་བརྒྱད་པ་གཞལ་ཡས་ཁང་གི་ནང་དུ་པད་
ཟླའི་སྟེང་ན་ཏཾ་ལྗང་ཁུ་ལས་སྒྲོལ་མ་ལྗང་ཁུ་ཞལ་གཅིག་ཕྱག་གཉིས་མ། གཡས་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མཆོག་སྦྱིན་གྱི་ཕྱག་རྒྱ་དང༌། གཡོན་ཨུཏྤ་ལ་མཐེབ་སྲིན་གྱིས་ཐུགས་ཀར་འཛིན་
པ། འཁོར་ཞི་བའི་ལྷ་མོ་དཔག་ཏུ་མེད་པས་བསྐོར་བ། དེའི་ཐུགས་ཀར་ཐིག་ལེ་
དགུ་པ་གཞལ་ཡས་ཁང་གི་ནང་དུ་པད་ཉིའི་སྟེང་ན་ཏཾ་ལྗང་ནག་ལས་སྒྲོལ་མ་དྲག་
མོ་ལྗང་ནག་ཞལ་གཅིག་ཕྱག་བཞི་མ། དང་པོ་གཉིས་གྲི་ཐོད། འོག་མ་གཉིས་་
མ་རུ་དང་ཁ་ཊཾ་ག་འཛིན་པ། མི་ལྤགས་ཀྱི་གཡང་གཞི་དང་། སྟག་ལྤགས་ཀྱི་ཤམ་
ཐབས་ དང་ རུས་ པའི་ རྒྱན་དྲུག་ གསོལ་ ཞིང་ གཡོན་ བརྐྱང་ གིས་ བཞུགས་ པ།
འཁོར་ལྷ་མོ་དྲག་མོའི་ཚོགས་དཔག་ཏུ་མེད་པས་བསྐོར་བ་ཐམས་ཅད་ཀྱང་ཧཱུྃ་དང་
ཕཊ་ཀྱི་སྒྲ་སྒྲོག་པ། གར་སྟབས་ཀྱིས་ས་གཡོ་ཞིང་བསྐྱོད་པ། དེའི་ཐུགས་ཀར་
ཐིག་ལེ་བཅུ་པ་གཞལ་ཡས་ཁང་གི་ནང་དུ་པད་ཉིའི་སྟེང་ན་ཧཱུྃ་མཐིང་ནག་ལས་མི་
གཡོ་བ་སྔོན་པོ་ཞལ་གཅིག་ཕྱག་གཉིས་པ། ཁྲོ་ཞིང་གཏུམ་པ། གཡས་རལ་གྲི་
དང༌། གཡོན་ཞགས་པ་འཛིན་པ། སྦྲུལ་དང་རིན་པོ་ཆེས་བརྒྱན་ཅིང་གླང་ལྤགས་
དང་སྟག་ཤམ་གསོལ་བ། གཡས་བརྐྱང་གིས་ཚོགས་ཀྱི་བདག་པོའི་གདན་ལ་མེ་
དཔུང་གི་དབུས་ན་ཁྲོ་བོའི་ཚོགས་ཀྱིས་བསྐོར་ཏེ་བཞུགས་པ། དེའི་ཐུགས་ཀར་
ཐིག་ལེ་བཅུ་གཅིག་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་ཧཱུྃ་དཀར་པོ་
ལས་མགོན་པོ་ཨ་ཏི་ཤ་ངོ་བོ་ཐུབ་པའི་དབང་པོ། རྣམ་པ་ལོངས་སྤྱོད་རྫོགས་སྐུའི་
ཆ་ལུགས་ཅན། རྡོ་རྗེ་དང་དྲིལ་བུ་འཛིན་པ། སྐྱིལ་ཀྲུང་གིས་བཞུགས་པ། དེའི་
མདུན་དུ་ཐུབ་པ་ལོངས་སྤྱོད་རྫོགས་སྐུའི་ཆ་ལུགས་ཅན། གཡས་སུ་སྤྱན་རས་
གཟིགས། གཡོན་དུ་སྒྲོལ་མ། རྒྱབ་ཏུ་མི་གཡོ་བ། ཤར་ལྷོར་ཇོ་བོ་པཎྜི་ཏའི་ཆ་
བྱད་ཅན། ལྷོ་ནུབ་ཏུ་འབྲོམ་དགེ་བསྙེན་གྱི་ཆ་བྱད་ཅན། ནུབ་བྱང་དུ་རྔོག་དང་།
བྱང་ཤར་དུ་ཁུ་སྟོན་གཉིས་བོད་སྟོན་རབ་བྱུང་གི་ཆ་བྱད་ཅན། སྟེང་གི་ཆ་ལ་
-92-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བརྒྱུད་པ་གསུམ་གྱི་བླ་མའི་ཚོགས་རྣམས་བཞུགས་པ། དེའི་ཐུགས་ཀར་ཐིག་ལེ་
བཅུ་གཉིས་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་ཧྲིདཀར་པོ་ལས་
འབྲོམ་ཆོས་ཀྱི་རྒྱལ་པོ་ལོངས་སྐུའི་རྣམ་པ་ཅན་གར་ཆས་སུ་བཞུགས་པ། སྐུ་ཤེལ་
ལྟར་དྭངས་ཤིང་གསལ་བའི་ངོས་ལ་དཀོན་མཆོག་གསུམ་གྱི་གཟུགས་བརྙན་ཇི་
ལྟ་བ་བཞིན་དུ་འཆར་བ། དགུང་ལོ་བཅུ་དྲུག་ལོན་པའི་ན་ཚོད་ཅན། གཡས་པད་
དཀར་གཡོན་དྲིལ་བུ་འཛིན་པ། ཞབས་སྐྱིལ་ཀྲུང་གིས་བཞུགས་པའི་མདུན་དུ་ཕྱི་
ལྟར་ན་རང་དང་ཆ་ལུགས་མཚུངས་པའི་ཁྱེའུ་དཀར་པོ་བཞི། གཡས་སུ་སེར་པོ་
བཞི། གཡོན་དུ་ ལྗང་ ཁུ་ བཞི། རྒྱབ་ཏུ་དམར་ པོ་བཞི། ནང་ ལྟར་ན་ སྐུ་མཆེད་
གསུམ་སོགས། གསང་ བ་ ལྟར་ན་ རིགས་ ལྔའི་ ངོ་ བོ། སྟེང་ གི་ ཆ་ ལ་ བརྒྱུད་ པ་
གསུམ་གྱི་བླ་མ་རྣམས་དང་། གསང་བ་ཡེ་ཤེས་སོགས་མཁའ་འགྲོའི་ཚོགས་དུ་མ་
རྣམས་ཨུ་རྒྱན་གྱི་ཡུལ་དུ་མཛད་པ་མཛད་པ་ཇི་ལྟ་བ་བཞིན་གར་སྟབས་སྣ་ཚོགས་
སུ་བསྒྱུར་བ། དེའི་ཐུགས་ཀར་ཐིག་ལེ་བཅུ་དྲུག་གསུམ་པ་གཞལ་ཡས་ཁང་གི་
ནང་དུ་པད་ཟླའི་སྟེང་ན་མེ་སེར་པོ་ལས་རྒྱལ་བ་བྱམས་པ་དགེ་སློང་གི་རྣམ་པ་
ཅན་སྐུ་ལ་ཆོས་གོས་རྣམ་གསུམ་གསོལ་བ། མཚན་དཔེ་དང་ལྡན་པ། ཆོས་འཆད་
ཀྱི་ཕྱག་རྒྱ་མཛད་པ། གཡས་གཡོན་ནམ་མཁའ་དྲི་མ་མེད་པ་དང་བཙུན་པ་སྤྱན་
རས་གཟིགས་གཉིས་དགེ་སློང་གི་ཆ་བྱད་ཅན་བཞེངས་ཏེ་བཞུགས་པ། སྟེང་གི་ཆ་
ལ་འཕགས་པ་ཐོགས་མེད་སོགས་རྒྱ་ཆེན་སྤྱོད་བརྒྱུད་ཀྱི་བླ་མའི་ཚོགས་རྣམས་
བཞུགས་པ། ཞལ་ནས་ཤེར་ཕྱིན་གྱི་བཀའ་ཟབ་མོ་རྣམས་སྒྲོག་ཅིང་། དེའི་དོན་
ལ་གཡེལ་བ་མེད་བཞིན་དུ་ལྷའི་གནས་ལ་སོགས་པར་སྤྲུལ་པ་དཔག་ཏུ་མེད་པ་
འགྱེད་ཅིང་གདུལ་བྱ་རྣམས་ས་ལམ་ཕྱིན་ཅི་མ་ལོག་པ་ལ་འགོད་པར་མཛད་པ།
- 93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དེའི་ཐུགས་ཀར་ཐིག་ལེ་བཅུ་བཞི་པ་གཞལ་ཡས་ཁང་གི་ནང་དུ་པད་ཟླའི་གདན་
ལ་དྷིཡིག་གསེར་བཙོ་མ་ལྟ་བུ་ལས་མགོན་པོ་ཀླུ་སྒྲུབ་སེར་པོ་རབ་བྱུང་སྤྲུལ་སྐུའི་
ཆ་ལུགས་གཙུག་ཏོར་ཅན། སྤྲུལ་མགོ་བདུན་གྱི་གདེངས་ཀས་མཛེས་པ། ཕྱག་
གཉིས་ཆོས་འཁོར་གྱི་ཕྱག་རྒྱ་ཅན། ཞབས་སྐྱིལ་ཀྲུང་གིས་བཞུགས་པ། གཡས་
གཡོན་དུ་ཇོ་བོ་དང་སྤྱན་རས་གཟིགས་གཉིས་རབ་བྱུང་གི་རྣམ་པ་ཅན། སྟེང་གི་
ཆ་ལ་འཇམ་པའི་དབྱངས་དང་ཟླ་བ་གྲགས་པ་ལ་སོགས་པ་ཟབ་མོ་ལྟ་བརྒྱུད་ཀྱི་
བླ་མའི་ཚོགས་རྣམས་སྤྲུལ་པ་དུ་མ་འགྱེད་པ། སླར་ཡང་མི་རྟོག་པའི་དབྱིངས་སུ་
ཡལ་ཞིང་། རང་རང་གི་སྐུའི་རྣམ་པར་ལམ་ལམ་འཆར་བས་བརྗོད་པ་དང་བཅས་
པ་དང་བརྗོད་པ་མེད་པའི་ཆོས་སྣ་ཚོགས་སྟོན་པ། ཡང་ རྗེ་བཙུན་འཇམ་པའི་
དབྱངས་གཙོ་བོར་བྱས་ནའང་ཆོག་པར་གསུངས་པས། དེ་ལྟར་བྱེད་ན་པད་ཟླའི་
གདན་ལ་དྷིཡིག་གསེར་བཙོ་མ་ལྟ་བུ་ལས་རྗེ་བཙུན་འཇམ་པའི་དབྱངས་མངོན་
རྟོགས་ལྟར་བསྒོམ་ཞིང༌། སྟེང་གི་ཆ་ལ་མགོན་པོ་ཀླུ་སྒྲུབ་དང་ཟླ་བ་གྲགས་པ་
སོགས་སྒོམ་ཚུལ་གོང་ལྟར་རོ། །དེའི་ཐུགས་ཀར་ཐིག་ལེ་བཅོ་ལྔ་པ་གཞལ་ཡས་
ཁང་གི་ནང་དུ་སེང་གེས་བཏེག་པའི་རིན་པོ་ཆེའི་ཁྲིའི་སྟེང་དུ་པདྨ་ཉི་མ་ཟླ་བའི་
གདན་ལ་ཧཱུཾ་མཐིང་ནག་ལས་ རྒྱལ་བ་རྡོ་ རྗེ་འཆང་ལོངས་སྤྱོད་རྫོགས་སྐུའི་ཆ་
ལུགས་ཅན་སྐུ་མདོག་སྔོན་པོ། རྡོ་རྗེ་དང་དྲིལ་བུ་ཐུགས་ཀར་བསྣོལ་ཏེ་འཛིན་པ།
- ཞབས་རྡོ་ རྗེ་ སྐྱིལ་ཀྲུང་གིས་བཞུགས་པ། གཡས་ གཡོན་དུ་མཆོག་ཟུང་ལོངས་
སྐུའི་ཆ་ལུགས་ཅན་བཞེངས་པ། སྟེང་གི་ཆ་ལ་ཉམས་ལེན་བྱིན་རླབས་བརྒྱུད་པའི་
བླ་མ་ཏེ་ལོ་ནཱ་རོ་སོགས་དང་། ཡང་སྒོས་ནོར་བུའི་ཕྲེང་བའི་བརྒྱུད་པ་རྣམས་ཀྱིས་
བསྐོར་ནས་ བཞུགས་ པ། དེའི་ཐུགས་ ཀར་ ཐིག་ལེ་བཅུ་ དྲུག་ པ་ སྔར་ ལྟ་ བུའི་
- 94 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
གཞལ་ཡས་ཁང་མཛེས་ཤིང་ཡིད་དུ་འོང་བ་སྟོབས་དང་མི་འཇིགས་པ་སོགས་ཀྱི་
རང་བཞིན་ཅན་གྱི་དབུས་སུ་པད་ཟླའི་གདན་ལ་ཧཱུྃ་ཡིག་སེར་པོ་ཡོངས་སུ་གྱུར་པ་
ལས་བདག་ཉིད་སངས་རྒྱས་ཆོས་ཀྱི་སྐུ་ཟག་པ་མེད་པའི་ཡེ་ཤེས་ཅན། རྣམ་པ་
ལོངས་སྤྱོད་རྫོགས་པའི་སྐུ་སྐྱིལ་ཀྲུང་དང་མཉམ་བཞག་གིས་བཞུགས་པ་སེར་པོ།
ཆོས་ཀྱི་དབྱིངས་ལས་མི་གཡོ་བཞིན་དུ་སྐུ་གསུང་ཐུགས་ཀྱི་མཛད་པ་མཐའ་དག་
རྩོལ་མེད་ལྷུན་གྲུབ་ཏུ་འབྱུང་བའི་ངང་ནས་སྤྲུལ་སྐུ་དུ་མ་སྤྲུལ་ནས་གཞལ་ཡས་
ཁང་དེར་གནས་པ། རང་ཉིད་གཙོ་བོའི་སྙིང་གི་དཀྱིལ་དུ་བྱང་ཆུབ་ཀྱི་ཐིག་ལེ་
དྭངས་ཤིང་གསལ་བ་ཡུངས་འབྲུ་ཙམ་པ། དེ་རྒྱ་ཇེ་ཆེར་སོང་ནས་ནོར་བུ་རིན་པོ་
ཆེའི་སྣོད་རྒྱ་ཆེ་ཞིང་དཔངས་མཐོ་བ་དྲངས་ཤིང་འོད་འཚེར་བ། དེའི་ནང་དུ་རང་
གི་སེམས་ཐིག་ལེ་སེར་པོ་སྲན་མ་ཙམ་དྭངས་ཤིང་འོད་འཚེར་བ་མེར་མེར་གཡོ་
ཞིང་འཇུ་བ་ལྟ་བུ་དེ་རྒྱ་ཇེ་ཆེར་སོང་བས་ཐིག་ལེའི་རྒྱ་མཚོ་གསེར་བཙོ་མོའི་མདོག་
ལྟར་དྭངས་ཤིང་ཁོད་སྙོམས་པ། གཞི་བརྟན་པ་རྒྱ་ཆེ་བ། ཁྱབ་ཆེ་བ། གཟུགས་
བརྙན་ཐམས་ཅད་འཆར་བའོ། །དེ་དག་ལ་སེམས་རྩེ་གཅིག་ཏུ་འཛིན་པ་དང་
གསལ་སྣང་ཅི་ཐོན་བྱ། ཐིག་ལེ་བཅུ་དྲུག་གི་ལྷ་ཚོགས་ཐམས་ཅད་ཀྱི་སྤྱི་བོར་ཨོ་
དཀར་པོ་མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུྃ་ལས་
འོད་ཟེར་འཕྲོས་པས་དག་པ་རབ་འབྱམས་ཀྱི་ཞིང་ཁམས་ནས་བསྒོམས་པ་དང་
འདྲ་བའི་ཡེ་ཤེས་པ་ལ་སངས་རྒྱས་དང་ བྱང་ཆུབ་ སེམས་དཔའི་ཚོགས་ ཀྱིས་
བསྐོར་བ་སྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་པར་གྱུར། པདྨ་ཀ་མ་ལ་ཡེ་ཧཱུཾ།
སླར་ཡང་ཐུགས་ཀའི་ཧཱུྃ་ལས་འོས་ཟེར་འཕྲོས་པས་དབང་གི་ལྷ་རྣམས་སྤྱན་
དྲངས། ཁྱེད་རྣམས་ ཀྱིས་ བདག་ ལ་ མངོན་ པར་ དབང་ བསྐུར་ དུ་ གསོལ་ ཞེས་
-95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་
དབང་བསྐུར། ལུས་གང་། དྲི་མ་དག །ཆུ་ལྷག་མ་སྤྱི་གཙུག་ཏུ་འཁྱིལ་བ་ཡོངས་
སུ་གྱུར་པ་ལས་རང་རང་གི་ས་བོན་གྱི་དབུ་རྒྱན་པར་གྱུར། ཕྱག་དང་ཕྱག་ཡུལ་
གཉིས་སྟོང་པའི། །རྣམ་དག་སྐུ་ལ་ཡེ་ཕྱག་འཚལ། །སྐྱེ་གནས་འཇིག་ པས་མ་
གོས་པའི། །དྲི་མེད་མཆོད་ཚོགས་འབུལ་ལོ་ལྷ། །སྒོ་ གསུམ་སྐྱེ་གནས་འཇིག་
བྲལ་བའི། །ཉེས་པའི་གཡང་ས་མཐོལ་ལོ་བཤགས། །སྟོང་ཡང་སྣ་ཚོགས་བསྐུར་
སྟོན་པའི། །གྲངས་མེད་འདྲེན་ལ་ རྗེས་ཡི་རང༌། །སྨོན་དང་མཚན་མས་སྟོང་པ་
ཡི། །འཁོར་ལོ་དབྱིངས་སུ་བསྐོར་དུ་གསོལ། །སྐྱེ་བས་སྟོང་པའི་ཆོས་སྐུ་ཁྱེད། །
ལྷུན་ གྲུབ་ གནས་ པའི་ རང་ བཞིན་ ལས། །གང་ དུའང་ འདའ་ བར་ མ་ མཛད་
ཅིག །དགེ་བ་འདི་ཡིས་འཁོར་བ་རྣམས། །འདི་འདྲར་རྟོགས་ཏེ་འདི་འདྲ་བའི།།
གཞལ་ཡས་ཁང་དུ་འདྲོངས་གྱུར་ཏེ། །གསང་སྔགས་འདི་བཞིན་སྤྱོད་པར་བསྔོ། །
གནས་སྐབས་ཀྲི་ཡའི་ལྷ་ལྔ་བཞིན། །པད་དཀར་སྟོང་ལྡན་ལྟེ་བ་ལ། །ཟླ་བ་ཞུན་
མའི་ གདན་སྟེང་དུ། །ཕྱི་ནང་ གསང་ བ་ དེ་ ཉིད་ཀྱི། །བསྐྱེད་རྫོགས་ མཆོག་ཏུ་
བསྔགས་པར་ཤོག །གློ་བུར་འདི་ཡང་ཆོས་དབྱིངས་ལས། །ཐ་དད་ཅི་ཡང་ཡོད་
མ་མཆིས། །ཐ་དད་མེད་པར་ཕུན་ཚོགས་པའི། །བཀྲ་ཤིས་ཕུན་སུམ་ཚོགས་པར་
ཤོག །གཙང་མ་ རིགས་ ཀྱི་བཀྲ་ཤིས་ཤོག །ཐོག་མཐའ་བར་གསུམ་གཙང་མ་
ལས། །གཡོས་པ་མེད་པའི་བཀྲ་ཤིས་ཤོག །ཅེས་ཡན་ལག་བདུན་པ་ཕུལ། དེ་
ནས་ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ། པཱ་ཏྱཾ། པུཎེ། དྷུ་པེ། ཨཱ་
ལོ་ ཀེ །གནྡྷེ། ནེ་ ཝི་ བྱ། ཤད། རཱུ་ པ། ཤལྟ། གནྡྷེ། ར་ ས། སྤྱན་ པྲ་ཏཱིཙྪ ཧཱུྃ སྭཱཧཱ།
ཞེས་ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ་རྣམས་སྔགས་དང་ཕྱག་རྒྱ་དང་
-96 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བཅས་པས་འབུལ། དེ་ནས། མ་དག་ཞིང་གི་འཇིག་རྟེན་ཇི་སྙེད་པ། །དག་པ་རབ་
འབྱམས་ལྷ་ཡི་གཞལ་ཡས་སུ། །མངོན་པར་ལེགས་བསྒྱུར་བཅོམ་ལྡན་ཐུབ་པ་
ཆེ། །རྗེ་བཙུན་ཕྱག་ན་པདྨོའི་ཚོགས་ལ་བསྟོད། །སྡེ་སྣོད་གསུམ་གྱི་ཡུམ་ཆེན་ཤེར་
ཕྱིན་མ། །སངས་རྒྱས་ཞི་དང་ཁྲོ་བོ་མཁའ་འགྲོའི་ཚོགས། །ཀུན་འདུས་བཀའ་
གདམས་ལྷག་པའི་ལྷ་མཆོག་བཞི། །སྐྱབས་མཆོག་ཡི་དམ་ཆོས་སྐྱོང་རྣམས་ལ་
བསྟོད། །རྒྱ་ ཆེན་ སྤྱོད་ དང༌ ཟབ་ མོ་ ལྟ་ བའི་ ལམ། །ཉམས་ ལེན་ སྙན་ བརྒྱུད་
གདམས་པ་མཆོག་གི་གཏེར། །རྒྱུན་ཆད་མེད་པར་འཛིན་ཅིང་སྤེལ་མཁས་པ། །
ལྷ་ཆོས་བདུན་ལྡན་བརྒྱུད་པ་རྣམས་ལ་བསྟོད། །གདོད་ནས་རྣམ་དག་སྣང་སྟོང་
དག་པའི་གཤིས། །བཞིན་ལག་མཚན་དཔེའི་འཇའ་ཚོན་རྣམ་བཀྲ་བ། །འགྱུར་
མེད་ཆོས་སྐུ་གསལ་སྟོང་རླུང་སེམས་ཟུང་། །ཆོས་ཕྲ་ཐིག་ལེའི་རྣམ་པར་ཤར་ལ་
བསྟོད། །ལྷ་ཆོས་བདུན་ གྱི་ཉིང་ཁུ་ ཐིག་ལེའི་ཆོས། །ཉམས་སུ་བསྟར་བས་ཚེ་
འདིར་ཟུང་འཇུག་སྐུ། །མངོན་དུ་བྱས་ཏེ་དོན་གཉིས་མ་ལུས་པ། །འབད་མེད་
ལྷུན་གྱིས་གྲུབ་པར་བྱིན་གྱིས་རློབས། །ཞེས་བསྟོད། དེ་ནས་ཐིག་ལེ་བཅུ་དྲུག་གི་
ལྷ་ཚོགས་རྣམས་ཀྱི་ཐུགས་ཀར་སོ་སོའི་ས་བོན་གྱི་མཐར་སྔགས་ཕྲེང་བཀོད་ལ།
དེ་ལས་འོད་ཟེར་སྤྲོས་ནས་ཕྱོགས་བཅུའི་རྒྱལ་བ་སྲས་བཅས་མཆོད་པ་དང་།
སེམས་ཅན་ཐམས་ཅད་ཀྱི་སྡིག་སྒྲིབ་སྦྱོང་ཞིང་། སྐུ་གསུང་ཐུགས་ཀྱི་བྱིན་རླབས་
འབེབས་པའི་དམིགས་པ་དང་བཅས་ཐིག་ལེ་དང་པོ་ལ་མ་ཎི། གཉིས་པ་ལ། ཨོཾ་
མུ་ནེ་མུ་ནེ་མཧཱ་མུ་ན་ཡེ་སྭཱཧཱ། གསུམ་པ་དང་བཞི་པ་ལ་ཡིག་དྲུག །ལྔ་པ་ལ། ཏདྱ་
ཐཱ། ཨོཾ་ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་ཡེ་སྭཱཧཱ། དྲུག་པ་ལ། མུ་ནེ།
བདུན་པ་ལ་ཡིག་འབྲུ། བརྒྱད་པ་ལ། ༀ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། དགུ་པ་ལ།
- 97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྭཱཧཱའི་ཚབ་ཏུ་ཧཱུྃ་ཕཊ་སྦྱར། བཅུ་པ་ལ། ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ། བཅུ་གཅིག་
པ་ལ། བཀའ་གདམས་ལྷ་བཞི་གའི་སྔགས་བཟླ་བར་གསུངས། དམ་པ་གོང་མ་
འགས་ཇོ་བོ་རྗེའི་མཚན་སྔགས། ཨོཾ་མཧཱ་གུ་རུ་དཱི་པཾ་ཀ་ར་ཨ་ཏི་ཤ་སྭཱཧཱ། ཞེས་
བཟླ་བར་གསུངས། བཅུ་གཉིས་པ་ལ་ཡིག་དྲུག །བཅུ་གསུམ་པ་ལ། ཨོ་མེ་ཏྲ་མེ་
ཏྲི་མཧཱ་མེ་ཏྲི་ཡེ་སྭཱཧཱ། བཅུ་བཞི་པ་ལ། ཨོཾ་ཝ་གི་ཤྭ་རི་ཚུ་དང་ཨ་བཟླ། བཅོ་ལྔ་པ་
ལ། ཨོཾ་ ཨཱབཛྲ་ཧཱུྃ་ཀ་ཧཱུྃ་ཧཱུྃ། བཅུ་དྲུག་པ་ལ། ཨོཾ་ཨཱཿཧཱུྃ། ཞེས་པ་རྣམས་བརྒྱ་སྟོང་
སོགས་ཅི་ནུས་སུ་བཟླ། ཐིག་ལེ་བཅུ་དྲུག་པ་ལ་དམ་པ་གོང་མ་འགས་སངས་རྒྱས་
ཆོས་སྐུའི་མཚན་སྔགས། ཨོཾ་དྷརྨ་ཀཱ་ཡ་སིདྡྷི་ཧཱུྃ། ཞེས་པ་བཟླ་བར་གསུངས། ཐིག་
ལེ་ཐམས་ཅད་ལ་མ་ཎི་རྐྱང་པ་བཟླས་ཀྱང་ཆོག་པར་བཀའ་གདམས་གླེགས་བམ་
གྱི་ཆ་ལག་ལས་བཤད་པས་གང་མོས་བྱའོ། །དེ་ནས། ཨོཾ་བཛྲ་ས་ཏྭ་ས་མ་ཡ། མ་
ནུ་པཱ་ལ་ཡ། བཛྲ་སཏཱ་ཏེ་ནོ་པ་ཏིཥྛ། དྲི་ཌྷ་མེ་བྷཱ་ཝ། སུ་ཏོ་བྱོ་མེ་བྷཱ་ཝ། སུ་པོ་བྱོ་མེ་
བྷ་ཝ། ཨ་ནུ་རཀྟ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲཱི་ཡཾ་ཀུ་
རུ་ཧཱུཾ། ཧ་ཧ་ཧ་ཧ་ཧོ་བྷ་ག་ཝཱན། སརྦ་ཏ་ཐཱ་ག་ཏ་བཛྲ་མ་མེ་མུཉྩ། བཛྲ་བྷ་ཝ། མཧཱ་
ས་མ་ཡ་སཏྭ་ཨཱཧཱུྃ་ཕཊ། ཅེས་ཡིག་བརྒྱ་མང་དུ་བཟླ། དེ་ནས་རང་ཉིད་གཙོ་བོའི་
ཐུགས་ཀར་ཐིག་ལེ་སེར་པོ་ཡུངས་འབྲུ་ཙམ་དྭངས་ཤིང་གསལ་བ་དེ་ལས་འོད་
ཟེར་འཕྲོས་སྣོད་བཅུད་ཐམས་ཅད་འོད་དུ་ཞུ་ནས་བཀོད་པ་བསམ་གྱིས་མི་ཁྱབ་
པའི་ལྷའི་ གཞལ་ ཡས་ ཁང་ལ་ ཐིམ་ཞིང་། ཐིག་ལེ་བཅོ་ལྔའི་བར་ གྱི་ ལྷ་ དང་
གཞལ་ཡས་ཁང་དེ་རྣམས་ཀྱང་རང་རང་གི་ཁ་དོག་གི་ཐིག་ལེར་གྱུར་ནས། ཕྱི་མ་
ཕྱི་མ་ནང་མ་ནང་མ་ལ་ཐིམ་ནས་ཐིག་ལེ་སེར་པོ་སྲན་མ་ཙམ་ཞིག་ཏུ་གྱུར། དེ་
ཉིད་བདག་ཉིད་སངས་རྒྱས་ཆོས་སྐུའི་སྤྱི་བོའི་ཨོ་ལ་ཐིམ། ཨོ་ཡང་ཨཱཋལ་ཐིམ།
- 98 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཨཱཿཧཱུྃ་ལ་ཐིམ། ཏཱཾ་ཡང་ཤིན་ཏུ་ཕྲ་བའི་རླུང་སེམས་བྱང་ཆུབ་ཀྱི་ཐིག་ལེ་ལ་ཐིམ་
ནས། སྟོང་ཉིད་སྙིང་རྗེ་གཉིས་སུ་མེད་པར་གྱུར། སྟོང་པའི་ངང་ལས་རང་ཉིད་
སྤྱན་རས་གཟིགས་ཞལ་གཅིག་ཕྱག་གཉིས་པའི་སྐུར་བཞེངས་པའི་སྤྱི་བོར་ཨོཾ།
མགྲིན་པར་ཨཱ། ཐུགས་ཀར་ཧཱུཾ་གིས་མཚན་པར་བསམ་མོ། །དེ་ནས་ལས་བུམ་
ཐོག་མར་བསྒྲུབ་པར་གསུངས་པས། མདུན་དུ་སྟེགས་བུའི་ཁར་པད་འདབ་ལ་ཀུ་
ཤ་བཏིང་བའི་སྟེང་དུ་ལས་བུམ་བཞག །དེའི་མདུན་དུ་ཉེར་སྤྱོད་བཤམས་ལ། ཨ་
ཚྭ་ཏས་ལས་བུམ་བསངས། སྭ་བྷཱ་ལས་སྦྱངས། སྟོང་པའི་ངང་ལས་པཾ་ལས་རིན་
པོ་ཆེའི་བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་
པའི་མཚན་ཉིད་ཐམས་ཅད་དང་ལྡན་པར་གྱུར། ༀ་ཏཱསྟེ་ཏཱསྟེ་མཧཱ་ཏཱརེ་སྭཱཧཱ། ལྷའི་
ཆུ་བོ་གངྒཱ་བུམ་པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་པཾ་ལས་པདྨ་དང་རཾ་
ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་མཐིང་ནག་ལས་ཁྲོ་བོ་མི་གཡོ་བ་སྐུ་
མདོག་སྔོན་པོ་ཞལ་གཅིག་ཕྱག་གཉིས་པ་ཁྲོ་ཞིང་གཏུམ་པ། གཡས་རལ་གྲི་དང་
གཡོན་ཞགས་པ་འཛིན་པ། སྦྲུལ་དང་རིན་པོ་ཆེས་བརྒྱན་ཅིང་། གླང་ལྤགས་དང་
སྟག་ ཤམ་ གསོལ་ བ། ཚོགས་ ཀྱི་ བདག་ པོའི་ གདན་ ལ་ གཡས་ བརྐྱང་ གིས་
བཞུགས་ པའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་
འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་
སྤྱན་དྲངས། གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་
འཕྲོས། དབང་ གི་ ལྷ་རྣམས་སྤྱན་དྲངས། འདི་ ལ་ མངོན་ པར་ དབང་ བསྐུར་ དུ་
གསོལ། ཞེས་གསོལ་བ་བཏབ་པས། ཨོཾ་བཛྲ་ བྷཱ་ ཝ་ ཨ་བྷི་ཥིཉྩ ཧཱུཾ། ཞེས་དབང་
བསྐུར་བས་ལུས་གང་དྲི་མ་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པ་ལས་མི་བསྐྱོད་པས་དབུ་བརྒྱན་པར་གྱུར། མཆོད་པ་བྱིན་གྱིས་བརླབས་ལ།
ཨོ་ཨཱརྱ་ཨ་ཙ་ལ་ཨགྷཾ་ནས། ཤཔྟའི་བར་གྱིས་མཆོད་ནས། སྐུ་མདོག་སྔོན་པོ་རལ་
གྲི་ ཞགས་ པ་ འཛིན། །གཡས་ བསྐུམས་ གཡོན་ བརྐྱངས་ བདུད་ བཞི་ རབ་ ཏུ་
འཇོམས། །མ་གཡོ་མི་གཡོ་གཡོ་བ་མི་མངའ་བའི། །བཅོམ་ལྡན་མི་གཡོ་མགོན་
ལ་ཕྱག་འཚལ་བསྟོད། །དེ་ནས་གཟུངས་ཐག་བཟུང་བ་རང་གི་ཞལ་ནས་སྔགས་
ཀྱི་ཕྲེང་བ་གཟུངས་ཐག་ལ་འཁྲིལ་ཏེ་སོང་བས་བུམ་པའི་ནང་གི་ལྷའི་ཐུགས་རྒྱུད་
བསྐུལ། སྐུ་ལས་བདུད་རྩིའི་རྒྱུན་བབས་པས་བུམ་ཆུ་ཡེ་ཤེས་ཀྱི་བདུད་རྩིར་གྱུར་
པར་བསམས་ལ། ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ། ཅེས་པ་ཇི་ལྟར་རིགས་པ་བཟླས་
ལ། བཟླས་པའི་མཐར་གོང་བཞིན་མཆོད་བསྟོད་ནས། བུམ་པའི་ཁ་རྒྱན་གྱི་ཆུས་
བུམ་པ་བསངས་ལ། ཇི་ སྲིད་ དཀྱིལ་འཁོར་ གྱི་བྱ་བ་མ་རྫོགས་ པ་དེ་ སྲིད་དུ་
བགེགས་རྣམ་པར་བཟློག་པའི་འཕྲིན་ལས་མཛོད་ཅིག །ཅེས་འཕྲིན་ལས་བཅོལ།
ཨོཾ་བཛྲ་མུཉྩཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་
ནས་བུམ་པའི་ཆུ་དང་རོ་གཅིག་ཏུ་གྱུར། ཅེས་བརྗོད་དོ། །དེ་ནས་མདུན་བསྐྱེད་
དཀྱིལ་འཁོར་བསྒྲུབ་ཅིང་མཆོད་པ་ནི། བུམ་པ་རྣམས་དཀྱིལ་འཁོར་དང་ཐ་མི་
དད་དུ་ཆོ་ག་གཅིག་གིས་བསྒྲུབ་ཆོག་པར་གསུངས་པས་ལས་བུམ་གྱི་ཆུས་དཀྱིལ་
འཁོར་ དང༌ བུམ་ པ་ རྣམས། ཨོ་ ཙཎཱ་ མཧཱ་ རོ་ཥ་ ཎ་ ཧཱུཾ་ ཕཊ། ཅེས་ བརྗོད་ ཅིང་
བསངས། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་ཐིག་ལེ་བཅུ་དྲུག་གི་
དཀྱིལ་འཁོར་རྟེན་དང་བརྟེན་པར་བཅས་པ་ཡོངས་སུ་རྫོགས་པར་བསྐྱེད་པ་ནི་
སྔར་དཀྱིལ་འཁོར་འབྲི་བའི་ཚེ་འོག་ གཞིའི་སྟེགས་བུ་ཐིག་ལེ་དང་པོ་བཞིའི་
དཀྱིལ་འཁོར་དུ་བསྐྱེད་དེ། གནས་ཁང་གི་ཐིག་ལེའི་གཞལ་ཡས་ཁང་གི་ནང་དུ་
- 100 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
སྟེགས་བུའི་སྟེང་དུ་དཀྱིལ་འཁོར་བྲི་བར་བཤད་པ་བཞིན་དུ་ཐིག་ལེ་དང་པོ་
བཞིའི་དཀྱིལ་འཁོར་གསལ་བཏབ་ལ། དེའི་ནང་དུ་ཕྱི་བཀོད་པ་བསམ་གྱིས་མི་
ཁྱབ་པའི་ཐིག་ལེའི་དཀྱིལ་འཁོར་བསྐྱེད་དེ། དེའི་གཞལ་ཡས་ཁང་གི་དབུས་སུ་
ཐུགས་རྗེ་ཆེན་པོ་རྒྱལ་བ་རྒྱ་མཚོ་ཕྱག་སྟོང་སྤྱན་སྟོང་མངོན་རྟོགས་ལྟར་བསྐྱེད།།
དཀྱིལ་འཁོར་ཐམས་ཅད་རང་གི་སེམས་ཀྱི་ཆ་ཤས་ལས་གྲུབ་པར་མོས་ནས་དེའི་
ང་རྒྱལ་འཛིན་བཞིན་དུ་རང་ཉིད་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པ་
ཞིག་ལོགས་སུ་བྱེ་ནས། རང་གི་མཐའ་སྐོར་དུ་སེམས་ཅན་ཐམས་ཅད་ཡོད་པར་
མོས་ནས་རང་གིས་སྣ་དྲངས་སེམས་ཅན་ཐམས་ཅད་ཁྲིད་དེ་ཐུགས་རྗེ་ཆེན་པོ་
རྒྱལ་བ་རྒྱ་མཚོའི་གཞལ་ཡས་ཁང་གི་ནང་དུ་ཞུགས་ཐུགས་རྗེ་ཆེན་པོ་རྒྱལ་བ་རྒྱ་
མཚོ་འཁོར་དང་བཅས་པ་མངོན་སུམ་དུ་མཐོང་བར་མོས་ལ་དད་གུས་ཤུགས་དྲག་
པོས། ཕྱག་དང་ཕྱག་ཡུལ་གཉིས་སྟོང་པའི། །ཞེས་པ་ནས། གཡོས་པ་མེད་པའི་
བཀྲ་ཤིས་ཤོག །ཅེས་པའི་བར་ཡན་ལག་བདུན་པ་ཕུལ། གུས་པ་ཆེན་པོས་སྐོར་
བ་ལན་མང་དུ་བྱ་ཞིང་། ཉེར་སྤྱོད་རོལ་མོ་འདོད་ཡོན་ལྔ་དང་བཅས་པས་མཆོད།
བསྟོད་པས་བསྟོད་ནས། གསོལ་བ་ཤུགས་དྲག་ཏུ་བཏབ་པས་ཐུགས་རྗེ་ཆེན་པོ་
རྒྱལ་བ་རྒྱ་མཚོའི་སྐུའི་བ་སྤུའི་བུ་ག་རེ་རེ་ཡང་སངས་རྒྱས་ཀྱི་ཞིང་གྲངས་མེད་པ་
མཐོང་ཞིང་། དེ་དག་རྣམས་ལའང་མཆོད་པ་སོགས་ཡིད་ཀྱིས་བྱས་ཏེ་དད་པ་དང་
བཅས་པའི་ངང་ནས་རྒྱལ་བ་རྒྱ་མཚོའི་ཐུགས་ཀར་ཟླ་གདན་ལ་ཧཱིཝཡིག་གི་མཐར་
ཡི་གེ་དྲུག་པས་བསྐོར་བ་ལ་དམིགས་ཏེ་ཡིག་དྲུག་ཅི་ནུས་སུ་བཟླས་པས། ལྷ་
ཚོགས་རྣམས་ཀྱི་སྐུ་གསུང་ཐུགས་ལས་འོད་ཟེར་དཀར་དམར་མཐིང་གསུམ་
བདུད་རྩིའི་ཆུ་རྒྱུན་དང་བཅས་པ་བྱུང་། རང་གི་གནས་གསུམ་དུ་ཐིམ་པས་སྡིག་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྒྲིབ་ཐམས་ཅད་དག་དངོས་གྲུབ་ཐམས་ཅད་ཐོབ་པར་བསམ་མོ། །དེ་ནས་མ་
ཎིའི་བཟླས་པ་ཡུན་རིང་དུ་བྱས་པས་ཐུགས་རྗེ་ཆེན་པོ་རྒྱལ་བ་རྒྱ་མཚོ་དགྱེས་ནས་
ཐུགས་ཀའི་གཞལ་ཡས་ཁང་གི་སྒོ་ཝལ་གྱིས་ཕྱེ། རང་གིས་སྣ་དྲངས་སེམས་ཅན་
ཐམས་ཅད་གཞལ་ཡས་ཁང་གི་ནང་དུ་ཞུགས་ཏེ་ཕྱི་རོལ་ཏུ་གཅིག་ཀྱང་མ་ལུས་
པར་བསམས་ལ། ཐིག་ལེ་གཉིས་པ་སྟོང་གསུམ་མི་མཇེད་ཀྱི་བཀོད་པའི་ཐིག་
ལེའི་གཞལ་ཡས་ཁང་གི་དབུས་སུ་ཐུབ་པ་ཆེན་པོ་འཁོར་དང་བཅས་པ་བཞུགས་
པ་མངོན་སུམ་དུ་མཐོང་བར་བསམས་ལ། སྔར་ལྟར་ཡན་ལག་བདུན་པ་དང༌།
མཆོད་བསྟོད་སྐོར་བ་བཟླས་པ་རྣམས་ལ་འབད་པས་ཐུབ་པ་ཆེན་པོའི་སྐུ་ལས་
བདུད་རྩིའི་རྒྱུན་བབས་ཏེ་བྱིན་རླབས་ཞུ་བ་སོགས་གོང་ལྟར་བྱ། དེ་བཞིན་དུ་ཐིག་
ལེ་བཅུ་དྲུག་པའི་བར་ལ་རིམ་པ་བཞིན་དུ་བྱ་ཞིང་། སྒྲུབ་གྲོགས་དགེ་སློང་བཅུ་
དྲུག་ལོངས་པ་ཡོད་ཚེ་ཕྱོགས་རེར་དགེ་སློང་བཞི་བཞི་བཞུགས་ནས་གཟུངས་ཐག་
འཐེན། ཐེག་ལེ་དང་པོ་ནས་བཅུ་དྲུག་པའི་བར་ལ་བཟླས་པའི་ཚེ་གཟུངས་རྡོར་
བུམ་པ་སོ་སོའི་སྟེང་དུ་རིམ་གྱིས་སྤོ། ཐིག་ལེའི་སྒྲུབ་པ་ཡུན་རིང་དུ་བྱེད་པ་ཡིན་
ན། སྒྲུབ་པ་ནམ་བྱེད་ཀྱི་རིང་བཟླས་པ་རྒྱུན་མ་ཆད་པར་དགོས་པས་ཕྱོགས་བཞི་
ནས་ དགེ་ སློང་ བཞིས་ བཀའ་ གདམས་ ལྷ་ བཞིའི་ གཟུངས་ ཐག་ འཐེན་ པར་
གསུངས་ པས། ཐུབ་ པའི་ ཤར། སྤྱན་ རས་ གཟིགས་ ཀྱི་ ལྷོ། མི་ གཡོ་བའི་ནུབ།
སྒྲོལ་མའི་གཟུངས་ཐག་བྱང་ནས་འཐེན་ཏེ་སྒྲུབ་པ་ནམ་བྱེད་ཀྱི་རིང་དེ་བཞིན་རྒྱུན་
མ་ཆད་པར་བྱའོ། །ཆོ་ག་བྱ་ཚུལ་དེ་ནི་བཀའ་གདམས་གླེགས་བམ་ལས་བཤད་པ་
ལྟར་ཐིག་ལེའི་སྒྲུབ་པ་རྒྱས་པའི་ལུགས་ཡིན་ལ། དེ་ལས་ཅུང་ཟད་བསྡུས་པ་བྱེད་
ན། ཐིག་ལེ་བཅུ་དྲུག་གི་མངོན་རྟོགས་རྣམས་དཀྱུས་གཅིག་ཏུ་གསལ་བཏབ་ནས་
- 102 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཐུགས་རྗེ་ཆེན་པོ་རྒྱལ་བ་རྒྱ་མཚོ་ལ་ཡན་ལག་བདུན་པ་མཆོད་བསྟོད་སྐོར་བ་
བཟླས་པ་བྱིན་རླབས་ཞུ་བ་ནས་ཐིག་ལེ་བཅུ་དྲུག་པའི་བར་རིམ་བཞིན་བྱའོ། །དེ་
ལས་ཀྱང་བསྡུས་ པ་ བྱེད་ན་ཐིག་ལེ་བཅུ་དྲུག་གི་མངོན་རྟོགས་རྣམས་དཀྱུས་
གཅིག་ཏུ་བསྐྱེད་ལ། དབང་བསྐུར་རྒྱས་བཏབ་བྱས་ནས་མཆོད་པའི་ཚེ་ཐིག་ལེ་
བཅུ་དྲུག་གི་ཐུགས་ཀའི་ཞལ་ཡས་ཁང་རྣམས་ཅིག་ཅར་དུ་སྒོ་ཕྱེ་ལ་ལྷ་ཚོགས་
ཐམས་ཅད་མངོན་སུམ་དུ་མཐོང་བར་མོས་ནས་ཡན་ལག་བདུན་པ་མཆོད་བསྟོད་
བཟླས་པ་རྣམས་ཚར་གཅིག་བྱའོ། །བཟླས་བྱའི་སྔགས་ནི་ཐིག་ལེ་དང་པོ་ལ་མ་
ཎི་བཟླ་བ་ནས་ཐིག་ལེ་བཅུ་དྲུག་པ་ལ་འབྲུ་གསུམ་དང་དྷམཱ་ཀཱ་ཡ་བཟླ་བའི་བར་
སྔགས་རྣམས་དཀྱུས་གཅིག་ཏུ་བཟླ་བའམ། ཐམས་ཅད་ལ་མ་ཎི་བཟླས་ཀྱང་
ཆོག་པར་བཀའ་གདམས་གླེགས་བམ་ལས་ཡང་ཡང་གསུངས་པས་གང་མོས་
བྱའོ། །དེ་ལྟར་ཆོ་ག་ལ་རྒྱས་བསྡུས་སྣ་ཚོགས་ཡོད་པ་ལས། འོག་ཏུ་བདག་ཉིད་
འཇུག་ཅིང་དབང་བླང་བ་སོགས་ཆོ་ག་ཆེ་བར་ཡོད་པས་ཆོ་ག་ཟོར་ཡང་བའི་ཕྱིར་
དཀྱིལ་འཁོར་སྒྲུབ་པའི་ཆོ་ག་བསྡུས་པའི་ལུགས་སུ་བྱ་བ་ནི། ལས་བུམ་གྱི་ཆུས་
དཀྱིལ་འཁོར། ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ། ཅེས་བརྗོད་ཅིང་བསངས། ཨོཾ་སྭ་བྷཱ་
ཝ་ཤུདྡྷསརྦ་དྷརྨས་བྷཱ་ཝ་ཤུདྡྷོཉཧཾ། སྣོད་བཅུད་ཀྱིས་བསྡུས་པའི་བརྟན་གཡོའི་
ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་རང་གི་སེམས་ཀྱི་ཆ་
ཤས་ལས་གྲུབ་པའི་འཇའ་ཚོན་སྣ་ལྔའི་གུར་ཁྱིམ་གྱི་དབུས་སུ་པད་དཀར་འདབ་
མ་སྟོང་ལྡན་གྱི་ལྟེ་བར་གཞལ་ཡས་ཁང་གྲུ་བཞི་སྒོ་བཞི། འདོད་སྣམ་ཕ་གུ་དྲ་བ་
དྲ་ ཕྱེད་ མདའ་ཡབ་ པུ་ཤུ་རྟ་བབས་སོགས་མཚན་ཉིད་ ཐམས་ ཅད་ཡོངས་སུ་
རྫོགས་པ། ནང་གི་སྟེང་དང་ཤར་དཀར། ལྷོ་སེར། ནུབ་དམར། བྱང་ལྗང་། འོག་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྔོན་པོར་གྱུར་པའི་ཁ་དོག་སོ་སོའི་རང་མདོག་ལྟར་འཆར་བ་ལ་རྣམ་པ་ཡི་གེའི་
གཟུགས་ཅན་གྱིས་བར་མཚམས་མེད་པར་ཁྱབ་པ། ཁ་དོག་དང་དབྱིབས་རྣམས་
མ་འདྲེས་པར་སོ་སོར་བཀྲ་བའི་སྟེང་གི་ཡི་གེ་ཐམས་ཅད་ ཨོ། ཤར་མ། ལྷོ་ཎི།
ནུབ་པད། བྱང་མེ། འོག་ཧཱུྃ་དུ་སྣང་བའི་གཞལ་ཡས་ཁང་གི་དབུས་སུ་པཾ་དཀར་པོ་
ལས་ནམ་མཁས་གར་ཁྱབ་ཏུ་ཁྱབ་པའི་ པདྨ་དཀར་པོའི་སྟེང་དུ་ཨཱཿདཀར་པོ་
ཡོངས་སུ་གྱུར་པ་ལས་ཟླ་བའི་དཀྱིལ་འཁོར་པདྨའི་ལྟེ་བ་དང་མཉམ་པ་དེའི་སྟེང་
དུ་ཧྲིདཀར་པོ་ཡོངས་སུ་གྱུར་པ་ལས་ཐིག་ལེ་དཀར་པོ་ནམ་མཁའ་ལྟར་མཐའ་
དང་བྲལ་བའི་རང་བཞིན་ཅན་ཡོངས་སུ་གྱུར་པ་ལས་བཀོད་པ་བསམ་གྱིས་མི་
ཁྱབ་པའི་ཐུགས་རྗེ་ཆེན་པོ་རྒྱལ་བ་རྒྱ་མཚོ་ནམ་མཁས་གར་ཁྱབ་ཏུ་སྐུས་ཁྱབ་པ།
དབུ་བཅུ་གཅིག་ཕྱག་སྟོང་སྤྱན་སྟོང་དང་ལྡན་པ། རྩ་ ཞལ་དཀར་གཡས་དམར་
གཡོན་ ལྗང་། དེའི་ སྟེང་ གི་ ཞལ་དབུས་ ལྗང་ གཡས་དཀར་གཡོན་དམར། དེའི་
སྟེང་གི་ཞལ་དབུས་དམར་གཡས་ལྗང་གཡོན་དཀར་བ། དེའི་སྟེང་ན་ཁྲོ་ཞལ་ནག་
གོ་མཆེ་བ་གཙིགས་པ། སྤྱན་གསུམ་པ། རལ་པ་དམར་སེར་གྱེན་དུ་བརྫེས་པ།
དེའི་སྤྱི་བོར་ཞི་བའི་ཞལ་དམར་པོ་གཙུག་ཏོར་ཅན། རྩ་བའི་ཕྱག་དང་པོ་གཉིས་
ཐུགས་ ཀར་ ཐལ་མོ་སྦྱར་བ། གཡས་ གཉིས་ པ་ན་བགྲང་ཕྲེང་། གསུམ་པ་ན་
མཆོག་སྦྱིན་གྱི་ཕྱག་རྒྱ་ལས་བདུད་རྩི་འབབ་པའི་རྒྱུན་གྱིས་ཡི་དྭགས་རྣམས་ཚིམ་
པར་བྱེད་པ། བཞི་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་
རིལ་བ་སྤྱི་བླུགས། བཞི་པ་ན་མདའ་གཞུ་འཛིན་པ། ཕྱག་ལྷག་མ་དགུ་བརྒྱ་དང་
དགུ་བཅུ་རྩ་གཉིས་པོ་ཐམས་ཅད་མཆོག་སྦྱིན་མཛད་པ། ཞབས་རྡོ་རྗེ་སྐྱིལ་ཀྲུང་
གིས་བཞུགས་པ། བ་སྤུའི་བུ་ག་རེ་རེ་ན་སངས་རྒྱས་ཀྱི་ཞིང་གྲངས་མེད་པ། དེ་
- 104-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
རྣམས་ནི་སངས་རྒྱས་བྱང་སེམས་མཐའ་ཀླས་པ་བཞུགས་པ། གནས་གསུམ་གྱི་
ཡིག་འབྲུ་ལས་འོད་ཟེར་གྱི་ཚོགས་འཕྲོས་པས་སེམས་ཅན་གྱི་དོན་དཔག་ཏུ་མེད་
པ་མཛད་པ། དེའི་ཐུགས་ཀར་ཐིག་ལེ་གཉིས་པ་སྟོང་གསུམ་མི་མཇེད་ཀྱི་བཀོད་
པ་སྔར་ལྟ་བུའི་གཞལ་ཡས་ཁང་གི་ནང་དུ་པད་ཟླའི་སྟེང་ན་ཨོ་སེར་པོ་ལས་ཐུབ་
པ་ཆེན་པོ་རྣམ་པར་སྣང་མཛད་གངས་ཅན་མཚོ་སྤྲུལ་སྐུའི་ཆ་བྱད་ཅན། གཡས་
སྐྱབས་སྦྱིན་གྱི་ཕྱག་རྒྱ་དང༌། གཡོན་མཉམ་བཞག་མཛད་པ། གཡས་གཡོན་དུ་
མཆོག་ཟུང་བཞེངས་ཏེ་བཞུགས་པ། བདེན་པ་བཞིའི་ཆོས་སྟོན་ཅིང་གནས་དུ་
མར་སྤྲུལ་པ་བཀྱེ་ནས་སེམས་ཅན་གྱི་དོན་མཛད་པ། སངས་རྒྱས་དང་བྱང་ཆུབ་
སེམས་དཔའ་དང་། འཕགས་པ་ཉན་རང་དུ་མས་ཕོ་བྲང་དེའི་མཐའི་ངོས་ཁེངས་
ཤིང་། དེ་ཐམས་ཅད་གྱི་གནས་གསུམ་གྱི་ཡིག་འབྲུ་ལས་འོད་ཟེར་འཕྲོས་པས་
འགྲོ་དྲུག་ཐམས་ཅད་ཀྱི་སྒྲིབ་གཉིས་བག་ཆགས་དང་བཅས་པ་སྦྱོང་བར་མཛད་
པ། དེའི་ཐུགས་ཀར་ཐིག་ལེ་གསུམ་པ་ཁ་བ་ཅན་གྱི་ཐིག་ལེ་གཞལ་ཡས་ཁང་གི་
ནང་དུ་པད་ཟླའི་གདན་ལ་ཧཱིཝཡོངས་སུ་གྱུར་པ་ལས་སྤྱན་རས་གཟིགས་རྒྱལ་བ་
རྒྱ་མཚོ་ཞལ་བཅུ་གཅིག །ཕྱག་སྟོང་སྤྱན་སྟོང་པ། བཀོད་པ་བསམ་གྱིས་མི་ཁྱབ་
པ་ཇི་ལྟ་བ་བཞིན་དུ་བཞུགས་པ། དེའི་ཐུགས་ཀར་ཐིག་ལེ་བཞི་པ་གནས་ཁང་གི་
ཐིག་ལེ་སྔར་ལྟ་བུའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་
པའི་ནང་དུ་པད་ཟླའི་སྟེང་དུ་ཧཱུྃལས་སྤྱན་རས་གཟིགས་ཞལ་གཅིག་ཕྱག་གཉིས་
པ། ཞལ་འཛུམ་ཞིང་ཅུང་ཟད་འགྱིང་བ། སྐུ་ཤེལ་ལྟར་དྭངས་པ། དབུ་སྐྲ་མཐིང་
ཁ་དཔུང་པའི་ཐད་དུ་སླེབས་པ། ཕྱག་གཡས་ཤེལ་དཀར་གྱི་ཕྲེང་བ་དང་
། གཡོན་
ཤེལ་གྱི་འཁར་བ་རྩེ་མོར་པདྨ་དཀར་པོ་འདབ་མ་སྟོང་དང་ལྡན་པའི་ལྟེ་བར་ཟླ་
- 105 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གདན་ལ་ཡུམ་ཆེན་མོ། གཡས་སུ་བླ་མ་མར་མེ་མཛད། གཡོན་དུ་རྒྱལ་བ་ཤཱཀྱ་
ཐུབ་པ། འདབ་མ་སྟོང་ལ་སངས་རྒྱས་ སྟོང་བཞུགས་པས་མཚན་པ་འཛིན་པ།
ཞབས་གཉིས་མཉམ་པའི་སྟབས་ཀྱིས་བཞེངས་པ། དེའི་ཐུགས་ཀར་ཐིག་ལེ་ལྔ་
པ་གཞལ་ཡས་ཁང་གི་ནང་དུ་པད་ཟླའི་སྟེང་ན་ཨ་སེར་པོ་ལས་ཡུམ་ཤེར་ཕྱིན་མ་
སྐུ་མདོག་སེར་མོ་ཞལ་གཅིག་ཕྱག་བཞི་མ། གཡས་དང་པོས་ཐུགས་ཀར་སྐྱབས་
སྦྱིན་གྱི་ཕྱག་རྒྱ་དང༌། གཡོན་དང་པོས་མཉམ་བཞག་མཛད་པ། གཡས་འོག་མས་
རྡོ་ རྗེ་ དང༌ གཡོན་ འོག་ མས་ གླེགས་ བམ་ འཛིན་ པ། ཞབས་ སྐྱེལ་ ཀྲུང་ གིས་
བཞུགས་པ། ཕྱོགས་བཅུའི་རྒྱལ་བ་སྲས་བཅས་ཀྱིས་བསྐོར་བ། ཞལ་ནས་ཤེར་
ཕྱིན་གྱི་སྒྲ་འུར་འུར་བ་གསུང་ཞིང་སྤྲོས་བྲལ་དུ་ངེས་པ་ལྷང་ལྷང་བསྐྱེད་པར་
མཛད་པ། དེའི་ཐུགས་ཀར་ཐིག་ལེ་དྲུག་པ་གཞལ་ཡས་ཁང་གི་ནང་དུ་པད་ཟླའི་
སྟེང་དུ་ཚུ་སེར་པོ་ལས་ཐུབ་པ་བདུད་འདུལ་སྤྲུལ་སྐུའི་ཆ་ལུགས་ཅན། གཡས་ས་
གནོན་དང་ གཡོན་མཉམ་བཞག་མཛད་པ། འཁོར་ ས་ བཅུའི་ བྱང་ཆུབ་སེམས་
དཔའ་འབའ་ཞིག་གིས་བསྐོར་བ། དེའི་ཐུགས་ཀར་ཐིག་ལེ་བདུན་པ་གཞལ་ཡས་
ཁང་གི་ནང་དུ་པད་ཟླའི་སྟེང་ན་ཧྲིདཀར་པོ་ལས་སྤྱན་རས་གཟིགས་ཞལ་གཅིག་
ཕྱག་བཞི་པ། དང༌པོ་གཉིས་ཐུགས་ཀར་ཐལ་མོ་སྦྱར་བ། ལྷག་མ་གཉིས་ཤེལ་
ཕྲེང་དང་པད་དཀར་འཛིན་པ། ཞབས་སྐྱིལ་ཀྲུང་གིས་བཞུགས་པ། འཁོར་བྱང་
ཆུབ་སེམས་དཔའི་ཚོགས་ཀྱིས་བསྐོར་བ། དེའི་ཐུགས་ཀར་ཐིག་ལེ་བརྒྱད་པ་
གཞལ་ཡས་ཁང་གི་ནང་དུ་པད་ཟླའི་སྟེང་ན་ཏཾ་ལྗང་ཁུ་ལས་སྒྲོལ་མ་ལྗང་ཁུ་ཞལ་
གཅིག་ ཕྱག་ གཉིས་ མ། གཡས་ མཆོག་ སྦྱིན་ གྱི་ ཕྱག་ རྒྱ་ དང་། གཡོན་ཨུཏྤ་ལ་
མཐེབ་སྲིན་གྱིས་ཐུགས་ཀར་འཛིན་པ། འཁོར་ཞི་བའི་ལྷ་མོ་དཔག་ཏུ་མེད་པས་
- 106 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བསྐོར་བ། དེའི་ཐུགས་ཀར་ཐིག་ལེ་དགུ་པ་གཞལ་ཡས་ཁང་གི་ནང་དུ་པད་ཉིའི་
སྟེང་ན་ཏཾ་ལྗང་ནག་ལས་སྒྲོལ་མ་དྲག་མོ་ལྗང་ནག་ཞལ་གཅིག་ཕྱག་བཞི་མ། དང་
པོ་གཉིས་གྲི་ཐོད། འོག་མ་གཉིས་ཌ་མ་རུ་དང་ཁ་ཊཾ་ག་འཛིན་པ། མི་ལྤགས་ཀྱི་
གཡང་གཞི་དང་། སྟག་ལྤགས་ཀྱི་ཤམ་ཐབས་དང་རུས་པའི་རྒྱན་དྲུག་གསོལ་
ཞིང་གཡོན་བརྐྱང་གིས་བཞུགས་པ། འཁོར་དུ་ལྷ་མོ་དྲག་མོའི་ཚོགས་དཔག་ཏུ་
མེད་པས་བསྐོར་བ་ཧཱུཾ་དང་ཕཊ་ཀྱི་སྒྲ་སྒྲོག་པ། གར་སྟབས་ཀྱིས་ས་གཡོ་ཞིང་
བསྐྱོད་པ། དེའི་ཐུགས་ཀར་ཐིག་ལེ་བཅུ་པ་གཞལ་ཡས་ཁང་གི་ནང་དུ་པད་ཉིའི་
སྟེང་ན་ཧཱུྃ་མཐིང་ནག་ལས་མི་གཡོ་བ་སྔོན་པོ་ཞལ་གཅིག་ཕྱག་གཉིས་པ། ཁྲོ་ཞིང་
གཏུམ་པ། གཡས་རལ་གྲི་དང་། གཡོན་ཞགས་པ་འཛིན་པ། སྦྲུལ་དང་ རིན་པོ་
ཆེས་བརྒྱན་ཅིང་གླང་ལྤགས་དང་སྟག་ཤམ་གསོལ་བ། གཡས་བརྐྱང་གིས་ཚོགས་
ཀྱི་བདག་པོའི་གདན་ལ་མེ་དཔུང་གི་དབུས་ན་ཁྲོ་བོའི་ཚོགས་ཀྱིས་བསྐོར་ཏེ་
བཞུགས་པ། དེའི་ཐུགས་ཀར་ཐིག་ལེ་བཅུ་གཅིག་པ་གཞལ་ཡས་ཁང་གི་ནང་དུ་
པད་ཟླའི་སྟེང་ན་ཧཱུྃ་དཀར་པོ་ལས་མགོན་པོ་ཨ་ཏི་ཤ་ངོ་བོ་ཐུབ་པའི་དབང་པོ།
རྣམ་པ་ལོངས་སྤྱོད་རྫོགས་སྐུའི་ཆ་ལུགས་ཅན། རྡོ་རྗེ་དང་དྲིལ་བུ་འཛིན་པ། སྐྱིལ་
ཀྲུང་གིས་བཞུགས་པ། དེའི་མདུན་དུ་ཐུབ་པ་ལོངས་སྤྱོད་རྫོགས་སྐུའི་ཆ་ལུགས་
ཅན། གཡས་སུ་སྤྱན་རས་གཟིགས། གཡོན་དུ་སྒྲོལ་མ། རྒྱབ་ཏུ་མི་གཡོ་བ། ཤར་
ལྷོར་ཇོ་བོ་པཎྜི་ཏའི་ཆ་བྱད་ཅན། ལྷོ་ནུབ་ཏུ་འབྲོམ་དགེ་བསྙེན་གྱི་ཆ་བྱད་ཅན།
ནུབ་བྱང་དུ་རྔོག་དང་། བྱང་ཤར་དུ་ཁུ་སྟོན་གཉིས་བོད་སྟོན་རབ་བྱུང་གི་ཆ་བྱད་
ཅན། སྟེང་གི་ཆ་ལ་བརྒྱུད་པ་གསུམ་གྱི་བླ་མའི་ཚོགས་རྣམས་བཞུགས་པ། དེའི་
ཐུགས་ཀར་ཐིག་ལེ་བཅུ་གཉིས་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཧྲིདཀར་པོ་ལས་འབྲོམ་ཆོས་ཀྱི་རྒྱལ་པོ་ལོངས་སྐུའི་རྣམ་པ་ཅན་གར་ཆས་སུ་
བཞུགས་པ། སྐུ་ཤེལ་ལྟར་དྭངས་ཤིང་གསལ་བའི་ངོས་ལ་དཀོན་མཆོག་གསུམ་
གྱི་གཟུགས་བརྙན་ཇི་ལྟ་བ་བཞིན་དུ་འཆར་བ། དགུང་ལོ་བཅུ་དྲུག་ལོན་པའི་ན་
ཚོད་ཅན། གཡས་པད་དཀར་ད ང་གཡོན་དྲིལ་བུ་འཛིན་པ། ཞབས་སྐྱིལ་ཀྲུང་
གིས་བཞུགས་པའི་མདུན་དུ་ ཕྱི་ལྟར་ན་རང་དང་ཆ་ལུགས་མཚུངས་པའི་ཁྱེའུ་
དཀར་པོ་བཞི། གཡས་སུ་སེར་པོ་བཞི། གཡོན་དུ་ལྗང་ཁུ་བཞི། རྒྱབ་ཏུ་དམར་པོ་
བཞི། ནང་ལྟར་ན་སྐུ་མཆེད་གསུམ་སོགས། གསང་བ་ལྟར་ན་རིགས་ལྔའི་ངོ་བོ།
སྟེང་གི་ཆ་ལ་བརྒྱུད་པ་གསུམ་གྱི་བླ་མ་རྣམས་དང༌། གསང་བ་ཡེ་ཤེས་སོགས་
མཁའ་འགྲོའི་ཚོགས་དུ་མ་རྣམས་ཨུ་རྒྱན་གྱི་ཡུལ་དུ་མཛད་པ་མཛད་པ་ཇི་ལྟ་བ་
བཞིན་གར་སྟབས་སྣ་ཚོགས་སུ་བསྒྱུར་བ། དེའི་ཐུགས་ཀར་ཐིག་ལེ་བཅུ་གསུམ་
པ་གཞལ་ཡས་ཁང་གི་ནང་དུ་པད་ཟླའི་སྟེང་ན་མེ་སེར་པོ་ལས་རྒྱལ་བ་བྱམས་པ་
དགེ་སློང་གི་རྣམ་པ་ཅན་སྐུ་ལ་ཆོས་གོས་རྣམ་གསུམ་གསོལ་བ། མཚན་དཔེ་དང་
ལྡན་པ། ཆོས་འཆད་ཀྱི་ཕྱག་རྒྱ་མཛད་པ། གཡས་གཡོན་ན་ནམ་མཁའ་དྲི་མ་མེད་
པ་དང་བཙུན་པ་སྤྱན་རས་གཟིགས་གཉིས་དགེ་སློང་གི་ཆ་བྱད་ཅན་བཞེངས་ཏེ་
བཞུགས་པ། སྟེང་གི་ཆ་ལ་འཕགས་པ་ཐོགས་མེད་སོགས་རྒྱ་ཆེན་སྤྱོད་བརྒྱུད་ཀྱི་
བླ་མའི་ཚོགས་རྣམས་བཞུགས་པ། ཞལ་ནས་ཤེར་ཕྱིན་གྱི་བཀའ་ཟབ་མོ་རྣམས་
སྒྲོག་ཅིང་། དེའི་དོན་ལ་གཡེལ་བ་མེད་བཞིན་དུ་ལྷའི་གནས་ལ་སོགས་པར་སྤྲུལ་
པ་དཔག་ཏུ་མེད་པ་འགྱེད་ཅིང་གདུལ་བྱ་རྣམས་ས་ལམ་ཕྱིན་ཅི་མ་ལོག་པ་ལ་
འགོད་པར་མཛད་པ། དེའི་ཐུགས་ཀར་ཐིག་ལེ་བཅུ་བཞི་པ་གཞལ་ཡས་ཁང་གི་
ནང་དུ་པད་ཟླའི་གདན་ལ་དྷིཡིག་གསེར་བཙོ་མ་ལྟ་བུ་ལས་མགོན་པོ་ཀླུ་སྒྲུབ་
- 108 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
སེར་ པོ་ རབ་བྱུང་ སྤྲུལ་ སྐུའི་ ཆ་ ལུགས་ གཙུག་ཏོར་ཅན། སྤྲུལ་ མགོ་ བདུན་ གྱི་
གདེངས་ཀས་མཛེས་པ། ཕྱག་གཉིས་ཆོས་འཁོར་གྱི་ཕྱག་རྒྱ་ཅན། ཞབས་སྐྱིལ་
ཀྲུང་གིས་བཞུགས་པ། གཡས་གཡོན་དུ་ཇོ་བོ་དང་སྤྱན་རས་གཟིགས་གཉིས་རབ་
བྱུང་གི་རྣམ་པ་ཅན། སྟེང་གི་ཆ་ལ་འཇམ་པའི་དབྱངས་དང་ཟླ་བ་གྲགས་པ་ལ་
སོགས་པ་ཟབ་མོ་ལྟ་བརྒྱུད་ཀྱི་བླ་མའི་ཚོགས་རྣམས་སྤྲུལ་པ་དུ་མ་འགྱེད་པ། སླར་
ཡང་མི་རྟོག་པའི་དབྱིངས་སུ་ཡལ་ཞིང་། རང་རང་གི་སྐུའི་རྣམ་པར་ལམ་ལམ་
འཆར་བས་བརྗོད་པ་དང་བཅས་པ་དང་། བརྗོད་པ་མེད་པའི་ཆོས་སྣ་ཚོགས་སྟོན་
པ། ཡང་རྗེ་བཙུན་འཇམ་པའི་དབྱངས་གཙོ་བོར་བྱེད་ནའང་ཆོག་པར་གསུངས་
པས། དེ་ལྟར་བྱེད་ན་པད་ཟླའི་གདན་ལ་དྷིཡིག་གསེར་བཙོ་མ་ལྟ་བུ་ལས་རྗེ་
བཙུན་འཇམ་པའི་དབྱངས་མངོན་རྟོགས་ལྟར་བསྒོམ་ཞིང་། སྟེང་གི་ཆ་ལ་མགོན་
པོ་ཀླུ་སྒྲུབ་དང་ཟླ་བ་གྲགས་པ་སོགས་སྒོམ་ཚུལ་གོང་ལྟར་རོ། །དེའི་ཐུགས་ཀར་
ཐིག་ལེ་བཅོ་ལྔ་པ་གཞལ་ཡས་ཁང་གི་ནང་དུ་སེང་གེས་བཏེགས་པའི་རིན་པོ་ཆེའི་
ཁྲིའི་སྟེང་དུ་པདྨ་ཉི་མ་ཟླ་བའི་གདན་ལ་ཧཱུཾ་མཐིང་ནག་ལས་རྒྱལ་བ་རྡོ་རྗེ་འཆང་
ལོངས་ སྤྱོད་ རྫོགས་སྐུའི་ ཆ་ལུགས་ཅན་སྐུ་མདོག་སྔོན་པོ། རྡོ་ རྗེ་དང་དྲིལ་བུ་
ཐུགས་ཀར་བསྣོལ་ཏེ་འཛིན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། གཡས་
གཡོན་དུ་མཆོག་ཟུང་ལོངས་སྐུའི་ཆ་ལུགས་ཅན་བཞེངས་པ། སྟེང་གི་ཆ་ལ་ཉམས་
ལེན་བྱིན་རླབས་བརྒྱུད་པའི་བླ་མ་ཏེ་ལོ་ནཱ་རོ་སོགས་དང་། ཡང་སྒོས་ནོར་བུའི་
ཕྲེང་བའི་བརྒྱུད་པ་རྣམས་ཀྱིས་བསྐོར་ནས་བཞུགས་པ། དེའི་ཐུགས་ཀར་ཐིག་ལེ་
བཅུ་དྲུག་པ་སྔར་ལྟ་བུའི་གཞལ་ཡས་ཁང་མཛེས་ཤིང་ཡིད་དུ་འོང་བ་སྟོབས་དང་
མི་འཇིགས་པ་སོགས་ཀྱི་རང་བཞིན་ཅན་གྱི་དབུས་སུ་པད་ཟླའི་གདན་ལ་ཧཱུྃ་ཡིག་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སེར་པོ་ཡོངས་སུ་གྱུར་པ་ལས་བདག་ཉིད་སངས་རྒྱས་ཆོས་ཀྱི་སྐུ་ཟག་པ་མེད་
པའི་ ཡེ་ཤེས་ཅན། རྣམ་ པ་ ལོངས་ སྤྱོད་ རྫོགས་ པའི་ སྐུ་ སྐྱིལ་ཀྲུང་ དང་ མཉམ་
བཞག་ གིས་ བཞུགས་ པ་ སེར་པོ། ཆོས་ ཀྱི་དབྱིངས་ ལས་མི་གཡོ་བཞིན་དུ་ སྐུ་
གསུང་ཐུགས་ཀྱི་མཛད་པ་མཐའ་དག་རྩོལ་མེད་ལྷུན་གྲུབ་ཏུ་འབྱུང་བའི་ངང་ནས་
སྤྲུལ་སྐུ་དུ་མ་སྤྲུལ་ནས་གཞལ་ཡས་ཁང་དེར་གནས་པ། རང་ཉིད་གཙོ་བོའི་སྙིང་
གི་དཀྱིལ་དུ་བྱང་ཆུབ་ཀྱི་ཐིག་ལེ་དྭངས་ཤིང་གསལ་བ་ཡུངས་འབྲུ་ཙམ་པ། དེ་རྒྱ་
ཆེར་སོང་ནས་ནོར་བུ་རིན་པོ་ཆེའི་སྣོད་རྒྱ་ཆེ་ཞིང་དཔངས་མཐོ་བ་དྭངས་ཤིང་འོད་
འཚེར་བ། དེའི་ནང་དུ་རང་གི་སེམས་ཐིག་ལེ་སེར་པོ་སྲན་མ་ཙམ་དྭངས་ཤིང་
འོད་འཚེར་བ་མེར་མེར་གཡོ་ཞིང་འཇུ་བ་ལྟ་བུ་དེ་རྒྱ་ཇེ་ཆེས་སོང་བས་ཐིག་ལེའི་
རྒྱ་མཚོ་གསེར་བཙོ་མའི་མདོག་ལྟར་དྭངས་ཤིང་ཁོད་སྙོམས་པ། གཞི་བརྟན་པ།
རྒྱ་ཆེ་བ། ཁྱབ་ཆེ་བ། གཟུགས་བརྙན་ཐམས་ཅད་འཆར་བའོ། །དེ་དག་ལ་སེམས་
རྩེ་གཅིག་ཏུ་འཛིན་པ་དང་གསལ་སྣང་ཅི་ཐོན་བྱ། ཐིག་ལེ་བཅུ་དྲུག་གི་ལྷ་ཚོགས་
ཐམས་ཅད་ ཀྱི་ སྤྱི་བོར་ཨོཾ་དཀར་པོ། མགྲིན་ པར་ ཨཱཿདམར་པོ། ཐུགས་ཀར་ཧཱུཾ་
སྔོན་པོ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་དག་པ་རབ་འབྱམས་ཀྱི་ཞིང་
ཁམས་ནས་བསྒོམས་པ་དང་འདྲ་བའི་ཡེ་ཤེས་པ་ལ་སངས་རྒྱས་དང་བྱང་ཆུབ་
སེམས་དཔའི་ཚོགས་ཀྱིས་བསྐོར་བ་སྤྱན་དྲངས། མ་ལུས་འགྲོ་བའི་རང་བཞིན་
མངོན་དུ་མཛད། །མི་བཟད་བདུད་ཀྱི་དཔུང་གིས་ཕྱག་བྱས་པ། །རང་བྱུང་མཐའ་
ཡས་འགྲོ་བའི་རང་བཞིན་ཏེ། །སེམས་ཅན་སྙིང་པོ་གཅིག་གྱུར་འདིར་གཤེགས་
ཤིག །ཨོཾ་སརྦ་ཏ་ཐཱ་ ག་ ཏ་ ཨབྷཾ་ནས། ཤཔྟའི་བར་གྱིས་མཆོད། ཛཧཱུྃ་བཾ་ཧོཡེ་
ཤེས་པ་རྣམས་དམ་ཚིག་པ་སོ་སོ་ལ་ཐིམ་པས་གཉིས་སུ་མེད་པར་གྱུར། སླར་ཡང་
110 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཐུགས་ཀའི་ཧཱུཾ་ལས་འོད་ཟེར་འཕྲོས་དབང་གི་ལྷ་རིགས་ལྔ་འཁོར་དང་བཅས་པ་
སྤྱན་དྲངས། ཨོ་པཉྩཀུ་ལ་ས་པ་རི་ཝཱ་ར་ཨབྷཾ་ནས། ཤཔྟའི་བར་གྱིས་མཆོད། དེ་
བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་
ཞེས་གསོལ་བ་བཏབ་པས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་
ཁྲུས་ གསོལ་ ལྟར། །ལྷ་ ཡི་ ཆུ་ ནི་ དག་ པ་ ཡིས། །དེ་ བཞིན་ བདག་ གིས་ ཁྲུས་
བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར།
ལུས་གང་། དྲི་མ་དག །ཆུ་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་ལས་
རང་རང་གི་ས་བོན་གྱིས་དབུ་བརྒྱན་པར་གྱུར། དབང་གི་ལྷ་རྣམས་ཀྱང་རང་ཉིད་
ལ་ཐིམ་པར་གྱུར། རང་ཉིད་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པའི་རྣམ་
པ་ཅན་ཞིག་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་ཏུ་མཆོད་པའི་ལས་ལ་
གནས་པར་གྱུར་པར་བསམས་ལ། དཀྱིལ་འཁོར་གྱི་མཆོད་པ་རྣམས་ཙནྡྲ་མཧཱ་རོ་
ཥས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་
ལས་ གྲུབ་ པའི་ མཆོད་ ཡོན། ཞབས་ བསིལ། ཞལ་ བསིལ། བསང་ གཏོར། མེ་
ཏོག །བདུག་སྤོས། མར་མེ། དྲི། ཞལ་ཟས། རོལ་མོ་ལ་སོགས་པ་རྣམས་དྭངས་
ཤིང་ཐོགས་པ་མེད་པ་དཔལ་ཀུན་ཏུ་བཟང་པོའི་རྣམ་པར་འཕྲུལ་པ་ལས་བྱུང་
བའི་མཆོད་པའི་སྤྲིན་ཟད་མི་ཤེས་པ་ནམ་མཁའ་དང་མཉམ་པར་གྱུར། ཨོཾ་ཨརྒུ་
ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོཾ་ཨཱཉྩ་མཱ་ཎཾ་ཨཱཿཧཱུྃ། ཨོཾ་པྲིཀྵ་ཎཾ་ཨཱཧཱུཾ། ཨོཾ་པུབྦེ་ཨཱཧཱུཾ། ཨོཾ་དྷ་
པེ་ཨཱཧཱུཾ། ༀ་ཨཱ་ལོ་ཀེ་ཨཱཿཧཱུཾ། ༀ་གནྡྷེ་ཨཱཧཱུཾ། ཨོ་ནེ་ཝི་དྱ་ཨཱཿཧཱུཾ། ༀ་ཤཔྟ་ཨཱཧཱུཾ། ཨོཾ་
རཱུ་པ་ ཨཱཙྪཱཧཱུྃ། ཨོ་ཤལྟ་ ཨཱཧཱུཾ། ཨོཾ་གནྡྷེ་ཨཱཧཱུཾ། ཨོ་ར་ས་ཨཱ༔ ཧཱུྃ། ཨོ་སྤན་ཨཱཧཱུྃ། ཞེས་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྔགས་དང་ཕྱག་རྒྱས་བྱིན་གྱིས་བརླབས། དེ་ནས། ཕྱག་དང་ཕྱག་ཡུལ་གཉིས་
སྟོང་ པའི། །རྣམ་ དག་ སྐུ་ ལ་ ཡེ་ ཕྱག་ འཚལ། །སྐྱེ་ གནས་ འཇིག་ པས་ མ་ གོས་
པའི། །དྲི་མེད་མཆོད་ཚོགས་ འབུལ་ ལོ་ལྷ། །སྒོ་གསུམ་སྐྱེ་གནས་འཇིག་ བྲལ་
བའི། །ཉེས་པའི་གཡང་ས་མཐོལ་ལོ་བཤགས། །སྟོང་ཡང་སྣ་ཚོགས་སྐུར་སྟོན་
པའི། །གྲངས་མེད་འདྲེན་ལ་རྗེས་ཡི་རང་། །སྨོན་དང་མཚན་མས་སྟོང་པ་ཡི། །
འཁོར་ལོ་དབྱིངས་སུ་བསྐོར་དུ་གསོལ། །སྐྱེ་བས་སྟོང་པའི་ཆོས་སྐུ་ཁྱེད། །ལྷུན་
གྲུབ་གནས་པའི་རང་བཞིན་ལས། །གང་དུའང་འདའ་བར་མ་མཛད་ཅིག །དགེ་
བ་འདི་ཡིས་འཁོར་བ་རྣམས། །འདི་འདྲར་རྟོགས་ཏེ་འདི་འདྲ་བའི། །གཞལ་ཡས་
ཁང་ དུ་ འདྲོངས་ གྱུར་ཏེ། །གསང་ སྔགས་ འདི་ བཞིན་ སྤྱད་ པར་ བསྔོ། །གནས་
སྐབས་ཀྲྀ་ཡའི་ལྷ་ལྔ་བཞིན། །པད་དཀར་སྟོང་ལྡན་ལྟེ་བ་ལ། །ཟླ་བ་ཞུན་མའི་
གདན་སྟེང་དུ། །ཕྱི་ནང་གསང་བ་དེ་ཉིད་ཀྱི། །བསྐྱེད་རྫོགས་མཆོག་ཏུ་བསྔགས་
པར་ ཤོག །གློ་ བུར་ འདི་ ཡང་ ཆོས་ དབྱིངས་ ལས། །ཐ་ དད་ ཅི་ ཡང་ ཡོད་ མ་
མཆིས། །ཐ་དད་མེད་པར་ཕུན་ཚོགས་པའི། །བཀྲ་ཤིས་ ཕུན་སུམ་ཚོགས་ པར་
ཤོག །གཙང་མ་ རིགས་ ཀྱི་བཀྲ་ཤིས་ཤོག །ཐོག་མཐའ་བར་གསུམ་གཙང་མ་
ལས། །གཡོས་པ་མེད་པའི་བཀྲ་ཤིས་ཤོག །ཅེས་ཡན་ལག་བདུན་པ་ཕུལ། །དེ་
ནས་རང་གི་སྙིང་ག་ནས་མཆོད་པའི་ལྷ་མོ་གྲངས་མེད་པ་སྤྲོས་ནས་འབུལ་བར་
བསམས་ ལ། །ཤིན་ཏུ་རྣམ་དག་དྲི་མེད་ཡིད་འོང་ བའི། །ཕྱོགས་དུས་ཀུན་ན་
མཆོད་ཡོན་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །
བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་
ཏཱིཙྪ་ཧཱུྃ་སྭཱཧཱ། ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་དུས་ཀུན་ན་ཞབས་
- 112 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བསིལ་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་
ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་པཱ་ཏྱཾ་པྲ་ཏཱིཙྪ་ཧཱུྃ།
སྭཱཧཱ། ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་དུས་ཀུན་ན་ཞལ་བསིལ་
ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱཉྩ་མཱ་ཏཱཾ་པྲ་ཏཱིཙྪ་ཧཱུྃ་
སྭཱཧཱ། ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་དུས་ཀུན་ན་བསང་གཏོར་
ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ ཕྱིར་འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་པྲཀྵ་ཎཾ་པྲ་ཏཱིཙྪ་ཧཱུྃ་སྭཱཧཱ།
འདབ་ སྟོང་ རབ་ རྒྱས་ པདྨ་ དཀར་པོ་སོགས། །ཕྱོགས་དུས་ ཀུན་ན་མེ་ཏོག་ཅི་
མཆིས་ པ། །ཐུགས་ རྗེ་ ཆེན་ པོའི་ ལྷ་ ཚོགས་ མཉེས་ ཕྱིར་ འབུལ། །བཞེས་ ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་པུལླེ་པྲ་ཏཱིཙྪ་ཧཱུྃ་སྭཱཧཱ། མ་
ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་བདུག་སྤོས་ཅི་མཆིས་པ། །
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་དྷུ་པེ་པྲ་ཏཱིཙྪ་ཧཱུྃ་སྭཱཧཱ། མུན་པ་ཀུན་སེལ་
རྩི་བཅུད་སྒྲོན་མེ་སོགས། །ཕྱོགས་དུས་ཀུན་ན་སྣང་གསལ་ཅི་མཆིས་པ། །ཐུགས་
རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་
སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱ་ལོ་ཀེ་པྲ་ཏཱིཙྪ་ཧཱུྃ་སྭཱཧཱ། ཙན་དན་གུར་ཀུམ་
དྲིས་བསྒོས་སྤོས་ཆུ་སོགས། །ཕྱོགས་དུས་ཀུན་ན་དྲི་ཆབ་ཅི་མཆིས་པ། །ཐུགས་རྗེ་
ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་
དུ་གསོལ། །ཨོཾ་སརྦ་ཏ་ཐཱ་ག་ཏ་གནྡྷེ་པྲ་ཏཱིཙྪ་ཧཱུྃ་སྭཱཧཱ། དཀར་གསུམ་དངར་གསུམ་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བདུད་རྩིའི་ཟས་ལ་སོགས། །ཕྱོགས་དུས་ཀུན་ན་ཞལ་ཟས་ཅི་མཆིས་པ། །ཐུགས་
རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་
སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ནེ་ཝི་ཏྱ་པྲ་ཏཱིཙྪ་ཧཱུྃ་སྭཱཧཱ། ཡན་ལག་དྲུག་ལྡན་
ལྷ་ཡི་སིལ་སྙན་སོགས། །ཕྱོགས་དུས་ཀུན་ན་རོལ་མོ་ཅི་མཆིས་པ། །ཐུགས་རྗེ་
ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་
དུ་གསོལ། །ཨོཾ་སརྦ་ཏ་ཐཱ་ག་ཏ་ཤལྟ་པྲ་ཏཱིཙྪ་ཧཱུྃ་སྭཱཧཱ། གཟུགས་བརྙན་ཀུན་གསལ་
རིན་ཆེན་བེ་ཌཱུར་སོགས། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་རཱུ་པ་པྲ་ཏིཙྪ་ཧཱུྃ་སྭཱཧཱ། དཔག་བསམ་
ལས་བྱུང་བརྗོད་བྲལ་དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན་ཅི་མཆིས་
པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་
དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཤཔྟ་པྲ་ཏཱིཙྪ་ཧཱུྃ་སྭཱཧཱ། ཡིད་འོང་
ཙན་དན་དཀར་པོའི་དྲི་ལ་སོགས། །ཕྱོགས་དུས་ཀུན་ན་དྲི་མཆོག་ཅི་མཆིས་པ། །
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་གནྡྷེ་པྲ་ཏིཙྪ་ཧཱུྃ་སྭཱཧཱ། སྟོང་གསུམ་སྙིང་པོ་
ཚངས་གནས་བདུད་ རྩི་ སོགས། །ཕྱོགས་དུས་ཀུན་ན་རོ་མཆོག་ཅི་མཆིས་པ། །
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ར་ས་པྲ་ཏིཙྪ་ཧཱུྃ་སྭཱཧཱ། སྲབ་འཇམ་པཉྩ་
ལི་ཀའི་གོས་ལ་སོགས། །ཕྱོགས་དུས་ཀུན་ན་རེག་མཆོག་ཅི་མཆིས་པ། །ཐུགས་
རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་
114 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སྤར་པྲ་ཏིཙྪ་ཧཱུྃ་སྭཱཧཱ། འཇིག་རྟེན་འདི་ཡི་ཕུན་
སུམ་ཚོགས་པའི་མཆོག །རིན་ཆེན་བདུན་གྱིས་ལྷ་ཡི་ལམ་བཀང་སྟེ། །ཐུགས་རྗེ་
ཆེན་པོའི་ལྷ་ཚོགས་གཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་
དུ་གསོལ། །ཨོཾ་སརྦ་ཏ་ཐཱ་ག་ཏ་མཧཱ་སབྟ་རཏྣ་པྲ་ཏཱིཙྪ་ཧཱུྃ་སྭཱཧཱ། དྲན་པས་མི་ཤིས་
ཀུན་སེལ་མཆོག་སྩོལ་བ། །བཀྲ་ཤིས་རྫས་ཀྱིས་ལྷ་ཡི་ལམ་བཀང་སྟེ། །ཐུགས་རྗེ་
ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་
དུ་གསོལ། །ཨོཾ་སརྦ་ཏ་ཐཱ་ག་ཏ་ཨབྦ་མངྒ་ལ་པྲ་ཏིཙྪ་ཧཱུྃ་སྭཱཧཱ། ཞེས་མཆོད། དེ་ནས་
བསྟོད་པ་ནི། མ་དག་ཞིང་གི་འཇིག་རྟེན་ཇི་སྙེད་པ། །དག་པ་རབ་འབྱམས་ལྷ་ཡི་
གཞལ་ཡས་སུ། །མངོན་པར་ལེགས་བསྒྱུར་བཅོམ་ལྡན་ཐུབ་པ་ཆེ། །རྗེ་བཙུན་
ཕྱག་ན་པདྨོའི་ཚོགས་ལ་བསྟོད། །སྡེ་སྣོད་གསུམ་གྱི་ཡུམ་ཆེན་ཤེར་ ཕྱིན་མ། །
སངས་རྒྱས་ཞི་དང་ཁྲོ་བོ་མཁའ་འགྲོའི་ཚོགས། །ཀུན་འདུས་བཀའ་གདམས་ལྷག་
པའི་ལྷ་མཆོག་བཞི། །སྐྱབས་མཆོག་ཡི་དམ་ཆོས་སྐྱོང་རྣམས་ལ་བསྟོད། །རྒྱ་ཆེན་
སྤྱོད་དང་ཟབ་མོ་ལྟ་བའི་ལམ། །ཉམས་ལེན་སྙན་བརྒྱུད་གདམས་པ་མཆོག་གི་
གཏེར། །རྒྱུན་ཆད་མེད་ པར་ འཛིན་ཅིང་སྤེལ་ མཁས་ པ། །ལྷ་ཆོས་བདུན་ལྡན་
བརྒྱུད་པ་རྣམས་ལ་བསྟོད། །གདོད་ནས་རྣམ་དག་སྣང་སྟོང་དག་པའི་གཤིས། །
བཞིན་ལག་མཚན་དཔེའི་འཇའ་ཚོན་རྣམ་བཀྲ་བ། །འགྱུར་མེད་ཆོས་སྐུ་གསལ་
སྟོང་ རླུང་ སེམས་ཟུང་། །ཆེས་ ཕྲ་ཐིག་ལེའི་རྣམ་པར་ཤར་ལ་བསྟོད། །ལྷ་ཆོས་
བདུན་གྱི་ཉིང་ཁུ་ཐིག་ལེའི་ཆོས། །ཉམས་སུ་བསྟར་བས་ཚེ་འདིར་ཟུང་འཇུག་
སྐུ། །མངོན་དུ་བྱས་ཏེ་དོན་གཉིས་མ་ལུས་པ། །འབད་མེད་ལྷུན་གྱིས་གྲུབ་པར་
བྱིན་གྱིས་རློབས། །ཞེས་བསྟོད། དེ་ནས་རྟེན་བརྟེན་པ་ཐམས་ཅད་ལ་ང་རྒྱལ་དང་
115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གསལ་སྣང་ཅི་ཐོན་བྱའོ། །དེ་ནས་བཟླས་པ་བྱ་བ་ནི། སྔར་བཤད་པ་ལྟར་ཐིག་
ལེ་དང་པོ་ལ་མ་ཎི་བཟླ་བ་ནས། ཐིག་ལེ་བཅུ་དྲུག་པ་ལ་དྷརྨ་ཀཱ་ཡ་བཟླ་བའི་བར་
སོ་སོའི་སྔགས་ཐུན་མོང་མ་མིན་པ་རྣམས་བཟླ་བའམ། ཐམས་ཅད་ལ་ཐུན་མོང་
དུ་མ་ཎི་བཟླ་བ་གང་མོས་བྱས་ལ་བཟླས་པ་ཅི་འགྲུབ་བྱའོ། །བུམ་པ་རྣམས་སྔར་
བཤད་པ་ལྟར་དཀྱིལ་འཁོར་དང་ཐ་མི་དད་དུ་ཆོ་ག་གཅིག་གིས་བསྒྲུབས་པ་ཡིན་
ན་བུམ་སྒྲུབ་ལོགས་སུ་བྱ་མི་དགོས་ལ། ཡང་རྒྱུད་སྡེ་བཞིའི་དཀྱིལ་ཆོག་སྤྱི་དང་
མཐུན་པར་བུམ་པ་དང་། བུམ་ནང་གི་ཆུ་སྔགས་ཀྱིས་བྱིན་གྱིས་བརླབ་པ་དང་།
ལྷའི་མངོན་རྟོགས་གསལ་བཏབ་སྟེ་བཟླས་པའི་དམིགས་པ་ཟུར་དུ་བྱ་བར་སྤྲོ་ན། །
འདི་ལྟར་བྱ་སྟེ། བུམ་པ་རྣམས་ལས་བུམ་གྱི་ཆུ་དང་། ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ་
ཀྱིས་བསངས། སྭ་བྷ་ཝས་སྦྱངས། སྟོང་པའི་ངང་ལས་བཾ་ལས་བྱུང་བའི་རིན་པོ་
ཆེའི་བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་
མཚན་ཉིད་ཐམས་ཅད་ཡོངས་སུ་རྫོགས་པར་གྱུར། ཨོ་ཏསྟེ་ཏཱསྟེ་མཧཱ་ཏཱསྟེ་སྭཱཧཱ།
ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། བུམ་པ་རྣམས་ཕྱི་བུམ་
པ་ལ་ནང་གཞལ་ཡས་ཁང་དཀྱིལ་འཁོར་སོ་སོ་དང་ངོ་བོ་དབྱེར་མི་ཕྱེད་པ། བུམ་
པ་སོ་སོའི་ནང་དུ་ལྷ་རྣམས་དཀྱིལ་འཁོར་གྱི་ལྷ་རྣམས་དང་ངོ་བོ་དབྱེར་མེད་དུ་
བཞུགས་ པར་བསམས་ལ། དབུས་ ཀྱི་རྣམ་རྒྱལ་བུམ་པའི་ཁར་དུང་ཆོས་ཕྱིའི་
བདུད་རྩི་ལྔ་དང་དྲི་བཟང་གི་ཆུས་བཀང་བ་ཧཱུྃ་གིས་སྔགས་པ། དེའི་ཁར་གཟུངས་
ཐག་མེ་ཏོག་གི་ཕྲེང་བ་དང་བཅས་པའི་རྡོ་རྗེ་བཞག །ཨོཾ་བཛྲ་ཨ་མྲྀ་ཏ་ཨུ་ད་ཀ་ཋ་
ཧཱུྃ་དང་། ཨོཾ་ཨཱཿཧཱུྃ་ལན་བདུན་བཟླས། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་
པའི་ རྡོ་ རྗེའི་ རྡུལ་ ཕྲ་ རབ་ ཀྱི་ རང་བཞིན་དུ་ གྱུར། ཅེས་བརྗོད་ནས་ བྱིན་གྱིས་
- 116 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བརླབས། ཧཱུྃ། ཞེས་བརྗོད་ཅིང་རང་དང་ སྒྲུབ་ གྲོགས་ཐམས་ཅད་ ཀྱིས་ གཟུངས་
ཐག་བླངས་ལ་ལག་པ་གཡོན་པའི་ཁུ་ཚུར་གྱིས་བཟུང་། གཡས་པས་བགྲང་ཕྲེང་
བཟུང་། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་བུམ་
པའི་ནང་གི་ལྷ་རྣམས་ཀྱི་ཐུགས་རྒྱུད་བསྐུལ་བདུད་རྩིའི་རྒྱུན་བབས་པས་བུམ་པ་
གང་བར་གྱུར་པར་བསམས་ནས། ཨོཾ་མ་ཎི་པདྨེ་ཧཱུྃ་བརྒྱ་རྩ་བརྒྱད་དང་། གཟུངས་
རྡོར་གཞན་ཞིག་བུམ་པ་རྣམས་ལ་རིམ་གྱིས་སྤྲོ་ཞིང་། ཐིག་ལེ་དང་པོའི་བུམ་པ་ལ་
མ་ཎི། གཉིས་པའི་བུམ་པ་ལ། ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱཧཱ། ཐིག་ལེ་གསུམ་
པའི་བུམ་པ་ལ་མ་ཎི། ཐིག་ལེ་བཞི་པའི་བུམ་པ་ལ་མ་ཎི། ཐིག་ལེ་ལྔ་པའི་བུམ་པ་
ལ། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་ཡེ་སྭཱཧཱ། ཐིག་ལེ་དྲུག་
པའི་བུམ་པ་ལ་མུ་ནེ། ཐིག་ལེ་བདུན་པའི་བུམ་པ་ལ་མ་ཎི། ཐིག་ལེ་བརྒྱད་པའི་
བུམ་པ་ལ། ༀ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཐིག་ལེ་དགུ་པའི་བུམ་པ་ལ། ༀ་ཏཱ་རེ་ཏུཏྟཱ་
རེ་ཏུ་རེ་ཧཱུྃ་ཕཊ། ཐིག་ལེ་བཅུ་པའི་བུམ་པ་ལ། ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ། ཐིག་
ལེ་བཅུ་གཅིག་པའི་བུམ་པ་ལ། བཀའ་གདམས་ལྷ་བཞི་གའི་སྔགས་བཟླ་བར་
གསུངས། དམ་པ་གོང་མ་འགས་ཇོ་བོ་རྗེའི་མཚན་སྔགས། ཨོ་མཧཱ་གུ་རུ་དཱི་པཾ་ཀ་
ར་ཨ་ཏི་ཤ་སྭཱཧཱ། ཞེས་པ་བཟླ་བར་གསུངས། ཐིག་ལེ་བཅུ་གཉིས་པའི་བུམ་པ་ལ་
མ་ཎི། ཐིག་ལེ་བཅུ་གསུམ་པའི་བུམ་པ་ལ། ཨོ་མེ་ཏྲི་མེ་ཏྲི་མཧཱ་མེ་ཏྲི་སྭཱཧཱ། ཐིག་
ལེ་བཅུ་བཞི་པའི་བུམ་པ་ལ། ཨོཾ་ཝ་གི་ཤྭ་རི་ཚུ་དང་ཨ་བཟླ་བར་གསུངས། ཐིག་
ལེ་བཅོ་ལྔ་པའི་བུམ་པ་ལ། ཨོཾ་ཨཱབཛྲ་དྷིཀ་ཧཱུཾ་ཧཱུཾ། ཐིག་ལེ་བཅུ་དྲུག་པའི་བུམ་པ་
ལ་འབྲུ་གསུམ་བཟླ། དམ་པ་གོང་མ་འགས་སངས་རྒྱས་ཆོས་སྐུའི་མཚན་སྔགས།
ཨོ་དྷམཱཋཀཱ་ཡ་སིདྡྷི་ཧཱུྃ། ཞེས་པ་བཟླ་བ་གསུངས། རྣམ་རྒྱལ་བུམ་པ་གཅིག་པུ་ལས་
ཧ
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མེད་ན། དེ་ལ་སྔགས་ཐམས་ཅད་བཟླ། བུམ་པ་ཐམས་ཅད་ལ་ཐུན་མོང་དུ་ཨུ་ད་
ཀ་བརྒྱ་རྩ་དང་འབྲུ་གསུམ་མང་དུ་བཟླ། ཡིག་བརྒྱ་འདོན་ཞིང་གཟུངས་ཐག་བསྡུ།
ཨོཾ་མ་ཎི་པདྨེ་ཧཱུྃ། ཞེས་ པ་ དང༌། ཧཱུྃ་ ལན་བདུན་བཟླས་ནས་དུང་ ཆོས་ ཀྱི་ ཆུས་
མཆོད་ ཡོན་ འབུལ། ཨོ་ ཙཎྜ མཧཱ་ རོ་ཥ་ ཎ་ ཧཱུཾ་ ཕཊ། ཅེས་ བཟླས་ ནས་ མེ་ཏོག་
འབུལ། ཨོཾ་སརྦ་ཏ་ཐཱ་ག་ཏ་པུཊྚེ་ནས་ཤཔྟའི་བར་གྱིས་མཆོད། བསྟོད་པས་བསྟོད།
དེ་ནས་དཀྱིལ་འཁོར་ལྷ་ཚོགས་ལ་གཏོར་མ་འབུལ་བ་ནི། བླ་མ་ཡི་དམ། ཆོས་
སྐྱོང་། རིགས་ དྲུག །གཞི་ བདག་ གི་ གཏོར་ མ་ རྣམས་ རིམ་ བཞིན་ སྔར་ ལྟར་
བསངས་སྦྱངས་བྱིན་གྱིས་བརླབས། བླ་མ་དང་ཡི་དམ་ལ་མཚན་སྔགས་ཀྱི་མཐར་
བ་ལིཾ་ཏ་བཏགས་པའམ། སཾ་བྷ་ར་སོགས་རྒྱུད་ནས་བཤད་པའི་གཏོར་སྔགས་
གང་འོས་ཀྱིས་ཕུལ་ལ། ཉེར་སྤྱོད་ཀྱིས་མཆོད་ནས། བླ་མ་རྣམས་ལ། འདོད་ཡོན་
ལྔ་ལྡན་ཟག་མེད་ཀྱི། །བདུད་རྩི་རྒྱ་མཚོའི་མཆོད་གཏོར་འདི། །རྩ་བརྒྱུད་བླ་མའི་
ཚོགས་ལ་འབུལ། །བཞེས་ནས་བརྒྱུད་པ་གསུམ་ལྡན་ གྱི། །བྱིན་རླབས་དངོས་
གྲུབ་སྩལ་ དུ་ གསོལ། །ཡི་དམ་རྣམས་ལ། འདོད་ཡོན་ལྔ་ལྡན་ ཟག་མེད་ ཀྱི། །
བདུད་རྩི་རྒྱ་མཚོའི་མཆོད་གཏོར་འདི། །ཡི་དམ་ལྷ་བཞིའི་ཚོགས་ལ་འབུལ། །
བཞེས་ནས་མཆོག་དང་ཐུན་མོང་གི །དངོས་གྲུབ་མ་ལུས་སྩལ་དུ་གསོལ། །ཞེས་
གསོལ་བ་བཏབ། ཆོས་སྐྱོང་རྣམས་ལ། གཏོར་མ་ཨ་ཀཱ་ རོས་བསྔོས་ལ། ཉེར་
སྤྱོད་ ཀྱིས་མཆོད་ནས། འདོད་ ཡོན་ ལྔ་ ལྡན་ཟག་མེད་ཀྱི། །བདུད་ རྩི་ རྒྱ་ མཚོའི་
མཆོད་གཏོར་འདི། །ཡེ་ཤེས་མགོན་དང་རྒྱལ་ཆེན་བཞི། ཁྱད་པར་སྒྲོལ་མ་བཅུ་
གཉིས་དང་
། །དཀར་པོ་བརྒྱད་བཅུ་ལ་སོགས་པའི། །ཆོས་སྐྱོང་སྲུང་མའི་ཚོགས་
ལ་འབུལ། །བཞེས་ནས་ཞི་རྒྱས་དབང་དྲག་གི །འཕྲིན་ལས་མ་ལུས་བསྒྲུབ་ཏུ་
- 118 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
གསོལ། །རིགས་དྲུག་དང་གཞི་བདག་ ལ་ སཾ་ བྷ་ རས་ གཏོར་མ་བསྔོས་ལ། དེ་
བཞིན་གཤེགས་པ་བཞིའི་མཚན་བརྗོད་ནས། འདོད་ཡོན་ལྔ་ལྡན་ཟག་མེད་ཀྱི། །
བདུད་རྩི་ རྒྱ་མཚོའི་གཏོར་མ་འདི། །རིགས་དྲུག་འགྲོ་བའི་ཚོགས་ལ་འབུལ། །
བཞེས་ནས་ སྡུག་ བསྔལ་ ལས་ གྲོལ་ཏེ། །མྱུར་དུ་སངས་རྒྱས་ཐོབ་པར་ཤོག །
ཅེས་ དང་། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་ མཚོའི་ གཏོར་མ་
འདི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུ་ང་མ་མཛད་པར། །
སྡོང་གྲོགས་གནས་པོ་བཟང་པོ་མཛོད། །ཅེས་རིམ་བཞིན་བརྗོད། དེ་ནས་དཀྱིལ་
འཁོར་སོ་སོ་ལས་རང་འདྲ་གཉིས་པ་རེ་འོད་དུ་ཞུ་སྟེ་བུམ་པ་རྣམས་ལ་ཐིམ་ཞིང་།
ལྷ་སོ་སོ་ལས་རང་འདྲ་གཉིས་པ་རེ་འོད་དུ་ཞུ་ནས་བུམ་པའི་ཆུ་ལ་ཐིམ་པར་
བསམ་མོ། །ནང་དུ་དཀྱིལ་ འཁོར་ གྱི་ལྷ་ལ་གཏོར་མ་ཕུལ་ནས། སྒྲུབ་ གྲོགས་
དཀྱིལ་འཁོར་བསྲུང་དུ་བཅུག་ལ། ཕྱི་རོལ་ཏུ་ཆ་གསུམ་བཏང་ནའང་རྒྱུད་དང་
མཐུན་ཞིང་ཕུན་སུམ་ཚོགས་པའི་ཡན་ལག་ཏུ་འགྱུར་རོ། །སྟེགས་བུ་ལ་དཀྱིལ་
འཁོར་བཀྲམ་པ་ནས་བཟུང་སྟེ་མཇུག་ཆོག་མ་རྫོགས་ཀྱི་བར་ལ་དཀྱིལ་འཁོར་གྱི་
ཁང་པ་སྟོང་པར་མི་གཞག་པར་སྒྲུབ་གྲོགས་དགེ་སློང་བཞིའམ། མ་མཐའ་གཅིག་
གིས་སྔགས་བཟླ་ཞིང་བསྲུང་། དབང་མ་ཐོབ་པ་དཀྱིལ་འཁོར་གྱི་ཁང་པར་མི་
གཏོང་ངོ༌། །དེ་ནས་རང་ཉིད་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པའི་རྣམ་
པས་དཀྱིལ་འཁོར་གྱི་ཤར་སྒོའི་ཕྱི་རོལ་ཏུ་གནས་ནས་བླ་མའི་བྱ་བ་རྣམས་གཙོ་
བོས་མཛད་ཅིང་སློབ་མའི་བྱ་བ་རྣམས་རང་ཉིད་ཀྱིས་བྱེད་པར་བསམས་ནས་
དཀྱིལ་འཁོར་དུ་འཇུག་ཅིང་དབང་བླང་བ་ནི། བླ་མ་དང་དཀྱིལ་འཁོར་གྱི་གཙོ་བོ་
ཐ་མི་དད་པ་ལ་མོས་པ་ཤུགས་དྲག་པོས་མཎྜལ་ཕུལ་ཏེ་འོག་ནས་འབྱུང་བ་ལྟར་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། བླ་མ་
དང་དཀྱིལ་འཁོར་པའི་ལྷ་ཚོགས་ལ་གསོལ་བ་བཏབ་ནས་སྐྱབས་སུ་འགྲོ་བ་དང་།
སེམས་བསྐྱེད་པ་དང༌། སྡོམ་པ་བླང་བ་དང༌། དཀྱིལ་འཁོར་དུ་འཇུག་པའི་ཕྱིར་
གསོལ་བ་གདབ་པ་དང༌། རང་གིས་སྣ་དྲངས་རིགས་དྲུག་གི་སེམས་ཅན་ཐམས་
ཅད་དང་བཅས་ཕྱི་བཀོད་པ་བསམ་གྱིས་མི་ཁྱབ་པའི་གཞལ་ཡས་ཁང་གི་ནང་དུ་
ཞུགས་ནས་ཐུགས་རྗེ་ཆེན་པོ་རྒྱལ་བ་རྒྱ་མཚོ་ལ་ཕྱག་དང་མཆོད་པ་ལ་སོགས་པ་
ཡན་ལག་བདུན་པ་དང་། སྐོར་བ་སོགས་ བྱས་ པར་མོས་ཤིང་། ཐུགས་བསྐུལ་
བའི་གཟུངས་སྔགས་མང་དུ་བཟླས་པས། ཐུགས་རྗེ་ཆེན་པོ་རྒྱལ་བ་རྒྱ་མཚོའི་ལྷ་
ཚོགས་རྣམས་ཀྱི་སྐུ་གསུང་ཐུགས་ལས་བདུད་རྩིའི་རྒྱུན་བྱུང་ནས་དབང་བསྐུར་
བས། སྡིག་སྒྲིབ་བག་ཆགས་དང་བཅས་པ་དག་ནས་བྱིན་རླབས་དང་དབང་ཐོབ་
པའི་མོས་པ་བྱ་བ་སོགས་ཐིག་ལེ་བཅུ་དྲུག་པའི་བར་ལ་རིམ་བཞིན་དབང་དང་
བྱིན་རླབས་གོང་ལྟར་ཞུས་ནས། མཐར་བྱང་ཆུབ་ཀྱི་ཐིག་ལེ་ལ་རང་ཉིད་ཐིམ་
པས། སྟོང་ཉིད་སྙིང་རྗེའི་སྙིང་པོ་ཅན་ནམ། ཟུང་འཇུག་སྙིང་གི་ཐིག་ལེའི་ངང་དུ་
མཉམ་པར་འཇོག་ཅི་ཐུབ་བྱ། དེ་ལས་ལངས་ནས་སླར་ཡང་ཐིག་ལེ་བཅུ་དྲུག་གི་
ལྷ་ཚོགས་ལ་ཕྱག་དང་མཆོད་པ་དང་བསྐོར་བ་མང་དུ་བྱ་ཞིང་གསོལ་བ་གདབ་
བོ། །དེ་ནས་སློབ་མ་རྣམས་ཀྱི་དོན་དུ་གསོལ་བ་གདབ་ཅིང་བདེན་སྟོབས་བརྗོད་
པ་ནི་རྡོར་དྲིལ་བཟུང་སྟེ། བདེན་པ་གང་གིས་ཡེ་ཤེས་མཆོག །ཤེས་རབ་ཐབས་
བདག་དཀྱིལ་འཁོར་གྱི། །བདེན་པ་དེ་ཡིས་མགོན་པོ་ཁྱོད། །འདོད་པ་བདག་ལ་
ཡོངས་རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་
ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་
- 120 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
འབྱུང་། །དེ་ཉིད་དེ་བཞིན་ཉིད་ངེས་འབྱུང་། །བདེན་ པ་དེ་ ཡིས་ དཀྱིལ་འཁོར་
ནི། །གཟུགས་བརྙན་གསལ་བར་སློབ་མ་རྣམས། །ཀུན་ གྱིས་ སྒྲིབ་མེད་མཐོང་
བར་ཤོག །ཅེས་ལན་གསུམ་བརྗོད་དོ། །
གཉིས་པ་གཞན་ལ་དབང་བསྐུར་བའི་ཚུལ་ནི། སྡེ་སྣོད་གསུམ་དང་རྒྱུད་
སྡེ་བཞིའི་ཉིང་ཁུ། ཤིན་ཏུ་གསང་བའི་སྙིང་གི་ཐིག་ལེའི་གདམས་པ་འདི་བསྟན་དུ་
རུང་བའི་གདུལ་བྱ་ཇི་ལྟ་བུ་ཞིག་དགོས་པ་ནི། ཇོ་བོ་རྗེའི་ཞལ་ནས། ང་དང་ཁྱོད་
ལ་སྙིང་ཐག་པས། །ངུར་སྨྲིག་གོས་ཀྱིས་ལུས་བརྒྱན་པ། །རྣམ་ཐར་སྙིང་པོ་སྙིང་དུ་
ལེན། །འདུལ་བ་བཞིན་དུ་འདུལ་ཁྲིམས་བསྲུང་། །མདོ་སྡེ་བཞིན་དུ་ལྷག་བསམ་
སྦྱོང་། །མངོན་པ་བཞིན་དུ་ ལྷག་ཤེས་རྒྱས། །གཞི་ མ་མ་འཕྱུགས་ ཚུལ་ ཁྲིམས་
གཙང་། །ལམ་སྣ་མ་འཕྱུགས་ཚད་མེད་འགྲོ །འབྲས་བུ་མི་འཕྱུགས་འཚང་རྒྱ་
བའི། །སྐྱེས་བུ་དེ་ནི་འདི་བསྟན་ཡུལ། །འདི་ཡི་བྱ་བ་རྒྱབ་ཀྱིས་ཕྱོགས། །མི་གྲལ་
ནས་བུད་རི་དྭགས་བཞིན། །འཕྲལ་ལ་ཟས་འཚོལ་བྱ་དང་འདྲ། །ཀོག་སྟེ་ལངས་
པས་གཞིས་རྫོགས་པ། །བྱར་མེད་དེ་ནི་བསྟན་ཡུལ་ཡིན། །ཞེས་གསུངས་པ་ལྟར།
བྱང་ཆུབ་ལམ་གྱི་རིམ་པ་དང་། ཐེག་པ་ཆེན་པོའི་བློ་སྦྱོང་ལ་ཡིད་འགྱུར་གྱི་མྱོང་བ་
ཐོན་ནས་ཚེ་འདིའི་འཁྲི་བ་བཅད་ནས་དབེན་པའི་གནས་སུ་ལམ་ཆ་ཚང་ལ་སྒྲུབ་
པ་སྙིང་པོར་བྱ་འདོད་པ་ཞིག་དགོས་ཤིང་། ལམ་ཐུན་མོང་བས་བརྒྱུད་སྦྱངས་ནས་
བླ་མེད་ཀྱི་དཀྱིལ་འཁོར་གཞན་དུ་དབང་བཞི་ཐོབ་པ་ཞིག་ཀྱང་དགོས་པར་མངོན་
ནོ། །དེ་ལྟ་བུའི་སློབ་མ་རྣམས་ཀྱིས་ཕྱི་རོལ་ཏུ་ཁྲུས་ལེགས་པར་བྱས། ལས་བུམ་
གྱི་ཆུས་ཁྲུས་བྱ་ཞིང་། གུ་གུལ་གྱིས་བདུགས་ནས་ནང་དུ་འོངས་ཏེ། བླ་མ་དང་
དཀྱིལ་འཁོར་གྱི་ལྷ་ཚོགས་ལ་དད་གུས་དྲག་པོའི་སྒོ་ནས་དགེ་སློང་རྣམས་ཀྱིས་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཆོས་གོས་གསུམ་དང་། དགེ་ཚུལ་ཡིན་ན་ཆོས་གོས་ གཉིས་ དང༌། དགེ་བསྙེན་
ཡིན་ན་བླ་གོས་གཙང་མ་དང་ལྡན་པས་བརྒྱུད་པ་གསུམ་ལྡན་གྱི་བླ་མ་རྣམས་ལ་
ཕྱག་འཚལ་བ་སོགས་ ཡན་ ལག་བདུན་པ་བྱས་ནས་ཅི་འབྱོར་པའི་ཡོན་དང་
བཅས་མཎྜལ་ཕུལ་ཏེ་གསོལ་བ་གདབ་པ་ནི། ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་
དཔོན་ བདག་ ལ་ དགོངས་ སུ་ གསོལ། བདག་ མིང་ འདི་ ཞེས་ བགྱི་བས། ཉེས་
དམིགས་ཅན་གྱི་འཁོར་བ་འདི་སྤངས་ཏེ། ཐར་པའི་ཡོན་ཏན་ཐོབ་པར་འཚལ་
བས། སློབ་དཔོན་གྱིས་དེའི་ལམ་བསྟན་དུ་གསོལ། ཞེས་ལན་གསུམ་བྱ། སློབ་
དཔོན་གྱིས་མིང་འདི་ཞེས་བྱ་བ་ཁྱེད་རྣམས་འཁོར་བའི་འདམ་ལས་འདའ་བར་
བྱེད་པའི་ལམ་ཐུན་མོང་མ་ཡིན་པ་ང་ལས་ཉན་པར་འདོད་དམ། ཞེས་ལན་ཅིག་
འདྲི། སློབ་མས་དེ་ཁོ་ན་ལྟར་འཚལ་བས་ཐུགས་བརྩེ་བ་ཅན་སློབ་དཔོན་གྱིས་
ཐུགས་བརྩེ་བའི་སླད་དུ་བདག་ལ་ཐུགས་བརྩེ་བར་མཛད་དུ་གསོལ། ཞེས་ལན་
གདབ། དེ་ནས་རྒྱལ་བས་གདུལ་བྱའི་དོན་དུ་ཆོས་གསུངས་ཚུལ་དང་། ཇོ་བོ་རྗེའི་
སྐུ་ཆེ་བའི་ཡོན་ཏན་དང་། བླ་མ་བརྒྱུད་པའི་རྣམ་ཐར། ལྷག་པར་ཆོས་འདིའི་ཆེ་བ་
དང༌། ཇོ་བོ་ཡབ་སྲས་ཀྱིས་ཇི་ལྟར་གསུངས་ཚུལ་སོགས་གོང་དུ་བཤད་པ་ལྟར་
ཞིབ་ཏུ་བརྗོད་ནས་བཀའ་གདམས་ལྷ་ཆོས་བདུན་ལྡན་གྱི་ཚུལ་ལ་གུས་པ་ཆེན་པོ་
བསྐྱེད། དེ་ནས་ཀུན་སློང་འཆོས་པ་ལ་འབྲོམ་རིན་པོ་ཆེས་མཛད་པའི་རང་རྒྱུད་ལ་
སྐུལ་མ་འདེབས་པ་དད་པའི་ལྗོན་ཤིང་དཔེ་ཀློག་མིན་པར་བློ་ཐོག་ནས་བཏོན་ཏེ་
བཤད་དགོས་པར་གསུངས་པས། ཨོཾ་ཨཱཿཧཱུྃ་ཞི་ཁྲོ་མ་ལུས་ཀུན་གྱི་སྔགས། །མི་ཁོ་
བོའི་ལུས་ངག་ཡིད་གསུམ་བྱིན་གྱིས་རློབས། །གནས་དགའ་ལྡན་དམ་པ་ཆོས་ཀྱི་
- 122 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཕོ་བྲང་ན། །ལྷ་ཚོགས་གཉིས་དཔལ་ལྡན་མར་མེ་མཛད་དཔལ་ དེ། ཁོང་ནམ་
མཁའ་དྲི་མ་མེད་པར་ཡོངས་གྲགས་ནས། །ཆོས་ཐེག་པ་ཆེན་པོའི་དགའ་སྟོན་
འགྱེད་པ་དེ། །འབྲོམ་ཁོ་བོའི་སྤྱི་གཙུག་རྒྱན་དུ་བཞུགས་སུ་གསོལ། །ཞེས་སོགས་
དད་པའི་ལྗོན་ཤིང་ཡོངས་རྫོགས་དལ་བུས་འདོན་ཞིང་། དེ་དག་གི་དོན་ཞིབ་ཏུ་
བཤད་དེ་བཤེས་གཉེན་བསྟེན་ཚུལ་ནས་ཟབ་མོ་དབུ་མའི་ལྟ་བའི་བར་ལམ་གྱི་
ལུས་ཡོངས་སུ་རྫོགས་པ་ལ་ཡིད་འགྱུར་གྱི་མྱོང་བ་ཐོན་ངེས་བྱེད་དུ་འཇུག །ལམ་
ཐུན་མོང་བ་ལ་སྦྱངས་ནས་སེམས་བསྐྱེད་ཤུགས་དྲག་ཏུ་སོང་བ་ན་མྱུར་དུ་འཚང་
རྒྱ་བའི་ཉེ་ལམ་སྔགས་ལ་འཇུག་དགོས་པ་དང༌། དབང་རྣམ་པར་དག་པ་ཐོབ་
ནས་དམ་ཚིག་དང་སྡོམ་པ་སྲོག་ལས་གཅེས་པར་བཟུང་ནས་བསྐྱེད་རྫོགས་ཟུང་
འབྲེལ་དུ་ཉམས་སུ་ལེན་དགོས་པ་དང༌། དེའི་མན་ངག་གི་སྙིང་པོ་མཐར་ཐུག་པ་
སྙིང་གི་ཐིག་ལེ་འདི་ལ་ཡོད་ཚུལ་བརྡ་སྤྲད་ནས་མོས་གུས་ཤུགས་དྲག་བསྐྱེད། དེ་
ནས་སེམས་བསྐྱེད་དང༌། སྡོམ་པ་དང་། དཀྱིལ་འཁོར་དུ་འཇུག་པ་སོགས་ཀྱི་ཕྱིར་
གསོལ་བ་འདེབས་པ་ནི། དགའ་ཆེན་ཁྱོད་བདག་སྟོན་པ་སྟེ། །སློབ་དཔོན་ཁྱོད་
ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་
བདག་ འཚལ་ ལོ། །དམ་ ཚིག་ དེ་ ཉིད་བདག་ ལ་ སྩོལ། །བྱང་ ཆུབ་ སེམས་ ཀྱང་
བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་བདག་ལ་
སྩལ་དུ་གསོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་
ཏུ་གསོལ། །ཞེས་ལན་གསུམ་གྱིས་གསོལ་བ་གདབ། དེ་ནས་པུས་མོ་གཡས་པའི་
ལྷ་ང་ས་ལ་བཙུགས། ལག་པ་ཐལ་མོ་སྦྱར་ནས་སྐྱབས་འགྲོ་ཐུན་མོང་མིན་པ་བྱ་
ཚུལ་ནི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐམས་ཅད་བདག་ལ་དགོངས་ སུ་ གསོལ། སློབ་ དཔོན་བདག་ལ་ དགོངས་ སུ་
གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་ནས་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ། རྐང་གཉིས་རྣམས་ཀྱི་མཆོག་སངས་རྒྱས་བཅོམ་
ལྡན་འདས་རྣམས་ལ་སྐྱབས་སུ་མཆིའོ། །སློབ་དཔོན་དགོངས་སུ་གསོལ། བདག་
མིང་འདི་ཞེས་བགྱི་བ་དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་
མཆིས་ཀྱི་བར་དུ། ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་བའི་ཆོས་
རྣམས་ལ་སྐྱབས་སུ་མཆིའོ། །སློབ་དཔོན་དགོངས་སུ་གསོལ། བདག་མིང་ཞེས་
བགྱི་བ་དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ།
ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་
འདུན་རྣམས་ལ་སྐྱབས་སུ་མཆིའོ། །ཞེས་ལན་གསུམ་རྗེས་ཟློས་བྱས་ནས་སྐྱབས་
འགྲོ་ཐུན་མོང་མིན་པའི་དམ་བཅའ་འཛིན་དུ་གཞུག་གོ །དེ་ནས་སེམས་བསྐྱེད་པ་
ནི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་བདག་ལ་དགོངས་སུ་གསོལ། སློབ་དཔོན་དགོངས་སུ་གསོལ། བདག་མིང་
འདི་ཞེས་བགྱི་བས་སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ་སྦྱིན་པའི་རང་
བཞིན་དང་ཚུལ་ཁྲིམས་ཀྱི་རང་བཞིན་དང་བསྒོམས་པའི་རང་བཞིན་གྱི་དགེ་བའི་
རྩ་བ་བདག་གིས་བགྱིས་པ་དང་བགྱིད་དུ་སྩལ་བ་དང་བགྱིས་པ་ལ་རྗེས་སུ་ཡི་
རང་བའི་དགེ་བའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་
པ་ ཡང་ དག་ པར་ རྫོགས་ པའི་ སངས་ རྒྱས་རྣམས་ དང་ ས་ ཆེན་ པོ་ ལ་ རབ་ཏུ་
བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་དང་པོ་བླ་ན་མེད་པ་ཡང་
དག་ པར་ རྫོགས་ པའི་ བྱང་ ཆུབ་ཏུ་ཐུགས་བསྐྱེད་ པར་ མཛད་ པ་དེ་བཞིན་དུ།
- 124-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་ནས་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་
པོ་ལ་སེམས་བསྐྱེད་པར་བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་
བགྱིའོ། །མ་ གྲོལ་ པ་ རྣམས་ དགྲོལ་ བར་ བགྱིའོ། །དབུགས་ མ་ ཕྱིན་ པ་ རྣམས་
དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་
མྱ་ངན་ལས་བཟླ་བར་བགྱིའོ། །ཞེས་ལན་གསུམ་རྗེས་ཟློས་བྱས་ནས་སྨོན་པ་
སེམས་བསྐྱེད་ལེན་དུ་ གཞུག །དེ་ནས་དཀོན་མཆོག་གསུམ་ལ་བདག་སྐྱབས་
མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །
སངས་རྒྱས་བྱང་ ཆུབ་ཡིད་ ཀྱིས་གཟུང་། །སངས་ རྒྱས་ཆོས་དང་ཚོགས་མཆོག་
ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །
བྱང་ ཆུབ་ སེམས་ནི་བསྐྱེད་པར་བགྱི། །བྱང་ ཆུབ་ མཆོག་ གི་ སེམས་ནི་བསྐྱེད་
བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་
སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་
ཤོག །ཅེས་ལན་གསུམ་རྗེས་ཟློས་བྱས་ལ་འཇུག་སྡོམ་ལེན་དུ་བཅུག་ལ་སྐྱབས་
འགྲོའི་བསླབ་བྱ་ཐུན་མོང་དང་ཐུན་མོང་མིན་པ་དང་། སེམས་བསྐྱེད་ཀྱི་བསླབ་བྱ་
སྤྱི་དང་། སྨོན་སེམས་ཀྱི་བསླབ་བྱ་ཐུན་མོང་མིན་པ་བརྒྱད་དང་། འཇུག་སྡོམ་གྱི་
བསླབ་བྱ་སྤྱི་དང༌། ཁྱད་པར་རྩ་ལྟུང་བཅོ་བརྒྱད་དང་། ཉེས་བྱས་བཞི་བཅུ་ཞེ་དྲུག་
བསྲུང་ཚུལ་རྣམས་ཞིབ་ཏུ་བཤད་དོ། །དེ་ནས་སློབ་མ་རྣམས་ ཀྱིས་ བླ་མ་དང་
དཀྱིལ་འཁོར་གྱི་གཙོ་བོ་ཐ་མི་དད་དུ་མོས་དགོས་ཤིང་། སློབ་མ་ལ་དབང་བསྐུར་
བའི་བྱ་བ་མཛད་པའི་ཕྱིར། དཀྱིལ་འཁོར་གྱི་གཙོ་བོ་ལས་བླ་མ་ཐུགས་རྗེ་ཆེན་པོ་
- 125-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཞལ་གཅིག་ཕྱག་གཉིས་པའི་རྣམ་པ་ཅན་ཞིག་ཟུར་དུ་བྱེ་ནས་ཤར་སྒོར་བྱོན་པ་ལ།
སློབ་མ་རྣམས་ཀྱིས་ཐུགས་རྗེ་ཆེན་པོ་རྒྱལ་བ་མཚོའི་དཀྱིལ་འཁོར་དུ་ཞུགས་ནས་
དབང་བསྐུར་བ་ཐོབ་ན་ཅི་མ་རུང་སྙམ་དུ་མོས་གུས་དྲག་པོ་བྱས་པས། བླ་མ་
ཐུགས་རྗེ་ཆེན་པོས་དཀྱིལ་འཁོར་གྱི་ཤར་སྒོ་ནང་ནས་ཕྱེ་སྟེ་སློབ་མ་རྣམས་ཐལ་
མོ་སྦྱར་བའི་བར་དུ་མེ་ཏོག་བཟུང་བ་དང་བཅས་དཀྱིལ་འཁོར་གྱི་ནང་དུ་འཁྲིད།
སློབ་མ་རྣམས་ཙཎྜ་མཧཱ་རོ་ཥས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་
ཐུགས་རྗེ་ཆེན་པོ་ཞལ་གཅིག་ཕྱག་གཉིས་པ་རེར་བསྐྱེད། སློབ་མ་རྣམས་ཐུགས་
རྗེ་ཆེན་པོར་གསལ་བའི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་
ཀར་ཧཱུཾ་སྔོན་པོ་རེ་བཀོད་ནས་སྒོ་གསུམ་བྱིན་གྱིས་བརླབས། ཡི་གེ་གསུམ་པོ་དེ་
ལས་འོད་འཕྲོས་ལུས་ཀྱི་ནང་ཐམས་ཅད་གང་། སྡིག་སྒྲིབ་ཉེས་ལྟུང་ཐམས་ཅད་
དག །ལུས་ཤེལ་སྒོང་ཕྱིས་པ་ལྟར་དྭངས་གསལ་འོད་ཀྱི་རང་བཞིན་ཅན་དུ་གྱུར་
པའི་མོས་པ་བྱེད་དུ་གཞུག །དེ་ནས་ཡེ་ཤེས་འབེབས་པའི་ཆེད་དུ་གསོལ་བ་
གདབ་པ་ནི། དེ་བཞིན་གཤེགས་པ་ཐམས་ཅད་ ཀྱིས་བྱིན་གྱིས་རློབས་ཤིག །
ཐུགས་རྗེ་ཆེན་པོ་བདག་ལ་དབབ་པར་མཛད་དུ་གསོལ་ཞེས་ལན་གསུམ་གསོལ་
བ་གདབ། དེ་ནས་བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་
ཟེར་གྱིས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཐིག་
ལེ་བཅུ་དྲུག་གི་ལྷ་ཚོགས་ཀྱི་རྣམ་པར་ནམ་མཁའི་ཁམས་གང་བ་སྤྱན་དྲངས་ཏེ།
སློབ་མ་རྣམས་ཀྱི་ལུས་ལ་ཐིམ་པས་བྱིན་གྱིས་བརླབས་པར་གྱུར་པར་བསམས་
ལ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ས་མ་ཡ་ཨཱ་བེ་ཤ་ཡ་ཨ་ཨ།
ཞེས་ལན་བདུན་ནམ་ཉེར་གཅིག་སོགས་བརྗོད། དེའི་ཚེ་ ཨ་ཀ་རུ་དང་གུ་གུལ་
- 126 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
གྱིས་བདུག་ཅིང་རོལ་མོ་བྱ། ཏིཥྛ་བཛྲ་ཞེས་རྡོ་རྗེ་མགོ་བོར་བཞག་ནས་བརྟན་པར་
བྱས་པར་བསམས། དེ་ནས་དབང་དངོས་གཞིའི་དོན་དུ་གསོལ་བ་གདབ་པ་ནི།
ཀུན་མཁྱེན་ཡེ་ཤེས་ ཕུང་པོ་ཅན། །སྲིད་ པའི་འཁོར་ལོ་རྣམ་སྦྱོང་བ། །དེ་ རིང་
བཤད་པའི་རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། །ཅེས་ལན་
གསུམ་གྱིས་རྗེས་ཟློས་བྱས་ཏེ་གསོལ་བ་བཏབ། དེ་ནས་ཐུགས་རྗེ་ཆེན་པོ་རྒྱལ་
བ་རྒྱ་མཚོའི་སྐུའི་བ་སྤུའི་བུ་ག་རེ་རེ་ན་ཡང་སངས་རྒྱས་ཀྱི་ཞིང་གྲངས་མེད་པ་
དང༌། ཞིང་དེ་དག་རེ་རེ་ན་ཡང་སངས་རྒྱས་དང་བྱང་ཆུབ་སེམས་དཔའ་གྲངས་
མེད་པ་བཞུགས་པ་སོགས་སྐུའི་བཀོད་པ་བསམ་གྱིས་མི་ཁྱབ་པ་དང་། སེམས་
ཅན་གྱི་དོན་ཇི་ལྟར་མཛད་པ་སོགས་ཆེ་བའི་ཡོན་ཏན་རྣམས་བརྗོད་ནས་དད་གུས་
ཆེན་པོ་བསྐྱེད་ཅིང་། ལྷག་པར་ཕྱག་སྟོང་སྤྱན་སྟོང་སོགས་སྐུའི་རྣམ་པ་གསལ་
བཏབ་ནས་མོས་གུས་ཆེན་པོས། ཕྱག་དང་ཕྱག་ཡུལ་གཉིས་སྟོང་པའི། །རྣམ་དག་
སྐུ་ལ་ཡེ་ཕྱག་འཚལ། །ཞེས་སོགས་གླེགས་བམ་ལས་འབྱུང་བའི་ཡན་ལག་བདུན་
པ་དཔོན་སློབ་གཉིས་ཀས་མཉམ་དུ་བྱ། ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏཱིཙྪ་ཧཱུྃ་སྭཱཧཱ།
དེ་བཞིན་དུ། པཱ་ཏྱཾ། པུ། དྷུ་པེ། ཨཱ་ ལོ་ཀེ །གནྡྷེ། ནེ་ཝི་ཏྱ། ཤཔྟ། རཱུ་པ། ཤལྟ།
གནྡྷེ། ར་ས། སྤར་པྲ་ཏིཙྪ་ཧཱུྃ་སྭཱཧཱ། ཞེས་ཉེར་སྤྱོད་འདོད་ཡོན་དང་བཅས་པ་རེ་རེ་
ནས་སྔགས་དང་ ཕྱག་རྒྱ་དང་བཅས་འབུལ། རྒྱས་པར་ན། རྒྱལ་བ་རྒྱ་མཚོ་མ་
སོགས་མཆོད་ཕྲེང་ཡང་བྱའོ། །དེ་ནས། དུས་གསུམ་བདེ་བར་གཤེགས་པ་ཆོས་
ཀྱི་སྐུ། །འགྲོ་དྲུག་སེམས་ཅན་རྣམས་ལ་སྤྱན་རས་གཟིགས། །ནམ་མཁའ་ལྟ་བུར་
ཁྱབ་པའི་བཅུ་གཅིག་ཞལ། །གཟི་བརྗིད་འོད་དཔག་མེད་ལ་ཕྱག་འཚལ་ལོ། །
ཞེས་བསྟོད། དེ་ནས་ཐུགས་རྗེ་ཆེན་པོ་རྒྱལ་བ་རྒྱ་མཚོའི་ཐུགས་བསྐུལ་བའི་
- 127-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གཟུངས་སྔགས་ཡི་གེ་དྲུག་པ་མང་དུ་བགྲངས་པས་ཐུགས་རྗེ་ཆེན་པོ་རྒྱལ་བ་རྒྱ་
མཚོའི་སྤྱི་བོའི་ཨོ་ལས་བདུད་རྩི་དཀར་པོའི་རྒྱུན་དཔག་ཏུ་མེད་པ་བྱུང་། སློབ་མ་
རྣམས་ཀྱི་སྤྱི་བོར་ཐིམ་པས་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐུན་མོང་དང་
ཐུན་མོང་མིན་པ་ཐམས་ཅད་བྱང་ཞིང་དག །ཐུགས་རྗེ་ཆེན་པོའི་སྐུའི་བྱིན་རླབས་
ཐོབ་པར་བསམས། ཐུགས་ རྗེ་ ཆེན་པོ་རྒྱལ་བ་རྒྱ་མཚོའི་མགྲིན་པའི་ ཨཱལས་
བདུད་རྩིའི་རྒྱུན་དཔག་ཏུ་མེད་པ་བྱུང་། སློབ་མ་རྣམས་ཀྱི་མགྲིན་པའི་གནས་སུ་
ཐིམ་པས་ངག་གིས་སྒོ་ནས་བསགས་པའི་སྡིག་སྒྲིབ་ཐུན་མོང་དང་ཐུན་མོང་མིན་
པ་ཐམས་ཅད་བྱང་ཞིང་དག །ཐུགས་རྗེ་ཆེན་པོའི་གསུང་གི་བྱིན་རླབས་ཐོབ་པར་
བསམས། ཐུགས་རྗེ་ཆེན་པོའི་ཐུགས་ཀའི་ཧཱུྃ་ལས་བདུད་རྩིའི་རྒྱུན་དཔག་ཏུ་མེད་
པ་བྱུང་། སློབ་མ་རྣམས་ཀྱི་སྙིང་གར་ཐིམ་པས་ཡིད་ཀྱི་སྒོ་ནས་བསགས་པའི་སྡིག་
སྒྲིབ་ཐུན་མོང་བ་དང་ཐུན་མོང་མིན་པ་ཐམས་ཅད་བྱང་ཞིང་དག །ཐུགས་རྗེ་ཆེན་
པོའི་ཐུགས་ཀྱི་བྱིན་རླབས་ཐོབ་པར་བསམས། དེ་ནས་དབང་དངོས་གཞི་བསྐུར་
བ་ལ། དབང་ལྷ་སྤྱན་འདྲེན་པ་ནི། རང་དང་གཙོ་བོ་ཐ་མི་དད་བའི་ཐུགས་ཀའི་ཧཱུྃ་
ཡིག་གི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་འཁོར་བཅས་ཐམས་
ཅད་སློབ་མ་རྣམས་ལ་དབང་བསྐུར་བའི་ཕྱིར་སྤྱན་དྲངས་པ་རྣམས་ནམ་མཁར་
བཞུགས། བསྒྲུབ་པའི་དཀྱིལ་འཁོར་བ་རྣམས་ཀྱི་དབང་བསྐུར་བའི་དགོངས་པ་
མཛད། སྤྱན་མ་ལ་སོགས་པ་རིག་མ་དང་བཅས་པ་ནམ་མཁར་བཞུགས་པ་རྣམས་
ཀྱིས་གདུགས་དང་རྒྱལ་མཚན་ལ་སོགས་པ་སློབ་མ་རྣམས་ཀྱི་སྟེང་ཕྱོགས་སུ་
འཛིན། གླུ་གར་མཛད་ཅིང་རོལ་མོ་བརྡུངས། མེ་ཏོག་དང་གུར་ཀུམ་ལ་སོགས་
པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་
- 128 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་
མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱི་ཤིས་པ་བརྗོད། ཁྲོ་བོ་
རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར་པར་བསམས་ལ།
རྣམ་རྒྱལ་བུམ་པ་དང་ཐུགས་རྗེ་ཆེན་པོ་རྒྱལ་བ་རྒྱ་མཚོའི་བུམ་པ་བཏེག །བླ་མ་
ནམ་མཁའི་དབང་ལྷ་དང་བཅས་པ་ཐམས་ཅད་ཀྱིས་མགྲིན་གཅིག་ཏུ་སློབ་མ་
རྣམས་ལ་ཤིས་པ་བརྗོད་པར་མོས་ནས། ཕུན་སུམ་ཚོགས་པ་མངའ་བ་གསེར་གྱི་
རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་
པདྨ་རྒྱས་པ་འདབ་འདྲའི་སྤྱན་མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་
དང་ པོའོ། །དེ་ ཡིས་ ཉེ་བར་ བསྟན་ པའི་ མཆོག་ རབ་མི་གཡོ་བ། །འཇིག་རྟེན་
གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་རྣམས་ལ་
ཞི་བྱེད་པ། །འདི་ནི་འཇིག་རྟེན་དགེ་བའི་བཀྲ་ཤིས་གཉིས་པའོ། །དགེ་འདུན་
དམ་པ་ཆོས་ལྡན་ཐོས་པའི་ནོར་གྱིས་ཕྱུག །ལྷ་དང་མི་དང་ལྷ་མ་ཡིན་གྱི་མཆོད་
པའི་ གནས། །ཚོགས་ཀྱི་མཆོག་ རབ་ ངོ་ཚ་ཤེས་དང་དཔལ་གྱི་གཞི། །འདི་ནི་
འཇིག་རྟེན་དགེ་བའི་བཀྲ་ཤིས་གསུམ་པའོ། །ཞེས་བརྗོད་ཅིང་རོལ་མོ་བྱ། དེ་
ནས་བླ་མས་བུམ་ཆུ་སྦྱིན་ཞིང་སྤྱི་བོར་འཐོར་བ་དང་བཅས། ཇི་ལྟར་བལྟམས་པ་
ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །
དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་
ཡེ་ཧཱུྃ། ཞེས་བདུད་རྩིའི་ཆུས་དབང་བསྐུར། ལུས་ཐམས་ཅད་གང་། བདེ་བ་ཆེན་
པོ་མྱོང་། དྲི་མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་
པ་ལས་ཐུགས་ཀྱི་ས་བོན་ཧཱུྃཡིག་གིས་དབུ་བརྒྱན་པར་བསམ། དེ་ནས་རང་དང་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གཙོ་བོ་ཐ་མི་དད་པའི་ཐུགས་ཀའི་ཧཱུྃཡིག་གི་འོད་ཟེར་གྱིས་དབང་གི་ལྷ་རྣམས་
སྤྱན་དྲངས། ཛཧཱུྃ་བཾ་ཧོསློབ་མ་རྣམས་ཀྱི་བ་སྤུའི་སྒོ་ནས་ཐིམ་པར་གྱུར་པར་
བསམ་མོ། །དེ་ནས་སླར་ཡང་ཐུགས་རྗེ་ཆེན་པོ་རྒྱལ་བ་རྒྱ་མཚོ་ལ་ཡི་གེ་དྲུག་པ་
བཟླ་བཞིན་དུ་སྐོར་བ་མང་དུ་བྱས་ནས་གསོལ་བ་བཏབ་པས། ཐུགས་རྗེ་ཆེན་པོ་
རྒྱལ་བ་རྒྱ་མཚོ་དགྱེས་ནས། བླ་མ་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པའི་
རྣམ་པ་ཅན་གྱིས་ཐུགས་རྗེ་ཆེན་པོ་རྒྱལ་བ་རྒྱ་མཚོའི་ཐུགས་ཀའི་གཞལ་ཡས་ཁང་
གི་ཤར་སྒོ་ནང་ནས་ཕྱེ་སྟེ། སློབ་མ་རྣམས་སྟོང་གསུམ་མི་མཇེད་ཀྱི་བཀོད་པའི་
གཞལ་ཡས་ཁང་གི་ནང་དུ་ཁྲིད་ནས་སྐུའི་བཀོད་པ་གསལ་བཏབ་སྟེ་དད་གུས་
བསྒོམ་ པ་ དང་། ཡན་ལག་བདུན་པ་ བྱ་བ་དང་། སྔགས་ ཀྱིས་ མཆོད་ པ་དང༌།
བསྟོད་པ་བྱ་བ་དང་། གཟུངས་སྔགས་བཟླ་བ་ནས་མཐར་དབང་ལྷ་བསྟིམ་པའི་
བར་གོང་ལྟར་བྱ་ཞིང་བཀའ་གདམས་གླེགས་བམ་གྱི་ལོ་རྒྱུས་ལས་འབྱུང་བ་ལྟར།
རྒྱས་པར་བྱེད་ན་དཀྱིལ་འཁོར་རེ་རེའི་ནང་དུ་ལྷ་དེ་དང་དེར་བསྐྱེད་པ་དང་། ཡེ་
ཤེས་པ་དབབ་པ་དང༌། དབང་གི་དོན་དུ་གསོལ་བ་གདབ་པ་དང༌། ཕྱག་མཆོད་
སོགས་སྔོན་དུ་བཏང་སྟེ་དབང་དངོས་གཞི་བསྐུར་བ་སོགས་རེ་རེ་ནས་ཡོངས་
རྫོགས་བྱ་བར་གསུངས་སོ། །དེ་ལྟ་བུའི་ཚུལ་གྱིས་ཐིག་ལེ་བཅུ་དྲུག་པའི་བར་དུ་
རིམ་གྱིས་དབང་བསྐུར་བར་བྱ་ལ། འདིར་དེ་དག་རེ་རེ་ནས་ཚང་བར་བྲིས་ན་ཡི་
གེ་ཧ་ཅང་མང་པོར་འགྱུར་བས་བྲི་མ་ནུས་ཤིང་། འདིའི་དབང་བསྐུར་བའི་རྡོ་རྗེ་
སློབ་དཔོན་དུ་འོས་པ་ཞིག་ཡིན་ན་ནི་ཐུགས་རྗེ་ཆེན་པོ་རྒྱལ་བ་རྒྱ་མཚོའི་དཀྱིལ་
འཁོར་དུ་དབང་བསྐུར་ཚུལ་ཇི་ལྟར་བཤད་པ་དེས་ཐམས་ཅད་ལ་རིགས་འགྲེ་
ཤེས་པར་ནུས་སོ། །ད་ལྟར་ རིམ་གྱིས་དབང་བསྐུར་ནས་ཐིག་ལེ་བཅོ་ལྔ་པའི་
- 130 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
སྐབས་སུ་ཏིང་ངེ་འཛིན་གྱི་དབང་བཞི་བསྐུར་ཚུལ་བླ་མེད་ལྟར་བྱ་བ་གསུངས་
པས། དེ་ལྟར་དུ་བརྡ་སྤྲད་ནས་མོས་པ་བྱེད་དུ་གཞུག་གོ །ཐིག་ལེ་བཅུ་དྲུག་པའི་
ཚེ། དབང་བསྐུར་བ་ཐོབ་ནས་མཐར་བྱང་ཆུབ་ཀྱི་ཐིག་ལེ་ལ་ཐིམ་པའི་མོས་པ་
བྱེད་དུ་གཞུག་ཅིང་ཟུང་འཇུག་གི་དོན་ལ་ངོ་སྤྲད་དོ། །གསང་བ་ལས་ཀྱང་ཆེས་
གསང་བ་སྙིང་གི་ཐིག་ལེའི་མན་ངག་མཐར་ཐུག་ཟུང་འཇུག་བྱང་ཆུབ་ཀྱི་ཐིག་
ལེའི་ངོ་སྤྲོད་ཞིབ་པར་བླ་མ་དམ་པའི་ཞལ་ལས་ཤེས་པར་བྱའོ། །དེ་ལྟར་དབང་
ཡོངས་སུ་རྫོགས་པ་ཐོབ་པས་ཐིག་ལེ་བཅུ་དྲུག་གི་རྟེན་དང་བརྟེན་པར་བཅས་
པའི་དཀྱིལ་འཁོར་ཐམས་ཅད་ལ་མཆོད་བསྟོད་སྐོར་བ་གསོལ་འདེབས་ཤུགས་
དྲག་ཏུ་བྱའོ། །དེ་ནས་བླ་མ་ལ་ཕྱག་གསུམ་བཙལ་ཏེ་ཐལ་མོ་སྦྱར་ནས། བདག་
ཅག་རྣམས་སྲིད་ཞིའི་ཉེས་དམིགས་ལས་བསྐྱབས་ནས་ལྷ་ཆོས་བདུན་ལྡན་དུ་ངོ་
སྤྲད། ཐུགས་ཀྱི་ཐིག་ལེར་བཟུང་ནས་བླ་ན་མེད་པའི་བྱང་ཆུབ་ཀྱི་ལམ་ལ་བཀོད་
དེ་སྨིན་པར་མཛད་པ་ཤིན་ཏུ་བཀའ་དྲིན་ཆེའོ། །བདག་ཅག་རྣམས་ཀྱི་དགེ་བའི་
བཤེས་གཉེན་བརྒྱུད་པ་གསུམ་ལྡན་ཐམས་ཅད་ཀྱི་ངོ་བོར་གྱུར་པའི་སྲས་ཀྱི་ཐུ་བོ་
ཁྱེད་ལགས། ལྷ་ནི་རྒྱལ་བ་སྲས་བཅས་ཐམས་ཅད་ཀྱི་ངོ་བོ་བཞི་པོ་དག་ཏུ་མོས།
ཆོས་བསླབ་གསུམ་རྗོད་བྱེད་དང་བཅས་པ་ལ་ཉམས་ལེན་བགྱིད། ཆོས་སྐྱོང་
དཀར་པོ་བརྒྱད་ཅུ་དང་སྒྲོལ་མ་བཅུ་གཉིས་རྣམས་བསྟེན། སྔོན་བླ་མ་མར་མེ་
མཛད་ཡབ་སྲས་ཀྱིས་ལྷ་ཆོས་ཇི་ལྟར་གདམས་པ་བཞིན་བདག་ཅག་ཀྱང་ཉམས་
སུ་ལེན་ཅིང་། སྙིང་གི་དཀྱིལ་དུ་བསྒོམ་པ་ལས་མི་གཡོ་བར་དམ་བཅའོ། །ཞེས་
ལན་ཅིག་བརྗོད། དེ་ནས་སློབ་དཔོན་གྱིས། སྐལ་བ་དང་ལྡན་པ་ཁྱེད་རྣམས་དེ་
ལྟར་བསྒྲུབ་པ་ནི་ཤིན་ཏུ་ལེགས། ང་ལ་ཡང་རྒྱལ་བ་ཡབ་སྲས་སུ་མོས་པ་དང་།
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཁྱེད་རང་ཕན་ཚུན་ཡང་དག་པའི་སྣང་བ་འབའ་ཞིག་བསྒོམ་པ་གལ་ཆེ་ཞིང་། ཇོ་
བོ་ཡབ་སྲས་ཀྱིས་ཇི་ལྟར་གསུངས་པ་ལྟར་མདོ་སྔགས་ཀྱི་གསུང་རབ་དགོངས་
འགྲེལ་དང་བཅས་པ་ཐམས་ཅད་ཉམས་ལེན་གྱི་རིམ་པའི་ལུས་གཅིག་ཏུ་དྲིལ་
ནས་རྒྱལ་བའི་གསུང་རབ་མཐའ་དག་གདམས་ངག་ཏུ་འཆར་བར་བྱས་ལ་བསྟན་
པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ཞིག་བྱས་ཏེ། མདོ་སྔགས་ཐམས་
ཅད་ཕན་ཚུན་གཅིག་གྲོགས་སུ་གཅིག་འགྲོ་བ་བཀའ་གདམས་ལྷ་ཆོས་བདུན་
ལྡན་གྱི་རྣམ་ཐར་གཙང་མ་བསྲེས་སླད་མེད་པར་སྐྱོང་དགོས་སོ་ཞེས་ནན་ཏན་དུ་
གདམས་པར་བྱའོ། །སྔོན་ཇོ་བོ་ཡབ་སྲས་ཀྱིས་ཆོས་འདི་གནང་བའི་ཚེ་བཀའ་རྒྱ་
དང་གཉེར་གཏད་ཇི་ལྟར་མཛད་པ་བཞིན་དུ་གསང་བའི་གནས་འདི་དག་སྣོད་
མིན་ལ་སྟོན་པ་དང་། སྙིང་གི་ཐིག་ལེར་བཟུང་ནས་ཉམས་སུ་ལེན་པ་གལ་ཆེ། དེ་
ཡང་ ཇོ་བོའི་ ཞལ་ ནས། ནམ་ མཁའ་ ལྟ་ བུར་ ཀུན་ ཁྱབ་ ཀྱང་། །མངོན་ པར་ མི་
མཛད་བྱང་ཕྱོགས་འདིར། །ཀུ་སུ་ལུ་ཡི་སྤྱོད་མཛད་པ། །སྤྱན་རས་གཟིགས་ཁྱེད་
ཐུ་བོ་ཡིན། །ལུས་ཀྱི་བཀོད་པས་འཇིག་རྟེན་ཁེངས། །རྒྱལ་བ་མང་ཡང་ཁྱོད་མ་
འདས། །སྟག་ པོ་བཀོད་ པའི་ ཞིང་ ཁམས་ ཁྱོད། ཁོ་ བོའི་ སྲས་ ཀྱི་ ཐུ་བོ་ཡིན། །
གསང་ དབང་ ཐམས་ ཅད་ ཁྱོད་ ལ་ བསྐུར། ཁྱོད་ ཀྱིས་ དཀྱིལ་ འཁོར་ ནང་ དུ་
བཞེངས། །ད་ནི་ཟོང་དུ་མི་འཚོང་བར། །དོན་ལ་ སྤྱོད་ པར་གཉེར་གཏད་ཡིན།
ཁྱོད་ལ་ཚུལ་ཁྲིམས་བསླབ་པ་བྱིན། །དོན་གཉེར་ཁྲིམས་ལས་མ་འདས་པར། །
ལས་འབྲས་ཁྱད་དུ་མི་གསོད་པས། །གནས་ལུགས་སྤྱོད་པ་གཉེར་གཏད་ཡིན། །
ཁྱོད་ལ་སེམས་ཀྱི་བསླབ་པ་བྱིན། །ལས་ཅན་གཞན་དོན་ཉིད་ལ་འགོད། །གཞན་
དོན་གཅིག་པུས་དུས་འདའ་ལ། །གནས་ལུགས་སྤྱོད་པར་གཉེར་གཏད་ཡིན། །
- 132 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
འགལ་འགལ་འདྲ་ཡང་མི་འགལ་བར། །ཉམས་ལེན་རྩེ་གཅིག་བརྩོན་པ་ཡིས། །
མཁས་བཙུན་བཟང་པོར་དོན་ལྡན་པ། །སྣང་ཙམ་སྤྱོད་པར་གཉེར་གཏད་ཡིན། །
ཤེས་ བྱ་ གང་ དང༌ གང་ མཁས་ ཀྱང་། །བཤད་ དོན་ སོ་ སོར་ མ་ ཤོར་ བར། །རྩེ་
གཅིག་སེམས་ལ་ཉམས་ལེན་པ། །དེ་ནི་ཁྱོད་ལ་གཉེར་གཏད་ཡིན། །ཞེས་དང་།
ཡང་། གནས་འདིར་མ་ཚང་ཅི་ཡང་མེད། །འདི་ནི་ནོར་མཆོག་དམ་པ་ཡིན། །ནོར་
འདི་ཁྱོད་ལ་བརྩེ་བས་བསྟན། ཁྱོད་ཀྱིས་ཁྲོམ་དུ་མ་སྒྲོག་ཅིག །ཞིང་ཁམས་འདི་
ནི་ཁྱོད་ཀྱི་ཡང་། །ཐམས་ཅད་ཁྱོད་ཀྱི་མི་མ་ཡིན། །མི་མ་ཡིན་ལ་བརྗོད་བྱས་ན། །
བདུད་སྡེས་མ་བཟོད་འཁྲུགས་གྱུར་ཏེ། ཁྱོད་ཀྱི་ཤིང་རྟ་བཅོག་པར་བྱེད། །སྲོལ་
འདི་མ་ཉམས་ཐིག་ལེར་སྐྱོངས། །འཕང་ལོས་དཔག་ཚད་ཁྱབ་ན་ཡང་། །ལྟེ་བ་མི་
འཛིན་མི་མ་ཡིན། །མུ་ ཁྱུད་ རྩིབས་ལ་སྒྲོ་སྐུར་འདེབས། །གཟེར་བུ་མི་འཐོབ་
གནས་སུ་བརྡེག །ཐོབ་གནས་གཟེར་བུས་མི་སྡོམ་པར། །སྙིགས་དུས་ཤིང་རྟ་
བཤིག་གིས་དོགས། །སྙིང་གཏམ་ཡིན་ནོ་འབྲོམ་རྗེ་ཉོན། །ཞེས་འབྲོམ་རིན་པོ་ཆེ་
ལ་བཀའ་རྒྱ་དམ་པར་བྱ་དགོས་ཚུལ་གསུངས་པ་རང་ཅག་ཕྱི་རབས་ཀྱི་གདུལ་བྱ་
རྣམས་ལ་དགོངས་པ་ཡིན། འབྲོམ་རིན་པོ་ཆེས་མཛད་པའི་གླེགས་བམ་གྱི་བཀའ་
རྒྱ་ཡང་ཚར་གཅིག་བཀླག་དགོས་པར་གསུངས་པས་དེ་ནི་འདི་ལྟར། རྔོག་ལེགས་
པའི་ཤེས་རབ་ཀྱིས། གངས་ཅན་གྱི་མགོན་པོ་རྒྱལ་བ་རྒྱ་མཚོའི་དྲུང་དུ་ཞུ་བ་ཕུལ་
བ། བསྟན་པའི་བ་དན་འདི་ལྟ་བུ་གསང་བར་ཕངས་པས། ཕྱོགས་བཅུར་བསྒྲག་
ཅིང་ཡི་གེར་འབྲི་འཚལ་ཞུས་པས། ལན་དུ། རྒྱལ་བའི་འབྱུང་གནས་རྒྱལ་བ་རྒྱ་
མཚོ་ངས། །བསྐལ་བ་བྱེ་བ་བསམ་ཡས་བརྗོད་འདས་སུ། །གསང་སྔགས་ཟབ་མོ་
ཟོང་དུ་འཚོང་མ་མྱོང་། །དམ་པའི་ཆོས་ལ་བདུད་ཀྱི་བར་ཆད་འབྱུང་། །སྣོད་མིན་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྣམས་ ལ་ ལོག་ལྟ་ དུ་ མ་ ལྡང་། །མ་ དག་ སྙིགས་མའི་སེམས་ཅན་གྲུབ་ མཐའ་
ཅན། །ལས་འབྲས་བསླུ་བ་མེད་པའི་དམ་ཆོས་རྣམས། །ཐེག་པ་དམན་ཞེས་ཁྱད་
དུ་གསོད་པར་བྱེད། །ལ་ལས་རྒྱས་འབྲིང་བསྡུས་པ་རྒྱལ་བའི་བཀའ། །ངེས་པའི་
དོན་གྱི་མདོ་སྡེ་ཟབ་མོ་ལ། །སྟོང་པའི་སྒྲ་སྐད་འཇིགས་ཞེས་སྐྲག་ཅིང་འདོར། །
ཨེ་མ་རྒྱལ་བའི་བཀའ་ལའང་དེ་འདྲ་ན། །བདག་གི་ཡོན་ཏན་བསྒྲགས་ཤིང་བྲིས་
གྱུར་ན། །ཇི་ལྟར་གཞན་གྱིས་སྒྲོ་སྐུར་མི་བྱེད་སྲིད། །མ་དག་སྙིགས་མ་འདུལ་བ་
ཤཱཀྱའི་རྒྱལ། །ཐུབ་མཆོག་འགྲན་བྲལ་སྙིང་རྗེ་ཆེན་པོ་དེས། །མ་དག་གངས་རིའི་
ཁྲོད་འདིར་ཚད་མེད་བཞིས། །འགྲོ་བ་མང་པོ་འདུལ་བར་བྱིན་གྱིས་བརླབས། །
དྲིན་ལན་ལོག་པར་འཇལ་བའི་སྐྱེ་བོ་ཡིས། ཁོ་བོ་ཡུལ་དུ་བྱས་ནས་སྡིག་བསགས་
ན། །དེ་ནི་ངན་འགྲོ་མུ་མཐའ་མེད་པར་འགྲོ །ཡོན་ཏན་བྱང་ཆུབ་གཏེར་དུ་སྦེད་པ་
དང༌། །དགོས་པའི་དུས་སུ་ལེགས་པར་སྤྱད་བྱས་ན། ཁོ་བོ་ཐབས་མཁས་ཤེས
རབ་ལྡན་པ་ཡིན། །བླ་མས་བདག་གི་སྐྱེས་རབས་བསྟན་པ་ལ། །གང་གིས་བྲིས་
ཤིང་གཞན་ལ་བསྒྲགས་གྱུར་ན། །ང་ཡི་བསྟན་སྲུང་དཀར་པོ་བརྒྱད་ཅུ་ ཡིས། །
ཆད་ལས་དུས་ལས་འདས་ན་རུང་འགྱུར་རམ། །རང་སངས་རྒྱས་ཀྱང་རང་ལ་
བརྟེན་པ་ཡི། །སྐྱེ་བོ་གཞན་གྱི་ཉོན་མོངས་སྤོང་བྱེད་ན། ཁོ་བོ་བསླབ་པ་གསུམ་ལ་
བརྟེན་བྱས་ནས། །རྒྱལ་བའི་རྣམ་པར་ཐར་པ་སྐྱོང་བྱེད་ན། །ཅི་སྟེ་གཞན་གྱིས་
བདག་ལ་བརྟེན་བྱས་ནས། །སྒྲོ་སྐུར་ཉོན་མོངས་གསོག་པས་བག་ཡོད་འཇོག །
དེང་སང་ལྔ་བརྒྱ་དུས་ཀྱི་ཐ་མར་གྱུར། །སེམས་ཅན་རྣམས་ནི་མགུ་བ་ཤིན་ཏུ་
དཀའ། །ཨེ་ མ་ ཕྱོགས་ བཅུའི་ འཇིག་ རྟེན་ སྒྲོན་མེའི་ སྲས། །མི་མཇེད་ གནས་
འདིར་ཉམས་པར་གྱུར་གྱིས་དོགས། །སྐྱེ་བོ་ང་ནི་ཅི་སྟེ་ ཉམས་མི་སྲིད། །ཤེས་
- 134-



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
པར་མཛོད་ཅིག་ང་ལ་སེམས་པ་ཀུན། །བཀའ་རྒྱ་བཀྲོལ་ན་སྲས་སུ་ག་ལ་རུང་། །
སྙིང་གཏམ་སྙིང་དུ་བརྒྱུད་ན་ཟབ་ཆོས་ཡིན། །ལེགས་བཤད་སེམས་ལ་འཆང་ན་
ཡུན་དུ་འཕྲོད། །མངོན་རྟོགས་སེམས་ལ་བརྒྱུད་ན་བརྟན་ པ་ ཡིན། །གདོལ་བ་
དག་གིས་ཟབ་དོན་ཡི་གེར་འབྲི། །ཡི་གེ་དག་ཀྱང་ལྡན་ལྗིན་སྲང་ཁར་འཐོར། །
ལ་ ལ་མགོན་ ཁང་ རྩིག་ པའི་གསེབ་ཏུ་ རྙིང་། །དྲག་ཤོས་ ཀ་ པ་ ལི་ལ་གློན་ པ་
མཐོང་། །གུས་ཤོས་དག་ཀྱང་ནོར་གྱི་འདུ་ཤེས་བསྐྱེད། །དགོས་པའི་དུས་སུ་མན་
ངག་དཔེ་ལ་ལུས། །རྩེག་སྡུད་ད་གཟོད་བྱེད་པའི་མཁས་པ་མཐོང་། །མན་ངག་
ཉམས་ལེན་མི་བྱེད་ཚིག་ལ་བརྩོན། །ཚིག་རྣམས་ཆགས་སྡང་དབང་གིས་ཕྱོགས་
ཆར་འཛིན། །གསང་སྤྱོད་རྒྱུན་དུ་འཕྲོད་ པའི་ བཀའ་ བརྒྱུད་འདི། །ལེགས་པར་
སྦེད་ པ་ བསྟན་ པའི་ བཤེས་གཉེན་ཡིན། །ཤེས་ སམ་ ཐར་ པ་དོན་དུ་གཉེར་བ་
ཀུན། །ཨེ་མ་ཧོ་ཉམས་ལེན་མི་བྱེད་སྙད་འདོགས་པ། །བླ་མའི་མན་ངག་སྐྱེས་བུ་
གསུམ་པོ་ཡང་། །བཤད་ ཚོགས་ ཡི་གེར་འཕེལ་ནས་འཆོལ་དུས་འབྱུང་། ཁྲིད་
དང་གདམས་པ་ནུབ་པར་མི་འགྱུར་རམ། །ཉམས་ལེན་སྒོམ་སྒྲུབ་མི་བྱེད་གེགས་
སུ་ཆེ། །སྙིང་ལ་སོམས་ལ་ཆིག་བརྒྱུད་སེམས་ལ་བྲིས། །ཤེས་སམ་སོམས་དང་ང་
ཡི་ རྗེས་འབྲང་ཀུན། །ནོར་བུའི་ཕྲེང་བ་ ཕན་བདེའི་གཟར་བུ་ཅན། །འཆལ་ པ་
རྐུན་མོའི་གན་དུ་མ་གཞག་ཅིག །ང་རྒྱལ་དྲེགས་པའི་རྒྱལ་པོ་མ་མཆོད་ཅིག །
འཆལ་བའི་བློན་འབངས་ངན་པ་མ་སྐྱངས་ཤིག །མི་སྐྱོང་ཞབས་རྡོལ་སྣོད་དུ་མ་
བླུག་ཅིག །ལོ་འདོད་ཁ་བུབ་སྣོད་དུ་མ་བླུག་ཅིག །མ་དག་སྔགས་པའི་སྣོད་དུ་མ་
བླུག་ཅིག ཁ་ཡང་དགོས་པ་མེད་ལ་མ་སྒྲག་ཅིག །བསླབ་གསུམ་ཁྱད་དུ་གསོད་
ལ་མ་སྟོན་ཅིག །མི་ཤེས་དགུ་ཤེས་ཉམས་ལེན་དོན་རྡུགས་པའི། ཁེངས་གྲགས་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཆེན་པོ་རྣམས་ལ་མ་སྟོན་ཅིག །ཆོས་ཀྱིས་འཁོར་དང་ནོར་རྫས་སྡུད་པ་ཡི། །ལོག་
འཚོ་ཕྱི་ཐག་མེད་ལ་མ་སྟོན་ཅིག །ཕ་མ་གཙོ་བོ་རིགས་ཀྱི་རྒན་རབས་དང༌། །
དགེ་སྦྱོང་བླ་མ་བླ་མར་མི་འཛིན་པའི། །དམུ་རྒོད་ངན་སོང་སྒྲུབ་ལ་མ་སྟོན་ཅིག །
ཤེས་ སམ་ང་ཡི་ རྗེས་སུ་འབྲང་བ་རྣམས། །མི་གཞི་ལེགས་ཤིང་དད་པ་ཆེ་བ་
དང༌། །སྐྱབས་སུ་འགྲོ་ཞིང་སེམས་བསྐྱེད་བརྩོན་པ་དང༌། །སྦྱིན་ལ་དགའ་ཞིང་
ཚུལ་ཁྲིམས་བཟོད་པས་བརྒྱན། །ཆོས་ལ་བརྩོན་ཞིང་གཡེངས་མེད་ཐབས་ཤེས་
བསྒོམ། །སྣང་སྟོང་སྒྱུ་མའི་དགའ་གར་རྩེ་བ་གང་། །མི་སྨྲ་གཅིག་པུར་དམ་ཆོས་
འདི་མཐོང་ཚེ། །དགའ་བས་འཛུམ་ཞིང་དད་པས་མཆི་མ་འཁྲུག །ཆོས་འདི་ལ་
བརྟེན་བླ་མ་སྤྱི་བོས་ཁུར། །མི་སྨྲ་སྙན་བརྒྱུད་སྙིང་གི་ཐིག་ལེར་འཆང་། །མི་དེ་
མཆོག་ཡིན་དེ་ལ་བསྟན་པར་བྱ། །ཐུབ་པ་ སྤྱན་ རས་གཟིགས་དབང་ སྒྲོལ་མ་
དང༌། །བཅོམ་ལྡན་མི་གཡོ་མགོན་དང་ལྷ་བཞི་ལ། །ལྷར་འཛིན་བློ་ཕུགས་གཏད་
ནས་ བསྒྲུབ་ པ་ གང་། །ཆོས་ འདིའི་སྣོད་ཡིན་ དེ་ ལ་ བསྟན་ པར་ བྱ། །རང་རྒྱུད་
འདུལ་དང་མདོ་སྡེ་སེམས་འདུལ་བ། །ཤེས་བྱ་མ་ལུས་མངོན་པ་དམ་པའི་ཆོས། །
ཅིག་ཅར་སྐྱེས་བུ་གསུམ་ལ་བསྡུས་བྱས་ནས། །ཏིང་འཛིན་རྩེ་གཅིག་སེམས་ལ་
བསྒོམ་པ་གང་། །ཆུང་བརྟན་འབྲིང་བསྒོམ་དེ་བརྟན་མཆོག་བསྒོམས་པ། །བརྟན་
པར་བྱེད་གང་མཆོག་ཡིན་དེ་ལ་བསྟན། །ཀྱེ་ཧོ་སྲས་མཆོག་ཆོས་ཀྱི་མིག་ཅན་
རྣམས། །འགྲོ་བ་འདྲེན་པ་ང་ནི་རྒྱལ་སྲིད་སྐྱོང་། །དྲི་མ་མེད་པའི་བཀའ་བརྒྱུད་
ཡོངས་སུ་འཛིན། །ཆོས་འདི་བླ་མ་དམ་པས་སྔོན་ཚེ་ཡང་། །དཀར་པོའི་ཡུལ་དུ་རྩ་
བར་ ལེགས་པར་ སྤྲིངས། །ཐེ་ཚོམ་ཐམས་ཅད་སྤང་བྱ་ལ་ སོགས་པ། །འགྲོ་བ་
འདྲེན་པས་སྐྱོ་བ་བསལ་བའི་ཕྱིར། །འཁོར་བས་སྐྱོ་བ་མེད་པར་གདམས་སོ་
- 136 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཀུན། །དེང་ སང་ གངས་རིའི་ལྗོངས་འདིར་ བླ་མ་རྗེ། །འགྲོ་བ་འདྲེན་ཞིང་བོད་
ཁམས་སྐྱོང་བ་ཡི། །གདམས་པས་ཁོ་བོ་དབུགས་ཕྱུང་རྒྱལ་གྱུར་ཏོ། །ཀྱེ་ཧོ་ཞུས་
ལན་ནོར་བུའི་ཕྲེང་བའོ། །ཤིས་སོ་ཕན་བདེའི་ལྗོན་ཤིང་རྒྱབ་ཏུ་རྒྱས། །གཙང་ངོ་
བཀའ་ བརྒྱུད་ རྣམ་ ཐར་ དྲི་ མ་ མེད། །བརྒྱུད་ དོ་ རྒྱལ་ བ་ ཉིད་ ནས་ རྒྱལ་ བར་
བརྒྱུད། །བར་དུ་ལྷད་མ་ཞུགས་པའི་རྣམ་ཐར་ཡིན། །དགའ་བར་སྒོམས་ཤིག་
ཚད་ མེད་ བཞི་ ལྡན་རྣམས། །ཡ་ གི་བདག་མེད་རྡོ་ རྗེའི་ ར་བ་ན། །ཡར་འདྲེན་
མཁྱེན་བརྩེའི་སྤྲིན་ཚོགས་འཁྲིགས་པ་ཡི། །རྡོ་རྗེ་འཆང་དང་ཏེ་ལོ་ནཱ་རོ་དང་། །བླ་
མའི་བླ་མ་ཌོམ་བྷི་ཧེ་རུ་ཀ །ཀླུ་སྒྲུབ་སྙིང་པོ་ཟླ་བ་གྲགས་པ་དང་། །རིགས་པའི་ཁུ་
བྱུག་ཨ་ཝ་དྷུ་ཏི་པ། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །བཙུན་
པ་གྲོལ་སྡེ་རྒྱལ་སྲས་མཆོག་གི་སྡེ། །རྒྱལ་སྲས་དུལ་བའི་སྡེ་དང་གྲགས་པའི་
དཔལ། །སེང་གེ་བཟང་པོ་བླ་མ་ཀུ་སུ་ལུ། །དེ་ཡི་སྲས་པོ་བླ་མའི་བླ་མ་མཆོག །
ཆོས་ཀྱི་རྒྱལ་པོ་བླ་མ་གསེར་གླིང་པ། །བརྒྱུད་པ་གསུམ་ལྡན་ཐུགས་རྗེའི་སྤྲིན་
ཚོགས་འཁྲིགས། །ཆོས་ཀྱི་སྒྲ་དབྱངས་འབྲུག་སྟོང་རབ་ཏུ་ལྡིར། །འགྲོ་བ་འདྲེན་
པའི་ འོད་ ཟེར་ གློག་ ཏུ་ འཁྱུག །གནམ་ ས་ ཐབས་ ཤེས་ སྦྲེལ་ བའི་ ན་ བུན་
འཁྲིགས། །བཀའ་གདམས་མཚོ་རླངས་མཁའ་ལ་རབ་འཕྱུར་བས། །ཐོག་མཐའ་
བར་དུ་དགེ་བ་འདི་འདྲའི་ཆོས། །མཐའ་དབུས་ཕྱོགས་མཐའ་ཁྱབ་པར་འཇིག་
རྟེན་དུ། །སྦྲང་ཆར་དལ་བུས་འབབ་པས་ས་ཆེན་བརླན། །དུས་རྣམས་ཐམས་ཅད་
དབྱར་ གྱི་དུས་བཞིན་གདའ། །དགེ་བའི་ལོ་ཏོག་ སྟོན་བཞིན་རྒྱས་པར་གྱུར། །
དམ་ཉམས་འཆལ་པ་དགུན་གྱི་ས་བཞིན་གྱུར། །མྱུ་གུ་གསར་སྐྱེས་དཔྱིད་ཀྱི་དུས་
བཞིན་གནས། །དུས་བཞིས་ཟབ་མོ་སྒྲ་མེད་ཆོས་སྟོན་པ། །གནས་སྐབས་བཀྲ་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཤིས་དཔལ་འབྱོར་རྒྱས་པ་ཡིན། །རང་བཞིན་བཟང་པོ་སངས་རྒྱས་འབའ་ཞིག་
གདའ། །དེ་འདྲའི་ཡར་འདྲེན་བཟང་པོའི་ཞབས་དྲུང་དུ། །བདག་གི་རྗེས་འབྲང་
བཅས་པ་ཡར་ལ་འདེང༌། །མཁྱེན་པའི་ཡེ་ཤེས་ཆེན་པོས་གཟིགས་ཤིང་གདའ། །
བརྩེ་བའི་ཐུགས་རྗེ་ཆེན་པོས་འཛིན་ཅིང་ཡོད། །མཛད་པའི་འཕྲིན་ལས་ཆེན་པོ་
འདི་འདྲ་བས། །དད་པའི་རྟ་ལ་ཞོན་ན་མགྱོགས་པ་ཡིན། །བརྩོན་འགྲུས་ལྕག་
གིས་ བྲོབས་ དང༌ མྱུར་ བ་ ཡིན། །གསོལ་ འདེབས་ སྲབ་ ཀྱིས་ ཁ་ ལོ་ ཡར་ ལ་
བསྒྱུར། །ཅིས་ཀྱང་བླ་མ་མཆོག་གི་དྲུང་དུ་འདེང་། །ཤེས་སམ་ང་ཡི་རྗེས་འབྲང་
སྐལ་ལྡན་ཀུན། །དབེན་པའི་གནས་སུ་ཆོས་འདི་གཏེར་དུ་སྐྱོངས། །རྒྱལ་པོ་རྒྱལ་
བུ་གཅིག་པུ་སྐྱོང་བ་བཞིན། །རྒྱལ་བའི་རྒྱལ་སྲིད་ཆོས་འདིས་འདི་གཉེར་བའི། །
སྣོད་ལྡན་བུ་དེ་ནགས་ཀྱི་ཁུང་དུ་བསྐྱང་། །བརྩེ་བར་བསྐྱང་ཞིང་སྙིང་གི་ཐིག་ལེར་
བསྐྱང་། །ཚད་མེད་བཞིས་བསྐྱང་ཉིན་དང་མཚན་དུ་བསྐྱང་། །བདུད་སྡེ་བསྲུངས་
ལ་ཚེ་རབས་ཀུན་ཏུ་བསྐྱང་། །ཨ་ཏི་ཤ་དང་ང་ལ་གུས་པར་སྦྱར། །དེ་ལྟར་སྦྱར་
ནས་ང་ཡི་ཆོས་འཛིན་པའི། །ཕ་དེ་ཕར་མི་འཛིན་ན་ང་དང་རྗེ། །པང་དུ་བླངས་
ནས་མི་གཙང་ཁྲོད་དུ་འཕངས། །རྒྱལ་བ་བརྒྱུད་པ་གསུམ་ཡང་བསླུས་སོ་ཨ། །
ཨ་ཙ་མ་ན་ལོག་སྒྲུབ་དུས་ཚོད་དུ། །ཆོས་འདི་བསྟན་ན་ཅི་འདྲ་མ་བསྟན་ན། །
མངོན་ཤེས་མེད་པར་ཚོད་འཛིན་དམན་པར་འཛིན། །རང་ལ་གཅིག་གི་ཡོན་ཏན་
མེད་པར་ཡང་། །གཞན་གྱི་ཡོན་ཏན་བརྒྱ་ལ་སྐུར་བ་འདེབས། །བླ་མ་དག་ནི་
ཁྱུང་ གི་ སྒོང་སྐོགས་འདྲ། །དམ་ཆོས་ཁྱུང་ ཕྲུག་འདྲ་བ་ བླངས་གྱུར་ནས། །སྒོང་
སྐོགས་བྲག་གི་སེར་ཁར་རླུང་གིས་གཡེངས། །དེ་བཞིན་ལྔ་བརྒྱ་དུས་ཀྱི་ཐ་མར་
ཡང་། །བདག་གི་འདྲེན་པ་ཕན་བདེའི་འབྱུང་གནས་མཆོག །བླ་མ་སྒོང་སྐོགས་
- 138 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བཞིན་དུ་སེམས་པ་མེད། །སྒོ་ངའི་བཅུད་ལ་ཡ་མཚན་མཆོག་ཏུ་འཛིན། །སྒོ་ང་
ཅིར་ཡང་མི་འཛིན་དེ་དང་མཚུངས། །བདག་གིས་ཁྱུང་གི་སྒོ་ང་ལྟ་བུ་ཡི། །བླ་མ་
མཆོག་རབ་དམ་པ་དྲུག་བསྟེན་ནས། ཁྱུང་འདྲའི་ཆོས་སྤྱད་བླ་མ་སྤྱི་བོར་ཁུར། །
སྤྱི་གཙུག་རྒྱན་ལ་བརྟེན་ནས་ཆོས་དང་མཇལ། །ཆོས་ཀྱིས་སྙིང་གི་དཀྱིལ་འཁོར་
མཛེས་པར་གྱུར། །མཛེས་པས་སྐྱེ་བོ་ཐམས་ཅད་དབང་དུ་འདུས། །འདུས་པས་
གཞན་དོན་འདི་བཞིན་སྤྱད་དུ་བྱུང་། །སྤྱད་པས་ད་ཡང་གོང་ནས་གོང་དུ་འགྲོ །
འགྲོ་བས་འགྲོ་ལ་ཐུགས་རྗེ་ཆེན་པོ་ཞེས། །ཐུགས་རྗེའི་ཚོགས་རྣམས་བདག་ལ་
བརྩེ་བར་གྱུར། །བདག་གིས་ཚམ་ཚོམ་བླ་མ་བསྟེན་མ་མྱོང་། །བསྟེན་ནས་ཡལ་
བར་སྐད་ཅིག་འདོར་མ་མྱོང་། །ཤེས་སམ་དཔྱོད་དང་ང་ཡི་རྗེས་འབྲང་རྣམས།
དེ་ལྟ་བས་ན་དེ་ལྟར་ཉམས་སུ་ལོངས། །བཀའ་རྒྱ་འདི་ལས་འགལ་བར་མ་བྱེད་
ཅིག །འདི་ནི་མི་མངོན་རྒྱུད་ལ་རྒྱས་གྱུར་ཅིག །འདི་ཡི་བརྒྱུད་པ་ཆད་པར་མ་གྱུར་
ཅིག །འདི་ཡི་བརྒྱུད་པ་བཙུན་ཞིང་ཕྱུག་པར་ཤོག །འདི་ནི་བདག་གི་བཀའ་རྒྱ་
དམ་པའོ། །གདམས་ངག་འདི་ནི་མཐིལ་དུ་བསྟན་པ་ཡིན། །འདི་ནི་ནན་གྱིས་
བསྟན་པའི་བཀའ་རྒྱའོ། །ཞེས་བྱ་བ་འདི་བསྒྲགས་ནས་མན་ངག་ཤིན་ཏུ་གསང་
བ་འདི་ཆུད་མ་ཟོས་པར་སྐྱོང་ཞིང་སྣོད་མིན་ལ་མི་སྟོན་པའི་བཀའ་རྒྱ་དམ་པར་
བྱའོ། །དེ་ནས་ཇི་ལྟར་གསུངས་པ་ལྟར་གྱི་དམ་ཚིག་དང་སྡོམ་པ་མཐའ་དག་ཚུལ་
བཞིན་བསྲུང་སྙམ་པ་གྱིས་ལ་འདིའི་རྗེས་ཟློས་མཛོད། གཙོ་བོས་ཇི་ལྟར་བཀའ་
བསྒོ་བའི། །གསུང་ནི་དེ་ལྟར་བདག་གིས་བགྱི། །ཞེས་ལན་གསུམ་བརྗོད། འདི་
ལྟ་བུའི་ཆོས་ཟབ་མོ་ཐོབ་པའི་བཀའ་དྲིན་འཁོར་ཐབས་མེད་ཅིང་། ཇི་སྲིད་སངས་
རྒྱས་མ་ཐོབ་བར་དུ་བླ་མ་བསྟེན་དགོས་པས་རང་ལུས་བྲན་དུ་འབུལ་བ་འདིའི་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྗེས་ཟློས་མཛོད། དེང་ནས་བརྩམས་ཏེ་བདག་བྲན་དུ། ཁྱོད་ལ་བདག་ནི་འབུལ་
བར་བགྱི། ཁྱོད་ཀྱིས་སློབ་མར་བཟུང་བ་དང་། །ཆ་ཡིས་ཀྱང་ནི་སྤྱད་དུ་གསོལ། །
ཞེས་བརྗོད། བླ་མས་ཀྱང་སློབ་མ་རྣམས་དཀྱིལ་འཁོར་གྱི་གཙོ་བོ་ལ་འབུལ་བའི་
མོས་པ་བྱའོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། ཐིག་ལེ་བཅུ་དྲུག་གི་དབང་
དང་གདམས་ངག་རྫོགས་པར་ཐོབ་པའི་གཏང་རག་ཏུ་ཅི་འབྱོར་པའི་ཡོན་དང་
མཎྜལ་རྒྱས་པར་ཕུལ། དེ་ནས་བླ་མ་དང་སྒྲུབ་གྲོགས་ཐམས་ཅད་དཀར་གསུམ་
མངར་གསུམ་དང་ལྡན་པའི་ཟས་གཙང་ཞིང་ཡིད་དུ་འོང་བ་དུ་མས་མཉེས་པར་བྱ་
ཞིང་། བརྒྱུད་པའི་བླ་མ་རྣམས་དང་ཡི་དམ་ཆོས་སྲུང་ཕྱོགས་སྐྱོང་རྒྱལ་ཆེན་དང་
བཅས་པ་རྣམས་ལ་ཚོགས་མཆོད་བྱ། དེ་ནས་དཔོན་སློབ་ཐམས་ཅད་ཀྱིས་ཐུན་
མོང་དུ་བསྔོ་བ་དང་སྨོན་ལམ་བྱ་བ་ནི། བླ་མ་རྡོ་རྗེ་འཛིན་པ་རྣམས། །ཡེ་ཤེས་
ཐུགས་ རྗེ་ཐོགས་མེད་པས། །རྡོ་རྗེ་འཛིན་ལ་དགོངས་སུ་གསོལ། །ཐབས་དང་
ཤེས་རབ་མཆོག་ལྡན་པའི། །དབང་དང་བསྐྱེད་རྫོགས་ཟུང་འཇུག་ཆོས། །དུས་
གསུམ་སྤྱད་པ་དཀྱིལ་འཁོར་འདིར། ཁྱེད་ཀྱི་ཐུགས་དགོངས་རྫོགས་སླད་དུ། །
མཆོག་གི་མཆོག་ཏུ་བསྔོ་བར་བགྱི། །ཇི་སྲིད་ནམ་མཁའ་མ་བརླག་པར། །རྡོ་རྗེ་
འཛིན་དང་ལྷན་ཅིག་ཏུ། །ཚོགས་ཀྱི་འཁོར་ལོ་རབ་བསྐོར་ཞིང་། །དངོས་གྲུབ་
གཉིས་དང་ལྡན་པར་ཤོག །སྣོད་རྣམས་ལྷ་ཡི་གཞལ་ཡས་ཏེ། །བཅུད་རྣམས་ལྷ་
དང་ལྷ་མོ་ལས། །མ་དག་སྣང་བ་ཡོད་མ་གྱུར། །ཐབས་ཤེས་གཉིས་ཀྱིས་འདའ་
བར་ཤོག །ཕྱོགས་བཅུའི་རྒྱལ་བ་སྲས་བཅས་རྣམས། །བླ་མ་རྣམས་དང་དབྱེར་
མེད་པར། །བྱང་ཆུབ་སེམས་དཔའ་བདག་ལ་དགོངས། །ཇི་སྲིད་ནམ་མཁའ་ཁྱབ་
- 140 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
གྱུར་པར། །གནས་པའི་ཕ་མ་དྲིན་ཅན་རྣམས། །སྨོན་དང་འཇུག་སེམས་སྟོབས་
ལྡན་པའི། །ཚོགས་གཉིས་དུས་གསུམ་སྤྱད་པ་རྣམས། །རྩེ་གཅིག་སེམས་ལ་རབ་
བསྡུས་ནས། །ས་བཅུ་བགྲོད་ནས་མི་སློབ་པར། །གཞན་དོན་ལྷུན་གྱིས་འགྲུབ་
པར་ བསྔོ། །ཇི་ སྲིད་ གནས་ དེར་ མ་ ཕྱིན་བར། །དཀོན་མཆོག་ གསུམ་ གྱི་ བྱིན་
རླབས་ཀྱིས། །དབང་མེད་འཁོར་བར་མི་འཁྱམས་པར། །རྫུ་ འཕྲུལ་ཤུགས་ཀྱིས་
བསྐོར་བར་ཤོག །ཉམ་ཐག་རྣམས་ཀྱི་དབུགས་འབྱིན་ཤོག །ཚ་བས་གདུངས་
རྣམས་བསིལ་བར་ཤོག །གྲང་བས་གདུངས་རྣམས་དྲོ་བར་ཤོག །བཀྲེས་པས་
གདུངས་རྣམས་འགྲངས་པར་ཤོག །སྐོམ་པས་གདུངས་རྣམས་ངོམས་པར་ཤོག །
ནད་ ཀྱིས་ གདུངས་རྣམས་ གསོ་བྱེད་ཤོག །འཆི་ བར་ འགྱུར་ རྣམས་ འཚོ་བར་
ཤོག །སྨན་གྱི་ལྗོན་ཤིང་རྒྱས་པར་ཤོག །དུག་གི་རྒྱ་མཚོ་སྐེམས་པར་ཤོག །ཆུ་བོ་
སྒྲོལ་ བའི་ གཟིངས་ སུ་ ཤོག །ཆུ་ ཕྲན་ སྒྲོལ་ བའི་ ཟམ་ པར་ ཤོག །བཤུལ་ རིང་
བགྲོད་པའི་བཞོན་པར་ཤོག །རེ་འདོད་སྐོང་བའི་ནོར་བུར་ཤོག །གཞན་ཡང་
འདོད་ འཇོ་ ལ་ སོགས་པ། །སྐྱེད་མོད་ ཚལ་ དང་ ཁང་བཟང་དང༌། །གང་ འདོད་
འབྱོར་པ་ཉིད་དུ་ཤོག །བུ་མེད་དབུལ་པོ་བུས་འཚོ་ཞིང་། །ནོར་ཡོད་བུ་མེད་བུར་
གྱུར་ཏེ། །བུ་ཡིས་ཆོས་ལ་འགོད་པར་ཤོག །ཞིང་དེར་ནམ་ཡང་དམག་མ་གྱུར། །
དམ་ ཉམས་ འཆལ་ པར་ མ་ གྱུར་ ཅིག །དགྲ་བོ་ ཆོམ་རྐུན་ དུག་ སྦྲུལ་ སོགས། །
འཇིགས་པ་བརྒྱད་ཀྱི་དགྲར་མ་གྱུར། །ཆར་ཆུ་དུས་སུ་འབབ་པ་དང་། །གཟའ་
དང༌ རྒྱུ་ སྐར་ ལ་ སོགས་པ། །ཐམས་ ཅད་ རྟག་ ཏུ་ དགེ་ བར་ ཤོག །དོན་མཛད་
ཕྱོགས་བཅུ་རྣམས་ན་བཞུགས་པ་ཡི། །བླ་མ་དཀོན་མཆོག་མཁྱེན་རབ་ཐུགས་རྗེ་
ཅན། །ཐར་པ་གཉེར་ལ་མཁྱེན་བརྩེས་དགོངས་སུ་གསོལ། །སྒོ་གསུམ་བག་མེད་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དབང་དུ་མི་གཏོང་བར། །དུས་གསུམ་ཡོན་ཏན་ཀུན་གཞི་ཚུལ་ཁྲིམས་མཆོག །
རྒྱལ་བའི་ལམ་མཆོག་ཐོས་བསམ་སྒོམ་གསུམ་གྱིས། །ཉིན་དང་མཚན་དུ་ཐུན་དུ་
སྤྱད་པ་ཡིས། །ཕ་མ་མ་ལུས་འདྲེན་པ་མཆོག་ཏུ་བསྔོ། །འདི་དང་དུས་གསུམ་དགེ་
གྱུར་པའི། །ཚོགས་གཉིས་བཟང་པོ་གང་ཐོབ་ཅིང་། །འཕྲལ་དང་ཕུགས་སུ་དགེ་
བ་ རྣམས། །གཞན་ དོན་ ཡོངས་ རྫོགས་ འགྲུབ་ པར་ བསྔོ། །ཞེས་ ལན་ གསུམ་
བརྗོད། སྨོན་ལམ་གདབ་པ་ནི། རྫོགས་སངས་རྒྱས་སྐུ་མ་ཐོབ་བར། །མཐོ་རིས་
དབང་པོ་མཆོག་གིས་བརྒྱན། །སྐྱེ་རྒ་ན་འཆིས་མི་འཁྲུག་པར། །ཚོགས་གཉིས་
རྟག་ཏུ་གོམས་པར་ཤོག །བདག་ཅག་གདུལ་ བྱ་ ཞིང་ ཁམས་དཔག་མེད་དུ། །
རྒྱལ་བས་བྱིན་བརླབས་མེ་ཏོག་པད་སྟེང་དུ། །དྲི་མས་མ་གོས་བརྫུས་ཏེ་སྐྱེ་བར་
ཤོག །ཕྱོགས་བཅུའི་འཇིག་རྟེན་ ཞིང་ ཁམས་ རབ་འབྱམས་ན། །འདི་ལྟར་ རིན་
ཆེན་ལྔ་ཡི་མེ་ཏོག་རྣམས། །ཕུན་སུམ་ཚོགས་པར་གང་ཡོད་ལྷ་ལ་འབུལ། །འདི་
དང་ འཁོར་ ཚེའི་ ཚེ་ རབས་ མ་ ལུས་ པར། །མེ་ ཏོག་ སྦུབས་ སུ་ཆོས་ ཀྱི་སྣང་བ་
རྒྱས། །རྒྱལ་བས་ཁ་འབྱེད་རྒྱལ་སྲས་སྐྱོང་བར་ཤོག །བདག་གི་རྣམ་ཐར་པདྨོའི་
འདབ་འདྲ་བ། །གཙང་མ་གཙང་མར་ཕུན་སུམ་ཚོགས་པར་ཤོག །བདག་གི་རྣམ་
ཐར་ཤེལ་གྱི་མཎྜལ་བཞིན། ཁོད་སྙོམས་ འཇམ་ཞིང་རབ་ཏུ་དྭངས་པར་ཤོག །
བདག་གི་རྣམ་ཐར་གསེར་གྱི་མཆོད་རྟེན་བཞིན། །བལྟ་བས་མི་ངོམས་ཡ་མཚན་
གནས་སུ་ཤོག །བདག་གི་རྣམ་ཐར་ཉི་མའི་དཀྱིལ་འཁོར་བཞིན། །རྣམ་རྟོག་མེད་
པར་མུན་པ་བསལ་བར་ཤོག །བདག་གི་རྣམ་ཐར་ཡིད་བཞིན་ནོར་བུ་ལྟར། །
འགྲོ་བ་ཀུན་གྱི་རེ་བ་སྐོང་བར་ཤོག །འདི་ནས་བཟུང་སྟེ་ཚེ་རབས་ཐམས་ཅད་
དུ། །བླ་མའི་རྣམ་ཐར་མི་ནུབ་འཛིན་པར་ཤོག །ཐུབ་པའི་རྣམ་ཐར་ རིན་ཆེན་
- 142 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། །
གསལ་བྱེད་ཅིང་། །རྣམ་དག་སྤྱོད་པས་ཕྱོགས་མཐར་རྒྱས་པར་ཤོག །ཆོས་རྣམས་
ཐམས་ཅད་ཐོག་མཐའ་བར་དགེ་ཞིང་། །བཀའ་སྡོད་རྣམས་ཀྱིས་རྟག་ཏུ་སྐྱོང་བར་
ཤོག །འབྲལ་མེད་རྒྱུན་དུ་རྗེས་དྲན་དྲུག་པོ་ཡང་། །ཕན་བདེར་རྩེ་གཅིག་རྟག་ཏུ་
དྲན་པར་ཤོག །ཚེ་རབས་ཀུན་ཏུ་དལ་འབྱོར་རྟེན། །ཕུན་སུམ་ཚོགས་པར་ཡང་
གྱུར་ ནས། །དཀོན་ མཆོག་ གསུམ་ ལ་ སྒོ་ གསུམ་ གྱིས། །ཕྱག་ དང་ མཆོད་ པས་
བཀུར་བར་ཤོག །སྟོབས་བཞི་ཚང་བས་སྡིག་བཤགས་ཤིང་། །དགེ་བ་ཀུན་ལ་ཡི་
རང་ཤོག །ཆོས་ཀྱི་འཁོར་ལོ་སྐོར་བྱེད་པའི། །སྐུལ་མ་རྟག་ཏུ་ཐེབས་པར་ཤོག །
མྱ་ངན་འདའ་སྟོན་གང་བཞེད་ལ། །མི་ འདར་གསོལ་བ་ཐེབས་པར་ཤོག །ཇི་
ལྟར་བསྔོས་ཤིང་སྨོན་པ་རྣམས། །བསམས་པ་ཉིད་ནས་འགྲུབ་པར་ཤོག །ཅེས་
ལན་གསུམ་གྱི་བར་དུ་གདབ་བོ། །བཀྲ་ཤིས་བྱ་བ་ནི། ནོར་བུའི་ཕྲེང་བ་གསེར་
གྱི་འབྲུ། །ཕྲེང་བ་རབ་མཛེས་འཕགས་པའི་རྒྱན། །དག་པའི་བློ་ལ་གནས་གྱུར་
ཏེ། །ཡི་གེ་མེད་པར་རྒྱལ་གྱུར་ཅིག །ང་ཡི་རྗེས་འབྲང་དྲང་སྲོང་ལམ། །སྐྱོན་གྱིས་
མ་གོས་ནོར་བུའི་མཆོག །སྡེ་སྣོད་གསུམ་དང་ལྷ་མཆོག་བཞིས། །རང་རྒྱུད་ཚིམ་
པར་རྒྱལ་གྱུར་ཅིག །སྐྱེས་བུ་གསུམ་དང་ལྷ་ཆོས་གསུམ། །གདན་ཐོག་གཅིག་ཏུ་
རབ་བསྡོམས་ནས། །ཚེ་འདིའི་མདུན་མར་མ་སོང་བར། །གཏན་གྱི་བཙན་སར་
རྒྱལ་ གྱུར་ ཅིག ཁྲིམས་ ལྡན་ པདྨོའི་ ས་ གཞི་ ལ། །ཚད་ མེད་ བཞི་ ཡི་ ར་ བས་
བསྐོར། །རྒྱལ་ ཡུམ་ དྲུག་ གི་ ཀ་ བས་ བཏེག །མཐར་ ཐུག་ ཕུགས་ སུ་ རྒྱལ་ གྱུར་
ཅིག །གཉེན་ པོའི་ ཆུ་ལོན་ བབས་ ཀྱིས་ གཞོལ། །སྤང་ བྱའི་ མེ་ ཡིས་ མི་ཚུགས་
པར། །ཚོགས་གཉིས་ཉི་ཟླའི་འོད་གསལ་ཏེ། །མི་རྟོག་ཡེ་ཤེས་རྒྱལ་གྱུར་ཅིག །
མི་མཇེད་འདོད་པའི་འདམ་གསེབ་ཏུ། །འདམ་གྱིས་མ་གོས་པདྨ་མཆོག །ཉིན་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽ །
དང་མཚན་དུ་དགེ་གྱུར་པའི། །རྣམ་ཐར་གཙང་མར་རྒྱལ་གྱུར་ཅིག །ངོས་ཡངས་
བརྟན་པའི་ས་གཞི་ལ། ཁྱེ་ལས་ཉེན་ཆེའི་ཆོས་ལུགས་ཀྱིས། །ལོག་ལྟའི་གཡང་
ལ་ མ་ལྷུང་བར། །བཀའ་གདམས་ རིན་ཆེན་རྒྱལ་གྱུར་ཅིག །ཟག་བཅས་ དགེ་
བའི་བསོད་ནམས་ལས། །ཟག་མེད་ཡེ་ཤེས་ལོ་འདབ་རྒྱས། །ཀུན་ཏུ་དགེ་བའི་
འབྲས་བུ་ཅན། །ལས་འབྲས་ཟབ་མོ་རྒྱལ་གྱུར་ཅིག །ཤེས་རབ་ཡུམ་ལས་མ་
གཡོས་པར། །རེ་ལྟོས་སེར་སྣས་མ་བཅིངས་པའི། །ཕྱི་ནང་སྦྱིན་པར་གཏོང་བར་
གང་། །བཀྲ་ཤིས་རིན་ཆེན་མཆོག་ཏུ་ཤོག །ཡང་ སྲིད་ རང་འདོད་མ་འཁྲིགས་
པའི། །སྒོ་གསུམ་དགེ་བ་བསིལ་པའི་རྒྱུན། །རྒྱུན་ཆད་མེད་པར་གནས་པ་ཡི། །
བཀྲ་ཤིས་ རིན་ཆེན་མཆོག་ཏུ་ཤོག །འགྲས་ དང༌ ཁྲོ་འཁྲུག་ མི་ མངའ་ ཞིང་། །
དཀའ་སྤྱད་འཁོར་བ་བཟོད་གྱུར་བའི། །སྙིང་རྗེ་དཔའ་བོའི་གོ་ཆ་གང་། །མཆོག་
གི་བཀྲ་ཤིས་རིན་ཆེན་ཤོག །སྐད་ཅིག་གཅིག་ལ་མར་གྱུར་པའི། །འདོད་དགུ་
ཐམས་ཅད་སྤེལ་མཛད་པ། །སྤྲོ་དགའ་བརྩོན་པའི་བཀྲ་ཤིས་གང་། །ཐམས་ཅད་
འགྲུབ་པའི་རིན་ཆེན་ཤོག །དོན་མི་འགྱུར་དང་བཏང་སྙོམས་ལས། །གཞན་པའི་
ཏིང་འཛིན་དཔག་མེད་རྣམས། །ཆགས་ཐོགས་མེད་པར་སྤྱོད་པ་ཡི། །བཀྲ་ཤིས་
རིན་ཆེན་མཆོག་ཏུ་ཤོག །ཤེས་བྱ་མ་ལུས་གསལ་ལེ་བར། །སོ་སོར་འབྱེད་དང་
སྡུད་པ་ཡི། །བཀྲ་ཤིས་ཀུན་གྱི་བཀྲ་ཤིས་གང་། །མ་ལུས་རྫོགས་པར་བཀྲ་ཤིས་
ཤོག །དགེ་བ་གང་བྱས་ལམ་འགྲོ་བའི། །བཀྲ་ཤིས་རིན་ཆེན་མཆོག་ཏུ་ཤོག །
ལམ་བཟང་ཟིན་ནས་མི་ལྡོག་པར། །བསྟན་པའི་བཀྲ་ཤིས་རྒྱས་པར་ཤོག །འགྲོ་
བ་གང་གི་དོན་དག་ཏུ། །དེ་འདྲེན་ཆོས་སྟོན་ཤིས་པར་ཤོག །སྤྱོད་ལམ་འདི་ནས་
བཟུང་ བྱས་ནས། །སྤྱོད་ལམ་ཅི་བྱེད་དགེ་བ་ཡི། །གཞན་གྱི་མིག་འདྲེན་ཕུན་
- 144 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
ཚོགས་པས། །ཆོས་གྲོགས་བཀྲ་ཤིས་འཕེལ་བར་ཤོག །བཀྲ་ཤིས་འདི་ནས་རབ་
བཟུང་ནས། །མཐར་ ཐུག་ བཀྲ་ཤིས་ མ་ ཐོབ་ བར། །བསྡུ་བ་རྣམ་ བཞིས་ འགྲོ་
འདྲེན་པའི། །བཤེས་གཉེན་མཆོག་གི་བཀྲ་ཤིས་ཤོག །འཁོར་བ་སྟོངས་པར་མ་
གྱུར་བར། །ང་ཉིད་ལྷམ་མེ་ལྷན་ནེར་དཔལ། །ནམ་མཁའ་ལྟ་བུར་ཁྱབ་གྱུར་ཏེ། །
ཐར་ པའི་ སྒོ་འབྱེད་བཀྲ་ཤིས་ཤོག །བཀྲ་ཤིས་གཅིག་ཏུ་བཀྲ་ཤིས་རྣམས། །
འདུས་པ་བཀྲ་ཤིས་རྒྱ་མཚོ་གང་། །ཟབ་ཡངས་ཕུན་སུམ་ཚོགས་པ་ཡི། །བཀྲ་
ཤིས་རྟག་ཏུ་ཤིས་པར་ཤོག །ཅེས་བརྗོད་ཅིང་མེ་ཏོག་གི་ཆར་དབབ་བོ། །དེ་ནས་
གཏང་རག་གི་མཆོད་པ་ཅི་འབྱོར་བཤམས་ཏེ། དཀྱིལ་འཁོར་གྱི་ལྷ་ཚོགས་ལ་ཆུ་
བཞི་ཉེར་སྤྱོད་རོལ་མོ་འདོད་ཡོན་དང་བཅས་པས་མཆོད་ཅིང་བསྟོད། ཕྱོགས་
བཞིའི་རྒྱལ་པོ་བཞི་ལ་མཆོད་ཅིང་བསྟོད་ནས་གཤེགས་སུ་གསོལ། དེ་ནས་ཡིག་
བརྒྱ་མང་དུ་འདོན་ཞིང་ལྷག་ཆད་ཀྱི་ཉེས་པ་ཞི་བའི་ཕྱིར་བཟོད་གསོལ་དང་སྨོན་
ལམ་མང་དུ་གདབ་བོ། །དེ་ནས་དཀྱིལ་འཁོར་གྱི་ལྷ་རྣམས་ཀྱི་ཐུགས་ཀ་ལ་
སོགས་པའི་གནས་རྣམས་སུ་དྲི་བཟང་གིས་བྱུག་པ་དང༌། རས་རིས་ལ་བརྟན་
བཞུགས་བྱ་བ་སོགས་རས་རིས་ལ་བརྟེན་པའི་དཀྱིལ་ཆོག་སྤྱི་དང་མཐུན་པར་བྱ་
ཞིང་། ལས་ ཀྱི་ རྗེས་མི་མངོན་ པར་ བྱའོ། །དེ་ ལྟར་ དབང་ བསྐུར་ནས་སློབ་མ་
རྣམས་ཡལ་བར་མི་དོར་བར་བཀའ་གདམས་ལྷ་ཆོས་བདུན་ལྡན་གྱི་རྣམ་ཐར་
ལས་འབྱུང་བ་ལྟར་ལམ་གྱི་ལུས་ཡོངས་སུ་རྫོགས་པ་ལ་རིམ་གྱིས་འཁྲིད་དེ་སྒྲུབ་
པ་ལ་སྦྱར་བར་བྱའོ། །རླབས་ཆེན་སྨོན་ལམ་རྒྱ་མཚོའི་མཐུ་གྲུབ་པས། །མགོན་
མེད་ལྔ་བརྒྱ་ཐ་མའི་འགྲོ་བ་ལ། །རྒྱལ་བའི་ལམ་བཟང་ཇི་བཞིན་སྟོན་མཛད་
པ། །ཇོ་བོ་ཨ་ཏི་ཤ་ལ་སྙིང་ནས་འདུད། །འགྲོ་ལ་བརྩེ་བའི་ཐུགས་རྗེའི་དབང་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གྱུར་པས། །མཁའ་ཁྱབ་འགྲོ་ལ་གང་འདུལ་སྐུར་སྟོན་ཅིང་། །ལྷག་པར་གངས་
ཅན་འགྲོ་བའི་མགོན་གཅིག་པུ། །རྒྱལ་བའི་ འབྱུང་ གནས་ རྒྱལ་ བ་ རྒྱ་ མཚོར་
འདུད། །གངས་རིའི་ཁྲོད་འདིར་ཇོ་བོ་ཡབ་སྲས་ཀྱི། །ཤིང་རྟའི་ལམ་སྲོལ་ཕྱེ་བའི་
ལུགས་བཟང་མཆོག །ལྷ་ཆོས་བདུན་ལྡན་བཀའ་གདམས་རིན་པོ་ཆེ། །བདག་
སྙིང་པདྨོའི་ཟེའུ་འབྲུར་རྟག་ཏུ་བཞུགས། །ཀཱ་རི་ཀ་ནས་གསང་བ་འདུས་པའི་
བར། །ཉམས་ལེན་ལམ་གྱི་རིམ་པའི་ལུས་གཅིག་ཏུ། །དྲིལ་ནས་དྲང་སྲོང་ཆེན་
པོའི་རྗེས་འཇུག་པ། །བཀའ་གདམས་བླ་མ་རྣམས་ཀྱིས་བདག་སྐྱོངས་ཤིག །མི་
བཟད་སྙིགས་མའི་མེ་དཔུང་འབར་བའི་དབུས། །ལྷ་ཆོས་བདུན་ལྡན་པད་དཀར་
འདབ་སྟོང་བཞད། །སྙིང་གི་ཐིག་ལེའི་དྲི་བཟང་ཟེའུ་འབྲུ་ཅན། །འདི་འདྲ་རྙེད་པ་
ཡ་མཚན་སྐལ་བ་བཟང་། །སྐྱེས་སྟོབས་བློ་གྲོས་ནོར་གྱིས་དབུལ་ གྱུར་ཅིང་། །
སྦྱངས་སྟོབས་དམན་པའི་ཉམ་ཆུང་བདག་འདྲ་ཡང་། །ལྷ་ཆོས་བདུན་ལྡན་ནོར་
བུའི་བང་མཛོད་ལ། །འདོད་དགུར་སྤྱོད་པ་བྱམས་མགོན་བླ་མའི་དྲིན། །བློ་མིག་
ལྡོངས་པས་རབ་ཏུ་འཐོམས་གྱུར་པ། །བདག་འདྲས་གཞན་ལ་ཐེག་མཆོག་ལམ་
སྟོན་ པ། །མཁས་རྣམས་ ཁྲེལ་ བའི་ གནས་ སུ་ འགྱུར་ མེད་ ཀྱང་། །གཞན་ གྱིས་
བསྐུལ་ཕྱིར་ཕན་པའང་སྲིད་སྙམ་བྲིས། །དགེ་བ་འདི་ཡིས་ཚེ་རབས་ཐམས་ཅད་
དུ། །ཨ་ཏི་ཤ་དང་ འཇམ་མགོན་ཙོང་ ཁ་པའི། །བསྟན་ པའི་ སྙིང་ པོ་ཡོངས་ སུ་
རྫོགས་ པ་ དང༌། །རྨི་ ལམ་ དུ་ ཡང་ འབྲལ་ བར་ མ་ གྱུར་ ཅིག །བཀའ་ གདམས་
གསལ་བྱེད་སྒྲོན་མེ་འདི་ཡིས་ཀྱང་། །འགྲོ་ཀུན་མ་རིག་རྨོངས་པའི་མུན་བསལ་
ནས། །ཚང་ལ་མ་ནོར་ལམ་བཟང་འདི་མཐོང་སྟེ། །སྐུ་གསུམ་གཞལ་མེད་ཁང་དུ་
མྱུར་འཇུག་ཤོག །ཆོས་འདི་སྒྲུབ་ལ་ཐོགས་མེད་མཐུ་ལྡན་པ། །བཀའ་གདམས་
- 146 -



བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད།
བསྟན་པའི་སྲུང་མ་ཐམས་ཅད་ཀྱིས། །གཡེལ་བ་མེད་པར་རྟག་ཏུ་གྲོགས་མཛད་
ཅིང༌། །བཀའ་གདམས་བསྟན་པ་ཕྱོགས་བཅུར་རྒྱས་གྱུར་ཅིག །
ཅེས་བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་
གསལ་བྱེད་ཅེས་བྱ་བ་འདི་ནི། བཀྲ་ཤིས་བསམ་གཏན་གླིང་གི་དབུ་མཛད་དགེ་
སློང་བསྟན་འཛིན་རྒྱ་མཚོས་འདི་ལྟ་བུ་ཞིག་དགོས་ཞེས་བསྐུལ་ཞིང་། ཉེ་ཆར་
ཆོས་ཚུལ་འདི་ལ་སྙིང་ནས་མོས་པ་འབྲས་ཁུད་བླ་མ་རྗེ་དྲུང་ཡེ་ཤེས་ཕུན་ཚོགས་
ཀྱིས་ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས། ཆོས་འདིའི་དབང་
དང་གདམས་ངག་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་བཀའ་གདམས་
གླེགས་བམ་ལ་ཞིབ་ཏུ་བརྟགས་ཤིང་། གླེགས་བམ་གྱི་ཆ་ལག་དང་ ཕུལ་བྱུང་
དགོངས་རྒྱན་ལ་གཞི་ བྱས། ཁ་འགེངས་དགོས་པ་རྣམས་ཐུགས་ རྗེ་ཆེན་པོའི་
དཀྱིལ་ཆོག་སོགས་ཚང་ཐུབ་གཞན་ནས་བསྐངས་ཤིང་། བླ་མ་དམ་པའི་ཞལ་
ལས་དངོས་སུ་ཐོས་པའི་མན་ངག་གིས་བརྒྱན་ཏེ་ཡུལ་སྐྱིད་གྲོང་གི་ནགས་ཁྲོད་
བཀྲ་ཤིས་ བསམ་ གཏན་ གླིང་ དུ་ སྦྱར་ བའོ། །འདིས་ ཀྱང་ འགྲོ་ ཀུན་ འཕགས་
མཆོག་ཐུགས་རྗེ་ཆེན་པོས་རྗེས་སུ་འཛིན་པར་གྱུར་ཅིག། །།
- 147 -



༄༅། །དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་
ལམ་བཟང་གསལ་བའི་སྒྲོན་མེ་
ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་
ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་
དུ་ རྗེས་སུ་གཟུང་དུ་གསོལ། དག་པ་གཉིས་ལྡན་བདེ་ཆེན་འོད་གསལ་ལས། །
ནམ་ཡང་གཡོ་བ་མེད་ཀྱང་བརྩེ་བའི་མཐུས། །རབ་འབྱམས་ཞིང་ཀུན་སྤྲུལ་པས་
འགེངས་མཛད་པ། །ཐུབ་དབང་རྡོ་རྗེ་འཆང་ལ་ཕྱག་འཚལ་ལོ། །གང་གི་མཚན་
ཙམ་ཡིད་ལ་དྲན་པས་ཀྱང་། །རྨོངས་པའི་མུན་པ་མ་ལུས་སེལ་མཛད་ཅིང་། །ཟབ་
མོའི་དེ་ཉིད་རྟོགས་པའི་མཆོག་སྩོལ་བ། །རྗེ་བཙུན་འཇམ་པའི་དབྱངས་ལ་ཕྱག་
འཚལ་ལོ། །མདོ་རྒྱུད་གསུང་རབ་ཀུན་གྱི་ངེས་པའི་དོན། །རྒྱལ་བའི་དགོངས་
ཟབ་མཐར་ཐུག་འཇིག་རྟེན་འདིར། །གསལ་མཛད་འཕགས་མཆོག་ཀླུ་སྒྲུབ་ཡབ་
སྲས་ལ། །སྙིང་གི་ཁོང་ནས་གུས་པས་ཕྱག་འཚལ་ལོ། །རྒྱལ་ཀུན་མཁྱེན་རབ་
གཅིག་བསྡུས་འཇམ་པའི་དབྱངས། །ངུར་སྨྲིག་འཛིན་པའི་བཤེས་གཉེན་ཚུལ་
བཟུང་ནས། །མདོ་སྔགས་བསྟན་པ་དར་ཞིང་རྒྱས་མཛད་པ། །རྒྱལ་བ་གཉིས་པ་
ཙོང་ཁ་པ་ལ་འདུད། །གཞོན་ནུའི་དུས་ནས་འཇམ་མགོན་བླ་མ་ཡིས། །བྱིན་གྱིས་
བརླབས་པས་རྟོགས་པ་མཆོག་བརྙེས་ཏེ། །འཇམ་མགོན་སྙན་བརྒྱུད་གདམས་
པའི་མཛོད་འཛིན་པ། །གྲུབ་མཆོག་དབེན་ས་པ་ལ་སྙིང་ནས་འདུད། །ཐུབ་དབང་
- 148 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
གཉིས་པ་བློ་བཟང་གྲགས་པ་ཡི། །མདོ་སྔགས་ཆོས་ཀྱི་རྒྱལ་མཚན་འཛིན་པ་
ལ། །གངས་རིའི་ཁྲོད་ན་འགྲན་པའི་ཟླ་བྲལ་བ། །པཎ་ཆེན་ཆོས་ ཀྱི་རྒྱལ་པོའི་
ཞབས་ལ་འདུད། །བློ་བཟང་དཔལ་ལྡན་རྣམ་འདྲེན་མ་ལུས་པའི། །ཡེ་ཤེས་རང་
གཟུགས་ངག་གི་དབང་ཕྱུག་ཆེ། །བདག་ཅག་བྱམས་པས་སྐྱོང་མཛད་དྲིན་ཅན་
རྗེ། །རྒྱལ་ཀུན་ངོ་བོ་རྩ་བའི་བླ་མར་འདུད། །སྲས་བཅས་རྒྱལ་བ་ཀུན་གྱི་ཐུགས་
རྗེ་ནི། །བདག་གི་དགེ་བའི་བཤེས་སུ་ལེགས་ཤར་བ། །བཀའ་དྲིན་མཚུངས་མེད་
རྗེ་ བཙུན་ བླ་ མ་ ཡིས། །ད་དུང་ བྱང་ ཆུབ་ བར་ དུ་ བདག་སྐྱོངས་ཤིག །ཤིན་ཏུ་
རྟོགས་དཀའ་གོང་ན་མེད་པའི་ལམ། །མདོ་སྔགས་ལམ་གྱི་སྙིང་པོ་མཐར་ཐུག་
པ། །འཕགས་པ་རྣམས་ཀྱི་ཐུགས་ཀྱི་སྤྱོད་ཡུལ་ཏེ། །བདག་འདྲའི་བྱིས་པ་རྣམས་
ཀྱི་ཡུལ་མ་ཡིན། །ཉམ་ཆུང་སྦྲང་བུ་ཕྲ་མོའི་གཤོག་རླབས་ཀྱི། །མཐའ་མེད་མཁའ་
དབྱིངས་ཇི་ལྟར་གཞལ་བར་ནུས། །དེ་བཞིན་བླུན་རྨོངས་ཉམ་ཆུང་བདག་འདྲ་
ཡིས། །ཟབ་མོའི་གནས་དེ་བཤད་པར་ནུས་མ་ཡིན། །དེ་ལྟ་ནའང་ལམ་མཆོག་
འདི་ཉིད་ཀྱིས། །གྲུབ་པའི་གོ་འཕང་བརྙེས་པའི་བླ་མ་ལས། །སྙན་བརྒྱུད་མན་
ངག་ཅུང་ཟད་ཐོས་པ་རྣམས། །དམ་པའི་གསུང་གིས་བསྐུལ་ཕྱིར་བྲི་བར་བྱ། ། །
དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་སྙིང་པོ། དུས་གསུམ་གྱི་
སངས་རྒྱས་ཐམས་ཅད་གང་ནས་གཤེགས་པ་དང་གཤེགས་པར་འགྱུར་བའི་ལམ་
གཅིག་པུ། མཁས་གྲུབ་དམ་པ་ཐམས་ཅད་ཀྱི་ཐུགས་དམ་གྱི་མཐིལ། སྐལ་བ་
དང་ལྡན་པའི་གདུལ་བྱ་སངས་རྒྱས་ཀྱི་སར་མྱུར་བ་མྱུར་བར་འཁྲིད་པའི་ཐབས་
མཆོག་ཟབ་ལམ་ཕྱག་རྒྱ་ཆེན་པོའི་གདམས་པ་འཆད་པ་ལ་གསུམ། གདམས་པའི་
ཁུངས་བཤད་པ། གདམས་པའི་ཆེ་བ་བཤད་པ། གདམས་པ་དངོས་ཉམས་ སུ་
-149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལེན་ཚུལ་ལོ། །དང་ པོ་ནི། དགའ་ལྡན་བཀའ་བརྒྱུད་ རིན་པོ་ཆེའི་བཀའ་ སྲོལ་
ཕྱག་ཆེན་རྩ་བ་རྒྱལ་བའི་གཞུང་ལམ་ལས། ན་མ་མཧཱ་མུ་དྲ་ཡ། ཀུན་ཁྱབ་ཀུན་གྱི་
རང་བཞིན་ཕྱག་རྒྱ་ཆེ། །དབྱེར་མེད་བརྗོད་ བྲལ་སེམས་ཀྱི་རྡོ་རྗེའི་དབྱིངས། །
རྗེན་པར་སྟོན་མཛད་ཁྱབ་བདག་གྲུབ་པའི་རྗེ། །ཟླ་མེད་བླ་མའི་ཞབས་ལ་གུས་
པས་ འདུད། །མདོ་རྒྱུད་ མན་ ངག་ རྒྱ་ མཚོའི་ བཅུད་བསྡུས་ནས། །ལེགས་ པར་
འདོམས་མཛད་དགའ་ལྡན་བཀའ་བརྒྱུད་པ། །གྲུབ་མཆོག་དྷརྨཱ་བཛྲ་ཡབ་སྲས་
ཀྱི། །བཀའ་ སྲོལ་ ཕྱག་རྒྱ་ཆེན་པོའི་ གདམས་ པ་ བྲི། །ཞེས་གསུངས་ཏེ། གསུང་
འདི་དག་གིས་གདམས་པའི་ཁུངས་དང་ཆེ་བ་གཉིས་ཀ་སྟོན་ནོ། །དེ་ཡང་། ཡང་
དག་པར་རྫོགས་པའི་སངས་རྒྱས་ཀྱིས་གདུལ་བྱའི་ཁམས་དང་། བསམ་པ་དང༌།
བག་ལ་ཉལ་དང༌། དབང་པོའི་རིམ་པ་ལ་གཟིགས་ནས་དྲང་ངེས་ཀྱི་གསུང་རབ་
མཐའ་ཡས་མུ་མེད་པ་ཞིག་བཀའ་སྩལ། དེ་ཐམས་ཅད་ཀྱི་ནང་ནས་མཆོག་དང་།
རབ་དང༌། རྩེ་མོར་གྱུར་པ་རྒྱལ་བ་ རང་ཉིད་ ཀྱི་དགོངས་བཞེད་ངེས་པའི་དོན་
མཐར་ཐུག་པ་ནི་ཤེར་ཕྱིན་གྱི་མདོ་སྡེ་རིན་པོ་ཆེ་རྣམས་དང་། དཔལ་གསང་བ་
འདུས་པ་རྩ་བཤད་ལ་སོགས་པའི་བླ་མེད་ཀྱི་རྒྱུད་སྡེ་རིན་པོ་ཆེ་རྣམས་ཡིན་ལ།
དེས་ན་གདམས་པ་འདི་གང་ནས་བཤད་པའི་ཁུངས་མཐར་ཐུག་པ་ནི་ཡུམ་རྒྱས་
འབྲིང་བསྡུས་གསུམ་དང༌། །བླ་མེད་ཀྱི་རྒྱུད་སྡེ་རིན་པོ་ཆེ་རྣམས་ཡིན་ནོ། །དེ་ལྟ་
ནའང་ཕྱི་རབས་ཀྱི་གདུལ་བྱ་རྣམས་ཀྱིས་རྒྱལ་བའི་དགོངས་པ་འགྲེལ་པ་ཚད་
མར་གྱུར་པའི་མཁས་གྲུབ་ཀྱི་མན་ངག་ལ་མ་བརྟེན་པར་བཀའ་དེ་དག་ལ་རང་
སྟོབས་ཀྱིས་ཞུགས་ཀྱང་ངེས་དོན་ཟབ་མོའི་གནད་རྣམས་རྙེད་པར་མི་ནུས་ཤིང་།
ལམ་ཇི་ལྟར་ཉམས་སུ་ལེན་པའི་ཐོག་མཐའ་བར་གསུམ་གྱི་གནད་རྣམས་ཤེས་
- 150 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པར་མི་ནུས་སོ། །རྒྱལ་བའི་དགོངས་པ་འགྲེལ་པ་ལ་མདོ་སྔགས་གང་གི་ཐད་
ལའང་འཁྲུལ་པ་གཏན་ནས་མེད་ཅིང་། རྣམ་པ་ཀུན་ཏུ་ཚད་མར་གྱུར་པ་རྒྱལ་བ་
རང་ཉིད་ཀྱིས་མདོ་རྒྱུད་དུ་མར་ལུང་བསྟན་པ་ནི་ཤིང་རྟ་ཆེན་པོ་འཕགས་པ་ཀླུ་
སྒྲུབ་ཡིན་ལ། འཕགས་པ་ཀླུ་སྒྲུབ་ཀྱིས་ཡུམ་གྱི་མདོའི་དོན་རྒྱལ་བ་རང་ཉིད་ཀྱི་
དགོངས་པ་བཞིན་དུ་བཀྲལ་བའི་མན་ངག་མཐར་ཐུག་པ་དབུ་མ་རིགས་ཚོགས་
རྣམས་དང་། དཔལ་གསང་བ་འདུས་པ་ལ་སོགས་པའི་བླ་མེད་ཀྱི་རྒྱུད་སྡེ་རྣམས་
ཀྱི་སྙིང་པོའི་དོན་རྗེན་པར་ཕྱུང་བའི་མན་ངག་མཐར་ཐུག་པ་རིམ་ལྔ་ལ་སོགས་པ་
མཛད་ལ། དཔལ་མགོན་པོ་བདེ་བ་ཆེན་པོས་འོད་གསལ་ལྷན་ཅིག་སྐྱེས་པའི་ཡེ་
ཤེས་བླ་མེད་ཀྱི་རྒྱུད་སྡེ་མཐའ་དག་གི་སྙིང་པོར་སྟོན་ཅིང་། དེ་ཉིད་ཇི་ལྟར་ཉམས་
སུ་ལེན་པའི་མན་ངག་མཐར་ཐུག་པ་གསང་བ་གྲུབ་པ་མཛད། དེའི་ རྗེས་སུ་
འབྲངས་ཏེ་ཐབས་ཤེས་གྲུབ་པ་ལ་སོགས་པ་གྲུབ་པའི་སྡེ་གཞན་རྣམས་བྱུང༌།
གྲུབ་ཆེན་ས་ར་ཧས་བདེ་ཆེན་འོད་གསལ་ཕྱག་རྒྱ་ཆེན་པོའི་ཡེ་ཤེས་ཉིད་རྩལ་དུ་
བཏོན་ནས་འཆད་པ་སྙིང་པོ་དོན་གྱི་མན་ངག་དོ་ཧ་མཛད་དོ། །དེ་ལྟར་མགོན་པོ་
ཀླུ་སྒྲུབ་ཀྱིས་མཛད་པའི་དབུ་མ་རིགས་ཚོགས་རྣམས་དང་། མགོན་པོ་བདེ་བ་
ཆེན་པོས་མཛད་པའི་གསང་བ་གྲུབ་པ་ལ་སོགས་པའི་གྲུབ་པ་སྡེ་བདུན་དང་།
གྲུབ་ཆེན་ས་ར་ཧའི་དོ་ཧ་རྣམས་ནི་ཟབ་ལམ་ཕྱག་རྒྱ་ཆེན་པོའི་གདམས་ངག་
འདིའི་རྩ་བའི་གཞུང་མཐར་ཐུག་ཡིན་ཏེ། ཕྱག་ཆེན་རྩ་བ་རྒྱལ་བའི་གཞུང་ལམ་
ལས། དངོས་གཞི་ཕྱག་རྒྱ་ཆེན་པོ་ལ། །བཞེད་ཚུལ་མང་དུ་འདུག་ན་ཡང་། །མདོ་
སྔགས་དབྱེ་བས་གཉིས་སུ་ཡོད། །ཕྱི་མ་རྡོ་རྗེའི་ལུས་ཉིད་ལ། །གནད་དུ་བསྣུན་
སོགས་ཐབས་མཁས་ལས། །བྱུང་བའི་བདེ་ཆེན་འོད་གསལ་ཏེ། །ས་ར་ཧ་དང་ཀླུ་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྒྲུབ་ཞབས། །ནཱ་རོ་མེ་ཏྲིའི་ཕྱག་ཆེན་ཏེ། །གྲུབ་སྙིང་སྐོར་ནས་བསྟན་པ་ཡི། །བླ་
མེད་ རྒྱུད་སྡེའི་ཡང་སྙིང་ཡིན། །སྔོན་མ་རྒྱས་འབྲིང་བསྡུས་གསུམ་གྱི། །དངོས་
བསྟན་སྟོང་ཉིད་སྒོམ་ཚུལ་ཏེ། །འདི་ལས་གཞན་པའི་ཐར་པའི་ལམ། །མེད་ཅེས་
འཕགས་མཆོག་ཀླུ་སྒྲུབ་གསུང་། །ཞེས་གསུངས་པ་ལྟར་རོ། །
བླ་མ་གཅིག་ནས་གཅིག་ཏུ་བརྒྱུད་པའི་རིམ་པ་ཇི་ལྟར་བྱུང་བའི་ཚུལ་ནི།
ཉེ་བརྒྱུད་ཐུན་མོང་མིན་པའི་དབང་དུ་བྱས་ན་ རྗེ་ཐམས་ཅད་མཁྱེན་པ་ལ་རྗེ་
བཙུན་འཇམ་པའི་དབྱངས་ཀྱིས་དངོས་སུ་གནང་བ་ཡིན་ཡང་། རྗེ་ཐམས་ཅད་
མཁྱེན་པས་རང་ཉིད་ལ་ལྷག་པའི་ལྷས་གནང་བ་ཡིན་ཞེས་མངོན་ཆེ་བར་མི་
མཛད་ཅིང་དེ་ག་ཙམ་གྱིས་ཆོག་པར་མི་མཛད་པར་སངས་རྒྱས་ནས་བཟུང་སྟེ་
ཡོངས་སུ་གྲགས་པའི་བརྒྱུད་པ་བར་མ་ཆད་པ་ཞིག་དང་། གདམས་ངག་གི་རྩ་བ་
སངས་རྒྱས་ཀྱི་བཀའ་ལ་ཐུག་པ་ཞིག་མེད་ན་བསྟན་པ་ སྤྱི་ལ་ ཕན་ཆུང་བར་
གཟིགས་ནས་སངས་རྒྱས་ནས་རིམ་གྱིས་བརྒྱུད་པའི་གདམས་པ་མངའ་བའི་
བཤེས་གཉེན་རེ་ལ་ངེས་པར་བརྟེན་པར་མཛད་དེ། རྗེ་རིན་པོ་ཆེ་ཉིད་ཀྱི་ཞལ་
ནས། སྤྱིར་ད་ལྟ་བོད་ན་གསང་སྔགས་དང་མཚན་ཉིད་ཀྱི་གདམས་པ་མཐའ་ཡས་
པ་ཞིག་སྣང་ཞིང་དེ་རྣམས་ཀྱང་སངས་རྒྱས་བྱང་སེམས་ལ་མ་བརྒྱུད་པ་མི་སྣང་
བས་ཡི་དམ་རེས་གསུངས་པ་ཙམ་གྱི་རྒྱུ་མཚན་ལས་གཞན་འགོད་རྒྱུ་མ་རྙེད་ན།
ཐད་ཀ་ཐད་ཀའི་བློ་ངོ་འབའ་ཞིག་ཏུ་སོང་ནས་ལམ་གྱི་གནད་མ་འཕྱུགས་པ་ཞིག་
ལ་ངེས་པ་རྣམ་དག་སྐྱེ་བའི་ཐབས་མི་འདུག །དེས་ན་གཟུ་བོར་གནས་པའི་སྒོ་
ནས་བློ་དང་ལྡན་པ་རྣམས་ཀྱིས་ལམ་འཕྱུགས་མེད་ཅིག་འཚོལ་ན། མདོ་སྡེ་དང་
རྒྱུད་སྡེ་རྩོད་མེད་གང་དང་ཡང་མི་འགལ་ཞིང་དེ་དག་ནས་ཟིན་པ་དེ་ཡང་ཤིང་རྟ་
- 152 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཆེན་པོ་གཅིག་གི་རིགས་པའི་རྗེས་སུ་འབྲངས་ནས་དྲང་ངེས་ལེགས་པར་ཕྱེ་སྟེ་
མཐའ་གཞན་དུ་དྲང་དུ་མི་བཏུབ་པར་རིགས་པས་གནོད་མེད་དུ་འགྲུབ་པ་ཞིག་
མེད་མི་རུང་དུ་སྣང་བས། གསུང་རབ་ཆེན་མོ་རྣམས་དང་དེའི་དགོངས་པ་འཚོལ་
བའི་རིགས་པའི་སྒོ་དྲི་མ་མེད་པ་ལ་གཙིགས་པོ་ཆེར་བཟུང་ནས་རྒྱུད་ལ་སྐྱེ་བའི་
རིམ་པ་སྔར་མང་དུ་བྱུང་ཡང་དེ་ཙམ་ལ་ཆོག་ཤེས་མ་བྱས་པར་བསྟན་པ་འབའ་
ཞིག་ལ་དམིགས་པའི་བསམ་པས་ཀུན་ནས་བསླངས་ཏེ། ཡི་དམ་དང་བླ་མ་ཐ་མི་
དད་པར་བྱས་པ་ལ་རྒྱུན་མི་འཆད་དུ་གསོལ་བ་བཏབ་བསགས་སྦྱང་གི་སྒོ་དུ་མ་
ལ་འབད་པས། ད་ལྟ་གསུང་རབ་སྤྱི་དང་དགོངས་འགྲེལ་གྱི་བསྟན་བཅོས་ཆེན་མོ་
རྣམས་ལ་ཁོལ་བཏོན་རེ་ཙམ་མིན་པའི་ལུས་ཡོངས་སུ་རྫོགས་པ་ཉམས་ལེན་དུ་
འགྲོ་བའི་ཕྱོགས་སུ་ཤེས་པ་ཡོད། ཅེས་གང་གསུངས་པ་ལྟར་རོ། །དེས་ན་ཤེར་
ཕྱིན་གྱི་མདོ་སྡེ་རིན་པོ་ཆེ་རྣམས་ཀྱི་དོན་ཟབ་མོའི་དེ་ཁོ་ན་ཉིད་ཇི་ལྟར་འཚོལ་བའི་
ཚུལ་དང་། བཙལ་ནས་ཇི་ལྟར་བསྒོམ་པའི་ལམ་གྱི་རིམ་པ་རྣམས་སྟོན་པ་ཐུབ་
པའི་ དབང་ པོས་ རྗེ་ བཙུན་ འཇམ་ དབྱངས་ ལ་ གནང་། རྗེ་ བཙུན་ འཇམ་ པའི་
དབྱངས་ཀྱིས་མགོན་པོ་ཀླུ་སྒྲུབ་ལ་གནང་། དེས་ཟླ་བ་གྲགས་པ་ལ། དེས་རིགས་
པའི་ཁུ་བྱུག་ཆེ་བ་ལ། དེས་རིགས་པའི་ཁུ་བྱུག་ཆུང་བ་ལ། དེས་ཇོ་བོ་རྗེ་ལ་གནང་
ངོ༌། །མགོན་པོ་ཀླུ་སྒྲུབ་ཀྱིས་ཐེག་པ་ཆེན་པོའི་ལམ་གྱི་ལུས་རྫོགས་པའི་ཉམས་
ལེན་སྟོན་པ་དབུ་མ་རིན་ཆེན་ཕྲེང་བ་དང་། དེ་ཉིད་ལུང་གིས་བསྒྲུབ་པ་མདོ་སྡེ་
ཀུན་ལས་བཏུས་མཛད། ལམ་ཐུན་མོང་བའི་སྟེང་དུ་བླ་མེད་ཀྱི་ལམ་རིམ་གཉིས་
འཁོར་དང་བཅས་པ་སྒོམ་པའི་ཚུལ་སྟོན་པ་སྒྲུབ་ཐབས་མདོར་བྱས་དང་མདོ་བསྲེ་
རིམ་ལྔ་རྣམས་མཛད་པས། ཀླུ་སྒྲུབ་ཀྱི་གཞུང་ལ་ཐེག་པ་ཆེན་པོའི་ཉམས་ལེན་གྱི་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གནད་མཐའ་དག་ཚང་བར་ཡོད་ཀྱང་། སྤྱོད་ཕྱོགས་རྒྱ་ཆེ་བའི་ལམ་གྱི་རིམ་པ་
རྣམས་རྩལ་དུ་བཏོན་ནས་འཆད་པའི་བཀའ་བབ་ཀྱི་བརྒྱུད་ པ་ནི། ཐུབ་པའི་
དབང་པོས་རྗེ་བཙུན་བྱམས་པ་ལ་གནང་། དེས་འཕགས་པ་ཐོགས་མེད་ལ། དེས་
སློབ་དཔོན་དབྱིག་གཉེན་ལ། དེ་ནས་རིམ་གྱིས་བརྒྱུད་དེ་བླ་མ་གསེར་གླིང་པ་
ཆེན་པོས་ཇོ་བོ་རྗེ་ལ་གནང་ངོ༌། །གསང་སྔགས་རྒྱུད་སྡེ་བཞིའི་མན་ངག་འཕགས་
ཡུལ་ན་བཞུགས་པ་ཕལ་ཆེར་ཡང་ཇོ་བོ་ལ་མངའ་བས་ན། ཇོ་བོ་རྗེ་ནི་ཐུབ་བསྟན་
ཡོངས་རྫོགས་ཀྱི་བདག་པོ་ཡིན་ལ། ཇོ་བོ་ནས་རིམ་གྱིས་བརྒྱུད་པའི་མན་ངག་
རྣམས་ རྗེ་ རིན་པོ་ཆེས་ལྷོ་བྲག་གྲུབ་ཆེན་དང་། གྲྭ་སྐོར་མཁན་ཆེན་གཉིས་ལ་
གསན། ཇོ་བོ་རྗེ་ཉིད་ཀྱིས་དངོས་སུ་ཡང་བྱིན་གྱིས་བརླབས་ཏེ། རྗེ་རིན་པོ་ཆེ་སྐུ་
ན་ཕྲ་མོའི་སྐབས་མདོ་ཁམས་སུ་བཞུགས་པའི་དུས་ཉིད་ནས་ཇོ་བོ་རྗེས་ཡང་ཡང་
ཞལ་བསྟན་ནས་བྱིན་གྱིས་བརླབས་ཤིང་། ལྷག་པར་རྭ་སྒྲེང་རྒྱལ་བའི་དབེན་
གནས་སུ་ཇོ་བོའི་སྐུ་བརྙན་དབུ་ཡོན་མར་གྲགས་པ་ལ་གསོལ་བ་ཤུགས་དྲག་ཏུ་
འདེབས་པར་མཛད་པ་ན། ལམ་གྱི་རིམ་པའི་བླ་མ་བརྒྱུད་པ་རྣམས་ཟླ་བའི་བར་
དུ་ཞལ་གཟིགས་ཤིང་གདམས་པ་དང་རྗེས་སུ་བསྟན་པ་མང་དུ་སྩལ། མཐར་བླ་
མ་རྣམས་རིམ་གྱིས་ཇོ་བོ་ལ་ཐིམ། ཨ་ཏི་ཤས་ཕྱག་སྤྱི་བོར་བཞག་ནས་བསྟན་པ་
ལ་བྱ་བ་རྒྱ་ཆེན་པོ་གྱིས་དང་། བྱང་ཆུབ་བསྒྲུབ་པ་དང་སེམས་ཅན་གྱི་དོན་བྱེད་
པའི་ གྲོགས་བདག་གིས་བགྱི་ཞེས་ གསུངས་ཤིང་བསྟན་པའི་བདག་ པོར་ བྱིན་
གྱིས་བརླབ་བོ། །དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་འདི་ལ་བྱང་ཆུབ་ལམ་གྱི་
རིམ་པའི་བརྒྱུད་ཚུལ་བསྟན་པ་ནི་ངེས་ པར་གལ་ཆེ་བ་ཞིག་ཡོད་དེ། དེའི་རྒྱུ་
མཚན་འོག་ཏུ་སྟོན་ནོ། །ཡང་རྒྱལ་བ་རྡོ་རྗེ་འཆང་གིས་གསང་བའི་བདག་པོ་ཕྱག་
- 154 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ན་རྡོ་རྗེ་ལ་གནང་། དེས་གྲུབ་ཆེན་ས་ར་ཧ་ལ། དེས་མགོན་པོ་ཀླུ་སྒྲུབ་ལ། ས་ར་
ཧ་དང་མགོན་པོ་ཀླུ་སྒྲུབ་གཉིས་ཀས་དཔལ་ཤ་བ་རི་པ་ལ་གནང་། དཔལ་ཤ་བ་
རི་པས་བྲམ་ཟེ་ཆེན་པོའི་དོ་ཧའི་དགོངས་པ་ལྟར། ཕྱག་ཆེན་གྱི་ལྟ་སྒོམ་སྟོན་པའི་
མན་ངག་ཁ་ཡར་མཛད། དེས་ལུ་ཧི་པ་ལ། དེས་དཱ་རི་ཀ་པ་ལ། དེས་ལྡིང་ཀི་པ་
ལ། དེས་ཏེ་ལོ་པ་ལ་གནང་སྟེ། གྲུབ་ཆེན་ཏེ་ལོ་པ་ལ་བཀའ་བབ་བཞིར་གྲགས་
པའི་བརྒྱུད་པ་ཡོད་པ་ལས། ཕྱག་རྒྱ་ཆེན་པོའི་སྐོར་ནི་ལྡིང་ཀི་པ་ལས་གསན་ཞེས་
རྣམ་ཐར་ལས་འབྱུང་ངོ༌། །གྲུབ་ཆེན་ཏེ་ལོ་པས་ཕྱག་ཆེན་གྱི་མན་ངག་ཚིགས་
བཅད་མ་ཞིག་ཆུ་བོ་གངྒཱའི་འགྲམ་དུ་པཎ་ཆེན་ནཱ་རོ་པ་ལ་གསུངས་པ་དེ་ལ་ཕྱག་
ཆེན་གངྒཱ་མ་ཞེས་གྲགས། ཏེ་ལོས་ནཱ་རོ་ལ། ནཱ་རོས་མར་པ་ལ་གནང་ངོ༌། །ཡང་
དཔལ་ཤ་བ་རི་པས་མེ་ཏྲི་པ་ལ་གནང་། གྲུབ་ཆེན་མེ་ཏྲི་པས་གྲུབ་ཆེན་གོང་མ་
མང་པོའི་གསུང་སྒྲོས་བསྡུས་པའི་ཕྱག་ཆེན་གྱི་མན་ངག་གསེར་ཕྲེང་ཞེས་བྱ་བ་
རྒྱས་པ་ཞིག་དང་། དེ་ཁོ་ན་ཉིད་བཅུ་པ་ལ་སོགས་པའི་ལྟ་བའི་གཞུང་ཆུང་མང་དུ་
མཛད། མེ་ཏྲི་པས་མར་པ་ལ་གནང་སྟེ། མར་པ་ལོ་ཙཱས་ནཱ་རོ་མེ་ཏྲི་གཉིས་ཀ་ལ་
ཕྱག་ཆེན་གྱི་གདམས་པ་གསན་ཀྱང་། ཀླུ་སྒྲུབ་ཀྱི་དགོངས་པ་ཟབ་མོ་དབུ་མའི་ལྟ་
བ་མཐར་ཐུག་པ་ནི་མེ་ཏྲི་པ་ལས་རྙེད་པར་གསུངས་ཏེ། མར་པ་ཉིད་ཀྱི་ཞལ་ནས།
ཤར་ཆུ་བོ་གངྒའི་འགྲམ་དུ་ཕྱིན། །རྗེ་མེ་ཏྲི་པ་ཡི་བྱིན་རླབས་ཀྱིས། །གཞི་ཆོས་
ཉིད་སྐྱེ་བ་མེད་པར་རྟོགས། །སེམས་སྟོང་པ་ཉིད་ལ་སྦར་ཟིན་བྱས། །དོན་སྤྲོས་
བྲལ་གཉུག་མའི་ངོ་བོ་མཐོང་། །སྐུ་གསུམ་མ་དང་དངོས་སུ་མཇལ། །མི་ཁོ་བོའི་
སྤྲོས་པ་དེ་ནས་མཆོད། །ཅེས་གསུངས་པ་ལྟར་རོ། །མར་པ་ལོ་ཙཱས་རྗེ་བཙུན་མི་
ལ་ལ་ པཎ་ཆེན་ནཱ་རོ་ནས་བརྒྱུད་པའི་ བཀའ་བབ་བཞིའི་གདམས་པ་རྣམས་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཉམས་ལེན་གྱི་ལུས་གཅིག་ཏུ་དྲིལ་བ་ནཱ་རོ་ཆོས་དྲུག་དང་། གྲུབ་ཆེན་མེ་ཏྲི་པ་ནས་
བརྒྱུད་པའི་ཕྱག་ཆེན་གྱི་གདམས་པ་ཡོངས་སུ་རྫོགས་པ་གནང་སྟེ། རྗེ་མི་ལའི་
ཞལ་ནས། ནཱ་རོ་དང་མེ་ཏྲིས་བྱིན་བརླབས་པ། །ལྷོ་ཆུས་ཁྱེར་ཕུ་ན་བཞུགས་སོ་
སྐད། །ཕ་ལོ་ཙཱའི་སྙན་པ་རྒྱང་ནས་ཐོས། །ལམ་དཀའ་བ་སྤྱད་ནས་དྲུང་དུ་ཕྱིན། །
ཕ་དྲིན་ཅན་དེ་ཡི་ཞབས་དྲུང་དུ། ཁོ་བོ་མི་ལ་རས་པ་ངས། །ལོ་དྲུག་ཟླ་མཐོང་
བརྒྱད་དུ་བསྡད། །སྲས་མཁར་དགུ་ཐོག་ཁྱམས་དང་བཅས། །དེ་རྣམས་ང་ཡིས་
སངས་ ཀྱིས་ བརྩིགས། །ཕ་ དྲིན་ ཅན་ དེས་ ཀྱང་ ཐུགས་ རྗེས་ བཟུང་། །ལྟ་ བའི་
མཐར་ཐུག་ཕྱག་རྒྱ་ཆེ། །གནས་ལུགས་ཟབ་མོའི་ངོ་སྤྲོད་དང་། །ཐབས་ལམ་ནཱ་
རོའི་ཆོས་དྲུག་དང་། །སྨིན་ལམ་དབང་བཞིའི་ཆུ་རྒྱུན་དང་། །དཔལ་ལྡན་ནཱ་རོའི་
ཕྱག་ལེན་ལ། །ཡིད་ཆེས་ཞལ་གདམས་བཅས་པ་གནང་། །ངས་ཀྱང་ལེ་ལོ་མ་
བགྱིས་པར། །ཚེ་འདི་བློས་བཏང་བསྒོམས་པ་ལས། །གཏན་གྱི་སྐྱིད་འགོ་དེ་ནས་
ཚུགས། །ཞེས་གསུངས་སོ། །རྗེ་མི་ལ་ནས་བརྒྱུད་པའི་ཟབ་ ཁྲིད་རྣམས་ནི་ རྗེ་
ཐམས་ཅད་མཁྱེན་པས་སྤྱན་སྔ་ཆོས་ཀྱི་རྒྱལ་པོ་གྲགས་པ་བྱང་ཆུབ་ལ་གསན་
ཏོ། །གཞན་ཡང་ཆོས་རྗེ་དོན་གྲུབ་རིན་ཆེན་དང་། ཁྱུང་ ལྷས་པ་དང་། ཆོས་ཀྱི་
དཔལ་བ་དང་། རྗེ་བཙུན་རེད་མདའ་པ་རྣམས་ལ་དབང་ལུང་མན་ངག་གི་རྒྱུན་
ཡོད་པ་ཕལ་ཆེར་གསན་ཅིང་། ལྷག་པར་རྗེ་བཙུན་རེད་མདའ་པ་ལ་དབུ་མ་དང་
གསང་བ་འདུས་པའི་སྐོར་མཐའ་དག་པར་གསན་ཏོ། །ཉེ་བརྒྱུད་ཐུན་མོང་མིན་པ་
ནི། རྗེ་རིན་པོ་ཆེས་རྗེ་བཙུན་འཇམ་པའི་དབྱངས་ལ་སྙན་བརྒྱུད་ཀྱི་མན་ངག་འདི་
དག་ཡོངས་སུ་རྫོགས་པར་གསན་པ་ཡིན་ཏེ། དེ་ཡང་རྗེ་བླ་མ་འདི་ཉིད་ནི་བསྐལ་
བ་དཔག་ཏུ་མེད་པའི་སྔ་རོལ་ནས་རྗེ་བཙུན་འཇམ་པའི་དབྱངས་ཀྱི་སྲས་ཀྱི་ཐུ་
- 156 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བོར་གྱུར་ཏེ། རྒྱལ་བ་དབང་པོའི་ཏོག་གི་སྤྱན་སྔར་དེང་ནས་བཟུང་སྟེ་སངས་རྒྱས་
ཀྱི་ཞིང་གྲངས་མེད་དུ་སྤྱིར་རྒྱལ་བའི་དམ་ཆོས་མ་ལུས་འཛིན་པ་དང་། ལྷག་པར་
མ་དག་པའི་ཞིང་འདི་ལྟ་བུ་རྣམས་སུ་ཟབ་མོ་དབུ་མའི་ལྟ་བ་དང་བླ་མེད་ཀྱི་ལམ་
རིམ་གཉིས་རྒྱ་ཆེར་སྤེལ་བའི་ཐུགས་བསྐྱེད་དང་དམ་བཅའ་རླབས་པོ་ཆེ་མཛད་པ་
ལྟར་ཞིང་འདིར་མདོ་སྔགས་ཀྱི་བསྟན་པའི་སྙིང་པོ་སྤེལ་བའི་ཆེད་དུ་བསམས་
བཞིན་དུ་བྱོན་ཞིང་། སྤྱིར་བསྟན་པ་མཐའ་དག་དང་། ལྷག་པར་ཟབ་མོ་དབུ་མའི་
ལྟ་བ་མཐར་ཐུག་པ་རྟོགས་པ་སྲིད་མཐའ་ཙམ་དུ་སོང་སྟེ་བསྟན་པའི་སྙིང་པོ་འདི་
ཉམས་པ་ཐུགས་ཀྱིས་མ་བཟོད་ནས་རྒྱ་གར་ཤིང་གི་རིར་འཇའ་ལུས་བརྙེས་པའི་
གྲུབ་ཆེན་རྣམས་ལ་ལྟ་བ་རྩད་གཅོད་དུ་ཕེབས་པར་ཆས་པ་སོགས་ཉིད་ཀྱི་སྐུ་དང་
སྲོག་ལའང་མི་གཟིགས་པར་དཀའ་བ་བརྒྱ་ཕྲག་དུ་མའི་སྒོ་ནས་བསྟན་པའི་སྙིང་
པོ་འདི་འབའ་ཞིག་འཚོལ་བ་ལྷུར་མཛད། དེའི་ཚེ་གསང་བའི་བདག་པོ་ཕྱག་ན་རྡོ་
རྗེ་སོགས་ལྷ་དང་བླ་མ་རྣམས་ཀྱིས་རྗེ་རིན་པོ་ཆེ་འདི་རྒྱ་གར་དུ་ཕེབས་ན་བོད་
ཡུལ་མུན་གླིང་དུ་འགྱུར་བར་དགོངས་ནས་བོད་རང་དུ་བཞུགས་ན་ལེགས་པར་
གསོལ་ཞིང་། རྗེ་ཉིད་ ཀྱིས་ཀྱང་ཐུགས་བརྩེ་བས་དགོངས་ཏེ་བོད་དུ་བཞུགས་
ནས་མགོན་པོ་འཇམ་པའི་དབྱངས་ཉིད་ལ་གསོལ་བ་རྩེ་གཅིག་ཏུ་འདེབས་པར་
མཛད་པ་ན་རྗེ་བཙུན་གྱིས་ཞལ་མངོན་སུམ་དུ་བསྟན་ནས་གདམས་པ་མང་དུ་
སྩལ། དེའི་ཚེ་རིན་པོ་ཆེས་རྗེ་བཙུན་ལ་ཟབ་མོའི་ལྟ་བ་འདི་འབའ་ཞིག་ཞུས་ཤིང་
ཡང་དང་ཡང་དུ་དྲི་གཏུགས་མཛད་པ་ན། རྗེ་བཙུན་ གྱིས་མན་ངག་གི་གནད་
རྣམས་ཞིབ་ཏུ་གསུངས་ཤིང༌། ལྟ་བའི་གནད་མཐར་ཐུག་པ་འདི་ཤིང་རྟ་ཆེན་པོ་ཀླུ་
སྒྲུབ་ ཀྱི་ མན་ ངག་ ཁོ་ན་ལ་བརྟེན་ནས་རྟོགས་ དགོས་ ཚུལ་ ཡང་ དང་ ཡང་ དུ་
- 157-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གསུངས་པ་རྣམས་རྗེ་ཉིད་ཀྱི་ཐུགས་ཡུལ་དུ་ཤིན་ཏུ་འཐད་པར་བྱུང་ཞིང་། བོད་ཀྱི་
མན་ངག་ཟབ་མོ་གྲགས་པ་འདི་དག་ལ་ཤིང་རྟ་ཆེན་པོའི་གཞུང་ལུགས་དང་མི་
མཐུན་པ་བྱུང་ན་ཇི་ལྟར་བགྱི་དགོས་ཞུས་པས། མན་ངག་ཁུངས་མ་ཡིན་ན་ཤིང་
རྟ་ཆེན་པོའི་ གཞུང་ལུགས་དང་ངེས་པར་མཐུན་པ་ཞིག་ཡོང་ཞིང་། གལ་སྲིད་
གཞུང་ཆེན་པོ་དང་མི་མཐུན་པ་བྱུང་ན་མན་ངག་དེ་ཉིད་ཀྱི་སྐྱོན་ཡིན་པས་དེ་འདོར་
བར་འབབ་ཀྱི། ཤིང་རྟ་ཆེན་པོའི་གཞུང་ནི་རྣམ་པ་ཀུན་ནས་འདོར་དུ་མི་རུང་
གསུངས། ཟབ་མོའི་ལྟ་བ་འདི་འཁྲུལ་མེད་ཞིག་རྙེད་པ་ལ་ཐབས་ཇི་ལྟར་བགྱི་
དགོས་ཞུས་པ་ན། བླ་མ་དང་ལྷག་པའི་ལྷ་དབྱེར་མེད་དུ་བྱས་ནས་གསོལ་བ་
འདེབས་པ་དང་། བསག་སྦྱང་ལ་འབད་པ་དང་། གཞུང་ཆེན་མོའི་དོན་ལ་དཔྱོད་
པ་རྣམས་གསུམ་སྒྲིལ་དུ་བྱ་དགོས་གསུངས་ཤིང་། དེ་དག་ཇི་ལྟར་བྱ་བའི་མན་
ངག་རྣམས་ཀྱང་ཞིབ་ཏུ་གནང་། ཡང་དེའི་ཚེ་ རྗེ་བཙུན་གྱིས། དམུ་རྒོད་གདུལ་
དཀའི་ སེམས་ ཅན་ འདི་རྣམས་ལ། །བཤད་ པས་ ཕན་ཐོགས་ཆེན་ པོར་ ག་ ལ་
གྱུར། །དེ་ བས་ སྒྲུབ་ པ་ ལྷུར་ བླངས་ དབེན་ པ་ བསྟེན། །རང་ གཞན་ གཉིས་ ཀ་
འཚེངས་པའི་ལམ་རྙེད་སྙམ། །ཞེས་དབེན་པར་གནས་ནས་ཟབ་མོའི་ལྟ་བ་རྙེད་
པའི་རྒྱུ་ཚོགས་དེ་དག་ལ་འབད་དགོས་པར་བསྐུལ་ཞིང་། རྗེ་ཉིད་ཀྱིས་ཀྱང་རྗེ་
བཙུན་གྱི་བཀའ་བཞིན་དེ་མ་ཐག་དབེན་པའི་གནས་སུ་ཕེབས་ཏེ་དཔག་པར་
དཀའ་བའི་བསག་སྦྱང་ལ་འབད་པ་སོགས་གོང་གི་རྒྱུ་ཚོགས་རྣམས་ལ་བརྩོན་པ་
ཆུ་བོའི་རྒྱུན་བཞིན་མཛད་པས། སངས་རྒྱས་དང་བྱང་ཆུབ་སེམས་དཔའ་མང་པོའི་
ཞལ་གཟིགས། རྒྱན་དྲུག་མཆོག་གཉིས་དང་། ས་ར་ཧ་དང་། ལུ་ཧི་པ་ལ་སོགས་
པ་པཎ་གྲུབ་མཐའ་ཡས་པས་ཞལ་བསྟན་ཅིང་བྱིན་གྱིས་བརླབས། དེའི་ནང་ནས་
- 158 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
འཕགས་པ་ཡབ་སྲས་ལྔས་ཡང་ཡང་ཞལ་བསྟན་ཅིང་། ལྷག་པར་ནུབ་གཅིག་
སློབ་དཔོན་སངས་རྒྱས་བསྐྱངས་ཀྱིས་རྒྱ་དཔེ་ཞིག་དབུ་ཐོག་ཏུ་བཞག་སྟེ་བྱིན་
གྱིས་བརླབས་པའི་དག་པའི་མཚན་མ་ཁྱད་པར་ཅན་བྱུང་། དེའི་ཕྱི་ཉིན་འགྲེལ་པ་
བུདྡྷ་པཱ་ལི་ཏ་དངོས་སུ་འབུལ་མི་བྱུང་བར་ཞིབ་ཏུ་གཟིགས་པས་མཚན་འཛིན་གྱི་
དམིགས་གཏད་ཐམས་ཅད་ཞིག །ཟབ་མོ་དབུ་མའི་ལྟ་བ་སྤྲོས་པའི་མཐའ་ཐམས་
ཅད་དང་བྲལ་བ་སྣང་བས་ཡོད་མཐའ་སེལ་ཞིང་སྟོང་པས་མེད་མཐའ་སེལ་བ།
རྟེན་འབྱུང་སྟོང་པ་དང་སྟོང་པ་རྟེན་འབྱུང་དུ་ཤར་བའི་ཟབ་མོའི་ལྟ་བ་མཐར་ཐུག་
པ་རྒྱལ་བའི་དགོངས་པ་ཀླུ་སྒྲུབ་ཀྱིས་བཀྲལ་བ་ཇི་བཞིན་ཐུགས་ལ་འཁྲུངས་པས་
ཐུགས་རབ་ཏུ་ཚིམས་ཤིང་། ཐུབ་པའི་དབང་པོ་ལ་ཟབ་མོ་རྟེན་འབྱུང་གསུང་བའི་
སྒོ་ནས་བསྟོད་པ་ལེགས་པར་བཤད་པའི་སྙིང་པོ་ཞེས་བྱ་བ་ངོ་མཚར་རྨད་དུ་བྱུང་
བ་འདི་མཛད་དོ། །དེ་ནས་སླར་ཡང་ རྗེ་བཙུན་འཇམ་པའི་དབྱངས་ལ་ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པ་རྒྱ་ཆེར་ཕུལ་ཏེ། བསྟན་པའི་སྙིང་པོ་འདི་དར་
བའི་གསོལ་འདེབས་མཛད་པ་ན། རྗེ་བཙུན་གྱིས་ཐུན་མོང་དང་ཐུན་མོང་མིན་
པའི་གདམས་པ་མང་དུ་སྩལ་ཅིང་། ལྷག་པར་རྗེ་རིན་པོ་ཆེ་ཉིད་དང་། རྗེ་བཙུན་
འཇམ་དཔལ་རྒྱ་མཚོ། སྐལ་ལྡན་གྱི་ལྷ་ཁ་ཤས་དང་བཅས་པ་ལ་སྙན་བརྒྱུད་ཀྱི་
མན་ངག་སྤྲུལ་པའི་གླེགས་བམ་དང་བཅས་པ་གནང་། དེ་ནས་རྗེ་རིན་པོ་ཆེས་
འདུལ་བྱ་གྲངས་མེད་པ་ལ་མདོ་དང་སྔགས་ཀྱི་མན་ངག་མཐའ་ཡས་པ་སྩལ་ཅིང་།
མདོ་སྔགས་ ཀྱི་ལམ་རིམ་རྣམ་གཉིས་ ཀྱིས་གཙོས་པའི་སྔོན་མེད་པའི་ ལེགས་
བཤད་མང་དུ་མཛད། ཟབ་ལམ་ཕྱག་རྒྱ་ཆེན་པོའི་གདམས་པ་འདི་ནི་སྙན་བརྒྱུད་
མཛད་པ་ལས་དེ་དུས་དགག་བྱ་ཆེ་བར་དགོངས་ཏེ་ཡི་གེར་འགོད་པར་མ་མཛད་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པར་འདི་ལྟར་ཡོད་དོ་ཞེས་བརྡ་བསྟན་པ་ཙམ་ཞིག་མཛད་དོ། །དེ་ཡང་དྲི་བ་ལྷག་
བསམ་རབ་དཀར་དུ་ཕྱག་རྒྱ་ཆེན་པོའི་ལྟ་སྒོམ་གྱི་སྐོར་ལ་གོལ་ས་གཅོད་པའི་དྲི་
བ་མང་དུ་མཛད་པའི་མཚམས་ཤིག་ཏུ། འོ་ན་ཅི་ཡང་མི་མཐོང་བ་དེ་ག་མཐོང་
བའི་མཆོག་དང་། གང་ལ་ཡང་མི་ལྟ་བའི་མཆོག་ཏུ་རྒྱལ་བས་གསུང་འདུག་པ་ཅི་
ཡིན་སྙམ་ན། དེའི་དགོངས་པ་ནི་ཤིན་ཏུ་ཟབ་པར་ཡོད་པ་དོན་དུ་གཉེར་ཞིང་གཟུ་
བོར་གནས་ན་སྔར་གྱི་རྩིང་པོ་དེ་རྣམས་མ་ཡིན་གྱི། ཕ་བླ་མ་མཁས་པའི་མན་ངག་
ཁུངས་མ་ཁོ་བོས་འབོགས་པར་འདོད་དེ་རེ་ཞིག་དུས་ལ་མ་བབ་སྣང་། ཞེས་
གསུངས་ཤིང་། རྗེ་བཙུན་རེད་མདའ་པ་ལ་ཕུལ་བའི་ཞུ་ཡིག་ལས་ཀྱང་། ངེས་
འབྱུང་སེམས་བསྐྱེད་ལྟ་བའི་མྱོང་བ་འདོན་ལུགས་འདི་རྣམས་ད་ལྟ་སུ་ལ་ཡང་
བསྟན་རྒྱུ་མི་སྣང་བས་ཐུན་མོང་མིན་པར་འདུག ཁྱད་པར་ལྟ་བའི་མྱོང་བ་འདོན་
ལུགས་ འདི་ ངེས་ པར་ ཡིན་ ངོ་ ཤེས་ སུ་ སྣང་། འདི་ རྡོ་ རུས་ ཐུག་ པ་ ཡོང་ བའི་
གདམས་ངག་ད་ལྟ་གཅིག་ཀྱང་མི་གདའ། བྱེད་ལུགས་འདི་བྱས་ན་རང་རེ་བས་
ལམ་དེ་ཙམ་ཐོབ། གདམས་ངག་ གཞན་བསྒོམས་ཀྱང་གླགས་མི་ཆེ་ གསུངས།
འདི་པ་རང་གི་ལུགས་ཀྱི་ངེས་འབྱུང་སོགས་གསུམ་ལ་འཁྲིད་ལུགས་ཞིབ་ཆ་དང་
བཅས་པ་གནང་ནས་ཡོད་དེ་རྒྱས་པར་ བྲིར་མ་ལང་། རྒྱུ་རུ་ལུགས་ བྲིས་ཀྱང་
འགའ་ཞིག་བླ་མས་བསྟན་པ་ལ་ལྟོས་པར་སྣང་བས་བྲིས་མ་བྱུང་། ཞེས་གསུངས་
ཤིང་། དེ་རིགས་ཀྱི་གསུང་གཞན་ཡང་མང་དུ་སྣང་ངོ༌། །དེ་ནས་རྗེ་རིན་པོ་ཆེས་
སྙན་བརྒྱུད་ཀྱི་མན་ངག་རྣམས་རྟོགས་ལྡན་འཇམ་དཔལ་རྒྱ་མཚོ་དང༌། མཁས་
གྲུབ་ཐམས་ཅད་མཁྱེན་པ་གཉིས་ལ་གནང་ཞིང་། སྤྲུལ་པའི་གླེགས་བམ་རྟོགས་
ལྡན་འཇམ་དཔལ་རྒྱ་མཚོའི་ཕྱག་ཏུ་བཞུགས་སོ། །དེ་ནས་རྗེ་འཇམ་དཔལ་རྒྱ་
- 160 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
མཚོས་རྗེ་བླ་མའི་སྒྲུབ་བརྒྱུད་ཀྱི་བསྟན་པའི་ཆུ་འགོ་འཛུགས་ཕྱིར། ཚེ་འདིའི་བུན་
ལོང་དོར་ཏེ་དབེན་པའི་གནས་སུ་སྒྲུབ་པ་ལ་གཅིག་ཏུ་གཞོལ་བར་མཛད། རྗེ་
བཙུན་འཇམ་པའི་དབྱངས་རྒྱུན་དུ་ཞལ་གཟིགས་པས་བྱ་བ་ཅི་མཛད་རྗེ་བཙུན་ལ་
ཞུས་ནས་བྱེད་ཅིང༌། སྐལ་བ་དང་ལྡན་པ་རྣམས་ལ་མན་ངག་འདོམས་པར་ཡང་
མཛད་ལ། ལྷག་པར་བ་སོ་ཆོས་ཀྱི་རྒྱལ་མཚན་སྙན་བརྒྱུད་ཀྱི་མན་ངག་ཡོངས་
རྫོགས་སྤྲུལ་པའི་གླེགས་བམ་དང་བཅས་པ་གནང་ངོ༌། །པཎ་ཆེན་ཆོས་ཀྱི་རྒྱལ་
མཚན་གྱིས་ཀྱང་རྗེ་ཡབ་སྲས་ཀྱི་སྙན་བརྒྱུད་ཀྱི་མན་ངག་ལ་སྒྲུབ་པ་རྩེ་གཅིག་ཏུ་
མཛད་ཕྱིར་མི་མེད་ལུང་སྟོང་དུ་དཔལ་ཤ་བ་རི་པའི་རྣམ་ཐར་དང་མཚུངས་པ་ཞིག་
བྱེད་དགོངས་པ་ཞིག་ནར་མར་ཡོད་པ་ན། རྗེ་བླ་མའི་བསྟན་པའི་སྲོག་ཤིང་འཛིན་
ཕྱིར་དགའ་ལྡན་གྱི་ཁྲི་ཐོག་ཏུ་ཕེབས་དགོས་བྱུང་། དེ་ནས་རྗེའི་བསྟན་པ་རྒྱ་ཆེར་
སྤེལ་ཞིང་། ལྷག་པར་གྲུབ་ཆེན་ཆོས་རྡོ་རྗེ་དགུང་ལོ་བཅུ་གཅིག་གི་དུས་ཡབ་ཡུམ་
དང་བཅས་དགའ་ལྡན་དུ་ཕེབས་པ་ན། པཎ་ཆེན་ཆོས་ཀྱི་རྒྱལ་མཚན་ལ་མཁའ་
འགྲོས་ལུང་བསྟན་པ་ལྟར། ཡབ་སྲས་གཉིས་ལ་ཟང་ཟིང་གི་གནང་སྦྱིན་མང་དུ་
མཛད་དེ་རབ་ཏུ་བྱུང་། མཚན་ཆོས་ཀྱི་རྡོ་རྗེར་བཏགས། དེ་ནས་ལོ་ལྔའི་བར་དུ་
སྲས་ཀྱི་ཐུ་བོར་བཟུང་སྟེ་མདོ་སྔགས་ཀྱི་གདམས་པ་མཐའ་ཡས་པ་སྩལ་ཅིང་།
ལྷག་ པར་ སྙན་བརྒྱུད་ ཀྱི་མན་ངག་ཡོངས་རྫོགས་སྤྲུལ་པའི་གླེགས་བམ་དང་
བཅས་པ་གནང་སྟེ། མི་མེད་དབེན་པའི་གནས་སུ་སྒྲུབ་པ་སྙིང་པོར་བྱ་དགོས་
ཚུལ་དང་། མ་འོངས་པ་ན་སྐལ་ལྡན་རེ་གཉིས་ལ་སྙན་བརྒྱུད་ཀྱི་མན་ངག་འདི་
དག་སྟོན། གཞན་མ་མན་ངག་འདི་འདྲ་བའི་འཕྲོས་ཙམ་ཡང་མ་བྱང་ཞེས་བཀའ་
རྒྱས་བཏབ་བོ། །དེ་ནས་གྲུབ་ཆེན་ཆོས་རྡོ་རྗེས་ཀྱང་པཎ་ཆེན་ཆོས་ཀྱི་རྒྱལ་མཚན་
161-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གྱི་བཀའ་བཞིན་གངས་དང༌། རི་སུལ་དང་། ནགས་ཁྲོད་དབེན་པ་རྣམས་སུ་འཚོ་
བ་དཀའ་ཐུབ་ལ་བརྟེན་ནས་སྒྲུབ་པ་སྙིང་པོར་མཛད་པས། ནམ་ཞིག་ན་རྗེ་བཙུན་
ཙོང་ཁ་པ་ཆེན་པོའི་ཞལ་མངོན་སུམ་དུ་གཟིགས་ཏེ་རྗེ་རིན་པོ་ཆེས་ཐུན་མོང་དང་
ཐུན་མོང་མིན་པའི་གདམས་པ་ཡོངས་སུ་རྫོགས་པ་སྩལ། ལྷག་པར་དགའ་ལྡན་
ཕྱག་རྒྱ་ཆེན་པོའི་མན་ངག་སྔོན་འགྲོ་བླ་མའི་རྣལ་ འབྱོར་ སེམས་དཔའ་སུམ་
བརྩེགས་ཅན་མདོ་སྔགས་གཉིས་ཀའི་ལམ་གྱི་གནད་ཚང་བ་དང་བཅས་པ་འདི་
གནང་། དེ་ནས་གྲུབ་ཆེན་གྱིས་བླ་མའི་རྣལ་འབྱོར་འདི་ལ་ཐུགས་དམ་རྩེ་གཅིག་
ཏུ་མཛད་པས། རྗེ་བཙུན་ཕྱག་ན་པདྨོ་ལ་སོགས་པའི་སངས་རྒྱས་དང་བྱང་ཆུབ་
སེམས་དཔའ་གྲངས་མེད་པའི་ཞལ་གཟིགས། ཐུན་མོང་དང་ཐུན་མོང་མིན་པའི་
ལམ་གྱི་རྟོགས་པ་རྣམས་རིམ་གྱིས་འཁྲུངས་ཏེ། འཇའ་ལུས་ཟུང་འཇུག་རྡོ་རྗེའི་སྐུ་
བརྙེས་པར་གྱུར་ཏོ། །དེ་ནས་གྲུབ་ཆེན་གྱིས་རྗེ་བླ་མའི་སྙན་བརྒྱུད་འདི་དག་སུ་
ཞིག་ལ་གཏད་པར་བྱ་སྙམ་དུ་ཡེ་ཤེས་ཀྱིས་གཟིགས་པ་ན། རྒྱལ་བ་དབེན་ས་པ་
ཆེན་པོ་ཉིད་སྙན་བརྒྱུད་བསྟན་པའི་བདག་པོར་འགྱུར་བར་མཁྱེན་ནས། དབེན་
ས་པ་ཆེན་པོ་དགུང་ལོ་བཅུ་བདུན་བཞེས་པའི་སྐབས་འབྲུམ་བུས་བསྙན་ཞིང་
དབེན་ས་ན་བཞུགས་ཡོད་པར། གྲུབ་ཆེན་ཆོས་རྡོ་རྗེ་སྒོ་དྲུང་དུ་ཕེབས་ཏེ། ཟབ་
དོན་གྱི་མན་ངག་མཐར་ཐུག་པ་ཁོ་བོ་ལ་ཡོད་དོ་ཞེས་བརྡ་མཚོན་ཕྱིར་རྟེན་འབྲེལ་
བསྟོད་པ་ཞལ་འདོན་དུ་མཛད་ཅིང་བསོད་སྙོམས་སློང་བའི་ཚུལ་མཛད་པ་ན།
དབེན་ས་པ་ཆེན་པོས་ཀྱང་གསུང་གི་གདངས་ཐོས་ཙམ་ཉིད་ནས་གཞན་དང་མི་
འདྲ་བ་ཞིག་ཡིན་པར་དགོངས་ནས་ནང་དུ་སྤྱན་དྲངས་པ་ན། དགེ་སློང་སྨ་ར་
དཀར་པོའི་ཨོག་ཚོམ་ཡོད་པ་ཕྱག་དར་ཁྲོད་ཀྱི་ཆོས་གོས་སྐུ་ལ་གསོལ་བ་གཟི་
- 162 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བྱིན་ཆེ་བ་ཞིག་འདུག་པ། འདི་ནི་བདག་ཉིད་ཆེན་པོ་ཞིག་ཡིན་པ་གོར་མ་ཆག་གོ་
སྙམ་དུ་དགོངས་ནས་ཞིབ་ཏུ་བརྟགས་པ་ན། རྗེ་བླ་མའི་སྙན་བརྒྱུད་ཡོངས་རྫོགས་
འཛིན་པའི་གྲུབ་ཆེན་ཡིན་པར་མཁྱེན་ནས་རྗེས་སུ་འཛིན་པར་གསོལ་བ་བཏབ་
པས་དགྱེས་བཞིན་ཞལ་གྱིས་བཞེས་ཏེ། དུས་ཚོད་འདི་ག་ཙམ་ལ་ཇོ་མོ་ལྷ་རིར་
ཤོག་གསུངས་ཏེ་གྲུབ་ཆེན་ཇོ་མོ་ལྷ་རིར་ཕེབས། དེ་ནས་དབེན་ས་ཆེན་པོས་ཀྱང་
གྲུབ་ཆེན་གྱི་བཀའ་བཞིན་དུས་ལས་མ་ཡོལ་བར་ཇོ་མོ་ལྷ་རིར་ཕེབས་པས། ཇོ་
མོ་ལྷ་རིའི་མགུལ་མགར་མོ་ཆོས་རྫོང་དུ་ཞལ་མཇལ། ཚོགས་ཀྱི་མཆོད་པ་དང་
མཎྜལ་བཅས་ཅི་འབྱོར་ཕུལ་ཏེ། གདམས་ངག་ཞུས་པ་ན་མདོ་སྔགས་ཀྱི་ཆོས་
མཐའ་ཡས་པ་དང༌། ལྷག་པར་རྗེ་བླ་མའི་སྙན་བརྒྱུད་ཀྱི་མན་ངག་ཡོངས་རྫོགས་
སྤྲུལ་པའི་གླེགས་བམ་དང་བཅས་པ་གནང་ངོ༌། །དེ་ཡང་རྒྱལ་བ་དབེན་ས་པ་ཆེན་
པོ་འདི་ཉིད་ནི་སྐུ་གཞོན་ནུའི་དུས་ནས་སྟོན་པ་ཐུབ་པའི་དབང་པོ་དང་། རྗེ་བླ་
མས་ཡང་ཡང་ཞལ་བསྟན་ནས་བྱིན་གྱིས་བརླབས་ཤིང༌། ལྷག་པར་ནུབ་ཅིག་རྗེ་
བླ་མས་དབུ་ཞྭ་གནང་སྟེ་སྙན་བརྒྱུད་བསྟན་པའི་བདག་པོར་བྱིན་གྱིས་བརླབ་
བོ། །དེ་ནས་དབེན་ས་པ་ཆེན་པོས་བླ་མ་གྲུབ་ཆེན་གྱི་བཀའ་བཞིན་བྲག་རྒྱ་རྡོ་
རྗེའི་ཕོ་བྲང་སོགས་དབེན་པའི་གནས་སུ་འཚོ་བ་བཀའ་ཐུབ་ལ་བརྟེན་ཏེ་སྙན་
བརྒྱུད་ཀྱི་མན་ངག་ལ་སྒྲུབ་པ་སྙིང་པོར་མཛད། དེའི་ཚེ་ཞབས་རྡོ་རྗེའི་སྐྱིལ་ཀྲུང་
བཅས་ཏེ་ཉིན་མཚན་ཁོར་ཡུག་ཏུ་གཡོ་བ་མེད་པར་བཞུགས་པ་ན་བརླའི་ཤ་རུལ་
བ་སོགས་བྱུང་ཡང་ལྕི་བའི་ཐལ་བ་འཇམ་པོས་བྱུག་པ་ཙམ་ལས་ཐབས་གཞན་མ་
མཛད་པར་ཐུགས་དམ་ལ་རྩེ་གཅིག་ཏུ་བཞུགས་པས་ལམ་ཐུན་མོང་དང་ཐུན་མོང་
མིན་པའི་རྟོགས་པ་རྣམས་རིམ་གྱིས་མངོན་དུ་གྱུར། ཏིང་ངེ་འཛིན་ཁྱད་པར་ཅན་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བརྙེས་ཏེ་རང་དང་གཞན་གྱི་ཚེ་རབས་བརྒྱ་སྟོང་དུ་མ་མཁྱེན་པའི་མངོན་ཤེས་
དང༌། རི་ རབ་ ཁང་ ཁྱིམ་ སོགས་ གང་ ལའང་ ཐོགས་པ་མེད་ པར་ གཤེགས་ པ་
སོགས་རྫུ་འཕྲུལ་ལ་འདོད་དགུར་སྤྱོད་པ་དང་། བརྒྱད་སྟོང་པ་སཾ་ཀྲྀ་ཏའི་སྐད་དུ་
འདོན་པ་སོགས་ལུང་རྟོགས་ཀྱི་ཡོན་ཏན་དཔག་ཏུ་མེད་པའི་གཏེར་ཆེན་པོར་གྱུར།
ལྷག་པར་སྙན་བརྒྱུད་ཀྱི་མན་ངག་ལ་བརྟེན་ནས་རིམ་གཉིས་ཀྱི་ཏིང་ངེ་འཛིན་
མཐར་ཕྱིན་ཏེ་ཟུང་འཇུག་གི་སྐུ་བརྙེས་སོ། །དེ་ཡང་རྒྱལ་བ་དབེན་པ་ཆེན་པོ་ཉིད་
ཀྱི་ཞལ་ནས། སྔོན་དུས་ཀྱི་མི་ལ་རས་པ་དང་། །ད་དུས་ཀྱི་བློ་བཟང་དོན་གྲུབ་
ལ། །འཕྲལ་ ཆོས་ ཀྱི་ ཟས་ གོས་ མ་ གཏོགས་ པ། །ནོར་ དངོས་ པོའི་ འཛིན་ པས་
དགོས་ པ་ མེད། །ཚེ་ གཅིག་ ལ་ སངས་ རྒྱས་ བསྒྲུབ་ པ་ ལ། །དེ་ འདྲའི་ སྤྱོད་ ལ་
ལེགས་གནས་ནས། །ཆགས་སྡང་སྤངས་པའི་དབེན་གནས་སུ། །དལ་འབྱོར་ལ་
སྙིང་ པོ་ལེན་པར་ཤོག །ཅེས་ དང་། གངས་ ཅན་ ཁྲོད་ ཀྱི་གདུལ་བྱ་མཆོག །བློ་
བཟང་དོན་གྲུབ་ཅེས་བྱས་ཀྱང་། །ལམ་མཆོག་འདི་ཉིད་ཉམས་བླངས་པས། །ཚེ་
འདི་ ཉིད་ ལ་ སངས་ རྒྱས་ གྲུབ། །ཅེས་ གསུངས་ པ་ལྟར་ རོ། །ཐུན་མོང་ མིན་ པ་
གསང་བ་མཆོག་གི་དབང་དུ་བྱས་ན་ནི། སྟོན་པ་ཐུབ་པའི་དབང་པོའི་འཁོར་
ཚོགས་རྒྱ་མཚོ་ལྟ་བུའི་དབུས་ན་ཟབ་མོའི་སྒྲ་དབྱངས་སྒྲོག་པ་ལ་འགྲན་ཟླ་དང་
བྲལ་བ་འཕགས་མཆོག་རབ་འབྱོར་ཉིད་ཡིན་པར་ཞལ་གྱིས་བཞེས་ཏེ། ཞིང་བརྗེ་
ཁར་སྐུ་བསྙུང་བའི་ཚུལ་བསྟན་པའི་ཚེ་སྐལ་ལྡན་གྱི་འཁོར་འགའ་ཞིག་གིས་
མཎྜལ་ཕུལ་ཏེ་གསོལ་བ་རྩེ་གཅིག་ཏུ་བཏབ་པ་ན། བདག་ཅག་ཐར་ལམ་བགྲོད་
པའི་གཙོར་གྱུར་པ། །ཐེག་ཆེན་བསྟན་པ་འཛིན་པའི་ཉན་ཐོས་སུ། །ལེགས་གྱུར་
ཐུབ་པ་ཆེན་པོའི་ཉན་ཐོས་ཀྱི། །རྟོགས་པའི་མཆོག་ཏུ་གྱུར་པ་ཡིན་སྙམ་ཡོད། །
- 164 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཅེས་སོགས་གསུངས་པ་ལྟར་རོ། །དེ་ལྟར་ན་སྙིགས་མའི་དུས་མཐའ་འདིར་ཡང་
རྒྱལ་བའི་དགོངས་པ་འཕགས་པ་ཀླུ་སྒྲུབ་ཀྱིས་བཀྲལ་བའི་ཟབ་མོའི་མན་ངག་
འདི་གསལ་བར་མཛད་ཕྱིར་དང༌། རྗེ་བླ་མའི་སྙན་བརྒྱུད་ཀྱི་བསྟན་པ་འཛིན་ཅིང་
སྤེལ་ ཕྱིར་བསམས་བཞིན་དུ་ བྱོན་ པ་ཞིག་ཡིན་པར་གདོན་མི་ཟའོ། །དེ་ཡང་
དབེན་ས་པ་ཉིད་ཀྱི་ཞལ་ནས། འཇམ་པའི་དབྱངས་ཀྱི་སྲས་ཀྱི་ཐུ་བོ་མཆོག །བློ་
བཟང་གྲགས་པ་ཞེས་པའི་བླ་མ་དེའི། །གསུང་གི་སྙིང་པོའི་སྙན་བརྒྱུད་འཛིན་པ་
ནི། །དེང་སང་དུས་ན་ཁོ་བོ་ཙམ་དུ་བས། །ཞེས་གསུངས་སོ། །དེ་ལྟར་སྙན་བརྒྱུད་
བསྟན་པའི་བདག་པོ་དབེན་ས་པ་ཆེན་པོས་རྗེ་བླ་མའི་སྙན་བརྒྱུད་ཀྱི་བསྟན་པ་རྒྱ་
ཆེར་སྤེལ་ཞིང་། ལྷག་པར་ཐུགས་སྲས་དམ་པ་མཁས་གྲུབ་སངས་རྒྱས་ཡེ་ཤེས་ལ་
སྙན་བརྒྱུད་ཀྱི་མན་ངག་ཡོངས་སུ་རྫོགས་པར་གནང་ངོ༌། །སྤྲུལ་པའི་གླེགས་བམ་
ཆེན་མོ་ནི་མཁས་གྲུབ་སངས་རྒྱས་ཡེ་ཤེས་ལ་ཞལ་ནས་ཡོངས་སུ་རྫོགས་པར་
གསུངས་འདུག་ ཅིང་། མཁས་གྲུབ་ སངས་ རྒྱས་ ཡེ་ཤེས་ ཀྱིས་ ཀྱང་ ཐུགས་ ལ་
ཡོངས་སུ་རྫོགས་པར་བཟུང་ཡོད་འདུག་ཀྱང་། གླེགས་བམ་ཉིད་དངོས་སུ་གནང་
དགོས་པར་གསོལ་བ་བཏབ་པ་ན། སྤྲུལ་པའི་གླེགས་བམ་ཡིན་པས་ན་དུས་ལ་
བབ་ན་མཐོང་ཞིང་། དུས་ལ་མ་བབ་ན་ངེད་ཀྱིས་མ་སྦས་པར་བཞག་ཀྱང་མི་
མཐོང་། ཞེས་གསུངས་ཤིང་། དེ་ཕྱིན་ཆད་སྤྲུལ་པའི་གླེགས་བམ་འདིར་བཞུགས་
གསལ་བར་མི་གསུང་ངོ༌། །མཁས་གྲུབ་སངས་རྒྱས་ཡེ་ཤེས་ཀྱིས་ཀྱང་གྲུབ་ཆེན་
དབེན་ས་པའི་བཀའ་བཞིན་སྙན་བརྒྱུད་ཀྱི་མན་ངག་ལ་སྒྲུབ་པ་སྙིང་པོར་མཛད་
པས་རྟོགས་ པ་ མཆོག་རྣམས་ རིམ་གྱིས་བརྙེས་ཤིང་། ལྷག་ པར་ བླ་མའི་རྣལ་
འབྱོར་ཐུན་མོང་མིན་པ་ལ་ཐུགས་དམ་རྩེ་གཅིག་ཏུ་མཛད་པས་འོད་གསལ་ཕྱག་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྒྱ་ ཆེན་པོའི་གོ་འཕང་བརྙེས་ པར་ གསུངས་སོ། ། མཁས་གྲུབ་སངས་ རྒྱས་ ཡེ་
ཤེས་ཀྱིས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་ལ་སྙན་
བརྒྱུད་ཀྱི་མན་ངག་ཡོངས་སུ་རྫོགས་པར་གནང་ཞིང་། པཎ་ཆེན་ཐམས་ཅད་
མཁྱེན་པ་ཆེན་པོས་ཀྱང་སྙན་བརྒྱུད་ཀྱི་མན་ངག་ལ་སྒྲུབ་པ་རྩེ་གཅིག་ཏུ་མཛད་
ཅིང་། དབེན་ས་ཆོས་ཀྱི་ཕོ་བྲང་དང་། བྲག་རྒྱ་རྡོ་རྗེ་ཕོ་བྲང་སོགས་སུ་དབེན་ས་པ་
ཆེན་པོའི་རྣམ་ཐར་བསྐྱངས། ཟབ་ལམ་ཕྱག་རྒྱ་ཆེན་པོའི་མན་ངག་ལ་བརྟེན་ནས་
ཟབ་མོ་དབུ་མའི་ལྟ་བ་མཐར་ཐུག་པ་ཐུགས་རྒྱུད་ལ་འཁྲུངས་ཤིང་། ཐུན་མོང་དང་
ཐུན་མོང་མ་ཡིན་པའི་རྟོགས་པ་ཁྱད་པར་ཅན་རྣམས་རིམ་གྱིས་བརྙེས་ཏེ་གདེང་
ཐོབ་པའི་གསུང་ཡང་འདི་ལྟར་གནང་སྟེ། རྗེ་སངས་རྒྱས་ནས་བཟུང་ལམ་ གྱི་
མཆོག །འདི་ མངོན་ དུ་ མཛད་ པའི་ མཁས་གྲུབ་ ཀྱི། །དོན་བརྒྱུད་ ལྡན་ བླ་ མའི་
ཞབས་ལ་གཏུགས། །ད་ཚིག་སྤྱིའི་བརྒྱུད་འཛིན་ཀུན་ཅི་བདེར་བཞུགས། །ཞེས་
དང༌། ལར་ འཁོར་འདས་ཆོས་རྣམས་མ་ལུས་པ། །མིང་ བཏགས་ཡོད་ཙམ་ གྱི་
རོལ་པ་ལས། །དབྱིངས་ངོ་བོ་ཅིར་ཡང་མ་མཆིས་པས། །ད་སྐྱེ་འཆི་གཉིས་ལ་ཡ་
ང་མེད། །སྔར་དལ་མེད་འཁྱམས་པའི་ངལ་བསོའི་གནས། །ཆོས་སྟོང་ཉིད་བདུད་
རྩིའི་སྙིང་པོ་རྙེད། །འདི་བསམས་ཤིང་ རྗེ་བཙུན་བླ་མའི་དྲིན། །དྲིན་ཆེ་བར་ངེས་
སོ་བླ་མ་རྗེ། །ང་བློ་བཟང་རྒྱལ་བ་གཉིས་པའི་བུ། །ལམ་ཕྱག་རྒྱ་ཆེན་པོའི་རོལ་
རྩེད་ཀྱིས། །ཆོས་ལྟ་བའི་གླུ་དབྱངས་འདི་བཞིན་ལེན། །གྲོགས་ཐར་འདོད་ཀུན་
ཀྱང་ འདི་ ལྟར་ མཛོད། །ཅེས་ གསུངས་ སོ། །སྙན་བརྒྱུད་ ཀྱི་ མན་ ངག་ ཡོངས་
རྫོགས་ཐོབ་ནས། ད་ནི་ཚེ་འདིའི་འཁྲི་བ་མཐའ་དག་བཅད་དེ་དབེན་པའི་ནགས་
སུ་ཚེ་དང་སྒྲུབ་པ་སྙོམས་པ་མཐར་ཕྱིན་པ་གྲུབ་ཆེན་ཤ་བ་རི་པ་སོགས་དང་
- 166 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
མཚུངས་པ་ཞིག་ཅིས་ཀྱང་བྱེད་དགོངས་པ་ནར་མར་ཡོད་པ་ན་རྗེ་ཙོང་ཁ་པ་ཆེན་
པོས་ཞལ་བསྟན་ཏེ་བསྟན་པའི་སྙིང་པོ་འདི་སྤེལ་ཕྱིར་ད་དུང་ཐོས་པ་རྒྱ་ཆེར་
མཛད་དགོས་པ་དང་། སྐལ་ལྡན་གཞན་ལའང་གདམས་པ་མང་དུ་སྤེལ་དགོས་པ་
སོགས་ཀྱི་ལུང་བསྟན་པ་ན། རྗེ་བླ་མའི་བཀའ་བཞིན་དུ་བཤེས་གཉེན་དམ་པ་
མང་པོ་ལས་དབང་ལུང་མན་ངག་མཐའ་ཡས་པ་གསན་ཏེ་ཐུབ་བསྟན་ཡོངས་
རྫོགས་ཀྱི་བདག་པོ་མཛད་ཅིང་སྐལ་ལྡན་མཐའ་ཡས་པ་ལ་སྙན་བརྒྱུད་ཀྱི་མན་
ངག་འདོམས་པར་མཛད། དུས་ལ་བབ་པར་གཟིགས་ནས་དགའ་ལྡན་ཕྱག་རྒྱ་
ཆེན་པོའི་མན་ངག་རྩ་ཚིག་རྒྱལ་བའི་གཞུང་ལམ་ཞེས་བྱ་བ་དང་། དེའི་འགྲེལ་པ་
ཡང་གསལ་སྒྲོན་མེ་བཅས་མཛད་དེ་དོན་གཉེར་ཅན་མཐའ་ཡས་པ་ལ་ཁྲིད་སྩལ།
གཞན་ཡང་བྱང་ཆུབ་ལམ་གྱི་རིམ་པའི་སྙན་བརྒྱུད་ཀྱི་མན་ངག་རྣམས་དང༌། ཟབ་
ལམ་རིམ་པ་གཉིས་ཀྱི་མན་ངག་རྣམས་ཀྱང་ཁྲིད་ཡིག་ཏུ་འགོད་པར་མཛད། སྔོན་
གྱི་ཐུགས་བསྐྱེད་དང་སྨོན་ལམ་རླབས་པོ་ཆེའི་མཐུས་འཛམ་གླིང་ཡངས་པའི་སྐྱེ་
བོ་ཀུན་གྱིས་མཆོད་ཅིང་གྲུབ་མཐའ་རིས་སུ་མ་ཆད་པ་མཐའ་དག་གིས་ཞབས་
རྡུལ་སྤྱི་བོར་ལེན། དེ་དག་ཐམས་ཅད་ལ་ཆོས་ཀྱི་བཀའ་དྲིན་གྱིས་ཁྱབ་པས་རྗེ་བླ་
མའི་བསྟན་པ་སྤེལ་བ་ལ་རྗེ་བླ་མ་རང་ཉིད་དང་འཕྲིན་ལས་མཚུངས་པར་གྱུར་
ཏོ། །དེ་ལྟར་རྗེ་བློ་བཟང་ཆོས་ཀྱི་རྒྱལ་མཚན་གྱིས་དགའ་ལྡན་ཕྱག་རྒྱ་ཆེན་པོའི་
གདམས་པ་འདི་སྐལ་ལྡན་མང་པོ་ལ་གནང་བས་ཐུགས་སྲས་དམ་པ་དེ་དང་དེ་
དག་ གིས་ ཕྱོགས་དང་ཕྱོགས་ སུ་ རྒྱ་ཆེར་སྤེལ་བར་མཛད་ལ། འཕྲིན་ལས་ཀྱི་
བཀའ་གཙོ་བོར་བབ་པ་ནི། གནས་བཅུ་རབ་འབྱམས་པ་དགེ་འདུན་རྒྱལ་མཚན་
དང༌། དྲུང་པ་བརྩོན་འགྲུས་རྒྱལ་མཚན་དང་། རྡོ་རྗེ་འཛིན་པ་དཀོན་མཆོག་རྒྱལ་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མཚན་དང༌། དྲུང་པ་རྟ་ཕུག་པ་རྣམས་ཡིན་ལ། གཞན་ཡང་གྲུབ་ཆེན་བློ་བཟང་
ཡར་འཕེལ་དང་། གྲུབ་པའི་དབང་ཕྱུག་ནམ་མཁའ་རྡོ་རྗེ་དང་། ཞབས་དྲུང་བློ་
བཟང་ བསྟན་ པ་ དར་ རྒྱས་རྣམས་ ཀྱིས་ ཀྱང་ རྒྱ་ཆེར་ སྤེལ་ ལོ། །དྲུང་ པ་ བརྩོན་
འགྲུས་རྒྱལ་མཚན་དང་། རྡོ་རྗེ་འཛིན་པ་དཀོན་མཆོག་རྒྱལ་མཚན་དང་། དྲུང་པ་
རྟ་ཕུག་པ་རྣམས་ཀྱིས་བྱ་བཏང་འཕྲིན་ལས་ཆོས་འཕེལ་ཞེས་བྱ་བའི་སྦས་པའི་
རྣལ་འབྱོར་པ་ཞིག་ལ་གནང་། དེ་ནི་རྗེ་བློ་བཟང་ཆོས་ཀྱི་རྒྱལ་མཚན་གྱི་ཐུགས་
སྲས་ཕལ་མོ་ཆེས་གཅེས་པར་བསྐྱངས་ཤིང་། ལྷག་པར་དྲུང་པ་བརྩོན་འགྲུས་
རྒྱལ་མཚན་གྱིས་ཐུགས་སྲས་སུ་བཟུང་སྟེ་གདམས་ངག་ཡོངས་རྫོགས་གནང་། ཚེ་
འདིའི་འཁྲི་བ་བཅད་དེ་དབེན་པར་སྒྲུབ་པ་རྩེ་གཅིག་ཏུ་མཛད་པས་ཟབ་མོའི་
ལམ་ལ་གདེང་ཐོབ་པ་ཞིག་སྟེ། དེ་ལྟ་བུའི་དམ་པ་དེས་བདག་གི་བླ་མ་གྲུབ་པའི་
དབང་ཕྱུག་ཆེན་པོ་དེ་ཉིད་ལ་དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་ལན་མང་དུ་
གནང་ངོ་། །བདག་གི་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ནི་སྙན་བརྒྱུད་ཀྱི་
མན་ངག་འདི་སྤེལ་བའི་ཆེད་དུ་བསམས་བཞིན་དུ་བྱོན་པ་ཞིག་སྟེ། སྐུ་ན་ཕྲ་མོའི་
དུས་ནས་དགའ་ལྡན་ཕྱག་རྒྱ་ཆེན་པོའི་རྩ་ཚིག་འདི་ཐུགས་ལ་བཟུང་ནས་རྒྱུན་དུ་
ཞལ་ འདོན་མཛད་ཅིང་། གཞུང་ ལུགས་ ལ་ སྦྱོང་ བའི་ སྐབས་ སུའང་ཅི་ མཛད་
ཐམས་ཅད་མན་ངག་འདིའི་དོན་རྟོགས་པ་དང་རྒྱུད་ལ་སྐྱེ་བའི་ཐབས་འབའ་ཞིག་
ཏུ་མཛད། མན་ངག་འདིའི་གནད་འཚོལ་བ་ལ་ཐུགས་བརྩོན་ལྷོད་པ་མེད་པར་
ཡོངས་འཛིན་དམ་པ་མང་པོའི་ཞབས་ལ་གཏུགས་ཏེ། གྲུབ་པའི་དབང་ཕྱུག་བློ་
བཟང་ཡར་འཕེལ་གྱི་ཐུགས་སྲས་བློ་བཟང་ཚེ་དབང་ཞེས་པ་ཞིག་ལའང་ཕྱག་
ཆེན་གྱི་ཁྲིད་སོགས་མན་ངག་མང་དུ་གསན། རྡོ་རྗེ་འཛིན་པ་བློ་བཟང་རིག་གྲོལ་
- 168 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ལའང་ཟབ་ཁྲིད་འདིའི་སྔོན་འགྲོ་བླ་མ་ལྷའི་རྣལ་འབྱོར་ཐུན་མོང་མིན་པ་སོགས་
མན་ངག་མང་དུ་གསན། གཞན་ཡང་བཤེས་གཉེན་དམ་པ་མང་པོ་ལ་ཕྱག་ཆེན་
གྱི་ཁྲིད་གསན་ཅིང་། ལྷག་པར་དབེན་གནས་བྱང་ཆེན་དུ་ཞབས་དྲུང་ལྷ་པ་བློ་
བཟང་འཕྲིན་ལས་ལ་སྙན་བརྒྱུད་ཀྱི་མན་ངག་ཞིབ་ཏུ་གསན་ཅིང་ཉམས་ཁྲིད་དུ་
བསྐྱངས་པས། མགོན་པོ་ཀླུ་སྒྲུབ་དང་རྒྱལ་བ་ཙོང་ཁ་པའི་བཞེད་པ་ཐུན་མོང་མིན་
པའི་ཟབ་མོའི་ལྟ་བ་མཐར་ཐུགས་ལ་འཁྲུངས་པས། བླ་མ་འདི་དང་པཎ་ཆེན་
ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་ཡེ་ཤེས་གཉིས་བཀའ་དྲིན་ཟླ་
མེད་རིགས་ཀྱི་ཅོད་པན་དུ་འཛིན་ནོ། །བླ་མ་གྲུབ་པའི་དབང་ཕྱུག་ཆེན་པོ་བློ་
བཟང་རྣམ་རྒྱལ་དཔལ་བཟང་པོ་དེ་ཉིད་ཀྱིས་དགའ་ལྡན་ཕྱག་རྒྱ་ཆེན་པོ་སྔོན་
འགྲོའི་ཁྲིད་བཞི་དང་བཅས་པ་ཟླ་བ་གཅིག་གི་རིང་དགྱེས་བཞིན་དུ་སྩལ་བ་
བདག་གིས་ལེགས་པར་ཐོབ་བོ། །
གཉིས་པ་གདམས་པའི་ཆེ་བ་བཤད་པ་ནི། མདོ་ལས། སྟོང་པ་ཞི་བ་སྐྱེ་བ་
མེད་པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་རྗེ་
མངའ་བས་ཐབས་ཚུལ་དང་། །རིགས་པ་བརྒྱ་དག་གིས་ནི་འཛུད་པར་མཛད། །
ཅེས་དང་། སྤྱོད་འཇུག་ལས། ཡན་ལག་འདི་དག་ཐམས་ཅད་ནི། །ཐུབ་པས་ཤེས་
རབ་དོན་དུ་གསུངས། །ཞེས་གསུངས་པ་ལྟར། རྒྱལ་བས་ཆོས་ཀྱི་ཕུང་པོ་ཇི་སྙེད་
ཅིག་གསུངས་པ་ཐམས་ཅད་ནི། སེམས་ཅན་རྣམས་འཁོར་བའི་སྡུག་བསྔལ་གྱིས་
མནར་བ་ ཐུགས་ རྗེས་མ་བཟོད་ནས། སྡུག་བསྔལ་དེ་ལས་ སྒྲོལ་ བའི་ ཐབས་
འབའ་ཞིག་ཏུ་གསུངས་པ་ཡིན་ལ། འཁོར་བའི་སྡུག་བསྔལ་བཟློག་པ་ལ་དེའི་རྒྱུ་
བཟློག་དགོས་ཤིང་། འཁོར་བའི་སྡུག་བསྔལ་གྱི་རྒྱུ་ནི་ ལས་ དང་ ཉོན་མོངས་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གཉིས་ཡིན་ལ། ལས་ཉོན་ཐམས་ཅད་ཀྱི་རྩ་བ་མཐར་ཐུག་པ་ནི་བདག་འཛིན་མ་
རིག་པ་འདི་ཡིན་ནོ། །མ་རིག་པ་དེ་བཟློག་པ་ལ་གནས་ལུགས་སྟོང་པ་ཉིད་ངེས་
ནས་བསྒོམ་དགོས་ཀྱི། དེ་མ་ངེས་ཤིང་མ་བསྒོམས་པར་ཐབས་གཞན་གང་བྱས་
ཀྱང་བདག་འཛིན་རྩ་བ་ནས་བཟློག་མི་ནུས་སོ། །དེ་ཡང་སློབ་དཔོན་ཟླ་བ་གྲགས་
པས། སངས་རྒྱས་རྣམས་ཀྱི་མདོ་ཡི་སྡེ་སོགས་བདེན་པ་གཉིས་བརྟེན་རྟེན་པ་རྣམ་
པ་དགུ །འཇིག་ རྟེན་ རྣམས་ ཀྱི་ སྤྱོད་ ངོར་ རྒྱ་ ཆེ་ གང་ ཞིག་ འདིར་ནི་ ཡང་ དག་
བསྒྲགས་གྱུར་པ། །དེར་ནི་འདོད་ཆགས་བསལ་ཕྱིར་གསུངས་པས་ཞེ་སྡང་ཟད་
པར་བྱེད་མི་འགྱུར། །ཞེ་སྡང་བསལ་བར་ཕྱིར་གསུངས་པས་ཀྱང་ནི་འདོད་ཆགས་
ཟད་པར་བྱེད་འགྱུར་མིན། །གང་ཞིག་ང་རྒྱལ་སོགས་ཟད་ བྱ་ཕྱིར་གསུངས་པ་
དེས་ཀྱང་དྲི་མ་གཞན་མི་འཇོམས། །དེ་ཕྱིར་དེ་ནི་ཆེས་ཁྱབ་མ་ཡིན་གསུང་དེ་དག་
དང་དེ་དག་དོན་ཆེན་མིན། །གཏི་མུག་ཟད་པར་བྱ་ཕྱིར་གསུངས་པ་གང་ཡིན་དེས་
ནི་ཉོན་མོངས་མ་མུས་འཇོམས། །ཉོན་མོངས་མཐའ་དག་གཏི་མུག་ལ་ནི་ཡང་
དག་བརྟེན་པར་རྒྱལ་བ་རྣམས་ཀྱིས་གསུངས། །ཞེས་གསུངས་པ་ལྟར་རོ། །དེས་
ན་འཁོར་བའི་རྩ་བ་བདག་འཛིན་བཟློག་པ་ལ་གནས་ལུགས་རྟོགས་པའི་ལྟ་བ་ཕུ་
ཐག་ཆོད་པ་ཞིག་འབད་པ་དུ་མས་འཚོལ་དགོས་ཏེ། འཕགས་པ་ལྷས། ལུས་ལ་
ལུས་ དབང་ ཇི་ བཞིན་དུ། །གཏི་མུག་ ཀུན་ ལ་ གནས་ འགྱུར་ཏེ། །དེ་ ཕྱིར་ ཉོན་
མོངས་ཐམས་ཅད་ ཀྱང་། །གཏི་མུག་བཅོམ་པས་བཅོམ་པར་འགྱུར། །རྟེན་ཅིང་
འབྲེལ་བར་འབྱུང་བ་ནི། །མཐོང་བ་གཏི་མུག་འབྱུང་མི་འགྱུར། །དེ་ཕྱིར་འབད་པ་
ཀུན་གྱིས་འདིར། །གཏམ་དེ་ཁོ་ན་བསྙད་པར་བྱ། །ཞེས་གསུངས་ཤིང་། ཟབ་མོ་
དབུ་མའི་ལྟ་བ་མེད་པར་ཐབས་གཞན་གང་གིས་ཀྱང་ཐར་པ་ཐོབ་མི་ནུས་པ་ནི།
- 170 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
འཕགས་པ་ལྷས། ཞི་ སྒོ་ གཉིས་པ་མེད་པ་དང་། །ཞེས་དང་། བྱང་ཆུབ་སེམས་
འགྲེལ་ ལས་ ཀྱང་། གང་ གིས་ སྟོང་ ཉིད་མི་ཤེས་པ། །དེ་ ལ་ ཐར་ པའི་ སྐལ་ བ་
མེད། །འགྲོ་དྲུག་སྲིད་པའི་བཙོན་ར་རུ། །རྨོངས་པ་དེ་དག་འཁོར་བར་འགྱུར། །
ཞེས་གསུངས་པ་ལྟར་རོ། །དེས་ན་ཐར་པ་དང་ཐམས་ཅད་མཁྱེན་པ་གང་ཐོབ་
པར་འདོད་ཀྱང་ཟབ་མོའི་ལམ་འདིས་བགྲོད་དགོས་པ་ནི། འཕགས་པ་ཀླུ་སྒྲུབ་
ཀྱིས། སངས་ རྒྱས་ རང་ སངས་ རྒྱས་རྣམས་ དང༌། །ཉན་ཐོས་རྣམས་ ཀྱིས་ ངེས་
བསྟན་པའི། །ཐར་པའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་
ངེས། །ཞེས་ གསུངས་ པ་ ལྟར་ རོ། །ཚུལ་ འདི་ ནི་ ཤེར་ ཕྱིན་ གྱི་མདོ་ ལས་ ཀྱང་
གསུངས་ཏེ། རྒྱལ་བ་འདས་དང་མ་བྱོན་ད་ལྟར་གང་བཞུགས་པ། །ཀུན་ལམ་ཕ་
རོལ་ཕྱིན་པ་འདི་ཡིན་གཞན་མ་ཡིན། །ཞེས་དུས་གསུམ་གྱི་སངས་རྒྱས་ཐམས་
ཅད་ཟབ་མོའི་ལམ་འདི་ལ་བརྟེན་ནས་འཚང་རྒྱ་བ་ཤ་སྟག་ཏུ་གསུངས་ལ། ལམ་
གཞན་རྣམས་ནི་ཟབ་མོའི་ལམ་འདི་རྒྱུད་ལ་མ་སྐྱེས་པ་སྐྱེ་བའི་ཐབས་དང་། སྐྱེས་
པ་གོང་འཕེལ་དུ་འགྱུར་བ་དང་མཐར་ཕྱིན་པའི་ཐབས་སུ་གསུངས་ཏེ། མི་རྟག་པ་
དང༌ སྡུག་བསྔལ་སྒོམ་པ་ལ་སོགས་པ་ནི་ཟབ་མོའི་ལམ་འདི་རྒྱུད་ལ་སྐྱེ་བའི་
ཐབས་སུ་རྒྱུད་སྦྱོང་བྱེད་དང་སྨིན་བྱེད་ཀྱི་ལམ་དུ་གསུངས་ཤིང་། བྱམས་སྙིང་རྗེ་
བྱང་ཆུབ་ཀྱི་སེམས་ལ་སོགས་པའི་སྤྱོད་ཕྱོགས་རྒྱ་ཆེན་པོ་རྣམས་ནི་ཟབ་མོའི་ལམ་
འདི་གཉིས་སྣང་འཁྲུལ་པའི་བག་ཆགས་ཀྱི་གཉེན་པོར་འགྱུར་བའི་སྨིན་བྱེད་དང་
ལྷན་ཅིག་བྱེད་རྐྱེན་དུ་གསུངས། དེའི་ཕྱིར་ སྤྱོད་ཕྱོགས་རྣམས་ལ་ཐབས་དང་།
ཟབ་མོའི་ལམ་འདི་ཐེག་པ་གསུམ་གའི་འཕགས་པ་མཐའ་དག་བསྐྲུན་བྱེད་ཡིན་
པས་ན་ཡུམ་ཞེས་གསུངས་སོ། །མི་རྟག་པ་སྒོམ་པ་སོགས་ཟབ་མོའི་ལམ་འདི་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྒྱུད་ལ་སྐྱེ་བའི་ཐབས་ཡིན་པར་ཚད་མ་རྣམ་འགྲེལ་ལས་ཀྱང་གསུངས་ཏེ། སྟོང་
ཉིད་ལྟ་བས་གྲོལ་བར་འགྱུར། །སྒོམ་པ་ལྷག་མ་དེ་དོན་ཡིན། །དེ་ཕྱིར་མི་རྟག་
ལས་སྡུག་བསྔལ། །སྡུག་བསྔལ་ལས་ནི་བདག་མེད་གསུངས། །ཞེས་གསུངས་པ་
ལྟར་རོ། །ཟབ་མོའི་ལམ་འདི་ནི་རྒྱལ་བའི་དགོངས་པ་འཕགས་པ་ཀླུ་སྒྲུབ་ཀྱིས་
བཀྲལ་བའི་མན་ངག་ལ་བརྟེན་ནས་འཚོལ་དགོས་ཀྱི། ཀླུ་སྒྲུབ་ཀྱི་མན་ངག་དང་
མི་མཐུན་པའི་ཐབས་གཞན་གྱིས་རྙེད་པར་མི་ནུས་ཏེ། སློབ་དཔོན་ཟླ་བ་གྲགས་
པས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱིལ་རོལ་གྱུར་ལ་ཞི་བའི་
ཐབས་མེད་དོ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་
པས་ ཐར་ པ་ འགྲུབ་ ཡོད་ མིན། །ཞེས་ དང༌། ཇོ་ བོ་ རྗེས། སྟོང་ ཉིད་ གང་ གིས་
རྟོགས་ཤེ་ན། །དེ་བཞིན་གཤེགས་པས་ལུང་བསྟན་ཅིང་། །ཆོས་ཉིད་བདེན་པ་
གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་པའི་གདམས་
པ་ལ། །སངས་རྒྱས་ཡོད་ཀྱི་གཞན་དུ་མིན། ། ཞེས་གསུངས་པ་ལྟར་རོ། །དེས་ན་
རྒྱལ་བའི་དགོངས་པ་འཕགས་པ་ཀླུ་སྒྲུབ་ཀྱིས་བཀྲལ་བའི་མན་ངག་འདི་ལྟ་བུ་
ལས་ལྷག་པ་གང་དུའང་མི་རྙེད་པས། རྒྱལ་བ་དགྱེས་པའི་ལམ་དུ་འཇུག་འདོད་
པ་རྣམས་ཀྱིས་ནི་མན་ངག་འདི་ལ་སྙིང་ནས་གུས་པར་བྱའོ། །ཟབ་མོའི་ལམ་འདི་
ལ་ཡང་ཐུན་མོང་དང་ཐུན་མོང་མིན་པ་གཉིས་ཡོད་པ་ལས་ཐུན་མོང་མིན་པ་ནི་
འོད་གསལ་ཕྱག་རྒྱ་ཆེན་པོ་ལྷན་ཅིག་སྐྱེས་པའི་ཡེ་ཤེས་སྒྲུབ་ཚུལ་ཡིན་ལ། ཕྱག་
ཆེན་ལྷན་ཅིག་སྐྱེས་པའི་ཡེ་ཤེས་དེ་ནི་གདམས་ངག་འདིའི་སྙིང་པོ་མཐར་ཐུག་
ཡིན་ཞིང་། རྒྱུད་སྡེ་རྒྱ་མཚོའི་སྙིང་པོའི་བཅུད་ཕྱུང་བ་གྲུབ་ཆེན་རྣམས་ཀྱི་ཐུགས་
དམ་གྱི་མཐིལ། སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་བསྒྲུབ་
- 172 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པའི་མྱུར་ལམ་མཆོག་ཡིན་པར་གསུངས་སོ། །དོན་དེ་ལ་དགོངས་ནས་ཕྱག་ཆེན་
རྩ་བ་ལས། མདོ་རྒྱུད་མན་ངག་རྒྱ་མཚོའི་བཅུད་བསྡུས་པ། །ཞེས་དང་། འགྲེལ་
བ་ལས། དུས་གསུམ་རྒྱལ་བ་རྣམས་ཀྱི་ཐུགས་ཀྱི་བཅུད། །མདོ་དང་རྒྱུད་སྡེ་རྒྱ་
མཚོའི་སྙིང་པོའི་དོན། །གྲུབ་པའི་དབང་པོ་ཀུན་གྱིས་གཤེགས་པའི་ཤུལ། །ཕྱག་
ཆེན་ཡང་གསལ་སྒྲོན་མེ་བཤད་པར་བྱ། །ཞེས་གསུངས་སོ། །ལྷན་སྐྱེས་ཀྱི་ཡེ་
ཤེས་དེ་ལ་ནི། ཀུན་ཁྱབ་དང་། ཀུན་གྱི་རང་བཞིན་དང་། སེམས་ ཀྱི་རྡོ་རྗེ་ཞེས་
ཀྱང་གསུངས་ཏེ། ཡུལ་གྱི་གནས་ལུགས་སྟོང་པ་ཉིད་ ཀྱིས་ཆོས་ཐམས་ཅད་ལ་
ཁྱབ་ ཅིང་། རང་ བཞིན་ དེའི་ ངང་ དུ་ ཆོས་ ཐམས་ ཅད་ རོ་ གཅིག་ པ་ དང་། ཆོས་
ཐམས་ཅད་རང་བཞིན་དེ་ལས་མི་འདའ་བ་དང༌། ཆོས་གཅིག་གི་གནས་ལུགས་
རྟོགས་ན་ཆོས་གཞན་རྣམས་ཀྱི་གནས་ལུགས་ཀྱང་རྟོགས་ནུས་པ་ནི། བཞི་བརྒྱ་
པ་ལས། དངོས་པོ་གཅིག་གི་ལྟ་པོ་གང་། །དེ་ནི་ཀུན་གྱི་ལྟ་པོར་བཤད། །གཅིག་
གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཞེས་གསུངས་སོ། །
ཡུལ་གྱི་སྟོང་ཉིད་དེ་ལྟར་ཡིན་པ་ལ་ནི་མདོ་སྔགས་གཉིས་ཀ་འདྲ་ཞིང་། ཡུལ་ཅན་
གྱི་ཡེ་ཤེས་ལ་ཁྱད་ཤིན་ཏུ་ཆེ་བས། སྔགས་བླ་མེད་ལ་ཡུལ་རང་བཞིན་རྣམ་དག་
གིས་ཆོས་ཐམས་ཅད་ལ་ཁྱབ་པ་དང་། རང་བཞིན་དེ་ཉིད་ཆོས་ཅན་སྣ་ཚོགས་སུ་
འཆར་བ་ལྟར། ཡུལ་ཅན་ལྷན་ཅིག་སྐྱེས་པའི་ཡེ་ཤེས་ཀྱང་ཆོས་ཅན་སྣ་ཚོགས་སུ་
འཆར་བ་དང་། ཆོས་ཐམས་ཅད་ཀྱང་ཡེ་ཤེས་དེ་ཉིད་ཀྱི་རྣམ་རོལ་ལས་མི་འདའ་
བ་དང་། ཡེ་ཤེས་དེ་ཉིད་དག་པའི་སྣོད་བཅུད་ཐམས་ཅད་ཀྱི་བྱེད་པ་པོ་དང༌།
བརྟན་གཡོ་ཐམས་ཅད་ཀྱི་རྩ་བར་ཡང་གསུངས་ཤིང་། སེམས་ཅན་ཐམས་ཅད་ལ་
དེའི་ས་བོན་གནས་ཀྱང་བླ་མའི་མན་ངག་ལ་མ་བརྟེན་པར་དེ་ཉིད་མཐོང་བའི་
173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐབས་མེད་པར་གསུངས་ཏེ། དཔལ་གསང་བ་འདུས་པའི་བཤད་རྒྱུད་རྡོ་རྗེའི་
ཕྲེང་བའི་ལེའུ་ལྔ་པ་ལས། སྟོང་པ་ཉིད་ནི་ཆོས་རྣམས་ཀུན། །ནང་དུ་ཁྱབ་པའང་
ཆོས་ཉིད་དེ། །དེ་ཉིད་ཡང་དག་ཤེས་པ་ནི། །དེ་བཞིན་ཉིད་དང་རྣམ་མི་རྟོག །
བདག་དང་གང་ཟག་ཆོས་རྣམས་ནི། །བདག་མེད་རང་བཞིན་གཅིག་པ་ཉིད། །
སྟོང་པ་ཉིད་དང་རང་རིག་དང་། །ཐམས་ཅད་བདག་ཉིད་རྟག་བཞུགས་པ། །རྣལ་
འབྱོར་གཅིག་པུས་རྟོགས་པ་སྟེ། །རྟོག་གེ་པ་ཡི་སྤྱོད་ཡུལ་མིན། །ཞེས་དང༌། ཇི་
ལྟར་ཏིལ་ལ་ཏིལ་མར་ནི། །གནས་པ་ཉིད་ལ་མཐོང་མི་འགྱུར། །དེ་བཞིན་ལུས་
ལ་སྟོང་པ་ཉིད། །གནས་ཀྱང་བསྒྲིབས་པས་མཐོང་བ་མེད། །བླ་མའི་ཞལ་ལས་
འདི་ཤེས་པ། །ཞེས་དང་། དེའི་ལེའུ་ཞེ་ གཅིག་ པ་ ལས་ ཀྱང་། ཇི་ལྟར་ཏིལ་ གྱི་
ཏིལ་མར་དང་། །ཇི་ལྟར་ཤིང་ལ་མེ་བཞིན་དུ། །དེ་བཞིན་ཆོས་རྣམས་ཐམས་ཅད་
ལ། ཁྱབ་ཀྱང་མཐོང་བ་མ་ཡིན་ནོ། །ནམ་མཁའ་བཞིན་དུ་དྲི་མ་མེད། །ཆོས་ཀུན་
གྱི་ ནི་ གཞི་ཡི་མཆོག །གཟུང་དང་འཛིན་པའི་ཀུན་རྟོག་གིས། །བསྒྲིབས་ པས་
མཐོང་བ་མ་ཡིན་ནོ། །སྟོང་ཉིད་ཡེ་ཤེས་རྣལ་འབྱོར་གྱིས། །རྣལ་འབྱོར་པ་ཡིས་
གསལ་བར་མཐོང་། །ཞེས་དང་། གསང་བ་གྲུབ་པ་ལས་ཀྱང་། རང་གི་རིག་པའི་
ལྷ་རྫས་དེ། ཕྱག་རྒྱ་ཆེན་པོ་མཆོག་ཏུ་དགེ །ཐ་མལ་ལུས་ལ་བརྟེན་ནས་གནས། །
ཤེས་ རབ་ ཆུང་ བས་ མཐོང་ མི་ འགྱུར། །མི་ འགྱུར་བ་ ཡི་ རང་ ལུས་དེ། །མཆོག་
གཅིག་གི་ནི་ཤེས་པརའགྱུར། །བླ་མའི་བཀའ་དྲིན་གནང་བ་ལ། །ཇི་ལྟ་བ་བཞིན་
རྣམ་པར་གནས། །རྩྭ་ཤིང་འཁྲི་ཤིང་ལ་སོགས་ལ། །ཀུན་ཏུ་གནས་པར་གྱུར་པ་
ཡང་། །མེ་ ཡི་ ཐབས་ དང༌ བྲལ་ བ་ ཡིས། །མེ་ ནི་ མཐོང་ བར་ འགྱུར་ མ་ ཡིན། །
ཐབས་དང་བྲལ་ན་ནམ་དུ་ཡང་། །ལྷ་རྫས་ཡོན་ཏན་ཀུན་འབྱུང་བ། །གཉུག་མའི་
- 174 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
ལུས་ལ་གནས་ན་ཡང་། །ཤེས་རབ་དེ་བཞིན་མཐོང་མི་འགྱུར། །ཇི་ལྟར་བུད་ཤིང་
ཁུ་བ་དང་། །ཏིལ་ལ་ཏིལ་མར་ཇི་བཞིན་པ། །དེ་བཞིན་ལུས་ལ་ཐམས་ཅད་དུ། །
ཤེས་རབ་ཕ་རོལ་ཕྱིན་པ་གནས། །ཞེས་དང་། དོ་ཧ་ལས་ཀྱང་། རྟོགས་པར་གྱུར་
ན་ཐམས་ཅད་དེ་ཡིན་ཏེ། །དེ་ལས་གཞན་ཞིག་སུས་ཀྱང་ཤེས་མི་འགྱུར། །ཀློག་
པ་དེ་ཡིན་འཛིན་དང་བསྒོམ་པའང་དེ་ཡིན་ཏེ། །བསྟན་བཅོས་སྙིང་ལ་འཆད་
པའང་དེ་ཡིན་ནོ། །དེས་མི་མཚོན་པའི་ལྟ་བ་ཡོད་མིན་ཏེ། །འོན་ཀྱང་གཅིག་ཏུ་བླ་
མའི་ཞལ་ལ་བལྟོས་པ་ཡིན། །བླ་མས་སྨྲས་པ་གང་གི་སྙིང་ཞུགས་པ། །ལག་པའི་
མཐིལ་ན་གནས་པའི་གཏེར་མཐོང་འདྲ། །གཉུག་མའི་རང་བཞིན་བྱིས་པས་མི་
མཚོན་ པར། །འཁྲུལ་ པས་ བྱིས་པ་བསླུས་ཞེས་མདའ་བསྣུན་སྨྲ། །ཞེས་ སོགས་
རྒྱུད་དང་གྲུབ་ཆེན་གྱི་གཞུང་རྣམས་ལས་ཡང་དང་ཡང་དུ་བསྔགས་པ་ལྟར་རོ། །
ཕར་ཕྱིན་ཐེག་པ་ལྟར་བསྐལ་ཆེན་གྲངས་མེད་སོགས་ལ་མི་ལྟོས་པར་སྙིགས་དུས་
ཀྱི་ཚེ་ཐུང་གཅིག་ལྟ་བུ་དུས་ཤིན་ཏུ་མྱུར་བ་ལ་སངས་རྒྱས་འགྲུབ་པ་དང་། ལམ་
ཡང་རྒྱ་ཆེན་པོ་མི་དགོས་པར་སྙིང་པོ་མདོར་བསྡུས་པ་ལ་བསླབས་པས་ཆོག་པ་
དང༌། དེ་ཡང་འཇུག་པ་ཤིན་ཏུ་བདེ་བ་དང་། ཚེ་སྟོད་ལ་སྡིག་པ་ཆེན་པོ་བྱས་པ་
དང་། བསོད་ནམས་དམན་ཞིང་དབུལ་བ་ལ་སོགས་པས་ཀྱང་བླ་མ་དམ་པ་དང་
ཕྲད་ནས་དབང་དང་གདམས་ངག་ཐོབ་ན་ཚེ་སྨད་ལ་གྲོལ་ནུས་པ་ཡང་ཡེ་ཤེས་
འདིའི་མཐུ་ཡིན་ནོ། །ཚུལ་འདི་ནི་གསང་བ་ལས་ཀྱང་ཆེས་གསང་བ། སྙིང་པོའི་
ཡང་སྙིང་པོ་མཐར་ཐུག་ཡིན་པས་ཞིབ་པར་བླ་མའི་ཞལ་ལས་ཤེས་དགོས་པར་
གསུངས་སོ། །དོན་གྱི་དབང་འདི་དག་གཟིགས་ནས་དགའ་ལྡན་ཕྱག་རྒྱ་ཆེན་པོ་
རྩ་འགྲེལ་གཉིས་ཀའི་འགོར། ན་མོ་མཧཱ་མུ་དྭ་ཡ། ཞེས་ཕྱག་རྒྱ་ཆེན་པོ་ལྷན་ཅིག་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྐྱེས་པའི་ཡེ་ཤེས་ལ་ཕྱག་མཆོད་མཛད་པ་ཡིན་ནོ། །འདི་ནི་རྒྱུད་དང་གྲུབ་ཆེན་གྱི་
དགོངས་པའི་གནད་ཤེས་པའི་དམ་པ་རྣམས་ཀྱིས་གཟིགས་ན་ཆེས་ངོ་མཚར་བའི་
གནས་ཏེ། གསང་བ་གྲུབ་པར་ཡང་ཐོག་མར་ལྷན་ཅིག་སྐྱེས་པའི་ཡེ་ཤེས་ལ་ཕྱག་
མཆོད་མཛད་ཅིང་། ཚེ་གཅིག་ལ་སངས་རྒྱས་འགྲུབ་པ་ལ་དེ་ཉིད་ཡོད་ན་ཡོད་
དང༌། མེད་ན་མེད་ཀྱི་བསྔགས་པ་རྒྱ་ཆེར་མཛད་དོ། །རྗེ་ཐམས་ཅད་མཁྱེན་པས་
ཀྱང་། གང་ལ་ལྷན་ཅིག་སྐྱེས་པའི་ཡེ་ཤེས་ནི། །སྐྱེས་པ་དེ་ཡི་སྐུ་ལ་སྐྱབས་སུ་
མཆི། །ཞེས་གསུངས་ཤིང་། བདེ་སྟོང་གཉིས་སུ་མེད་པའི་ལྷན་སྐྱེས་ཀྱི་ཡེ་ཤེས་ནི་
གསུང་རབ་ཐམས་ཅད་ཀྱི་སྙིང་པོ་ཨེ་ཝཾ་གྱི་དོན་དང་། ཆོས་ཕུང་བརྒྱད་ཁྲི་བཞི་
སྟོང་དང་། དེ་དག་གི་བརྗོད་བྱ་ཐམས་ཅད་ལ་རྒྱས་འདེབས་པའི་ཆོས་ཀྱི་རྒྱལ་
པོའི་ཕྱག་རྒྱ་ཡིན་པར་གསུངས་པ་ལྟར་རོ། །འོ་ན་གདམས་ངག་འདིའི་ལྟ་བའི་
ཁྲིད་ཚུལ་དབུ་མ་རིགས་ཚོགས་དང་མཐུན་པར་འཆད་པ་ཅི་ཡིན་སྙམ་ན། མདོ་
སྔགས་གཉིས་ཀའི་ལྟ་བ་ལ་ཁྱད་པར་མེད་ཅིང་། ཡུལ་ཅན་གྱི་བློ་ལ་ཁྱད་ཞུགས་
པ་མ་གཏོགས་ཡུལ་གྱི་སྟོང་ཉིད་གཏན་ལ་འབེབས་ཚུལ་ཁྱད་པར་གཏན་ནས་
མེད་པས་གནས་ལུགས་གཏན་ལ་འབེབས་ཚུལ་ཐུན་མོང་བ་ཡིན་ལ། དེ་ཡང་
དབུ་མ་རིགས་ཚོགས་ནས་བཤད་པ་ལྟར་ཁྲིད་ན་གོ་སླ་ཞིང་མཐའ་ཆོད་པ་དང༌།
དབུ་མའི་མན་ངག་ལ་མ་བརྟེན་པར་སྔགས་ཉིད་ནས་གོ་དཀའ་བ་ཞིག་ཡོད་པས།
ལྟ་བ་གཏན་ལ་འབེབས་ཚུལ་འདི་ལྟར་བྱེད་པ་གྲུབ་ཆེན་རྣམས་ཀྱི་དགོངས་པ་
ཡིན་ནོ། །དེ་ལྟར་ཡང་རྗེ་ཐམས་ཅད་མཁྱེན་པས། དེ་ལ་སྟོང་པ་ཉིད་ཀྱི་ལྟ་བ་ནི་
སྔགས་དང་ཕ་རོལ་ཏུ་ ཕྱིན་པ་གཉིས་འདྲ་བར་ཡང་གསུངས་ཤིང་། མཁས་པ་
རྣམས་ཀྱིས་ཀྱང་བཀྲལ་བ་དེའི་ཕྱིར། དེའི་ཏིང་ངེ་འཛིན་བསྐྱེད་པའི་ཐབས་ཕ་
-176 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
རོལ་ཏུ་ཕྱིན་པ་ལ་མ་གྲགས་པ་སྔགས་ཀྱི་ཐེག་པར་མང་བ་དང་སླ་བ་སོགས་ཀྱི་
ཁྱད་པར་ཡོད་ཀྱང་དང་པོར་དེའི་གོ་བ་འཚོལ་ལུགས་ལ་ནི་ཕ་རོལ་ཏུ་ཕྱིན་པ་ལས་
ལྷག་པ་ཅི་ཡང་མེད་ཅིང་། ལུང་དང་རིགས་པ་མདོ་སྡེའི་ཕྱོགས་གསལ་བས། ཕ་
རོལ་ཏུ་ཕྱིན་པའི་གསུང་རབ་དགོངས་འགྲེལ་དང་བཅས་པ་ནས་འབྱུང་བ་བཞིན་
དུ་ཐོས་བསམ་གྱིས་གཏན་ལ་དབབ་དགོས་པ་ལགས། དེ་ལ་གང་ལ་ཐོས་བསམ་
བྱ་བའི་གཞི་ནི་ཟབ་མོའི་དོན་སྟོན་པའི་གསུང་རབ་རྣམ་དང་། དེའི་དོན་གཞན་དུ་
འདྲེན་པ་ལ་མཐའ་གཞན་དུ་དོགས་པ་ཐམས་ཅད་བཅད་ནས་རྣམ་པ་གཞན་དུ་
དྲང་དུ་མི་རུང་བ་དེ་ཁོ་ན་ལྟར་ངེས་པར་བྱེད་པའི་ རིགས་པའི་བསྟན་བཅོས་
རིགས་ཚོགས་ལ་སོགས་པ་རྣམས་ཡིན་ནོ། །ཞེས་དང་། མཁས་གྲུབ་ཐམས་ཅད་
མཁྱེན་པས། དེ་ནས་ལམ་བསྐྱེད་རྫོགས་གང་ཉམས་སུ་ལེན་ཀྱང་ཐོག་མར་ལྟ་བ་
མཐར་ཐུག་པ་དེ་ལེགས་པར་ངེས་ནས་སྐྱོང་ཚུལ་གྱི་གནད་ལ་མཁས་པ་ཞིག་
དགོས་ཏེ། དེ་མེད་ན་བསྐྱེད་རྫོགས་གང་ཉམས་སུ་བླངས་ཀྱང་ཐབས་རྐྱང་པའི་
ཉམས་ལེན་དུ་སོང་ནས་ཐབས་ཤེས་ཟུང་འབྲེལ་གྱི་ཉམས་ལེན་ཆ་ཙམ་ཞིག་ཀྱང་
མི་འབྱུང་ཞིང་། བསྐྱེད་རྫོགས་གང་ལ་ཡང་འཁོར་བའི་རྩ་བ་གཅོད་པའི་གཉེན་པོ་
གཏན་ནས་མ་འདྲེས་པ་ཞིག་འོང་བས། ཐོག་མར་ལྟ་བ་འཚོལ་བ་དང་། ཞེས་
གསུངས་པ་ལྟར་རོ། །ཚུལ་འདི་ནི་མགོན་པོ་ཀླུ་སྒྲུབ་ཀྱིས་ཀྱང་གསུངས་ཏེ། བྱང་
ཆུབ་སེམས་འགྲེལ་དུ། བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་སྦྱད་པ་
སྤྱོད་པར་འདོད་པ་རྣམས་ཀྱིས་དོན་དམ་པའི་བྱང་ཆུབ་ཀྱི་སེམས་ཀྱང་སྒོམ་པའི་
སྟོབས་ཀྱིས་བསྐྱེད་པར་བྱ་བ་ཡིན་ཏེ། དེའི་ཕྱིར་དེའི་ རང་བཞིན་བཤད་པར་
བྱའོ། །ཞེས་གསུངས་ནས། ལྟ་བ་གཏན་ལ་འབེབས་ཚུལ་དབུ་མ་རིགས་ཚོགས་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལྟར་ གསུངས་ པའི་ ཕྱིར་རོ། །འདི་ ལ་ གདུལ་ བྱའི་ ཁྱད་ པར་ གྱིས་ འཁྲིད་ཚུལ་
གཉིས་ཡོད་དེ། ཕྱག་ཆེན་རྩ་བ་ལས། དངོས་གཞི་ཕྱག་རྒྱ་ཆེན་པོ་ལ། །བཞེད་
ཚུལ་ མང་ དུ་ འདུག་ ན་ ཡང་། །མདོ་ སྔགས་ དབྱེ་ བས་ གཉིས་ སུ་ ཡོད། །ཅེས་
གསུངས་པ་ལྟར། སྔགས་ཀྱི་དབང་མ་ཐོབ་ཅིང་ཟབ་མོའི་ལམ་འདི་ལ་སྙིང་ནས་
མོས་པ་དག་ལ་སྔོན་འགྲོ་སྦྱོར་བའི་ཆོས་དྲུག་དང་། དངོས་གཞི་བཤེས་གཉེན་
བསྟེན་ཚུལ་ནས་སྤྱོད་པ་སྤྱི་བསླབ་ཀྱི་བར་ལ་ཁྲིད་ནས། ཞི་ལྷག་གི་ཚེ་གདམས་
ངག་འདིའི་སེམས་གནས་སྒོམ་ཚུལ་དང་། ལྟ་བའི་མྱོང་བ་འདོན་ལུགས་རྣམས་
སྟོན་པ་ཡིན་ནོ། །བླ་མེད་ཀྱི་དབང་བཞི་ཐོབ་པ་རྣམས་ལ་ལམ་རིམ་གྱི་ཁྲིད་སྔོན་
དུ་བཏང་ནས་གདམས་ངག་འདི་འབོགས་པའི་ཚེ། འོག་ནས་འབྱུང་བ་ལྟར་སྔོན་
འགྲོའི་ཁྲིད་བཞི་དང་བཅས་འཁྲིད་པ་ཡིན་ནོ། །དེ་གཉིས་གང་བྱེད་ཀྱང་བྱང་ཆུབ་
ལམ་རིམ་དང་ཟུང་འབྲེལ་དུ་དགོས་ ཀྱི། བྱང་ཆུབ་ལམ་རིམ་ལ་མི་ལྟོས་པའི་
གདམས་ངག་ལོགས་པར་གོ་ན་རྗེའི་བསྟན་པའི་སྙིང་པོ་སྟོར་བར་འགྱུར་བས།
ལམ་རིམ་གྱི་སྟེང་དུ་གདམས་ངག་འདིའི་ཁྲིད་བྱེད་པ་ཡིན་ནོ། །གདམས་ངག་
འདི་ རང་ ལ་ ཡང་ ལམ་ རིམ་ གྱི་གནད་རྣམས་ཚང་བར་བྱེད་དགོས་ཏེ། སྐྱབས་
འགྲོའི་སྔོན་དུ་སྐྱེས་བུ་ཆུང་འབྲིང་གི་བསམ་པ་སྦྱངས་ནས་འཁོར་བ་དང་ངན་སོང་
གི་སྡུག་བསྔལ་ལ་འཇིགས་ཤིང་སྐྲག་པའི་བློས་སྐྱབས་འགྲོ་བྱེད་པ་དང་། མར་
ཤེས་སོགས་རྒྱུ་འབྲས་མན་ངག་བདུན་ལ་བློ་སྦྱངས་ནས་སྨོན་འཇུག་གི་སེམས་
བསྐྱེད་ཅིང་དེའི་བསླབ་བྱ་ལ་སློབ་པ་རྣམས་སྔོན་འགྲོར་བྱ་དགོས་སོ། །འཁྲིད་
ཚུལ་ཐུན་མོང་མིན་པ་ལྟར་ན་བླ་མའི་རྣལ་འབྱོར་གྱི་སྒོ་ནས་བཤེས་གཉེན་བསྟེན་
ཚུལ་ནས་ཟུང་འཇུག་གི་བར་གྱི་ལམ་ཡོངས་རྫོགས་ལ་ཤར་སྒོམ་སྔོན་དུ་བཏང་སྟེ།
- 178 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
དངོས་གཞིའི་དམིགས་རྣམ་སྐྱོང་བར་གསུངས་སོ། །སྔགས་ཀྱི་དབང་མ་ཐོབ་པ་
ལ་འཁྲིད་ཚུལ་ཐུན་མོང་བ་དེ་ལྟར་བྱེད་པ་ནི་རྗེ་བཙུན་འཇམ་དཔལ་རྒྱ་མཚོས་
ཀྱང་དེ་ལྟར་མཛད་ཅེས་སྤྱན་སྔ་བློ་གྲོས་རྒྱལ་མཚན་གསུངས། པཎ་ཆེན་ཐམས་
ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་ནི་གདུལ་བྱ་མཐའ་ཡས་པ་ལ་
དེ་ལྟར་གནང་ཞིང་། དྲུང་པ་རྒྱལ་ཚབ་པ་བརྩོན་འགྲུས་རྒྱལ་མཚན་གྱིས་ཀྱང་དེ་
ལྟར་མཛད་པ་ཡིན་འདུག་གོ །དེ་ལྟར་འཁྲིད་ཚུལ་གཉིས་བྱེད་པ་ཕྱག་ཆེན་ཡང་
གསལ་སྒྲོན་མེར་ཡང་ཞིབ་ཏུ་བརྟགས་ན་གསལ་ལོ། །འོན་ཏེ་མདོ་ལུགས་ལ་ཕྱག་
རྒྱ་དང༌། འོད་གསལ་སོགས་ཀྱི་ཐ་སྙད་གང་ནས་བཤད་སྙམ་ན། དེ་ནི་ཆེས་མང་
དུ་གསུངས་ཏེ། མདོ་ལས། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་
རྩི་ལྟ་བུའི་ཆོས་ཤིག་ཁོ་བོས་རྙེད། །ཅེས་དང་། བརྒྱད་སྟོང་པ་ལས། སེམས་ལ་
སེམས་ མ་ མཆིས་ཏེ། སེམས་ ཀྱི་ རང་བཞིན་ནི་འོད་ གསལ་བའོ། །ཞེས་དང་།
ཚད་མ་རྣམ་འགྲེལ་ལས། སེམས་ཀྱི་རང་བཞིན་འོད་གསལ་བ། །དྲི་མ་རྣམས་ནི་
གློ་བུར་བ། །ཞེས་སོགས་མདོ་སྡེ་དང་དགོངས་འགྲེལ་མང་པོར་གནས་ལུགས་ལ་
འོད་གསལ་གྱི་ཐ་སྙད་མཛད་པ་ཆེས་མང་ཞིང༌། ཏིང་ངེ་འཛིན་རྒྱལ་པོ་ལས།
ཆོས་རྣམས་ཀུན་གྱི་རང་བཞིན་ཕྱག་རྒྱ་སྟེ། །ཞེས་སོགས་གནས་ལུགས་སྟོང་པ་
ཉིད་ལ་ཕྱག་རྒྱའི་ཐ་སྙད་མཛད་པའང་ཡོད་ཅིང་། ལྷག་པར་འདུས་བྱས་མི་རྟག་
པར་ལྟ་བ་སོགས་ལྟ་བ་བཀའ་རྟགས་ཀྱི་ཕྱག་རྒྱ་བཞི་ཞེས་གཞུང་ལུགས་པ་རྣམས་
ལ་རླུང་ལྟར་གྲགས་ཤིང་། ཕྱག་རྒྱ་ཆེན་པོ་དེའི་ནང་ནས་སྟོང་ཉིད་རྟོགས་པའི་ལྟ་
བ་ནི་མཆོག་ཡིན་ནོ། །དེ་ཡང་ཆོས་དབྱིངས་བསྟོད་པ་ལས། མི་རྟག་སྡུག་བསྔལ་
སྟོང་པ་ཞེས། །བྱ་བ་གསུམ་པོས་སེམས་སྦྱོང་བྱེད། །མཆོག་ཏུ་སེམས་ནི་སྦྱོང་བྱེད་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པའི། །ཆོས་ནི་ རང་ བཞིན་མེད་ པ་ ཡིན། །ཞེས་ གསུངས་ པ་ ལྟར་ རོ། །དེ་ ལྟར་
འཁྲིད་ཚུལ་གཉིས་ཡོད་ཀྱང་དགོངས་པའི་གཏད་སོ་མཐར་ཐུག་པ་ནི་གོང་དུ་
བཤད་པ་ལྟར་འོད་གསལ་ཕྱག་རྒྱ་ཆེན་པོའི་ཡེ་ཤེས་ཉིད་བསྒྲུབ་པའི་ཆེད་དུ་ཡུལ་
གྱི་གནས་ལུགས་སྟོང་པ་ཉིད་གཏན་ལ་འབེབས་པ་ཡིན་པར་མངོན་ཏེ། འདིའི་ལྟ་
བ་གཏན་ལ་འབེབས་པའི་ཚེ་ངའི་གདགས་གཞི་ཤིན་ཏུ་ཕྲ་བའི་རླུང་སེམས་ལ་
མཛད་འདུག་པ་དང༌། གདམས་ངག་འདིའི་དབུ་གཤམ་གྱི་ཚིགས་བཅད་རྣམས་
དང༌། ཕྱག་ཆེན་གསོལ་འདེབས་སུའང་། ལམ་ཟུང་འཇུག་ཕྱག་རྒྱ་ཆེན་པོ་ཡི། །
མཆོག་མྱུར་དུ་ཐོབ་པར་བྱིན་གྱིས་རློབས། །ཞེས་དང་། ལམ་ཐུན་མོང་དང་ཐུན་
མོང་མ་ཡིན་པའི། །དཔལ་ཟུང་འཇུག་ཕྱག་རྒྱ་ཆེན་པོ་དེ། །དུས་མྱུར་དུ་ཐོབ་པར་
བྱིན་གྱིས་རློབས། །ཞེས་གསུངས་པ་རྣམས་ལ་ཞིབ་ཏུ་བརྟགས་ན་ཤིན་ཏུ་གསལ་
ལོ། །ཚུལ་འདི་ནི་གསང་བ་ལས་ཀྱང་ཆེས་གསང་བའི་གནས་ཡིན་པས་ཤིན་ཏུ་
གཅེས་པར་བྱའོ། །དེ་ལྟར་ན་རྗེ་བླ་མའི་སྙན་བརྒྱུད་ཀྱི་མན་ངག་འདི་ནི་མདོ་རྒྱུད་
ཐམས་ཅད་ཀྱི་སྙིང་པོའི་བཅུད་ཕྱུང་བ་ཡིན་པའི་ཚུལ་ལ་ངེས་པ་རྙེད་པར་བྱས་
ནས་ཡིད་ཆེས་ཀྱི་གདེང་དང་ལྡན་པར་བྱའོ། ། །
གསུམ་པ་གདམས་པ་དངོས་ཉམས་སུ་ལེན་ཚུལ་ལ་གཉིས། ཐུན་གྱི་ངོ་བོ་
ལ་ ཇི་ལྟར་ བྱ་བ་དང༌། ཐུན་མཚམས་ སུ་ ཇི་ལྟར་ བྱ་བའི་ཚུལ་ལོ། །དང་པོ་ལ་
གསུམ། སྔོན་འགྲོ་དང་། དངོས་གཞི་དང༌། མཇུག་ཏུ་ཇི་ལྟར་བྱ་བའི་ཚུལ་ལོ། །
དང་པོ་ལ་གསུམ། སྐྱབས་འགྲོ་སེམས་བསྐྱེད་བྱ་ཚུལ། སྡིག་སྒྲིབ་སྦྱོང་ཕྱིར་རྡོ་རྗེ་
སེམས་དཔའི་སྒོམ་བཟླས་བྱ་ཚུལ། བྱིན་རླབས་འཇུག་ཕྱིར་བླ་མའི་རྣལ་འབྱོར་
བསྒོམས་ནས་མཆོད་པ་དང་མཎྜལ་འབུལ་ཞིང་གསོལ་བ་གདབ་པའོ། །དང་པོ་
180 -



་ དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ལ་ གང་དུ་བསྒོམ་པའི་ གནས་ནི། དཔལ་གསང་བ་འདུས་ པའི་ རྩ་ རྒྱུད་ལས།
དགོན་པ་ཆེན་པོའི་ས་ཕྱོགས་སུ། །མེ་ཏོག་འབྲས་བུ་སོགས་ཀྱིས་བརྒྱན། །རི་བོ་
དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པ་བསྒྲུབ། །ཅེས་དང་།
སྒྲུབ་ཐབས་ཀུན་བཟང་ ལས། ལ་ལར་དྲི་མེད་ཆུ་ནི་ཕུན་ཚོགས་ཤིང་། ། ཤིང་
མཆོག་མཛེས་པས་རྣམ་པར་བརྒྱན་པ་ཡི། །རི་བོའི་ཕྱོགས་གཅིག་ཏུ་ནི་བཅོམ་
ལྡན་འདས། །འཇམ་པའི་དབྱངས་ཞེས་བྱ་དེ་རབ་བསྒྲུབ་བྱ། །ཞེས་གསུངས་པ་
ལྟར། ནགས་ཚལ་མེ་ཏོག་གིས་བརྒྱན་ པའི་ རི་བོའི་ངོས་ སམ། ཆུ་ངོགས་སྨན་
ལྗོངས་ཅན་ལ་སོགས་པའི་དབེན་པའི་གནས་སུ་བསྒོམ་དགོས་ལ། དེ་ཡང་སྒྲུབ་
པ་སྙིང་པོར་བྱེད་པ་ལ་འགལ་རྐྱེན་དང་བྲལ་ཞིང་མཐུན་རྐྱེན་ཚང་བའི་གནས་
ཤིག་དགོས་སོ། །དེ་ནི་རྗེ་བཙུན་བྱམས་པས། བློ་ལྡན་གང་དུ་སྒྲུབ་པའི་ཡུལ། །
ལེགས་པར་རྙེད་དང་གནས་བཟང་དང་། །ས་བཟང་བ་དང་གྲོགས་བཟང་དང་། །
རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པ་ལྟར། དབེན་གནས་མཚན་
ཉིད་ ལྔ་ ལྡན་ཞིག་དགོས་ལ། དེ་ཡང་སྲོག་འཚོའི་འཚོ་བ་རྙེད་སླ་བ་དང། དགྲ་
ཇག་ཆོམ་རྐུན་དང་གཅན་གཟན་སོགས་ཀྱིས་ལུས་སྲོག་ལ་འཚེ་བ་མེད་པར་བག་
ཕབ་ནས་གནས་ནུས་པ་དང༌། གནས་དེའི་རྐྱེན་གྱིས་རང་གི་ལུས་ལ་ནད་གསར་
པ་མི་འཇུག་པ་དང་། ལྟ་སྤྱོད་མཐུན་པའི་གྲོགས་བཟང་པོ་དང་ལྡན་པ་དང་། ཉིན་
མོ་སྐྱེ་བོའི་རྒྱུན་ལུགས་ཉུང་ཞིང་མཚན་མོ་ཀླག་ཅོར་གྱི་སྒྲ་ཆུང་བ་སྟེ་ཡོན་ཏན་ལྔ་
དང་ལྡན་པ་དང༌། གཞན་ཡང་ནག་ཕྱོགས་ལ་དགའ་བའི་མི་མ་ཡིན་གདུག་ཅན་
མི་གནས་པ་དང༌། ཤིན་ཏུ་དབེན་ཞིང་ཉམས་དགའ་བ་ཞིག་དགོས་པར་གསུངས་
སོ། །དེ་འདྲ་བའི་ཡིད་མཐུན་གྱི་དབེན་པའི་གནས་སུ་སྤྱིལ་པོའམ། ཕུག་སོགས་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རང་གང་དུ་འདུག་པའི་གནས་དེར་ཆག་ཆག་དང་ཕྱག་བདར་ལེགས་པར་བྱས་ལ་
གཙང་ཞིང་ཡིད་དུ་འོང་བར་བྱ། ཕྱོགས་བཞིའམ། སྒོ་དྲུང་ངམ། སྒོ་སྟེང་སོགས་
གང་འོས་སུ་མཐོ་བཞི་བརྩིགས་ལ་རྒྱལ་པོ་ཆེན་པོ་བཞིར་བསྐྱེད་ནས་གནས་དེར་
ལམ་བསྒོམ་པ་ལ་འགལ་རྐྱེན་མི་འབྱུང་ཞིང་མཐུན་རྐྱེན་ཚང་བའི་འཕྲིན་ལས་ཀྱི་
གྲོགས་བཅོལ། སྟོན་པ་ཐུབ་པའི་དབང་པོ་དང་། རྗེ་བཙུན་འཇམ་པའི་དབྱངས་
དང༌། རྗེ་ཐམས་ཅད་མཁྱེན་པ་སོགས་ཀྱི་སྐུ་དང་། ཤེར་ཕྱིན་གྱི་མདོ་དང་། རྒྱུད་
ཀྱི་གླེགས་བམ་སོགས་རྟེན་ཅི་ཡོད། སྟེགས་མཐོ་སར་བཞུགས། དེའི་མདུན་དུ་
མཆོད་པ་གཡོ་མེད་པར་བཙལ་ལ་བཀོད་པ་མཛེས་པར་བཤམ། རང་གི་མལ་
འོག་ཏུ་ས་དཀར་གྱིས་གཡུང་དྲུང་ཆོས་སྐོར་རིས་སུ་བྲིས། དེའི་སྟེང་དུ་རྩྭ་དུར་བ་
མ་འཁྲུགས་པར་བཏིང་ལ། སྔོན་སྟོན་པ་ཐུགས་རྗེ་ཅན་དེ་ཉིད་ཀྱིས་རྡོ་རྗེ་གདན་
བྱང་ཆུབ་ཀྱི་ཤིང་དྲུང་དུ་རྩྭ་དུར་བའི་གདན་ལ་བཞུགས་ཏེ་བདུད་བྱེ་བ་ཕྲག་དུང་
ཕྱུར་བྱམས་པའི་ཏིང་ངེ་འཛིན་གྱིས་བཏུལ་ཞིང་མངོན་པར་རྫོགས་པར་འཚང་རྒྱ་
བར་མཛད་པའི་རྣམ་ཐར་རྗེས་སུ་དྲན་ནས། སྟོན་པའི་རྣམ་ཐར་རང་གི་ཉམས་
ལེན་དུ་ཁྱེར་ཏེ། བདག་ གིས་ ཀྱང་ སྟན་འདིའི་སྟེང་དུ་གནས་ལ་བདག་འཛིན་
འགོང་པོ་འཁོར་བཅས་བཏུལ་ཏེ་ལམ་ཟབ་མོའི་ཉམས་ལེན་མཐར་ཕྱིན་པ་ཞིག་
བྱའོ་སྙམ་དུ་ཞེ་དམ་མང་དུ་བྱ། རྩྭའི་སྟེང་དུ་འབོལ་སྟན་འཇམ་ཞིང་བདེ་བ་རྒྱབ་
ཅུང་ཟད་མཐོ་བ་ཞིག་བཤམ། གནས་དེར་སྒྲུབ་པ་ཡུན་རིང་དུ་བྱ་བ་ཡིན་ན་སྙན་
མི་རུལ་བའི་ཕྱིར་འདུལ་བ་ནས་བཤད་པ་ལྟར། ཤིང་ཁྲི་དྲ་བ་ཅན་ནམ། དེ་མ་
འབྱོར་ཡང་སྟན་དང་འོག་སའི་བར་ལ་བར་སྟོང་ཅུང་ཟད་ཡོད་པ་ཞིག་གནད་
ཆེའོ། །སྟན་དེའི་སྟེང་དུ་ལུས་གནད་འཆའ་ཚུལ་ནི། རྒྱལ་བ་དབེན་ས་པ་ཆེན་
- 182 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
པོས། རྐང་པ་ལག་པ་སྐེད་པ་གསུམ། །སོ་མཆུ་ལྕེ་རྣམས་བསྡོམས་པས་བཞི། །
མགོ་མིག་ཕྲག་པ་དབུགས་དང་བཞི། །རྣམ་པར་སྣང་མཛད་ཆོས་བརྒྱད་ཡིན། །
ཞེས་གསུངས་པ་ལྟར། གནད་བརྒྱད་དང་ལྡན་པར་བྱའོ། །དེ་ཡང་རྗེ་བཙུན་རྣམ་
པར་སྣང་མཛད་ཀྱི་བཞུགས་སྟངས་ལྟར། རྐང་པ་རྡོ་རྗེ་སྐྱིལ་ཀྲུང་བྱ། ལག་པ་
གཉིས་ལྟེ་འོག་སོར་བཞི་ཙམ་གྱི་ཐད་དུ་གཡོན་འོག་ཏུ་བྱས་གཡས་སྟེང་དུ་བྱས་ལ་
མཐེ་བོང་གི་རྩེ་གཉིས་སྤྲད། དཔུང་པ་ཐད་ཀར་བསྲང་། སྒལ་ཚིགས་དྲང་པོར་
བསྲང་། མགྲིན་པ་ཡིད་ཙམ་དགུག །སོ་དང་མཆུ་རང་བབས་སུ་བཞག་ལྕེ་རྩེ་རྐན་
ལ་སྦྱར་རོ། །དེ་ལྟར་ལུས་གནད་བདུན་པོ་དེ་དག་ནི་སྙིང་ནས་སྒྲུབ་པ་བྱེད་པ་ལ་
ཤིན་ཏུ་གལ་ཆེ་ཞིང་མེད་དུ་མི་རུང་བའི་གནད་དག་ཡིན་ཏེ། མར་པ་ལོ་ཙཱའི་ཞལ་
ནས། བོད་ཀྱི་མན་ངག་གཞན་ཐམས་ཅད་བསྡོམས་ཀྱང་ཁོ་བོ་མར་པ་ལོ་ཙཱའི་
འདུག་ལུགས་ཀྱི་མན་ངག་གཅིག་པུ་ལ་དོ་མི་ཐུབ་ཅེས་ཟབ་ཁྱད་ཅན་དུ་ཞལ་གྱིས་
བཞེས་པའི་མན་ངག་ཁྱད་པར་ཅན་དེ་ནི། རྗེ་བླ་མའི་སྙན་བརྒྱུད་ལས་འོངས་པའི་
མན་ངག་འདི་ཡིན་པས་ཤིན་ཏུ་གཅེས་པའི་གནད་དུ་གཟུང་ངོ༌། །དེ་ལའང་ལུས་
གནད་དེ་ལྟར་བྱ་དགོས་པའི་རྒྱུ་མཚན་དང་། དེ་ལྟར་མ་བྱས་ན་སྐྱོན་ཅི་བསྐྱེད་
དང་། དེ་དག་རེ་རེ་ནས་ཡོན་ཏན་གང་བསྐྱེད་པ་སོགས་ཞིབ་ཏུ་ཤེས་དགོས་པ་
ཤིན་ཏུ་གལ་ཆེ་བ་ཡོད་ནའང་འདིར་མཐའ་དག་བྲི་མ་ནུས་པས་བླ་མ་དམ་པའི་
ཞལ་ལས་ཤེས་པར་བྱའོ། །དེ་ལྟར་ལུས་གནད་བདུན་དང་ལྡན་པར་བྱས་ནས་
རླུང་གི་གནད་ནི་རླུང་རོ་དགུ་ཕྲུགས་སུ་བསལ་བའམ། རླུང་གི་རྒྱུ་བ་ལ་དལ་བུས་
བརྟགས་ནས་ཆམ་ལ་འབེབས་པ་གང་རུང་བྱའོ། །རླུང་རོ་དགུ་ཕྲུགས་སུ་སེལ་
ཚུལ་ནི། སྣ་བུག་གཡས་ནས་རླུང་རྩུབ་སྟེ་གཡོན་དུ་འབུད་པ་དང་། གཡོན་ནས་
83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྔུབ་སྟེ་གཡས་སུ་འབུད་པ་དང་། གཉིས་ཀ་རྔུབ་སྟེ་གཉིས་ཀ་ནས་འབུད་པ་སྟེ།
དེ་འདྲ་བ་ལན་གསུམ་བྱའོ། །དེ་དག་གི་ཚེ་ རང་རྒྱུད་ཀྱི་ཉེས་སྐྱོན་རྣམས་ཕྱིར་
འབུད་པ་དང་། སངས་རྒྱས་བྱང་སེམས་ཀྱི་བྱིན་རླབས་རྣམས་ནང་དུ་བསྡུ་བའི་
དམིགས་པ་བྱའོ། །རླུང་གི་རྒྱུ་བ་ལ་དལ་བུས་བརྟགས་ནས་ཆམ་ལ་འབེབས་ཚུལ་
ནི། ལུས་གནད་ལེགས་པར་བཅས་པའི་མཚམས་ནས་རང་གི་རྒྱུད་ལ་བརྟགས་ཏེ་
སེམས་ཚེ་འདིའི་སྣང་ཤས་ཀྱི་དབང་དུ་སོང་འདུག་གམ། འཇིག་རྟེན་ཕྱི་མ་ཕན་ཏེ་
ཆོས་ཕྱོགས་སུ་སོང་འདུག་བརྟགས་པ་ན། ཚེ་འདིའི་སྣང་ཤས་ཀྱི་དབང་དུ་སོང་སྟེ་
ཆགས་སྡང་དང་བཅས་པར་འདུག་ན་དེ་ངོ་ཤེས་པར་བྱས་ལ། བློ་ངན་འདིས་
བདག་ཚེ་རབས་ཐོག་མེད་ནས་ད་བར་དུ་ཕུང་དུ་བཅུག་ལ། ད་རེས་དལ་འབྱོར་
ལན་ཅིག་ཐོབ་པ་འདི་ཡང་ཆུད་ཟ་བར་བྱེད་པས། ད་ནི་བློ་ངན་འདི་ཡུལ་ནས་
འདོན་པར་བྱའོ་སྙམ་དུ་རླུང་ཕྱིར་འབུད་པ་དང་མཉམ་དུ་རང་རྒྱུད་ཀྱི་ཉོན་མོངས་
པ་ས་བོན་དང་བཅས་པ་ཕྱིར་ནག་སངས་ཀྱིས་སོང་བའི་མོས་པ་བྱ། རླུང་ནང་དུ་
རྔུབ་པ་དང་མཉམ་དུ་ཕྱོགས་བཅུའི་སངས་རྒྱས་སྲས་དང་བཅས་པའི་བྱིན་རླབས་
ཐམས་ཅད་ནང་དུ་བསྡུས་པའི་མོས་པ་བྱ། དེ་ནས་རླུང་སྒྲ་ཅན་དང་རྩོལ་བས་
བསྐྱེད་པའི་ཤུགས་ཅན་དང་རིང་ཐུང་མི་སྙོམས་པའི་རྒོད་བག་ཅན་དུ་མ་སོང་བར་
རང་བབས་སུ་བཞག་ལ། ཕར་རྒྱུ་ཚུར་རྒྱུ་དལ་བུས་བརྟག་པར་བྱའོ། །དེ་ཡང་
རླུང་ཕར་འགྲོ་ཚུར་འོང་བའི་ཁུག་པ་རེ་གྲངས་སུ་ཟིན་ནས་སེམས་གཞན་དུ་མ་
ཡེངས་པར་གྲངས་བདུན་ཙམ་གྱི་བར་དུ་སེམས་འཛིན་ཅི་ཐུབ་བྱ། དེ་ནས་ཡང་
བདུན་ཙམ་བགྲངས་ནས་འཛིན་ཅིང་རིག་པ་དྭངས་སྙིགས་ཕྱེ་ནས་སེམས་གསལ་
རིག་གི་ངང་དུ་གནས་པར་བྱ། དེ་ཡང་། ཕྱག་ཆེན་རྩ་ཚིག་ལས། བསམ་གཏན་
- 184 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བདེ་བའི་ སྟེགས་བུ་ལ། །ལུས་གནད་ བདུན་ དང་ ལྡན་ བྱས་ལ། །རླུང་རོ་དགུ་
ཕྲུགས་དག་ཏུ་བསལ། །རིག་པ་དྭངས་སྙིགས་ལེགས་པར་ཕྱེ། །ཞེས་གསུངས་
པའི་དོན་ཡིན་ཞིང་། རིག་པ་དྭངས་སྙིགས་འབྱེད་པ་འདི་གྲུབ་ཆེན་གྱི་གཞུང་མང་
པོ་ལས་འབྱུང་ཞིང་། རྗེ་མི་ལས་ཀྱང་བསྔགས་པ་ཆེར་མཛད་དེ། འདིའི་དགོངས་
པའི་གཏད་སོ་མཐར་ཐུག་པ་ནི་སྔགས་ལམ་མཐོན་པོ་ཞིག་གི་སྐབས་སུ་འོངས་
རྒྱུའི་ཉམས་ལེན་ཁྱད་པར་ཅན་ཞིག་ཡིན་པར་འདུག་ཀྱང་། འདིར་ལས་དང་པོ་
པའི་སྐབས་སུ་སེམས་ཉོན་མོངས་པ་སྣ་ཚོགས་ཀྱིས་གཟིང་ཞིང་སྦགས་པ་དྭངས་
སུ་བཅུག་ནས་སེམས་ཤིན་ཏུ་གསལ་བ་ལུང་མ་བསྟན་ཞིག་ལ་གནས་པར་མཛད་
པ་ཡིན་ལ། འདི་ཡང་དགོས་པ་ཤིན་ཏུ་ཆེ་སྟེ། སློབ་དཔོན་དཔའ་བོས། དྲི་བྲལ་
གོས་ལ་ཚོན་བཞིན་དུ། །དང་པོར་སྦྱིན་སོགས་གཏམ་རྣམས་ཀྱིས། །སེམས་ལ་
ལེགས་པ་ཉིད་བསྐྱེད་དེ། །དེ་ནས་ཆོས་ནི་སྒོམ་པར་མཛད། །ཅེས་གསུངས་པ་
ལྟར། སྣམ་བུ་དཀར་པོ་དྲི་མ་མེད་པ་ལ་ཚོན་ཞེན་སླ་བ་བཞིན་དུ། སེམས་ཉོན་
མོངས་ཀྱིས་མ་སྦགས་པའི་དྭངས་ཤིང་གསལ་བ་ལ་དགེ་བའི་དམིགས་རྣམ་མྱུར་
དུ་འཆར་ཞིང་། གང་ཤར་བ་དེ་ཡང་དོན་དང་ལྡན་པ་ཞིག་འབྱུང་ངོ༌། །རླུང་གི་རྒྱུ་
བ་ལ་སེམས་འཛིན་པ་འདི་ཡང་མཛོད་དང་ཉན་ས་སོགས་ནས་ཤིན་ཏུ་བསྔགས་
ཤིང་། ལྷག་པར་གོང་དུ་བཤད་པ་ལྟར་ཤིན་ཏུ་ཕྲ་བའི་རླུང་སེམས་དབང་དུ་འདུ་
བའི་སྨིན་བྱེད་ཁྱད་པར་ཅན་དུ་འགྱུར་པ་སོགས་དགོས་པ་མང་དུ་ཡོད་དེ། འདི་
དག་གི་གནད་ཀྱང་ཞིབ་ཏུ་ཤེས་པ་ཤིན་ཏུ་གལ་ཆེའོ། །དེ་ལྟར་རླུང་ཆམ་ལ་ཕབ་
ནས་རང་རྒྱུད་ལ་བརྟགས་ཏེ་ཀུན་སློང་བཅོས་ནས་དགེ་སེམས་ཁྱད་པར་ཅན་ཞིག་
བསྐྱེད་ དགོས་ སོ། །རང་ རྒྱུད་ ལ་ བརྟགས་ནས་ ཀུན་སློང་ བཅོས་ པ་ འདི་ སྒོམ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐམས་ཅད་ཀྱི་ཐོག་མ་ཆོས་ཀྱི་དབུའི་རྒྱ་གར་སྐད་ལྟ་བུ་ཡིན་ཏེ། རྗེ་ཐམས་ཅད་
མཁྱེན་པས་དྲི་བ་ལྷག་བསམ་རབ་དཀར་དུ་སྒོམ་ཐམས་ཅད་ཀྱི་ཐོག་མ་རྒྱ་གར་གྱི་
སྐད་འདྲ་བ་དེ་གང་ཡིན་ཞེས་དྲི་བ་མཛད་པ་ན། དེའི་དྲིས་ལན་བློ་བཟང་བཞད་
པའི་སྒྲ་དབྱངས་ལས། སྒོམ་རྣམས་ཀུན་ཀྱི་དང་པོའི་འགོ །རྒྱ་གར་སྐད་མཚུངས་
རང་ རྒྱུད་ ལ། །ལེགས་ པར་ བརྟག་ པ་ ཡིན་ནོ་ཞེས། །ཟླ་མེད་བླ་མ་མཆོག་དེ་
བཞེད། །ཅེས་གསུངས། དེ་ལྟར་ཡིན་པ་རྗེ་རིན་པོ་ཆེ་ཉིད་ཀྱིས་ཀྱང་གསུངས་ཏེ།
དྲི་བ་ལྷག་བསམ་རབ་དཀར་ལས། དེའི་དོན་ཡང་རང་རང་གི་རྒྱུད་སྟེང་དུ་འགེལ་
ན་འདི་ཡིན་ཏེ། གནས་དབེན་པར་ལུས་དྲང་པོར་བསྲངས་ནས་བློ་ནང་དུ་ཕྱོགས་
ཏེ་ལེགས་པར་བསམས་པའི་ཚེ། ག་ན་ང་སྔོན་ཆད་ཐོག་མ་མེད་པའི་འཁོར་བའི་
མལ་གཏིང་འདིར་སྡུག་བསྔལ་གྱི་ཟུག་གཟེར་འདི་ཙམ་པ་དུས་རྒྱུན་དུ་མྱོང་བ་
རང་རིག་གིས་གྲུབ་པ་འདི་འདྲར་གྱུར་འདུག་པ། ད་འདི་ལྟ་བུའི་གནས་སུ་དེང་
ནས་རང་མི་སྐྱེ་བ་ཞིག་ཅི་ནས་བྱ་དགོས། དེ་ལྟར་བྱས་ན་ང་སྙིང་རུལ་སྙམ་པའི་
མྱོང་བ་ལྷང་བ་མཁལ་མའི་ཟུག་གཟེར་ཚོར་བ་ལྟ་བུ་ཞིག་སྐྱེ་བའི་ཐབས་ལ་དང་
པོར་འབད་དགོས་ཏེ། དེ་ལྟ་བུ་ཤིན་ཏུ་དཀའ་བ་འདི་ལ་མྱོང་བ་མ་སྐྱེས་ན་འཁོར་
བ་ལས་ཐར་བའི་ཐབས་ཟབ་མོ་བླ་མས་ཇི་ཙམ་བསྟན་ཅིང་གོ་མོད་ཀྱང་། སྔར་
ལྟར་འཁྱག་སྟེང་གི་ཆུ་དང་མཚུངས་པར་འགྲོ་སྟེ། དཔེར་ན་ཆུ་འཐུང་འདོད་མེད་
ན་འཐུང་བའི་རྩོལ་བ་མི་བྱེད་པར་སྡོད་པ་བཞིན་ནོ། །ཞེས་གང་གསུངས་པ་ལྟར་
རོ། །དེས་ན་སེམས་གསལ་ཞིང་དྭངས་པའི་ངང་ནས་རང་ཉིད་ཐོག་མ་མེད་པ་
ནས་ད་བར་ཁམས་གསུམ་འཁོར་བ་འདིར་ཟོ་ཆུན་རྒྱུད་མོའི་ཚུལ་ལྟར་སྐད་ཅིག་
ཀྱང་ ངལ་བསོ་མེད་ པར་ འཁོར་ ནས་ སྡུག་ བསྔལ་ བར་ མ་ཆད་ དུ་ མྱོང་ ཚུལ་
- 186 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བསམས་པས་འཇིགས་ཤིང་སྐྲག་པ་དང་། རང་གི་མ་རྒན་སེམས་ཅན་ཐམས་ཅད་
ཀྱང་ངང་ཚུལ་དེ་ལས་མ་འདས་པའི་ཚུལ་བསམས་ནས་བྱམས་སྙིང་རྗེ་ཤུགས་
དྲག་ཏུ་བསྐྱེད། དེ་ནས་སེམས་ཅན་རྣམས་སྒྲོལ་བའི་ཁུར་རང་སྟེང་དུ་འཁྱེར་བའི་
ལྷག་བསམ་སྙིང་སྟོབས་ཆེན་པོ་བསྐྱེད་ལ། བདག་གིས་དྲིན་ཅན་མ་རྒན་འདི་
རྣམས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་བསྒྲལ་བའི་ཕྱིར་དུ་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་
ཕྱིར་དུ་དགེ་སྦྱོར་ལ་འཇུག་པར་བྱའོ་སྙམ་དུ་བསམ་པ་ཤུགས་དྲག་པོ་ལན་མང་དུ་
བྱ། དེ་ནི་དགེ་སྦྱོར་གྱི་ཐོག་མར་ཀུན་སློང་བཅོས་ནས་དགེ་སེམས་ཁྱད་པར་ཅན་
བསྐྱེད་ཅེས་གསུངས་པའི་མན་ངག་ཡིན་ཞིང་། ཕྱག་ཆེན་རྩ་ཚིག་ལས། རྣམ་དག་
དགེ་བའི་སེམས་ལྡན་པས། །ཞེས་གསུངས་པའི་དོན་ཡིན་ནོ། །དེ་ཡང་རྗེ་རིན་པོ་
ཆེ་ཉིད་ཀྱི་ཞལ་ནས། ཐུན་འགོར་བྱང་ཆུབ་ཀྱི་སེམས་བསྒོམ་པ་དང་། ཐུན་གཤམ་
དུ་སྨོན་ལམ་རླབས་པོ་ཆེས་ཁ་བསྒྱུར་བ་ནི་ཐུན་དངོས་གཞི་ལ་བསྐྱངས་པའི་དགེ་
བ་དེ་ཉིད་གནད་དུ་གཏོང་བ་དང་མི་ཟད་པར་བྱེད་པའི་ཐབས་མཁས་ཆེན་པོ་ཡིན་
པས་གང་བྱུང་རེས་མི་ཆོག་པར་རྒྱུད་དང་འདྲེས་ངེས་པ་རེ་བྱེད་དགོས་པ་ལགས།
ཞེས་གང་གསུངས་པ་ལྟར་རོ། །དེ་ནས་སྐྱབས་འགྲོ་བྱ་བ་ལ་ཐོགས་མར་སྐྱབས་
འགྲོའི་རྒྱུ་བསྒྲུབ་པ་ནི། དལ་བའི་རྟེན་བཟང་པོ་ལན་ཅིག་རྙེད་པའི་སྐབས་འདིར་
འབད་ནས་སྙིང་པོ་ཞིག་ལེན་དགོས་ཏེ། རང་གི་ངོས་ནས་དལ་བའི་རྟེན་ཐོབ། ཕྱི་
ནས་ལམ་སྟོན་པའི་བཤེས་གཉེན་དང་མཇལ་བའི་རྟེན་འབྲེལ་འདི་འདྲ་འཛོམ་
པའི་སྐབས་སུ་འབད་ན་ནི་འཁོར་བ་དང་ངན་སོང་གི་སྡུག་བསྔལ་ལས་ཐར་བར་
ནུས་ཤིང་། དེར་མ་ཟད་སྙིགས་དུས་ཀྱི་ཚེ་ཐུང་འདི་ལ་སངས་རྒྱས་ཀྱི་གོ་འཕང་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡང་བསྒྲུབ་ནུས་པས་ན། འདི་འདྲ་བའི་དོན་ཆེན་གྱི་རྟེན་ལ་སྙིང་པོ་མ་ལོན་པར་
དལ་བ་སྟོང་ལོག་ཏུ་སོང་ན་དེ་ལས་བསླུས་པ་དང་ཕུང་བ་ཅི་ཞིག་ཡོད། རྟེན་འདི་
འདྲ་ཕྱིས་ནས་རྙེད་པར་དཀའ་བ་ནི་དཔེ་དང་རྒྱུ་དང་ངོ་བོའི་སྒོ་ནས་རྙེད་དཀའ་
ཚུལ་རྣམས་བསམས་ཏེ་སྙིང་པོ་ལེན་འདོད་ཆེན་པོ་བསྐྱེད། ལན་ཅིག་རྙེད་པའི་
རྟེན་འདི་ཡང་རིང་དུ་མི་གནས་པར་ངེས་པར་མྱུར་དུ་འཆི། ནམ་འཆི་ལ་ངེས་པ་
མེད། འཆི་བའི་ཚེ་ཆོས་མ་གཏོགས་གང་གིས་ཀྱང་ཕན་པའི་ཚུལ་རྣམས་བསམས་
ཏེ། ཚེ་འདིའི་བྱ་བྱེད་བྱིས་པའི་རོལ་རྩེད་དང༌། སྨྱོན་པའི་ཟློས་གར་ལྟ་བུ་དང༌།
གསོད་སར་འཁྲིད་པ་ལ་རྒྱན་བཏགས་པ་ལྟ་བུར་མཐོང་ནས་གཏིང་ནས་ཞེན་པ་
ལོག་སྟེ། ཚེ་ཐུང་འདི་ལ་ཆོས་མ་གཏོགས་གཞན་གྱིས་བྱ་རྒྱུ་མེད་པར་ཐག་བཅད།
ཤི་བའི་འོག་ཏུ་ཡང་གར་སྐྱེ་ལ་རང་དབང་མེད། ལས་ཀྱི་དབང་གིས་སྐྱེ་བ་ཞིག་
ལེན་དགོས། སྐྱེ་ས་ཡང་ངན་འགྲོ་དང་བདེ་འགྲོ་གཉིས་ལས་མ་འདས་ཉོན་མོངས་
པའི་དབང་གིས་ལས་ངན་པ་བསགས་པ་ཤས་ཆེ་བས། གལ་ཏེ་ངན་འགྲོར་སྐྱེས་
ན་དམྱལ་བ་པ་རྣམས་ལ་ལྕགས་བསྲེགས་ཀྱི་ས་གཞིར་བསྲེག་པ་དང་། བུ་ཡུག་
འཚུབས་པའི་འཁྱགས་སྦུབས་སུ་གྲང་བས་ཉེན་པའི་སྡུག་བསྔལ་བརྗོད་ཀྱིས་མི་
ལང་བ་དང་། ཡི་དྭགས་རྣམས་ལ་ལོ་བརྒྱར་ཆུའི་མིང་ཡང་མི་ཐོས་པ་སོགས་
བཀྲེས་ཤིང་སྐོམ་པའི་སྡུག་བསྔལ་བརྗོད་ཀྱིས་མི་ལང་བ་དང་། དུད་འགྲོ་རྣམས་
ལ་གཅིག་གིས་གཅིག་གསོན་པོར་ཟ་བ་དང་། བརྡེག་ཅིང་བཀོལ་བ་དང་། གླེན་
ཞིང་གཏི་མུག་པ་སོགས་སྡུག་བསྔལ་བསམ་ལས་འདས་པ་ཡོད། དེ་འདྲ་བའི་ངན་
སོང་གི་གཡང་ས་ཆེན་པོ་དེར་ལྷུང་ན་ང་ཅི་ཙུག་བྱེད་སྙམ་དུ་ལུས་ཀྱི་སྐྱི་གཡའ་བ་
དང་འཇིགས་ཤིང་སྐྲག་པའི་བློའི་འགྱུར་བ་མ་ཐོན་བར་དུ་འབད་ནས་བསྒོམ། རྒྱ་
- 188 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ལ་ངན་སོང་དུ་མ་ལྷུང་བར་བདེ་འགྲོའི་རྟེན་ཞིག་ཐོབ་ཀྱང་སྡུག་བསྔལ་གྱི་རང་
བཞིན་ལས་མ་འདས་ཏེ། མིའི་ལུས་སུ་སྐྱེས་ན་ནི་མའི་མངལ་མི་གཙང་བ་དུ་མས་
སྦགས་པ། དྲི་ང་བ། མུན་གནག་པ། སྐྱུག་བྲོ་བ། ཤིན་ཏུ་ཡ་ང་བའི་གནས་དེར་
ཤ་མས་བཅིངས་ཤིང་ཚ་གྲང་གི་རེག་པ་བཟོད་དཀའ་བའི་སྡུག་བསྔལ་དཔེ་བྱ་
བར་དཀའ་བ་མྱོང་ཞིང་ཟླ་བ་དགུ་ལྷག་ཙམ་གྱི་བར་དུ་གནས་དགོས་པ་དང༌། དེ་
ནས་བཙའ་བའི་ཚེ་ ཡང་ སྡུག་བསྔལ་བརྗོད་ལས་ འདས་ པ་ དམྱལ་བའི་ སྡུག་
བསྔལ་ལས་ཀྱང་ལྷག་པ་མྱོང་དགོས་པར་གསུངས་ཤིང༌། དེས་མཚོན་ནས་ན་བ་
དང་རྒ་བ་ལ་སོགས་པའི་སྡུག་བསྔལ་དཔག་ཏུ་མེད་པ་དང༌། ལྷ་དང་ལྷ་མིན་
སོགས་ལ་ཡང་སོ་སོར་སྡུག་བསྔལ་བསམ་གྱིས་མི་ཁྱབ་པ་ཡོད་ཅིང་། མདོར་ན་
སྲིད་རྩེ་ནས་མནར་མེད་ཀྱི་བར་འཁོར་བའི་གནས་གང་དུ་སྐྱེས་ཀྱང་ལས་དང་
ཉོན་མོངས་པའི་གཞན་དབང་དུ་སོང་སྟེ་འདུ་བྱེད་ཀྱི་སྡུག་བསྔལ་ལས་མ་འདས་
ཤིང་སྐད་ཅིག་ཀྱང་རང་དབང་མེད་པར་འཁྱམས་ཏེ་སྡུག་བསྔལ་འབའ་ཞིག་གིས་
མནར། སྐབས་འགར་ངལ་བསོ་ལྟ་བུར་བདེ་བའི་བློ་ཅུང་ཟད་སྐྱེ་བ་རྣམས་ཀྱང་
སྡུག་བསྔལ་ཕྱིར་བཅོས་པ་ལ་བདེ་བའི་བློ་སྐྱེས་པ་ཡིན་གྱི། ཡང་དག་པའི་བདེ་བ་
མེད་པར་མངལ་འཇུག་གི་མདོ་དང༌། ཚོགས་ཀྱི་གཏམ་དང་། བཞི་བརྒྱ་པ་རྣམས་
ལས་གསུངས་ཤིང་། སློབ་དཔོན་ཟླ་བ་གྲགས་པས། ས་གསུམ་མི་རྟག་པ་ཉིད་ཀྱི་
མེ་རབ་ཏུ་འབར་བ་ན་འདུག་པ་ནི། ཁྱིམ་རབ་ཏུ་འབར་བའི་ནང་དུ་ཆུད་པ་བཞིན་
དུ་ངེས་པར་དེ་ལས་འདའ་བར་འདོད་ཅིང་། ཞེས་གསུངས་པ་ལྟར། སྲིད་པའི་
སྡུག་བསྔལ་གྱི་མེ་རབ་ཏུ་འབར་བའི་ཀློང་དུ་ཆུད་པ་ལ་བདེ་བའི་གོ་སྐབས་ག་ལ་
ཡོད། དེས་ན་འདི་ལྟ་བུའི་འཁོར་བའི་སྡུག་བསྔལ་ལས་སྐྱོབ་པའི་ནུས་པ་སུ་ལ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཡོད་སྙམ་དུ་བསམས་པ་ན། ཡང་དག་པར་རྫོགས་པའི་སངས་རྒྱས་ཁོ་ན་ལ་ཡོད་
དེ། རང་ཉིད་འཇིགས་པ་ཐམས་ཅད་ལས་གྲོལ། གཞན་འཇིགས་པ་ལས་སྒྲོལ་
བའི་ཐབས་ལ་མཁས། ཀུན་ལ་ཐུགས་རྗེ་ཆེན་པོ་ཉེ་རིང་མེད་པར་འཇུག །འཕྲིན་
ལས་འདུལ་བའི་དུས་ལས་སྐད་ཅིག་ཀྱང་མི་འདའ་བར་འབད་རྩོལ་མེད་པར་
ལྷུན་གྱིས་གྲུབ་པ་སྟེ། མདོར་ན་སྐྱོན་ཐམས་ཅད་ཟད་ཡོན་ཏན་ཐམས་ཅད་རྫོགས་
པ་ནི་སངས་རྒྱས་ཉག་གཅིག་ཡིན་པས། དེ་ལ་སྐྱབས་སུ་བཟུང་ན་སྐྱོབ་པར་ནུས་
ཏེ། སྟོན་པ་སངས་རྒྱས་ཀྱི་བཀའ་བཞིན་བླང་དོར་ལ་འབད་ན་ངེས་པར་འཁོར་
བའི་སྡུག་བསྔལ་ལས་གྲོལ་ནུས་སོ། །དེས་ན་རང་ཉིད་འཁོར་བ་དང་ངན་སོང་གི་
སྡུག་བསྔལ་གྱིས་འཇིགས་ཤིང་སྐྲག་པ་དང༌། དཀོན་མཆོག་ལ་དེ་ལས་སྐྱོབ་པའི་
ནུས་པ་ཡོད་པར་ཡིད་ཆེས་པ་གཉིས་ཀྱི་སྒོ་ནས་སྐྱབས་སུ་སོང་ན་སྐྱབས་འགྲོ་རྣམ་
དག་ཏུ་འགྱུར་ལ། བསམ་པ་དེ་གཉིས་གང་མ་ཚང་ན་ཡང་སྐྱབས་འགྲོ་རྣམ་དག་
ཏུ་མི་འགྱུར་ཞིང་། སྐྱབས་འགྲོའི་ཚིག་ཇི་ཙམ་བརྗོད་ཀྱང་ཚིག་བརྗོད་པའི་ཕན་
ཡོན་འབྱུང་བ་ལས་འཁོར་བའི་སྡུག་བསྔལ་ལས་ཐར་པར་མི་ནུས་སོ། །དེ་ཡང་རྗེ་
ཐམས་ཅད་མཁྱེན་པས་དྲི་བ་ལྷག་བསམ་རབ་དཀར་དུ། སྐྱབས་འགྲོ་བྱེད་པའི་ཚེ་
ཚིག་བརྗོད་པ་ཙམ་མིན་པར་ཡིད་ལ་སྒོམ་ལུགས་ཇི་ལྟར་བྱེད་ཀྱིན་ཡོད། སྐྱབས་
འགྲོའི་ངོ་བོ་ཨི་ཐི་བ་དེ་གང་ལ་བྱེད། འདི་རྣམས་ལ་གོ་བ་མ་རྙེད་པར་སྐྱབས་
འགྲོ་བར་ཁས་ལེན་པ་ནི་སྲེག་འཚེད་མི་ནུས་པའི་མེ་དང་མཚུངས་སོ་ཞེས་དྲི་བ་
མཛད་ པ་ ན། དེའི་ དྲིས་ ལན་ བློ་ བཟང་ བཞད་ པའི་ སྒྲ་དབྱངས་ ལས། སྐྱབས་
འགྲོའི་ངོ་བོ་ཨི་ཐི་བ། །བདག་ཉིད་ལྷག་པར་འཇིགས་པ་དང༌། །དཀོན་མཆོག་
སྐྱོབས་པའི་ནུས་ ལྡན་དུ། །ཤེས་ལས་བྱུང་ བའི་ སྐྱབས་འགྲོ་ལ། །ཐམས་ཅད་
- 190 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
མཁྱེན་པ་ཁྱོད་ཉིད་བཞེད། །འདི་ལྟའི་གོ་བ་མ་རྙེད་པར། །སྐྱབས་འགྲོ་བ་ཞེས་
ཁས་ལེན་པ། །སྲེག་འཚེད་མི་ནུས་མེ་དང་མཚུངས། །ཞེས་པའི་བཀའ་སྩལ་དོན་
དང་ལྡན། །ཞེས་གང་གསུངས་པར་ལྟར་རོ། །དེ་ལྟར་འཁོར་བའི་སྡུག་བསྔལ་
གྱིས་འཇིགས་ཤིང་སྐྲག་པའི་ངེས་འབྱུང་རྣམ་པར་དག་པས་ཀུན་ནས་བསླངས་ཏེ་
སྐྱབས་འགྲོ་བྱ་བ་ལ་སྐྱབས་ཡུལ་གསལ་གདབ་པ་ནི། རང་གི་མདུན་གྱི་ཐད་དྲང་
གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་
མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་
ལ་རང་གི་དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་འཆང་ཆེན་པོ། དེ་ཉིད་ཀྱི་
མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་
བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་བསྐོར་ནས་བཞུགས་པ། དེ་དག་
རང་རང་གི་མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་གི་གསུངས་པའི་
ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་
ཞིང་རྣམས་ཀྱང་རང་ཉིད་ལ་དགྱེས་པའི་ཚུལ་དང་། རང་ཉིད་ཀྱང་ཚོགས་ཞིང་
རྣམས་ཀྱི་ཡོན་ཏན་དང་ཐུགས་རྗེ་དྲན་པའི་དད་པ་ཆེན་པོའི་ངང་ནས། རང་གི་
མཐའ་སྐོར་དུ་མ་རྒན་སེམས་ཅན་ཐམས་ཅད་ཀྱང་སའི་དྲེག་པ་ལྟར་སྨུག་ཤིག་གེ་
ཡོད་པར་གསལ་བཏབ་ནས། རང་དང་ཕ་མ་སེམས་ཅན་ཐམས་ཅད་འཁོར་བར་
རང་དབང་མེད་པར་འཁྱམས་ཤིང་། སྡུག་བསྔལ་གསུམ་གྱིས་བར་མཚམས་མེད་
པར་མནར་ཚུལ་བསམས་པས་འཇིགས་ཤིང་སྐྲག་པའི་བློ་ཤུགས་དྲག་བསྐྱེད་
ནས། སྡུག་བསྔལ་འདི་ལས་སྐྱོབ་པའི་ནུས་པ་བླ་མ་དཀོན་མཆོག་གསུམ་མ་
གཏོགས་གཞན་སུ་ལའང་མེད་པས། བདག་དང་མ་སེམས་ཅན་ཐམས་ཅད་དུས་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དེ་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་བླ་མ་དཀོན་མཆོག་གསུམ་ལ་སྙིང་
ཐག་པ་ནས་སྐྱབས་སུ་འགྲོ་བར་བྱའོ་སྙམ་དུ་བསམས་ལ། རང་དང་མ་རྒན་
སེམས་ཅན་ཐམས་ཅད་ཀྱིས་མགྲིན་གཅིག་ཏུ་སྐྱབས་འགྲོ་བྱེད་པར་མོས་ནས། བླ་
མ་ལ་སྐྱབས་སུ་མཆིའོ། །ཞེས་བརྒྱ་སྟོང་སོགས་དལ་བུས་བརྗོད་ཅིང་སྙིང་ནས་རེ་
ལྟོས་བཅས་ཏེ་སྐྱབས་འཆོལ། འདིའི་སྐབས་ སུ་དམིགས་པ་བྱ་ཚུལ་ནི། བླ་མ་
ཐུབ་དབང་རྡོ་རྗེ་འཆང་ཆེན་པོ་དང་། དེའི་མཐའ་སྐོར་གྱི་དངོས་བརྒྱུད་ཀྱི་བླ་མ་
རྣམས་ཀྱི་སྐུའི་ཆ་ལས་ངོ་བོ་བླ་མ་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ཡིན་
པ་ལ། རྣམ་པ་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་
སེམས་ ཅན་ཐམས་ཅད་ཀྱི་ལུས་སེམས་ལ་ཞུགས་ པས་ ཐོག་མ་མེད་པ་ནས་
བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་དུ་ཡང་བླ་མའི་སྐུ་ལ་བསྡོས་
པ། གསུང་ བཅག་ པ། ཐུགས་ དཀྲུགས་ པ། མ་ དད་ བརྙས་ སྤྱོད་ བགྱིས་ པ་ ལ་
སོགས་པ་མདོར་ན་བླ་མ་ལ་བརྟེན་པའི་སྡིག་སྒྲིབ་ཐམས་ཅད་དུད་ཁུ་དང་སོལ་
ཁུའི་རྣམ་པར་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་ཕྱིར་ཐོན་ནས་
སངས་རྒྱས་ཏེ་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་
བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་
དཔལ་ལྡན་བླ་མའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས། རང་དང་མ་རྒན་སེམས་ཅན་
ཐམས་ཅད་དཔལ་ལྡན་བླ་མའི་སྐྱབས་འོག་ཏུ་ཆུད་པར་བསམ། དེ་ནས། སངས་
རྒྱས་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས། གསང་
བདེ་འཇིགས་གསུམ་ཀྱེ་རྡོར་དུས་འཁོར་བསྐལ་བཟང་གི་སངས་རྒྱས་སྟོང་སངས་
- 192 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
རྒྱས་སུམ་ཅུ་སོ་ལྔ་ལ་སོགས་པའི་སྐུའི་ཆ་ལས་བདུད་རྩི་སྣ་ལྔ་ འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་ལྟར་བྱ། དེ་ནས། ཆོས་ལ་
སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས། སྐྱབས་ཡུལ་སོ་
སོའི་མདུན་ན་བཞུགས་པའི་ཆོས་པོ་ཏི་རྣམས་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་ལྟར་བྱ། དེ་ནས། དགེ་
འདུན་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས། བྱང་
སེམས་ཉན་རང་རྣམས་དང་དཔའ་བོ་མཁའ་འགྲོ་ཆོས་སྐྱོང་སྲུང་མ་ལ་སོགས་པའི་
དགེ་འདུན་དཀོན་མཆོག་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་ལྟར་བྱའོ། ཁྱད་པར་སངས་
རྒྱས་ཀྱི་སྐུའི་ཆ་ལས་བདུད་རྩི་འབེབས་པའི་ཚེ། ངོ་བོ་སངས་རྒྱས་རྣམས་ཀྱི་བྱིན་
རླབས་ནུས་མཐུ་ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང་། ཆོས་པོ་
ཏི་རྣམས་ལས་ངོ་བོ་སྤངས་རྟོགས་ཀྱི་ཡོན་ཏན་ཡིན་པ་ལ། རྣམ་པ་བདུད་རྩི་འོད་
ཟེར་གྱི་རྣམ་པ་དང༌། དགེ་འདུན་རྣམས་ལས་ངོ་བོ་མཁྱེན་བརྩེ་ནུས་གསུམ་གྱི་
བྱིན་རླབས་ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང༌། སྡིག་སྒྲིབ་སྤྱི་
དང༌། ཁྱད་པར་དེ་དང་དེ་ལ་བརྟེན་ནས་བསགས་པའི་སྡིག་སྒྲིབ་རྣམས་གཙོ་བོར་
སྦྱོང་བའི་ དམིགས་ པ་ བྱའོ། །དེ་ནས། སངས་ རྒྱས་ཆོས་དང་ཚོགས་ཀྱི་མཆོག་
རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་ ལན་ གང་ མང་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བརྗོད་ཅིང་། སྐྱབས་ཡུལ་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་ཐོག་མེད་ནས་བསགས་པའི་ སྡིག་སྒྲིབ་ཐམས་ཅད་དང་ཁྱད་པར་
དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག །ལུས་
དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་
ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་དཀོན་མཆོག་གསུམ་
གྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་ཏེ། དཀོན་མཆོག་གསུམ་གྱི་སྐྱབས་འོག་ཏུ་ཆུད་ཅིང་། ཇི་སྲིད་བྱང་ཆུབ་མ་
ཐོབ་ཀྱི་བར་དུ་སྐྱབས་གསུམ་ནམ་ཡང་མི་གཏོང་ངོ་སྙམ་དུ་དམ་བཅའ་བརྟན་པོ་
བྱའོ། །དེ་ལྟར་སྐྱབས་འགྲོའི་ཉམས་ལེན་ནི་ཤིན་ཏུ་གལ་ཆེ་སྟེ། མདོ་སྔགས་གང་
གི་སྐབས་སུའང་སྐྱབས་འགྲོ་རྣམ་དག་ཅིག་མེད་ན་ཆོས་ཟབ་ལ་རྒྱ་ཆེ་བ་ཅི་འདྲ་
ཞིག་ལ་ཉམས་ལེན་བྱེད་ཁུལ་བྱས་ཀྱང་ནང་པ་སངས་རྒྱས་པའི་སྒོར་མི་ཆུད་ན་
ལམ་མཐོན་པོར་བགྲོད་པར་ག་ལ་ནུས། དེ་ཡང་ ཕྱི་ནང་ གི་ ཁྱད་ པར་སྐྱབས་
འགྲོས་འབྱེད་པར་ཇོ་བོ་རྗེས་གསུངས་ཤིང་། ཕྱག་ཆེན་རྩ་འགྲེལ་གཉིས་ཀ་ནས་
བསྟན་པ་ལ་འཇུག་པའི་སྒོ་སྐྱབས་འགྲོ་ཡིན་པར་གསུངས་པ་ལྟར་རོ། །སྐྱབས་
འགྲོའི་སྐོར་འདི་ཤིན་ཏུ་རྒྱ་ཆེ་སྟེ། ཐོག་མར་བསྟན་པ་ལ་འཇུག་པའི་སྒོ་བྱེད་པ་
ནས་བཟུང་ནས་ལམ་ཇི་ལྟར་བགྲོད་པ་བཞིན་དུ་སྐྱབས་འགྲོའི་ཉམས་ལེན་ཡང་
གོང་ འཕེལ་ དུ་ འགྱུར་ བ་ དང༌། སྐྱབས་ གསུམ་ སོ་ སོ་ ལ་ སྐྱབས་ སུ་ འགྲོ་བའི་
དམིགས་རྣམ་མི་འདྲ་བའི་ཁྱད་པར་དང་། སྐྱབས་གསུམ་སོ་སོས་ཇི་ལྟར་སྐྱོབས་
པའི་ཚུལ་ལ་སོགས་པ་གལ་ཆེ་ཞིང་དགོས་པ་ཆེ་བ་མང་དུ་ཡོད་ཀྱང་འདིར་མཐའ་
- 194 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
དག་བྲིས་ན་མངས་སུ་དོགས་པས་གཞན་དུ་ཤེས་པ་བྱའོ། །དེ་ནས་སེམས་བསྐྱེད་
སྒོམ་ཚུལ་ནི། གོང་དུ་བཤད་པ་ལྟར་རང་ཉིད་འཁོར་བ་ལ་གཏིང་ནས་ཡིད་འབྱུང་
ཞིང་དེས་སྐྲག་ནས་ལམ་བསླབ་པ་གསུམ་ལ་ཚུལ་བཞིན་དུ་བསླབ་ན་འཁོར་བ་
ལས་ཐར་ནུས་མོད་ཀྱང་། ཐོག་མ་མེད་པ་ནས་དྲིན་གྱིས་བསྐྱངས་པའི་མ་རྒན་
སེམས་ཅན་རྣམས་འཁོར་བའི་མྱ་ངམ་གྱི་ཐང་དུ་ཡལ་བར་དོར་ཏེ། རང་གཅིག་པུ་
ཅི་ཐར་བྱས་ན་དེ་ལས་བྲེལ་ཆུང་བ་མེད་ཅིང་། རང་ཉིད་ཀྱང་སྐྱོན་ཀུན་ཟད་ཡོན་
ཏན་ཀུན་ལྡན་གྱི་གོ་འཕང་ཐོབ་པར་མི་ནུས་པས་ངེས་པར་ཐེག་པ་ཆེན་པོའི་ལམ་
དུ་འཇུག་དགོས་ལ། ཐེག་པ་ཆེན་པོའི་ལམ་གྱི་འཇུག་སྒོ་དང་གཞུང་ཤིང་ནི་བྱང་
ཆུབ་ཀྱི་སེམས་ཡིན་པས། དེ་སྒོམ་ཚུལ་ནི། འདི་ལྟར་རང་ཉིད་སྡུག་བསྔལ་གྱིས་
མནར་བ་བཞིན་དུ་སེམས་ཅན་ཐམས་ཅད་ཀྱང་སྡུག་བསྔལ་གྱིས་མནར། སྡུག་
བསྔལ་གྱིས་མནར་བའི་སེམས་ཅན་ཐམས་ཅད་རང་གི་དྲིན་ཅན་གྱི་མ་ཤ་སྟག་
ཡིན། མ་མ་བྱས་བྱ་བ་གཅིག་ཀྱང་མེད། མ་བྱས་པ་ལ་གྲངས་ཀྱིས་མི་ཆོད། མ་
ནམ་བྱས་རེས་ཀྱི་ཚེ་འདིའི་མས་དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་
པས་དྲིན་ཤིན་ཏུ་ཆེ། དྲིན་ཅན་གྱི་མ་འདི་རྣམས་བདེ་བ་འདོད་ཀྱང་བླང་དོར་གོ་
ལོག་ཏུ་སྤྱད་པས་སྡུག་བསྔལ་འབའ་ཞིག་མྱོང་བ་ལས་བདེ་བའི་སྐབས་སྐད་ཅིག་
ཀྱང་མི་འདུག་པས་སྙིང་རེ་རྗེ། མ་རྒན་འདི་རྣམས་བདེ་བ་དང་བདེ་བའི་རྒྱུ་ཕུན་
སུམ་ཚོགས་པ་མཐའ་དག་དང་ལྡན་ན་ཅི་མ་རུང་། ལྡན་པར་གྱུར་ཅིག །ལྡན་པར་
བདག་གིས་བྱའོ་སྙམ་དུ་བྱམས་པ་དང་། མ་རྒན་འདི་རྣམས་སྡུག་བསྔལ་དང་
སྡུག་བསྔལ་གྱི་རྒྱུ་མཐའ་དག་དང་བྲལ་ན་ཅི་མ་རུང་། བྲལ་བར་གྱུར་ཅིག །བྲལ་
བར་བདག་གིས་བྱའོ་སྙམ་དུ་སྙིང་རྗེ་ཤུགས་དྲག་ཏུ་བསྒོམ། འོ་ན་སེམས་ཅན་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐམས་ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་བབ་ན་ངེད་རང་ལ་བབ་
པས། ཀྱེ་མ་བདག་གིས་མ་རྒན་སེམས་ཅན་འདི་དག་སྡུག་བསྔལ་ཐམས་ཅད་
ལས་བསྒྲལ། བདེ་བ་མཐའ་དག་ལ་འགོད་པར་བྱ། ཁྱད་པར་སྒྲིབ་གཉིས་བག་
ཆགས་དང་བཅས་པ་སྤངས་པའི་སངས་རྒྱས་ཀྱི་གོ་འཕང་ལ་ཅི་ནས་ཀྱང་འགོད་
པར་ བྱའོ་སྙམ་དུ་ལྷག་བསམ་ཤུགས་དྲག་ཏུ་བསྒོམ། དེ་ལྟར་ལྷག་བསམ་རྣམ་
དག་ཤུགས་དྲག་པོའི་མཐུས་བྱང་ཆུབ་ཀྱི་སེམས་སྒོམ་ཚུལ་ནི་མ་རྒན་སེམས་ཅན་
འདི་རྣམས་སྒྲོལ་བའི་ཁུར་ངེད་རང་ལ་བབ་ཀྱང་། ད་ལྟའི་གནས་སྐབས་འདི་ལྟ་
བུས་སེམས་ཅན་ཐམས་ཅད་ཀྱི་དོན་ལྟ་སྨོས་ཀྱང་ཅི་དགོས། སེམས་ཅན་གཅིག་
གི་དོན་ཡང་མཐར་ཕྱིན་པ་བྱེད་ནུས་པར་མི་འདུག །དེར་མ་ཟད་དགྲ་བཅོམ་པ་
གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས་སེམས་ཅན་
ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་ས་ལ་འགོད་པའི་ནུས་པ་
མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་
ཡོད་ པས། བདག་ གིས་ མ་ སེམས་ ཅན་ ཐམས་ཅད་ ཀྱི་ དོན་ དུ་ ཡང་ དག་ པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་
བྱང་ཆུབ་ཀྱི་སེམས་ཤུགས་དྲག་ཏུ་བསྒོམ་མོ། །དེ་ལྟར་སོ་སོར་རྟོག་པའི་ཤེས་རབ་
ཀྱིས་ དཔྱད་ ཅིང་ ཡང་ དང་ ཡང་དུ་བསམས་ལ་ བློའི་འགྱུར་བ་ཅི་ ཐོན་བྱ། མ་
མཐའང་གོང་གི་ཚིག་དེ་རྣམས་ལན་གསུམ་གྱི་བར་དུ་བརྗོད་ཅིང་། ཚིག་དེ་རྣམས་
ལ་འཁྲིལ་ནས་བྱང་ཆུབ་ཀྱི་སེམས་གསལ་ཅི་ཐེབས་བྱའོ། །དེ་ལྟར་བྱང་ཆུབ་ཀྱི་
སེམས་ཤུགས་དྲག་ཏུ་བསྒོམས་པས་བླ་མ་རྡོ་ རྗེ་འཆང་ཆེན་པོ་དགྱེས་ནས་རང་
འདྲ་གཉིས་པ་ཞིག་ཆད་དེ་རང་ལ་ཐིམ་པས་རང་ཉིད་ཀྱང་རྡོ་རྗེ་འཆང་གི་སྐུར་
- 196 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གྱུར། དེ་ལས་འོད་ཟེར་འཕྲོས་ཏེ་མཐའ་སྐོར་གྱི་སེམས་ཅན་རྣམས་ལ་ཕོག་པས་
སེམས་ཅན་རྣམས་ཀྱང་སྐད་ཅིག་ལ་སྡིག་སྒྲིབ་དག་ནས་སངས་རྒྱས་པར་བསམ།
མ་དག་པའི་སྣོད་རྣམས་ཀྱང་སྦྱངས་ཏེ་དག་པའི་ཞིང་དུ་གྱུར་པར་བསམས་ལ།
དག་པ་རབ་འབྱམས་ཀྱི་ངང་དུ་སེམས་དགའ་སྤྲོ་དང་བཅས་ཅུང་ཟད་མཉམ་པར་
འཇོག །འདི་ནི་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་སྒོམ་ཚུལ་གྲུབ་ཆེན་
དབེན་ ས་ པའི་ མན་ངག་ ཁྱད་པར་ཅན་ཞིག་ཡིན་ནོ། །དེ་ནས་ ཚད་མེད་བཞི་
ཤུགས་དྲག་ཏུ་བསྒོམ། ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་
བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་
ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་ཟབ་
ལམ་ཕྱག་རྒྱ་ཆེན་པོ་བསྒོམ་པ་ལ་འཇུག་པར་བྱའོ་སྙམ་པ་ལན་མང་དུ་བྱའོ། །འདི་
ནི་ལམ་ལ་དམིགས་པའི་སེམས་བསྐྱེད་དང་འཕེན་པ་བྱ་ཚུལ་ཏེ། འདི་ཡང་གལ་
ཆེ་བར་རྗེ་ཐམས་ཅད་མཁྱེན་པས་ཡང་ཡང་གསུངས་ཤིང་། བཀའ་གདམས་བློ་
སྦྱོང་ལས་ཀྱང་། ཐོག་མཐའ་གཉིས་ལ་བྱ་བ་གཉིས། །ཞེས་ལམ་གང་བསྒོམ་ཡང་
ཐོག་མར་འཕེན་པ་ཤུགས་དྲག་བཏང་དགོས་པ་གནད་ཀྱི་མན་ངག་ཏུ་གསུངས་པ་
ལྟར་རོ། །དེ་ནས་སྐྱབས་ཡུལ་རྣམས་འོད་དུ་བསྡུས་ཏེ་རྡོ་རྗེ་འཆང་ལ་ཐིམ། རྡོ་རྗེ་
འཆང་རང་གི་སྨིན་མཚམས་སུ་ཐིམ་ནས་རྒྱུད་བྱིན་གྱིས་བརླབས་པའི་མོས་པ་
བྱའོ། །དེ་ལྟར་ངེས་འབྱུང་གི་བསམ་པ་ཤུགས་དྲག་ཏུ་བསྐྱེད་ནས་སྐྱབས་འགྲོ་
དང༌། མ་རྒན་སེམས་ཅན་རྣམས་ཀྱི་ངང་ཚུལ་བསམས་ནས་བྱམས་སྙིང་རྗེ་བསྐྱེད་
དེ་བྱང་ཆུབ་ཀྱི་སེམས་བསྒོམས་པ་ལ་ནན་ཏན་དུ་བྱ་བ་ནི་ཤིན་ཏུ་གལ་ཆེའོ། །
ལམ་ཐུན་མོང་བ་ལ་ངེས་འབྱུང་དང་བྱང་ཆུབ་ཀྱི་སེམས་གཉིས་གལ་ཆེ་བར་མ་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཟད་སྔགས་ལམ་ལ་ཡང་དེ་གཉིས་གལ་ཆེ་བ་ནི་འཕགས་པ་ལྷས་སྤྱོད་བསྡུས་
སྒྲོན་མེར་སྔགས་ལམ་མཐོན་པོར་སོང་སྟེ་ཤིན་ཏུ་སྤྲོས་མེད་ཀྱི་སྤྱོད་པའི་སྐབས་
སུའང་ངེས་འབྱུང་དང་བྱང་སེམས་ནན་ཏན་དུ་བསྒོམ་དགོས་པར་གསུངས་པ་
དང༌། རྗེ་མི་ལས་ཀྱང་ཚེ་རིང་མ་ལ་ལྟ་ཁྲི་དང་བསྲེ་བ་སྐོར་གསུམ་གྱི་གདམས་པ་
གནང་ བའི་ཚེ། སྔོན་ དུ་ དལ་ འབྱོར་ རྙེད་ དཀའ། འཆི་ བ་ མི་རྟག་པ། ལས་རྒྱུ་
འབྲས། འཁོར་བའི་ཉེས་དམིགས་རྣམས་དྲག་ཏུ་བསམ་དགོས་པ་དང༌། སེམས་
ཅན་རྣམས་ཕ་མར་དྲན་ནས་བྱང་ཆུབ་ཀྱི་སེམས་ལ་བསླབ་དགོས་པར་ནན་ཏན་དུ་
གསུངས་ཤིང་། རྗེ་ཐམས་ཅད་མཁྱེན་པ་ལ་མགོན་པོ་འཇམ་པའི་དབྱངས་ཀྱིས་
མན་ངག་འདི་གནང་བའི་ཚེ་ཐོག་མར་ངེས་འབྱུང་དང་བྱང་སེམས་ལ་སོ་སོར་རྟོག་
པའི་ཤེས་རབ་ཀྱིས་ཡང་དང་ཡང་དུ་དཔྱད་དེ་མྱོང་བ་ཐོན་ངེས་ཤིག་བྱ་དགོས།
འདི་དག་ལ་མྱོང་བ་མ་ཐོན་པར་སྔགས་ལམ་ཟབ་མོར་རིངས་ཀྱང་ཉོན་མོངས་ཀྱི་
དབང་དུ་སོང་སྟེ་ལམ་མྱུར་བ་མི་ཡོང་ཚུལ་དང་། ངེས་འབྱུང་དང་བྱང་སེམས་ལ་
མྱོང་བ་མཐོན་ངེས་ཤིག་བྱས། དེ་ནས་ལྟ་བའི་གོ་བ་ཕུ་ཐག་ཆོད་པ་ཞིག་བཙལ་ཏེ་
སྔགས་ལམ་དུ་ཞུགས་ནས་འབད་ན་ལམ་ཤིན་ཏུ་མྱུར་བ་མགོན་པོ་ཀླུ་སྒྲུབ་དང་ཟླ་
བ་གྲགས་པ་ལྟ་བུ་ཡོང་ཞེས་ནན་ཏན་དུ་འདོམས་པར་མཛད་ཅིང་། རྗེ་བཙུན་གྱི་
བཀའ་བཞིན་རྗེ་རིན་པོ་ཆེས་ཀྱང་ལམ་གྱི་རྩ་བ་འདི་དག་ལ་ནན་ཏན་ཤིན་ཏུ་ཆེ་
བར་མཛད་དོ། །དེ་ལྟར་བྱ་དགོས་པའི་རྒྱུ་མཚན་རིགས་པའི་ལམ་ནས་དྲངས་ཏེ་
མཐའ་དག་པར་ཤེས་དགོས་པ་ཤིན་ཏུ་གལ་ཆེ་བ་ཡོད་ནའང་འདིར་ཡི་གེ་ཉུང་ངུ་
ཞིག་བྱ་བར་འདོད་པས། རྗེའི་གསུང་རབ་དྲི་མ་མེད་པ་རྣམས་དང༌། བླ་མའི་ཞལ་
ལས་ཤེས་པར་བྱའོ། །དེ་ལྟར་ངེས་འབྱུང་གི་སྒོ་ནས་སྐྱབས་འགྲོ་དང་། མར་ཤེས་
- 198 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
དྲིན་དྲན་དྲིན་གཟོ་བྱམས་སྙིང་རྗེ་ལྷག་བསམ་རྣམས་ཀྱི་དམིགས་པ་སྦྱངས་ནས་
སེམས་བསྐྱེད་བྱ་ཚུལ་དེ་དག་ནི། ཕྱག་ཆེན་རྩ་བ་ལས། དང་པོ་བསྟན་དང་ཐེག་
ཆེན་ལ། །འཇུག་པའི་སྒོ་དང་གཞུང་ཤིང་ཕྱིར། ཁ་ཙམ་ཚིག་ཙམ་མ་ཡིན་པའི། །
སྐྱབས་འགྲོ་སེམས་བསྐྱེད་ནན་ཏན་བྱ། །ཞེས་གསུངས་པའི་དོན་ཡིན་ནོ། །
གཉིས་པ་སྡིག་སྒྲིབ་སྦྱོང་ཕྱིར་རྡོ་རྗེ་སེམས་དཔའི་སྒོམ་བཟླས་བྱ་ཚུལ་ནི།
སྤྱིར་ ལམ་ གྱི་རྟོགས་པ་སྐྱེ་བ་ཚོགས་གསོག་སྒྲིབ་སྦྱོང་ལ་ ལྟོས་ལ། ལྷག་པར་
སྔགས་དང་འབྲེལ་བའི་ལམ་ཟབ་མོའི་རྟོགས་པ་སྐྱེ་བ་ལ་ནི་དབང་དུས་སུ་ཁས་
བླངས་པའི་དམ་ཚིག་དང་སྡོམ་པ་རྣམ་པར་དག་པ་ཞིག་གལ་ཆེ་ཞིང་ཟབ་ལམ་
སྒོམ་པའི་སྔོན་འགྲོ་མེད་མི་རུང་ཡིན་ལ། དམ་ཚིག་དང་སྡོམ་པ་རྣམ་པར་དག་པ་
ཞིག་འོང་བ་ལ་དེ་དག་ལེགས་པར་ངོ་ཤེས་ནས་དྲན་ཤེས་བརྟན་པོས་བཅས་པའི་
མཚམས་ལས་ནམ་ཡང་མི་འདའ་བ་དང་། རྒྱ་ལ་ཅུང་ཟད་འདས་ནའང་དེ་མ་ཐག་
ཕྱིར་བཅོས་པའི་ཐབས་ལ་འབད་པ་ཞིག་དགོས་ལ། དམ་ཚིག་དང་སྡོམ་པའི་
ཉམས་ཆགས་དག་པར་བྱེད་པ་ལ། གསང་བ་ཀུན་གྱི་སྤྱིའི་ཆོ་ག་སྙིང་པོ་རྒྱན་ལས་
རྡོ་རྗེ་སེམས་དཔའི་སྒོམ་བཟླས་དང་། དམ་ཚིག་རྡོ་རྗེའི་བཟླས་པ་དང་། ཟ་བྱེད་
མཁའ་འགྲོའི་སྦྱིན་སྲེག་དང་། ལྟུང་བཤགས་ཀྱི་སྒོ་ནས་སྦྱོང་བ་དང་། གཏོར་མའི་
ཆོ་ག་དང་། དཀྱིལ་འཁོར་གྱི་ཆོ་ག་སོགས་སྦྱོང་ཐབས་མང་དུ་གསུངས་ཏེ། སྙིང་
ནས་སྒྲུབ་པ་བྱེད་པ་ལ་དེ་ཐམས་ཅད་ཀྱང་གལ་ཆེ་བ་ཤ་སྟག་ཡོད་ལ། ལྷག་པར་
བླ་མ་གོང་མ་རྣམས་ཀྱི་ཕྱག་བཞེས་ལ་ལམ་ཟབ་མོའི་སྔོན་འགྲོར་རྡོ་རྗེ་སེམས་
དཔའི་སྒོམ་བཟླས་གལ་ཆེ་བར་བཞེད་ཅིང་ངེས་པར་མཛད་པ་ལྟར། སྙིང་པོ་རྒྱན་
ལས་སངས་རྒྱས་ཀུན་གྱི་སྐུ་གཅིག་པུ། །པད་དཀར་ཟླ་བའི་དབུས་གནས་ཤིང་། །
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྡོ་རྗེ་དྲིལ་བུ་རྒྱན་སྤྲས་པའི། །རྡོ་རྗེ་སེམས་དཔའ་ལེགས་དམིགས་ཤིང་། །ཡི་གེ་
བརྒྱ་པ་ཆོ་ག་བཞིན། །ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་བརླབས་
གྱུར་པས། །འཕེལ་བ་རུ་ནི་མི་འགྱུར་ཞེས། །གྲུབ་པ་མཆོག་རྣམས་ཀྱིས་བཤད་
པས། །ཐུན་མཚམས་སུ་ནི་སྤྱད་པར་བྱ། །འབུམ་ཕྲག་ཏུ་ནི་བཟླས་གྱུར་ན། །རྣམ་
པར་དག་པའི་བདག་ཉིད་འགྱུར། །ཞེས་གསུངས་པ་ལྟར། སངས་རྒྱས་ཐམས་
ཅད་ཀྱི་ཡེ་ཤེས་གཅིག་ཏུ་བསྡུས་པའི་ངོ་བོ་བཅོམ་ལྡན་འདས་རྡོ་རྗེ་སེམས་དཔའ་
བསྒོམས་ནས་ཡི་གེ་བརྒྱ་པའི་སྔགས་ཉེར་གཅིག་རེ་བཟླས་ན་སྡིག་ལྟུང་གི་འཕེལ་
ཁ་ཆད་པ་དང་། འབུམ་ཕྲག་བཟླས་ན་རྩ་ལྟུང་ཡང་དག་པར་གསུངས་པས་ཤིན་
ཏུ་གལ་ཆེའོ། །དེས་ན་རྡོ་རྗེ་སེམས་དཔའི་སྒོམ་བཟླས་བྱ་ཚུལ་ནི། སྐྱབས་འགྲོ་
སེམས་བསྐྱེད་རྒྱུད་དང་འདྲེས་ངེས་ནན་ཏན་དུ་བྱས་ཏེ། རང་ཉིད་ཐ་མལ་པའམ་
ལྷར་གསལ་བ་གང་ཡང་རུང་བའི་སྤྱི་བོར་ངོ་བོ་གཉིས་སུ་མེད་པའི་ཡེ་ཤེས་ཡིན་
པ་ལ། རྣམ་པ་པཾ་ཡིག་དཀར་པོ་ཞིག་ཐོལ་གྱིས་བྱུང་། དེ་འོད་དུ་མེར་གྱིས་ཞུ་བ་
ལས་པདྨ་དཀར་པོ་འདབ་མ་བརྒྱད་པ་རྩ་བ་དམར་བ་ཟེའུ་འབྲུ་དང་བཅས་པ། ལྟེ་
བའི་ རྒྱ་ ཁྱོན་རྡོ་ རྗེ་ སེམས་དཔའ་ སྐྱིལ་ཀྲུང་བཅས་ནས་བཞུགས་ པའི་ རྒྱ་ དང་
མཚུངས་པ་ཤིན་ཏུ་དྭངས་ཤིང་འོད་འཚེར་བ་ཞིག་བསམ། དེའི་སྟེང་དུ་ངོ་བོ་ཡེ་
ཤེས་ལ་རྣམ་པ་ཨ་དཀར་པོ་ཞིག་ཐོལ་གྱིས་བྱུང་། དེ་འོད་དུ་མེར་གྱིས་ཞུ་བ་ལས་
ཟླ་བའི་དཀྱིལ་འཁོར་ཉ་གང་བ་ཤིན་ཏུ་དྭངས་པ་ཞིག་ཏུ་གྱུར། དེའི་སྟེང་དུ་ཆུ་
ལས་ཆུ་བུར་བརྡོལ་བ་བཞིན་ཏུ་ངོ་བོ་སངས་རྒྱས་ཐམས་ཅད་ཀྱི་ཐུགས་གཉིས་སུ་
མེད་པའི་ཡེ་ཤེས་ཡིན་པ་ལ་རྣམ་པ་ཧཱུཾ་ཡིག་དཀར་པོ་ཞིག་ཐོལ་གྱིས་ཐོན། དེ་འོད་
དུ་མེར་གྱིས་ཞུ་བ་ལས་རྡོ་རྗེ་དཀར་པོ་རྩེ་ལྔ་པ་གྱེན་དུ་འགྲེང་བ་ཤེལ་ལྟར་དྭངས་
- 200 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
པ་ཞིག་གི་ལྟེ་བར་ཧཱུྃ་ཡིག་དཀར་པོས་མཚན་པ་ཞིག་ཏུ་གྱུར། དེ་ལས་འོད་ཟེར་
གྲངས་མེད་པ་མཁའ་ཁྱབ་ཀྱི་སེམས་ཅན་དང་མཉམ་པ་ཞིག་འཕྲོས། འོད་ཟེར་རེ་
རེའི་སྣེ་མོར་རྡོ་རྗེ་སེམས་དཔའ་ཡབ་ཡུམ་ཟུང་རེ་རེ་ཡོད་པ་སེམས་ཅན་རེ་རེའི་
མགོ་ཐོག་ཏུ་རེ་རེ་བཞུགས་ནས་སྐུ་ལས་བདུད་རྩིའི་རྒྱུན་བབས། སེམས་ཅན་
རྣམས་ལ་དབང་བསྐུར་ཞིང་བྱིན་གྱིས་བརླབས་པས་སྡིག་སྒྲིབ་ཐམས་ཅད་སྦྱངས་
ནས་ཤེས་རྒྱུད་ཡོངས་སུ་དག་སྟེ་སངས་རྒྱས་པ་ལ་རྡོ་རྗེ་སེམས་དཔའ་དེ་རྣམས་
ཀྱང་ཐིམ་སྟེ་རྡོ་རྗེ་སེམས་དཔའི་སྐུར་གྱུར་པའི་མོས་པ་བྱ། ཡང་འོད་ཟེར་སྟེང་
ཕྱོགས་སུ་གྲངས་མེད་པ་ཕྱོགས་བཅུར་སྤྲོས། འོད་ཟེར་རེ་རེའི་སྣེ་ལ་མཆོད་པའི་
ལྷ་མོ་རེ་རེ་སྤྲོས་ཏེ་ཕྱོགས་བཅུའི་སངས་རྒྱས་ཐམས་ཅད་ལ་མཉེས་པའི་མཆོད་པ་
ཕུལ། ཐུགས་རྒྱུད་ཟག་མེད་ཀྱི་བདེ་བས་ཚིམས་ཤིང་མཉེས་པར་བསམས། དེ་
ནས་སེམས་ཅན་རྡོ་རྗེ་སེམས་དཔར་གསལ་བ་རྣམས་དང་། ཕྱོགས་བཅུའི་སངས་
རྒྱས་ཐམས་ཅད་ཀྱང་ཚུར་འདུས་ཏེ་སྤྱི་བོའི་རྡོ་ རྗེ་ཧཱུྃ་དང་བཅས་པ་ལ་ཐིམ། དེ་
ཡོངས་སུ་གྱུར་པ་ལས་སངས་རྒྱས་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་
ཤེས་གཅིག་ཏུ་བསྡུས་པའི་ངོ་བོ་རྡོ་རྗེ་སེམས་དཔའ་ཡབ་ཡུམ་མངོན་རྟོགས་ལྟར་
གསལ་བཏབ། དེའི་སྤྱི་བོར་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་ ཨོ་
ཡིག་དཀར་པོ། མགྲིན་པར་པདྨ་དམར་པོ་འདབ་མ་བརྒྱད་པའི་ལྟེ་བར་ཨཱཡིག་
དམར་པོ། ཐུགས་ཀར་ཟླ་བའི་དཀྱིལ་འཁོར་གྱི་ལྟེ་བར་ཧཱུྃ་ཡིག་དཀར་པོ་ཞིག་
བསམ། སྤྱིར་ཐུགས་ཀའི་ཧཱུཾ་ཡིག་སྔོན་པོ་བྱེད་པ་ཡོད་ཀྱང་། འདིར་དཀར་པོ་བྱེད་
པ་ནི་ཕྱོགས་བཅུའི་སངས་རྒྱས་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་
གཅིག་ཏུ་བསྡུས་ཏེ་རང་གི་སྡིག་སྒྲིབ་སྦྱོང་བའི་ཞི་བ་ལས་མཛད་པའི་ཕྱིར་དུ་སྐུའི་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཁ་དོག་དཀར་པོ་དང་ཐུགས་ཀྱི་ས་བོན་ཡང་དཀར་པོར་བསྟན་པ་ཡིན་གསུངས།
ཐུགས་ཀའི་ཧཱུཾ་དེ་ལས་འོད་ཟེར་འཕྲོས། རང་བཞིན་གྱི་གནས་ནས་ཡེ་ཤེས་པ་
སྤྱན་དྲངས་པ་ལ་མཆོད་དེ། དེ་ལ་བསྟིམས་པས་དབྱེར་མེད་དུ་གྱུར་པའི་མོས་པ་
དང༌། སླར་ཡང་རིགས་ལྔ་འཁོར་དང་བཅས་པ་སྤྱན་དྲངས། མཆོད་དེ་དབང་སྐུར་
བ་གསོལ་བ་བཏབ་པས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང་། བདུད་
རྩི་ཡར་སྤྱི་བོར་ལུད་པ་ལས་མི་བསྐྱོད་པས་དབུ་བརྒྱན་པར་བསམ། དབང་ལྷ་
རྣམས་ཀྱང་དེ་ལ་ཐིམ་པའི་མོས་པ་བྱའོ། །དེ་ནས་ཐུགས་ཀའི་ཧཱུཾ་དེ་ལས་སྔར་ལྟར་
འོད་ཟེར་སེམས་ཅན་གྱི་གྲངས་དང་མཉམ་པ་སྤོ་བ་དང༌། འོད་ཟེར་རེ་རེའི་སྣེ་
མོར་རྡོ་རྗེ་སེམས་དཔའ་རེ་རེ་བཞུགས་ཏེ་སེམས་ཅན་གྱི་སྡིག་སྒྲིབ་སྦྱོང་བ་དང་།
འོད་ཟེར་ཕྱོགས་བཅུའི་རྒྱལ་བ་སྲས་བཅས་ཀྱི་གྲངས་དང་མཉམ་པར་སྤྲོས་ཏེ་
མཆོད་པ་འབུལ་བའི་དམིགས་པ་གོང་ལྟར་བྱ། དེ་ནས་མཆོད་ལྷ་རྣམས་ཚུར་བསྡུ་
ཞིང་འོད་ཟེར་རྣམས་མི་བསྡུ་བར་སངས་རྒྱས་སྲས་དང་བཅས་པའི་ཐུགས་ཀར་
ཟུག་སྟེ་གནས། དེ་ནས་རང་གིས་ཚེ་རབས་ཐོག་མེད་ནས་ད་ལྟའི་བར་དུ་སྡིག་
ལྟུང་ཇི་སྙེད་ཅིག་བསགས་པ་རྣམས་དང་། ལྷག་པར་སྡོམ་པ་གསུམ་གྱི་བཅས་པ་
དང་འགལ་བའི་ཉེས་ལྟུང་ཇི་སྙེད་ཅིག་བྱུང་བ་རྣམས་བསམས་ལ། དེ་དག་གི་རྣམ་
སྨིན་ལ་འཇིགས་ཤིང་སྐྲག་པའི་སྒོ་ནས་རེ་ས་གཞན་ན་མེད་པའི་བློ་ལྟོས་བཅས་
ལ། བཅོམ་ལྡན་འདས་རྡོ་རྗེ་སེམས་དཔའ་ཞེས་ལྷང་སྟེ་བོས་ནས། བདག་གཞན་
སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་
ཞིང་དག་པར་མཛད་དུ་གསོལ། ཞེས་གསོལ་བ་ཤུགས་དྲག་ཏུ་བཏབ་པས། སྤྱི་
བོའི་རྡོ་རྗེ་སེམས་དཔའི་ཐུགས་ཀའི་ཧཱུཾ་ཡིག་གི་མཐར་ཡི་གེ་བརྒྱ་པའི་སྔགས་ཕྲེང་
-202-



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
མདུན་ནས་གཡས་སྐོར་དུ་འགྲེང་སྟེ་འཁོད། ཕྱོགས་བཅུའི་སངས་རྒྱས་ཀྱི་ཐུགས་
ཀ་ནས་བདུད་རྩི་དཀར་པོའི་རྒྱུན་བྱུང་བ་འོད་ཟེར་ལ་འཁྲིལ་ཏེ་སྔགས་ཕྲེང་ཧཱུྃ་དང་
བཅས་པ་ལ་ཐིམ་པས་རྡོ་རྗེ་སེམས་དཔའ་སྔར་ལས་ཀྱང་གཟི་བརྗིད་ཆེ་བ་སྡིག་
སྒྲིབ་སྦྱོང་བ་ལ་ནུས་པ་ཐོགས་པ་མེད་པ། སྔགས་ཕྲེང་ཧཱུྃ་དང་བཅས་པ་ཡང་
བདུད་རྩིའི་རང་བཞིན་ཅན་བདུད་རྩི་སྐྱ་ཕྲོམ་ཕྲོམ་འཛག་བཞིན་པ་ཞིག་ཏུ་གྱུར་
བར་བསམས་ལ། ཨོཾ་བཛྲ་སཏྭ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏིཥྛ།
ཌི་བྷོ་མེ་བྷཱ་བ། སུ་ཏོ་ཁྱོ་མེ་བྷཱ་བ། སུ་པོ་བྱོ་མེ་བྷ་བ། ཨ་ནུ་རཀྟོ་མེ་བྷཱ་བ། སརྦ་
སིདྡྷི་ མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ། ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་
ཝཱན་སརྦ་ཏ་ཐཱ་ག་ཏ། བཛྲ་མ་མེ་མུཉྩ། བཛྲ་བྷ་བ། མཧཱ་ས་མ་ཡ་སཏྭ་ཨཱ༔ཧཱུྃ་ཕཊ༔
ཅེས་བརྒྱ་སྟོང་སོགས་ཅི་ནུས་སུ་བཟླ་ཞིང་། དེའི་ཚེ་སྡིག་སྒྲིབ་སྦྱོང་བའི་དམིགས་
པ་བྱ་ཚུལ་ནི། སྐུའི་ཆ་ཐམས་ཅད་དང་། ཁྱད་པར་ཐུགས་ཀའི་སྔགས་ཕྲེང་ཧཱུྃ་དང་
བཅས་པ་ལས་བདུད་རྩི་དཀར་པོའི་རྒྱུན་བབས། ཡབ་ཡུམ་གྱི་སྦྱོར་མཚམས་ནས་
བྱུང་བ་རང་གི་སྤྱི་བོ་ནས་བཞུགས་པས་ལུས་ཐམས་ཅད་བདུད་རྩིས་གང་། ཐོག་
མེད་ནས་བསགས་པའི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་
དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་ཕྱིར་ཐོན། ལུས་དྭངས་གསལ་
འོད་ ཀྱི་རང་ བཞིན་ཅན་ དུ་ གྱུར་ པར་ བསམ། འདི་ ལ་ ཡས་ འདེད་ དང་། མས་
འདེད་དང་། ཕུར་འདེད་ཀྱི་དམིགས་པ་བྱ་ཚུལ་སོགས་དམིགས་པའི་རྣམ་གྲངས་
མང་དུ་སྣང་ཡང་། གྲགས་ཆེ་བ་དང་ཁྲིད་ཡིག་མང་བས་འདིར་མཐའ་དག་མ་
བྲིས་སོ། །རྒྱལ་བ་དབེན་ས་པ་ཆེན་པོའི་བཞེད་པ་ཐུན་མོང་མིན་པ་ནི། སྤྱི་བོའི་རྡོ་
རྗེ་སེམས་དཔའ་ཡབ་ཡུམ་གྱི་སྐུ་དང་སྔགས་ཕྲེང་ཧཱུྃ་དང་བཅས་པ་ལས་བདུད་རྩི་
- 203 -



2
ur iz
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འོད་ཟེར་གྱི་རྒྱུན་བབས་པ་རང་གི་སྤྱི་བོ་ནས་ཞུགས་པས་མུན་ཁུང་དུ་ཉི་འོད་ཤར་
བ་ལྟར། ཐོག་མེད་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་
ཅད་སྐད་ཅིག་ལ་གར་སོང་ཆ་མེད་དུ་ཡལ་ཏེ་དག །ལུས་དྭངས་གསལ་འོད་ཀྱི་
རང་བཞིན་དུ་གྱུར་པར་བསྒོམ་གསུངས། འདི་ནི་སྡིག་སྒྲིབ་སྦྱོང་བ་ལ་སྟོབས་ཆེ་
ཞིང་ རྫོགས་ རིམ་ གྱི་ ཉམས་ ལེན་ དང་ མཐུན་ པས་ གནད་ ཤིན་ཏུ་ ཆེ་ བ་ ཡིན་
གསུངས། འདི་ དག་ གི་ སྐབས་ སུ་ བཟླས་ སྒོམ་ བྱེད་ པ་ པོ་ དང་། བཟླས་བྱའི་
སྔགས་དང་། སྦྱང་བྱའི་ སྡིག་སྒྲིབ་གསུམ་སྣང་ཡང་བདེན་པས་སྟོང་པ་སྒྱུ་མ་ལྟ་
བུའི་ངེས་པ་བརྟན་པོའི་ངང་ནས་བཟླ་བ་དང༌། རང་གི་རྩ་བའི་བླ་མ་ཉིད་རྡོ་རྗེ་
སེམས་དཔའི་སྐུའི་རྣམ་པར་ཤར་བ་དང་། དེ་ཡང་སངས་རྒྱས་ཐམས་ཅད་ཀྱི་ཡེ་
ཤེས་ གཅིག་ ཏུ་ བསྡུས་ པའི་ ངོ་ བོ་ ཡིན་ པའི་ ཚུལ་ ལ་ མོས་ པ་ བརྟན་ པོ་དང༌།
གཟུངས་སྔགས་ཟབ་མོའི་ཕན་ཡོན་ལ་ངེས་པ་དྲངས་ཏེ་མོས་གུས་ཤུགས་དྲག་གི་
སྒོ་ནས་བཟླས་ན་ཇི་སྐད་གསུངས་པའི་ཕན་ཡོན་རྣམས་ངེས་པར་འབྱུང་གསུང་
ངོ་། །དེ་ནས་ཕྱིན་ཆད་སྲོག་ལ་བབ་ཀྱང་ཉེས་ལྟུང་གིས་མ་གོས་པ་ཞིག་བྱའོ་སྙམ་
དུ་ཞེ་དམ་ཆེན་པོ་དང་། སྔོན་བསགས་ཀྱི་སྡིག་ལྟུང་རྣམས་ངེས་པར་དག་པ་ཞིག་
བླ་མ་རྡོ་རྗེ་སེམས་དཔས་མཛད་དུ་གསོལ་སྙམ་དུ་གདུང་ཤུགས་དྲག་པོའི་སྒོ་ནས།
བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་
མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་
བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །ཞེས་གསོལ་བ་བཏབ་
པས། ཕྱོགས་བཅུའི་ སངས་ རྒྱས་ སྲས་བཅས་ ཐམས་ ཅད་ ཚུར་ འདུས་ཏེ་རྡོ་ རྗེ་
སེམས་དཔའ་ལ་ཐིམ། རྡོ་རྗེ་སེམས་དཔའི་ཞལ་ནས་རིགས་ཀྱི་བུ། ཁྱོད་ཀྱི་སྡིག་
- 204 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ །ཞེས་གསུངས་
ཤིང༌། རང་གི་སྤྱི་བོ་ནས་ཞུགས་ཏེ་སྙིང་དབུས་ཀྱི་ཤིན་ཏུ་ཕྲ་བའི་རླུང་སེམས་ལ་
ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་བྱ་ཞིང་། རང་ གི་ སྒོ་
གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མེད་དུ་གྱུར་པར་བསམ་
མོ། །དེ་ལྟར་རྡོ་རྗེ་སེམས་དཔའི་སྒོམ་བཟླས་ནི་ཐུན་གྱི་འགོ་དང་། ཐུན་མཚམས་
རྣམས་སུ་ཡང་བྱ་ཞིང་། དེ་ལ་སྟོབས་བཞི་ཚང་དགོས་པས་སྟོབས་བཞི་སོ་སོའི་
ངོས་འཛིན་དང་། དེ་དག་ངེས་པར་ཚང་དགོས་པའི་རྒྱུ་མཚན་དང༌། དེ་བཞི་ལས་
གང་མ་ཚང་ན་ཡང་མི་རུང་བའི་ཚུལ་དང་། སྟོབས་བཞི་པོ་དེ་དག་རེ་རེས་སྡིག་
ལྟུང་གི་ནུས་པ་སྦྱོང་ཚུལ་མི་འདྲ་བའི་ཁྱད་པར་རེ་རེ་ཡོད་པ་རྣམས་ཞིབ་ཏུ་ཤེས་པ་
ཤིན་ཏུ་གལ་ཆེ་བ་ཡོད་དོ། །
གསུམ་ པ་ བྱིན་རླབས་ འཇུག་ ཕྱིར་ བླ་ མའི་རྣལ་ འབྱོར་ བསྒོམས་ནས་
མཆོད་པ་དང་མཎྜལ་ཕུལ་ཏེ་གསོལ་བ་འདེབས་པའི་ཚུལ་ལ་གཉིས། ཚོགས་ཀྱི་
ཞིང་དུ་བླ་མ་བསྒོམ་པ་དང་། དེ་ལ་མཆོད་པ་དང་མཎྜལ་ཕུལ་ནས་གསོལ་བ་
འདེབས་ པའི་ ཚུལ་ ལོ། །དང་ པོ་ནི། སྔར་ བཤད་ པ་ ལྟར་ སྐྱབས་ འགྲོ་ སེམས་
བསྐྱེད་ཚད་ མེད་ བཞི། ལམ་ ལ་ དམིགས་ པའི་ སེམས་ བསྐྱེད་རྣམས་ རྒྱུད་དང༌
འདྲེས་ངེས་བསྐྱངས་ནས་སྐྱབས་ཡུལ་རྣམས་རང་ལ་བསྟིམ། དེ་ནས་རང་ཉིད་
ལྷར་བསྐྱེད་ལ་སྣོད་བཅུད་དང་མཆོད་རྫས་རྣམས་བྱིན་གྱིས་བརླབ། དེ་ནས་རང་
གི་མདུན་གྱི་ནམ་མཁར་དཔག་བསམ་གྱི་སྡོང་པོའི་སྟེང་དུ་སེང་ཁྲི། དེའི་སྟེང་དུ་
པདྨ་འདབ་མ་འབུམ་ཕྲག་ཡོད་པ། འདབ་མ་རྣམས་རིམ་གྱིས་སྟེང་ནས་སྟེང་དུ་
བརྩེགས་པ། དབུས་ཀྱི་འདབ་མ་བཞི་པའི་ལྟེ་བར་ཉི་ཟླའི་སྟེང་དུ་དྲིན་ཅན་རྩ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བའི་བླ་མ་རྒྱལ་བ་ཙོང་ཁ་པ་ཆེན་པོའི་རྣམ་པ་ཅན། དེའི་ཐུགས་ཀར་ཐུབ་དབང་།
དེའི་ཐུགས་ཀར་རྡོ་རྗེ་འཆང་། དེའི་ཐུགས་ཀར་ཏིང་ངེ་འཛིན་སེམས་དཔའ། བླ་
མའི་སྤྱི་བོ་ལ་སོགས་པའི་གནས་རྣམས་སུ་རྒྱལ་བ་རྣམ་སྣང་ལ་སོགས་པའི་ལྷ་སོ་
གཉིས་བཀོད་དེ། ཕྱི་རྒྱལ་བ་ཙོང་ཁ་པའི་རྣམ་པ་ལ་ནང་གསང་བ་འདུས་པའི་ལྷ་
ཚོགས་ཀྱིས་གང་བ། བླ་མའི་ཕུང་ཁམས་སྐྱེ་མཆེད་རྣམས་ལྷ་དེ་དང་དེའི་རྣམ་པར་
ཤར་བ། བ་སྤུའི་བུ་ག་རེ་རེ་ན་ཡང་སངས་རྒྱས་ཀྱི་ཞིང་མང་དུ་སྣང་བ། སྐུའི་འོད་
ཟེར་རྣམས་ཀྱང་ཕྱོགས་སྐྱོང་བཅོ་ལྔ་ལ་སོགས་པར་ཤར་བ། ཐུགས་ཀ་ནས་འོད་
ཟེར་གཡས་གཡོན་སྟེང་ཕྱོགས་རྣམས་སུ་འཕྲོས་པའི་སྣེ་ལ་རྒྱ་ཆེན་སྤྱོད་བརྒྱུད།
ཟབ་མོ་ལྟ་བརྒྱུད། ཉམས་ལེན་བྱིན་རླབས་བརྒྱུད་པའི་བླ་མ་རྣམས་བཞུགས་པ།
སྟེང་དུ་བྱིན་རླབས་ཉེ་བརྒྱུད་ཀྱི་བླ་མ་རྣམས་རྗེ་བཙུན་འཇམ་པའི་དབྱངས་ཀྱི་རྣམ་
པ་ཅན་མཐོ་བརྩེགས་སུ་བཞུགས་པ། མཐའ་སྐོར་དུ་པད་རིམ་ལ་ཡི་དམ་སངས་
རྒྱས་བྱང་སེམས་ཉན་རང་དཔའ་བོ་མཁའ་འགྲོ་བསྟན་སྲུང་ཡེ་ཤེས་པའི་ཚོགས་
དང་བཅས་པས་བསྐོར་ནས་བཞུགས་པའི་སྤྱི་བོར་སངས་རྒྱས་ཐམས་ཅད་ཀྱི་སྐུ་
རྡོ་རྗེ་ངོ་བོ་ཨོཾ་ཡིག་དཀར་པོ། མགྲིན་པར་སངས་རྒྱས་ཐམས་ཅད་ཀྱི་གསུང་རྡོ་
རྗེའི་ངོ་བོ་ཨཱཡིག་དམར་པོ། ཐུགས་ཀར་སངས་རྒྱས་ཐམས་ཅད་ཀྱི་ཐུགས་རྡོ་
རྗེའི་ངོ་བོ་ཧཱུཾ་ཡིག་སྔོན་པོ་གསལ་བཏབ། ཐུགས་ཀའི་ཧཱུྃ་ལས་འོད་ཟེར་འཕྲོས།
རང་བཞིན་གྱི་གནས་ནས་ཡེ་ཤེས་པ་སྤྱན་དྲངས་ལ་བསྟིམ། སླར་ཡང་ཕྱོགས་
བཅུའི་རྒྱལ་བ་སྲས་དང་བཅས་པ་ཐམས་ཅད་སྤྱན་དྲངས་ལ་བསྟིམས་ཏེ། སྐྱབས་
གསུམ་མ་ལུས་འདུས་པའི་ངོ་བོར་བསྒོམ་མོ། །དེ་ལྟར་བླ་མ་དང་རྡོ་རྗེ་འཆང་
དབྱེར་མེད་དུ་ལྟ་བ་ནི་རྒྱུད་དང་། གྲུབ་ཆེན་གྱི་གཞུང་མང་པོ་ནས་ལན་ཅིག་མིན་
- Thir
Thi
- 206 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པར་གསུངས་ཤིང་ཤིན་ཏུ་གལ་ཆེའོ། །དེ་ཡང་སྒྱུ་འཕྲུལ་དྲ་བ་ལས། སློབ་དཔོན་
དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ །ཞེས་དང་། རྟག་ཏུ་བླ་མ་ལ་
གུས་ པའི། །སློབ་ མས་ བླ་ མའི་ འདི་ ལྟར་ བལྟ། །བླ་ མ་ སངས་ རྒྱས་ ཀུན་ དང་
མཉམ། །དེ་ཉིད་རྟག་ཏུ་རྡོ་རྗེ་འཆང་། །དེ་བཞིན་གཤེགས་པ་རིན་ཆེན་འབྱུང་། །
དེ་ནི་ཡེ་ཤེས་རྒྱ་མཚོ་ཆེ། །ཡིད་བཞིན་ནོར་བུ་རིན་ཆེན་སྦྱིན། །དེ་ཡི་ཡོན་ཏན་
ཐམས་ཅད་གཟུང་། །སྐྱོན་ཀུན་སེམས་ཀྱིས་ཀྱང་མི་བསམ། །ཡོན་ཏན་བཟུང་ན་
དངོས་གྲུབ་འཐོབ། །སྐྱོན་གྱི་དངོས་གྲུབ་ཉམས་པར་བྱེད། །ཅེས་བླ་མ་དང་རྡོ་རྗེ་
འཆང་དབྱེར་མེད་དུ་ལྟ་བ་དང་། སངས་རྒྱས་ཐམས་བཅད་དང་མཉམ་པར་ལྟ་བ་
དང༌། སྐྱོན་རྟོག་གི་བློ་ཤར་ན་དངོས་གྲུབ་ཉམས་པར་བྱེད་ཅིང་། གོང་ལྟར་དད་པ་
སྦྱངས་ན་དངོས་གྲུབ་ཐོབ་པར་གསུངས། བདེ་མཆོག་སྡོམ་འབྱུང་ལས། བླ་མ་
སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཉིད། །ཅེས་ བླ་མ་སྐྱབས་
གསུམ་ ཀུན་འདུས་ ཀྱི་ངོ་བོར་བསྒོམ་དགོས་པར་གསུངས། ཀྱེ་རྡོ་ རྗེ་ ལས། ཕྱི་
མའི་དུས་སུ་གྱུར་པ་ན། །ང་ཉིད་སློབ་དཔོན་གཟུགས་ཀྱི་སྐུ། །ཞེས་དང་། གུར་
ལས། མ་འོངས་ཐ་མའི་དུས་སུ་ནི། །ང་ནི་བྱིས་པའི་གཟུགས་དང་ནི། །སྣ་ཚོགས་
ཐབས་ཀྱིས་གཟུགས་སུ་སྟོན། །ཞེས་སྙིགས་མའི་དུས་སུ་རྒྱལ་བ་རྡོ་རྗེ་འཆང་གིས་
ཐ་མལ་པའི་ཚུལ་བཟུང་ནས་གདུལ་བྱ་རྣམས་ལ་ལམ་སྟོན་པའི་བཤེས་གཉེན་
མཛད་པར་གསུངས་པ་དང་། བཤད་རྒྱུད་རྡོ་རྗེ་ཕྲེང་བ་ལས། རྡོ་རྗེ་སློན་དཔོན་
ལུས་འདི་ལ། །རྒྱལ་བའི་སྐུ་ནི་ རིམ་བཞིན་ གནས། །ཞེས་སོགས་བླ་མའི་ཕུང་
ཁམས་སྐྱེ་མཆེད་རྣམས་རྣམ་སྣང་སོགས་སུ་སྒོམ་པའི་བླ་མའི་རྣལ་འབྱོར་ཁྱད་
པར་ཅན་འདི་བཞིན་གསུངས། མགོན་པོ་ཀླུ་སྒྲུབ་ཀྱི་རིམ་ལྔ་ལས། འདི་ནི་རང་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་
བའི་ཕྱིར། །རྡོ་རྗེ་སློབ་དཔོན་དེ་བས་ལྷག །ཅེས་སློབ་མ་ལ་ཕན་འདོགས་པའི་
ཞིང་དུ་སངས་རྒྱས་ཐམས་ཅད་ལས་བླ་མ་ལྷག་པར་གསུངས་ པ་དང༌། འཇམ་
དཔལ་ཞལ་ལུང་ལས། འདི་ཡི་དོན་ལྡན་འགའ་ཞིག་ལ། །ང་ནི་དེ་ཡི་ལུས་གནས་
ཏེ། །སྒྲུབ་པོ་གཞན་ལ་མཆོད་པ་ལེན། །དེ་མཉེས་དེ་ཡིས་རང་གི་རྒྱུད། །ལས་ཀྱི་
སྒྲིབ་པ་དག་བྱེད་པའོ། །ཞེས་སློབ་མས་བླ་མ་ཚུལ་བཞིན་དུ་མཆོད་པའི་ཚེ་ཕྱོགས་
བཅུའི་སངས་རྒྱས་ཐམས་ཅད་བླ་མ་དེའི་ལུས་ལ་བཞུགས་ནས་མཆོད་པ་བཞེས་
པར་གསུངས་པ་དང༌
། གསང་བ་གྲུབ་པ་ལས། བླ་མ་དང་ནི་རྡོ་རྗེ་འཛིན། །གང་
གིས་གཉིས་སུ་མེད་པར་མཐོང་། །དངོས་གྲུབ་བསྡུས་པའི་མཚན་ཉིད་ཅན། །དེ་
ཉིད་དེ་ནི་འདིར་ཐོབ་འགྱུར། །ཞེས་དང༌། དེ་ཉིད་རྡོ་རྗེ་འཆང་བླ་མ། བསྒོམ་དང་
ལྡན་པས་འགྲུབ་པར་འགྱུར། །གཞན་དུ་ དེ་ཉིད་ལྡན་གྱུར་ཀྱང་། །དངོས་གྲུབ་
འབྲས་བུའི་སྣོད་མི་འགྱུར། །ཞེས་བླ་མ་རྡོ་རྗེ་འཆང་དུ་བསྒོམས་ནས་གསོལ་བ་
བཏབ་ན་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འགྱུར་ལ། བླ་མ་ལ་དད་
པ་མེད་ན་རྒྱུད་དོན་ཤེས་ཀྱང་དངོས་གྲུབ་མི་འཐོབ་པར་གསུངས། ཡེ་ཤེས་གྲུབ་
པ་ལས། སྐྱ་བ་འཛིན་པ་མེད་པ་ཡི། །གྲུ་ཡི་ཕ་རོལ་ཕྱིན་མི་འགྱུར། །ཡོན་ཏན་
ཐམས་ཅད་རབ་རྫོགས་ཀྱང་། །བླ་མ་མེད་ན་སྲིད་མཐར་མིན། །ཞེས་གྲུ་ལ་བརྟེན་
ནས་ཆུའི་ཕ་རོལ་ཏུ་སྒྲོལ་བ་མཉན་པ་ཁོ་ན་ལ་བལྟོས་ཀྱི། དེ་མེད་པར་མི་ནུས་པ་
ལྟར། རྡོ་རྗེ་འཆང་གི་གོ་འཕང་ཐོབ་པར་བྱེད་པ་ལ་དང་པོར་ལམ་དུ་ཞུགས་པ་
ནས་མཐར་འབྲས་བུ་ཐོབ་པའི་བར་བླ་མའི་བྱིན་རླབས་ཁོ་ན་ལ་བལྟོས་ཀྱི། དེ་
མེད་པར་ཐོབ་མི་ནུས་པར་གསུངས་པ་དང་
། མདོར་ན་རྒྱུད་དོན་བསྡུས་པ་ལྔ་བཅུ་
-208 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
པ་ལས། དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་གསུངས་
བར། །ཤེས་ནས་དངོས་པོ་ཐམས་ཅད་ ཀྱི། །བླ་མ་ཡོངས་སུ་མཉེས་པར་བྱ། །
ཞེས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་བླ་མ་ལ་དད་པ་བསྒོམ་པའི་
རྗེས་སུ་འགྲོ་བར་གསུངས་ཏེ། འདི་རིགས་པའི་ལམ་ཤེས་པ་ཞིག་གིས་བརྟགས་
ན་ནི་བླ་མའི་རྣལ་འབྱོར་ལ་ངེས་པ་ཕུལ་ཕྱིན་སྟེར་རོ། །དེ་ཡང་དཔེར་ན། དུ་བ་
མེའི་རྗེས་སུ་འགྲོ་ལྡོག་བྱེད་ཅེས་པ་དུ་བ་མེ་ཁོ་ན་ལ་བརྟེན་ནས་འབྱུང་གི །མེ་
མེད་པར་དུ་བ་ནམ་ཡང་འབྱུང་མི་སྲིད་པ་བཞིན་དུ། ས་ལམ་འབྲས་བུ་དང་བཅས་
པའི་ཡོན་ཏན་གང་ཐོབ་པ་ཐམས་ཅད་བླ་མ་ལ་དད་པ་ཁོ་ན་ལ་བརྟེན་ནས་འབྱུང་
གི །དེ་མེད་པར་འབྱུང་ཐབས་མེད་ཅེས་པའོ། །ཚུལ་དེ་དག་ལ་སོ་སོར་རྟོག་པའི་
ཤེས་རབ་ཀྱིས་དཔྱད་ཅིང་ཡོན་ཏན་མཐོང་བའི་དད་པ་དང་། བཀའ་དྲིན་རྗེས་སུ་
དྲན་པའི་གུས་པ་ཆེན་པོ་མ་སྐྱེས་ཀྱི་བར་དུ་ཡང་དང་ཡང་དུ་བསམས་ལ་བསྒོམ་
མོ། །
གཉིས་པ་མཆོད་པ་དང་མཎྜལ་ཕུལ་ཏེ་གསོལ་བ་འདེབས་པའི་ཚུལ་ནི།
མགོན་པོ་ཀླུ་སྒྲུབ་ཀྱི་རིམ་ལྔ་ལས། མཆོད་པ་ཐམས་ཅད་ཡོངས་སྤངས་ནས། །བླ་
མ་ མཆོད་ པ་ ཡང་ དག་ བརྩམ། །དེ་མཉེས་ པས་ ནི་ ཀུན་མཁྱེན་ གྱི། །ཡེ་ཤེས་
མཆོག་དེ་འཐོབ་པར་འགྱུར། །ཞེས་གསུངས་པ་ལྟར། ཕྱོགས་བཅུའི་སངས་རྒྱས་
ཐམས་ཅད་མཆོད་པ་བས་བླ་མ་མཆོད་པ་ལྷག་པར་གསུངས་པའི་ཚུལ་ལ་ངེས་པ་
དྲག་པོ་བསྐྱེད་ནས་ལུས་ངག་ཡིད་གསུམ་གྱི་སྒོ་ནས་ཕྱག་འཚལ་བ་དང་། ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པ་དང་། བདག་ཉིད་བྲན་དུ་འབུལ་བ་རྣམས་
དམིགས་པ་གསལ་པོས་ནན་ཏན་དུ་བྱ། བྱང་སེམས་དང་སྔགས་ཀྱི་སྡོམ་པ་གཟུང་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བའི་ཆོ་ག་བྱེད་པ་ཡང་སྒྲུབ་པའི་མཆོད་པར་འགྱུར་བས་བྱ་ཞིང་། མཚམས་འདིར་
སྡོམ་གསུམ་སོ་སོའི་བཤགས་པ་དང༌། ལྷག་པར་ལྟུང་བཤགས་ཕྱག་དང་བཅས་
པ་ལ་འབད། རྗེ་ཐམས་ཅད་མཁྱེན་པས་ཀྱང་ལྟུང་བཤགས་ཕྱག་དང་བཅས་པ་ལ་
འབད་པས་སངས་རྒྱས་བྱང་སེམས་མང་པོའི་ཞལ་གཟིགས་ཤིང་། དེ་བཞིན་དུ་རྗེ་
བཙུན་འཇམ་དཔལ་རྒྱ་མཚོ་སོགས་བླ་མ་གོང་མ་རྣམས་ཀྱིས་ལྟུང་བཤགས་དང་
ཕྱག་སྦྲེལ་བ་ལ་འབད་པས་ཡོན་ཏན་བརྙེས་པའི་ལོ་རྒྱུས་མང་དུ་སྣང་བ་དང༌།
ལྷག་པར་སྤྱོད་འཇུག་ལས། ཉིན་དང་མཚན་མོ་ལན་གསུམ་དུ། །ཕུང་པོ་གསུམ་
པ་གདོན་བྱ་ཞིང་། །རྒྱལ་དང་བྱང་ཆུབ་སེམས་བརྟེན་པས། །ལྟུང་བའི་ལྷག་མ་དེ་
ཞི་བྱ། །ཞེས་བྱང་སེམས་ཀྱི་བསླབ་བྱར་ཡང་གསུངས་པས་གལ་ཆེ་ཞིང་ཕྱག་ཆེན་
རྩ་ཚིག་གི་དོན་ཡང་ཡིན་ནོ། །དེ་ནས་ཡན་ལག་ལྷག་མ་རྣམས་བྱ་ཞིང་། ཡན་
ལག་བདུན་པ་ཕུལ་ནས་མཎྜལ་འབུལ་བ་ལ། མཎྜལ་གྱི་རྒྱུ་ནི། རབ་གསེར་རམ་
དངུལ་ལས་བྱས་པ་དང་། འབྲིང་འཁར་བ་དང་ཟངས་སོགས་ལས་བྱས་པ་དང་།
ཐ་མ་ས་དང་ཤིང་སོགས་ལས་བྱས་པའང་རུང་ཞིང་། དེ་ཙམ་ཡང་མ་འབྱོར་ན་
གཡམ་པའམ་རྡོ་བ་ཟླུམ་པོའམ་གྲུ་བཞི་གང་རུང་གིས་ཀྱང་རུང་སྟེ་རྗེ་ཐམས་ཅད་
མཁྱེན་པ་འཁོར་དག་པ་རྣམ་བརྒྱད་དང་བཅས་པ་རྗེ་བཙུན་གྱི་བཀའ་བཞིན་བྱ་
བྲལ་ལ་ཕེབས་ནས་འོལ་ཁ་ཆོས་ལུང་དུ་བསགས་སྦྱང་མཛད་པའི་ཚེ། རྗེ་རིན་པོ་
ཆེས་རྡོ་བ་རྩ་བ་ཤིན་ཏུ་བརྟན་པ་ཁ་ངོས་སྙོམས་པ་ཞིག་ལ་ཕྱག་དར་གྱིས་ཕྱི་
བཞིན་དུ་མཎྜལ་མཛད་པར་གསུངས་པ་དང༌། རྒྱ་གར་གྲུབ་ཆེན་མང་པོས་ཀྱང་དེ་
བཞིན་མཛད་པར་གསུངས་པས་སོ། །དེ་ཡང་ཡོ་བྱད་ཀྱིས་ཕོངས་ནས་མ་འབྱོར་
བ་དང་། ཡོ་བྱད་ཐམས་ཅད་དོར་བའི་ཀུན་སྤངས་ཀྱི་རྣལ་འབྱོར་བ་རྣམས་ཀྱིས་
- 210 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
དེ་ལྟར་བྱ་བ་ཡིན་གྱི། འབྱོར་པ་ཡོད་བཞིན་དུ་བློས་མི་ཐོངས་པ་དེ་ལྟར་བྱེད་པ་
དང༌། འབྱོར་པ་ཡོད་བཞིན་དུ་ཚོམ་བུའང་འབྲུ་ལས་བྱ་མི་ནུས་པར་རྡོ་བའི་ཕྱེ་མ་
སོགས་ལས་བྱ་བ་ནི་རང་གིས་རང་བསླུ་བ་ཡིན་ཞིང་། དགེ་བའི་བཤེས་གཉེན་པོ་
ཏོ་བའི་ཞལ་ནས། དུང་ཕོར་དྲི་མ་ཅན་ཞིག་ཏུ་སྤང་སྤོས་རེ་བཏབ་ནས། ཙན་དན་
ག་བུར་སྤོས་ཀྱི་ཆུ་ཞེས་དམུས་ལོང་གིས་མིག་ལྡན་ལ་མགོ་སྐོར་བྱེད་གསུངས་པ་
ལྟ་བུར་ འགྱུར་ རོ། །དེས་ན་ཚོམ་ བུའང་ འབྱོར་ པ་ ཡོད་ན་ རབ་ གསེར་ དངུལ་
སོགས་དང་། འབྲིང་དུང་དང་མགྲོན་བུ་སོགས་དང་འབྲུ་བསྲེས་པའམ། མ་མཐའ་
འབྲུ་གཙང་མ་དགོས་ཤིང༌། ཡང་གོང་ལྟར་ཡོ་བྱད་ཀྱིས་ཕོངས་པ་སོགས་ཀྱིས་
འབྲུ་མ་འབྱོར་ན་དཀར་གོང་གི་ཕྱེ་མས་ཀྱང་རུང་གསུངས། དེ་ནས་དགྲ་ལས་རྣམ་
རྒྱལ་གྱི་མཎྜལ་གྱི་ཆོ་ག་ལས། བ་ཡི་ལྕི་བ་ཆུར་བཅས་སྤྱིན་བ་སྟེ། །ལེགས་པ་
ཉུག་པར་བྱེད་པ་ཚུལ་ཁྲིམས་སོ། །སྲིན་དང་གྲོག་སྦུར་བསལ་བ་བཟོད་པ་ཡིན། །
བྱ་བས་མི་སྐྱོ་དེར་ཞུགས་བརྩོན་འགྲུས་ཏེ། །དེ་ལ་སྐད་ཅིག་སེམས་ནི་གཅིག་བྱེད་
པ། །བསམ་ གཏན་ ཤེས་ རབ་ རི་ མོ་ གསལ་ བའོ། །ཐུབ་ པའི་ མཎྜལ་ བྱས་ པ་
ཡིས། །ཕ་རོལ་ཕྱིན་པ་འདི་དྲུག་འཐོབ། །ཅེས་གསུངས་པ་ལྟར། དོན་ཡིད་ལ་
དྲན་པར་བྱས་ནས་མཎྜལ་གྱི་ནང་བ་བྱུང་ལྔས་བྱུགས་ཤིང་། ཚོམ་བུ་རྣམས་དྲི་
བཟང་གི་ཆུ་དང་བདུད་རྩི་ལྔས་སྦྲགས་ལ། མཎྜལ་གྱི་ཚོམ་བུ་ལ་ཉེར་གསུམ་མ་
དང༌། སོ་བདུན་མ་སོགས་མང་ཉུང་སྣ་ཚོགས་སྣང་ཡང་། ཚོམ་བུ་ཉེར་གསུམ་མ་
འདི་པཎ་ཆེན་ནཱ་རོ་པ་སོགས་རྒྱ་གར་གྲུབ་ཆེན་མང་པོ་དང་། རྗེ་ཐམས་ཅད་
མཁྱེན་པའི་ཕྱག་བཞེས་ཡིན་ཞིང་། དབེན་ས་པ་ཡབ་སྲས་རྣམས་ཀྱང་རྒྱལ་བ་
ཙོང་ཁ་པའི་ཕྱག་བཞེས་ལྟར་ཚོམ་བུ་ཉེར་གསུམ་མ་འདི་མཛད་པས། དེའི་ཚུལ་
211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ནི། ཨོཾ་བཛྲ་བྷུ་མི་ཨཱཧུཾ་ཞེས་པས་དབང་ཆེན་གསེར་གྱི་ས་གཞི་དང་། ཨོཾ་བཛྲ་རེ་
ཁེ་ཨཱཧུཾ་ཞེས་པས་ལྕགས་རི་མུ་ཁྱུད། དྲི་བཟང་དང་བཅས་པའི་བདུད་རྩི་ལྔས་
སྦགས་ པའི་ མེ་ཏོག་གི་ཚོམ་བུ་དབུས་སུ་དགོད་ཅིང་། དབུས་ སུ་ རི་ རབ། དེ་
བཞིན་དུ་ཤར་ལ་སོགས་པར་མེ་ཏོག་གི་ཚོམ་བུ་དགོད་ཅིང་། ཤར་ལུས་འཕགས།
ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཤར་གྱི་གཡས་ གཡོན་
གཉིས་ སུ་ མེ་ཏོག་ དགོད་ ཅིང་། ལུས་ དང་ ལུས་འཕགས། ལྷོའི་ གཡས་ གཡོན་
གཉིས་སུ་དགོད་ཅིང་། རྔ་ཡབ་དང་རྔ་ཡབ་གཞན། ནུབ་ཀྱི་གཡས་གཡོན་གཉིས་
སུ་དགོད་ཅིང་། གཡོ་ལྡན་དང་ལམ་མཆོག་འགྲོ །བྱང་གི་གཡས་གཡོན་གཉིས་
སུ་དགོད་ཅིང་། སྒྲ་མི་སྙན་དང་སྒྲ་མི་སྙན་གྱི་ཟླ། དེ་ནས་གླིང་གི་ནང་གི་ཤར་དུ་
དགོད་ཅིང་། གླང་པོ་རིན་པོ་ཆེ། ལྷོར་དགོད་ཅིང་། ཁྱིམ་བདག་རིན་པོ་ཆེ། ནུབ་
ཏུ་དགོད་ཅིང་། རྟ་རིན་པོ་ཆེ། བྱང་དུ་དགོད་ཅིང་། བཙུན་མོ་རིན་པོ་ཆེ། །ཤར་
ལྷོར་ དགོད་ཅིང་། དམག་ དཔོན་ རིན་པོ་ཆེ། ལྷོ་ནུབ་ཏུ་དགོད་ཅིང་། འཁོར་ལོ་
རིན་པོ་ཆེ། ནུབ་བྱང་དུ་དགོད་ཅིང་། ནོར་བུ་རིན་པོ་ཆེ། བྱང་ཤར་དུ་དགོད་ཅིང་།
གཏེར་ཆེན་པོ། ནང་གི་ཤར་དུ་དགོད་ཅིང་། ཉི་མ། ནང་གི་ནུབ་ཏུ་དགོད་ཅིང་།
ཟླ་བ་རྣམས་སོ་སོའི་རྣམ་པ་ཇི་བཞིན་གསལ་བཏབ་ལ། ཀུན་བཟང་མཆོད་པའི་
སྤྲིན་དུ་དམིགས་ཤིང་། རིན་པོ་ཆེ་སྣ་ཚོགས་ ཀྱིས་ གང་བའི་དག་པའི་ཞིང་དུ་
བསམ། ལྷག་པར་རང་གི་ལུས་ལོངས་སྤྱོད་དུས་གསུམ་དགེ་ཚོགས་དང་བཅས་པ་
མཆོད་པའི་དངོས་པོ་སྣ་ཚོགས་པའི་གཟུགས་སུ་བཀོད་དེ་མཎྜལ་གྱི་སྟེང་དུ་ཡོད་
པར་མོས་ལ། བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་
ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་མཆོད་པའི་ཚོགས་བཅས་
-212 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པ། །བློ་ཡིས་བསླངས་ནས་ བླ་ མ་ ཡི་ དམ་ དཀོན་ མཆོག་ གསུམ་ ལ་ འབུལ། །
ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབ་ཏུ་གསོལ། །ཞེས་
བརྗོད་དེ་བླ་མ་ལ་འབུལ་བའི་མོས་པ་བྱའོ། །མཎྜལ་ལ་ཕྱི་ནང་གསང་བ་དེ་ཁོ་ན་
ཉིད་ཀྱི་མཎྜལ་རྣམས་སུ་ཡོད་པ་ལས་འདི་ནི་ཕྱིའི་མཎྜལ་འབུལ་ཚུལ་ཡིན་ལ།
རང་གི་ལུས་ཀྱི་ཆ་ཤས་རྣམས་གླིང་བཞི་རི་རབ་ལ་སོགས་པ་མཎྜལ་གྱི་ཚོམ་བུ་དེ་
དང་དེར་གྱུར་པར་མོས་ནས་འབུལ་བ་ནི་ནང་གི་མཎྜལ་དང༌། བདེ་སྟོང་དབྱེར་
མེད་པའི་ཡེ་ཤེས་རྣམ་པ་གླིང་བཞི་རི་རབ་སོགས་མཆོད་རྫས་དེ་དང་དེར་ཤར་
བར་མོས་ནས་འབུལ་བ་ནི་གསང་བ་དང་དེ་ཁོ་ན་ཉིད་ཀྱི་མཎྜལ་ཏེ། དེ་དག་ཀྱང་
ཞིབ་ཏུ་ཤེས་པར་བྱས་ནས་ཡང་ཡང་དམིགས་པ་སྦྱོང་བ་གནད་ཆེའོ། །དེ་ལྟར་
མཎྜལ་འབུལ་བ་ནི་ཚོགས་རྫོགས་པའི་ཐབས་སུ་ཤིན་ཏུ་བསྔགས་ཏེ། གསང་བ་
འདུས་ པའི་ རྩ་ རྒྱུད་ལེའུ་བརྒྱད་པ་ལས། ཞིང་འདི་ རིན་ཆེན་སྣ་བདུན་གྱིས། །
མཁས་པ་དག་གིས་ཡོངས་བཀང་ལ། །དངོས་གྲུབ་འདོད་པས་སྦྱིན་པའི་ཕྱིར། །
ཉིན་རེར་ཤེས་རབ་ཅན་གྱིས་དབུལ། །ཞེས་ཕྱག་རྒྱ་ཆེན་པོ་མཆོག་གི་དངོས་གྲུབ་
ཐོབ་པར་འདོད་པས་སྟོང་གསུམ་རིན་པོ་ཆེ་སྣ་ཚོགས་ཀྱིས་བཀང་སྟེ་ཡང་ཡང་
འབུལ་དགོས་པར་གསུངས་པ་དང་། རྒྱུད་དོན་བསྡུས་པ་ལྔ་བཅུ་པ་ལས། དཀྱིལ་
འཁོར་མེ་ཏོག་བཅས་ཐལ་མོས། །སྟོན་པ་བླ་མ་བསྙེན་བཀུར་ཞིང་། །ཞབས་ལ་
སྤྱི་བོས་ཕྱག་བྱའོ། །ཞེས་ཉིན་རེ་བཞིན་བླ་མ་དང་ལྷ་ལ་ཕྱག་བྱ་བ་དང༌། མཎྜལ་
འབུལ་བ་སྔགས་ཀྱི་དམ་ཚིག་ཏུ་ཡང་གསུངས་པས་ཤིན་ཏུ་གལ་ཆེའོ། །དོན་འདི་
ལ་དགོངས་ནས་བླ་མ་གོང་མ་རྣམས་ཀྱིས་ཟབ་ཁྲིད་ཀྱི་སྔོན་འགྲོར་མཎྜལ་གྱི་ཁྲིད་
ཟུར་དུ་མཛད་པ་ཡིན་ནོ། །དེ་ནས་རང་ལ་ལམ་མ་ནོར་བར་སྟོན་པའི་བླ་མ་དེ་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཉིད་སངས་རྒྱས་ཐམས་ཅད་འདུས་པའི་ངོ་བོར་བལྟ་ཞིང་བཀའ་དྲིན་ཆེན་པོ་རྗེས་
སུ་དྲན་པའི་སྒོ་ནས་ལུས་ཀྱི་བ་སྤུ་ལྡང་མིག་ནས་མཆི་མ་འཁྲུག་པ་སོགས་ཀྱི་
གདུང་ཤུགས་དྲག་པོའི་སྒོ་ནས་བྱིན་རླབས་ཉེ་བརྒྱུད་ཀྱི་བླ་མ་རྣམས་ལ་གསོལ་བ་
འདེབས་ཤིང་། ལྷག་ པར། དངོས་ གྲུབ་ ཀུན་ འབྱུང་ ཐུབ་དབང་ རྡོ་ རྗེ་ འཆང་། །
དམིགས་མེད་ བརྩེ་བའི་ གཏེར་ཆེན་ སྤྱན་ རས་ གཟིགས། །དྲི་མེད་མཁྱེན་ པའི་
དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་མཛད་གསང་བའི་
བདག །གངས་ཅན་མཁས་ པའི་གཙུག་རྒྱན་བློ་བཟང་གྲགས། །སྐྱབས་གསུམ་
ཀུན་ འདུས་ བླ་ མ་ སངས་ རྒྱས་ ལ། །སྒོ་ གསུམ་ གུས་ པའི་ སྒོ་ ནས་ གསོལ་ བ་
འདེབས། །རང་གཞན་སྨིན་ཅིང་གྲོལ་བར་བྱིན་གྱིས་རློབས། །མཆོག་དང་ཐུན་
མོང་དངོས་གྲུབ་སྩལ་དུ་གསོལ། །ཞེས་གསོལ་འདེབས་བརྒྱ་རྩ་སོགས་བྱའོ། །དེ་
ནས་སླར་ཡང་སྡོམ་གསུམ་སོ་སོའི་ཡོན་ཏན་དང་། ཕྱི་ནང་གསང་བ་དེ་ཁོ་ན་ཉིད་
ཀྱི་ཡོན་ཏན་རྣམས་དྲན་པའི་སྒོ་ནས་གསོལ་བ་འདེབས་ཤིང་། ལྷག་པར་ཁྱོད་ནི་
བླ་མ་ཁྱོད་ནི་ཡི་དམ་ཞེས་སོགས་ཕུར་ཚུགས་གསོལ་འདེབས་ལན་གསུམ་ཀྱི་བར་
དུ་བྱས་ཏེ་ཏིང་ངེ་འཛིན་གྱི་དབང་བཞི་ལེན། དེ་ནས་བཤེས་གཉེན་བསྟེན་ཚུལ་
ནས་ཟུང་འཇུག་ གི་བར་ གྱི་ལམ་ཡོངས་རྫོགས་ལ་ཤར་སྒོམ་ བྱེད་ ཅིང་། ཞིང་
མཆོག་དམ་པ་རྗེ་བཙུན་བླ་མ་ལ། །ཞེས་སོགས་བརྗོད་ཅིང་བྱིན་རླབས་འཇུག་
པའི་ སྨོན་ ལམ་འདེབས། དེའི་ ཚེ་ བདུད་ རྩི་ འབེབས་ སྦྱང་ ཡང་ བྱའོ། །དེ་ནས་
ཚོགས་ཞིང་རྣམས་མཐའ་ནས་རིམ་གྱིས་འོད་དུ་ཞུ་སྟེ་དྲིན་ཅན་རྩ་བའི་བླ་མ་ལ་
ཐིམ་ནས་བླ་མ་རང་གི་སྤྱི་བོར་བྱོན་པ་དེ་ལ་གསོལ་བ་ཤུགས་དྲག་ཏུ་བཏབ་པས།
རང་གི་སྤྱི་བོ་ནས་ཞུགས་ཏེ་སྙིང་དབུས་ཀྱི་ཤིན་ཏུ་ཕྲ་བའི་རླུང་སེམས་ལ་ཐིམ་
-214-



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པས་བླ་མ་དང་ལྷག་པའི་ལྷ་དང་རང་སེམས་གསུམ་དབྱེར་མི་ཕྱེད་པའི་མོས་པ་
བརྟན་པོའི་ངང་དུ་གནས་པར་བྱའོ། །དེ་ལྟར་བླ་མ་ལྷའི་རྣལ་འབྱོར་སྒོམ་ཚུལ་དེ་
ནི་ཤིན་ཏུ་གལ་ཆེ་ཞིང་། རྒྱུད་དང་གྲུབ་ཆེན་གྱི་གཞུང་རྣམས་ལས་གསལ་བ་ལྟར།
ལམ་ཟབ་མོའི་རྟོགས་པ་སྐྱེ་བ་འདི་ལ་རག་ལས་པས་ནན་ཏན་དུ་བྱ་དགོས་ཤིང་།
རྒྱལ་བ་དབེན་ས་པ་ཡབ་སྲས་རྣམས་བླ་མ་ལྷའི་རྣལ་འབྱོར་ལམ་གྱི་སྲོག་ཏུ་བྱེད་
ཅིང་། མདོ་སྔགས་གཉིས་ཀའི་ལམ་གྱི་གནད་ཐམས་ཅད་བླ་མའི་རྣལ་འབྱོར་གྱི་
སྟེང་དུ་ཚང་བར་མཛད་པས། འདིའི་མན་ངག་མཐའ་དག་པར་ཤེས་པ་ཤིན་ཏུ་
གལ་ཆེ་བ་ཡོད་པས་འདིར་བསྡུས་དོན་ཙམ་ཞིག་བཀོད་པ་ཡིན་གྱི། འདིའི་གནད་
ཞིབ་པར་བདག་གིས་བླ་མ་མཆོད་པའི་ཁྲིད་ཡིག་ལོགས་སུ་བཀོད་ནས་ཡོད་པས་
དེ་ལས་ཤེས་པར་བྱའོ། །ལྟ་ཁྲིད་ཀྱི་སྔོན་འགྲོ་བླ་མའི་རྣལ་འབྱོར་ཐུན་མོང་མིན་
པ་འདི་ལྟ་བུ་དགོས་པར་མཁས་གྲུབ་ཐམས་ཅད་མཁྱེན་པས་ཀྱང་བརྡ་བསྟན་པ་
ཙམ་ཞིག་མཛད་དེ། ལྟ་བའི་མཐའ་གཅོད་ཆེན་མོ་ལས། དེ་བས་ན་བྱིན་རླབས་ཀྱི་
བརྒྱུད་པ་མ་ཉམས་པ་བླ་མའི་རྣལ་འབྱོར་ཐུན་མོང་མ་ཡིན་པ་སོགས་མ་གཏོགས་
སྔོན་འགྲོ་གང་དྲན་གྱི་འདེབས་ལུགས་མི་བྱ། ཞེས་གསུངས། རྗེ་བཙུན་འཇམ་
དཔལ་རྒྱ་མཚོའི་ཐུགས་སྲས་སྤྱན་སྔ་བློ་གྲོས་རྒྱལ་མཚན་གྱིས་ཀྱང་ལྟ་ཁྲིད་ཀྱི་
སྔོན་འགྲོར་བླ་མའི་རྣལ་འབྱོར་ཐུན་མོང་མ་ཡིན་པ་བསྒོམ་དགོས་ཞེས་བརྡ་བསྟན་
པ་ཙམ་ཞིག་མཛད་ལ། འོན་ཀྱང་རྗེའི་ཐུགས་སྲས་རྣམས་ཀྱིས་སྙན་བརྒྱུད་འདི་
དག་ཡི་གེར་ཞིབ་ཏུ་འགོད་པར་ནི་མ་མཛད་ལ། རྗེ་ཐམས་ཅད་མཁྱེན་པ་ཉིད་
ཀྱིས་ཀྱང་སྙན་བརྒྱུད་ཀྱི་མན་ངག་འདི་དག་རྒྱུན་ཆད་དོགས་ནས་འདི་ལྟར་ཡོད་དོ་
ཞེས་བརྡ་ཙམ་ཞིག་ཀུན་གྱིས་གོ་བར་མཛད་དེ། དྲི་བ་ལྷག་བསམ་རབ་དཀར་དུ།
215-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕྱག་རྒྱ་ཆེན་པོའི་ལྟ་སྒོམ་ལས་བརྩམས་ཏེ་དྲི་བ་མང་དུ་མཛད་པའི་སྐབས་སུ་མདོ་
རྒྱུད་དགོངས་འགྲེལ་དང་བཅས་པ་ཐམས་ཅད་ནས་ཀྱང་བཤེས་གཉེན་བསྟེན་
ཚུལ་ལ་བསྔགས་པ་ཆེ་བར་བརྗོད་འདུག་ཅིང༌། ཁྱད་པར་དུ་སྒོམ་ཆེན་པ་རྣམས་
བླ་མའི་རྣལ་འབྱོར་ལ་རྩལ་དུ་འདོན་པ་ཡིན་ན། བླ་མ་བསྒོམ་པའི་གནས། བླ་
མའི་གྲངས། བླ་མའི་རྣལ་འབྱོར་དངོས་གཞིའི་སྒོམ་འཁྱེར། རྩ་བའི་བླ་མ་དང་རྡོ་
རྗེ་འཆང་དབྱེར་མེད་ལུགས། འོད་ཟེར་གྱི་སྤྲོ་བསྡུ་རྣམས་ཇི་ལྟར་བྱེད་ཀྱིན་ཡོད་
རྣམས་འདྲིའོ་ཞེས་དྲི་བ་མཛད་ཅིང་། དེའི་དྲིས་ལན་བློ་བཟང་བཞད་པའི་སྒྲ་
དབྱངས་ལས། བླ་མ་གང་དུ་བསྒོམ་པའི་གནས། །མདུན་དང་སྤྱི་གཙུག་སྙིང་གི་
དཀྱིལ། །རང་རང་མོས་པ་བཞིན་རུང་སྟེ། །ཨ་བྷི་དྷ་ནའི་རྒྱུད་ལས་ཀྱང་། །དྲིན་
དང་ལྡན་པའི་བླ་མ་དེ། །ལག་པའི་མཐིལ་ལམ་སྙིང་གི་དཀྱིལ། །ལུས་ཀྱི་ཆ་ཤས་
གར་བསྒོམས་ཀྱང་། །སངས་རྒྱས་སྟོང་གི་བྱིན་རླབས་ཀྱང་། །གང་ཟག་དེ་ཡིས་
སྡུད་པར་བྱེད། །ཅེས་གསུང་བླ་མའི་གྲངས་དང་ནི། །རྣལ་འབྱོར་དངོས་གཞི་སྒོམ་
ཚུལ་དང་། །རྡོ་རྗེ་འཆང་དང་དབྱེར་མེད་དུ། །ལྟ་དང་འོད་ཟེར་སྤྲོ་བསྡུ་སོགས། །
ཇི་ལྟར་བྱེད་པའི་རིམ་པ་རྣམས། །གངས་རིའི་ཁྲོད་ཀྱི་ཟས་གཙང་སྲས། །ཐམས་
ཅད་མཁྱེན་པ་རང་ཉིད་ཀྱི། །ཞལ་ལས་འོངས་པའི་སྙན་བརྒྱུད་རྣམས། །ཡི་གེ་
ལོགས་ སུ་ བྲིས་ པ་ བཞིན། །ཞེས་ གསུངས་ པ་ ལྟར་ རོ། །དེ་ ལྟར་ རྡོ་ རྗེ་ སེམས་
དཔའི་སྒོམ་བཟླས་དང་བླ་མའི་རྣལ་འབྱོར་སྒོམ་ཚུལ་དེ་དག་ནི། ཕྱག་ཆེན་རྩ་བ་
ལས། སེམས་ཀྱི་ཆོས་ ཉིད་མཐོང་ བ་ ཡང་། །ཚོགས་གསོག་ སྒྲིབ་ སྦྱོང་ལ་ ལྟོས་
པས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་བཏང་
ནས། །དུས་གསུམ་སངས་རྒྱས་ཐམས་ཅད་དང༌། །དབྱེར་མེད་རྩ་བའི་བླ་མ་ལ། །
- 216 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
སྙིང་ ནས་ གསོལ་ འདེབས་ ཡང་ ཡང་ བྱ། །ཞེས་ དང༌། ཟབ་ ལམ་ བླ་ མའི་རྣལ་
འབྱོར་བསྒོམས། །ཤུགས་དྲག་གསོལ་འདེབས་བརྒྱ་རྩ་སོགས། །བྱས་ནས་བླ་མ་
རང་ལ་བསྟིམ། །ཞེས་པ་རྣམས་ཀྱི་དོན་ཡིན་ནོ། །དེ་ཡང་སྤྱིར་ཟབ་མོ་དབུ་མའི་
ལྟ་བ་རྒྱུད་ལ་སྐྱེ་བ་ཚོགས་བསགས་སྒྲིབ་སྦྱོང་རྒྱ་ཆེན་པོ་ལ་ངེས་པར་ལྟོས་ཤིང་།
ཤེར་ཕྱིན་གྱི་ཚིག་ཙམ་ཐོས་པ་ལ་ཡང་བསོད་ནམས་མང་དུ་བསགས་དགོས་པ་
དང༌། ཟབ་མོའི་དོན་ལ་དོན་འགྱུར་གྱི་ཐེ་ཚོམ་སྐྱེ་བ་ལའང་བསོད་ནམས་མང་དུ་
བསགས་དགོས་ཤིང༌། ཟབ་མོའི་གནས་ལ་དོན་འགྱུར་གྱི་ཐེ་ཚོམ་ཙམ་སྐྱེས་པས་
ཀྱང་སྲིད་པ་ཧྲུལ་པོར་བྱེད་པར་གསུངས་ཏེ། འཕགས་པ་ལྷས། བསོད་ནམས་
ཆུང་དུ་ཆོས་འདི་ལ། །ཐེ་ཚོམ་ཟ་བར་ཡང་མི་འགྱུར། །ཐེ་ཚོམ་ཟ་བ་ཙམ་ཞིག་
གིས། །སྲིད་པ་ཧྲུལ་པོར་ བྱེད་ པར་ འགྱུར། །ཞེས་གསུངས་སོ། །འོན་ ཀྱང་ཆོས་
ཉིད་མངོན་སུམ་དུ་མཐོང་བ་ལ་འདིར་བཤད་པ་ལྟར་གྱི་སྔགས་ཀྱི་དམ་ཚིག་དང་
སྡོམ་པ་དག་པའི་ཐབས་སུ་རྡོ་རྗེ་སེམས་དཔའི་སྒོམ་བཟླས་ཀྱི་སྒོ་ནས་ཡིག་བརྒྱ་
འབུམ་ཕྲག་བཟླ་བ་དང་། བླ་མ་ལྷའི་རྣལ་འབྱོར་གྱི་སྒོ་ནས་ཚོགས་རླབས་པོ་ཆེ་
གསོག་པ་རྣམས་ངེས་པར་དགོས་པ་མིན་ཏེ། ཉན་རང་འཕགས་པ་རྣམས་ཀྱིས་
ཀྱང་ཆོས་ཉིད་མངོན་སུམ་དུ་མཐོང་བ་འཕགས་པ་ཀླུ་སྒྲུབ་ཀྱི་དགོངས་པ་ཡིན་
ཚུལ་གོང་དུ་བཤད་པ་ལྟར་དང་། ཐེག་པ་ཆེན་པོ་ལའང་སྔགས་ལམ་དུ་མ་ཞུགས་
པར་ཕར་ཕྱིན་ཐེག་པའི་རང་ལམ་གྱིས་ས་དང་པོ་ཐོབ་པ་ནས་སེམས་ཀྱི་ཆོས་ཉིད་
མངོན་སུམ་དུ་མཐོང་བས་སོ། །དེས་ན་འདིའི་དགོངས་པའི་གཏད་སོ་མཐར་ཐུག་
པ་ནི། གཉུག་སེམས་ཀྱི་ཆོས་ཉིད་མངོན་སུམ་དུ་འགྱུར་བ་ལ་དགོངས་པར་མངོན་
ནོ། །དེས་ན་གཉུག་སེམས་ཀྱི་ཆོས་ཉིད་མངོན་དུ་འགྱུར་བ་ལ་ནི་གོང་དུ་བཤད་པ་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལྟར་སྔགས་ཀྱི་སྒོར་ཞུགས་ནས་དམ་ཚིག་དང་སྡོམ་པ་རྣམ་པར་དག་པ་དང་། བླ་
མའི་རྣལ་འབྱོར་བསྒོམས་ནས་ཚོགས་རླབས་ཆེན་བསགས་ཏེ་བྱིན་རླབས་ཞུགས་
པ་ཞིག་ངེས་པར་དགོས་སོ། །དེ་ཡང་གཉུག་སེམས་ཀྱི་ཆོས་ཉིད་མངོན་དུ་འགྱུར་
བ་ལ་བསྒོམས་སྟོབས་ཀྱིས་རླུང་དབུ་མར་བསྡུས་ནས་ཐིམ་པ་ལས་བྱུང་བའི་ལྷན་
སྐྱེས་ཀྱི་ཡེ་ཤེས་འཆར་དགོས་ཤིང་། དེ་འདྲ་བའི་འོད་གསལ་ལྷན་ཅིག་སྐྱེས་པའི་
ཡེ་ཤེས་ཀྱིས་སེམས་ཀྱི་ཆོས་ཉིད་མངོན་སུམ་དུ་མཐོང་བ་ལ་བསྐལ་ཆེན་གྲངས་
མེད་མང་པོའི་ཚོགས་ཀྱི་དོད་ཐུབ་པའི་བསོད་ནམས་ཀྱི་ཚོགས་རླབས་ཆེན་ཞིག་
དུས་ཐུང་ངུ་ལ་རྫོགས་དགོས་ལ། དེ་འདྲ་བའི་ཚོགས་རླབས་ཆེན་མྱུར་དུ་རྫོགས་
པའི་ཐབས་ནི་ལྷའི་རྣལ་འབྱོར་ལས་གཞན་དུ་མེད་དོ། །དེ་ལྟར་འོད་གསལ་ལྷན་
ཅིག་སྐྱེས་པའི་ཡེ་ཤེས་ཀྱིས་གཉུག་སེམས་ཀྱི་ཆོས་ཉིད་མངོན་སུམ་དུ་མཐོང་བ་ནི་
ལམ་ཐུན་མོང་བ་སྔོན་དུ་བཏང་ནས། རྡོ་རྗེ་སློབ་དཔོན་མཚན་ཉིད་དང་ལྡན་པ་
བསམ་སྦྱོར་གཉིས་ཀྱི་སྒོ་ནས་བསྟེན་ཚུལ་ལམ་ཐུན་མོང་པའི་སྐབས་ལས་ཀྱང་
ཆེས་ཁྱད་པར་དུ་འཕགས་པ་ཞིག་བྱས་ནས་དབང་རྣམ་པར་དག་པ་ཞིག་ནོས་ཏེ་
སྐུ་བཞིའི་ས་བོན་ཐེབས་ངེས་སུ་བྱས། དབང་དུས་སུ་ཁས་བླངས་པའི་དམ་ཚིག་
དང་སྡོམ་པ་དག་པ་གཞིར་བཟུང་། རིམ་པ་དང་པོས་རྒྱུད་སྨིན་པར་བྱས། བླ་མ་
ལྷའི་རྣལ་འབྱོར་གྱི་སྒོ་ནས་ཚོགས་རླབས་པོ་ཆེ་མྱུར་དུ་རྫོགས་ པ་དང༌། ལམ་
ཡོངས་སུརྫོགས་རྒྱུད་ལ་སྐྱེ་བའི་རྟེན་འབྲེལ་བསྒྲིགས་ཏེ་རྡོ་རྗེའི་ལུས་ལ་གནད་དུ་
བསྣུན་ པའི་ མཐུ་ ལས་ འབྱུང་བ་ཡིན་ནོ། །དོན་འདི་ལ་དགོངས་ནས་ རྒྱལ་ བ་
དབེན་ས་པ་ཆེན་པོས། གཞི་བདེ་བ་ཆེན་པོ། ལམ་བདེ་བ་ཆེན་པོ། འབྲས་བུ་བདེ་
བ་ཆེན་པོ་སྟེ། བདེ་ཆེན་སྐོར་གསུམ་ནི་རྒྱལ་བ་བློ་བཟང་གྲགས་པའི་གདམས་
- 218 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པའི་སྙིང་པོའི་ཡང་སྙིང་པོ་ཡིན་ནོ། །ཞེས་གསུངས། ཚུལ་དེ་ནི་རྗེ་བློ་བཟང་ཆོས་
ཀྱི་རྒྱལ་མཚན་ཉིད་ཀྱིས། ཕྱག་རྒྱ་ཆེན་པོ་ལ་གཞིའི་ཕྱག་ཆེན་དང༌། ལམ་གྱི་ཕྱག་
ཆེན་དང༌། འབྲས་བུའི་ཕྱག་ཆེན་གསུམ་དུ་ཡོད་ཚུལ་གསུངས་པས་ཀྱང་ཤེས་ཏེ།
ཇི་སྐད་དུ། གཞི་ལམ་འབྲས་གསུམ་ཕྱག་ཆེན་ནི། །ངོ་བོ་ངོས་འཛིན་འདི་ལྟར་རོ།
ཁམས་གསུམ་སེམས་ཅན་ཐམས་ཅད་དང་། ཁྱད་པར་རང་གི་སེམས་ཉིད་ནི། །
ཐོག་མེད་གཏན་མེད་དུས་རང་ནས། །མ་རིག་སེམས་ནི་ནམ་གྲུབ་དུས། །སེམས་
ཀྱི་གནས་ལུགས་ལྷན་ཅིག་གནས། །དེ་ནི་གཞི་ཡི་ཕྱག་ཆེན་ཡིན། །མ་རྟོགས་པ་
རྣམས་བདེན་པར་འཛིན། །དེ་ཡིས་ད་བར་འཁོར་བར་འཁྱམས། །དེ་ཡི་དངོས་
གཉེན་བདག་མེད་དེ། །དངོས་སུ་རྟོགས་པའི་ཤེས་རབ་ཡིན། །དེ་ལས་གཞན་དུ་
གཉེན་ པོ་མེད། །ས་བཅུ་ ནས་ བཟུང་ གྲོག་ སྦྱར་བར། །འཆི་བའི་དུས་ སུ་ འོད་
གསལ་མ། །དེ་ཡང་གཞི་ཡི་ཕྱག་ཆེན་ཡིན། །བསྒོམས་པའི་འོད་གསལ་དེ་བསྲེས་
ནས། །མཉམ་བཞག་ ངང་ དུ་ནམ་ འཇོག་ པ། །དེ་ནི་ ལམ་ གྱི་ ཕྱག་ཆེན་དང་། །
གཞན་ཡང་མཉམ་བཞག་ལ་གནས་ནས། །སྤྲོས་མེད་ཤེས་རབ་བསྒོམ་པ་ནི། །
ལམ་གྱི་ཕྱག་ཆེན་ལྟ་བ་ཟེར། །དེ་ཉིད་འཁྲུལ་མེད་མངོན་གྱུར་ན། །འབྲས་བུའི་
ཕྱག་ཆེན་མཐོང་ལམ་ཟེར། །དེ་ཉིད་བརྟན་ཞིང་ སྤེལ་ སྒོམ་ལམ། །བསྒོམ་པའི་
ལམ་དང་སློབ་ལམ་ཟེར། །ཤེས་སྒྲིབ་དག་པར་གྱུར་པ་ན། །མི་སློབ་འབྲས་བུ་
མངོན་དུ་འགྱུར། །ཞེས་གསུངས་ པ་ལྟར་རོ། །ཚུལ་འདི་ནི་གསང་བ་ལས་ཀྱང་
ཆེས་གསང་བའི་གནས་ཡིན་པས། བླུན་པོ་བདག་འདྲ་བས་རང་སྟོབས་ཀྱིས་ག་
ལ་ངེས། བླ་མ་དམ་པའི་བཀའ་དྲིན་ལས་གོ་ཡུལ་དུ་ཤར་ཚོད་ཙམ་དམ་པ་རྣམས་
ལ་དཔྱད་པའི་གཞིར་བྲིས་པའོ། །དེས་ན་རྗེ་བླ་མའི་སྙན་བརྒྱུད་ཀྱི་བསྟན་པ་ལ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྙིང་ནས་གཅེས་པའི་དམ་པ་རྣམས་ཀྱིས་ཞིབ་ཏུ་དཔྱད་ནས་དགོངས་པ་ལོན་པར་
མཛོད་ཅིག །
གཉིས་པ་དངོས་གཞི་ལ་གཉིས། ཞི་གནས་བསྒོམ་པའི་ཚུལ་དང་། ཟབ་
མོའི་ལྟ་བ་བཙལ་ཏེ་ལྷག་མཐོང་བསྒོམ་པའི་ཚུལ་ལོ། །དང་པོ་ལ་གསུམ། ཞི་
གནས་ ཀྱི་ཚོགས་བསྟེན་པ་དང་། སེམས་ གནས་བསྒྲུབ་ པའི་ རིམ་ པ་ དང་། ཞི་
གནས་ཇི་ལྟར་འགྲུབ་པའི་ཚུལ་ལོ། །དང་པོ་ལ། ཕྱག་ཆེན་རྩ་བར། དེས་ན་འདི་
ལ་ལྟ་ཐོག་ནས། །སྒོམ་པ་འཚོལ་དང་སྒོམ་ཐོག་ནས། །ལྟ་བ་འཚོལ་བའི་ལུགས་
གཉིས་ལས། །འདིར་ནི་ཕྱི་མའི་ལུགས་བཞིན་ཡིན། །ཞེས་ལྟ་ཐོག་ནས་སྒོམ་པ་
འཚོལ་བ་དང་། སྒོམ་ཐོག་ནས་ལྟ་བ་འཚོལ་བའི་ལུགས་གཉིས་ཡོད་གསུངས་པ་
ནི། སྔོན་ལ་ལྟ་བའི་གོ་བ་བཙལ་ནས་རྙེད་པ་ན་དེ་ལ་དམིགས་ནས་སེམས་གནས་
བསྒྲུབ་པའི་ཚུལ་དང༌། སྔོན་ལ་སེམས་གནས་བསྒྲུབས་ནས་དེའི་རྗེས་སུ་ལྟ་བ་
འཚོལ་བའི་ཚུལ་གཉིས་ཡོད་གསུངས་པ་ཡིན་གྱི། དེ་ལྟ་མིན་པར་སྔོན་ལ་ལྷག་
མཐོང་བསྒོམས་ནས་དེ་ནས་ཞི་གནས་བསྒོམ་པའི་ཚུལ་དང༌། སྔོན་ལ་ཞི་གནས་
བསྒོམས་ནས་དེ་ནས་ལྷག་མཐོང་བསྒོམ་པའི་ཚུལ་གཉིས་ཡོད་གསུང་བར་གོ་ན་
ནི་གཏན་ནས་མི་རུང་སྟེ། ཞི་གནས་སྔོན་དུ་མ་སོང་བར་ལྷག་མཐོང་སྐྱེ་བ་མི་སྲིད་
པས་སོ། །དེ་ཡང་ལྷག་མཐོང་ནི་ཞི་གནས་གྲུབ་ཟིན་པའི་རྗེས་སུ་གནས་ཆ་བརྟན་
པོ་དེའི་ངང་ནས་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་བསྐྱངས་པས་ཤིན་
སྦྱངས་འདྲེན་ཐུབ་པ་ཞིག་ཡིན་ལ། ཞི་གནས་སྔོན་དུ་མ་སོང་བར་ཇི་ཙམ་དཔྱད་
ཀྱང་དཔྱད་པ་རང་སྟོབས་ཀྱིས་ཤིན་སྦྱངས་འདྲེན་མི་ཐུབ་སྟེ། རྗེ་རིན་པོ་ཆེས། རྩེ་
གཅིག་བསམ་གཏན་ཙམ་ལ་འཁོར་བ་ཡི། །རྩ་བ་གཅོད་པའི་ནུས་པ་མ་མཐོང་
- 220 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཞིང་། །ཞི་གནས་ལམ་དང་བྲལ་བའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་
མོངས་མི་ཟློག་པས། །ཡིན་ལུགས་ཕུ་ཐག་ཆོད་པའི་ཤེས་རབ་དེ། །གཡོ་མེད་ཞི་
གནས་ རྟ་ ལ་ བསྐྱོན་ནས་ནི། །མཐའ་ བྲལ་ དབུ་ མའི་ རིགས་ པའི་ མཚོན་རྣོན་
གྱིས། །མཐར་འཛིན་དམིགས་གཏད་ཐམས་ཅད་འཇིག་བྱེད་པའི། །ཚུལ་བཞིན་
དཔྱོད་པའི་ཡངས་པའི་ཤེས་རབ་ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་
མཛད། །ཅེས་ གང་ གསུངས་ པ་ལྟར་ རོ། །དེ་ ཡང་ འདིར་ ཕྱག་ཆེན་རྩ་ ཚིག་ལ་
དོགས་པ་གཅོད་པའི་ཡན་ལག་ཏུ་ཟུར་ཙམ་སྨོས་པ་ཡིན་གྱི། ཞིབ་པར་ནི་ཞི་ལྷག་
སོ་སོའི་ངོ་བོ་དང༌། གོ་རིམ་དང༌། རྒྱུད་ལ་སྐྱེ་ཚུལ་སོགས་མཐའ་དག་པར་འཇིག་
རྟེན་གསུམ་ གྱི་སྒྲོན་མེ་གཅིག་པུ་ བྱང་ ཆུབ་ ལམ་ རིམ་ཆེན་མོ་ལས་ཤེས་པར་
བྱའོ། །ཞི་གནས་ཀྱི་ཚོགས་ནི་གསུང་རབ་རྣམས་སུ་རྒྱ་ཆེར་གསུངས་པའི་དོན་
འཕགས་པ་ཐོགས་མེད་ཀྱིས་ཉན་ཐོས་ཀྱི་སར་ཞི་གནས་ཀྱི་ཚོགས་བཅུ་གསུམ་དུ་
བསྡུས་ནས་གསུངས་ལ། ཉན་སར་གསུངས་པ་དེ་དག་གི་གནད་བསྡུས་ཏེ་སློབ་
དཔོན་ཀ་མ་ལ་ཤཱི་ལས། དབུ་མའི་སྒོམ་རིམ་དུ་ཞི་གནས་ཀྱི་ཚོགས་དྲུག་གསུངས་
པ་ལྟར། འདིར་ཡང་དེ་བཞིན་དུ་བཤད་པར་བྱའོ། །དེ་ལ་ཞི་གནས་ཀྱི་ཚོགས་
དྲུག་ནི། ཡོན་ཏན་ལྔ་དང་ལྡན་པའི་དབེན་པའི་གནས་སུ་གནས་པ་དང་། འདོད་
པ་ཆུང་བ་དང་། ཆོག་ཤེས་པ་དང༌། སྐྱེ་བོ་མང་པོ་དང་འགྲོགས་འདྲིས་ཧ་ཅང་ཆེ་
བ་སོགས་བྱ་བ་མང་པོ་སྤང་བ་དང༌། ཚུལ་ཁྲིམས་རྣམ་པར་དག་པ་དང༌། འདོད་
པ་ལ་འདུན་པ་སོགས་རྣམ་རྟོག་ངན་པ་ཡོངས་སུ་སྤང་བའོ། །སྙིང་ནས་ཞི་གནས་
བསྒྲུབ་འདོད་ན་ནི་ཞི་གནས་སྒྲུབ་པའི་རྒྱུ་ཚོགས་དེ་དག་ངེས་པར་བསྒྲུབ་དགོས་
ཏེ། རྒྱུ་ཚོགས་དེ་དག་མ་ཚང་ན་ཇི་ཙམ་འབད་ཀྱང་ཞི་གནས་མི་འགྲུབ་པས་སོ། །
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དེ་ ཡང་ ཇོ་བོ་ རྗེས། ཞི་ གནས་ ཡན་ལག་རྣམ་ ཉམས་ པས། །རབ་ཏུ་འབད་དེ་
བསྒོམ་ བྱས་ ཀྱང་། །ལོ་ནི་སྟོང་ཕྲག་དག་གིས་ཀྱང་། །ཏིང་འཛིན་གྲུབ་པར་མི་
འགྱུར་རོ། །ཞེས་གསུངས་ཤིང་། འབྲོམ་ རིན་པོ་ཆེའི་ཞལ་ནས། རང་ཅག་མན་
ངག་ཁོ་ནས་ལན་སྙམ་ཡིན་མན་ངག་ཁོ་ན་བཙལ་བས་ཏིང་ངེ་འཛིན་སྐྱེར་མི་
འདོད་པ་དེ་ཚོགས་ལ་གནས་པ་མེད་པས་ལན་པ་ཡིན། ཞེས་གསུངས་པ་ལྟར་
རོ། །ཞི་གནས་ཀྱི་ཚོགས་བསྟེན་ཚུལ་དེ་ནི་སྔགས་ལ་ཡང་ངེས་པར་དགོས་ཏེ།
དཔལ་གསང་བ་འདུས་པ་སོགས་རྒྱུད་སྡེ་རྣམས་སུ་དབེན་པའི་གནས་སུ་གཡེང་
བ་མཐའ་དག་སྤངས་ཏེ་བསྒྲུབ་དགོས་པ་དང་། དམ་ཚིག་དང་སྡོམ་པ་རྣམ་པར་
དག་པ་ལ་གནས་ནས་བསྒྲུབ་དགོས་པར་ལན་ཅིག་མིན་པར་གསུངས་པ་དང་།
སྔོན་གྱི་གྲུབ་ཆེན་རྣམས་ཀྱི་རྣམ་ཐར་གྱིས་ཀྱང་ཤེས་སོ། །རྒྱུ་ཚོགས་དྲུག་པོ་དེའི་
ནང་ནས་ཀྱང་དབེན་པར་གནས་པ་དང༌། ཚུལ་ཁྲིམས་རྣམ་པར་དག་པ་དང༌།
འདོད་པའི་རྣམ་རྟོག་སྤང་བ་གསུམ་གཙོ་ཆེ་བར་གསུངས་ཤིང་། དེའི་ནང་ནས་
ཀྱང་ཚུལ་ཁྲིམས་རྣམ་པར་དག་པ་གཙོ་ཆེ་སྟེ། ཚུལ་ཁྲིམས་རྣམ་པར་དག་པ་ཞིག་
ཡོད་ན་ཏིང་ངེ་འཛིན་མྱུར་དུ་འགྲུབ་ཀྱི། ཚུལ་ཁྲིམས་རྣམ་པར་དག་པ་ཞིག་མེད་
པར་ཇི་ཙམ་འབད་བློ་བྱས་ཀྱང་ཞི་གནས་མཚན་ཉིད་པ་རྒྱལ་བ་དགྱེས་པ་ཞིག་
འགྲུབ་མི་ནུས་སོ། །དེ་ཡང་ཚུལ་ཁྲིམས་བསྲུངས་ན་དེའི་བྱིན་རླབས་དང་བསོད་
ནམས་ཀྱིས་འགྲུབ་སྙམ་པ་ཙམ་ཞིག་མིན་པར་བློའི་སྟེང་དུ་སྐྱེ་ཚུལ་ཐུན་མོང་མིན་
པ་ཞིག་ཡོད་པ་དེ་ཤེས་དགོས་སོ། །དེ་ནི་འདི་ལྟར་ཡིན་ཏེ། ངེས་འབྱུང་གི་བསམ་
པ་ཤུགས་དྲག་པོས་ཀུན་ནས་བསླངས་ཏེ་ཇི་ལྟར་ཁས་བླངས་པའི་བཅས་མཚམས་
རྣམས་ལྟུང་བ་འབྱུང་བའི་སྒོ་བཞི་བཀག་སྟེ་བསྲུང་ཐབས་ཡན་ལག་ལྔའི་སྒོ་ནས་
- 222 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཚུལ་བཞིན་དུ་བསྲུང་བའི་ཚེ། སྤྱོད་འཇུག་ལས། ཉུངས་མར་བཀང་བའི་ སྣོད་
བསྐུར་ལ། །རལ་གྲི་ཐོགས་པས་དྲུང་བསྡད་དེ། །བོ་ན་གསོད་བསྡིགས་འཇིགས་
པ་ལྟར། །བརྟུལ་ཞུགས་ཅན་གྱིས་དེ་བཞིན་སྒྲིམས། །ཞེས་གསུངས་པ་ལྟར། སྒོ་
གསུམ་ལ་དྲན་པ་ཉེ་བར་བཞག་སྟེ་ཚེ་འདིའི་བྱ་བྱེད་སོགས་གང་གིས་ཀྱང་མི་
གཡེང་བར་བླང་དོར་ལ་དྲན་ཤེས་ནར་མར་བསྟེན་པ་ཞིག་བྱུང་ན་དམིགས་པ་ལ་
སེམས་རྩེ་གཅིག་ཏུ་གནས་པའི་ཏིང་ངེ་འཛིན་མྱུར་དུ་འགྲུབ་པར་འགྱུར་རོ། །དེ་
བཞིན་དུ་རྒྱ་ཚོགས་གཞན་རྣམས་ལའང་རེ་རེ་ནས་ངེས་པར་དགོས་པའི་རྒྱུ་མཚན་
གཞན་གྱིས་ཟེར་ཟློས་ཙམ་མིན་པར་རང་གི་རྒྱུད་སྟེང་དུ་ཕབ་སྟེ་ངེས་པ་བརྟན་པོ་
རྙེད་པ་ཤིན་ཏུ་གལ་ཆེའོ། །
གཉིས་པ་སེམས་གནས་བསྒྲུབ་པའི་རིམ་པ་ནི། སྦྱོར་བའི་རིམ་པ་ཐུན་
མོང་བ་ལྟར་ན་སྦྱོར་བའི་ཆོས་དྲུག་དང༌། ཐུན་མོང་མིན་པ་ལྟར་ན་སྔོན་འགྲོའི་
ཁྲིད་བཞི་རྣམས་སྔོན་དུ་བཏང་། དེ་གཉིས་གང་ཡིན་ཡང་བཤེས་གཉེན་བསྟེན་
ཚུལ་ནས་སྤྱོད་པ་སྤྱི་བསླབ་ཀྱི་བར་ལ་ཡིད་འགྱུར་གྱི་མྱོང་བ་ཅི་ཐོན་དང་། ལྷག་
པར་ངེས་འབྱུང་དང་བྱང་ཆུབ་ཀྱི་སེམས་ཡིད་འཁུལ་ངེས་སུ་བསྒོམ་དགོས་ཏེ།
ལམ་གྱི་རྩ་བ་དེ་གཉིས་མ་ཚུགས་པར་སེམས་གནས་བསྒྲུབ་པ་དང་ལྟ་བ་བསྒོམ་
པ་སོགས་ལ་འབད་བློ་བྱས་ཀྱང་། ཚེ་འདིའི་སྣང་ཤས་དང་རང་དོན་ཡིད་བྱེད་ཀྱི་
དབང་དུ་སོང་སྟེ་ཐར་པ་དང་ཐམས་ཅད་མཁྱེན་པའི་རྒྱུར་གཏན་ནས་མི་འགྲོ་བར་
ཅི་བྱས་འཁོར་བའི་རྒྱུ་འབའ་ཞིག་ཏུ་འགྲོ་ཞིག་འོང་བས། ཐོག་མར་ལམ་གྱི་རྩ་བ་
འདི་གཉིས་ཚུགས་པ་ཞིག་གལ་ཆེ་ཞེས་རྗེ་ཐམས་ཅད་མཁྱེན་པ་ལ་མགོན་པོ་
འཇམ་པའི་དབྱངས་ཀྱིས་ནན་ཏན་དུ་གདམས་པ་ལྟར་རོ། །དེ་ལྟར་སྦྱོར་བའི་རིམ་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པ་སྔོན་དུ་བཏང་ནས། དངོས་གཞི་ལ་ཏིང་ངེ་འཛིན་རྣམ་པར་དག་པ་ཞིག་བསྒོམ་
ན། མགོན་པོ་བྱམས་པས། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་
བྱུང་བའོ། །ཞེས་གསུངས་པ་ལྟར། ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་
ཀྱི་སྒོ་ནས་བསྒྲུབ་དགོས་སོ། །དེ་ལ་ཉེས་པ་ལྔ་ནི། ལེ་ལོ་དང༌། གདམས་ངག་
བརྗེད་པ་དང་། བྱིང་རྒོད་གཉིས་དང་། འདུ་མི་བྱེད་པ་དང་། འདུ་བྱེད་པ་རྣམས་
སོ། །དེ་དག་གི་གཉེན་པོ་འདུ་བྱེད་བརྒྱད་ནི། ལེ་ལོའི་གཉེན་པོ་དད་པ་དང་།
འདུན་པ་དང༌། བརྩོན་འགྲུས་དང་། ཤིན་སྦྱངས་བཞི། གདམས་ངག་བརྗེད་པའི་
གཉེན་པོ་དྲན་པ། བྱིང་རྒོད་ཀྱི་གཉེན་པོ་ཤེས་བཞིན། འདུ་མི་བྱེད་པའི་གཉེན་པོ་
འདུ་ བྱེད་ པའམ་རྩོལ་བའི་ སེམས་ པ། འདུ་ བྱེད་ པའི་ གཉེན་ པོ་བཏང་ སྙོམས་
རྣམས་སོ། །དེ་དག་གི་སྒོ་ནས་ཏིང་ངེ་འཛིན་སྒོམ་པ་ལ་འཇུག་པའི་ཚེ་ཐོག་མར་
ལེ་ལོས་གནོད་པ་བྱེད་པས་སྦྱོར་བའི་དུས་སུ་ལེ་ལོ་ཉེས་པ་ཡིན་པར་གསུངས་
སོ། །དེ་ཡང་ལེ་ལོའི་དབང་དུ་སོང་ན་ཏིང་ངེ་འཛིན་སྒོམ་པ་ལ་ཐོག་མར་འཇུག་ཏུ་
མི་སྟེར་ཞིང་ལན་ཅིག་ཞུགས་ཀྱང་རྒྱུན་སྐྱོང་མི་ནུས་པ་དང་། ཅུང་ཟད་རེ་སྐྱེས་
ཀྱང་མཐར་མི་ཕྱིན་པར་ཉམས་པར་འགྱུར་བས་ཏིང་ངེ་འཛིན་རྣམ་དག་ཅིག་ངེས་
པར་བསྒྲུབ་འདོད་ན་ཐོག་མར་ལེ་ལོ་བཟློག་པའི་ཐབས་ཤིག་ངེས་པར་བྱ་དགོས་
ལ། དེ་ལ་ལུས་སེམས་ཤིན་སྦྱངས་དང་བཅས་པའི་དགའ་བདེ་རྒྱས་ཤིང་ཅི་འདོད་
དུ་དབང་བསྒྱུར་ཆོག་པའི་ལས་རུང་ཞིག་ཐོབ་ན་ལེ་ལོ་རྩ་བ་ནས་བཟློག་གོ །དེ་
ཐོབ་པ་ལ་ཏིང་ངེ་འཛིན་ལ་རྒྱུན་ལྡན་དུ་བརྩོན་འགྲུས་རྩོམ་ནུས་པ་ཞིག་དགོས།
དེ་འབྱུང་བ་ལ་ཏིང་ངེ་འཛིན་སྒོམ་པ་ལ་འཚེར་སྣང་མེད་པར་ཤིན་ཏུ་སྤྲོ་བ་ཞིག་
དགོས། དེ་འོང་བ་ལ་ཏིང་ངེ་འཛིན་ལ་དོན་གཉེར་གྱི་འདུན་པ་ཤུགས་དྲག་པོ་
-224-



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཞིག་དགོས། དེ་འོང་བ་ལ་ཏིང་ངེ་འཛིན་གྱི་ཡོན་ཏན་མཐོང་བས་ཡིད་འཕྲོག་པའི་
དད་པ་བརྟན་པོ་ཞིག་དགོས་པས། ཐོག་མར་ཏིང་ངེ་འཛིན་གྱི་ཡོན་ཏན་རྣམས་
བསམས་ནས་དད་པ་སྦྱང་བར་བྱའོ། །དེ་ལ་ཏིང་ངེ་འཛིན་གྱི་ཡོན་ཏན་ནི། ཞི་
གནས་གྲུབ་ན་ལུས་སེམས་ཤིན་སྦྱངས་ཀྱི་བདེ་བས་ཁྱབ་པས་མཐོང་ཆོས་ལ་བདེ་
བར་ གནས་ པ་དང་། རང་སེམས་དབང་དུ་འདུས་ཏེ་བཞག་ན་རི་ལྟར་གནས་
ཤིང་། བཏང་ན་དགེ་བའི་དམིགས་པ་གང་ལའང་ཅི་འདོད་དུ་འཇུག་ པ་དང་།
ལྷག་པར་ཞི་གནས་བརྟན་པོའི་ངང་ནས་གནས་ལུགས་ཀྱི་དོན་ལ་དཔྱད་པས་
ལྷག་མཐོང་ཐོབ་སྟེ་ཉོན་མོངས་མྱུར་དུ་སྤོང་ནུས་པ་དང༌། དེ་ཉིད་ཐབས་དང་
བཅས་པར་བསྒོམས་པས་གཉིས་སྣང་འཁྲུལ་པའི་བག་ཆགས་ཀྱང་སྦྱོང་ནུས་པ་
སོགས་ཕན་ཡོན་བསམ་གྱིས་མི་ཁྱབ་སྟེ། རྗེ་རིན་པོ་ཆེས། བསམ་གཏན་སེམས་
ལ་དབང་བསྒྱུར་རྒྱལ་པོ་སྟེ། །བཞག་ན་གཡོ་མེད་རི་ཡི་དབང་པོ་བཞིན། །བཏང་
ན་དགེ་བའི་དམིགས་པ་ཀུན་ལ་འཇུག །ལུས་སེམས་ལས་སུ་རུང་བའི་བདེ་ཆེན་
འདྲེན། །དེ་ ལྟར་ ཤེས་ ནས་ རྣལ་ འབྱོར་ དབང་ པོ་ རྣམས། །རྣམ་ གཡེང་ དགྲ་
འཇོམས་ཏིང་འཛིན་རྒྱུན་དུ་བསྟེན། །རྣལ་འབྱོར་ངས་ཀྱང་ཉམས་ལེན་དེ་ལྟར་
གྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །ཞེས་གསུངས་པ་ལྟར་
རོ། །གཞན་ཡང་སངས་རྒྱས་ཀྱི་གོ་འཕང་ཐོབ་པ་ལ་རྫོགས་སྨིན་སྦྱངས་གསུམ་
མཐར་ཕྱིན་པ་དགོས་ལ། ཚོགས་རླབས་ཆེན་མྱུར་དུ་རྫོགས་པ་དང་། སེམས་ཅན་
གྲངས་མེད་ སྨིན་པར་ བྱེད་ པ་ ལ་ མངོན་ཤེས་ཐོབ་ དགོས་ཏེ། ལམ་སྒྲོན་ ལས།
བསོད་ནམས་ཡེ་ཤེས་རང་བཞིན་གྱི། །ཚོགས་ནི་ཡོངས་སུ་རྫོགས་པ་ཡི། །རྒྱུ་ནི་
སངས་ རྒྱས་ ཐམས་ ཅད་ དག །མངོན་ཤེས་བསྐྱེད་ པ་ ཉིད་ དུ་ བཞེད། །ཇི་ ལྟར་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འདབ་བཤོག་མ་སྐྱེས་པའི། །བྱ་ནི་མཁའ་ལ་འཕུར་མི་ནུས། །དེ་བཞིན་མངོན་
ཤེས་ སྟོབས་བྲལ་བས། །སེམས་ཅན་དོན་བྱེད་ནུས་པ་མིན། །མངོན་ཤེས་ལྡན་
པའི་ཉིན་མཚན་གྱི། །བསོད་ནམས་དག་ནི་གང་ཡིན་དེ། །མངོན་ཤེས་དག་དང་
བྲལ་གྱུར་ལ། །སྐྱེ་བ་བརྒྱར་ཡང་ཡོང་མ་ཡིན། །མྱུར་དུ་རྫོགས་པའི་བྱང་ཆུབ་
ཚོགས། །ཡོངས་སུ་རྫོགས་པར་འདོད་གྱུར་པ། །དེས་ནི་འབད་བྱས་མངོན་ཤེས་
དག །འགྲུབ་པར་འགྱུར་ གྱི་ལེ་ལོས་མིན། །ཞི་གནས་གྲུབ་པ་མ་ཡིན་ པས། །
མངོན་ཤེས་འབྱུང་བར་མི་འགྱུར་ལ། །དེ་ཕྱིར་ཞི་གནས་བསྒྲུབ་པའི་ཕྱིར། །ཡང་
དང་ཡང་དུ་འབད་པར་བྱ། །ཞེས་གསུངས་པ་ལྟར་རོ། །དེ་ལྟར་མངོན་ཤེས་འབྱུང་
བ་ལ་ཞི་གནས་ཐོབ་དགོས་ཤིང་། ཞི་གནས་ཐོབ་ན་མངོན་ཤེས་ཀྱི་སྒོ་ནས་ཚོགས་
མྱུར་དུ་རྫོགས་པ་དང་། སེམས་ཅན་གྲངས་མེད་སྨིན་པར་བྱེད་པ་སོགས་ནུས་ལ།
ཞི་གནས་མ་ཐོབ་པར་རྫོགས་སྨིན་སྦྱངས་གསུམ་བྱེད་མི་ནུས་སོ། །དེར་མ་ཟད་
ཐེག་པ་གསུམ་གྱི་འཕགས་ལམ་ཐམས་ཅད་ཞི་གནས་ལ་བརྟེན་ནས་ཐོབ་དགོས་
པས། ཞི་གནས་ནི་ལམ་བགྲོད་པ་ལ་མེད་དུ་མི་རུང་བ་ཡིན་ནོ། །གཞན་ཡང་ཞི་
གནས་ཐོབ་ན་བཤེས་གཉེན་བསྟེན་ཚུལ་ནས་བཟུང་ལམ་གང་དང་གང་བསྒོམ་
ཡང་ཡུར་བ་བདེ་མོར་ཆུ་དྲངས་པ་བཞིན་དམིགས་པ་དེ་དང་དེ་ལ་ཅི་འདོད་དུ་
འཇུག་པར་འགྱུར་བས་དགེ་སྦྱོར་གང་བྱས་སྟོབས་ཆེ་བ་ཞིག་འོང་ལ། སེམས་རྩེ་
གཅིག་ཏུ་གནས་པ་ཞིག་མེད་ན་དགེ་སྦྱོར་གང་བྱེད་ཀྱང་ཕལ་ཆེར་གཡེང་བའི་
དབང་དུ་སོང་ནས་གནད་དུ་འགྲོ་དཀའ་སྟེ། སྤྱོད་འཇུག་ལས། སེམས་ནི་རྣམ་
པར་གཡེང་བའི་མི། །ཉོན་མོངས་མཆེ་བའི་ ཕྲག་ན་གནས། །ཞེས་དང་། བཟླས་
བརྗོད་ དང་ ནི་ དཀའ་ ཐུབ་ ཀུན། །ཡུན་ རིང་ དུས་ སུ་ སྤྱད་ བྱས་ ཀྱང་། །སེམས་
- 226 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གཞན་ གཡེང་ བས་ བྱས་ པ་ནི། །དེ་ ཉིད་ རིག་ པས་ དོན་མེད་ གསུངས། །ཞེས་
གསུངས་པ་ལྟར་རོ། །དེས་ན་ཐོག་མར་ཏིང་ངེ་འཛིན་གྱི་ཡོན་ཏན་དེ་རྣམས་ཡང་
ཡང་བསམས་ལ་ཏིང་ངེ་འཛིན་ཐོབ་འདོད་ཀྱི་འདུན་པ་ཤུགས་དྲག་སྦྱངས་ན་ཏིང་
ངེ་འཛིན་སྒོམ་པ་ལ་ནང་ནས་བསྐུལ་བས་མྱུར་དུ་འཐོབ་པར་འགྱུར་ཞིང་། ཐོབ་པ་
ཡང་མི་ཉམས་པར་མཐར་ཕྱིན་པར་འགྱུར་རོ། །དེས་ན་ཏིང་ངེ་འཛིན་སྒོམ་པ་ལ་
སྔོན་དུ་ཇི་ལྟར་བྱ་བའི་རིམ་པ་དེ་དག་ནི་མགོན་པོ་བྱམས་པའི་མན་ངག་ཡིན་པས་
དེ་ལས་མི་འདའ་བར་བྱའོ། །དེ་ལྟར་ཏིང་ངེ་འཛིན་ལ་ཐོབ་འདོད་ཀྱི་འདུན་པ་
དྲག་པོ་སྐྱེས་པ་དེས་ཏིང་ངེ་འཛིན་སྒོམ་པ་ལ་ཐོག་མར་ཏིང་ངེ་འཛིན་གྱི་དམིགས་
པ་འཚོལ་དགོས་ཏེ། དམིགས་རྟེན་མ་རྙེད་ན་གང་བསྒོམ་པའི་གཞི་མེད་པས་
སོ། །ཏིང་ངེ་འཛིན་གྱི་དམིགས་པ་ལ་རྒྱལ་བས་རྣམ་གྲངས་མང་དུ་གསུངས་ཏེ།།
ཁྱབ་པའི་དམིགས་པ་དང་། སྤྱད་པ་རྣམ་སྦྱོང་གི་དམིགས་པ་དང་། མཁས་པའི་
དམིགས་པ་དང༌། ཉོན་མོངས་རྣམ་སྦྱོང་གི་དམིགས་པ་སྟེ་བཞི་གསུངས། དང་པོ་
ཁྱབ་ པའི་ དམིགས་ པ་ ལ་ ཡང་ བཞི་ གསུངས་ཏེ། མི་ དཔྱོད་ པར་ འཇོག་ པའི་
དམིགས་པ་དང་། དཔྱོད་པའི་དམིགས་པ་དང་། དངོས་པོའི་མཐའ་དང་། དགོས་
པ་ཡོངས་སུ་གྲུབ་པ་སྟེ་བཞིའོ། །བཞི་པོ་དེས་ཏིང་ངེ་འཛིན་གྱི་དམིགས་པ་ཐམས་
ཅད་ལ་ཁྱབ་ཅིང་། དེར་མ་འདུས་པའི་དམིགས་པ་མེད་པས་བཞི་པོ་དེ་ལ་ཁྱབ་
པའི་དམིགས་པ་ཞེས་གསུངས་ཤིང་། སྤྱད་པ་རྣམ་སྦྱོང་གི་དམིགས་པ་སོགས་
གཞན་གསུམ་ནི་དམིགས་པ་བྱེ་བྲག་པ་ཡིན་ནོ། །དེ་དག་གི་ངོས་འཛིན་འདིར་
བཀོད་ན་ཧ་ཅང་མང་བར་འགྱུར་བས་མ་བྲིས་སོ། །སྐབས་འདིར་བསྒོམ་པར་བྱ་
བའི་ཏིང་ངེ་འཛིན་གྱི་དམིགས་པ་ནི། མི་དཔྱོད་པར་འཇོག་པ་དང་། དངོས་པོའི་
227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
མཐའ་ལ་དམིགས་པ་ཡིན་ལ། དངོས་པོའི་མཐའ་དེ་ལ་ཡང་ཇི་ལྟ་བ་དང་། ཇི་
སྙེད་པ་གཉིས་ལས་ཇི་སྙེད་པ་ལ་དམིགས་པའོ། །ཇི་སྙེད་པ་དེ་ལ་ཡང་མཐའ་
ཡས་པ་ཞིག་ཡོད་པ་ལས་འདིར་སེམས་ལ་དམིགས་པའོ། །དེས་ན་སྐབས་འདིར་
བསྒོམ་པར་བྱ་བའི་ཏིང་ངེ་འཛིན་གྱི་དམིགས་པ་ནི་རང་གི་སེམས་ཡིན་ནོ། །དེ་
ཡང་ཏིང་ངེ་འཛིན་ཀྱང་འགྲུབ་ལ། དགོས་པ་ཁྱད་པར་ཅན་གཞན་ཡང་ཡོད་པའི་
དམིགས་རྟེན་ཞིག་འཚོལ་དགོས་པ་ཡིན་ གྱི། སེམས་གནས་པ་ གཅིག་པུས་མི་
ཆོག་གོ །དེའི་གནད་མ་ཤེས་པར་རྡེའུ་དང་ཤིང་བུ་སོགས་ལ་དམིགས་ནས་སྒོམ་
པ་ནི་རྒྱལ་བའི་གསུང་རབ་དང་ཤིང་རྟ་ཆེན་པོའི་གཞུང་གི་མན་ངག་མི་ཤེས་པར་
གསལ་ཞིང་། ཡང་ཤིང་བུ་སོགས་མདུན་དུ་བཞག་སྟེ། དེ་ལ་མིག་བལྟས་ཏེ་སྒོམ་
པར་བྱེད་པ་ནི་ཏིང་ངེ་འཛིན་གང་ལ་ཟེར་མ་ཤེས་པས་ནོངས་ཏེ། ཏིང་ངེ་འཛིན་ནི་
སེམས་བྱུང་ཡུལ་ངེས་ལྔའི་ནང་ཚན་ཞིག་ཡིན་པས་ནང་དུ་ཡིད་ལ་བསྒོམས་པས་
སྐྱེ་བ་ཡིན་གྱི། དབང་ཤེས་ལ་ཏིང་ངེ་འཛིན་མི་སྐྱེའོ། །སྐབས་འདིར་སེམས་ལ་
དམིགས་ནས་སྒོམ་པ་ནི་དགོས་པ་ཤིན་ཏུ་ཆེ་སྟེ། ཐོག་མ་མེད་པ་ནས་རང་སེམས་
ཀྱི་དབང་དུ་གྱུར་ཅིང་སེམས་རང་གི་དབང་དུ་མ་འདུས་པར་སེམས་ཀྱིས་གར་
ཁྲིད་དུ་སོང་ཞིང་། སེམས་ཉོན་མོངས་ པའི་ དབང་དུ་སོང་ནས་ ཁམས་ གསུམ་
འཁོར་བར་རང་དབང་མེད་པར་འཁྱམས་ཏེ་སྡུག་བསྔལ་བར་མ་ཆད་དུ་མྱོང་བ་
འདི་བྱུང་བ་ཡིན་ལ། སྡུག་བསྔལ་གྱི་རྒྱ་མཚོ་འདི་ལས་ཐར་པར་འདོད་ན་རང་
སེམས་དབང་དུ་འདུ་བ་ཞིག་བྱེད་དགོས་པས་རང་སེམས་ཀྱི་ངོ་བོ་ངོས་ཟིན་པར་
བྱས་ལ་དེ་ལ་དམིགས་ནས་རྩེ་གཅིག་ཏུ་སྒོམ་པ་གནད་ཆེའོ། །དེ་ཡང་མགོན་པོ་
ཀླུ་སྒྲུབ་ཀྱི་ཞལ་ནས། ཁྱོད་ཀྱི་ཐུགས་དུལ་མཛོད་ཅིག་བཅོམ་ལྡན་གྱིས། །སེམས་
- 228 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ནི་ཆོས་ཀྱི་རྩ་བ་ལགས་པར་གསུངས། །ཞེས་དང་། སྤྱོད་འཇུག་ལས། སེམས་ཀྱི་
གླང་པོ་ཡན་བཏང་བས། །མནར་མེད་གནོད་པ་བྱེད་པ་ལྟར། །གླང་ཆེན་མ་ཐུལ་
མྱོས་ པ་ ཡིས། །འདི་ན་དེ་འདྲའི་ གནོད་མི་བྱེད། །ཀུན་ནས་དྲན་པའི་ ཐག་ པ་
ཡིས། །སེམས་ ཀྱི་ གླང་ ཆེན་ དམ་ བཏགས་ ན། །འཇིགས་ པ་ ཐམས་ ཅད་ མེད་
འགྱུར་ཞིང་། །དགེ་བ་ཐམས་ཅད་ལག་ཏུ་འོང་། །སྟག་དང་སེང་གེ་གླང་ཆེན་
དྲེད། །སྦྲུལ་དང་དགྲ་རྣམས་ཐམས་ཅད་དང་། །སེམས་ཅན་དམྱལ་བའི་སྲུང་མ་
དང༌། །བྱད་ མ་ དེ་ བཞིན་ སྲིན་ པོ་རྣམས། །སེམས་ འདི་ གཅིག་ པུ་ བཏགས་ པ་
ཡིས། །དེ་དག་ཐམས་ཅད་བཏགས་པར་འགྱུར། །སེམས་འདི་གཅིག་པུ་བཏུལ་
བ་ཡིས། །དེ་དག་ཐམས་ཅད་ཐུལ་བར་གྱུར། །འདི་ལྟར་འཇིགས་པ་ཐམས་ཅད་
དང༌། །སྡུག་བསྔལ་དཔག་ཏུ་མེད་པ་ཡང་། །སེམས་ལས་བྱུང་བ་ཡིན་ནོ་ཞེས། །
ཡང་དག་གསུང་བ་ཉིད་ཀྱིས་བསྟན། །ཅེས་དང༌། སེམས་ཀྱི་གསང་འདི་མ་ཤེས་
ན། །བདེ་ ཐོབ་ སྡུག་ བསྔལ་ གཞོམ་ འདོད་ ཀྱང་། །དེ་ དག་ དོན་ མེད་ ཀྱི་ ནར་
འཁྱམས། །དེ་ལྟས་བདག་གི་སེམས་འདི་ནི། །ལེགས་གཟུང་ལེགས་པར་བསྲུང་
བར་བྱ། །ཞེས་གསུངས་པ་ལྟར་རོ། ཁྱད་པར་དུ་ཡང་སྔགས་ཀྱི་དབང་ཐོབ་ཅིང་
དམ་ཚིག་དང་སྡོམ་པ་ལ་གནས་པ་རྣམས་ཀྱིས་རེ་ཞིག་སེམས་རགས་པ་འདིའི་ངོ་
བོ་ངོས་ཟིན་པར་བྱས་ལ་དེ་ཉིད་སེམས་རྩེ་གཅིག་ཏུ་གཟུང་ནས་དབང་དུ་འདུ་
བར་བྱས། སེམས་རགས་པ་འདི་དབང་དུ་འདུས་ནས་དགེ་བའི་དམིགས་པ་ལ་ཅི་
འདོད་དུ་བཀོལ་དུ་རུང་བར་གྱུར་པ་ན་ཟབ་མོའི་ལྟ་བ་བཙལ་ཏེ་དེ་ཉིད་ལ་མྱོང་བ་
འདོན། དེ་ལ་མྱོང་བ་ཐོན་པ་ན་ལྷའི་རྣལ་འབྱོར་ཤིན་ཏུ་བརྟན་པོའི་ངང་ནས་རྡོ་རྗེ་
ལུས་ལ་གནད་དུ་བསྣུན་ཏེ་སེམས་ཤིན་ཏུ་ཕྲ་བ་དབང་དུ་འདུ་བའི་ཐབས་ལ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འབད། ཤིན་ཏུ་ཕྲ་བའི་རླུང་སེམས་མངོན་དུ་གྱུར་ཅིང་དབང་དུ་འདུས་པ་ན་ཀུན་
རྟོག་གཡོ་བྱེད་དང་བཅས་པ་རང་ཤུགས་ཀྱིས་འགགས་ཏེ་འོད་གསལ་ལྷན་ཅིག་
སྐྱེས་པའི་ཡེ་ཤེས་འཆར་ལ། ཡེ་ཤེས་དེ་ནི་རྣམ་པ་ཐམས་ཅད་མཁྱེན་པའི་ཡེ་ཤེས་
ཀྱི་རྒྱུ་གྲུང་པོ་ས་བོན་ལྟ་བུ་དང་། བསྐལ་ཆེན་གྲངས་མེད་དུ་ཚོགས་བསགས་པ་
ལ་མི་ལྟོས་པར་ཡུལ་ཅན་གྱི་བློ་གཅིག་གི་སྟེང་ནས་ཚོགས་གཉིས་མྱུར་དུ་རྫོགས་
ཏེ། འཚང་རྒྱ་བའི་མྱུར་ལམ་མཐར་ཐུག་ཏུ་གསུངས་པས་མན་ངག་ཟབ་མོ་འདིའི་
མཐར་ཐུག་གི་དོན་ལ་ངེས་པ་རྙེད་པར་བྱའོ། །དོན་དེ་དག་ལ་དགོངས་ནས་ས་ར་
ཧས། སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་འདས་
འཕྲོ་བ། །འདོད་ པའི་འབྲས་བུ་སྟེར་བར་བྱེད་ པ་ ཡི། །ཡིད་བཞིན་ནོར་འདྲའི་
སེམས་ལ་ ཕྱག་ འཚལ་ལོ། །སེམས་བཅིངས་པས་ནི་འཆིང་འགྱུར་ཏེ། །དེ་ཉིད་
གྲོལ་ན་ཐེ་ཚོམ་མེད། །བླུན་པོ་གང་གིས་འཆིང་འགྱུར་བ། །མཁས་རྣམས་དེ་ཡིས་
མྱུར་དུ་ གྲོལ། །ཞེས་དང་། གྲུབ་ཆེན་ཏེ་ལོ་པས། རང་སེམས་རྩད་ཆོད་རིག་པ་
གཅེར་པུར་ཞོག །རྟོག་པ་དྲི་མའི་ཆུ་དེ་དྭངས་སུ་ཆུག །ཅེས་དང་འཕགས་པ་ལྷའི་
ཞལ་ནས། རང་གི་ལྷ་ཡི་རྣལ་འབྱོར་གྱིས། །བློ་ལྡན་སེམས་ནི་བརྟན་གྱུར་ན། །
ལྟ་ངན་སྤྲིན་ལས་གྲོལ་བར་འགྱུར། །སེམས་ཀྱི་ཉི་མ་གསལ་བར་འགྱུར། །ཞེས་
སོགས་རྒྱུད་དང་གྲུབ་ཆེན་གྱི་གཞུང་རྣམས་ལས་ཤིན་ཏུ་ཕྲ་བའི་རླུང་སེམས་ལ་
དམིགས་ནས་བསྒོམས་པས་ཡོན་ཏན་གོང་མ་ཐམས་ཅད་སྐྱེ་བར་གསུངས་སོ། །
དེ་ལྟར་དམིགས་རྟེན་ངོས་ཟིན་པར་བྱས་ལ་སྒོམ་པ་ལ་འཇུག་པ་ན་ལུས་ཀྱི་ཀུན་
སྤྱོད་ལེགས་པར་བཅོས། སྔར་བཤད་པ་ལྟར་བླ་མ་ལ་མིག་ནས་མཆི་མ་འཁྲུག་
ཅིང་ལུས་ཀྱི་བ་སྤུ་གཡོ་བ་དང༌། ཡིད་མོས་གུས་དྲག་པོའི་སྒོ་ནས་གསོལ་བ་
- 230 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཤུགས་དྲག་ཏུ་བཏབ་པའི་མཐར་བླ་མ་རང་ལ་བསྟིམས་ཏེ་བླ་མའི་ཐུགས་དང་རང་
སེམས་དབྱེར་མེད་དུ་གྱུར་པའི་མོས་པ་བརྟན་པོའི་ངང་ནས་རང་སེམས་གསལ་
ཞིང་རིག་པ་གཟུགས་ཅན་གང་དུའང་མ་གྲུབ་པའི་སྟོང་སང་ནམ་མཁའ་ལྟ་བུ།
རྣམ་པ་ཅི་ཡང་འཆར་བའི་ཧྲིག་གེ་བ་དེ་ངོས་ཟིན་པར་བྱས་ལ། དམིགས་པ་འདི་
ལ་སེམས་གཟུང་བར་བྱའོ་སྙམ་དུ་འདུན་པ་ཤུགས་ཅན་བསྐྱེད་ནས་དམིགས་རྟེན་
དེ་ཉིད་ལ་སེམས་རྩེ་གཅིག་ཏུ་འཛིན་ནོ། །དེའི་ཚེ་དམིགས་རྟེན་དེ་ཉིད་བློ་ཡུལ་དུ་
འཛིན་པ་མ་གཏོགས་དུས་གསུམ་གྱི་བྱ་བྱེད་ལ་དམིགས་པའི་རེ་དོགས་སོགས་
རྣམ་རྟོག་གཞན་གང་གི་ཡང་དབང་དུ་མ་བཏང་བར་རང་སེམས་གསལ་རིག་དེ་
ལ་དམིགས་ནས་རྩེ་གཅིག་ཏུ་འཛིན། དེ་ཡང་ཡུན་ཧ་ཅང་རིང་བ་མིན་པར་ཅུང་
ཟད་རེ་གནས་ཅི་ཐུབ་བྱེད་ཅིང་། དམིགས་པ་ཡང་བླ་མའི་གདམས་ངག་གིས་ངོ་
སྤྲད་པ་ལྟར་ཇི་མ་ཇི་བཞིན་ཤིན་ཏུ་གསལ་བ་རང་མ་བྱུང་ཡང་ཆ་ཕྱེད་ཙམ་མམ་
འོལ་སྤྱི་ཙམ་ཞིག་ཤར་ན་དེས་ཆོག་ཤེས་པར་བྱས་ནས་དམིགས་པ་དེ་འདིའོ་སྙམ་
དུ་སེམས་འཛིན་དགོས་ཀྱི། དེ་ལྟར་མ་བྱས་པར་བླ་མའི་གདམས་ངག་གིས་ངོ་
སྤྲད་པ་ཇི་མ་ཇི་བཞིན་འཆར་དུ་རེ་བ་དང་། ཤིན་ཏུ་གསལ་པ་ཞིག་འདོད་ནས་
རྩོལ་བ་ཆེན་པོས་གསལ་འདེབས་ཤིང་སྒོམ་པ་ནི་ཏིང་ངེ་འཛིན་སྒོམ་ཚུལ་གྱི་མན་
ངག་གི་གནད་མི་ཤེས་པའི་སྐྱོན་ཆེན་པོ་སྟེ། དེ་ལྟར་ཧ་ཅང་རྩོལ་བ་ཆེས་ན་སེམས་
ཅུང་ཟད་གསལ་བ་ཞིག་འོང་ཡང་། ཏིང་ངེ་འཛིན་སྐྱེ་བ་ལ་མི་ཕན་པར་མ་ཟད་
སླར་སེམས་འཕྲོ་བའི་རྒྱུར་སོང་སྟེ་ཏིང་ངེ་འཛིན་སྐྱེ་བའི་གེགས་ཆེན་པོ་བྱེད་དེ།
དེ་འདྲ་བ་དེས་མྱུར་དུ་བློ་དྲེད་ཅིང་སུན་ནས་སླར་སྒོམ་པ་ལ་འཚེར་སྣང་དང༌།
མཐར་ མལ་མཐོང་ བའི་ ཚེ་ སྐྱུག་ ལོག་ ལོག་ འོང་ གསུང་ངོ༌། །དོན་དེ་ དག་ ལ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དགོངས་ནས་ཕྱག་ཆེན་རྩ་བ་ལས། ཅུང་ཟད་མཉམ་པར་ཞོག་ཅེས་གསུངས་པ་
ཡིན་ནོ། །འདི་ལྟར་དམིགས་པ་ལ་སེམས་འདོགས་པ་ནི་སེམས་གནས་དང་པོ་
སྒྲུབ་པའི་སྐབས་ཡིན་ལ། དེ་ནི་ཕྱག་ཆེན་རྩ་བ་ལས། སྣང་བ་བན་བུན་དང་དེ་
ལ། །རེ་དོགས་ལ་སོགས་རྣམ་རྟོག་གིས། །བཅས་བཅོས་གང་ཡང་མི་བྱེད་པར། །
གཡོ་མེད་ཅུང་ཟད་མཉམ་པར་ཞོག །ཅེས་གསུངས་པའི་དོན་ཡིན་ནོ། །དེ་ལྟར་
དམིགས་རྟེན་ལ་སེམས་འཛིན་པའི་ཚེ་བརྒྱལ་བ་དང་། གཉིད་ལོག་པ་ལྟ་བུར་
ཡིད་བྱེད་བཀག་ནས་སྡོད་པ་མིན་གྱི། དམིགས་རྟེན་གསལ་བཏབ་ནས་དེ་ཉིད་མ་
བརྗེད་པར་སྐྱོང་བའི་དྲན་པ་ཁྱད་པར་ཅན་ཞིག་དང་། དེ་ལས་གཞན་དུ་ཡེངས་མ་
ཡེངས་ལྟ་བའི་ཤེས་བཞིན་གཉིས་ཀྱི་སྒོ་ནས་སྐྱོང་དགོས་ལ། དེ་ལ་ཡང་དམིགས་
རྟེན་ལ་རྩེ་གཅིག་ཏུ་དམིགས་ནས་དྲན་པ་ཐུ་རེ་འཇོག་པ་རྩ་བ་ཡིན་ཏེ། ཤེས་
བཞིན་དྲན་པའི་འབྲས་བུ་ལ་འོང་བ་ཡིན་པས་དྲན་པ་སྐྱོང་ཚུལ་གྱི་གནད་མ་ཤེས་
པར་ཤེས་བཞིན་ཡོང་ཐབས་མེད་དོ། །དེས་ན་ཏིང་ངེ་འཛིན་རྣམ་པར་དག་པ་སྐྱོང་
ཚུལ་ནི་དྲན་པའི་སྐྱོང་ཚུལ་ཡིན་པས་དེ་ཤིན་ཏུ་གལ་ཆེའོ། །དྲན་པ་ནི་མངོན་པ་
ཀུན་ལས་བཏུས་ལས། དྲན་པ་གང་ཞེ་ན། འདྲིས་པའི་དངོས་པོ་ལ་སེམས་ཀྱི་
བརྗེད་པ་མེད་པ་སྟེ་རྣམ་པར་མི་གཡེང་བའི་ལས་ཅན་ནོ། །ཞེས་གསུངས་པ་ལྟར་
ཁྱད་ཆོས་གསུམ་ལྡན་ཞིག་དགོས་སོ། །དེ་ལ་ཡུལ་གྱི་ཁྱད་པར་ནི་སྔར་འདྲིས་པ་
ཞིག་དགོས་པས་བླ་མའི་གདམས་ངག་གིས་ངོ་སྤྲད་པའི་དམིགས་རྟེན་དེ་ཉིད་
གསལ་བཏབ་དེ་ལ་ཡང་ཡང་འདྲིས་སུ་འཇུག་པའོ། །འཛིན་སྟངས་ཀྱི་ཁྱད་པར་
ནི་དམིགས་རྟེན་དེ་ཉིད་མ་བརྗེད་པར་སྐྱོང་བ་སྟེ། མ་བརྗེད་པའི་ཚུལ་ནི་གཞན་
གྱིས་དྲིས་པ་དང་བསམ་བློ་བཏང་ན་དྲན་ཐུབ་པ་ཙམ་གྱིས་མི་ཆོག་གི །དམིགས་
- 232 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
རྟེན་དེ་ཉིད་ལ་རྩེ་གཅིག་ཏུ་དམིགས་ཏེ་དེ་བློ་ཡུལ་ནས་ཅུང་ཟད་ཀྱང་མ་ཤོར་བར་
ཐུ་རེ་དྲན་བཞིན་པ་ཞིག་དགོས་སོ། །དེ་བྱུང་ན་བྱེད་ལས་ཀྱི་ཁྱད་པར་དམིགས་
རྟེན་དེ་ལས་གཞན་དུ་མི་གཡེང་བ་འབྱུང་ངོ༌། །ཏིང་ངེ་འཛིན་སྒོམ་པའི་ཚེ་དེ་ལྟ་
བུའི་དྲན་པ་ཁྱད་ཆོས་གསུམ་ལྡན་ཞིག་གལ་ཆེ་བར་གཟིགས་ནས། རྗེ་བཙུན་
བྱམས་པས་ཏིང་ངེ་འཛིན་ལ་བརྩོན་པའི་ཚེ་གདམས་ངག་བརྗེད་པ་ཉེས་པ་ཡིན་
པས། དེའི་གཉེན་པོར་དྲན་པ་དགོས་པར་གསུངས་སོ། །ཏིང་ངེ་འཛིན་རྣམ་དག་
འོང་བ་དྲན་པའི་སྐྱོང་ཚུལ་ལ་རག་ལས་ཤིང་། དྲན་པ་ཁྱད་ཆོས་གསུམ་ལྡན་ཤིན་
ཏུ་གལ་ཆེ་བ་ནི། རྗེ་བཙུན་འཇམ་པའི་དབྱངས་ཀྱིས་རྗེ་རིན་པོ་ཆེ་ལ་གནང་བའི་
ཉམས་ལེན་མདོར་བསྡུས་ཀྱི་རྩ་ཚིག་ལས་གསུངས་ཏེ། དེ་ཉིད་ལས། ངེས་པར་
འབྱུང་དང༌ བྱང་ ཆུབ་སེམས་བསྒོམ་སྟེ། །དྲན་པའི་མེ་ཆེན་རྒྱུན་ཆད་མེད་པར་
སྔར། །ཡུལ་དྲུག་བུད་ཤིང་ངེས་པར་འཚིག་པར་འགྱུར། །ཞེས་ཐུན་མོང་དང་ཐུན་
མོང་མིན་པའི་ཏིང་ངེ་འཛིན་གང་བསྒོམ་ཡང་དྲན་པའི་མཐུ་ཁོ་ན་ལ་ལྟོས་པར་
གསུངས་སོ། །ཤེས་བཞིན་ནི་སེམས་དམིགས་པ་ལ་རྩེ་གཅིག་ཏུ་འཛིན་པའི་དྲན་
པའི་འཛིན་སྟངས་མ་ཤོར་བའི་ངང་ནས་དམིགས་པ་དེ་ལ་གནས་དང་། བྱིང་རྒོད་
སོགས་ཀྱི་གེགས་བྱུང་མ་བྱུང་བྱ་ར་བྱེད་པའོ། །དེ་ཡང་དམིགས་པ་ལ་སེམས་
འཛིན་པ་བཏང་ནས་བྱ་ར་བྱེད་པའི་བློ་གསར་པ་ཞིག་བསྐྱེད་ན་ནི་སྐྱོང་ཚུལ་མི་
ཤེས་པའི་སྐྱོན་ཡིན་ཏེ། དེ་ལྟར་བལྟས་པས་ཏིང་ངེ་འཛིན་ལ་མི་ཕན་པར་མ་ཟད་
གནོད་པ་ཆེན་པོ་བྱེད་དོ། །དེས་ན་དམིགས་པ་ལ་སེམས་འཛིན་པ་མ་ཤོར་བའི་
ངང་ནས་ཤེས་པ་ཕྲ་མོ་ཞིག་གིས་བརྟག་ཤེས་པ་དགོས་ལ། དེ་ནི་དཔེར་ན། མི་
གཉིས་ལམ་དུ་འགྲོ་བའི་ཚེ་མིག་གིས་ལམ་ལ་ལྟ་བཞིན་པའི་ངང་ནས་མིག་ཟུར་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གྱིས་ཟླ་གྲོགས་ཀྱི་བྱེད་སྤྱོད་ལ་རྟོག་པ་ལྟ་བུ་ཡིན་གསུངས། དེ་ཡང་བློ་བཟང་
བཞད་ པའི་ སྒྲ་དབྱངས་ལས། ཤེས་བཞིན་མཉམ་པར་བཞག་པའི་ངང༌། །བྱིང་
རྒོད་ བྱུང་ དང་ མ་ བྱུང་ བ། །ཟུར་ གྱིས་ ལྟ་ བའི་ སེམས་ བྱུང་ནི། །བྱ་ ར་ བ་ དང་
མཚུངས་པ་སྟེ། །གཡེང་མེད་དྲན་པའི་འབྲས་བུ་ལགས། །ཞེས་གང་གསུངས་པ་
ལྟར་རོ། །དམིགས་པ་ལ་རྩེ་གཅིག་ཏུ་འཛིན་པའི་དྲན་པའི་འཛིན་སྟངས་མ་ཤོར་
བའི་ངང་ནས་བར་བར་དུ་དམིགས་པ་དེ་ལས་ཡེངས་མ་ཡེངས་དང་། དྲན་པ་རྩེ་
གཅིག་ཏུ་གནས་མི་གནས་བྱ་ར་བྱས་པས་དྲན་པའི་འཛིན་སྟངས་ཀྱི་ངར་གསོས་
ནས་ སྟོབས་ཆེ་བ་དང༌། དམིགས་པ་ལས་མི་ཡེང་བ་དང་། གཡེང་བའི་གྲབས་
བྱེད་པ་ནས་ཤེས་པ་འབྱུང་གསུང་ངོ༌། །དེས་ན་དམིགས་རྟེན་རང་སེམས་གསལ་
རིག་དེ་ཉིད་གསལ་བཏབ་ལ། དམིགས་རྟེན་འདི་ལས་སེམས་བཏགས་ལ་འདི་
ལས་གཡོ་བ་མེད་པར་རྩེ་གཅིག་ཏུ་གཟུང་བར་བྱའོ་སྙམ་དུ་འདུན་པ་ཤུགས་དྲག་
ཅིག་བསྐྱེད་ལ། དེ་ལས་གཞན་དུ་ཡུལ་གང་ལ་ཡང་མི་རྟོག་པར་དམིགས་རྟེན་དེ་
ཉིད་དུ་དྲན་ཙམ་དྲན་ཙམ་བྱས་ནས་བློ་དེའི་རྒྱུན་སྐྱོང་བ་ནི་ལས་དང་པོ་པའི་
སེམས་གནས་བསྒྲུབ་པའི་ཐབས་དམ་པ་ཡིན་གསུངས་སོ་། །དེ་ལྟ་མིན་པར་ཡིད་
བྱེད་བཀག་ནས་དྲན་པ་མེད་པར་བསྒོམས་ན་ནི་ཏིང་ངེ་འཛིན་རྣམ་དག་འགྲུབ་མི་
སྲིད་དེ། ཏིང་ངེ་འཛིན་སྐྱོང་ཚུལ་ནི་དྲན་པའི་སྐྱོང་ཚུལ་ཡིན་པས་རྒྱུ་མེད་པར་
འབྲས་བུ་འབྱུང་བ་མི་སྲིད་དོ། །གསུང་རབ་རྣམས་ནས་གང་ཡང་ཡིད་ལ་མི་བྱ་བ་
དང༌། ཅིར་ཡང་མི་བསམ་པ་དང་། རྣམ་པར་མི་རྟོག་པ་ཞེས་གསུངས་པ་དང་།
ལྷག་པར་གྲུབ་ཆེན་གྱི་གཞུང་མང་པོ་ལས་དེ་རིགས་ཀྱི་ཚིག་མང་དུ་འབྱུང་བ་
རྣམས་ཀྱིས་འཁྲུལ་གཞི་བྱས་ནས་ཡིད་བྱེད་ཐམས་ཅད་བཀག་ནས་དྲན་པ་མེད་
- 234-



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པར་གནས་དགོས་ཞེས་སྨྲ་བ་ནི་རྒྱལ་བས་གསུངས་པའི་ཞི་གནས་སྒྲུབ་ཚུལ་གྱི་
ཕྱོགས་ཙམ་ཡང་མ་མཐོང་བའི་ནོར་པ་ཆེན་པོ་ཡིན་པས་བློ་གྲོས་དང་ལྡན་པ་
རྣམས་ཀྱིས་ཡིད་བརྟན་མི་བྱའོ། །གསུང་རབ་རྣམས་ལས་དེ་ལྟར་གསུངས་པ་ནི་
ཞི་གནས་སྒྲུབ་པའི་ཚེ་གང་ལ་དམིགས་པའི་དམིགས་རྟེན་དེ་ལས་གཞན་དུ་ཡུལ་
གང་ལ་ཡང་སེམས་མ་འཕྲོས་པར་བྱེད་དགོས་པའི་དོན་ཏེ། དེ་ནི་ཤིན་ཏུ་གལ་
ཆེའོ། །དེ་ཡང་དམིགས་རྟེན་རང་སེམས་ལ་དམིགས་ནས་རྩེ་གཅིག་ཏུ་སྒོམ་པའི་
ཚེ་དེ་ལས་གཞན་དུ་ལྷའི་སྐུ་དང་། ཡིག་འབྲུ་ལ་སོགས་པ་ཡུལ་གང་ཤར་ཡང་།
དེ་དག་གི་རྗེས་སུ་མི་འབྲང་བར་རྩ་བའི་དམིགས་རྟེན་དེ་ཉིད་གཅིག་པུ་ལ་སེམས་
འཛིན་དགོས་ཀྱི། དེ་ལྟ་མིན་པར་དམིགས་པ་སྣ་ཚོགས་ལ་འཕོས་ཀྱིན་སེམས་
བཟུང་ན་ཏིང་ངེ་འཛིན་འགྲུབ་པའི་གེགས་ཆེན་པོར་འགྱུར་ཏེ། འཕགས་པ་དཔའ་
བོས། དམིགས་པ་གཅིག་ལ་བརྟན་ཚུལ་དུ། །ཡིད་ཀྱི་བསམ་པ་བརྟན་པར་བྱ། །
དམིགས་པ་མང་པོ་བརྒྱུད་པ་ལས། །ཡིད་ནི་ཉོན་མོངས་འཁྲུག་པར་འགྱུར། །
ཞེས་ གསུངས་ཤིང་། ཇོ་བོ་ རྗེས་ ཀྱང་། དམིགས་པ་གང་ རུང་ གཅིག་ དག་ལ། །
ཡིད་ནི་དགེ་ལ་གཞག་པར་བྱ། །ཞེས་ཏིང་ངེ་འཛིན་སྒོམ་པའི་ཚེ་དམིགས་རྟེན་
གཅིག་ཁོ་ན་ལ་སེམས་འཛིན་དགོས་པར་གསུངས་སོ། །དྲན་པའི་སྐྱོང་ཚུལ་འདི་
ནི་ཤིན་ཏུ་དཀའ་བས་ཏིང་ངེ་འཛིན་རྣམ་དག་འགྲུབ་པ་དཀོན་ཞིང་། དྲན་པའི་
འཛིན་སྟངས་གློད་དེ་གང་ཡང་མ་བསམ་པར་བཞག་ན་གནས་ཆ་ཅུང་ཟད་སྐྱེ་ཡང་
བྱིང་ བ་ ཕྲ་མོ་མི་ཆོད་ལ། བྱིང་བ་བསགས་པའི་སེམས་གནས་ཕྲ་མོ་རེ་ལ་ཞི་
གནས་སུ་འཁྲུལ་པ་ཆེས་མང་བས་ཚུལ་འདི་དག་ལ་ཐུགས་བརྩེ་བས་མ་བཟོད་
པར་ རྗེ་ཐམས་ཅད་མཁྱེན་པས་དྲི་བ་ལྷག་བསམ་རབ་དཀར་དུ་ལྟ་སྒོམ་ལས་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བརྩམས་པའི་དྲི་བ་མང་དུ་མཛད་པའི་མཐར། རྟག་ཆད་མཐར་ལྟའི་མུན་པ་མ་
བསལ་ན། །གནས་ལུགས་འོད་གསལ་རྟ་བདུན་མི་མཐོང་བས། །ཐོས་བསམ་
སྒོམ་པ་གསུམ་ལ་འདྲིས་པ་ཡི། །ཡིད་བཞིན་ནོར་འདྲའི་བཤེས་གཉེན་མི་འཚོལ་
བར། །འབྲས་བུ་མ་ཐོན་འདུ་ཤེས་མེད་པའི་ལྷ། །དམའ་ན་དུད་འགྲོའི་རྒྱུ་ལ་ཉིན་
མཚན་དུ། །འབད་པའི་སྒོམ་ཆེན་རྣམས་ལ་མ་བཟོད་ནས། །ཟུར་ཙམ་ཞུས་མོད་
ནོངས་ན་བཟོད་པར་མཛོད། །ཅེས་བཀའ་སྩལ་ཏོ། །དེ་དག་ནི་ཕྱག་ཆེན་རྩ་བ་
ལས། བརྒྱལ་དང་གཉིད་ལོག་ལྟ་བུ་ཡི། །ཡིད་བྱེད་བཀག་པ་མ་ཡིན་པར། །མ་
ཡེངས་དྲན་པའི་རྒྱང་སོ་ཚུགས། །འགྱུ་བ་རིག་པའི་ཤེས་བཞིན་བསྡོགས། །རིག་
ཅིང་ གསལ་ བའི་ ངོ་ བོ་ ལ། །བྲིམ་ གྱིས་ བསྒྲིམས་ ལ་ གཅེར་ གྱིས་ ལྟོས། །ཞེས་
གསུངས་པའི་དོན་ཡིན་ནོ། །དེ་ལྟར་སེམས་གནས་བསྒྲུབ་པའི་སྐབས་འདིར་ཐུན་
མོང་མ་ཡིན་པའི་མན་ངག་གི་གནད་བཞི་ཡོད་དེ། རྣམ་རྟོག་གི་ངོ་བོ་ལ་བལྟས་ཏེ་
རང་ཡལ་དུ་གཏོང་བ་དང༌། རྣམ་རྟོག་ལ་ཐོག་བརྫིས་བྱས་ཏེ་འབུར་འཇོམས་བྱེད་
པ་དང༌། རྣམ་རྟོག་ཇི་ལྟར་འཕྲོ་བ་ལ་བལྟས་ཏེ་སྤོང་ཚུལ་དང་། དེ་དག་གི་སྐབས་
སུ་སྐྱོང་ཚུལ་གྱི་གནད་ཐུན་མོང་མིན་པ་བསྟན་པའོ། །དང་པོ་ནི། ཕྱག་ཆེན་རྩ་བ་
ལས། རྣམ་ རྟོག་ གང་ དང་ གང་ སྐྱེས་ པ། །དེ་ དང༌ དེ་ ཉིད་ ངོས་ ཟིན་ བྱ། །ཞེས་
གསུངས་ཏེ། རང་ སེམས་ གསལ་རིག་གི་ངོ་བོ་ལ་དམིགས་ནས་རྩེ་ གཅིག་ཏུ་
སེམས་འཛིན་པའི་ཚེ་རྣམ་རྟོག་གཞན་ཤར་ན་རྩ་བའི་དམིགས་རྟེན་ལ་དྲན་པ་
བསྟེན་བཞིན་པའི་མུ་ནས་སེམས་ཟུར་གྱིས་རྣམ་རྟོག་གང་དང་གང་སྐྱེས་པ་དེའི་ངོ་
བོ་ལ་ཅེར་གྱིས་བལྟས་པས་གནས་མི་ནུས་པར་ཆུ་ལ་ཆུ་བུར་ཐིམ་པ་བཞིན་དུ་དེ་
མ་ཐག་རང་ཡལ་དུ་སོང་སྟེ་སེམས་གསལ་རིག་གི་སྟེང་དུ་གནས་པར་འགྱུར་རོ། །
- 236 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
འདི་ ནི་ ས་ ར་ ཧ་ དང༌། ཤ་ བ་ རི་ པ་ དང་། ཏེ་ ལོ་ ནཱ་ རོ་ སོགས་ ཀྱིས་ ཡང་ ཡང་
གསུངས་ཤིང་། ལས་དང་པོ་པའི་སེམས་གནས་སྒྲུབ་པ་ལ་ཤིན་ཏུ་བསྔགས་པའི་
མན་ངག་ཡིན་གསུངས་སོ། །རྣམ་རྟོག་ལ་ཐོག་བརྫིས་སུ་བྱས་ཏེ་འབུར་འཇོམས་
བྱེད་པ་ནི། ཕྱག་ཆེན་རྩ་བ་ལས། ཡང་ན་རལ་སྐོར་མཁན་བཞིན་དུ། །རྣམ་རྟོག་
ཅི་སྐྱེས་རྦད་རྦད་གཅོད། །ཅེས་གསུངས་ཏེ། འདུལ་བ་ལུང་ལས་མདའ་མཁན་
དང་རལ་སྐོར་མཁན་འཐབ་པའི་གླེང་གཞི་གསུངས་པ་ལྟར། རང་སེམས་གསལ་
རིག་ལ་སེམས་རྩེ་གཅིག་ཏུ་འཛིན་པའི་ཚེ་དེ་ལས་གཞན་པའི་རྣམ་རྟོག་གང་ཤར་
ཡང་སྐད་ཅིག་ཀྱང་རྒྱུན་འཐུད་དུ་མི་གཞུག་པར་དེ་མ་ཐག་རྒྱུན་གཅོད་པའོ། །འདི་
ནི་གླང་པོ་ཆེ་འདུལ་བའི་དཔེ་དང་ཡང་མཚུངས་ཏེ། གླང་པོ་ཆེ་འདུལ་བའི་ཚེ་གླང་
རྫིས་ཇི་ལྟར་བསླབས་པ་ལྟར་བྱས་ན་ལེགས། མི་བྱེད་ན་དེ་མ་ཐག་ལྕགས་ཀྱུ་རྣོན་
པོ་ཀླད་ལ་བསྣུན་ཏེ་ཚར་བཅད་ནས་འདུལ་བ་ལྟར། འདིར་ཡང་བླ་མའི་གདམས་
ངག་གིས་ངོ་སྤྲད་པའི་སེམས་གསལ་རིག་གི་སྟེང་རྩེ་གཅིག་ཏུ་གནས་ན་ལེགས།
མི་གནས་པར་འཕྲོ་ན་དེ་མ་ཐག་འཕྲོ་བ་དེ་བཅད་པ་དམིགས་པའི་སྟེང་དུ་རྩེ་
གཅིག་ཏུ་གནས་སུ་གཞུག་པའོ། །དེ་ལྟར་ཡང་དབུ་མ་སྙིང་པོ་ལས། སེམས་ཀྱི་
གླང་ཆེན་ལོག་འགྲོ་བ། །དམིགས་པའི་ཀ་བ་བརྟན་པོ་ལ། །དྲན་པའི་ཐག་པས་
ངེས་བཅིངས་ཏེ། །ཤེས་བཞིན་ལྕགས་ཀྱུས་རིམ་དབང་བྱ། །ཞེས་གསུངས། གླང་
པོ་ཆེ་འདུལ་བའི་དཔེས་འདུལ་བ་འདི་ལྟར་ས་ར་ཧས་ཀྱང་གསུངས་སོ། །རྣམ་
རྟོག་ཇི་ལྟར་འཕྲོ་བ་ལ་བལྟས་ཏེ་སྤོང་ཚུལ་ནི། ཕྱག་ཆེན་རྩ་བ་ལས། རྣམ་རྟོག་
གང༌ སྐྱེས་ངོ་བོ་ལ། །བལྟས་ ཚེ་ རང་ ཡལ་ སྟོང་ སང་ འཆར། །དེ་བཞིན་ གནས་
ཚེའང་བརྟགས་པ་ན། །མ་བསྒྲིབས་སྟོང་གསལ་ཧྲིག་གེ་བ། །མཐོང་བ་གནས་
-237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འགྱུ་ འདྲེས་པ་ཞེས། །གྲགས་ཤིང་རྣམ་རྟོག་ཅི་སྐྱེས་ཀྱང༌། །མི་ འགོག་འགྱུ་བ་
ངོས་ཟིན་ པར། །བྱས་ ཏེ་དེ་ཡི་ངོ་བོ་ལ། །འཇོག་ པ་ རྫིངས་ ཀྱི་ བྱ་ བཙོན་ནི། །
འཕུར་བའི་དཔེ་དང་མཚུངས་པ་ཡིན། །ཞེས་གསུངས་ཏེ། དེ་ལྟར་དམིགས་པ་ལ་
སེམས་རྩེ་གཅིག་ཏུ་འཛིན་པའི་ཚེ་རྣམ་རྟོག་འཕྲོ་བ་བཀག་ཀྱང་མི་ཐུབ་པར་ཡང་
ཡང་འཕྲོ་ན། དམིགས་རྟེན་ལ་རྩེ་གཅིག་ཏུ་དམིགས་པའི་དྲན་པ་མ་ཡེངས་པའི་
ངང་ནས་འཕྲོ་བའི་རྣམ་རྟོག་གང་དང་གང་སྐྱེས་པ་དེའི་ངོ་ལ་ཅེར་གྱིས་བལྟ་ཞིང་།
ཡུལ་གང་ལ་འཕྲོ། ཚུལ་ཇི་ལྟར་དུ་འཕྲོ་བལྟ་བར་བྱའོ། །དེ་ལྟར་བལྟས་པ་ན་རྒྱ་
མཚོའི་གཟིངས་སུ་བྱ་བཙོན་དུ་བཟུང་བ་ན་འཕུར་འདོད་ཀྱི་རྩོལ་བ་འབའ་ཞིག་
བྱེད་པ་དེ་རྒྱ་མཚོའི་དབུས་སུ་སླེབས་ནས་བཏང་བ་ན་ཕྱོགས་རྣམས་སུ་འཕུར་
འཕུར་ནས་གང་དུའང་ འབབ་ས་མ་རྙེད་པ་ན། སླར་གཟིངས་ཀྱི་སྟེང་ཉིད་དུ་
བབས་ནས་འཕུར་འདོད་ཀྱི་རྩོལ་བ་མི་བྱེད་པར་སྡོད་པ་བཞིན་དུ། རྣམ་རྟོག་
འཕྲོས་པ་དེ་ཡང་གང་དུའང་འགྲོ་ས་མེད་པར་སེམས་རྩེ་གཅིག་པའི་སྟེང་ཉིད་དུ་
བབས་ནས་ཡལ་བ་ལྟ་བུར་གནས་པར་འགྱུར་རོ། །དེ་དག་གི་སྐབས་སུ་སྐྱོང་ཚུལ་
གྱི་གནད་ཐུན་མོང་མིན་པ་བསྟན་ པ་ ནི། ཕྱག་ཆེན་ རྩ་བ་ལས། བཅད་མཐར་
གནས་པ་དེ་ཡི་ཚེ། །དྲན་པ་མ་ཤོར་ལྷོད་ཀྱིས་གློད། །ཧྲིལ་གྱིས་བསྒྲིམས་ལ་ལྷོད་
ཀྱིས་གློད། །སེམས་ཀྱི་འཇོག་ས་དེ་ན་གདའ། །ཞེས་དང་གཞན་ཡང་ཇི་སྐད་དུ། །
འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་
གསུངས་པ་ལྟར་མ་ཡེངས་གློད། །རྣམ་རྟོག་གང་སྐྱེས་ངོ་བོ་ལ། །བལྟས་ཚེ་རང་
ཡལ་སྟོང་སང་འཆར། །དེ་བཞིན་གནས་ཚེའང་བརྟགས་པ་ན། །མ་བསྒྲིབས་སྟོང་
གསལ་ ཧྲིག་གེ་བ། །མཐོང་བ་གནས་འགྱུ་འདྲེས་པ་ཞེས། །གྲགས་ཤིང་། ཞེས་
- 238 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གསུངས་ཏེ། བླ་མའི་གདམས་ངག་གིས་ངོ་སྤྲད་པའི་དམིགས་རྟེན་ལ་སེམས་རྩེ་
གཅིག་ཏུ་དམིགས་ནས་སྐྱོང་བའི་ཚེ་འཕྲོ་བའི་རྣམ་རྟོག་འགོག་ལུགས་གོང་དུ་
བཤད་པའི་མན་ངག་དེ་ལྟར་དུ་བསྐྱངས་པས་སེམས་གཞན་དུ་མི་འཕྲོ་བར་ཅུང་
ཟད་གནས་པ་བྱུང་ན། དེ་ནས་དེའི་རྒྱུན་སྐྱོང་ལུགས་ལ་མཁས་པར་བྱ་དགོས་ལ།
དེ་ཡང་ གྲིམས་ལྷོད་རན་པའི་སྐྱོང་ཚུལ་གྱི་གནད་ཅིག་ཤེས་དགོས་ཏེ། ཧ་ཅང་
བསྒྲིམས་དྲགས་ན་སེམས་འཁྲུགས་ནས་འཕྲོ་བའི་རྣམ་རྟོག་ཤར་ཏེ་གཡེང་བར་
འགྱུར་ཞིང་། ཧ་ཅང་གློད་དྲགས་ན་ནི་སེམས་ཅུང་ཟད་རེ་གནས་པ་བྱུང་ཡང་བྱིང་
བའི་དབང་དུ་སོང་སྟེ་ཏིང་ངེ་འཛིན་རྣམ་དག་འགྲུབ་པ་ལ་གེགས་ཆེན་པོ་བྱེད་ལ།
གྲིམས་ལྷོད་ཀྱི་མཚམས་ཟིན་པ་ཤིན་ཏུ་དཀའ་བས་ཏིང་ངེ་འཛིན་རྣམ་དག་འགྲུབ་
པ་ཤིན་ཏུ་དཀོན་པར་གསུངས་ཏེ། སློབ་དཔོན་ཙནྡྲ་གོ་མིས། བརྩོན་པ་བསྟེན་ན་
རྒོད་པ་འབྱུང་འགྱུར་ཞིང་། །དེ་སྤང་ན་ནི་ཞུམ་པ་སྐྱེ་བར་འགྱུར། །འདི་ཡི་རིགས་
པར་མཉམ་འཇུག་རྙེད་དཀའ་ན། །བདག་གི་སེམས་དཀྲུགས་པས་ནི་ཅི་ཞིག་
བགྱི། །ཞེས་ དང་། བཤགས་ བསྟོད་ ལས། འབད་ པས་ འཇུག་ན་རྒོད་ པ་འབྱུང་
འགྱུར་ཞིང་། །དེ་གློད་ན་ནི་ཞུམ་པ་སྐྱེ་བར་འགྱུར། །འདི་ཡི་དབུ་མར་སྒྲུབ་པའང་
རྙེད་དཀའ་ན། །བདག་གི་སེམས་དཀྲུགས་པས་ནི་ཅི་ཞིག་བགྱི། །ཞེས་གསུངས་
པ་ལྟར་ རོ། །དེས་ན་གྲིམས་ལྷོད་ཇི་ལྟར་བྱ་བ་ནི་ ཁོང་ གྲིམས་ལ་འཕྲལ་ལྷོད་
ཆགས་ པ་ ཞིག་ དགོས་ པར་ གསུངས་ལ། དེ་ ཡང་ དམིགས་རྟེན་ ལ་ སེམས་རྩེ་
གཅིག་ཏུ་འཇོག་པའི་ཚེ་སྒོམ་འདོད་ཀྱི་རྩོལ་བ་ཧ་ཅང་དམ་དྲགས་པ་མིན་པར་
ལྷོད་ཆགས་པ་ཞིག་དང་། དམིགས་རྟེན་ལ་ཐུ་རེ་དམིགས་ནས་དེ་ལས་གཞན་དུ་
མི་གཡེང་བར་ཁོང་གྲིམས་པའི་དྲན་པ་གཉིས་ཚོགས་ཤིག་དགོས་པ་ལ་དགོངས་
239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ནས། མ་གཡེངས་གློད། ཅེས་པ་དང༌། ཧྲིལ་གྱིས་བསྒྲིམས་ལ་ལྷོད་ཀྱིས་གློད། །
ཅེས་གསུངས་པ་ཡིན་ནོ། །དེ་ལྟ་བུའི་གནད་མི་ཤེས་པར་གྲུབ་ཆེན་གྱི་གཞུང་མང་
པོ་ལས་གློད་ན་རྟོགས་པ་འཆར་བར་གསུངས་པ་དང༌། དྲན་པའི་འཛིན་སྟངས་
མེད་པར་གློད་ནས་བཞག་ན་ཅུང་ཟད་རེ་གནས་པ་བྱུང་བས་འཁྲུལ་གཞི་བྱས་ཏེ་
གློད་རབ་ལ་སྒོམ་རབ་ཅེས་སྨྲ་ཞིང་བྱིང་བ་བསགས་པ་ལ་སྒོམ་རྣམ་དག་ཏུ་འཁྲུལ་
ནས་ངལ་བ་འབྲས་མེད་དུ་འགྱུར་བ་མང་སྟེ། དབེན་ས་པ་ཆེན་པོའི་ཞལ་ནས།
ཤེས་ པ་ གཟེངས་ བསྟོད་ བསྒྲིམས་ ཏེ་ མི་རྟོག་ པར། །བཞག་ ཚེ་ གནས་ ཆ་ རྒྱུན་
འཐུད་མ་ཐུབ་ཅིང་། །གློད་ན་གནས་ཆ་མྱུར་པོར་སྐྱེ་མཐོང་སྟེ། །བྱིང་སྐྱེས་སྒོམ་དུ་
འཁྲུལ་ནས་གློད་རབ་ལ། །སྒོམ་རབ་མཐིལ་དུ་སྒྲོག་པའི་བླུན་སྐད་འདི། །སྤངས་
པའི་ཞི་གནས་སྐྱོན་མེད་བསྒོམ་པར་ཤོག །བསྒྲིམས་དྲགས་རྒོད་ཆོས་གནས་པ་
སྐྱེ་དཀའ་ཞིང་། །གློད་དྲགས་བྱིང་ཆེས་དར་གསལ་ཆ་སྐྱེ་དཀའ། །མཚམས་ཀྱང་
ཟིན་ དཀའ་ གློད་ ཚེ་ བྱིང་ སྐྱེ་ གསུངས། །གློད་ རབ་ སྒོམ་ རབ་ ཡིན་ན་ དཀའ་ རྒྱུ་
མེད། །དེས་ན་སྒོམ་ཚད་རྟུལ་བའི་རྒྱུར་གྱུར་ཏེ། །བཤགས་བསྡམ་དགོས་པ་འདི་
ལས་བསྐྱབ་ཏུ་གསོལ། །ཞེས་གསུངས་སོ། །གཞན་ཡང་བླ་མའི་གདམས་ངག་གི་
གནད་མེད་ པར་ཏིང་ངེ་ འཛིན་ སྒོམ་ པར་ བྱེད་ པ་ནི་སྐྱོན་ཆེན་པོ་བསྐྱེད་ པར་
འཕགས་པ་ལམ་ཆུང་བའི་སྔོན་གྱི་གླེང་གཞིས་ཀྱང་ཤེས་སོ། །གཞན་ཡང་དེང་
སང་གི་གདུལ་བྱ་རྣམས་ཀྱིས་སེམས་ཀྱི་གཞག་ཐབས་དྲུག་གི་སྒོ་ནས་བསྐྱངས་ན་
སེམས་ གནས་འགྲུབ་སླ་བར་གསུངས་ཏེ། དྲུག་ནི། ཉི་མ་སྤྲིན་དང་བྲལ་བ་ལྟ་
བུར་བཞག་པ་དང་། ཁྱུང་ཆེན་ནམ་མཁའ་ལ་ལྡིང་བ་བཞིན་དུ་བཞག་པ་དང་། རྒྱ་
མཚོ་རླབས་དང་བྲལ་བ་བཞིན་དུ་བཞག་པ་དང༌། བུ་ཆུང་ལྷ་ཁང་བལྟ་བ་བཞིན་
- 240 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
དུ་བཞག་པ་དང་། བྱ་ནམ་མཁའ་ལ་འཕུར་བའི་རྗེས་བཞིན་དུ་བཞག་པ་དང་།
རས་བལ་བརྡལ་བ་བཞིན་དུ་བཞག་པ་རྣམས་སོ། །དེ་དག་ནི་ས་ར་ཧ་ལ་སོགས་
པའི་གྲུབ་ཆེན་གྱི་གཞུང་མང་པོ་ལས་འབྱུང་ཞིང་། དེ་དག་གི་ནང་ནས་ཀྱང་བུ་ཆུང་
ལྷ་ཁང་བལྟ་བ་ལྟ་བུར་བཞག་པ་འདི་ལས་དང་པོ་པ་ལ་གནད་ཤིན་ཏུ་ཆེ་ཞིང་།
རྒྱ་གར་གྲུབ་ཆེན་རྣམས་ཀྱིས་ཀྱང་ཡང་ཡང་བསྔགས་ལ། སྐྱོང་ཚུལ་གྱི་གནད་དེ་
དག་ལ་རྗེ་མི་ལས་ཀྱང་བསྔགས་པ་ཆེ་བར་མཛད་དོ། །དེ་དག་སོ་སོའི་དོན་ནི་
ཡང་གསལ་སྒྲོན་མེར་གསུངས་ཟིན་པས་འདིར་མ་བཀོད་ལ། སྐྱོང་ཚུལ་འདི་དག་
གི་སྟེང་ནས་སེམས་གནས་དགུ་རིམ་གྱིས་སྒྲུབ་ཚུལ་ཡང་ཡོད་དེ། གདུལ་བྱ་སོ་
སོའི་ བློའི་འཆར་སྒོ་དང་ ཉམས་ཀྱི་སྐྱེ་ལུགས། དེ་དག་ལ་གེགས་སེལ་བོགས་
འདོན་སོགས་ཞིབ་ཏུ་བླ་མས་ངོ་སྤྲད་པར་བྱའོ། །མདོར་བསྡུ་ན་དམིགས་རྟེན་ལ་
རྩེ་གཅིག་ཏུ་འཇོག་པའི་ཚེ་རང་གི་ཉམས་ལ་བརྟགས་ཏེ་འདི་ཙམ་དུ་བསྒྲིམས་ན་
རྒོད་པ་སྐྱེ་བར་འདུག་སྙམ་པ་ལས་ཅུང་ཟད་གློད། འདི་ཙམ་དུ་གློད་ན་བྱིང་བ་སྐྱེ་
བར་འདུག་སྙམ་པ་ལས་ཅུང་ཟད་བསྒྲིམས་ན་རན་པར་འགྱུར་བས། དེ་གཉིས་ཀྱི་
མཚམས་སུ་འཕྲོ་རྒོད་ལས་སེམས་གླན་ཏེ་གནས་ཆ་འཚོལ། གནས་ཆ་ནམ་བྱུང་
རེས་ཀྱིས་བྱིང་ཟོན་བྱས་ནས་རིག་པ་ངར་དང་ལྡན་པའི་གསལ་ཆ་འདོན། དེ་
གཉིས་རེ་མོས་སུ་བྱས་ནས་བསྐྱངས་པས་ཏིང་ངེ་འཛིན་སྐྱོན་མེད་འགྲུབ་ཀྱི། ངེས་
ཤེས་ཀྱི་འཛིན་སྟངས་ངར་ལྡན་དུ་བྱས་པའི་གསལ་ཆ་མེད་པའི་དྭངས་པ་ཙམ་ལ་
ཡིད་བརྟན་མི་བྱའོ། །འོ་ན་གསུང་རབ་རྣམས་སུ་ཏིང་ངེ་འཛིན་གྱི་གེགས་བྱིང་
རྒོད་གཉིས་དང་། དེ་འགོག་ཚུལ་གཙོ་བོར་གསུངས་པ་ལ། གདམས་ངག་འདིར་
འཕྲོ་བ་གཅོད་ཚུལ་གཙོ་བོར་བསྟན་པ་ཇི་ལྟར་ཡིན་སྙམ་ན། དེ་ནི་དོགས་པའི་
241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༨༽
གནས་ཤིན་ཏུ་ཆེ་བ་ཡིན་པས་མཐའ་ཆོད་པར་ཤེས་དགོས་ལ། དེ་ཡང་རྒོད་པ་ནི་
འཕྲོ་བའི་ནང་དུ་འདུ་ཞིང་། རྒོད་པ་ལས་གཞན་པའི་འཕྲོ་བ་མང་དུ་ཡོད་པས་
འཕྲོ་བ་འགོག་པ་འདི་རྒྱ་ཆེ་བ་དང་། གདམས་ངག་འདིའི་སྒོ་ནས་སེམས་གནས་
སྒྲུབ་པ་ནི་དམིགས་རྟེན་གྱི་གནད་ཀྱིས་ཤིན་ཏུ་གསལ་བ་ཞིག་རང་ཤུགས་སུ་
འབྱུང་བ་དང་། ལས་དང་པོ་པ་རྣམས་ལ་རེ་ཞིག་སེམས་འཕྲོ་བས་སྒོམ་ལ་གནོད་
པ་ཆེ་བས་འཕྲོ་བ་འགོག་ཚུལ་གཙོ་བོར་གསུངས་པར་མངོན་ཞིང་། ལྷག་པར་
གདམས་ངག་འདི་ནི་བྱང་ཆུབ་ལམ་གྱི་རིམ་པ་དང་ཟུང་དུ་འབྲེལ་དགོས་པས་བྱིང་
རྒོད་ཕྲ་རགས་ཀྱི་ངོས་འཛིན་དང་། གཉེན་པོ་བསྟེན་ཚུལ་ཞིབ་པར་ལམ་རིམ་ཆེ་
ཆུང་དུ་གསུངས་ཟིན་པས། སྐྱོང་ཚུལ་དེ་ཉིད་གཞིར་བཞག་པའི་སྟེང་དུ་ཐབས་
མཁས་ཀྱི་འཕྲུལ་ལ་བརྟེན་ནས་ལས་དང་པོ་པ་རྣམས་ལ་སེམས་གནས་སྒྲུབ་སླ་
བའི་མན་ངག་གི་གནད་ཞལ་ཤེས་རྣམས་འདིར་བཀོད་པར་ཤེས་པར་བྱའོ། ། །
གཞན་ཡང་སྔགས་དང་འབྲེལ་བའི་འཁྲིད་ཚུལ་ཐུན་མོང་མིན་པའི་དབང་
དུ་བྱས་ན་སེམས་གནས་སྒྲུབ་ཚུལ་གྱི་གདམས་པ་འདི་དག་གི་རྩ་བའི་གཞུང་
གསང་བ་གྲུབ་པ་དང་དོ་ཧ་ལ་སོགས་པའི་གྲུབ་ཆེན་གྱི་གཞུང་མང་པོར་རྣམ་རྟོག་
འཕྲོ་བ་ནང་དུ་སྡུད་པའི་ཐབས་གཙོ་བོར་གསུངས་པ་ནི་གཟུང་བ་དང་འཛིན་པས་
བསྡུས་པའི་ རང་བཞིན་བརྒྱད་ཅུའི་ཀུན་རྟོག་གཡོ་བྱེད་དང་བཅས་པ་ནང་དུ་
བསྡུས་ནས་འགག་པར་བྱས་ཏེ། གཉུག་སེམས་མངོན་དུ་གྱུར་བ་ན་འོད་གསལ་
ཕྱག་རྒྱ་ཆེན་པོའི་ཡེ་ཤེས་མྱུར་དུ་འཆར་བས་དགོངས་པའི་གཏད་སོ་མཐར་ཐུག་
པ་ནི་དེ་ལྟར་ཡིན་པར་མངོན་ནོ། །འོ་ན་སྐབས་འདིར་བྱིང་རྒོད་སྤོང་ཚུལ་ཇི་ལྟར་
བྱེད་སྙམ་ན། འདིར་བསྒྲུབ་པར་བྱ་བའི་ཏིང་ངེ་འཛིན་ནི་གསལ་བ་དང་མི་རྟོག་པ་
- 242 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གཉིས་ལྡན་ཞིག་ཡིན་ལ། གསལ་བ་ལ་བྱིང་བས་བར་དུ་གཅོད་ཅིང་། མི་རྟོག་པ་
ལ་རྒོད་པས་བར་དུ་གཅོད་དོ། །བྱིང་བ་ནི་སེམས་ནང་དུ་ཞུམ་པ་ཡིན་ཞིང་། བྱིང་
བ་དེ་ལ་ཕྲ་རགས་མང་དུ་ཡོད་ཀྱང་། བྱིང་བ་ཕྲ་རགས་ཀྱི་ངོས་འཛིན་གཞུང་ཆེ་བ་
ཕལ་ཆེར་ན་མི་གསལ་ཞིང་འཁྲུལ་ས་ཆེ་ལ། དེས་ན་བྱིང་བ་ཕྲ་རགས་འཁྲུལ་མེད་
ཅིག་ངོས་ཟིན་པ་ནི་རྗེ་བཙུན་ཙོང་ཁ་པ་ཆེན་པོའི་གསུང་རབ་ཁོ་ན་ལ་རགས་ལས་
ལ། རྗེའི་གསུང་རབ་རྣམས་ལས་བཏུས་ཏེ་བྱིང་བ་ཕྲ་རགས་ངོས་འཛིན་པའི་ཚུལ་
ཤིན་ཏུ་གསལ་བར་སྙན་བརྒྱུད་ཀྱི་མན་ ངག་ཡི་གེར་བཀོད་པ་ནི། བློ་བཟང་
བཞད་པའི་སྒྲ་དབྱངས་ལས། ཏིང་འཛིན་གཡོ་མེད་བསྐྱངས་པའི་ཚེ། །ཅུང་ཟད་
དམིགས་པའི་ངར་ཤོར་ན། །བྱིང་བ་ཕྲ་མོས་ཟིན་པ་ཡིན། །ངར་མེད་དུངས་ཆ་
ཡོད་པ་ན། །བྱིང་བ་འབྲིང་གིས་སླེབ་པ་ཡིན། །དྭངས་པའང་མེད་ན་བྱིང་བ་ཆེ། །
ཞེས་གསུངས་སོ། །བྱིང་བ་དང་རྨུགས་པ་མི་གཅིག་སྟེ། རྨུགས་པ་ནི་བྱིང་བའི་
རྒྱུར་གསུངས་ཤིང་། ལུས་སེམས་ལྕི་ཞིང་ལས་སུ་མི་རུང་བ་གཏི་མུག་གི་ཆ་ཤས་
ཤིག་ཡིན་པར་གསུངས་སོ། །རྒོད་པ་ནི་ཕྱིར་འཕྲོ་བ་ཡིན་ལ། འཕྲོ་བ་ལ་འདོད་
ཆགས་ ཀྱི་སྒོ་ནས་འཕྲོ་བ་དང༌། ཞེ་སྡང་གི་སྒོ་ནས་འཕྲོ་བ་དང༌། ཡུལ་བཏང་
སྙོམས་པ་ལུང་མ་བསྟན་ལ་འཕྲོ་བ་དང་། དགེ་བའི་དམིགས་པ་ལ་འཕྲོ་བ་ལ་
སོགས་པ་མང་དུ་ཡོད་པ་ལས། རྒོད་པ་ནི་འདོད་ཆགས་ཀྱི་སྒོ་ནས་ཡུལ་ཡིད་དུ་
འོང་བ་ལ་འཕྲོ་ཞིང་རྒྱུག་པ་ཞིག་ཡིན་ནོ། །བྱིང་རྒོད་དེ་གཉིས་ཀྱི་གཉེན་པོར་
ཤེས་བཞིན་བསྟེན་དགོས་པར་མགོན་པོ་བྱམས་པས་གསུངས་སོ། །དེ་ཡང་དྲན་
པ་མ་ཡེངས་པའི་ངང་ནས་སེམས་ལ་བྱིང་རྒོད་བྱུང་མ་བྱུང་རྟོག་པའི་ཤེས་བཞིན་
གྱི་བྱ་ར་འཇོག་དགོས་ལ། ཤེས་བཞིན་དེ་བསྐྱེད་པའི་ཐབས་གཉིས་ཡོད་པའི་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐབས་གཅིག་ནི་དམིགས་རྟེན་ལ་སེམས་རྩེ་གཅིག་ཏུ་དམིགས་ནས་དྲན་པ་ཐུ་རེ་
འཇོག་པ་ཤེས་བཞིན་སྐྱེ་བའི་རྒྱུའི་གཙོ་བོ་ཡིན་ཏེ། སྤྱོད་འཇུག་ལས། གང་ཚེ་དྲན་
པ་ ཡིད་ སྒོ་ནས། །བསྲུང་བའི་ དོན་ དུ་ གནས་གྱུར་པ། །དེ་ཚེ་ཤེས་བཞིན་འོང་
འགྱུར་ཞིང་། །ཞེས་གསུངས། བསྐྱེད་ཐབས་ཐུན་མོང་མིན་པ་ནི་དྲན་པ་མ་ཡེངས་
པའི་ངང་ནས་བྱིང་རྒོད་འབྱུང་མི་འབྱུང་རྟོག་པའི་བྱ་ར་བྱེད་པ་དེ་ཡིན་ཏེ། སྤྱོད་
འཇུག་ལས། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་
བ། །དེ་དེ་ཁོ་ན་ མདོར་ན་ནི། །ཤེས་བཞིན་བསྲུང་བའི་ མཚན་ ཉིད་དོ། །ཞེས་
གསུངས་སོ། །བྱིང་རྒོད་ཀྱི་གཉེན་པོ་བསྟེན་ཚུལ་ནི། བྱིང་བའི་གཉེན་པོར་བཤེས་
གཉེན་གྱི་ཡོན་ཏན་དང་། དལ་འབྱོར་དོན་ཆེ་བ་དང༌། དཀར་པོའི་ལས་འབྲས་
དང་། དཀོན་མཆོག་གསུམ་གྱི་ཡོན་ཏན་སེམས་པ་སོགས་ལམ་གྱི་རིམ་པའི་ཕན་
ཡོན་གྱི་ཕྱོགས་ལ་ངེས་པ་འདྲོངས་ནས། དེ་དག་བསམས་པ་ཙམ་གྱིས་ཡིད་སྤྲོ་
སང་གིས་འགྲོ་བ་ཞིག་བྱུང་ན་བྱིང་བ་གཅོད་པ་ཤིན་ཏུ་སླའོ། །གཞན་ཡང་སྣང་
བའི་མཚན་མ་ཡིད་ལ་བྱེད་པའང་ཤིན་ཏུ་གལ་ཆེ་བར་གསུངས་ཤིང་། བྱིང་བ་
ཤིན་ཏུ་འཐུག་པ་དང་། རྨུགས་པ་དང་གཉིད་སོགས་ཀྱི་བར་ཆད་ཆེ་ན་གཉེན་པོ་
དེ་དག་ངེས་པ་བསམ་དགོས་ཤིང་། བྱིང་བ་ཤིན་ཏུ་བསྲབས་པ་དང༌། ལན་རེ་
ཙམ་ལས་མི་འོང་ན་སྒམ་པའི་འཕྲོ་མི་བཤོལ་བར་སེམས་ཀྱི་འཛིན་སྟངས་གྲིམས་
པར་ བྱས་ ཏེ་ བསྒོམ། བྱིང་ བ་ ཤིན་ཏུ་འཐུག་ པ་ དང༌། ཡང་ ཡང་ འོང་ བ་ དང་།
གཉིད་ཀྱིས་ནོན་ན་བསྒོམ་པའི་འཕྲོ་བཤོལ་ལ། གོང་དུ་བཤད་པའི་གཉེན་པོ་དེ་
དག་བསྟེན་པ་དང༌། ལངས་ཏེ་འཆག་པ་དང་། གཉིད་རྨུགས་ཀྱི་ཉེས་དམིགས་
སྟོན་པའི་ཆོས་ཁ་ཏོན་དུ་བྱེད་པ་དང་། ཕྱོགས་དང་ཟླ་སྐར་ལ་ལྟ་བ་དང་། གདོང་
- 244 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཆུས་འཁྲུ་བ་སོགས་བྱ་བར་འདུལ་བ་ལུང་དང་། ཉན་ས་སོགས་ལས་གསུངས་པ་
ལྟར་བྱ་ཞིང་། གཉིད་དང་བསྲེས་ཀྱིན་སྒོམ་པ་ལ་འབད་བློ་བྱས་ཀྱང་ཚེ་ཧྲིལ་པོའི་
དགེ་སྦྱོར་སྐྱོན་ཅན་དུ་སོང་སྟེ་ངལ་བ་འབྲས་མེད་དུ་བྱེད་པས་མན་ངག་གི་གནད་
ལ་མཁས་པ་གལ་ཆེའོ། །བྱིང་བ་བཙན་ཐབས་སུ་གཅོད་པའི་གདམས་ངག་ནི།
བྱིང་བ་ཤིན་ཏུ་ཤས་ཆེ་ ན་ ཕཊ དྲག་པོ་ བརྗོད་ནས་ རང་ སེམས་ནམ་མཁར་
འཕངས་ལ། ནམ་མཁའ་སྟོང་པའི་དབྱིངས་དང་རང་སེམས་དབྱེར་མེད་དུ་བསྲེས་
ནས་ཤིན་ཏུ་གསལ་ཞིང་དྭངས་པའི་སྟོང་སང་ནམ་མཁའ་ལྟ་བུའི་ངང་དུ་བཞག་
ནས་བྱིང་བ་སངས་པ་དང་ཡང་བསྒོམ་མོ། །རྒོད་པའི་གཉེན་པོ་ནི། མི་རྟག་པ་
དང་འཁོར་བའི་སྡུག་བསྔལ་སེམས་པ་སོགས་ཡིན་ལ། རྒོད་པ་ཤས་ཆུང་ན་སྒོམ་
པའི་འཕྲོ་མི་བཤོལ་བར་སྔར་གྱི་མན་ངག་གང་རུང་གི་སྒོ་ནས་འཕྲོ་རྒོད་བཅད་ལ་
དམིགས་པ་ལ་སེམས་བཟུང་། འཕྲོ་རྒོད་ཤིན་ཏུ་ཆེ་བས་གནོད་ན་མི་རྟག་པ་དང་
འཁོར་བའི་ཉེས་དམིགས་དྲག་ཏུ་བསམས་ནས་འཕྲོ་རྒོད་ཀྱི་སྐྱོན་ཞི་བ་དང་ཡང་
དམིགས་པ་ལ་སེམས་འཛིན་ནོ། །རྒོད་པ་བཙན་ཐབས་སུ་གཅོད་པའི་གདམས་
ངག་ནི། རྒོད་པ་ཤིན་ཏུ་ཤས་ཆེ་བས་གནོད་ན་རེ་ཞིག་དམིགས་རྟེན་ལ་སེམས་
འཛིན་པ་བཞག་ནས་རླུང་གི་འགྲོ་འོང་ལ་སེམས་འཛིན་ཅིང་། སྟེང་རླུང་དཀར་པོ་
འོག་ཏུ་མནན་འོག་རླུང་སེར་པོ་གྱེན་དུ་འཐེན་ལ་ལྟེ་བའི་ཐད་དུ་ཁ་སྦྱོར་བུམ་པ་
ཅན་ ལ་ སེམས་ གཡོ་མེད་དུ་གཟུང་། འཕྲོ་རྒོད་ ཀྱི་སྐྱོན་ཞི་ བ་ན་དེ་ནས་ ཡང་
དམིགས་རྟེན་དེ་ཉིད་ལ་སེམས་འཛིན་ནོ། །གཞན་ཡང་བྱིང་རྒོད་སོ་སོའི་རྒྱུ་དང་།
ཐུན་མོང་གི་རྒྱུ་དང༌། སོ་སོའི་གཉེན་པོ་བསྟེན་ལུགས་སོགས་ཞིབ་པར་བྱང་ཆུབ་
ལམ་གྱི་རིམ་པ་ཆེ་ཆུང་ལས་ཤེས་པར་བྱའོ། །
245-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གསུམ་པ་དེ་ལ་བརྟེན་ནས་སེམས་གནས་ཇི་ལྟར་སྐྱེ་བའི་རིམ་པ་ནི། ཕྱག་
ཆེན་རྩ་བ་ལས། མཉམ་བཞག་ངོ་བོ་གང་གིས་ཀྱང་། །མ་བསྒྲིབས་དྭངས་ཤིང་
གསལ་བ་དང༌། །གཟུགས་ཅན་གང་དུའང་མ་གྲུབ་པའི། །སྟོང་སང་ནམ་མཁའ་
ལྟ་བུ་དང༌། །ཅི་ཡང་འཆར་བའི་ཧྲིག་གེ་བ། །ཞེས་གསུངས་ཏེ། སྔར་བཤད་པ་
ལྟར་སེམས་གནས་བསྒྲུབ་པའི་རྒྱུ་ཚོགས་རྣམས་ཚང་བར་བྱས་ནས་དྲན་པ་དང་
ཤེས་བཞིན་གཉིས་ཀྱི་སྒོ་ནས་སེམས་དམིགས་རྟེན་ལ་རྩེ་གཅིག་ཏུ་དམིགས་ནས་
རྒྱུན་རིང་དུ་བསྐྱངས་པ་ལས་རིམ་གྱིས་སེམས་གནས་པ་གོང་འཕེལ་དུ་སོང་སྟེ་
མཐར་འབད་རྩོལ་ལ་མི་ལྟོས་པར་མཉམ་བཞག་གི་ངང་དུ་ལོ་དང་ཟླ་བ་སོགས་
གང་འདོད་དུ་གནས་ནུས་པ་དང༌། བྱིང་བ་དང་འཕྲོ་བ་སོགས་གང་གིས་ཀྱང་མ་
བསྒྲིབས་པར་ཤིན་ཏུ་གསལ་ཞིང་དྭངས་པ་མེ་ལོང་གཡའ་དག་ལྟ་བུར་སྣོད་བཅུད་
ཐམས་ཅད་ཀྱི་གཟུགས་བརྙན་འཆར་དུ་རུང་བ་ཀ་བ་སོགས་གཟུགས་ཀྱི་རྣམ་པ་
གང་ཤར་བ་དེའི་རྡུལ་ཕྲ་རབ་ཚུན་ཆད་བགྲང་ཐུབ་པ་ལྟ་བུ་དང་། གཟུགས་ཅན་
གང་དུ་ཡང་མ་གྲུབ་པའི་སྟོང་སང་ནམ་མཁའ་ལྟ་བུ་དེའི་ངང་དུ་གནས་པ་འབྱུང་
ངོ༌། །དེ་ལྟ་བུའི་ཏིང་ངེ་འཛིན་དེ་ཡང་ལུས་སེམས་ཤིན་སྦྱངས་ཀྱི་བདེ་བས་མ་ཟིན་
ན་འདོད་སེམས་རྩེ་གཅིག་པ་ཞེས་བྱ་བ་ཡིན་ལ། དེས་ཟིན་ན་ཞི་གནས་སུ་འགྱུར་
རོ། །དེ་འདྲ་བའི་ཞི་གནས་ཀྱི་ཏིང་ངེ་འཛིན་ནི་ཐེག་པ་གསུམ་གའི་ལམ་གྱི་གཞི་
རྟེན་དུ་ངེས་པར་དགོས་ཤིང་། གསང་སྔགས་རྒྱུད་སྡེ་བཞི་གང་གི་སྒོ་ནས་ལམ་
བགྲོད་ཀྱང་ངེས་པར་དགོས་གསུངས་སོ། །འདིར་ཕྱག་ཆེན་འགྲེལ་པ་ལས་དེ་
འདྲའི་ཏིང་ངེ་འཛིན་དེ་བསྒྲུབ་པའི་ཚེ་ཉེས་པ་ལྔ་སྤོང་བའི་གཉེན་པོ་འདུ་བྱེད་
བརྒྱད་དང་། སེམས་གནས་པའི་ཐབས་དགུ །སྟོབས་དྲུག་དང་། ཡིད་བྱེད་བཞིའི་
- 246 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
སྒོ་ནས་བསྒྲུབ་དགོས་པར་གསུངས་པས། ཉེས་པ་ལྔ་དང་དེའི་གཉེན་པོ་འདུ་བྱེད་
བརྒྱད་ནི་སྔར་བཤད་ཟིན་ལ། སེམས་གནས་པའི་ཐབས་དགུ་ནི། དམིགས་པ་དེ་
ལས་སེམས་འཇོག་པ། རྒྱུན་དུ་འཇོག་པ། གླན་ཏེ་འཇོག་པ། ཉེ་བར་འཇོག་པ།
དུལ་བར་བྱེད་པ། ཞི་བར་བྱེད་པ། རྣམ་པར་ཞི་བར་བྱེད་པ། རྩེ་གཅིག་ཏུ་བྱེད་
པ། མཉམ་པར་འཇོག་པ་རྣམས་སོ། །སྟོབས་དྲུག་ནི། ཐོས་པའི་སྟོབས། བསམ་
པའི་སྟོབས། དྲན་པའི་སྟོབས། ཤེས་བཞིན་གྱི་སྟོབས། བརྩོན་འགྲུས་ཀྱི་སྟོབས།
འདྲིས་པའི་སྟོབས་རྣམས་སོ། །སྟོབས་དེ་དག་གིས་སེམས་གནས་གང་དང་གང་
འགྲུབ་པ་ནི། ཐོས་པའི་སྟོབས་ཀྱིས་སེམས་གནས་དང་པོ་འགྲུབ། བསམ་པའི་
སྟོབས་ཀྱིས་སེམས་གནས་གཉིས་པ་འགྲུབ། དྲན་པའི་སྟོབས་ཀྱིས་སེམས་གནས་
གསུམ་པ་དང་བཞི་པ་འགྲུབ། ཤེས་བཞིན་གྱི་སྟོབས་ཀྱིས་སེམས་གནས་ལྔ་པ་
དང་དྲུག་པ་འགྲུབ། བརྩོན་འགྲུས་ཀྱི་སྟོབས་ཀྱིས་སེམས་གནས་བདུན་པ་དང་
བརྒྱད་པ་འགྲུབ། འདྲིས་པའི་སྟོབས་ཀྱིས་སེམས་གནས་དགུ་པ་འགྲུབ་བོ། །ཡིད་
བྱེད་བཞི་ནི། བསྒྲིམས་ཏེ་འཇུག་པའི་ཡིད་བྱེད། སྐབས་སུ་ཆུད་ཅིང་འཇུག་པའི་
ཡིད་བྱེད། སྐབས་སུ་ཆད་པ་མེད་པར་འཇུག་པའི་ཡིད་བྱེད། ལྷུན་གྱིས་གྲུབ་པའི་
ཡིད་ བྱེད་རྣམས་སོ། །སེམས་ གནས་ དགུ་ ལ་ ཡིད་ བྱེད་བཞི་འཇོག་ ལུགས་ནི།
སེམས་ གནས་ དང༌ པོ་ གཉིས་ ལ་ བསྒྲིམས་ ཏེ་ འཇུག་ པ་ དང༌། སེམས་ གནས་
གསུམ་པ་ནས་བདུན་པའི་བར་ལ་སྐབས་སུ་ཆད་ཅིང་འཇུག་པ་དང་། སེམས་
གནས་བརྒྱད་པ་ལ་སྐབས་སུ་ཆད་པ་མེད་པར་འཇུག་པ་དང་། སེམས་གནས་
དགུ་པ་ལ་ལྷུན་གྱིས་གྲུབ་པའི་ཡིད་བྱེད་འཇོག་གོ །གདམས་ངག་འདིའི་སེམས་
གནས་བསྒོམ་པའི་ཚུལ་འདི་དག་རྗེ་ཐམས་ཅད་མཁྱེན་པས་སྙན་བརྒྱུད་དུ་མཛད་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པ་ལས་ཁྲིད་ཡིག་གསལ་ཁ་བཏོད་པ་མ་མཛད། འོན་ཀྱང་རྗེའི་གསུང་རབ་རྣམས་
ལ་ཞིབ་ཏུ་བརྟགས་ན་མན་ངག་འདི་ལྟར་ཡོད་པ་ཤེས་ནུས་ཏེ། དྲི་བ་ལྷག་བསམ་
རབ་དཀར་དུ་མན་ངག་འདིའི་གནད་རྣམས་ལ་གོལ་ས་གཅོད་པའི་དྲི་བ་མང་དུ་
མཛད་ཅིང་གསུང་དེ་དག་གི་ཁོང་ནས་མན་ངག་གི་གནད་འདི་ལྟར་ཡོད་པར་ཤེས་
ནུས་པ་དང༌། ལམ་རིམ་ཆུང་བའི་ཞི་གནས་ཀྱི་སྐབས་ལས་སེམས་ལ་དམིགས་
ནས་ སྒོམ་ ཚུལ་ འདི་ ལྟར་ ཡོད་ པ་ གསལ་ བར་ གསུངས་ ཏེ། ལྷ་ སྐ་ སོགས་ ཀྱི་
དམིགས་རྟེན་གཞན་མི་འཇོག་པར་སེམས་མི་རྟོག་པ་ཙམ་སྐྱོང་བས་ཀྱང་སེམས་
ཡུལ་གང་ལ་ཡང་མི་རྟོག་པར་གཞག་པར་བྱའོ་ཞེས་དྲན་ནས་དེ་ནས་སེམས་མི་
འཕྲོ་བ་ལ་མ་ཡེངས་པར་བྱ་ལ། མ་ཡེངས་པ་ཡང་དམིགས་པ་མ་བརྗེད་པའི་དྲན་
པ་དང་དོན་གཅིག་པས་དྲན་པའི་སྐྱོང་ཚུལ་ལས་མ་འདས་པས་དེ་ལྟར་སྒོམ་པ་
དེས་ཀྱང་ངེས་ཤེས་ ཀྱི་ཤུགས་ཐོན་པའི་དྲན་ པ་ བསྟེན་ནོ། །ཞེས་གསལ་བར་
གསུངས་ ཤིང་། ཡང་ འཕྲོ་བ་ འགོག་ ཚུལ་ གྱི་ མན་ ངག་ འདི་ ལྟར་ ཡོད་ པ་ ཡང་
གསལ་བར་གསུངས་ཏེ། དེ་ཉིད་ལས། དང་པོར་གཟུགས་སོགས་ཡུལ་གྱི་མཚན་
མ་སྣ་ཚོགས་ཤིག་འཆར་ལ། ཤར་མ་ཐག་རང་ཞི་རང་དག་ཏུ་འགྲོ་ཞིང་། མཐར་
མཉམ་པར་བཞག་པ་ན་གཟུགས་སྒྲ་སོགས་ཀྱི་མཚན་མ་མི་འཆར་བར་སེམས་
རིག་ཅིང་གསལ་བ་དང་བདེ་སིང་ངེ་བ་ཙམ་གྱི་རྣམ་པ་འབའ་ཞིག་འཆར་རོ། །དེ་
ནས་རྣམ་རྟོག་མེད་པར་འགྱུར་ཚུལ་ནི་སྔར་ལྟར་དྲན་པ་དང་ཡིད་བྱེད་མེད་པར་
བཞག་པས་རྣམ་རྟོག་གང་སྐྱེས་པ་རྣམས་ཆུ་ལས་ཆུ་བུར་བྱུང་བ་བཞིན་དུ་འཕྲོ་
ཆེར་འཐུད་མི་ཐུབ་པར་རང་ཞིར་འགྲོ་ཞིང་། དེ་ནས་སྔར་ལྟར་བསྐྱངས་པས་མྱོང་
རིག་དང་བདེ་བདེ་པོར་སྣང་བ་དེ་ཡང་ཆེད་དུ་བཀག་པ་མིན་པར་ཤར་མ་ཐག་
- 248 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ནས་ཤུན་པ་བུད་པ་བཞིན་དུ་གཏད་མི་བཟོད་པར་རང་ཞི་རང་དག་ཏུ་འགྲོ་སྟེ།
བདེ་བ་དང་མྱོང་རིག་རྣམས་ཕྲ་རུ་སོང་བའོ། ། དེའི་དུས་སུ་མཉམ་པར་བཞག་
པའི་ཚེ་རང་གི་ལུས་ལ་སོགས་པའི་སྣང་བ་གང་ཡང་མི་འཆར་ལ། སེམས་ནི་ནམ་
མཁའ་དང་དབྱེར་མེད་པར་སོང་བ་ལྟ་བུའི་ཉམས་འཆར་ཞིང་། དེ་ལས་ལངས་པ་
ན་ལུས་གློ་བུར་དུ་བྱུང་བ་ལྟ་བུའི་ཉམས་འཆར་རོ། །རྗེས་ཀྱི་ཚེ་ཡང་ཞེ་སྡང་ལ་
སོགས་པའི་ཉོན་མོངས་ཀྱི་རྣམ་རྟོག་སྐྱེས་པ་རྣམས་ཀྱང་སྔར་དང་ཡེ་མི་འདྲ་བར་
ཤུགས་ཞན་པ་དང་རྒྱུན་ཆེན་པོ་འཐུད་མི་ཐུབ་བོ། །དེ་རྣམས་ཀྱི་སྐབས་ནི་ཉེ་བར་
ཞི་བར་འགྱུར་བ་ཞེས་པའི་སྐབས་ཡིན་ཏེ། གསལ་ཉམས་ཆེ་བ་ལ་ཁང་པའི་ཀ་བ་
དང་རྩིག་པ་སོགས་ཀྱི་རྡུལ་ཕྲ་རབ་རྣམས་ཀྱང་བགྲང་ཐུབ་པ་སྙམ་བྱེད་པ་དང་།
གནས་ཆ་འཐུག་པས་གཉིད་ཀྱི་ཚེ་ཡང་སྔར་ཏིང་ངེ་འཛིན་མ་ཐོབ་པའི་དུས་བཞིན་
གྱི་གཉིད་མི་འོང་བར་ཏིང་ངེ་འཛིན་དང་འདྲེས་པ་སྙམ་འབྱུང་ལ། རྨི་ལམ་གྱི་སྣང་
བ་མང་པོ་དག་པ་སོགས་ཀྱང་འབྱུང་ངོ༌། །ཞེས་གསལ་བར་གསུངས་པ་ལྟར་རོ། །
འདིའི་ཐད་ཀྱི་ཕྱག་ཆེན་རྩ་བའི་ཚིག་འདི་དག་ཕལ་ཆེར་གྲུབ་ཆེན་གྱི་གསུང་
བཏུས་པ་ཤ་སྟག་ཏུ་འདུག་ཅིང་། གསུང་དེ་དག་གི་དགོངས་པའི་གཏད་སོ་མཐར་
ཐུག་པ་ནི་སྔགས་ལམ་མཐོན་པོའི་སྐབས་ཤིག་ཏུ་འདུག་ཀྱང་། འདིར་ལས་དང་
པོ་པས་སེམས་གནས་སྒྲུབ་སླ་བའི་མན་ངག་ཏུ་མཛད་པ་ནི། ལང་ཀར་གཤེགས་
པའི་མདོ་ལས། ཇི་ལྟར་ནད་པ་ནད་པ་ལ། །སྨན་པ་སྨན་རྣམས་གཏོང་བ་ལྟར། །
སངས་རྒྱས་དེ་བཞིན་སེམས་ཅན་ལ། །སེམས་ཙམ་དུ་ཡང་ རབ་ཏུ་གསུངས། །
ཞེས་དང་། རིན་ཆེན་ཕྲེང་བ་ལས། བརྡ་སྤྲོད་པ་དག་ཇི་ལྟ་བུར། །ཡི་གེ་ཕྱི་མོ་
ཀློག་འཇུག་ལྟར། །དེ་བཞིན་སངས་རྒྱས་གདུལ་བྱ་ལ། །ཇི་ཙམ་བཟོད་པའི་ཆོས་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྟོན་ཏོ། །ཞེས་ གསུངས་ པ་ ལྟར། སངས་ རྒྱས་ ཀྱི་ མཛད་ པ་ དང་ མཚུངས་ པའི་
ཐབས་མཁས་བླ་ན་མེད་པ་ཡིན་ཞིང་། མཐར་སྔགས་ལམ་མཐོན་པོའི་ཉམས་
ལེན་རྣམས་མྱུར་དུ་རྒྱུད་ལ་སྐྱེ་བའི་སྨིན་བྱེད་དུ་ཡང་འགྱུར་བ་ཡིན་ནོ། །དེ་ཡང་
དཔེར་མཚོན་ན་གྲུབ་ཆེན་ས་ར་ཧས། འཇུར་བུས་བཅིངས་པའི་སེམས་ཉིད་ནི། །
གློད་ན་གྲོལ་བར་ཐེ་ཚོམ་མེད། །ཅེས་གསུངས་པ་ནི་སེམས་གཟུང་འཛིན་གྱི་ཀུན་
རྟོག་སྣ་ཚོགས་ཀྱིས་བཅིངས་པ་འདི་ཉིད་སྔགས་ཀྱི་ཐབས་མཁས་ལ་བརྟེན་ནས་
རྡོ་རྗེའི་ལུས་ལ་གནད་དུ་བསྣུན་ཏེ་ཤིན་ཏུ་ཕྲ་བའི་སེམས་རང་མལ་དུ་གནས་སུ་
བཅུག་ནས་བཟུང་བ་ན་ཀུན་རྟོག་གཡོ་བྱེད་དང་བཅས་པ་འགགས་ཏེ་འོད་གསལ་
འཆར་ལ། དེ་ལ་བརྟེན་ནས་མྱུར་དུ་གྲོལ་བར་འགྱུར་བ་དགོངས་པ་ཡིན་ལ། དེའི་
སེམས་འཛིན་ལུགས་དེ་འདིར་ལས་དང་པོ་པའི་སེམས་འཛིན་པའི་མན་ངག་ཏུ་
མཛད་དེ། དེ་ལ་བརྟེན་ནས་མཐར་ཐུག་གི་སེམས་ འཛིན་པའི་ གནད་དེ་ཡང་
འབྱུང་བར་འགྱུར་རོ། །འདི་ལྟ་བུའི་གསང་བ་འདི་དག་ནི་གོང་དུ་ཡང་ཡང་བཤད་
པ་ལྟར་བླ་མེད་ཀྱི་དབང་ལེགས་པར་ཐོབ་ཅིང་དམ་ཚིག་དང་ལྡན་པ་རྣམས་ལ་
བཤད་པར་བྱ་བ་ཡིན་གྱི། དབང་བཞི་མ་ཐོབ་པ་རྣམས་ལ་གཏན་ནས་མི་བཤད་
པར་ཐུན་མོང་བའི་འཁྲིད་ཚུལ་བྱའོ། །སེམས་གནས་བསྒྲུབ་པའི་མན་ངག་ཞལ་
ཤེས་དང་བཅས་པ་ལེགས་པར་བཤད་ཟིན་ཏོ། །
གཉིས་པ་ཟབ་མོའི་ལྟ་བ་བཙལ་ནས་སྒོམ་ཚུལ་ལ་གསུམ། ལྟ་བ་འཚོལ་
ཚུལ་དང༌། བཙལ་ནས་རྙེད་པ་ན་སྒོམ་ཚུལ་དང་། བསྒོམས་པས་ལྷག་མཐོང་ཇི་
ལྟར་འགྲུབ་ཚུལ་ལོ། །དང་པོ་ནི། ཟབ་མོ་དབུ་མའི་ལྟ་བ་རྒྱུད་ལ་སྐྱེ་བ་ལ་སྔོན་དུ་
དེ་ ལེགས་ པར་བཙལ་ནས་རྙེད་པ་ཞིག་དགོས། དེ་འོང་བ་ལ་སྔོན་འགྲོའི་རྒྱུ་
- 250 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཚོགས་ཚང་བ་ལ་འབད་དགོས། ཟབ་མོ་དབུ་མའི་ལྟ་བ་རྙེད་པའི་ཐབས་སྔོན་
འགྲོའི་རྒྱུ་ཚོགས་ལ་བརྩོན་པ་ཆེན་པོས་འབད་པ་ཞིག་ཡོང་བ་ལ་སྔོན་དུ་དེའི་ཡོན་
ཏན་མཐོང་བས་ཡིད་ཕྲོགས་པའི་དད་པ་བརྟན་པོ་ཞིག་དགོས་པས། ཐོག་མར་
གནས་ལུགས་རྟོགས་པའི་ཡོན་ཏན་རྣམས་བསམ་པར་བྱའོ། །དེ་ནི་རྗེ་ཐམས་ཅད་
མཁྱེན་པས། ཤེས་རབ་ཟབ་མོའི་དེ་ཉིད་ལྟ་བའི་མིག །སྲིད་པའི་རྩ་བ་དྲུང་ནས་
འབྱིན་པའི་ལམ། །གསུང་རབ་ཀུན་ལས་བསྔགས་པའི་ཡོན་ཏན་གཏེར། །གཏི་
མུག་མུན་སེལ་སྒྲོན་མེའི་མཆོག་ཏུ་གྲགས། །དེ་ལྟར་ཤེས་ནས་ཐར་འདོད་མཁས་
པ་ཡིས། །ལམ་དེ་འབད་པ་དུ་མས་བསྐྱེད་པར་མཛད། །རྣལ་འབྱོར་ངས་ཀྱང་
ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །
ཞེས་གསུངས་ལ། སྤྱིར་ཡོན་ཏན་ཐམས་ཅད་ཀྱི་རྩ་བ་ཤེས་རབ་ཉིད་ཡིན་པ་ནི།
མགོན་པོ་ཀླུ་སྒྲུབ་ཀྱིས། མཐོང་དང་མ་མཐོང་ཡོན་ཏན་འདི། །ཀུན་གྱི་རྩ་བ་ཤེས་
རབ་ཡིན། །ཞེས་གསུངས། ཐེག་པ་གསུམ་གྱི་ཡོན་ཏན་མཐའ་དག་ཞི་གནས་དང་
ལྷག་མཐོང་ ལ་བརྟེན་ནས་བྱུང་ བར་ མདོ་ སྡེ་ དགོངས་ འགྲེལ་ ལས་ གསུངས།
གནས་ལུགས་རྟོགས་པའི་ཤེས་རབ་འདི་མེད་པ་ཐེག་པ་གསུམ་གྱི་འབྲས་བུ་གང་
ཡང་ཐོབ་མི་ནུས་པར་འཕགས་པ་ཀླུ་སྒྲུབ་ཀྱིས་གསུངས་པའི་ཚུལ་ནི་སྔར་དྲངས་
ཟིན་ཅིང་། གནས་ལུགས་རྟོགས་པའི་ཤེས་རབ་འདི་མེད་ན་བྱང་ཆུབ་ཀྱི་སེམས་
དང་སྦྱིན་པ་ལ་སོགས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་ཇི་ཙམ་
བསླབས་ཀྱང་མིག་མེད་པའི་མི་བཞིན་དུ་ས་ལམ་གོང་མར་བགྲོད་མི་ནུས་པ་དང་།
ཤེས་རབ་འདི་ཡོད་ན་མིག་དང་ལྡན་པའི་མིས་ལམ་བགྲོད་པ་བཞིན་དུ་ས་ལམ་
གོང་མར་བགྲོད་ནུས་པས་ན་ཤེས་རབ་འདི་ནི་ས་ལམ་བགྲོད་པ་ལ་མིག་ལྟ་བུར་
251-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྒྱལ་བས་བསྔགས་ཏེ། ཡོན་ཏན་རིན་པོ་ཆེ་སྡུད་པ་ལས། དམུས་ལོང་དམིགས་བུ་
མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་པར་ག་ལ་
འགྱུར། །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། །དམིགས་བུ་མེད་པས་
བྱང་ཆུབ་རེག་པར་ནུས་མ་ཡིན། །ཞེས་གསུངས། སྔགས་ལ་ཡང་གནས་ལུགས་
རྟོགས་པའི་ཤེས་རབ་འདི་མེད་ན་རྒྱུད་སྡེ་བཞི་གང་གི་སྒོ་ནས་ཀྱང་ལམ་བགྲོད་
ཐབས་མེད་ཅིང་། ལྷག་པར་གསང་སྔགས་བླ་མེད་ལ་ཚེ་གཅིག་ལ་འཚང་རྒྱ་བ་
སོགས་ཀྱི་མྱུར་ཁྱད་ཆེན་པོ་བཤད་པ་ཡང་གནས་ལུགས་རྟོགས་པའི་ལྟ་བ་ཕར་
ཕྱིན་ཐེག་པ་ལས་ཁྱད་པར་དུ་འཕགས་པའི་སྟོབས་ཆེན་ཞིག་སྒྲུབ་ཏུ་ཡོད་པ་དེའི་
མྱུར་ཁྱད་ཡིན་པར་གསུངས་པས་ཟབ་མོ་དབུ་མའི་ ལྟ་བ་འདི་ནི་མདོ་སྔགས་
གཉིས་ཀའི་ལམ་གྱི་སྲོག་དམ་པ་ཡིན་ནོ། །བྱང་ཆུབ་ཀྱི་སེམས་ཕྱིར་མི་ལྡོག་པ་
ཞིག་སྐྱེ་བའང་ལྟ་བ་འདི་ལ་རག་ལས་ཏེ། བྱང་ཆུབ་ཀྱི་སེམས་ ཕྱིར་མི་ལྡོག་པ་
ཞིག་ འབྱུང་ བ་ ལ་ སངས་ རྒྱས་ ཀྱི་ གོ་ འཕང་ ངེས་ པར་ བསྒྲུབ་ དགོས་ པ་ དང༌།
བསྒྲུབས་ན་ངེས་པར་ཐོབ་ནུས་པར་ཤེས་པ་གཉིས་ཚོགས་ཤིག་ ཚང་ དགོས།
སངས་རྒྱས་ཀྱི་གོ་འཕང་ཐོབ་ནུས་པར་ཤེས་པ་ལ་བདག་འཛིན་བག་ཆགས་དང་
བཅས་པ་ངེས་པར་སྤོང་ནུས་སུ་ཤེས་དགོས། དེ་ཤེས་པ་ལ་བདག་འཛིན་ཡུལ་
ཕྱིན་ཅི་ལོག་ལ་ཞུགས་པ་དང་། བདག་མེད་རྟོགས་པའི་ཤེས་རབ་ཡུལ་གྱི་གནས་
ཚུལ་ལ་ཞུགས་པར་ཤེས་ནས་ཤེས་རབ་དེ་ཡུན་རིང་དུ་གོམས་པར་བྱས་པས་
བདག་འཛིན་བག་ཆགས་དང་བཅས་པ་རྩ་བ་ནས་སྤོང་ནུས་པར་ཤེས་དགོས་
སོ། །དེས་མཚོན་སྤྱོད་ཕྱོགས་གཞན་རྣམས་ལའང་ལྟ་བ་འདི་ངེས་པར་རྟོག་ཏུ་
དགོས་པའི་ཚུལ་ཤེས་དགོས་ཤིང་། མདོར་ན་རྣམ་པ་ཐམས་ཅད་མཁྱེན་པའི་ཡེ་
- 252 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཤེས་ཐོབ་པ་ལ་ཟབ་མོ་དབུ་མའི་ལྟ་བ་འདི་མེད་པར་ཐབས་གཞན་གང་གི་སྒོ་
ནས་ཀྱང་ཐོབ་མི་ནུས་པ་ནི། རྒྱལ་བ་རང་ཉིད་ཀྱི་ཞལ་ནས་ཀྱང་། གལ་ཏེ་ཆོས་
ལ་བདག་མེད་སོ་སོར་རྟོག །སོ་སོར་དེ་བརྟགས་གང་ཞིག་དེ་སྒོམ་པ། །དེ་ནི་མྱ་
ངན་འདས་ཐོབ་འབྲས་བུའི་རྒྱུ། །རྒྱུ་གཞན་གང་ཡིན་དེས་ནི་ཞི་མི་འགྱུར། །ཞེས་
གནས་ལུགས་རྟོགས་པའི་ལྟ་བ་འདི་མེད་པར་ཐར་པ་ཙམ་ཡང་ཐོབ་མི་ནུས་པར་
གསུངས་ན། ཐམས་ཅད་མཁྱེན་པ་ཐོབ་མི་ནུས་པ་ལྟ་ཅི་སྨོས། གཞན་ཡང་སངས་
རྒྱས་ཀྱི་ཡོན་ཏན་ཐམས་ཅད་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་མཐུ་ལས་
འབྱུང་ཞིང་། ཡེ་ཤེས་དེ་ཉིད་ཤེར་ཕྱིན་ཟབ་མོ་འདི་ལས་འབྱུང་བས་ན་ཤེར་ཕྱིན་
ལ་ཡུམ་ཞེས་གསུངས་སོ། །དེ་ལྟར་དུས་གསུམ་གྱི་སངས་རྒྱས་ཐམས་ཅད་གང་
ལས་འབྱུང་བའི་ཡུམ་ཤེར་ཕྱིན་ཟབ་མོ་དེ་ལ་ནི་རྒྱལ་བས་ཀྱང་མཆོད་པའི་གནས་
སུ་མཛད་དེ། ཐུབ་པས་བྱ་རྒོད་ཕུང་པོར་ཤེར་ཕྱིན་གསུང་པའི་ཚེ་ཆོས་གསུང་བའི་
ཁྲི་གདན་རྒྱལ་བ་རང་ཉིད་ཀྱིས་གཤོམས་པར་མཛད་པར་ཤེར་ཕྱིན་གྱི་གླེང་གཞི་
ལས་ གསུངས་ པ་ལྟར་ རོ། །དོན་དེ་དག་ལ་དགོངས་ནས་ རྗེ་བཙུན་བྱམས་པ་
མགོན་པོས། ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་ཁྲིད་
མཛད་གང་ཡིན་དང༌། །འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་
རྟེན་དོན་སྒྲུབ་མཛད་པ་གང་། །གང་དང་ཡང་དག་ལྡན་པས་ཐུབ་རྣམས་རྣམ་པ་
ཀུན་ལྡན་སྣ་ཚོགས་འདི་གསུངས་པ། །ཉན་ཐོས་བྱང་ཆུབ་སེམས་དཔའི་ཚོགས་
བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། །ཞེས་སངས་རྒྱས་ལས་ཀྱང་གོང་
དུ་ ཕྱག་འཚལ་བའི་གནས་སུ་མཛད་དོ། །དེ་ལྟར་ཕན་ཡོན་བསམས་པས་ཡིད་
ཕྲོགས་ཏེ་ཟབ་མོ་དབུ་མའི་ལྟ་བ་ལ་དོན་གཉེར་ཆེན་པོ་སྐྱེས་པ་ན། ལྟ་བ་དེ་རྒྱུད་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལ་སྐྱེ་བ་ལ་སྔོན་དུ་རྒྱུ་ཚོགས་གསུམ་དགོས་པར་སློབ་དཔོན་ཀ་མ་ལ་ཤཱི་ལས་དབུ་
མའི་ སྒོམ་ རིམ་ དུ་ གསུངས་ཏེ། རྒྱུ་ ཚོགས་ གསུམ་ནི། དགེ་བའི་བཤེས་ གཉེན་
མཁས་པ་ལ་བརྟེན་པ་དང༌། དེ་ལས་ལྟ་བའི་གདམས་ངག་ཉན་པ་དང་། དེའི་
དོན་ལ་ཚུལ་བཞིན་དུ་སེམས་པ་གསུམ་མོ། །དེ་ལ་སྤྱིར་ཡོན་ཏན་ཐམས་ཅད་ཀྱི་
རྩ་བ་དགེ་བའི་བཤེས་གཉེན་ཉིད་ཡིན་པ་དང་། ལྷག་པར་ཐེག་པ་ཆེན་པོའི་ཡོན་
ཏན་ཆེ་སྐྱེས་ཆུང་སྐྱེས་ཐམས་ཅད་དགེ་བའི་བཤེས་གཉེན་ཉིད་ལ་རག་ལས་པར་
གསུང་རབ་དགོངས་འགྲེལ་དང་བཅས་པ་ནས་ལན་གཅིག་མིན་པར་གསུངས་
ཤིང་། དེའི་ནང་ནས་ཀྱང་ཐོག་ མར་ ལྟ་བ་འཚོལ་བ་དང༌། བཙལ་ནས་གནས་
ལུགས་རྟོགས་པའི་དབུ་མའི་ལྟ་བ་རྒྱུད་ལ་སྐྱེ་བ་དང༌། སྒོམ་པ་མཐར་ཕྱིན་པ་
ཐམས་ཅད་དགེ་བའི་བཤེས་གཉེན་མཁས་པ་ཚུལ་བཞིན་དུ་བསྟེན་པ་ལ་རག་
ལས་པ་ཤེར་ཕྱིན་གྱི་མདོ་སྡེ་རིན་པོ་ཆེར་ཡང་དང་ཡང་དུ་གསུངས་ཤིང་། དགེ་
བའི་ བཤེས་གཉེན་མཁས་པ་ལ་མ་བརྟེན་པ་དང༌། དེ་ ལས་ གདམས་ངག་ཇི་
བཞིན་མ་ཐོབ་པ་ནི་ཤེར་ཕྱིན་གྱི་དོན་འཚོལ་བ་ལ་ཚོགས་པ་དང་མི་ལྡན་པའི་
བདུད་ལས་སུ་གསུངས་པ་དང་། དགེ་བའི་བཤེས་གཉེན་མཁས་པས་རྗེས་སུ་མ་
བཟུང་བར་སྡིག་གྲོགས་ཀྱི་དབང་དུ་སོང་ན་ནི་ཤེར་ཕྱིན་ཟབ་མོའི་ཕན་ཡོན་མི་
འབྱུང་བར་མ་ཟད། དོན་ལོག་པར་བཟུང་སྟེ་ལྟ་བ་ངན་པའི་གཡང་དུ་ལྟུང་བའམ།།
ཟབ་མོའི་གནས་འདི་ལ་སྐག་ཅིང་མི་མོས་པས་སྤངས་ཏེ་རང་དང་གཞན་མང་པོ་
ཕུང་བར་བྱེད་པ་དང་། ཆོས་སྤོང་གི་ལས་ཚབས་པོ་ཆེ་བསགས་ནས་དམྱལ་བ་
མཐའ་ མེད་ དུ་ ལྟུང་བ་ སོགས་རྣམ་ སྨིན་ འཇིགས་ སུ་ རུང་ བ་མྱོང་ དགོས་ པར་
གསུངས་སོ། །དགེ་བའི་བཤེས་གཉེན་ཇི་ལྟར་བསྟེན་པའི་ཚུལ་ནི་སྔོན་བྱང་ཆུབ་
- 254 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
སེམས་དཔའ་རྟག་ཏུ་ངུས་ཤེར་ཕྱིན་འཚོལ་བའི་ཕྱིར་དུ་དགེ་བའི་བཤེས་གཉེན་ཇི་
ལྟར་ བསྟེན་ པ་ དེ་ ལྟར་ དུ་ བསྟེན་ དགོས་ པར་ གསུངས་ཤིང་། དེ་ དག་ གི་ དོན་
བསྡུས་ཏེ་ཡོན་ཏན་རིན་པོ་ཆེ་སྡུད་པ་ལས། སློབ་མ་བཟང་པོ་བླ་མར་གུས་ལྡན་དེ་
དག་གིས། །བླ་མ་མཁས་པ་རྣམས་ ལ་ རྟག་ཏུ་བརྟེན་ པར་བྱ། །ཅི་ཕྱིར་ཞེ་ན་
མཁས་པའི་ཡོན་ཏན་དེ་ལས་འབྱུང་
། །དེ་དག་ཤེས་རབ་ཕ་རོལ་ཕྱིན་པ་རྗེས་སུ་
སྟོན། །སངས་ རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། །ཡོན་ཏན་
ཀུན་གྱི་མཆོག་མངའ་རྒྱལ་བ་དེ་སྐད་གསུངས། །ཞེས་གསུངས་སོ། །དགེ་བའི་
བཤེས་གཉེན་ལས་ལྟ་བའི་གདམས་ངག་ཉན་པ་དང༌། དེའི་དོན་ལ་ཚུལ་བཞིན་
དུ་སེམས་པ་སྔོན་དུ་འགྲོ་དགོས་པ་ནི། དགེ་བའི་བཤེས་གཉེན་མཁས་པ་དང་
མཇལ་ཡང་དེ་ལས་གདམས་ངག་མ་ཐོས་པ་དང་། ཐོས་ཀྱང་རང་ངོས་ནས་ཚུལ་
བཞིན་དུ་མ་བསམས་ན་རྒྱུད་ལ་སྐྱེ་བ་ལྟ་ཞོག །གནས་ལུགས་ཀྱི་དོན་གོ་བའང་མི་
འོངས་ཏེ། སངས་རྒྱས་ཀྱི་སྤྲུལ་པའི་བཀོད་པས་ཞིང་ཁམས་ཐམས་ཅད་ཁྱབ་པས་
དེའི་མདུན་ན་གནས་པ་ཙམ་གྱིས་གནས་ལུགས་ཟབ་མོ་རྟོགས་པའི་ལྟ་བ་རྒྱུད་ལ་
སྐྱེ་ན་སེམས་ཅན་ཐམས་ཅད་འབད་མེད་དུ་གྲོལ་བར་འགྱུར་རོ། །དེས་ན་གནས་
ལུགས་ཟབ་མོ་རྟོགས་པའི་ལྷག་མཐོང་སྒོམ་བྱུང་གི་རྟོགས་པ་སྐྱེ་བ་ལ་སྔོན་དུ་
བསམ་བྱུང་གི་ཤེས་རབ་ཀྱིས་དེའི་དོན་ལ་ངེས་ཤེས་བརྟན་པོ་སྐྱེས་པ་ཞིག་དགོས།
དེ་འོང་བ་ལ་དགེ་བའི་བཤེས་གཉེན་མཁས་པ་བསམ་སྦྱོར་གཉིས་ཀྱིས་ཚུལ་
བཞིན་དུ་བསྟེན་ནས་གདམས་ངག་ཉན་པ་དང་། དེའི་དོན་ལ་ཚུལ་བཞིན་དུ་
སེམས་པ་སྔོན་དུ་འགྲོ་དགོས་སོ། །དེ་ལྟར་ཡང་མགོན་པོ་བྱམས་པས། འདི་ན་
དང༌ པོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་པ་འབྱུང་། །ཚུལ་བཞིན་
55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཡིད་ལ་བྱེད་པ་གོམས་ལས་ཡང་དག་དོན་ཡུལ་ཡེ་ཤེས་འབྱུང་། །ཞེས་གསུངས་
སོ། །དེས་ན་སྒྲུབ་པ་རྣམ་དག་ཅིག་བྱེད་པ་ལ་ཐོས་བསམ་སྒོམ་གསུམ་ངེས་པར་
ཚང་དགོས་པ་དང་། དེ་ཡང་གོ་རིམ་མ་ལོག་པ་དགོས་པར་གསུང་རབ་དགོངས་
འགྲེལ་དང་བཅས་པ་ནས་གསུངས་པའི་དོན་ལ་ངེས་པ་རྙེད་དགོས་པ་ནི། རྗེ་རིན་
པོ་ཆེའི་ཞལ་ནས། རྣམ་དག་རིགས་པའི་སྟོབས་ཀྱིས་གསུང་རབ་དོན། །ཇི་བཞིན་
འབྱེད་ལ་གཞན་དྲིང་མི་འཇོག་པའི། །མཁས་པའི་གམ་དུ་མཐའ་ཡས་གསུང་རབ་
ལ། །ངོམས་པ་མེད་པའི་ཐོས་པ་བྱེད་པར་ཤོག །ཇི་ལྟར་ཐོས་པའི་དོན་ལ་རིགས་
པ་ བཞིས། །ཉིན་ དང༌ མཚན་ དུ་ ཚུལ་ བཞིན་ རབ་ བརྟགས་ནས། །བསམ་ བྱའི་
གནས་ ལ་ བསམས་ ལས་ བྱུང་ བ་ ཡི། །རྣམ་ དཔྱོད་ བློ་ཡིས་ཐེ་ཚོམ་ཆོད་ པར་
ཤོག །གང་ཚེ་ཤིན་ཏུ་ཟབ་པའི་ཆོས་ཚུལ་ལ། །བསམ་བྱུང་བློ་ཡིས་ངེས་ཤེས་རྙེད་
པའི་ཚེ། །ཚེ་འདིའི་འཁྲི་བ་ཆོད་པའི་བརྩོན་འགྲུས་ཀྱིས། །དབེན་པ་བསྟེན་ནས་
ཚུལ་བཞིན་བསྒྲུབ་པར་ཤོག །ཅེས་གསུངས་པ་ལྟར་རོ། །དེ་ལྟར་ཐོས་པ་འཚོལ་
བ་དེ་ཡང་གང་བྱུང་བྱུང་ལ་ཐོས་པ་བྱས་པས་མི་ཆོག་གི །དྲང་དོན་ལ་མི་རྟོན་ངེས་
དོན་ལ་རྟོན་པ་ཞིག་གི་སྒོ་ནས་གསུང་རབ་ཀྱི་དོན་ལ་ཐོས་པ་བྱ་དགོས་ལ། དེ་
ཡང་རང་སྟོབས་ཀྱིས་དྲང་ངེས་འབྱེད་མི་ནུས་པས། དྲང་ངེས་ལེགས་པར་ཕྱེ་ནས་
ངེས་དོན་གྱི་གསུང་རབ་ཀྱི་དོན་རྒྱལ་བ་རང་ཉིད་ཀྱི་དགོངས་པ་བཞིན་དུ་འགྲེལ་
བར་མདོ་རྒྱུད་དུ་མ་ནས་ལུང་བསྟན་ཅིང་། བསྟན་པ་འདི་ལ་སྟོན་པ་གཉིས་པར་
གྲགས་པ་འཕགས་མཆོག་ཀླུ་སྒྲུབ་ཀྱི་གཞུང་ལ་བརྟེན་ནས་ངེས་དོན་གྱི་གསུང་
རབ་ཀྱི་དགོངས་པ་འཚོལ་དགོས་ལ། དེང་སང་གི་གདུལ་བྱ་བསོད་ནམས་དམན་
ཞིང་བརྩོན་འགྲུས་ཆུང་ལ་དབང་པོ་རྟུལ་བ་དག་གིས་འཕགས་པ་ཀླུ་སྒྲུབ་ཀྱི་
-256 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གཞུང་ཉིད་ལ་ཞུགས་ཀྱང་དེའི་དགོངས་པ་རྙེད་དཀའ་བས། དེ་ལས་ཆེས་གསལ་
ཞིང་གོ་སླ་བ་དེང་སང་གི་གདུལ་བྱའི་དབང་པོ་དང་འཚམ་པར་གསུངས་པའི་མན་
ངག་ཁྱད་པར་ཅན་ཞིག་ལ་བརྟེན་དགོས་ལ། དེ་ནི་ཆོས་ཀྱི་རྒྱལ་པོ་ཙོང་ཁ་པ་ཆེན་
པོའི་མན་ངག་འདི་ཁོ་ན་སྟེ། དེ་ཡང་རྒྱལ་བའི་དགོངས་པ་འཕགས་པ་ཀླུ་སྒྲུབ་
ཀྱིས་བཀྲལ་བའི་བསྟན་པའི་སྙིང་པོ་ཟབ་མོ་དབུ་མའི་ལྟ་བ་འདི་ཉིད་ཉམས་པ་
ཐུགས་ཀྱིས་མ་བཟོད་ནས་གངས་རིའི་ཁྲོད་འདིར་བསམས་བཞིན་དུ་བྱོན་ཞིང་།
རྗེ་བཙུན་འཇམ་པའི་དབྱངས་ཉིད་ལ་དངོས་སུ་བརྟེན་ནས་གསུང་གི་བདུད་རྩི་
རྒྱུན་མི་འཆད་དུ་བཞེས་པ་དང༌། འཕགས་པ་ཀླུ་སྒྲུབ་ཡབ་སྲས་ཀྱིས་དངོས་སུ་
བྱིན་གྱིས་བརླབས་པའི་མཐུས་ཟབ་མོ་དབུ་མའི་ལྟ་བ་འདོམས་པ་ལ་འཕགས་པ་
ཀླུ་སྒྲུབ་དང་དབྱེར་མེད་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མན་ངག་འདི་ཁོ་ན་
ལས་ཟབ་མོ་དབུ་མའི་ལྟ་བ་འཚོལ་དགོས་པས། ཚུལ་དེ་ལ་གཞན་གྱིས་བཀྲི་བར་
མི་ནུས་ པའི་ ཡིད་ཆེས་རྙེད་ པར་ བྱའོ། །རྗེ་ ཐམས་ ཅད་ མཁྱེན་ པས་ མགོན་ པོ་
འཇམ་པའི་དབྱངས་ལ་ཟབ་མོ་དབུ་མའི་ལྟ་བ་འདི་རྒྱུད་ལ་སྐྱེ་བ་ལ་རྒྱུ་ཚོགས་
གང་ལ་འབད་དགོས་ཞུས་པ་ན། རྗེ་བཙུན་གྱི་ཞལ་ནས། བླ་མ་དང་ལྷག་པའི་ལྷ་
དབྱེར་མེད་དུ་ བྱས་ པ་ལ་གདུང་ཤུགས་དྲག་པོས་གསོལ་བ་འདེབས་པ་དང་།
བསགས་སྦྱངས་རྒྱ་ཆེན་པོ་ལ་འབད་པ་དང་། དབུ་མའི་གཞུང་གི་དོན་ལ་དཔྱོད་
པ་གསུམ་སྒྲིལ་དུ་བྱས་ནས་ཉམས་སུ་ལེན་དགོས་གསུངས། དེ་དག་ཇི་ལྟར་བྱ་
བའི་ཚུལ་ནི་སྙན་བརྒྱུད་ཀྱི་གདམས་ངག་འདིར་ཞིབ་ཏུ་བཀོད་པ་ལྟར་རོ། །དེས་
ན་རྒྱལ་བ་དབེན་ས་པ་ཆེན་པོ་བླ་མའི་རྣལ་འབྱོར་ལ་རྩལ་དུ་འདོན་ཞིང་། དེ་ཉིད་
ལམ་གྱི་སྲོག་ཏུ་མཛད་པ་དང་། སྔོན་འགྲོའི་སྐོར་ལ་ནན་ཏན་ཆེ་བར་མཛད་པ་ནི་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྗེ་ཐམས་ཅད་མཁྱེན་པ་ལ་མགོན་པོ་འཇམ་པའི་དབྱངས་ཀྱིས་ཇི་ལྟར་གདམས་
པ་རྣམས་ལག་ལེན་དུ་མཛད་པ་ཡིན་པས། ཚུལ་འདི་ལ་ངེས་པ་བརྟན་པོ་རྙེད་པ་
ཤིན་ཏུ་གལ་ཆེ་བར་ཡོད་དོ། །དེ་ལྟར་སྔོན་འགྲོའི་རྒྱུ་ཚོགས་གོང་མ་དེ་དག་ཚང་
བར་བྱས་ནས་དབུ་མའི་ལྟ་བ་འཚོལ་བ་ལ་སྔོན་དུ་རང་ཉིད་འཁོར་བར་འཁོར་
ཚུལ་བསམ་པས་ངེས་འབྱུང་ཤུགས་དྲག་པ་དང་། འཁོར་བར་འཁོར་བའི་རྒྱུའི་རྩ་
བ་ལེགས་པར་ངོས་ཟིན་པ་ཞིག་དགོས་ཏེ། རང་ཉིད་འཁོར་བར་འཁོར་ནས་སྡུག་
བསྔལ་གྱིས་མནར་བ་ལ་ངེས་འབྱུང་མ་སྐྱེས་ན་འཁོར་བ་ལས་ཐར་འདོད་མེད་
པས་ཐར་པ་དོན་གཉེར་མི་སྐྱེ་ལ། དེ་མེད་པར་ལྟ་བ་འཚོལ་བ་ལ་འབད་བློ་བྱས་
ཀྱང་རྒྱུད་ལ་ཕན་པ་ཞིག་མི་འོང་སྟེ། འཕགས་པ་ལྷས། གང་ལ་འདིར་སྐྱོ་ཡོད་
མིན་པ། །དེ་ལ་ཞི་གུས་ག་ལ་ཡོད། །རང་ཁྱིམ་ལས་བཞིན་སྲིད་པ་ནི། །འདི་ནས་
འབྱུང་བའང་བྱ་བར་དཀའ། །ཞེས་གསུངས་པ་ལྟར་རོ། །འཁོར་བའི་རྩ་བ་གང་
ཡིན་ངོས་མ་ཟིན་ན་ནི་དགྲ་ངོས་མ་ཟིན་པར་དམག་འདྲེན་པ་དང༌། རྐུན་མ་
ནགས་ལ་སོང་བའི་རྗེས་སྤང་ལ་གཅོད་པ་ལྟར་ངལ་བ་འབྲས་མེད་དུ་འགྱུར་རོ། །
དེ་ལྟར་ཡང་མཁས་གྲུབ་ཐམས་ཅད་མཁྱེན་པས། འདི་ན་གང་དག་མང་དུ་ཐོས་
དང་ཏིང་འཛིན་ལྷུར་ལེན་ཟབ་མོའི་བཟླས་བརྗོད་ལ་བརྩོན་པ། །དེ་དག་ཀུན་
ཀྱང་ རང་ ཉིད་འཆིང་བྱེད་ འཁོར་ བའི་ རྩ་བ་གང་ན་འདུག་པ་མ་ཤེས་ནས། །
བདག་ཏུ་འཛིན་པའི་ལྗོན་ཤིང་རྒྱ་ཆེན་སླར་ཞིང་འཕེལ་བས་ངལ་བ་དོན་མེད་
འགྱུར་མཐོང་སྟེ། །འདི་དག་རྣམས་ལ་བརྩེ་བའི་བསམ་པས་ཟབ་མོའི་ལམ་འདི་
བླ་མའི་དྲིན་ལས་འདིར་བཤད་བྱ། །ཞེས་གསུངས་སོ། །དེ་ལྟར་འཁོར་བའི་ཉེས་
དམིགས་དང་འཁོར་བར་འཁོར་བའི་འཇུག་རིམ་གཉིས་ལེགས་པར་མ་བསམས་
-258 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ན་འཁོར་བའི་རྩ་བ་གཅོད་པའི་ལྟ་བ་རྒྱུད་ལ་སྐྱེད་མི་ནུས་པ་ནི། རྗེ་རིན་པོ་ཆེས།
སྡུག་བདེན་ཉེས་དམིགས་ བསམས་ ལ་ མ་ འབད་ན། །ཐར་ པ་ དོན་ གཉེར་ ཇི་
བཞིན་མི་སྐྱེ་ཞིང་། །ཀུན་འབྱུང་འཁོར་བའི་འཇུག་རིམ་མ་བསམས་ན། །འཁོར་
བའི་རྩ་བ་གཅོད་ཚུལ་མི་ཤེས་པས། །སྲིད་ལས་ངེས་འབྱུང་སྐྱོ་ཤས་བསྟེན་པ་
དང༌། །འཁོར་བར་གང་གིས་བཅིངས་པ་ཤེས་པ་གཅེས། །རྣལ་འབྱོར་ངས་ཀྱང་
ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །
ཞེས་གསུངས་པ་ལྟར་རོ། །དེས་ན་དབུ་མ་ལ་འཇུག་པ་ལས། ཉོན་མོངས་སྐྱོན་
རྣམས་མ་ལུས་འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །
བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་
པར་ བྱེད། །ཅེས་གསུངས་པ་ལྟར། རང་ཉིད་འཁོར་བ་ཐོག་མ་མེད་པ་ནས་ད་
བར་དུ་ལས་ཉོན་གྱི་དབང་གིས་ཁམས་གསུམ་འཁོར་བའི་བཙོན་ཁང་འདིར་རང་
དབང་མེད་པར་བཅིངས་ཤིང་། སྡུག་བསྔལ་བརྒྱ་ཕྲག་དུ་མས་མནར་བའི་ཚུལ་
འདི་ཉིད་ཡང་ཡང་བསམས་པས་སྐྱོ་ཞིང་ཡིད་འབྱུང་བ་དྲག་པོ་དང་། ད་དུང་
འཁོར་ བའི་ རྩ་ བ་ མ་ཆོད་ ཕྱིན་ སླར་ ཡང་ སྔར་བཞིན་དུ་ རང་ དབང་ མེད་ པར་
འཁྱམས་ནས་ སྡུག་བསྔལ་མྱོང་དགོས་ཚུལ་བསམས་པས་འཇིགས་ཤིང་སྐྲག་
ནས། འདི་ལྟར་འཁོར་བའི་སྡུག་བསྔལ་འདི་མྱོང་བའི་རྩ་བ་ནི་ཅི་ཞིག་གུ་སྙམ་དུ་
བསམས་པ་ན་གང་ཟག་གཞན་གྱིས་རང་ཉིད་བཅིངས་པ་མིན་གྱི། རང་གི་གནས་
ལུགས་རང་གིས་མ་རིག་པར་བདག་འཛིན་འཁྲུལ་པའི་དབང་དུ་སོང་སྟེ་ལས་ཉོན་
གྱི་དབང་ གིས་ འཁོར་བར་བཅིངས་པ་ཡིན་ལ། འཁོར་བ་ ཞེས་ པའང་ གནས་
གཞན་ ཞིག་ ལ་ ཟེར་ བ་ མིན་ གྱི། སྡུག་ བསྔལ་ འཁོར་ བ་ ཅན་ ཕུང་ པོ། །ཞེས་
-259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གསུངས་པ་ལྟར། རྣམ་ཤེས་མ་རིག་འཁྲུལ་པའི་དབང་དུ་སོང་བ་དེ་ཉིད་ལས་
ཉོན་གཉིས་ཀྱིས་ཟག་བཅས་ཀྱི་ཕུང་པོ་གཅིག་ནས་གཅིག་ཏུ་བཅིངས་ཤིང་ཉིང་
མཚམས་སྦྱར་བ་ལ་འཁོར་བ་ཞེས་བརྗོད་པ་ཡིན་ནོ། །འཁོར་བ་དེ་ལས་ཐར་པ་
ལ་འཆིང་བྱེད་ཀྱི་ལས་ཉོན་གཉིས་བཟློག་དགོས། ཉོན་མོངས་མེད་ན་ལས་ཡོད་
ཀྱང་འཁོར་བར་འཕེན་མི་ནུས་པས་འཆིང་བྱེད་ཀྱི་གཙོ་བོ་ཉོན་མོངས་ཡིན་ལ།
ཉོན་མོངས་ཐམས་ཅད་ཀྱི་རྩ་བ་མཐར་གཏུགས་པ་ནི་རང་རྒྱུད་ཀྱི་བདག་འཛིན་
འདི་ཡིན་པ་དང༌། དེ་ལས་ཉོན་མོངས་གཞན་རྣམས་འབྱུང་ཞིང་ཉོན་མོངས་པའི་
དབང་གིས་ལས་བསགས། ལས་ཉོན་དེ་གཉིས་ཀྱི་དབང་གིས་རང་དབང་མེད་
པར་འཁོར་བར་འཁོར་བ་ཡིན་པ་ནི། སློབ་དཔོན་ཟླ་བ་གྲགས་པས། དང་པོར་ང་
ཞེས་བདག་ལ་ཞེན་གྱུར་ཅིང་། །བདག་གི་འདི་ཞེས་དངོས་ལ་ཆགས་བསྐྱེད་པ། །
ཟོ་ཆུན་འཕྱན་ལྟར་རང་དབང་མེད་པ་ཡི། །ཞེས་དང་། ཚད་མ་རྣམ་འགྲེལ་ལས།
གང་ཞིག་བདག་མཐོང་དེ་ལ་ནི། །ང་ཞེས་བདག་ཏུ་ཞེན་པར་འགྱུར། །ཞེན་པས་
བདེ་ལ་སྲིད་འགྱུར་ཏེ། །སྲེད་པས་སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་
བས་ཡོངས་སྲེད་པ། །ང་ཡི་ཞེས་དེའི་སྒྲུབ་བྱེད་ལེན། །དེས་ན་བདག་ལ་མངོན་
ཆགས་ པ། །དེ་ སྲིད་ དེ་ ནི་ འཁོར་ བར་ འགྱུར། །བདག་ ཡོད་ ན་ ནི་ གཞན་ དུ་
ཤེས། །བདག་གཞན་ཆ་ལས་འཛིན་དང་སྡང་། །འདི་དག་དང་ནི་ཡོངས་འབྲེལ་
ལས། །ཉེས་ པ་ ཐམས་ ཅད་ འབྱུང་ བར་ འགྱུར། །ཞེས་ གསུངས་ སོ། །དེས་ན་
འཁོར་ བ་ ལས་ ཐར་ པ་ ལ་ འཁོར་ བའི་ རྩ་བ་བདག་འཛིན་བཟློག་དགོས་ལ།
བདག་འཛིན་བཟློག་པ་ལ་གཉེན་པོ་བདག་མེད་རྟོགས་པའི་ཤེས་རབ་བསྐྱེད་
དགོས་ཏེ། བདག་འཛིན་རྩ་བ་ནས་བཟློག་པ་ལ་དེའི་འཛིན་སྟངས་ཀྱི་ཡུལ་སུན་
- 260 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
ཕྱུང་ནས་ཁོས་བཟུང་བ་ལྟར་དུ་མེད་པར་ངེས་པའི་ངེས་ཤེས་བསྐྱེད་དགོས་ཀྱི།
ངེས་ཤེས་དེ་མ་སྐྱེས་པར་གཉེན་པོ་གཞན་གང་གིས་ཀྱང་བདག་འཛིན་དེ་བཟློག་
མི་ནུས་པ་ནི། ཚད་མ་རྣམ་འགྲེལ་ལས། བྱམས་སོགས་རྨོངས་དང་འགལ་མེད་
ཕྱིར། །ཤིན་ཏུ་ཉེས་པ་ཚར་གཅོད་མིན། །ཞེས་གསུངས། བདག་འཛིན་དེའི་ཞེན་
ཡུལ་བཀག་པའི་ལྟ་བ་མ་བསྒོམས་པར་ལུས་ལས་ཚེར་མ་འདོན་པ་བཞིན་དུ་དེ་
འདོན་ཐབས་མེད་པ་ནི། དེ་ཉིད་ལས། འདི་ཡུལ་སུན་ཕྱུང་མེད་པར་ནི། །དེ་སྤོང་
བར་ནི་ནུས་མ་ཡིན། །ཡོན་ཏན་སྐྱོན་དང༌ རྗེས་འབྲེལ་བའི། །འདོད་དང་སྡང་
སོགས་སྤོང་བ་ནི། །དེ་དག་ཡུལ་ལ་མ་མཐོང་བས། །ཡིན་གྱི་ཕྱི་ཚུལ་དག་གིས་
མིན། །ཞེས་གསུངས། བདག་འཛིན་དེ་ཡིད་ལ་མ་བྱས་པར་ཡིད་བྱེད་བཀག་ནས་
བསྡད་ཀྱང་རྩ་བ་ནས་སྤོང་མི་ནུས་པ་ནི་ཤིང་སྡོང་པོའི་ཡལ་ག་བཅད་ནས་བཞག་
ཀྱང་རྩ་བ་ལུས་ཕྱིན་སླར་སྐྱེ་བ་བཞིན་དུ་ཡིད་བྱེད་བཀག་པས་རེ་ཞིག་འགགས་
ཀྱང་ས་བོན་མ་སྤངས་པས་སླར་སྐྱེའོ། །བདག་འཛིན་དེའི་འཛིན་སྟངས་ཀྱི་ཡུལ་
བཀག་ནས་དེ་མེད་པར་ངེས་པའི་ལྟ་བ་གོམས་ན་བདག་འཛིན་རྩ་བ་ནས་སྤོང་
ནུས་པ་ནི། འཕགས་པ་ལྷས། སྲིད་པའི་ས་བོན་རྣམ་ཤེས་ཏེ། །ཡུལ་རྣམས་དེ་ཡི་
སྤྱོད་ཡུལ་ལོ། །ཡུལ་ལ་བདག་མེད་མཐོང་ན་ནི། །སྲིད་པའི་ས་བོན་འགག་པར་
འགྱུར། །ཞེས་གསུངས། དེས་ན་བདག་མེད་རྟོགས་པའི་ལྟ་བ་རྒྱུད་ལ་བསྐྱེད་པ་
ལ་གསུང་ རབ་རྣམས་སུ་རིགས་པའི་རྣམ་གྲངས་མཐའ་ཡས་པ་ཞིག་གསུངས་
ཀྱང་། མདོར་ བསྡུས་ནས་ཉམས་ལེན་གྱི་གནད་ ལ་ སྦྱོར་བའི་ཚེ་གང་ཟག་གི་
བདག་མེད་དང་། ཆོས་ ཀྱི་བདག་མེད་གཏན་ལ་འབེབས་ཚུལ་གཉིས་ སུ་འདུ་
ཞིང་། དེ་ གཉིས་ ཀྱང་ཐོག་མར་ གང་ ཟག་ གི་བདག་མེད་ གཏན་ ལ་ ཕབ་ནས་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བསྒོམ། དེའི་ རྗེས་ སུ་ ཆོས་ ཀྱི་ བདག་ མེད་ གཏན་ ལ་ ཕབ་ནས་བསྒོམ་ དགོས་
གསུངས། གོ་རིམ་དེ་ལྟར་དུ་བྱ་བའང་རྒྱལ་བ་རང་ཉིད་ཀྱིས་གསུངས་ཏེ། ཏིང་ངེ་
འཛིན་རྒྱལ་པོ་ལས། ཇི་ལྟར་ཁྱོད་ཀྱིས་བདག་གིས་འདུ་ཤེས་ནི། །ཤེས་པ་དེ་
བཞིན་ ཀུན་ ལ་ བློས་ སྦྱར་ བྱ། །ཞེས་དང་། ཡོན་ཏན་ རིན་པོ་ཆེ་སྡུད་ པ་ ལས།
བདག་ཅི་འདྲ་བ་དེ་འདྲར་སེམས་ཅམ་ཐམས་ཅད་ཤེས། །སེམས་ཅན་ཐམས་ཅད་
ཅི་འདྲ་དེ་འདྲར་ཆོས་ཀུན་ཤེས། །ཞེས་གསུངས། འཕགས་པ་ཀླུ་སྒྲུབ་ཡབ་སྲས་
ཀྱིས་ཀྱང་ཉམས་ལེན་གྱི་གོ་རིམ་དེ་ལྟར་བྱ་དགོས་པར་གསུངས་ཏེ། རྩ་ཤེའི་རབ་
བྱེད་བཅོ་བརྒྱད་པར་སྔོན་ལ་གང་ཟག་གི་བདག་མེད་བསྒོམས་ནས་དེ་ནས་ཆོས་
ཀྱི་བདག་མེད་བསྒོམ་དགོས་པར་གསུངས་ཤིང༌། རིན་ཆེན་ཕྲེང་བར་ཡང་། སྐྱེས་
བུ་ས་མིན་ཆུ་མ་ཡིན། །དེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་
ཀུན་མིན་ན། །དེ་ལས་གཞན་ན་སྐྱེས་བུ་གང་། །སྐྱེས་བུ་ཁམས་དྲུག་འདུས་པའི་
ཕྱིར། །ཡང་དག་མ་ཡིན་ ཇི་ ལྟ་ བར། །དེ་བཞིན་ ཁམས་ནི་རེ་རེ་ཡང་། །འདུས་
ཕྱིར་ཡང་དག་ཉིད་དུ་མིན། །ཞེས་སྔོན་ལ་ངའམ་སྐྱེས་བུ་བདག་མེད་དུ་བསྒོམས་
ནས་སྒོམ་ཚུལ་དེ་ཉིད་དཔེར་བྱས་ནས་ས་ ཁམས་ལ་སོགས་པའི་ཆོས་གཞན་
བདག་མེད་དུ་བསྒོམ་དགོས་པའི་གོ་རིམ་ངེས་པར་བྱ་དགོས་པར་གསུངས་ཤིང་།
འཕགས་པ་ཀླུ་སྒྲུབ་ཀྱི་དགོངས་པ་ལྟར་སློབ་དཔོན་སངས་རྒྱས་བསྐྱངས་དང༌།
སློབ་དཔོན་ཟླ་བ་གྲགས་པ་དང་། རྒྱལ་སྲས་ཞི་བ་ལྷ་རྣམས་ཀྱིས་རྣལ་འབྱོར་པས་
ཉམས་ལེན་ལ་སྦྱོར་བའི་ཚེ་ཐོག་མར་རང་རྒྱུད་ཀྱི་ངར་འཛིན་གྱི་འཛིན་སྟངས་ཀྱི་
ཡུལ་སུན་ཕྱུང་བའི་བདག་མེད་བསྒོམས་ནས་དེ་ལ་མྱོང་བ་རྙེད་པ་ན་ཕྱི་ནང་གི་
ཆོས་གཞན་རྣམས་ལ་རིགས་པ་དེ་ཁ་སྤོས་ནས་བདག་མེད་བསྒོམ་དགོས་པར་
- 262 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གསུངས། འཕགས་པ་ཡབ་སྲས་ཀྱི་དགོངས་པ་ལྟར་རྗེ་ཐམས་ཅད་མཁྱེན་པས་
ཀྱང་ཉམས་ལེན་གྱི་གོ་རིམ་དེ་ཁོ་ན་ལྟར་བྱ་དགོས་པར་གསུངས་སོ། །གང་ཟག་
གི་བདག་མེད་གཏན་ལ་འབེབས་པ་ལ་རིགས་པའི་རྣམ་གྲངས་དང་ཐབས་མཐའ་
ཡས་ པ་ གསུངས་ ཀྱང་། རྗེ་བླ་མའི་སྙན་བརྒྱུད་ལས་འོངས་པའི་ མན་ ངག་ གི་
གནད་མཐར་ཐུག་པ་ནི་གང་ཟག་རྟོག་པས་བཏགས་ཙམ་གྱི་བཏགས་ཡོད་དུ་ངེས་
པ་འདི་གང་ཟག་གི་བདག་མེད་རྟོགས་པའི་ལྟ་བ་རྒྱུད་ལ་བསྐྱེད་པའི་ཐབས་
མཆོག་ཡིན་ཏེ། འཇུག་པའི་རྣམ་བཤད་ དགོངས་པ་རབ་གསལ་ལས། ལུགས་
འདི་ལ་ཆོས་རྣམས་རྟོག་པའི་དབང་གིས་བཞག་པ་ཙམ་གྱི་འཇོག་ཚུལ་ཤེས་ན།
དེ་ལས་ལྡོག་སྟེ་འཛིན་པའི་བདེན་འཛིན་བདེ་བླག་ཏུ་ཤེས་པར་འགྱུར་བས། འདི་
ལ་གཉིས། ཆོས་རྣམས་རྟོག་པའི་དབང་གིས་འཇོག་ཚུལ་དང་། དེ་ལས་ལྡོག་སྟེ་
འཛིན་པའི་བདེན་འཛིན་བསྟན་པའོ། །ཞེས་དང༌། ལམ་རིམ་ཆུང་བ་ལས་གང་
ཟག་རྟོག་པས་བཞག་པའི་བཏགས་ཡོད་མིང་ཙམ་དུ་གསུངས་པའི་མཐར། དེ་
འདྲ་བའི་གང་ཟག་གི་ངོས་འཛིན་ནི་ལུགས་བླ་ན་མེད་པ་འདིའི་ཁྱད་ཆོས་ཏེ། འདི་
ལེགས་པར་ངེས་པ་ནི་ཐུན་མོང་མིན་པའི་གང་ཟག་གི་བདག་མེད་རྟོགས་པའི་
ཐབས་བཟང་པོ་ཞིག་གོ །ཞེས་གསུངས་པ་ལྟར་རོ། །དེས་ན་འཕགས་པ་ཀླུ་སྒྲུབ་
ཡབ་སྲས་དང་རྒྱལ་བ་ཙོང་ཁ་པའི་བཞེད་པ་བཞིན་གནས་ལུགས་རྟོགས་པའི་ལྟ་
བ་རྙེད་པའི་ཐབས་མཐར་ཐུག་པ་བཏགས་ཡོད་མིང་རྐྱང་གི་ཚུལ་ཤེས་པ་འདི་ནི་
ཤིན་ཏུ་རྟོགས་པར་དཀའ་བས་ཟབ་མོ་དབུ་མའི་ལྟ་བ་ཇི་བཞིན་རྟོགས་པ་ཤིན་ཏུ་
དཀའ་བར་གསུངས་སོ། །དེ་ཡང་རིན་ཆེན་ཕྲེང་བ་ལས། ཆོས་འདི་ཟབ་ཕྱིར་སྐྱེ་
བོ་ཡིས། །ཤེས་པར་དཀའ་བ་ཐུགས་ཆུད་དེ། །དེས་ན་ཐུབ་པ་སངས་རྒྱས་ནས། །
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཆོས་བསྟན་པ་ལས་ལོག་པར་གྱུར། །ཞེས་དང་། དབུ་མ་རྩ་བ་ལས། དེ་ཕྱིར་ཞན་
པས་ཆོས་འདི་ཡི། །གཏིང་རྟོགས་དཀའ་བར་མཁྱེན་གྱུར་ནས། །ཐུབ་པའི་ཐུགས་
ནི་ཆོས་བསྟན་ལས། །རབ་ཏུ་ལོག་པར་གྱུར་པ་ཡིན། །ཞེས་གསུངས། རྒྱལ་བ་
རང་ཉིད་བཞུགས་པའི་དུས་ནའང་གནས་ལུགས་མཐར་ཐུག་པའི་དོན་འདི་རྟོགས་
དཀའ་བར་བྱུང་བ་ན་ཐུབ་པས་ཆོས་ཟབ་མོ་འདི་གསུང་བ་ལ་དཀའ་དཀའ་ལྟར་
མཛད་དེ། ཡོན་ཏན་རིན་པོ་ཆེ་སྡུད་པ་ལས། འདྲེན་པ་རྣམས་ཀྱི་ཆོས་འདི་ཟབ་ཏེ་
མཐོང་བར་དཀའ། །སུས་ཀྱང་རྟོགས་པ་མེད་ཅིང་ཐོབ་པར་འགྱུར་བ་མེད། །དེ་
ཕྱིར་ཕན་མཛད་བརྩེར་ལྡན་བྱང་ཆུབ་བརྙེས་ནས་འདི། །སེམས་ཅན་ཚོགས་སུས་
ཤེས་ སྙམ་ ཐུགས་ ཁྲལ་ ཆུང་ བར་ མཛོད། །ཅེས་ དང་། ཡང་མདོ་ལས། ཟབ་ ཞི་
སྤྲོས་བྲལ་ འོད་ གསལ་ འདུས་མ་བྱས། །བདུད་ རྩི་ ལྟ་ བུའི་ ཆོས་ཤིག་ ཁོ་བོས་
རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ནང་དུ་གནས་
པར་བྱ། །ཞེས་སོགས་མདོ་སྡེ་མང་པོར་གནས་ལུགས་ཟབ་མོ་འདི་བཤད་ཀྱང་
འཁྲུལ་མེད་དུ་ངེས་པའི་སེམས་ཅན་ཤིན་ཏུ་དཀོན་པའི་ཚུལ་དང༌། དེའི་དབང་
གིས་ཟབ་མོའི་གནས་འདི་གསུངས་ པ་ལ་དཀའ་དཀའ་མཛད་པ་མང་དུ་སྣང་
ངོ༌། །དེ་ལྟར་དཀའ་བའི་རྒྱུ་མཚན་ཡང་མཚན་འཛིན་གྱི་དམིགས་གཏད་མཐའ་
དག་ཞིག་པའི་སྟོང་པའི་གནས་ལུགས་ལ་ངོ་བོས་གྲུབ་པ་རྡུལ་ཙམ་ཞིག་ཀྱང་མེད་
པ་དང༌། ཐ་སྙད་དུ་ཐམས་ཅད་མིང་རྐྱང་བཏགས་ཡོད་ཙམ་ཡིན་པ་དང་། དེ་ཉིད་
ལ་རྟེན་འབྲེལ་བྱ་བྱེད་ཐམས་ཅད་བསྙོན་མེད་དུ་འཇོག་ཤེས་པ་ཞིག་དགོས་པ་ལ།
དེ་ལྟ་བུའི་གཉིས་ཚོགས་དེ་ལ་ངེས་པ་ལེགས་པར་རྙེད་པ་སྲིད་མཐའ་ཙམ་དུ་སོང་
བས་ཟབ་མོ་དབུ་མའི་ ལྟ་བ་འདི་ཤིན་ཏུ་རྟོགས་ དཀའ་བར་བྱུང་བ་ཡིན་གྱི།
- 264 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བདེན་པར་མེད་པ་དང༌། རང་བཞིན་གྱིས་མེད་པ་དང༌། ངོ་བོས་མ་གྲུབ་པ་དང་།
བདག་མེད་པ་སོགས་ཀྱི་ཚིག་སྨྲ་ཤེས་པ་ཙམ་ལ་ནི་དཀའ་རྒྱུ་ཅི་ཡང་མེད་དེ། དབུ་
མའི་གཞུང་ཐོས་པ་ཐམས་ཅད་ཀྱིས་དེ་འདྲ་སྨྲ་བར་ནུས་པས་སོ། །དབུ་མ་ལ་
འཇུག་པ་ལས། དེ་ཉིད་བཤད་ཟིན་ཟབ་མོ་འཇིགས་རུང་འདི་ནི་སྔོན་གོམས་ཉིད་
ལས་སྐྱེ་བོ་ཡིས། །ངེས་པར་རྟོགས་འགྱུར་འདི་ནི་གསན་རྒྱ་ཆེ་ཡང་གཞན་གྱིས་
ཐུགས་སུ་ཆུད་མི་འགྱུར། །ཞེས་གསུངས་པ་ལྟར། སྔོན་དུས་འཕགས་ཡུལ་ གྱི་
མཁས་པ་ཆེན་པོ་རིགས་གནས་རྒྱ་མཚོ་ལྟ་བུ་ལ་སྦྱངས་པ་མཐར་ཕྱིན་ཅིང་བྱང་
ཆུབ་ཀྱི་སེམས་བཅོས་མ་མིན་པས་ཐུགས་རང་དབང་མེད་པར་བསྐྱོད་དེ་རྒྱལ་
སྲས་ཀྱི་སྤྱོད་པ་རླབས་པོ་ཆེ་ལ་ཞུགས་ཤིང། ལྷག་པའི་ལྷས་རྗེས་སུ་བཟུང་བ་
སོགས་ཡོན་ཏན་དུ་མའི་གཏེར་དུ་གྱུར་པའི་པཎྜི་ཏ་མང་པོས་ཀྱང་མགོན་པོ་ཀླུ་
སྒྲུབ་ཡབ་སྲས་ཀྱི་བཞེད་པ་མཐར་ཐུག་པའི་ཟབ་མོའི་ལྟ་བ་འདི་ཐུགས་སུ་མ་ཆུད་
དོ་ཞེས་སྨྲ་བཞིན་དུ། དེང་སང་གི་སྐྱེ་བོ་བསོད་ནམས་ཆུང་ངུ་ཚེ་འདིའི་སྣང་ཤས་
ཁ་བྲི་བ་ཙམ་ཡང་མེད་པར་འཆིང་བ་ཀུན་ལྡན་བློ་མིག་རབ་ཏུ་ལྡོངས་པ་དམུས་
ལོང་ལོང་ཁྲིད་མེད་པར་ཉམ་ང་བའི་ཕྱོགས་སུ་འཁྱམས་པ་དང་འདྲ་བ་དག་གིས་
ལྟ་བའི་ཚིག་ཁ་ཡར་ཐོས་པ་ཙམ་གྱིས་སྐད་ཅིག་ལ་སེམས་ངོ་འཕྲོད་པར་སྨྲ་བ་
དང༌། དབུ་མའི་ལྟ་བ་མཐར་ཐུག་རྙེད་པར་རློམ་པ་ནི་མཁས་གྲུབ་དམ་པ་རྣམས་
ཀྱི་སྤྱན་སྔར་སྙིང་བརྩེ་བ་དང་ཐུགས་ཁྲེལ་བའི་གནས་སུ་ཟད་དོ། །དེས་ན་འདི་
རྟོགས་དཀའ་སླ་ནི་རང་གི་རྒྱུད་སྟེང་ནས་ཤེས་པར་བྱ་སྟེ། གོང་དུ་བཤད་པ་ལྟར་
མི་རྟག་པ་དང་སྡུག་བསྔལ་བསྒོམས་པ་སོགས་ཟབ་མོའི་ལྟ་བ་འདི་རྒྱུད་ལ་བསྐྱེད་
པའི་སྨིན་བྱེད་དུ་གསུངས་པ་རྣམས་ལ་རང་གི་རྒྱུད་སྟེང་དུ་འཆར་ཚུལ་ཅི་འདྲ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འདུག་བལྟ་སྟེ། ཐོག་མར་རགས་པའི་མི་རྟག་པ་ངོས་ཟིན་ནས་སྒོམ་ཚུལ་དང་།
བསྒོམས་པའི་ལག་རྗེས་ལ་ཅི་འབྱུང་དང་། དེ་རྗེས་ཕྲ་བའི་མི་རྟག་པ་ངོས་ཟིན་
ནས་ སྒོམ་ཚུལ་དང་། བསྒོམས་པའི་ ལག་ རྗེས་ལ་ གང་འབྱུང་བ་དང༌། དེ་ནས་
ཁྱབ་པ་འདུ་བྱེད་ཀྱི་ཉེས་དམིགས་ཕྲ་མོ་མཐའ་དག་པར་ཤེས་ནས་སྒོམ་ལུགས་
དང་། བསྒོམས་པའི་ལག་རྗེས་ལ་གང་འབྱུང་རྣམས་ཤེས་དགོས་པ་ལ། གནས་དེ་
དག་ལ་གོ་ཡུལ་ཆགས་པ་ཉིན་མོའི་སྐར་མ་ལྟར་སྣང་ན་ཟབ་མོ་དབུ་མའི་ལྟ་བ་
རྟོགས་དཀའ་བ་ལྟ་ཅི་སྨོས། དོན་དེ་ལ་དགོངས་ནས་འཕགས་པ་ཀླུ་སྒྲུབ་ཀྱི་ཞལ་
ནས། རེ་ཞིག་ལུས་འདི་མི་གཙང་ཉིད། །རགས་ཤིང་མངོན་སུམ་སྤྱོད་ཡུལ་བ། །
རྟག་ཏུ་སྣང་བའང་གང་གི་ཚེ། །སེམས་ལ་གནས་པ་མ་ཡིན་པ། །དེ་ཚེ་དམ་ཆོས་
གནས་ མེད་ པ། །ཕྲ་ རབ་ མངོན་ སུམ་ མ་ ཡིན་ པ། །ཟབ་མོ་དེ་ཀོ་ ཇི་ ལྟ་བུར། །
སེམས་ལ་བདེ་བླག་འཇུག་པར་འགྱུར། །ཆོས་འདི་ཟབ་ཕྱིར་སྐྱེ་བོ་ཡིས། །ཤེས་
པར་དཀའ་བ་ཐུགས་ཆུད་དེ། །དེས་ན་ཐུབ་པ་སངས་རྒྱས་ནས། །ཆོས་བསྟན་པ་
ལས་ལོག་པར་གྱུར། །ཅེས་གསུངས་སོ། །དེ་ལྟར་ལྟ་བ་རྟོགས་པའི་ཐབས་ཐུན་
མོང་མིན་པ་ངེས་པར་བྱས་ནས་ཟབ་མོ་དབུ་མའི་ལྟ་བ་འཚོལ་བ་ལ་གནད་བཞི་
ཚང་དགོས་པར་རྗེ་ཐམས་ཅད་མཁྱེན་པས་གསུངས་པས། ཐོག་མར་དགག་བྱའི་
གནད་ངེས་དགོས་ཏེ་དགག་བྱ་ངོས་མ་ཟིན་པར་དེ་འགོག་ཐབས་མེད་པས་ལྟ་བ་
རྒྱུད་ལ་མི་སྐྱེ་སྟེ། སྤྱོད་འཇུག་ལས། བཏགས་པའི་དངོས་ལ་མ་རེག་པར། །དེ་ཡི་
དངོས་མེད་འཛིན་མ་ཡིན། །ཞེས་དགག་བྱ་ངོས་ཟིན་པར་དེ་བཀག་པའི་སྟོང་པ་
བློ་ཡུལ་དུ་འཆར་མི་ནུས་པར་གསུངས་སོ། །དགག་བྱ་དེ་ཡང་ཐོག་མ་མེད་པ་ནས་
རྒྱུད་ལ་འབྲལ་མེད་དུ་གནས་པའི་ངར་འཛིན་ལྷན་སྐྱེས་ཀྱི་སྣང་ཚུལ་དང་འཛིན་
- 266 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཚུལ་ ལེགས་ པར་ངོས་ཟིན་པ་དགོས་ཏེ། དེ་ངོས་མ་ཟིན་པར་ འཛིན་ པ་ཀུན་
བརྟགས་ཅི་འདྲ་ཞིག་བཀག་ཀྱང་གནས་ལུགས་མཐར་ཐུག་བློ་ཡུལ་དུ་མི་འཆར་
ཞིང་འཁོར་བའི་རྩ་བ་གཅོད་མི་ནུས་སོ། །དེ་ལྟར་དབུ་མའི་ལྟ་བ་མཐར་ཐུག་པ་དེ་
ཤིན་ཏུ་རྟོགས་དཀའ་བས་ཐོག་མར་དགག་བྱ་རགས་པའི་འཆར་ཚུལ་དང་། དེ་
བཀག་པའི་སྟོང་པ་ངོ་སྤྲད། དེ་ནས་རིམ་གྱིས་མཐར་བདག་འཛིན་ལྷན་སྐྱེས་ཕྲ་
མོའི་སྣང་ཚུལ་དང་འཛིན་ཚུལ། དེ་བཀག་པའི་སྟོང་པ་གནས་ལུགས་མཐར་ཐུག་
ངོ་སྤྲོད་པའི་ཚུལ་ཡང་ཤིང་རྟ་ཆེན་པོ་རྣམས་ཀྱི་གཞུང་ལས་འབྱུང་ཞིང་། རྗེ་ཡབ་
སྲས་ཀྱིས་ཀྱང་གསུངས་སོ། །དེ་ཡང་ཐོག་མར་རྟག་གཅིག་རང་དབང་ཅན་གྱི་
བདག་གི་འཆར་ཚུལ་དང་འཛིན་ཚུལ་ངོས་འཛིན་དུ་བཅུག་ནས་དེ་བཀག་པའི་
སྟོང་པ་ངོ་སྤྱད། དེ་ནས་ཕུང་པོ་ལས་ངོ་བོ་ཐ་དད་པའི་བདག་རང་རྐྱ་ཐུབ་པའི་
རྫས་ཡོད་དུ་སྣང་ཚུལ་དང་འཛིན་ཚུལ། དེ་བཀག་པའི་སྟོང་པ་རྣམས་ངོ་སྤྲད། དེ་
ནས་ཡིད་ཀྱི་རྣམ་པར་ཤེས་པ་བདག་ཏུ་བཞག་ནས་དེ་ཉིད་རང་རྐྱ་ཐུབ་པའི་རྫས་
ཡོད་དུ་འཛིན་པའི་འཛིན་ཚུལ་དང་། དེ་བཀག་པའི་སྟོང་པ་རྣམས་ངོ་སྤྲད། དེ་
ནས་གཟུང་འཛིན་གཉིས་སྟོང་གི་དེ་ཁོ་ན་ཉིད་ངོ་སྤྲད། དེ་ནས་རང་རྒྱུད་པའི་ལྟ་བ་
ངོ་སྤྲད། དེ་དག་ལེགས་པར་ངོ་འཕྲོད་པའི་རྗེས་སུ་ཀླུ་སྒྲུབ་ཡབ་སྲས་ཀྱི་བཞེད་པ་
ཐུན་མོང་མ་ཡིན་པའི་ལྟ་བ་མཐར་ཐུག་ངོ་སྤྱོད་པར་མཛད་དོ། །ཡང་གདུལ་བྱ་
དབང་པོ་རྣོན་པོ་དག་ལ་ནི་རིམ་པ་དེ་ལྟར་བྱ་བ་ལ་མི་ལྟོས་པར་ཐོག་མ་ནས་དབུ་
མའི་ལྟ་བ་མཐར་ཐུག་ངོ་སྤྲོད་པར་མཛད་དོ། །དྲང་ངེས་རྣམ་འབྱེད་དུ་སྔོན་ལ་
སེམས་ཙམ་དང་། དེ་ནས་རང་རྒྱུད་པའི་ལྟ་བ་ལ་ཁྲིད་ནས་དེའི་ རྗེས་སུ་ཐལ་
འགྱུར་བའི་ལྟ་བ་ལ་འཁྲིད་པར་མཛད། འཇུག་པའི་རྣམ་བཤད་ཆེན་མོ་དང་།
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལྷག་མཐོང་ཆེན་མོ་རྣམས་སུ་སྔོན་དུ་རང་རྒྱུད་པའི་ལྟ་བ་ལ་འཁྲིད་ནས་དེའི་རྗེས་
སུ་ལྟ་བ་མཐར་ཐུག་འདི་ལ་ཁྲིད་ཚུལ་གསུངས་ཤིང༌། ལྷག་མཐོང་ཆུང་བར་ཐོག་
མ་ནས་ལྟ་བ་མཐར་ཐུག་འདི་ལ་ཁྲིད་ཚུལ་གསུངས་སོ། །དེས་ན་གདམས་ངག་
འདིར་ནི་ལྷག་མཐོང་ཆུང་བའི་དགོངས་པ་ལྟར་གང་ཟག་བཏགས་ཡོད་མིང་རྐྱང་
ཙམ་དུ་ངེས་པར་བྱས་ནས། དེ་ལས་ལྡོག་པའི་དགག་བྱ་ཕྲ་མོའི་སྣང་ཚུལ་དང་
འཛིན་ ཚུལ་ བསྟན་ ནས་ མཐར་ ཐུག་ གི་ ལྟ་ བ་ ངོ༌སྤྲོད་ པ་ ཡིན་ནོ། །གང་ ཟག་
བཏགས་ཡོད་མིང་རྐྱང་ཙམ་དུ་འཆར་ ལུགས་ནི། མདོ་ལས། བདག་ཅེས་བྱ་བ་
བདུད་ཀྱི་སེམས། ཁྱོད་ནི་ལྟ་བར་གྱུར་པ་ཡིན། །འདུ་བྱེད་ཕུང་པོ་འདི་སྟོང་སྟེ། །
འདི་ལ་སེམས་ཅན་ཡོད་མ་ཡིན། །ཇི་ལྟར་ཡན་ལག་ཚོགས་རྣམས་ལ། །བརྟེན་
ནས་ཤིང་རྟར་བརྗོད་པ་ལྟར། །དེ་བཞིན་ཕུང་པོ་རྣམས་བརྟེན་ནས། །ཀུན་རྫོབ་
སེམས་ཅན་ཞེས་བྱའོ། །ཞེས་གསུངས་པ་ལྟར། རང་གི་ཕུང་པོ་ལྔ་ཚོགས་པ་ལ་
བདག་གམ། གང་ཟག་གམ། སྐྱེས་བུའམ། ང་ཞེས་མིང་དང་རྟོག་པས་བཏགས་
ནས་བཞག་པར་གསུངས་སོ། །རྟོག་པས་བཏགས་ལུགས་ནི་དཔེར་ན། གཟེར་བུ་
དང་འཁོར་ལོ་དང་ཤིང་ལེབ་ཀྱི་ཁྱད་པར་ཁ་ཤས་འདུས་པ་ལ་ཤིང་རྟ་ཞེས་མིང་
བཏགས་ཤིང་རྟོག་པས་ཀྱང་བཅོས་ནས་དེ་ལྟར་འཛིན་པ་བཞིན་དུ། ང་ཞེས་པ་
ཡང་ཕུང་པོ་ཚོགས་པ་ལ་རྟོག་པས་བཅོས་ནས་དེ་ལྟར་དུ་འཛིན་པར་གསུངས་
པས། དོན་དུ་ན་མིང་ཙམ་ཡིན་པ་ནི་རིན་ཆེན་ཕྲེང་བ་ལས། གཟུགས་ཀྱི་དངོས་པོ་
མིང་ཙམ་ཕྱིར། །ནམ་མཁའ་ཡང་ནི་མིང་ཙམ་མོ། །འབྱུང་མེད་གཟུགས་ལྟ་ག་ལ་
ཡོད། །ཅེས་ གསུངས། དེ་ ལྟར་ ང་ ལ་ སོགས་ པའི་ ཆོས་ ཐམས་ ཅད་ རྟོག་ པས་
བཅོས་པའི་བཅོས་མ་ཡིན་ཞིང་། བཅོས་མ་དེར་ངེས་པ་གནས་ལུགས་རྟོགས་པའི་
- 268 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཐབས་མཆོག་ཡིན་པ་ནི་འཇུག་པ་ལས། ཐ་སྙད་བདེན་པ་ཐབས་སུ་གྱུར་པ་
དང་། །དོན་དམ་བདེན་པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་གིས་
མི་ཤེས་པ། །དེ་ནི་རྣམ་རྟོག་ལོག་པས་ལམ་ངན་ཞུགས། །ཞེས་དང༌། དེས་གང་
བཅོས་མ་བདེན་པར་སྣང་དེ་ནི། །ཀུན་རྫོབ་བདེན་ཞེས་ཐུབ་པ་དེས་གསུངས་
ཏེ། །བཅོས་མར་གྱུར་པའི་དངོས་ནི་ཀུན་རྫོབ་ཏུའོ། །ཞེས་གསུངས་པ་ལྟར་རོ། །
དེ་ལྟར་རྟེན་འབྲེལ་བཏགས་ཡོད་མིང་ཙམ་དུ་ངེས་པ་འདི་ལྟ་བ་རྟོགས་པའི་
ཐབས་ཀྱི་གནད་མཐར་ཐུག་ཡིན་པ་ནི། རྒྱལ་བ་རང་ཉིད་ཀྱིས་ཀྱང་གསལ་བར་
གསུངས་ཏེ། མ་དྲོས་པས་ཞུས་པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །
དེ་ ལ་ སྐྱེ་ བའི་ རང་ བཞིན་ ཡོད་ མ་ ཡིན། །རྐྱེན་ ལ་ རག་ ལས་ གང་ དེ་ སྟོང་ པ་
བཤད། །གང་ཞིག་སྟོང་ཉིད་ཤེས་དེ་བག་ཡོད་ཡིན། །ཞེས་རྐྱེན་གཞན་ལ་རག་
ལས་པར་ངེས་པ་དེ་སྟོང་ཉིད་ངེས་པའི་ཐབས་མཆོག་ཏུ་གྱུར་པར་གསུངས་སོ། །
གཞན་ལ་རག་ལས་པ་འདི་ལ་ཐུན་མོང་དང༌། ཐུན་མོང་མ་ཡིན་པ་གཉིས་ཡོད་
པའི་ཐུན་མོང་བ་ནི་རྒྱུ་རྐྱེན་གཞན་ལ་རག་ལས་པ་དེ་ཡིན་ལ། དེ་ཡང་ལྟ་བ་ངེས་
པའི་ཐབས་སུ་འགྱུར་མོད། གཙོ་བོ་ནི་ཐུན་མོང་མིན་པ་ཐ་སྙད་གཞན་ལ་རག་
ལས་པ་དེ་ཡིན་ལ། དེ་ནི་ང་ལ་སོགས་པ་ཆོས་གང་འཇོག་ཀྱང་ཐ་སྙད་ཀྱི་རྣམ་
རྟོག་གཞན་གྱིས་བཅོས་ནས་འཇོག་པས་གཞན་ལ་རག་ལས་པ་ཞེས་བྱ། དེ་ནི་
གནས་ལུགས་ངེས་པའི་ཐབས་བླ་ན་མེད་པ་ཡིན་ཏེ་ཉེ་བར་འཁོར་གྱིས་ཞུས་པ་
ལས། སྣ་ཚོགས་ཡིད་དགའ་མེ་ཏོག་ཁ་བྱེ་ཞིང་། །གསེར་གྱི་ཁང་མཆོག་འབར་བ་
ཡིད་འོང་བ། །འདི་ན་དེ་ལའང་བྱེད་པོ་འགའ་མེད་དེ། །དེ་དག་རྟོག་པའི་དབང་
གིས་བཞག་པ་ཡིན། །རྟོག་པའི་དབང་གིས་འཇིག་རྟེན་རྣམ་བཏགས་ཏེ། །ཞེས་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དང༌། ཡོན་ཏན་རིན་པོ་ཆེ་སྡུད་པ་ལས། ཆོས་དེ་རྣམས་ཀྱང་མིང་ཙམ་དུ་ནི་ཡོངས་
སུ་གྲགས། །དེ་ནི་མིང་གིས་ཀྱང་ནི་གདགས་པར་ནུས་པ་ཡིན། །ཞེས་ཆོས་ཐམས་
ཅད་མིང་དང་རྟོག་པས་བཞག་པ་ཙམ་ཡིན་པ་དང༌། སྒྲ་རྟོག་གིས་བཞག་པ་ཙམ་
གྱིས་འཇོག་ནུས་པར་གསུངས། ཡབ་སྲས་མཇལ་བའི་མདོ་ལས་ཀྱང་། གཟུགས་
ལ་སོགས་པའི་ཆོས་དེ་དག་ནི་ཐ་སྙད་ཙམ། མིང་ཙམ། བརྡ་ཙམ། ཀུན་རྫོབ་ཙམ།
བརྗོད་པ་ཙམ། གདགས་པ་ཙམ་སྟེ། དེ་ལ་མཁས་པ་རྣམས་ཀྱིས་མངོན་པར་ཞེན་
པར་མི་བྱའོ། །ཞེས་དང་། འདི་ལྟ་སྟེ་དཔེར་ན། ཆངས་པ་སྟོང་པ་ནི་རྫུན་པ་ཡང་
དག་པ་མ་ལགས་པ་མ་མཆིས་པ་སྟེ། འདི་ལྟར་མིང་དུ་གདགས་པར་བས་ཀྱི།
དོན་དམ་པར་ནི་སྟོང་པ་ཡང་ མི་དམིགས། ཆངས་ པ་ཡང་མི་དམིགས་སོ། །དེ་
བཞིན་དུ་མིག་དང་དབང་པོ་ཡང་ཆངས་པ་སྟོང་པ་ལྟར་རྫུན་ཞིང་མ་མཆིས་ལ་
ཡང་དག་པ་མ་ལགས་པ་སྟེ། གསོག་གསོབ་ལོག་པ་སླུ་བའི་ཆོས་ཅན་བྱིས་པ་
འདྲིད་པ་གླེན་པ་རྨོངས་པར་བགྱིད་པ་སྟེ། འདི་ལྟར་མིང་དུ་གདགས་པར་བས་ཀྱི།
དོན་དམ་པར་ནི་མིག་ཀྱང་མི་དམིགས་ཞེས་བྱའོ། །ཞེས་ཆོས་ཐམས་ཅད་མིང་
གིས་བཏགས་པ་ཙམ་གྱིས་འཇོག་དགོས་པར་གསུངས་པ་དང་། དྲི་མ་མེད་པར་
གྲགས་པས་བསྟན་པའི་མདོ་ལས་ཀྱང་ཆོས་ཐམས་ཅད་ཡང་དག་པ་མ་ཡིན་པར་
ཀུན་ཏུ་རྟོག་པའི་རྩ་བ་ཅན་ཡིན་པ་དང་། དེ་ཡང་རྟེན་མེད་པའི་རྩ་བ་ལ་གནས་
པར་གསུངས་ཏེ། ཆོས་རྣམས་ལ་རང་རང་གི་སྟེང་ནས་ངོ་བོས་གྲུབ་པའི་སྡོད་
ལུགས་གང་ཡང་མེད་པར་རྟོག་པས་བཏགས་ནས་འཇོག་དགོས་ཞེས་པའི་དོན་
ནོ། །རྒྱ་ཆེར་རོལ་པ་ལས་ཀྱང་། མིག་དང་གཟུགས་ལ་བརྟེན་པ་བྱས་ནས་སུ། །
མིག་གི་རྣམ་པར་ཤེས་པ་འདིར་འབྱུང་ཡང་། །མིག་ནི་གཟུགས་ལ་བརྟེན་པ་མ་
- 270 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཡིན་ལ། །གཟུགས་ཀྱང་མིག་ལ་འཕོ་བ་ཡོད་མ་ཡིན། །འདི་དག་བདག་མེད་མི་
སྡུག་ཆོས་ཅན་ཡང་། །དེ་དག་བདག་དང་སྡུག་པར་བཏགས་པ་སྟེ། །ནོར་པ་ཡང་
དག་མ་ཡིན་བཏགས་ཡིན་ཡང་། །དེ་ལས་མིག་གི་རྣམ་པ་ཤེས་པ་འབྱུང་། །རྣམ་
པར་ཤེས་པ་འགགས་ནས་འབྱུང་འགྱུར་ཏེ། །མཁས་པས་སྐྱེ་དང་འཇིག་པ་རྣམ་
པར་མཐོང་། །གང་དུ་མ་སོང་གང་ནས་འོངས་པ་མིན། །རྣལ་འབྱོར་པས་ནི་སྟོང་
པ་སྒྱུ་ལྟར་མཐོང་། །ཞེས་འདུས་བྱས་འདི་ཐམས་ཅད་རང་རང་གི་རྒྱུ་རྐྱེན་རེ་ལ་
བརྟེན་ནས་འབྱུང་ཞིང་། རང་འདོགས་བྱེད་ཀྱི་རྟོག་པ་རེས་བཏགས་ནས་བཞག་
དགོས་པ་ཤ་སྟག་ཡིན་པས་ཡང་དག་པར་མ་གྲུབ་པ་དང་། རྟོག་པས་བཏགས་
ཙམ་དེ་ལ་རྒྱུ་འབྲས་སོགས་བྱ་བྱེད་ཐམས་ཅད་འཐད་པ་དང༌། ཚུལ་དེ་ལ་བརྟེན་
ནས་སྟོང་པའི་གནས་ལུགས་དང༌། སྣང་བ་སྒྱུ་མ་ལྟ་བུར་མཐོང་བར་འགྱུར་ཞེས་
གསུངས། བཞི་ བརྒྱ་ པ་ ལས། རྟོག་ པ་ མེད་ པར་ འདོད་ ཆགས་ ལ། །སོགས་ ལ་
ཡོད་ཉིད་ཡོད་མིན་ན། །ཡང་དག་དོན་དང་རྟོག་པ་ཞེས། །བློ་དང་ལྡན་པ་སུ་ཞིག་
འཛིན། །ཅེས་དང༌། དེའི་ཐད་ཀྱི་བཞི་བརྒྱ་པའི་འགྲེལ་པ་ལས། རྟོག་པ་ཡོད་པ་
ཁོ་ནས་ཡོད་པ་ཉིད་དང་རྟོག་པ་མེད་པར་ཡོད་པ་ཉིད་མེད་པ་དེ་དག་ནི་གོར་མ་
ཆག་པར་ཐག་པ་བསྡོགས་པ་ལ་བཏགས་པའི་སྦྲུལ་ལྟར་རང་གི་ངོ་བོས་མ་གྲུབ་
པར་ངེས་སོ། །ཞེས་དང་། འཇུག་པའི་རྣམ་བཤད་ཆེན་མོ་ལས། ཆགས་སོགས་
རྣམས་ཐག་པ་ལ་སྦྲུལ་དུ་བཏགས་པ་ལྟར་གསུངས་པ་ནི་མཚོན་པ་ཙམ་སྟེ། ཆོས་
གཞན་ཐམས་ཅད་ཀྱང་ཐག་པ་ལ་སྦྲུལ་དུ་བཏགས་པ་ལྟར་རྟོག་པས་བཞག་པར་
འཆད་པའོ། །དེ་ལ་ཁྲ་བོའི་མདོག་དང་འཁྱིལ་ལུགས་སྦྲུལ་དང་འདྲ་ཞིང་ཡུལ་མི་
གསལ་བར་སྣང་བ་ན་ཐག་པ་ལ་འདི་སྦྲུལ་ལོ་སྙམ་པ་འབྱུང་ངོ༌། །དེའི་ཚེ་ཐག་པ་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལ་ཐག་པའི་ཚོགས་པ་དང་ཆ་ཤས་སྦྲུལ་གྱི་མཚན་གཞིར་འཇོག་རྒྱུ་ཅུང་ཟད་ཀྱང་
མེད་པས། དེའི་སྦྲུལ་ནི་རྟོག་པས་བཏགས་པ་ཙམ་མོ། །དེ་བཞིན་དུ་ཕུང་པོ་ལ་
བརྟེན་ནས་ངའོ་སྙམ་པ་འབྱུང་བ་ན། ཕུང་པོའི་སྟེང་ནས་སྔ་ཕྱིའི་རྒྱུན་གྱི་ཚོགས་པ་
དང༌། དུས་གཅིག་པའི་ཚོགས་པ་དང༌། དེའི་ཆ་ཤས་དེའི་མཚན་གཞིར་འཇོག་རྒྱུ་
ཅུང་ཟད་ཀྱང་མེད་དེ་རྒྱས་པར་འོག་ནས་འཆད་དོ། །དེའི་ཕྱིར་ང་དང་ཕུང་པོའི་ཆ་
དང་ཆ་ཅན་ལས་ངོ་བོ་ཐ་དད་པའི་དེའི་གཞིར་འཛིན་རྒྱུ་ཡང་ཅུང་ཟད་ཀྱང་མེད་
པས། ང་དེ་ནི་རྟོག་པས་ཕུང་པོ་ལ་བརྟེན་ནས་བཞག་པ་ཙམ་ཡིན་གྱི། རང་གི་ངོ་
བོས་གྲུབ་པ་མེད་དོ། །ཞེས་ཤིན་ཏུ་གསལ་བར་གསུངས་ཤིང་། ཡང་ རྗེ་ཐམས་
ཅད་མཁྱེན་པས། རང་བཞིན་བཅོས་མིན་ལྟོས་མེད་དང་། །རྟེན་འབྲེལ་ལྟོས་དང་
བཅོས་ མ་ གཉིས། །ཇི་ ལྟ་ བུར་ན་ གཞི་གཅིག་ལ། །མི་ འགལ་འདུ་བ་ ཉིད་དུ་
འགྱུར། །ཞེས་དང་། གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་
ཞེས། །གསུང་ བ་ འདི་ ལས་ ཡ་ མཚན་པའི། །ལེགས་ འདོམས་ ཚུལ་ནི་ཅི་ཞིག་
ཡོད། །ཅེས་དང༌། ཕན་མཛད་ཁྱོད་ ཀྱིས་འགྲོ་བ་ལ། །སྨན་པའི་སླད་ དུ་བཀའ་
སྩལ་པ། །བསྟན་པའི་སྙིང་པོ་སྟོང་པ་ཉིད། །ངེས་པའི་རྒྱུ་མཚན་ཟླ་མེད་པ། །རྟེན་
ཅིང་འབྲེལ་པར་འབྱུང་བའི་ཚུལ། །ཞེས་ཤིན་ཏུ་གསལ་བར་གསུངས་སོ། །དེ་ལྟ་
བུའི་བཅོས་མ་དང་བཏགས་ཡོད་མིང་རྐྱང་དུ་ངེས་ན་དེ་ལས་ལྡོག་པའི་སྣང་ཚུལ་
དང་འཛིན་ཚུལ་ནི་དགག་བྱའི་སྣང་ཚུལ་དང་འཛིན་ཚུལ་ཡིན་ནོ། །དེས་ན་ཐོག་མ་
མེད་པ་ནས་གོམས་པའི་རྣམ་རྟོག་གིས་བཅོས་ནས་བཞག་པ་ཡིན་པར་རང་ངོས་
ནས་ཡུལ་སྟེང་དུ་གྲུབ་པར་སྣང་བ་དང༌། དེ་ལྟར་དུ་གྲུབ་པར་འཛིན་པ་ནི་དགག་
བྱ་ ཕྲ་མོའི་སྣང་ཚུལ་དང་འཛིན་ཚུལ་དུ་གསུངས་སོ། །སྤྱིར་ཆོས་ཐམས་ཅད་ལ་
- 272 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
སྣང་ཚུལ་དང་འཛིན་ཚུལ་དེ་ལྟར་ཡིན་ལ། དེ་ཡང་ཐོག་མར་རང་རྒྱུད་ཀྱི་ངར་
འཛིན་ལྷན་སྐྱེས་ཀྱི་སྣང་ཚུལ་དང་འཛིན་ཚུལ་ཚིག་སྤྱི་ཙམ་དུ་མ་ལས་པར་བཅར་
གྱིས་ངོས་ཟིན་པ་ཞིག་དགོས་པས། དེའི་ཚུལ་ནི་རང་གི་ཕུང་པོ་ལྔའམ། ཁམས་
དྲུག་གམ། ལུས་སེམས་གཉིས་ཚོགས་ཙམ་གྱི་སྟེང་དུ་ང་ཞེས་རྟོག་ པས་ ཕར་
བཞག་པའི་སྣང་བ་མི་འཆར་བར་དོན་སྟེང་ནས་གྲུབ་གྲུབ་པ་ཞིག་གི་སྣང་བ་
འཆར་གསུངས། དེ་ཡང་དཔེར་ན་མཚན་མོ་མུན་པའི་ནང་དུ་རང་གི་མགོ་བོ་ཀ་བ་
ལ་ཐུག་པ་ན་རང་གི་བློས་བཞག་པའི་སྣང་བ་མི་འཆར་བར་ཡུལ་དེ་ན་ཀ་བ་སྲ་
འཐས་སྔོན་ནས་གྲུབ་གྲུབ་པ་ཞིག་དང་ཐུག་པའི་སྣང་བ་འཆར་བ་བསྙོན་དུ་མེད་
ལ། དེ་བཞིན་དུ་ཕུང་པོ་ལྔ་ཚོགས་ཙམ་གྱི་སྟེང་དུ་ང་ཞེས་སྲ་ཐང་ངེ་བ་སྔོན་ནས་
གྲུབ་གྲུབ་པ་ལྟ་བུ་ཞིག་གི་སྣང་ཚུལ་དང་འཛིན་ཚུལ་ཞིག་ཡོད་པ་དེ་འཕྱུགས་མེད་
དུ་ངོ་འཕྲོད་པ་དགོས་གསུངས། འདིའི་སྐབས་སུ་འགའ་ཞིག་ལ་ང་དེ་ཇི་ལྟར་
འཆར་བ་ལྟས་པ་ན་ཕུང་པོ་ལ་མི་ལྟོས་པའི་ང་ཡན་གར་བ་ཞིག་གི་སྣང་བ་འཆར་
བ་འོང་སྟེ། དེ་ནི་རང་གི་བློས་བཅོས་པའི་འཛིན་པ་ཀུན་བརྟགས་ཀྱི་འཆར་ཚུལ་
ཡིན་གྱི། ཐོག་མེད་ནས་ཞུགས་པའི་ངར་འཛིན་ལྷན་སྐྱེས་ཀྱི་འཆར་ཚུལ་མིན་
གསུངས། དེའི་རྒྱུ་མཚན་ཡང་སྣང་བ་འཆར་ཚུལ་དེ་ནི་ཕུང་པོ་ལས་ངོ་བོ་ཐ་དད་
པའི་བདག་བདེན་པར་འཆར་ཚུལ་ཡིན་ལ། ཕུང་པོ་ལས་ངོ་བོ་ཐ་དད་པའི་བདག་
གཏན་ནས་མེད་པས་དེ་བདེན་མེད་དུ་བསྒོམས་པས་གནས་ལུགས་བསྒོམས་པར་
མི་འགྱུར་ཏེ། གནས་ ལུགས་སྟོང་པ་ཉིད་ཡིན་པ་ ལ་ སྟོང་གཞི་ཆོས་ཅན་ཡོད་
དགོས་པས་སོ། །གཞན་ཡང་འཇུག་པ་ལས། དེ་ཕྱིར་ཕུང་པོ་ལས་གཞན་བདག་
མེད་དེ། །ཕུང་པོ་མ་གཏོགས་དེ་འཛིན་མ་གྲུབ་ཕྱིར། །ཞེས་སོགས་ཕུང་པོ་ལས་ངོ་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བོ་ཐ་དད་པའི་བདག་ངར་འཛིན་ལྷན་སྐྱེས་ཀྱི་དམིགས་པ་ཡིན་པ་ལུང་རིགས་དུ་
མས་བཀག་པ་ལྟར་རོ། །ཡང་འགའ་ཞིག་ལ་ངར་འཛིན་ལྷན་སྐྱེས་ཀྱི་འཆར་ཚུལ་
བལྟས་པ་ན་ཕུང་པོ་ལྔ་པོ་འདི་ཁོ་ན་ངར་འཆར་བ་ཞིག་ཡོད་དེ། དེ་ཡང་ངར་
འཛིན་ལྷན་སྐྱེས་ཀྱི་འཆར་ཚུལ་མིན་གསུངས། དེ་ཡང་འཇུག་པ་ལས། གང་ཕྱིར་
སྟོན་པས་ཕུང་པོ་བདག་གོ་ཞེས། །གསུངས་པ་དེ་ཕྱིར་ཕུང་པོ་བདག་འདོད་ན། །
དེ་ནི་ཕུང་ལས་གཞན་བདག་འགོག་པ་སྟེ། །གཟུགས་བདག་མིན་སོགས་མདོ་
གཞན་གསུངས་ཕྱིར་རོ། །ཞེས་ངར་འཛིན་ལྷན་སྐྱེས་ཀྱི་དམིགས་པ་ཕུང་པོ་ཡིན་
པ་བཀག་པ་ལྟར་རོ། །དབུ་མའི་གཞུང་ཚིག་རྣ་བ་ལམ་བྱང་དུ་སོང་བ་རྣམས་ཀྱིས་
འདི་དག་གི་དཀའ་གནས་རྣམས་ལ་འཁྲུལ་ས་ཆེན་པོ་ཡོད་པ་མི་ཤེས་ཤིང་། དེ་ལྟ་
མིན་པར་རང་གི་རྒྱུད་སྟེང་དུ་མྱོང་བ་ལ་ཕབ་སྟེ་ཞིབ་ཏུ་བསམས་ན་བློའི་འཆར་
ཚུལ་འདི་དག་ལ་འཁྲུལ་ས་ཤིན་ཏུ་ཆེ་བ་ཡོད་གསུངས། དེ་ཡང་ངར་འཛིན་ལྷན་
སྐྱེས་ནམ་སྐྱེས་རེས་ཀྱིས་སྔོན་དུ་ཕུང་པོ་བདེན་འཛིན་གྱི་ཆོས་ཀྱི་བདག་འཛིན་ཕྲ་
མོ་རེ་ངེས་པར་སྐྱེ་དགོས་གསུངས། དོན་དེ་ལ་དགོངས་ནས་མགོན་པོ་ཀླུ་སྒྲུབ་
ཀྱིས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལས་ངར་འཛིན་ཡོད། །ཅེས་
གསུངས་པ་ཡིན་ཞིང་། རྗེ་ཐམས་ཅད་མཁྱེན་པས་ཀྱང་ཆོས་ཀྱི་བདག་འཛིན་ལས་
གང་ཟག་གི་བདག་འཛིན་སྐྱེ་ཞེས་ཡང་ཡང་གསུངས་པ་ལྟར་རོ། །འདི་ལྟར་བློའི་
འཆར་ཚུལ་འདི་དག་ལ་འཁྲུལ་ས་ཤིན་ཏུ་ཆེ་བས་ལུང་དང་རིགས་པ་དྲི་མ་མེད་
པའི་ལམ་ནས་དྲངས་ཏེ་རྒྱ་ཆེར་བཤད་དགོས་ནའང་མངས་སུ་དོགས་པས་འདི་
སྙན་བརྒྱུད་ཀྱི་མན་ངག་གི་ངོ་སྤྲོད་མདོར་བསྡུས་ཤིག་བཀོད་དོ། །དེ་ལྟར་ངར་
འཛིན་ལྷན་སྐྱེས་ཀྱི་དམིགས་རྟེན་དུ་ཕུང་པོ་ཚོགས་ཙམ་དང་། ཕུང་པོའི་ཡན་ལག་
- 274 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
དང་ཕུང་པོ་ལས་ངོ་བོ་ཐ་དད་པ་གང་ཡང་བཞག་ཏུ་མེད་ཅིང་། ཕུང་པོ་ཚོགས་
ཙམ་ལ་བརྟེན་ནས་རྟོག་པས་བཏགས་པའི་བཏགས་ཡོད་མིང་རྐྱང་ཙམ་ཞིག་
འཇོག་ཚུལ་ཤེས་དགོས་ལ། དེ་ཤེས་ན་དགག་བྱ་ཕྲ་མོའི་སྣང་ཚུལ་འཕྱུགས་མེད་
དུ་ངེས་པར་འགྱུར་རོ། །དེ་ལྟར་ཡང་འཇུག་པའི་རྣམ་བཤད་ཆེན་མོ་ལས། བདག་
དེ་ནི་སའི་ཁམས་ལ་སོགས་པའི་ཡ་གྱལ་དེ་རྣམས་དང་དེ་ཉིད་མ་ཡིན་པ་སྟེ་དེ་
རྣམས་རེ་རེ་ནས་བདག་ཏུ་མི་རུང་ལ། དེ་རྣམས་ཀྱི་ཚོགས་ པ་ཙམ་ཉིད་ཀྱང་
བདག་ཏུ་འཇོག་པ་མིན་ཏེ། དེའི་ཕྱིར་ཐོག་མ་མེད་པ་ནས་ཞུགས་པའི་ངའོ་སྙམ་
དུ་འཛིན་པའི་བློས་ཆོས་དེ་རྣམས་ཀྱི་ཚོགས་པ་དང་ཡ་གྱལ་རྣམས་ལ་དམིགས་
པར་བྱེད་པ་མིན་ནོ། །ཞེས་དང༌། དེ་ལྟར་ཕུང་པོ་རྣམས་ངར་འཛིན་ལྷན་སྐྱེས་ཀྱི་
དམིགས་རྣམ་གཉིས་ཀྱི་ནང་ནས་དམིགས་པའི་ཡུལ་ཡང་མ་ཡིན་ལ། ཕུང་པོ་
ལས་ངོ་བོ་ཐ་དད་པའི་དེའི་དམིགས་པ་ཡང་ཡོད་པ་མ་ཡིན་པའི་ཕྱིར། ངར་འཛིན་
གྱི་དམིགས་ཡུལ་རང་བཞིན་གྱིས་ཡོད་པ་མ་ཡིན་པས་རྣལ་འབྱོར་པས་བདག་
རང་བཞིན་གྱི་གྲུབ་པ་མ་དམིགས་པ་ལས་བདག་གི་བ་ཡང་རང་བཞིན་གྱིས་གྲུབ་
པའི་ སྙིང་པོ་དང་ལྡན་པ་མ་ཡིན་པ་ཉིད་དུ་ཤེས་ཤིང་། འདུས་བྱས་འཁོར་བ་
མཐའ་དག་གི་འཆིང་བ་བསལ་ནས་ཡང་སྲིད་ཕྱི་མ་ལེན་པ་མེད་པར་ངེས་པར་མྱ་
ངན་ལས་འདས་པ་འཐོབ་པར་འགྱུར་ཏེ། དེའི་ཕྱིར་ཕུང་པོ་ལྔའི་ཡ་གྱལ་དང་
ཚོགས་པ་དང་དེ་དག་ལས་ངོ་བོ་ཐ་དད་པ་གང་ཡང་བདག་ལྟའི་དམིགས་པར་མི་
འཇོག་པ་དང༌། དེ་ལྟ་ནའང་བདག་ལྟའི་དམིགས་པ་གང་ཟག་ལེགས་པར་འཇོག་
ཤེས་པ་དང༌། རྒྱུ་མཚན་དེ་དག་ལ་བརྟེན་ནས་གང་ཟག་རང་བཞིན་གྱིས་གྲུབ་
པས་སྟོང་པར་འཇོག་པའི་རྣམ་པར་དཔྱོད་པ་འདི་ནི་ཐར་པ་འདོད་པའི་དབང་པོ་
-275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཤིན་ཏུ་རྣོན་པོ་ལ་ཆེས་མཛེས་པ་ཡིན་ཏེ། འདིས་ཡིད་འཕྲོག་པ་འདྲ་བ་གྲུབ་པའི་
མཐའ་གཞན་ལ་མེད་པའི་ཕྱིར་རོ། །ཞེས་ཤིན་ཏུ་གསལ་བར་གསུངས་པ་ལྟར་
རོ། །འདི་ཡང་རྟོག་པ་རྩིང་པོས་གྱ་ཚོམ་དུ་ཐག་མི་གཅད་པར་ཕྲ་ཞིང་མཛངས་
པའི་རྣམ་དཔྱོད་ཀྱིས་ཞིབ་མོར་དཔྱོད་དགོས་ཏེ། དགག་བྱ་ངོས་འཛིན་དང་དེ་
འགོག་པ་ཧ་ཅང་ཐལ་ཆེས་ན་ནི་ལས་འབྲས་ཀྱི་རྟེན་གཞི་འཇོག་མི་ཐུབ་པར་དེ་
བཀག་པས་ཆད་མཐར་ལྟུང་ལ། ཁྱབ་ཆུང་ནས་དགག་བྱ་ཕྲ་མོའི་ལྷག་ལས་ན་ནི་
རྟག་མཐར་ལྟུང་བས་སོ། །དེ་ཡང་དབུ་མ་རྩ་བ་ལས། སྟོང་པ་ཉིད་ལ་བལྟ་ཉེས་
ན། །ཤེས་རབ་ཆུང་རྣམས་ཕུང་བར་འགྱུར། །ཇི་ལྟར་སྦྲུལ་ལ་བཟུང་ཉེས་དང་། །
རིག་སྔགས་ཉེས་པར་བསྒྲུབས་པ་བཞིན། །ཞེས་གསུངས་ཤིང་། གཞན་ཡང་ལུང་
ཤིན་ཏུ་མང་ངོ༌། །གོང་དུ་བཤད་པ་ལྟར་གདུལ་བྱ་དབང་པོ་རྟུལ་པོ་ལ་དགག་བྱ་
རགས་པ་ནས་ངོ་སྤྲད་དེ་རིམ་གྱིས་འཁྲིད་ལུགས་བྱེད་ན་མ་གཏོགས་ལྷན་སྐྱེས་ཕྲ་
མོའི་འཛིན་པ་ངོ་སྤྱོད་པའི་སྐབས་འདིར་ང་ང་སྙམ་པའི་བློ་ཞིག་གསར་དུ་བསྐྱེད་
ནས། དེའི་སྣང་ཚུལ་དང་འཛིན་ཚུལ་ངོ་སྤྱོད་པ་མི་རུང་སྟེ། དེ་ལྟ་བུའི་ངར་འཛིན་
ལུགས་ནི་བློས་གསར་དུ་བཅོས་པའི་འཛིན་ཚུལ་ཡིན་པས། དེ་བཀག་པའི་སྟོང་
པའང་བློས་གསར་དུ་བཅོས་པའི་སྟོང་པར་འགྱུར་ལ། དེ་ལྟར་ན་དེ་ནི་བློས་བྱས་
ཀྱི་སྟོང་པ་ཞེས་བྱ་བ་ཡིན་པས། བློས་བྱས་ཀྱི་སྟོང་པ་བསྒོམས་པས་ཐོག་མ་མེད་
པའི་ལྷན་སྐྱེས་ཀྱི་འཛིན་པ་ལ་ཅི་ཡང་མི་གནོད་ཅིང་། དེར་མ་ཟད་ཟབ་མོ་དབུ་
མའི་ལྟ་བ་རྟོགས་པའི་གེགས་བྱེད་དོ། །དོན་དེ་ལ་དགོངས་ནས་རྗེ་ཐམས་ཅད་
མཁྱེན་པས། གནས་ལུགས་ཟབ་མོའི་དོན་ལ་སྐྲག་གྱུར་ནས། །བློས་བྱས་ཉི་ཚེའི་
སྟོང་པ་མཆོག་འཛིན་པའི། །ལོག་པའི་ལྟ་ངན་མཐའ་དག་རབ་སྤངས་ཏེ། །ཆོས་
-276 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཀུན་གདོད་ནས་སྟོང་པར་རྟོགས་པར་ཤོག །ཅེས་གསུངས་སོ། །གཞན་ཡང་ཀུན་
བརྟགས་ཀྱི་འཛིན་པ་གང་ངོ་སྤྲད་ཀྱང་དེས་ལྷན་སྐྱེས་ཀྱི་བདག་འཛིན་ཕྲ་མོའི་
འཛིན་ཚུལ་ངོ་མི་འཕྲོད་ཅིང་། དེ་བཀག་པའི་སྟོང་པ་བསྒོམས་ཀྱང་གནས་ལུགས་
ངེས་པར་མི་ནུས་ཏེ། དཔེར་ན། རང་གི་ཁང་པར་དོན་ལ་སྦྲུལ་མེད་པ་ལ་སྦྲུལ་
ཞིག་ཡོད་པར་བཟུང་ནས་དེས་འཇིགས་ཤིང་སྐྲག་ནས་སྡུག་བསྔལ་བར་གྱུར་པ་
ན། དེ་ལྟ་བུའི་འཇིགས་སྐྲག་དང་སྡུག་བསྔལ་དེ་སེལ་བ་ལ་གནས་དེ་ན་སྦྲུལ་ཡོད་
མེད་ལེགས་པར་བརྟགས་ནས་མེད་པར་ངོ་འཕྲོད་པ་ཞིག་དགོས་ཀྱི། དེ་ལྟར་མ་
བྱས་པར་གནས་དེ་ན་གླང་པོ་ཆེ་མེད་པར་བསྒོམས་པས་དེ་ལྟ་བུའི་འཇིགས་སྐྲག་
དེ་སེལ་མི་ནུས་པ་བཞིན་ནོ། །དེ་ལྟར་བདག་འཛིན་ལྷན་སྐྱེས་ཀྱི་སྣང་ཚུལ་དང་
འཛིན་ཚུལ་བརྟག་པའི་ཚེ་གནས་དབེན་པར་རིག་པ་ཤིན་ཏུ་གསལ་ཞིང་དྭངས་
པའི་ངང་ནས་བརྟག་དགོས་ཤིང་། དེའི་ཚེ་བློ་ལ་འཆར་ཚུལ་སྣ་ཚོགས་པ་ཞིག་
འབྱུང་སྟེ། འགའ་ཞིག་ལ་ངའི་འཆར་ཚུལ་ལ་བལྟས་པ་ན་ཁོང་པའི་ནང་དུ་དབྱུག་
པ་བརྫངས་པ་ལྟར་སྲ་ཐང་ངེ་བ་ཞིག་འཆར་བ་དང་། འགའ་ཞིག་ལ་ང་དེ་སྙིང་གི་
དཀྱིལ་ན་ཡོད་པར་འཆར་བ་དང་། འགའ་ཞིག་ལ་ལུས་འདི་ང་ཡིན་པར་འཆར་
བ་དང་། འགའ་ཞིག་ལ་དེ་ལྟར་བལྟས་རེས་ཀྱིས་གཞན་མི་འཆར་བར་ནག་ཐིབ་
སྟེ་འགྲོ་བ་རེ་འཆར་བ་དང་། འགའ་ཞིག་ལ་གཞན་གང་ཡང་མི་འཆར་བར་ནམ་
མཁའ་ལྟར་སྟོང་སང་ངེ་བ་རེ་འཆར་བ་དང༌། འགའ་ཞིག་ལ་ལུས་སེམས་གཉིས་
ཀ་ལ་དབང་བསྒྱུར་བ་པོའི་ང་ཞིག་ཟུར་དུ་ཡོད་པར་འཆར་བ་སོགས་འཆར་ཚུལ་
མཐའ་ཡས་པ་ཞིག་ཡོད་པར་གསུངས། དེ་དག་ཐམས་ཅད་ཀྱང་རང་རང་གི་བློའི་
འཆར་སྒོ་དང་ཉམས་ཀྱི་ཁྱད་པར་ཡིན་གྱི། ལྷན་སྐྱེས་ཀྱི་འཛིན་པ་ཕྲ་མོའི་སྣང་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཚུལ་དང་འཛིན་ཚུལ་ངེས་པ་མིན་གསུངས། དེ་དག་སོ་སོའི་རྒྱུ་མཚན་དང་བཅས་
མཐའ་དག་པར་བྲི་མ་ནུས་པས་དགེ་བའི་བཤེས་གཉེན་གྱི་ཞལ་ལས་ཤེས་པར་
བྱ་ཞིང་། རྗེ་ཐམས་ཅད་མཁྱེན་པ་ནས་བཟུང་གྲུབ་ཆེན་དབེན་ས་པ་ཡབ་སྲས་ཀྱི་
རྣམ་ཐར་ལྟར། ཟབ་མོ་དབུ་མའི་ལྟ་བ་གེགས་དང་གོལ་ས་ཐམས་ཅད་ལས་གྲོལ་
ཏེ་མཐར་ཐུག་པ་ཞིག་ངེས་པར་འཚོལ་འདོད་པ་རྣམས་ཀྱིས་ཅུང་ཟད་རེས་ཚིམ་མ་
སླ་བར། རྗེ་ཡབ་སྲས་ཀྱི་གསུང་ རབ་ དང་ བསྟུན་ནས་མྱོང་བ་འཆར་ཚུལ་ལ་
བརྟགས་ཏེ་ཡུན་རིང་དུ་འབད་ནས་འཚོལ་དགོས་སོ་ཞེས་རྣམ་པར་དཔྱོད་པའི་སྒོ་
ཙམ་དུ་བསྟན་པ་ཡིན་ནོ། །དེ་ལྟར་དགག་བྱའི་གནད་འཕྱུགས་མེད་ངེས་ནས་དེ་
འགོག་པའི་ཚུལ་ནི། ངར་འཛིན་ལྷན་སྐྱེས་ལ་ཇི་ལྟར་སྣང་བ་ལྟར་གྱི་ང་དེ་ཡོད་ན་
དེ་རང་གི་ལུས་སེམས་གཉིས་དང་གཅིག་ཏུ་གྲུབ་བམ་ཐ་དད་དུ་གྲུབ། གྲུབ་ཚུལ་
དེ་གཉིས་ལས་གཞན་དུ་གྲུབ་ཐབས་མེད་པར་ཐག་བཅད་པ་ནི་གནད་གཉིས་
པའོ། །དེ་ཡང་སྤྱིར་ཆོས་གང་དང་གང་ཡིན་ཡང་། ཡང་ན་གཅིག་ཏུ་ཡོད་དགོས།
ཡང་ན་ཐ་དད་དུ་ཡོད་དགོས། དེ་གཉིས་གང་ཡང་མིན་པའི་ཡོད་པ་མི་སྲིད་དེ།
ཡང་ན་ ཟླ་ དང་ བཅས་ པའམ། དེ་མིན་ན་ ཟླ་མེད་ པ་ ཡིན་དགོས་ ཀྱི། ཟླ་དང་
བཅས་པ་ཡང་མིན། ཟླ་མེད་པ་ཡང་མིན་པ་དེ་འདྲ་མི་སྲིད་པ་རང་གི་མྱོང་བས་
གྲུབ་པ་ལྟར་ཡིན་ལ། སྤྱིར་དེ་ལྟར་མྱོང་བས་གྲུབ་པ་ན་ངར་འཛིན་ལྷན་སྐྱེས་ལ་
སྣང་བ་ལྟར་གྱི་ང་དེ་ཡང་ཡོད་ན་ལུས་སེམས་གཉིས་དང་གཅིག་དང་ཐ་དད་གང་
རུང་དུ་ཡོད་དགོས་ཀྱི། གཅིག་དང་ཐ་དད་གང་དུའང་མེད་ན་མེད་དགོས་པའི་
ངེས་ཤེས་མྱོང་ཐོག་ནས་འདྲེན་ཐུབ་པ་ཞིག་བྱའོ། །དེ་ནས་དེ་འདྲ་བའི་ང་དེ་ལུས་
སེམས་གཉིས་དང་གཅིག་ཏུ་གྲུབ་ན། ང་དེ་གཅིག་ཡིན་པ་བཞིན་དུ་ལུས་སེམས་
- 278 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གཉིས་ཀྱང་གཅིག་ཏུ་འགྱུར་བ་དང་། འཆི་བའི་ཚེ་ལུས་འདོར་བ་བཞིན་དུ་སེམས་
ཀྱང་འདོར་དགོས་པ་དང༌། ང་ཡང་རྒྱུན་ཆད་དགོས་པར་འགྱུར་བ་དང༌། ཡང་
ལུས་དེ་ཕ་མའི་ཁུ་ཁྲག་ལས་གྲུབ་པ་བཞིན་དུ་ང་དེ་ཡང་ཕ་མའི་ཁུ་ཁྲག་ལས་གྲུབ་
དགོས་པར་འགྱུར་རོ། །དེ་ལྟར་ན་ང་དེ་སྐྱེ་བ་སྔ་མ་ནས་འོངས་པ་མིན་པར་ཚེ་
འདིར་ཕ་མའི་ཁུ་ཁྲག་ལས་གསར་དུ་གྲུབ་པར་འགྱུར་ལ། དེ་ལྟར་ན་མུ་སྟེགས་
རྒྱང་འཕེན་བཞིན་དུ་ཆད་མཐར་ལྟུང་བར་འགྱུར་རོ། །དེ་ལྟར་ལུས་དང་གཅིག་
མིན་པར་རིགས་པས་ལེགས་པར་གྲུབ་ན་སེམས་དང་ཡང་གཅིག་མིན་པ་རིགས་
པས་འགྲུབ་སྟེ། ང་དང་ངའི་སེམས་ཞེས་པ་དེ་བདག་པོ་ལྟ་བུ་དང་། སེམས་དེ་ངའི་
ཡོ་བྱད་ལྟ་བུར་སྣང་བ་མྱོང་བས་གྲུབ་ལ། གཅིག་ཏུ་གྲུབ་ན་སྣང་ཚུལ་དེ་མི་འཐད་
དོ། །དེའི་རྒྱུ་མཚན་ཡང་བདེན་པར་གྲུབ་ན་སྣང་ཚུལ་དང་ གནས་ ཚུལ་མཐུན་
དགོས་ཀྱི། སྣང་ཚུལ་དང་གནས་ཚུལ་མི་མཐུན་ན་རྫུན་པར་གྲུབ་བོ། །འཇིག་
རྟེན་ན་ཡང་ངག་ནས་གང་སྨྲ་བ་དང་དོན་ལ་ཇི་ལྟར་ཡིན་མཐུན་ན་བདེན་པ་དང་།
ངག་ནས་སྨྲ་བ་དང་དོན་ལ་བྱས་པ་མ་མཐུན་ན་རྫུན་པ་ཞེས་ཡོངས་སུ་གྲགས་པ་
ལྟར་རོ། །གཞན་ཡང་ང་དེ་སེམས་དང་གཅིག་ཏུ་གྲུབ་ན་ང་གཅིག་ཡིན་པ་བཞིན་
དུ་རྣམ་ཤེས་དྲུག་ཡོད་པ་རྣམས་ཀྱང་གཅིག་ཏུ་འགྱུར་ལ། ཡང་ན་སྐྱེས་བུ་གཅིག་
ལ་རྣམ་ཤེས་དྲུག་ཡོད་པ་བཞིན་དུ་ང་ཡང་ཐ་དད་པ་དྲུག་ཡོད་དགོས་པར་འགྱུར་
བ་དང་། གཞན་ཡང་ང་ན་བ་དང༌། ང་གཞན་གྱིས་མཐོང་བ་དང་། ངའི་ཁ་དོག་
དང༌། དབྱིབས་དང་། གཟུགས་ ཆེ་ ཆུང་ གི་ ཁྱད་ པར་ དང་། ང་ འགྲོ་བ་དང་། ང་
འོང་བ་ལ་སོགས་པ་བྱ་བྱེད་ཐམས་ཅད་མི་འཐད་པར་འགྱུར་ཏེ། སེམས་ལ་ཁ་
དོག་དང་དབྱིབས་མེད་པས་གཟུགས་ཆེ་ཆུང་ལ་སོགས་པ་དེ་དག་མི་འཐད་ལ།
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ང་སེམས་དང་གཅིག་ཏུ་སོང་ན་སེམས་ལ་ཡང་གཟུགས་དང་ཁ་དོག་སོགས་ཡོད་
དགོས་ པ་དང༌། སེམས་ གཞན་ གྱིས་མཐོང་བ་དང༌། སེམས་དང་ གཞན་ གཏམ་
གླེང་ བྱས་ པ་ སོགས་ ཀྱང་ ཡོད་དགོས་ པ་ལ། དེ་དག་ གང་ ཡང་མི་འཐད་པས་
སེམས་ དང་ གཅིག་ མིན་ པར་ རིགས་ པས་ འགྲུབ་ བོ། །དེ་ ལྟར་ བསམས་ནས་
གཅིག་པའི་ཕྱོགས་ལ་གནོད་བྱེད་ཀྱི་ངེས་པ་བརྟན་པོ་དྲོངས་པ་ཞིག་བྱའོ། །དེ་ནི་
གནད་གསུམ་པའོ། །དེ་ནས་དེ་ལྟར་སྣང་བའི་ང་དེ་ལུས་སེམས་གཉིས་དང་ཐ་
དད་དུ་གྲུབ་ན། བུམ་པ་ཟུར་དུ་གསལ་བའི་རྗེས་སུ་ཀ་བ་བསྟན་རྒྱུ་ཡོད་པ་བཞིན་
དུ། ང་དེ་ཟུར་དུ་བསལ་བའི་རྗེས་སུ་ལུས་སེམས་གཉིས་བསྟན་རྒྱུ་ཡོད་པ་དང་།
ལུས་དང་སེམས་སོ་སོར་བསལ་བའི་རྗེས་སུ་ང་དེ་འདིའོ་ཞེས་བསྟན་རྒྱུ་དགོས་པ་
ལ། དེ་ལྟར་མེད་པ་མྱོང་བས་གྲུབ་པས་ཐ་དད་དུ་མ་གྲུབ་པར་ཐག་བཅད་དོ། །དེ་
ནི་གནད་བཞི་པའོ། །དེ་ལྟར་གནད་བཞི་ལ་བརྟེན་ནས་ངར་འཛིན་ལྷན་སྐྱེས་ལ་
སྣང་བ་ལྟར་གྱི་ང་དེ་བློ་འཁྲུལ་པ་ལ་ཡོད་ཡོད་ལྟར་སྣང་བ་མ་གཏོགས་དོན་དུ་
མེད་པར་ངེས་ཤེས་རྙེད་པར་བྱའོ། །དེ་ལྟར་རང་རྒྱུད་ཀྱི་ངར་འཛིན་ལྷན་སྐྱེས་ཀྱི་
སྣང་ཚུལ་དང་འཛིན་ཚུལ་ལ་བརྟགས་ཏེ་རིགས་པ་དྲི་མ་མེད་པས་ང་བདེན་མེད་
ཏུ་ངེས་ན། དེ་ནས་སངས་རྒྱས་ནས་དམྱལ་བའི་བར་གྱི་གང་ཟག་ཐམས་ཅད་ལ་
སྔར་གྱི་རིགས་པ་དེ་དག་ཁ་སྤོས་ནས་བདེན་མེད་དུ་གཏན་ལ་ཕབ། དེ་ནས་ཕྱི་
དང་ནང་གི་འདུ་བྱེད་ལ་སོགས་པའི་ཆོས་ཐམས་ཅད་ལ་རིགས་པ་ཁ་སྤོས་ནས་
བདེན་མེད་དུ་གཏན་ལ་ཕབ་ནས་ཆོས་ཐམས་ཅད་མིང་རྐྱང་བཏགས་ཡོད་ཙམ་མ་
གཏོགས་བདེན་པར་གྲུབ་པ་རྡུལ་ཙམ་ཡང་མེད་པར་ངེས་པའི་ངེས་ཤེས་བསྐྱེད་
དོ། །གནས་ལུགས་དེ་ཁོ་ན་ཉིད་ལ་འཇུག་པའི་གོ་རིམ་དེ་ལྟར་དུ་བྱ་དགོས་པ་
- 280 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
རྒྱལ་བ་རང་ཉིད་ཀྱིས་གསུངས་པ་ནི་སྔར་དྲངས་ཟིན་ཅིང་། རྒྱལ་བའི་དགོངས་པ་
འགྲེལ་ པའི་ ཤིན་ རྟ་ ཆེན་ པོ་ ཀླུ་ སྒྲུབ་ དང༌། འཕགས་ པ་ ལྷ་ དང༌། སངས་ རྒྱས་
བསྐྱངས་དང་། ཟླ་བ་གྲགས་པ་དང་། ཞི་བ་ལྷ་རྣམས་ཀྱིས་ཀྱང་གོ་རིམ་དེ་ལྟར་དུ་
བྱ་དགོས་པར་གསུངས་ཤིང༌། སོ་སོའི་ཁུངས་རྣམས་དྲངས་ན་ཡི་གེ་མང་བས་
འཇིགས་ནས་མ་བྲིས་ལ། རྒྱལ་བའི་དགོངས་པ་ཀླུ་སྒྲུབ་ཡབ་སྲས་ཀྱིས་ཇི་ལྟར་
བཀྲལ་བ་ལྟར། རྗེ་ཐམས་ཅད་མཁྱེན་པས་གོ་ རིམ་དེ་ལྟར་དུ་ བྱ་དགོས་པར་
གསུངས་པ་འདི་ལ་ངེས་ཤེས་རྙེད་པ་གལ་ཆེ་བ་ཡོད་དོ། །དེ་ཡང་ཀླུ་སྒྲུབ་ཡབ་
སྲས་ཀྱི་གཞུང་རྣམས་སུ་བདག་མེད་གཏན་ལ་འབེབས་པའི་ཚེ་ཐོག་མར་ཆོས་ཀྱི་
བདག་མེད་ གཏན་ ལ་ ཕབ། དེའི་ རྗེས་ སུ་ གང་ ཟག་གི་བདག་མེད་ གཏན་ ལ་
འབེབས་པར་མཛད་པ་དང༌། བདག་འཛིན་གཉིས་ཀྱི་སྐྱེ་རིམ་ལ་ཡང་སྔོན་ལ་
ཆོས་ཀྱི་བདག་འཛིན་དང་། དེ་ལ་བརྟེན་ནས་གང་ཟག་གི་བདག་འཛིན་སྐྱེ་བར་
གསུངས་པས། ཉམས་སུ་ལེན་པའི་ཚེ་ཡང་གོ་རིམ་དེ་ལྟར་བྱ་དགོས་སམ་སྙམ་
པའི་དོགས་པ་སྐྱེ་ས་ཡོད་པ་དང་། ཕལ་མོ་ཆེ་ཞིག་ནི་སྒོམ་པའི་གོ་རིམ་ལ་ཇི་ལྟར་
དགོས་ཐེ་ཚོམ་ཙམ་ཡང་མི་འཇུག་པ་མང་བས། རྗེ་ཐམས་ཅད་མཁྱེན་པའི་བཞེད་
པ་ཐུན་མོང་མ་ཡིན་པ་འདི་དག་ལ་གཞན་གྱིས་བཀྲི་བར་མི་ནུས་པའི་ངེས་པ་རྙེད་
པར་བྱའོ། །དེ་ལྟར་གང་ཟག་གི་བདག་མེད་སྒོམ་ཚུལ་དེ་དག་ནི་ཕྱག་ཆེན་རྩ་བ་
ལས། སྔར་གྱི་མཉམ་བཞག་ངང་ཉིད་ལས། །མ་གཡོས་དང་བའི་ཆུ་ནང་དུ། །ཇི་
ལྟར་ཉེའུ་ཆུང་འཁྱུག་པ་ལྟར། །ཕྲ་མོའི་ཤེས་པས་སྒོམ་པ་པོའི། །སྐྱེས་བུའི་རང་
བཞིན་མཛངས་པར་བརྟག །འཕགས་པ་ཀླུ་སྒྲུབ་སྐྱོབས་ཉིད་ཀྱིས། །སྐྱེས་བུ་ས་
མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ན། །དེ་ལས་གཞན་ན་སྐྱེས་བུ་གང་། །སྐྱེས་བུ་ཁམས་དྲུག་འདུས་པའི་ ཕྱིར། །
ཡང་དག་མ་ཡིན་ཇི་ལྟ་བར། །དེ་བཞིན་ཁམས་ནི་རེ་རེ་ཡང་། །འདུས་ཕྱིར་ཡང་
དག་ ཉིད་དུ་མིན། །གསུངས་པ་ཇི་བཞིན་བཙལ་བ་ན། །མཉམ་བཞག་མཉམ་
པར་འཇོག་མཁན་སོགས། །རྡུལ་ཕྲན་ཙམ་ཡང་མ་རྙེད་པ། །དེ་ཚེ་ཡེངས་མེད་རྩེ་
གཅིག་ཏུ། །ནམ་ མཁའ་ ལྟ་ བུའི་ མཉམ་བཞག་སྐྱོང་། །ཞེས་གསུངས་ པའི་དོན་
ཡིན་ནོ། །རྩ་བའི་དངོས་ཟིན་གྱི་དོན་ལྟར་ཁམས་དྲུག་ལ་གཅིག་ཐ་དད་ཀྱི་བརྟག་
པ་བྱས་ནས་འགོག་ལུགས་ཀྱང་གོང་གི་རིགས་པ་ལྟར་ཡིན་པས་རྟོགས་སླའོ། །དེ་
ལྟར་ཁམས་དྲུག་ལ་བརྟགས་ནས་ང་བདེན་མེད་དུ་གཏན་ལ་འབེབས་ཚུལ་དེ་ནི་
ཡབ་སྲས་མཇལ་བའི་མདོར་རྒྱས་པར་གསུངས་པ་རྣམས་དབུ་མ་རིན་ཆེན་ཕྲེང་
བར་གནད་བསྡུས་ཏེ་གསུངས་པའི་མན་ངག་ཡིན་ཞིང་། རིགས་པ་འདི་ལ་བརྟེན་
ནས་གནས་ལུགས་ཀྱི་གཏིང་མྱུར་དུ་དཔོག་ནུས་པ་དང་། ལས་འབྲས་རྟེན་འབྲེལ་
གྱི་ངེས་པ་ལ་མི་གནོད་ཅིང་ཕན་ཆེ་བས་སྣང་སྟོང་གཉིས་ཚོགས་ལ་ངེས་པ་འཆར་
སླ་བ་སོགས་རིགས་པའི་སྒོ་འདི་ལ་རྒྱལ་སྲས་ཞི་བ་ལྷས་བསྔགས་པ་ཆེ་བར་
མཛད་ཅིང་། རྗེ་ཐམས་ཅད་མཁྱེན་པས་ཀྱང་རིགས་པ་འདི་ལ་བསྔགས་པ་ཆེ་
བར་མཛད་པས། གདམས་ངག་ འདིར་ གང་ ཟག་གི་བདག་མེད་བསྒྲུབ་པ་ལ་
རིགས་པ་འདི་ཉིད་གཙོ་བོར་མཛད་པ་ཡིན་ནོ། །སྐྱེས་བུ་ཁམས་དྲུག་འདུས་པའི་
ཕྱིར། ཡང་དག་མ་ཡིན་ཞེས་གསུངས་པ་འདི་ནི་གོང་དུ་བཤད་པ་ལྟར་ཐུན་མོང་
མིན་པའི་རིགས་པ་བླ་ན་མེད་པ་དེ་ཡིན་ཏེ། སྐྱེས་བུ་ཁམས་དྲུག་འདུས་པའི་ཕྱིར་
ཞེས་པའི་དོན་ནི། ངའམ་སྐྱེས་བུ་ཞེས་བྱ་བ་ནི་ཁམས་དྲུག་འདུས་པ་ལ་བཏགས་
ཙམ་ཡིན་པའི་ཕྱིར་ཞེས་པའི་དོན་ཡིན་པས། བརྟེན་ནས་བཏགས་པའི་བཏགས་
- 282 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཡོད་མིང་རྐྱང་ཙམ་དེ་ཉིད་ངེས་པར་བྱེད་པའོ། །དེ་ངེས་ན་དེའི་རྒྱུ་མཚན་གྱིས་
ཡང་དག་པར་མ་གྲུབ་པར་ངེས་ནུས་ཞེས་པའི་དོན་ནོ། །དེས་ན་རིགས་པ་འདིའི་
གནད་མཐར་ཐུག་པ་ནི་རྟེན་འབྲེལ་གྱི་རིགས་པ་ལ་ཐུག་གོ །མདོར་ཧྲིལ་གྱི་དྲིལ་
ནས་སྙན་བརྒྱུད་ཀྱི་མན་ངག་ལས་འོངས་པ་ལྟར་བཀོད་ན། མ་བརྟགས་མ་དཔྱད་
པར་འཇུག་པའི་ད་ལྟའི་བློ་ལྷན་སྐྱེས་འདིའི་སྣང་ཚུལ་ཇི་ལྟར་ཡིན་པ་དགག་བྱའི་
སྣང་ཚུལ་ཡིན་པས། ཕྲ་ཞིང་མཛངས་པའི་བློས་མ་བརྟགས་མ་དཔྱད་པར་འཇུག་
པའི་བློ་ལྷན་སྐྱེས་འདིའི་སྣང་ཚུལ་དང་འཛིན་ཚུལ་འཕྱུག་མེད་ངེས་པར་བྱའོ། །
བློའི་འཛིན་ཚུལ་ལ་ང་ཙམ་དུ་འཛིན་པ་དང་། ང་བདེན་པར་འཛིན་པའི་ཁྱད་པར་
སོགས་སྤུ་རིས་འབྱེད་རྒྱུ་མང་དུ་ཡོད་ཀྱང༌། སྣང་ཚུལ་ལ་ནི་མ་རིག་པས་བསླད་
པའི་སོ་སྐྱེའི་ཀུན་རྫོབ་སྣང་བའི་ཤེས་པ་ལ་ཆ་འདི་ཙམ་ཞིག་བདེན་པར་སྣང་། ཆ་
འདི་ཙམ་བདེན་པར་མི་སྣང་ཞེས་དབྱེ་བ་འབྱེད་རྒྱུ་གང་ཡང་མེད་པར་གང་སྣང་གི་
ཆ་ཐམས་ཅད་ནས་བདེན་པར་སྣང་བ་ཤ་སྟག་ཏུ་གསུངས་པས། རང་ཅག་སོ་སོ་
སྐྱེ་བོ་རྣམས་ལ་མ་རིག་པས་བསླད་པའི་དབང་གིས་གཟུགས་སྒྲ་སོགས་ཕྱི་ནང་གི་
ཆོས་རྣམས་སྣང་བའི་ཚེ་ཡུལ་སོ་སོའི་རང་ངོས་ནས་སྣང་བའི་ད་ལྟའི་སྣང་ཚུལ་
འདི་ཉིད་དགག་བྱའི་སྣང་ཚུལ་དུ་འོང་གི །འདི་ལས་གཞན་པའི་དགག་བྱའི་སྣང་
ཚུལ་དང་འཛིན་ཚུལ་ཟུར་པ་ཞིག་བཙལ་ན་ནི་ཀུན་བརྟགས་ཀྱི་སྣང་ཚུལ་དང་
འཛིན་ཚུལ་དུ་འགྱུར་བས་དེ་བཀག་པས་ལྷན་སྐྱེས་ཀྱི་འཛིན་པ་ལ་མི་གནོད་པ་ནི་
གོང་དུ་བཤད་ཟིན་ཅིང་། འདི་ནི་ཤིན་ཏུ་རྟོགས་དཀའ་བའི་གནས་ཡིན་ནོ། །དེ་
ཡང་མན་ངག་གི་ངོ་སྤྲོད་ཚུལ་ཡིན་པར་མ་ཟད་ཞིབ་ཏུ་བརྟགས་ན་ཀླུ་སྒྲུབ་ཡབ་
སྲས་ཀྱི་གསུང་དང་། རྗེ་ཐམས་ཅད་མཁྱེན་པའི་གསུང་ལས་གསལ་བར་འབྱུང་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཞིང་། དྲི་མ་མེད་པའི་ རིགས་པས་ཀྱང་ལེགས་པར་འགྲུབ་བོ། །དེ་ཡང་འཇུག་
པའི་རྣམ་བཤད་དགོངས་པ་རབ་གསལ་ལས། ཇི་ལྟར་གཟུགས་བརྙན་ལ་སོགས་
སྣང་བ་ལྟར་གྱི་དོན་དུ་མེད་པ་བཞིན་དུ། མ་རིག་པ་དང་ལྡན་པ་རྣམས་ལ་སྔོན་པོ་
ལ་སོགས་པ་རང་གི་མཚན་ཉིད་ཀྱིས་གྲུབ་པར་སྣང་བ་ཡང་། སྣང་བ་ལྟར་གྱི་དོན་
དུ་མེད་པའི་ཕྱིར་རོ། །དེའི་ཕྱིར་ཤེས་པ་དེ་གཉིས་ལ་འཁྲུལ་མ་འཁྲུལ་ཡང་དབྱེར་
མེད་དོ། །ཞེས་དང༌། ད་ལྟ་གཟུགས་སྒྲ་སོགས་ལྔ་རང་གི་མཚན་ཉིད་ཀྱིས་གྲུབ་
པར་དབང་ཤེས་ལ་སྣང་བ་ནི་མ་རིག་པས་བསླད་པ་ཡིན་པས་ཤེས་པ་དེ་དང་
གཟུགས་བརྙན་དང་བྲག་ཅ་སོགས་སྣང་བའི་དབང་ཤེས་རྣམས་ལ་ཕྲ་རགས་ཙམ་
མ་གཏོགས་པ་སྣང་ཡུལ་ལ་འཁྲུལ་མ་འཁྲུལ་ལ་ཁྱད་པར་མེད་ཅིང་། ཞེས་དང་དེ་
ཡང་བྱེད་བཞིན་དུ་སྣང་བའི་གཟུགས་བརྙན་ལྟ་བུ་དེ་ལ་སྣང་བའི་སྟེང་ནས་ཆ་
འདི་ཙམ་ཞིག་བྱེད་བཞིན་དུ་སྣང་ལ། འདི་ཙམ་ཞིག་བྱེད་བཞིན་དུ་མི་སྣང་ངོ་ཞེས་
པ་རྣམ་པ་ཐམས་ཅད་དུ་དབྱེ་མི་ནུས་ལ། བྱད་བཞིན་གྱི་གང་སྣང་གི་ཆ་ཐམས་
ཅད་ནས་སྣང་བ་ལྟར་དུ་ཡོད་པས་སྟོང་ཡང་། རང་གི་རྒྱུ་ལ་བརྟེན་ནས་སྐྱེ་བ་མི་
འགལ་བ་དཔེར་བྱས་ནས། དེ་བཞིན་དུ་སྔོན་པོ་རང་གི་མཚན་ཉིད་ ཀྱིས་གྲུབ་
པར་སྣང་བ་ན་ཡང་། སྔོན་པོའི་སྟེང་ནས་རང་བཞིན་གྱིས་གྲུབ་པར་སྣང་མི་སྣང་
གི་ཆ་གཉིས་དབྱེར་མེད་པར་སྣང་ལ། དེ་ལྟར་སྣང་བ་ཡང་གང་སྣང་གི་ཆ་ཐམས་
ཅད་ནས་སྣང་བ་ལྟར་དུ་ཡོད་པས་སྟོང་ཡང་། རང་གི་རྒྱུས་བསྐྱེད་པ་དང་རང་
གིས་འབྲས་བུ་བསྐྱེད་པ་མི་འགལ་བར་སྒྲུབ་པ་ཡིན་ཏེ། བྱད་བཞིན་གྱི་གཟུགས་
བརྙན་ ལ་ དེར་ གང༌ སྣང་ གི་ ཆ་ ཐམས་ ཅད་ ནས་ སྣང་ བ་ ལྟར་ དུ་ མེད་ ཀྱང་།
གཟུགས་བརྙན་མེད་པར་མི་འགྲོ་བ་ཞིག་འཇོག་ཤེས་ན། སྔོན་པོ་ཡང་རང་མཚན་
- 284 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གྱིས་གྲུབ་པར་སྣང་བའི་ཆ་ཐམས་ཅད་ནས་སྣང་བ་ལྟར་གྱི་དོན་དུ་མེད་ཀྱང་།
སྔོན་པོ་ཡོད་པར་འཇོག་ནུས་པ་ཞིག་འོང་ངོ༌། །ཞེས་སོ་སོ་སྐྱེ་བོའི་ཀུན་རྫོབ་ཡུལ་
དུ་བྱེད་པའི་བློ་ལ་གང་སྣང་ཐམས་ཅད་རང་བཞིན་གྱིས་གྲུབ་པར་སྣང་བ་ཤ་སྟག་
ཡིན་པར་ཤིན་ཏུ་གསལ་བར་གསུངས་སོ། །དེ་ཡང་ནང་དུ་རྟོག་པ་ལ་དེ་ལྟར་སྣང་
བ་མ་ཟད་མིག་ཤེས་ལ་སོགས་པའི་དབང་པོའི་ཤེས་པ་རྣམས་ལའང་གང་སྣང་
ཐམས་ཅད་རང་བཞིན་གྱིས་གྲུབ་པར་སྣང་བ་དང༌། དེ་ཡང་མ་རིག་པའི་འཁྲུལ་
སྣང་ཡིན་པར་གསུངས་ཏེ། ཚུལ་འདི་ནི་ཀླུ་སྒྲུབ་ཡབ་སྲས་ཀྱི་བཞེད་པ་མཐར་
ཐུག་པ་ཡིན་ཞིང་། རང་རྒྱུད་པ་མན་ཆད་སུའི་ ཡང་ བློར་མི་ཤོང་བའི་ཕྲ་བའི་
གནས་སོ། །དེ་ནི་ཀུན་རྫོབ་བདེན་པ་ངོས་འཛིན་ཚུལ་ལས་ཀྱང་ཤེས་ཏེ། འཇུག་
པར་དེས་གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་ཞེས་ཐུབ་པ་
དེས་ གསུངས་ཏེ། །བཅོས་མར་ གྱུར་པའི་དངོས་ནི་ཀུན་རྫོབ་ཏུའོ། །ཞེས་ཀུན་
རྫོབ་བདེན་པའི་དོན་ནི། ཆོས་འདི་ཐམས་ཅད་མ་རིག་པས་བསླད་པའི་ཤེས་པ་
ཀུན་རྫོབ་པའི་ངོར་བདེན་པར་སྣང་ཞེས་པའི་དོན་ཡིན་ལ། རང་ཅག་སོ་སོ་སྐྱེ་བོ་
རྣམས་ལ་ཀུན་རྫོབ་ཡུལ་དུ་བྱེད་པའི་བློ་ཐམས་ཅད་མ་རིག་པས་བསླད་པ་ཤ་
སྟག་ཡིན་པས་གང་སྣང་ཐམས་ཅད་བདེན་པར་སྣང་བ་ཡིན་ཞེས་པའི་དོན་ནོ། །
གཉིད་ཀྱི་དཔེ་དང་སྦྱར་བས་ཀྱང་ཤེས་ཏེ། སོ་སོ་སྐྱེ་བོ་རྣམས་ལ་རྨི་ལམ་དུ་གང་
སྣང་ཐམས་ཅད་གཉིད་ཀྱིས་བསླད་པའི་མཐུས་སྣང་བ་ཤ་སྟག་ཡིན་ལ། གཉིད་
ཀྱིས་བསླད་པ་ལ་མ་ལྟོས་པར་རྨི་ལམ་གྱི་སྣང་བ་གང་ཡང་འཆར་ཐབས་མེད་དེ། །
གཉིད་མེད་པར་རྨི་ལམ་འབྱུང་ཐབས་མེད་པའི་ཕྱིར་རོ། །དེ་བཞིན་དུ་སོ་སོ་སྐྱེ་
བོའི་འཇུག་ཤེས་དྲུག་མ་རིག་པས་བསླད་པ་ཤ་སྟག་ཡིན་པས། གང་སྣང་ཐམས་
285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཅད་མ་རིག་པས་བསླད་པའི་བདེན་སྣང་ལས་འོས་མེད་དོ། །དེ་ལྟར་ལུང་དང་
རིགས་པ་དྲི་མ་མེད་པའི་ལམ་ནས་དྲངས་ཏེ་སྙན་བརྒྱུད་ཀྱི་ངོ་སྤྲོད་ལ་ངེས་པ་
བརྟན་པོ་བཙལ་བར་བྱའོ། །དེ་ལྟར་སྣང་ཚུལ་དང་འཛིན་ཚུལ་གཉིས་ལས། ངར་
འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་རིགས་པས་འགོག་པར་བྱ་བ་ཉིད་ལ་
འབད་པ་ཡིན་གྱི། དབང་ཤེས་ལ་བདེན་པར་སྣང་བ་རྣམས་ནི་རིགས་པས་འགོག་
མི་ནུས་ཤིང་ལམ་གྱིས་སྦྱང་བར་བྱ་བ་ཡིན་ནོ། །དེ་ཡང་དཔེའི་སྟེང་ནས་བཤད་ན་
གོ་སླ་བས་མིག་རབ་རིབ་ཀྱིས་བསླད་པའི་མཐུས་ཟས་ལ་སྐྲ་ཤད་ཀྱིས་སྦགས་
པར་སྣང་བ་ན། གཞན་མིག་གསལ་བས་དེ་ལ་ཟས་ཀྱི་སྟེང་དུ་སྐྲ་ཤད་མེད་པར་
བསྒྲུབ་ནུས་ཀྱང་། རབ་རིབ་ཅན་ལ་སྐྲ་ཤད་དུ་སྣང་བ་དེ་གཞན་གྱིས་བཤད་པས་
འགོག་མི་ནུས་ཤིང་། རིགས་པས་ཀྱང་མེད་པར་བསྒྲུབ་མི་ནུས་ལ། སྣང་བ་དེ་
དག་པར་བྱེད་པ་ནི་མིག་སྨན་གྱིས་མིག་གི་རབ་རིབ་སྦྱོང་བ་ཁོ་ནའི་མཐུ་ལ་ལྟོས་
སོ། །དཔེ་དེ་བཞིན་དུ་བདེན་འཛིན་ གྱི་ འཛིན་སྟངས་ རིགས་ པས་འགོག་ནུས་
ཀྱང་། བདེན་སྣང་འཁྲུལ་པ་རིགས་པས་བཀག་མི་ནུས་པས། འཁྲུལ་སྣང་དེ་ནི་
བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ། ཚོགས་རྒྱ་ཆེན་པོ་གསོག་
པ་དང་། དྲི་མ་མེད་པའི་རིགས་པ་རྒྱ་ཆེན་པོའི་རྩལ་སྦྱང་བ་གཉིས་ཟུང་དུ་སྦྲེལ་ཏེ་
ཡུན་རིང་དུ་ཉམས་སུ་བླངས་པའི་མཐུས་སྦྱང་བར་བྱ་བ་ཡིན་ནོ། །དེ་ཡང་མིག་
སྨན་གྱིས་མིག་གི་རབ་རིབ་རྩ་བ་ནས་དག་པར་བྱས་པ་ན་སྐྲ་ཤད་ཀྱི་འཁྲུལ་སྣང་
དེ་དག་འགྲོ་བ་བཞིན་དུ་ཚོགས་གཉིས་ཀྱི་གོམས་པ་མཐར་ཕྱིན་ཏེ་རྡོ་རྗེ་ལྟ་བུའི་
ཏིང་ངེ་འཛིན་སྐྱེས་པ་ན། ཏིང་ངེ་འཛིན་དེའི་ནུས་པས་གཉིས་སྣང་འཁྲུལ་པའི་
བག་ཆགས་ལྷག་མ་མེད་པར་སྦྱངས་ཏེ་དག་པ་གཉིས་ལྡན་གྱི་ཆོས་སྐུ་མངོན་དུ་
- 286 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བྱེད་པ་ཡིན་ནོ། །གཞན་ཡང་འདི་དག་ལ་སྣང་ཚུལ་དང་འཛིན་ཚུལ་གྱི་ཁྱད་པར།
སྣང་ངོ་དང་རིག་ངོའི་ཁྱད་པར། འཛིན་ཚུལ་ལ་ཡང་ང་ཙམ་དུ་འཛིན་པ་དང་། ང་
བདེན་པར་འཛིན་པ་དང་། ང་བདེན་མེད་དུ་འཛིན་པ་སོགས་མྱོང་བའི་སྟེང་ནས་
བློའི་འཆར་ཚུལ་གྱི་སྤུ་རིས་རྣམས་ཞིབ་ཏུ་ཤེས་པ་ཤིན་ཏུ་གལ་ཆེ་བར་ཡོད་དོ། །
དེ་ལྟར་གང་ཟག་གི་བདག་མེད་གཏན་ལ་ཕབ་ནས་ཆོས་ཀྱི་བདག་མེད་གཏན་ལ་
འབེབས་ཚུལ་ནི། ལྷ་དང་མི་ལ་སོགས་པར་སྣང་བ་ནི་གང་ཟག་དང༌། གཟུགས་
སྒྲ་ལ་སོགས་པར་སྣང་བ་ནི་ཆོས་སུ་འཇོག་ལ། སྔོན་དུ་ངར་འཛིན་ལྷན་སྐྱེས་ཀྱི་
སྣང་ཚུལ་དང་འཛིན་ཚུལ་ལེགས་པར་ངོ་འཕྲོད་པར་བྱས་ལ། དེའི་འཛིན་སྟངས་
ཀྱི་ཡུལ་རིགས་པས་ལེགས་པར་བཀག་ནས་བདག་མེད་ལ་ངེས་ཤེས་བརྟན་པོ་
རྙེད་པ་ན། དེ་ནས་གང་ཟག་གཞན་དང་རང་གི་ལུས་ལོངས་སྤྱོད་སོགས་དང༌།
ཆོས་གཞན་ཐམས་ཅད་ལ་སྔར་གྱི་རིགས་པ་དེ་ཁ་སྤོས་ནས་བདེན་མེད་དུ་ངེས་
པར་བྱེད་པ་ཡིན་པ་ནི། རྒྱལ་བ་ཉིད་ཀྱིས། ཇི་ལྟར་ཁྱོད་ཀྱི་བདག་གི་འདུ་ཤེས་
ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །ཞེས་གསལ་བར་གསུངས་པ་ལྟར་
ཡིན་ནོ། །དེས་ན་ང་བདེན་མེད་དུ་གཏན་ལ་འབེབས་ཚུལ་ཇི་ལྟར་ བྱས་པ་དེ་
བཞིན་དུ། རང་གི་ལུས་ཀྱང་བདེན་མེད་དུ་གཏན་ལ་འབེབས་ཚུལ་ནི། ལུས་ཞེས་
བྱ་བ་འདི་མགོ་ལ་སོགས་པའི་ཆ་ཤས་རྣམས་ཚོགས་པ་ལ་རྟོག་པས་བཏགས་ནས་
བཞག་པའི་བཏགས་ཡོད་མིང་ཙམ་དུ་ངེས་པར་བྱ། དེ་ལེགས་པར་ངེས་ན་ལུས་
བདེན་པར་སྣང་ཚུལ་དང་འཛིན་ཚུལ་གྱི་དགག་བྱ་འཕྱུག་མེད་དུ་ངེས་པར་འགྱུར་
རོ། །དེ་ངེས་ནས་རིགས་པས་འགོག་ཚུལ་ནི། དེ་ལྟར་སྣང་བ་ལྟར་གྱི་ལུས་དེ་ཡོད་
ན་ཡན་ལག་ཚོགས་པ་དང་གཅིག་དང་ཐ་དད་གང་རུང་དུ་གྲུབ་དགོས་ཀྱི། དེ་
287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལས་གཞན་དུ་གྲུབ་ཐབས་མེད་པར་ཐག་བཅད། གཅིག་ཏུ་གྲུབ་ན་ལུས་ཞེས་
གཅིག་ཏུ་སྣང་བ་བཞིན་དུ་མགོ་དང་ལག་པ་ལ་སོགས་པའི་ཡན་ལག་རྣམས་ཀྱང་
གཅིག་ཏུ་གྲུབ་དགོས་པ་ལ། དེ་དག་ནི་དུ་མ་ཚོགས་པ་ཡིན་པས་གཅིག་མིན་པར་
མྱོང་བས་གྲུབ་བོ། །ཐ་དད་དུ་གྲུབ་ན་ ལུས་ ལས་ ལོགས་ སུ་ ཡན་ ལག་རྣམས་
བསྟན་རྒྱུ་ཡོད་དགོས་པ་དང༌། ཡན་ལག་རྣམས་ལས་ལོགས་སུ་ལུས་དེ་འདིའོ་
ཞེས་བསྟན་རྒྱུ་ཡོད་དགོས་པ་ལ། དེ་ལྟར་མེད་པའང་མྱོང་བས་གྲུབ་པས་ཐ་དད་
དུ་མ་གྲུབ་པར་ངེས་སོ། །དེས་ན་བདེན་འཛིན་ལ་ཇི་ལྟར་སྣང་བ་ལྟར་གྱི་ལུས་དེ་
རང་གི་ཡན་ལག་དང་གཅིག་དང་ཐ་དད་གང་དུའང་མ་གྲུབ་པས་མེད་པར་ཐག་
བཅད་ལ་བདེན་མེད་ཀྱི་ངེས་ཤེས་བསྐྱེད་དོ། །དེ་བཞིན་དུ་མིག་དང་རྣ་བ་སོགས་
ཀྱང་རེ་རེ་ནས་རང་རང་གི་ཆ་ཤས་ཚོགས་པ་ལ་བརྟེན་ནས་རྟོག་པས་བཞག་པའི་
བཏགས་ཡོད་མིང་ཙམ་ཡིན་གྱི། སྣང་བ་ལྟར་མ་གྲུབ་པར་ངེས་ཤེས་བསྐྱེད་དོ། །
ཡང་བདེན་པར་འཆར་ན་ཆ་ཤས་རྣམས་དང་གཅིག་ཐ་དད་ཀྱི་བརྟག་པ་བྱས་ནས་
བདེན་མེད་ཀྱི་ངེས་ཤེས་འདྲེན་ནོ། །དེ་བཞིན་དུ་ཤེས་པ་རྣམས་ལ་ཡང་ཇི་ལྟར་
སྣང་བའི་སྣང་ཚུལ་དང་འཛིན་ཚུལ་ངོས་ཟིན་པར་བྱས་ལ། རང་རང་གི་ཆ་ཤས་
རྣམས་དང་གཅིག་ཐ་དད་གང་དུ་གྲུབ་རིགས་པས་དཔྱད་ནས་མ་རྙེད་པ་ན་བདེན་
མེད་ཀྱི་ངེས་ཤེས་འདྲེན་ནོ། །དེ་བཞིན་དུ་ཆོས་ཐམས་ཅད་ལ་ང་བདེན་མེད་དུ་
གཏན་ལ་འབེབས་པའི་རིགས་པ་དེ་ཁ་སྤོས་ནས་རྟོག་པས་བཞག་པའི་བཏགས་
ཡོད་མིང་ཙམ་ཞིག་ལས་མ་རིག་འཁྲུལ་པའི་སྣང་ཚུལ་ལྟར་དུ་མེད་པ་ལ་ངེས་
ཤེས་འདྲེན་ནོ། །དེ་ལྟ་བུའི་རིམ་པ་དང་ངེས་ཤེས་འདྲེན་ལུགས་དེ་ནི་རྒྱལ་བའི་
དགོངས་པ་མཐར་ཐུག་དང་། མགོན་པོ་ཀླུ་སྒྲུབ་ཡབ་སྲས་དང༌། ཆོས་ཀྱི་རྒྱལ་པོ་
- 288 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ཙོང་ཁ་པ་ཆེན་པོའི་བཞེད་པ་ཟབ་མོ་དབུ་མའི་ལྟ་བ་གཏན་ལ་འབེབས་པའི་
ཐབས་མཆོག་ཡིན་ཏེ། འཇུག་པའི་རྣམ་བཤད་ཆེན་མོ་ལས། མདོ་སྡེ་ཕན་ཚུན་གྱི་
གུང་ལེགས་པར་བསྒྲིགས་ནས་ཕུང་པོ་ལས་ངོ་བོ་ཐ་དད་པ་དང་། ཕུང་པོ་རྣམས་
བདག་འཛིན་གྱི་དམིགས་པ་ཡིན་པ་བཀག་ནས། བདག་ཕུང་པོ་ལ་བརྟེན་ནས་
བཏགས་པ་མིང་གི་ཐ་སྙད་ཀྱི་དབང་གིས་བཞག་པ་ཙམ་གྱི་གང་ཟག་གི་བདག་
མེད་ཀྱི་འཇོག་ཚུལ་ཐུན་མོང་མ་ཡིན་པ་རང་གི་སྡེ་པ་གོང་འོག་གི་མཁས་པ་མདོའི་
དགོངས་པ་འགྲེལ་པ་དུ་མས་ལེགས་པར་འབད་ཀྱང་གསལ་བར་མ་ཐོན་པའི་
མདོའི་དགོངས་པ་ལུང་རིགས་ཕྱིན་ཅི་མ་ལོག་པའི་ལམ་ནས་བཏོན་པ་དང༌། དེ་
ལ་བརྟེན་ནས་ཆོས་གཞན་རྣམས་ཀྱང་དེ་དང་འཇོག་ཚུལ་ཁྱད་མེད་པའི་ཆོས་ཀྱི་
བདག་མེད་གསལ་བར་བསྟན་ནས། སངས་རྒྱས་བཅོམ་ལྡན་འདས་ཀྱི་དགོངས་
པ་ཤིན་ཏུ་ཕྲ་བའི་གནས་རྣམས་རྗེན་ཆེར་དུ་སྟོན་པའི་མཁས་པའི་དབང་པོའི་
བཞེད་པ་ཐུན་མོང་མ་ཡིན་པ་འདི་རྣམས་ལེགས་པར་ཤེས་པ་ལ་འབད་པར་གྱིས་
ཤིག །ཅེས་གསུངས་ པ་ ལྟར་ རོ། །དེ་ ལྟ་བུའི་ རིགས་ པའི་ གནད་མ་ཤེས་པར་
དགག་བྱ་ཕྲ་མོ་ངོས་མ་ཟིན་ཅིང་བཏགས་ཡོད་མིང་རྐྱང་གི་འཇོག་ཚུལ་མ་ཤེས་
པར་མདོ་སྡེ་དང༌། དབུ་མའི་གཞུང་ལས་གཟུགས་བདག་མ་ཡིན། ཚོར་བ་བདག་
མ་ཡིན། ཞེས་སོགས་གསུངས་པ་མཐོང་བས་འཁྲུལ་གཞི་བྱས་ཏེ། བུམ་པའི་ལྟོ་
བའང་ བུམ་ པ་ མིན། མགྲིན་ པའང་ བུམ་ པ་ མིན། མཆུའང་ བུམ་ པ་ མིན། ཁོག་
པའང་བུམ་པ་མིན་ཞིང་། དེ་ལས་གཞན་དུ་བུམ་པ་མི་རྙེད་པས་མེད་དོ་ཞེས་སྨྲས་
ཤིང་མེད་པར་བཟུང་ན་ནི་ཆད་མཐར་ལྟང་བར་འགྱུར་ཞིང་། དེ་ལྟ་བུའི་དཔྱོད་
ལུགས་ནི་ཐ་སྙད་དང་རྟེན་འབྲེལ་བཤིག་པའི་སྟོང་པ་ཞེས་བྱ་བ་ཤིན་ཏུ་སྨད་པའི་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གནས་སུ་རྗེ་ཐམས་ཅད་མཁྱེན་པས་ཡང་དང་ཡང་དུ་གསུངས་ལ། སློབ་དཔོན་ཟླ་
བ་ གྲགས་ པས་ ཀྱང་། ཐ་ སྙད་ བདེན་ལ་རྣམ་ པར་ དཔྱད་ མི་ བྱ། །ཞེས་ དང༌ །
འཇིག་རྟེན་གྲགས་པའི་ཀུན་རྫོབ་མ་བརླག་ཅིག །ཅེས་སོགས་ཡང་དང་ཡང་དུ་ཐ་
སྙད་ལ་དཔྱད་ནས་བཤིག་པ་ལ་དགག་པ་མཛད་ཅིང་། ཡོན་ཏན་ཐམས་ཅད་ཀྱི་
གཞི་མ་ལས་འབྲས་ལ་ཡིད་ཆེས་ཀྱི་དད་པ་ཡིན་པ་ལ། དཔྱོད་ལུགས་ངན་པ་དེ་
འདྲ་བས་ནི་ལས་འབྲས་ཀྱི་རྟེན་རྒྱུན་གཅོད་པས། རྒྱུད་ལྡན་དམ་པའི་མན་ངག་གི་
གནད་ཀྱིས་མ་ཟིན་པར་ཟབ་མོའི་གནས་ལ་རང་བཟོས་དཔྱོད་པར་བྱེད་པ་ནི་
ཕུང་བའི་གནས་སུ་གསུངས་ཏེ། རྗེ་ཐམས་ཅད་མཁྱེན་པའི་ཞལ་ནས། དེས་ན་
ཤིན་ཏུ་ཕྲ་བའི་དོན་འབྱེད་པའི་བློའི་མཐུ་མེད་བཞིན་དུ་ཡོད་པར་མངོན་པའི་ང་
རྒྱལ་ཅན་གྱིས་རང་གི་དབང་པོ་དང་མི་འཚམ་པའི་ཟབ་དོན་གྱི་ཚིག་ཙམ་ལ་མོས་
པ་ལྟར་སྣང་ཤུགས་དྲག་པར་བྱེད་པ་ནི་དོན་མ་ཡིན་པ་ཆེན་པོ་འདྲེན་པར་བྱེད་
པས་གནས་འདི་དག་ལ་གཟབ་པར་བྱའོ། །ཞེས་སོགས་མང་དུ་གསུངས་སོ། །
གདམས་ ངག་ འདིར་ སེམས་ ཀྱི་ གནས་ ཚུལ་ གཏན་ ལ་ འབེབས་ པ་ གཙོ་བོར་
གསུངས་ པ་ནི། ཕྱག་ཆེན་རྩ་བ་ ལས། ཡང་ན་མཉམ་པར་བཞག་པའི་ངང་། །
གཟུགས་སུ་མ་གྲུབ་སྟོང་སང་ངེ་། །སྒྲིབ་མེད་སྣ་ཚོགས་འཆར་ཞིང་འཕྲོ། །འགག་
མེད་ གསལ་ ཞིང་ རིག་པའི་རྒྱུན། །ཆད་པ་མེད་པར་འཇུག་པའི་སེམས། །ལྟོས་
མེད་སྣང་ཞིང་འཛིན་པ་ཡི། །ཞེན་ཡུལ་མགོན་པོ་ཞི་བ་ལྷས། །རྒྱུ་དང་ཚོགས་ཞེས་
བྱ་བ་ནི། །ཕྲེང་བ་དམག་སོགས་བཞིན་དུ་རྫུན། །ཞེས་གསུངས་ལུང་དང་རིགས་
པ་ཡིས། །སྣང་ཚུལ་ལྟར་དུ་མ་གྲུབ་པའི། །ངང་དུ་རྩེ་གཅིག་མཉམ་པར་ཞོག །
ཅེས་གསུངས་ཏེ། སྤྱིར་སྣོད་བཅུད་ཐམས་ཅད་སེམས་ཀྱི་མཐུ་ལས་བྱུང་བར་མདོ་
- 290 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
རྒྱུད་ཀུན་ནས་གསུངས་ལ། ལྷག་པར་གསང་སྔགས་བླ་མེད་ནས་ངའི་གདགས་
གཞི་ཤིན་ཏུ་ཕྲ་བའི་རླུང་སེམས་སུ་གསུངས་ཤིང༌། རླུང་སེམས་ཤིན་ཏུ་ཕྲ་བ་དེ་
ཉིད་འཁོར་འདས་ཐམས་ཅད་ཀྱི་རྩ་བར་གསུངས་ལ། སློབ་དཔོན་ཨཱརྱ་དེ་བས་
སེམས་ཀྱི་སྒྲིབ་སྦྱོང་དུ་འཁོར་འདས་ཐམས་ཅད་སེམས་ལས་བྱུང་བ་དང་། ལྷག་
པར་ས་ལམ་ཐམས་ཅད་སེམས་ཀྱིས་བགྲོད་པ་དང་། གསང་སྔགས་བླ་མེད་ཀྱི་སྒོ་
ནས་མྱུར་དུ་འཚང་རྒྱ་བའང་སེམས་ཀྱི་འཕྲུལ་ཡིན་ཚུལ་སོགས་ཆོས་ཐམས་ཅད་
སེམས་ཀྱི་རྩ་བ་ཅན་དུ་ལུང་རིགས་དུ་མས་འབད་ནས་བསྒྲུབས་པར་མཛད་དོ། །
དེས་ན་སྔར་བཤད་པ་ལྟར་སྒོམ་བྱེད་ཡུལ་ཅན་གྱི་བློ་ལ་ཐུན་མོང་དང་ཐུན་མོང་མ་
ཡིན་པའི་དབྱེ་བ་བྱ་དགོས་ཡོད་ཀྱང་། བསྒོམ་བྱ་ཡུལ་གྱི་སྟོང་ཉིད་ལ་ཁྱད་པར་
གང་ཡང་མེད་པས་སེམས་ཀྱི་ཆོས་ཉིད་གཏན་ལ་འབེབས་ཚུལ་ནི། སེམས་ཞེས་
བྱ་བ་འདི་ནི་རྒྱུ་དང་རྐྱེན་སྣ་ཚོགས་ལ་བརྟེན་ནས་བྱུང་ཞིང་། རྟོག་པས་བཏགས་
ནས་བཞག་པའི་བཏགས་ཡོད་མིང་ཙམ་ཡིན་པ་ལུང་དང་རིགས་པའི་སྒོ་ནས་ངེས་
པར་བྱ། དེ་ལྟར་ངེས་ན་དེ་ལས་ལྡོག་པའི་བདེན་པར་སྣང་ལུགས་དང་། བདེན་
པར་འཛིན་ཚུལ་འཕྱུག་མེད་དུ་ངེས་པར་འགྱུར་རོ། །དེ་ཡང་རང་གི་བློས་བཏགས་
ནས་བཞག་པའི་སྣང་བ་མི་འཆར་བར་ཡུལ་ཁོ་རང་གི་ངོས་ནས་བདེན་པར་གྲུབ་
གྲུབ་པའི་སྣང་བ་འཆར་བ་ནི་བསྙོན་དུ་མེད་ལ། དེ་ཡང་དེང་སང་གི་གདུལ་བྱ་
མང་པོ་ཞིག་གི་བསམ་པ་ལ་དགག་བྱའི་འཆར་ཚུལ་འདི་རྒྱུན་དུ་མི་འཆར་བར་
སྐབས་སྐབས་སུ་ཁྱེམ་ཙམ་རེ་འཆར་བ་ཞིག་ཏུ་གོ་བ་མང་དུ་སྣང་སྟེ། དེ་ནི་ལུགས་
དམ་པ་འདིའི་ཕྱོགས་མཐོང་ཙམ་ཡང་མ་བྱུང་བ་ཡིན་ནོ། །འདིར་ཕྱག་ཆེན་རྩ་བ་
ལས། ཆད་པ་མེད་པར་འཇུག་པའི་སེམས། །ལྟོས་མེད་སྣང་ཞིང་འཛིན་པ་ཡི། །
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཞེས་རང་སེམས་བདེན་པར་འཛིན་པའི་བདེན་འཛིན་ལྷན་སྐྱེས་ཀྱི་སྣང་ཚུལ་དང་
འཛིན་ཚུལ་ལ་ལྟོས་མེད་དུ་སྣང་བ་དང་འཛིན་ཚུལ་ཡོད་པར་གསུངས་པ་འདི་ལ་
རྒྱུ་རྐྱེན་གཞན་ལ་ལྟོས་མེད་དུ་སྣང་བ་དང་རྒྱུ་རྐྱེན་གཞན་ལ་ལྟོས་མེད་དུ་འཛིན་པ་
ཞིག་ཡིན་པར་གོ་ན་ནི་ཤིན་ཏུ་མི་རུང་སྟེ། རང་སེམས་རྒྱུ་རྐྱེན་གཞན་ལ་ལྟོས་མེད་
དུ་འཛིན་པ་ནི་གྲུབ་མཐས་བསླད་པའི་འཛིན་པ་ཀུན་བརྟགས་ཡིན་གྱི། ཐོག་མ་
མེད་པའི་བདེན་འཛིན་ལྷན་སྐྱེས་ཀྱི་འཛིན་ཚུལ་མིན་ནོ། །དེ་ཡང་སྲོག་ཆགས་
གྲོག་སྦྱར་སོགས་ལ་གྲུབ་མཐས་བཅོས་པའི་འཛིན་པ་ཀུན་བརྟགས་དེ་འདྲ་མེད་
ཀྱང་། བདེན་འཛིན་ལྷན་སྐྱེས་རྒྱུན་དུ་ཡོད་དེ། དབུ་མ་ལ་འཇུག་པ་ལས། གང་
དག་ དུད་འགྲོར་བསྐལ་ མང་ བརྒྱལ་གྱུར་པ། །དེས་ཀྱང་མ་ སྐྱེས་རྟག་ འདི་མ་
མཐོང་ལ། །ངར་འཛིན་དེ་དག་ལ་ཡང་འཇུག་མཐོང་སྟེ། །ཞེས་གསུངས་པ་ལྟར་
རོ། །གཞན་ཡང་རྒྱུ་རྐྱེན་གཞན་ལ་ལྟོས་མེད་དུ་འཛིན་པ་ཙམ་གྱིས་བདེན་འཛིན་
ལྷན་སྐྱེས་སུ་འགྱུར་ན། ནམ་མཁའ་སོགས་འདུས་མ་བྱས་རྣམས་རྒྱུ་རྐྱེན་གཞན་
ལ་ལྟོས་མེད་དུ་འཛིན་པའང་བདེན་འཛིན་ལྷན་སྐྱེས་སུ་འགྱུར་དགོས་ལ། དེ་ལྟར་
ན་ནམ་མཁའ་སོགས་འདུས་མ་བྱས་རྣམས་ རྒྱུ་རྐྱེན་གཞན་ལ་བརྟེན་ནས་སྐྱེ་
དགོས་ པར་ འགྱུར་ པས་ འདུས་ བྱས་ སུ་ འགྱུར་ རོ། །དེས་ན་ ཕྱག་ ཆེན་ རྩ་ བའི་
གསུང་དེའི་དོན་ནི། བདེན་འཛིན་ལྷན་སྐྱེས་ཀྱི་སྣང་ཚུལ་ལ་གཞན་ལ་རག་མ་
ལས་པར་རང་དབང་གི་སྣང་ཚུལ་ཞིག་ཡོད་པ་དེའི་དོན་ཡིན་ནོ། །ལྟོས་མེད་ཀྱི་
དོན་ཡང་རང་འདོགས་བྱེད་ཀྱི་རྟོག་པས་བཞག་པ་ལ་མ་ལྟོས་པར་ཡུལ་རང་གི་
ཐུན་མོང་མིན་པའི་སྡོད་ལུགས་ཀྱི་ངོས་ནས་གྲུབ་པར་སྣང་ཞེས་པའི་དོན་ཡིན་
པས། དགག་བྱ་ཕྲ་མོའི་སྣང་ཚུལ་དང་འཛིན་ཚུལ་སྙན་བརྒྱུད་ཀྱི་མན་ངག་གི་སྒོ་
- 292 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
ནས་རྗེན་ཆེར་གྱིས་སྟོན་པར་མཛད་པ་ཡིན་ནོ། །དགག་བྱ་ཕྲ་མོའི་སྣང་ཚུལ་ལ་དེ་
ལྟར་ཡོད་པ་ཡང་། བཞི་བརྒྱ་པ་ལས། གང་ལ་བརྟེན་ནས་འབྱུང་ཡོད་པ། །དེ་ནི་
རང་དབང་མི་འགྱུར་རོ། །འདི་ཀུན་རང་དབང་མེད་པ་སྟེ། །དེས་ན་བདག་ནི་ཡོད་
མ་ཡིན། །ཞེས་གསུངས་ཤིང་། དེའི་འགྲེལ་པ་ལས་ཀྱང་། འདི་ན་གང་རང་གི་ངོ་
བོ་དང་རང་བཞིན་དང་རང་དབང་དང་གཞན་ལ་རག་མ་ལས་པ་ཉིད་ཡིན་པ་དེ་
ལ་ནི་ རང་ ལས་ གྲུབ་ པས་རྟེན་ཅིང་འབྲེལ་བར་འབྱུང་བ་ཡོད་པ་མ་ཡིན་ན།
འདུས་བྱས་ཐམས་ཅད་རྟེན་ཅིང་འབྲེལ་བར་འབྱུང་བ་ཡང་ཡིན་ནོ། །དེ་ལྟར་
དངོས་པོ་གང་ལ་བརྟེན་ནས་འབྱུང་བ་ཡོད་པ་དེ་ནི་རང་དབང་དུ་མི་འགྱུར་ཏེ། རྒྱུ་
དང་རྐྱེན་ལ་རག་ལས་ཏེ་སྐྱེ་བའི་ཕྱིར། འདི་ཀུན་རང་དབང་མེད་པ་སྟེ། དེའི་ཕྱིར་
དངོས་པོ་གང་ལ་ཡང་བདག་སྟེ་རང་བཞིན་ཡོད་པ་མ་ཡིན་ནོ། །ཞེས་དང་ཡང་དེ་
ཉིད་ལས། དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་
མ་ལས་པའི་ངོ་བོ་རང་བཞིན་ཏེ། དེ་མེད་པ་ནི་བདག་མེད་པའོ། །དེ་ནི་ཆོས་དང་
གང་ཟག་གི་དབྱེ་བས་གཉིས་སུ་རྟོགས་ཏེ་ཆོས་ཀྱི་བདག་མེད་པ་དང་། གང་ཟག་
གི་བདག་མེད་པ་ཞེས་བྱ་བའོ། །ཞེས་གསུངས། དེ་དག་གི་དོན་ཤིན་ཏུ་གསལ་
བར་རྗེ་ཐམས་ཅད་མཁྱེན་པས་གསུངས་པ་ནི། ལྷག་མཐོང་ཆེན་མོ་ལས། དེ་ལ་
གཞན་ལ་རག་མ་ལས་པ་ཞེས་པ་ནི་རྒྱུ་རྐྱེན་ལ་རག་མ་ལས་པ་མ་ཡིན་གྱི། ཡུལ་
ཅན་ཐ་སྙད་པའི་ཤེས་པ་ལ་གཞན་ཞེས་བྱ་སྟེ། དེའི་དབང་གིས་བཞག་པ་མིན་
པས་གཞན་ལ་རག་མ་ལས་པའོ། །དེས་ན་རང་དབང་བ་ཞེས་བྱ་སྟེ། ཡུལ་དེ་དག་
གི་རང་རང་གི་གནས་ལུགས་སམ་སྡོད་ལུགས་ཐུན་མོང་མིན་པའི་ངོ་བོའོ། །དེ་
ཉིད་ལ་རང་གི་ངོ་བོ་དང་རང་གི་རང་བཞིན་ཞེས་བྱའོ། །དེ་ཡང་དཔེར་ན་ཐག་པ་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལ་སྦྲུལ་དུ་བཏགས་པ་དེ་སྦྲུལ་འཛིན་གྱི་བློའི་ངོས་ནས་ཇི་ལྟར་བཏགས་པ་དེ་
བཞག་ནས་སྦྲུལ་དེ་རང་གི་ངོ་བོའི་སྒོ་ནས་ཇི་ལྟར་ཡིན་དཔྱད་པ་ན་ཡུལ་སྟེང་དུ་
སྦྲུལ་ཉིད་མ་གྲུབ་པས་དེའི་ཁྱད་པར་དཔྱད་དུ་མེད་པ་དེ་བཞིན་དུ་ཆོས་འདི་
རྣམས་ཀྱང་ཐ་སྙད་པའི་བློའི་ངོ་ན་ཇི་ལྟར་སྣང་བའི་སྣང་ཚུལ་ལ་དཔྱད་པ་བཞག་
ནས་ཆོས་དེ་རྣམས་ཀྱི་རང་གི་གནས་ལུགས་ཇི་ལྟ་བུ་ཡིན་སྙམ་དུ་ཡུལ་སྟེང་དུ་
དཔྱད་པ་ན་ཅིར་ཡང་མ་གྲུབ་པ་ཡིན་པ་ལ། དེ་ལྟར་དུ་མི་འཛིན་པར་ཐ་སྙད་པའི་
ཤེས་པའི་དབང་གིས་བཞག་པ་མིན་པར་ཆོས་དེ་དག་ལ་རང་རང་གི་ངོས་ནས་
གཞལ་བའི་གནས་ལུགས་རེ་ཡོད་པར་འཛིན་པ་སྟེ། ཞེས་ཤིན་ཏུ་གསལ་བར་
གསུངས་སོ། །དེས་ན་གོང་དུ་ཡང་ཡང་བཤད་པ་ལྟར། རྟེན་འབྲེལ་བཏགས་ཡོད་
མིང་ཙམ་དུ་ཤེས་པར་བྱས་ནས་དེ་ལས་ལྡོག་པའི་དགག་བྱ་ཕྲ་མོའི་སྣང་ཚུལ་དང་
འཛིན་ ཚུལ་འཕྱུག་མེད་ངོ་འཕྲོད་པར་བྱས་ཏེ་ སོ་སོར་རྟོག་པའི་ཤེས་རབ་ཀྱི་
མཚོན་རྣོན་པོས་འཁྲུལ་པའི་དྲ་བ་བཅད་ཅིང་། དྲི་མ་མེད་པའི་རིགས་པའི་མིག་
གིས་སྟོང་པ་རྟེན་འབྱུང་དང་། རྟེན་འབྱུང་སྟོང་པར་ཤར་བའི་དབུ་མའི་ལམ་བཟང་
གསལ་བར་བལྟས་ཏེ་ཐབས་ཤེས་ཟུང་དུ་འབྲེལ་བའི་གོམ་སྟབས་ཀྱིས་བགྲོད་
ནུས་པ་ཞིག་བྱུང་ན་རྒྱལ་བ་དགྱེས་པའི་ལམ་ལ་ཞུགས་པ་ཞེས་བྱ་ཞིང་། འཕགས་
པ་ཀླུ་སྒྲུབ་ཡབ་སྲས་དང་རྒྱལ་བ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བའི་
མན་ངག་གི་གནད་རྙེད་པ་ཡིན་གསུང་ངོ༌། །དེས་ན་སྔར་བརྗོད་ཟིན་པ་ལྟར་རང་
ཅག་སོ་སོ་སྐྱེ་བོ་རྣམས་ལ་གང་སྣང་ཐམས་ཅད་བདེན་པར་སྣང་བཞིན་པ་ཡིན་པ་
ལ། མ་རིག་འཁྲུལ་པ་ཧ་ཅང་ཚན་ཆེས་པས་རང་གི་བློ་ལ་སྣང་ཚུལ་རང་གིས་ངོས་
མ་ཟིན་པ་ཡིན་ནོ། །དེ་ལྟར་བདེན་འཛིན་ལྷན་སྐྱེས་ལ་ཇི་ལྟར་སྣང་བ་ལྟར་གྱི་
- 294 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
སེམས་དེ་ཡོད་ན་རང་གི་སྐད་ཅིག་སྔ་ཕྱིའི་ཆ་ཤས་རྣམས་དང་གཅིག་ཐ་དད་གང་
དུ་གྲུབ་རིགས་པས་དཔྱད་དེ་གནད་བཞིའི་སྒོ་ནས་བདེན་མེད་ཀྱི་ངེས་ཤེས་འདྲེན་
ལུགས་ནི་གོང་ལྟར་བྱའོ། །གདམས་ངག་འདིར་རིགས་པ་ཐམས་ཅད་ཀྱི་ནང་ནས་
རྟེན་འབྲེལ་གྱི་རིགས་པ་རྩལ་དུ་བཏོན་ནས་མཛད་པ་ཡིན་པས། རྟེན་འབྲེལ་གྱི་
རིགས་པའི་སྒོ་ནས་རང་སེམས་བདེན་མེད་དུ་གཏན་ལ་འབེབས་ཚུལ་ནི་རང་གི་
སེམས་འདི་རྒྱུ་མེད་དང་རྐྱེན་མེད་དུ་བྱུང་བ་མིན་གྱི། རྒྱུ་དང་རྐྱེན་ལ་བརྟེན་ནས་
བྱུང་བ་ཡིན་ལ། རྒྱུ་རྐྱེན་ལ་བརྟེན་ནས་བྱུང་བ་དང་། རང་གི་ཆ་ཤས་ལ་བརྟེན་
ནས་བཏགས་པའི་རྟེན་འབྲེལ་དུ་ངེས་པ་དྲངས་ལ། རྒྱུ་མཚན་དེ་ཉིད་ཀྱིས་རང་
ངོས་ནས་མ་གྲུབ་པར་ངེས་པར་བྱའོ། །དེ་ཡང་རང་གི་རྒྱུད་ལ་རྣམ་པར་ཤེས་པ་
དྲུག་ ཡོད་ ལ། དེ་ དག་ རྟེན་ འབྲེལ་ གྱི་ རྟགས་ ལས་ བདེན་ མེད་ དུ་ གཏན་ ལ་
འབེབས་ཚུལ་ནི་མིག་གི་རྣམ་པར་ཤེས་པ་ལ་མཚོན་ན། གཟུགས་མཐོང་བའི་
མིག་གི་རྣམ་ཤེས་འདི་གཟུགས་དང་མིག་དང་ཡིད་ཀྱི་རྣམ་ཤེས་དང་བར་གྱི་སྣང་
བ་སོགས་རྒྱུ་རྐྱེན་མང་དུ་འདུས་པ་ལས་བྱུང་བ་ཡིན་པས་རྒྱུ་རྐྱེན་དེ་དག་གིས་
བཅོས་པའི་བཅོས་མ་ཡིན་ནོ། །རྒྱུ་རྐྱེན་སྣ་ཚོགས་ཀྱིས་བཅོས་པའི་བཅོས་མར་
ངེས་ན་རང་གི་ངོས་ནས་མ་གྲུབ་པར་ངེས་དགོས་ཏེ། རང་གི་ངོས་ནས་གྲུབ་ན་
གཞན་ལ་མི་ལྟོས་པར་རང་ལ་རང་བཞིན་ཡོད་དགོས་པ་ལ་དེ་མེད་པར་ཐམས་
ཅད་གཞན་གྱིས་བཅོས་པ་ཤ་སྟག་ཡིན་པས་སོ། །དེས་ན་བཅོས་མ་དང་ རང་
བཞིན་གཉིས་འགལ་བས་བཅོས་མར་ངེས་པ་ན་རང་བཞིན་གྱི་མ་གྲུབ་པར་ཤེས་
པར་བྱའོ། །ཡང་གཟུགས་མཐོང་བའི་མིག་གི་རྣམ་ཤེས་དེ་གཟུགས་དང་གཅིག་ཏུ་
གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་གཟུགས་དེ་ཡང་མིག་ཤེས་སུ་འགྱུར་
-295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལ། མིག་ཤེས་ཀྱང་གཟུགས་སུ་འགྱུར་དགོས་པ་ལ་དེ་མི་སྲིད་པས་གཅིག་མ་
ཡིན་ལ། ཐ་དད་དུ་གྲུབ་ན་བུམ་པ་ཟུར་དུ་བསལ་བའི་རྗེས་སུ་ཀ་བ་བསྟན་རྒྱུ་
ཡོད་པ་བཞིན་དུ། གཟུགས་གཞན་དུ་བསལ་བའི་རྗེས་སུ་གཟུགས་མཐོང་བའི་
མིག་ཤེས་བསྟན་རྒྱུ་དགོས་པ་ལ་གཟུགས་མེད་ན་གཟུགས་མཐོང་བའི་མིག་ཤེས་
མེད་པ་མྱོང་བས་གྲུབ་པས་དེ་ལྟར་མི་སྲིད་དོ། །དེའི་རྒྱུ་མཚན་ཡང་ཀ་བ་དང་བུམ་
པ་གཉིས་བློ་ལ་ཐ་དད་དུ་སྣང་བའི་སྣང་ཚུལ་དང༌། གཟུགས་དང་མིག་ཤེས་
གཉིས་ཐ་དད་དུ་སྣང་བའི་སྣང་ཚུལ་ལ་ཁྱད་པར་མེད་ཅིང་། སྣང་ཚུལ་དེ་ལྟར་དུ་
གྲུབ་ན་ཕན་ཚུན་འབྲེལ་མེད་དོན་གཞན་དུ་སོང་བས་གཅིག་མེད་ཀྱང་ཅིག་ཤོས་
བསྟན་རྒྱུ་དགོས་པ་ཡིན་ནོ། །སྣང་ཚུལ་ལྟར་དུ་མ་གྲུབ་ན་སྣང་ཚུལ་དང་གནས་
ཚུལ་མ་མཐུན་པ་ཡིན་པས་རྫུན་པར་འགྲུབ་བོ། །དེ་བཞིན་དུ་རྣ་བའི་ཤེས་པ་
སོགས་ལའང་རིགས་པ་དེ་ལྟར་སྦྱར་ནས་སྣང་ཚུལ་ལྟར་དུ་མེད་པའི་རྫུན་པ་དང་
བདེན་མེད་དུ་ངེས་ཤེས་འདྲེན་ནོ། །གཞན་ཡང་རྣམ་ཤེས་འདི་དག་རང་རང་གི་
ཡུལ་ལ་བརྟེན་ནས་འཇོག་དགོས་ཤིང་། ཡུལ་རྣམས་ཀྱང་རྣམ་ཤེས་དེ་དག་ལ་
བརྟེན་ནས་འཇོག་དགོས་ཏེ། ཡུལ་མེད་པའི་ཡུལ་ཅན་དང་ཡུལ་ཅན་མེད་པའི་
ཡུལ་མི་སྲིད་པར་ངེས་པས་སོ། །དེས་ན་དེ་དག་ཕན་ཚུན་ལྟོས་ནས་གྲུབ་པའི་རྟེན་
འབྲེལ་དུ་འགྲུབ་ལ། ཕན་ཚུན་ལྟོས་ནས་འཇོག་དགོས་ཕྱིན་རང་གི་ངོ་བོས་འཇོག་
མི་ཐུབ་པར་ངེས་སོ། །དེས་ན་དེ་དག་ཐམས་ཅད་རང་རང་གི་རྒྱུ་རྐྱེན་ལ་བརྟེན་
ནས་འབྱུང་བ་དང་། རང་རང་གི་གདགས་གཞི་ལ་བརྟེན་ནས་བཏགས་པ་ཤ་སྟག་
ཏུ་གྲུབ་པས་བཏགས་ཡོད་མིང་ཙམ་དུ་འགྲུབ་བོ། །དེ་ཡང་རིན་ཆེན་ཕྲེང་བ་ལས།
འདི་ཡོད་པས་ན་འདི་འབྱུང་དཔེར། །རིང་པོ་ཡོད་ན་ཐུང་ངུ་བཞིན། །འདི་སྐྱེས་
- 296 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པས་ན་འདི་སྐྱེ་དཔེར། །མར་མེ་བྱུང་བས་འོད་བཞིན་ནོ། །ཞེས་དང་། རྩ་ཤེ་ལས་
ཀྱང༌། བྱེད་པོ་ལས་ལ་བརྟེན་བྱས་ཤིང་། །ལས་ཀྱང་བྱེད་པོ་དེ་ཉིད་ལ། །བརྟེན་
ནས་འབྱུང་བ་མ་གཏོགས་པར། །འགྲུབ་པའི་རྒྱུ་ནི་མ་མཐོང་ངོ༌། །དེ་བཞིན་ཉེར་
ལེན་ཤེས་པར་བྱ། །ཞེས་དང༌། དེའི་ཐད་ཀྱི་འགྲེལ་པ་བུདྡྷ་པཱ་ལི་ཏཱ་ལས། ཇི་ལྟར་
བྱེད་པ་པོ་ལས་ལ་བརྟེན་ནས་གདགས་ལ། ལས་ཀྱང་བྱེད་པ་པོ་དེ་ཉིད་ལ་བརྟེན་
ནས་གདགས་པ་དེ་བཞིན་དུ། འབྲས་བུ་ཡང་རྒྱུ་ལ་བརྟེན་ནས་གདགས་ལ། རྒྱུ་
ཡང་འབྲས་བུ་དེ་ཉིད་ལ་བརྟེན་ནས་གདགས་སོ། །ཡན་ལག་ཅན་ཡང་ཡན་ལག་
ལ་བརྟེན་ནས་གདགས་ལ། ཡན་ལག་ཀྱང་ཡན་ལག་ཅན་དེ་ཉིད་ལ་བརྟེན་ནས་
གདགས་སོ། །མེ་ཡང་བུད་ཤིང་ལ་བརྟེན་ནས་གདགས་ལ། བུད་ཤིང་ཡང་མེ་དེ་
ཉིད་ལ་བརྟེན་ནས་གདགས་སོ། །ཡོན་ཏན་ཅན་ཡང་ཡོན་ཏན་ལ་བརྟེན་ནས་
གདགས་ལ། ཡོན་ཏན་ཡང་ཡོན་ཏན་ཅན་དེ་ཉིད་ལ་བརྟེན་ནས་གདགས་སོ། །
མཚན་ཉིད་ཀྱི་གཞི་ཡང་མཚན་ཉིད་ལ་བརྟེན་ནས་གདགས་ལ། མཚན་ཉིད་ཀྱང་
མཚན་ཉིད་ཀྱི་གཞི་དེ་ཉིད་ལ་བརྟེན་ནས་གདགས་སོ། །དེ་ལྟར་དེ་དག་ལྟོས་ཏེ་
གདགས་པ་མ་གཏོགས་པར་རྣམ་པ་གཞན་གང་གིས་ཀྱང་དེ་དག་འགྲུབ་པ་མི་
འཐད་དོ། །ཞེས་དང་། གང་ཞིག་གཞན་གྱི་དངོས་པོ་ལ་བརྟེན་ནས་གདགས་པར་
བྱ་བ་དེ་ནི་བདག་ཉིད་ཡོད་དོ་ཞེས་བརྗོད་པར་མི་འཐད་དེ། ཅི་ཕྱིར་ཞེ་ན། རང་
ལས་མ་གྲུབ་པའི་ཕྱིར་རོ། །ཞེས་དང༌། གང་དག་དངོས་པོ་རྣམས་རང་གི་ངོ་བོ་
ཉིད་ཀྱིས་ཡོད་པ་ཡིན་ནོ་ཞེས་མངོན་པར་ཞེན་པ་དེ་དག་ལ་སྟོང་པ་ཉིད་ཅེས་
བརྗོད་པ་བརྟེན་ཅིང་འབྲེལ་པར་འབྱུང་བ་འདི་རྒྱུ་དང་རྐྱེན་གྱི་དབང་གིས་དངོས་
པོར་གདགས་པ་ཡིན་གྱི། དངོས་པོ་རྣམས་ངོ་བོ་ཉིད་ཀྱིས་ཡོད་པ་མ་ཡིན་ནོ་ཞེས་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དངོས་པོ་རྣམས་ཀྱི་ངོ་བོ་ཉིད་སྟོང་པ་ཉིད་དུ་རབ་ཏུ་བསྟན་པ་ན་མངོན་པར་ཞེན་
པ་དེ་བཟློག་པར་ནུས། ཞེས་གསུངས་པ་ལྟར། རྣམ་ཤེས་དྲུག་གིས་མཚོན་ཆོས་
འདི་ཐམས་ཅད་ཕན་ཚུན་ལྟོས་ནས་འཇོག་པ་ཤ་སྟག་ཡིན་ཏེ། ཤེས་པ་རྣམས་
ཤེས་བྱ་ལ་བརྟེན་ནས་འཇོག་ཅིང་ཤེས་བྱ་རྣམས་ཀྱང་ཤེས་པ་ལ་བརྟེན་ནས་
འཇོག་པ་དང་། རིང་པོ་ཐུང་ངུ་ལ་བརྟེན་ནས་འཇོག་ཅིང་ཐུང་ངུ་རིང་པོ་ལ་བརྟེན་
ནས་འཇོག་པ་དང་། བཟང་པོ་ངན་པ་ལ་བརྟེན་ནས་འཇོག་ཅིང་ངན་པ་བཟང་པོ་
ལ་བརྟེན་ནས་འཇོག་པ་དང་། ཕ་རི་ཚུ་རི་ལ་བརྟེན་ནས་འཇོག་ཅིང་ཚུ་རི་ཕ་རི་ལ་
བརྟེན་ནས་འཇོག་པ་སོགས་ཆོས་འདི་ཐམས་ཅད་ཕན་ཚུན་ལྟོས་ཏེ་འཇོག་པ་
དང༌། རྟོག་པས་བཅོས་ནས་འཇོག་དགོས་པ་ཤ་སྟག་ཡིན་པས་བཏགས་ཡོད་མིང་
ཙམ་དུ་གྲུབ་ཅིང་། བཏགས་ཡོད་མིང་ཙམ་དེ་ཉིད་ལ་རྒྱུ་འབྲས་སོགས་བྱ་བྱེད་
ཐམས་ཅད་འཇོག་ཤེས་པ་ཞིག་བྱུང་ན་ཟབ་མོ་དབུ་མའི་ལྟ་བ་རྙེད་པ་ཞེས་བྱ་ལ།
དེ་འདྲ་བའི་རྟེན་འབྲེལ་གྱི་རིགས་པ་དེ་ནི་རྒྱལ་བའི་དགོངས་པ་ཀླུ་སྒྲུབ་ཡབ་སྲས་
ཀྱིས་བཀྲལ་བའི་སྙིང་པོའི་དོན་མཐར་ཐུག་པ་ཡིན་ཞིང་། རྟེན་འབྲེལ་གྱི་རིགས་
པ་དེ་ལ་ནི་རྒྱལ་བ་ཉིད་ཀྱིས་ཀྱང་བསྔགས་པ་ཆེ་བར་མཛད་དེ། མ་དྲོས་པས་ཞུས་
པ་ ལས། མཁས་ པས་ རྟེན་བྱུང་ ཆོས་རྣམས་རྟོགས་གྱུར་ཏེ། །མཐར་ ལྟ་ བ་ ལ་
བརྟེན་པར་ཡོངས་མི་བྱེད། །ཅེས་རྟེན་འབྲེལ་གྱི་རིགས་པ་ལ་བརྟེན་ནས་ལྟ་ངན་
མཐའ་དག་སྤོང་ནུས་པར་གསུངས། ཡོན་ཏན་རིན་པོ་ཆེ་སྡུད་པ་ལས། བྱང་ཆུབ་
སེམས་དཔའ་གང་ཞིག་བརྟེན་ཅིང་འབྲེལ་འབྱུང་བ། །སྐྱེ་མེད་ཟད་པ་མེད་པར་
ཤེས་རབ་འདིས་ཤེས་ཏེ། །ཉི་མ་སྤྲིན་མེད་འོད་ཟེར་འཕྲོ་བས་མུན་བསལ་ལྟར། །
མ་ རིག་ ཐིབས་པོ་བཅོམ་ནས་རང་བྱུང་འཐོབ་པར་འགྱུར། །ཞེས་རྟེན་འབྲེལ་
- 298 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
བཏགས་ཡོད་ཀྱི་ངང་ཚུལ་ཤེས་ན་དེའི་མཐུ་ལས། མ་རིག་འཁྲུལ་པའི་མུན་པ་
སངས་ནས་གནས་ལུགས་མཐོང་བ་མཐར་ཕྱིན་པར་འགྱུར་བར་གསུངས། རྒྱ་
ཆེར་རོལ་པ་ལས། འདུས་བྱས་གྱུར་པ་ཐམས་ཅད་རྒྱུ་དག་དང༌། །རྐྱེན་རྣམས་
ཀྱིས་ནི་རབ་ཏུ་འབྱུང་བ་སྟེ། །གཅིག་གིས་གཅིག་རྒྱུ་བྱས་ཏེ་བརྟེན་ནས་བྱུང་། །
བྱིས་པའི་སྐྱེ་བོས་འདི་འདྲ་དེ་མ་རྟོགས། །དཔེར་ན་དྲེས་མ་མུན་ཛ་བརྟེན་བྱས་
ལ། །རྩོལ་བའི་སྟོབས་ཀྱིས་ཐག་པར་སྒྱུར་བ་དང་། །ཟོ་ཆུན་རྒྱུད་མོ་འཁོར་ལོར་
བཅས་པ་ཡང་། །དེ་དག་རེ་རེས་འགྲུབ་པར་འགྱུར་བ་མེད། །དེ་ལྟར་སྲིད་པའི་
ཡན་ལག་ཀུན་གྲུབ་པ། །གཞན་དང་གཞན་ཚོགས་པ་ལ་བརྟེན་ནས་ནི། །དེ་དག་
སོ་ སོ་ རེ་ རེར་ འགྲུབ་ པར་ འགྱུར། །སྔོན་ གྱི་ མཐའ་ དང༌ ཕྱི་ མའི་ མཐའ་ མི་
དམིགས། །ས་བོན་ཡོད་ན་མྱུ་གུ་ཇི་བཞིན་ཏེ། །ས་བོན་གང་ཡིན་སྨྱུ་གུ་དེ་ཉིད་
མིན། །དེ་ལས་གཞན་མིན་དེ་ཡང་མ་ཡིན་ཏེ། །དེ་ལྟར་རྟག་མིན་ཆད་མིན་ཆོས་
ཉིད་དོ། །ཞེས་རྟེན་འབྱུང་གི་རིགས་པ་འདི་ལ་རྟེན་ནས་རྟག་ཆད་ཀྱི་མཐའ་
གཉིས་ ཀ་ སྤོང་ནུས་ པར་ གསུངས། མདོ་ དེ་ དག་ གི་ དགོངས་ པ་ འགྲེལ་ པའི་
འཕགས་པ་ཀླུ་སྒྲུབ་ཡབ་སྲས་ཀྱི་གཞུང་ལས་ཀྱང་རྟེན་འབྲེལ་གྱི་རིགས་པ་འདི་
ལ་བརྟེན་ནས་ལྟ་ངན་མཐའ་དག་སྤོང་ནུས་པ་དང༌། གནས་ལུགས་མྱུར་དུ་མཐོང་
བ་དང་། ཐར་པའི་གོ་འཕང་མྱུར་དུ་ཐོབ་ནུས་པ་སོགས་རྒྱ་ཆེར་བསྔགས་ཏེ། རྩ་
ཤེ་ལས། གང་ལ་བརྟེན་ཏེ་གང་འབྱུང་བ། །དེ་ནི་རེ་ཞིག་དེ་ཉིད་མིན། །དེ་ལས་
གཞན་པའང་མ་ཡིན་ཏེ། །དེ་ཕྱིར་ཆད་མིན་རྟག་མ་ཡིན། །ཞེས་དང་། རྟེན་ཅིང་
འབྲེལ་པར་འབྱུང་བ་གང་། །དེ་ནི་སྟོང་པ་ཉིད་དུ་བཤད། །དེ་ནི་བརྟེན་ནས་
གདགས་པ་སྟེ། །དེ་ཉིད་དབུ་མའི་ལམ་ཡིན་ནོ། །ཞེས་དང༌། གང་གི་རྟེན་ཅིང་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འབྲེལ་བར་འབྱུང་། །མཐོང་བ་དེས་ནི་སྡུག་བསྔལ་དང༌། །ཀུན་འབྱུང་དང་ནི་
འགོག་པ་དང༌། །ལམ་ཉིད་དེ་དག་མཐོང་བ་ཡིན། །ཞེས་དང༌། རིགས་པ་དྲུག་ཅུ་
པ་ ལས། གང་ དག་ རྟེན་ ཅིང་ འབྲེལ་ འབྱུང༌ བ། །སྐྱེ་ དང་ འཇིག་ པ་ རྣམ་ པར་
སྤངས། །ཤེས་པར་ གྱུར་ པ་ དེ་དག་ནི། །ལྟར་གྱུར་སྲིད་པའི་རྒྱ་མཚོ་བརྒལ། །
ཞེས་དང༌། གང་དག་རྟེན་ནས་དངོས་པོ་རྣམས། །ཆུ་ཡི་ཟླ་བ་ལྟ་བུར་ནི། །ཡང་
དག་མ་ཡིན་ལོག་མིན་པར། །འདོད་པ་དེ་དག་ལྟས་མི་འཕྲོགས། །ཞེས་སོགས་
ཡང་དང་ཡང་དུ་བསྔགས་སོ། །སློབ་དཔོན་ཟླ་བ་གྲགས་པས་ཀྱང་། དེ་ཕྱིར་རྟེན་
འབྱུང་རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། །ཅེས་
སོགས་ ཡང་ དང༌ ཡང་ དུ་ བསྔགས་ པ་ མཛད་ ཅིང་། སློབ་ དཔོན་ སངས་ རྒྱས་
བསྐྱངས་ཀྱིས་ནི་རྩ་ཤེའི་འགྲེལ་པ་བུདྡྷ་པཱ་ལི་ཏཱར། རྟེན་འབྲེལ་གྱི་རིགས་པ་ཉིད་
རྩལ་དུ་བཏོན་ནས་འཆད་ཅིང་། དབུ་མའི་རིགས་པ་ཐམས་ཅད་ཀྱི་འགག་རྟེན་
འབྲེལ་བཏགས་ཡོད་ཀྱི་ཚུལ་འདི་ལ་ཐུག་པར་མཛད་དེ། ཁུངས་རྣམས་དྲངས་ན་
མངས་སུ་དོགས་པས་བློ་གྲོས་དང་རྩོལ་བ་ཆེ་བ་རྣམས་ཀྱིས་གཞུང་དེ་ཉིད་ལས་
ཤེས་པར་བྱའོ། །མདོར་ན། རྟེན་ཅིང་འབྲེལ་བར་འབྱུང་འདི་རྒྱལ་བ་ཡི། །གསུང་
གི་མཛོད་ཀྱི་གཅེས་པ་ཟབ་མོ་སྟེ། །ཞེས་དང༌། ཁྱོད་ཀྱིས་ཇི་སྙེད་བཀའ་སྩལ་
པ། །རྟེན་འབྲེལ་ཉིད་ལས་བརྩམས་ཏེ་འཇུག །ཅེས་གསུངས་པ་ལྟར། རྒྱལ་བས་
ཆོས་ཇི་སྙེད་ཅིག་གསུངས་པ་ཐམས་ཅད་རྟེན་འབྲེལ་ལས་བརྩམས་ཏེ་གསུངས་
པ་ཤ་སྟག་ཡིན་ཞིང་། འཁོར་བའི་ཉེས་སྐྱོན་ཐམས་ཅད་ཀྱི་རྩ་བ་གཏི་མུག་ཡིན་པ་
དང༌། དེའི་གཉེན་པོ་རྟེན་འབྲེལ་སྒོམ་དགོས་ པར་ གསུང་ རབ་དགོངས་འགྲེལ་
དང་ བཅས་ པ་ནས་ ལན་ཅིག་མིན་པར་གསུངས་ པ་ལྟར་རོ། །གཞན་ཡང་རྟེན་
- 300 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
འབྲེལ་གྱི་ཚུལ་འདི་ཉིད་གལ་ཆེ་བ་མེད་མི་རུང་དུ་གཟིགས་ནས་ཐུབ་པས་འདུལ་
བའི་བཅའ་བ་མཛད་པའི་ཚེ། སྒོ་ཁང་དུ་སྲིད་པའི་འཁོར་ལོ་ཆ་ལྔ་པ་དབུས་སུ་
གཏི་མུག་ཕག་གི་གཟུགས་ཅན་དང༌། འཁོར་ལོའི་མཐའ་ལ་རྟེན་འབྲེལ་ཡན་
ལག་བཅུ་གཉིས་ཀྱི་གཟུགས་འབྲི་དགོས་པར་གསུངས་ཏེ། འཁོར་བའི་ཉེས་སྐྱོན་
ཐམས་ཅད་ཀྱི་རྩ་བ་གཏི་མུག་ཡིན་པ་དང་། གཏི་མུག་དེ་བཟློག་པ་ལས་རྟེན་
འབྲེལ་ ཡན་ ལག་ བཅུ་ གཉིས་ གྱི་ ཚུལ་ བསམ་ དགོས་ཤིང་། རྟེན་ འབྲེལ་ མ་
བསམས་པ་གཏི་མུག་བཟློག་ཐབས་མེད་པ་གོ་བའི་ཕྱིར་དེ་ལྟར་དུ་བརྡ་མཛད་པ་
དང༌། གཙུག་ལག་ཁང་དུ་འཇུག་རེས་ཀྱིས་མཚོན་བྱེད་དེ་ལ་བལྟས་ཏེ་ངེས་འབྱུང་
སྐྱེ་བ་དང༌། རྟེན་འབྲེལ་སྒོམ་པ་ལ་དྲན་པ་གསོ་བའི་ཕྱིར་བཅའ་བ་དེ་ལྟར་མཛད་
དོ། །མཆོག་ཟུང་གི་སྔོན་གྱི་གླེང་གཞིས་ཀྱང་ཚུལ་འདི་ལ་ངེས་པ་ཆེན་པོ་རྙེད་པར་
འགྱུར་ཏེ། ཤཱ་རིའི་བུ་དང་། མོའུ་འགལ་གྱི་བུ་གཉིས་རྒྱལ་བའི་བསྟན་པ་ལ་ཐོག་
མར་རབ་ཏུ་འབྱུང་བར་ཆས་པའི་ཚེ་འཕགས་པ་རྟ་ཐུལ་དང་ཕྲད་ནས་ཆོས་སྟོན་
པར་ གསོལ་བ་བཏབ་པ་ན། ཆོས་རྣམས་ཐམས་ཅད་རྒྱུ་ལས་བྱུང་། །དེ་ རྒྱུ་དེ་
བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོ་
འདི་སྐད་གསུངས། །ཞེས་པའི་ཚིགས་བཅད་འདི་བཤད་པས། ཚིགས་བཅད་དེ་
ཐོས་པ་ཙམ་གྱིས་རྟག་ཆད་ཀྱི་མཐའ་ཐམས་ཅད་དང་བྲལ་བའི་གནས་ལུགས་ལ་
ངེས་པ་རྙེད་ནས་བདེན་པ་མཐོང་བར་གསུངས་པ་ལྟར་རོ། །ཚིགས་བཅད་དེ་སཾ་
སྐྲྀ་ཏའི་སྐད་དུ་འདོན་པ་ནི་ཡེ་དྷར་གྱི་སྔགས་འདི་ཡིན་ཏེ། རྟེན་འབྲེལ་སྙིང་པོ་
ཞེས་བྱིན་རླབས་ཆེ་བ་དང༌། ཟབ་ཁྱད་ཅན་དུ་ཡོངས་སུ་གྲགས་པ་ལྟར་རོ། །དེ་
ལྟར་སྒོ་སྣ་ཚོགས་ནས་བསམས་ཏེ་ རྒྱལ་བའི་བསྟན་པའི་ སྙིང་པོ་མཐར་ཐུག་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འཕགས་པ་ཀླུ་སྒྲུབ་ཡབ་སྲས་དང་། རྗེ་ཙོང་ཁ་པ་ཆེན་པོའི་མན་ངག་འདི་ལ་ངེས་
པ་གཏིང་ནས་འདྲོངས་པ་ཞིག་བྱའོ། །དེ་ལྟར་རྟེན་འབྲེལ་གྱི་ཚུལ་འདིས་ཐུགས་
ཕྲོགས་པ་འདྲ་བ་གཞན་གང་ལའང་མེད་པས་ཆེས་ཤིན་ཏུ་བསྔགས་པའི་གནས་
སུ་མཛད་པ་ནི། དབུ་མ་རྩ་བ་ཤེས་རབ་མཛད་པའི་ཐོག་མར། གང་གིས་རྟེན་ཅིང་
འབྲེལ་པར་འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་
པ། །འོང་བ་མེད་པ་འགྲོ་མེད་པ། །ཐ་དད་དོན་མེད་དོན་གཅིག་མིན། །སྤྲོས་པ་
ཉེར་ཞི་ཞི་བསྟན་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་
འཚལ་ལོ། །ཞེས་ཟབ་མོ་རྟེན་ཅིང་འབྲེལ་འབྱུང་གསུངས་པ་འདི་ཉིད་ཐུབ་པའི་
གསུང་གི་སྙིང་པོ་ཆེས་ཤིན་ཏུ་ངོ་མཚར་བའི་གནས་སུ་གཟིགས་ནས་འདིའི་སྒོ་
ནས་བསྟོད་ཅིང་ཕྱག་འཚལ་མཛད་པ་དང་། རིགས་པ་དྲུག་ཅུ་པ་ལས་ཀྱང་། གང་
གིས་སྐྱེ་དང་འཇིག་པ་དག །ཚུལ་འདི་ཡིས་ནི་སྤངས་གྱུར་པ། །རྟེན་ཅིང་འབྱུང་བ་
གསུངས་པ་ཡི། །ཐུབ་དབང་དེ་ལ་ཕྱག་འཚལ་ལོ། །ཞེས་དང༌། རྩོད་བཟློག་ལས་
ཀྱང་། གང་ཞིག་སྟོང་དང་རྟེན་འབྱུང་དག །དབུ་མའི་ལམ་དུ་དོན་གཅིག་པར། །
གསུང་མཆོག་མཚུངས་པ་མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་
རྟེན་འབྱུང་གསུངས་པའི་སྒོ་ནས་བསྔགས་པ་དང་། བྱང་ཆུབ་སེམས་འགྲེལ་ལས།
ཆོས་རྣམས་སྟོང་པ་འདི་ཤེས་ནས། །རྒྱུ་དང་འབྲས་བུ་འཐད་པ་གང་། །ངོ་མཚར་
བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་རྟེན་འབྲེལ་
ཟབ་མོ་འདི་ཤེས་པ་ལ་ཆེས་ངོ་མཚར་བའི་གནས་སུ་མཛད་པ་དང༌། བུདྡྷ་པཱ་ལི་ཏཱ་
ལས་ཀྱང་། འདི་ལྟར་སློབ་དཔོན་རྟེན་ཅིང་འབྲེལ་པར་འབྱུང་བ་རྗེས་སུ་སྟོན་པར་
བཞེད་པ། རྟེན་ཅིང་འབྲེལ་པར་འབྱུང་བའི་ཟབ་མོ་ཉིད་ཡང་དག་པ་ཇི་ལྟ་བ་
- 302 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བཞིན་དུ་གཟིགས་པས་ངོ་མཚར་དུ་གྱུར་བའི་ཐུགས་དང་ལྡན་པ། དད་པ་ལས་
བྱུང་བའི་མཆི་མ་འཁྲུག་ཆེས་མཛད་པའི་སྤྱན་མངའ་བ། སྐུའི་སྤུ་ཟིང་ཞེས་མཛད་
པ་དང་ལྡན་པས་ཐལ་མོ་སྦྱར་བ་དབུར་བཞག་སྟེ། དེ་བཞིན་གཤེགས་པ་རྣམས་
ནི་ཆོས་ཀྱི་སྐུའོ་ཞེས་དོན་དམ་པ་སྟོན་པའི་ཚིགས་སུ་བཅད་པ་འདི་བརྗོད་པས་
མདུན་ན་འདུག་པ་དང་འདྲ་བར་བཞག་ནས་དེ་བཞིན་གཤེགས་པ་བླ་མ་དམ་པ་
ལ། གང་གིས་རྟེན་ཅིང་འབྲེལ་པར་བྱུང་། །ཞེས་སོགས་ཕྱག་མཛད་པར་གསུངས་
པ་དང༌། སློབ་དཔོན་ཐུགས་རྗེས་བདག་ཉིད་ཅན་གྱིས་སེམས་ཅན་རྣམས་སྡུག་
བསྔལ་སྣ་ཚོགས་ཀྱིས་ཉེན་པར་གཟིགས་ནས། དེ་དག་རྣམ་པར་གྲོལ་བར་བྱ་
བའི་ཕྱིར་དངོས་པོ་རྣམས་ཀྱི་ཡང་དག་པ་ཇི་ལྟ་བ་ཉིད་རབ་ཏུ་བསྟན་པར་བཞེད་
པས། རྟེན་ཅིང་འབྲེལ་པར་འབྱུང་བ་རྗེས་སུ་བསྟན་པ་བརྩམས་ཏེ། ཞེས་སོགས་
རྟེན་འབྲེལ་གསུངས་པ་ལ་བསྔགས་པ་བླ་མེད་དུ་མཛད་དོ། །སློབ་དཔོན་ཟླ་བ་
གྲགས་པས་ཀྱང་། གང་ཕྱིར་དངོས་པོ་བརྟེན་ནས་རབ་འབྱུང་བས། །རྟོག་པ་འདི་
དག་བརྟག་པར་མི་ནུས་པ། །དེ་ཕྱིར་རྟེན་འབྱུང་རིགས་པ་འདི་ཡིས་ནི། །ལྟ་ངན་
དྲ་བ་མཐའ་དག་གཅོད་པར་བྱེད། །ཅེས་སོགས་དབུ་མའི་རིགས་པ་ཐམས་ཅད་
ཀྱི་ནང་ནས་རྟེན་འབྲེལ་གྱི་རིགས་པ་ཉིད་ལ་བསྔགས་པ་ཆེ་བར་མཛད་དོ། །རྗེ་
ཐམས་ཅད་མཁྱེན་པས་ཀྱང་། གང་ཞིག་གཟིགས་ཤིང་གསུངས་པ་ཡིས། །མཁྱེན་
དང་སྟོན་པ་བླ་ན་མེད། །རྒྱལ་བ་རྟེན་ཅིང་འབྲེལ་པར་འབྱུང་། །གཟིགས་ཤིང་
འདོམས་པ་དེ་ལ་འདུད། །འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་
སྟེ། །གང་ ཞིག་ མཐོང་ བས་ དེ་ ལྡོག་ པ། །རྟེན་ ཅིང་ འབྲེལ་ བར་ འབྱུང་ བར་
གསུངས། །དེ་ཚེ་བློ་དང་ལྡན་པ་ཡིས། །རྟེན་ཅིང་འབྲེལ་པར་འབྱུང་བའི་ལམ།
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཁྱོད་ཀྱི་བསྟན་པའི་གནད་ཉིད་དུ། །ཇི་ལྟར་ཁོང་དུ་ཆུད་མི་འགྱུར། །དེ་ལྟ་ལགས་
ན་མགོན་ཁྱོད་ལ། །བསྟོད་པའི་སྒོར་ནི་སུ་ཞིག་གིས། །རྟེན་ནས་འབྱུང་བ་གསུང་
བ་ལས། །ངོ་མཚར་གྱུར་པ་ཅི་ཞིག་རྙེད། །གང་གང་རྐྱེན་ལ་རག་ལས་པ། །དེ་དེ་
རང༌ བཞིན་ གྱིས་ སྟོང་ ཞེས། །གསུང་ བ་ འདི་ ལས་ ཡ་ མཚན་ པའི། །ལེགས་
འདོམས་ཚུལ་ནི་ཅི་ཞིག་ཡོད། །ཅེས་དང་། སྟོན་པའི་ནང་ན་རྟེན་འབྲེལ་སྟོན་པ་
དང༌། །ཤེས་རབ་ནང་ན་རྟེན་འབྲེལ་ཤེས་པ་གཉིས། །འཇིག་རྟེན་དག་ན་རྒྱལ་
བའི་དབང་པོ་བཞིན། །ཕུལ་བྱུང་ལེགས་པར་ཁྱོད་མཁྱེན་གཞན་གྱིས་མིན། ཁྱོད་
ཀྱིས་ ཇི་ སྙེད་བཀའ་སྩལ་པ། །རྟེན་འབྲེལ་ ཉིད་ལས་བརྩམས་ཏེ་འཇུག །ཅེས་
སོགས་ཟབ་མོ་རྟེན་ཅིང་འབྲེལ་པར་འབྱུང་བའི་རིགས་ཚུལ་འདིས་ཐུགས་རབ་ཏུ་
ཕྲོགས་ཏེ་ཐུབ་པའི་མཛད་པ་ཐམས་ཅད་ཀྱི་ནང་ནས་རྟེན་འབྲེལ་གསུང་བ་འདི་
ཉིད་ཆེས་ཤིན་ཏུ་ངོ་མཚར་རྨད་དུ་བྱུང་བའི་གནས་སུ་མཛད་དོ། །དེས་ན་ཆོས་འདི་
ཐམས་ཅད་རྟེན་ཅིང་འབྲེལ་པར་འབྱུང་བ་བཏགས་ཡོད་མིང་རྐྱང་ཙམ་དུ་ངེས་པ་
ལ་བརྟེན་ནས་བདེན་པར་འཛིན་པའི་མཚན་འཛིན་གྱི་དམིགས་གཏད་མཐའ་དག་
ཞིག་ནུས་པ་དང་། དེ་ཉིད་ལ་ངེས་པ་དྲངས་པས་སྟོང་པ་རྟེན་འབྲེལ་གྱི་དོན་དུ་
ཤར་ཏེ་ལས་འབྲས་ལ་ཡིད་ཆེས་ལྷག་པར་རྙེད་པ་ཞིག་བྱུང་ན་ཟབ་མོ་དབུ་མའི་
ལྟ་བ་རྙེད་པ་དང་། རྒྱལ་བ་དགྱེས་པའི་ལམ་ལ་ཞུགས་པ་ཞེས་བྱ་སྟེ། རྗེ་ཐམས་
ཅད་མཁྱེན་པའི་ཞལ་ནས། གང་ཞིག་འཁོར་འདས་ཆོས་རྣམས་ཐམས་ཅད་ཀྱི། །
རྒྱུ་འབྲས་ནམ་ཡང་བསླུ་བ་མེད་མཐོང་ཞིང་། །དམིགས་པའི་གཏད་སོ་གང་ཡིན་
ཀུན་ཞིག་པ། །དེ་ནི་སངས་རྒྱས་དགྱེས་པའི་ལམ་ལ་ཞུགས། །སྣང་བ་རྟེན་འབྲེལ་
བསླུ་བ་མེད་པ་དང་། །སྟོང་པ་ཁས་ལེན་བྲལ་བའི་གོ་བ་གཉིས། །ཇི་སྲིད་སོ་སོར་
- 304 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །ནམ་ཞིག་རེས་
འཇོག་མེད་པར་ཅིག་ཅར་དུ། །རྟེན་འབྲེལ་མི་སླར་མཐོང་བ་ཙམ་ཉིད་ནས། །
ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་
ལགས། །ཞེས་ གསུངས། དེ་ ལྟ་ བུའི་ རིགས་ པའི་ གསང་ ལེགས་ པར་ ཤེས་ན།
མགོན་པོ་འཇམ་པའི་དབྱངས་ཀྱིས་རྗེ་བླ་མ་ལ་གནང་བའི་གདམས་པ་ཐུན་མོང་
མ་ཡིན་པའི་གནད་སྣང་བས་ཡོད་མཐའ་སེལ་ཞིང་སྟོང་པས་མེད་མཐའ་སེལ་བ་
དང༌། སྣང་སྟོང་གཉིས་ཕན་ཚུན་གཅིག་གྲོགས་སུ་གཅིག་འགྱུར་བ་བདེན་གཉིས་
ཟུང་འཇུག་དབུ་མའི་ལམ་བཟང་རྙེད་པར་འགྱུར་ཏེ། རྗེ་ཐམས་ཅད་མཁྱེན་པ་
ཉིད་ཀྱི་ཞལ་ནས། གཞན་ཡང་སྣང་བས་ཡོད་མཐའ་སེལ་བ་དང་། །སྟོང་པས་
མེད་མཐའ་སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་
ན། །མཐར་འཛིན་ལྟ་བས་འཕྲོག་པར་མི་འགྱུར་རོ། །ཞེས་དང་། རྗེ་ཐམས་ཅད་
མཁྱེན་པ་ལ་རྗེ་བཙུན་འཇམ་པའི་དབྱངས་ཀྱིས་གནང་བའི་ཞལ་གདམས་ཟིན་
བྲིས་ ལས་ ཀྱང་། དེ་ཡང་ སྤྱིར་སྟོང་པས་ ཡོད་མཐའ་དང་སྣང་བས་མེད་ མཐའ་
སེལ་བ་འདི་རྒྱང་འཕེན་གྱི་བར་ལ་ཐུན་མོང་བ་ཡིན་པས། ཐལ་འགྱུར་བའི་ཁྱད་
ཆོས་ལ་སྣང་བས་ཡོད་མཐའ་དང་སྟོང་པས་མེད་མཐའ་སེལ་ཞིང་། སྟོང་ཉིད་རྒྱུ་
འབྲས་སུ་འགྲོ་ཚུལ་ཤེས་དགོས་ལ། ཞེས་དང་། རྒྱུ་ལ་བརྟེན་ནས་འབྲས་བུ་མི་སླུ་
བ་མཐོང་བའི་བློ་དེ་ཉིད་ཀྱིས་བློ་གཞན་ལ་ལྟོས་མེད་དུ་དམིགས་གཏད་ཞིག་པའི་
སྟོང་པ་ཡང་འོང་བའི་ཚུལ་དང་། རྒྱུ་འབྲས་མི་སླུ་བའི་གཏན་ཚིགས་དེ་ཉིད་ཀྱིས་
རྟགས་གཞན་ལ་ལྟོས་མེད་དུ་ཡོད་མཐའ་སོགས་དང་བྲལ་བའི་སྟོང་པར་འགྲུབ་
པའི་ཚུལ་ལས་རྒྱུ་འབྲས་མི་སླུ་བ་ལ་གཏིང་ནས་ངེས་ཤེས་འདྲོངས་ཤིང་། དེ་ག་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ནས་དམིགས་ གཏད་ ཐམས་ ཅད་ ཞིག་ པའི་ ཞེན་ མེད་ ཀྱང་ འོང་ པ་ ཡིན་ ཞེས་
གསུངས། སྣང་བས་ཡོད་མཐའ་སེལ་ཞིང་སྟོང་པས་མེད་མཐའ་སེལ་བའི་ཚུལ་
མགོན་པོ་འཇམ་པའི་དབྱངས་ཀྱིས་རྗེ་བླ་མ་ལ་གནང་བའི་སྙན་བརྒྱུད་ཀྱི་མན་
ངག་ཤིན་ཏུ་གསལ་བར་བཀོད་པ་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་
ཞལ་ནས། ཆོས་རྣམས་རང་རང་ངོ་བོས་ནི། །སྟོང་པར་ཉམས་འོག་ཚུད་པ་ན། །
སྟོང་གཞི་ཆོས་རྣམས་མིང་རྐྱང་ཙམ། །བཏགས་ཙམ་བརྡ་ཙམ་ཐ་སྙད་ཙམ། །དེ་
ལ་དཔྱད་པ་མ་བྱས་པར། །མིང་བཏགས་ཙམ་གྱི་དངོས་ཀུན་གྱི། །རྒྱུ་འབྲས་བྱ་
བྱེད་སྐྱེ་འགག་སོགས། །འཁྲུལ་མེད་བསླུ་བ་མེད་ པར་ ནི། །རྒྱུ་ འབྲས་ བྱ་བྱེད་
བསྐྱེད་ཚུལ་ལ། །ངེས་པ་བཅོས་མིན་འདྲོངས་པ་ན། །སྟོང་པས་མེད་མཐའ་སེལ་
བ་འབྱུང༌། །མིང་རྐྱང་བཏགས་ཡོད་རྒྱུ་འབྲས་ལ། །ངེས་པ་གཏིང་ནས་སྐྱེ་བར་
ངེས། །སྟོང་པ་ཉིད་ཀྱི་ལྟ་བ་ནི། །མཚན་མར་འཛིན་པའི་དམིགས་གཏད་ནི། །
ཐམས་ཅད་མ་ལུས་འཇིག་པ་དགོས། །ཡོད་དང་མེད་པའི་མཐའ་སྤོངས་ལ། །
ལས་ འབྲས་ ལ་ ནི་ ངེས་ པ་བསྐྱེད། །ཅེས་ དང༌། སྣང་ བ་ བརྟེན་ནས་ སྐྱེས་ པ་
འདིས། །སྣང་བ་བདེན་གྲུབ་མཐའ་དེ་དང་། །སྣང་བ་གཏན་མེད་མཐའ་གཉིས་
སེལ། །སྣང་བ་བདེན་པར་མེད་པ་འདིས། །སྣང་བ་བདེན་གྲུབ་མཐའ་དེ་དང་། །
སྣང་ བ་ གཏན་མེད་མཐའ་གཉིས་སེལ། །གཏན་མེད་མཐའ་དེ་སེལ་ནུས་ཏེ། །
སྣང་བ་བདེན་པར་མེད་པ་ཡི། །སྟོང་གཞི་ཆོས་ཅན་སྣང་བ་དེ། །ཡོད་པའི་ཕྱིར་ན་
མེད་མཐའ་སེལ། །རྒྱུ་མཚན་འདི་དག་ཕྱིར་ན་ནི། །སྣང་ལས་སྟོང་པ་སྐྱེས་པ་
འདྲ། །སྟོང་ ལས་སྣང་བ་སྐྱེས་པ་འདྲ། །ཞེས་དང་། ཡང་འཁོར་འདས་ཆོས་ལ་
ཕར་བལྟས་པས། །རྐྱེན་འདི་པ་ཙམ་གྱི་རྒྱུ་དང་འབྲས། །ཆེས་ཕྲ་ཞིང་བསླུ་བ་མེད་
- 306 -



རྗེ
དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པར་མཐོང་། །དཔེ་འཆི་མེད་ལམ་ནས་འཇའ་ཚོན་བཞིན། །དབྱིངས་སྤྲོས་བྲལ་
གདོད་ནས་དག་པ་དང༌། །ལས་རྒྱུ་འབྲས་བསླུ་བ་མེད་པ་ཡི། །ཡུལ་སྣང་སྟོང་
རེས་འཇོག་མ་ཡིན་པའི། །དོན་ཟུང་འཇུག་མཐའ་བྲལ་དབུ་མའི་ལམ། །ལམ་
འདི་འདྲ་རྙེད་པ་བླ་མའི་དྲིན། །དྲིན་ཆེའོ་རྒྱལ་བ་གཉིས་ པའི་ རྗེ། །ཞེས་དང་།
མིང་རྐྱང་གི་ཆོས་རྣམས་བདེན་པས་སྟོང་། །བདེན་སྟོང་ཀུན་རྒྱུ་འབྲས་རོལ་པར་
ཤར། །སྟོང་པ་དང་རྒྱུ་འབྲས་དབྱེར་མེད་ལམ། །ཨེ་མའོ་བླ་མའི་དྲིན་གྱིས་རྙེད། །
ཨ་ལ་ལ་རྟག་ཆད་ཀྱི་གཡང་ལས་གྲོལ། །ཞེས་དང་། རང་བཞིན་གྱིས་སྟོང་པའི་
རོལ་པ་ལས། །དཀར་ནག་གི་ལས་འབྲས་ཤིན་ཏུ་བཀྲ །འཁོར་འདས་ཀྱི་ཆོས་
རྣམས་མ་ལུས་པ། །མིང་རྐྱང་པ་བཏགས་ཡོད་ཙམ་ཞིག་ལས། །དོན་གཞན་དུ་
གྲུབ་པ་ངས་མ་མཐོང་། །ཞེས་དང་། འཁོར་འདས་ཀྱི་ཆོས་རྣམས་ཇི་སྙེད་པ། །
སྣང་བ་ལྟར་མ་ཞེན་གནས་ཚུལ་ལྟོས། །སྣང་གནས་ཀྱི་ངོ་བོ་གཉིས་མཐོང་ན། །
རྟག་པ་དང་ཆད་པའི་མཐའ་ལས་གྲོལ། །མདོ་རྒྱུད་ཀྱི་རྒྱབ་རྟེན་དཔུང་ཆེ་ཞིང་། །
གདམས་ངག་གི་ནང་བྱན་ཚུད་པ་ཡི། །བྱིན་རླབས་ཀྱི་བརྒྱུད་པ་མ་ཉམས་པའི། །
མཚན་ལྡན་གྱི་རྗེ་བཙུན་བསྟེན་པས་འཚེངས། །ཞེས་གསུངས་སོ། །གཞན་ཡང་རྒྱུ་
ལ་དཔྱོད་པ་རྡོ་རྗེ་གཟེགས་མའི་རིགས་པ། འབྲས་བུ་ལ་དཔྱོད་པ་ཡོད་མེད་སྐྱེ་
འགོག་གི་རིགས་པ་སོགས་འཕགས་པ་ཀླུ་སྒྲུབ་ཡབ་སྲས་དང་། རྗེ་ཐམས་ཅད་
མཁྱེན་པའི་གསུང་རབ་རྣམས་ལས་དེ་ཁོ་ན་ཉིད་ལ་དཔྱོད་པའི་རིགས་པའི་རྣམ་
གྲངས་མཐའ་ཡས་པ་གསུངས་པ་རྣམས་ལ་བློ་གྲོས་དང་རྩོལ་བ་ཆེ་བ་རྣམས་ཀྱིས་
བག་ཆགས་ཅི་ཐེབས་བྱའོ། །དེ་ཡང་དབུ་མའི་གཞུང་རྣམས་ནས་རིགས་པའི་རྣམ་
གྲངས་མང་དུ་གསུངས་པ་འདི་དག་རང་གི་ཉམས་ལེན་དུ་ངེས་པར་དགོས་པའི་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཚུལ་ལ་གོ་བ་ཆགས་པར་བྱས་ནས་རིགས་པ་ཐམས་ཅད་རང་རྒྱུད་ཀྱི་བདག་
འཛིན་འདུལ་བའི་ཐབས་སུ་མཁྱེར་ཤེས་པ་ཞིག་བྱུང་ན་གཞུང་ལུགས་གདམས་
པར་ཤར་བ་ཡིན་ལ། དེ་ལྟ་མིན་པར་གཞན་དང་བརྒལ་བརྟག་བྱེད་པའི་ཚེ་རྩོད་
པའི་ཐབས་ཙམ་དུ་གོ་ན་བསྟན་པའི་སྙིང་པོ་མཐར་ཐུག་པ་འདི་དག་གདམས་པའི་
མཆོག་ཏུ་མ་གོ་བ་ཡིན་ཞིང༌། ཐེག་པ་ཆེན་པོའི་ཉམས་ལེན་གྱི་གནད་ཀྱང་མ་ཟིན་
པ་ཡིན་གསུངས། དེ་ཡང་དབུ་མ་ལ་འཇུག་པ་ལས། བསྟན་བཅོས་ལས་དཔྱད་
རྩོད་ ལ་ ཆགས་ པའི་ ཕྱིར། །མ་ མཛད་ རྣམ་ གྲོལ་ ཕྱིར་ ནི་ དེ་ཉིད་བསྟན། །ཅེས་
གསུངས་པ་ལྟར་རོ། །རིགས་པའི་རྣམ་གྲངས་མང་པོ་འདི་དག་ཐེག་པ་ཆེན་པོའི་
ཉམས་ལེན་གྱི་གནད་དུ་འགྲོ་ཚུལ་འདི་གོ་དཀའ་བར་ཡོད་པས་ཅུང་ཟད་བརྗོད་
ན། ཐེག་པ་ཆེ་ཆུང་གཉིས་ཀའི་མཐོང་ལམ་ཐོབ་པ་ལ་སྟོང་ཉིད་མངོན་སུམ་དུ་
རྟོགས་དགོས་པས་སྟོང་ཉིད་བསྒོམ་དགོས་པར་འདྲ་ཡང་། སྒོམ་ཚུལ་མི་འདྲ་སྟེ།
ཐེག་པ་དམན་པ་རྣམས་ནི་རང་རྒྱུད་ཀྱི་ཉོན་མོངས་ཙམ་ཞིག་སྤོང་བའི་ཕྱིར་དུ་དེ་
ཁོ་ན་ཉིད་མདོར་བསྡུས་ཤིག་ལ་ཆིག་སྒྲིལ་དུ་བསྒོམ་པ་ཡིན་ལ། ཐེག་པ་ཆེན་པོའི་
ལམ་དུ་ཞུགས་པ་རྣམས་ནི་དེ་ཁོ་ན་ཉིད་ལ་ཆིག་སྒྲིལ་དུ་མི་བྱ་བར་བྱང་ཆུབ་ཀྱི་
སེམས་རིན་པོ་ཆེས་ཀུན་ནས་བསླངས་ཏེ་མཁའ་ཁྱབ་ཀྱི་སེམས་ཅན་ཐམས་ཅད་
སྒྲོལ་བའི་ཕྱིར་དུ་སངས་རྒྱས་ཀྱི་སྐུ་དང་ཞིང་དང་། མཛད་པ་འཕྲིན་ལས་ནམ་
མཁའ་དང་མཉམ་པ་ཞིག་བསྒྲུབ་པའི་ཕྱིར་དུ་བསོད་ནམས་མཐའ་ཡས་མུ་མེད་པ་
ནམ་མཁའ་དང་མཉམ་པ་ཞིག་གསོག་བཞིན་དུ་གནས་ལུགས་སྟོང་པ་ཉིད་ལ་
བློའི་རྩལ་སྦྱོང་ཞིང་། ཐབས་ཀྱི་ཆ་མ་རྫོགས་བར་དུ་མངོན་སུམ་དུ་ནི་མི་བྱ་སྟེ།
ཐབས་ཀྱིས་སྨིན་པར་མ་བྱས་པར་ཡང་དག་པའི་མཐའ་མངོན་དུ་བྱས་ན་ངེས་
- 308 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
པར་དམན་ལམ་དུ་ལྟུང་བས། ཐེག་པ་ཆེན་པོ་པ་རྣམས་ལ་འདི་ལས་གཡང་ས་ཆེ་
བ་མེད་དོ། །དེ་ཡང་བརྒྱད་སྟོང་པ་ལས། བྱང་ཆུབ་སེམས་དཔའ་སེམས་དཔའ་
ཆེན་པོ་སྟོང་པ་ཉིད་ལ་གནས་པས་གནས་ཤིང་སྟོང་པ་ཉིད་ལ་ཡོངས་སུ་འདྲིས་
པར་ཡང་བྱེད་དོ། །མཚན་མ་མེད་པ་ལ་གནས་པས་གནས་གནས་ཤིང་མཚན་མ་
མེད་པ་ལ་ཡོངས་སུ་འདྲིས་པར་ཡང་བྱེད་དོ། །སྨོན་པ་མེད་པ་ལ་གནས་པས་
གནས་ཤིང་སྨོན་པ་མེད་པ་ལ་ཡོངས་སུ་འདྲིས་པར་ཡང་བྱེད་དོ། །སངས་རྒྱས་ཀྱི་
ཆོས་རྣམས་ཡོངས་སུ་མ་རྫོགས་པར་སྟོང་པ་ཉིད་དང་མཚན་མ་མེད་པ་དང་སྨོན་
པ་མེད་པར་ཡང་མི་ལྟུང་ངོ༌། །ཞེས་དང་། བྱང་ཆུབ་སེམས་དཔའ་སེམས་དཔའ་
ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཐབས་མཁས་པས་ཡོངས་སུ་
བཟུང་བ་དེ་ནི། ཇི་སྲིད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
དགེ་བའི་རྩ་བ་དེ་དག་ཡོངས་སུ་སྨིན་པ་དང་ཤིན་ཏུ་ཡོངས་སུ་སྨིན་པར་གྱུར་པ་དེ་
སྲིད་དུ་ཡང་དག་པའི་མཐའ་དམ་པ་དེ་མངོན་སུམ་དུ་མི་བྱེད་དོ། །གང་གི་ཚེ་བླ་ན་
མེད་པ་ཡང་དག་པ་རྫོགས་པའི་བྱང་ཆུབ་ཏུ་དགེ་བའི་རྩ་བ་དེ་དག་ཡོངས་སུ་སྨིན་
ཅིང་ཤིན་ཏུ་སྨིན་པར་གྱུར་པ་དེའི་ཚེ་ཡང་དག་པའི་མཐའ་དམ་པ་མངོན་སུམ་དུ་
བྱེད་དོ། །རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱ། ཤེས་རབ་ཀྱི་ཕ་རོལ་དུ་ཕྱིན་པ་ལ་
བསྒོམ་པར་བྱ། དེ་ལྟར་ཆོས་ཟབ་མོ་དེ་དག་གི་ཆོས་ཉིད་སོ་སོར་བརྟག་ཅིང་ཉེ་
བར་བསམ་པར་བྱ་སྟེ་མངོན་སུམ་དུ་མི་བྱའོ། །ཞེས་གསུངས་སོ། །སྟོང་ཉིད་ལ་
རྩལ་སྦྱོང་བའི་ཚེ་ཡང་རིགས་པའི་རྣམ་གྲངས་མུ་མཐའ་མེད་པའི་སྒོ་ནས་བློའི་
སྟོབས་ཆེས་ཆེར་རྒྱས་པར་མཛད་དེ། དེ་ཡང་རང་རྒྱུད་ཀྱི་ཉོན་མོངས་སྤོང་བའི་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཆེད་ཙམ་དུ་གཙོ་བོར་མི་བྱ་བར། སེམས་ཅན་ཐམས་ཅད་ཀྱི་མི་ཤེས་པའི་མུན་པ་
བསལ་བར་བྱ་བ་དང་། ཤེས་བྱ་ཐམས་ཅད་མཁྱེན་པ་ལ་སྒྲིབ་པའི་གེགས་གཉིས་
སྣང་འཁྲུལ་པའི་བག་ཆགས་སྦྱོང་བའི་ཕྱིར་དུ་བསྒོམ་པར་མཛད་པ་ཡིན་ནོ། །
དེའི་ཕྱིར་འཕགས་པ་ཀླུ་སྒྲུབ་ཀྱིས་མཛད་པའི་དབུ་མ་རིགས་ཚོགས་འདི་རྣམས་
ནི་ཐེག་པ་ཆེན་པོའི་ཉམས་ལེན་སྟོན་པའི་མན་ངག་གི་མཆོག་ཡིན་པར་ངེས་པ་
གཏིང་ནས་རྙེད་པ་ཞིག་དགོས་ཞེས་བདག་གི་བླ་མ་དམ་པ་གསུངས་སོ། །དེ་ལྟར་
ཆོས་ཐམས་ཅད་བཏགས་ཡོད་མིང་ཙམ་ལས་བདེན་པར་གྲུབ་པ་རྡུལ་ཙམ་ཡང་
མེད་པར་བསྟན་པ་ན། ཚེ་རབས་སྔ་མ་ནས་ཟབ་མོའི་གནས་ལ་སྦྱངས་པའི་བག་
ཆགས་ཡོད་པ་རྣམས་ལ་ནི་ཡིད་བཞིན་གྱི་ནོར་བུ་ལག་ཏུ་རྙེད་པས་ཀྱང་དཔེར་མི་
ཕོད་ པའི་ དགའ་ བ་ ཆེན་པོ་སྐྱེ་བར་ གསུངས་ ཤིང་། དེའི་རྟགས་ནི་དབུ་མ་ལ་
འཇུག་པ་ལས། སོ་སོ་སྐྱེ་བོའི་དུས་ནའང་སྟོང་པ་ཉིད་ཐོས་ནས། །ནང་དུ་རབ་ཏུ་
དགའ་བ་ཡང་དང་ཡང་དུ་འབྱུང་། །རབ་ཏུ་དགའ་བ་ལས་བྱུང་མཆི་མས་མིག་
བརླན་ཞིང་། །ལུས་ཀྱི་བ་སྤུ་ལྡང་བར་འགྱུར་བ་གང་ཡིན་པ། །དེ་ལ་རྫོགས་པའི་
སངས་རྒྱས་བློ་ཡི་ས་བོན་ཡོད། །ཅེས་གསུངས་པ་ལྟར་རོ། །དེ་ལྟ་མིན་པའི་དེང་
སང་གི་གདུལ་བྱ་རྣམས་ལ་ནི་རྒྱུད་སྟེང་དུ་ལེགས་པར་ངོ་འཕྲོད་ན་ཐོག་མར་སྐྲག་
པ་སྐྱེ་བ་ཞིག་ངེས་པར་འབྱུང་དགོས་གསུངས་ཏེ། ཆོས་ཟབ་མོ་ལ་སྐག་པ་སྐྱེ་བའི་
ཚོད་དུ་སླེབ་པའང་ཤིན་ཏུ་དཀའོ། །གཞན་གྱི་ཟེར་ཟློས་དང་ལྟ་བའི་ཚིག་རྣ་བ་
ལམ་བྱང་དུ་སོང་བ་མིན་པར་ཞེ་ཐག་པ་ནས་རྒྱུད་སྟེང་དུ་ཕབ་ན་ཆེས་ཤིན་ཏུ་གོ་
དཀའ་བ་དང་། གོ་ན་ནི་ངེས་པར་སྐྲག་པ་སྐྱེ་བ་ཞིག་འོང་དགོས་གསུངས། དེ་
ལྟར་བདེན་པར་གྲུབ་པ་ཐ་སྙད་དུ་ཡང་བཀག་པ་ན་ཐོག་མ་མེད་པ་ནས་དངོས་
- 310 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
འཛིན་ལ་གོམས་ པའི་ མཐུས་ ད་ ལྟ་ དབང་ པོའི་ ཤེས་ པ་ རྣམས་ ལ་ སྣང་ བའི་
གཟུགས་སྒྲ་དྲི་རོ་རེག་བྱ་འདི་རྣམས་མངོན་སུམ་དུ་སྣང་བ་ཕན་གནོད་ཀྱི་བྱ་བ་
བྱེད་བཞིན་པ་འདི་ཇི་ལྟར་བདེན་པར་མེད་སྙམ་ན། ལས་ཀྱི་རྣམ་པར་སྨིན་པའི་
མཐུ་ལས་བྱུང་བའི་བྱ་བྱེད་འདི་རྣམས་ཐ་སྙད་དུ་ངེས་པར་ཡོད་ཀྱང་བདེན་པར་
མེད་པ་ནི། རིགས་པ་དྲུག་ཅུ་པ་ལས། འཇིག་རྟེན་མ་རིག་རྐྱེན་ཅན་དུ། །གང་
ཕྱིར་སངས་རྒྱས་རྣམས་གསུངས་པ། །འདི་ཡི་ཕྱིར་ན་འཇིག་རྟེན་འདི། །རྣམ་རྟོག་
ཡིན་ཞེས་ཅིས་མི་འཐད། །ཅེས་གསུངས་པ་ལྟར། འཁོར་བའི་སྣོད་བཅུད་ཀྱི་བྱ་
བྱེད་འདི་ཐམས་ཅད་ལས་ཉོན་གྱི་མཐུ་ལས་བྱུང་ལ། ལས་ཉོན་ཐམས་ཅད་བདེན་
འཛིན་མ་རིག་འཁྲུལ་པ་ལས་འབྱུང་བས་འཁོར་བའི་རྩ་བ་མ་རིག་པར་གསུངས་
སོ། །དེས་ན་རྒྱུ་མ་རིག་འཁྲུལ་པ་ལས་བྱུང་བའི་འབྲས་བུ་འཁོར་བའི་བྱ་བྱེད་
ཐམས་ཅད་ཀྱང་འཁྲུལ་པའི་སྣང་བ་བསླུ་བའི་ཆོས་ཅན་ཉིད་དུ་འགྲུབ་བོ། །དེ་
ཡང་བུདྡྷ་པཱ་ལི་ཏཱ་ལས། ལས་ཞེས་བྱ་བ་གང་ཡིན་འདི་ནི་ཉོན་མོངས་པའི་རྒྱུ་ལས་
བྱུང་བ་སྟེ། འདི་ལྟར་ཉོན་མོངས་པ་ཅན་གྱི་སེམས་དང་ལྡན་པའི་ལུས་དང་ངག་
དང་ཡིད་ཀྱི་བྱེད་པ་ནི་ལས་ཞེས་བྱའོ། །དེ་ལྟར་ན་ཉོན་མོངས་པའི་རྒྱུ་ལས་བྱུང་བ་
ཉོན་མོངས་པའི་རང་བཞིན་ཅན་ཉོན་མོངས་པའི་བདག་ཉིད་ཅན་ཡིན་པས་ངོ་བོ་
ཉིད་ཀྱིས་ཡོད་པ་མ་ཡིན་ནོ། །ཞེས་དང་། དེའི་ཕྱིར་དེ་ལྟར་སྤྲུལ་པ་བྱེད་པ་དང་
སྤྲུལ་པ་དང་དྲི་ཟའི་གྲོང་ཁྱེར་དང་སྒྱུ་མ་དང་སྨིག་རྒྱུ་དང་རྨི་ལམ་ལྟ་བུའི་ལས་དང་
ཉོན་མོངས་དང་ལུས་དང་བྱེད་པ་པོ་དང་འབྲས་བུ་དང་ཟ་བ་པོ་དག་ལ། ཡོངས་
སུ་རྟོག་པ་དང་ལྡན་པ་ཡང་དག་པར་སྨྲ་བས་ཡོད་དོ་ཞེའམ་མེད་དོ་ཞེས་ཇི་ལྟར་སྨྲ་
བར་ནུས་ཏེ་འདི་ལྟར་དངོས་པོ་དང་དངོས་པོ་མེད་པར་རྟོག་པ་ཐམས་ཅད་ནི་རྟག་
1-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པ་དང་ཆད་པའི་སྐྱོན་དང་རྗེས་སུ་འབྲེལ་བ་ཡིན་ལ། རྟེན་ཅིང་འབྲེལ་པར་འབྱུང་
བ་ནི་དངོས་པོ་དང་དངོས་པོ་མེད་པར་ལྟ་བ་དག་ལས་ཕྱི་རོལ་ཏུ་གྱུར་པ་ཡིན་
པས། དེའི་ཕྱིར་རྟག་པ་དང་ཆད་པར་ལྟ་བའི་སྐྱོན་ལས་རྣམ་པར་གྲོལ་བ་ཡིན་
དེ་བས་ན་ཁོ་བོས་དངོས་པོ་བརྟེན་ནས་གདགས་པ་ཡིན་ནོ་ཞེས་ཤིན་ཏུ་
ངེས་པར་བྱས་པ་དེ་གཟུང་བར་བྱའོ། །ཞེས་གསུངས། གཞན་ཡང་རང་ཅག་སོ་སོ་
སྐྱེ་བོའི་སྣང་བ་འདི་ཐམས་ཅད་མ་རིག་པས་བསླད་པའི་སྣང་བར་གསུང་རབ་
དགོངས་ འགྲེལ་ དང་ བཅས་ པ་ནས་ གསུངས་ལ། དེ་ལྟར་ན་བདེན་པར་མེད་
བཞིན་དུ་དེར་སྣང་བའི་འཁྲུལ་སྣང་ལས་འོས་མེད་དེ། གཉིད་ལོག་པའི་རྨི་ལམ་
དུ་སྣང་བ་གང་ཤར་ཡང་གཉིད་ཀྱིས་བསླད་པའི་འཁྲུལ་སྣང་ཡིན་པ་བཞིན་དུ། སོ་
སོ་སྐྱེ་བོ་རྣམས་ལ་ཀུན་རྫོབ་པའི་སྣང་བ་གང་ཤར་ཡང་མ་རིག་འཁྲུལ་ པས་
བསླད་པའི་བདེན་སྣང་ལས་འོས་མེད་དོ། །གཞན་ཡང་རྨི་ལམ་ན་མི་དང་རྟ་དང་
ཁྱི་ལ་སོགས་པ་སེམས་ཅན་སྣ་ཚོགས་སྣང་བ་ན་སེམས་ཅན་དེ་དག་གཉིད་ཀྱིས་
བསླད་པའི་རྨི་ལམ་གྱི་འཁྲུལ་སྣང་ཙམ་ཡིན་གྱི། དོན་དུ་མེད་པ་ལྟར་སེམས་ཅན་
དེ་དག་གི་གདགས་གཞི་ཕུང་པོ་དེ་དག་ཀྱང་རྨི་ལམ་གྱི་འཁྲུལ་སྣང་ཙམ་ལས་དོན་
དུ་ མེད་ པར་ མཚུངས་ སོ། །རྨི་ ལམ་ གྱི་ སེམས་ ཅན་ དེ་ དག་ དང་། དེ་ དག་ གི་
གདགས་གཞི་ཕུང་པོ་དེ་དག་དང༌། དེ་དག་གི་ལོངས་སྤྱོད་དེ་དག་ཐམས་ཅད་རྨི་
ལམ་གྱི་འཁྲུལ་སྣང་ཙམ་དུ་མཚུངས་ཤིང་། དོན་དུ་མེད་པར་ཡང་མཚུངས་པ་དེ་
བཞིན་དུ། ང་དང་ངའི་སེམས་དང་ངའི་ལུས་དང་ངའི་ལོངས་སྤྱོད་སོགས་ད་ལྟར་
གྱི་སྣང་བ་འདི་ཐམས་ཅད་མ་རིག་པས་བསླད་པའི་མཐུས་བདེན་པར་སྣང་བར་
- 312 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
མཚུངས་ཤིང་། རང་རང་གི་ངོས་ནས་མ་གྲུབ་པར་ཡང་མཚུངས་སོ། །རྩ་ཤེ་ལས་
ཀྱང་། བདག་ཉིད་ཡོད་པ་མ་ཡིན་ན། །བདག་གི་ཡོད་པར་ག་ལ་འགྱུར། །ཞེས་ང་
བདེན་མེད་དུ་ངེས་ན་ངའི་ལུས་ལོངས་སྤྱོད་སོགས་བདེན་མེད་དུ་ངེས་ནུས་པར་
གསུངས་པ་ལ། དེང་སང་གི་གདུལ་བྱ་མང་པོ་ཞིག་ལ་ང་བདེན་མེད་དུ་འཆར་བ་
འདྲ་ཡང་། ལུས་ལོངས་སྤྱོད་སོགས་དབང་པོའི་ཤེས་པ་ལ་བསྙོན་མེད་དུ་སྣང་བ་
འདི་རྣམས་བདེན་མེད་དུ་འཆར་མི་ཐུབ་པ་ནི། ཐོག་མར་དགག་བྱ་ལེགས་པར་
ངོས་མ་ཟིན་པ་དང་། དེ་འགོག་བྱེད་ཀྱི་རིགས་པ་ཕྲ་མོའི་གནད་མ་རྙེད་པའི་སྐྱོན་
ཡིན་གསུངས། དེ་དག་ལེགས་པར་ངོ་འཕྲོད་ན་ནི་དེ་ལྟར་འོང་དོན་མེད་དེ། ཏིང་
ངེ་འཛིན་རྒྱལ་པོ་ལས། གཅིག་གིས་ཀྱང་ནི་ཐམས་ཅད་ཤེས། །གཅིག་གིས་ཀྱང་
ནི་ཐམས་ཅད་མཐོང་། །ཞེས་དང་། འཕགས་པ་ལྷས། དངོས་པོ་གཅིག་གི་ལྟ་པོ་
གང་། །དེ་ནི་ཀུན་གྱི་ལྟ་པོར་བཤད། །གཅིག་གི་སྟོང་ཉིད་གང་ཡིན་པ། །དེ་ནི་
ཀུན་གྱི་སྟོང་ཉིད་ཡིན། །ཞེས་ཆོས་གཅིག་གི་གནས་ལུགས་ལེགས་པར་ངེས་ན་
རིགས་པ་དེ་ཉིད་ཀྱིས་ཆོས་གཞན་ཐམས་ཅད་ཀྱི་གནས་ལུགས་ཀྱང་ངེས་ནུས་པ་
གསུངས། ཚུལ་དེ་ནི་མོ་གཤམ་གྱི་བུའི་དཔེ་དང་སྦྱར་ནས་གསུངས་པས་ཀྱང་
ཤེས་ཏེ། མོ་གཤམ་གྱི་བུ་མེད་པར་ངེས་པ་ན་མོ་གཤམ་གྱི་བུའི་ལུས་དང་ལོངས་
སྤྱོད་སོགས་གང་ཡང་མེད་པར་རང་ཤུགས་ཀྱིས་ངེས་ནུས་པ་བཞིན་ནོ། །དེ་ལྟར་
བདག་མེད་གཉིས་ལ་ངེས་ཤེས་དྲངས་ནས་སོ་སོར་རྟོག་པའི་ཤེས་རབ་ཀྱིས་ཡང་
དང་ཡང་དུ་དཔྱད་དེ་ངེས་ཤེས་དེ་ཉིད་གོང་འཕེལ་དུ་གཏོང་ངོ༌། །རྗེས་ཐོབ་སྒྱུ་མ་
ལྟ་བུའི་སྟོང་པར་འཆར་ཚུལ་ནི། བདག་ཉིད་ཀྱི་ཤེས་པ་ཐོག་མ་མེད་པ་ནས་མ་
རིག་པའི་གདོན་གྱིས་བཟུང་སྟེ་འཁྲུལ་པ་འབའ་ཞིག་ཏུ་སོང་བས་འཁོར་འདས་ཀྱི་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཆོས་འདི་ཐམས་ཅད་རྟེན་འབྲེལ་བཏགས་ཡོད་མིང་ཙམ་ཞིག་ཡིན་པ་ལ། དེ་ལྟར་
དུ་འཆར་བར་ཕྱི་ཅི་ལོག་ཏུ་ཤར་བའི་སྐྱེས་བུ་ལ་སོགས་པ་འདི་དག་མེད་མོད་
ཀྱང་། ཡར་ཐར་པ་དང་ཐམས་ཅད་མཁྱེན་པ་ཐོབ་མཁན། མར་འཁོར་བ་དང་
ངན་སོང་དུ་ལྷུང་མཁན། ལས་དཀར་ནག་གསོག་པ་པོ། འབྲས་བུ་བདེ་སྡུག་མྱོང་
བ་པོའི་སྐྱེས་བུ་ཞིག་ནི་ངེས་པར་ཡོད་ལ། དེའི་ཡོད་ཚུལ་ཡང་ད་ལྟའི་འཁྲུལ་སྣང་
འདི་ལྟར་མིན་གྱི། ཐག་ཁྲ་ལ་སྦྲུལ་ལམ་ཐོ་ཡོར་ལ་མིར་བཏགས་པ་བཞིན་དུ། རྒྱུ་
རྐྱེན་སྣ་ཚོགས་འཛོམ་པའི་རྟེན་འབྲེལ་ལ་བརྟེན་ནས་ཕུང་པོ་ལྔ་ཚོགས་པ་ལ་
བཏགས་ པའི་ མིང་ ཙམ་པ། བརྡ་ ཙམ་པ། རྟོག་པས་བཏགས་ནས་བཞག་པའི་
བཏགས་ཡོད་མིང་རྐྱང་ཞིག་ཡོད་པར་གསུངས་སོ། །དེ་ལྟར་ཆོས་ཐམས་ཅད་རྟོག་
པས་བཞག་པའི་བཏགས་ཡོད་མིང་ཙམ་ཡིན་པ་དང་། བཏགས་ཡོད་མིང་ཙམ་དེ་
ཉིད་ལ་རྒྱུ་འབྲས་རྟེན་འབྲེལ་གྱི་བྱ་བྱེད་ཐམས་ཅད་བསྙོན་མེད་དུ་འཇོག་ཤེས་པ་
ཞིག་དགོས་ཀྱི། དེ་ལྟ་མིན་པར་རྒྱུ་འབྲས་རྟེན་འབྲེལ་གྱི་བྱ་བྱེད་རྣམས་འཇོག་ཚེ་
རང་རང་གི་སྡོད་ལུགས་ཀྱི་ངོས་ནས་འཇོག་དགོས་པ་དང་། མིང་ཙམ་ལ་བྱ་བྱེད་
འཇོག་མ་ཐུབ་ན་གཞིའི་ལྟ་བ་བདེན་གཉིས་ཟུང་འཇུག་ལ་ངེས་པ་མི་རྙེད་ལ། དེ་
མ་རྙེད་ན་ལམ་ཐབས་ཤེས་ཟུང་འཇུག་སྒྲུབ་མི་ཤེས། དེ་མ་ཤེས་ན་འབྲས་བུ་སྐུ་
གཉིས་ཟུང་འཇུག་སྒྲུབ་ཚུལ་མི་ཤེས་པས། རྒྱལ་བའི་བསྟན་པའི་སྙིང་པོ་འཕགས་
པ་ཀླུ་སྒྲུབ་ཡབ་སྲས་དང་རྒྱལ་བ་ཙོང་ཁ་པའི་བཞེད་པ་ཐུན་མོང་མ་ཡིན་པའི་
གནད་རྣམས་མ་རྙེད་པ་ཡིན་ནོ། །དེས་ན་རྩ་ཤེ་ལས། ཐ་སྙད་ལ་ནི་མ་བརྟེན་
པར། །དམ་པའི་དོན་ནི་རྟོགས་མི་འགྱུར། །དམ་པའི་དོན་ནི་མ་རྟོགས་པར། །མྱ་
ངན་འདས་པ་ཐོབ་མི་འགྱུར། །ཞེས་དང་། དབུ་མ་ལ་འཇུག་པ་ལས། མི་བདེན་
- 314 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པ་ཡི་རྒྱུ་ལ་བརྟེན་བྱས་ནས། །འབྲས་བུའི་རྣམ་པ་མི་བདེན་རང་བཞིན་ཅན། །
ཐམས་ཅད་ ཀྱང་ ནི་ སྐྱེ་ བར་ ཤེས་ པར་ གྱིས། །ཞེས་ དང༌། དངོས་ པོ་ སྟོང་ པ་
གཟུགས་བརྙན་ལ་སོགས་པ། །ཚོགས་ལ་ལྟོས་རྣམས་མ་གྲགས་པ་ཡང་མིན། །
ཇི་ ལྟར་དེར་ནི་གཟུགས་བརྙན་སོགས་སྟོང་ལས། །ཤེས་པ་དེ་ཡིན་རྣམ་པ་སྐྱེ་
འགྱུར་ལྟར། །དེ་བཞིན་དངོས་པོ་ཐམས་ཅད་སྟོང་ན་ཡང་། །སྟོང་ཉིད་དག་ལས་
རབ་ཏུ་སྐྱེ་བར་འགྱུར། །ཞེས་དང་། ཐ་སྙད་བདེན་པ་ཐབས་སུ་གྱུར་པ་དང་། །
དོན་དམ་བདེན་པ་ཐབས་བྱུང་གྱུར་པ་སྟེ། །ཞེས་སོགས་སྣང་སྟོང་གཉིས་གཅིག་
གྲོགས་སུ་གཅིག་འགྲོ་བ་དང་། ཐ་སྙད་བཏགས་ཡོད་མིང་ཙམ་གྱི་ཚུལ་མ་ཤེས་
པར་དོན་དམ་སྟོང་པའི་གནས་ལུགས་ཤེས་མི་ནུས་པ་དང་། རྟེན་འབྲེལ་བཏགས་
ཡོད་ཀྱི་ཚུལ་དེ་ཤེས་ན་གནས་ལུགས་བདེ་བླག་ཏུ་རྟོགས་ནུས་པར་གསུངས་པ་
རྣམས་ལ་ངེས་པ་རྙེད་པར་བྱའོ། །ཆོས་ཐམས་ཅད་མིང་ཙམ་གྱིས་འཇོག་པ་དང་།
འཇིག་རྟེན་གྱི་ཐ་སྙད་ལ་རིགས་པའི་དཔྱད་པ་མི་བྱ་བར་སྣང་ཙམ་དང་མིང་ཙམ་
དུ་འཇིག་རྟེན་གྱི་ཐ་སྙད་ལྟར་འཇོག་དགོས་པའི་ཚུལ་དཔེ་དང་བཅས་ཏེ་ཤིན་ཏུ་
གསལ་བར་བུདྡྷ་པཱ་ལི་ཏཱ་ལས། འདི་ལྟ་སྟེ་དཔེར་ན། གྲོང་མི་གཉིས་ཤིག་བྱ་བ་
འགའ་ཞིག་ལ་གྲོང་ཁྱེར་དུ་དོང་བ་ན་ལྟད་མོའི་ཕྱིར་ལྷ་ཁང་དུ་ཞུགས་ནས་རི་མོ་
བལྟ་བར་བརྩམས་པ་དང་། དེ་ན་གཅིག་གིས་སྨྲས་པ། ལག་ན་མདུང་རྩེ་གསུམ་
ཐོགས་པ་གང་ཡིན་པ་འདི་ནི་སྲིད་མེད་ཀྱི་བུའོ། །ལག་ན་འཁོར་ལོ་ཐོགས་པ་
གང་ཡིན་པ་འདི་ནི་དབང་ཕྱུག་ཆེན་པོའོ། །ཅིག་ཤོས་ཀྱིས་སྨྲས་པ། ཁྱོད་ཀྱིས་
ལོག་ པར་ བཟུང་ སྟེ། ལག་ན་མདུང་ རྩེ་ གསུམ་ ཐོགས་ པ་ནི་ དབང་ ཕྱུག་ཆེན་
པོའོ། །ལག་ན་འཁོར་ལོ་ཐོགས་པ་ནི་སྲེད་མེད་ཀྱི་བུའོ་ཞེས་དེ་གཉིས་རྩོད་པ་ན།
315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཉེན་ཀོར་ན་ཀུན་ཏུ་རྒྱུ་ཞིག་འདུག་པའི་གན་དུ་དོང་སྟེ་ཕྱག་བཙལ་ནས་དེ་ལ་རང་
རང་གི་བསམ་པ་སྨྲས་པ་དང་། དེས་གཅིག་ལ་ནི་ཁྱོད་ཟེར་བ་བདེན་ནོ་ཞེས་སྨྲས།
ཅིག་ཤོས་ལ་ནི་མི་བདེན་ནོ་ཞེས་སྨྲས་ན། དེ་ལ་ཀུན་ཏུ་རྒྱུ་དེས་ཇི་ལྟར་འདི་ན་
དབང་ཕྱུག་ཆེན་པོ་ཡང་འགའ་ཡང་མེད་ལ་སྲིད་མེད་ཀྱི་བུ་ཡང་མེད་དེ། འདི་དག་
ནི་རྩིག་པ་ལ་བརྟེན་པའི་རི་མོ་བྲིས་པའོ་ཞེས་བྱ་བ་དེ་ལྟར་ཤེས་མོད་ཀྱི། འཇིག་
རྟེན་གྱི་ཐ་སྙད་ཀྱི་དབང་གིས་འདི་ནི་བདེན་ནོ་འདི་ནི་མི་བདེན་ནོ་ཞེས་སྨྲས་པ་ལ་
བརྫུན་གྱི་ཚིག་གི་སྐྱོན་ཅན་དུ་མ་གྱུར་པ་དེ་བཞིན་དུ། བཅོམ་ལྡན་འདས་ཀྱིས་
ཀྱང་དངོས་པོ་རྣམས་ངོ་བོ་ཉིད་སྟོང་པར་གཟིགས་ཀྱང་། འཇིག་རྟེན་གྱི་ཐ་སྙད་ཀྱི་
དབང་གིས་འདི་ནི་ཡང་དག་པ་ཉིད་དོ་འདི་ནི་ཡང་དག་པ་ཉིད་མ་ཡིན་ནོ། །འདི་
ནི་ཡང་དག་པ་ཉིད་དང་ཡང་དག་པ་ཉིད་མ་ཡིན་ནོ། །ཞེས་གསུངས་སོ། །དོན་
དམ་པར་ནི། ཡང་དག་མིན་མིན་ཡང་དག་མིན། །དེ་ནི་སངས་རྒྱས་བསྟན་པའོ། །
དངོས་པོ་ངོ་བོ་ཉིད་སྟོང་པ་སྒྱུ་མ་དང༌། རྨི་ལམ་དང༌། སྨིག་རྒྱུ་དང་། གཟུགས་
བརྙན་དང༌། བྲག་ཅ་ལྟ་བུ་དག་ལ་ཇི་ལྟར་ཡང་དག་པ་ཉིད་དང་ཡང་དག་པ་ཉིད་
མ་ཡིན་པར་བརྗོད་དེ། །དེའི་ཕྱིར་དེ་ནི་སངས་རྒྱས་བཅོམ་ལྡན་འདས་རྣམས་ཀྱི་
བསྟན་པ་ཡོད་པ་དང་མེད་པ་ཉིད་ཀྱི་སྐྱོན་དང་བྲལ་བ། མུ་སྟེགས་བྱེད་ཐམས་
ཅད་དང་ཐུན་མོང་མ་ཡིན་པ་དོན་དམ་པ་གསལ་བར་བྱེད་པ་ཡིན་ནོ། །ཞེས་ཤིན་
ཏུ་གསལ་བར་གསུངས་སོ། །དེ་ལྟ་བུའི་སྟོང་པ་རྟེན་འབྲེལ་དུ་ཤར་བའི་ཚུལ་ལ་
ངེས་ པ་འདྲེན་པའམ། སྒྱུ་མ་ལྟ་བུར་འཆར་ཚུལ་ལ་འཁྲུལ་ས་ཆེ་བར་ཡོད་དེ།
སྔར་བཤད་པ་ལྟར་གྱི་དགག་བྱ་ལེགས་པར་ངོས་མ་ཟིན་པར་ཆོས་རྣམས་ལ་
རིགས་པས་དཔྱད་དེ་གསལ་བས་གང་ཡང་མ་རྙེད་པ་ན་ཆོས་དེ་དང་དེ་མི་འདུག་
- 316 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
པ་སྙམ་པ་འབྱུང་ཞིང་། དེ་ནས་དཔྱོད་མཁན་ལ་ཡང་དེ་དང་འདྲ་བར་མཐོང་ནས་
གང་ལ་ཡང་འདི་ཡིན་འདི་མིན་གྱི་ངོས་གཟུང་བྱ་ས་མེད་པ་ཞིག་འབྱུང་། དེ་འདྲ་
བའི་སྟོང་པ་དེ་ནི་ཐ་སྙད་རྟེན་འབྲེལ་བཤིག་པའི་སྟོང་པ་ཡིན་པས། དེའི་མཐུ་
ལས་སྣང་བ་འདི་ཐམས་ཅད་བན་བུན་དུ་འཆར་བ་བྱུང་ཡང་སྒྱུ་མ་ལྟ་བུའི་དོན་
གཏན་མིན་གསུངས། ཡང་མཉམ་བཞག་ཏུ་ཅིར་ཡང་མི་རྟོག་པའི་ཏིང་ངེ་འཛིན་
རྒྱུན་རིང་བསྒོམས་པའི་མཐུས་དེ་ལས་ལངས་ནས་སྣང་བ་འདི་ལ་བལྟས་པ་ན་རི་
རབ་ཁང་ཁྱིམ་སོགས་སྣོད་བཅུད་ཀྱི་སྣང་བ་འདི་ཐམས་ཅད་འཇའ་ཚོན་དང་དུ་བ་
སྲབ་མོ་བཞིན་དུ་ཉམ་ཆུང་བ་བཀྲག་དང་སྙིང་པོ་མེད་པར་འཆར་བ་འོང་ཡང་སྒྱུ་
མ་ལྟ་བུའི་འཆར་ཚུལ་གཏན་མིན་གསུངས། དེའི་རྒྱུ་མཚན་ཡང་དེ་འདྲ་བའི་སྣང་
ཚུལ་དེ་ནི་ཐོགས་བཅས་རགས་པ་ཞིག་གིས་སྟོང་པའི་སྣང་ཚུལ་ཡིན་ལ། ཐོགས་
བཅས་དང་སྲ་འཐས་ཀྱིས་སྟོང་པ་དེ་ནི་བདེན་པས་སྟོང་པའི་དོན་དུ་གཏན་མི་རུང་
བས་སོ། །དེས་ན་སྒྱུ་མ་ལྟ་བུའི་འཆར་ཚུལ་ནི། ད་ལྟ་རང་ཅག་རྣམས་ལ་སྣང་བའི་
ཉམས་མྱོང་གི་སྟེང་ནས་དཔེ་དོན་སྦྱར་ན་གོ་སླ་བ་ཡོང་བས། མཁྲིས་པའི་ནད་
ཚབས་པོ་ཆེའི་མཐུས་དུང་སེར་པོར་སྣང་བ་ན་སྔར་ནས་དུང་དཀར་པོར་ངེས་ཤིང་
ཡིད་ཆེས་པའི་མཐུས་ཡིད་ཤེས་ཀྱིས་དུང་ལ་སེར་པོ་མེད་པར་ངེས་པ་དང་། མིག་
ཤེས་ལ་དུང་སེར་པོ་སྣང་བ་ལ་བརྟེན་ནས་སྣང་བ་དེ་འཁྲུལ་སྣང་དུ་ངེས་པ་སྐྱེ་བ་
བཞིན་དུ། གང་ཟག་ལ་སོགས་པའི་ཆོས་འདི་ཐམས་ཅད་ད་ལྟ་ཐ་སྙད་པའི་བློ་ལ་
བདེན་པར་སྣང་བ་བསྙོན་དུ་མེད་པ་དང་། སྣང་བ་འདི་ལྟར་དུ་བདེན་པར་མེད་
པར་སྔར་རིགས་ཤེས་ཀྱིས་ངེས་ཟིན་པ་གཉིས་ལ་བརྟེན་ནས་ད་ལྟའི་སྣང་བ་འདི་
རྫུན་སྣང་ངམ་འཁྲུལ་སྣང་དུ་ངེས་པ་སྐྱེ་བ་ཡིན་ལ། དེ་ནི་སྒྱུ་མ་ལྟ་བུའི་སྟོང་པར་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འཆར་ཚུལ་ཡིན་ནོ། །དེ་ལྟར་ཡང་ཡང་གོམས་པར་བྱས་ནས་ཕྱག་དང་། སྐོར་བ་
དང༌། བཟླས་པ་སོགས་སྤྱོད་ཕྱོགས་ཀྱི་དགེ་བ་གང་ལ་འཇུག་ནའང་སྔར་གྱི་ལྟ་
བའི་ངེས་པ་དེའི་རྩིས་ཟིན་པར་བྱས་ནས་དགེ་བ་གང་བྱེད་དེའི་ངང་ནས་བྱའོ། །
རང་ཅག་ཐོག་མ་མེད་པ་ནས་གནས་ལུགས་ལྟ་བ་ལ་མ་གོམས་ཤིང་། དངོས་
འཛིན་གྱི་དབང་དུ་སོང་པ་བས་རེ་ཞིག་འཆར་དཀའ་ཡང་གོམས་པ་རྒྱུན་བསྲིངས་
ན་འབད་རྩོལ་ལ་མི་ལྟོས་པར་ངང་གིས་འཆར་བ་ཞིག་འོང་གསུང་ངོ༌། །ཡང་དེ་ལྟ་
བུའི་སྣང་སྟོང་གཉིས་ཚོགས་ལ་ངེས་པ་འདྲེན་དཀའ་བར་བྱུང་ན་གཟུགས་བརྙན་
གྱི་དཔེའི་སྟེང་ནས་སྣང་སྟོང་གཉིས་འགལ་མེད་དུ་འཆར་ཚུལ་ལ་བསླབ་དགོས་
གསུངས། དེའི་ཚུལ་ནི་འདི་ལྟར་བྱད་བཞིན་གྱི་གཟུགས་བརྙན་མིག་རྣ་སོགས་
གང་དུ་སྣང་བ་རྣམས་ཀྱིས་སྟོང་ཡང་། བྱད་དང་མེ་ལོང་ལ་བརྟེན་ནས་སྐྱེ་བ་དང་།
རྐྱེན་དེ་དག་འགའ་ཞིག་ལོག་པའི་ཚེ་འཇིག་པ་གཉིས་བསྙོན་མི་ནུས་པར་གཞི་
མཐུན་དུ་འདུ་བ་བཞིན་དུ། གང་ཟག་ལ་ཡང་རང་བཞིན་གྱིས་གྲུབ་པ་རྡུལ་ཙམ་
མེད་ཀྱང་། ལས་གསོག་པ་པོ་དང་། འབྲས་བུ་མྱོང་བ་པོ་དང་། སྔོན་གྱི་ལས་ཉོན་
སོགས་ལ་བརྟེན་ནས་སྐྱེ་བ་ཡང་མི་འགལ་ལོ་སྙམ་དུ་སྦྱང་བར་བྱ་སྟེ། དེ་ལྟ་བུའི་
སྦྱོང་ཚུལ་ནི་མདོ་སྔགས་ཐམས་ཅད་ཀྱི་སྐབས་སུ་ཤིན་ཏུ་གལ་ཆེ་བར་གསུངས་
ལ། ལྷག་པར་སྔགས་ལ་ནི་ལྷའི་རྣལ་འབྱོར་བསྒོམ་པའི་ཚེ་ཟབ་གསལ་གཉིས་
མེད་ཀྱི་རྣལ་འབྱོར་ལ་གནས་དགོས་པས། སྣང་སྟོང་གཉིས་ཚོགས་ལ་ངེས་པ་
འདྲེན་པ་འདི་དེ་ལྟ་བུའི་ལྷའི་རྣལ་འབྱོར་བསྒོམ་པའི་ལམ་གྱི་སྲོག་ཡིན་པར་
གསུངས་པས་ཤིན་ཏུ་གལ་ཆེའོ། །ཚུལ་དེ་དག་ནི་ཕྱག་ཆེན་རྩ་བ་ལས། དེ་ལྟར་
གོམས་ནས་ཚོགས་དྲུག་གི །ཡུལ་དུ་སྣང་བ་ཅི་ཤར་ཡང་། །སྣང་ཚུལ་ཞིབ་མོར་
- 318-



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
རྟོགས་ ཤིག་ དང༌། །གནས་ ཚུལ་ རྟེན་ པར་ ལྷང་ གིས་ འཆར། །གང་ཤར་ ངོས་
འཛིན་སྟངས་ལྟ་བའི་གནད། །ཅེས་གསུངས་པའི་དོན་ཡོན་ནོ། །
གཉིས་པ་ལྟ་བ་བསྒོམ་པའི་ཚུལ་ནི། སྔོན་འགྲོའི་རིམ་པ་རྣམས་ལེགས་
པར་སྔོན་དུ་བཏང་། སེམས་རྩེ་གཅིག་ཏུ་གནས་པའི་མཉམ་བཞག་བརྟན་པོའི་
ངང་ནས་ཆུ་མི་གཡོ་བའི་ནང་དུ་ཉེའུ་ཆུང་འཁྱུག་པ་ལྟར་ཤེས་པ་ཕྲ་མོ་ཞིག་གིས་
སྒོམ་པ་པོའི་སྐྱེས་བུ་རང་ཉིད་ཀྱི་དོན་གྱི་གནས་ ཚུལ་ ཇི་ ལྟར་ཡིན་དང་། ངར་
འཛིན་ལྷན་སྐྱེས་ལ་སྣང་ཚུལ་ཇི་ལྟར་སྣང་དང་། འཛིན་ཚུལ་ཇི་ལྟར་འཛིན་རྣམས་
ཕྲ་ཞིང་འཛངས་ལ་ཞིབ་པའི་སྒོ་ནས་བརྟགས་པ་ན། དོན་ལ་བཏགས་ཡོད་མིང་
ཙམ་ཞིག་ཡིན་པ་ལ་དེ་ལྟར་མི་འཆར་བར་ཕུང་པོ་ལྔའི་སྟེང་ན་ང་རང་གི་ངོ་བོས་
གྲུབ་གྲུབ་པ་ཞིག་ཚུར་སྣང་བའི་སྣང་བ་འཆར་ཚུལ་ཞིག་ཡོད་པ་དེ་འཁྲུལ་མེད་དུ་
ངོས་ཟིན་པར་བྱ། དེ་ངོས་ཟིན་པ་ན་སྣང་ཚུལ་དེ་ལྟར་དུ་དོན་ལ་ཡོད་ན་གཅིག་
དང་ཐ་དད་གང་རུང་དུ་ཡོད་དགོས་ཚུལ་དང་། གཅིག་ཏུ་ཡོད་ན་ང་གཅིག་ཡིན་པ་
བཞིན་དུ་ཕུང་པོ་ལྔ་ཡང་གཅིག་ཏུ་འགྱུར་བ་དང་། ཕུང་པོ་ལྔ་ཡོད་པ་བཞིན་དུ་ང་
ཡང་རྒྱུད་ཐ་དད་པ་ལྔར་འགྱུར་བ་དང་། ཕུང་པོ་ལེན་པ་པོ་དང༌། བླང་བྱ་ཕུང་
པོའི་ བྱ་ བྱེད་ཐམས་ཅད་མི་འཐད་ པར་འགྱུར་བ་ལ་སོགས་ པའི་ སྐྱོན་རྣམས་
བསམས་ལ་ང་དང་ཕུང་པོ་གཅིག་མིན་པར་ཐག་བཅད། ཐ་དད་དུ་གྲུབ་ན་ང་ལས་
ལོགས་སུ་ཕུང་པོ་རྣམས་ཡོད་དགོས་པ་དང་། ཕུང་པོ་རྣམས་ཟུར་དུ་བསལ་བའི་
རྗེས་སུ་ང་བསྟན་རྒྱུ་དགོས་པ་ལ་སོགས་པ་གནོད་བྱེད་རྣམས་བསམས་ནས་ཐ་
དད་མིན་པར་ཐག་བཅད། དེ་ལྟར་གནད་བཞི་ལ་བརྟེན་ནས་ངར་འཛིན་ལྷན་
སྐྱེས་ལ་སྣང་བ་ལྟར་གྱི་ང་དེ་མེད་པར་ངེས་པ་ན་ངེས་ཤེས་དེ་ཉིད་ཀྱི་རྒྱུན་བྱིང་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྒོད་ དང་ བྲལ་བར་རྩེ་ གཅིག་ཏུ་བསྐྱང་བར་བྱའོ། །དེ་ཡང་ངེས་ཤེས་དེ་ཉིད་
ཤུགས་ཅུང་ཟད་ཆུང་དུ་སོང་བ་ན་ལས་དང་པོ་པ་རྣམས་ཀྱིས་སྔར་ལྟར་གནད་
བཞིའི་དཔྱད་པ་བྱས་པ་ལ་བརྟེན་ནས་བདེན་མེད་ཀྱི་ངེས་ཤེས་འདྲེན་པར་བྱེད་
ལ། བློ་མཐོ་བ་རྣམས་ཀྱིས་ནི་ངར་འཛིན་ལྷན་སྐྱེས་ལ་ང་ཇི་ལྟར་སྣང་བ་ལྟར་གྲུབ་
མ་གྲུབ་དཔྱད་པ་བྱས་པ་ལ་བརྟེན་ནས་གནད་བཞིའི་དཔྱད་པ་བྱས་པ་དང་འདྲ་
བར་བདེན་མེད་ཀྱི་ངེས་ཤེས་འདྲེན་པས། དེའི་ཚེ་ངེས་ངོར་ང་རང་བཞིན་མེད་
པར་ངེས་པའི་ངེས་ཤེས་དམ་སྒྲིང་ངེ་བ་དང་། སྣང་ངོར་དགག་བྱ་བདེན་གྲུབ་
བཀག་ཙམ་གྱི་སྟོང་སང་ངེ་བའི་ཁྱད་པར་གཉིས་ལྡན་དུ་བྱས་ནས་རྩེ་གཅིག་ཏུ་
སྐྱོང་བ་ནི་མཉམ་བཞག་ནམ་མཁའ་ལྟ་བུའི་སྐྱོང་ཚུལ་ཡིན་གསུང་ངོ༌། །ཕུང་པོ་
ཚོགས་པ་ལ་དཔྱད་པ་བྱས་པ་དེ་བཞིན་དུ་ལུས་སེམས་གཉིས་དང་ཁམས་དྲུག་
ཚོགས་པ་ལ་ཡང་དཔྱད་པར་བྱ་སྟེ་རེ་ཞིག་རང་གི་བློ་ལ་གང་འཆར་བདེ་བ་ཞིག་
གི་སྟེང་ནས་དཔྱད། དེ་ནས་རིམ་གྱིས་རིགས་པའི་རྣམ་གྲངས་མང་པོ་དང་། དཔེ་
སྣ་ཚོགས་ལ་སྦྱར་ཏེ་ངེས་ཤེས་ཤུགས་དྲག་ཏུ་འདྲེན་དགོས་གསུང་ངོ༌། །དེ་ལ་མྱོང་
བ་ཐོན་པ་ན་སངས་རྒྱས་ནས་དམྱལ་བའི་བར་གྱི་གང་ཟག་རྣམས་རང་རང་གི་
ཕུང་པོ་ལ་བརྟེན་ནས་བཏགས་པའི་བཏགས་ཡོད་མིང་ཙམ་ཡིན་པའི་ཚུལ་ངེས་
པར་བྱས་ནས་དེ་ལས་ལྡོག་པའི་དགག་བྱའི་སྣང་ཚུལ་དང་འཛིན་ཚུལ་དེ་རིགས་
པས་འགོག་ཚུལ་རྣམས་ གོང་ ལྟར་ བྱས་ཏེ་བདེན་མེད་ཀྱི་ངེས་ཤེས་དྲངས་ཏེ་
བསྒོམ། དེ་ནས་རང་གི་ལུས་དང་སེམས་དང་ལོངས་སྤྱོད་ལ་སོགས་པ་ཕྱི་ནང་གི་
ཆོས་འདི་ཐམས་ཅད་རང་རང་གི་རྒྱུ་དང་རྐྱེན་རེ་ཚོགས་པ་ལས་བྱུང་ཞིང་། རང་
རང་གི་གདགས་གཞི་རེ་ལ་རྟོག་པས་བཏགས་ནས་བཞག་པའི་བཏགས་ཡོད་
- 320 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
མིང་ཙམ་རེ་ཡིན་པ་ལ། དེ་ལྟར་མི་འཆར་བར་ཕྱིན་ཅི་ལོག་ཏུ་སྣང་ཞིང་ཞེན་པའི་
ཚུལ་ངོས་ཟིན་པར་བྱས་ཏེ། དེ་ལྟར་སྣང་བ་ལྟར་དུ་གྲུབ་པ་རིགས་པ་རྣམས་ཀྱིས་
འགོག་ཚུལ་གོང་ལྟར་བྱས་ཏེ་བདེན་མེད་ཀྱི་ངེས་ཤེས་དྲངས་ལ་བསྒོམ། མདོར་ན་
ང་དང་ཕུང་པོ་དང་རི་རབ་ཁང་ཁྱིམ་ལ་སོགས་པ་འཁོར་འདས་ཀྱི་ཆོས་ཐམས་
ཅད་རྟོགས་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་པར་རྡུལ་ཙམ་
ཡང་མེད་པར་ངེས་པའི་ངེས་ཤེས་དེ་ཉིད་རྩེ་གཅིག་ཏུ་སྐྱོང་བ་ནི་མཉམ་བཞག་
ནམ་མཁའ་ལྟ་བུའི་སྐྱོང་ཚུལ་ཡིན་གསུང་ངོ༌། །སྐྱོང་ཚུལ་དེ་དག་ནི་ཕྱག་ཆེན་རྩ་བ་
ལས། མདོར་ན་རང་སེམས་ལ་སོགས་པ། །གང་གང་སྣང་བའི་དོན་དེར་ནི། །མ་
འཛིན་དེ་དེའི་གནས་ཚུལ་དེ། །ངེས་པར་གྱིས་ལ་རྟག་ཏུ་སྐྱོངས། །དེ་ལྟར་ཤེས་
ནས་འཁོར་འདས་ཀྱི། །ཆོས་ཀུན་རང་བཞིན་གཅིག་ཏུ་སྦྱོར། །ཞེས་གསུངས་པའི་
དོན་ཡིན་ནོ། །མཉམ་བཞག་ཏུ་དེ་ལྟར་བསྐྱངས་ནས། དེ་ལས་ལངས་པ་ན་རྗེས་
ཐོབ་ཏུ་གང་ཟག་དང་ཆོས་སུ་སྣང་བ་འདི་ཐམས་ཅད་ རང་ རང་གི་རྒྱུ་རྐྱེན་རེ་
ཚོགས་པ་ལས་བྱུང་བའི་བཅོས་མ་དང་། བཏགས་ཡོད་མིང་ཙམ་ཡིན་པའི་ཚུལ་
ལ་ངེས་པ་ཤུགས་དྲག་ཏུ་དྲངས་ཤིང་། དོན་ལ་དེ་ལྟར་ཡིན་པ་ལ་ཐོག་མ་མེད་པ་
ནས་བསགས་པའི་མ་རིག་འཁྲུལ་པའི་དབང་གིས་བདེན་པར་སྣང་བ་སྣང་སྟོང་
གཉིས་ཚོགས་སྒྱུ་མ་ལྟ་བུའི་འཆར་ཚུལ་ལ་བསླབ་བོ། །རྗེས་ཐོབ་ཏུ་སྐྱོང་ཚུལ་དེ་
ནི་ ཕྱག་ ཆེན་ རྩ་ བ་ ལས། དེ་ ལས་ ལངས་ ནས་ བརྟགས་ པའི་ ཚེ། །མིང་ རྐྱང་
བཏགས་ཡོད་ཙམ་ཞིག་གི །བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་སྨིག་
རྒྱུ་ ཆུ་ཟླ་དང་། །སྒྱུ་མ་ལྟ་བུར་ ངང་ གིས་ འཆར། །ཞེས་གསུངས་པའི་དོན་ཡིན་
ནོ། །སྒྱུ་མ་ལྟ་བུའི་འཆར་ཚུལ་ཤིན་ཏུ་གསལ་བར་ཕྱག་ཆེན་རྩ་བའི་དགོངས་དོན་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཡང་གསལ་སྒྲོན་མེར་གསུངས་པ་ནི། མདོར་བསྡུ་ན་རང་ཅག་ཚུ་རོལ་མཐོང་བ་
རྣམས་ལ་རང་གི་སེམས་ལ་སོགས་པ་ཆོས་ཅན་གང་དང་གང་ཞིག་སྣང་བའི་ཚུལ་
དེ་ཉིད་དགག་བྱའི་སྣང་ཚུལ་ཡིན་པས། སྣང་བའི་དོན་དེར་ཞེན་ཅིང་མ་འཛིན་
པར། དེ་དང་དེའི་གནས་ཚུལ་སྣང་བ་ལྟར་དུ་གྲུབ་པ་བཀག་ཙམ་ངེས་པར་གྱིས་
ལ། མཉམ་བཞག་ནམ་མཁའ་ལྟ་བུ་དང༌། དེ་ལས་ལངས་ནས་བཀག་པའི་ཤུལ་
ན་ཅི་འདུག་བལྟས་པ་ན་མིང་ཙམ་བཏགས་ཙམ་གྱི་བྱ་བྱེད་རྟེན་འབྲེལ་བསྙོན་
མེད་དུ་འཆར་བའི་རྗེས་ཐོབ་ཀྱི་རྣལ་འབྱོར་རེས་འཇོག་གིས་རྟག་ཏུ་སྐྱོང་བ་ཡིན་
ནོ། །ཞེས་ཤིན་ཏུ་གསལ་བར་གསུངས། ཡང་རྗེ་བློ་བཟང་ཆོས་ཀྱི་རྒྱལ་མཚན་གྱི་
ཞལ་ནས། རྗེས་ཐོབ་ཏུ་ཡུལ་སྣང་ཅི་ཤར་ཡང་། །གདོད་མ་ནས་དབེན་ཡང་དེར་
སྣང་བ། །རྨི་ལམ་དང་ཆུ་ནང་ཟླ་བའི་གཟུགས། །སྔགས་རྫས་ཀྱིས་བསླད་པའི་སྒྱུ་
མ་བཞིན། །རྒྱུ་འབྲས་ཀྱི་རྟེན་འབྲེལ་བསླུ་མེད་ཀྱང་། །བདེན་དངོས་ཀྱི་ཤེས་བྱ་
རྡུལ་ཙམ་མེད། །རང་བཞིན་གྱིས་སྟོང་པའི་རོལ་པ་ལས། །དཀར་ནག་གི་ལས་
འབྲས་ ཤིན་ཏུ་བཀྲ །འཁོར་ འདས་ ཀྱི་ ཆོས་ རྣམས་ མ་ ལུས་ པ། །མིང་ རྐྱང་ པ་
བཏགས་ཡོད་ཙམ་ཞིག་ལས། །དོན་གཞན་དུ་གྲུབ་པ་ངས་མ་མཐོང་། །ཞེས་དང་།
ཚོགས་དྲུག་གི་ཡུལ་སྣང་གང་ཤར་ཡང་། །རང་མཚང་རྣམས་རང་གིས་བསྟན་
པས་ ན། །རྟོག་ བཏགས་ ཀྱི་ རོལ་ པར་ ལམ་ ལམ་ ཤར། །ཞེས་ དང་། རྗེས་ སུ་
འཁྲུལ་སྣང་བདེན་པར་ཞེན་པའི། །ཉམ་ཐག་མ་རྒན་གནས་ཚུལ་མཐོང་བས། །
སྙིང་རྗེའི་སེམས་དང་རང་བཞིན་མེད་རྟོགས། །ཐབས་ཤེས་ཟུང་དུ་འབྲེལ་བའི་
ཉམས་ལེན། །རྗེས་ཐོབ་སྒྱུ་མའི་རྣལ་འབྱོར་འདི་ཡང་། །གྲུབ་ཐོབ་བརྒྱུད་པའི་
རྣམ་ཐར་ཡིན་ནོ། །སངས་རྒྱས་གཉིས་པ་ཀླུ་སྒྲུབ་ཞབས་དང་། །ཡབ་རྗེ་བློ་བཟང་
- 322 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ། །
གྲགས་ པའི་ སྙན་ བརྒྱུད། །ཟབ་ ལམ་ དབུ་ མའི་ ཉམས་ ལེན་ འདི་ ཡང་། །དུས་
གསུམ་སངས་རྒྱས་སྲས་དང་བཅས་པའི། །བགྲོད་པ་གཅིག་པའི་ལམ་བཟང་ཡིན་
ནོ། །ཞེས་གསུངས་སོ། །སྣང་སྟོང་གཉིས་ཚོགས་སྒྱུ་མ་ལྟ་བུའི་ཉམས་ལེན་བྱེད་
ཚུལ་འདི་དག་མདོ་སྡེ་ཟབ་མོའི་དབྱངས་ཀྱིས་ཀྱང་དྲན་པར་བྱ་བར་རྗེ་ཐམས་ཅད་
མཁྱེན་པས་གསུངས་ཏེ། དེའི་ཚུལ་ནི་ཏིང་ངེ་འཛིན་རྒྱལ་པོ་ལས། ཇི་ལྟར་སྨིག་རྒྱུ་
དྲི་ཟའི་གྲོང་ཁྱེར་དང་། །སྒྱུ་མ་ཇི་བཞིན་རྨི་ལམ་ཇི་ལྟ་བུར། །མཚན་མ་སྒོམ་པ་ངོ་
བོ་ཉིད་ཀྱིས་སྟོང་། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་
ནམ་མཁའ་དྭངས་པར་ཟླ་ཤར་བ། །དེ་ཡི་གཟུགས་བརྙན་དྭངས་པའི་མཚོར་སྣང་
སྟེ། །ཟླ་བ་ཆུ་ཡི་ནང་དུ་འཕོས་པ་མེད། །ཆོས་ཀུན་མཚན་ཉིད་དེ་འདྲར་ཤེས་པར་
གྱིས། །ཇི་ལྟར་མི་དག་ནགས་རིའི་ཁྲོད་འདུག་ནས། །གླུ་ལེན་སྨྲ་དང་རྒོད་དང་ངུ་
བ་ལས། །བྲག་ཅ་ཐོས་ཀྱང་སྣང་བ་མེད་པ་ལྟར། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །གླུ་དང་རོལ་མོ་དེ་བཞིན་ངུ་བ་ཡང་། །དེ་ལ་བརྟེན་ནས་
དྲག་ཅ་འབྱུང་མོད་ཀྱི། །སྒྲ་ལ་དབྱངས་དེ་ནམ་ཡང་ཡོད་མ་ཡིན། །ཆོས་རྣམས་
ཐམས་ཅད་དེ་བཞིན་ཤེས་པར་གྱིས། །ཇི་ལྟར་རྨི་ལམ་ན་ཡང་འདོད་བསྟེན་པ། །
སྐྱེས་བུ་སད་པར་གྱུར་ནས་མི་མཐོང་སྟེ། །བྱིས་པ་ཤིན་ཏུ་འདོད་ལ་ཆགས་ཤིང་
ཞེན། །ཆོས་རྣམས་ཐམས་ཅད་དེ་གཞིན་ཤེས་པར་གྱིས། །སྒྱུ་མ་བྱེད་པ་དག་གིས་
གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་སྣང་བ་
གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་བུ་མོ་
གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་མཐོང་ནས། །བྱུང་ནས་དགའ་
ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་གཞིན་ཤེས་པར་གྱིས། །
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་མེད་པའི་ཆུ་ནང་སྣང་། །ཆུ་
ཟླ་སྟོང་པ་གསོག་སྟེ་གཟུང་དུ་མེད། །ཆོས་རྣམས་ཐམས་ཅད་དེ་བཞིན་ཤེས་པར་
གྱིས། །ཇི་ ལྟར་སོས་ཀའི་ཉི་མ་ཕྱེད་དུས་ན། །སྐྱེས་བུ་སྐོམ་པས་གདུངས་ཤིང་
འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་མཐོང་། །ཆོས་རྣམས་ཐམས་ཅད་
དེ་བཞིན་ཤེས་ པར་ གྱིས། །སྨིག་ རྒྱུ་ དག་ ལ་ཆུ་ནི་ ཡོད་མེད་ན། །སེམས་ཅན་
རྨོངས་པ་དེ་ལ་འཐུང་འདོད་དེ། །མི་བདེན་ཆུ་ནི་བཏུང་བར་ཡོང་མི་ནུས། །ཆོས་
རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ཆུ་ཤིང་རློན་པའི་སྡོང་པོ་
ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང་། །ནང་དང་ཕྱི་རོལ་ཀུན་ན་
སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་གསུངས་
པ་འདི་དག་ངག་ཏུ་འདོན་ཞིང་དོན་ཡིད་ལ་དྲན་པར་བྱའོ། །
གསུམ་པ་བསྒོམས་ པས་ ལྷག་མཐོང་ འགྲུབ་པའི་ཚུལ་ནི། བདག་མེད་
པའི་ལྟ་བ་མ་རྙེད་ན་རྣམ་རྟོག་བཀག་ནས་བསྒོམ་པ་སོགས་སྒོམ་ལུགས་གང་བྱས་
ཀྱང་དེ་ལ་བརྟེན་ནས་དེ་ཁོ་ན་ཉིད་ལ་དམིགས་པའི་ལྷག་མཐོང་མི་ཐོབ་ལ། ལྟ་བ་
རྙེད་ཀྱང་སྒོམ་པའི་ཚེ་དཔྱད་སྒོམ་གྱི་གནད་མ་ཤེས་པར་ལྟ་ཐོག་ཏུ་རྩེ་གཅིག་ཏུ་
འཇོག་པ་གཅིག་པུ་བྱས་ན་ཞི་གནས་རྐྱང་པའི་སྐྱོང་ཚུལ་ལས་ལྷག་མཐོང་གི་སྐྱོང་
ཚུལ་མེད་པས་རྩེ་གཅིག་པའི་བསམ་གཏན་དེ་ཙམ་ལས་ལྷག་མཐོང་མི་འགྲུབ་
བོ། །གདུལ་བྱ་ཕལ་ཆེར་ལ་ནི་རྩེ་གཅིག་ཏུ་སྐྱོང་བ་དེ་ཡང་ལྟ་བའི་སྟེང་དུ་གནས་
པ་ཤིན་ཏུ་དཀའ་སྟེ། ཐོག་མར་སྒོམ་པའི་ཚེ་ལྟ་བ་དྲན་ཙམ་ཡོད་ཀྱང་། དེ་ནས་
རྒྱུན་བསྲིངས་ནས་གཞན་གང་ཡང་མི་སེམས་པར་རྩེ་གཅིག་ཏུ་བཞག་པ་ན་ཡུལ་
གཞན་ཡིད་ལ་མ་ཤར་བར་ནམ་མཁའ་ལྟ་བུའི་སྟོང་སང་ངེ་བ་ཞིག་ཤར་བ་ན།
- 324 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
སྣང་བ་དེ་སྟོང་པའི་གནས་ལུགས་སུ་བཟུང་ནས་འཁྲུལ་པ་ཆེས་མང་སྟེ། དེ་འདྲ་
བའི་སྣང་བ་དེ་ནི་ཀུན་རྫོབ་པའི་སྣང་བ་ཉིད་ཡིན་པས་ཀུན་རྫོབ་ཀྱི་སྣང་བ་
བསྒོམས་པས་གནས་ལུགས་བསྒོམས་པར་མི་འགྱུར་རོ། །ལྟ་བའི་སྒོམ་ལུགས་
རྣམ་དག་ཅིག་འོང་བ་ནི་འཛིན་སྟངས་ཀྱི་སྐྱོང་ཚུལ་ཤེས་པ་ལ་རག་ལས་ཞེས་
བདག་གི་བླ་མ་དམ་པ་གསུངས་བས། ལྟ་བའི་སྐྱོང་ལུགས་རྣམ་དག་ཤེས་པ་ཤིན་
ཏུ་དཀོན་ནོ། །དེས་ན་སྔར་བཤད་ པ་ལྟར་ གྱི་ལྷག་མཐོང་གི་ཚོགས་བསྟེན་པ་
སོགས་རྒྱུ་ཚོགས་རྣམས་ཚང་བར་བྱས་ནས་ཐོག་མར་ཞི་གནས་བསྒྲུབ། དེ་ནས་
ཞི་གནས་ཀྱི་རྟ་ལ་བསྐྱོན་ནས་སོ་སོར་རྟོག་པའི་ཤེས་རབ་ཀྱིས་དཔྱད་དེ་སྐྱོང་བ་
དང༌། བར་བར་དུ་རྩེ་གཅིག་ཏུ་འཇོག་པ་གཉིས་སྤེལ་མར་བྱ། དེ་ལྟར་མ་བྱས་
པར་དཔྱད་སྒོམ་གཅིག་པུ་བྱས་ན་སྔར་གྱི་ཞི་གནས་དེ་ཉམས་པར་འགྱུར་ཞིང་
གསར་དུའང་གནས་ཆ་འདྲེན་མི་ཐུབ་ལ། འཇོག་སྒོམ་གཅིག་པུ་ བྱས་ན་ལྷག་
མཐོང་གི་སྐྱོང་ལུགས་མེད་པས་ལྷག་མཐོང་འགྲུབ་པ་མི་སྲིད་པས་དཔྱད་འཇོག་
སྤེལ་མར་བྱེད་པ་དང་། དེ་ཡང་རྟོག་པ་སྤྱང་པོས་བརྟགས་ལ་དཔྱད་སྒོམ་མང་
བས་གནས་ཆ་ཆུང་དུ་སོང་ན་འཇོག་སྒོམ་མང་དུ་བྱ། འཇོག་སྒོམ་མང་བས་དཔྱོད་
སྙིང་མི་འདོད་པ་དང་། དཔྱད་ཀྱང་བློ་མི་འགྲོ་བར་སྣང་ན་དཔྱད་སྒོམ་མང་དུ་བྱས་
ལ་སོ་སོར་རྟོག་པའི་ཤེས་རབ་ཀྱི་སྟོབས་བསྐྱེད། དེ་དག་གི་ཚེ་ཡང་ བྱིང་རྒོད་
འགོག་ལུགས་དང་། བསྒྲིམས་ཏེ་འཇུག་པ་ལ་སོགས་པའི་ཡིད་བྱེད་བཞི་བསྟེན་
ལུགས་རྣམས་ཞི་གནས་ཀྱི་སྐབས་སུ་བཤད་པ་ལྟར་བསྟེན་ཅིང་། དཔྱད་འཇོག་རེ་
མོས་ཀྱིས་སྐྱོང་ལུགས་གྱི་གནད་ལ་མཁས་པར་བྱས་ནས་བསྐྱངས་པས་མཚམས་
ཤིག་ནས་དཔྱད་སྒོམ་གྱི་མཐུས་གནས་ཆ་རང་ཤུགས་ཀྱིས་འདྲེན་པ་ཞིག་འོང་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུངས། དེ་ནས་འབད་དེ་བསྐྱངས་པས་གོམས་པ་ཀློང་དུ་གྱུར་པ་ན་དཔྱད་པ་
རང་སྟོབས་ཀྱིས་གནས་ཆ་བརྟན་པོར་སོང་བ་དང་མཉམ་དུ་ལུས་སེམས་ཤིན་
སྦྱངས་ཀྱི་བདེ་བ་འདྲེན་ཐུབ་པ་ཞིག་འབྱུང་ཞིང་། དེ་ལྟར་བདག་མེད་པའི་དེ་ཁོ་ན་
ཉིད་ལ་དམིགས་པའི་དཔྱད་པ་རང་སྟོབས་ ཀྱིས་དྲངས་པའི་ ལུས་སེམས་ཤིན་
སྦྲངས་དང་བཅས་པའི་ཏིང་ངེ་འཛིན་དེ་ཐོབ་པ་ན་དེ་ཁོ་ན་ཉིད་ལ་དམིགས་པའི་
ལྷག་མཐོང་ཐོབ་པ་ཡིན་ནོ། །དེ་འདྲ་བའི་ཏིང་ངེ་འཛིན་དེ་ནི་ཞི་ལྷག་ཟུང་འབྲེལ་
ཀྱི་ཏིང་ངེ་འཛིན་ཡིན་ལ། དེ་ཐོབ་པ་ན་སྦྱོར་ལམ་དྲོད་ཐོབ་པ་ཡིན་གསུངས། དེ་
འདྲ་བའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་དེ་ནི་ཉོན་མོངས་བག་ཆགས་དང་
བཅས་པ་སྤངས་པའི་ཆོས་སྐུ་འགྲུབ་པའི་རྒྱུའི་གཙོ་བོ་ཡིན་ལ། དེ་ཡང་བསོད་
ནམས་ཀྱི་ཚོགས་རླབས་པོ་ཆེས་གྲོགས་བྱས་ནས་བསྒོམ་པ་དགོས་ཀྱི། ཞི་ལྷག་
ཟུང་འབྲེལ་གྱི་ཏིང་ངེ་འཛིན་དེ་གཅིག་པུ་ལ་འབད་པས་ཆོས་སྐུ་མི་འགྲུབ་བོ། །
དེའི་རྒྱུ་མཚན་ཡང་ཐེག་པ་ཆེན་པོ་བ་རྣམས་ནི་རང་གཅིག་པུ་འཁོར་བ་ལས་ཅི་
ཐར་བྱེད་པ་མིན་པར། མཁའ་ཁྱབ་ཀྱི་སེམས་ཅན་ཐམས་ཅད་བསྒྲལ་བའི་ཕྱིར་དུ་
སངས་རྒྱས་ཀྱི་ཞིང་དང་སྐུ་དང་མཛད་པ་འཕྲིན་ལས་ནམ་མཁའ་དང་མཉམ་པ་
ཞིག་སྒྲུབ་པར་བྱེད་པ་ཡིན་ལ། དེ་ཡང་རིགས་པ་དྲུག་ཅུ་པ་ལས། དགེ་བ་འདི་
ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་ཏེ། །བསོད་ནམས་ཡེ་
ཤེས་ལས་བྱུང་བའི། །དམ་པ་གཉིས་ནི་ཐོབ་པར་ཤོག །ཅེས་གསུངས་པ་ལྟར།
ཐོབ་བྱ་འབྲས་བུ་མཐར་ཐུག་ནི་ཆོས་སྐུ་དང་གཟུགས་སྐུ་གཉིས་ཟུང་དུ་འཇུག་པ་
ཞིག་ཡིན་ལ། དེ་ལྟ་བུའི་འབྲས་བུ་ཟུང་འཇུག་དེ་ཐོབ་པ་ལ་ལམ་དུས་སུ་ཐབས་
ཤེས་གཉིས་ཟུང་འབྲེལ་དུ་འཇུག་པའི་ལམ་ཞིག་ལ་བསླབ་དགོས། དེ་ཡང་གཞི་
- 326 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
དུས་སུ་བདེན་གཉིས་ཟུང་འཇུག་སྣང་སྟོང་གཉིས་ཚོགས་གོང་དུ་བཤད་པ་ལྟར་
ལེགས་པར་ངེས་ནས་ལམ་ཉམས་སུ་ལེན་པའི་ཚེ་ཐབས་ཤེས་གཉིས་ཟུང་དུ་སྦྲེལ་
དགོས་ཀྱི། ཤེས་རབ་གཅིག་པུ་བསྒོམས་ན་དམན་པའི་ལམ་དུ་ལྷུང་ནས་ཐེག་
ཆེན་ལས་ཉམས་པར་འགྱུར་བ་དང༌། ཤེས་རབ་ཀྱིས་མ་ཟིན་པར་ཐབས་གཅིག་
པུ་ལ་འབད་ཀྱང་ཉོན་མོངས་སྤོང་མི་ནུས་ཤིང་། གཉིས་སྣང་འཁྲུལ་པ་འཇོམས་
མི་ནུས་པས་འབྲས་བུ་ཟུང་འཇུག་དེ་ཐོབ་མི་ནུས་པ་དང་། དེར་མ་ཟད་ཐབས་
ཤེས་ཟུང་འབྲེལ་དུ་མེད་ན་ས་དང་པོའང་ཐོབ་མི་ནུས་སོ། །དེས་ན་ལམ་ཕྱོགས་
རེར་མ་ལྷུང་བར་ཐབས་ཤེས་ཟུང་འབྲེལ་གྱི་སྒོ་ནས་ལམ་བགྲོད་དགོས་པ་ནི།
དགའ་ལྡན་ཕྱག་རྒྱ་ཆེན་པོའི་གསོལ་འདེབས་སུ། ལམ་ཟུང་འཇུག་ཕྱག་རྒྱ་ཆེན་
པོ་ཡིས། །མཆོག་ མྱུར་དུ་ ཐོབ་ པར་ བྱིན་ གྱིས་རློབས། །ཞེས་དང་། དབུ་མ་ལ་
འཇུག་པར། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པ། །ངང་པའི་
རྒྱལ་པོ་དེ་ནི་སྐྱེ་བོའི་ངང་པ་ཡིས། །མདུན་དུ་བདར་ནས་དགེ་བའི་རླུང་གི་ཤུགས་
སྟོབས་ ཀྱིས། །རྒྱལ་ བའི་ ཡོན་ ཏན་ རྒྱ་ མཚོའི་ ཕ་ རོལ་ མཆོག་ ཏུ་ འགྲོ །ཞེས་
གསུངས་སོ། །དེར་ ལྟར་ ཕྱག་རྒྱ་ཆེན་པོའི་ ལམ་འདི་ལ་བརྟེན་ནས་ཐོག་མར་
གནས་ལུགས་ཀྱི་དོན་སྤྱི་ལ་གསལ་སྣང་ཐོན་ཞིང་ཞི་ལྷག་ཟུང་འབྲེལ་གྱི་ཏིང་ངེ་
འཛིན་གྲུབ་སྟེ་སྦྱོར་ལམ་ཐོབ། དེ་ནས་རིམ་གྱིས་དོན་དམ་པའི་སེམས་བསྐྱེད་ས་
དང་པོ་སོགས་ཐོབ་སྟེ་ས་ལམ་མཐར་ཕྱིན་པར་འགྱུར་བ་ནི། ཕྱག་ཆེན་རྩ་བ་ལས།
སྣང་བས་སྟོང་པ་མི་སྒྲིབ་ཅིང་། །སྟོང་པས་སྣང་བ་མི་འགོག་པ། །སྟོང་དང་རྟེན་
འབྱུང་དོན་གཅིག་ པའི། །ལམ་བཟང་དེ་ཚེ་མངོན་སུམ་འགྱུར། །ཞེས་གསུངས་
པའི་དོན་ཡིན་ནོ། །ཐབས་ཤེས་ཟུང་འབྲེལ་གྱིས་ལམ་བགྲོད་དགོས་པ་ནི་མདོ་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
སྔགས་གཉིས་ཀ་ལ་འདྲ་ཡང་དུས་རིང་ཐུང་ཆེས་མི་མཚུངས་ཏེ། མདོ་ལུགས་ལས་
དང་པོ་ཐོབ་པ་ལ་བསྐལ་ཆེན་གྲངས་མེད་དུ་ཚོགས་གསོག་དགོས་ཤིང་། དེ་ནས་
ཀྱང་གཉིས་སྣང་འཁྲུལ་པའི་བག་ཆགས་སྦྱོང་བ་ལ་བསྐལ་ཆེན་གྲངས་མེད་དུ་
ཐབས་ཤེས་ཟུང་འབྲེལ་གྱི་ལམ་ལ་བསླབ་དགོས་ལ། གསང་སྔགས་བླ་མེད་ལ་ནི་
དུས་བསྐལ་པ་མང་པོ་ལ་མི་ལྟོས་པར་སྙིགས་དུས་ཀྱི་ཚེ་ཐུང་གཅིག་ལ་མཆོག་
འགྲུབ་པར་གསུངས་ཏེ། བསྒོམ་བྱ་ཡུལ་གྱི་དེ་ཁོ་ན་ཉིད་ལ་ཁྱད་པར་གང་ཡང་
མེད་ཀྱང་། སྒོམ་བྱེད་ཡུལ་ཅན་གྱི་བློའི་མྱུར་ཁྱད་ཡིན་པ་སྔར་བཤད་ཟིན་པ་ལྟར་
རོ། །གདམས་ངག་འདིར་དེ་ཁོ་ན་ཉིད་ཀྱི་ལྟ་བ་ཕུ་ཐག་ཆོད་པ་ཞིག་ཐོག་མར་
འཚོལ་ བའི་ ཚུལ་ དང་། བཙལ་བས་རྙེད་ པ་ན་དེ་ལ་དཔྱད་སྒོམ་གྱིས་མྱོང་བ་
འདོན་ལུགས་གཙོ་བོར་བསྟན་ཅིང་། ཞི་གནས་ལ་བརྟེན་ནས་ལྷག་མཐོང་སྒོམ་
ཚུལ་དང་། བསྒོམས་པས་ལྷག་མཐོང་འགྲུབ་ཚུལ་རྣམས་མདོར་བསྡུས་དམིགས་
ཕྱེ་བ་ཙམ་ཞིག་བསྟན་པ་ཡིན་གྱི། ཞི་ལྷག་ཟུང་འབྲེལ་གྱི་ཏིང་ངེ་འཛིན་དེ་ལ་
བརྟེན་ནས་ལམ་རིམ་གྱི་བགྲོད་ཚུལ་དང་། སྣང་ངོ་དང་ངེས་ངོའི་ གཉིས་ སྣང་
འགོག་ཚུལ་གྱི་ཁྱད་པར་དབང་པོའི་རིམ་པ་དང་བསྟུན་པའི་དཔྱད་སྒོམ་བྱེད་ཚུལ་
གྱི་ཁྱད་པར། དེ་དག་གི་སྐབས་སུ་འཛིན་སྟངས་ཀྱི་སྐྱོང་ཚུལ་གནད་དུ་སོང་མ་
སོང་གི་ཁྱད་པར་སོགས་མཐའ་དག་པར་རྗེ་ཐམས་ཅད་མཁྱེན་པའི་གསུང་རབ་
རིན་པོ་ཆེ་རྣམས་ལས་ཤེས་པར་བྱའོ། །
གསུམ་པ་མཇུག་ཏུ་ཇི་ལྟར་བྱ་བ་ནི། ཕྱག་ཆེན་རྩ་བ་ལས། རྗེས་ནི་ཕྱག་
ཆེན་བསྒོམས་པ་ལས། །བྱུང་བའི་རྣམ་དཀར་ཅི་མཆིས་པ། །དུས་གསུམ་དགེ་
ཚོགས་རྒྱ་མཚོར་བཅས། །བླ་མེད་བྱང་ཆུབ་ཆེན་པོར་བསྔོ། །ཞེས་གསུངས་ཏེ།
- 328 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
དགེ་བ་རྣམས་བཟང་པོ་སྤྱོད་པ་དང༌། །རྟེན་འབྲེལ་བསྟོད་པའི་སྨོན་ལམ་དང༌། །
ཕྱག་ཆེན་སྨོན་ལམ་སོགས་ཀྱི་སྒོ་ནས་གནས་སྐབས་དང་མཐར་ཐུག་གི་སྨོན་
གནས་རྣམས་སུ་འདུན་པ་དྲག་པོས་བསྔོ་བར་བྱའོ། །
གཉིས་ པ་ ཐུན་ མཚམས་ སུ་ ཇི་ ལྟར་ བྱ་ ཚུལ་ ནི། ཐུན་ དངོས་ གཞི་ ལ་
བསྐྱངས་པའི་དམིགས་རྣམ་དེ་ཉིད་དྲན་བཞིན་པའི་ངང་ནས་དྲན་ཤེས་བག་ཡོད་
བརྟན་པོས་དབང་པོའི་སྒོ་སྡོམ་པ་དང་། ཟས་ཀྱི་ཚོད་རིག་པ་དང༌། ནམ་གྱི་ཆ་
སྟོད་སྨད་ལ་མི་ཉལ་ཞིང་ཆ་བར་པ་ལ་དེ་བཞིན་གཤེགས་པས་གསུངས་པའི་སེང་
གེའི་ཉལ་སྟངས་ཀྱིས་ཉལ་བ་དང་། དེའི་ཚེ་དགེ་བའི་དམིགས་པ་ལ་དྲན་ཤེས་
འཇོག་ལུགས་སོགས་གཉིད་དུས་དགེ་བར་བསྒྱུར་བའི་རྣལ་འབྱོར་རྣམས་ལ་
འབད་པ་དང་། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱ་བ་དང་། གཞན་
ཡང་ཆོས་འདི་སྟོན་པའི་དགེ་བའི་བཤེས་གཉེན་ལ་བརྟེན་པ་དང་། ཆོས་འདི་
ཉམས་སུ་ལེན་པའི་གྲོགས་ཁྱད་པར་ཅན་དང་འགྲོགས་པ་དང་། ཤེར་ཕྱིན་གྱི་
མདོ་སྡེ་ཟབ་མོ་བཀླག་པ་དང་། ཁ་ཏོན་དུ་བྱ་བ་དང་། དགེ་བ་ཅི་བྱེད་སྒྱུ་མ་ལྟ་
བུའི་ངང་ནས་བྱ་བ་རྣམས་ལ་འབད་ན་ཐུན་དངོས་གཞིའི་ཉམས་ལེན་གྱི་བོགས་
འདོན་མཆོག་ཏུ་འགྱུར་བར་གསུངས་སོ། །དེ་ལྟར་བྱང་ཆུབ་ལམ་གྱི་རིམ་པ་དང་
དགའ་ལྡན་ཕྱག་རྒྱ་ཆེན་པོ་ཟུང་དུ་སྦྲེལ་བའི་ཉམས་ལེན་རྒྱ་ཆེར་བཤད་པ་དེ་དག་
གི་འགག་བསྡུ་ན་འདི་ཡིན་ཏེ། ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་
བསྟེན་ཚུལ་ལ་ཐུག་པས་ཐོག་མར་དེའི་བསྟེན་ཚུལ་རྣམ་པར་དག་པ་ཞིག་བྱ། དེ་
ནས་དལ་བ་ཐོབ་པ་དོན་ཆེ་བ་དང༌། རྙེད་དཀའ་ཞིང་རིང་དུ་མི་གནས་པར་མྱུར་དུ་
འདོར་དགོས་པའི་ཚུལ་བསམས་ནས་ཚེ་འདི་ལས་བློ་ལོག་ངེས་ཤིག་བྱ། དེ་ནས་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལས་འབྲས་བསླུ་བ་མེད་པ་དང་། འཁོར་བ་སྤྱི་བྱེ་བྲག་གི་སྡུག་བསྔལ་དྲག་ཏུ་
བསམས་ནས་ངེས་འབྱུང་མཚན་ཉིད་ཚང་བ་ཞིག་བསྐྱེད། དེ་ནས་རང་ཉམས་ལ་
དཔགས་ཏེ་སེམས་ཅན་ཐམས་ཅད་སྡུག་བསྔལ་གྱིས་མནར་བའི་ཚུལ་དང༌། དེ་
ཐམས་ཅད་རང་གི་མ་རྒན་ཤ་སྟག་ཡིན་པའི་ཚུལ་བསམས་ནས་བྱམས་སྙིང་རྗེས་
དྲངས་པའི་བྱང་ཆུབ་ཀྱི་སེམས་བཅོས་མ་མིན་པ་ཞིག་བསྐྱེད། དེ་ནས་སེམས་དེས་
ཀུན་ནས་བསླངས་ཏེ་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་སློབ་པའི་སྙིང་སྟོབས་
བསྐྱེད་ཅིང་བསླབ། དེ་ནས་ཟབ་མོ་དབུ་མའི་ལྟ་བ་ཕུ་ཐག་ཆོད་པ་ཞིག་བཙལ་ལ་
མྱོང་བ་འདོན། དེ་ལྟར་འབད་ པས་ རང་གི་ངོས་ནས་སེམས་ཅན་རེ་རེའི་ཕྱིར་
དུའང་བསྐལ་པ་ནས་བསྐལ་པར་དམྱལ་བའི་མེ་ནང་དུ་གནས་ནུས་པའི་སྙིང་
སྟོབས་ཡོད་ཀྱང་། སེམས་ཅན་ གྱི་ངོས་ནས་ སྡུག་བསྔལ་གྱིས་མནར་ཚུལ་ལ་
བསམས་པ་ན་སྐད་ཅིག་རེ་རེ་ལའང་འཚང་རྒྱ་བ་ལ་ཆེས་རིངས་པའི་བྱང་ཆུབ་ཀྱི་
སེམས་ཤུགས་དྲག་ཅིག་སྐྱེས་པ་ན། བསྐལ་ཆེན་གྲངས་མེད་ལ་མི་ལྟོས་པར་
སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བར་ནུས་པའི་མྱུར་ལམ་བླ་མེད་རྡོ་རྗེའི་
ཐེག་པར་ཞུགས་ཏེ་དབང་བཞི་རྣམ་པར་དག་པས་སྐུ་བཞིའི་ས་བོན་ཐེབས་ངེས་
ཤིག་བྱས་ལ། དེའི་དུས་སུ་ཁས་བླངས་པའི་དམ་ཚིག་དག་སྡོམ་པ་རྣམས་དང་།
སྔར་ཁས་བླངས་པའི་སོ་ཐར་བྱང་སེམས་ཀྱི་སྡོམ་པ་དང་བཅས་སྡོམ་པ་གསུམ་གྱི་
བཅས་མཚམས་ཕྲ་ཞིང་ཕྲ་བ་མིག་གི་འབྲས་བུ་ལྟར་སྲུང་བ་གཞིར་བཞག །རིམ་
པ་དང་པོར་ལྷའི་རྣལ་འབྱོར་ཤིན་ཏུ་བརྟན་པ་བསྒྲུབས་ཏེ་ལམ་དུས་ཀྱི་སྐུ་གསུམ་
མྱུར་དུ་འགྲུབ་པའི་དགེ་རྩ་ཡོངས་ སུ་ སྨིན་པར་བྱ་ཞིང་། རྡོ་ རྗེ་འཆང་གི་བྱིན་
རླབས་ཀྱི་མཐུས་རྡོ་རྗེའི་ལུས་རྟེན་འབྲེལ་སྒོ་མཐའ་དག་ནས་བསྒྲིགས་ཏེ་འབྲས་
- 330 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
བུ་མྱུར་དུ་འགྲུབ་པའི་ནུས་ལྡན་དུ་འགྱུར་ངེས་ཤིག་བྱ། དེ་ནས་དགེ་རྩ་སྨིན་ཅིང་
རྟེན་འབྲེལ་ཁྱད་པར་ཅན་རྣམས་ཚང་བ་ན་ཟབ་ལམ་བླ་མ་ལྷའི་རྣལ་འབྱོར་ལ་
གཙོ་བོར་འབད་ཅིང་ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་དང་། རྒྱུད་ལ་
མྱུར་དུ་སྐྱེ་བའི་གསོལ་འདེབས་ཤུགས་དྲག་བྱས་ཏེ་ལམ་ཡོངས་རྫོགས་རྒྱུད་ལ་
མྱུར་དུ་སྐྱེ་བའི་རྟེན་འབྲེལ་བསྒྲིགས། དེ་ནས་བླ་མ་རྡོ་རྗེ་འཆང་རང་ལ་བསྟིམས་
ཏེ་སེམས་རྒྱུད་ལ་བྱིན་རླབས་ཞུགས་པར་བྱས་ནས་འཁོར་འདས་ཐམས་ཅད་ཀྱི་
རྩ་བ་རང་སེམས་ཀྱི་ངོ་བོ་ངོ་འཕྲོད་པར་བྱས་ལ་སེམས་དེ་དབང་དུ་བསྡུ་ཕྱིར་
སེམས་གནས་བརྟན་པོ་བསྒྲུབ། སེམས་གནས་བརྟན་པོའི་ངང་ནས་བདེན་འཛིན་
ལྷན་སྐྱེས་ཀྱི་སྣང་ཚུལ་དང་འཛིན་ཚུལ་འཕྱུག་མེད་དུ་ངོས་ཟིན་ཏེ་དྲི་མ་མེད་པའི་
རིགས་པའི་མཚོན་རྣོན་པོས་མཐར་འཛིན་གྱི་དྲ་བ་མཐའ་དག་བཅད་ལ། སོ་སོར་
རྟོག་པའི་ཤེས་རབ་ཀྱིས་ཡང་དང་ཡང་དུ་དཔྱད་དེ་ངེས་པ་བརྟན་པོ་བཙལ་ལ་
སྤྲོས་པའི་མཐའ་ཐམས་ཅད་དང་བྲལ་བའི་ཟབ་མོའི་གནས་ལུགས་ལ་མྱོང་བ་
ལེགས་པར་ཐོན་པ་ཞིག་བྱ། དེ་ནས་རྡོ་རྗེའི་ལུས་ལ་གནད་དུ་བསྣུན་པའི་མཐུས་
ཕྱག་རྒྱ་ཆེན་པོ་འོད་གསལ་ལྷན་ཅིག་སྐྱེས་པའི་ཡེ་ཤེས་སྐྱེད་པའི་ཐབས་ལ་སྐྱེས་
བུའི་རྩལ་ཅི་ཡོད་ཀྱིས་འབད་ཅིང་། ཡེ་ཤེས་དེ་ལས་ཟུང་འཇུག་གི་སྐུ་འགྲུབ་པའི་
ཚུལ་རྣམས་ཤེས་པར་བྱས་ནས་ཐུན་བཞིའམ། མ་མཐའ་ཐུན་རེར་དེ་ལྟ་བུའི་ལམ་
གྱི་ལུས་ཡོངས་སུ་རྫོགས་པ་ལ་ཡིད་འགྱུར་གྱི་མྱོང་བ་འདོན་པར་བྱེད་པ་ནི་དལ་
བའི་རྟེན་ལ་སྙིང་པོ་ཁྱད་པར་ཅན་ལེན་པའི་ཐབས་མཆོག་ཏུ་གྱུར་པ་ཡིན་ཞིང་རྗེ་
བླ་མའི་སྙན་བརྒྱུད་ཀྱི་མན་ངག་གི་གནད་ཟིན་པ་ཡིན་པས་རྒྱལ་བའི་བསྟན་པའི་
སྙིང་པོ་འདི་ཉིད་རང་གཞན་གྱི་རྒྱུད་ལ་རྒྱས་པར་བྱེད་ནུས་པ་ཡིན་ཞེས་བདག་གི་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བླ་མ་དམ་པ་རྣམས་གསུང་ངོ༌། །གང་གི་ཞབས་སེན་ཡིད་ལ་དྲན་ཙམ་གྱིས། །མ་
རིག་འཁྲུལ་པའི་མུན་པ་ཀུན་སེལ་བ། །མཚུངས་མེད་རྗེ་བཙུན་བླ་མ་ཐུགས་རྗེ་
ཅན། །ད་དུང་བྱང་ཆུབ་བར་དུ་བདག་སྐྱོངས་ཤིག །འཇམ་མགོན་སྙན་བརྒྱུད་
ཡིད་བཞིན་ནོར་བུ་ནི། །དྲི་མེད་རིགས་པས་བྱི་དོར་ལེགས་པར་བྱས། །ཡིད་ཆེས་
ལུང་གི་རྒྱལ་མཚན་རྩེར་བཀོད་དེ། །ཐུབ་བསྟན་འཛིན་མའི་རྒྱན་དུ་བདག་གིས་
བསྒྲུབས། །ཤིན་ཏུ་གཏིང་དཔག་དཀའ་བའི་ཟབ་དོན་ལ། །བླུན་རྨོངས་ཉམ་ཆུང་
བློ་ཡིས་དཔྱད་པའི་ཕྱིར། །ལོག་པར་བཤད་པའི་ནོངས་པ་མཆིས་གྱུར་ན། །བརྩེ་
ལྡན་དམ་པ་རྣམས་ལ་སྙིང་ནས་བཤགས། །བྱིས་པ་ཆུང་ངུས་འཁྲུལ་པ་ཅི་བྱས་
ཀྱང་། །བརྩེ་ལྡན་ཕ་མས་བཟློག་པར་བགྱིད་པ་བཞིན། །བདག་གི་ཉེས་པ་བག་
ཆགས་བཅས་པ་རྣམས། །བརྩེ་ལྡན་རྣམས་ཀྱིས་བཟློག་པར་མཛད་དུ་གསོལ། །
འདི་ལ་ལེགས་པར་བཤད་པའི་ཆ་མཆིས་ན། །མཚུངས་མེད་རྗེ་བཙུན་བླ་མའི་
མཐུ་ཡིན་པས། །ཚུལ་འདི་ ཡིས་ ཀྱང་ འགྲོ་བ་མ་ལུས་ པ། །བཤེས་ གཉེན་དམ་
པས་རྗེས་སུ་འཛིན་གྱུར་ཅིག །ལུང་རིགས་ཅང་ཤེས་ཤུགས་ཀྱིས་དྲངས་པ་ཡི། །
བློ་བཟང་རྒྱལ་བའི་སྙན་བརྒྱུད་ཉིན་བྱེད་འདིས། །ཐུབ་བསྟན་དགའ་ཚལ་བཞད་
དང་ཆབས་ཅིག་ཏུ། །འགྲོ་བློའི་མུན་པ་མ་ལུས་སེལ་གྱུར་ཅིག །འཇམ་དབྱངས་
བླ་མའི་མན་ངག་སྲུབ་ཤིང་གིས། །མདོ་རྒྱུད་རྒྱ་མཚོ་བསྲུབས་པ་ལས་བྱུང་བའི། །
མདོ་སྔགས་ཟུང་འབྲེལ་ལམ་བཟང་བདུད་རྩི་འདིས། །འགྲོ་བ་མ་ལུས་ཚིམ་པ་
ཉིད་གྱུར་ཅིག །བདག་ཀྱང་དེང་ནས་ཚེ་རབས་ཐམས་ཅད་དུ། །ཐེག་མཆོག་དམ་
པའི་མགོན་གྱིས་རྗེས་བཟུང་ནས། །བཀའ་བཞིན་སྒྲུབ་པས་མཉེས་པ་ལྷུར་བྱེད་
ཅིང༌། །ལམ་ བཟང་ འདི་ ཡིས་ འགྲོ་ བ་ སྒྲོལ་ བར་ ཤོག །འཇམ་ མགོན་ བླ་ མས་
- 332 -



དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་སྒྲོན་མེ།
གྲངས་མེད་བསྐལ་པ་རུ། །ཉིད་ཀྱི་སྐུ་དང་སྲོག་ལའང་མ་གཟིགས་པར། །དཀའ་
བས་བསྒྲུབས་པའི་ལམ་བཟང་མཐར་ཐུག་འདི། །ནམ་ཡང་མི་ནུབ་ཕྱོགས་བཅུར་
འཕེལ་གྱུར་ཅིག །མྱུར་མཛད་ཡེ་ཤེས་མགོན་པོ་ཕྱག་དྲུག་པ། །འཇམ་དབྱངས་
བཀའ་བསྡོད་དམ་ཅན་ཆོས་ཀྱི་རྒྱལ། །རིན་ཆེན་མང་སྤྲུལ་རྣམ་ཐོས་སྲས་རྣམས་
ཀྱིས། །ཆོས་འདི་བསྒྲུབ་ལ་རྟག་ཏུ་གྲོགས་མཛོད་ཅིག །ཐུབ་དབང་རྡོ་རྗེ་འཆང་
དང་དབྱེར་མེད་པའི། །འཇམ་མགོན་བླ་མའི་སྙན་བརྒྱུད་མན་ངག་འདི། །ས་འདི་
གནས་པ་དེ་སྲིད་གནས་གྱུར་ཏེ། །འགྲོ་བ་མ་ལུས་སྨིན་ཅིང་གྲོལ་གྱུར་ཅིག །
ཅེས་ དགའ་ལྡན་ ཕྱག་ རྒྱ་ ཆེན་ པོའི་ ཁྲིད་ཡིག་ སྙན་བརྒྱུད་ ལམ་བཟང་
གསལ་བའི་སྒྲོན་མེ་ཞེས་བྱ་བ་འདི་ནི། བསྟན་འཛིན་དམ་པ་རྣམས་ཀྱི་ཁྲོད་ན་
རྒྱལ་མཚན་གྱི་ཏོག་ལྟར་མངོན་པར་མཐོ་ཞིང་རྗེ་བླ་མའི་བསྟན་པ་འཛིན་སྐྱོང་
སྤེལ་གསུམ་མཛད་པ་ལ་འགྲན་པའི་ཟླ་དང་བྲལ་བའི་བདག་ཉིད་ཆེན་པོ་ལྕང་སྐྱ་
མཆོག་གི་སྤྲུལ་ སྐུ་རིན་པོ་ཆེས། དགའ་ལྡན་བཀའ་བརྒྱུད་རིན་པོ་ཆེའི་བཀའ་
སྲོལ་ཟབ་ལམ་ཕྱག་རྒྱ་ཆེན་པོའི་མན་ངག་འདི་ལ་ངོ་སྤྲོད་ཀྱི་ཁྲིད་ཡིག་ཟབ་གནད་
རྣམས་ལ་ལུང་རིགས་ཀྱི་ལམ་ནས་དྲངས་ཤིང་སྙན་བརྒྱུད་ཞལ་ཤེས་དང་བཅས་
པ་རྒྱས་པ་ཞིག་བགྱི་དགོས་སོ་ཞེས་བཀས་བསྐུལ་བ་ལ་བརྟེན་ནས། ལམ་བཟང་
འདི་ལ་བརྟེན་ནས་གྲུབ་པའི་གོ་འཕང་མཐོན་པོར་གཤེགས་པའི་བླ་མ་དམ་པ་
ལས་ཆོས་འདིའི་སྙན་བརྒྱུད་ཀྱི་མན་ངག་ཐོབ་པ། དགེ་སློང་ཡེ་ཤེས་རྒྱལ་མཚན་
གྱིས་བལ་བོད་མཚམས་ཀྱི་དབེན་གནས་མང་ཡུལ་སྐྱིད་གྲོང་གི་ནགས་ཁྲོད་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་
མི་ནུབ་པའི་རྒྱལ་མཚན་དུ་གྱུར་ཅིག། །། །
- 333 -



༄༅། །དགའ་ལྡན་ཕྱག་རྒྱ་ཆེན་པོའི་སྨོན་ཚིག་དངོས་གྲུབ་
ཀུན་འབྱུང་བཞུགས་སོ། །
འཇམ་དཔལ་རྡོ་རྗེ་རྒྱལ་བ་ཙོང་ཁ་པ། །ཡབ་སྲས་བརྒྱད་པར་བཅས་པའི་
ཐུགས་རྗེ་དང་། །བྱིན་རླབས་ནུས་མཐུ་བསམ་གྱིས་མི་ཁྱབ་པས། །བདག་གི་སྨོན་
པའི་གནས་འདི་འགྲུབ་གྱུར་ཅིག །ཐོག་མེད་དུས་ནས་ད་ལྟ་ཡན་ཆོད་དུ། །ཕལ་
ཆེར་མི་ཁོམ་མུན་པའི་གཏིང་དུ་འཁྱམས། །བརྒྱ་ལམ་རེས་འགའ་ངལ་གསོའི་རྟེན་
ཐོབ་ཀྱང་། །ལས་ཉོན་དབང་གིས་སླར་ཡང་འོག་ཏུ་ལྷུང་། །མཆོག་གསུམ་ཐུགས་
རྗེས་ད་ལྟ་མི་ལུས་ཐོབ། །བདེ་སྡུག་འདམ་ཀ་རང་ལ་ཡོད་དུས་འདིར། །བཙོན་
རའི་གནས་ནས་འབྲོས་པའི་མི་བཞིན་དུ། །ཉིན་མཚན་ངལ་མེད་ཆོས་ལ་སྤྱོད་
པར་ཤོག །ལན་ཅིག་ ཙམ་ཞིག་རྙེད་པའི་རྟེན་འདི་ཡང་། །ཨུཏྤལ་འདབ་རྩེར་
ཆགས་པའི་ཟིལ་ཐིག་བཞིན། །སྐད་ཅིག་ཡུད་ཙམ་གནས་པའི་གདེང་མེད་པར། །
རྟོགས་ནས་ཚེ་འདི་བློ་ཡིས་ཐོངས་པར་ཤོག །སྲིད་པའི་ཕུན་ཚོགས་སྲིན་མོའི་
བསླུ་བྲིད་ལྟར། །ཕན་པའི་ཟོལ་གྱིས་གནོད་པའི་ཕུལ་སྟེར་བས། །ཡིད་བརྟན་མི་
རུང་ངང་ཚུལ་ལེགས་རྟོགས་ནས། །ཞེན་ལོག་སྐྱོ་ཤས་དྲག་པོ་སྐྱེ་བར་ཤོག །ཐོག་
མེད་དུས་ཀྱི་དྲིན་ཅན་ཕ་མ་རྣམས། །སྐྱེ་རྒ་ན་འཆིའི་ཆུ་བོས་ཁྱེར་བའི་ཚུལ། །ཡང་
ཡང་བསམས་པས་བཅོས་མིན་སྙིང་རྗེ་ཡིས། །འགྲོ་ཀུན་སྒྲོལ་བའི་སྙིང་སྟོབས་སྐྱེ་
བར་ཤོག །ཕ་མ་རིགས་དྲུག་གདུང་བས་གཟིར་བ་རྣམས། །མྱུར་དུ་བྱང་ཆུབ་
བདུད་རྩིས་ཚིམ་བྱའི་ཕྱིར། །བླ་མེད་རྡོ་རྗེ་ཐེག་པའི་རྒྱ་མཚོ་ཆེར། །ཞུགས་ནས་
- 334 -



དགའ་ལྡན་ཕྱག་རྒྱ་ཆེན་པོའི་སྨོན་ཚིག་དངོས་གྲུབ་ཀུན་འབྱུང་། །
བདེ་ ཆེན་ ནོར་ བུ་ མྱུར་ ཐོབ་ ཤོག །གང་ ལ་ བརྟེན་ན་ ཉོན་མོངས་ ཉེས་ པའི་
ཚོགས། །འདབ་བརྒྱའི་གཉེན་གྱིས་རེག་པའི་བ་མོ་བཞིན། །སྐད་ཅིག་ཉིད་ལ་ཞི་
མཛད་སྐྱབས་ཀྱི་ཕུལ། །འཇམ་དབྱངས་བླ་མས་རྟག་ཏུ་རྗེས་འཛིན་ཤོག །གྲངས་
མེད་བསྐལ་པར་དཀའ་བས་བསྒྲུབ་དགོས་པའི། །སྐུ་གསུམ་གོ་འཕང་བདེ་ཆེན་
གནས་དེ་ཡང་། །གང་གི་མཐུ་ལས་ཡུད་ཀྱིས་ཐོབ་འགྱུར་བ། །བླ་མ་ལྷ་ཡི་རྣལ་
འབྱོར་མཐར་ཕྱིན་ཤོག །བླ་མ་མཆོག་གི་མཛད་པ་ཅིར་སྣང་ཡང་། །བདག་ཉིད་
འདུལ་བའི་ཐབས་མཁས་ཉིད་ཡིན་པར། །གཏིང་ནས་ངེས་པ་རྙེད་ནས་དུས་ཀུན་
ཏུ། །ཅི་གསུང་བཀའ་བཞིན་སྒྲུབ་པ་ཉིད་གྱུར་ཅིག །ངེས་འབྱུང་བྱང་སེམས་ཡང་
དག་ལྟ་བ་དང་། །རིམ་གཉིས་སྤྱོད་དང་བཅས་ལ་ངེས་རྙེད་ནས། །འདི་ནང་འཁྲི་
བ་ཆོད་པའི་བརྩོན་འགྲུས་ཀྱིས། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །
ཕྱིན་ཅི་ལོག་གི་ཡུལ་ལ་གཡེངས་གྱུར་པ། །བདག་སེམས་གཉིས་འཐུང་སྲེད་པས་
མྱོས་པ་འདི། །སྙན་བརྒྱུད་མན་ངག་ཐབས་ཀྱིས་རབ་བཟུང་སྟེ། དྲན་ཤེས་ལྕགས་
ཀྱུས་མྱུར་དུ་ཐུལ་བར་ཤོག །དགེ་ལ་བཀོལ་དུ་མི་རུང་ཉེས་པ་ལྔ། །འདུ་བྱེད་
བརྒྱད་ཀྱིས་བྱང་ཞིང་དག་བྱས་ཏེ། །དགེ་བའི་དམིགས་པ་གང་ལའང་ཅི་འདོད་
དུ། །འདོད་དགུར་སྤྱོད་པའི་ཏིང་འཛིན་ཐོབ་པར་ཤོག །ཆོས་རྣམས་རང་རང་རྒྱུ་
དང་རྐྱེན་དག་ལ། །བརྟེན་ནས་འབྱུང་བའི་ངང་ཚུལ་རྟོགས་པའི་བློས། །རྟག་ཆད་
མཐར་ལྟའི་གཡང་ས་རབ་སྤངས་ཏེ། །དབུ་མའི་ལམ་བཟང་མྱུར་དུ་བགྲོད་པར་
ཤོག །དྲི་མེད་རིགས་པའི་མིག་གིས་བརྟགས་པའི་ཚེ། །ཀུན་རྫོབ་བསླུ་བའི་རྫུན་
ཕུགས་ ཀུན་ ཞིག་ སྟེ། །ཆོས་ ཀུན་ རང་ རང་ ངོ་ བོ་ གསལ་ འཆར་ བའི། །བདེན་
གཉིས་ཟུང་འཇུག་མྱུར་དུ་རྟོགས་པར་ཤོག །བཟང་ངན་འཁྲུལ་པའི་སྣང་བ་ཅི་
335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཤར་ཡང་། །བློས་བཏགས་མིང་རྐྱང་ཙམ་ཞིག་མ་གཏོགས་པ། །ངོ་བོས་གྲུབ་པ་
རྡུལ་ཙམ་མ་མཆིས་པའི། །སྐྱེ་མེད་གནས་ལུགས་མྱུར་དུ་རྟོགས་པར་ཤོག །མདོ་
སྔགས་གསུང་རབ་ཀུན་གྱི་སྙིང་པོའི་དོན། །བློ་བཟང་རྒྱལ་བ་གཉིས་པའི་སྙན་
བརྒྱུད་ཀྱི། །མན་ངག་སྙིང་པོ་ཟུང་འཇུག་ཕྱག་རྒྱ་ཆེ། །བསྒོམས་པས་ཚེ་འདིར་
བཙན་ས་ཟིན་གྱུར་ཅིག །མདོར་ན་ཤུགས་དྲག་དད་པའི་སྐྱ་རེངས་ཀྱིས། །ཉེར་
དྲངས་གཉིས་སྤངས་མཁའ་དབྱིངས་དབུས་དག་ཏུ། །བླ་མ་ལྷ་ཡི་ཉིན་བྱེད་འོད་
ཤར་བས། །འཁྲུལ་པའི་མུན་པ་མ་ལུས་སངས་གྱུར་ཅིག །སྐྱེ་ཞིང་སྐྱེ་བ་དག་ནི་
ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་
མ་ལ་གུས་པས། །དཔལ་ལྡན་བླ་མའི་དམ་ཚིག་ལ་གནས་ཤོག །སྐྱེ་བ་ཀུན་ཏུ་
ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་
ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
ཅེས་དགའ་ལྡན་ཕྱག་རྒྱ་ཆེན་པོའི་ལམ་གྱི་གནད་ལས་བརྩམས་པའི་སྨོན་
ལམ་རྒྱུན་དུ་ཁ་ཏོན་བྱས་ཆོག་པ་འདི་ལྟ་བུ་ཞིག་དགོས་ཞེས་དད་ལྡན་སྐྱིད་སྦུག་
ཆོས་མཛད་དགེ་སློང་ངག་དབང་རྣམ་རྒྱལ་གྱིས་བསྐུལ་བ་ལ་བརྟེན་ནས། བླ་མ་
དམ་པ་རྣམས་ཀྱི་བཀའ་འབངས་ཡེ་ཤེས་རྒྱལ་མཚན་གྱིས་དབེན་གནས་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་དགའ་ལྡན་སྙན་བརྒྱུད་ ཀྱི་
བསྟན་པ་རིན་པོ་ཆེ་ཕྱོགས་དུས་ཀུན་ཏུ་འཕེལ་བར་གྱུར་ཅིག། །།
- 336 -



༄༅། །མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་
རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་
བཞུགས་སོ། །
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་
ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་
དུ་རྗེས་སུ་གཟུང་དུ་གསོལ། དེ་ལ་འདིར་དལ་བའི་རྟེན་ལ་སྙིང་པོ་བླང་བའི་ཕྱིར་
ལམ་གྱི་ལུས་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་ཉམས་སུ་ལེན་པར་
འདོད་ པས། ཡིད་མཐུན་ གྱི་གནས་ སུ་ སྟན་བདེ་བ་ལ་ ལུས་རྣམ་སྣང་གི་ཆོས་
བདུན་ལྡན་དུ་འཁོད་ནས་རང་རྒྱུད་ལ་ལེགས་པར་བརྟགས་ཏེ། དགེ་སེམས་ཁྱད་
པར་ཅན་གྱི་ངང་ནས་མདུན་གྱི་ནམ་མཁར་སྐྱབས་ཡུལ་གསལ་བཏབ། མཐའ་
སྐོར་དུ་ཕ་མ་སེམས་ཅན་ཐམས་ཅད་གསལ་བར་དམིགས་ནས་རང་དང་ཕ་མ་
སེམས་ཅན་ཐམས་ཅད་ཐོག་མ་མེད་པ་ནས་ད་ལྟའི་བར་དུ་འཁོར་བར་འཁྱམས་
ཏེ་སྡུག་བསྔལ་གསུམ་གྱིས་བར་མེད་དུ་མནར་བའི་ཚུལ་བསམས་པས་སྐྱོ་ཞིང་།
སླར་ཡང་གར་སྐྱེ་ལ་རང་དབང་མེད་ཅིང་ལས་དང་ཉོན་མོངས་པའི་འཆིང་བ་དམ་
པོས་བཅིངས་ནས་ སྡུག་ བསྔལ་དྲག་ ཅིང་ རྩུབ་ པ་ མྱོང་ བར་ འགྱུར་ བའི་ ཚུལ་
བསམས་པས་ འཇིགས་ཤིང་སྐྲག་ནས་ཡ་ང་བའི་གནས་འདི་ལས་སྐྱོབ་པའི་
སྐྱབས་དཀོན་མཆོག་གསུམ་མ་གཏོགས་རེ་ས་གཞན་མེད་པའི་ཚུལ་བསམས་ཏེ།
དཀོན་མཆོག་གསུམ་གྱི་ཡོན་ཏན་དང་ཐུགས་རྗེ་དྲན་པའི་དད་གུས་ཆེན་པོའི་སྒོ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ནས། རང་དང་མཐའ་སྐོར་གྱི་ཕ་མ་སེམས་ཅན་ཐམས་ཅད་ཀྱིས་གདུང་ཤུགས་
དྲག་ པོས་ མགྲིན་ གཅིག་ ཏུ་ སྐྱབས་ འགྲོ་ བྱེད་ པར་ བསམས་ ལ། སྐྱབས་ འགྲོ་
སེམས་བསྐྱེད་ཚད་མེད་བཞི་རྣམས་རྒྱུད་དང་འདྲེས་ངེས་བྱ། ཁྱད་པར་མ་སེམས་
ཅན་ཐམས་ཅད་ཀྱིས་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་གྱི་ལུས་
ཡོངས་སུ་རྫོགས་པའི་བླ་མ་ལྷའི་རྣལ་འབྱོར་ཟབ་མོ་ཉམས་སུ་བླང་བར་བགྱིའོ། །
ཞེས་པ་བདུན་ནམ་ཉེར་གཅིག་སོགས་བརྗོད་ཅིང་དེ་ལྟར་དུ་མདུན་པ་ཤུགས་དྲག་
ཏུ་བྱའོ། །དེ་ནས་སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པས་རྒྱུད་བྱིན་
གྱིས་བརླབས་པའི་མོས་པ་བྱའོ། །དེ་ནས་ཚོགས་ཞིང་གསལ་གདབ་པ་ནི། རང་
གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་
པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་སྣ་ཚོགས་པད་ཟླ་ཉི་མའི་དཀྱིལ་
འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྗེ་
བཙུན་འཇམ་པའི་དབྱངས་སྐུ་མདོག་གུར་ཀུམ་གྱི་ལྷུན་པོ་ལ་ཉི་མ་འབུམ་གྱི་
མདངས་བྱུགས་ པ་ལྟར་ དུ་ གཟི་བརྗིད་མཚུངས་པ་མེད་པ། ཞལ་ གཅིག་ ཕྱག་
གཉིས་པ། ཕྱག་གཡས་ཀྱིས་ཤེས་རབ་ཀྱི་རལ་གྲི་ནམ་མཁའ་ལ་འཕྱར་ཞིང་།
གཡོན་གྱིས་ཤེར་ཕྱིན་གྱི་གླེགས་བམ་ཐུགས་ཀར་འཛིན་པ། མཚན་བཟང་པོ་
སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་མཛེས་ཤིང་། དབུ་རྒྱན་དང་
སྙན་རྒྱན་ལ་སོགས་པ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། ལྷ་རྫས་ཀྱི་དར་གྱི་
ན་བཟའ་གསོལ་བ། འཇའ་ཚོན་སྣ་ལྔའི་གུར་ཁྱིམ་གྱི་དབུས་ན་ཞབས་རྡོ་རྗེ་སྐྱིལ་
ཀྲུང་གིས་བཞུགས་པ། གཡས་ ཕྱོགས་ སུ་ རྗེ་བཙུན་བྱམས་ པ་ ལ་ རྒྱ་ཆེན་སྤྱོད་
-338 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
བརྒྱུད་ཀྱི་བླ་མ་རྣམས་ཀྱིས་བསྐོར་བ། གཡོན་ཕྱོགས་སུ་རྗེ་བཙུན་འཇམ་དབྱངས་
ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་བ། མདུན་དུ་དྲིན་ཅན་རྩ་བའི་བླ་
མ་ལ་ཆོས་འབྲེལ་དངོས་ཐོབ་ཀྱི་བླ་མ་རྣམས་ཀྱིས་བསྐོར་བ། སྟེང་དུ་བྱིན་རླབས་
ཉེ་བརྒྱུད་ཀྱི་བླ་མ་རྣམས་མཐོ་བརྩེགས་སུ་བཞུགས་པ། དེ་དག་གི་མཐའ་སྐོར་དུ་
ཡི་དམ་རྒྱུད་སྡེ་བཞིའི་ལྷ་ཚོགས་རྣམས་དང་། བཅོམ་ལྡན་འདས་ཤཱཀྱ་ཐུབ་པས་
གཙོ་མཛད་སངས་རྒྱས་སུམ་ཅུ་སོ་ལྔ། བསྐལ་བཟང་གི་སངས་རྒྱས་སྟོང་། སྨན་
བླ་བདེ་གཤེགས་བདུན་སོགས་སངས་རྒྱས་རྣམས་དང་། བྱང་སེམས་ཉེ་བའི་སྲས་
བརྒྱད་སོགས་བྱང་སེམས་རྣམས་དང་། རང་རྒྱལ་ཆེན་པོ་བཅུ་གཉིས་སོགས་རང་
རྒྱལ་རྣམས་དང་། གནས་བརྟན་བཅུ་དྲུག་སོགས་ཉན་ཐོས་རྣམས་དང་། ཡུལ་ཉེ་
བཞིའི་དཔའ་བོ་དང་དཔའ་མོ་རྣམས་དང་། མགོན་པོ་ཕྱག་དྲུག་པ་དང་དམ་ཅན་
ཆོས་རྒྱལ་སོགས་ཆོས་སྲུང་རྣམས་ཀྱིས་བསྐོར་ནས་བཞུགས་པ། ཚོགས་ཞིང་དེ་
དག་ཐམས་ཅད་ཀྱི་སྤྱི་བོ་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ།
སྔོན་པོ། ལྟེ་བར་སྭ་སེར་པོ། གསང་བར་ཧྭ་ལྗང་ཁུ་འོད་ཟེར་ལྔ་འཕྲོ་བ། ཐུགས་
ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་
ཐམས་ ཅད་ སྤྱན་ དྲངས། ཕྱོགས་ དུས་ ཀུན་ ནས་ སྐྱབས་ གསུམ་ བཀའ་ སྡོད་
བཅས། །ཉམ་ཐག་འགྲོ་ལ་ཐུགས་རྗེས་རབ་དགོངས་ནས། །དཔག་མེད་མཁྱེན་
བརྩེ་ནུས་མཐའི་རྫུ་འཕྲུལ་གྱིས། །འདིར་གཤེགས་དམ་ཚིག་པ་ལ་བརྟན་པར་
བཞུགས། །ཞེས་བརྗོད་ཅིང་ཡེ་ཤེས་པ་རྣམས་དམ་ཚིག་པ་ལ་ཐིམ་པས་སྐྱབས་
གནས་མ་ལུས་འདུས་པའི་བདག་ཉིད་དུ་མོས་པ་བརྟན་པོ་བྱའོ། །དེས་ནས་ལམ་
རྒྱུད་ལ་སྐྱེ་བའི་འགལ་རྐྱེན་སྡིག་སྒྲིབ་སྦྱོང་བ་དང་། མཐུན་རྐྱེན་ཚོགས་གསོག་
339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
པའི་ལྷན་ཅིག་བྱེད་རྐྱེན་མ་ཚང་ན་ཉེར་ལེན་གྱི་རྒྱུ་དམིགས་རྣམ་སྐྱོང་བ་གཅིག་པུ་
ལ་འབད་བློ་བྱས་ཀྱང་ལམ་རྒྱུད་ལ་སྐྱེ་དཀའ་བས་བསགས་སྦྱང་གི་གནད་བསྡུས་
པ་ཡན་ལག་བདུན་པས་རྒྱུད་སྦྱང་དགོས་སོ། །དེས་ན་བསགས་སྦྱང་གི་གནད་
བསྡུས་པ་ཡན་ལག་བདུན་པ་རྒྱས་པར་བྱ་བ་ནི་རང་གི་ལུས་གྲངས་མེད་པར་སྤྲུལ་
ནས་ཕྱག་འཚལ་བ་དང༌། ལུས་རེ་རེ་ལ་མགོ་མང་པོ་དང་། མགོ་རེ་རེ་ལའང་ལྕེ་
མང་པོ་སྤྲུལ་ནས་ཚོགས་ཞིང་རྣམས་ ཀྱི་ཡོན་ཏན་བརྗོད་པ་དང་། ཡིད་ཀྱིས་རྩེ་
གཅིག་ཏུ་གསོལ་བ་འདེབས་པ་སྟེ་ལུས་ངག་ཡིད་གསུམ་གྱིས་ཕྱག་འཚལ་བའི་
དམིགས་པ་དང་བཅས་པ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་
པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་
ལོ། །འདྲེན་ པ་ མཉམ་མེད་ སྟོན་ པ་བཅོམ་ ལྡན་འདས། །རྒྱལ་ ཚབ་ དམ་ པ་ རྗེ་
བཙུན་མི་ཕམ་མགོན། །རྒྱལ་བས་ལུང་བསྟན་འཕགས་པ་ཐོགས་མེད་ཞབས། །
སངས་རྒྱས་བྱང་སེམས་གསུམ་ལ་ཕྱག་འཚལ་ལོ། །ཞེས་པ་ནས། སྐྱབས་གསུམ་
ཀུན་འདུས་བླ་མ་རྡོ་རྗེ་འཆང་། །གང་ལ་གང་འདུལ་བཤེས་གཉེན་ཚུལ་གཟུང་
ནས། །མཆོག་དང་ཐུན་མོང་དངོས་གྲུབ་སྩོལ་མཛད་པ། །དྲིན་ཅན་བླ་མ་རྣམས་
ལ་ཕྱག་འཚལ་ལོ། །ཞེས་པའི་བར་བྱང་ཆུབ་ལམ་གྱི་རིམ་པའི་རྒྱ་ཆེན་སྤྱོད་བརྒྱུད་
དང་ ཟབ་མོ་ལྟ་བརྒྱུད་ཀྱི་བླ་མ་རྣམས་ ལ་ ཕྱག་ འཚལ། མཁྱེན་པས་ སྲིད་པའི་
འཆིང་བ་མཐར་མཛད་ཅིང་། །ཐུགས་རྗེས་ཞི་ལ་དགའ་བ་རིང་དུ་དོར། །སྲིད་
ཞིའི་མཐའ་ལ་མི་གནས་སྲིད་ཞིའི་མགོན། །རྒྱལ་བ་རྡོ་རྗེ་འཆང་ལ་ཕྱག་འཚལ་
ལོ། །ཞེས་སོགས་ལམ་གྱི་གཙོ་བོ་རྣམ་པ་གསུམ་གྱི་བརྒྱུད་པའི་བླ་མ་རྣམས་ལ་
ཕྱག་འཚལ། གཞན་ཡང་སངས་རྒྱས་དང་བྱང་སེམས་མང་པོའི་མཚན་ནས་བརྗོད་
- 340 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང༌།
ཅིང་ ཕྱག་འཚལ་གང་འགྲུབ་བྱ། ལྷག་པར། དུས་གསུམ་གཤེགས་པའི་ སངས་
རྒྱས་ཀུན། །ཆོས་དང་ཚོགས་ཀྱི་མཆོག་བཅས་ལ། །ཞིང་རྡུལ་ཀུན་གྱི་གྲངས་སྙེད་
ཀྱི། །ལུས་བཏུད་པ་ཡིས་བདག་ཕྱག་འཚལ། །བྱང་ཆུབ་སེམས་ཀྱི་གཞི་རྣམས་
དང༌། །མཆོད་རྟེན་རྣམས་ལ་བདག་ཕྱག་འཚལ། །མཁན་པོ་དེ་བཞིན་སློབ་དཔོན་
དང་། །བརྟུལ་ཞུགས་མཆོག་ལ་ཕྱག་འཚལ་ལོ། །གང་ལ་སེམས་ཀྱི་དམ་པ་རིན་
ཆེན་དེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །གང་ལ་གནོད་པ་བྱས་ཀྱང་བདེ་
འབྲེལ་བ། །བདེ་བའི་འབྱུང་གནས་དེ་སྐྱབས་སུ་མཆི། །ཇི་སྙེད་སུ་དག་ཅེས་པ་
ནས། རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་པའི་བར་དམིགས་པ་
དང་ བཅས་དལ་བུས་བརྗོད། དེ་ནས། རིན་ཆེན་སེམས་དེ་གཟུང་བར་བྱ་བའི་
ཕྱིར། །ཞེས་པ་ནས། ངེས་པར་ཀུན་ཏུ་འབྱུང་གྱུར་ཅིག །ཅེས་པའི་བར་དམིགས་
པ་དང་བཅས་དལ་བུས་འདོན། དེ་ནས་རྗེ་ཐམས་ཅད་མཁྱེན་པ་ཆེན་པོ་འཁོར་
དག་ པ་རྣམ་ བརྒྱད་ དང་ བཅས་ བྱ་ བྲལ་ལ་ཕེབས་ནས་འོལ་ཁ་ ཆོས་ ལུང་ དུ་
བསགས་སྦྱང་གཙོ་བོར་མཛད་པའི་ཚེ་ཐུན་རེར་ལྟུང་བཤགས་སུམ་ཅུ་སོ་ལྔ་རེ་
བརྐྱང་ཕྱག་བསྒྲགས་ཏེ་མཛད་པས། དེ་བཞིན་གཤེགས་པ་ཀླུ་དབང་གི་རྒྱལ་པོ་
སོགས་སངས་རྒྱས་བྱང་སེམས་མང་པོའི་ཞལ་གཟིགས་པ་སོགས་ཉམས་རྟོགས་
དཔག་ཡས་བརྙེས་པར་གསུངས་པའི་རྣམ་ཐར་རྗེས་སུ་སློབ་པར་འདོད་པས་ལྟུང་
བཤགས་ལ་གཙོ་བོར་འབད་ཚེ་སངས་རྒྱས་སོ་ལྔ་གསལ་འདེབས་ཚུལ་ནི། སྟོན་
པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་ཕྱག་
གཡས་ས་གནོན་དང་གཡོན་མཉམ་བཞག་མཛད་པ། དེ་བཞིན་གཤེགས་པ་ཀླུ་
- 341 -



O
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དབང་གི་རྒྱལ་པོ་མགུལ་པ་མན་མཐིང་ཁ། མགུལ་པ་ཡན་དཀར་པོ། ན་བཟའ་
གོས་འཁྱུད་མཛད་པ། ཕྱག་གཉིས་ཐུགས་ཀར་རྡོ་རྗེ་ནང་བསྡམས་ཀྱིས་མཛུབ་མོ་
གཉིས་བསྒྲེང་བའི་རྩེ་ཅུང་ཟད་མ་རེག་པའི་བར་དུ་མཐེ་བོང་གཤིབས་པ། དེ་
བཞིན་གཤེགས་པ་རྡོ་རྗེ་སྙིང་པོས་རབ་ཏུ་འཇོམས་པ་སྐུ་མདོག་སེར་པོ་ཕྱག་
གཉིས་ཐུགས་ཀར་ཆོས་འཁོར་མཛད་པ། དེ་བཞིན་གཤེགས་པ་རིན་ཆེན་འོད་
འཕྲོ་སྐུ་མདོག་དམར་པོ་ཕྱག་གཉིས་མཉམ་བཞག་མཛད་པ། དེ་བཞིན་གཤེགས་
པ་དཔའ་བོའི་སྡེ་སྐུ་མདོག་སེར་པོ་ཕྱག་གཡས་སྐྱབས་སྦྱིན་དང་། གཡོན་ཐུགས་
ཀར་ཐལ་མོ་ཅུང་ཟད་བཟུར་བ་ལས་མཐེ་བོང་དང་མཐིལ་ཕྱིར་བསྟན་པ། དེ་
བཞིན་ གཤེགས་ པ་ དཔལ་ དགྱེས་ སྐུ་མདོག་སེར་པོ་ཕྱག་གཉིས་ཆོས་འཁོར་
མཛད་པ། དེ་བཞིན་གཤེགས་པ་རིན་ཆེན་མེ་སྐུ་མདོག་དམར་པོ། ཕྱག་གཡས་ས་
གནོན་དང་། གཡོས་མཉམ་བཞག་མཛད་པ། དེ་བཞིན་གཤེགས་པ་རིན་ཆེན་ཟླ་
འོད་ སྐུ་ མདོག་ དཀར་ པོ། ཕྱག་ གཡས་ ས་ གནོན་ དང་། གཡོན་ མཉམ་ བཞག་
མཛད་ པ། དེ་ བཞིན་ གཤེགས་ པ་མཐོང་བ་དོན་ཡོད་ སྐུ་མདོག་ལྗང་ ཁུ། ཕྱག་
གཡས་སྐྱབས་སྦྱིན་དང༌། གཡོན་ཐུགས་ཀར་ཐལ་མོ་ཅུང་ཟད་བཟུར་བ་ལས་
མཐེ་བོང་དང་མཐིལ་ཕྱིར་བསྟན་པ། དེ་བཞིན་གཤེགས་པ་རིན་ཆེན་ཟླ་བ་སྐུ་
མདོག་ དཀར་པོ། ཕྱག་ གཉིས་ ཐུགས་ ཀར་ ཆོས་ འཁོར་ མཛད་ པ། དེ་ བཞིན་
གཤེགས་པ་དྲི་མ་མེད་པ་སྐུ་མདོག་མཐིང་ཁ། ཕྱག་གཉིས་མཉམ་བཞག་མཛད་
པ། དེ་བཞིན་གཤེགས་པ་དཔལ་སྦྱིན་སྐུ་མདོག་སེར་པོ། ཕྱག་གཉིས་ཐུགས་ཀར་
ཆོས་འཁོར་མཛད་པ། དེ་བཞིན་གཤེགས་པ་ཚངས་པ་སྐུ་མདོག་སེར་པོ། ཕྱག་
གཡས་ས་གནོན་དང༌། གཡོན་མཉམ་བཞག་མཛད་པ། དེ་བཞིན་གཤེགས་པ་
- 342-



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
ཚངས་པས་བྱིན་སྐུ་མདོག་དམར་པོ། ཕྱག་གཉིས་ཐུགས་ཀར་ཆོས་འཁོར་མཛད་
པ། དེ་བཞིན་གཤེགས་པ་ཆུ་ལྷ་སྐུ་མདོག་དཀར་པོ། ཕྱག་གཉིས་མཉམ་བཞག་
མཛད། དེ་བཞིན་གཤེགས་པ་ཆུ་ལྷའི་ལྷ་སྐུ་མདོག་དཀར་པོ། ཕྱག་གཉིས་ཐུགས་
ཀར་ཆོས་འཁོར་མཛད་པ། དེ་བཞིན་གཤེགས་པ་དཔལ་བཟང་སྐུ་མདོག་སེར་པོ།
ཕྱག་གཡས་སྐྱབས་སྦྱིན། གཡོན་ཐུགས་ཀར་ཐལ་མོ་ཅུང་ཟད་བཟུར་བ་ལས་མཐེ་
བོང་དང་མཐིལ་ཕྱིར་བསྟན་པ། དེ་བཞིན་གཤེགས་པ་ཙན་དན་དཔལ་སྐུ་མདོག་
དཀར་ པོ། ཕྱག་ གཡས་ ས་ གནོན་ དང༌། གཡོན་ མཉམ་ བཞག་ མཛད་ པ། དེ་
བཞིན་ གཤེགས་ པ་ གཟི་བརྗིད་མཐའ་ ཡས་སྐུ་མདོག་དམར་པོ། ཕྱག་གཉིས་
ཐུགས་ཀར་ཆོས་འཁོར་མཛད་པ། དེ་བཞིན་གཤེགས་པ་འོད་དཔལ་སྐུ་མདོག་
མཐིང་ཁ། ཕྱག་གཉིས་ཐུགས་ཀར་ཆོས་འཁོར་མཛད་པ། དེ་བཞིན་གཤེགས་པ་
མྱ་ངན་མེད་པའི་དཔལ་སྐུ་མདོག་དམར་སྐྱ། ཕྱག་གཉིས་མཉམ་བཞག་མཛད་པ། །
དེ་བཞིན་གཤེགས་པ་སྲེད་མེད་ཀྱི་བུ་སྐུ་མདོག་གསེར་པོ། ཕྱག་གཡས་ཐུགས་
ཀར་ཆོས་འཁོར་མཛད་པ། དེ་བཞིན་གཤེགས་པ་མེ་ཏོག་དཔལ་སྐུ་མདོག་གསེར་
པོ། ཕྱག་གཡས་སྐྱབས་སྦྱིན་དང་། གཡོན་ཐུགས་ཀར་ཐལ་མོ་ཅུང་ཟད་བཟུར་བ་
ལས་མཐེ་བོང་དང་མཐིལ་ཕྱིར་བསྟན་པ། དེ་བཞིན་གཤེགས་པ་ཚངས་པའི་འོད་
ཟེར་རྣམ་པར་རོལ་པ་མངོན་པར་མཁྱེན་པ་སྐུ་མདོག་སེར་པོ། ཕྱག་གཡས་ས་
གནོན་དང་། གཡོན་མཉམ་བཞག་མཛད་པ། དེ་བཞིན་གཤེགས་པ་པདྨའི་འོད་
ཟེར་རྣམ་པར་རོལ་པ་མངོན་པར་མཁྱེན་པ་སྐུ་མདོག་དམར་པོ། ཕྱག་གཡས་ས་
གནོན་དང་། གཡོན་མཉམ་བཞག་མཛད་པ། དེ་བཞིན་གཤེགས་པ་ནོར་དཔལ་
སྐུ་མདོག་མཐིང་ཁ། ཕྱག་གཉིས་མཉམ་བཞག་མཛད་པ། དེ་བཞིན་གཤེགས་པ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དྲན་ པའི་ དཔལ་ སྐུ་མདོག་ སེར་ པོ། ཕྱག་ གཉིས་ མཉམ་ བཞག་ མཛད་ པ། དེ་
བཞིན་གཤེགས་པ་མཚན་དཔལ་ཤིན་ཏུ་ཡོངས་གྲགས་སྐུ་མདོག་དཀར་པོ། ཕྱག་
གཡས་ཆོས་འཆད། གཡོན་མཉམ་བཞག་མཛད་པ། དེ་བཞིན་གཤེགས་པ་དབང་
པོ་ཏོག་གི་རྒྱལ་མཚན་གྱི་རྒྱལ་པོ་སྐུ་མདོག་མཐིང་ཁ། ཕྱག་གཡས་རྒྱལ་མཚན་
ཕྲག་པ་གཡོན་ཕྱོགས་སུ་བསྒྲེང་བ། གཡོན་མཉམ་བཞག །དེ་བཞིན་གཤེགས་པ་
ཤིན་ཏུ་རྣམ་ པ་ གནོན་པའི་ དཔལ་ སྐུ་མདོག་མཐིང་ཁ། ཕྱག་གཡས་རལ་གྲི་
ཐུགས་ ཀར་ འཛིན་ ཞིང་། གཡོན་མཉམ་བཞག །དེ་ བཞིན་ གཤེགས་ པ་ གཡུལ་
ལས་ཤིན་ཏུ་རྣམ་པར་རྒྱལ་བ་སྐུ་མདོག་མཐིང་ཁ། ཕྱག་གཉིས་གོ་ཁྲབ་སེར་པོ་
འཛིན་པ། དེ་བཞིན་གཤེགས་པ་རྣམ་པར་གནོན་ པ་ གཤེགས་ པའི་དཔལ་ སྐུ་
མདོག་མཐིང་ཁ། ཕྱག་གཉིས་ཀས་ ས་གནོན་མཛད་པ། དེ་བཞིན་གཤེགས་པ་
ཀུན་ནས་སྣང་བ་བཀོད་པའི་དཔལ་སྐུ་མདོག་དམར་པོ། དེ་བཞིན་གཤེགས་པ་
རིན་ཆེན་པདྨས་རྣམ་པར་གནོན་པ་དམར་སེར། གཉིས་ཀ །ཕྱག་གཡས་པུས་
སྟེང་དུ་སྐྱབས་སྦྱིན་དང༌། གཡོན་མཉམ་བཞག་མཛད་པ། དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་པདྨ་ལ་རབ་
ཏུ་བཞུགས་པ་རི་དབང་གི་རྒྱལ་པོ་སྐུ་མདོག་སེར་པོ། ཕྱག་གཉིས་མཉམ་བཞག་
གི་སྟེང་ན་རི་ རབ་ འཛིན་པ་རྣམས་ རྗེ་ ཐམས་ ཅད་ མཁྱེན་ པ་ ལ་ ཇི་ ལྟར་ ཞལ་
གཟིགས་པའི་རྣམ་པ་རྣམས་གསལ་བཏབ་ལ། དེ་བཞིན་གཤེགས་པ་འདི་དག་
གིས་སྔོན་ཐུགས་བསྐྱེད་དུས་མཚན་ལན་རེ་བརྗོད་པས་ཀྱང་བསྐལ་བ་མང་པོར་
བསགས་པའི་སྡིག་སྒྲིབ་སྦྱོང་ནུས་པར་ཐུགས་དམ་བཅས་པའི་ཚུལ་ལ་ཡིད་ཆེས་
དང༌ དད་ གུས་ ཆེན་ པོའི་ ཐུགས་ རྗེ་ དང༌ ནུས་ མཐུ་ བསྐུལ་ ཞིང་ སྟོབས་བཞིའི་
- 344 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་། །
དམིགས་རྣམ་ གསལ་ བཏབ་ སྟེ་ ལྟུང་ བཤགས་ ལ་ འབད། མཇུག་ཏུ། ཕྱོགས་
རྣམས་ ཀུན་ ན་ བཞུགས་ པ་ ཡི། །རྫོགས་ སངས་ རྒྱས་ དང༌ བྱང་ ཆུབ་ སེམས། །
ཐུགས་རྗེ་ཆེན་པོ་མངའ་རྣམས་ལ། །ཐལ་མོ་སྦྱར་ཏེ་གསོལ་བ་ནི། །ཐོག་མ་མེད་
ལྡན་འཁོར་བ་ནས། །ཚེ་རབས་འདིའམ་གཞན་དག་ཏུ། །བདག་གིས་མ་འཚལ་
སྡིག་ བགྱིས་ པའམ། །བགྱིད་ དུ་ སྩལ་བ་ ཉིད་ དང་ནི། །གཏི་མུག་འཁྲུལ་ པས་
བདག་ནོན་ཏེ། །རྗེས་སུ་ཡི་རང་གང་བགྱིས་པ། །ནོངས་པ་དེ་ནི་མཐོང་བགྱིས་
ནས། །བསམ་ པ་ ཐག་ པས་ མགོན་ ལ་ བཤགས། །བདག་ གིས་ དཀོན་ མཆོག་
གསུམ་དང་ནི། །ཕ་མའམ་བླ་མ་གཞན་དག་ལ། །ཉོན་མོངས་སྒོ་ནས་ལུས་ངག་
དང༌། །ཡིད་ཀྱིས་གནོད་བགྱིས་གང་ལགས་དང༌། །ཉེས་པ་དུ་མའི་སྐྱོན་ཆགས་
པའི། །སྡིག་ ཅན་ བདག་ གི་ སྡིག་ པ་ གང་། །ཤིན་ཏུ་མི་ བཟད་བགྱིས་པ་དེ། །
ཐམས་ཅད་འདྲེན་པ་རྣམས་ལ་བཤགས། །བདག་ནི་སྡིག་པ་མ་བྱང་པར། །སྔོན་
དུ་འགུམ་པར་འགྱུར་དུ་མཆི། །ཇི་ལྟར་འདི་ལས་ངེས་ཐར་པར། །མྱུར་བའི་ཚུལ་
གྱིས་བསྐྱབ་ཏུ་གསོལ། །གཙོ་བོ་རྒྱལ་བ་འགྲོ་བའི་མགོན། །འགྲོ་བ་སྐྱོབས་པའི་
དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་ནས་སྐྱབས་
སུ་ མཆི། །དེ་ ཡི་ ཐུགས་ སུ་ ཆུད་ པའི་ ཆོས། །འཁོར་ བའི་ འཇིགས་ པ་ སེལ་ བ་
དང༌། །བྱང་ཆུབ་སེམས་དཔའི་ཚོགས་ལ་ཡང་། །དེ་བཞིན་ཡང་དག་སྐྱབས་སུ་
མཆི། །བདག་ནི་འཇིགས་པས་རྣམ་ སྐྲག་ནས། །ཀུན་ཏུ་བཟང་ལ་བདག་ ཉིད་
འབུལ། །འཇམ་ པའི་ དབྱངས་ ལའང་ བདག་ ཉིད་ ཀྱིས། །བདག་ གི་ ལུས་ འདི་
དབུལ་བར་བགྱི། །ཐུགས་རྗེའི་སྤྱོད་པ་མ་འཁྲུལ་བ། །སྤྱན་རས་གཟིགས་མགོན་
དེ་ལ་ཡང་། །ཉམ་ཐག་ང་རོས་འོ་དོད་འབོད། །སྡིག་ལྡན་བདག་ལ་བསྐྱབ་ཏུ་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གསོལ། །འཕགས་ པ་ནམ་མཁའི་ སྙིང་ པོ་དང༌། །ས་ཡི་སྙིང་པོ་དག་དང་ནི། །
ཐུགས་རྗེ་ཆེ་མགོན་ཐམས་ཅད་ལ། །སྐྱབས་འཚོལ་སྙིང་ནས་འོ་དོད་འབོད། །
གང་ཞིག་མཐོང་ན་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །སྐག་ནས་
ཕྱོགས་བཞིར་འབྱེར་བྱེད་པ། །རྡོ་རྗེ་ཅན་ལ་སྐྱབས་སུ་མཆི། ། སྔོན་ཆད་ཁྱེད་ཀྱི་
བཀའ་ལས་འདས། །ད་ནི་འཇིགས་པ་ཆེ་མཐོང་ནས། ཁྱེད་ལ་སྐྱབས་སུ་མཆི་
ལགས་ ཀྱིས། །འཇིགས་ པ་ མྱུར་དུ་བསལ་ དུ་ གསོལ། །ཞེས་ དམིགས་ པ་ དང་
བཅས་བརྗོད། གཞན་ཡང་གསེར་འོད་ཀྱི་བཤགས་པ་དང་། སྡོམ་གསུམ་སོ་སོའི་
བཤགས་པའི་སྒོ་ནས། ཉེས་པ་རྣམས་ལ་བསྔོ་བགྲང་བྱས་ཏེ་ཉེས་པ་སྔར་བྱས་ལ་
འགྱོད་སེམས་དང་ཕྱིན་ཆད་མི་བྱེད་པའི་སྡོམ་སེམས་དྲག་པོའི་སྒོ་ནས་བཤགས་
པ་གང་འགྲུབ་བྱའོ། །དེ་ནས། འདོད་ཆགས་ཞེ་སྡང་གཏི་མུག་དབང་གི་ནི། །ཞེས་
པ་ནས་ཕྱིར་བསྔོའི་བར་དམིགས་པ་དང་བཅས་ཏེ་འདོན། དེ་ནས་དམིགས་པ་
གསལ་བར་བྱས་ཏེ་མཎྜལ་འབུལ་བ་ནི། མཎྜལ་ལ་ཚོམ་བུ་མང་ཉུང་ཅི་རིགས་
ཡོད་ཀྱང་རྗེ་ཐམས་ཅད་མཁྱེན་པས་འོལ་ཁ་ཆོས་ལུང་དུ་མཎྜལ་གྲངས་གསོག་
མཛད་པའི་ཚེ་གསང་འདུས་རྩ་རྒྱུད་ལེའུ་བརྒྱད་པ་ནས་གསུངས་པ་གྲུབ་ཆེན་ནཱ་རོ་
པ་ཆེན་པོ་དང་། སློབ་དཔོན་ཨ་བྷྱ་ཀ་ར་སོགས་རྒྱ་གར་པཎ་གྲུབ་མང་པོས་ཕྱག་
བཞེས་སུ་མཛད་པ་ལྟར་ཚོམ་བུ་ཉེར་གསུམ་མ་གཙོ་བོར་མཛད་པས། དེའི་ཚུལ་
ནི་ཨོཾ་བཛྲ་བྷུ་མི་ཨཱཿཧཱུྃ། ཞེས་པས་དབང་ཆེན་གསེར་གྱི་ས་གཞི་དང་། ཨོཾ་བཛྲ་རེ་
ཁེ་ཨཱཿཧཱུྃ། ཞེས་པས་ལྕགས་རི་མུ་ཁྱུད། དྲི་བཟང་དང་བཅས་པའི་བདུད་རྩི་ལྔས་
སྦགས་པའི་མེ་ཏོག་གི་ཚོམས་བུ་དབུས་སུ་དགོད་ཅིང་། དབུས་སུ་རི་རབ། དེ་
བཞིན་དུ་ཤར་ལ་སོགས་པར་མེ་ཏོག་གི་ཚོམ་བུ་དགོད་ཅིང་། ཤར་ལུས་འཕགས།
- 346 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ཤར་གྱི་གཡས་ གཡོན་
གཉིས་ སུ་ མེ་ ཏོག་ དགོད་ ཅིང་། ལུས་དང་ ལུས་ འཕགས། ལྷོའི་ གཡས་ གཡོན་
གཉིས་སུ་དགོད་ཅིང་། རྔ་ཡབ་དང་རྔ་ཡབ་གཞན། ནུབ་ཀྱི་གཡས་གཡོན་གཉིས་
སུ་དགོད་ཅིང་། གཡོ་ལྡན་དང་ལམ་མཆོག་འགྲོ །བྱང་གི་གཡས་གཡོན་གཉིས་
སུ་དགོད་ཅིང་། སྒྲ་མི་སྙན་དང་སྒྲ་མི་སྙན་གྱི་ཟླ། དེ་ནས་གླིང་གི་ནང་གི་ཤར་དུ་
དགོད་ཅིང༌། གླང་པོ་རིན་པོ་ཆེ། ལྷོར་དགོད་ཅིང་། ཁྱིམ་བདག་རིན་པོ་ཆེ། ནུབ་
ཏུ་དགོད་ཅིང་། རྟ་ རིན་པོ་ཆེ། བྱང་དུ་དགོད་ཅིང་། བཙུན་མོ་ རིན་ པོ་ཆེ། ཤར་
ལྷོར་དགོད་ཅིང་། དམག་ དཔོན་ རིན་པོ་ཆེ། ལྷོ་ནུབ་ཏུ་དགོད་ཅིང་། འཁོར་ ལོ་
རིན་པོ་ཆེ། ནུབ་བྱང་དུ་དགོད་ཅིང་། ནོར་བུ་རིན་པོ་ཆེ། བྱང་ཤར་དུ་དགོད་ཅིང་།
གཏེར་ཆེན་པོ། ནང་གི་ཤར་དུ་དགོད་ཅིང་། ཉི་མ། ནང་གི་ནུབ་ཏུ་དགོད་ཅིང་།
ཟླ་བ་རྣམས་སོ་སོའི་རྣམ་པ་ཇི་བཞིན་དུ་གསལ་བཏབ། རིན་པོ་ཆེ་སྣ་ཚོགས་ཀྱིས་
བཀང་བར་དམིགས་ཏེ། བདག་གཞན་ལུས་ངག་ཡིད་གསུམ་ལོངས་སྤྱོད་དུས་
གསུམ་དགེ་ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་མཆོད་པའི་
ཚོགས་བཅས་པ། །བློ་ཡིས་བསླངས་ནས་བླ་མ་ཡི་དམ་དཀོན་མཆོག་གསུམ་ལ་
འབུལ། །ཐུགས་ རྗེའི་ དབང་ གིས་ བཞེས་ ནས་ བདག་ ལ་ བྱིན་གྱིས་བརླབ་ཏུ་
གསོལ། །ཞེས་ལན་གང་མང་འབུལ། དེ་ནས་ཐལ་མོ་སྦྱར་ཏེ། བཤེས་གཉེན་ལ་
མ་གུས་པ་ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་གྱི་ཕྱིན་ཅི་
ལོག་གི་བློ་སྣ་མཐའ་དག་འགག་པ་དང་། བཤེས་གཉེན་ལ་གུས་པ་ནས་བཟུང་སྟེ་
བདག་མེད་པའི་དེ་ཁོ་ན་ཉིད་རྟོགས་པའི་བར་གྱི་ཕྱིན་ཅི་མ་ལོག་པའི་བློ་སྣ་མཐའ་
དག་བདེ་བླག་ཏུ་སྐྱེ་བ་དང་། རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་
347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བར་བྱིན་གྱིས་བརླབ་ཏུ་གསོལ། ཞེས་དོན་ཆེན་པོ་གསུམ་གྱི་སྒོ་ནས་གསོལ་བ་
འདེབས་པ་ལན་མང་དུ་བྱ། དེ་ནས། དཔལ་ལྡན་རྩ་བའི་བླ་མ་རིན་པོ་ཆེ། །ཞེས་
སོགས་ལམ་རིམ་གསོལ་འདེབས་བདུད་རྩི་འབེབས་སྦྱང་དང་བཅས་མན་ངག་
ཞལ་ ཤེས་ བཞིན་ དུ་ བྱའོ། །དེ་ ནས་ བཤེས་ གཉེན་ བསྟེན་ པའི་ ཕན་ ཡོན། མ་
བསྟེན་ པའི་ ཉེས་ དམིགས། བསམ་ པས་ བསྟེན་ ཚུལ། སྦྱོར་ བས་ བསྟེན་ ཚུལ།
དལ་ འབྱོར་ དོན་ ཆེ་ རྙེད་དཀའ། འཆི་བ་མི་རྟག་ པ། ངན་ འགྲོའི་ སྡུག་བསྔལ།
སྐྱབས་འགྲོ་ལས་འབྲས་རྣམས་བློ་ནུས་ཅི་ཡོད་ཀྱིས་བསམས་ལ་སྐྱེས་བུ་ཆུང་ངུའི་
ལམ་ ལ་ ཡིད་འགྱུར་གྱི་མྱོང་བ་ཅི་ཐོན་བྱ། དེ་ནས་འཁོར་བའི་ཉེས་དམིགས།
འཁོར་བར་འཁོར་བའི་རྒྱུའི་རྩ་བ་ངོས་བཟུང་སྟེ་ཀུན་འབྱུང་འཁོར་བའི་འཇུག་
རིམ། འཁོར་བ་ལས་ཐར་པའི་ཐབས་ལམ་བསླབ་པ་གསུམ་གྱི་ངོ་བོ་གྲངས་ངེས་
གོ་རིམ་རྣམས་བློ་ནུས་ཅི་ཡོད་ཀྱིས་བསམས་ལ་སྐྱེས་བུ་འབྲིང་གི་ལམ་ལ་ཡིད་
འགྱུར་གྱི་མྱོང་བ་ཅི་ཐོན་བྱ། དེ་ནས་སེམས་ཅན་ཐམས་ཅད་ལ་སེམས་སྙོམས་པ།
མར་ ཤེས། དྲིན་ དྲན། དྲིན་ གཟོ། བྱམས་ སྙིང་ རྗེ། བདག་ གཞན་ མཉམ་ བརྗེ།
ལྷག་བསམ་རྣམ་དག །བྱང་ཆུབ་ཀྱི་སེམས་རྣམས་ལ་སྐྱེས་བུའི་རྩལ་ཅི་ཡོད་ཀྱིས་
སྦྱངས་ལ་ཡིད་འགྱུར་གྱི་མྱོང་བ་ཅི་ཐོན་བྱ། དེ་དག་ལ་ཡིད་འགྱུར་གྱི་མྱོང་བ་ཐོན་
པ་ན་སྨོན་སེམས་གཟུང་བ་ནི། བདག་མིང་འདི་ཞེས་བགྱི་བ་དུས་འདི་ནས་གཟུང་
ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྐང་གཉིས་རྣམས་ཀྱི་མཆོག་
སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །བདག་མིང་འདི་ཞེས་
བགྱི་བ་དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་
ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་བའི་ཆོས་རྣམས་ལ་སྐྱབས་སུ་
- 348 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
མཆིའོ། །བདག་མིང་འདི་ཞེས་བགྱི་བ་དུས་འདི་ནས་བཟུང་ནས་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ་ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་
དཔའ་ཕྱིར་མི་ལྡོག་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པ་ལན་
གསུམ་གྱིས་སེམས་བསྐྱེད་ཀྱི་སྔོན་འགྲོ་ཐུན་མོང་མིན་པའི་སྐྱབས་འགྲོ་གཟུང་།
དེ་ནས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་ཐམས་ཅད་
བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་སྐྱེ་བ་འདི་དང་སྐྱེ་
བ་གཞན་དང་གཞན་དག་ཏུ་སྦྱིན་པའི་རང་བཞིན་དང་ཚུལ་ཁྲིམས་ཀྱི་རང་བཞིན་
དང་བསྒོམས་པའི་རང་བཞིན་གྱི་དགེ་བའི་རྩ་བ་བདག་གིས་བགྱིས་པ་དང་བགྱིད་
དུ་བསྩལ་བ་དང་བགྱིས་པ་ལ་རྗེས་སུ་ཡི་རང་བའི་དགེ་བའི་རྩ་བ་དེས། ཇི་ལྟར་
སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་དང་ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་
རྣམས་ཀྱི་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་
པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་
བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཆེན་པོ་ལ་སེམས་བསྐྱེད་པར་བགྱིའོ། །སེམས་ཅན་མ་
བསྒྲལ་བ་རྣམས་བསྒྲལ་བར་བགྱིའོ། །མ་གྲོལ་བ་རྣམས་དགྲོལ་བར་བགྱིའོ། །
དབུགས་མ་ཕྱིན་པ་རྣམས་དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་
འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །ཞེས་པ་ལན་གསུམ་
གྱིས་སྨོན་སེམས་ཆོ་གས་གཟུང་། དེ་ནས། སངས་རྒྱས་བྱང་ཆུབ་སེམས་དཔའ་
ཀུན། །བདག་ལ་དགོངས་པར་མཛད་དུ་གསོལ། །ཇི་ལྟར་སྔོན་གྱི་བདེ་གཤེགས་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་
ལ། །དེ་དག་རིམ་བཞིན་གནས་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་
ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་བསླབ་པ་ལ། །རིམ་པ་
བཞིན་དུ་བསླབ་པར་བགྱི། །ཞེས་པ་ལན་གསུམ་གྱིས་འཇུག་སྡོམ་བླང་། དེང་
དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་
རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ཞེས་སེམས་བསྐྱེད་ལ་སྤྲོ་
བ་ བསྒོམ། ད་ ནི་ བདག་ གིས་ ཅི་ ནས་ ཀྱང་། །རིགས་ དང༌ མཐུན་ པའི་ ལས་
བརྩམས་ཏེ། །སྐྱོན་མེད་གཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་
བྱ། །ལོང་བས་ཕྱག་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར། །དེ་བཞིན་
ཇི་ཞིག་ལྟར་བསྟེན་ནས། །བྱང་ཆུབ་སེམས་འདི་བདག་ལ་སྐྱེས། །འགྲོ་བའི་འཆི་
བདག་འཇོམ་བྱེད་པའི། །བདུད་རྩིའི་མཆོག་ཀྱང་འདི་ཡིན་ཏེ། །འགྲོ་བའི་དབུལ་
བ་སེལ་བ་ཡི། །མི་ཟད་གཏེར་ཡང་འདི་ཡིན་ནོ། །འགྲོ་བའི་ནད་ རབ་ཞི་བྱེད་
པའི། །སྨན་གྱི་མཆོག་ཀྱང་འདི་ཡིན་ནོ། །སྲིད་ལམ་འཁྱམ་ཞིང་དུབ་པ་ཡི། །འགྲོ་
བའི་ངལ་བསོའི་ལྗོན་ཤིང་ཡིན། །འགྲོ་བ་ཐམས་ཅད་ངན་འགྲོ་ལས། །སྒོལ་བར་
བྱེད་པའི་སྤྱི་སྟེགས་ཡིན། །འགྲོ་བའི་ཉོན་མོངས་གདུང་སེལ་བའི། །སེམས་ཀྱི་ཟླ་
བ་ཤར་བ་ཡིན། །འགྲོ་བའི་མི་ཤེས་རབ་རིབ་དག །དཔྱིས་འབྱིན་ཉི་མ་ཆེན་པོ་
ཡིན། །དམ་ཆོས་འོ་མ་བསྲུབས་པ་ལས། །མར་ གྱི་ཉིང་ཁུ་ཕྱུང་བ་ཡིན། །འགྲོ་
བའི་མགྲོན་པོ་སྲིད་པའི་ལམ་རྒྱུ་ཞིང་། །བདེ་བའི་ལོངས་སྤྱོད་སྤྱད་པར་འདོད་པ་
ལ། །འདི་ནི་བདེ་བའི་མཆོག་ཏུ་ཉེར་གནས་ཏེ། །སེམས་ཅན་མགྲོན་ཆེན་ཚིམ་
པར་བྱེད་པ་ཡི། །བདག་གིས་དེ་རིང་སྐྱོབས་པ་ཐམས་ཅད་ཀྱི། །སྤྱན་སྔར་འགྲོ་བ་
- 350 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་། །
བདེ་གཤེགས་ཉིད་དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་
མིན་ལ་སོགས་དགའ་བར་གྱིས། །ཞེས་སེམས་བསྐྱེད་ཀྱི་ཕན་ཡོན་བསམས་པའི་
སྒོ་ནས་རང་བློ་གཟེངས་བསྟོད་པ་དང༌། ཇི་སྲིད་སངས་རྒྱས་ཀྱི་གོ་འཕང་མ་ཐོབ་
ཀྱི་བར་དུ་སེམས་བསྐྱེད་ནམ་ཡང་མི་གཏོང་བའི་འདུན་པ་ཤུགས་དྲག་ཏུ་བསྐྱེད་
དོ། །དེ་ནས། དེ་ལྟར་འདི་དག་ཀུན་བྱས་ཏེ། །དགེ་བ་བདག་གིས་ཅི་བསགས་
པ། །དེས་ནི་སེམས་ཅན་ཐམས་ཅད་ཀྱི། །སྡུག་བསྔལ་ཐམས་ཅད་བསལ་བར་
ཤོག །འགྲོ་བ་ནད་པ་ཇི་སྲིད་དུ། །ནད་སོས་གྱུར་གྱི་བར་དུ་ནི། །སྨན་དང་སྨན་པ་
ཉིད་དག་དང༌། །དེ་ཡི་ནད་གཡོག་བྱེད་པར་ཤོག །ཟས་དང་སྐོམ་གྱི་ཆར་ཕབ་
སྟེ། །བཀྲེས་དང་བསྐོམ་པའི་གནོད་པ་བསལ། །མུ་གེའི་བསྐལ་བ་བར་མའི་ཚེ། །
བདག་ནི་ཟས་དང་སྐོམ་དུ་གྱུར། །སེམས་ཅན་ཕོངས་ཤིང་དབུལ་བ་ལ། །བདག་
ནི་མི་ཟད་གཏེར་གྱུར་ཏེ། །ཡོ་བྱད་ ཁོ་ དགུ་ སྣ་ཚོགས་སུ། །མདུན་ན་ ཉེ་བར་
གནས་གྱུར་ཅིག །ལུས་དང་དེ་བཞིན་ལོངས་སྤྱོད་དང་། །དུས་གསུམ་དགེ་བ་
ཐམས་ཅད་ ཀྱང་། །སེམས་ཅན་ཀུན་གྱི་དོན་བསྒྲུབ་ཕྱིར། །ཕངས་པ་མེད་པར་
གཏང་བར་བྱ། །ཐམས་ཅད་བཏང་བས་མྱ་ངན་འདའ། །བདག་བློ་མྱ་ངན་འདས་
པ་བསྒྲུབ། །ཐམས་ཅད་གཏོང་བར་ཆབས་ཅིག་ལ། །སེམས་ཅན་རྣམས་ལ་བཏང་
བས་མཆོག །བདག་གིས་ལུས་ཅན་ཐམས་ཅད་ལ། །ལུས་འདི་ཅི་བདེར་བྱིན་ཟིན་
གྱི། །རྟག་ཏུ་གསོད་དང་ སྨོད་པ་འམ། །བརྡེག་སོགས་ཅི་དགར་བྱེད་ལ་ རག །
བདག་གི་ལུས་ལ་རྩེ་བྱེད་དམ། །ཅོ་འདྲི་ག་ཞའི་རྒྱུ་བྱེད་ཀྱང་། །བདག་གི་ལུས་
འདི་ བྱིན་ ཟིན་ གྱི། །འདི་ ཡི་ ཁ་ ཏས་ཅི་ཞིག་བྱ། །དེ་ ལ་ གནོད་ པར་ མི་འགྱུར་
བའི། །ལས་ གང་ ཡིན་ པའང་ བྱེད་ དུ་ ཆུག །བདག་ ལ་ དམིགས་ ནས་ ནམ་ དུ་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཡང་། །འགའ་ཡང་དོན་མེད་མ་གྱུར་ཅིག །བདག་ ལ་དམིགས་ནས་ གང་དག་
གིས། ཁྲོ་བའམ་དད་པའི་སེམས་བྱུང་ན། །དེ་ཉིད་རྟག་ཏུ་དེ་དག་གི །དོན་ཀུན་
འགྲུབ་པའི་རྒྱུར་གྱུར་ཅིག །གང་དག་བདག་ལ་ཁ་ཟེར་རམ། །གཞན་དག་གནོད་
པ་བྱེད་པའམ། །དེ་བཞིན་ཕྱར་ཁ་གཏོང་ཡང་རུང་། །ཐམས་ཅད་བྱང་ཆུབ་སྐལ་
ལྡན་གྱུར། །བདག་ནི་མགོན་མེད་རྣམས་ཀྱི་མགོན། །ལམ་ཞུགས་རྣམས་ཀྱི་དེད་
དཔོན་དང་། །བརྒལ་འདོད་རྣམས་ཀྱི་གྲུ་དང་ནི། །གཟིངས་དང་ཟམ་པ་ཉིད་དུ་
གྱུར། །གླིང་དོན་གཉེར་ལ་གླིང་དང་ནི། །མར་མེ་འདོད་ལ་མར་མེ་དང་། །གནས་
མལ་འདོད་ལ་གནས་མལ་དང༌། །བདག་ནི་ལུས་ཅན་བྲན་འདོད་པ། །ཀུན་གྱི་
བྲན་དུ་འགྱུར་བར་ཤོག །ཡིད་བཞིན་ནོར་དང་བུམ་པ་བཟང་། །རིགས་སྔགས་
གྲུབ་དང་སྨན་ཆེན་དང་། །དཔག་བསམ་གྱི་ནི་ཤིང་དག་དང་། །ལུས་ཅན་རྣམས་
ཀྱི་འདོད་འཇོར་འགྱུར། །ས་སོགས་འབྱུང་བ་ཆེན་པོ་དང༌། །ནམ་མཁའ་བཞིན་དུ་
རྟག་པར་ཡང་། །སེམས་ཅན་དཔག་ཏུ་མེད་ པ་ཡི། །རྣམ་མང་ཉེར་འཚོའི་རྒྱུར་
ཡང་ཤོག །དེ་བཞིན་ནམ་མཁའི་མཐས་གཏུགས་པའི། །སེམས་ཅན་ཁམས་ལ་
རྣམ་ཀུན་ཏུ། །ཐམས་ཅད་མྱ་ངན་འདས་བར་དུ། །བདག་ནི་ཉེར་འཚོའི་རྒྱུ་ཡང་
ཤོག །ཅེས་སེམས་བསྐྱེད་མཐར་ཕྱིན་པ་དང་ཅི་བྱེད་སེམས་ཅན་གྱི་དོན་དུ་འགྱུར་
བའི་སྨོན་ལམ་ཤུགས་དྲག་ཏུ་གདབ་བོ། །དེ་ནས་སེམས་བསྐྱེད་གོང་འཕེལ་དུ་
བཏང་སྟེ། ས་ལྟ་བུའི་སེམས་བསྐྱེད་ནས་ཆོས་ཀྱི་སྤྲིན་ལྟ་བུའི་སེམས་བསྐྱེད་ཀྱི་
བར་སེམས་བསྐྱེད་གོང་འཕེལ་དུ་སོང་སྟེ་ས་ལམ་རིམ་གྱིས་བགྲོད་པའི་འདུན་པ་
དང་སྨོན་ལམ་ཤུགས་དྲག་ཏུ་བྱའོ། །དེ་ནས་འཇུག་སྡོམ་གྱི་བསླབ་བྱ་ཐམས་ཅད་
དང་ཁྱད་པར་རྩ་ལྟུང་བཅོ་བརྒྱད་དང་ཉེས་བྱས་བཞི་བཅུ་ཞེ་དྲུག་གིས་མ་གོས་པ་
- 352 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
ལ་སྲོག་བསྡོས་བྱ་ཞིང་། རྒྱལ་སྲས་ཀྱི་སྤྱོད་པ་ཐམས་ཅད་བསྡུ་ན་ཕར་ཕྱིན་དྲུག་ཏུ་
འདུ་ཞིང་། ཕར་ཕྱིན་རེ་རེ་ལའང་དྲུག་དྲུག་ཚང་བར་བྱེད་པ་གོ་ཆའི་སྒྲུབ་པའི་
ཉམས་ལེན། དེ་ཡང་རིམ་གྱིས་གོང་འཕེལ་དུ་གཏོང་བ་འཇུག་སྒྲུབ་ཀྱི་ཉམས་
ལེན་དང་། དེ་ཡང་ཕྱོགས་རེར་མ་སོང་བར་ཐབས་ཀྱི་ཡན་ལག་ཐམས་ཅད་ཚང་
བར་བྱས་ཏེ་གོང་འཕེལ་དུ་གཏོང་བ་ཚོགས་སྒྲུབ་ཀྱི་ཉམས་ལེན་དང་། དེ་དག་ལ་
བརྟེན་ནས་མཐར་ངེས་འབྱུང་སྒྲུབ་པ་འབྱུང་ཚུལ་རྣམས་ཤེས་པར་བྱས་ཏེ་སྨོན་
པའི་ཡུལ་དུ་བྱེད་པ་དང་། ཡང་རྒྱལ་སྲས་ཀྱི་སྤྱོད་པ་ཐམས་ཅད་གཏང་སྲུང་དག་
སྤེལ་བཞིར་འདུ་ཞིང་གཏོང་བ་ལ་ཡང་། ལུས་གཏོང་བ། ལོངས་སྤྱོད་གཏོང་བ།
དགེ་རྩ་གཏོང་བ་གསུམ་ཡོད་ཅིང་། དེ་བཞིན་དུ་སྲུང་པ་དང་། དག་པ་དང༌། སྤེལ་
བ་ལ་ཡང་སྦྱར་ཏེ་རྒྱས་སྲས་ཀྱི་སྤྱོད་པ་རླབས་ཆེན་པོ་མཐའ་དག་ལ་འདུན་པ་སྦྱོང་
ཞིང་སྨོན་ལམ་ཤུགས་དྲག་ཏུ་བྱའོ། །དེ་ལྟར་ལམ་ཐུན་མོང་པ་ལ་སྦྱངས་ནས་རྡོ་རྗེ་
ཐེག་པའི་ལམ་ལ་སློབ་པ་སྨོན་པ་ནི། དུས་གསུམ་སྐྱབས་གནས་ཀུན་འདུས་ཀྱི་ངོ་
བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་ལན་མང་དུ་གསོལ་བ་ཤུགས་
དྲག་ཏུ་བཏབ་པས། བླ་མ་རྗེ་བཙུན་འཇམ་པའི་དབྱངས་ཀྱི་སྤྱི་བོའི་ཨོ་ལས་བདུད་
རྩི་ དཀར་ པོའི་ རྒྱུན་བབས། རང་ གི་ སྤྱི་བོ་ནས་ཞུགས་ པས་ ལུས་ཀྱི་སྒོ་ནས་
བསགས་པའི་སྡིག་སྒྲིབ་ཐུན་མོང་བ་དང་ཐུན་མོང་མིན་པ་ཐམས་ཅད་སྦྱངས།
ལུས་དྭངས་གསལ་འོད་ཀྱི་རང་བཞིན་དུ་ གྱུར། བུམ་པའི་དབང་ཐོབ། སྤྲུལ་སྐུ་
འགྲུབ་པའི་ནུས་པ་བཞག་པའི་མོས་པ་བྱ། སླར་ཡང་གསོལ་བ་ཤུགས་དྲག་ཏུ་
བཏབ་པས། བླ་མའི་མགྲིན་པའི་ཨཱལས་བདུད་རྩི་དམར་པོའི་རྒྱུན་བབས། རང་
གི་མགྲིན་པ་ནས་ཞུགས། ངག་གི་སྒོ་ནས་བསགས་པའི་སྡིག་སྒྲིབ་ཐུན་མོང་དང་
353-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐུན་མོང་མིན་པ་ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་
དུ་གྱུར། གསང་བའི་དབང་ཐོབ། ལོངས་སྐུ་འགྲུབ་པའི་ནུས་པ་བཞག་པའི་མོས་
པ་བྱའོ། ། སླར་ཡང་གསོལ་བ་ཤུགས་དྲག་ཏུ་བཏབ་པས། བླ་མའི་ཐུགས་ཀའི་ཧཱུཾ་
ལས་བདུད་རྩི་སྔོན་པོའི་རྒྱུན་བབས། རང་གི་སྙིང་ག་ནས་ཞུགས། ཡིད་ཀྱི་སྒོ་
ནས་བསགས་པའི་སྡིག་སྒྲིབ་ཐུན་མོང་བ་དང་ཐུན་མོང་མ་ཡིན་པ་ཐམས་ཅད་
སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཤེས་རབ་ཡེ་ཤེས་ཀྱི་
དབང་ཐོབ། ཆོས་སྐུ་འགྲུབ་པའི་ནུས་པ་བཞག་པའི་མོས་པ་བྱ། སླར་ཡང་གསོལ་
བ་ཤུགས་དྲག་ཏུ་བཏབ་པས། བླ་མའི་གནས་གསུམ་གྱི་ཡི་གེ་གསུམ་ལས་བདུད་
རྩི་དཀར་དམར་མཐིང་གསུམ་ཅིག་ཅར་དུ་བྱུང་། རང་གི་སྒོ་གསུམ་ལ་ཐིམ་པས་
ལུས་ངག་ཡིད་གསུམ་གྱི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས།
ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། དབང་བཞི་པ་ཚིག་དབང་
རིན་པོ་ཆེ་ཐོབ། འབྲས་བུ་ཟུང་འཇུག་འགྲུབ་པའི་ནུས་པ་ཁྱད་པར་ཅན་བཞག་
པའི་མོས་པ་བྱའོ། །དེ་ནས་བླ་མ་རྗེ་བཙུན་འཇམ་པའི་དབྱངས་ཀྱི་སྐུ་ལས་འོད་
ཟེར་འཕྲོས། མཐའ་སྐོར་ན་བཞུགས་པའི་ཞི་ཁྲོ་རབ་འབྱམས་ཐམས་ཅད་ལ་ཕོག་
པས་ཚོགས་ཞིང་རྣམས་མཐའ་ནས་རིམ་གྱིས་འོད་དུ་ཞུ་ནས་བླ་མ་ རྗེ་བཙུན་
འཇམ་པའི་དབྱངས་ལ་ཐིམ། བླ་མ་རྗེ་བཙུན་འཇམ་པའི་དབྱངས་རང་གི་སྤྱི་བོར་
བྱོན། དེ་ལ་ཡན་ལག་བདུན་པ་མཎྜལ་དང་བཅས་པ་མདོར་བསྡུས་ཤིག་ཕུལ་ཏེ།
བླ་མའི་སྐུ་གསུང་ཐུགས་དང་བདག་གི་ལུས་ངག་ཡིད་གསུམ་དབྱེར་མེད་གཅིག་
ཏུ་བྱིན་གྱིས་བརླབ་ཏུ་གསོལ། ཞེས་ལན་མང་དུ་གསོལ་བ་ཤུགས་དྲག་བཏབ་
པས། བླ་མ་རྗེ་བཙུན་འཇམ་པའི་དབྱངས་རང་ལ་ཐིམ་སྟེ་རང་ཉིད་རྗེ་བཙུན་
- 354 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང༌།
འཇམ་དབྱངས་ཀྱི་སྐུར་གསལ་བ་ལ་ང་རྒྱལ་དང་གསལ་སྣང་གང་ཐོན་བྱས་ཏེ་
ཟབ་གསལ་གཉིས་མེད་ཀྱི་ལྷའི་རྣལ་འབྱོར་ཅི་ནུས་སུ་བསྒོམ། བསྒོམས་པས་སྐྱོ་
ན་ཐུགས་ཀར་སྔགས་ཕྲེང་བཀོད་ནས་ཐུགས་བསྐུལ་བའི་བཟླས་པ་ཅི་འགྲུབ་བྱ།
ལམ་ཐུན་མོང་བ་ལ་མྱོང་བ་ཐོན་ནས་སྔགས་ལམ་ལ་སློབ་པ་གཙོ་བོར་བྱེད་ན་
རྒྱུད་སྡེ་འོག་མ་ལྟར་མཚན་བཅས་དང་མཚན་མེད་ཀྱི་རྣལ་འབྱོར་རིམ་བཞིན་
བསྒོམ་པའམ། རྒྱུད་སྡེ་གོང་མ་ལྟར་རིམ་གཉིས་ཀྱི་རྣལ་འབྱོར་རིམ་བཞིན་བསྒོམ་
མོ། །མཇུག་ཏུ་གནས་སྐབས་དང་མཐར་ཐུག་གི་སྨོན་གནས་རྣམས་ལ་དམིགས་
ཏེ་བསྔོ་བ་དང་སྨོན་ལམ་རྒྱ་ཆེར་བྱ་ཞིང། ལྷག་པར་སྟོན་པ་ཐུགས་རྗེ་ཅན་ཤཱཀྱའི་
རྒྱལ་པོ་དེ་ཉིད་ཀྱི་འཁྲུངས་རབས་ལས་འབྱུང་བའི་མཛད་པ་རྣམས་ལ་རྗེས་སུ་
སློབ་པར་སྨོན་པ་ནི། ཐུགས་རྗེའི་བདག་ཉིད་རྩ་རྒྱུད་བླ་མ་དང༌། །ཡི་དམ་མཆོག་
གསུམ་བཀའ་སྡོད་བཅས་ལ་འདུད། །བདག་པས་གཞན་གཅེས་སེམས་མཆོག་
རིན་པོ་ཆེ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །སྔོན་བསགས་སྟོབས་
ཀྱིས་ དལ་ བའི་ རྟེན་ ཐོབ་ ཀྱང་། །སྔོན་ ཆད་ འདི་ ནང་ བྱ་ བས་ གཡེངས་ ཤིང་
འདས། །ད་ནི་གཏན་གྱི་མདུན་མ་བསྒྲུབ་པའི་ཕྱིར། །ཚེ་ལྷག་དོན་ལྡན་ནུས་པར་
བྱིན་གྱིས་རློབས། །སྟོན་པ་མཉམ་མེད་དེ་ཡི་བསྟན་པ་ལ། །ཞུགས་ཀྱང་ཉེས་ལྟུང་
དྲི་མས་སེམས་རྒྱུད་སྦགས། །ཕྱིན་ཆད་ངེས་འབྱུང་སེམས་ཀྱིས་རྒྱུད་བསྐུལ་ཏེ། །
ཚུལ་ཁྲིམས་ཕུང་པོ་ཡོངས་སུ་རྫོགས་པར་ཤོག །ཟབ་རྒྱས་ཐེག་ཆེན་ཆོས་ཚུལ་
མང་ཐོས་ཀྱང་། །དུད་འགྲོ་ལྟ་བུར་རང་དོན་སྤྱོད་པས་འདས། ཁྲེལ་མེད་བདག་
ལ་བླ་མའི་ཐུགས་རྗེ་གཟིགས། །བྱམས་དང་སྙིང་རྗེའི་འབྱོངས་པར་བྱིན་གྱིས་
རློབས། །སྔོན་བྱོན་རྒྱལ་བ་ཀུན་གྱིས་གཤེགས་པའི་ཤུལ། །རྒྱལ་སྲས་དམ་པ་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཀུན་གྱི་ཐུགས་དམ་མཐིལ། །བྱམས་དང་སྙིང་རྗེ་བྱང་སེམས་རིན་པོ་ཆེ། །མྱུར་དུ་
རྒྱུད་ལ་སྐྱེ་བར་བྱིན་གྱིས་རློབས། །སྔོན་ཚེ་ཐུབ་པས་ཇི་ལྟར་མཛད་པ་ལྟར། །
འགྲོ་བའི་སྡིག་དང་སྡུག་བསྔལ་མ་ལུས་པ། །བདག་ཉིད་གཅིག་པུས་མྱོང་བར་སྤོ་
བྱེད་ཅིང་། །བདེ་དགེ་མ་ལུས་འགྲོ་ལ་གཏོང་བར་ཤོག །སྔོན་ཚེ་མཛའ་བོའི་བུ་
མོར་ འཁྲུངས་ པའི་ ཚེ། །འགྲོ་ ཀུན་ སྡུག་ བསྔལ་ རྒྱུད་ སྟེང་ བཞེས་ པ་ བཞིན། །
སེམས་ཅན་ཀུན་གྱི་སྡུག་བསྔལ་མ་ལུས་པ། །གཅེས་འཛིན་བདག་གི་སྟེང་དུ་སྨིན་
གྱུར་ཅིག །དམྱལ་བའི་གྱད་དུ་འཁྲུངས་ཚེ་འགྲོ་ཀུན་གྱི། །ངན་སོང་སྐྱེ་སྒོ་གཅོད་
པའི་ཐུགས་བསྐྱེད་ལྟར། །འགྲོ་བའི་སྡིག་དང་སྡུག་བསྔལ་མ་ལུས་པ། །བདག་ལ་
སྨིན་ནས་ངན་སོང་སྟོངས་གྱུར་ཅིག །དྲང་སྲོང་བཟོད་པ་སྨྲ་བའི་རྣམ་ཐར་ལྟར། །
བདག་ལ་མི་སྙན་བརྗོད་ཅིང་མཚོན་འདེབས་ཀྱང་། །བུ་སྡུག་ཤི་བའི་མ་བཞིན་
ལྷག་པར་དུ། །དེ་ལ་བརྩེ་བས་ཕན་འདོགས་ནུས་པར་ཤོག །བྱམས་པའི་སྟོབས་
ཀྱིས་ གནོད་སྦྱིན་ སྤྱན་ལྔ་ལ། །ཇི་ ལྟར་མཛད་ པ་དེ་བཞིན་བདག་གིས་ ཀྱང་། །
སྡིག་ཅན་མ་ ལུས་ གནས་ སྐབས་ མཐར་ ཐུག་ཏུ། །ཕན་དང་བདེ་བའི་ ལམ་ ལ་
འགོད་པར་ཤོག །བྱང་ སེམས་ ཟླ་བས་ སྡིག་ཅན་སྲིན་པོའི་ཚོགས། །དམ་པའི་
ཆོས་ཀྱི་གདུལ་བར་མཛད་པ་བཞིན། །བླུན་རྨོངས་སྡིག་ཅན་འགྲོ་བ་མ་ལུས་པ། །
བདག་ཉིད་གཅིག་པུས་འདུལ་བར་ནུས་གྱུར་ཅིག །རྒྱལ་པོ་བསོད་ནམས་སྟོབས་
ཀྱིས་ལུས་ཀྱི་ཤས། །གྲངས་མེད་འགྲོ་བ་ཚིམས་པར་མཛད་པ་ལྟར། །བདག་གི་
ལུས་ཀྱང་རྣམ་པ་ཐམས་ཅད་དུ། །འགྲོ་བ་ཀུན་གྱི་ཉེར་འཚོར་འགྱུར་བར་ཤོག །
སེམས་དཔའ་ཆེན་པོ་རུས་སྦལ་གཙོ་བོ་རུ། །གྱུར་ཚེ་ཚོང་པ་མཚོ་ལས་བསྒྲལ་བ་
ལྟར། །འགྲོ་བ་མ་ལུས་འཁོར་བའི་མཚོ་ཆེན་ལས། །སྒྲོལ་བའི་ཟམ་སྟེགས་ཉིད་
-356 -



མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
དུ་བདག་འགྱུར་ཤོག །རི་བོང་གཙོ་བོར་འཁྲུངས་ཚེ་ཐབས་མཁས་ཀྱིས། །གྲངས་
མེད་འགྲོ་བ་སྨིན་པར་མཛད་པ་ལྟར། །བདག་ཉིད་མཐོང་ཐོས་དྲན་རེག་མ་ལུས་
པ། །ཐམས་ཅད་སྨིན་གྲོལ་ལམ་ལ་འགོད་གྱུར་ཅིག །མགོན་མེད་སྙིགས་དུས་
འགྲོ་རྣམས་བསྒྲལ་བའི་ཕྱིར། །རྒྱ་མཚོའི་རྡུལ་གྱིས་སྨོན་ལམ་ལྔ་བརྒྱ་དག །ཇི་
ལྟར་མཛད་པ་དེ་བཞིན་བདག་གིས་ཀྱང་། །སྨོན་ལམ་མ་ལུས་ཡོངས་སུ་རྫོགས་
པར་ཤོག །བདེ་བ་ཅན་གྱི་ཞིང་མཆོག་འགྲུབ་པའི་ཕྱིར། །འཁོར་ལོས་སྒྱུར་རྒྱལ་
རྩིབས་ཀྱི་མུ་འཁྱུད་ཀྱིས། །རྫོགས་སྨིན་སྦྱངས་གསུམ་སྤྱོད་པ་ཅི་མཛད་པ། །དེ་
བཞིན་བདག་གི་སྤྱོད་པའང་རྫོགས་པར་ཤོག །མི་ཕམ་མགོན་དང་འཇམ་དཔལ་
དཔའ་བོ་དང༌། །ཀུན་ཏུ་བཟང་དང་ནམ་མཁའི་སྙིང་པོ་སོགས། །མཐུ་ཆེན་རྒྱལ་
སྲས་རྣམས་ ཀྱི་ སྤྱོད་ པ་ ཡི། །རྗེས་སུ་བདག་ཀྱང་སློབ་པ་ཉིད་གྱུར་ཅིག །བདེ་
གཤེགས་ཆོས་ཀྱི་སྐུ་མངའ་སྲས་བཅས་ཀྱི། །ཐུགས་རྗེ་ནུས་པ་དཔག་ཏུ་མེད་པ་
དང༌། །རྟེན་ཅིང་འབྲེལ་ འབྱུང་ བསླུ་བ་མེད་ པའི་མཐུས། །བདག་ གི་ སྨོན་པའི་
གནས་འདི་འགྲུབ་གྱུར་ཅིག །ཅེས་སྨོན་ལམ་ཤུགས་དྲག་ཏུ་གདབ་བོ། །དེ་ལྟ་
བུའི་ ཚུལ་ གྱིས་ ཉིན་རེར་ཐུན་བཞིའམ། མ་མཐའ་ཐུན་གཅིག་ཏུ་ བྱས་ཏེ་མདོ་
སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ལ་ཡིད་འགྱུར་གྱི་མྱོང་བ་འདོན་པར་
བྱེད་པ་ནི་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་ནོ། །
ཚུལ་ འདིར་ འབད་ ལས་ དུང་ དང༌ ཀུན་ ལྟར། །རབ་ དཀར་ དགེ་ བ་ གང་ ཞིག་
བསགས་པ་དེས། །ནམ་མཁའི་མཐས་གཏུགས་གྱུར་པའི་སེམས་ཅན་རྣམས། །
ཐེག་མཆོག་བདུད་རྩིས་ཚིམ་པ་ཐོབ་གྱུར་ཅིག །བདག་ཀྱང་དེང་ནས་ཚེ་རབས་
ཐམས་ཅད་དུ། །འཇམ་མགོན་བླ་མས་དགྱེས་བཞིན་རྗེས་བཟུང་སྟེ། །ཉམ་ཐག་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འགྲོ་བ་འདི་ཀུན་སྒྲོལ་བ་ལ། །འཇམ་དབྱངས་བླ་མ་ཉིད་དང་མཚུངས་པར་ཤོག །
ཅེས་པ་འདི་ནི་ཆོས་གྲྭ་ཆེན་པོ་བཀྲ་ཤིས་ལྷུན་པོའི་རྒྱ་མི་ཚན་གྱི་གྲྭ་རིགས་
དང་བརྩོན་ལྡན་པ་ཡེ་ཤེས་སྦྱིན་པས་ལམ་གྱི་ལུས་ཡོངས་སུ་རྫོགས་པའི་བླ་མའི་
རྣལ་འབྱོར་བསགས་སྦྱང་རྒྱས་པར་བྱེད་ཚུལ་དང་བཅས་པ་འདི་ལྟ་བུ་ཞིག་དགོས་
ཞེས་ཡང་ཡང་ནན་ཆེན་པོས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་བླ་མ་དམ་པའི་མན་ངག་བཞིན་དུ་ཉུག་ཆོས་འཁོར་གླིང་དུ་སྦྱར་
བའོ།། །། །
-358 -



༄༅། །མགོན་པོ་ཞི་བ་ལྷ་ལ་བརྟེན་པའི་བླ་མའི་རྣལ་འབྱོར་
དངོས་གྲུབ་ཀུན་འབྱུང་བཞུགས།།
ན་མོ་གུ་རུ་མཉྫགྷོ་ཥཱ་ཡ། དེ་ལ་འདིར་དལ་བའི་རྟེན་ལ་སྙིང་པོ་བླང་བའི་
ཕྱིར་མགོན་པོ་ཞི་བ་ལྷ་དང་རྩ་བའི་བླ་མ་དབྱེར་མེད་དུ་བྱས་པའི་བླ་མའི་རྣལ་
འབྱོར་སྒོམ་པར་འདོད་པས། མགོན་པོ་ཞི་བ་ལྷ་ནི་རྗེ་བཙུན་འཇམ་དབྱངས་ཀྱི་
རྣམ་སྤྲུལ་ཡིན་པས་རྗེ་བཙུན་འཇམ་པའི་དབྱངས་ཀྱི་རྣམ་པར་བསྒོམས་ན་ཕན་
ཡོན་ཆེ་བས། དེའི་ཚུལ་ནི་གཙང་ཞིང་ཡིད་དུ་འོང་བའི་གནས་སུ་ལུས་གནད་དང་
ལྡན་པར་འཁོད་དེ་རང་རྒྱུད་ལ་བརྟགས་ཏེ་དགེ་སེམས་ཁྱད་པར་ཅན་གྱི་ངང་ནས་
སྐྱབས་འགྲོ་སེམས་བསྐྱེད་ཚད་མེད་བཞི་རྣམས་རྒྱུད་དང་འདྲེས་ངེས་སུ་བྱས་ནས།
དངོས་གཞི་ནི་འདི་ལྟར། མདུན་གྱི་ནམ་མཁར་སེང་ཁྲི་པད་ཟླའི་སྟེང་། རྩ་བའི་བླ་
མ་ རྗེ་ བཙུན་ འཇམ་ པའི་ དབྱངས། །སྐུ་མདོག་དམར་ སེར་ གུར་ ཀུམ་ ལྷུན་ པོ་
ལྟར། །རབ་བརྗིད་མཚན་དཔེའི་དཔལ་གྱིས་རབ་ཏུ་བརྒྱན། །ཕྱག་གཡས་ཤེས་
རབ་རལ་གྲི་མཁའ་ལ་འཕྱར། །ཕྱག་གཡོན་ཐུགས་ཀར་རྒྱལ་ཡུམ་གླེགས་བམ་
བསྣམས། །འཇའ་ཚོན་ལྟར་བཀྲ་ལྷ་ རྫས་ན་བཟའ་དང་། །རིན་ཆེན་རིན་ཐང་
མེད་པའི་རྒྱན་གྱིས་སྤྲས། །མཐའ་སྐོར་དངོས་བརྒྱུད་བླ་མ་ཡི་དམ་དང་། །སངས་
རྒྱས་ བྱང་ སེམས་ཉན་ རང་མཁའ་འགྲོ་དང་། །བསྟན་སྲུང་དམ་ཅན་རྒྱ་མཚོའི་
ཚོགས་ ཀྱིས་བསྐོར། །འོད་ དཔུང་ དབུས་ན་ལྷམ་མེར་བཞུགས་ པ་ཡི། །གནས་
གསུམ་ཡི་གེ་གསུམ་གྱིས་ལེགས་མཚན་པའི། །ཐུགས་ཀའི་ཧཱུྃ་ལས་འོད་ཟེར་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཕྱོགས་བཅུར་འཕྲོས། །རབ་འབྱམས་ཞིང་གི་རྒྱལ་བ་སྲས་བཅས་རྣམས། །སྤྱན་
དྲངས་ཐིམ་པས་དབྱེར་མེད་རོ་གཅིག་འདྲེས། །སྐྱབས་གསུམ་མ་ལུས་འདུས་པའི་
ངོ་བོར་གྱུར། །རྒྱལ་ཀུན་ཡེ་ཤེས་གཅིག་བསྡུས་འཇམ་པའི་དབྱངས། །སྤྲུལ་པའི་
གར་མཛད་མགོན་པོ་ཞི་བ་ལྷ། །བཀའ་དྲིན་མཚུངས་མེད་རྩ་བའི་བླ་མ་ལ། །སྒོ་
གསུམ་གུས་པ་ཆེན་པོས་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་པ་མ་
ལུས་ འབུལ། །ཐོག་ མེད་ ནས་ བསགས་ སྡིག་ ལྟུང་ ཐམས་ ཅད་ བཤགས། །སྐྱེ་
འཕགས་ དགེ་ བ་རྣམས་ ལ་ རྗེས་ ཡི་ རང་། །འཁོར་ བ་ མ་ སྟོང་ བར་ དུ་ ལེགས་
བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང་། །བདག་གཞན་དགེ་
རྣམས་བྱང་ཆུབ་ཆེན་པོར་བསྔོ། །གླིང་བཞི་རི་རབ་ཉི་ཟླ་རིན་ཆེན་བདུན། །རིན་
ཆེན་མཎྜལ་ཀུན་བཟང་མཆོད་པའི་སྤྲིན། །བློ་ཡིས་བསླངས་ནས་དཀོན་མཆོག་
གསུམ་ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །མཚན་
དཔེའི་དཔལ་འབར་གཟི་བརྗིད་ཕུང་པོའི་སྐུ། །བརྒྱད་ཁྲི་བཞི་སྟོང་ཆོས་སྒྲ་སྒྲོག་
པའི་གསུང་། །མཁྱེན་བརྩེ་ནུས་པ་ཕུལ་དུ་བྱུང་བའི་ཐུགས། །བླ་མ་རིན་པོ་ཆེ་ལ་
གསོལ་བ་འདེབས། །གང་གི་ཞབས་པད་གཙུག་ཏུ་གུས་བསྟེན་ན། །མཆོག་དང་
ཐུན་མོང་དངོས་གྲུབ་མ་ལུས་པ། །འབད་རྩོལ་མེད་པར་ལྷུན་གྱིས་གྲུབ་མཛད་
པ། །རྗེ་བཙུན་ ཡིད་བཞིན་ནོར་བུར་གསོལ་བ་འདེབས། །གང་ སྐུའི་ཉིན་བྱེད་
ཡིད་ལ་ཤར་ཙམ་གྱིས། །རྨོངས་པའི་མུན་པ་མ་ལུས་རབ་བསལ་ཏེ། །བློ་གྲོས་
སྤོབས་པའི་སྣང་བ་སྩོལ་མཛད་པ། །བླ་མ་འཇམ་པའི་དབྱངས་ལ་གསོལ་བ་
འདེབས། །འགྲོ་ལ་བརྩེ་བའི་ཐབས་མཁས་མཛད་པ་ཡིས། །ཐེག་མཆོག་ལམ་
བཟང་གསལ་བར་སྟོན་མཛད་པ། །ཐེག་ཆེན་སྲོལ་འབྱེད་མགོན་པོ་ཞི་བ་ལྷ། །ཟླ་
- 360 -



མགོན་པོ་ཞི་བ་ལྷ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང༌།
མེད་བླ་མ་མཆོག་ལ་གསོལ་བ་འདེབས། །ལམ་བཟང་སྟོན་མཛད་རྒྱལ་བ་ཀུན་གྱི་
དངོས། །ལུང་རྟོགས་དམ་ཆོས་མ་ལུས་འབྱུང་བའི་གནས། །དགེ་འདུན་ཀུན་གྱི་
གཙུག་རྒྱན་ཆོས་ཀྱི་རྗེ། །མཚུངས་མེད་བླ་མ་མཆོག་ལ་གསོལ་བ་འདེབས། །སྲིད་
དང་ཞི་བའི་ལེགས་ཚོགས་མ་ལུས་པ། །གང་གི་མཐུ་ལ་ངེས་པར་རག་ལས་པ། །
ལེགས་ཚོགས་རྩ་བ་དྲིན་ཅན་བླ་མ་ཡིས། །རྗེས་བཟུང་བཀའ་བཞིན་སྒྲུབ་པར་
བྱིན་གྱིས་རློབས། །དལ་འབྱོར་རྙེད་དཀའ་ཚེ་ལ་ལོང་མེད་དང༌། །ལས་འབྲས་
བསླུ་མེད་འཁོར་བའི་སྡུག་བསྔལ་རྣམས། །ཡང་ཡང་བསམས་ པས་ སྲིད་ པའི་
གནས་འདི་ལ། །ཞེན་པ་གཏིང་ནས་ལོག་པར་བྱིན་གྱིས་རློབས། །ཐོག་མེད་དུས་
ཀྱི་དྲིན་ཅན་ཕ་མ་རྣམས། །སྲིད་མཚོ་ཉམ་ངར་སྡུག་བསྔལ་བརྒྱས་མནར་བའི། །
ངང་ཚུལ་བསམས་པས་བཟོད་གླགས་མེད་པ་ཡི། །སྙིང་རྗེ་བཅོས་མིན་སྐྱེ་བར་
བྱིན་ གྱིས་རློབས། །རྒྱལ་ བ་ སྲས་ བཅས་ ཀུན་ གྱི་བགྲོད་ གཅིག་ ལམ། །བསླབ་
བཏུས་ སྤྱོད་ འཇུག་ གཉིས་ ཀྱི་ དགོངས་ པའི་ དོན། །བདག་ པས་ གཞན་གཅེས་
སེམས་མཆོག་རིན་པོ་ཆེ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ལུས་དང་
ལོངས་སྤྱོད་དུས་གསུམ་དགེ་བ་རྣམས། །སེམས་ཅན་ཀུན་ལ་ཕངས་མེད་གཏོང་
བྱེད་ཅིང་། །དེ་ཉིད་སྲུང་དང་དག་དང་ སྤེལ་བྱེད་པའི། །རླབས་ཆེན་རྒྱལ་སྲས་
སྤྱོད་པ་མཐར་ཕྱིན་ཤོག །མདོར་ན་དེང་ནས་ཚེ་རབས་ཐམས་ཅད་དུ། །མ་ནོར་
ལམ་སྟོན་དྲིན་ཅན་བླ་མ་ཡིས། །འབྲལ་བ་མེད་པར་རྗེས་སུ་བཟུང་གྱུར་ཏེ། །ས་
དང་ལམ་གྱི་བགྲོད་པ་མཐར་ཕྱིན་ཤོག །དེ་ལྟར་ཤུགས་དྲག་གསོལ་བ་བཏབ་
པའི་མཐུས། །བླ་མ་ལྷ་ཚོགས་རྣམས་ཀྱི་སྐུའི་ཆ་ལས། །བདུད་རྩི་བབས་པ་རང་
གཞན་ཐམས་ཅད་ལ། །ཐིམ་པས་སྒྲིབ་བཞི་དག་ཅིང་སྐུ་བཞི་ཐོབ། །སྒོ་གསུམ་རྡོ་
- 361-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྗེ་གསུམ་གྱི་ངོ་བོར་གྱུར། །དེ་ལྟར་ཐུན་དངོས་གཞི་ལ་བླ་མའི་རྣལ་འབྱོར་གྱི་སྒོ་
ནས་ལམ་གྱི་ལུས་ཡོངས་རྫོགས་ལ་བག་ཆགས་ཅི་ཐེབས་བྱ། མཇུག་ཏུ་ཚོགས་
ཞིང་རྣམས་འོད་དུ་ཞུ་ནས་རང་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་
བྱའོ། །ཐུན་མཚམས་སུ་ཡང་གང་སྣང་ཐམས་ཅད་བླ་མའི་གསང་གསུམ་དུ་བལྟ་
བའི་སྒོ་ནས་དད་གུས་གོང་འཕེལ་དུ་བྱས་ཏེ་སྒོ་གསུམ་ལ་དྲན་པ་ཉེ་བར་བཞག་
ནས་དལ་བ་ཐོབ་པ་དོན་དང་ལྡན་པར་བྱའོ། །
ཞེས་པ་འདི་ནི་སེ་ར་སྒོམ་སྡེ་ཁང་ནས་དགེ་སློང་ཕུན་ཚོགས་རབ་བརྟན་
གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ། །འདིས་ཀྱང་རྒྱལ་བའི་
བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག ། །
༈ ན་མོ་གུ་རུ་མུ་ནི་ཨིནྡྲ་ཡ། དེ་ལ་འདིར་དལ་བའི་རྟེན་ལ་སྙིང་པོ་བླང་
བའི་ཕྱིར་ཟབ་ལམ་རྣལ་འབྱོར་སྒོམ་པར་འདོད་པས། གཙང་ཞིང་ཡིད་དུ་འོང་
བའི་གནས་སུ་ལུས་གནད་དང་ལྡན་པར་འཁོད་ནས། རང་རྒྱུད་ལ་ལེགས་པར་
བརྟགས་ཏེ་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་ཚད་
མེད་བཞི་རྣམས་རྒྱུད་དང་འདྲེས་ངེས་ སུ་ བྱས་ནས། དངོས་གཞི་ནི་འདི་ ལྟར།
མཁའ་དབྱིངས་ཀུན་བཟང་མཆོད་སྤྲིན་རྒྱ་མཚོ་ཡིས། །ཡོངས་སུ་གང་བའི་དབུས་
ན་དཔག་བསམ་ཤིང་། །རིན་ཆེན་བདུན་ལྡན་ལོ་མ་མེ་ཏོག་དང༌། །འབྲས་བུས་
རབ་མཛེས་འདབ་སྟོང་རྒྱས་པའི་རྩེར། །སེང་ཁྲི་པད་ཉི་ཟླ་བའི་དཀྱིལ་འཁོར་
སྟེང་། །རབ་འབྱམས་རྒྱལ་བ་ཀུན་གྱི་ངོ་བོ་ཉིད། །བཀའ་དྲིན་མཚུངས་མེད་རྩ་
བའི་ བླ་མ་ནི། །སྐུ་མདོག་དཀར་གསལ་ དགྱེས་ པའི་འཛུམ་ ཞལ་ཅན། །ཞལ་
- 362 -



མགོན་པོ་ཞི་བ་ལྷ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་། །
གཅིག་ཕྱག་གཉིས་ཕྱག་གཡས་ཆོས་འཆད་དང༌། །གཡོན་པ་མཉམ་བཞག་སྟེང་
ན་ལྷུང་བཟེད་བསྣམས། །ཆོས་གོས་རྣམ་གསུམ་གསེར་མདོག་པཎ་ཞྭ་གསོལ། །
རབ་མཛེས་ འཇའ་ཚོན་སྣ་ལྔའི་གུར་ཁྱིམ་དབུས། །རྡོ་རྗེ་སྐྱིལ་ཀྲུང་ ཚུལ་ གྱིས་
ལེགས་ པར་ བཞུགས། །མཐའ་སྐོར་དངོས་བརྒྱུད་བླ་མ་ཡི་དམ་དང༌། །སངས་
རྒྱས་བྱང་སེམས་ཉན་རང་མཁའ་འགྲོའི་ཚོགས། །བསྟན་སྲུང་དམ་ཅན་རྒྱ་མཚོས་
ལེགས་ བསྐོར་ནས། །འོད་ ཕུང་ དབུས་ ན་ ལྷམ་མེར་ བཞུགས་ པ་ ཡི། །གནས་
གསུམ་ཡི་གེ་གསུམ་གྱི་ལེགས་མཚན་པའི། །ཐུགས་ཀའི་ཧཱུྃ་ལས་འོད་ཟེར་ཕྱོགས་
བཅུར་ འཕྲོས། །བསླུ་ མེད་ མཆོག་ གསུམ་ མ་ ལུས་ སྤྱན་ དྲངས་ཏེ། །ཐིམ་ པས་
སྐྱབས་གསུམ་ཀུན་འདུས་ངོ་བོར་གྱུར། །གང་ལ་རྩེ་གཅིག་གུས་པས་གསོལ་
བཏབ་ན། །ཅི་འདོད་དངོས་གྲུབ་ཡིད་བཞིན་སྩོལ་མཛད་པ། །རྩ་བའི་བླ་མ་ཡིད་
བཞིན་ནོར་ བུ་ ལ། །སྒོ་ གསུམ་ གུས་ པ་ ཆེན་ པོས་ ཕྱག་ འཚལ་ ལོ། །བརྒྱུད་ པ་
གསུམ་ལྡན་བླ་མའི་ཚོགས་རྣམས་དང་། །ཡི་དམ་སངས་རྒྱས་བྱང་སེམས་ཉན་
རང་སོགས། །རིན་ཆེན་མཆོག་གསུམ་ཕྱག་འོས་ཐམས་ཅད་ལ། །སྙིང་ནས་གུས་
པ་ཆེན་པོས་ཕྱག་འཚལ་ལོ། །རབ་འབྱམས་ཞིང་ན་མཆོད་རྫས་ཅི་ཡོད་དང་།
ཁྱད་པར་བདག་གིས་དངོས་སུ་བཤམས་པ་ཡི། །མཆོད་པ་འདི་དག་གུས་པས་
འབུལ་ལགས་ན། །བདག་ལ་ཐུགས་བརྩེར་དགོངས་ནས་བཞེས་སུ་གསོལ། །
ཐོག་མེད་དུས་ནས་ཉོན་མོངས་དུག་གསུམ་གྱིས། །སྒོ་གསུམ་ཉེས་པར་སྤྱད་པ་ཅི་
མཆིས་པ། །གནོང་ཞིང་འགྱོད་པའི་སྙིང་ནས་འཆགས་ལགས་ཀྱི། །བདག་གིས་
ལས་ངན་སྡིག་སྒྲིབ་དག་པར་མཛོད། །ཕན་མཛད་འགྲོ་བའི་བླ་མ་ཐུགས་ རྗེ་
ཅན། །སྟོན་པ་མཆོག་དེས་བརྩེ་བས་བཅས་པ་ཡི། །སོ་སོར་ཐར་པའི་བཅས་པ་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
དང་འགལ་བའི། །ཉེས་ལྟུང་ཇི་སྙེད་བྱུང་བ་ཐམས་ཅད་དང་། ཁྱད་པར་དགེ་ཚུལ་
སྡོམ་ པ་ བླངས་ པ་ ལས། །འདས་པའི་ལྟུང་བ་ སུམ་ཅུ་རྩ་དྲུག་དང་། །དགེ་སློང་
རྣམས་ཀྱི་བསླབ་པའི་མི་མཐུན་ཕྱོགས། །ཕམ་པ་བཞི་དང་ལྷག་མ་བཅུ་གསུམ་
དང༌། །མ་ངེས་གཉིས་དང་སྤང་ལྟུང་སུམ་ཅུ་དང༌། །ལྟུང་བྱེད་འབའ་ཞིག་པ་ནི་
དགུ་བཅུ་དང་། །སོར་བཤགས་བཞི་དང་བསླབ་བྱའི་ཉེས་བྱས་ནི། །གྲངས་མེད་
གྱུར་པ་ཐམས་ཅད་སྙིང་ནས་བཤགས། །ཕྱིན་ཆད་སྲོག་ལ་བབས་ཀྱང་མི་བགྱིད་
དོ། །བྱང་སེམས་བསླབ་པའི་མི་མཐུན་ཕྱོགས་གྱུར་པ། །དཀོན་མཆོག་གསུམ་གྱི་
དཀོར་རྫས་འཕྲོག་པ་སོགས། །སྡོམ་པ་གཏོང་བྱེད་རྩ་ལྟུང་བཅོ་བརྒྱད་དང༌། །
ཐུན་རེར་དཀོན་མཆོག་མཆོད་པ་ཉམས་པ་སོགས། །བསླབ་བྱ་དང་འགལ་ཉེས་
བྱས་ཞེ་དྲུག་སྟེ། །བྱང་སེམས་སྡོམ་པ་དང་འགལ་ཉེས་པའི་ཚོགས། །ཇི་སྙེད་བྱུང་
བ་ཐམས་ཅད་སྙིང་ནས་བཤགས། །ཕྱིན་ཆད་སྲོག་ལ་བབ་ཀྱང་མི་བགྱིད་དོ། །བྱ་
སྤྱོད་རྣལ་འབྱོར་བླ་མེད་རྒྱུད་སྡེ་བཞིའི། །དབང་སྐུར་ཐོབ་ནས་དེ་དང་དེ་དག་
གིས། །དམ་ཚིག་སྡོམ་པ་ཚུལ་བཞིན་མ་བསྲུངས་པར། །ཉེས་ལྟུང་ཇི་སྙེད་བྱུང་བ་
ཐམས་ཅད་བཤགས། ཁྱད་པར་བདེ་གསང་འཇིགས་གསུམ་ལ་སོགས་པའི། །
བླ་མེད་དཀྱིལ་འཁོར་ཆེན་པོར་ཞུགས་གྱུར་ཏེ། །བླ་མ་མཆོག་དང་དཀྱིལ་འཁོར་
ལྷ་ཚོགས་རྣམས། །དཔང་དུ་བཞག་ནས་ ཇི་ ལྟར་ ཁས་བླངས་པའི། །དམ་ཚིག་
སྡོམ་པ་དང་འགལ་ཉེས་པ་ནི། །བླ་མ་སྨོད་སོགས་རྩ་ལྟུང་བཅུ་བཞི་དང་། །སྦོམ་
པོ་བརྒྱད་སོགས་ཉེས་ལྟུང་ཅི་བྱུང་བ། །སྙིང་ནས་འགྱོད་པ་དྲག་པོས་ སོ་སོར་
བཤགས། །མགོན་པོ་ཐུགས་ རྗེའི་ གཏེར་ཆེན་ ཁྱེད་རྣམས་ ཀྱིས། །བདག་ གིས་
ལས་ངན་སྡིག་སྒྲིབ་དག་པར་མཛོད། །སྡོམ་གསུམ་སོ་སོའི་བསླབ་བྱ་དང་འགལ་
- 364 -



མགོན་པོ་ཞི་བ་ལྷ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་།
བའི་ཉེས་ལྟུང་རྣམས་ལ་བསྔོ་བགྲང་ཞིབ་པར་བྱ་འདོད་ན་ཡི་གེ་ལོགས་སུ་བྲིས་
ནས་ཡོད་པས་དེ་ཉིད་བལྟ་བར་བྱའོ། ། །
དེ་ནས་རྗེས་སུ་ཡི་རང་ལ་སོགས་པའི་ཡན་ལག་ལྷག་མ་རྣམས་བྱ་ཚུལ་ནི།
སྐྱེ་འཕགས་དགེ་བ་རྣམས་ལ་རྗེས་ཡི་རང་། །འཁོར་བ་མ་སྟོང་བར་དུ་ལེགས་
བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང་། །བདག་གཞན་དགེ་
རྣམས་བྱང་ཆུབ་ཆེན་པོར་བསྔོ། །དེ་ནས་མཎྜལ་རྒྱས་པར་ཕུལ་ཏེ། ས་བཞི་སྤོས་
ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །
སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་
པར་ཤོག །བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་
ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་མཆོད་པའི་ཚོགས་བཅས་
པ། །བློ་ ཡིས་ བསླངས་ནས་ བླ་ མ་ ཡི་ དམ་ དཀོན་ མཆོག་ གསུམ་ ལ་ འབུལ། །
ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབ་ཏུ་གསོལ། །དེ་
ནས་སླར་ཡང་ཐུགས་རྗེ་བསྐུལ་བའི་ཕྱིར་གསོལ་བ་གདབ་པ་ནི། །རབ་འབྱམས་
ཞིང་གི་རྒྱལ་བ་ཐམས་ཅད་ལས། །སྙིགས་དུས་འགྲོ་ལ་ཐུགས་རྗེ་ཆེས་ལྷག་པ། །
རྗེ་བཙུན་བླ་མ་ཐུགས་རྗེའི་གཏེར་ཆེན་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །བློ་བཟང་དཔལ་ལྡན་རྒྱལ་བ་མ་ལུས་པའི། །ཡེ་ཤེས་རང་
གཟུགས་རྗེ་བཙུན་ཐམས་ཅད་མཁྱེན། །བཀའ་དྲིན་མཚུངས་མེད་རྩ་བའི་བླ་མ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱལ་དང་རྒྱལ་སྲས་
ཀུན་གྱི་ཡལ་བོར་བའི། །ཉམ་ཐག་བདག་དང་བདག་འདྲའི་འགྲོ་རྣམས་ལ། །མ་
ནོར་ལམ་སྟོན་རྗེ་བཙུན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རློབས། །མདོར་ན་དེང་ནས་ཚེ་རབས་ཐམས་ཅད་དུ། །སྐྱབས་གསུམ་ཀུན་འདུས་
རྗེ་ བཙུན་བླ་མ་ལས། །ལྷག་པའི་ རེ་ གནས་ གཞན་དུ་མི་འཚོལ་བས། །ཐུགས་
རྗེའི་ཕྱག་གིས་འབྲལ་མེད་གཟུང་དུ་གསོལ། །སྲིད་ལ་ཡིད་འབྱུང་འགྲོ་ལ་སྙིང་རྗེ་
དང༌། །མཐའ་ བྲལ་ གནས་ ལུགས་རྟོགས་ པའི་ ལྟ་བ་དང་། །ཟབ་ལམ་ རིམ་པ་
གཉིས་ཀྱི་རྣལ་འབྱོར་རྣམས། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །སྐྱེ་བ་
ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །
ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག །མདོར་བསྡུ་ན་དེ་ཙམ་དང་། རྒྱས་པར་བྱ་འདོད་ན་དབེན་ས་སྙན་བརྒྱུད་ཀྱི་
མན་ངག་ལྟར་ཏིང་ངེ་འཛིན་གྱི་དབང་བཞི་ལེན་པ་དང་། བླ་མ་མདུན་དུ་སྒོམ་
བཞིན་པའི་ངང་ནས་ལམ་ཡོངས་སུ་རྫོགས་ལ་ཤར་སྒོམ་དང་བདུད་རྩི་འབེབས་
སྦྱང་གི་དམིགས་པ་སོགས་མན་ངག་ཞལ་ཤེས་བཞིན་བྱའོ། ། ཐུན་མཐར་ཚོགས་
ཞིང་རྣམས་འོད་དུ་བསྡུས་ནས་རང་ལ་ཐིམ་པས་རྒྱུད་བྱིན་གྱིས་བརླབས་པའི་མོས་
པ་བྱའོ། ། །
ཞེས་པ་འདི་ནི་སེ་ར་དགེ་སློང་ཚུལ་ཁྲིམས་ཡེ་ཤེས་ཀྱིས་པཎ་ཆེན་ཐམས་
ཅད་མཁྱེན་པ་ཆེན་པོ་དང་རང་ལ་ལམ་རིམ་སྟོན་པའི་དྲིན་ཅན་བླ་མ་གཉིས་ངོ་བོ་
དབྱེར་མེད་དུ་བྱས་ནས་སྒོམ་ཆོག་པའི་བླ་མའི་རྣལ་འབྱོར་སྡོམ་གསུམ་སོ་སོའི་
བཤགས་པ་བྱེད་ཚུལ་དང་བཅས་པ་འདི་ལྟ་བུ་ཞིག་དགོས་ཞེས་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་
པོར་སྦྱར་བའོ།། །། །
- 366 -



༄༅། །དཔལ་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་
ཏིང་ངེ་འཛིན་གྱི་དབང་བཞི་ལེན་ཚུལ་དང་
བཅས་པ་བཞུགས།
ན་མོ་གུ་རུ་བཛྲ་བྷེ་ར་ཝཱ་ཡ། བླ་མ་དང་བཅོམ་ལྡན་འདས་དཔལ་རྡོ་རྗེ་
འཇིགས་བྱེད་ཆེན་པོ་དབྱེར་མ་མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་
མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་
འདིར་ལམ་ཐུན་མོང་བས་རྒྱུད་སྦྱངས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་
འཁོར་དུ་དབང་བཞི་ཡོངས་སུ་རྫོགས་པ་ཐོབ་ཅིང་དམ་ཚིག་དང་སྡོམ་པ་ཚུལ་
བཞིན་དུ་སྲུང་བའི་སྒྲུབ་པ་པོས་བླ་མ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་
སྒོམ་པར་འདོད་པས་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད།
རང་རྒྱུད་ ལ་ ལེགས་ པར་ བརྟགས་ཏེ་དགེ་སེམས་ ཁྱད་ པར་ ཅན་ གྱི་ངང་ནས་
སྐྱབས་འགྲོ་སེམས་བསྐྱེད་ཚད་མེད་བཞི་ཁྱད་པར་གྱི་སེམས་བསྐྱེད་རྣམས་རྒྱུད་
དང་འདྲེས་ངེས་སུ་སྒོམ་པ་སྔོན་དུ་བཏང་ནས། ཨོཾ་སྭ་བྷཱ་ཝ་ཤུདྡྷསརྦ་དྷརྨ སྭ་བྷཱ་
ཝ་ཤུདྡྷོཉཧཾ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉཧཾ། རང་དང་སྐྱབས་ཡུལ་གྱི་
ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་
ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ་བདག་མེད་ པའི་ རང་
བཞིན་སྟོང་པ་ཉིད་དུ་གྱུར་པར་བསམས་ལ་སྔགས་དང་འབྲེལ་བའི་ལྟ་བ་ཅི་ནུས་
སུ་བསྒོམ་མོ། །དེ་ནས་སྟོང་པའི་ངང་ལས་རང་ཉིད་སྐད་ཅིག་གིས་དཔལ་རྡོ་རྗེ་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འཇིགས་བྱེད་ཞལ་ཕྱག་ཡོངས་སུ་རྫོགས་པའམ་ཞལ་གཅིག་ཕྱག་གཉིས་ཡུམ་
དང་བཅས་པའི་སྐུར་བཞེངས་པར་མོས་ལ་ང་རྒྱལ་དང་གསལ་སྣང་ཅི་ནུས་སུ་
སྒོམ་མོ། །དེ་ནས་རང་ལྷར་གསལ་བའི་སྐུ་ལས་འོད་འཕྲོས་སྣོད་བཅུད་ཐམས་
ཅད་ལ་ཕོག་པས་སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་ཡི་དམ་
གྱི་ལྷའི་རང་བཞིན་དུ་གྱུར་པར་བསམ། དེ་ནས་མཆོད་པ་རྣམས་སྒྲུབ་ཐབས་ལས་
འབྱུང་བ་ལྟར་བྱིན་རླབས་རྒྱས་པར་བྱ་བའམ་བསྡུ་ན། ཨོཾ་ཨཱཧཱུྃ། ངོ་བོ་ཡེ་ཤེས་ལ་
རྣམ་པ་ནང་མཆོད་དང་མཆོད་རྫས་སོ་སོའི་རྣམ་པ། བྱེད་ལས་དབང་པོ་དྲུག་གི་
སྤྱོད་ཡུལ་དུ་བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པས་ས་དང་བར་སྣང་ནམ་
མཁའི་ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་
རྫས་སྤྱན་གཟིགས་བསམ་གྱིས་མི་ཁྱབ་པས་གང་བར་གྱུར་ པར་བསམ་མོ། །
དངོས་བཞི་ནི་ཚིགས་སུ་བཅད་པའི་སྒོ་ནས་བརྗོད་ན་འཇུག་པ་བདེ་བས་འདི་
ལྟར། རྣམ་དག་འོད་གསལ་དབྱིངས་དང་དབྱེར་མེད་པའི། །བདེ་ཆེན་ལྷ་ལམ་
ཡངས་པར་མཆོད་སྤྲིན་དབུས། །དཔག་བསམ་སྡོང་པོ་ལོ་འདབ་རྒྱས་པའི་རྩེར། །
སེང་ཁྲི་པད་ཟླ་ཉི་མའི་དཀྱིལ་འཁོར་སྟེང་། །རྒྱལ་ཀུན་ངོ་བོ་རྩ་བའི་བླ་མ་ནི། །
རྣམ་པ་བཅོམ་ལྡན་རྡོ་རྗེ་འཇིགས་བྱེད་ཆེ། །ཡེ་ཤེས་མེ་དཔུང་འབར་བའི་ཀློང་
དཀྱིལ་ན། །ཞལ་ཕྱག་ཡོངས་རྫོགས་རོ་ལངས་མ་ཡིས་འཁྱུད། །གནས་གསུམ་རྡོ་
རྗེ་ གསུམ་ གྱིས་ལེགས་མཚན་པའི། །ཐུགས་ཀའི་ཧཱུཾ་ཡིག་འོད་ཟེར་ ལྕགས་ཀྱུ་
ཡིས། །རབ་འབྱམས་ཞིང་གི་རྒྱལ་བ་སྲས་བཅས་རྣམས། །བཅོམ་ལྡན་གཤིན་རྗེ་
གཤེད་ ཀྱི་རྣམ་ པ་ རུ། །སྤྱན་དྲངས་ དམ་ཚིག་པ་ལ་ལེགས་ཐིམ་པས། །སྐྱབས་
གསུམ་མ་ལུས་འདུས་པའི་ངོ་བོར་གྱུར། །དེ་ལྟར་བླ་མ་ཡི་དམ་དབྱེར་མེད་དུ་མོས་
- 368 -



དཔལ་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་ཏིང་ངེ་འཛིན་གྱི་དབང་བཞི་ལེན་ཚུལ་དང་བཅས་པ།
པ་བརྟན་པོ་བྱས་ལ་ཡན་ལག་བདུན་པ་མཎྜལ་དང་བཅས་པས་མཆོད་པ་ནི། གང་
གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་
ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་
ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་
པ། །རྡོ་རྗེ་འཇིགས་བྱེད་ལ་ཕྱག་འཚལ། །རབ་འབྱམས་རྒྱལ་བ་ཀུན་གྱི་ཐུགས་
རྗེ་ནི། །གཅིག་བསྡུས་ཁྲོ་བོའི་དབང་པོའི་སྐུར་ཤར་བ། །བླ་མ་རྡོ་རྗེ་འཇིགས་བྱེད་
ཆེན་པོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །བདེ་ཆེན་ཡེ་ཤེས་
མཆོད་རྫས་རྣམ་པ་ཅན། །ཆུ་བཞི་མེ་ཏོག་བདུག་སྤོས་མར་མེ་དྲི། །ཞལ་ཟས་
རོལ་མོའི་བྱེ་བྲག་སྣ་ཚོགས་དང་། །ཕྱི་དང་ནང་གི་འདོད་ཡོན་མ་ལུས་པ། །བླ་མ་
ཡི་དམ་ལྷ་ལ་གུས་པས་འབུལ། །གཞན་ཡང་ནམ་མཁའི་མཐས་གཏུགས་འཇིག་
རྟེན་ན། །མཆོད་པའི་ཁྱད་པར་ཇི་སྙེད་མཆིས་རྣམས་དང༌། ཁྱད་པར་བླ་མེད་ཐེག་
པའི་དམ་ རྫས་ མཆོག །ཕྱི་ནང་གསང་བའི་མཆོད་ཚོགས་ མ་ ལུས་ འབུལ། །དེ་
ནས། དཀོན་མཆོག་གསུམ་ལ་བདག་སྐྱབས་མཆི། །ཞེས་སོགས་བྱང་སྡོམ་དང༌།
སངས་རྒྱས་བྱང་ཆུབ་སེམས་པ་ཀུན། །ཞེས་སོགས་རིགས་ལྔའི་སྡོམ་བཟུང་ལན་
གསུམ་གསུམ་བྱ། །དེ་ནས་སྡོམ་གསུམ་སོ་སོའི་བཤགས་པ་དང་སྤྱི་བཤགས།
ལྟུང་བཤགས་ སོགས་ བཤགས་ པ་ གང་ འགྲུབ་ བྱའོ། །དེ་ནས། ཐོག་མེད་ནས་
བསགས་སྡིག་པ་ཅི་མཆིས་དང་། ཁྱད་པར་སྡོམ་པ་གསུམ་གྱི་བསླབ་བྱ་དང་། །
འགལ་བའི་ཉེས་ལྟུང་ཇི་སྙེད་མཆིས་པ་རྣམས། །སྙིང་ནས་འགྱོད་པ་དྲག་པོས་སོ་
སོར་བཤགས། །རང་གཞན་རྣམ་དཀར་དགེ་བ་ཅི་མཆིས་དང་། ཁྱད་པར་བླ་མ་
གཤིན་རྗེ་གཤེད་པོ་ཡི། །ཕྱི་ནང་གསང་བའི་མཛད་པ་འཕྲིན་ལས་ལ། །བསམ་པ་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཐག་ པས་གུས་ཤིང་ ཡི་རང་ངོ༌། །སྲིད་ པའི་བཙོན་རར་ ལས་ཉོན་འཆིང་བས་
བཅིངས། །མ་རིག་མུན་འཐིབས་ཉམ་ཐག་བདག་ཅག་ལ། །མཐོ་རིས་ཐར་པའི་
ལམ་བཟང་འདོམས་པའི་ཕྱིར། །མྱ་ངན་མི་འདའ་རྟག་པར་བཞུགས་སུ་གསོལ། །
དུས་གསུམ་དང་འབྲེལ་དགེ་བ་ཅི་མཆིས་པ། །ལེགས་ཚོགས་ཀུན་གྱི་རྩ་བ་ཟླ་
མེད་པ། །བླ་མ་མཆོག་གིས་འབྲལ་མེད་རྗེས་འཛིན་ཅིང་། །འགྲོ་ཀུན་དོན་དུ་ཀུན་
མཁྱེན་ཐོབ་ཕྱིར་བསྔོ། །
དེ་ནས་མཎྜལ་ཕུལ་ཏེ་བླ་མ་ཡི་དམ་དབྱེར་མེད་ལ་མོས་གུས་དྲག་པོས་
གསོལ་འདེབས་གང་ཤེས་དང༌། ཁྱད་ པར། གང་ སྐུ་ཡིད་ལ་དྲན་པ་ཙམ་ཞིག་
གིས། །ཕྱི་ནང་གདོན་བགེགས་ཐལ་བར་རློག་མཛད་པ། །བླ་མ་རྡོ་རྗེ་འཇིགས་
བྱེད་ཆེན་པོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཞེས་པ་
བརྒྱ་རྩ་སོགས་བདུད་རྩི་འབེབས་སྦྱང་གི་དམིགས་པ་དང་བཅས་བྱའོ། །དེ་ནས།
ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །དེང་ནས་བཟུང་སྟེ་
བྱང་ཆུབ་བར་དུ་ཁྱོད་མིན་སྐྱབས་གཞན་མི་འཚོལ་བས། །འདི་དང་བར་དོ་ཕྱི་
མའི་མཐར་ཡང་ཐུགས་རྗེའི་ལྕགས་ཀྱུས་བཟུང་མཛོད་ལ། །སྲིད་ཞིའི་འཇིགས་
སྒྲོལ་དངོས་སྒྲུབ་ཀུན་སྩོལ་གཏན་གྱི་གྲོགས་མཛོད་བར་གཅོད་སྲུངས། །དེ་ལྟར་
ལན་གསུམ་གསོལ་བ་བཏབ་པའི་མཐུས། །བླ་མའི་སྐུ་གསུང་ཐུགས་ཀྱི་གནས་
རྣམས་ལས། །བདུད་རྩི་འོད་ཟེར་དཀར་དམར་མཐིང་ཁ་གསུམ། །རིམ་དང་ཅིག་
ཅར་བྱུང་ནས་བདག་ཉིད་ཀྱི། །གནས་གསུམ་རིམ་དང་ཅིག་ཅར་ཐིམ་པ་ལས། །
སྒྲིབ་བཞི་དག་ཅིང་རྣམ་དག་དབང་བཞི་ཐོབ། །སྐུ་བཞི་ཐོབ་ཅིང་བླ་མ་གཉིས་པ་
ཞིག །དགྱེས་བཞིན་ཐིམ་པས་བྱིན་གྱིས་བརླབ་པར་གྱུར། །ཅེས་བརྗོད་ཅིང་ཏིང་
- 370 -



དཔལ་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་ཏིང་ངེ་འཛིན་གྱི་དབང་བཞི་ལེན་ཚུལ་དང་བཅས་པ།
ངེ་འཛིན་གྱི་དབང་བཞི་ལེན་པའི་དམིགས་པ་བྱ་ཚུལ་ནི། དེ་ལྟར་མོས་གུས་ཆེན་
པོས་གསོལ་བ་ཤུགས་དྲག་ཏུ་བཏབ་པས་བླ་མ་རྡོ་ རྗེ་འཇིགས་བྱེད་ཆེན་པོའི་
ཐུགས་ཀ་ནས་ཙ་རྩི་ཀ་ལ་སོགས་པའི་ལྷ་མོ་དཔག་ཏུ་མེད་པ་སྤྲོས། དེ་རྣམས་
ཀྱིས་ཟླ་བ་ལྟ་བུའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་བཀང་བ་
བཟུང་ནས། དབང་བསྐུར་རྡོ་རྗེ་ཆེན་པོ་སྟེ། ཁམས་གསུམ་པ་ཡིས་ཕྱག་བྱས་པ། །
སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོ་
སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ་སྭཱཧཱ། ཞེས་གསུངས་ཤིང་རང་གི་
སྤྱི་བོ་ནས་དབང་བསྐུར་བས་ལུས་ཐམས་ཅད་ཡེ་ཤེས་ཀྱི་བདུད་རྩིས་གང་། བདེ་
བ་ཆེན་པོ་མྱོང་། དྲི་མ་ཐམས་ཅད་དག །ཆུའི་ལྷག་མ་སྤྱི་གཙུག་ཏུ་འཁྱིལ་བ་
ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་བསམ་ཞིང་བུམ་པའི་དབང་
ཐོབ། ཐོག་མེད་ནས་སྲོག་གཅོད་མ་བྱིན་ལེན་མི་ཚངས་སྤྱོད་སོགས་ལུས་ཀྱི་སྒོ་
ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་ལུས་ཐ་མལ་དུ་འཛིན་
པའི་སྣང་ཞེན་གྱི་དྲི་མ་སྦྱངས། སྤྲུལ་སྐུ་མྱུར་དུ་འགྲུབ་ནུས་པ་བཞག་པའི་མོས་པ་
བྱའོ། །སླར་ཡང་གསོལ་བ་ཤུགས་དྲག་ཏུ་བཏབ་པས། བླ་མ་རྡོ་རྗེ་འཇིགས་བྱེད་
ཆེན་པོ་ཡབ་ཡུམ་སྙོམས་པར་ཞུགས་པའི་སྦྱར་མཚམས་ནས་བྱང་སེམས་དཀར་
དམར་རང་གི་ལྕེ་ཐོག་ཏུ་བཞག་པའི་བདེ་བ་ཆེན་པོ་སྐྱེས། བདེ་བ་དེས་སྟོང་པ་
ཉིད་ཡུལ་དུ་བྱས་པའི་བདེ་སྟོང་དབྱེར་མེད་ཀྱི་ཡེ་ཤེས་རྒྱུད་ལ་སྐྱེས་ཏེ་གསང་
དབང་ཐོབ། རྫུན་ཕྲ་མ་ཚིག་རྩུབ་ངག་འཁྱལ་སོགས་ངག་གི་སྒོ་ནས་བསགས་
པའི་སྡིག་སྒྲིབ་ཐམས་ཅད་དང༌། ཁྱད་པར་རླུང་སྔགས་ཐ་དད་དུ་ཞེན་པའི་དྲི་མ་
སྦྱངས། ལོངས་སྐུ་མྱུར་དུ་འགྲུབ་པའི་ནུས་པ་བཞག་པའི་མོས་པ་བྱའོ། །སླར་
371-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽ །
ཡང་གསོལ་བ་ཤུགས་དྲག་ཏུ་བཏབ་པས། བླ་མ་རྡོ་རྗེ་འཇིགས་བྱེད་ཆེན་པོའི་
ཡུམ་རྡོ་རྗེ་རོ་ལངས་མ་ལས་རང་འདྲ་གཉིས་པ་ཞིག་ཆད་ནས་རང་གི་ཡུམ་ལ་
ཐིམ། རང་ཡབ་ཡུམ་སྙོམས་པར་ཞུགས་པས་དགའ་བཞི་དྲངས་ཏེ་ལྷན་སྐྱེས་ཀྱི་
བདེ་བས་སྟོང་པ་ཉིད་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་རྒྱུད་ལ་སྐྱེས་ཏེ་
ཤེས་རབ་ཡེ་ཤེས་ཀྱི་དབང་ཐོབ། བརྣབ་སེམས་གནོད་སེམས་ལོག་ལྟ་སོགས་
ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་གང་སྣང་བདེ་
སྟོང་དུ་འཆར་བ་ལ་སྒྲིབ་པའི་དྲི་མ་དག །ཆོས་སྐུ་མྱུར་དུ་གྲུབ་པའི་ནུས་པ་བཞག་
པའི་མོས་པ་བྱའོ། །སླར་ཡང་གསོལ་བ་ཤུགས་དྲག་ཏུ་བཏབ་པས། བླ་མ་རྡོ་རྗེ་
འཇིགས་བྱེད་ཆེན་པོའི་ཞལ་ནས་རིགས་ཀྱི་བུ་ཁྱོད་ཀྱིས་ལུས་འདོད་ལྷ་ཡབ་ཡུམ་
དུ་སྣང་བཞིན་པའི་དུས་ན། སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་
ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། དོན་འདི་གོམས་པར་བྱས་
པ་ལས་མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་
སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང་དེའི་དུས་ཉིད་ན་ཐུགས་
ལྷན་ཅིག་སྐྱེས་པའི་དགའ་བ་དང་སྟོང་པ་ཉིད་གཉིས་རོ་གཅིག་ཏུ་ཞུགས་པའི་འོད་
གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་གཉིས་སུ་མེད་པའི་ཡེ་
ཤེས་ཟུང་འཇུག་གི་གོ་འཕང་མངོན་དུ་བྱེད་དོ། །ཞེས་གསུངས་ཤིང་ཟུང་འཇུག་ལ་
ངོ་སྤྲོད་པས་ངེས་ཤེས་ཁྱད་པར་ཅན་སྐྱེས་ཏེ་དབང་བཞི་པ་ཚིག་དབང་རིན་པོ་ཆེ་
ཐོབ། ལུས་ངག་ཡིད་གསུམ་གྱི་སྒྲིབ་པའི་དྲི་མ་ཐམས་ཅད་སྦྱངས། ཟུང་འཇུག་རྡོ་
རྗེ་འཆང་ཆེན་པོའི་གོ་འཕང་མྱུར་དུ་ཐོབ་པའི་སྐལ་བ་ཅན་དུ་བྱས་པའི་མོས་པ་
བྱའོ། །དབང་བཞི་ལེན་པའི་དམིགས་པ་མདོར་བསྡུས་བྱ་ཚུལ་ནི་བླ་མ་རྡོ་ རྗེ་
-372 -



དཔལ་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་ཏིང་ངེ་འཛིན་གྱི་དབང་བཞི་ལེན་ཚུལ་དང་བཅས་པ།
འཇིགས་བྱེད་ཆེན་པོའི་སྐུ་གནས་གསུམ་ལས་བདུད་རྩི་ དཀར་དམར་མཐིང་
གསུམ་ རིམ་བཞིན་བབས། རང་ གི་གནས་ གསུམ་ ལ་ རིམ་གྱིས་ ཐིམ་ པ་དང༌།
བདུད་རྩི་ཅིག་ཅར་དུ་བབས་པ་རང་གི་གནས་གསུམ་དུ་དུས་གཅིག་ཏུ་ཐིམ་པས་
སྒྲིབ་བཞི་དག་ཅིང་དབང་བཞི་ཐོབ་པའི་མོས་པ་བྱའོ། །དེ་ནས་སླར་ཡང་མོས་
གུས་ཤུགས་དྲག་ཏུ་བྱས་པས་སོ། །བླ་མ་རྡོ་རྗེ་འཇིགས་བྱེད་ཆེན་པོ་དགྱེས་བཞིན་
དུ་རང་གི་སྤྱི་བོར་བྱོན་ནས་རང་ལ་ཐིམ་པས་རང་ཉིད་རྡོ་རྗེ་འཇིགས་བྱེད་ཞལ་
ཕྱག་ཡོངས་རྫོགས་སུ་གྱུར་པ་ལ་ང་རྒྱལ་དང་གསལ་སྣང་ཅི་ནུས་སུ་བསྒོམ་མོ། །
བསྒོམས་ པས་ སྐྱོ་ན་ ཐུགས་ ཀར་ སྔགས་ ཕྲེང་བཀོད་ལ་ འོད་ ཟེར་ སྤྲོ་ བསྡུའི་
དམིགས་པ་དང་བཅས། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་
ཡོ་ནི་ར་ཡ་ཀྵེ་ཡ། ཡ་ཀྵེ་ཡ་ཙྪནི་རཱ་མ་ཡ་ཧཱུྃ་ཧཱུྃ་ཕཊ་ཕཊ་སྭཱཧཱ། ཨོཾ་ཧཱིཝཝིཝཝི་ཀྲི་ཏ་ན་
ན་ ཧཱུཾ་ ཕཊ། ཨོ་ ཡ་མཱན་ཏ་ཀ་ ཧཱུཾ་ ཕཊ། ཅེས་སྔགས་གསུམ་པོ་ཅི་ནུས་སུ་བཟླ།
མཇུག་ཏུ་ལྷག་ཆད་ཀྱི་ཉེས་པ་ཞི་བ་དང་སྔགས་ཀྱི་བྱིན་རླབས་བརྟན་པར་བྱ་བའི་
ཕྱིར་ ཡིག་བརྒྱ་མང་དུ་བཟླའོ། །དེ་ ནས། དགེ་ བ་འདི་ ཡིས་ མྱུར་དུ་བདག །
འཇམ་དཔལ་དཔའ་བོ་འགྲུབ་གྱུར་ནས། །འགྲོ་བ་ཀུན་ཀྱང་འཇམ་དབྱངས་ཀྱི། །
གོ་འཕང་མཆོག་ལ་འགོད་པར་ཤོག །རྣམ་དག་བསམ་པས་ཚུལ་འདིར་འབད་པ་
ལས། །བྱུང་བའི་དགེ་བས་མཐའ་ཡས་འགྲོ་བ་རྣམས། །སྐྱེ་ཞིང་སྐྱེ་བར་འཇམ་
དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག །མདོར་ན་དེང་
ནས་ ཚེ་ རབས་ ཐམས་ཅད་དུ། །འཇམ་དཔལ་དཔའ་བོས་དགྱེས་བཞིན་རྗེས་
བཟུང་སྟེ། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་གོ་འཕང་
བདེ་བླག་ཐོབ་གྱུར་ཅིག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་
- 373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་
རྗེ་འཆང་གི་གོ་འཕང་མྱུར་ཐོབ་ཤོག ། །
ཅེས་སྨོན་ལམ་གདབ་བོ། །འདི་ལྟ་བུའི་རྣལ་འབྱོར་འདི་ནི་གསང་སྔགས་
བླ་མེད་ཀྱི་རྒྱུད་སྡེའི་སྙིང་པོ་ཤིན་ཏུ་གསང་བའི་གནས་ཡིན་པས་གསང་བའི་སྒོ་
ནས་གུས་པ་ཆེན་པོས་ཉམས་སུ་བླང་བར་བྱའོ། །ཞེས་བླ་མ་དང་དཔལ་རྡོ་རྗེ་
འཇིགས་བྱེད་ཆེན་པོ་དབྱེར་མེད་དུ་སྒོམ་པའི་རྣལ་འབྱོར་ཏིང་ངེ་འཛིན་གྱི་དབང་
བཞི་ལེན་ཚུལ་གསལ་བར་བཀོད་པ་འདི་ལྟ་བུ་ཞིག་དགོས་ཞེས་སྒྲུབ་པ་སྙིང་པོར་
བྱེད་པའི་མོས་ལྡན་སྣར་ཐང་པ་བློ་བཟང་རྡོ་རྗེས་བསྐུལ་བ་ལ་བརྟེན་ནས། དགེ་
སློང་ཡེ་ཤེས་རྒྱལ་མཚན་གྱིས་དཔལ་དབེན་ས་སྙན་བརྒྱུད་ཀྱི་མན་ངག་བཞིན་དུ་
བཀྲ་ཤིས་བསམ་གཏན་གླིང་དུ་སྦྱར་བའོ།། ། །
འདིས་ཀྱང་རྡོ་རྗེ་ཐེག་པའི་བསྟན་པ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
- 374 -



༄༅། །ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་
སྨོན་ཚིག་དངོས་གྲུབ་ཀུན་འབྱུང་བཞུགས། །
ན་མོ་གུ་རུ་མུ་ནི་ཨིནྡྲ་ཡ། རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །
གཅིག་བསྡུས་རྗེ་བཙུན་བླ་མ་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་
ཅད་ ཀྱིས། །བདག་གིས་སྨོན་པའི་གནས་འདི་འགྲུབ་པར་མཛོད། །བདག་དང་
མཁའ་མཉམ་འགྲོ་བ་མ་ལུས་པ། །དེང་ནས་ཇི་སྲིད་བྱང་ཆུབ་སྙིང་པོའི་བར། །བླ་
མ་ དཀོན་མཆོག་གསུམ་ལ་སྐྱབས་ སུ་མཆི། །སྲིད་ཞིའི་ འཇིགས་ པ་ ཀུན་ལས་
བསྐྱབ་ཏུ་གསོལ། །ཐོག་མེད་དུས་ཀྱི་དྲིན་ཅན་ཕ་མ་རྣམས། །སྲིད་མཚོ་ཉམ་ངར་
ལྷུང་ བའི་ ཚུལ་ བསམས་ ནས། །བདག་ གི་ བྱང་ ཆུབ་ མཆོག་ ཏུ་ སེམས་ བསྐྱེད་
ཅིང་། །རླབས་ཆེན་རྒྱལ་སྲས་སྤྱོད་ལ་བསླབ་པར་བྱ། །ཕ་མ་རིགས་དྲུག་སེམས་
ཅན་ མ་ ལུས་པ། །བདེ་དང་བདེ་བའི་རྒྱུ་དང༌ ལྡན་ གྱུར་ཅིག །སྡུག་བསྔལ་རྒྱུ་
བཅས་ཀུན་དང་བྲལ་གྱུར་ཅིག །མཐོ་རིས་ཐར་པའི་བདེ་དང་བྲལ་མ་གྱུར། །
ཆགས་སྡང་དབང་དུ་ནམ་ཡང་མི་འགྲོ་བར། །ཕན་ཚུན་བྱམས་པའི་ངང་དུ་གནས་
གྱུར་ཅིག །མདུན་གྱི་ནམ་མཁར་འོད་འབར་ནོར་བུའི་ཁྲིར། །སྣ་ཚོགས་པད་ཉི་
ཟླ་བའི་དཀྱིལ་འཁོར་སྟེང་། །རྩ་བའི་བླ་མ་ཐུབ་དབང་རྡོ་རྗེ་འཆང་། །བརྒྱུད་པ་
གསུམ་ལྡན་བླ་མའི་ཚོགས་རྣམས་དང༌། །ཡི་དམ་སངས་རྒྱས་བྱང་སེམས་ཉན་
རང་དང་། །བསྟན་སྲུང་དམ་ཅན་རྒྱ་མཚོའི་ཚོགས་དང་བཅས། །ཉམ་ཆུང་བདག་
ལ་བརྩེ་བས་གཟིགས་ཤིང་བཞུགས། །རབ་རྨོངས་རྩོད་དུས་འགྲོ་བའི་ཚོགས་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྣམས་ལ། །རྒྱལ་བ་ཀུན་ལས་ཐུགས་རྗེ་ཆེས་ལྷག་པ། །བློ་བཟང་ཐུབ་དབང་རྡོ་
རྗེ་ འཆང་ཆེན་པོར། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །བརྒྱུད་པ་
གསུམ་ལྡན་བླ་མའི་ཚོགས་རྣམས་དང་། །ཡི་དམ་མཆོག་གསུམ་ཕྱག་འོས་ཐམས་
ཅད་ལ། །དད་ཅིང་མོས་པས་བསྟོད་དབྱངས་དང་བཅས་ཏེ། །དཔག་མེད་ལུས་
སྤྲུལ་གུས་པས་ཕྱག་འཚལ་ལོ། །རབ་འབྱམས་ཞིང་ན་མཆོད་རྫས་ཅི་ཡོད་དང་།
ཁྱད་པར་བདག་གིས་དངོས་སུ་བཤམས་པ་འདི། །སྐྱབས་མགོན་ཐུགས་རྗེ་ཅན་
རྣམས་ མཉེས་ ཕྱིར་ འབུལ། །བདག་ གི་ བསོད་ ནམས་ འཕེལ་ ཕྱིར་ བཞེས་ སུ་
གསོལ། །ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་
དགེ་བ་རྣམས་ལ་རྗེས་ཡི་རང་། །འགྲོ་ལ་ཆོས་འཁོར་བསྐོར་ཕྱིར་བཞུགས་སུ་
གསོལ། །དགེ་བ་ཅི་ཡོད་བྱང་ཆུབ་ཆེན་པོར་བསྔོ། །གླིང་གཞི་ཉི་ཟླ་རི་རབ་རིན་
ཆེན་བདུན། །རིན་ ཆེན་ མཎྜལ་ ཀུན་ བཟང་ མཆོད་ སྤྲིན་དང༌། ཁྱད་ པར་ བདག་
ལུས་ བྲན་ དུ་ འབུལ་ ལགས་ན། །ཐུགས་ རྗེ་ ཆེ་ མགོན་ རྣམས་ ཀྱིས་ བཞེས་ སུ་
གསོལ། །གནས་སྐབས་མཐར་ཐུག་ཕན་བདེ་མ་ལུས་པ། །གང་གི་མཐུ་ལ་ངེས་
པར་རག་ལས་པ། །མ་ནོར་ལམ་བཟང་སྟོན་པའི་དགེ་བའི་བཤེས། །བསམ་སྦྱོར་
གཉིས་ཀྱིས་ཚུལ་བཞིན་བསྟེན་པར་ཤོག །སྙིགས་དུས་སངས་རྒྱས་མཐོང་བའི་
སྐལ་མེད་རྣམས། །གཟུང་ཕྱིར་རྒྱལ་རྣམས་ཐ་མལ་ཚུལ་འཛིན་པར། །རྒྱལ་བ་རྡོ་
རྗེ་འཆང་གིས་གསུངས་པས་ན། །བླ་མ་སངས་རྒྱས་དངོས་སུ་མཐོང་བར་ཤོག །
བླ་མ་མཆོག་གི་མཛད་པ་ཅི་སྣང་ཡང་། །རྒྱལ་བའི་མཛད་པ་ཡིན་པར་ཡིད་ཆེས་
ནས། །མ་དད་ལོག་ལྟ་ཅུང་ཟད་མི་སྐྱེ་བར། །ཡིད་ཆེས་དད་པ་བརྟན་པོ་རྙེད་པར་
ཤོག །སྔོན་བྱོན་རྒྱལ་དང་རྒྱལ་སྲས་ཐམས་ཅད་ཀྱིས། །འདུལ་བར་མ་ནུས་ཉམ་
- 376 -



ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་སྨོན་ཚིག་དངོས་གྲུབ་ཀུན་འབྱུང་།
ཐག་བདག་ཅག་ལ། །མཐོ་རིས་ཐར་པའི་ལམ་བཟང་སྟོན་མཛད་པ། །བླ་མའི་
བཀའ་དྲིན་སྙིང་ནས་དྲན་པར་ཤོག །བཀའ་དྲིན་གསུམ་ལྡན་བླ་མ་དྲན་ཙམ་
གྱིས། །བཅོས་མ་མིན་པའི་དད་པ་སྐྱེ་བ་དང་། །སྙིང་ནས་བཀའ་དྲིན་དྲན་པའི་
གུས་པ་ཡིས། །ཅི་གསུང་བཀའ་བཞིན་སྒྲུབ་ པ་ཉིད་གྱུར་ཅིག །ཐོག་མེད་དུས་
ནས་ཁམས་གསུམ་འཁོར་བར་འཁྱམས། །ཕལ་ཆེར་མི་ཁོམ་མུན་པའི་གླིང་དུ་
ལུས། །ད་རེས་དལ་འབྱོར་ལན་ཅིག་ཐོབ་དུས་འདིར། །རྩེ་གཅིག་དམ་ཆོས་ནུས་
པར་བྱིན་གྱིས་རློབས། །རྟེན་བཟང་འདི་འདྲ་ཐོབ་དུས་མ་འབད་ན། །ཕྱིས་ནས་
འདི་འདྲའི་རྟེན་བཟང་རྙེད་དཀའ་བས། །རང་གིས་རང་ཉིད་ཕུང་བར་མི་བྱེད་
པར། །དལ་བའི་རྟེན་ལ་སྙིང་པོ་བླང་བར་བྱ། །སྐྱིད་ཀྱང་མི་འཚེངས་སྡུག་ཀྱང་མི་
ཕུང་བའི། །ཚེ་ཐུང་འདི་ཡི་བྱ་བ་ཅི་བྱས་བླ། །འཇམ་མགོན་བསྟན་དང་མཇལ་བ་
རྙེད་དཀའ་བས། །ཚེ་འཇུག་ དོན་ ལྡན་ནུས་ པར་ བྱིན་གྱིས་རློབས། །ལན་ཅིག་
ཙམ་ཞིག་རྙེད་པའི་རྟེན་འདི་ཡང་། །སྐད་ཅིག་ཡུད་ཙམ་གནས་པའི་གདེང་མེད་
ཅིང་། །དེ་རིང་ཉིད་དུ་འཆིའམ་ཆ་མེད་པས། །ད་ལྟ་ཉིད་དུ་ཆོས་ལ་འབད་པར་
བྱ། །ངེས་པར་འཆི་ཞིང་ནམ་འཆི་ངེས་པ་མེད། །འཆི་ཚེ་ཆོས་མིན་ཅིས་ཀྱང་མི་
ཕན་པས། །དོན་མེད་ཚེ་འདིའི་བསམ་སྦྱོར་ཀུན་དོར་ནས། །རྩེ་གཅིག་སྒྲུབ་པ་
ནུས་པར་བྱིན་གྱིས་རློབས། །ཤི་ནས་གར་སྐྱེའི་རང་དབང་བདག་ལ་མེད། །ལས་
ངན་རླུང་གིས་ངན་འགྲོར་ཁྱེར་གྱུར་ན། །དེ་ཚེ་བདག་གིས་གནས་སྐབས་ཅི་འདྲར་
འགྱུར། །མགོན་སྐྱབས་མཛོད་ཅིག་བླ་མ་དཀོན་མཆོག་གསུམ། །རང་གིས་དགེ་
སྡིག་གང་དང་གང་བསགས་པའི། །འབྲས་བུ་རང་གིས་ངེས་པར་མྱོང་དགོས་ན། །
བདག་གི་ཕྱི་མའི་གནས་སྐབས་ཅི་འདྲར་འགྱུར། །སྡིག་སྤོང་དགེ་སྒྲུབ་ནུས་པར་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
བྱིན་གྱིས་རློབས། །ད་ལྟ་མེ་ལྕེས་རེག་པའང་མི་བཟོད་ན། །རབ་འབར་དམྱལ་
བའི་སྡུག་བསྔལ་ཇི་ལྟར་བཟོད། །ད་ལྟ་རང་ལ་རང་དབང་ཡོད་དུས་སུ། །ངན་
སོང་སྐྱེ་སྒོ་གཅོད་ལ་འབད་པར་བྱ། །ད་ལྟ་ཉིན་གཅིག་ལྟོགས་པའང་མི་བཟོད་
ན། །ལོ་བརྒྱར་ཟས་ཀྱི་མིང་ཡང་མི་ཐོས་པའི། །ཡི་དྭགས་གནས་སུ་ལྷུང་ན་ཅི་
ཙུག་བྱེད། །དཀོན་མཆོག་མཆོད་དང་ སྦྱིན་ལ་འབད་པར་བྱ། །ཅུང་ཟད་བསྟོད་
སྨད་ཙམ་ཡང་མི་བཟོད་ན། །ཉམ་ཐག་དུད་འགྲོར་གྱུར་ན་ཇི་ལྟར་བཟོད། །ད་ལྟ་
རང་དབང་རང་ལ་ཡོད་དུས་སུ། །སྟོབས་བཞིའི་བཤགས་པས་ལས་ངན་སྦྱང་བར་
བྱ། །སྲིད་རྩེ་ནས་བཟུང་མནར་མེད་དམྱལ་བའི་བར། ཁམས་གསུམ་འཁོར་བ་
རིགས་དྲུག་གར་སྐྱེས་ཀྱང་། །ལས་དང་ཉོན་མོངས་འཆིང་བས་རབ་བཅིངས་
ནས། །འདུ་བྱེད་སྡུག་བསྔལ་ཟུག་རྔུས་ཡུན་དུ་མནར། །འདུས་པའི་ཐ་མ་ངེས་
པར་འབྲལ་བ་དང་། །སྐྱེས་པའི་ཐ་མ་ངེས་པར་འཆི་བ་དང་། །མཐོན་པོའི་མཐའ་
ལྟུང་བསགས་ པ་ ཀུན་ འཛད་ པས། །འཁོར་ བའི་ གནས་ན་ཡིད་བརྟན་ཅི་མ་
མཆིས། །དེ་ ཕྱིར་ ཁམས་ གསུམ་ འཁོར་ བའི་ བཙོན་ ཁང་ ལ། །གཏིང་ནས་ ཡིད་
འབྱུང་ཞེན་ལོག་དྲག་པོ་ཡིས། །རྣམ་དག་ཚུལ་ཁྲིམས་བསླབ་པའི་གནས་རྣམས་
ལ། །ཡེངས་མེད་སྒྲུབ་པ་སྙིང་པོར་བྱེད་པར་ཤོག །རིགས་དྲུག་སེམས་ཅན་འདི་
དག་ཐམས་ཅད་ཀྱིས། །ཐོག་མེད་དུས་ནས་བདག་གི་མ་བྱས་ཏེ། །ཡང་ཡང་དྲིན་
གྱིས་བསྐྱངས་པའི་ཚུལ་བསམས་ནས། །བྱམས་དང་སྙིང་རྗེ་བྱང་སེམས་སྦྱང་བར་
བྱ། །འགྲོ་རྣམས་སྲིད་མཚོ་ཉམ་ང་ལས་སྒྲོལ་ཕྱིར། །བླ་མེད་བྱང་ཆུབ་མཆོག་ཏུ་
སེམས་བསྐྱེད་ནས། །རྒྱལ་སྲས་ཀུན་གྱི་གཞུང་ལམ་ཕྱིན་དྲུག་ལ། །བརྩོན་པ་དྲག་
པོས་སློབ་པར་ བྱིན་གྱིས་རློབས། །ཉོན་མོངས་རྣམ་པར་རྟོག་པས་སེམས་ཁྲིད་
-378 -



ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་སྨོན་ཚིག་དངོས་གྲུབ་ཀུན་འབྱུང་། །
དེ། །དུས་ རྣམ་ ཀུན་ ཏུ་ ཕྱི་རོལ་ གཡེངས་ གཡེངས་ ནས། །རང་ སེམས་ གནས་
ལུགས་ ལྟ་བའི་གོ་སྐབས་ བྲལ། །རྩེ་གཅིག་བསམ་གཏན་ཐོབ་པར་བྱིན་གྱིས་
རློབས། །ཐོག་མེད་དུས་ནས་ཁམས་གསུམ་འཁོར་བ་འདིར། །བཟོད་དཀའི་སྡུག་
བསྔལ་མྱོང་བའི་རྒྱུ་གཅིག་པུ། །བདག་འཛིན་འགོང་པོ་ཡིན་པར་ངེས་རྙེད་ནས། །
འཁོར་ བའི་ རྩ་བ་ཆོད་པར་ བྱིན་གྱིས་རློབས། །གྲིབ་མའི་གཟུགས་ལ་འདྲེ་རུ་
འཁྲུལ་པ་ ལྟར། །བདེན་མེད་བདེན་པར་བཟུང་བའི་འཁྲུལ་སྣང་འདིས། །ཐོག་
མེད་དུས་ནས་ད་བར་སྡུག་ལ་སྦྱར། །ད་ནི་སེམས་ཀྱི་གནས་ལུགས་བཙལ་བར་
བྱ། །ཚོགས་དྲུག་དབང་པོའི་ཡུལ་དུ་གང་ཤར་ཡང་། །ཆུ་ནང་ཟླ་བའི་གཟུགས་
བརྙན་ཇི་བཞིན་དུ། །སྣང་ཡང་བདེན་པར་མེད་པའི་ཚུལ་རྟོགས་ནས། །སྒྱུ་མ་ལྟ་
བུའི་ཏིང་འཛིན་ཐོབ་པར་ཤོག །ཐོག་མེད་དུས་ཀྱི་དྲིན་ཅན་ཕ་མ་རྣམས། །སྒྲོལ་
འདོད་སེམས་མཆོག་ཆེས་ཆེར་སྟོབས་རྒྱས་ཚེ། །བླ་མེད་རྡོ་ རྗེ་ ཐེག་པའི་སྒོར་
ཞུགས་ཏེ། །རྣམ་དག་དབང་གིས་བདག་རྒྱུད་སྨིན་གྱུར་ཅིག །དེ་ཚེ་བླ་མ་དཀྱིལ་
འཁོར་ལྷ་ཚོགས་རྣམས། །དབང་དུ་བཞག་སྟེ་ཇི་ལྟར་ཁས་བླངས་པའི། །བཟའ་
དང་བསྲུང་དང་བསྟེན་པའི་དམ་ཚིག་རྣམས། །སྲོག་ལས་གཅེས་པར་བསྲུང་བར་
བྱིན་ གྱིས་རློབས། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །ཐ་མལ་
སྣང་ཞེན་དྲི་མ་ཀུན་ སྦྱོང་ ཞིང་། །རྒྱལ་བ་ཀུན་གྱི་བྱིན་རླབས་ ཕབ་ པ་ལས། །
རླབས་ཆེན་ཚོགས་གཉིས་མྱུར་དུ་རྫོགས་པར་ཤོག །མ་དག་འཁྲུལ་འཁོར་སྐྱེ་འཆི་
བར་དོ་གསུམ། །རྣམ་དག་རྒྱལ་བའི་སྐུ་གསུམ་དུ་བསྒྱུར་བའི། །ཟབ་ལམ་རིམ་པ་
དང་པོའི་རྣལ་འབྱོར་གྱིས། །རྫོགས་རིམ་ཟབ་མོའི་དགེ་རྩ་སྨིན་གྱུར་ཅིག །བླ་མ་
ལྷག་པའི་ལྷ་ཡི་བྱིན་རླབས་དང་། །རྡོ་རྗེའི་ལུས་ལ་གནད་དུ་བསྣུན་པའི་མཐུས། །
-379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
རྫོགས་རིམ་ཡོངས་སུ་རྫོགས་པའི་རྟོགས་པ་རྣམས། །ཚེ་འདིར་མངོན་དུ་འགྱུར་
བར་བྱིན་གྱིས་རློབས། །རྡོ་རྗེའི་ལུས་ལ་གནད་དུ་བསྣུན་བྱས་ཏེ། །གཉིས་སྤངས་
མཁའ་དབྱིངས་དབུས་སུ་བླ་མ་ལྷ། །རྩེ་གཅིག་བསྒོམས་པས་འོད་གསལ་ཤར་
གྱུར་ཏེ། །འཁྲུལ་པའི་མུན་པ་མ་ལུས་སངས་གྱུར་ཅིག །རང་བཞིན་འོད་གསལ་
བཅོས་མིན་གསེར་གྱི་ཁམས། །རྣམ་དག་འོད་ཟེར་ལྔ་ཡི་དྲ་བ་ཅན། །སྒྱུ་འཕྲུལ་དྲ་
བའི་སྐུ་རུ་ལེགས་བཞེངས་ནས། །ཟུང་འཇུག་རྡོ་རྗེ་འཛིན་པའི་ས་ཐོབ་ཤོག །
སངས་རྒྱས་ལས་ཀྱང་དཀོན་པའི་གདམས་པ་མཆོག །ཚང་ལ་མ་ནོར་ལམ་བཟང་
འདི་ཉིད་དང་། །རྨི་ལམ་དུ་ཡང་འབྲལ་བ་མེད་པ་དང་། །དེ་དོན་རྩེ་གཅིག་སྒྲུབ་
པ་མཐར་ཕྱིན་ཤོག །སྐྱེ་བ་ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་
དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་
འཆང་གི་གོ་འཕང་མྱུར་ཐོབ་ཤོག །ཅེས་མདོ་སྔགས་གཉིས་ཀའི་ལམ་གྱི་ལུས་
ཡོངས་སུ་རྫོགས་པའི་གནད་ཚང་བའི་མན་ངག་ཚིགས་སུ་བཅད་པ་རྒྱུན་ཏུ་ཁ་ཏོན་
བྱས་ཆོག་པ་འདི་ལྟ་བུ་ཞིག་དགོས་ཞེས་ཆོས་ཀྱི་སྤྱན་ལྡན་དགེ་སློང་དོན་གྲུབ་
བསྟན་འཛིན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
འཇམ་མགོན་སྙན་བརྒྱུད་ཀྱི་མན་ངག་བཞིན་དུ་ལྷ་ལྡན་སྤྲུལ་པའི་གཙུག་ལག་
ཁང་དུ་སྦྱར་བའོ།། །། །
འདིས་ཀྱང་ཐུབ་པའི་བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག །
- 380 -



༄༅། །མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་
ལ་བློ་སྦྱོང་བའི་མན་ངག་ཉུང་ངུ་རྣམ་གསལ་བཞུགས། །
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་
ཕྱག་འཚལ་ལོ། །དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་དལ་
བའི་རྟེན་ལ་སྙིང་པོ་བླང་བའི་ཕྱིར་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
རྫོགས་པ་ལ་བློ་སྦྱང་བར་འདོད་པས་ཡིད་མཐུན་གྱི་དབེན་པའི་གནས་སུ་ལུས་
གནད་བཅས་ཏེ། དགེ་སེམས་ ཁྱད་ པར་ཅན་ གྱི་ངང་ནས་སྐྱབས་འགྲོ་སེམས་
བསྐྱེད་ཚད་མེད་བཞི་རྣམས་རྒྱུད་དང་འདྲེས་ངེས་སུ་བྱས་ནས་ཚོགས་ཞིང་གསལ་
བཏབ་ལ་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་གསོལ་བ་འདེབས་པ་
མན་ངག་བཞིན་རྒྱུད་དང་འདྲེས་ངེས་སུ་བྱ། དེ་ནས་སྤྱི་བོར་བླ་མ་ཐུབ་དབང་རྡོ་རྗེ་
འཆང་སྒོམ་བཞིན་པའི་ངང་ནས་འདི་ལྟར་བསམ་སྟེ། གནས་སྐབས་མཐར་ཐུག་
ཡོན་ཏན་མ་ལུས་པའི། །རྩ་བའི་བླ་མ་ཡིན་པར་རྒྱལ་བས་གསུངས། །དེ་ཕྱིར་
ལེགས་ཚོགས་རྩ་བ་བླ་མ་ལ། །རྩེ་གཅིག་མོས་པས་གསོལ་འདེབས་རྒྱུན་དུ་བྱ། །
དེ་ལྟར་ནུས་པར་བྱིན་གྱིས་བརླབ་ཏུ་གསོལ། །མ་ནོར་ལམ་སྟོན་དྲིན་ཅན་བླ་མ་
ནི། །མཆོག་གསུམ་ཀུན་འདུས་ཉིད་དུ་ཡིད་ཆེས་ཤིང་། །བཀའ་དྲིན་རྗེས་སུ་དྲན་
པའི་གུས་པ་ཡིས། །ཅི་གསུངས་བཀའ་བཞིན་སྒྲུབ་པ་ཉིད་དུ་བྱ། །དེ་ལྟར་ནུས་
པར་བྱིན་གྱིས་བརླབ་ཏུ་གསོལ། །ཤིན་ཏུ་རྙེད་དཀའ་དལ་བའི་རྟེན་བཟང་འདི། །
དོན་མེད་ཚེ་འདིའི་བྱ་བས་མི་གཡེང་བར། །དྲག་ལ་རྒྱུན་མི་འཆད་པའི་བརྩོན་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
འགྲུས་ཀྱིས། །ཉིན་མཚན་ཀུན་ཏུ་སྙིང་པོ་བླང་བར་བྱ། །དེ་ལྟར་ནུས་པར་བྱིན་གྱི་
བརླབ་ཏུ་གསོལ། །ངེས་པར་འཆི་ཞིང་ནམ་འཆི་ངེས་པ་མེད། །དེ་རིང་རང་ཡང་
མི་འཆིའི་གདེང་མེད་པས། །དོན་མེད་ཚེ་འདིའི་བསམ་སྦྱོར་ཀུན་དོར་ཏེ། །རྩེ་
གཅིག་དམ་པའི་ཆོས་ལ་འབད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་
གསོལ། །སྔོན་ཆད་བསགས་པ་སྡིག་པའི་ལས་ལས་མེད། །ཕྱི་མའི་འགྲོ་ས་ངན་
སོང་གནས་སུ་ངེས། །དེ་ཚེ་བདག་གིས་གནས་སྐབས་ཅི་འདྲར་འགྱུར། །ད་ལྟ་
ཉིད་དུ་སྐྱབས་གནས་བཙལ་བར་བྱ། །སྐྱབས་འགྲོ་རྣམ་དག་ནུས་པར་བྱིན་གྱིས་
རློབས། །འཁོར་བའི་གནས་ན་བདེ་སྡུག་ཅི་མཆིས་པ། །ཐམས་ཅད་རང་གི་ལས་
ལས་འབྱུང་བར་གསུངས། །དེ་ཕྱིར་རང་གི་སྒོ་གསུམ་ལ་བརྟགས་ནས། །སྡིག་
སྤོང་དགེ་བ་སྒྲུབ་ལ་འབད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ།
ཁམས་གསུམ་འཁོར་བ་རིགས་དྲུག་གར་སྐྱེས་ཀྱང་། །ལས་ཉོན་འཆིང་བ་དམ་
པོས་རབ་བཅིངས་ནས། །སྡུག་བསྔལ་གསུམ་གྱིས་ཡུན་དུ་མནར་བས་ན། །སྲིད་
ལ་ཞེན་ལོག་ཡིད་འབྱུང་བསྒོམ་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་
གསོལ། །ཐར་པ་ཐོབ་པའི་རྒྱུ་ནི་བསླབ་པ་གསུམ། །དེའི་ཡང་རྩ་བ་ཚུལ་ཁྲིམས་
ཡིན་པས་ན། །བསྟན་པའི་རྩ་བ་སོ་ཐར་བཅས་མཚམས་རྣམས། །རང་སྲོག་ལས་
ཀྱང་གཅེས་པར་བསྲུང་བར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །
ནམ་མཁའི་མཐས་ཁྱབ་འགྲོ་འདི་མ་ལུས་པ། །བདག་གི་ཕ་མ་དྲིན་ཅན་ཉིད་ཡིན་
པར། །གསུངས་ཕྱིར་དྲིན་ཅན་ ཉམ་ཐག་འགྲོ་འདི་རྣམས། །བདག་གིས་འཁོར་
བའི་གནས་ནས་འདོན་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །
ཕ་མ་རིག་དྲུག་འཁོར་བ་ལས་སྒྲོལ་ཕྱིར། །བྱམས་དང་སྙིང་རྗེ་བྱང་ཆུབ་སེམས་
- 382 -



མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་མན་ངག་ཉུང་ངུ་རྣམ་གསལ།
བསྐྱེད་ནས། །རླབས་ཆེན་རྒྱལ་སྲས་སྤྱོད་ལ་སློབ་པ་ལ། །ནམ་ཡང་ཞུམ་མེད་སྙིང་
སྟོབས་བསྐྱེད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ལྟར་
སྦྱངས་པས་སྙིང་སྟོབས་ཆེར་འཕེལ་ཏེ། །མཁའ་མཉམ་འགྲོ་བ་སྒོལ་ལ་རིངས་པ་
ན། །སྐལ་བཟང་སྐྱེ་བོ་རྣམས་ཀྱི་འཇུག་ངོགས་མཆོག །བླ་མེད་རྡོ་རྗེ་ཐེག་པར་
འཇུག་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །སྐྱབས་གནས་
ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །
རྣམ་དག་དབང་བཞིས་བདག་རྒྱུད་སྨིན་མཛད་ཅིང་། །སྐུ་བཞིའི་ས་བོན་ཐེབས་
པར་བྱིན་གྱིས་རློབས། །དེ་ལྟར་ལན་མང་ཤུགས་དྲག་གསོལ་བཏབ་པས། །བླ་
མའི་སྐུ་གསུང་ཐུགས་ཀྱི་གནས་རྣམས་ལས། །བདུད་རྩི་འོད་ཟེར་བྱུང་བ་བདག་
ཉིད་ལ། །ཐིམ་པས་སྒོ་གསུམ་བྱིན་གྱིས་བརླབས་པར་གྱུར། །བླ་མ་མཆོག་དང་
དཀྱིལ་ འཁོར་ ལྷ་ ཚོགས་རྣམས། །དཔང་ དུ་ བཞག་ ནས་ ཇི་ ལྟར་ ཁས་ བླངས་
བཞིན། །བཟའ་དང་བསྲུང་དང་བསྟེན་པའི་དམ་ཚིག་རྣམས། །སྲོག་ལས་གཅེས་
པར་བསྲུང་བར་བྱིན་གྱིས་རློབས། །དེ་ནས་རྒྱུད་སྡེ་རྒྱ་མཚོའི་སྙིང་པོའི་བཅུད། །
ཟབ་ལམ་རིམ་པ་གཉིས་ལ་ངེས་རྙེད་ནས། །ཚེ་འདི་བློས་བཏང་ཐུན་བཞིའི་རྣལ་
འབྱོར་གྱིས། །ཚེ་འདིར་སྐུ་གསུམ་ཐོབ་པར་བྱིན་གྱིས་རློབས། །བདག་དང་སྣང་
བ་ཐམས་ཅད་རང་བཞིན་གྱིས། །གྲུབ་པས་སྟོང་པའི་སྟོང་པ་ཉིད་དུ་གྱུར། །འོད་
གསལ་སྟོང་ཉིད་ཡེ་ཤེས་རྣལ་འབྱོར་གྱིས། །འཆི་སྲིད་སྦྱོང་ཞིང་ཆོས་སྐུ་འགྲུབ་
གྱུར་ཅིག །རྣམ་དག་དབྱིངས་ལས་བདེ་ཆེན་ཡེ་ཤེས་ཀྱི། །གཟུང་རྣམ་གཞལ་
ཡས་ཁང་དུ་ཤར་བའི་དབུས། །རྒྱུ་ཡི་རྡོ་རྗེ་འཛིན་པའི་རྣལ་འབྱོར་གྱིས། །བར་
སྲིད་སྦྱོང་ཞིང་ལོངས་སྐུ་འགྲུབ་གྱུར་ཅིག །རབ་འབྱམས་རྒྱལ་བའི་འཁོར་ལོ་མ་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
ལུས་པ། །གཅིག་བསྡུས་ཡེ་ཤེས་ལྔ་ཡི་མངོན་བྱང་གིས། །འབྲས་བུ་རྡོ་རྗེ་འཛིན་
པའི་རྣལ་འབྱོར་གྱིས། །སྐྱེ་སྲིད་སྦྱོང་ཞིང་སྤྲུལ་སྐུ་འགྲུབ་གྱུར་ཅིག །ནམ་མཁའི་
མཐས་གཏུགས་སེམས་ཅན་ཐམས་ཅད་ལ། །གང་ལ་གང་འདུལ་ཐབས་མཁས་
སྤྲུལ་ པ་ ཡིས། །མ་དག་ སྣོད་བཅུད་དྲི་མ་ཀུན་སྦྱངས་ཏེ། །རྫོགས་སྨིན་སྦྱངས་
གསུམ་ སྤྱོད་ པ་ མཐར་ ཕྱིན་ ཤོག །ཟབ་ གསལ་ གཉིས་ མེད་ ལྷ་ ཡི་རྣལ་ འབྱོར་
གྱིས། །ཐ་མལ་སྣང་ཞེན་དྲི་མ་ཀུན་སྦྱངས་ཏེ། །གང་སྣང་ལྷ་ཡི་འཁོར་ལོར་འཆར་
བ་ ཡིས། །རིམ་པ་དང༌པོའི་རྣལ་ འབྱོར་ མཐར་ ཕྱིན་ཤོག །བླ་མེད་རྒྱུད་སྡེ་རྒྱ་
མཚོའི་ སྙིང་ པོའི་དོན། །ཚེ་གཅིག་ཉིད་ལ་སངས་ རྒྱས་ སྟེར་བྱེད་པའི། །ཐབས་
མཁས་མཐར་ཐུག་རྣལ་འབྱོར་རྣམ་བཞི་ཡིས། །ཚེ་འདི་ཉིད་ལ་ཟུང་འཇུག་འགྲུབ་
པར་ཤོག །དེ་ལྟར་རྨད་བྱུང་ལམ་གྱི་མཐར་ཐུག་འདི། །ཚུལ་བཞིན་སྒྲུབ་ལ་བར་
ཆད་མེད་པ་དང་། །ངེས་པར་དགོས་པའི་མཐུ་རྐྱེན་ཀུན་ཚང་ཞིང་། །བཀའ་སྡོད་
རྣམས་ཀྱིས་རྟག་ཏུ་གྲོགས་བྱེད་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་པ་འདི་ནི་སྒྲུབ་པ་སྙིང་པོར་
བྱེད་པ་འབྲས་སྤུངས་དབུ་ཟུར་དགེ་སློང་སྐལ་བཟང་དོན་གྲུབ་ཀྱིས་འདི་ལྟ་བུ་
ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ན་མོ་གུ་རུ་མཉྫ་གྷོ་ཥཱ་ཡ། རིགས་བརྒྱའི་ཁྱབ་བདག་ཐུབ་དབང་རྡོ་རྗེ་
འཆང་། །གང་འདུལ་ཐབས་ཀྱིས་ངུར་སྨྲིག་གར་རོལ་པ། །བདག་གིས་སྤྱི་བོར་
པད་ཟླའི་སྟེང་བཞུགས་ལ། །བྱིན་རླབས་དངོས་གྲུབ་མྱུར་དུ་སྩལ་དུ་གསོལ། །
- 384 -



མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་མན་ངག་ཉུང་ངུ་རྣམ་གསལ།
སྔོན་བྱོན་རྒྱལ་དང་རྒྱལ་སྲས་བགྲང་ཡས་ཀྱིས། །འདུལ་བར་མ་ནུས་སྙིགས་དུས་
འགྲོ་བ་ལ། །རྒྱལ་བའི་མཛད་པ་བཟང་པོ་སྒྲུབ་མཛད་པ། །བཀའ་དྲིན་གསུམ་
ལྡན་བླ་མར་གསོལ་བ་འདེབས། །འདྲེན་པ་མཉམ་མེད་ཤཱཀྱའི་རྒྱལ་པོས་ཀྱང་། །
འདུལ་བར་མ་ནུས་ཉམ་ཐག་བདག་ཅག་ལ། །དམ་ཆོས་བདུད་རྩིའི་བཀའ་དྲིན་
སྩོལ་ མཛད་ པ། །ཟླ་མེད་ བླ་མ་མཆོག་ ལ་ གསོལ་ བ་ འདེབས། །མདོ་ སྔགས་
གསུང་རབ་ཀུན་གྱི་སྙིང་པོའི་དོན། །ཨ་ཏི་ཤ་དང་འཇམ་མགོན་བླ་མ་ཡི། །ཐུགས་
བཅུད་ལམ་རིམ་གསལ་བར་སྟོན་མཛད་པ། །བཀའ་དྲིན་འཁོར་མེད་བླ་མར་
གསོལ་བ་འདེབས། །ཐོག་མེད་དུས་ནས་སྲིད་ པའི་ མཚོར་བྱིང་ སྟེ། །སྐྱེ་རྒ་ན་
འཆིའི་སྡུག་བསྔལ་བརྒྱས་གཟིར་བ། །བདག་ཅག་ཐུགས་རྗེའི་ལྕགས་ཀྱུས་འདྲེན་
མཛད་པ། །བཀའ་དྲིན་མཚུངས་མེད་བླ་མར་གསོལ་བ་འདེབས། །ལས་དང་ཉོན་
མོངས་ཞགས་པས་དམ་བཅིངས་ནས། །ཐར་མེད་འཁོར་བའི་བརྩོན་རར་ཆུད་པ་
བདག །ཐར་པའི་ལམ་བཟང་ དམ་ པར་འཁྲིད་མཛད་པ། །རྗེ་བཙུན་ཐུགས་ རྗེ་
ཅན་ལ་གསོལ་བ་འདེབས། །མ་ནོར་ལམ་བཟང་སྟོན་པའི་བཤེས་གཉེན་ནི། །
སངས་རྒྱས་ཀུན་གྱི་ངོ་བོར་ཡིད་ཆེས་ནས། །སྒོ་གསུམ་སྒོ་ནས་མཉེས་པ་ལྷུར་
བྱས་ཏེ། །ཕ་ རྗེས་བུ་ཡིས་ཟིན་པར་བྱིན་གྱིས་རློབས། །དལ་འབྱོར་རྙེད་དཀའ་
ནམ་མཆི་ཆ་མེད་དང་། །ལས་འབྲས་བསླུ་མེད་འཁོར་བའི་ངང་ཚུལ་རྣམས། །
ཡང་ཡང་བསམ་པས་གཏིང་ནས་ཡིད་ལོག་སྟེ། །ངེས་འབྱུང་རྣམ་དག་སྐྱེ་བར་བྱིན་
གྱིས་རློབས། །འགྲོ་འདི་རང་གི་ཕ་མར་ངེས་རྙེད་ནས། །བྱམས་དང་སྙིང་རྗེ་བྱང་
མེད་སྙིང་སྟོབས་སྐྱེ་བར་བྱིན་གྱིས་རློབས། །སྲིད་པའི་སྡུག་བསྔལ་འགྲུབ་པའི་རྒྱུ་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༨༽
གཅིག་པུ། །བདག་ འཛིན་ འགོང་ པོ་འདི་ ཡི་ མཚང་ རིག་ནས། །མ་རིག་འཁྲུལ་
པའི་ རྩ་ བ་ ཆོད་ པ་ དང༌། །མཐའ་ བྲལ་ གནས་ ལུགས་རྟོགས་ པར་ བྱིན་ གྱིས་
རློབས། །མཆོག་དང་ཐུན་མོང་དངོས་གྲུབ་ཀུན་གྱི་གཞི། །དམ་ཚིག་སྡོམ་པ་རྣམ་
པར་དག་པ་དང༌། །ཟབ་ལམ་བླ་མ་ལྷ་ཡི་རྣལ་འབྱོར་ལ། །བརྟེན་ནས་བསྐྱེད་
རྫོགས་ཟུང་འཇུག་མཐར་ཕྱིན་ཤོག །དེ་ལྟར་ཤུགས་དྲག་གསོལ་བ་བཏབ་པའི་
མཐུས། །སྐྱབས་གསུམ་ཀུན་འདུས་བླ་མ་རྡོ་ རྗེ་ འཆང་། །དགྱེས་བཞིན་རང་ ལ་
ཐིམ་པས་སྒོ་གསུམ་པོ། །བླ་མའི་སྐུ་གསུང་ཐུགས་དང་རོ་གཅིག་གྱུར། །ཨོཾ་ཨཱགུ་
རུ་སུ་མ་ཏི་ཛྷ་ན་སིདྡྷི་ཧཱུྃ་ཧཱུྃ། ཞེས་བརྒྱ་སྟོང་ཁྲི་འབུམ་སོགས་ཅི་ནུས་བཟླ་ཞིང་།
མཇུག་ཏུ་བསྔོ་བ་དང་སྨོན་ལམ་གྱིས་རྒྱས་གདབ་པར་བྱའོ། །ཞེས་པ་འདི་ནི་དད་
ལྡན་ཡེ་ཤེས་སྐལ་བཟང་དང་། ཡེ་ཤེས་ཆོས་འཕེལ་གཉིས་ཀྱིས་འདི་ལྟ་བུ་ཞིག་
དགོས་ཞེས་ནན་ཆེར་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ།། །།
- 386 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ཁ# ཆ
# % @ > # ︽ནི༔ +
སྒོ%; @ 3% +3%E
*# % $ ཚེ # % @ #
# %
ཙྪཱ
ཉི ཚུ ༔ ༔



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེ ས ་པོ འི་ཤུ ལ ་ བ ཞག།
དེབ་བརྒྱ་དང་གོ་གཅིག་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
( ༢ ༨/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠ ༡ ༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ། ་
དེབ་ཚད། ༨ ༨༠ X ༡ ༢ ༣°mm ༡/༣ ༢
དཔར་གྲུངས། ༠༠༠༡༡ ༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠ ༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
ISBN 978-7-80253 - 436-0
1.0雍… L.0雍… 2百…0喇嘛教
- 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第191卷)
雍增·益西坚赞文集
| 第28/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880×1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253-436 -0/B.123
本文集总定价(1-32册):1050.00元



ISBN 978-7-80253-436-0
987802lls 34360
本文集总定价(1-32 卷):1050.00 元
