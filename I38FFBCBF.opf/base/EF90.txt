༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
N:
9787802534360
14PD2663
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༩༣
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༣༠/༣༢)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



#Sor
க
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༣༠/༣༢)
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
༤s
#e
བo/



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
p
དུ
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



24)
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



Co免



དཀར་ཆག
རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་
རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ། … …. (1)
རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་
མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ། … ……. (132)
རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས། … (213)
འཇམ་མགོན་བླ་མ་ཙོང་ཁ་པ་ཆེན་པོ་ལ་གདུང་ཤུགས་དྲག་པོས་གསོལ་བ་
འདེབས་ཤིང་ཐུགས་རྗེ་བསྐུལ་བ་བྱིན་རླབས་ཀྱི་རྒྱ་མཚོ། ……………… (216)
བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་ ་
བྱེད་པའི་མེ་ལོང་། .……………………………………………(224)
རྗེ་བཙུན་བྱམས་མགོན་ལ་བརྟེན་པའི་བླ་མའི་རྣལ་འབྱོར་། … … (265)
ཟབ་ལམ་བླ་མའི་རྣལ་འབྱོར་བྱིན་རླབས་མྱུར་འཇུག་སྐལ་བཟང་
རེ་སྐོང༌། .………………………………
རྒྱལ་བ་ཙོང་ཁ་པ་ལ་བརྟེན་པའི་བླ་མའི་རྣལ་འབྱོར། … (275)
བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་
གསོལ་བ་འདེབས་ཚུལ། .…………………………… (279)
རྗེ་བཙུན་བླ་མ་ངག་དབང་བྱམས་པ་ལ་གསོལ་འདེབས་སྨོན་ཚིག་
དང་བཅས་པ། .
•，，，，，，，(269)
，，... (300)



དཀར་ཆག་
ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་
སྨོན་ལམ་དང་བཅས་པ། .…………………………….…… (304)
གངས་རིའི་མགོན་པོ་རྗེ་བཙུན་སྤྱན་རས་གཟིགས་ལ་གདུང་བའི་དབྱངས་
ཀྱིས་གསོལ་བ་འདེབས་ཚུལ། ………………………………………… (320)
རྗེ་བཙུན་སྒྲོལ་མ་ལ་བརྟེན་པའི་བླ་མའི་རྣལ་འབྱོར། ……………………… (327)
བླ་མ་དང་རྗེ་བཙུན་སྒྲོལ་མ་དབྱེར་མེད་དུ་གསོལ་བ་འདེབས་པའི་ཚུལ་
ལམ་གྱི་གནད་ཚང་བའི་སྨོན་ཚིག་དང་བཅས་པ། … ……………(334)
བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་
རྣལ་འབྱོར་དངོས་གྲུབ་ཀུན་འབྱུང་། … … …… … (339)
རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་
དཔལ་བཟང་པོའི་ཞབས་བརྟན་གསོལ་འདེབས་ཕན་བདེའི་གྲུ་ཆར་
འབེབས་པའི་སྤྲིན་གྱི་སྒྲ་དབྱངས། ……………………………… (354)



༄༅། །རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ཐུབ་བསྟན་
མཛེས་རྒྱན་རིན་པོ་ཆེའི་ཕྲེང་བ་
ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། རྗེ་བཙུན་བླ་མ་དམིགས་པ་མེད་པའི་ཐུགས་རྗེ་
ཆེན་པོ་དང་ལྡན་པ་དེའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། ། བརྩེ་བ་
ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ། བློ་ཆེན་
རྣམ་འདྲེན་ཀུན་གྱི་བཟང་པོའི་ཐུགས། །དུས་འདིར་ངུར་སྨྲིག་གར་གྱི་རྣམ་རོལ་
པ། །མ་ལུས་རྒྱལ་བའི་གདུང་འཚོབ་ཆོས་ཀྱི་རྗེ། །བཀའ་དྲིན་མཚུངས་མེད་དེ་ལ་
མགོས་ཕྱག་འཚལ། །མཚན་དཔེའི་དཔལ་འབར་གཟི་བརྗིད་ཕུང་པོའི་སྐུ། །
མ་ལུས་འགྲོ་བའི་རེ་བ་སྐོང་བའི་གསུང་། །ཆོས་ཀུན་གནས་ལུགས་གཟིགས་པ་
མཐར་ཕྱིན་ཐུགས། །སྟོན་པ་མཉམ་མེད་ཤཱཀྱའི་རྒྱལ་པོར་འདུད། ། རྒྱལ་ཚབ་མི་
ཕམ་ མགོན་ དང་ འཇམ་ པའི་ དབྱངས། །ཤིང་ རྟ་ ཆེན་ པོ་ ཀླུ་སྒྲུབ་ ཐོགས་མེད་
སོགས། །རྒྱལ་ བ་ ཉིད་ ཀྱིས་ ལུང་ བསྟན་ བརྙེས་ གྱུར་ པ། །ཐུབ་ བསྟན་ གསལ་
མཛད་རྣམས་ལ་སྙིང་ནས་འདུད། །ཁྱད་པར་རྒྱལ་ཀུན་ཡབ་གཅིག་འཇམ་པའི་
དབྱངས། །བསིལ་ལྡན་ལྗོངས་འདིར་ཐུབ་བསྟན་ སྤེལ་སླད་དུ། །བསམ་བཞིན་
བྱོན་ནས་མདོ་སྔགས་མ་ལུས་པ། །གཞི་ནས་གསོ་མཛད་འཇམ་མགོན་བླ་མར་
འདུད། །མགོན་དེའི་ལེགས་བཤད་འདབ་སྟོང་དགའ་ཚལ་ལས། །ཚང་ལ་མ་ནོར་
-1-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
སྙིང་པོའི་བཅུད་འཐུངས་ཏེ། །ཕྱོགས་ཀུན་ལེགས་བཤད་དར་དིར་སྒྲ་དབྱངས་
ཀྱིས། །འགེངས་མཛད་རིམ་པར་བྱོན་རྣམས་ཕྱག་གི་ཡུལ། །སྔོན་བྱོན་དམ་པ་དེ་
དང་དེ་དག་གིས། །ཕྱོགས་འདིར་ལམ་བཟང་ཤིན་ཏུ་གསལ་མཛད་ཀྱང་། །མ་
རུང་དམུ་རྒོད་གདུལ་དཀའ་བདག་འདྲ་རྣམས། །སུས་ཀྱང་འདུལ་བའི་སྤྱོད་ཡུལ་
མ་གྱུར་ཏོ། །དེ་ཕྱིར་སྲས་བཅས་རྒྱལ་བས་མ་ཐུལ་བའི། །ཧ་ཅང་སྙིགས་མའི་
འགྲོ་བ་བདག་འདྲ་ལ། །མ་ནོར་ལམ་བཟང་ཇི་བཞིན་འདོམས་མཛད་པ། །རྗེ་
བཙུན་བླ་མ་ཐུགས་རྗེ་ཅན་དེར་འདུད། །རྣམ་དག་ངེས་འབྱུང་གསེར་གྱི་འཛིན་
མའི་གཞིར། །ཚུལ་ཁྲིམས་རྒྱ་མཚོ་མང་ཐོས་ནོར་བུས་ཕྱུག །ཐར་འདོད་གདེངས་
ཅན་ ཀུན་ གྱི་ ཉེར་ འཚོའི་གཞི། །དོན་ གཉིས་ རིན་ ཆེན་ འབྱུང་ གནས་ ཁྱོད་ ལ་
འདུད། །མཐའ་ཡས་དགེ་ཚོགས་སྙིང་རྗེའི་རྩ་བ་ལས། །བྱང་སེམས་སྡོང་པོ་ཕྱིན་
དྲུག་ཡལ་འདབ་རྒྱས། །ལྷར་བཅས་འགྲོ་ལ་དགོས་འདོད་འབྱུང་བའི་གཞི། །རྗེ་
བཙུན་བླ་མ་དཔག་བསམ་དབང་པོར་འདུད། །གསང་ཆེན་རྒྱུད་སྡེ་རྒྱ་མཚོའི་
འཇིངས་ན་གནས། །དབང་ དང༌ དམ་ ཚིག་ རིན་ཆེན་ ཁམས་ ལས་གྲུབ། །རིམ་
གཉིས་རྟོགས་པའི་བང་རིམ་མངོན་མཐོ་བ། །དཔལ་ལྡན་བླ་མ་ས་འཛིན་དབང་
པོར་འདུད། །ཐུབ་བསྟན་ཡོངས་རྫོགས་ལྷ་ལམ་ཡངས་པའི་མཁར། །རླབས་ཆེན་
སྨོན་ལམ་ཅང་ཤེས་ཤུགས་ཀྱིས་དྲངས། །འཇམ་མགོན་སྙན་བརྒྱུད་པད་ཚལ་
བཞད་པའི་མགོན། །རྗེ་བཙུན་བླ་མ་ནམ་མཁའི་ནོར་བུར་འདུད། །བདག་ཉིད་
ཆེན་པོའི་ཡོན་ཏན་གོ་འབྱེད་ཁྱོན། །མཐུ་ཆེན་མཁའ་ལྡིང་དབང་པོ་དག་གིས་
ཀྱང་། །ཕ་མཐའི་ཚད་གཟུང་ནུས་པ་མ་ཡིན་ན། །ཉམ་ཆུང་བདག་འདྲས་བརྗོད་
པར་ག་ལ་ནུས། །དེ་ལྟ་མོད་ཀྱི་བདག་བློ་དད་པའི་ཤུགས། །སླར་ཡང་ཆེས་ཆེར་



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འཕེལ་བར་བྱ་བའི་ཕྱིར། །བླ་མའི་རྣམ་ཐར་རྒྱ་མཚོ་ལྟ་བུ་ལས། །ཆུ་ཐིགས་ཙམ་
ཞིག་དད་པའི་གསོས་སུ་འགོད། །
དེ་ལ་འདིར་བདག་ཅག་གི་བླ་མ་དམ་པ་ལྷ་དང་བཅས་པའི་འགྲོ་བ་
ཡོངས་ཀྱི་མ་འདྲིས་པའི་མཛད་བཤེས་ཆེན་པོ། སྲིད་པའི་ཕུན་ཚོགས་ལ་ཞེན་པ་
གཏིང་ནས་ལོག་པའི་ངེས་འབྱུང་གིས་བསྐུལ་ཏེ། རབ་ཏུ་བྱུང་ནས་དགེ་ཚུལ་དང་
བརྙེན་པར་རྫོགས་པའི་སྡོམ་ཁྲིམས་མཐའ་དག་རྒྱལ་བ་རང་ཉིད་ཀྱི་གསུང་བཞིན་
དུ་ བཅས་ པའི་མཚམས་ལས་ནམ་ཡང་མི་འདའ་བར་བསྲུང་བར་མཛད་ པའི་
གནས་བརྟན་འདུལ་བ་འཛིན་པ་ཆེན་པོ། སྲིད་གསུམ་མེ་འབར་བའི་རླབས་ལྟར་
གཟིགས་ཀྱང་བདག་པས་གཞན་གཅེས་པའི་བྱང་ཆུབ་ཀྱི་སེམས་ཤུགས་དྲག་པོས་
རྒྱལ་སྲས་རྣམས་ ཀྱི་བཅས་ པའི་ མཚམས་ལས་སྐད་ཅིག་ཀྱང་མི་འདའ་བའི་
སེམས་དཔའ་ཆེན་པོ། གསུམ་ལྡན་རྡོ་རྗེ་འཛིན་པ་དུ་མའི་སྤྱན་སྔར་རྣམ་དག་
དབང་བཞི་ནོད་པས་སྐུ་བཞིའི་ས་བོན་ཐེབས་པར་མཛད་པ། ལྷ་དང་བླ་མའི་སྤྱན་
སྔར་ཁས་བླངས་པའི་དམ་ཚིག་དང་སྡོམ་པ་ཐམས་ཅད་མིག་གི་འབྲས་བུ་ལྟར་
བསྲུང་བར་མཛད་ཅིང་། ཐུན་བཞིའི་རྣལ་འབྱོར་ལས་ནམ་ཡང་ཉམས་པ་མེད་
པས་གོ་འཕང་མཐོན་པོར་གཤེགས་པའི་ངེས་པ་དོན་གྱི་རྡོ་རྗེ་འཛིན་པ་ཆེན་པོ།
མདོར་ན་མཐོང་ཐོས་དྲན་རེག་གི་འགྲོ་བ་ཐམས་ཅད་ལ་དཀར་པོའི་ས་བོན་
འཇོག་ནུས་པའི་འབྲེལ་ཚད་དོན་ལྡན་གྱི་སྐྱེས་བུ་དམ་པ། མཚན་བརྗོད་པར་
དཀའ་བ་དྲིན་ཅན་བླ་མ་བློ་བཟང་རྣམ་རྒྱལ་དཔལ་བཟང་པོའི་ཞལ་སྔ་ནས་ཀྱི་
རྣམ་པར་ཐར་པ་བསམས་ཀྱིས་མི་ཁྱབ་པ་ལས་བདག་ཅག་བློ་དམན་རྣམས་ཀྱི་
སྣང་ངོ་དང་བསྟུན་པའི་ཐུན་མོང་བའི་མཛད་པ་ཕྱོགས་ཙམ་ཞིག་བརྗོད་པ་ལ།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
དམ་པ་འདི་ཉིད་གང་དུ་སྐུ་བལྟམས་པའི་ཡུལ་ནི། གཙང་གཞིས་ཀ་རྩེའི་སའི་ཆ།
ཆོས་གྲྭ་ཆེན་པོ་བཀྲ་ཤིས་ལྷུན་པོ་ནས་ལྷོ་ཕྱོགས་སུ་དཔག་ཚད་གཅིག་ལྷག་ཙམ་
གྱི་ས་ན་ལྕགས་ལུང་པ་ཞེས་བྱ་བ། ཕུ་ན་རྩྭ་རི་ཕུན་སུམ་ཚོགས་པ་ལ་འབྲོག་སྡེ་
དང༌། མདའ་ན་ས་གཞི་ལོ་ཏོག་ཕུན་སུམ་ཚོགས་པ་སྐྱེ་བའི་ཞིང་པ་མི་ཁྱིམ་མང་དུ་
ཡོད་པ། སྔོན་བྱོན་དམ་པ་དུ་མས་ཞབས་ཀྱིས་བཅགས་ཤིང་བྱིན་གྱིས་བརླབས་
པ། ལྷག་ པར་ པཎ་ཆེན་ ཐམས་ཅད་མཁྱེན་པ་བློ་བཟང་ཆོས་ ཀྱི་ རྒྱལ་མཚན་
ཕྱོགས་དེར་ཕེབས་ནས་བཀྲ་ཤིས་ཀྱི་གསོ་སྦྱོང་མཛད་པ་སོགས་དགེ་མཚན་དུ་
མས་བརྒྱན་པའི་སའི་ཐིག་ལེ་དེའི་ཕུ་ན་བཅུས་ཁང་དམར་ཤར་པ་ཞེས་བྱ་བ་ཡུལ་
དེའི་མི་ཀུན་གྱི་ཁ་ངག་ལ་ཕུ་ན་ཞྭ་ཉན་པ་བཅུས་ཁང་དམར་ཤར་པ་ཞེས་ཀུན་
གྱིས་གོང་དུ་འཁུར་བའི་གནས་སུ་བྱེད་པ། རིགས་རུས་ཁུངས་བཙུན་ཞིང་འབྱོར་
པ་རྒྱས་པ། དཔལ་ལྡན་ལྷ་མོ་རིགས་ཀྱི་སྲུང་མར་འཁོར་བ་སོགས་དགེ་མཚན་དུ་
མ་དང་ལྡན་པའི་ཁྱིམ་དེར་ཡབ་མགོན་པོ་ཚེ་རྒྱལ་ཞེས་བྱ་བ་དང་། ཡུམ་སྲས་མོ་
ལགས་ཞེས་གྲགས་པ་གཉིས་ཀྱི་སྲས་སུ་བསམ་བཞིན་དུ་སྐྱེ་བ་བཞེས་ཏེ་ལྕགས་
ཕོ་ཁྱིའི་ལོར་ཁྱེའུ་དབུ་གདུགས་ལྟར་ཟླུམ་ཞིང་སྤྱི་གཙུག་མཐོ་བ། དཔྲལ་བའི་
དབྱེས་ཆེ་ཞིང་ཤངས་ཀྱི་གཟེངས་མཐོ་བ། སྤྱན་དཀྱུས་རིང་ཞིང་མཆུ་སྒྲོས་པདྨའི་
འདབ་མ་ཇི་ལྟ་བ། པགས་པའི་མདོག་ནི་དཀར་ལ་དམར་བའི་མདངས་ཆགས་པ་
འགྲོ་བ་ཀུན་གྱི་མིག་གི་བདུད་རྩི་ལྟ་བུ་ཞིག་ངོ་མཚར་བའི་ལྟས་དང་བཅས་ཏེ་
འཁྲུངས་སོ། །འདི་སྐབས་རྗེ་བཙུན་བློ་བཟང་ཆོས་ཀྱི་རྒྱལ་མཚན་ཞིང་གཤེགས་
ནས་ལོ་དགུ་དང་། རྗེ་བཙུན་བློ་བཟང་ཡེ་ཤེས་འཁྲུངས་ནས་ལོ་བརྒྱད་སོང་བའི་
སྐབས་དེ་ཡིན་ནོ། །དེ་དག་ལ་འདི་སྐད་ཅེས་བྱ་སྟེ། བསྐལ་བཟང་འདི་ལ་རྣམ་



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
འདྲེན་གྲངས་མང་ཡང་། །མགོན་མེད་སྙིགས་མའི་འགྲོ་ལ་ཐུགས་བརྩེ་བ། །སྙིང་
སྟོབས་ཕུལ་ཕྱིན་ཤཱཀྱའི་རྒྱལ་པོ་ཉིད། །ཟླ་བྲལ་པད་དཀར་ལྟ་བུར་ཕྱོགས་ཀུན་
གྲགས། །སྟོན་པ་མཉམ་མེད་དེ་ཡི་བསྟན་པ་ཡང་། །སྣུམ་ཟད་མར་མེ་ལྟ་བུའི་
དུས་མཐའ་འདིར། །ཐུབ་དབང་བསྟན་པའི་སྒྲོན་མེ་གཟུང་བའི་ཕྱིར། །བདག་
ཉིད་ཆེ་ཞིག་སྲས་མོའི་མངལ་དུ་ཞུགས། །དེ་ཚེ་འདོད་ཁམས་དབང་ཕྱུག་དམག་
ཟོར་མས། །རྒྱལ་སྲས་གཞོན་ནུ་བསྲུང་ཕྱིར་དེར་བྱོན་ནས། །ཆུ་འཛིན་གླལ་བའི་
དབྱངས་བཞིན་ཨ་ལ་ལའི། །གད་མོས་བདུད་དཔུང་སྐྲག་པར་མཛད་དུ་ངེས། །
དམ་པ་འདི་ཡི་མཛེས་སྐུ་སྲིད་པའི་མིག །སྲས་མོའི་ཆུ་འཛིན་རུམ་ནས་འཐོན་པའི་
ཚེ། །དཀར་ཕྱོགས་སྐྱོང་བའི་རྐང་དྲུག་ཚོགས་རྣམས་ཀྱིས། །དགའ་བའི་དར་དིར་
ཕྱོགས་བཅུར་བསྒྲགས་སམ་སྙམ། །དེ་ལྟ་བུའི་གཞོན་ནུ་དེ་ཉིད་ཡབ་ཡུམ་འཁོར་
དང་བཅས་པས་འགལ་རྐྱེན་ཀུན་ལས་བསྲུངས་ཤིང་། མཐུན་པའི་དངོས་པོ་དག་
གིས་སྐྱེད་བསྲིངས་པས་རྫིང་གི་པདྨ་བཞིན་དུ་སྐྱེད་དྲག་པར་གྱུར་ཏོ། །སྐུ་མཆེན་
ཀྱང་མང་དུ་ཡོད་ཅིང་། སྲིང་མོ་ཀླུ་རྒྱལ་བུ་ཁྲིད་ཅེས་བྱ་བ་རང་བཞིན་གྱིས་རྒྱུད་
འཇམ་པ་ལྷ་དང་བླ་མ་ལ་གུས་ཤིང་སྙིང་རྗེ་ཆེ་བ་ཞིག་ཡོད་པ་བླ་མ་ཉིད་དང་སྲིང་
མོ་གཉིས་ཁྱིམ་དེར་ནམ་བཞུགས་ཀྱི་རིང་དམག་ཟོར་རྒྱལ་མོའི་འཕྲུལ་ཤིན་ཏུ་ཆེ་
ཞིང་། ནུབ་རེ་བཞིན་བུད་མེད་གཟུགས་བོངས་ཆེ་བ་ཞིག་གིས་ནང་མཆོད་ཀ་པཱ་
ལ་ནས་བླ་མ་ཡི་དམ་ལ་འཐོར་བར་བྱེད་ཅིང་རང་ཡང་ལོངས་སྤྱོད་པ་ཞིག་ཡོད་པ་
ལ། རྗེ་ཉིད་རབ་ཏུ་བྱུང་ཞིང་སྲིང་མོ་གཞན་གྱི་ཁྱིམ་དུ་བྱོན་པ་ནས་མེད་སོང་ཞེས་
རྗེ་ཉིད་ཀྱིས་བླ་མ་སྔགས་རམ་པ་ལ་ལྐོག་ཏུ་གསུངས་འདུག་གོ །ཚུལ་འདི་དག་
ལ་བསམ་ན་རྗེ་བཙུན་བླ་མ་འདི་ནི་གང་ཟག་རང་དགའ་བ་ཞིག་མ་ཡིན་པར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བདག་ཉིད་ཆེན་པོ་བསམ་བཞིན་བྱོན་པ་ཞིག་ཡིན་པར་གོར་མ་ཆག་ཅིང་། གཞོན་
ནུ་ཉིད་ནས་ལྷ་དང་བླ་མས་བྱིན་གྱིས་བརླབས་པའི་མཚན་ལྟས་སོགས་ངོ་མཚར་
ཡ་མཚན་ཆེ་བའི་རྣམ་ཐར་མང་དུ་ཡོད་ཚོད་འདུག་ཀྱང་། བླ་མ་ཉིད་ཐུགས་ཤིན་
ཏུ་སྒོམ་ཞིང་ཡོན་ཏན་ནང་དུ་སྦེད་པ་ཁོ་ན་གཙོ་བོར་མཛད་ནས་གང་ཟག་རང་
དགའ་བ་ཐ་མལ་པ་ཞིག་ཡིན་ཚུལ་རང་མཛད་པ་མ་གཏོགས་གོང་མའི་ཡོན་ཏན་
ཁྱད་པར་ཅན་རྣམས་གསུངས་པར་མི་མཛད་པས། བདག་གིས་ཀྱང་རང་བཟོར་
བྲི་བར་མ་ནུས་སོ། །དེ་ནས་གཞོན་ནུ་དེ་ཉིད་ལོ་དྲུག་བདུན་ཙམ་ལ་སླེབ་པ་ན་ཡི་
གེ་ འདྲི་བ་ དང་ ཀློག་ པ་དང་། གཞན་ཡང་ རིག་གནས་ ཕལ་ཆེར་གཞན་གྱིས་
བསླབས་པ་ལ་མི་ལྟོས་པར་རང་སྟོབས་ཀྱིས་མཁྱེན་པ་ཞིག་བྱུང་སྟེ། དེ་ཡང་ཕྱག་
དར་གྱི་ལྡེབས་ལ་ཡི་གེ་ཀའི་རྣམ་པ་སྐུ་ཤའི་གཏིང་ན་ཡོད་པའི་མདངས་ཁ་ལ་
ཤར་བ་ལྟ་བུ་ཤིན་ཏུ་གསལ་བ་ཞིག་ཡོད་པར་ལན་ཅིག་ཆབ་ཞུགས་སྐབས་འདིའི་
རྒྱུ་མཚན་གང་ཡིན་ཞེས་ཞུས་པར། ཐུགས་དགྱེས་ཉམས་ཆེན་པོས་བྱིན་པའི་དུས་
ན་རྩེ་མོ་བྱེད་སྐབས་སྨྱུག་ཁས་འདི་ལྟར་བཅོས་པ་ཡིན། ངེད་ཅག་གི་རིགས་འདི་
ལ་ཡི་གེ་དང༌། གོས་ཚེམ་ཤིང་བཟོ་སོགས་རིག་གནས་ཕལ་ཆེར་ཆབ་ཙམ་རེ་
གཞན་གྱིས་སློབ་མི་དགོས་པར་རང་ཤུགས་ཀྱིས་ཤེས་པ་ཞིག་ཡོད་ཅེས་ཞལ་
ལས་དངོས་སུ་ཐོས་སོ། །དེ་ལ་འདི་སྐད་ཅེས་བྱ་སྟེ། སྐྱེས་རབས་སྔོན་ནས་སྦྱངས་
བའི་བག་ཆགས་ཀྱིས། །གཞོན་ནུ་ཉིད་ནས་བརྡ་སྤྲོད་གཙུག་ལག་སོགས། །མ་
བསླབས་པར་ཡང་ཕལ་ཆེར་ཐུགས་སུ་ཆུད། །འདི་ཉིད་དམ་པའི་མཚན་མ་མིན་ན་
ཅི། །དམ་པའི་མགོན་ལ་བརྟེན་ནས་རིགས་ཚུལ་ལ། །ཚུལ་བཞིན་སྦྱངས་ན་ཚེ་
རབས་གཞན་དག་ཏུ། །མ་བསླབས་པར་ཡང་ཤེས་པར་འགྱུར་རོ་ཞེས། །བདག་
- 6 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ཅག་རྣམས་ལ་ཐབས་ཀྱིས་གདམས་པ་འདྲ། །རླབས་ཆེན་སྨོན་ལམ་མཐུ་ཆེན་
ཁྱོད་བཞིན་དུ། །ཚེ་རབས་ཀུན་ཏུ་དལ་འབྱོར་རྟེན་ཐོབ་ནས། །བླང་དང་དོར་བྱའི་
ཆོས་ཚུལ་མཐའ་དག་ལ། །ཐོགས་མེད་འཇུག་པའི་མཁྱེན་པ་ཐོབ་གྱུར་ཅིག ། །
ཅེས་བྱ་བ་ནི་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་
ལས། སྐུ་བལྟམས་ནས་ཁྱིམ་དུ་བཞུགས་པའི་སྐབས་ཏེ་དང་པོའོ།། །།
དེ་ནས་དེ་ལྟ་བུའི་གཞོན་ནུ་དེ་སྔོན་གོམས་བག་ཆགས་བཟང་པོའི་མཐུ་
བརྟས་པས། ཇི་སྐད་དུ་དྲག་ཤུལ་ཅན་གྱིས་ཞུས་པའི་མདོ་ལས། བདག་ཀྱང་སྡུག་
བསྔལ་གྱི་གནས་ཁྱིམ་གྱི་གནས་ནས་མངོན་པར་བྱུང་སྟེ་ནམ་ཞིག་ན་འདི་ལྟ་བུ་
སྤྱོད་པར་འགྱུར། བདག་ཀྱང་ནམ་ཞིག་ན་དགེ་འདུན་གྱི་ལས་དང་། གསོ་སྦྱོང་གི་
ལས་དང་། དགག་དབྱེའི་ལས་དང་། འདུད་པའི་ལས་དེ་ལ་གནས་པར་འགྱུར་
སྙམ་ནས། དེས་འདི་ལྟར་རབ་ཏུ་བྱུང་བའི་ སེམས་ལ་དགའ་བར་ བྱའོ། །ཞེས་
དང༌། སྐྱེས་ རབས་ ལས་ ཀྱང་། བཙོན་ ར་འདྲ་བའི་ཁྱིམ་ལ་ནི། །ནམ་ཡང་བདེ་
བར་མ་སེམས་ཤིག །ཕྱུག་གམ་ཡང་ན་དབུལ་ཡང་རུང་། །ཁྱིམ་ན་གནས་པ་ནད་
དུ་ཆེ། །གཅིག་ནི་བསྲུང་བས་ཉོན་མོངས་ལ། །གཉིས་པ་འཚོལ་བས་ཤ་ཐང་
ངོ༌། །ཞེས་དང་། གལ་ཏེ་ཆོས་སྤྱོད་ཁྱིམ་གྱི་སོ་ནམ་འཆོར། །ཁྱིམ་ལ་ ཕྱོགས་ན་
ཆོས་ཀྱང་ག་ལ་འགྲུབ། །ཆོས་ཀྱི་ལས་ནི་རབ་ཏུ་ཞི་བ་ཡིན། །ཁྱིམ་གྱི་དོན་ནི་དྲག་
ཤུལ་ཅན་གྱིས་འགྲུབ། །དེ་བས་ཆོས་དང་འགལ་བའི་སྐྱོན་ཡོད་ཕྱིར། །བདག་ལ་
ཕན་འདོད་སུ་ཞིག་ཁྱིམ་ན་གནས། །ཞེས་དང་། ཚོམས་ལས། རྒ་བ་མཐོང་ཞིང་
ནད་ཀྱི་སྡུག་བསྔལ་དང་། །སེམས་དང་བྲལ་བའི་ཤི་བ་མཐོང་ནས་ནི། །བརྟན་
-7-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
པས་བཙོན་ར་འདྲ་བའི་ཁྱིམ་སྤངས་ཀྱིས། །འཇིག་རྟེན་ཕལ་པས་འདོད་སྤངས་
ནུས་རེ་སྐན། །ཞེས་གསུངས་པ་ལྟར། ཁྱིམ་ན་གནས་པ་ནི་བྱ་བ་ངན་པ་སྣ་ཚོགས་
ཀྱིས་བྲེལ་ནས་དགེ་བའི་བསམ་པ་མ་སྐྱེས་པ་མི་སྐྱེ་ཞིང་སྐྱེས་པ་རྣམས་རིམ་གྱིས་
འགྲིབ་པར་བྱེད་པ། ཚོང་དང་ཞིང་ལས་སོགས་ལས་ངན་པ་སྣ་ཚོགས་པ་དང་། དེ་
དག་གི་ཆེད་དུ་ཕན་ཚུན་འཐབ་པ་དང་རྩོད་པ་སོགས་བཟོད་པར་དཀའ་བའི་སྡུག་
བསྔལ་དུ་མས་ལུས་སེམས་ཀུན་ནས་གདུང་བར་བྱེད་པ། འདོད་པ་སྤྱོད་པ་ནི་
དུག་སྦྲུལ་ནག་པོའི་གདེངས་ཀའི་གྲིབ་བསིལ་ལྟར་མནོག་ཆུང་ཞིང་ཉེན་ཆེ་བ།
མདོར་ན་ཉེས་པ་དུ་མའི་འབྱུང་ཁུངས་སུ་གྱུར་ལ། རབ་ཏུ་བྱུང་བ་ནི་ཉེས་པ་
ཐམས་ཅད་ལས་ལྡོག་ཅིང་ཡོན་ཏན་ཐམས་ཅད་སྐྱེ་བའི་རྟེན་ས་གཞི་ལྟ་བུ། རྒྱལ་
བ་སྲས་བཅས་ཐམས་ཅད་ཀྱིས་བསྔགས་པའི་གནས་ཡིན་པར་མཁྱེན་ནས་རབ་ཏུ་
འབྱུང་འདོད་གཏིང་ནས་ཡོད་པའི་ཁར། རྒྱལ་པོ་དགའ་ལྡན་ཚེ་དབང་གིས་ཆོས་
ཚབ་བཙུན་ཆུང་ཁ་ཤས་འཇུག་རྩིས་ཀྱིས་བརྟགས་པ་ན། དམ་པ་འདི་ཉིད་གཞོན་
ནུ་བློ་གྲོས་གསལ་ཞིང་རིགས་རུས་བཙུན་པ་སོགས་གང་ཅིར་འོས་པར་གཟིགས་
ནས། འདི་ཉིད་དང་གཞན་ཡང་བཙུན་ཆུང་ཁ་ཤས་བཅས་ཆོས་ཚབ་ཏུ་འཇུག་
པར་མཛད་པའི་རྐྱེན་གྱིས་ཉེ་བར་བསྐུལ་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་
བར་གྱུར་ཏོ། །གང་དུ་རབ་ཏུ་བྱུང་བའི་གནས་ནི། བཀའ་གདམས་གླེགས་བམ་
ལས། ཆོས་ དགེ་ བ་ བཅུ་ ཡིས་ཁྱད་ འཕགས་ པའི། །གླིང༌ ཕུན་ སུམ་ ཚོགས་ པ་
འཛམ་ བུའི་ གླིང༌། །སྒོས་ ཉང་ ཤབ་ ས་ ཡི་ ལྟེ་ བ་ ཡིན། །ས་ དེ་ ཡི་ སྟེང་ ན་ ཁྱད་
འཕགས་པ། །མཐོ་བཀྲ་ཤིས་བརྟན་པ་ལྷུན་པོའི་འདབ། །ནོར་པདྨ་རཱ་ག་ལྟ་བུར་
འདུན། །ཞེས་སོགས་དང་། མར་མེ་མཛད་ཀྱང་གནས་མཆོག་འདིར། །སྒྲོལ་མར་
-8-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བཅས་ཏེ་སྤྲུལ་ སྟོང་ འགྱེད། །ལྷག་པར་ཆགས་མེད་བསོད་སྙོམས་པས། །སྙན་
པའི་དབྱངས་ཀྱིས་གསོལ་བ་འདེབས། །ཕྱོགས་བཞིའི་ལས་ཅན་དབང་དུ་སྡུད། །
མར་མེ་མཛད་དང་བྱམས་པ་ཡང་། །ཁྱོད་ཀྱི་གྲོགས་བཟང་སྤེལ་བར་བྱེད། །རིང་
པོར་མི་ཐོགས་གནས་མཆོག་འདིར། །མཆོད་ཚོགས་རྒྱ་མཚོ་འདུ་བར་འགྱུར། །
སྤྱན་རས་ གཟིགས་དབང་བཟང་པོར་སྤྲུལ། །ཞེས་སོགས་ཀྱིས་ལུང་བསྟན་ པ་
ལྟར་འཕགས་མཆོག་སྤྱན་རས་གཟིགས་དབང་རྗེ་བཙུན་ཙོང་ཁ་བའི་བསྟན་པ་
སྤེལ་བའི་སླད་དུ་བསམ་བཞིན་དུ་སྤྲུལ་པའི་སྐུ་བཟུང་བ་ཐམས་ཅད་མཁྱེན་པ་
དགེ་འདུན་གྲུབ་དཔལ་བཟང་པོ་ལ། རྗེ་བླ་མས་གནས་འདིར་དགོན་གནས་
བཏབ་ན་ཚད་མའི་འཕྲིན་ལས་ཆེ་བར་ཡོང་ཞེས་ལུང་བསྟན་པ་དང་། དེ་བཞིན་དུ་
བླ་མ་དང་ལྷག་པའི་ལྷ་དང་ཆོས་སྲུང་རྣམས་ཀྱིས་ཀྱང་ཡང་ཡང་བསྐུལ་ཞིང་།།
དགོན་པའི་མིང་ཡང་བཀྲ་ཤིས་ལྷུན་པོ་ཞེས་ཡེ་ཤེས་ཀྱི་མཁའ་འགྲོ་མ་རྣམས་
ཀྱིས་ མཁའ་ འགྲོའི་ བརྡ་ སྐད་ དུ་ དབྱངས་ སུ་ བསྒྲགས་ ཤིང༌། དེ་མཐུན་གནས་
བསྟོད་ལས་ཀྱང་། བསོད་ནམས་ཆུ་གཏེར་ལས་འཁྲུངས་པའི། །བཀྲ་ཤིས་ལྷུན་
པོ་རྒྱལ་གྱུར་ཅིག །གདུལ་བྱ་གླིང་བཞིས་ཡོངས་བསྐོར་བའི། །བཀྲ་ཤིས་ལྷུན་པོ་
རྒྱལ་གྱུར་ཅིག །གྲུབ་མཐའ་རྣམ་བཞིའི་བང་རིམ་ཅན། །བཀྲ་ཤིས་ལྷུན་པོ་རྒྱལ་
གྱུར་ ཅིག །རྣམ་གཡེང་རླུང་ གིས་ མི་གཡོ་བའི། །བཀྲ་ཤིས་ལྷུན་པོ་ རྒྱལ་ གྱུར་
ཅིག །བཀའ་སྲུང་རྒྱལ་ཆེན་བཞུགས་པའི་གནས། །བཀྲ་ཤིས་ལྷུན་པོ་རྒྱལ་གྱུར་
ཅིག །དོན་གཉེར་ལྷ་ཕྲན་འདུ་བའི་གནས། །བཀྲ་ཤིས་ལྷུན་པོ་རྒྱལ་གྱུར་ཅིག །
མཁས་ མང་ གསེར་ རིས་ བསྐོར་ བའི་ གནས། །བཀྲ་ཤིས་ ལྷུན་ པོ་ རྒྱལ་ གྱུར་
ཅིག །དཔལ་འབྱོར་རོལ་མཚོ་འཁྱིལ་བའི་གནས། །བཀྲ་ཤིས་ལྷུན་པོ་རྒྱལ་གྱུར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཅིག །ལེགས་བཤད་ རྒྱུ་སྐར་བཀྲ་བའི་གནས། །བཀྲ་ཤིས་ ལྷུན་ པོ་ རྒྱལ་ གྱུར་
ཅིག །ཐུབ་ཆེན་ལྷ་དབང་བཞུགས་པའི་གནས། །བཀྲ་ཤིས་ ལྷུན་པོ་རྒྱལ་གྱུར་
ཅིག །རྒྱལ་སྲས་ ཉེ་དབང་བཞུགས་པའི་གནས། །བཀྲ་ཤིས་ལྷུན་པོ་རྒྱལ་གྱུར་
ཅིག །ཆོས་ཀྱི་རྔ་ཆེན་སྒྲོག་པའི་གནས། །བཀྲ་ཤིས་ལྷུན་པོ་རྒྱལ་གྱུར་ཅིག །ལྷ་
ཡིས་དོན་མཐུན་མཚན་གསོལ་བའི། །བཀྲ་ཤིས་ལྷུན་པོ་རྒྱལ་གྱུར་ཅིག །བཀྲ་
ཤིས་ལྷུན་ཅིང་བརྗིད་ཆགས་པའི། །བཀྲ་ཤིས་ལྷུན་པོ་རྒྱལ་གྱུར་ཅིག ། །
ཅེས་བསྔགས་པ་ལྟར། ལྷ་དང་བཅས་པའི་འགྲོ་བ་ཡོངས་ཀྱི་མཆོད་ཡུལ་
དམ་པ། མཁས་གྲུབ་བྱེ་བའི་འབྱུང་ཁུངས། ཐུབ་བསྟན་ཡོངས་སུ་རྫོགས་པའི་
ཆོས་ཀྱི་སྒྲ་དབྱངས་ཁོར་ཡུག་ཏུ་སྒྲོག་པ། གདན་ས་འདི་ནས་བྱོན་པའི་བསྟན་
འཛིན་གྱི་སྐྱེས་བུ་དམ་པས་འཛིན་མའི་ཐ་གྲུ་ཀུན་ཁྱབ་པ། བྱང་ཕྱོགས་གངས་
རིའི་ཁྲོད་ཀྱི་རྡོ་རྗེ་གདན་བཀྲ་ཤིས་ལྷུན་པོ་ཕྱོགས་ཐམས་ཅད་ལས་རྣམ་པར་རྒྱལ་
བའི་གླིང་དུ་མགོན་པོ་འོད་དཔག་མེད་ངུར་སྨྲིག་གར་གྱི་རྣམ་པར་རོལ་པ་པཎ་
ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་དྲུང་དུ་
ཕེབས། དེ་སྐབས་རྗེ་བཙུན་བློ་བཟང་ཡེ་ཤེས་ཀྱིས་བསྙེན་རྫོགས་བཞེས་མ་གྲུབ་
པས་མཁན་པོའི་བྱ་བ་མི་མཛད་པས་ཐོས་བསམ་གླིང་གི་བླ་མ་རྗེ་ཞལ་སྔ་ནས་
གྲུབ་ཆེན་བློ་བཟང་བྱམས་པ་ལས་རབ་ཏུ་བྱུང་ཞིང་ཚིགས་སྔ་མ་དགེ་ཚུལ་གྱི་སྡོམ་
པ་ནོད་པར་མཛད་དེ། མཚན་བློ་བཟང་རྣམ་རྒྱལ་ཞེས་འདོགས་པར་མཛད་དོ། །
དེ་དག་ལ་འདི་སྐད་ཅེས་བྱ་སྟེ། དཔག་མེད་ལེགས་སྤྱད་དག་གི་མཐུས་བསྒྲུབས་
པའི། །བསྟན་འཛིན་དམ་པའི་མྱུ་གུ་གཞོན་ནུ་འདི། །གྲོང་ཆོས་སེར་བས་བཅོམ་
ན་མི་རུང་ཞེས། །ཡིད་སྲུབས་ནམ་མཁའི་གླང་པོ་སྲུང་མས་བསལ། །ཉིད་ཀྱི་
- 10 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
བསོད་ནམས་སྟོབས་ཀྱི་མཐུ་དག་དང་། །ཐུབ་བསྟན་སྐྱོང་བའི་སྲུང་མའི་ནུས་མཐུ་
ཡིས། །ས་ཆེན་སྐྱོང་བའི་ཆོས་ཀྱི་རྒྱལ་པོས་ཀྱང་། །གཞོན་ནུ་རབ་ཏུ་འབྱུང་ལ་ཉེ་
བར་བསྐུལ། །བློ་གྲོས་ལུས་སྟོབས་ལྡན་པའི་གཞོན་ནུ་དེ། །མཁས་གྲུབ་ཀླུ་དབང་
ཀུན་གྱི་ཉེར་འཚོའི་གཞི། །བཀྲ་ཤིས་ལྷུན་གྱིས་གྲུབ་པའི་རྒྱ་མཚོ་ཆེར། །ཐུབ་
བསྟན་ནོར་བུ་ལེན་ལ་རབ་ཞུགས་སོ། །བློ་བཟང་རྣམ་འདྲེན་རྒྱལ་ བའི་ ཡབ་
གཅིག་གི །སྙན་བརྒྱུད་བསྟན་པ་གཞོན་ནུ་འདིས་འཛིན་ཅེས། །ཤིས་པ་བརྗོད་
པའི་མེ་ཏོག་དང་བཅས་ཏེ། །ཆོས་གོས་ངུར་སྨྲིག་རྒྱལ་མཚན་སྐུ་ལ་གསོལ། །
བདག་ཀྱང་དེང་ནས་ཚེ་རབས་ཐམས་ཅད་དུ། །ཁྱིམ་གྱི་གནས་ལ་ནམ་ཡང་མི་
ཆགས་ཤིང་། །རྣམ་ དག་ ཁྲིམས་ ལྡན་ མཁན་ པོའི་ སྤྱན་ སྔ་ རུ། །རབ་བྱུང་ ཚུལ་
ཁྲིམས་རྣམ་དག་ཐོབ་གྱུར་ཅིག ། །
ཅེས་བྱ་བ་ནི་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་
ལས། ཁྱིམ་ནས་ཁྱིམ་མེད་པར་རྒྱལ་བའི་བསྟན་པ་ལ་རབ་ཏུ་བྱུང་བའི་སྐབས་ཏེ་
གཉིས་པའོ།། །།
དེ་ནས་སྟོན་པའི་བསྟན་པ་ལ་རབ་ཏུ་བྱུང་བ་རྣམས་ཀྱི་བྱ་བ་ནི་གཉིས་ཏེ།
ཀློག་པ་ཐོས་བསམ་དང༌། སྤོང་བ་བསམ་གཏན་ནོ། །དེ་ཡང་མཛོད་ལས། ཚུལ་
གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་
ལྟར། སྒོམ་རྣམ་དག་བྱེད་པ་ལ་བསམ་ པས་ངེས་ཤེས་འདྲེན་པ་སྔོན་དུ་འགྲོ་
དགོས། དེ་ལ་ཐོས་པ་མ་ནོར་བ་ཞིག་བྱེད་དགོས། དེ་ཡང་གང་བྱུང་བྱུང་ལ་ཐོས་
པ་བྱས་པས་མི་ཆོག་པས། རྒྱལ་བའི་དགོངས་པ་འགྲེལ་པ་ལ་ཚད་མར་གྱུར་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
དཔང་དུ་གྱུར་པ་ཀླུ་སྒྲུབ་ལ་སོགས་པ་ཤིང་རྟ་ཆེན་པོ་རྣམས་ཀྱི་གཞུང་ལ་མཁས་
པ་བསྟེན་ནས་སྦྱང་དགོས་པ་ནི། རྗེ་བླ་མས། སྨྲ་བའི་ཁྱུ་མཆོག་འཕགས་པ་ཡབ་
སྲས་དང་། །ལོག་སྨྲ་ཚར་གཅོད་ཕྱོགས་གླང་གྲགས་པ་ལས། །ལེགས་པར་འོངས་
བའི་རིགས་ལམ་བདུད་རྩིའི་ཆུས། །བློ་མིག་དྲི་མ་ཡང་ཡང་མ་བཀྲུས་ན། །ཤིན་
ཏུ་ཟབ་གནས་མཐོང་བ་སྨོས་ཅི་དགོས། །རགས་པའི་ལུང་དོན་ལ་ཡང་དཔྱོད་པ་
ན། །ཕལ་ཆེར་ལོག་པར་རྟོག་པ་འཕེལ་འགྱུར་ཞིང་། །གལ་ཏེ་ཡང་དག་དམ་
བཅའ་ ཙམ་ཞིག་གིས། །ངེས་པ་རྙེད་ཀྱང་སྒྲུབ་དང་སུན་འབྱིན་གྱི། །ཚད་མའི་
སྟོབས་ཀྱིས་ཐེ་ཚོམ་མ་ཆོད་ཕྱིར། །འདམ་ལ་བཏབ་པའི་ཕུར་པ་བཞིན་འགྱུར་
བས། །ཡང་དག་བག་ཆགས་བརྟན་པོ་འཇོག་མི་ནུས། །འདི་ན་ རིགས་ གཞུང་
གཉིས་ལ་རབ་སྦྱངས་ཀྱང་། །ཤར་དུ་འགྲོ་འདོད་ནུབ་ཏུ་བགྲོད་པ་དང་། །ཟླ་འོད་
ཕོག་པས་ཡི་དྭགས་བསྲེག་པ་བཞིན། །རིགས་གཞུང་ཉིད་ལ་བརྟེན་པའི་ལོག་
རྟོག་གིས། །བློ་མིག་ཡང་དང་ཡང་དུ་བསླད་པའི་མཐུས། །འདི་ཕྱིའི་དགེ་ལེགས་
ཀུན་འཇོམས་ཡུན་རིང་དུ། །ཡང་དག་ལྟ་ལས་ཕྱིར་ཕྱོགས་འགྱུར་བའི་རྒྱུ། །ཆེས་
ཆེར་བརྟན་པོ་གསོག་པ་མང་དུ་སྣང་། །དེ་ཕྱིར་བློ་གྲོས་ཕྲ་ཞིང་མཛངས་པ་དང་། །
ཀུ་ཤའི་རྩེ་ལྟར་མ་གྱུར་དེ་སྲིད་དུ། །ངོམས་མི་སླ་བར་རིགས་པའི་གཞུང་ལུགས་
ལ། །མཁས་པའི་བཤེས་ལ་བརྟེན་ཏེ་ལེགས་པར་སྦྱངས། །ཞེས་གསུངས་པ་ལྟར།
རིགས་པའི་གཞུང་ལུགས་རྣམས་ལ་གསན་སྦྱོང་མཛད་པ་ལ་ཞུགས་ཤིང་། རྗེ་
ཞལ་སྔ་ནས་གྲུབ་ཆེན་བློ་བཟང་བྱམས་པ་དང་། ཞལ་སྔ་ནས་འཇམ་དབྱངས་
ཆོས་འཕེལ་སོགས་ཀྱི་ཞབས་ལ་གཏུགས་ནས། ཐོག་མར་ཆོས་སྤྱོད་རྣམས་འཛིན་
པ་དང་། རིགས་པའི་སྒོ་འབྱེད་མཚན་མཚོན་རྟགས་གསལ་རྩི་ལུགས་ཐལ་འགྱུར་
12-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འཕེན་ལུགས་སོགས་ལ་སྦྱོང་བ་སྦྲགས་ནས་མཛད། དེ་ནས་རྟགས་གསལ་འཕེན་
ལུགས་ཀྱི་གནད་མཁྱེན་ཅིང་རིགས་གཞུང་ལ་བློ་ཁ་བྱེ་བར་གྱུར་པ་ན། རིགས་
འབྲིང་དུ་ཕེབས་ཏེ་འཇམ་དབྱངས་དགེ་འདུན་བློ་བཟང་གི་ཡིག་ཆ་ལ་བརྟེན་ནས་
ཚད་མ་རྣམ་འགྲེལ་གྱི་ལེའུ་བཞིའི་མཐའ་དཔྱོད་སྤྱི་དོན་དང་བཅས་པ་ཐུགས་ལ་
བཟུང་ཞིང་བགྲོ་གླེང་ལ་བརྩོན་པར་མཛད་པས། རིང་པོར་མ་ཐོགས་པར་གཞུང་
གི་ལུས་རྣམ་གཞག །གཞུང་སྔ་ཕྱིའི་མཚམས་སྦྱོར། སོ་སོའི་འཕྲོས་དོན་སོགས་
རྟོག་གེའི་ཚིག་དོན་མཐའ་དག་ལ་བློ་གྲོས་རབ་ཏུ་རྒྱས་པར་གྱུར་ཏེ། ཕྱི་ནང་གི་
གྲུབ་མཐའི་ཁྱད་པར་རྣམས་དྲི་མ་མེད་པའི་རིགས་པས་ལེགས་པར་ཕྱེ་ནས། ཕྱི་
རོལ་པའི་གྲུབ་མཐའ་རྣམས་ནི་ལོང་བ་ལག་ནོམ་བྱེད་པ་དང་འདྲ་བར་རྨོངས་པ་
འབའ་ཞིག་གི་དབང་དུ་སོང་བ་དང་རྒན་པོ་གཡོ་ཅན་གྱིས་ལག་པ་སྟོང་པས་བྱིས་
པ་སླུ་བར་བྱེད་པ་ལྟར་ཐར་འདོད་རྣམས་སླུ་བར་བྱེད་པ་ཁོ་ན་དང་། སངས་རྒྱས་
བཅོམ་ལྡན་འདས་ཀྱི་བསྟན་པ་ཁོ་ན་ཐར་འདོད་རྣམས་ཀྱི་འཇུག་ངོགས་སུ་གཏིང་
ཐག་པ་ནས་ཡིད་ཆེས་བསྐྱེད་པའི་ཐབས་སྒྲུབ་ངག་ཡང་དག་དང་རྟགས་སྦྱོར་ཡང་
དག་གཉིས་ཀྱི་སྒོ་ནས་རང་དང་སྣོད་ལྡན་རྣམས་ལ་ངེས་ཤེས་སྐྱེད་པར་བྱེད་ཅིང་།
ལོག་པར་སྨྲ་བ་རྣམས་ནི་སུན་འབྱིན་པའི་ཐལ་ངག་གི་སྒོ་ནས་ཚར་གཅོད་པར་
མཛད་པའི་དྲི་མེད་རིགས་པའི་ང་རོ་སྒྲོག་པ་ལ་ནམ་ཡང་ཞུམ་པ་མེད་པར་གྱུར་
ཏོ། །དེ་དག་གི་སྐབས་ སུ་ཐུགས་བསམ་འདི་ལྟ་བུ་དག་འཁྲུངས་ཏེ། བདག་ཚེ་
རབས་སྔོན་མ་རྣམས་སུ་བསོད་ནམས་དཔག་མེད་བསགས་པའི་མཐུས་དལ་
འབྱོར་ཀྱི་རྟེན་བཟང་པོ་འདི་འདྲ་བ་ཐོབ། སངས་རྒྱས་སྣང་བ་མཐའ་ཡས་མིའི་
གཟུགས་སུ་བྱོན་པའི་བཤེས་གཉེན་དམ་པ་འདི་འདྲ་དང་མཇལ། ཐེག་པ་ཆེན་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པོའོ་ཆོས་ལ་འདོད་དགུར་ལོངས་སྤྱད་དུ་ཡོད་པའི་སྐབས་འདིར་དལ་འབྱོར་ལ་
སྙིང་པོ་ཞིག་མ་བླངས་ན། ཕྱིས་ནས་འདི་འདྲ་རྙེད་པར་དཀའ་བ་ནི་རྒྱ་མཚོ་ཆེན་
པོ་རླུང་གིས་ཕྱོགས་ཀུན་ཏུ་གཡེང་བའི་གསེར་གྱི་གཉའ་ཤིང་བུ་ག་གཅིག་པའི་བུ་
གའི་ནང་དུ་རུས་སྦལ་ལོང་བའི་མགྲིན་པ་ཆུད་པ་ལས་ཀྱང་ཆེས་ཆེར་རྙེད་པར་
དཀའ། ལན་ཅིག་རྙེད་པ་འདི་ཡང་རླུང་དམར་དྲག་པོའི་དབུས་ཀྱི་མར་མེ་ལྟར་
སྐད་ཅིག་ལ་མི་འཇིག་པའི་གདེང་མེད་ཅིང་། རང་དང་ན་ཚོད་མཉམ་པའི་གྲོགས་
པོ་མང་པོ་ཡང་གློ་བུར་གློ་བུར་དུ་རྐྱེན་སྣ་ཚོགས་པས་ཤི་བ་མཐོང་ཞིང་ཐོས་པ་
འདི་བཞིན་ཡིན་ལ། དེ་ཡང་འདི་དག་ལ་སྒོས་སུ་བྱུང་བ་དང་རིགས་ཆོས་ལྟ་བུ་མ་
ཡིན་གྱི། བདག་ཀྱང་འདི་ལྟ་བུའི་ཆོས་ཅན་ལས་མ་འདས་པས་འཕྲལ་རང་ལ་
སྙིང་ པོ་ཞིག་ལེན་དགོས་པར་འདུག །དེ་ཡང་ ཁོ་འདི་ཟེར་ན་ང་འདི་ཟེར་ གྱི་
གཤགས་འགྱེད་པ་ལ་མཁས་པ་ཙམ་དང༌། མང་པོའི་དབུས་སུ་འགྲན་ཟླ་ཟིལ་
གྱིས་གནོན་པའི་སུན་འབྱིན་འཕེན་པ་ལ་མཁས་པ་ཙམ་གྱིས་ནི་སྙིང་པོ་མི་ལོན་
པར་མ་ཟད། ཆོས་ལ་བརྟེན་པའི་ལས་ཀྱི་སྒྲིབ་པས་དལ་བ་ཆུད་གསོན་པར་
འགྱུར་ བ་ནི། མཁས་གྲུབ་ ཐམས་ ཅད་ མཁྱེན་ པས། ལྟ་ བའི་ མཐར་ ཐུག་ དབུ་
མའང་དེ་ཉིད་དོན། །བདེན་འཛིན་གཉེན་པོར་བསྒོམ་ཕྱིར་མི་སློབ་པར། །གྲངས་
འཛིན་ཕྱིར་དང་གང་ཤེས་ཚོགས་ནང་དུ། །སྨྲ་ཕྱིར་འབད་པ་བདག་འཛིན་གསོལ་
འདེབས་ཡིན། །བླང་དོར་གནས་དང་ལམ་གྱི་ཡན་ལག་ཀུན། །ཚད་མས་གཏན་
ལ་དབབ་ཕྱིར་མ་ཡིན་པར། །མང་པོའི་དབུས་སུ་འགྲན་ཟླ་ཟིལ་མནན་ནས། །
གཞན་ངོར་གྲུབ་ཕྱིར་འབད་པའང་ཆོས་མིན་ཡིན། །གཞུང་ལུགས་དོན་ལ་ཆ་ཙམ་
མ་རེག་པའི། །རྫས་ལྡོག་ན་བཟུང་ཆོས་ཅན་ཟོལ་འཇོག་སོགས། །འབད་ནས་
- 14 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
སློབ་ པ་ ཀུན་ སློང་ སྐྱོན་མེད་ན། །ལུང་མ་བསྟན་གྱི་ལས་ སུ་ འགྱུར་བ་ ཙམ། །
ཆགས་སྡང་ཕྲག་དོག་འགྲན་སེམས་དྲག་པོ་དང་། །མི་གཟུགས་འཚོལ་ཕྱིར་ཐོས་
བསམ་སྒོམ་གསུམ་ལ། །ཇི་ཙམ་འབད་ཀྱང་ཆོས་མིན་དུ་མའི་སྒོ། །ཞེས་གསུངས་
པ་ལྟར་ཡིན་པས། དེས་ན་གྲུབ་མཆོག་དབེན་ས་པ་ཡབ་སྲས་ཀྱི་རྣམ་ཐར་ལ་རྗེས་
སུ་ཞུགས་ཏེ། ཆོས་ཅི་བྱེད་རང་རྒྱུད་འདུལ་བའི་ཆེད་དུ་བྱེད་སྙམ་དུ་ཐུགས་ངེས་
དྲག་པོ་འཁྲུངས་ནས། རྗེ་བླ་མས་མཛད་པའི་ལམ་རིམ་བསྡུས་དོན་དང་རྒྱལ་བ་
དབེན་ས་པས་མཛད་པའི་ལམ་རིམ་ཚིགས་བཅད་མ་དང་། རྒྱལ་སྲས་དངུལ་ཆུ་
བས་མཛད་པའི་བློ་སྦྱོང་གསོལ་འདེབས། རྗེ་བློ་བཟང་ཆོས་ཀྱི་རྒྱལ་མཚན་གྱིས་
མཛད་པའི་དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་
ལམ། ཕྱག་ཆེན་གསོལ་ འདེབས་རྣམས་ཐུགས་ལ་བཟུང་ནས་ ཡང་ ཡང་ ཞལ་
འདོན་མཛད་ཅིང་། ཐོས་བསམ་གང་མཛད་ཐམས་ཅད་ཉམས་ལེན་དེ་དག་གི་
གྲོགས་སུ་འགྲོ་བར་མཛད་དོ། །དེ་དག་གི་ཚེ་ཡང་འཚོ་ཆས་སོགས་ཇི་ཙམ་བཀྲེན་
ཡང་ཉམ་ང་བ་མེད་པར་ཐུགས་སྦྱོང་ལ་བརྩོན་པ་ལྷུར་མཛད་ཅིང་། དྲུང་རམ་པ་
འཕྲིན་ལས་ཆོས་འཕེལ་སོགས་བཤེས་གཉེན་དམ་པ་འགའ་ལ་དཔལ་དབེན་ས་
སྙན་བརྒྱུད་ཀྱི་མན་གང་རྣམས་མངོན་ཆུང་གི་སྒོ་ནས་རྩད་གཅོད་པར་མཛད་དེ།
ཇི་ཙམ་ཐོས་པ་ཙམ་དུ་ཕྱག་ལེན་ལ་ཐེབས་པར་མཛད། རང་དང་སྐལ་བ་མཉམ་
པའི་གྲོགས་པོ་གཞན་རྣམས་ཀྱང་ཐབས་མཁས་ཀྱི་སྒོ་ནས་རྒྱུད་འདུལ་བ་ལ་གཙོ་
བོར་སྦྱོར་བར་མཛད་ཅིང་། དབེན་ས་པའི་ལམ་རིམ་སོགས་ཀྱང་འཛིན་དུ་འཇུག་
པར་ མཛད་ པས་ ཇི་སྐད་དུ་སྐྱེས་རབས་ལས། དམ་པ་རྣམས་ནི་སུས་ཀྱང་མི་
བསྲིང་སྟེ། །དུལ་བའི་ཚུལ་གྱིས་དགེ་བ་བསྟེན་པར་བྱ། །དེ་དང་ཉེ་ན་དེ་ཡི་ཡོན་
15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཏན་རྡུལ། །ཆེད་དུ་མ་བསྒོས་པར་ཡང་གོས་པར་འགྱུར། །ཞེས་གསུངས་པ་ལྟར།
ཉིད་ཀྱི་སྐུ་དང་ཉེ་བའི་གྲོགས་གཞན་རྣམས་ཀྱང་ནང་དུ་བློ་སྦྱོང་བ་ཉིད་ལ་གཞོལ་
བར་གྱུར་ཏོ། །ཚུལ་འདི་ནི་བླ་མ་ཉིད་ཀྱི་ཞལ་ལས་དངོས་སུ་ཐོས་ཏེ། ལན་ཅིག་
ཕྱག་ཆེན་སོགས་ཀྱི་ལོ་རྒྱུས་ཞུས་པའི་སྐབས། ངས་ན་ཚོད་ཕྲ་མོ་དེ་ཕྲ་མོའི་དུས་
ནས་ཆོས་འདི་ལ་ཤེས་འདོད་ཤིན་ཏུ་ཆེ་བ་ཞིག་བྱས་པ་ཡིན། ཕྱག་ཆེན་རྩ་བ་འདི་
ཡང་རིགས་འབྲིང་གི་སྐབས་ནས་བཟུང་ད་བར་མ་བརྗེད་པར་སྐྱོར་བ་ཡིན་ཞེས་
གསུངས། ཡང་ལན་ཅིག་རྒྱལ་བ་དབེན་ས་པའི་ལམ་རིམ་འདི་ཡང་སྐུ་གཞོན་ནུའི་
དུས་ནས་བཟུང་བ་ཡིན་ཚུལ་དང༌། རྟ་ནག་པའི་རྒྱལ་མཚན་སོགས་གྲོགས་པོ་
འགས་ཀྱང་ངས་བཟུང་བ་ཤེས་ནས་བཟུང་བྱུང་ཞིང་། གཞན་ཡང་མང་པོའི་རྒྱུད་
ལ་ཕན་ཐོགས་བྱུང་བའི་ལོ་རྒྱུས་དང་བཅས་ཞལ་ལས་དངོས་སུ་ཐོས་སོ། །འདི་
སྐབས་གྲྭ་སའང་ད་ལྟའི་ལོངས་སྤྱོད་ལྟ་བུ་མེད་པས་སྲོག་འཚོ་ཙམ་གྱི་ཟས་གོས་
ལ་བརྟེན་ནས་ཐུགས་སྦྱོང་ལ་འགྲུས་པར་མཛད་པ་ནི། བླ་མ་ཉིད་ཀྱི་ཞལ་ནས།
སྔ་སོར་ངེད་ཅག་སློབ་གཉེར་བྱེད་སྐབས་ཆོས་ཐོག་གི་སྐབས་རྣམས་ལ་ཉིན་རེར་
མང་ཇ་རེ་ཡོང་ཞིང་། ད་ལྟའི་འདི་འདྲ་མང་པོ་འཐུང་རྒྱུ་མེད། སྔ་དྲོ་ཉི་མ་ཤར་
ཙམ་ལ་གྲྭ་ཚང་གི་ཆོས་ར་ནས་ཆོས་ཁྲིམས་པས་ཆོས་རའི་བརྡ་གཏོང་ཞིང་། ནང་
དུ་བཟའ་བཏུང་གང་ཡང་མ་བྱུང་ཡང་ཆོས་གྲྭར་ཕྱིན་ནས་ཉིན་གུང་བར་རིགས་
ལུང་ལ་བརྩོན་པར་བྱེད་ཅིང་། དགོང་མོའང་དེ་བཞིན་བྱེད་པ་ཡོད། ལོངས་སྤྱོད་
ཆུང་ཡང་ཆོས་ཤིན་ཏུ་འཕེལ་བ་ཡོང་ཅེས་གསུངས་སོ། །དེ་ལ་འདི་སྐད་ཅེས་བྱ་སྟེ།
རྙེད་དཀའ་དོན་ཆེའི་གྲུ་ཆེན་ཐོབ་དུས་འདིར། །བཤེས་གཉེན་མཁས་པའི་དེད་
དཔོན་ལ་བརྟེན་ཏེ། །སྐུ་གསུམ་ནོར་བུ་རིན་ཆེན་ལེན་པའི་ཕྱིར། །ཐུབ་བསྟན་རྒྱ་
- 16 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
མཚོ་ཆེན་པོར་སུ་མི་འཇུག །རྒྱལ་བའི་བཤུལ་ལམ་དྲང་པོར་འགྲོ་འདོད་ཀྱང་། །
ལམ་བཟང་བལྟ་བའི་བློ་མིག་མ་དག་ན། །ཇི་ཙམ་འབད་ཀྱང་ངལ་བའི་རྒྱུར་
འགྱུར་ཞེས། །བློ་མིག་རིགས་གཞུང་ཆུ་ཡིས་དག་པར་མཛད། །དགེ་ལེགས་ཤར་
རིའི་རྩེ་ནས་འཐོན་པ་ཡི། །གང་གི་བློ་གྲོས་ཉིན་མོར་བྱེད་པའི་འོད། །ཐུབ་བསྟན་
མཁའ་དབྱིངས་ངོས་སུ་འཕགས་པའི་ཚེ། །རིགས་ཚུལ་འབུམ་གྱི་འདབ་བརྒྱ་རབ་
ཏུ་བཞད། །སྐལ་བཟང་བློ་གྲོས་ལྡན་པའི་རྐང་དྲུག་ཚོགས། །རིགས་ཚུལ་སྦྱང་
རྩིའི་བཅུད་ཀྱིས་ངོམས་མཛད་པས། །དགའ་བའི་གླུ་དབྱངས་དར་དིར་སྒྲ་དག་
གིས། །ཕྱོགས་ཀྱི་མཛེས་མ་མ་ལུས་མགུ་བར་བྱས། །གཞུང་ལུགས་ཚིག་དོན་
དག་ལ་མཁས་གྱུར་ཀྱང་། །རང་རྒྱུད་གྱོང་པོ་འདུལ་བར་མ་ནུས་ན། །ཆོས་དང་
རང་སེམས་བྲལ་བར་འགྱུར་རོ་ཞེས། །གཅིག་ཏུ་སྒྲུབ་པ་ཁོ་ན་ལྷུར་མཛད་དོ། །
དབྱངས་ཅན་སྒྲུབ་ལ་དགྱེས་པ་ཁྱོད་བཞིན་དུ། །བདག་ཀྱང་དེང་ནས་ཚེ་རབས་
ཐམས་ཅད་དུ། །མང་ཐོས་ཉམས་ལེན་གནད་ལ་མཁས་པ་དང༌། །ཚུལ་བཞིན་
སྒྲུབ་པས་རྒྱལ་བ་དགྱེས་བྱེད་ཤོག །དེ་ནས་རྣམ་འགྲེལ་གྱི་མཐའ་དཔྱོད་རྣམས་
ལ་ཤིན་ཏུ་མཁས་པར་གྱུར་པ་ན་རིགས་ཆེན་དུ་ཕེབས་ཏེ། ཚད་མ་རྣམ་འགྲེལ་
དང༌། རྣམ་བཤད་ཐར་ལམ་གསལ་བྱེད་གཉིས་རྩ་ འགྲེལ་གས་ནས་ཐུགས་
འཛིན་མཛད་ཅིང་། དོན་གྱི་གནད་རྣམས་ལ་གོ་བ་འཚོལ་བ་ལ་ཤིན་ཏུ་འགྲུས་
པར་མཛད། དེ་ཡང་ཐར་པ་དང་ཐམས་ཅད་མཁྱེན་པ་ཐོབ་པར་བྱེད་པའི་ལམ་གྱི་
གནད་རྣམས་རིགས་པའི་ལམ་ནས་རྙེད་པ་ཞིག་མ་བྱུང་ན། ལུང་ཙམ་སྐྱབས་སུ་
བཟུང་སྟེ་མོས་བློ་བྱས་ཀྱང་གཏིང་ནས་ངེས་པ་འདྲོངས་པའི་ཐབས་མི་འདུག་ཅིང་།
ངེས་པ་དེ་ལྟར་དུ་སྐྱེ་བ་ཡང་གཞུང་ལུགས་འདི་ཉིད་ལ་རག་ལས་པ་ནི། རྗེ་བླ་
- 17.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མས། བྱང་ཕྱོགས་འདི་ན་ཚད་མའི་གཞུང་ལུགས་ལ། །སྦྱངས་དང་མ་སྦྱངས་དུ་མ་
མགྲིན་གཅིག་ཏུ། །མདོ་དང་སྡེ་བདུན་ཀུན་ལ་བྱང་ཆུབ་ཏུ། །བགྲོད་པའི་ཉམས་
ལེན་རིམ་པ་ཡོད་མིན་ཟེར། །འཇམ་པའི་དབྱངས་ཀྱིས་ཕྱོགས་ཀྱི་གླང་པོ་ལ། །
དངོས་སུ་འདི་རྩོམས་འདི་ནི་མ་འོངས་དུས། །འགྲོ་བ་ཀུན་གྱི་མིག་ཏུ་འགྱུར་རོ་
ཞེས། །གསུང་གི་གནང་བ་སྩལ་བའང་ཚད་མར་བྱེད། །དེ་ནི་མི་རིགས་སྨྲ་བའི་
ཕུལ་བྱུང་དུ། །མཐོང་ནས་ལྷག་པར་ཚུལ་དེར་དཔྱད་པ་ན། །ཚད་མ་ཀུན་ལས་
བཏུས་པའི་མཆོད་བརྗོད་དོན། །ཚད་མ་གྲུབ་པར་ ལུགས་འབྱུང་ ལུགས་ལྡོག་
གིས། །རྣམ་གྲོལ་དོན་དུ་གཉེར་ལ་བཅོམ་ལྡན་འདས། །ཚད་མར་བསྒྲུབས་ཤིང་
དེ་ལས་དེ་ཡི་ནི། །བསྟན་པ་ཁོ་ན་ཐར་འདོད་འཇུག་ངོགས་སུ། །ངེས་པ་གཏིང་
ནས་བརྙེད་པས་ཐེག་གཉིས་ཀྱི། །ལམ་གྱི་གནད་ཀུན་འདྲིལ་བར་ རིགས་ལམ་
ནས། །ལེགས་པར་ཐོན་པས་ལྷག་པར་དགའ་བ་རྙེད། །ཅེས་གསུངས་པ་ལྟར་རོ་
སྙམ་དུ་དགོངས་ནས་ཚིག་ཙམ་དང་དོན་གྱི་འོལ་སྤྱི་ཙམ་གྱིས་ཚིམས་པ་མ་ཡིན་
པར། ཡབ་ རྗེ་ ཐམས་ཅད་མཁྱེན་པའི་བཀའ་ལྟར་ཐེག་པ་གསུམ་གྱི་ལམ་གྱི་
གནད་ཐམས་ཅད་རིགས་པའི་ལམ་ནས་རྙེད་པ་ཞིག་ནམ་ཞིག་ན་འོང་སྙམ་དུ་
ཐུགས་བརྩོན་ཤིན་ཏུ་ཆེ་བར་མཛད་དོ། །དེ་ནས་རྣམ་འགྲེལ་གྱི་དཀའ་གནས་
རྣམས་ཐུགས་ལ་ཆུད་པར་གྱུར་པའི་ཚེ། དགེ་འདུན་འདུས་པ་རྒྱ་མཚོའི་དབུས་སུ་
དམ་བཅའ་ཡང་ཡང་འཇོག་པར་མཛད་ཅིང་། ཁྱད་པར་དཀྱིལ་ཁང་ནས་མངའ་
རིས་པ་མཁས་པར་གྲགས་པ་ཞིག་དང་སྤྱི་དཀྱུལ་གྱི་བགྲོ་གླེང་ལ་བཞེངས་ཏེ། རྗེ་
ཞལ་སྔ་ནས། རྣམས་ ཀྱིས་དབུ་མཛད་ མཁས་མང་རྒྱ་ མཚོ་ ལྟ་བུའི་དབུས་སུ་
བདག་ཉིད་ཆེན་པོ་ཕྱོགས་གླང་ཆོས་གྲགས་མུ་སྟེགས་ཀྱི་རྒོལ་བ་འཇོམས་ཕྱིར་
- 18 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཞུགས་པ་བཞིན་དུ་དྲི་མ་མེད་པའི་རིགས་པའི་ང་རོ་དང་འབེལ་བའི་གཏམ་གྱིས་
མཁས་པ་མཐའ་དག་དགྱེས་པར་མཛད་ཅིང་སྙན་གྲགས་ཀྱིས་གླིང་ཁྱབ་པར་གྱུར་
ཏོ། །དེ་ནས་གཞུང་ལུགས་ཆེན་མོ་གཞན་རྣམས་ལའང་རིམ་གྱིས་སྦྱོང་བར་མཛད་
དེ། དེ་ཡང་དུས་གསུམ་གྱི་རྒྱལ་བ་ཐམས་ཅད་ཀྱི་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་ པ་ རྒྱས་ འབྲིང་ བསྡུས་ གསུམ་ གྱི་ དོན་ རྣམས་ ཉམས་ ལེན་ གྱི་ རིམ་ པར་
བསྒྲིགས་ པ་ རྗེ་ བཙུན་ བྱམས་ པས་ མཛད་ པའི་ མངོན་རྟོགས་ རྒྱན་ དང་། དེའི་
འགྲེལ་པ་སློབ་དཔོན་སེང་གེ་བཟང་པོས་མཛད་པ་གཉིས་སྦྱར་ནས་ཕར་ཕྱིན་གྱི་
སྐོར་དང༌། སློབ་དཔོན་ཀླུ་སྒྲུབ་ཀྱི་དབུ་མའི་གཞུང་རྣམས་ཉམས་ལེན་གྱི་རིམ་
པར་བསྒྲིགས་པ་སློབ་དཔོན་ཟླ་བ་གྲགས་པས་མཛད་པའི་དབུ་མ་ལ་འཇུག་པ་
དང༌། དེའི་འགྲེལ་ པ་ རྗེ་ ཐམས་ཅད་མཁྱེན་པས་མཛད་ པའི་ དགོངས་ པ་ རབ་
གསལ་ལ་བརྟེན་ནས་དབུ་མའི་སྐོར་དང་། འདུལ་བ་ལུང་སྡེ་བཞིའི་གནད་རྣམས་
བསྡུས་པ་སློབ་དཔོན་ཡོན་ཏན་འོད་ཀྱིས་མཛད་པའི་འདུལ་བའི་མདོ་དང་། དེའི་
འགྲེལ་པ་རྗེ་དགེ་འདུན་གྲུབ་ཀྱིས་མཛད་པའི་འདུལ་ཊཱིཀ་རིན་ཆེན་ཕྲེང་བ་དང་།།
ཆོས་རྗེ་བདེ་ལེགས་ཉི་མའི་འདུལ་བ་སོགས་ལ་བརྟེན་ནས་འདུལ་བའི་སྐོར་
རྣམས་ལ་སྦྱངས་ཤིང་། ལྷག་པར་ཟབ་མོ་དབུ་མའི་ལྟ་བ་འདི་མ་བཙལ་ན་མདོ་
སྔགས་ གཉིས་ ཀའི་ ལམ་ གྱི་ སྲོག་ སྟོར་བར་ འགྱུར་ ཞིང་། བཙལ་ཀྱང་ཤིན་ཏུ་
རྟོགས་དཀའ་བ་ཡིན་པའི་ཚུལ་ལ་ཐུགས་ངེས་དྲག་པོ་འཁྲུངས་ཏེ། དགོངས་པ་
རབ་གསལ་ལ་ཞིབ་ཏུ་སྦྱོང་བར་མཛད་ཅིང་། བྱང་ཆུབ་སེམས་དཔའ་རྟག་ཏུ་ངུ་
ཤེར་ཕྱིན་འཚོལ་བར་ཞུགས་པ་ཅི་འདྲ་བར་ཟབ་མོའི་ལྟ་བ་འདི་འཚོལ་བའི་ཕྱིར་
དུ་མཁས་པ་དུ་མའི་ཞབས་ལ་གཏུགས་ཤིང་། བླ་མ་དང་ལྷག་པའི་ལྷ་ལ་གསོལ་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བ་འདེབས་པ་དང༌། བསགས་སྦྱང་ལ་འབད་པ་སོགས་རྗེ་བླ་མ་ལ་ རྗེ་བཙུན་
འཇམ་པའི་དབྱངས་ཀྱིས་གསུངས་པ་ལྟར་གྱི་རྒྱུ་ཚོགས་ཀུན་ལ་བརྩོན་པ་ཆུ་བོའི་
རྒྱུན་བཞིན་དུ་ནར་མར་མཛད་དོ། །འདུལ་བའི་སྐོར་ལའང་གཞུང་གི་ཚིག་རིས་
དང་སྦྱོར་ངག་འགོད་ཤེས་པ་ཙམ་གྱིས་ཆོག་པ་མ་ཡིན་པར་རྒྱལ་བ་རང་ཉིད་ཀྱི་
དགོངས་པ་བཞིན་དུ་སྡོམ་པ་མ་ཐོབ་པ་ཐོབ་པར་བྱེད་པ། ཐོབ་པ་མི་ཉམས་པར་
སྲུང་ཐབས། ཉམས་ན་ཕྱིར་བཅོས་ཐབས། དེ་དག་ལ་ཡང་དགག་སྒྲུབ་གནང་
གསུམ་གྱི་བཅས་མཚམས་ཕྲ་བ་མཐའ་དག་ཇི་བཞིན་དུ་ངེས་པར་མཛད་ཅིང་། དེ་
ཡང་ལག་ལེན་ལ་སྦྱོར་བའི་ཐུགས་རྩིས་འབའ་ཞིག་མཛད་དོ། །དེ་ལྟར་ཐུགས་
སྦྱོང་མཛད་པའི་སྐབས་རྣམས་སུ་ཡང་ཐོས་བསམ་གྱི་སྐབས་ཡིན་ཟེར་ནས་བསླབ་
ཁྲིམས་ ཁྱད་དུ་བསད་ནས་རྩིང་སྤྱོད་བྱེད་པ་དེ་འདྲ་མ་ཡིན་པར། བསླབ་པའི་
བཅས་མཚམས་སྲུང་བ་གཞིར་མཛད་ནས་ཆོས་གང་ཐོས་ཉོན་མོངས་པའི་གཉེན་
པོར་འགྱུར་བ་ཞིག་དང་། རེ་ཞིག་གཞུང་ལུགས་ཆེན་མོ་འདི་དག་ལ་སྦྱངས་ནས།
མཐར་འདི་དག་གི་དོན་ལ་སྒྲུབ་པ་སྙིང་པོར་བྱེད་པ་ཞིག་བྱུང་ན་ཅི་མ་རུང་སྙམ་དུ་
དགོངས་ནས་རྒྱུན་དུ་སྨོན་ལམ་དང༌། ལྷག་པར་དུས་བཟང་གི་སྐབས་རྣམས་སུ་
ཆོས་མཐུན་ གྱི་ གྲོགས་ འགའ་ དང་ བཅས་ ཅི་ འབྱོར་ བའི་ མཆོད་ པ་ བཟང་ པོ་
བཤམས་ཏེ་སྨོན་ལམ་རྒྱ་ཆེར་ འདེབས་ པར་མཛད་ཅིང་། གཙོ་བོར་ཚེ་མཇུག་
དབེན་པའི་གནས་སུ་ཚེ་དང་སྒྲུབ་པ་མཉམ་པ་ཞིག་གི་ཐུགས་སྨོན་རང་འདེབས་
པར་མཛད་དོ། །དེ་ནས་རེ་ཞིག་ལྕགས་པ་མི་ཚན་གྱི་རྒན་པོ་མཛད་དགོས་པ་བྱུང་
ཞིང་། དེ་སྐབས་མ་འོངས་པའི་བསྟན་པའི་རྒྱུན་ལ་ ཕན་པར་དགོངས་སྤྱི་ཁང་
གསར་བཟོ་མཛད་པའི་ཞལ་ཏ་གནང་སྟེ། ལྕགས་པའི་སྤྱི་ཁང་ནུབ་མ་བླ་མ་ཉིད་
- 20 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ཀྱིས་ཞལ་བཀོད་གནང་ནས་གསར་བཟོ་མཛད་དོ། །དེ་ཡང་ཞལ་ནས་ངས་ཁང་
པའི་བཀོད་པ་ཡག་པོ་ཤེས་ལྕགས་པའི་སྤྱི་ཁང་གསར་པ་མ་གི་ངས་བཀོད་པ་
བྱས་པ་ཡིན་ཡག་པོ་ཡོད་ཅེས་གསུངས། དེ་ནི་རང་དགའ་རྣམ་རིག་བཀྲ་བ་ཙམ་
མ་ཡིན་པར་ལུགས་ཀྱི་བསྟན་བཅོས་དག་ནས་འབྱུང་བ་ལྟར། ཁང་པ་བརྩེགས་
པའི་བབས། སྒོ་དང་སྐར་ཁུང་གི་འདོན་ལུགས། ཁྱམས་ཀྱི་ཡོང་བབས་སོགས་
གང་ཅི་ནས་བཟོ་བཀོད་ཕུན་སུམ་ཚོགས་པ་བཀྲ་ཤིས་ལྷུན་པོའི་གྲྭ་ཤག་རྣམས་ཀྱི་
ཁྲོད་ན་འགྲན་ཟླ་དང་བྲལ་བ་ཡོད་དོ། །དེ་ཡང་སྐུ་ཚེ་འདིར་ལུགས་ཀྱི་བསྟན་
བཅོས་ལ་སྦྱོང་བ་དང་བཟོ་རིག་ལ་སློབ་པ་སོགས་གཏན་ནས་མ་མཛད་ཀྱང༌།
སྐྱེས་རབས་མང་པོར་རིག་གནས་མཐའ་དག་ལ་སྦྱངས་པའི་མཐུ་གྲུབ་པ་ཞིག་
ཡིན་པ་ནི་གོང་དུ་ཟུར་ཙམ་སྨོས་པ་ལྟར་རོ། །དེས་མཚོན་གོས་ཚེམ་ཤིང་བཟོ་ཐ་
ན་རྫ་གཏུགས་ཚུན་ཆད་མི་མཁྱེན་པ་གང་ཡང་མེད་ཅིང་། རིང་འགག་དང་ཕྱམ་ཙེ་
སོགས་ཀྱི་བཟོ་བཀོད་ལེགས་པར་མཁྱེན་ཀྱང་ཐུགས་སྦྱོང་ལ་འགྲུས་པར་མཛད་
པ་དང་། ནང་དུ་ཉམས་ལེན་ལ་གཞོལ་བ་གཙོ་བོར་མཛད་པའི་སྟབས་ཀྱིས་སྣ་
ཐུང་བ་ལྟར་མཛད་ནས་ཕལ་ཆེར་ལ་དྲ་རོགས་མི་གནང་ཞིང་། ཆོས་མཐུན་སྙོམ་
ཆུང་རེ་གཉིས་ལ་ཐུགས་བརྩེ་བས་གྲྭ་རྐྱང་གི་རྫས་ཆུད་ཟོས་ན་མི་ཡོང་ཞེས་རང་
རང་གི་གཟུགས་བབ་དང་བསྟུན་པ་ལེགས་པར་དྲས་ནས་ད་ཚེམ་ལུགས་འདི་
ལྟར་གྱིས་ཞེས་སློབ་པར་མཛད་ནས་ཚེམ་རོགས་ནི་གཏན་ནས་མི་གནང་ཞེས་དེ་
དུས་ཀྱི་གྲྭ་བགྲེས་དག་གསུང་ངོ༌། །དེ་ནས་གཞུང་ལུགས་རྣམས་ལ་གསན་སྦྱོང་
རགས་རིམ་གྲུབ་པ་ན། རྗེ་བླ་མས། དང་པོར་རྒྱ་ཆེན་ཐོས་པ་མང་དུ་བཙལ། །
བར་དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཉམས་ སུ་ བླངས། །ཀུན་ ཀྱང་ ཐུབ་ བསྟན་ རྒྱས་ བའི་ ཆེད་ དུ་བསྔོས། །ཞེས་
གསུངས་པ་ལྟར། ད་ནི་གཞུང་ཆེན་མོ་རྣམས་ལ་སྦྱངས་པའི་དོན་ཚེ་མཇུག་འདིར་
སྒྲུབ་པ་རྣམ་པར་དག་པ་ཞིག་བྱེད་དགོངས་པ་ནར་མར་བྱུང་ཞིང་སྒྲུབ་པ་བྱེད་པ་
ལ་མན་ངག་རྣམས་གནས་དགོས་པར་དགོངས་ནས། ཡང་དག་པར་རྫོགས་པའི་
སངས་རྒྱས་ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་པའི་མན་ངག་མངའ་
བའི་ བཤེས་ གཉེན་དམ་པ་ རྣམས་ ཀྱི་ ཞབས་ ལ་ གཏུགས་ནས་ གཞུང་ ལུགས་
གདམས་ངག་ཏུ་འཆར་བའི་མན་ངག་གི་གནད་རྣམས་འཚོལ་བ་ལ་ཞུགས་སོ། །
སྨྲས་པ། བློ་བཟང་བསྟན་པའི་ལྷ་ལམ་རབ་ཡངས་པར། །ཤུགས་དྲག་
བརྩོན་པའི་རྟ་ལྗང་གིས་དྲངས་ཤིང་། །རིགས་ཚུལ་འབུམ་གྱི་འོད་སྟོང་རབ་སྤྲོས་
པས། །ཐུབ་བསྟན་ འཛིན་མའི་ཁྱོན་ཀུན་གསལ་བར་མཛད། །བློ་གྲོས་ འདབ་
བརྒྱ་བཞད་དང་ཆབས་ཅིག་ཏུ། །ཁེངས་པའི་ཀུ་མུད་ལྷག་པར་ཟུམ་པར་གྱུར། །
སྐལ་བཟང་བུང་བ་ཀུན་གྱི་ཉེར་འཚོའི་གཞི། །སྔོན་མེད་དཔག་བསམ་དབང་པོ་
ཁྱོད་ཉིད་རྒྱལ། །དེ་ནས་པཎ་ཆེན་ཐམས་ཅད་མཁྱེན་པ་ཆེན་པོའི་ཞབས་དྲུང་དུ་
རྗེ་རིན་པོ་ཆེའི་རྣམ་ཐར་དད་པའི་འཇུག་ངོགས། སློབ་དཔོན་དཔའ་བོས་མཛད་
པའི་འཁྲུངས་རབས་སོ་བཞི་པའི་ཟབ་བཤད། མཛོད་རྩ་བ། འདུལ་བ་མདོ་རྩ་བ།
ཚད་མ་རྣམ་འགྲེལ། འགྲེལ་པ་དོན་གསལ། དབུ་མ་ལ་འཇུག་པ། བྱམས་པས་
དམ་བཅས་པའི་གཟུངས། སྣར་ཐང་བརྒྱ་ རྩ། ལམ་གྱི་གཙོ་བོ་རྣམ་གསུམ་ གྱི་
འགྲེལ་པ་ རྗེ་ རང་ཉིད་ཀྱིས་མཛད་པ། བཀའ་དྲིན་གསོལ་འདེབས། བཀྲ་ཤིས་
ལྷུན་པོའི་པར་དུ་འཁོད་པའི་ཆོས་སྤྱོད་རབ་གསལ། རྗེ་བློ་བཟང་ཆོས་རྒྱན་གྱིས་
མཛད་པའི་གཏོར་མའི་སྐོར་རྣམས་ཕལ་ཆེར་བཅས་རིམ་གྱིས་གསན། ཡང་ རྗེ་
- 22 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
རིན་པོ་ཆེས་མཛད་པའི་ལམ་རིམ་ཆུང་བ། རྗེ་རིན་པོ་ཆེ་དང་བླ་མ་དབུ་མ་པ་ལ་
རྗེ་བཙུན་འཇམ་པའི་དབྱངས་ཀྱིས་གནང་བའི་འཇམ་དབྱངས་ཆོས་སྐོར་ཞེས་
གྲགས་པ་ཐུན་མོང་མ་ཡིན་པའི་ཟབ་ཆོས་རྣམས་རིམ་གྱིས་གསན་ཏོ། །དེ་ནས་རྗེ་
ཞལ་སྔ་ནས་འཇམ་དབྱངས་ཆོས་འཕེལ་བའི་དྲུང་དུ་བྱང་ཆུབ་ལམ་གྱི་རིམ་པའི་
གཟབ་ ཁྲིད་ཡོངས་སུ་རྫོགས་པ་གསན་ཅིང་། ཆོས་བཀའ་ གཞན་ཡང་མང་དུ་
གསན་ཏོ། །རྗེ་ ཞལ་སྔ་ནས་འདི་ནི་སྲད་དུ་སྐུ་འཁྲུངས། གཞོན་ནུའི་དུས་ནས་
བཀྲ་ཤིས་ལྷུན་པོར་ཐུགས་གཉེར་ལ་བྱོན་ནས་མདོ་སྔགས་ཐམས་ཅད་ལ་མཁས་
པའི་ཕུལ་དུ་ཕྱིན་པར་སྦྱངས། རྗེ་བློ་བཟང་ཆོས་ཀྱི་རྒྱལ་མཚན་གྱི་སྐབས་ཀྱི་སློབ་
མ་ཡིན་ཞིང་། རྡོ་རྗེ་ འཛིན་པ་དཀོན་མཆོག་རྒྱལ་མཚན་སོགས་སྲས་ཀྱི་ཐུ་བོ་
རྣམས་ཀྱི་ཞབས་ལ་གཏུགས་ཏེ་སྙན་བརྒྱུད་ཀྱི་གདམས་པ་རྣམས་གསན་ནས་
ཐུགས་ཉམས་སུ་བཞེས་པས་རྟོགས་པ་མཐོན་པོར་གྱུར་པ་ཞིག་སྟེ། མཁྱེན་རབ་
ཀྱི་རླབས་ནི་མཚན་དང་མཐུན་པར་འཇམ་པའི་དབྱངས་ལྟ་བུ་ཞིག་ཡོད་ཅེས་
གསུངས། ཐོས་བསམ་གླིང་གི་གདན་ས་དང་། སྔགས་ཁང་གི་གདན་ས་སོགས་
རིམ་གྱིས་མཛད་དེ། མཐར་སྔགས་ཁང་ཉིད་དུ་ངོ་མཚར་བའི་མཚན་མ་མང་པོ་
དང་བཅས་ཏེ་ཞིང་གཤེགས་པའི་ཚེ་ཐུགས་དམ་ལ་བཞུགས་ཤིང་། སྐུ་གཟུགས་
ཀྱང་ཇེ་ཆུང་ཇེ་ཆུང་ལ་སོང་སྟེ། ཐུགས་དམ་ལས་བཞེངས་པའི་ཚེ་སྐུ་པུར་དར་ཁ་
གང་ལ་ཐུམ་ཚོད་ཙམ་དུ་གྱུར་ཅིང་། གདུང་ཞུགས་ལ་ཕུལ་བའི་ཚེ་གདུང་ལ་རྗེ་
བཙུན་སྒྲོལ་མ་རང་བྱོན་དུ་ཕེབས་པ་སོགས་ངོ་མཚར་བའི་མཚན་མ་མང་དུ་བྱུང་
བ་དེ་ཡིན་ནོ། །དེ་ནས་སྣར་ཐང་བྱང་ཆེན་དུ་ཞབས་དྲུང་རིན་པོ་ཆེ་བློ་བཟང་
འཕྲིན་ལས་གྱི་དྲུང་དུ་ཕེབས་ཏེ་སྒོ་གསུམ་གུས་པ་ཆེན་པོས་ཞབས་ལ་གཏུགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཤིང་། དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ།
གསུང་རབ་ཐབས་ཅད་ཀྱི་སྙིང་པོའི་དོན་ཤིང་རྟ་ཆེན་པོ་གཉིས་ཀྱི་བཞེད་སྲོལ།
དཔལ་ལྷ་ཅིག་དཱི་པཾ་ཀ་རའི་མན་ངག །ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་ཐུགས་
ཀྱི་བཅུད་ཕྱུང་བ་བྱང་ཆུབ་ལམ་གྱི་རིམ་པའི་དམར་ཁྲིད་མན་ངག་གི་ཆ་ལག་
ཡོངས་སུ་རྫོགས་པ་གནང་དགོས་ཞེས་ལུས་ལོངས་སྤྱོད་ཐམས་ཅད་ལྟོས་པ་མེད་
པར་ཕུལ་ཏེ་གསོལ་བ་ཤུགས་དྲག་ཏུ་འདེབས་པར་མཛད་པ་ན། ཞབས་དྲུང་རིན་
པོ་ཆེས་ཀྱང་གང་ཟག་དམ་པ་ཞིག་ཡིན་པར་དགོངས་ནས་ཐུགས་དགྱེས་པ་ཆེན་
པོས་ཞལ་གྱིས་བཞེས་ཏེ། བྱང་ཆུབ་ལམ་གྱི་རིམ་པའི་སྔོན་འགྲོ །དངོས་གཞི།
རྗེས་ཀྱི་དམིགས་སྐོར་ཐམས་ཅད་དཔལ་དབེན་ས་པ་ཆེན་པོའི་མན་ངག་གིས་
བརྒྱན་ནས་ཟླ་སྦྲེལ་གྱི་བར་ལ་ཤིན་ཏུ་རྒྱས་པར་གནང་། དེའི་ཚེ་དམིགས་སྐོར་རེ་
རེ་ནས་ཚིག་བློ་ལ་བཟུང་ཞིང་དོན་ལ་དཔྱད་སྒོམ་དང་འཇོག་སྒོམ་གཉིས་ཀྱི་སྒོ་
ནས་དམིགས་རྣམ་སྐྱོང་བ་ལ་ཤིན་ཏུ་འགྲུས་པར་མཛད། ཐ་ན་བླ་མས་གནང་བའི་
ཚིག་ཟུར་ཕྲ་མོ་ཚུན་ཆད་ཉམས་པ་མེད་པར་ཐུགས་ལ་བཟུང་སྟེ། ཆོས་གསན་
པའི་ཀུན་སློང་ཀུན་སྤྱོད་ཐམས་ཅད་རྣམ་པར་དག་ཅིང་མཚན་ཉིད་ཐམས་ཅད་
ཚང་བ་བྱང་ཆུབ་སེམས་དཔའ་གཞོན་ནུ་ནོར་བཟང་རྗེ་བཙུན་བྱམས་པ་མགོན་
པོའི་དྲུང་དུ་ཐེག་པ་ཆེན་པོའི་ཆོས་གསན་པ་ཅི་འདྲ་དེ་འདྲར་མཛད་པས། ཞབས་
དྲུང་རིན་པོ་ཆེ་ཡང་ཐུགས་ཤིན་ཏུ་མཉེས་ཤིང་མན་ངག་གི་གནད་མཐའ་དག་
དང༌། ཁྱད་པར་རྗེ་བཙུན་ཙོང་ཁ་པ་ཆེན་པོས་མགོན་པོ་འཇམ་པའི་དབྱངས་ལ་
གསོལ་ བ་ དྲག་ཏུ་ བཏབ་ སྟེ། དཀའ་བ་བརྒྱ་ ཕྲག་ དུ་མའི་སྒོ་ནས་རྒྱལ་བའི་
དགོངས་པའི་སྙིང་པོ་ཟབ་མོ་དབུ་མའི་ལྟ་བ་ཇི་ལྟར་རྙེད་པ་དེ་ཉིད་ཀྱི་མན་ངག་
- 24 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
རྣམས་བུམ་པ་གང་བྱོའི་ཚུལ་དུ་གནང་བར་མཛད་པས་བཀའ་དྲིན་ཟླ་མེད་དུ་གྱུར་
ཅིང་རིགས་ཀྱི་ཅོད་པན་དུ་འཛིན་པར་མཛད་དོ། །དེའི་ཚེ་བླ་མ་ཉིད་ཀྱི་ཐུགས་
རབ་ཏུ་ཚིམས་ཤིང་རྒྱ་མཚོར་ཞུགས་པའི་དེད་དཔོན་གྱིས་ཡིད་བཞིན་ནོར་བུ་རྙེད་
པ་ལྟར། རིང་ནས་སྨོན་པའི་དོན་རྒྱལ་བའི་གསུང་ རབ་ཐམས་ཅད་གང་ཟག་
གཅིག་གི་ཉམས་ལེན་གྱི་རིམ་པར་བསྒྲིགས་པ་བྱང་ཆུབ་ལམ་གྱི་རིམ་པའི་གནད་
མཐའ་དག་ཐུགས་སུ་ཆུད། དེའི་ནང་ནས་ཀྱང་། ཟབ་ཞི་སྤྲོས་བྲལ་འོད་གསལ་
འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་
བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་པར་བྱ། །ཞེས་གསུངས་པ་
ལྟར། ཤིན་ཏུ་རྟོགས་དཀའ་ཞིང་མ་རྟོགས་ན་མདོ་སྔགས་གང་གི་སྐབས་སུ་ཡང་
ལམ་གྱི་སྲོག་མི་རྙེད་པ་སྔོན་དུས་ཀྱི་བཤེས་གཉེན་དམ་པ་རིག་གནས་རྒྱ་མཚོ་ལྟ་
བུ་ལ་སྦྱངས་ཤིང་། ཚེ་འདིའི་བུན་ལོང་བློས་བཏང་སྟེ་དབེན་པའི་གནས་སུ་ཚེ་དང་
སྒྲུབ་པ་སྙོམ་པར་མཛད་པ་དུ་མས་ཀྱང་ཤིན་ཏུ་རྟོགས་དཀའ་བར་བྱུང་བ། ཤེར་
ཕྱིན་གྱི་མདོ་སྡེ་རིན་པོ་ཆེའི་སྙིང་པོའི་དོན་སྣང་བས་ཡོད་མཐའ་སེལ་ཞིང་སྟོང་
པས་མེད་མཐའ་སེལ་བ། རྟེན་འབྱུང་སྟོང་པའི་དོན་དང་སྟོང་པ་རྟེན་འབྱུང་གི་དོན་
དུ་འཆར་བ། རྒྱལ་བ་སྲས་དང་བཅས་པ་ཐམས་ཅད་ཀྱིས་ཀུན་ནས་བསྔགས་པའི་
གནས་ཟབ་མོ་དབུ་མའི་ལྟ་བ་ཕུ་ཐག་ཆོག་པ་ཐུགས་ལ་འཁྲུངས་པས་ཐུགས་རབ་
ཏུ་ཚིམས་ཤིང་། བླ་མའི་ཡོན་ཏན་དང་བཀའ་དྲིན་དྲན་པའི་དད་པ་དང་གུས་པ།
ཉམ་ཆུང་རྨོངས་པའི་འགྲོ་ལ་བརྩེ་བ། སྟོན་པ་ཐུགས་རྗེ་ཅན་དེ་ལ་ཤེས་ནས་དད་
པ་འཕེལ་བ། ཤིང་རྟ་ཆེན་པོ་སྤྱི་དང༌། ཁྱད་པར་ཆོས་ཀྱི་རྒྱལ་པོ་ཙོང་ཁ་པ་ཆེན་
པོའི་བཀའ་དྲིན་དྲན་ཏེ་གུས་པས་གསོལ་བ་འདེབས་པ་སོགས་ཉམས་རྟོགས་ཀྱི་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཡོན་ཏན་མཐའ་ཡས་པ་ཞིག་ཐུགས་ལ་སྤུངས་པ་བཞིན་དུ་འཁྲུངས་པར་གྱུར་
ཏོ། །དོན་འདི་ལ་དགོངས་ནས། སྐུ་མཐོང་བས་དད་པའི་སྤུ་ལོང་གཡོས། །གསུང་
ཐོས་ པས་ ལྟ་ ངན་ བྲག་ རི་ འཇོམས། །ཐུགས་ བརྩེ་ བས་ འགྲོ་ ཀུན་ བུ་ བཞིན་
གཟིགས། །སྐྱབས་ ཀུན་ འདུས་ བློ་ བཟང་ འཕྲིན་ ལས་ རྒྱལ། །ཞེས་ བསྟོད་ པ་
མཛད། དེ་ སྐབས་ ལམ་ རིམ་ གྱི་ བརྒྱུད་ འདེབས་ སུ་ བཅུག་ ཆོག་ པའི་ གསོལ་
འདེབས་ཤིག་ཀྱང་ཞབས་དྲུང་རིན་པོ་ཆེ་རང་ཉིད་ནས་མཛད་པ་ཞིག་དགོས་ཚུལ་
ཞུས་པར། བློ་བཟང་ཐུགས་རྗེའི་ཡེ་ཤེས་འོད་སྟོང་གིས། །གང་གི་བློ་གྲོས་པདྨོ་ཁ་
ཕྱེ་ནས། །སྐལ་ལྡན་འཕྲིས་ལས་སྦྲང་རྩིའི་དགའ་སྟོན་ཅན། །ཡོངས་འཛིན་དམ་
པའི་ཞབས་ལ་གསོལ་བ་འདེབས། །ཞེས་པ་འདི་ཡང་ཞབས་དྲུང་རིན་པོ་ཆེ་ཉིད་
ཀྱིས་མཛད་པ་ཡིད་ནོ། །དེ་ཡང་ཞབས་དྲུང་རིན་པོ་འདི་ནི། སྐྱེས་རབས་མང་པོ་
ནས་ལམ་ལ་སྦྱངས་པ་མཛད་པས་གོ་འཕང་མཐོན་པོར་གཤེགས་པ་ཞིག་སྟེ། རྗེ་
བློ་བཟང་ཆོས་ཀྱི་རྒྱལ་མཚན་གྱི་སྲས་ཀྱི་ཐུ་བོ་ཞབས་དྲུང་ལྷ་པར་གྲགས་པ་དེའི་
སྐུ་སྐྱེ་ཡིན་པས། རྗེ་བཙུན་བློ་བཟང་ཡེ་ཤེས་དཔལ་བཟང་པོས་ཀྱང་ཞབས་དྲུང་
སྐུ་སྐྱེ་རིན་པོ་ཆེ་ཞེས་བསྔགས་པ་ཆེ་བར་མཛད་ཅིང་། ཞབས་དྲུང་རིན་པོ་ཆེ་ནས་
བརྒྱུད་པའི་ཆོས་རྒྱུན་ཡང་མང་དུ་གསན་སྣང་ངོ༌། །དེ་ལྟར་སྐུ་ཚེ་སྔ་མ་ནས་རྟོགས་
པ་བརྙེས་པ་ཞིག་ཡིན་པར་མ་ཟད། སྐུ་ཚེ་འདིར་ཡང་ཆུང་ངུའི་དུས་ནས་རྒྱལ་བའི་
བསྟན་པ་རིན་པོ་ཆེའི་སྒོར་རབ་ཏུ་བྱུང་། སྡོམ་གསུམ་གྱི་བཅས་མཚམས་མཐའ་
དག་མིག་འབྲས་བཞིན་དུ་སྲུང་བར་མཛད། རྟོགས་པའི་མངའ་བདག་རིན་ཆེན་
དོན་གྲུབ་དང་། དྲུང་པ་ཡབ་སྲས་སོགས་བཤེས་གཉེན་དམ་པ་དུ་མ་ལ་གཏུགས་
ཏེ་གདམས་པ་ཡོངས་སུ་རྫོགས་པ་གསན་ནས་ཐུགས་ཉམས་སུ་བཞེས་པས་
- 26 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཉམས་རྟོགས་ཁྱད་པར་ཅན་འཁྲུངས་ཤིང་། བདག་པས་གཞན་གཅེས་པའི་བྱང་
ཆུབ་ཀྱི་སེམས་བཟང་པོ་ཐུགས་ལ་ཡོད་པའི་སྟོབས་ཀྱིས་མཐོང་ཐོས་དྲན་རེག་གི་
འགྲོ་བ་ལ་ཕན་ནུས་པ་ཞིག་གོ །དེ་ནས་ལམ་གྱི་རིམ་པའི་རྒྱབ་ཆོས་སམ་ཁུངས་
མཐར་ཐུག་པ་བརྒྱད་སྟོང་པའི་ལུང་ཡང་ལེགས་པར་ཞུས། གཞན་ཡང་ཐོག་མའི་
བློ་སྦྱོང་། སྤྱན་སྔ་བའི་ལམ་རིམ་གཞན་ཕན་སྙིང་པོ། བསླབ་པ་ཀུན་ལས་བཏུས།
སྤྱོད་འཇུག །བྱང་ས། མདོ་སྡེ་རྒྱན། ཚོམས། སྐྱེས་རབས་སོ་བཞི་པ། དབུ་མ་རྩ་
བ་ཤེས་རབ། དཔེ་ཆོས་རིན་ཆེན་སྤུངས་པ་ལྕེ་ སྒོམ་པས་བསྡེབས་པ། ཇོ་བོའི་
ཆོས་ཆུང་བརྒྱ་རྩ། རྗེ་མི་ལའི་རྣམ་ཐར་མགུར་འབུམ། བློ་སྦྱོང་དཔལ་ཡེ་མ། རྗེ་
ཐམས་ཅད་མཁྱེན་པའི་ལམ་རིམ་ཆེན་མོ་དང་། ལམ་རིམ་ཆུང་བ། རྗེའི་གསུང་
ཐོར་བུ། རྣམ་བཤད་དགོངས་པ་རབ་གསལ། རྗེ་ནམ་མཁའ་དཔལ་གྱིས་མཛད་
པའི་བློ་སྦྱོང་དོན་བདུན་མའི་རྣམ་བཤད་ཉི་མའི་འོད་ཟེར། རྗེ་བློ་བཟང་འཕྲིན་
ལས་རང་ཉིད་ཀྱིས་མཛད་པའི་རྟེན་འབྲེལ་གྱི་ཆོས་སྐོར། དེས་མཛད་པའི་ལམ་
རིམ་གྱི་ཁྲིད་གཞན་ཕན་སྙིང་པོ། རྒྱལ་དབང་ཐམས་ཅད་མཁྱེན་པས་མཛད་པའི་
ལམ་གཙོའི་འགྲེལ་པ་དང་མཆན་བུ་གཉིས། སྔགས་རིམ་ཆེན་མོ་སོགས་ཀྱི་ལུང་
དང༌། མགོན་ཆེན་བཅུ་གསུམ་གྱི་རྗེ་གནང་སོགས་ཆོས་བཀའ་དཔག་ཏུ་མེད་པ་
གསན་ ཏོ། །དེ་ ནས་ བཀའ་ གདམས་ གོང་ མའི་ ལྐོག་ ཆོས་ བདག་ བས་ གཞན་
གཅེས་པའི་བྱང་ཆུབ་ཀྱི་སེམས་སྦྱོང་བའི་མན་ངག་བློ་སྦྱོང་དོན་བདུན་མའི་སྐོར་
རྣམས་གསན་པར་བཞེད་ནས་ནུ་མ་ཆོས་ལུང་དུ་ཕེབས་ནས་གྲུབ་པའི་དབང་ཕྱུག་
ཆོས་རྒྱ་མཚོ་བ་ལ་བློ་སྦྱོང་དོན་བདུན་མའི་ཁྲིད་རྒྱལ་སྲས་དངུལ་ཆུ་ཆོས་རྫོང་བའི་
ཡིག་ཆའི་སྟེང་ནས་ལེགས་པར་གསན། གཞན་ཡང་བླ་མ་འདིའི་ཞབས་དྲུང་དུ་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཆོས་མང་དུ་གསན་ཏོ། །དེ་ནས་རི་ཁྲོད་འཛིན་པའི་བཤེས་ གཉེན་དམ་པ་ བློ་
བཟང་ཚེ་དབང་གི་ཞབས་དྲུང་དུ་རྒྱལ་བ་དབེན་ས་པའི་བཀའ་འབུམ་སོགས་ཆོས་
མང་དུ་གསན། དེ་ནས་འདུལ་འཛིན་སྟོབས་ལྡན་རྒྱ་མཚོའི་དྲུང་དུ་བློ་སྦྱོང་ལེགས་
བཤད་ཀུན་འདུས་སོགས་ཆོས་མང་དུ་གསན། དེ་ནས་རྡོ་རྗེ་འཛིན་པ་བློ་བཟང་
རིག་གྲོལ་གྱི་ཞབས་དྲུང་དུ་བཅུ་གཅིག་ཞལ་གྱི་དབང་ཆེན་སོགས་ཆོས་མང་དུ་
གསན། དེ་ནས་བླ་མ་ཉིད་དགུང་ལོ་ཉི་ཤུ་རྩ་དགུ་ལ་བབ་པ་ན་དབེན་གནས་བྱང་
ཆེན་དུ་དྲིན་ཅན་རྩ་བའི་བླ་མ་ཞབས་དྲུང་རིན་པོ་ཆེའི་སྐུ་མདུན་དུ་ཕེབས་ཏེ། སྨྱུང་
བར་གནས་པའི་སྡོམ་པའི་བཀའ་དྲིན་ཞུས་པ་ན། ས་ཕོ་སྟག་གི་ལོ་ཆོ་འཕྲུལ་ཟླ་
བའི་ཚེས་བདུན་ལ་སྦྱོར་བ་དང་། བརྒྱད་ལ་དངོས་གཞིའི་གསོ་སྦྱོང་གི་སྡོམ་པ་
བཞེས་པར་མཛད་ཅིག །སྨྱུང་གནས་ཀྱི་ཆོ་ག་ཕྱག་ལེན་སོགས་མཐའ་དག་ཞིབ་
པར་གསན་ནས། ཕྱིས་སྐུ་ན་མཐོན་པོར་གྱུར་པ་ན་ཡང་སྨྱུང་གནས་ལ་ཐུགས་
བརྩོན་ཆེར་མཛད་ཀྱིན་ཡོད་པ་ནི། སྤྱིར་བསགས་སྦྱང་ལ་ཤིན་ཏུ་གལ་ཆེ་བ་ཡིན་
པ་དང་། ལྷག་པར་ཞབས་དྲུང་རིན་པོ་ཆེ་ནས་ཐོབ་པས་བྱིན་རླབས་ཀྱི་ཚན་ཀ་ཆེ་
བ་ལ་དགོངས་པ་ཡིན་ནམ་སྙམ་མོ། །དེ་ནས་སྔར་ལྟར་གཞུང་ལུགས་རྣམས་ལ་
སྦྱོང་བའི་མུ་ནས་ནང་དུ་ཉམས་ལེན་ལ་གཞོལ་བར་མཛད་ཅིང་། ལྷག་པར་བདག་
འཛིན་འདུལ་བའི་མན་ངག་ཤིན་ཏུ་ཟབ་པ་མ་ཅིག་གི་གཅོད་སྐོར་ལ་ཐུགས་
བཞེད་ཆེ་བར་གྱུར་ཏེ། རྗེ་ཞལ་སྔ་ནས་བློ་བཟང་རིག་གྲོལ་ལ་ནམ་མཁའ་སྒོ་
འབྱེད་ཀྱི་དབང་དང་གཅོད་ཀྱི་གདམས་པ་གསན་ཅིང་། བྱ་བཏང་འཕྲིན་ལས་
ཆོས་འཕེལ་ལ་ཡང་ནམ་མཁའ་སྒོ་འབྱེད་ཀྱི་དབང་དང་གཅོད་ཀྱི་དམིགས་སྐོར་
རྣམས་མཐིལ་ ཕྱིན་ པར་ གསན་ ནས་ མངོན་ཆུང་གི་ སྒོ་ནས་ཐུགས་ ཉམས་ སུ་
- 28 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བཞེས། བྱང་ཆུབ་ལམ་གྱི་རིམ་པ་དང་གཅོད་གཉིས་ཟུང་དུ་སྦྲེལ་ནས་ཉམས་ལེན་
ལ་ཤིན་ཏུ་འགྲུས་པར་མཛད་པས་གཅོད་ཀྱི་ལྷོངས་མང་དུ་བྱུང་ཞིང་། ལྷག་པར་
དགོང་གཅིག་སྲོད་ཀྱི་ཆ་ལ་གཅོད་ཀྱི་དམིགས་སྐོར་ལ་གནད་དུ་བསྣུན་པའི་ཚེ་གློ་
བུར་དུ་འབྲུག་སྒྲ་དྲག་པོ་བསྒྲགས་ཤིང་ཐོག་ཉེ་འཁོར་དུ་བབས་པས་མི་དང་བོང་
བུ་མང་པོ་བརྒྱལ་བ་དང༌། ལྷག་པར་གྲང་མོ་ཆེ་བའི་གྲྭ་པ་གཅིག་ཐོག་གཟེར་གྱིས་
གཤེགས་པ་བྱུང་ཡང་། ཉིད་ལ་ནི་གནོད་པ་གང་ཡང་མ་བྱུང་ཞེས་བླ་མ་ཉིད་ཀྱི་
ཞལ་ལས་དངོས་སུ་ཐོས་སོ། །དེ་ནས་གསུང་ཚངས་པའི་དབྱངས་ལྟར་ཤིན་ཏུ་
སྙན་པ་ཞིག་ཡོད་པ་དང་ཡོན་ཏན་གྱིས་མངོན་པར་མཐོ་བའི་སྟབས་ཀྱིས་རེ་ཞིག་
གྲྭ་ཚང་ཐོས་བསམ་གླིང་གི་དབུ་མཛད་མཛད་དགོས་པ་བྱུང་ཞིང་། དེ་ནས་རིམ་
གྱིས་ཚོགས་ཆེན་གྱི་དབུ་མཛད་ཆེན་མོའི་འོས་སུ་བབ་སྟེ། དེ་ཡང་བླ་མ་ཉིད་སྐུ་
གཟི་བརྗིད་ཆེ་ཞིང་གསུང་ཚངས་པའི་དབྱངས་ལྟར་སྙན་པ་དང་། ནང་རོགས་ཀྱི་
དགེ་རྒན་དཔོན་སློབ་རྐང་གསུམ་པ་ཞེས་བྱ་བ་བཀྲ་ཤིས་ལྷུན་པོའི་གདངས་རྒྱུན་
ཁུངས་མ་ཐམས་ཅད་ཐུགས་ལ་ངེས་པ་ཞིག་ཡོད་པ་དེས་ཀྱང་སྐུ་ན་ཕྲ་མོའི་དུས་
ཉིད་ནས་གདངས་རྒྱུན་རྣམས་ངེས་ངེས་སློབ་པར་མཛད་ཅིང་ཐུགས་ལ་ཤིན་ཏུ་
ངེས་པ་ཡོད་པའི་སྟབས་དང་བཅས། དབུ་མཛད་ཆེན་མོ་བྱེད་དགོས་པ་འོས་མེད་
ལྟ་བུར་སོང་ཡོད་འདུག་ཀྱང་། པཎ་ཆེན་ཐམས་ཅད་མཁྱེན་པ་ཆེན་པོའི་སྐུ་མདུན་
དུ་གདངས་རྒྱུགས་འབུལ་བར་ཕེབས་པའི་ཚེ། རྗེ་ཉིད་ཀྱི་ཕྱག་གིས་སྤོས་ཤིག་
དམ་པ་འདིའི་སྐུ་ལ་འཕངས་ཏེ་དབུ་མཛད་མ་བྱེད་ཅིག་པའི་བརྡ་ཞིག་མཛད་བྱུང་
བ་ཐུགས་ལ་གཅགས་ནས་དགོངས་པ་ནན་གྱིས་ཞུ་བར་མཛད་དེ་དབུ་མཛད་ཆེན་
མོ་མ་མཛད་དོ། །དེ་ནི་དམ་པ་འདི་ཉིད་སྒྲུབ་པ་སྙིང་པོར་མཛད་ནས་སྒྲུབ་རྒྱུད་
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བསྟན་པའི་སྲོག་ཤིང་དུ་འགྱུར་བ་འདི་ལ་བར་ཆད་དུ་གྱུར་དོགས་ནས་དེ་ལྟར་
མཛད་པ་ཡིན་པར་གོར་མ་ཆག་གོ །དོན་འདི་ལ་བླ་མ་ཉིད་ཀྱི་ཞལ་ནས་ང་ལ་སྐུ་
ཞབས་རིན་པོ་ཆེ་ཐུགས་རྗེ་ཤིན་ཏུ་ཆེ་བ་ཡོད། དང་པོ་དབུ་མཛད་ཀྱི་འོས་བབ་
དུས་ཀྱང་དེ་ལྟར་མཛད་བྱུང་ཞེས་ཞལ་ལས་དངོས་སུ་ཐོས་སོ། །དེ་ནས་བླ་མ་ཉིད་
དགུང་ལོ་སུམ་ཅུ་སོ་བདུན་དུ་ཕེབས་པ་ན། མགོན་པོ་ཀླུ་སྒྲུབ་ཀྱིས། ཁྲིམས་ནི་རྒྱུ་
དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །
ཞེས་སོགས་གསུངས་པ་ལྟར། སྤྱིར་ཡོན་ཏན་ཐམས་ཅད་ཀྱི་རྩ་བ་ཚུལ་ཁྲིམས་ལ་
ཐུག་པ་དང༌། སྐྱེས་བུ་གསུམ་གྱི་ལམ་ཐམས་ཅད་ཀྱི་སྲོག་ཀྱང་ཚུལ་ཁྲིམས་ལ་
གནས་ཤིང་། དེའི་ནང་ནས་ཀྱང་རྒྱལ་བའི་བསྟན་པ་ལ་ཞུགས་ཤིང་བསླབ་གཞི་
ཡོངས་སུ་རྫོགས་པ་ནི་དགེ་སློང་གི་སྡོམ་པ་ཡིན་པར་གསུངས་པ་རྣམས་ལ་ཐུགས་
ངེས་ཆེན་པོ་འཁྲུངས་ནས། བསྙེན་པར་རྫོགས་པ་དགེ་སློང་གི་སྡོམ་པ་བཞེས་
འདོད་སྐོམ་པ་ཆུ་འདོད་པ་ལྟར་གྱུར་ཅིང་། མཁན་པོ་ཡང་མགོན་པོ་འོད་དཔག་
མེད་མིའི་རྣམ་པར་བྱོན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞབས་
དྲུང་དུ་ཐོབ་པ་ཞིག་ཅི་ནས་ཀྱང་འདོད་ནས་གསོལ་བ་བཏབ་པས་དགྱེས་བཞིན་
ཞལ་གྱིས་བཞེས་ནས། དགུང་ལོ་སོ་བདུན་དུ་ཕེབས་པ་མེ་ཕོ་ཁྱིའི་ལོ་ཟླ་བ་བདུན་
པའི་ཚེས་བཅུ་གསུམ་གྱི་ཉིན་གཟིམས་ཆུང་ཡིད་དགའ་ཆོས་འཛིན་དུ་ལྷར་བཅས་
འགྲོ་བའི་བླ་མ་དོན་གྱི་སླད་དུ་མཚན་ནས་སྨོས་ཏེ་མཁན་རིན་པོ་ཆེ་རྗེ་བཙུན་བློ་
བཟང་ཡེ་ཤེས་དཔལ་བཟང་པོས་མཁན་སློབ་སྦྲགས་མ་དང་། ཁ་སྐོང་བའི་དགེ་
འདུན་གྲངས་ཚང་བ་དང་བཅས་པའི་དབུས་སུ་བསྙེན་པར་རྫོགས་པ་དགེ་སློང་གི་
སྡོམ་པ་ལེགས་པར་བཞེས་སོ། །བསྙེན་རྫོགས་བཞེས་ནས་དགེ་སློང་གི་བཅས་
- 30 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
མཚམས་ཐམས་ཅད་ཕྲ་ཞིང་ཞིབ་པར་བསྲུང་བར་མཛད་དེ། ལྟུང་བ་སྡེ་ལྔ་སོ་སོའི་
སྲུང་མཚམས་ལེགས་པར་ཟིན་པར་མཛད། འཚོ་བའི་ཡོ་བྱད་དང་མཁོ་བའི་ཡེ་
བྱད་འཆང་ལུགས། བྱིན་ལེན་བྱ་ཚུལ། ནུབ་ལྷག་གཅོད་པ། རུང་ཆུ་འདེབས་པ་
སོགས་འདུལ་བའི་བཅས་མཚམས་ཕྲ་མོ་ཞིག་ཡན་ཆད་ཐམས་ཅད་ཕྱག་ལེན་ལ་
ཅི་ཐེབས་མཛད་ཅིང་། ཅུང་ཟད་འདས་ན་ཡང་དེ་མ་ཐག་ཕྱིར་བཅོས་པའི་ཐབས་
ལ་བརྩོན་པར་མཛད་དོ། །དེ་དག་ལ་འདི་སྐད་ཅེས་བྱ་སྟེ། སྔོན་སྦྱངས་ས་བོན་སྒོ་
ངའི་སྦུབས་ལས་འཁྲུངས། །བློ་གྲོས་མཆུ་སྡེར་རྣོན་པོ་རབ་བགྲད་ཅིང་། །རླབས་
ཆེན་གཤོག་རླབས་ལྡན་པའི་མཁའ་ལྡིང་འདིས། ། གཞུང་ལུགས་ཆུ་གཏེར་ཆེན་
པོ་དཀྲུགས་ པའི་ཚེ། །འཛམ་གླིང་རྒྱན་དྲུག་མཆོག་ གཉིས་ཞེས་གྲགས་པའི། །
གདེངས་ཅན་དབང་པོའི་ཚོགས་རྣམས་རབ་དངངས་ཏེ། །རང་རང་གཞུང་ལུགས་
རིགས་ཚུལ་ནོར་ བུ་རྣམས། །རྒྱལ་སྲས་དཔའ་བོ་འདི་ཡི་ཕྱག་ཏུ་ཕུལ། །རྣམ་
འགྲེལ་མཛད་པའི་ཐུན་མོང་མིན་པའི་ལུགས། །སྒྲུབ་དང་སུན་འབྱིན་རིགས་པའི་
མིག་ སྨན་ གྱིས། །བློ་མིག་ རབ་ རིབ་མ་ལུས་དག་མཛད་ནས། །གནས་ གསུམ་
གཞལ་བྱ་ཚད་མ་གསུམ་གྱིས་གཟིགས། །དུས་གསུམ་རྒྱལ་བ་ཀུན་གྱི་བགྲོད་
གཅིག་ལམ། །ཤེས་རབ་ཕ་རོལ་ཕྱིན་པའི་མན་ངག་མཆོག །མི་ཕམ་ཆོས་ རྗེའི་
གཞུང་ལ་རབ་སྦྱངས་པས། །ས་ལམ་འབྲས་བུའི་ཚུལ་ལ་ངེས་ཤེས་རྙེད། །ཐུབ་
བའི་ ནང་ མཛོད་ འདུལ་ ལུང་ སྡེ་ བཞིའི་ དོན། །སློབ་ དཔོན་ ཡོན་ ཏན་ འོད་ ཀྱི་
དགོངས་པ་ལྟར། །དགག་སྒྲུབ་གནང་གསུམ་བཅས་མཚམས་མཐའ་དག་ལ། །
མཁས་པ་བསྟེན་ནས་ཚུལ་བཞིན་རབ་ཏུ་སྦྱངས། ། གང་ཞིག་རྟོགས་ན་ཐར་པའི་
སྲོག་ཟིན་ཅིང་། །གང་མ་རྟོགས་ན་ཞི་བའི་ཐབས་མེད་པ། །ངེས་དོན་མཐར་ཐུག་
-31-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཟབ་མོ་དབུ་མ་ལ། །དཀའ་བ་དུ་མའི་སྒོ་ནས་དགོངས་པ་བཙལ། །དེ་ལྟར་ཐོས་
པའི་གཏེར་དུ་གྱུར་པ་ན། །གཞུང་ལུགས་གདམས་པར་ཤར་བའི་ཉམས་ལེན་
གནད། །འཚོལ་ཕྱིར་རྟག་ཏུ་ངུ་དང་ནོར་བཟང་ལྟར། །བཤེས་གཉེན་དམ་པའི་
ཞབས་རྡུལ་སྤྱི་བོས་བླངས། །འཇམ་མགོན་བླ་མའི་སྙན་བརྒྱུད་འཛིན་པའི་རྗེ། །
མཁས་དང་གྲུབ་ པའི་ དམ་ པས་ རྗེས་ སུ་བཟུང་། །སྙན་བརྒྱུད་བདུད་རྩིས་གང་
བའི་ཀེ་ལ་ཤ །ཉམས་པ་མེད་པར་དམ་པ་འདི་ཡིས་ཐོབ། །ཐེག་གསུམ་འཕགས་
པ་ཀུན་གྱི་ལམ་གྱི་གཞི། །རྣམ་དག་ཚུལ་ཁྲིམས་ཉིད་དུ་གཟིགས་ནས་ནི། །ཐུབ་
དབང་གཉིས་པ་ཐམས་ཅད་མཁྱེན་པའི་དྲུང་། །ཞུགས་ལ་ཡོངས་རྫོགས་སྡོམ་པ་
རབ་ཏུ་བཞེས། །ཡོན་ཏན་ཀུན་རྫོགས་གཟི་བརྗིད་ཕུང་པོའི་སྐུ། །སྐལ་ངན་སྐྱེ་
བོས་མཐོང་ན་མི་རུང་ཞེས། །མཚམས་སྤྲིན་བླ་གོས་ གསར་ པས་གཡོགས་ན་
ཡང་། །ལྷུང་བཟེད་བུང་བས་ཕྱག་གི་པདྨ་རྙེད། །མཁན་ཆེན་ཐམས་ཅད་མཁྱེན་
པའི་བཀའ་བཞིན་དུ། །དྲན་དང་ཤེས་བཞིན་བག་ཡོད་བརྟན་པོ་ཡིས། །རྣམ་དག་
བཅས་པའི་མཚམས་ལས་མི་འདའ་ཞིང་། །འདུལ་བ་འཛིན་ལ་ཉེ་བར་འཁོར་
ལྟར་གྱུར། །རྒྱ་ཆེན་ཆོས་ཀྱི་སྤྱན་ལྡན་ཁྱོད་བཞིན་དུ། །ཐུབ་པའི་གསུང་ལ་རྣམ་
དག་རིགས་སྟོབས་ཀྱིས། །ཡིད་ཆེས་རྙེད་ནས་དེ་དོན་སྒྲུབ་པ་ལ། །སྐད་ཅིག་ཙམ་
ཡང་གཡེལ་བ་མེད་གྱུར་ཅིག །
དེ་ལྟར་གཞུང་ལུགས་ཆེན་མོ་རྣམས་ལ་སྦྱངས་ཤིང་བྱང་ཆུབ་ལམ་གྱི་རིམ་
པའི་ཉམས་ལེན་ལ་བརྩོན་པར་མཛད་པས། ལམ་ཐུན་མོང་བའི་སྟེང་དུ་གསང་
སྔགས་ཀྱི་ལམ་གྱི་སྣོན་པ་བཏབ་ནས་ཚེ་གཅིག་ཉིད་ལ་སེམས་ཅན་ཐམས་ཅད་ཀྱི་
དོན་དུ་སངས་རྒྱས་ཀྱི་གོ་འཕང་བསྒྲུབ་དགོས་པར་གཟིགས་པ་ནི། རྗེ་བླ་མས།
ན
，
=



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་
ཐེག །རྣམ་ པ་ གཉིས་ ཡོད་ གསང་ སྔགས་ ཕར་ ཕྱིན་ ལས། །ཤིན་ ཏུ་ ཁྱད་ པར་
འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་
པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས། །འཚོལ་བར་
མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་
ལས་གཞན་པའི་དབང་པོ་རྟུལ་པོ་གང་། །ཤིན་ཏུ་ཕྲད་དཀའ་གོང་ན་མེད་པའི་
ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་
ཐེག་པ་མཆོག །སངས་རྒྱས་ལས་ཀྱང་དཀོན་པའི་རྡོ་རྗེ་ཐེག །དངོས་གྲུབ་གཉིས་
ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །
ཞེས་གསུངས་པ་ལྟར། གསང་སྔགས་ལ་འཇུག་འདོད་ཤུགས་དྲག་པོ་ཐུགས་ལ་
འཁྲུངས་པ་ན། གསང་སྔགས་ཀྱི་ལམ་གྱི་རྩ་བ་དང་འཇུག་སྒོ་ནི་དབང་དང་དམ་
ཚིག་ཡིན་པར་གཟིགས་ནས། རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་ཀྱི་
ཞབས་དྲུང་དུ་ དཔལ་ གསང་བ་འདུས་ པའི་ དབང་ བཞི་ ཡོངས་སུ་རྫོགས་པ།
འཁོར་ལོ་སྡོམ་པའི་དབང་བཞི་ཡོངས་སུ་རྫོགས་པ། རྡོ་རྗེ་འཇིགས་བྱེད་ཀྱི་དབང་
བཞི་ཡོངས་སུ་རྫོགས་པ། མི་འཁྲུགས་པའི་དབང་ཆེན། ཚེ་དཔག་མེད་ལྷ་དགུའི་
དབང་རྣམས་གསན་ཅིང་། གཞན་ཡང་རྒྱུད་སྡེ་བཞིའི་ལྷ་མང་པོའི་རྗེས་གནང་
དང་བཟླས་ལུང་། སྒྲུབ་ཐབས་མང་པོའི་ལུང་བཅས་ཆོས་བཀའ་མཐའ་ཡས་པ་
གསན་པས། ཞབས་དྲུང་རིན་པོ་ཆེ་དང་། རྗེ་འདི་གཉིས་ནི་རྩ་བའི་བླ་མ་བཀའ་
དྲིན་ཟླ་མེད་དུ་འཛིན་པར་མཛད་ཅིང་། རྗེ་འདི་ལ་གུས་པ་ཇི་ལྟར་མཛད་པ་
སོགས་ནི་འོག་ཏུ་འཆད་དོ། །རྗེ་བཙུན་བློ་བཟང་ཡེ་ཤེས་དཔལ་བཟང་པོ་འདི་ནི་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མདོ་དཀོན་མཆོག་བརྩེགས་པ་ལས་འབྱུང་བ་ལྟར། བསྐལ་པ་དཔག་ཏུ་མེད་པའི་
སྔ་རོལ་ཏུ་དགེ་སློང་ཆོས་ཀྱི་བློ་གྲོས་ཞེས་བྱ་བར་འཁྲུངས་པའི་ཚེ་བྱང་ཆུབ་མཆོག་
ཏུ་ཐུགས་བསྐྱེད། དེ་ནས་བསྐལ་པ་གྲངས་མེད་མང་པོར་ཚོགས་བསགས་ཤིང་
རྫོགས་སྨིན་སྦྱངས་གསུམ་ཐམས་ཅད་མཐར་ཕྱིན་པར་མཛད་དེ། བདེ་བ་ཅན་གྱི་
ཞིང་དུ་མངོན་པར་རྫོགས་པར་སངས་རྒྱས་པ་མགོན་པོ་འོད་དཔག་མེད་གདུལ་
བྱའི་དོན་དུ་བསམ་བཞིན་དུ་བྱོན་པ་ཞིག་ཡིན་པ་ནི་ཡོངས་སུ་གྲགས་པ་ལྟར་རོ། །
དེ་ཡང་མགོན་པོ་འོད་དཔག་མེད་ཀྱི་སྤྲུལ་པ་སྤྱིར་འཇིག་རྟེན་ཐམས་ཅད་དུ་
བགྲང་བ་ལས་འདས་ཤིང་། ཞིང་འདིར་སྟོན་པའི་བསྟན་པ་སྤེལ་བའི་སླད་དུ་
འཕགས་མཆོག་རབ་འབྱོར་དུ་སྐུ་སྤྲུལ་པ་ནས་བཟུང་རྒྱ་བོད་ཐམས་ཅད་དུ་སྤྲུལ་
པ་བསམ་ལས་འདས། ཁྱད་པར་བཀའ་གདམས་གླེགས་བམ་ལས། བླ་མ་དྲི་མ་
མེད་པའི་ཞལ་ནས། སྤྲུལ་པ་གཅིག་ནི་ལྷ་སྲིན་འདུལ་དུ་འགྲོ །ཞེས་གསུངས་པ་
ལྟར། གངས་ཅན་གྱི་ལྗོངས་འདིར་རྒྱལ་བའི་བསྟན་པ་དར་བར་མཛད་པའི་ཕྱིར་
ཐུགས་རྗེ་ཆེན་པོའི་སྤྲུལ་པ་སྲོང་བཙན་སྒམ་པོ་དང་། ཁྲི་སྲོང་ལྡེའུ་བཙན་རིམ་
བཞིན་བྱོན་པའི་ཚེ་སློབ་དཔོན་རིན་པོ་ཆེར་སྐུ་སྤྲུལ་ནས་བོད་ཀྱི་ལྷ་སྲིན་གདུག་པ་
ཅན་རྣམས་འདུལ་བར་མཛད། དེ་ནས། སྤྲུལ་པ་གཅིག་ནི་རྒྱ་གར་གནས་ཆེན་
འགྲིམ། ཞེས་པའི་ལུང་བསྟན་དང་མཐུན་པར་ཐུགས་རྗེ་ཆེན་པོའི་སྤྲུལ་པ་འབྲོམ་
རིན་པོ་ཆེ་འཁྲུངས་པའི་ཚེ། ཇོ་བོ་རྗེ་དཔལ་ལྷ་ཅིག་དཱི་པཾ་ཀ་རར་སྐུ་འཁྲུངས་ཤིང་།
བོད་ཁམས་ཀྱི་མགོན་དུ་བྱོན་ནས་ཐུབ་བསྟན་ཤིན་ཏུ་གསལ་བར་མཛད། སླར་
ཡང་། སྤྲུལ་ པ་ གཅིག་ནི་མདོ་ཁམས་སྨད་དུ་འགྲོ །ཞེས་པའི་ལུང་བསྟན་དང་
མཐུན་པར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལྗོངས་འདིར་བྱོན་ནས་རྒྱལ་བའི་
- 34-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བསྟན་པ་ལ་རྒྱལ་བ་རང་ཉིད་སླར་བྱོན་པ་ ལྟར་མཛད། དེའི་ཚེ་མཁས་གྲུབ་
ཐམས་ཅད་མཁྱེན་པ་དང༌། རྗེ་དགེ་འདུན་གྲུབ་གཉིས་ཀྱིས་རྗེའི་བསྟན་པ་ཆེས་
ཆེར་འཕེལ་བར་མཛད། དེ་ནས་བཟུང་སྟེ་དེང་སང་རྒྱལ་བ་ཡབ་སྲས་འདི་གཉིས་
ཀྱི་བར་རྒྱལ་བའི་བསྟན་པའི་སྲོག་བཟུང་ནས་མི་ནུབ་པར་མཛད་ཅིང་། ད་དུང་
བསྟན་པ་ནམ་གནས་པར་ཕྱོགས་འདིར་བསྟན་པ་འཕེལ་བ་ནི་ཡབ་སྲས་འདི་
གཉིས་ལ་རག་ལས་པར་གསུངས་པས། རྗེ་བླ་མ་འདིའི་བཀའ་དྲིན་གངས་ཅན་
པ་ཐམས་ཅད་ཀྱིས་འཁོར་ཐབས་མེད་པ་ཡིན་པས་ཕྱོགས་ལྷུང་དོར་ཏེ་གུས་པས་
གསོལ་བ་འདེབས་པར་རིགས་སོ། །དེ་ནས་རྗེ་ཞལ་སྔ་ནས་བློ་བཟང་རིག་གྲོལ་
ལ་བདེ་མཆོག་གི་དབང་ཆེན། འཇིགས་བྱེད་ཀྱི་སྔགས་བཏུ་འཇམ་དབྱངས་ནག་
པོའི་རྗེས་གནང་། གདུགས་དཀར་གྱི་དབང་། ཆོས་རྒྱལ་ཕྱིན་ནང་གསང་གསུམ་
གྱི་རྗེས་གནང་སོགས་དབང་དང་རྗེས་གནང་མང་དུ་གསན། ལྷག་པར་གསང་
སྔགས་ཀྱི་ལམ་རིམ་པ་གཉིས་ཀྱི་དམར་ཁྲིད་གནང་དགོས་ཚུལ་གསོལ་བ་བཏབ་
པས་དགྱེས་བཞིན་དུ་ཡི་དམ་རྡོ་རྗེ་འཇིགས་བྱེད་ཀྱི་བསྐྱེད་རྫོགས་གཉིས་ཀའི་
གཟབ་ཁྲིད། རྒྱལ་བ་དབེན་ས་པ་ནས་བརྒྱུད་པའི་འཕོ་བ་ཤིན་ཏུ་ཟབ་པའི་ཁྲིད།
ལམ་གྱི་ལུས་རྫོགས་པའི་བླ་མའི་རྣལ་འབྱོར་གྱི་གཟབ་ཁྲིད་རྣམས་ལེགས་པར་
གསན་ཅིང་། དམིགས་སྐོར་གྱི་གནད་ཐམས་ཅད་ལ་ཤིན་ཏུ་ཞིབ་པར་དཔྱད་ནས་
གཅིག་པུར་སྒྲུབ་པ་མཛད་པའི་ཚེ་གཞན་ལ་འདྲི་མི་དགོས་པའི་གདེང་ཐོབ་པར་
མཛད་དོ། །རྗེ་ཞལ་སྔ་ནས་བློ་བཟང་རིག་གྲོལ་ཞེས་བྱ་བ་འདི་ནི་སྐུ་གཞོན་ནུ་
ནས་བཀྲ་ཤིས་ལྷུན་པོར་རབ་ཏུ་བྱུང་། ཀུན་མཁྱེན་ལེགས་པ་དོན་གྲུབ་ཀྱི་ཡིག་ཆ་
ལ་བརྟེན་ནས་གཞུང་ལུགས་ཆེན་མོ་རྣམས་ལ་གསན་སྦྱོང་མཐིལ་ ཕྱིན་ པར་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཛད། རྡོ་རྗེ་འཛིན་པ་དགེ་ལེགས་རབ་རྒྱས། གྲུབ་ཆེན་བློ་བཟང་བྱམས་པ། རྡོ་
རྗེ་འཛིན་པ་བློ་བཟང་དོན་གྲུབ་སོགས་བཤེས་གཉེན་མང་པོ་དང་། ཁྱད་པར་པཎ་
ཆེན་ཐམས་ཅད་མཁྱེན་པ་ཆེན་པོ་ལ་དབང་ལུང་མན་ངག་མཐའ་ཡས་པ་དང་།
དཔལ་དབེན་ས་པའི་སྙན་བརྒྱུད་ཀྱི་གཟབ་ཁྲིད་རྣམས་གསན་ནས་ཐུགས་ཉམས་
སུ་བཞེས་པར་མཛད་པས་ཉམས་རྟོགས་ཁྱད་པར་ཅན་འཁྲུངས་ཤིང་། སྐལ་ལྡན་
གྱི་སློབ་མ་མཐའ་ཡས་པ་ལ་དབང་ལུང་མན་ངག་ལམ་ཐུན་མོང་བ་དང་ཐུན་མོང་
མ་ཡིན་པ་རིམ་པ་གཉིས་ཀྱི་ཁྲིད་རྣམས་མང་དུ་འདོམས་པར་མཛད། བརྩམ་ཆོས་
ཀྱང་ བྱང་ ཆུབ་ལམ་ གྱི་ རིམ་པའི་ ཁྲིད་ ཡིག །འཇིགས་བྱེད་ ཀྱི་བསྐྱེད་རྫོགས།
དཔལ་གསང་བ་འདུས་པའི་བསྐྱེད་རྫོགས་སོགས་དཔྱད་པ་གསུམ་གྱིས་དག་པའི་
མཁས་པའི་ལེགས་བཤད་རྨད་དུ་བྱུང་བ་པོ་ཏི་གཉིས་ཙམ་བཞུགས། པཎ་ཆེན་
ཐམས་ཅད་མཁྱེན་པའི་བཀས་ཤར་རྩེའི་ཁྲི་ཐོག་ཏུ་ཕེབས་ནས་གདན་ས་ཡང་ལོ་
ཁ་ཤས་མཛད། ཤར་ཕྱོགས་གོང་མ་ཆེན་པོའི་རྒྱལ་ཁབ་ཏུ་པཎ་ཆེན་ཐམས་ཅད་
མཁྱེན་པའི་སྐུ་ཚབ་དུ་ཕེབས་ནས་རྒྱ་ནག་གོང་མ་ཆེན་པོའི་དབུ་བླ་མཛད་ཅིང་
རྒྱལ་བའི་བསྟན་པ་ལ་བྱ་བ་རྒྱ་ཆེར་མཛད་པ་དེ་ཡིན་ནོ། །དེ་ནས་རྡོ་རྗེ་འཛིན་པ་
ལྷུན་གྲུབ་རྒྱལ་མཚོའི་ཞབས་དྲུང་དུ་འཇིགས་བྱེད་ཀྱི་དབང་ཆེན། འཇམ་དབྱངས་
བཞད་པས་མཛད་པའི་འཇིགས་བྱེད་ཀྱི་བསྐྱེད་རྫོགས་གཉིས་ཀྱི་ལུང་། དབྱངས་
ཅན་མའི་སྒྲུབ་ཐབས། བདེ་མཆོག་དྲིལ་བུ་ལྷ་ལྔའི་དབང་ཆེན། འོད་དཔག་མེད་
ལ་བརྟེན་པའི་ཚེ་སྒྲུབ་སོགས་ཆོས་བཀའ་མཐའ་ཡས་པ་གསན་ཏོ། །དེ་ནས་
བཤེས་གཉེན་དམ་པ་བློ་བཟང་ཚེ་དབང་གི་ཞབས་དྲུང་དུ་བདེ་མཆོག་བདེ་ཆེན་
གསལ་བ། གསང་འདུས་ཡིག་ཆུང་ཉེར་གཅིག །མཁས་གྲུབ་རིན་པོ་ཆེའི་བཀའ་
- 36 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འབུམ་ཐོར་བུ། བསྐྱེད་རིམ་དངོས་ གྲུབ་ རྒྱ་ མཚོ། བདེ་ཆེན་ རོལ་མཚོ། མགོན་
པོའི་བེའུ་བུམ་ཡོངས་རྫོགས། སྐྱིད་ཤོད་བཀའ་འབུམ་གྲས་ནས་རྗེས་གནང་གི་
སྐོར་ཁ་ཤས་སངས་རྒྱས་བཀའ་འབུམ། རྗེ་གོང་མའི་གསུང་འབུམ་བཀའ་རྒྱ་མའི་
སྐོར། ཆོས་སྐྱོང་ཡོངས་རྫོགས་ཀྱི་བསྐང་གསོའི་སྐོར། མདོ་ཕྲན་ཁ་ཤས་བཅས་ཀྱི་
ལུང་། འཇིགས་བྱེད་ཀྱི་བསྐྱེད་རྫོགས་ཀྱི་སྐོར། གཅོད་གཞུང་གི་ཁྲིད། ལམ་རིམ་
གྱི་ཁྲིད་དང་ལུང་། བླ་མ་མཆོད་པའི་ཁྲིད། ཕྱག་ཆེན་གྱི་ཁྲིད། སྤྱོད་འཇུག་དར་
ཊིཀ་གི་ལུང་། སྟོང་མཐུན་སྐལ་བཟང་མིག་འབྱེད་ཀྱི་ལུང་། ཆིག་ལབ་རིང་མོའི་
ལུང་། བཅུད་ལེན་གྱི་སྐོར་རྣམ་གྲངས་མང་པོ་དང༌། སྒྲུབ་ཐབས་ལས་ཚོགས་ཀྱི་
སྐོར་མང་པོའི་ལུང་དང་ལག་ཁྲིད་བཅས་ཆོས་བཀའ་མཐའ་ཡས་པ་གསན་ཏོ། །
ཡང་གྲུབ་དབང་ཆོས་རྒྱ་མཚོའི་ཞབས་དྲུང་དུ་བཀའ་གདམས་བེའུ་བུམ་སྔོན་པོའི་
ལུང་། ཕྱག་ཆེན་གྱི་ཁྲིད། བློ་སྦྱོང་ ལམ་ རིམ་ གྱི་སྐོར་སོགས་ཆོས་བཀའ་མཐའ་
ཡས་པ་གསན། དེ་ནས་འདུལ་འཛིན་དཀོན་མཆོག་གི་ཞབས་དྲུང་དུ་ཕྱག་ཆེན་གྱི་
ཁྲིད། ནཱ་རོ་ཆོས་དྲུག་གི་ཁྲིད། བློ་སྦྱོང་གི་དམར་ཁྲིད་སོགས་ཆོས་བཀའ་མང་དུ་
གསན། དེ་ནས་དབེན་ས་ཆོས་ཀྱི་ཕོ་བྲང་དུ་རབ་འབྱམས་སྨྲ་བ་རྗེ་དྲུང་ལགས་ཀྱི་
ཞབས་དྲུང་དུ་ཕེབས་ནས་ཆོས་འབྲེལ་ཞིག་མཛད། བྱ་བཏང་འཕྲིན་ལས་ཆོས་
འཕེལ་གྱི་ཞབས་དྲུང་དུ་ཕེབས་ནས་རྒྱལ་སྲས་བཀའ་འབུམ། བཀའ་གདམས་
ཐོར་བུ། གཞི་གསུམ་ཆོ་ག །དཔལ་གསང་བ་འདུས་པའི་རྩ་རྒྱུད་ཡོངས་རྫོགས།
དཔལ་གསང་བ་འདུས་པའི་ཆོ་ག་ཆ་ལག་དང་བཅས་པ་ཚང་མ། མདོ་མང་གི་ནང་
ནས་ལུང་རྒྱུན་མ་བཞུགས་པ་ཁ་ཤས་མ་གཏོགས་ཡོངས་རྫོགས་ཀྱི་ལུང་སོགས་
མདོ་ སྔགས་ ཀྱི་ལུང་ མཐའ་ ཡས་པ་གསན་ཅིང་། དགེ་ལྡན་ཕྱག་རྒྱ་ཆེན་པོའི་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གཟབ་ཁྲིད་སྔོན་འགྲོའི་མན་ངག་ཞལ་ཤེས་དང་བཅས་པ། གཅོད་གཞུང་ཐར་
འདོད་དེད་དཔོན་མའི་གཟབ་ཁྲིད་མན་ངག་ཞལ་ཤེས་དང་བཅས་པ་ལེགས་པར་
གསན་པས་བླ་མ་འདི་བཀའ་དྲིན་ཆེ་བ་ཞིག་ཏུ་མཛད་དོ། །དེ་ཡང་བྱ་བཏང་རིན་
པོ་ཆེ་འདི་ནི་ཧ་ཅང་མཁས་པའི་གྲགས་པ་མི་ཆེ་ཡང་མདོ་སྔགས་ཀུན་ལ་འདྲིས་ཆེ་
ཞིང་། དྲུང་པ་རྒྱལ་ཚབ་པ། དྲུང་པ་རྟ་ཕུག་པ། ལྷ་བཙུན་རྡོ་རྗེ། རྡོ་རྗེ་འཛིན་པ་
དཀོན་མཆོག་རྒྱལ་མཚན་སོགས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་སྲས་
ཀྱི་ཐུ་བོ་རྣམས་ ཀྱིས་ གཅེས་པར་བསྐྱངས་ཤིང་། དབེན་པའི་གནས་རྣམས་སུ་
ཉམས་ལེན་ལ་གཅིག་ཏུ་གཞོལ་བར་མཛད་པས་རྟོགས་པ་མཐོན་པོར་གྱུར་པ་
ཞིག་སྟེ། ཞིང་གཤེགས་པ་ལ་ཉེ་བའི་ཚེ་ཟབ་མོ་བྲག་ཏུ་ཕེབས་ནས་ཐུན་བཞིའི་
རྣལ་འབྱོར་ལ་ཆིག་སྒྲིལ་དུ་བཞུགས་ཤིང་། རང་ཉིད་ཇི་ཙམ་ལ་གཤེགས་པ་
ཐུགས་མཁྱེན་གྱིས་མཁྱེན་ནས་ཉིན་གཅིག་དགེ་ཚུལ་ལ་དེ་རིང་དུས་ཚོད་འདི་ག་
ཙམ་ལ་མཆོད་པ་བཟང་པོ་ཞིག་གཤོམས་ལ་ངེད་ཀྱི་མདུན་དུ་ཁྱེར་ཤོག །དེ་བར་
སུ་ཡང་མ་ཡོང་ཞེས་བཀའ་གནང་ནས། སྐུ་ལ་ཆོས་གོས་གསོལ་ ལུས་གནད་
ལེགས་པར་བཅས་ཏེ། ཚོང་པ་ཁེ་ སྤོགས་ཐོབ་ནས་རང་ཡུལ་དུ་འགྲོ་བ་ལྟར་
དགའ་ཞིང་སྤྲོ་བཞིན་དུ་གཤེགས་པ་ཞིག་བྱུང་བ་དེ་ཡིན་ནོ། །དེ་ནས་སྔགས་ཆེན་
ཞལ་སྔ་ནས་དཔལ་འབྱོར་རྒྱ་མཚོ་བའི་ཞབས་དྲུང་དུ་རྗེ་གོང་མའི་གསུང་འབུམ་
ཡོངས་རྫོགས་སོགས་ཆོས་བཀའ་མང་དུ་གསན་ཏོ། །དེ་ནས་བླ་མ་ཉིད་དགུང་ལོ་
སུ་ཅུ་སོ་དགུ་ལ་ཕེབས་པ་ས་ཕོ་བྱི་བའི་ལོ་ཟླ་བ་གསུམ་པའི་ཆོས་ཐོག་གི་ཐོག་
པཎ་ཆེན་ཐམས་ཅད་མཁྱེན་པ་ཆེན་པོས། འདུས་པ་རྒྱ་མཚོའི་ཚོགས་ལ་སྒྲུབ་
ཐབས་རྒྱ་མཚོའི་རྗེས་གནང་ཐུབ་དབང་རྡོ་རྗེ་གདན་མ་ནས། སྒྲོལ་དཀར་གྱི་བར་
- 38 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ལྔ་བཅུ་ལྷག་ཙམ་སྩལ་བ་གསན་ཅིང་། འཕྲོས་རྣམས་ཟླ་བ་དྲུག་པའི་ཆོས་འཁོར་
གསར་ པའི་ཐོག་ཏུ་སྩལ་བ་ལེགས་ པར་གསན་ཏོ། །འདི་སྐབས་ རྗེ་བཙུན་བློ་
བཟང་ཡེ་ཤེས་དཔལ་བཟང་པོས་དབྱར་ཆོས་དང་པོ་ཆོས་འཁོར་གསར་པར་
གྲགས་པ་འདི་ཐོག་མར་འཛུགས་པར་མཛད་པའི་དུས་དེ་ཡིན་ནོ། །དེ་དག་ལ་
འདི་སྐད་ཅེས་བརྗོད་པར་བྱ་སྟེ། རྒྱལ་བའི་གསུང་རབ་རིན་ཆེན་འབྱུང་གནས་
ཆེ། །འཇམ་ མགོན་ བླ་ མའི་ མཁྱེན་ རབ་ ས་ འཛིན་ གྱིས། །བསྲུབས་ པའི་ སྙན་
བརྒྱུད་བདུད་རྩིའི་ཀེ་ལ་ཤ །རྒྱལ་སྲས་ལེགས་བྲིས་བདག་པོ་འདི་ཡིས་ཐོབ། །
འཇམ་དཔལ་སྙིང་པོའི་གསུང་རབ་པདྨོའི་ཚལ། །རྒྱུད་ལྡན་དམ་པའི་ཉིན་བྱེད་
འོད་ཟེར་གྱིས། །ཕྱེ་བའི་ངེས་དོན་སྦྲང་རྩི་མ་ལུས་པ། །སྐལ་བཟང་རྐང་དྲུག་
དབང་པོ་འདི་ཡིས་འཐུངས། །ཐུབ་པའི་གསུང་རབ་ཀུན་གྱི་རབ་དང་ཕུལ། །རྒྱུད་
སྡེ་རྒྱལ་མཚོའི་སྙིང་པོའི་བཅུད་ཕྱུང་བ། །དབང་དང་དམ་ཚིག་རིམ་གཉིས་ནོར་
བུའི་ཚོགས། །ཡབ་གཅིག་དེད་དཔོན་འདི་ཡི་ཕྱག་ཏུ་ཐོབ། །དེང་དུས་མཁས་
རློམ་མཆིང་བུའི་རྡོ་བ་ལ། །ནོར་བུར་འཁྲུལ་ནས་རང་གཞན་བསླུ་བ་མང་། །དོན་
གཉིས་ཀུན་འབྱུང་ནོར་བུ་བསམ་འཕེལ་ནི། །བདག་གི་ཡབ་གཅིག་བླ་མ་འདི་
ཉིད་དོ། །དེང་ནས་བཟུང་སྟེ་ཚེ་རབས་ཐམས་ཅད་དུ། །མཚན་ཉིད་ཀུན་ལྡན་དམ་
པའི་བཤེས་གཉེན་གྱིས། །འབྲལ་བ་མེད་པར་དགྱེས་བཞིན་རྗེས་བཟུང་ནས། །
རྒྱལ་བའི་དམ་ཆོས་མ་ལུས་འཛིན་གྱུར་ཅིག །
ཅེས་བྱ་བ་ནི་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་
ལས། མང་དུ་ཐོས་པ་བཙལ་བའི་སྐབས་ཏེ་གསུམ་པའོ།། །།
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
༈ དེ་ནས་དེ་ལྟར་ཐོས་པ་རྒྱ་མཚོའི་གཏེར་དུ་གྱུར་ནས་དོན་གཉེར་ཅན་གྱི་
བློ་གསར་པ་མང་པོ་ལའང་བརྩི་བཞག་གཏོང་བ་དང་རིགས་ལམ་སློབ་པ་སོགས་
ཀྱང་མཛད་དགོས་པ་བྱུང་ཞིང་། དེ་དག་གི་ཚེ་ཐུགས་བསམ་ལ་འདི་ལྟ་བུ་དག་
འཁྲུངས་ པར་ གྱུར་ཏེ། ཇི་ སྐད་དུ་ ཡོན་ ཏན་ མཐའ་ ཡས་ པར་ བསྟོད་ པ་ ལས།
འགའ་ཞིག་རང་ཉིད་མ་དུལ་བཞིན་དུ་རིགས་པར་ལྡན་པའི་ཚིག་སྨྲ་ཡང་། །རང་
གི་ཚིག་དང་འགལ་བར་བྱེད་པས་གཞན་དག་འདུལ་བར་མི་ནུས་ཞེས། །དེ་སླད་
ཁྱོད་ཀྱིས་ཉམ་ངར་ལྷུང་བའི་འགྲོ་རྣམས་ཐུགས་ལ་བཞག་མཛད་ནས། །རེ་ཞིག་
བདག་ཉིད་མ་དུལ་བ་ཉིད་དུལ་བར་མཛད་ཕྱིར་བརྩོན་པ་ལགས། །ཞེས་དང་།
བསླབ་བཏུས་ལས། བཟོད་བྱ་ཐོས་པ་བཙལ་བར་བྱ། །དེ་ནས་ནགས་སུ་གནས་
པར་བྱ། །མཉམ་པར་བཞག་ལ་བརྩོན་པར་བྱ། །ཞེས་པ་དང༌། སྤྱོད་འཇུག་ལས།
བྱིས་དང་འགྲོགས་ན་བྱིས་པ་ལ། །བདག་བསྟོད་གཞན་ལ་སྨོད་པ་དང་། །འཁོར་
བར་དགའ་བའི་གཏམ་ལ་སོགས། །མི་དགེ་ཅིས་ཀྱང་ངེས་པར་འབྱུང་། །དེ་ལྟར་
བདག་དང་ གཞན་བསྟེན་པ། །དེས་ནི་ཕུང་བར་ འགྱུར་བར་ཟད། །དེས་ཀྱང་
བདག་དོན་མ་བྱས་ལ། །བདག་ཀྱང་དེ་དོན་མི་འགྱུར་བས། །བྱིས་ལས་ཐག་རིང་
བྱོལ་བར་བྱ། །ཞེས་དང་། འཇིག་རྟེན་ཀུན་ནས་གདུང་བཞིན་དུ། །ཇི་སྲིད་སྐྱེས་
བུ་བཞི་ཡིས་ནི། །དེ་ལས་དེ་ནི་མ་བཏེག་པ། །དེ་སྲིད་དུ་ནི་ནགས་སུ་སོང་། །
བཤེས་མེད་འཁོན་པའང་མེད་བྱས་ནས། །ལུས་འདི་གཅིག་པུ་དབེན་གནས་ཏེ། །
སྔ་ནས་ཤི་དང་འདྲར་བརྩིས་ནས། །ཤིན་ནའང་མྱ་ངན་བྱེད་པ་མེད། །དྲུང་ན་
འཁོད་པ་སུ་དག་ཀྱང་། །མྱ་ངན་གནོད་པ་བྱེད་མེད་པས། །འདི་ཡིས་སངས་རྒྱས་
རྗེས་དྲན་ སོགས། །སུས་ ཀྱང་ གཡེངས་ པར་ འགྱུར་བ་མེད། །དེ་བས་ཤིན་ཏུ་
- 40 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
མདངས་ དགའ་ བའི། །ནགས་ ཚལ་ ཚེགས་ ཆུང་ བདེ་ བསྐྱེད་ ཅིང་། །གཡེང་ བ་
ཐམས་ ཅད་ ཞི་ བྱེད་ པར། །བདག་ ཉིད་ གཅིག་ དུ་ གནས་ པར་ བྱ། །ཞེས་དང་།
དེ་ལྟར་འདོད་ལ་སྐྱོ་བྱས་ཏེ། །དབེན་པ་ལ་ནི་དགའ་བ་བསྐྱེད། །རྩོད་དང་ཉོན་
མོངས་ཀྱིས་སྟོང་པ། །ཞི་བའི་ནགས་ཀྱི་ནང་དག་ཏུ། །སྐལ་ལྡན་ཟླ་འོད་ཙན་དན་
གྱིས་བསིལ་བའི། །ཡངས་པའི་རྡོ་ལེབ་ཁང་བཟང་ཉམས་དགའ་བར། །སྒྲ་མེད་
ཞི་བའི་ནགས་རླུང་གཡོབ་པ་ཡིས། །གཞན་ལ་ཕན་དོན་སེམས་ཤིང་འཆག་པར་
བྱེད། །ཁང་སྟོང་ཤིང་དྲུང་ཕུག་དག་ཏུ། །གང་དུ་ཇི་སྲིད་འདོད་གནས་ཤིང་། །
ཡོངས་ འཛིན་ སྲུང་ བའི་ སྡུག་ བསྔལ་ སྤངས། །ལྟོས་པ་མེད་ པར་ བག་ ཡངས་
སྤྱོད། །རང་དབང་སྤྱོད་ཅིང་ཆགས་མེད་ལ། །གང་དང་ཡང་ནི་འབྲེལ་མེད་པའི། །
ཆོག་ཤེས་ བདེ་ སྤྱོད་ གང་ ཡིན་པ། །དབང་ པོས་ ཀྱང་ ནི་ དེ་ རྙེད་དཀའ། །ཞེས་
སོགས་དང༌། རྒྱལ་བ་དགེ་འདུན་རྒྱ་མཚོས་ཀྱང་། རྩོད་པའི་དུས་འདིར་ཐམས་
ཅད་མཁྱེན་པ་ལྟར། །མ་ལུས་འགྲོ་བའི་མིག་གཅིག་ཙོང་ཁ་པ། །དེ་ཡི་ལེགས་
བཤད་ བདུད་ རྩི་ མྱང་ བའི་ ཕྱིར། །གཅིག་པུར་དབེན་ པ་ བསྟེན་ པ་ མི་ ལེགས་
སམ། །རྣམ་དཀར་བསོད་ནམས་སྟོང་གིས་ལེགས་བསྐྲུན་པའི། །ཤིན་ཏུ་རྙེད་པར་
དཀའ་བའི་དལ་འབྱོར་འདི། །དོན་མེད་འཇིག་རྟེན་བྱ་བས་ ཆུད་གསོན་པ། །
བདག་ལ་སྙིང་མེད་གྱུར་པ་གདོན་མི་ཟ། །རིན་ཆེན་བདུན་ལྡན་གླིང་བཞིར་དབང་
བསྒྱུར་བའི། །འཁོར་ལོས་བསྒྱུར་བའི་དཔལ་ཡང་ཆུ་ཤིང་འདྲ། །སྐབས་གསུམ་
བདག་པོའང་ རང་གི་ཕུན་ཚོགས་ཀུན། །མི་བཟད་ལས་ཀྱི་དབང་གིས་འདོར་
དགོས་ ཀྱང་། །ཅུང་ ཟད་ བདེ་བའི་ དབང་ གིས་ སྲེད་ པ་ འཕེལ། །ཕལ་ཆེར་མི་
བཟད་ཟུག་རྔུ་སྐྱེ་བའི་རྒྱུ། །ཉེས་བརྒྱའི་འབྱུང་གནས་འཁོར་བའི་ཕུན་ཚོགས་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ལ། །མཁས་པ་སུ་ཞིག་ལྷག་པར་ཆགས་པར་བྱེད། །དེ་ཕྱིར་ཀུན་དགའ་རྒྱས་པའི་
ནགས་ཀྱི་ལྗོངས། །མེ་ཏོག་མངོན་པར་རྒྱས་པའི་འཇོ་སྒེག་ཅན། །བུང་བའི་ན་
ཆུང་མགྲིན་པའི་གླུ་ལེན་ཅིང་། །རྨ་བྱ་གཞོན་ནུ་དགའ་བའི་ཟློས་གར་བསྒྱུར། །ཁུ་
བྱུག་མགྲིན་པའི་ལམ་ནས་དྲིལ་ཆེན་འཁྲོལ། །ཀ་ལ་པིངྐ་ཀྱུར་ཀྱུར་གླུ་དབྱངས་
སྒྲོག །དབུ་བའི་འཕྲེང་མཛེས་འབབ་ཆུའི་ན་ཆུང་མ། །ལྷུང་ལྷུང་སྒྲ་སྙན་སྒྲོག་ཅིང་
ཕྱོགས་སུ་འབབ། །རབ་སྨིན་འབྲས་བུའི་ཁུར་འཆང་ལྗོན་པའི་ཤིང་། །ལོ་མ་མེ་
ཏོག་རྒྱས་པས་ཕྱོགས་ཀུན་གང་། །སྟེང་ནས་སྟོད་གཡོགས་ཆུ་འཛིན་དཀར་པོ་
གཡོ། །ངོས་ནས་མུ་ཏིག་ཆུ་བོའི་དོ་ཤལ་འབབ། །རྐེད་སྐབས་ནགས་ཚལ་སྔོན་
པོའི་ཤམ་ཐབས་ཅན། །ས་འཛིན་བུ་མོས་ཕྱོགས་ཀུན་མཛེས་པར་བསྐོར། །འོག་
གཞི་བཻཌཱུརྱ་ཡི་ནེའུ་གསིང་། །ནེ་ཙོའི་གཤོག་པ་ལྟ་བུར་མཆོག་ཏུ་མཛེས། །སྣ་
ཚོགས་མེ་ཏོག་དྲ་བས་ཁེབས་པ་ལ། །རི་དྭགས་སྣ་ཚོགས་བག་ཕེབས་རྣམ་པར་
རྒྱུ། །འདུ་འཛིའི་ཆོམ་རྐུན་སྒྲིབ་ལ་འོངས་པ་བཞིན། །འཁྲི་ཤིང་ཕྲེང་བས་བར་
མཚམས་ མེད་ པར་ དཀྲིགས། །དེ་ ལྟར་ ཕུན་ ཚོགས་ ནགས་ ཚལ་ དབེན་ པའི་
གནས། །ལྷ་ཡི་སྐྱེད་ཚལ་ལྟ་བུར་ཉམས་དགའ་བར། །ཚེ་འདིའི་ཆོས་བརྒྱད་སྣང་
བ་ཀུན་དོར་ནས། །འཁྲུལ་མེད་ཏིང་འཛིན་རོ་ལ་རྩེ་གཅིག་ཏུ། །རོལ་པའི་སྤྱོད་
ཚུལ་དེ་ལ་སྙིང་ནས་སྤྲོ། །ཞེས་སོགས་མདོ་རྒྱུད་བསྟན་བཅོས་ཐམས་ཅད་ནས་
དབེན་པར་སྒྲུབ་པ་སྙིང་པོར་བྱེད་པ་ལ་རྒྱ་ཆེར་བསྔགས་ཤིང་། སྔོན་བྱོན་དམ་པ་
ཐམས་ཅད་ཀྱིས་ཀྱང་ཚེ་འདི་བློ་བཏང་སྟེ་དབེན་པའི་གནས་རྣམས་སུ་སྒྲུབ་པ་
མཛད་པ་ཤ་སྟག་ཡིན་པས། བདག་ ཀྱང་ཐོས་པའི་དོན་རྣམས་ལ་དབེན་པའི་
གནས་རྣམས་སུ་སྒྲུབ་པ་སྙིང་པོར་བྱེད་པ་ཞིག་མ་བྱུང་ན་ཐོས་པ་ཙམ་གྱིས་ཉོན་
- 42-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
མོངས་འཇོམས་མི་ནུས་ཤིང་། གོང་མའི་ཡོན་ཏན་ཁྱད་པར་ཅན་རྣམས་མི་ཐོབ་
པས་དལ་འབྱོར་གྱི་རྟེན་བཟང་པོ་འདི་འདྲ་ཐོབ་ནས་སྙིང་པོ་མ་ལོན་པར་ཤི་ན་ནི་
དབུལ་པོས་ཡིད་བཞིན་གྱི་ནོར་བུ་རྙེད་པ་དོན་མ་གྲུབ་པར་སྟོར་པ་དང་ཁྱད་མེད་
པས་ཤིན་ཏུ་ཕངས་སོ་སྙམ་དུ་ངེས་འབྱུང་ཤུགས་དྲག་པོས་བསྐུལ་ནས་ཚེ་འདི་
བློས་བཏང་སྟེ་དབེན་པའི་གནས་སུ་ཚེ་དང་སྒྲུབ་པ་མཉམ་པ་ཞིག་བྱེད་པའི་
ཐུགས་འདུན་ནར་མར་ཡོད་པའི་ཐོག །དེ་སྐབས་ཐོས་བསམ་གླིང་ཞལ་སྔ་ནས་
དམ་ཆོས་རྒྱལ་མཚན་ཟུར་བཞུགས་མཛད་ནས། རྗེ་ཞལ་སྔ་ནས་དཔལ་ལྡན་ཡེ་
ཤེས་ཁྲི་ཐོག་ན་ཕེབས་ཡོད་པ་དེས་ཐུགས་གཙིགས་ཤིན་ཏུ་ཆེ་བས་སྤྱན་གྱི་འབྲས་
བུ་ལྟར་བསྐྱངས་ཤིང་། ལྷག་པར་བླ་མ་འདི་ཉིད་ལུགས་གཉིས་ཀ་ལ་མཁྱེན་པ་ཆེ་
ཞིང་ཐུགས་ཀྱི་གཏིང་དཔག་པར་དཀའ་བ་ཞིག་ཡོད་པའི་སྟབས་ཀྱིས། རྗེ་ཞལ་
སྔ་ནས་ཀྱིས་ལུགས་གཉིས་ཀྱི་བྱ་བྱེད་གང་ལའང་ཡང་ཡང་ཕོད་པར་མཛད་པས་
ཐུགས་དམ་ལ་གནོད་པར་གྱུར་ནས་ཐུགས་ཤིན་ཏུ་སུན་པར་བྱུང་ཞིང་། དེའི་ཁར་
མི་ཆོས་ཀྱི་སྐུ་མཆེད་དང་སྐུ་ཚ་རྣམས་ཀྱང་ཡང་ཡང་ཤིང་འཚོང་ལ་ཡོང་བས་
ཐུགས་གཏིང་ནས་སུན་ཏེ། ཀྱེ་མ་བདག་རབ་ཏུ་བྱུང་ནས་ཁྱིམ་པ་དང་བསྲེ་སླད་
འདི་ལྟར་ཆེ་བ་ནི་ཤིན་ཏུ་མ་ལེགས་པས། ད་ནི་ངེས་པར་ཡུལ་ཐག་རིང་ཞིག་ཏུ་
འགྲོ་ བར་ བྱའོ་སྙམ་དུ་དགོངས་ནས་དབུས་ཕྱོགས་ སུ་ འབྱོན་ པའི་ ཟླ་གྲོགས་
བཙལ་ཞིང་། ཉིད་ཀྱི་ཞབས་ཕྱི་དྲུང་ རམ་ པ་ བློ་བཟང་ རབ་བརྟན་ལ་ཡོ་བྱད་
རྣམས་འབོགས་པ་དང་འདི་ལྟར་གྱིས་ཀྱི་ཞལ་ཏ་ཡང་གནང་། སོག་བཙུན་དགེ་
ཕྲུག་མང་དུ་ཡོད་པ་རྣམས་ལ་ཡང་སོ་སོར་ཞལ་ཏ་གནང་ནས། རྗེ་ཞལ་སྔ་ནས་ལ་
དགོངས་པ་ཞུ་བར་རྩོམ་པ་ན་དལ་སྐབས་སུ་ཕྱིན་ན་དགོངས་པ་མ་གནང་དོགས་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ནས་པཎ་ཆེན་ཐམས་ཅད་མཁྱེན་པ་སྟོན་ཀའི་ཆབ་ཞུགས་ལ་ཕེབས་སྐབས་ཟུར་
བཞི་རྣམས་ཀྱང་ ཕེབས་དགོས་པས། དེའི་ཚེ་ རྗེ་ ཞལ་སྔ་ནས་ཆབ་ཞུགས་ལ་
ཕེབས་རྒྱུའི་ན་བཟའ་གསར་པའི་གཟབ་མཆོར་བཞེས་པའི་སྐབས་ཤིན་ཏུ་ཐུགས་
བྲེལ་ཆེ་བ་ཞིག་ལ་གཟིམས་ཆུང་དུ་ཕེབས་ནས་ཕྱག་བཙལ་ཏེ། བདག་དབུས་
ཕྱོགས་སུ་འགྲོ་རྩིས་ལགས་པས་དགོངས་པ་གནང་བར་ཞུ་ཞེས་ཞུས་པ་ན། རྗེ་
ཞལ་སྔ་ནས་ཧ་ལས་པ་ལྟར་མཛད་པ་དེ་བཀའ་བཀྱོན་མང་དུ་གནང་ནས་དེ་འདྲ་
མི་ཡོང་གསུང་བའི་ཚེ། སླར་ཡང་ཐབས་མཁས་པས་བདག་ཕུགས་ནས་གཏན་
སྡོད་བྱེད་རྩིས་མིན། རེ་ཞིག་ཇོ་ཤཱཀ་རྣམ་གཉིས་དང་རྗེ་བླ་མའི་སྐུ་གདུང་མཇལ་
བ་དང་། ལྷག་པར་རྗེ་བླ་མའི་ཆོས་རྒྱུན་དཀོན་པ་འགའ་ཞིག་དབུས་ཕྱོགས་སུ་
འཚོལ་རྩིས་ལགས་པས་ད་རེས་ཅིས་ཀྱང་དགོངས་པ་གནང་བར་ཞུ་ཞེས་ནན་
གྱིས་ཞུས་པ་ན། ཆོས་རྒྱུན་དཀོན་པ་རྣམས་འཚོལ་བ་ཤིན་ཏུ་ལེགས་འདུག་ཀྱང་
རེ་ཞིག་ལྷོད་གྱིས། སླར་ཆབ་ཞུགས་འཁོར་ནས་ཞིབ་ཆ་བྱེད་གསུངས་པར། དེ་
རིང་ཟླ་གྲོགས་ཐོན་རྩིས་ཡིན་པས་དེ་རིང་རང་ཕྱིན་ཆོག་པ་དགོངས་པ་ཅིས་ཀྱང་
མཁྱེན་མཁྱེན་ཞེས་ཐག་བཅད་དེ་ཞུས་པ་ན། ཞལ་སྔ་ནས་གཟབ་མཆོར་གྱིས་
ཐུགས་གཡེངས་པས་ཐུགས་བསམ་ཆེར་མཛད་ལོང་མ་བྱུང་བར་ད་འོ་ན་མྱུར་དུ་
སླེབ་པ་གྱིས་ཞེས་དགོངས་པ་གནང་། དེ་ནས་བླ་མ་ཉིད་ཐུགས་བསམ་ལེགས་
པར་གྲུབ་སྟེ་ཚེ་འདི་ནང་གི་གཉེན་ཉེ་གྲོགས་གྲྭ་སློབ་མཆེད་གྲོགས་ནོར་ལོངས་
སྤྱོད་རང་ཡུལ་གྲྭ་ས་དང་བཅས་པ་གང་ལ་ཡང་ཆགས་ཞེན་མེད་པར་ཟླ་གྲོགས་ཇོ་
གདན་པ་ཞིག་དང་བསྡེབས་ནས་དབུས་ཕྱོགས་ལ་ཕེབས་སོ། །རིམ་གྱིས་བྱོན་
པས་ཆོས་འཁོར་ལྷ་སར་ཕེབས་ཏེ་ཇོ་བོ་ཤཱཀྱ་མུ་ནི་དང་འཕགས་མཆོག་རང་བྱུང་
- 44 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ལྔ་ལྡན་སོགས་མཇལ་ནས་ཅི་འབྱོར་པའི་མཆོད་པ་ཕུལ་ཏེ་སྨོན་ལམ་མང་དུ་
འདེབས་ པར་མཛད་ཅིང་། ཇོ་བོ་རིན་པོ་ཆེའི་སྐུ་མདུན་དུ་ཐུགས་བསྐྱེད་ཀྱང་
མཛད་སྣང་ངོ༌། །དེ་མཐུན་ ར་མོ་ཆེའི་ཇོ་བོར་ཡང་ཕྱག་དང་སྐོར་བ་སྨོན་ལམ་
སོགས་མང་དུ་མཛད། གནས་ཆེན་པོ་ཏ་ལར་ཕེབས་ནས་པད་དཀར་འཛིན་པ་
ངག་དབང་ཡེ་ཤེས་རྒྱ་མཚོ་ཞལ་མཇལ་ཞིང་། མཆོད་འཇལ་ཡང་ཞིབ་ཏུ་མཛད།
དེ་ནས་གྲུབ་པའི་གནས་མཆོག་ཕ་བོང་ཁར་ཕེབས་ནས་གནས་འབྲེལ་མཛད་ཅིང་
དེའི་བླ་མ་ལ་ཆོས་འབྲེལ་ཞིག་ཀྱང་ཞུ་བར་མཛད། དེ་ནས་བཀྲ་ཤིས་ཆོས་གླིང་དུ་
ཕེབས་ནས་གནས་འབྲེལ་དང་ཆོས་འབྲེལ་སོགས་མཛད། དེ་ནས་ཕུར་བུ་ལྕོག་ཏུ་
ཕེབས་ནས་རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོ་བའི་ཞལ་དཀྱིལ་མཇལ་
ཞིང་བྱིན་རླབས་ཞུས། དམ་པའི་ཆོས་མང་དུ་གནང་དགོས་པའི་གསོལ་བ་བཏབ་
པའི་ཚེ། དགྱེས་བཞིན་ཞལ་གྱིས་བཞེས་ནས་གཅོད་སྟན་ཐོག་གཅིག་མའི་གཟབ་
ཁྲིད་དང་དཔའ་བོ་གཡུལ་འཇུག་མའི་ཁྲིད་གནང་བ་ལེགས་པར་གསན། གཞན་
ཡང་འཕོ་བའི་རྣམ་གྲངས་མང་པོ་དང་བཅུད་ལེན་གྱི་སྐོར། བླ་མའི་རྣམ་འབྱོར་
སོགས་ཆོས་མང་དུ་གསན་ཅིང་། ད་དུང་རེ་ཞིག་ཆོས་གསན་རྩིས་མཛད་པ་ལ་
སྒྲུབ་ཁང་རིན་པོ་ཆེ་རྒྱལ་ཡུམ་གྱིས་གདན་དྲངས་ནས་ལྷ་སར་འབྱོན་དགོས་པ་
བྱུང་བས་ཆོས་དེ་ཙམ་ལས་གསན་མ་ཐུབ། དེ་སྐབས་ཕུར་བུ་ལྕོག་གི་སྒྲུབ་སྡེ་
ཆགས་ནས་འདུ་ཁང་བཟོ་བའི་སྐབས་སུ་འདུག་ཅེས་གསུང་། དེ་ནས་མཁར་རྡོར་
ཕེབས་ནས་རྗེ་བཟོད་པ་རྒྱ་མཚོ་མཇལ་ཞིང་ཆོས་འབྲེལ་ཡང་ཁ་ཤས་གསན། དེ་
གར་ཟླ་བ་ལྷག་ཙམ་བཞུགས་ནས་སྒྲུབ་པ་ལ་བརྩོན་པར་མཛད་ཅིང་། གཙོ་ཆེར་
དེར་བཞུགས་རིང་བཅུད་ལེན་སྦྱོང་བར་མཛད་དོ། །དེ་ནས་རིམ་གྱིས་ཡེར་པ་དང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽ །
གསང་སྔགས་མཁར་སོགས་ལམ་བར་གྱི་གནས་རྣམས་མཇལ་ཞིང་རི་བོ་དགེ་
ལྡན་དུ་ཕེབས་ནས་གསེར་གདུང་རིན་པོ་ཆེའི་སྐུ་མདུན་དུ་དངོས་བཤམས་ཡིད་
སྤྲུལ་གྱི་མཆོད་ཚོགས་ཕུལ་ཏེ་འདི་ ཕྱིར་དགེ་བའི་ སྨོན་ལམ་ཁོ་ཐག་ཆོད་པ་
འདེབས་ པར་མཛད་ཅིང་ ཞབས་ སྐོར་ ཡང་ མང་ དུ་ གནང་། དེ་ནས་ རིམ་ གྱིས་
བཀའ་ གདམས་ གོང་ མའི་ གནས་ རྣམས་མཇལ་ ཞིང་རྭ་ སྒྲེང་ རྒྱལ་ བའི་ དབེན་
གནས་ སུ་ ཕེབས། དངོས་བཤམས་ཡིད་སྤྲུལ་གྱི་མཆོད་ཚོགས་ཕུལ་ནས་སྨོན་
ལམ་འདེབས་པར་མཛད་ཅིང་ཞབས་སྐོར་ཡང་མང་དུ་གནང་། གནས་དེར་བཀའ་
གདམས་གླེགས་བམ་ལས་འབྱུང་བ་ལྟར་ཤིན་ཏུ་བག་ཕེབས་ཤིང་ཉམས་དགའ་
བ་དང་། ཇོ་བོ་ཡབ་སྲས་ཀྱི་བྱིན་རླབས་ཀྱིས་ཐུགས་དམ་ལ་བོགས་ཆེ་བ་བྱུང་ནས་
རྭ་སྒྲེང་ཡང་དགོན་གྱི་བྲག་སེང་གེའི་ཞོལ་ཞེས་བྱ་བ་སྔོན་རྗེ་ཐམས་ཅད་མཁྱེན་
པས་ཡུན་ རིང་ བཞུགས་ ཤིང་ ལམ་ རིམ་ ཆེན་མོའི་ རྩོམ་ པ་ སོགས་མཛད་ པའི་
གནས་བྱིན་རླབས་ཅན་དེར་ཐུགས་ཕབ་ནས་གཅིག་པུ་གཉིས་སུ་མེད་པར་སྒྲུབ་
པ་ལ་བརྩོན་པར་བཞུགས་སོ། །དེའི་ཚེ་འཚོ་ཆས་ཤིན་ཏུ་བཀྲེས་པ་ཡོད་ཀྱང་ནང་
དུ་ཉམས་ལེན་ལ་བོགས་ཤིན་ཏུ་ཆེ་བ་བྱུང་ཡོད་ཚོད་འདུག །དེ་ཡང་བླ་མ་ཉིད་ཀྱི་
ཞལ་ནས། དེ་སྐབས་ང་ལ་ཡོ་བྱད་གཞན་ཤིན་ཏུ་དཀོན་པ་ཡོད་ཀྱང་། སྐུ་ཞབས་
རིན་པོ་ཆེ་ནས་གསོལ་རས་སུ་གནང་བའི་བཟང་ཇ་ཅུང་ཟད་ཅིག་ཡོད་པར་ཇ་དང་
ཚྭ་གཉིས་མང་ཉུང་མཉམ་པར་བཏགས་ནས་སྐོལ་བ་ཕོར་པ་གང་རེ་དོ་རེ་འཐུང་
གིན་ཡོད་པ་ཡིན་ཏེ་ཤིན་ཏུ་ཞིམ་པ་རིག་པ་དྭངས་ཤིང་དགེ་སྦྱོར་ལ་ཡར་སྐྱེད་ཆེ་
བར་བྱུང་། དེ་བླ་མའི་བྱིན་རླབས་ཤིག་གིས་ཡིན་པ་འདྲ་ཞེས་གསུང་ངོ༌། །དེ་དག་
ལ་འདི་སྐད་ཅེས་བྱ་སྟེ། སངས་རྒྱས་དངོས་ཀྱི་བཤེས་གཉེན་མང་པོ་ཡི། །ཞལ་གྱི་
- 46 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བུམ་བཟང་ལས་འོངས་བདུད་རྩིའི་བཅུད། །མྱང་ཕྱིར་དབེན་པའི་གནས་སུ་རབ་
གཤེགས་ནས། །རྩེ་གཅིག་སྒྲུབ་ལ་བརྩོན་ཁྱོད་ཕྱག་གི་ཡུལ། །དལ་འབྱོར་རྙེད་
དཀའ་ཚེ་ལ་ལོང་མེད་ཅིང་། །ལང་ཚོའི་དཔལ་ཡང་འགྱུར་བར་གཟིགས་ནས་
ནི། །གཞོན་ནུ་དོན་ཀུན་གྲུབ་པའི་རྣམ་ཐར་ལྟར། །ཚེ་འདི་བློས་བཏང་དབེན་པའི་
གནས་སུ་གཤེགས། །འདི་ནང་བྱ་བྱེད་བྱིས་པའི་རོལ་རྩེད་དང་། །ཚེ་འདིའི་ཕུན་
ཚོགས་ཆུ་ཤིང་འབྲས་བུ་ལྟར། །སྙིང་པོ་མེད་ཅིང་ཕུང་བའི་རྒྱུར་གཟིགས་ནས། །
ཞི་བའི་བདུད་རྩི་མྱང་ཕྱིར་ནགས་སུ་གཤེགས། །ལྔ་བརྒྱའི་གཙུག་རྒྱན་ཇོ་བོ་ཡབ་
སྲས་ཀྱིས། །བྱིན་གྱིས་བརླབས་ཤིང་འཇམ་མགོན་བླ་མ་ཡིས། །རྒྱལ་བའི་ལམ་
བཟང་ གསལ་ བར་ མཛད་ པའི་ གནས། །སེང་གེའི་ ཞོལ་ དུ་ སེང་གེ་བཞིན་དུ་
བཞུགས། །རྣམ་དག་ངེས་འབྱུང་ཚུལ་ཁྲིམས་གཞི་ལ་གནས། །ཉོན་མོངས་ཉེས་
པའི་རྡུལ་ གྱིས་མ་གོས་ཤིང་། །ཉམས་རྟོགས་འདབ་བརྒྱའི་གེ་སར་འཛུམ་པ་
འདི། །ཚེ་འདིའི་དབང་གྱུར་རྣམས་ལ་འཕྱ་བ་བཞིན། །བཀའ་གདམས་བསྟན་
པའི་མེས་པོ་འབྲོམ་སྟོན་རྗེ། །དག་པའི་ཞིང་དུ་གཤེགས་ཞེས་གྲགས་པ་རྫུན། །
བདེན་ན་ངུར་སྒྲིག་ན་བཟའ་ཉེར་མནབས་པའི། །འབྲོམ་སྟོན་སླར་ཡང་བྱོན་འདི་
ཅི་ཞིག་ཡིན། །རྗེ་བཙུན་ཀུན་སྤངས་ཆེན་པོ་ཁྱོད་བཞིན་དུ། །དོན་མེད་ཚེ་འདིའི་
བྱ་བ་ཀུན་སྤངས་ནས། །དབེན་པའི་གནས་སུ་རྩེ་གཅིག་སྒྲུབ་པ་ལ། །སྐད་ཅིག་
ཙམ་ ཡང་ གཡེལ་བ་མེད་གྱུར་ཅིག །དེ་ནས་ གནས་དེར་ཡུན་ རིང་ སོང་བ་ན་
བཞུགས་ལུགས་དང་མཛད་པ་བཟང་པོ་གཞན་དང་མི་འདྲ་བའི་སྟབས་ཀྱིས་ཡང་
དགོན་རི་ཁྲོད་དུ་བཞུགས་པ་རྣམས་ཀྱིས་དད་གུས་ཆེན་པོ་བྱས་ཤིང་། རིམ་གྱིས་
རྭ་སྒྲེང་ཕྱོགས་ཀྱི་བྱང་འབྲོག་རྣམས་ཀྱིས་དད་གུས་ཆེན་པོས་འཚོ་བའི་མཐུན་རྐྱེན་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
འབུལ་མི་ཡང་མང་དུ་བྱུང་། དེ་སྐབས་གཙང་དབུས་ཐམས་ཅད་དུ་འབྲུམ་ནད་
ཆེར་འཕེལ་བའི་སྟབས་ཀྱིས་བཀྲ་ཤིས་ལྷུན་པོའི་གྲྭ་པ་འབྲུམ་ནད་མ་ཐར་པ་
རྣམས་ཕྱོགས་གཞན་དུ་འབྲུམ་གཡོལ་ལ་འབྱོན་དགོས་བྱུང་བས། རྭ་སྒྲེང་ཕྱོགས་
སུ་ཡང་མང་དུ་བྱོན་པ་བྱུང་ཞིང་། ལྷག་པར་བླ་མ་ཉིད་དང་སྐུ་ཐོག་མཉམ་པ་རྟ་
ནག་པའི་དྲུང་རམ་པ་ཀུན་ཆོས་པ་གྲོགས་མཆེད་ཁ་ཤས་ཀྱང་བྱུང་བ་ན། དྲུང་
རམ་བ་ཀུན་ཆོས་ལ་ཐུགས་བརྩེ་བ་ཆེན་པོས་ད་ཁྱོད་རང་རྒྱལ་ཁམས་ལ་སྤྲང་
འཁྱམས་ལ་མ་འགྲོ་རང་གི་བསླབ་ཁྲིམས་སོགས་ལ་གཡེལ་ནས་རྒྱུད་ཆུད་ཟོས་
སུ་འགྲོ་ཚུལ་དང་དགག་བྱ་གཞན་ཡང་ཡོད་ཚུལ་གྱི་ཞལ་ཏ་མང་དུ་གནང་ནས་རེ་
ཞིག་ངེད་ཀྱི་རྩར་སྡོད། སླར་ང་ཡང་ཀོང་པོ་ཙ་རིར་འགྲོ་རྩིས་ཡིན་པས་ཙ་རིའི་
གནས་མཇལ་བ་དང་ཆོས་དང་མཐུན་པ་སོགས་ཤིན་ཏུ་ལེགས་པ་ཡོད་ཚུལ་གྱི་
ཞལ་ཏ་གནང་ཡང་། དྲུང་ རམ་པའི་ཟླ་གྲོགས་རྣམས་ཀྱིས་ཤེད་ཁྱེར་བྱས་ནས་
སྡོད་དབང་མ་བྱུང་བར་འཚོ་བའི་མཐུན་རྐྱེན་གནང་ནས་གཏོང་བར་མཛད། དེ་
ནས་ཐུགས་ལ་ད་ཕྱོགས་འདིར་ཡང་ཡུན་རིང་ན་འདོད་ཡོན་གྱི་དབང་དུ་འགྲོ་བ་
འདུག་ཅིང་། དེ་ལྟར་ན་རང་ཡུལ་གྲྭ་ས་དང་བཅས་པ་བློས་བཏང་ནས་གཞན་གྱི་
ཡུལ་ དུ་ རྣམ་ གཡེང་ འཕེལ་ བ་ནི། མཁས་གྲུབ་རིན་པོ་ཆེས། རང་ཡུལ་ཉེ་དུ་
ལོངས་ སྤྱོད་ ཀུན་བོར་ནས། །རྩེ་ གཅིག་ དམ་ཆོས་སྒྲུབ་པར་དམ་བཅས་ཏེ། །
གཞན་གྱི་ཡུལ་དུ་རྣམ་གཡེང་འདུ་འཛི་ཡིས། །དལ་འབྱོར་དོན་མེད་བྱེད་པ་སྨྱོན་
པ་ ཡིན། །ཞེས་ གསུངས་ པ་ ལྟར། ཤིན་ཏུ་ མ་ ལེགས་ པས་ ད་ནི་དབེན་ གནས་
གཞན་ཞིག་ཏུ་འགྲོ་དགོས་སྙམ་དུ་དགོངས་པ་ན། ཙ་རིར་འབྱོན་པར་བཞེད་ནས་
ཟླ་གྲོགས་སྲད་པ་བློ་བཟང་ནོར་བུ་དང་བསྡེབས་ནས་ཙ་རིའི་གནས་ལ་ཕེབས།
- 48 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
རིམ་གྱིས་ཀོང་པོའི་ཡུལ་ལ་བསོད་སྙོམས་མཛད་ཅིང་ཙ་རིར་བྱོན་ནས་གནས་
མཇལ་དང་སྨོན་ལམ་མཛད། དེའི་ཚེ་ཡུལ་དེའི་མི་རྣམས་མཐུན་སྡེབ་ཀྱིས་གནས་
མཇལ་དུ་ཡོང་ནས་གནས་རྣམས་སུ་གླུ་གཞས་ཀྱི་མཆོད་པ་བྱེད་པའི་སྲོལ་ཡོད་
འདུག་པ། དེ་སྐབས་བླ་མ་ཉིད་གཅོད་ཀྱི་ཉམས་ལེན་ལ་ཤིན་ཏུ་འགྲུས་པར་
མཛད་པའི་སྐབས་ཡིན་པས་གནས་རྣམས་སུ་གཅོད་ཀྱིས་ཉམས་ལེན་མཛད་ཅིང་
ཉམས་དབྱངས་མང་པོ་འཐེན་པར་མཛད་པའི་ཚེ། གསུང་ཚངས་པའི་དབྱངས་
ལྟར་སྙན་ཞིང་གང་གི་རྣ་བའི་ལམ་དུ་སོང་བ་ཐམས་ཅད་ཡིད་གཏིང་ནས་འགྱུར་
བ་ཞིག་ཡོད་པའི་སྟོབས་ཀྱིས། ཕྱོགས་དེའི་སྐྱེ་བོ་རྣམས་ཀྱིས་གསུང་གི་གདངས་
ཐོས་པའི་མོད་ལ་གཙང་པ་དགེ་སློང་གི་གླུ་གཞས་ཀྱི་ལྟད་མོ་ལ་འགྲོ་ཞེས་རང་
རང་གི་གླུ་དང་གཞས་བྱེད་འཕྲོ་བཏང་སྟེ་བླ་མ་ཉིད་ཀྱི་ཉེ་འཁོར་དུ་ཐམས་ཅད་
འདུས་པ་ཡང་བྱུང་འདུག་གོ །གནས་གཟིགས་ལ་འབྱོན་པའི་ལམ་འཕྲང་ཞིག་ཏུ་
འབྲས་སྤུངས་ཀྱི་གྲྭ་པ་མཚན་ཉིད་ལ་མཁས་པར་གྲགས་པ་འབྱོར་པ་ཅན་ཞིག་
བྲག་འཕྲང་ཞིག་ལ་གཡང་དུ་ལྷུང་བར་ཕྱོགས་པ་ན། མི་འདི་དང་འདི་ལ་ངའི་ནོར་
འདི་ དང་ འདི་ཡོད་ དོ་ཞེས་ནོར་ ལ་ ཆགས་ པའི་ ཆོ་ངེ་ཆེན་པོ་ འདོན་ པ་ ཞིག་
གཟིགས་པས། སྤྱིར་འཁོར་བའི་ཆོས་གང་ལ་ཡང་སྙིང་པོ་མེད་པ་དང༌། ལྷག་པར་
ཟང་ཟིང་གི་ནོར་ལ་ཆགས་པ་ནི་འདི་ལྟར་དུ་ཕུང་བར་བྱེད་པའོ་སྙམ་དུ་ཐུགས་ལ་
སྐྱོ་ཤས་ཤིན་ཏུ་ཆེ་བ་འཁྲུངས་ཤིང་། དེས་རྐྱེན་བྱས་ནས་འཁོར་བ་མཐའ་དག་ལ་
ཞེན་པ་ལོག་པའི་ ངེས་ འབྱུང་དང༌། བྱང་ཆུབ་ཀྱི་སེམས་སོགས་ ཉམས་རྟོགས་
རྣམས་ཆེས་ཆེར་འཕེལ་བར་གྱུར། དུས་ཕྱིས་ཀྱང་དེ་སྐབས་གྲྭ་པ་དེའི་ངང་ཚུལ་
མཐོང་བ་དེ་ལས་སེམས་ལ་ཕན་པ་མ་བྱུང་ཞེས་ཡང་ཡང་གསུངས་སོ། །ཙ་རིའི་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གནས་གཟིགས་གྲུབ་ནས་རིམ་གྱིས་འོལ་ཁ་དང་འཕྱོངས་རྒྱས་ཕྱོགས་སུ་བྱོན་
ནས། ཡབ་རྗེ་ཐམས་ཅད་མཁྱེན་པ་འཁོར་དག་པ་རྣམ་བརྒྱད་དང་བཅས་པས་
ཕྱོགས་དེར་ཞབས་ཀྱིས་བཅགས་ནས་སྒྲུབ་པ་མཛད་ པ་དང་། རྗེ་བླ་མས་ རྗེ་
བཙུན་འཇམ་དབྱངས་ལ་སོགས་པ་ལྷག་པའི་ལྷ་མང་པོའི་ཞལ་གཟིགས་ཤིང་
གསུང་ གི་ གནང་བ་ཐོབ་པ་དང་། ཉམས་རྟོགས་ ཁྱད་ པར་ ཅན་ འཁྲུངས་ པའི་
གནས་དེ་དང་དེ་དག་ཏུ་རིམ་གྱིས་ཕེབས་ཏེ་མཎྜལ་ཕུལ་ནས་སྨོན་ལམ་མང་དུ་
འདེབས་པར་མཛད། ལྷག་པར་རྫིང་ཕྱིའི་ཇོ་བོ་རིན་པོ་ཆེའི་སྐུ་མདུན་དུ་སྨོན་ལམ་
ཤུགས་དྲག་ཏུ་འདེབས་པར་མཛད། འདི་དག་གི་སྐབས་སུ་བྱང་ཆུབ་ལམ་གྱི་རིམ་
པ། ཟབ་ལམ་ཕྱག་རྒྱ་ཆེན་པོ། ཐབས་ཤེས་གཅོད་ཀྱི་ཉམས་ལེན་རྣམས་ལ་ཤིན་
ཏུ་འགྲུས་པར་མཛད། ཕལ་ཆེར་ཟླ་གྲོགས་ཀྱང་མེད་པར་རྣལ་འབྱོར་གྱི་དབང་
ཕྱུག་མི་ལ་རས་པ་བཞིན་དུ་རྫ་ཁྲོད་དང་གངས་ཁྲོད། ནགས་ཁྲོད་སོགས་དབེན་
གནས་བདག་མེད་རྣམས་སུ་གཅིག་པུར་བཞུགས་ནས་ཐུགས་དམ་ལ་ཆིག་སྒྲིལ་
དུ་ གཞོལ་བར་མཛད། དེའི་ནང་ནས་ ཀྱང་ གཅོད་ ཀྱི་ཉམས་བཞེས་ གཙོ་བོར་
མཛད་པ་ནི་བླ་མ་ཉིད་ཀྱི་ཞལ་ནས། ང་གནས་དེ་དག་ཏུ་འགྲོ་བའི་ཚེ་གང་དང་
གང་དུ་སླེབ་པ་དེའི་ཚེ་ཉལ་ས་གང་བྱུང་དུ་བྱེད་ཅིང་དགོངས་མོ་གཅོད་ཡག་པོ་རེ་
བཏང་ནས་ཉལ་སྡོད་ཀྱི་ཡོད་ཅེས་གསུངས། དེ་ནི་མ་ཅིག་ལབ་སྒྲོན་གྱི་ཞལ་ནས།
ཉལ་བས་ཆོག་པའི་ཆོས་ཤིག་ཡོད་དེ། ཁྱེད་བུ་སློབ་རྣམས་ ཀྱིས་ ཉལ་མི་ཤེས།
དེས་ཀྱང་རྒན་མོ་ང་བློ་མ་བདེ། ཞེས་གསུངས་པ་ལྟར་ཚིག་ནུས་པ་ཤིན་ཏུ་ཆེ་བ་
ཡིན་པས། སྟོང་ཉིད་སྙིང་རྗེའི་སྙིང་པོ་ཅན་ལས་ཐུགས་གཡོ་བ་མེད་པར་བཞུགས་
ཀྱི་ཡོད་པའི་བརྡ་ཙམ་ཞིག་བདག་ལ་ཐུགས་བརྩེ་བས་གསུངས་པ་ཡིན་ནམ་སྙམ་
- 50 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
མོ། །འདི་སྐབས་སྔ་སོར་ཙ་རིར་འདྲིས་ཡོད་པའི་འོལ་ཁ་བ་འཕགས་པ་ཆོས་
བཟང་ཞེས་བྱ་བས་སྐུ་ཚེ་རིལ་པོ་འོལ་ཁའི་སྒྲུབ་གནས་ཤིག་ཏུ་བཞུགས་དགོས་
ཞབས་ཏོག་འོ་མི་བརྒྱལ་བ་སྒྲུབ་ཅེས་ནན་གྱིས་གསོལ་བ་བཏབ་ཀྱང་ཞལ་གྱིས་
བཞེས་པ་མ་མཛད་དོ། །དེ་ནས་འཕྱོངས་རྒྱས་སུ་ཕེབས་ནས་གནས་མཇལ་ཞིབ་
ཏུ་མཛད་ ཅིང་ སྨོན་ལམ་བཏབ། གནས་ གང་ བྱུང་ ངེས་མེད་ དུ་ བཞུགས་ནས་
ཐུགས་དམ་ལ་གཡེལ་བ་མེད་པར་མཛད། དེ་དག་གི་ཚེ་འཚོ་ཆས་ཧ་ཅང་བཀྲེན་
པར་གྱུར་ཏེ་རྩམ་བསོད་མཛད་པ་ན། འཕྱོངས་རྒྱས་རི་བོ་བདེ་ཆེན་པའི་གྲྭ་པ་
དག་སྣང་ཆེ་ཆེ་འདྲས་བསླབ་བྱ་བྱས་པ་ལྟར། དགེ་སྐོས་ལ་གནང་བ་ཞུས་ནས་
འདུ་ཁང་གི་སྒོ་ཁང་དུ་བཞུགས་ནས་ཚོགས་པ་ལ་རྩམ་བསོད་མཛད་པའི་ཚེ། དེ་
གའི་དགེ་འདུན་རྣམས་འབྱོར་པ་ཆེ་བ་དང་། དམ་པ་འདིའི་སྐུ་མཐོང་བ་ཙམ་གྱིས་
ཐམས་ཅད་དང་བ་སྐྱེས་པ་བཅས་ཚོགས་པ་ཕལ་མོ་ཆེས་རང་རང་གི་རྩམ་སྣོད་
རྣམས་ཁ་ཕྱེ་ནས་དམ་པ་འདིའི་ན་བཟའི་སྟེང་དུ་བླུག་པ་ན་ཚོགས་པའི་ཕྱེད་ཙམ་
མ་སོང་བར་རྩམ་ཁུར་ལོངས་པ་བྱུང་བས་སློང་འཕྲོ་བཤོལ་ཏེ་གང་བྱུང་བ་རྣམས་
ཁྱེར་ནས་དབེན་གནས་ཤིག་ཏུ་ཕེབས་ཏེ་རེ་ཞིག་མཐུ་རྐྱེན་ཚང་བའི་ངོས་ནས་
སྒྲུབ་པ་ལ་བརྩོན་པར་མཛད། དེ་ནས་རི་བོ་བདེ་ཆེན་ལ་ཆོས་རྗེ་ངག་དབང་
དཔལ་འབྱོར་ཞེས་བྱ་བའི་བཤེས་གཉེན་དམ་པ་ཞིག་བཞུགས་ཡོད་པ་དེའི་དྲུང་དུ་
ཕེབས་ནས་མ་ཎི་བཀའ་འབུམ་ཡོངས་རྫོགས་ཀྱི་ལུང་དང༌། ཐུགས་རྗེ་ཆེན་པོའི་
རྗེས་གནང་། ཆོས་རྒྱལ་སྲོང་བཙན་སྒམ་པོས་རྒྱལ་བ་བསོད་ནམས་རྒྱ་མཚོ་ལ་
དངོས་ སུ་ གནང་བའི་སྤྱན་ རས་ གཟིགས་ ཀྱི་ རྗེས་ གནང་། ཆག་ལོ་ཙཱ་བ་ནས་
བརྒྱུད་ བའི་ ཕག་ དཀར་ གྱི་ རྗེས་གནང་། ཛམ་ནག་ གི་ རྗེས་ གནང་། ཁྲོ་མོ་རྨེ་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བརྩེགས་ཀྱི་རྗེས་གནང་། གོང་ས་ལྔ་པ་ཆེན་པོའི་གསུང་མང་པོའི་ལུང་། ལྷོ་བྲག་
གྲུབ་ཆེན་གྱི་བཀའ་འབུམ། དེ་ནས་འབྱུང་བའི་དབང་རྗེས་གནང་ཁ་ཤས་བཅས་
གསན། དེ་ནས་རི་བོ་བདེ་ཆེན་པའི་གྲྭ་སློབ་ཕལ་མོ་ཆེས་དག་སྣང་ཆེན་པོ་མཛད་
ཅིང་དམ་པ་འདིའི་སྐུའི་དབྱིབས་གསུང་གི་གདངས་མཛད་སྤྱོད་རྣམས་གཞན་དང་
མི་འདྲ་བ་མཐོང་བའི་རྐྱེན་གྱིས་འདི་ནི་གང་ཟག་རང་འགའ་བ་ཞིག་མིན་པ་
འདུག་ཅེས་གླེང་ཞིང་གྲགས་ཆེ་བར་བྱུང་ནས། དེ་གའི་དབུ་མཛད་སོགས་ཀྱིས་
ནང་དུ་བོས་ནས་བདག་རྐྱེན་བཟང་པོ་མཛད་ཅིང་། ཁྱོད་རང་འགའ་བ་ཞིག་མིན་
པ་འདུག་ཡུལ་ཕྱོགས་གང་ནས་ཡིན། གྲྭ་ས་གང་དུ་བཞུགས། སློབ་གཉེར་ཅི་འདྲ་
བྱས་ཞེས་ཞིབ་ཏུ་དྲིས་པས། བླ་མ་ཉིད་ངེས་འབྱུང་ཤུགས་དྲག་པོའི་སྟོབས་ཀྱིས་
རང་གི་ཡོན་ཏན་མི་བརྗོད་པར་མ་ཟད་གྲྭ་ས་འདི་ནས་ཡིན་ཡང་གསལ་བ་རང་མ་
གསུངས་པར་བདག་གཙང་གི་གཞིས་དགོན་ཞིག་ནས་ཡོང་པའི་སྤྲང་འཁྱམས་པ་
ཞིག་ཡིན་ཞེས་གསུང་བར་མཛད། འགའ་ཞིག་གིས་ད་དུང་ཞིབ་ཏུ་དྲིས་པ་ན་སྣར་
ཐང་ལྟ་བུ་ནས་ཡིན་རྒྱུའི་ཁུལ་མཛད་ནས་སྤྲང་རྫུ་རང་མཛད་ཀྱང་། ཕྱོགས་གང་
ནས་བལྟས་ཀྱང་འདི་ནི་ཐ་མལ་པ་ཞིག་མིན་པ་འདུག་ཅེས་ཀུན་གྱིས་གླེང་། དེ་
ནས་རེ་ཞིག་ན་ཞབས་ལ་བསྙུང་གཞི་ཞིག་བྱུང་བ་དེ་ཇེ་ངན་ཇེ་ངན་ལ་སོང་སྟེ་སྐུ་
ལོ་བསྙུང་གཞི་ཚབས་ཆེ་བར་བྱུང་བའི་ཚེ། རི་བོ་བདེ་ཆེན་ན་སྨན་པ་མཁས་པ་
ཞིག་འདུག་པ་དེ་ལ་ཕྱག་རྩ་སྟོན་པར་མཛད་པས་སྨན་པ་དེས་རིང་ཞིག་བརྟགས་
ནས་ལག་པ་ཐལ་མོ་སྦྱར་ཏེ། ཉིད་རང་འགའ་བ་ཞིག་མིན་པ་འདུག་པས་ང་ལ་
གསལ་བར་ཤོད་དགོས་ཞེས་ནན་གྱིས་ཞུས་ཀྱང་སྤྲང་འཁྱམས་པ་ཞིག་ཡིན་ཚུལ་
ལས་གསལ་བར་གསུང་མ་ཉན། དེ་ནས་སྨན་པ་དེས་ཉིད་སྤྲང་འཁྱམས་པ་རང་
- 52 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཞིག་མིན་པ་འདུག་གྲྭ་ས་ཆེན་པོ་ཞིག་གི་བླ་མའམ། སྤྱི་མིའམ། མཐོང་ཆེ་བ་ཞིག་
ངེས་པར་ཡིན་པ་འདུག །སྙུན་གཞི་འདི་ཡང་གྲྭ་ས་དེ་གའི་ཆོས་སྲུང་གི་འཕྲུལ་དུ་
འདུག་པས། ད་ཉིད་རང་ལོག་ཐེགས་ན་ལེགས་པ་འདུག་ཅེས་ཤིན་ཏུ་གསལ་
བར་ལུང་བསྟན་པ་ཞིག་བྱུང་འདུག་པས། སྨན་པ་དེ་ཡང་རང་འགའ་བ་ཞིག་མིན་
ནམ་སྙམ་མོ། །སྨན་པ་དེས་དམ་པ་འདི་ཉིད་ལ་བྱང་ཆུབ་ཀྱི་སེམས་རྩ་ཡོད་པར་
ཤེས་ནས་ཆབ་རྟགས་བཞག་པའང་སྨན་པ་དེས་འཐུངས་ཞེས་ཐོས་སོ། །དེ་ནས་
བླ་མ་ཉིད་ཀྱི་ཐུགས་ལ་ཡང་ནད་འདི་མི་ཡོང་ཙམ་ལ་རྨི་ལམ་དུ་དཔལ་ལྡན་ལྷ་
མོའི་འཚུབ་ཀྱི་རྣམ་པ་ཞིག་ཀྱང་བྱུང་། སྔ་སོར་ རྗེ་ཞལ་སྔ་ནས་ཀྱི་དགོངས་པ་
གཏིང་ནས་ཁྲོལ་བ་རང་ཞིག་མེད་པ་དེ་གའི་རྐྱེན་ཀྱིས་སྨན་པས་ཟེར་བའང་ཡིན་
པ་སྲིད་སྙམ་དུ་དགོངས་ནས་གཙང་ཕྱོགས་ལ་འབྱོན་པའི་ཐུགས་བསམ་བཏང་བ་
ན་སྙུང་གཞི་དེ་ཡང་རིམ་གྱིས་དྭངས་པར་གྱུར། དེ་ནས་རིམ་གྱིས་བྱོན་ཏེ་གཙང་
དབུས་ཀྱི་མཚམས་ན་ཇོ་མོ་ཁ་རག་ཅེས་བྱ་བའི་གནས་ཆེན་ཞིག་ཡོད་པ་དེ་ལ་
ཕེབས་ཏེ། སྒྲུབ་གནས་རྣམས་མཇལ་བས་གནས་ལ་ཐུགས་སྤྲོ་བར་གྱུར་ཏེ་ཕུག་
པ་ཞིག་ཏུ་བཞུགས་ནས་སྒྲུབ་པ་ལ་བརྩོན་པར་མཛད། དེའི་ཚེ་ཡུལ་ཕྱོགས་དེའི་
མི་རྣམས་སྔར་འདྲིས་བཤེས་གང་ཡང་མེད་པའི་སྟབས་ཀྱིས་འཚོ་བ་འབུལ་མི་མ་
བྱུང་ཞིང་གྲོང་དུ་བསོད་སྙོམས་ལ་ཡང་མ་ཕེབས་པས་འཚོ་ཆས་ཤིན་ཏུ་བཀྲེན་
པར་གྱུར་ཏེ། ཟས་རླུང་འཛིན་ཙམ་ལ་བརྟེན་པའི་དཀའ་ཐུབ་དྲག་པོའི་སྒོ་ནས་
སྒྲུབ་པ་ལ་ཤིན་ཏུ་བརྩོན་པར་མཛད་དོ། །འཚོ་ཆས་ཤིན་ཏུ་བཀྲེན་པའི་སྟབས་
ཀྱིས་སྐུ་ལུས་ཉམས་ཤིང་སྐྱ་བོ་བསེང་བསེང་པོར་གྱུར་ཀྱང་ནང་དུ་ཉམས་ལེན་གྱི་
འཆར་སྒོ་ཆེས་ཆེར་འཕེལ་བས་ཐུགས་ལ་དགའ་བདེ་རྒྱས་པར་གྱུར་ཅིང་། སྔོན་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བྱོན་དམ་པ་རྣམས་ཀྱི་རྣམ་ཐར་ལྟར་དབེན་པའི་རི་སུལ་དུ་དཀའ་ཐུབ་ལ་གནས་
ཏེ་ལམ་ཆ་ཚང་ལ་སྒྲུབ་པ་སྙིང་པོར་བྱར་ཡོད་པ་འདི་འདྲ་ནི། ཀུན་མཁྱེན་ལྔ་པ་
ཆེན་པོས། མ་དག་སྣོད་ཀྱི་སྐྱོན་སྤངས་གཟུར་གནས་ཀྱི། །རྣ་བར་དམ་པའི་ཆོས་
ཀྱི་དབྱངས་སྙན་པོ། །ཡོངས་འཛིན་ཞལ་གྱི་སྒོ་ལས་ཉེར་ཐོས་པ། །བསྐལ་པར་
བསྒྲུབས་པའི་བསོད་ནམས་ཟོང་གིས་རྙེད། །ཁྱད་པར་རྒྱ་བོད་མཁས་གྲུབ་མ་
ལུས་པའི། །ཐུགས་ཀྱི་ཉིད་ཁུ་ཆེ་བ་བཞི་ལྡན་ཆོས། །མཆོག་དམན་འགྲོ་ལ་རིས་
མེད་ ཕན་ པའི་ སྨན། །བདུད་ རྩིའི་ སྤྱན་ ཟླ་ གཉིས་ པ་ རྙེད་དཀའི་ ལམ། །ལམ་
མཆོག་འདི་འདྲ་ཐོས་བསམ་སྒོམ་གསུམ་གྱིས། །ཉམས་སུ་བླང་བྱར་ཡོད་པའི་
སྐལ་བཟང་རྣམས། །མནོག་ཆུང་ཚེ་འདིའི་མདུན་མ་རྒྱང་བསྲིངས་ཏེ། །ཞེན་ལོག་
སྐྱོ་ཤས་དྲག་པོས་རྒྱུད་བསྐུལ་ནས། །འདུ་འཛིས་དབེན་པའི་ས་འཛིན་མཐོན་པོའི་
ངོས། །སྤང་ལྗོངས་ནགས་ཚལ་མེ་ཏོག་ ཁོར་ཡུག་ཅན། །རྡོ་བའི་སྤྱིལ་ཆུང་རང་
ཤོང་ཁང་བུ་རུ། །གྲིབ་མ་གཉིས་པའི་གྲོགས་དང་ལྷན་ཅིག་པར། །ལྷུང་ལྷུང་དལ་
གྱིས་འབབ་པའི་ཉལ་འགྲོ་དང་། །བག་ཕེབས་ རི་དྭགས་རྒྱུ་བའི་སྐད་གཉིས་
ལས། །གཞན་དུ་དུག་གསུམ་སྐྱེད་པའི་ལོང་གཏམ་གྱིས། །བསམ་གཏན་ཚེར་
མའི་བྱེད་པོ་དམིགས་སུ་མེད། །ཕྱག་དར་ ཁྲོད་ པའི་ གོས་དང་བསོད་ སྙོམས་
ཀྱིས། །ཉེར་འཚེ་དཀོར་ནག་དུག་ཆུས་མ་སྦགས་ པས། །རྣམ་དཀར་དགེ་ལ་
བསྐུལ་ནུས་ལུས་ངག་ཡིད། །གཏན་གྱི་བདེ་སྒྲུབ་མདུན་མའི་ཡང་རྩེར་སོན། །
ཞེས་དང་། རྒྱལ་བ་དབེན་ས་པ་ཆེན་པོས། སྔོན་དུས་ཀྱི་མི་ལ་རས་པ་དང་། །ད་
དུས་ཀྱི་བློ་བཟང་དོན་གྲུབ་ལ། །འཕྲལ་ཆས་ཀྱི་ཟས་གོས་མ་གཏོགས་པ། །ནོར་
དངོས་པོའི་འཛིན་པས་དགོས་པ་མེད། །ཚེ་གཅིག་ལ་སངས་རྒྱས་སྒྲུབ་པ་ལ། །དེ་
- 54 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འདྲ་བའི་སྤྱོད་ལ་ལེགས་གནས་ནས། །ཆགས་སྡང་སྤངས་པའི་དབེན་གནས་སུ། །
དལ་འབྱོར་ལ་སྙིང་པོ་ལེན་པར་ཤོག །ཅེས་གསུངས་པ་ལྟར། དལ་བའི་རྟེན་ལ་
སྙིང་པོ་ལོན་པ་ཡིན་པས་ཤིན་ཏུ་སྐལ་བ་བཟང་སྙམ་དུ་ཐུགས་ལ་སྤྲོ་བ་འཕེལ་
བར་གྱུར། དོན་འདི་ལ་བླ་མ་ཉིད་ཀྱི་ཞལ་ནས། ང་ཁ་རག་ཏུ་སྡོད་རིང་དགུན་
ཐོག་ཅིག་ལ་རྩམ་པ་ཐང་ཁུག་གང་མིན་པ་སྟེར་མཁན་མ་བྱུང་། ཇ་ཤིན་ཏུ་སླ་བ་
ཕོར་རེ་ཕོར་དོ་རེ་དང་ཕྱེ་རླུང་འཛིན་ཙམ་རེ་ཟོས་ཤིང་། ཇ་ལ་མར་འདེབས་རྒྱུ་
མེད་ཤའི་ཚིལ་བུ་ཅུང་ཟད་རེ་བཏབ་ནས་འཐུངས། འཚོ་བ་ཤིན་ཏུ་བཀྲེན་ཡང་
ལུས་བདེ་ཞིང་དགེ་སྦྱོར་འཕེལ་བ་བྱུང་ཞེས་ཞལ་ལས་དངོས་སུ་ཐོས་སོ། །དེ་དག་
ལ་འདི་སྐད་ཅེས་བྱ་སྟེ། རྒྱལ་སྲས་དཔལ་བོ་མི་ལ་བཞད་པ་དང་། །གྲུབ་མཆོག་
དབེན་ས་པ་ཡི་རྣམ་ཐར་ལ། །རྗེས་སུ་ཞུགས་ནས་ཚེ་འདི་བློས་བཏང་སྟེ། །དབེན་
པའི་གནས་སུ་སྒྲུབ་པ་སྙིང་པོར་མཛད། །འཇམ་མགོན་ཞབས་སེན་ནོར་བུའི་འོད་
འབར་གྱིས། །གང་དུ་བཀྲ་ཤིས་མཛད་པའི་གནས་དག་ཏུ། །དམ་པ་འདིས་ཀྱང་
དེ་དང་དེར་བྱོན་ནས། །ཡབ་རྗེའི་རྣམ་ཐར་ཚུལ་ལ་ རྗེས་སུ་བསླབས། །འཛིན་
མའི་ ཁྱོན་ ལ་ དབང་ བའི་ དཔལ་ ཐོབ་ ཀྱང་། །ཆུ་ ཤིང་ བཞིན་ དུ་ སྙིང་པོ་མེད་
གཟིགས་ན། །བསོད་ནམས་ཆུང་ངུའི་བསྙེན་བཀུར་ངན་ངོན་ལ། །མཁས་པ་སུ་
ཞིག་ཆགས་ཤིང་གནས་པར་བྱེད། །བདག་པས་གཞན་གཅེས་བྱང་ཆུབ་སེམས་
མཆོག་དང་། །ཡིན་ལུགས་ངེས་པའི་རིགས་པའི་མཚོན་རྣོན་གྱིས། །བདུད་བཞིའི་
འཆིང་བ་མ་ལུས་རབ་འཆད་ནས། །གནས་ལུགས་ཟབ་མོའི་ངང་དུ་རྩེ་གཅིག་
གཟིམས། །རྟེན་འབྱུང་སྐྱེ་མེད་ཕཊ་ཀྱི་འཐོར་རླུང་གིས། །བདུད་བཞིའི་སྤྲིན་རུམ་
མ་ ལུས་འཇོམས་མཛད་པས། །ཉིད་ལ་གླགས་ ལྟའི་ གོ་སྐབས་མ་བྱུང་ནས། །
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
སྙིགས་དུས་འགྲོ་འདི་བདུད་ཀྱི་སེར་བས་བརྡུངས། །ཉིད་ཀྱི་རྗེས་སུ་འཇུག་འདོད་
ཉམ་ཆུང་བདག །བློ་གྲོས་ལུས་ཉམས་གཉེན་པོའི་གོམ་འགྲོས་འཁྱོར། །སྙིགས་
མའི་རྒུད་པས་མནར་བའི་ངང་ཚུལ་འདི། །དགོངས་ལ་ཐུགས་རྗེས་མྱུར་དུ་བསྐྱབ་
ཏུ་གསོལ། །
ཞེས་བྱ་བ་ནི་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་
ལས། ཚེ་བློས་བཏང་སྟེ་སྒྲུབ་པ་སྙིང་པོར་མཛད་ཕྱིར་དབུས་ཕྱོགས་སུ་བྱོན་པའི་
སྐབས་ཏེ་བཞི་པའོ།། །། །
དེ་ནས་གཙང་ལ་ཕེབས་ཏེ་ཆོས་གྲྭ་ཆེན་པོ་བཀྲ་ཤིས་ལྷན་པོར་ཕེབས་
ནས་སྐྱབས་མགོན་ཆེན་པོའི་ཞལ་མཇལ་ཞིང་། ཐོས་བསམ་གླིང་དུ་རྗེ་ཞལ་སྔ་
ནས་ཀྱི་སྐུ་མདུན་དུ་ཕེབས་པས་ཐུགས་དགྱེས་ཚོར་ཆེན་པོ་མཛད་ཅིང་ཁྱེད་སླེབས་
པ་ལེགས་བྱུང་། ངས་དཔལ་ལྡན་ལྷ་མོ་ལ་ཁྱེད་འགུགས་པའི་འཕྲིན་བཅོལ་བྱེད་
དགོས་པ་བྱུང་ཞེས་གསུང་ཀྱིན། སྐུ་རྩེད་ལྟ་བུར་དེ་ལྟར་ན་དཔོན་སློབ་རིན་པོ་
ཆེས་ང་ལ་ཕན་པ་མི་མཛད་པའི་ཁར་ལྷ་མོ་ལ་བསྐུལ་བྱས་ནས་མཐུ་མཛད་པ་
ཡིན་པར་འདུག་ཅེས་ཞུ་བར་མཛད། དེ་ནས་རྗེ་ཞལ་སྔ་ནས་ལ་ཐུགས་མི་ཁྲེལ་
བའི་དགོངས་པ་སོགས་ལེགས་པར་ཞུ་བར་མཛད་དེ། ཞལ་སྔ་ནས་ཀྱི་དྲུང་དུ་
དབང་ལུང་མན་ངག་མང་དུ་གསན་ཅིང་། ལྷག་པར་ཟབ་ལམ་ནཱ་རོ་ཆོས་དྲུག་གི་
ཁྲིད། འཁྲུལ་འཁོར་གྱི་དམིགས་སྐོར་ལ་ནཱ་རོ་དྲུག་སྐོར་གྱི་ཕྱག་ལེན་མཐིལ་ཕྱིན་
པར་སྦྱོང་བར་མཛད་པས་འཁྲུལ་འཁོར་གྱི་སྐོར་ལ་ཐུགས་ཤིན་ཏུ་བྱང་བར་གྱུར།
དེ་ནས་རྗེ་བླ་མ་ལ་རྗེ་བཙུན་འཇམ་པའི་དབྱངས་ཀྱིས་གནང་བའི་ཐུན་མོང་མིན་
- 56 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
པའི་ཟབ་ཆོས་ཞི་ཁྲོ་སྦྲགས་སྒྲུབ་ཀྱི་སྐོར་རྣམས་མཐིལ་ཕྱིན་པར་གསན། གཞན་
ཡང་ཆོས་བཀའ་མང་དུ་གསན་ཅིང་། རྗེ་ཞལ་སྔ་ནས་ཀྱི་ཚུར་ཡང་ཆོས་མང་དུ་
གསན་སྣང་ངོ༌། །དེ་ལྟར་ཕན་ཚུན་ཆོས་གསན་རེས་མཛད་ཅིང་རེ་ཞིག་བཞུགས།
དེ་སྐབས་དམ་པ་འདི་ཉིད་གཅོད་ཀྱི་ཉམས་བཞེས་ལ་ཤིན་ཏུ་འགྲུས་པའི་སྟབས་
ཀྱིས་རྐང་གླིང་དང་ཌ་མ་ རུ་སོགས་འབྲལ་མེད་མཛད་ཀྱིན་ཡོད་པས། གྲྭ་པ་
འགའ་ཞིག་གིས་རྐང་གླིང་སོགས་མཐོང་བས་རྐྱེན་བྱས་ནས་ལྕགས་པའི་དཀའ་
ཆེན་དབུ་མཛད་རྟོགས་ལྡན་ལ་སོང་འདུག་གོ་ཞེས་དོན་མེད་པའི་ཅལ་ཅོལ་སྨྲ་བ་
མང་དུ་གྱུར་འདུག་ཀྱང་བྲག་ཅ་ལྟ་བུར་དགོངས་ཏེ་སྣང་རུང་གང་ཡང་མི་མཛད་
པར། ཇི་སྐད་དུ། ཡོངས་ཀུན་གྱིས་བསྟོད་ཅིང་སྙན་གྲགས་ན། །ཡིད་མི་བདེ་མེད་
དོ་སྨད་ཀྱང་སླ། །སྒྲ་གྲག་སྟོང་སྒྱུ་མའི་བསླུ་བྲིད་ཡིན། །ཨ་ལ་ལ་བསྟོད་སྨད་
སེམས་ ལ་ སྙོམས། །སྙན་ གྲགས་ ཀུན་ ཇི་ ལྟར་ དགྱེས་ དགྱེས་ མཛོད། །ཅེས་
གསུངས་པ་ལྟར། བསྟོད་པས་དགའ་བ་དང་སྨད་པས་མི་དགའ་བ་མེད་པར་ཆོས་
བརྒྱད་མགོ་སྙོམ་པར་མཛད་དོ། །དེ་ནས་རྗེ་ཞལ་སྔ་ནས་ལ་དགོངས་པ་དང་བྱིན་
རླབས་ཞུས་ཏེ་རྒྱལ་བ་གཡུང་གི་སྒྲུབ་གནས་དབེན་ས་པ་ཆེན་པོ་དང་རྗེ་བཙུན་བློ་
བཟང་ཆོས་ཀྱི་རྒྱལ་མཚན་སོགས་ཀྱིས་སྒྲུབ་པ་མཛད་ཅིང་བྱིན་གྱིས་བརླབས་
པའི་གནས་ཆེན་བྲག་རྒྱ་རྡོ་རྗེའི་ཕོ་བྲང་དུ་ཕེབས་ནས་རྒྱལ་བ་གཡུང་གི་སྒྲུབ་ཕུག་
ཏུ་ལམ་ཐུན་མོང་བ་དང་། ཐུན་མོང་མིན་པ་གསང་སྔགས་བླ་ན་མེད་པའི་ལམ་
རིམ་པ་གཉིས་ལ་ཐུན་བཞིའི་རྣལ་འབྱོར་མཛད་ཅིང་བཞུགས་སོ། །འདི་དུས་
གསོལ་ཆས་རྣམས་ནི་རྗེ་ཞལ་སྔ་ནས་ཀྱིས་ཐོས་བསམ་གླིང་ནས་ཕུལ་ཞིང་། དགེ་
སློང་ཚུལ་ཁྲིམས་ཀྱིས་ཟླ་རེར་གསོལ་ཆས་འབུལ་བ་སོགས་ཀྱི་ཞབས་ཕྱི་བགྱིས་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༠༽
སོ། །དེ་ལྟར་ཐུགས་དམ་ཐུན་བཞིའི་རྣལ་འབྱོར་ལ་ཆུ་བོའི་རྒྱུན་བཞིན་དུ་འབད་
པས་ངེས་འབྱུང་། བྱང་ཆུབ་ཀྱི་སེམས། ཡང་དག་པའི་ལྟ་བ། ལམ་རིམ་པ་གཉིས་
ཀྱི་གནད་རྣམས་ལ་རྒྱལ་བ་དགྱེས་པའི་ཉམས་རྟོགས་རྨད་དུ་བྱུང་བ་མཐའ་ཡས་
པ་འཁྲུངས་སོ། །དེ་ཡང་བླ་མ་ཉིད་ཀྱི་གསུང་ཚད་མ་དཔང་པོར་གྱུར་པ་ལས་ཤེས་
ཏེ། དེའི་ ཚེ་ ཉམས་རྟོགས་གོང་འཕེལ་དུ་གྱུར་པའི་ཉམས་མགུར་བསམ་ལས་
འདས་པ་ཡོད་ཚོད་འདུག་ཀྱང་ཐམས་ཅད་ཡི་གེར་འཁོད་པ་མ་བྱུང་ཞིང་། ཐུགས་
བརྩེ་བས་དགོངས་ཏེ་ཅུང་ཟད་ཅིག་ཡི་གེར་འགོད་པར་མཛད་པ་ནི་འདི་ལྟར། །
ན་མོ་གུ་རུ་མཉྫགྷོ་ཥཱ་ཡ། དུས་གསུམ་གྱི་སངས་རྒྱས་དབེན་ས་པ། །
གསུམ་ལྡན་གྱི་བློ་བཟང་ཡེ་ཤེས་ཞབས། །གུས་ལྡན་གྱི་བུ་ལ་བརྩེར་དགོངས་
ལ། །བྱིན་རླབས་ཀྱི་ཆར་རྒྱུན་དབབ་ཏུ་གསོལ། །ལུས་སེམས་གཉིས་བདེ་བའི་
ངང་ཉིད་ནས། །ཕྱོགས་མེད་ཀྱི་རྒྱལ་ཁམས་མྱུལ་མྱུལ་བའི། །གུ་ཡངས་ཀྱི་སྤྲང་པོ་
ཡན་པ་ང་། །ཉམས་དགའ་བའི་གླུ་དབྱངས་འདི་བཞིན་ལེན། །དལ་འབྱོར་གྱི་མི་
ལུས་ཐོབ་ངོས་ནས། །སངས་རྒྱས་ལས་ལྷག་པའི་རྗེ་དང་མཇལ། །ཉམས་ལེན་ལ་
འབད་འབུང་བྱེད་བྱེད་པའི། །མི་ལུས་ལ་དོན་ལྡན་ངའི་སྐྱིད་པ། །སྐྱེ་ས་ ཡི་ཕ་
ཡུལ་བོར་ངོས་ནས། །ཉེ་འབྲེལ་ལ་ཞེན་ཆགས་མི་བྱེད་པར། །རང་མགོ་ནི་རང་
གིས་འདོན་འདོན་པའི། །ཕོ་རྒོད་ཀྱི་རྣལ་འབྱོར་ངའི་སྐྱིད་པ། །གར་སྐྱིད་ལ་ཕ་
ཡུལ་བྱས་ངོས་ནས། །སུ་བྱམས་ལ་ཕ་མར་བལྟས་གྱུར་ཏེ། །ཕྱོགས་མེད་དུ་དག་
སྣང་སྦྱོང་སྦྱོང་བའི། །གུ་ཡངས་ཀྱི་སྤྲང་པོ་ངའི་སྐྱིད་པ། །བདག་འཛིན་གྱི་དགོན་
པ་བོར་ངོས་ནས། །མི་ངན་ལ་ངོ་སྲུང་མི་བྱེད་པར། །རང་དབང་ནི་རང་གིས་
བཟུང་བཟུང་བའི། །དཔོན་མེད་དང་གཡོག་མེད་ངའི་སྐྱིད་པ། །ཡོ་བྱད་ཀྱི་སོག་



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
རུན་བོར་ངོས་ནས། །འགྲོ་དུས་སུ་ཁུར་པོ་མི་འཁུར་བར། །སྒོ་རྩམ་ལ་ཟད་ལེན་
བྱེད་བྱེད་པའི། །སྤྲང་པོ་ཡི་ཁྱུ་རྒྱན་ངའི་སྐྱིད་པ། །མདོ་རྒྱུད་ལ་ཐོས་བསམ་བྱས་
ངོས་ནས། །ཕན་མེད་ཀྱི་ཁ་བཤད་མི་བྱེད་པར། །ཉམས་ལེན་ལ་མཐིལ་ཐོན་བྱེད་
བྱེད་པའི། །ཕོ་གྲུང་གི་རྣལ་འབྱོར་ངའི་སྐྱིད་པ། །སྒྱུ་ལུས་ལ་གཅེས་འཛིན་བོར་
ངོས་ནས། །གར་ཤི་ལ་འགྱོད་མེད་བྱས་གྱུར་ཏེ། །ན་དགའ་དང་ཤི་སྐྱིད་བྱེད་བྱེད་
པའི། །ཐག་ཆོད་དང་བློ་བདེ་ངའི་སྐྱིད་པ། །འདི་འདྲ་ཡི་སྐྱིད་པ་མི་བྱེད་པར། །ཚེ་
འདིའི་བདེ་བ་ལ་སྲེད་གྱུར་པའི། །སྙིགས་དུས་སྐྱ་སེར་གྱི་སྐྱེ་བོའི་ཚོགས། །སྙིང་
མེད་ཡང་ན་ནི་སྨོན་པ་རང༌། །དེང་སང་འཇིག་རྟེན་གྱི་ཁམས་འདི་ན། །རང་རེ་
སྤྲང་པོ་ལས་སྐྱིད་པ་ནི་མི་འདུག །སྐྱིད་པའི་སྐྱིད་གླུ་ཞིག་བླངས་གྱུར་ནས། །རྒྱལ་
ཁམས་ གང་བཟང་ལ་ཆས་འགྲོ་ཨང་། །ཧ་ཧ། ཞེས་པ་དང༌། གྲུབ་པའི་ གནས་
མཆོག་ཁྱད་པར་ཅན་དེ་ཉིད་ལ་བསྟོད་པའི་ཉམས་མགུར་འདི་ལྟར་ཡང་མཛད་དེ།
ནང་རིམ་གཉིས་རྣལ་འབྱོར་མཐར་ཕྱིན་པས། །ཕྱི་ལྷ་འདྲེ་སྡེ་བརྒྱད་ཟིལ་གྱིས་
གནོན། །ལྷ་དམ་ཅན་གཤིན་རྗེ་བྲན་དུ་འཁོལ། །རྗེ་གཡུང་སྟོན་རྡོ་རྗེའི་དཔལ་ལ་
འདུད། །མགོན་དེ་ཡིས་བྱིན་གྱིས་བརླབས་གྱུར་པའི། །བྲག་རྒྱ་བོ་རྡོ་རྗེ་ཕོ་བྲང་
ཞེས། །སྔོན་དམ་པ་དུ་མས་ཆེར་བསྔགས་པའི། །གནས་འདི་ལ་བདག་གིས་ཅུང་
ཟད་བསྟོད། །རི་མཐོ་ཞིང་བརྗིད་ཆགས་ལྷུན་པོ་འདྲ། །དེའི་ཤར་གྱི་མཐོན་པོའི་
ངོས་དག་ན། །ཆོས་ཕུང་པོ་གྲངས་མེད་བརྩེགས་འདྲ་བའི། །བྲག་རྒྱ་ཆེ་མཐོ་ལ་
ཤིན་ཏུ་མཛེས། །དེའི་སྟེང་དུ་མརྒད་མདོག་ཅན་གྱི། །དར་བཟང་པོའི་གུར་འདྲ་
སྤང་གིས་བརྒྱན། །བྲག་དེ་ཡི་མཐོན་པོའི་དབུས་དག་ན། །བྲག་བླ་གབ་འདྲ་བའི་
བྲག་སྐྱིབས་སུ། །རྡོ་དཀར་པོའི་གཡམ་སྤྱིལ་ཕུབ་པ་ནི། །རང་ཤོང་ཙམ་དུ་མ་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཀོད་པ་མཛེས། །དེའི་སྟེང་དང་གཡས་གཡོན་ངོས་དག་ན། །བྱ་རྒོད་པོའི་ཚང་
གི་ ཚོགས་ རྣམས་ ཀུན། །བློ་ ཆགས་ སྡང་ བྲལ་ བའི་ ཁྱིམ་མཚེས་ ཚུལ། །མདུན་
མཐོན་པོའི་མཁའ་དབྱིངས་དབུས་དག་ན། །དུས་རྒྱུན་ཆད་མེད་པར་ལྡིང་སྐོར་
བྱེད། །བྲག་དེ་ཡི་མདུན་གྱི་ས་ཕྱོགས་ལ། །ཤིང་ལྗོན་པ་སྣ་ཚོགས་འཁྲིགས་པ་
ཡི། །ལྷའི་དགའ་ཚལ་ལྟ་བུའི་ནགས་ཀྱིས་མཛེས། །ནགས་དེ་ལ་འཁོར་བའི་བྱ་
དང་ བྱིའུ་ནི། །དབྱིབས་འདབ་གཤོག་མི་གཅིག་དུ་མའི་ཚོགས། །གནས་དེ་རུ་
བཞུགས་ པའི་རྣལ་འབྱོར་ལ། །ཡིད་མོས་ པའི་གླུ་དབྱངས་དི་རི་རི། །རི་དེ་ཡི་
གཡས་གཡོན་མདུན་དག་ན། །དྲིས་དཔག་ཚད་ཁོར་ཡུག་ཁྱབ་པ་ཡི། །རིགས་མི་
གཅིག་ བསང་སྣ་ དུ་ མ་ འཁྲིགས། །ནགས་ ཚང་ ཚིང་ དེ་ ཡི་ ཁྲོད་ དག་ན། །ཁོང་
གཉིས་སྐྱེས་ལྷ་བྱ་གོང་མོའི་ཚོགས། །ངག་སྙན་པའི་གླུ་དབྱངས་ཀྱུ་རུ་རུ། །གནས་
དེ་ཡི་མདུན་གྱི་ཕྱོགས་དག་ན། །རྗེ་གཡུང་སྟོན་ཆེན་པོའི་སྒྲུབ་ཆུའི་རྒྱུན། །ནད་ཚ་
གྲང་ཀུན་ལ་སྙོམས་པ་ཡི། །ལྷའི་བདུད་རྩི་ལྟ་བུའི་ཆབ་ཀྱི་རྒྱུན། །དུས་དབྱར་
དགུན་སྐྱེ་བྲི་མི་བྱེད་པར། །གནས་དེ་ལ་ཡོན་ཆབ་འབུལ་བའི་ཚུལ། །དུས་རྒྱུན་
ཆད་མེད་པར་འཁྲོལ་ལོ་ལོ། །གཡས་ཕྱོགས་ནས་མརྒད་མདོག་ཅན་གྱི། །དར་
བཟང་པོའི་ཡོལ་བས་བསྐོར་འདྲ་བའི། །སྤང་ངོས་འཇམ་མཐོ་བས་ལེགས་པར་
བསྐོར། །དེའི་ངོས་ལ་རི་དྭགས་དུ་མའི་ཚོགས། །ཉམས་དགའ་བའི་བང་རྩལ་ཤ་
ར་ར། །གཡོན་ཕྱོགས་ནས་གཙང་ཆབ་སྔོན་མོ་ནི། །གནས་དེ་ལ་ཡོན་ཆབ་མཆོད་
པའི་ཚུལ། །མདུན་ཕྱོགས་ནས་གཡས་ལ་འཁོར་རོ་རོ། །ཤར་ཕྱོགས་ཀྱི་མདུན་གྱི་
ཡུལ་ཕྱོགས་ན། །ཐང་ཆེན་པོ་དཔག་ཚད་དུ་མའི་བར། །དབྱིབས་ཟླུམ་པོ་གསེར་
གྱི་མཎྜལ་འདྲ། །དེའི་དབུས་གྱི་ལྟེ་བའི་ངོས་དག་ན། །གནས་ཆེན་པོ་གཙང་གི་
-60-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཕུང་པོ་རི། །དེའི་ཕྱོགས་དང་ཕྱོགས་མཚམས་རྣམས་སུ་ནི། །ཁྱིམ་ཆེ་ཆུང་མི་འདྲ་
དུ་མ་ནི། །གླིང་བཞི་དང་གླིང་ཕྲན་བརྒྱད་ཀྱི་ཚུལ། །ཐང་དེ་ཡི་མཐའ་དབུས་བར་
བར་ན། །གཡུ་བཟང་པོ་ལ་སོགས་རིན་ཆེན་ལྔས། །སྤྲས་འདྲ་བའི་ནེའུ་གསིང་
སྔོན་པོ་དང་། །སའི་ཁ་དོག་སྔོ་དམར་སེར་པོ་སོགས། །མདངས་མ་འདྲེས་རང་
རང་སོ་སོར་གསལ། །སྔོན་ཀུན་བཟང་སྨོན་ལམ་མཐུས་གྲུབ་པའི། །དབུས་ལྷུན་
པོ་ གླིང་བཞི་ཉི་ཟླ་དང༌། །ནོར་རིན་ཆེན་བདུན་སོགས་ལྷ་མི་ཡི། །དཔལ་ཕུན་
ཚོགས་མ་ལུས་ ཚང་གྱུར་པའི། །ངོ་མཚར་བའི་མཎྜལ་བཟང་པོ་འདི། །གནས་
འདི་རུ་བཞུགས་པའི་མཆོག་གསུམ་ལ། །དུས་བསྐལ་བརྒྱའི་བར་དུ་ཕུལ་ནས་
གདའ། །ཨེ་མ་རང་བྱུང་གི་མཎྜལ་བཟང་པོ་འདི། །བདག་འདྲ་ཡི་སྤྲང་པོས་བློས་
བསླངས་ཏེ། །དབེན་ས་པའི་བཀའ་བརྒྱུད་མ་ལུས་དང་། །བློ་བཟང་གི་ཡེ་ཤེས་
མཆོག་ལ་འབུལ། །ཡིད་འོང་གི་གནས་མཆོག་འདི་ཉིད་དུ། །ཚ་གྲང་དང་བཀྲེས་
སྐོམ་ལ་སོགས་པའི། །འགལ་རྐྱེན་ལ་ཟུར་འགྲོས་མི་བྱེད་པར། །གང་འདོད་དུ་
ཉལ་ནུས་བདག་ལ་སྩོལ། །སྤྲོས་བཅས་ཀྱི་བྱ་བ་མི་མང་བར། །སྤྲོས་མེད་ཀྱི་མལ་
བདེ་གུ་ཡངས་སུ། །ཉིན་མཚན་ལ་ངོ་ཤེས་མི་བྱེད་པར། །གང་འདོད་དུ་ཉལ་ནུས་
བདག་ལ་སྩོལ། །གནས་ ལུགས་ ཀྱི་ངང་དུ་ཉལ་དུས་སུ། །འཁོར་འདས་ལ་རེ་
དོགས་མི་བྱེད་པར། །མཐའ་བྲལ་གྱི་དབྱིངས་སུ་དབྱེར་མེད་པའི། །རོ་གཅིག་གི་
ལམ་ བཟང་ བདག་ ལ་ སྩོལ། །ཀུན་ བཟང་ གི་ མཛེས་ མའི་ ལང་ཚོ་ དང་། །རང་
སེམས་ཀྱི་ཁྱེའུ་དབྱེར་མེད་དང༌། །འགྲོ་ཀུན་རྣམས་བརྩེ་བས་སྐྱོང་ནུས་པའི། །
ཐབས་ཤེས་ཀྱི་ལམ་བཟང་བདག་ལ་སྩོལ། །རང་མལ་ནས་ལངས་བའི་གནས་
སྐབས་དེར། །ཕྱི་ནང་གི་ཆོས་རྣམས་མ་ལུས་པ། །རྨི་ལམ་དང་སྒྱུ་མར་ངེས་ནུས་
- 61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པའི། །གྲུབ་ཐོབ་ཀྱི་ལམ་བཟང་བདག་ལ་སྩོལ། །འཁོར་བ་འདི་མ་སྟོང་བར་དག་
ཏུ། །སྐྱེ་འཆི་སོགས་འགྱུར་ལྡོག་མི་བྱེད་པའི། །འཇིག་མེད་ཀྱི་ལུས་སེམས་ངང་
ཉིད་ནས། །འགྲོ་ཀུན་རྣམས་སྒྲོལ་ནུས་བདག་ལ་སྩོལ། །ཕ་རྒན་གྱི་ལམ་བཟང་
བདག་ལ་སྩོལ། །བཀའ་བརྒྱུད་ཀྱི་ལམ་བཟང་བདག་ལ་སྩོལ། །དབེན་ས་པའི་
ལམ་ བཟང་ བདག་ ལ་ སྩོལ། །བཀའ་བརྒྱུད་ ཀྱི་ ལམ་ བཟང་ བདག་ལ་སྩོལ། །
དབེན་ ས་ པའི་ ལམ་ བཟང་ བདག་ ལ་ སྩོལ། །སྤྲང་ པོ་ ཡི་ སེམས་ ལ་ ཐག་ཆོད་
སྩོལ། །
ཅེས་གནས་ལ་བསྟོད་པ་དང་ཐུགས་དམ་གྱི་ཉམས་རྟོགས་མཐོན་པོར་
གྱུར་པའི་གསུང་མགུར་འདི་དག་ཕྱི་མའི་སྐྱེ་བོ་རྣམས་ལ་ཐུགས་བརྩེ་བས་ཕྱག་
བྲིས་སུ་འགོད་པར་མཛད་དོ། །གནས་དེར་བཞུགས་རིང་ཞེན་ལོག་སྐྱོ་ཤས་དྲག་
པོས་ཐུགས་དམ་ལ་བོགས་ཤིན་ཏུ་ཆེ་ཞིང་དག་པའི་གཟིགས་སྣང་མང་དུ་བྱུང་
ཡོད་ཚོད་འདུག་ཀྱང་ཐམས་ཅད་གསལ་བར་མི་གསུངས། དེ་སྐབས་སྒྲུབ་ཆུ་ཡང་
ཕུག་པའི་ཉེ་འཁྲིས་རང་ན་ཡོད་ཅིང་ཆུ་རྒྱུན་འདུག་ཀྱང་། དེང་སང་ནི་ཆུ་ཐོན་ས་
དམའ་མོ་ན་སླེབ་འདུག་ཅེས་གྲག་གོ །དེ་དག་ལ་འདི་སྐད་ཅེས་བརྗོད་པར་བྱ་སྟེ།
འཇམ་དབྱངས་བླ་མའི་གསུང་རབ་མ་ལུས་པའི། །སྙིང་པོ་སྙན་བརྒྱུད་
བསྟན་པ་འཛིན་པའི་གཙོ། །གངས་ཅན་གྲུབ་མཆོག་རྒྱལ་བ་དབེན་ས་པ། །ཡབ་
སྲས་བརྒྱུད་པར་བཅས་པས་བདག་སྐྱོངས་ཤིག །འདི་ནང་བྱ་བྱེད་སྨྱོན་པའི་ཟློས་
གར་དང་། །བསྟོད་དང་སྨད་པ་བྲག་ཅའི་སྒྲ་ལྟ་བུར། །གཟིགས་ནས་འཇིག་རྟེན་
ཆོས་བརྒྱད་མགོ་སྙོམས་པ། །གྲུབ་ཆེན་གོང་མའི་རྣམ་ཐར་ཉིད་ཀྱིས་བཟུང་། །
འཕགས་ཡུལ་མཁས་གྲུབ་དབུས་ན་ཉི་ཟླ་ལྟར། །ཡོངས་གྲགས་པཎ་ཆེན་ནཱ་རོའི་
- 62 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ཐུགས་ཀྱི་བཅུད། །ཟབ་ལམ་ཆོས་དྲུག་བདུད་རྩིའི་ཆུ་རྒྱུན་གྱིས། །ཁྱོད་ཐུགས་
བུམ་བཟང་ཡོངས་སུ་གང་བར་བྱས། །འཇམ་དབྱངས་བླ་མས་འཇམ་མགོན་བླ་མ་
ལ། །གསང་བའི་གནས་སུ་གསང་བར་གདམས་པའི་ཆོས། །དཔལ་ལྡན་བླ་མ་
དཔལ་ལྡན་ཡེ་ཤེས་ལ། །རབ་ཏུ་གསན་པས་རབ་དང་ཐུགས་ཡིད་ཚིམས། །སྲིད་
གསུམ་གཡོ་བ་ཆུ་ཟླ་ལྟར་གཟིགས་ནས། །ཞེན་ལོག་སྐྱོ་ཤས་དྲག་པོས་ཐུགས་
བསྐུལ་ཏེ། །གྲུབ་ཆེན་གོང་མས་མཁའ་སྤྱོད་གྲུབ་པའི་ས། །དབེན་གནས་བྲག་རི་
མཐོན་པོར་སྒྲུབ་ལ་གཤེགས། །དེ་ཚེ་ཐུགས་དམ་ཐུན་བཞིའི་རྣལ་འབྱོར་གྱི། །
མཚོ་ཆེན་འཕེལ་བའི་ན་བུན་རླངས་འཁྲིགས་ནས། །ཉམས་རྟོགས་ཆུ་འཛིན་དལ་
གྱིས་ དགོད་ པའི་ དབྱངས། །བསྒྲགས་ པས་ དད་ ལྡན་ གཙུག་ ཕུད་ ཅན་རྣམས་
ཚིམས། །རྗེ་བཙུན་དབེན་ས་ཡབ་སྲས་རྣམས་བཞིན་དུ། །བདག་ཀྱང་དེང་ནས་ཚེ་
རབས་ཐམས་ཅད་དུ། །གྲུབ་པས་བསྟེན་པའི་དབེན་པའི་གནས་དག་ཏུ། །ཆ་ཚང་
ལམ་ལ་སྒྲུབ་པ་མཐར་ཕྱིན་ཤོག །དེ་ནས་ཕུང་པོ་རི་བོ་ཆེར་ཕེབས་ནས་གནས་
གཟིགས་དང་སྨོན་ལམ་མཛད་ཅིང་། གནས་དེ་ན་ཉིད་ཀྱི་གཅུང་པོ་འཚོ་བ་བསོད་
སྙོམས་ལ་བརྟེན་ནས་སྒྲུབ་པ་སྙིང་པོར་བྱེད་བའི་བྱ་བྲལ་རྣལ་འབྱོར་པ་བཟང་པོ་
ཞིག་ཡོད་པ་དེའི་རྩར་ཞག་བཞུགས་གནང་ནས་ཆོས་མཐུན་གྱི་གསུང་གླེང་བག་
ཕེབས་པར་མཛད། དེ་ནས་གནས་ངེས་མེད་དུ་བྱོན་ཞིང་། སྐབས་ཤིག་ཏུ་ཡུམ་
སྐུ་ན་མཐོ་བའི་སྟབས་ཀྱིས་མཇལ་བར་ཕེབས་ཏེ་ཆོས་དང་མཐུན་པའི་ཞལ་ཏ་
གནང་། ཡུམ་གྱིས་རེ་ཞིག་གནས་ཐག་རིང་དུ་མ་ཕེབས་པར་ཉེ་སྐོར་གྱི་དབེན་
གནས་འདྲར་བཞུགས་ནས་འཆི་ཁར་ཕན་ཐོགས་པ་ཞིག་དགོས་ཚུལ་ནན་གྱིས་
ཞུས་ པར་ ཐུགས་ བརྩེ་ བས་ ཞལ་ གྱིས་ བཞེས། དེ་ ནས་ མི་ རིང་ བར་ ཡུམ་ སྐུ་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གཤེགས་པས་རྗེས་སྒྲུབ་ཀྱི་དགེ་བ་སྨོན་ལམ་སོགས་ལེགས་པར་མཛད་ཅིང་། མི་
ཆོས་ཀྱི་སྐོར་ལ་ཐབས་འབྲེལ་མེད་པས་ཁོ་ཐག་ཆོད་པར་མཛད། དེ་ནས་རྟ་ནག་
ཆོས་སྡིངས་སུ་ཕེབས། དེ་ན་གནས་དབེན་ལ་ཆུ་ཤིང་འཛོམ་ཞིང་འབྲས་བུའི་ཤིང་
མང་པོ་ཡོད་པ། བྲག་ཕུག་བཙན་ཞིང་སུས་ཀྱང་གླགས་རྙེད་མི་ནུས་པ་ཞིག་ཡོད་
པ་དེར་བཞུགས་ནས་སྒྲུབ་པ་ལ་བརྩོན་པར་མཛད། གསོལ་ཆས་རྣམས་ནི་ཐོས་
བསམ་གླིང་ཞལ་སྔ་ནས་ཀྱིས་རྟ་ནག་གཞིས་ཀ་ནས་ཕྱག་མ་ཐོགས་པར་ཕུལ།
དེའི་ཚེ་བླ་མ་ཉིད་ཀྱི་ཞབས་ཕྱི་དྲུང་རམ་པ་རབ་བརྟན་ལ་ཚེ་མཇུག་འདི་ལ་རི་ཁྲོད་
ལེགས་པའི་བཀའ་ལུང་གནང་བར་དྲུང་རམ་པས་རྗེ་ཉིད་ཀྱི་ཞབས་ཕྱི་གང་འདྲ་
ཞིག་དགོས་པ་ཞུ་སྤྲོ་ན་ཡང་། བདག་པཎ་ཆེན་ཐམས་ཅད་མཁྱེན་པའི་ཐུགས་
རྗེས་ལྟོ་གོས་གང་གིས་ཀྱང་མི་ཕོངས་པར་ཕུན་སུམ་ཚོགས་པ་འདི་འདྲ་ནས་རི་
ཁྲོད་དུ་ཡོང་ན་ལྟོ་གོས་མི་འབྱོར་བས་བདག་གིས་ རི་ཁྲོད་མི་ནུས་ཞུས་པར།
ཐུགས་བརྩེ་བ་ཆེན་པོས་སྐྱོན་མི་ཡོང་རི་ཁྲོད་དུ་དེ་ཙམ་གྱི་སྡུག་པོ་མི་ཡོང་ཞེས་
བཀའ་གནང་བར། འོ་ན་བདག་ལ་མི་ལྟོགས་པ་དང་མི་འཁྱགས་པའི་གདམས་པ་
འདྲ་ ཡོད་ན་ གནང་ དགོས། དེ་བྱུང་ན་ བཀའ་ གནང་ ལྟར་ ཞུ་ཞེས་ ཞུས་པ་ན།
ཐུགས་བརྩེ་བ་ཆེན་པོས་གདུལ་བྱའི་ཁམས་དང་བསམ་པ་ལ་དགོངས་ཏེ་གང་ལ་
གང་འདུལ་གྱི་ཐབས་མཁས་པས་དེ་ཡང་ཡོང་ཞེས་ཞལ་གྱིས་བཞེས་ནས་དྲུང་
རམ་པ་རྟ་ནག་ཆོས་སྡིངས་སུ་རི་ཁྲོད་དུ་སླེབ། དེ་ནས་དྲུང་རམ་པ་དང་རྟ་ནག་
པའི་དྲུང་རམ་པ་དཔལ་བཀྲ་ཤིས་སོགས་ལ་ཆོས་བཀའ་ཅི་རིགས་པ་གནང་ཞིང་།
ལྷག་པར་ཁོང་ཚོའི་འདོད་པ་ལྟར་གཏུམ་མོའི་དམིགས་སྐོར། འཁྲུལ་འཁོར་ཡན་
ལག་ལྔ་སྦྱོང་དང་བཅས་པ་གནང་ནས་ཕྱག་ལེན་རྣམས་ཀྱང་མཐིལ་ཕྱིན་པར་
- 64 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
སློབ་པར་མཛད། ཁོང་ཚོས་ཀྱང་འབད་ནས་བསྒོམས་ཤིང་འཁྲུལ་འཁོར་གྱི་སྐོར་
ལ་འགྲུས་པར་བྱས་པས་ལུས་བདེ་ཞིང་འགྲོ་ན་ཤིན་ཏུ་མགྱོགས་པ་དང་། སྒྲུབ་པ་
བྱེད་པའི་ཚེ་དཀའ་སྤྱད་ལ་བཟོད་སྲན་ཆེ་བ་སོགས་བྱུང་། དེའི་ཚེ་རི་ཁུང་ཆོས་
སྡེའི་གྲྭ་པ་དོན་གཉེན་ཅན་ཁ་ཤས་ལ་མདོ་མང་གི་ལུང་སོགས་ཆོས་བཀའ་ཅི་
རིགས་པ་གནང་། དེ་ནས་མི་རིང་པར་དྲུང་ རམ་པ་རབ་བརྟན་ལ་ཁྱོད་རང་རེ་
ཞིག་དབུས་ཕྱོགས་སུ་སོང་ལ་དབུས་ཀྱི་གནས་རྣམས་མཇལ་བ་དང༌། ལྷག་པར་
རྭ་སྒྲེང་ཡང་དགོན་དུ་ལོ་གསུམ་ཙམ་སྡོད་ལ་དེ་ནས་ཡར་ཤོག་ཅེས་བཀའ་གནང་
སྟེ་དབུས་ཕྱོགས་སུ་བརྫངས། དེ་ནས་རེ་ཞིག་ནས་རྟ་ནག་ཁུལ་གྱི་མི་རྣམས་ཀྱིས་
དག་སྣང་ཆེ་ཆེ་བྱས་པ་ན། ད་འདིར་ཡང་ཡུན་རིང་ན་དགེ་སྦྱོར་གྱི་བར་ཆད་དུ་
འགྲོ་ཉེན་ཆེ་དགོངས་ནས་གནས་སྤོ་བར་བཞེད་ནས་བྱ་བྲལ་སྒྲུབ་སྡེར་བྱོན། དོན་
གཉེར་ཅན་ཁ་ཤས་ལ་ཕྱག་ཆེན་གྱི་ཁྲིད་སོགས་ཆོས་བཀའ་ཅི་རིགས་ཀྱང་གནང་།
དེར་འགའ་ཞིག་གིས་ཕྱག་ཆེན་གསོལ་འདེབས་ལ་འཇུག་རྒྱུའི་གསོལ་འདེབས་
ཤིག་དགོས་ཚུལ་ཞུས་པ་ལྟར། ལམ་སྙན་བརྒྱུད་ཟབ་མོའི་སྙིང་པོའི་དོན། །ཡུལ་
ཕྱོགས་ མེད་ གནས་ སུ་ ལེགས་ བསྐྱངས་ པ། །བྱ་ བྲལ་ བློ་བཟང་རྣམ་ རྒྱལ་ ལ་
གསོལ་བ་འདེབས། །ཞེས་པ་འདི་ཡང་གནས་དེར་མཛད་ཅེས་ཐོས་སོ། །དེ་དག་
གི་སྐབས་ཤིག་ཏུ་མ་འོངས་པ་ན་བསྟན་རྒྱུན་ལ་ཕན་པར་དགོངས་ཏེ་མདོ་སྔགས་
ཀྱི་གདམས་པ་རྣམས་ཇི་ལྟར་གསན་ཚུལ་གྱི་གསན་ཡིག་གཅིག་ཀྱང་ཕྱག་བྲིས་སུ་
འབྲི་བར་མཛད་ནས། འདི་འདྲའི་ཟབ་ཆོས་རྙེད་པ་བླ་མའི་དྲིན། །དུས་བྱང་ཆུབ་
བར་དུ་བཀའ་དྲིན་འཁུར། །སེམས་བདེ་བའི་ངང་ནས་རྒྱལ་ཁམས་མྱུལ། །ཨེ་
མའོ་སྐྱིད་པའི་ཉི་མ་ཤར། །ཞེས་བྱ་བའི་གསུམ་མགུར་ཡང་གནང་ངོ། །དེ་ནས་རྟ་
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ནག་ཕུའི་གནས་རྣམས་མཇལ་ཞིང་སྨོན་ལམ་མཛད་དེ། བཞད་དུ་ཕེབས་ནས་
བཞད་ཁུལ་ གྱི་སྒྲུབ་སྡེ་རྣམས་མཇལ་ཞིང་སྨོན་ལམ་མཛད། དེ་ནས་འཕགས་
མཆོག་ཐུགས་རྗེ་ཆེན་པོའི་སྤྲུལ་པ་རྒྱལ་སྲས་ཐོགས་མེད་པའི་སྒྲུབ་གནས་དངུལ་
ཆུ་ཆོས་རྫོང་དུ་ཕེབས། གནས་དེར་རྒྱལ་སྲས་རིན་པོ་ཆེས་བྱིན་གྱིས་བརླབས་
པའི་གནས་བག་ཕེབས་ཤིང་བྱིན་ཆེ་བ་ཞིག་འདུག་པར། གནས་འདིར་སྔོན་རྒྱལ་
སྲས་རིན་པོ་ཆེས་ལོ་མང་པོའི་བར་དུ་སྐུ་མཚམས་ལ་བཞུགས་ནས་སྒྲུབ་པ་མཛད་
པས་ཉམས་རྟོགས་གོང་འཕེལ་དུ་གྱུར་པ་དེ་བཞིན་དུ། བདག་གིས་ཀྱང་གནས་
འདིར་གཡེང་བ་ཐམས་ཅད་སྤངས་ཏེ་ལོ་ཁ་ཤས་ཀྱི་རིང་ལ་སྒྲུབ་པ་ལ་བརྩོན་པར་
བྱའོ་སྙམ་དུ་སྒྲུབ་པའི་དམ་བཅའ་བརྟན་པར་མཛད་ནས་སྐུ་མཚམས་ལ་བཞུགས་
སོ། །གནས་དེར་ལོ་གསུམ་ཙམ་གྱི་རིང་ལ་ཐུགས་དམ་ཤིན་ཏུ་འཕེལ་བ་བྱུང་
ཞིང་། གཅོད་ཀྱི་ལྷོངས་སོགས་ཀྱང་མང་དུ་བྱུང་བའི་ལོ་རྒྱུས་སྣང་ངོ༌། །དེ་ནས་རེ་
ཞིག་ན་དྲུང་རམ་པ་དབུས་ནས་འཁོར་ཞིང་བུག་སྒོར་ཕྱིན་ནས་ཞལ་མཇལ་བའི་
གསོལ་བ་བཏབ་ཀྱང་རེ་ཞིག་མཚམས་མ་གྲོལ་བས་ཕྲད་པ་མི་ཡོང་། ཁྱོད་རང་རེ་
ཞིག་ལྕགས་ཀྱི་ཕུར་དགེ་སྦྱོར་གྱིས་ཞེས་ཕྱག་བྲིས་གནང་། དེ་ནས་རེ་ཞིག་ན་ཐོས་
བསམ་གླིང་ནས་ཞལ་སྔ་ནས་དཔལ་ལྡན་ཡེ་ཤེས་ཀྱིས་བང་ ཕྱིན་པ་ཞིག་ཆེད་
མངགས་གནང་བར་ད་ལམ་བང་ཕྱིན་པ་འདི་པ་དང་མཉམ་དུ་ཐོས་བསམ་གླིང་དུ་
ཕེབས་དགོས་པའི་བཀའ་ཤོག་ནན་ཆེན་ཕེབས་པར། བང་མི་དེ་ལ་ཁྱོད་རང་དེ་
རིང་ལོག་སོང་། ང་སང་ཉིན་ཡོང་ཞེས་བཀའ་གནང་ཞིང་ཕེབས་རྩིས་མཛད་པར་
བང་མི་ཐོན་འཕྲལ་ཐུགས་བསམ་ཞིག་མཛད་པས་མི་ལེགས་པར་དགོངས་ཏེ།
བང་མི་རི་རྐེད་ཙམ་དུ་སླེབ་པ་ཡར་བོད་པར་མཛད་ནས་རྗེ་ཞལ་སྔ་ནས་ལ་ད་
66 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
རེས་ སྐུ་མདུན་དུ་བཅར་ཐུབ་པ་མི་འདུག་པས་ དགོངས་ པ་ མི་ ཁྲེལ་ བ་དང༌།
ཐུགས་དམ་གྱི་སྐྱབས་འཇུག་མཁྱེན་མཁྱེན་ཞུ་བ་སོགས་ཞུ་ཡིག་དང་ངག་མ་ནན་
ཆེན་ཞུས་ཏེ་བང་མི་གཏོང་བར་མཛད། དེ་ནི་ཞལ་སྔ་ནས་དཔལ་ལྡན་ཡེ་ཤེས་
སྦྱོང་ཁར་དུ་ཕེབས་རྒྱུ་དང་བླ་མ་ཉིད་ཐོས་བསམ་གླིང་དུ་སྐུ་ཚབ་ཏུ་འཇོག་པར་
མཛད་རྩིས་ཡིན་པ་དེ་ཐུགས་མཁྱེན་གྱིས་མཁྱེན་པར་ངེས་སོ། །དེ་ལྟར་ན་དམ་པ་
འདི་ཉིད་ནི་ཆོས་གྲྭ་ཆེན་པོ་བཀྲ་ཤིས་ལྷུན་པོ་ལྟ་བུའི་གྲྭ་ཚང་གི་གདན་ས་ཕུལ་
ཡང་ཐུགས་ དགྱེས་ པ་མེད་ན་བསྙེན་བཀུར་ངན་ངོན་ཙམ་ལ་ཆགས་ པའི་གོ་
སྐབས་ ག་ ལ་ ཡོད། དེའི་ ཕྱིར་ རྗེ་ བཙུན་མི་ལ་དང་མཛད་ པ་མཚུངས་སོ་ཞེས་
གྲགས་པའང་དོན་དང་མཐུན་པའོ། །དེ་ནས་དངུལ་ཆུའི་རི་ཁྲོད་པ་རྣམས་དང༌།
བཞད་བཀྲ་ཤིས་དགེ་འཕེལ་གྱི་བླ་མ་སོགས་དོན་གཉེར་ཅན་ཁ་ཤས་ལ་ནམ་
མཁའ་ སྒོ་ འབྱེད་ ཀྱི་ དབང་ དང་། གཞན་ ཡང་ ཆོས་ བཀའ་ ཅི་ རིགས་ གནང་།
བཞད་ཁུལ་གྱི་མི་སྡེ་རྣམས་ཀྱིས་ཀྱང་དད་གུས་ཆེར་བྱས་ཤིང་འཚོ་བའི་མཐུན་
རྐྱེན་འབུལ་བའང་མང་དུ་བྱུང་བ་ན། ད་ནི་གནས་འདིར་ཡང་ཡུན་རིང་ན་འདོད་
ཡོན་གྱི་དབང་དུ་འགྲོ་བ་འདུག་ཅིང་། དེ་ལྟར་ན་དགེ་སྦྱོར་གྱི་བར་ཆད་དུ་འགྱུར་
ཉེན་ཆེ་བས་ཡུལ་གཞན་ཞིག་ཏུ་འགྲོ་བར་བྱའོ་སྙམ་དུ་དགོངས་ནས་ཞབས་འབྲིང་
བ་དགེ་སློང་ཚུལ་ཁྲིམས་དང་མཉམ་དུ་ཕྱོགས་དེའི་དབེན་གནས་སྣ་ཚོགས་ལ་
ངེས་མེད་དུ་ཕེབས་ཤིང་། དེའི་ཚེ་བླ་མ་ཉིད་སྐྱོ་ཤས་ཤུགས་དྲག་པས་འཚོ་བ་གང་
བྱུང་མཛད་ཅིང་བསོད་སྙོམས་སྦྱོང་བའི་ཚེ་ཡང་། རྗེ་མི་ལའི་རྣམ་ཐར་ལྟར་ཐོག་
མར་སྒོ་གང་ཕྲད་དུ་སློང་ཞིང་བསོད་སྙོམས་ཕུལ་ན་གང་སྦྱིན་པ་དེས་ཆོག་ཤེས་པ་
དང་། མ་ཕུལ་ཡང་ཡིད་མི་བདེ་བ་མེད་ཅིང་ཡུན་རིང་མི་བཞུགས་པར་ཕེབས་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
པས་ཞབས་འབྲིང་བ་དགེ་སློང་ཚུལ་ཁྲིམས་འཚོ་བས་ཉོན་མོངས་ནས་འཁྲུལ་པ་
བསྐྱེད་པའང་བྱུང་ཞེས་ཐོས་སོ། །དེ་ དག་གི་དུས་ཀྱི་ཚེ་དམ་པ་འདི་ཉིད་ཆོས་
བརྒྱད་མགོ་སྙོམས་པ་དང་། བདག་པས་གཞན་གཅེས་པའི་བྱང་ཆུབ་སེམས་སྦྱོང་
བའི་མན་ངག་བློ་སྦྱོང་གི་སྐོར་ལ་ཉམས་བཞེས་མཛད་པ་ལ་འཆད་ཁ་བའི་གསུང་
རྣམས་ཤིན་ཏུ་གལ་ཆེ་བར་དགོངས་ནས། འཆད་ཁ་བའི་བློ་སྦྱོང་གཅིག་དང་ལྔ་པ་
ཞེས་བྱ་བ། མཐུན་རྐྱེན་སྣ་གཅིག་ཀྱང་མེད་པའི་ནང་དུ་ཕུན་སུམ་ཚོགས་པའི་ཡང་
རྩེ་རྙེད་པ་གཅིག་དང་། བར་ཆད་སྤྲིན་འཐིབས་པ་ལྟ་བུའི་ནང་དུ་གནོད་པ་གཅིག་
ཀྱང་མེད་པ་གཅིག་དང༌། སྡུག་བསྔལ་རི་རྡེབ་པ་ལྟ་བུའི་ནང་དུ་བདེ་བ་ཆེན་པོ་
རྙེད་པ་གཅིག་དང་། དགྲ་འདྲེ་ཉི་རྒས་ཀྱི་གྲིབ་སོ་ལྟ་བུའི་ནང་དུ་དགེ་བའི་བཤེས་
གཉེན་གྱི་ཉི་མ་ཤར་བ་གཅིག་དང་། ཉོན་མོངས་བསྐལ་པའི་མེ་ལྟ་བུའི་ནང་དུ་
སངས་རྒྱས་ ཀྱི་ཆོས་ཚང་བ་གཅིག་སྟེ་ལྔའོ། །ཞེས་ གསུངས་ པ་འདི་ཐུགས་ལ་
བཟུང་ཞིང་། དེའི་ནང་ན་ཉམས་ལེན་གྱི་གནད་མང་པོ་ཡོད་པར་དགོངས་ནས།
རྗེ་བཙུན་བློ་བཟང་ཡེ་ཤེས་དཔལ་བཟང་པོ་ལ་བློ་སྦྱོང་འདིའི་འགྲེལ་པ་མན་ངག་
གི་གནད་རྣམས་གསལ་བར་སྟོན་པ་ཞིག་དགོས་ཞེས་ནན་གྱིས་གསོལ་བ་བཏབ་
པས་པཎ་ཆེན་ཐམས་ཅད་མཁྱེན་པ་ཆེན་པོས་ཀྱང་དགྱེས་བཞིན་ཞལ་གྱིས་བཞེས་
ནས། ན་མོ་གུ་རུ་བཛྲ་དྷ་རཱ་ཡ། སྐུ་མཚན་བཟང་རྨད་བྱུང་ལོངས་སྤྱོད་རྫོགས། །
ཞེས་པ་ནས། རྗེ་བཀའ་གདམས་གོང་མའི་དགོངས་པའི་དོན། །ཕྱོགས་ཀུན་ཏུ་
དར་རྒྱས་བཀྲ་ཤིས་ཤོག །ཅེས་པའི་བར་ཀློ་ཀ་ཉི་ཤུ་རྩ་གཉིས་ཡོད་པ་ཚིག་སྦྱོར་
ཕུན་སུམ་ཚོགས་ པ་ རྐྱེན་ངན་ལམ་དུ་འཁྱེར་བའི་མན་ངག་གི་གནད་རྣམས་
གསལ་བར་སྟོན་པ་སྔོན་མེད་པའི་ལེགས་བཤད་འདི་མཛད་དོ། །དོན་དེ་དག་
- 68 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
དབྱངས་ སུ་བསྒྲགས་ན་འདི་ལྟར། དལ་གྱིས་ འབབ་ པ་ལོ་ཧི་ཏ་ཡི་འགྲམ། །
འབྲས་ལྡན་ལྗོན་ཤིང་ཚོགས་རྣམས་མགོ་ལྕོགས་དུད། །དྲི་ཞིམ་སེ་ཡི་ནགས་ཚལ་
ཕྲེང་བས་བསྐོར། །ཆོས་ཀྱི་སྡིངས་སུ་ཆོས་ཀྱི་རྗེ་འདི་ལེགས། །འགྲོ་བ་ཀུན་ལ་རྒྱུ་
མེད་ མཉེས་ གཤིན་ བྱམས། །ཁྱད་ པར་ རང་ ལ་ བློ་གཏད་སྐྱེ་བོ་རྣམས། །དུས་
སྐབས་ཀུན་ཏུ་ ཐུགས་ ཀྱིས་ མི་ གཏོང་བ། །འདི་ནི་ དམ་ པ་ འདི་ ཡི་ ངང་ཚུལ་
ལགས། །སྔོན་ཚེ་རྒྱལ་བའི་སྲས་པོ་ཐོགས་མེད་ཀྱིས། །གང་དུ་བྱང་ཆུབ་སེམས་
གཉིས་བསྒོམས་པའི་གནས། །ཐོགས་མེད་གཉིས་པ་འདིས་ཀྱང་དེར་བཞུགས་
ནས། །བྱང་ཆུབ་སེམས་ གཉིས་ སྒོམ་ པ་ ལྷུར་ལེན་མཛད། །འཇིག་རྟེན་སྟོབས་
ཀྱིས་མངོན་རློམ་སྐྱེ་བོ་འགས། །དད་པའི་ཚིག་གི་མེ་ཏོག་གཏོར་བ་ན། །བདུད་ཀྱི་
མེ་ཏོག་མཚོན་གྱིས་འཇོམས་སོ་ཞེས། །ཆེས་ཆེར་འཇིགས་ནས་ནགས་ཀྱི་གསེབ་
ཏུ་ གཤེགས། །བྱམས་དང༌ སྙིང་ རྗེའི་ ཡ་ལད་ རབ་ བགོས་ཤིང་། །ཡིན་ལུགས་
རྟོགས་པའི་མཚོན་རྣོན་གདེངས་པ་ན། །བདག་འཛིན་བདུད་བཞིའི་དཔུང་ཆེན་
རབ་སྐྲག་ནས། །སྣ་ཚོགས་འཕྲུལ་གྱི་ལྷོངས་དག་སྣང་བར་གྱུར། །ལྷག་པར་རྙེད་
བཀུར་རླབས་ཆེན་འབྱུང་བའི་གཞི། །ཀུན་མཁྱེན་ཆེན་པོའི་ཁྲི་ལ་གདན་དྲངས་
ཀྱང་། །གཅན་གཟན་རྒྱལ་པོའི་མདུན་དུ་རྩྭ་ སྤུངས་བཞིན། །སླར་ཡང་ཞེན་ལོག་
སྐྱོ་ཤས་ཆེས་ཆེར་འཕེལ། །རྙེད་བཀུར་ཆོས་ལ་གཏིང་ནས་ཡིད་ལོག་སྟེ། །མི་
གྲལ་ནས་བུད་རི་དྭགས་རྨས་མ་བཞིན། །འཕྲལ་ལ་ཟས་འཚོལ་འདབ་ཆགས་བྱ་
དང་འདྲ། །དྲང་སྲོང་ཆེན་པོའི་རྣམ་ཐར་རྗེས་སུ་བསྐྱངས། །རྗེ་བཙུན་ཀུན་སྤངས་
ཆེན་པོ་ཁྱོད་བཞིན་དུ། །རྙེད་བཀུར་རོ་ལ་ནམ་ཡང་མི་ཆགས་ཤིང༌། །ཐབས་ཤེས་
ཟུང་དུ་འབྲེལ་བའི་གཤོག་རླབས་ཀྱིས། །ཕ་རྗེས་བུ་ཡིས་ཟིན་པར་བྱིན་གྱིས་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རློབས། །དེ་ནས་ ཇོ་ནང་ ཁུལ་ གྱི་གནས་རྣམས་མཇལ་བར་མཛད་ཅིང་། ཕུན་
ཚོགས་གླིང་གི་བླ་མ་ཟུར་བཞུགས་ཤིག་ལ་ཆོས་བཀའ་ཡང་མང་དུ་གསན་ཏོ། །དེ་
ནས་བླ་མ་ཉིད་འདྲིས་ཤེས་མེད་པའི་ས་ཡུལ་ཐག་རིང་ཞིག་ཏུ་ཕེབས་ནས་ཚེ་དང་
སྒྲུབ་པ་སྙོམས་པ་ཞིག་མཛད་འདོད་ནར་མར་ཡོད་པའི་ཁར། ཆོས་འཕེལ་ཇའི་
སང་སོགས་ཀྱིས་ཀྱང་བླ་མ་འདི་ཉིད་གཞན་དང་མི་འདྲ་བ་ཡོད་ཚུལ་ཐོས་ནས་ཨོ་
རོད་ཀྱི་ཡུལ་དུ་གདན་འདྲེན་འདོད་ཡོད་པའང་གསན་པས་ཉེ་བར་བསྐུལ་ཏེ། ད་
ནི་མྱུར་དུ་ཐག་རིང་ཞིག་ལ་མ་ཕྱིན་ན་སྡེ་དགོན་གོག་པོ་ཞིག་གི་བདག་གཟུང་བྱེད་
དགོས་པའམ། རྒྱལ་པོའི་མཆོད་གནས་ བྱ་བ་མིང་སྙན་ཡང་དོན་བཟང་བཙོན་
ཞིག་བྱེད་མི་དགོས་པའི་ངེས་པ་ཡང་མི་འདུག་པས་སུས་ཀྱང་མཐོང་ཚོར་མེད་
པའི་ཡུལ་ཞིག་ཏུ་འཕྲལ་དུ་འགྲོ་དགོས་པ་འདུག །དེ་ཡང་སངས་རྒྱས་དངོས་ཀྱི་
བཤེས་གཉེན་འདི་ལྟ་བུ་བཞུགས་བཞིན་དུ་མ་ཞུས་པར་འགྲོ་བའང་མི་ལེགས་
བས་སྐྱབས་མགོན་ཆེན་པོ་ཉིད་ལ་ཞུས་ནས་བཀའ་གནང་བ་ལྟར་བྱེད་དོ་སྙམ་དུ་
དགོངས་ནས་ཞུ་ཡིག་གསུང་བརྟག་གི་ཚུལ་དུ་ཕུལ་བ། བདག་ཚེ་འདིར་རྙེད་
བཀུར་སྙན་གྲགས་རྣམ་གཡེང་གང་གི་ཡང་དབང་དུ་མ་སོང་བར་སྒྲུབ་པ་མཐར་
ཕྱིན་པ་ཞིག་བྱེད་འདོད་ལགས་པས་ས་ཕྱོགས་གང་དུ་ཕྱིན་པ་ལེགས་ཞེས་ཞུས་པ་
ན། སྟོད་ཕྱོགས་སུ་ལེགས་པའི་བཀའ་ཕེབས། དེ་ནས་ལྕགས་སུ་ཕེབས་ནས་ལོ་
ཙཱ་བ་ལྷ་བཙུན་བློ་བཟང་འབྱུང་གནས་ལ་འདོད་ཆོས་མང་དུ་སྩལ་ཞིང་། སླར་སྐྱིད་
གྲོང་ཕྱོགས་སུ་འཛོམས་པའི་ཞལ་དན་མཛད། དེ་ནས་བླ་མ་ཉིད་དགུང་ལོ་ལྔ་
བཅུ་ལ་ཕེབས་པ་ས་མོ་ཕག་གི་ལོ་ཉེ་གནས་དྲུང་རམ་པ་དང་བཅས་སྟོད་ཕྱོགས་
སུ་ཕེབས་སོ། །དེ་ནས་རིམ་གྱིས་ལྕི་ལུང་དུ་ཕེབས། ལྕི་ལུང་སྡེ་པས་བསྙེན་བཀུར་
- 70 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཕུན་སུམ་ཚོགས་པ་མཛད་ཅིང་ལམ་བར་གྱི་གསོལ་ཆས་དང་གཡག་གཅིག་ཀྱང་
ཕུལ། དེ་ནས་ གཡག་དེ་ལ་གསོལ་ཆས་རྣམས་བཀལ། དེའི་སྟེང་དུ་ ཕྱག་དཔེ་
ཕྲན་ཚེགས་ཡོད་པ་རྣམས་བཀལ་ཏེ་ཤེལ་དཀར་བརྒྱུད་ནས་རིམ་གྱིས་དིང་རིར་
ཕེབས། དེའི་ཚེ་བཀྲ་ཤིས་ལྷུན་པོའི་ཚོང་དཔོན་བརྩོན་འགྲུས་དང་མཇལ། ཚོང་
དཔོན་གྱིས་གུས་འདུད་དང་བསྙེན་བཀུར་མཛད་ཅིང་། ཁོང་རྣམས་ཀྱིས་གཡག་
སྤྱོད་པ་ཤིན་ཏུ་རྩུབ་པ་ཞིག་ཡོད་པ་དེ་ལ་ལྕགས་དོས་ཤིན་ཏུ་ལྕི་བ་བཀལ་བ་
གཟིགས་པས། འདི་ལྟར་སེམས་ཅན་ལ་གནོད་པ་མ་སྐྱེལ་སྙིང་རྗེ་ཞེས་གསུངས་
བ་ན། ཚོང་དཔོན་ཡང་མི་དགའ་བ་མེད་པའི་ཁར་ངོ་ཚ་ཞིང་ཁ་སྐྱེངས་པ་ལྟར་
བྱས་ནས་ལྕགས་དོས་ཕྲི་ཞིང་། ཕྱིས་ནས་ཀྱང་དེ་སྐབས་ལས་ངོ་ཚ་བ་མ་བྱུང་ཞེས་
གླེང༌། དེ་ནས་བླ་མ་ཉིད་ཐུགས་ཤིན་ཏུ་སྒམ་པས་གར་འབྱོན་གསལ་བར་མ་
གསུངས་པའི་སྟབས་ཀྱིས་བཀྲ་ཤིས་ལྷུན་པོར་ལྕགས་པའི་དཀའ་ཆེན་དབུ་མཛད་
གཡག་གཅིག་ལ་དཔེ་ཆ་རྣམས་བཀལ་ནས་རྒྱ་གར་རང་ལ་སོང་འདུག་ཅེས་པའི་
གྲགས་ པའང་ བྱུང་འདུག །དེ་སྐབས་ པཎ་ཆེན་ཐམས་ཅད་མཁྱེན་པ་ལ་ཆོས་
འཕེལ་ཇའི་སང་སོགས་མི་ཆེན་དང་། སྡེ་དགོན་མང་པོ་ནས་དམ་པ་འདི་ཉིད་བླ་
མར་གནང་དགོས་ཚུལ་ཞུས་ཀྱང་། སྔར་ནས་དེ་རིགས་མི་དགོས་པའི་སྙན་འབུལ་
ཞུས་ཟིན་པ་དང་། ཐག་རིང་དུ་ཕེབས་པའི་གྲགས་པ་དེས་ཀྱང་རྐྱེན་བྱས་ནས།
ཁོང་གར་ཡོད་མི་ཤེས་པས་དེའང་ག་ལ་ཡོང་ཞེས་སྐུ་ཞབས་རྩེ་ཤོད་གཉིས་ཀ་
ནས་གནང་བར་མ་མཛད་ཅིང་། ཕྱིས་ཀྱང་དེ་རིགས་མང་དུ་བྱུང་ཡང་གནང་བར་
མ་མཛད་དོ། །དེ་ནས་དིང་རི་ནས་པུ་སེ་ལ་འཛེགས་ཏེ་རྣལ་འབྱོར་དབང་ཕྱུག་མི་
ལ་རས་པའི་སྒྲུབ་གནས་ཞིང་སྐྱོང་གི་མཁའ་འགྲོ་འདུ་བའི་གནས་ཆེན་དབེན་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གནས་ བྲིན་གྱི་ཆུ་དབར་ལ་ཕེབས་སོ། །དེ་ནས་རྗེ་བཙུན་ཆེན་པོ་ཞིང་ཁམས་
གཞན་དུ་ གཤེགས་ པའི་ཚུལ་བསྟན་པའི་གནས་འདྲེ་ལྕེ་ཕུག །སྤྲོས་བདེ་བཀྲ་
ཤིས་སྒང་། འགྲོ་ཕན་གླིང་སོགས་ཞིབ་ཏུ་མཇལ་ཞིང་སྨོན་ལམ་མཛད། དེ་ནས་
དབེན་གནས་ཀྱི་རྩེ་མོ་ལ་ཕེབས་ཏེ་གཙོ་ཆེར་ བྲག་དམར་མཆོང་ལུང་ རང་དུ་
བཞུགས་ནས་སྒྲུབ་པ་མཛད། སྐབས་འགར་སྤོ་མཐོ་ནམ་མཁའ་རྫོང་། ཁུ་བྱུག་
དབེན་པ་རྫོང་། སྐྱིད་ཕུག་ཉི་མ་རྫོང་རྗེ་བཙུན་རིན་པོ་ཆེས་བཞུགས་པའི་གནས་
དེ་དང་དེ་དག་ཏུ་ཕེབས་ནས། ཇི་སྐད་དུ་རྗེ་བཙུན་བློ་བཟང་ཆོས་ཀྱི་རྒྱལ་མཚན་
གྱིས། དེ་ཕྱིར་འདི་ནང་ཆོས་བརྒྱད་སྤྲོས་པའི་རྒྱ། །ཤེས་རབ་རལ་གྲི་རྣོན་པོས་
བྲལ་བྱས་ཏེ། །ཐུབ་པས་བསྔགས་པ་དབེན་པའི་ནགས་ཚལ་དེར། །སེམས་ཁྱོད་
ཞི་བའི་བདུད་རྩི་ཅིས་མི་ལེན། །སྤང་ལྗོངས་འཇའ་ཚོན་བཀྲ་བའི་ལྡིང་ཁང་དུ། །
ཟླ་བ་ནོར་བུའི་རྡོ་ལེབ་གཅལ་དུ་བཀྲམ། །གཡུར་གྱིས་དུད་པའི་འདབ་མའི་གྲིབ་
བསིལ་ལ། །ཉིན་མོ་སྤྱོད་པའི་རྣལ་འབྱོར་སྐྱོང་བར་སྤྲོ། །དེ་བཞིན་ཟླ་བའི་སྒྲོན་
མེ་འོད་འབར་ཞིང་། །རྒྱུ་སྐར་དོ་ཤལ་རྒོད་པའི་མཚན་དུས་སུ། །གཡེང་མེད་རྣལ་
འབྱོར་བརྩོན་པའི་དགའ་བདེ་འདིའི། །དཔེ་ཡང་སྲིད་པ་གསུམ་ན་ག་ལ་ཡོད། །
པདྨོའི་དྲ་བས་ཁེབས་པའི་ཉལ་འགྲོའི་རྒྱུན། །ཡོངས་མཛེས་ཆུ་བྱའི་ཚོགས་རྣམས་
སྙན་སྒྲོག་ཅིང་། །རྨ་བྱ་གཞོན་ནུ་དགའ་བའི་གར་བྱེད་པའི། །གནས་དེར་དལ་
འབྱོར་དོན་ལྡན་བྱས་ན་སྙམ། །མེ་ཏོག་འབྲས་བུས་གང་བའི་ལྗོན་ཤིང་གི །སྤུ་
ལོང་མངོན་པར་ རྒྱས་ པའི་ ས་ འཛིན་ ཁྲོད། །སྔོ་ལྗང་ལོ་མའི་ སྤྱིལ་ཆུང་ ཉམས་
དགའ་བར། །ཏིང་འཛིན་དགའ་བདེའི་དཔལ་ལ་སྤྱོད་པར་སྤྲོ། །གང་དུ་ཟ་ཟིར་
གཡེང་བ་ཀུན་བོར་ནས། །རི་སྐྱིབས་ནོར་བུའི་ཕུག་ཡངས་ཉམས་དགའ་བར། །
-
2
-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འཕགས་པའི་ རིགས་བཞི་ལ་གནས་དགའ་བདེ་གང་། །དེ་འདྲ་རྒྱལ་པོ་རྣམས་
ལའང་ ཡོད་ རེ་སྐན། །འཆི་མེད་སྐྱེད་ཚལ་འདྲ་བའི་སྨན་ལྗོངས་སུ། །མི་དགེའི་
སྤྱོད་ཚུལ་ཕྲ་མོའང་རྒྱང་བསྲིངས་ཏེ། །སྒོ་གསུམ་དམ་པའི་ལམ་བཟང་སྐྱོན་མེད་
པར། །མ་བཅོས་ལྷུག་པར་འཇོག་ལ་སྙིང་ནས་སྤྲོ། །དེར་ནི་ཐུབ་གཞུང་བདུད་
རྩིའི་བཅུད་ལེན་གྱིས། །ཉོན་མོངས་ཡིད་ཀྱི་རྣག་ཁྲག་ཀུན་སྦྱངས་ཏེ། །ཏིང་འཛིན་
སྒོ་བརྒྱ་ཕྱེ་ནས་ཡོན་ཏན་གྱི། །ངོ་མཚར་བགྲང་ཡས་ལྟད་མོ་བལྟ་བར་སྨོན། །
ཞེས་ གསུངས་ པ་ ལྟར། ཐུན་བཞིའི་རྣལ་འབྱོར་དང་། ཐུན་མཚམས་ཀྱི་ཉམས་
ལེན་རྣམས་ལ་བརྩོན་པར་མཛད་པས་ཐུགས་དམ་ལ་བོགས་ཤིན་ཏུ་ཆེ་བར་གྱུར།
ཆུ་དབར་ཆོས་སྡེ་དེ་གོང་ས་ལྔ་པ་ཆེན་པོའི་བཀའ་དྲིན་གྱིས་ལོངས་སྤྱོད་འཇོམ་
ཞིང་དབང་ཤེད་ཤིན་ཏུ་ཆེ་བ་ཞིག་ཡིན་འདུག་ཀྱང་། དམ་པ་འདི་ཉིད་ལ་ནི་སྐུ་
མཐོང་བ་ཙམ་གྱིས་དད་གུས་ཆེན་པོ་བྱས་ཤིང་ཆོས་འབྲེལ་དང་བྱིན་རླབས་ཞུ་བ་
མང་དུ་བྱུང་། དེ་སྐབས་སྔགས་རམ་པ་ཡེ་ཤེས་སྐལ་ལྡན་སོགས་དཔལ་ལྡན་སྟོད་
རྒྱུད་གྲྭ་ཚང་ནས་སྒྲུབ་པ་སྙིང་པོར་མཛད་པ་གསུམ་ཙམ་ཞིག་བྱོན་པ། སྔར་ནས་
བླ་མ་འདི་ཉིད་ཀྱི་མཚན་མ་ཐོས་ཀྱང་ཞལ་མཇལ་བ་ཙམ་གྱིས་དད་པའི་སྤུ་ལོང་
གཡོས་ནས་ཆོས་ཀྱི་བཀའ་དྲིན་གནང་དགོས་པར་གསོལ་བ་བཏབ་པས། བླ་མ་
ཉིད་ཀྱང་ཐུགས་ཤིན་ཏུ་དགྱེས་པ་བྱུང་། དེ་ནས་ཡེ་ཤེས་གྲགས་པ་གྲོགས་མཆེད་
གཉིས་ཀྱང་སྐུ་མདུན་དུ་སླེབས་ནས་ཆོས་ཀྱི་བཀའ་དྲིན་དང་། ལྷག་པར་བསྙེན་
རྫོགས་ཀྱི་བཀའ་དྲིན་ཞུས་པ་ན་དགྱེས་བཞིན་ཞལ་གྱིས་བཞེས། དེ་ནས་ཟ་ཁ་
ལུང་གི་རྒྱན་ཕུག་ཏུ་བཞུགས་ཤིང་། བསྙེན་རྫོགས་དང་རབ་བྱུང་མང་དུ་གནང་། །
དེ་ནས་རྒྱུད་སྟོད་པ་གསུམ་གྱིས་གཙོ་བྱས་དད་འདུས་ཁ་ཤས་ལ་བྱང་ཆུབ་ལམ་གྱི་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རིམ་པའི་ཁྲིད། བློ་སྦྱོང་གི་ཁྲིད། འཇིགས་བྱེད་བསྐྱེད་རིམ་གྱི་ཁྲིད། ཕྱག་ཆེན་གྱི་
ཁྲིད་སོགས་ཁྲིད་དང་ལུང་མང་དུ་སྩལ་ཏོ། །དེ་ནས་རྒྱུད་སྟོད་པ་གསུམ་ གྱིས་
གསོལ་བ་བཏབ་ནས་ནམ་མཁའ་སྒོ་འབྱེད་ཀྱི་དབང་དང་། གཅོད་ཀྱི་ཆོས་སྐོར་
རྣམས་དགྱེས་བཞིན་དུ་གནང་། དེ་ནས་གནས་དེར་འཕྱོངས་རྒྱས་རི་བོ་བདེ་ཆེན་
པའི་དགེ་སློང་ཞིག་དང་། འགྲོ་ཕན་གླིང་གི་གྲྭ་པ་དད་ལྡན་ཞིག་གིས་བསྐུལ་ནས་
གཅོད་གཞུང་ཐར་འདོད་དེད་དཔོན་མའི་ཊཱིཀ་ཚིག་དོན་གསལ་བའི་སྒྲོན་མེ་ཞེས་
བྱ་བ་ཚིག་སྦྱོར་ཕུན་སུམ་ཚོགས་ཤིང་མན་ངག་གིས་བརྒྱན་པ་བྱང་ཆུབ་ལམ་གྱི་
རིམ་པ་དང་གཅོད་གཉིས་ཟུང་དུ་སྦྲེལ་ནས་ཉམས་སུ་ལེན་ཚུལ་ཉེ་བར་མཁོ་བའི་
བསྟན་བཅོས་ཕུན་སུམ་ཚོགས་པ་འདི་མཛད་དོ། །དེ་ནས་ཚེ་རིང་མའི་བླ་མཚོ་
གཟིགས་པར་ཕེབས། མཚོའི་དྲུང་དུ་ཕེབས་སུ་ཉེ་བ་ན་དྲུང་རམ་པ་སོགས་ཞབས་
ཕྱི་རྣམས་ལ་ཁྱེད་རང་རྣམས་ངེད་ཀྱི་རྗེས་ལ་མ་ཡོང་བར་འདིར་ཅུང་ཟད་སྡོད་
ཅེས་བཀའ་གནང་ནས། བླ་མ་ཉིད་གཅིག་པུ་མཚོ་འགྲམ་ལ་ཕེབས་ནས་མཚོ་
མགོ་ངོས་སུ་ཕེབས་པ་ན། དྲུང་རམ་པ་སོགས་ཀྱི་མཐོང་སྣང་ལ་མཚོ་དེའི་དཀྱིལ་
ན་འཁྱག་པའི་རྣམ་པ་ལྟ་བུ་སྐྱ་ལིང་ལིང་བ་ཞིག་འདུག་པ། བླ་མ་ཉིད་མཚོའི་
མགོར་ཕེབས་པ་ན་མཚོ་དཀྱིལ་ནས་ཚུར་དར་དཀར་པོའི་རྣམ་པ་ལྟར་བླ་མ་ཉིད་
ཀྱི་སྐུ་མདུན་དུ་སྐྱ་ནར་སོང་བ་ཞིག་མཐོང་འདུག་པས། དེའི་ཚེ་དག་པའི་གཟིགས་
སྣང་ངོ་མཚར་ཆེ་བ་ཞིག་བྱུང་བ་གོར་མ་ཆག་ཀྱང་། བླ་མ་ཉིད་ཡོན་ཏན་སྦེད་པ་
གཙོ་བོར་མཛད་པས་དེ་རིང་རྟེན་འབྲེལ་ལེགས་པོ་ཞིག་བྱུང་གསུང་བ་ལས་འདི་
བྱུང་གསུང་བ་མི་གནང་ངོ༌། །དེ་ནས་འགྲོ་ཕན་གླིང་གི་སྤོ་མཐོ་ལྷ་ཁང་དུ་ཟླ་བ་
བཞིའི་རིང་ལ་དཔལ་འཁོར་ལོ་སྡོམ་ པའི་བསྙེན་སྒྲུབ་ལ་འགྲུས་པར་མཛད།
74-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
བསྙེན་མཚམས་གྲོལ་ནས་དུས་ཁྱད་པར་ཅན་ཞིག་དང་བསྟུན་བདེ་མཆོག་གི་སྦྱིན་
སྲེག་མཛད་པ་ན་འཇའ་དཀར་པོ་ཞིག་གང་དུ་སྦྱིན་སྲེག་མཛད་པའི་གནས་དེར་
ཟུག་པ་སོགས་ངོ་མཚར་ཡ་མཚན་ཆེ་བའི་ལྟས་མང་པོ་སྐྱེ་བོ་ཀུན་གྱིས་མཐོང་བ་
བྱུང་། དེའི་ཚེ་སྔགས་རམ་པ་ཡེ་ཤེས་སྐལ་ལྡན་གང་ཟག་དམ་པ་ཞིག་ཡིན་པར་
གཟིགས་ནས་སྤྱན་གྱི་འབྲས་བུ་ལྟར་སྐྱོང་བ་གནང་ཞིང་། འཚོ་བའི་མཐུན་རྐྱེན་
སོགས་ཀྱང་ཕྱག་མ་ཐོགས་པ་གནང་བར་མཛད། གནས་དེར་ལོ་ལྔ་ཙམ་བཞུགས་
ནས་དཔོན་སློབ་ཐམས་ཅད་ཀྱིས་ཐུགས་དམ་ལ་ཤིན་ཏུ་འགྲུས་པར་མཛད་པས་
ཐམས་ཅད་ལ་བོགས་ཆེ་བར་བྱུང་ངོ༌། །དེ་དག་ལ་འདི་སྐད་ཅེས་བྱ་སྟེ། ལུས་དང་
སྲོག་ལ་མི་ལྟའི་སྙིང་སྟོབས་ཀྱིས། །ཚེ་གཅིག་ཉིད་ལ་འཆི་མེད་སྐུ་བརྙེས་པ། །
རྣལ་འབྱོར་དབང་ཕྱུག་མི་ལ་རས་པ་ཡི། །རྣམ་ཐར་སྐྱོང་ཕྱིར་ཚེ་རིང་གངས་ལ་
གཤེགས། །ངུར་སྨིག་ན་བཟའ་གསར་པ་ལེགས་བགོས་པའི། །རྗེ་བཙུན་ཆེན་པོ་
སླར་ཡང་བྱོན་ནོ་ཞེས། །ཚེ་རིང་མཆེད་ལྔ་དགའ་བས་ཚིམས་གྱུར་ཏེ། །འཇའ་
འོད་དཀར་པོའི་བ་དན་འཕྱར་ རམ་ སྙམ། །དབེན་གནས་ཆེན་པོ་ བྲག་དམར་
མཆོང་ལུང་དུ། །མི་ལ་རས་པ་སླར་ཡང་བྱོན་པ་བཞིན། །ཚེ་འདིའི་བྱ་བ་གང་ཡང་
མི་བསམ་པར། །ཟབ་དོན་ངང་ལ་ཆུ་བོའི་རྒྱུན་བཞིན་བཞུགས། །རྗེ་བཙུན་ཆེན་
པོས་བདུད་བཞིའི་དམག་དཔུང་ཚོགས། །བཟློག་པར་མཛད་པའི་བཙན་རྫོང་དེ་
དང་དེ། །མི་ལའི་གདུང་འཚོབ་ཆེན་པོ་འདིས་བཟུང་སྟེ། །མ་རིག་འཁྲུལ་པའི་
བགེགས་ཚོགས་འདུལ་བར་མཛད། །ཤིན་ཏུ་ཕྲད་དཀའ་གོང་ན་མེད་པའི་ལམ། །
དཔལ་ལྡན་ཧེ་རུ་ཀ་ཡི་རྣལ་འབྱོར་གྱིས། །མ་དག་སྐྱེ་འཆི་བར་དོའི་ཁམས་སྦྱངས་
ཏེ། །རྣམ་དག་སྒྱུ་འཕྲུལ་དྲ་བའི་མཛེས་སྐུ་བསྒྲུབས། །དཔའ་བོ་མཁའ་འགྲོ་སྤྲིན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བཞིན་འདུ་བའི་གནས། །ཉི་ཤུ་རྩ་བཞིའི་གནས་མཆོག་དམ་པ་རུ། །བདེ་སྟོང་
ལྷན་སྐྱེས་གར་བསྒྱུར་ཁྱོད་བཞིན་དུ། །བདག་ ཀྱང་ བདེ་སྟོང་ རོ་ལ་སྤྱོད་པར་
ཤོག །དེ་ནས་ཆུ་མོ་ཡོས་ལོ་ཟླ་བ་བཅུ་གཉིས་པའི་འགོ་ལ་བལ་ཡུལ་དུ་ཕེབས་
ནས། སྟག་མོ་ལུས་སྦྱིན་དང༌། སྙི་ཤངས་གུར་རྟ་སོགས་གནས་ཕྲན་རྣམས་མཇལ་
ནས་ སྨོན་ ལམ་ མཛད། དེ་ ནས་ བྱ་ རུང་ ཁ་ ཤོར་ དུ་ ཕེབས་ ནས་ ཞག་ གསུམ་
བཞུགས། ཞབས་སྐོར་དང་སྨོན་ལམ་ཤུགས་དྲག་ཏུ་མཛད། དེ་ནས་འཕགས་པ་
ཤིང་ཀུན་ཏུ་ཕེབས་ཞག་ལྔ་ཙམ་བཞུགས་ནས་ཞབས་སྐོར་དང་སྨོན་ལམ་མཛད།
དེའི་རིང་ལ་དེའི་ཉེ་འཁོར་གྱི་གནས་ཕྲན་རྣམས་ཀྱང་ཞིབ་ཏུ་མཇལ་བར་མཛད།
དེ་སྐབས་རོང་གི་ལམ་ཞིག་ཏུ་མོན་པའི་རྐུན་ཇག་བྱུང་བར་ཆས་དངོས་ཁ་ཤས་
རྐུན་མར་ཤོར་ཞིང་། ལྷག་པར་ཡུམ་གྱིས་བཟོ་བར་མཛད་པའི་སྐུ་གཟན་རྙིང་པ་
ཞིག་ཡོད་པ་མོན་པ་ལ་ཤོར་བས། ཆས་དངོས་གཞན་རྣམས་ལ་ཐུགས་སྣང་མི་
མཛད་ཅིང་། སྐུ་གཟན་དེ་ལ་ངའི་ཨ་མའི་གཟན་དེ་མོན་པ་ངན་པའི་ལག་ཏུ་ཤོར་
ཞེས་ཐུགས་ཕངས་ཕངས་མཛད་ཅིང་། ཕྱིས་ནས་ཀྱང་ཡང་ཡང་གསུངས་སོ། །དེ་
ནི་དམ་པ་འདི་ཉིད་འབྲེལ་ཚད་དོན་ལྡན་ཡིན་པས་ཡུམ་གྱི་བཀའ་དྲིན་བསབ་
ཕྱིར་གཟན་དེ་སྐྱ་ལ་ཡུན་རིང་བཅང་བཞེད་ཡིན་པར་མངོན་ཏེ། ཡུམ་གྱིས་བཅོས་
པའི་སྐ་རགས་ཤིག་ཡོད་པ་ཕྱིས་ཕན་ཕུན་དུ་གྱུར་པ་ན་ཕྱི་ནང་ནས་ལྷན་པས་ཀླན་
ཏེ་ནམ་གཤེགས་ཀྱི་བར་སྐུ་ལ་འཆང་བར་མཛད་པ་བདག་ཅག་གིས་མངོན་སུམ་
དུ་མཐོང་ངོ་། །དེ་ནས་རིམ་གྱིས་སྐྱིད་གྲོང་དུ་ཕེབས་ནས་ཇོ་བོ་རིན་པོ་ཆེའི་སྐུ་
མདུན་དུ་ཅི་འབྱོར་བའི་མཆོད་པ་ཕུལ་ཏེ་སྨོན་ལམ་ཤུགས་དྲག་ཏུ་མཛད། དེ་ནས་
བླ་མ་ལྷ་བཙུན་པས་གདན་དྲངས་ཏེ་ཟླ་བ་བཅུ་གཉིས་པའི་མཇུག་ལ་གྱང་ཁང་དུ་
- 76 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ཕེབས། བླ་མ་ལྷ་བཙུན་དང་ལྷན་ཅིག་ཏུ་ལོ་གསར་གྱི་དགའ་སྟོན་མཛད། དེ་
སྐབས་འབའ་ར་སྤྲུལ་སྐུའི་མནལ་ལམ་དུ་ཕ་དམ་པའི་སྤྲུལ་པ་འདི་ལྟ་བུ་ཞིག་
འབྱོན་ཀྱིན་ཡོད་པས་མཇལ་དུ་སོང་ཟེར་བའི་ལུང་བསྟན་གསལ་བ་ཞིག་བྱུང་བ་
ལྟར་བླ་མ་འདི་ཉིད་ཕ་དམ་པའི་སྤྲུལ་པ་ཡིན་པའི་གྲགས་པའང་བྱུང་འདུག་གོ །
དེ་ནས་བླ་མ་ལྷ་བཙུན་དང༌། བླ་མ་སྔགས་རམ་པ་གཉིས་ཀྱིས་དབུ་མཛད་དགེ་
འདུན་མང་པོས་གསོལ་བ་རྩེ་གཅིག་ཏུ་བཏབ་ནས་བདེ་ལམ་གྱི་བཀའ་ཁྲིད།
དགེ་ལྡན་བཀའ་བརྒྱུད་རིན་པོ་ཆེའི་ཟབ་ལམ་ཕྱག་རྒྱ་ཆེན་པོའི་བཀའ་ཁྲིད། བློ་
སྦྱོང་དོན་བདུན་མའི་བཀའ་ཁྲིད་རྣམས་སྩལ་ཞིང་། ལམ་རིམ་ཆེ་ཆུང་གི་ལུང་།
སྔགས་རིམ་ཆེན་མོའི་ལུང་སོགས་ཟབ་ཆོས་མང་དུ་གནང་ངོ༌། །དེའི་ཚེ་དགེ་ལྡན་
ཕྱག་རྒྱ་ཆེན་པོའི་ས་བཅད་ཀྱང་རྩོམ་པར་མཛད། དེར་ཟླ་བ་ལྔ་ཙམ་བཞུགས། དེ་
ནས་གནས་ཀྱི་རྒྱབ་རི་གྲུབ་ཆེན་ཨུ་རྒྱན་པའི་གཟིམས་ཕུག་ཏུ་ཟླ་བ་གཅིག་ཙམ་
བཞུགས། དེ་ནས་རྗེ་བཙུན་རེད་མདའ་བ་ཆེན་པོ་དང་རྗེ་ཆོས་ལྡན་རབ་འབྱོར་
སོགས་བཀའ་གདམས་བསྟན་འཛིན་དམ་པ་མང་པོས་བཞུགས་ཤིང་བྱིན་གྱིས་
བརླབས་པའི་གནས་མེ་ཏོག་མདངས་ཅན་དུ་ཕེབས་ནས། རྗེ་བཙུན་རེད་མདའ་
བའི་སྒྲུབ་ཕུག་ཆེན་མོར་བཞུགས་ཏེ་སྐུ་མཚམས་ཀྱི་བཅད་རྒྱ་མཛད། སྐུ་མཚམས་
གྲོལ་ནས་དོན་གཉེར་ཅན་ཁ་ཤས་ལ་གཏུམ་མོའི་ཁྲིད་ལ་སོགས་པའི་ཆོས་བཀའ་
ཅི་རིགས་གནང་། དེར་ལོ་གཅིག་ལྷག་ཙམ་སོང་ནས་ཞབས་འབམ་གྱི་བསྙུང་
གཞི་ཞིག་བྱུང་བ་བཅོས་ཐབས་བྱས་ཀྱང་གདངས་སྐྱེད་མ་བྱུང་བར་ཞབས་ཕྱི་
རྣམས་དང་སྨན་པ་སོགས་ཀྱིས་ས་དམའ་བར་བཞུགས་ན་ལེགས་ཚུལ་ཞུས་པར།
བརྟག་པ་ཞིག་མཛད་པས་ས་དམའ་སར་བབ་ནས། དགེ་སློང་རྣམས་ཀྱིས་མདོ་ལི་
- 77-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལ་གདན་དྲངས་ཏེ་ལྷ་ལྔ་ཕུག་ཏུ་ཕེབས། འདི་སྐབས་སུ་དགེ་སློང་རྣམས་ཀྱིས་བླ་
མ་ཉིད་ཞབས་པད་བརྟན་དགོས་ཞེས་ལོངས་སྤྱོད་ལྟོས་པ་མེད་པར་ཕུལ་ཞིང་
གསོལ་བ་རྩེ་གཅིག་ཏུ་བཏབ་པས་བསྙུང་གཞི་ཡང་ལེགས་པར་དྭངས། དེ་སྐབས་
རང་རང་གི་འབྱོར་པ་དང་བསྟན་བླ་མ་ཉིད་སྐུ་ཁམས་དྭངས་པའི་གཏང་རག་གི་
ཚོགས་འཁོར། དགེ་འདུན་ལ་མང་ཇ་སོགས་ཞུ་མི་མང་བར་བྱུང་ཞིང་། ཆོས་
བཀའ་ཡང་མང་དུ་གནང་བས་དེར་བཞུགས་རིང་ཆོས་དང་ཟང་ཟིང་གཉིས་ཀའི་
ལོངས་སྤྱོད་འཕེལ་བ་བྱུང་ཞེས་གླེང་། དེ་སྐབས་ལྕགས་བྱམ་མཆུ་བའི་ཨ་ཎི་བཀྲ་
ཤིས་ཆོས་འཛོམ་གྱི་བུ་ལོ་གསུམ་ཙམ་ལོན་པ་ཞིག་ཡོད་པ་སྐྲ་ཕུད་བཞེས་ནས་
མིང་ བློ་བཟང་ཚེ་རིང་ཞེས་བཏགས་ཤིང་། བླ་མ་ཉིད་ཀྱི་ཞབས་འབྲིང་དུ་སྐྱོང་
བའི་ཞལ་བཞེས་མཛད། གཞན་ཡང་ཁ་ཤས་ཀྱི་སྐྲ་ཕུད་བཞེས་ཤིང་རབ་བྱུང་ཡང་
ཁ་ཤས་གནང་། དེ་ནས་དགེ་སློང་མང་དུ་འདུས་པ་རྣམས་ཀྱིས་ཆོས་ཀྱི་གསོལ་བ་
བཏབ་པ་ན་ཆོས་མང་དུ་གནང་བའི་ཞལ་བཞེས་ཡོད་པ་ལ། འགའ་ཞིག་གིས་
བཀའ་གདམས་ཐོར་བུ་དེ་སྔོན་ལ་ནན་གྱིས་ཞུས་པས་དེ་གནང་ནས། དེའི་ནང་ན་
སྙིགས་མའི་དུས་འདིར་གཞན་མགོ་འདོན་པའི་དུས་མ་ཡིན་རང་མགོ་འདོན་པའི་
དུས་ཡིན། ཞེས་སོགས་ཀྱི་མཚམས་སུ་སླེབ་པ་ན་སྤྱན་ཆབ་མནན་པས་མི་ཐུབ་པ་
བྱུང་ཞིང་། ཐུགས་ལ་ངེས་འབྱུང་ཤུགས་དྲག་ཏུ་སྐྱེས་ནས་སྤྱན་ཆབ་བཅད་མ་ཐུབ་
པར་དེའི་ཉིན་ཆོས་འཕྲོ་གནང་མ་ཐུབ། སང་ཉིན་གནང་རྒྱུའི་རྩིས་མཛད་པ་ན་
ཡང་དེའི་མཚམས་ལ་གཟིགས་པ་ཙམ་གྱིས་སྤྱན་ཆབ་བྱུང་ཞིང་མགུལ་འགགས་
ནས་གནང་མ་ཐུབ་པར་འཕྲོ་ལུས། དེ་ནས་དེ་འཕྲལ་སླར་ཡང་མེ་ཏོག་མདངས་
ཅན་ དུ་ ཕེབས། ཆུ་བཏགས་ གསང་བ་བའི་བུ་བསོད་ནམས་ཕུན་ཚོགས་ ཀྱིས་
- 78 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ཞབས་ཕྱི་ཞུས་ཤིང་། དགེ་སློང་རྣམས་ཀྱང་ཕེབས་སྐྱེལ་དུ་ཕེབས་ནས་མཁའ་
འགྲོའི་གསང་ཕུག་ཏུ་ཕེབས། དེ་ནས་དགེ་སློང་རྣམས་ལ་སོ་སོར་ཐུགས་དམ་ལ་
བརྩོན་པ་མཛད་དགོས་པའི་ཞལ་ཏ་དང་། ངེད་རང་ཡང་ཚེ་འདིའི་རྣམ་གཡེང་
གང་གི་ཡང་དབང་དུ་མ་སོང་བར་སྒྲུབ་པ་གཤའ་མ་ཞིག་བྱེད། དེ་ལྟར་བྱེད་མིན་
ཁྱེད་གྲོགས་པོ་རྣམས་ ཀྱིས་ཀྱང་བལྟས་ནས་ཆོས་དང་འགལ་བ་བྱུང་ན་ཁྱེད་
རྣམས་ཀྱིས་ཀྱང་ལབ་དགོས་སོ། །མདོར་ན་རང་རེ་རྣམས་ཚེ་མཇུག་འདིར་བྱ་རྒྱུ་
ཆོས་ལས་མེད་པས་རང་རང་གང་འདོད་ཀྱི་གནས་སུ་དགེ་སྦྱོར་ལ་བརྩོན་པར་
མཛད་ཅེས་བཀའ་གནང་ནས་སོ་སོར་བཏང་། ཉེ་གནས་དྲུང་རམ་པ་ཡང་གཙང་
དུ་སྐྱབས་མགོན་ཆེན་པོར་སྐྱབས་འཇུག་ཞུ་རྒྱུའི་དངོས་པོ་ཕྲན་བུ་ཡོད་པ་འབུལ་
བ་དང་། ཆོས་མཛད་བློ་བཟང་བསྟན་འཛིན་གྲོགས་བཅས་བཀྲ་ཤིས་ལྷུན་པོར་
འཇུག་པ་བཅས་ལ་ རྫོང་དུ་གནང་། དེ་ནས་ གཡེང་བ་གང་ཡང་མེད་པར་ སྐུ་
མཚམས་ཀྱི་བཅད་རྒྱ་དམ་པོ་ལ་བཞུགས། དེ་ནས་རེ་ཞིག་ནས་བླ་མ་སྔགས་རམ་
པས་དབུ་མའི་ལྟ་ཁྲིད་ཤིན་ཏུ་རྒྱས་པ་ཞིག་གནང་དགོས་ཚུལ་ཞུས་པས་དགྱེས་
བཞིན་དུ་གནང་། བླ་མ་ཉིད་ཀྱིས་ཚུར་ཡང་འགྲེལ་པ་བཞི་སྦྲགས་ཀྱི་ལྗགས་ལུང་
ཞུ་བར་མཛད། དེ་ཡང་བླ་མ་སྔགས་རམ་པ་འདི་ནི། ཤར་ཕྱོགས་ཀྱི་སའི་མཐར་
འཁྲུངས་ཀྱང་སྐུ་ཚེ་སྔོན་མའི་ལས་བཟང་པོས་ཡུལ་དབུས་སུ་ཕེབས་ནས་རྒྱལ་
བའི་བསྟན་པ་ལ་རབ་ཏུ་བྱུང་། དཔལ་ལྡན་སྟོད་རྒྱུད་གྲྭ་ཚང་དུ་ཕེབས་ནས་གསང་
སྔགས་ཀྱི་ལམ་རིམ་པ་གཉིས་ཀྱི་མན་ངག་རྣམས་ལ་སྦྱངས། དགའ་ལྡན་ཁྲི་རིན་
པོ་ཆེ་དང་། དུས་འཁོར་བླ་མ་སོགས་རྡོ་རྗེ་འཛིན་པ་དུ་མའི་སྤྱན་སྔར་དབང་དང་
རྗེས་གནང་ལུང་ཁྲིད་སོགས་ཆོས་བཀའ་མཐའ་ཡས་པ་གསན། པཎ་ཆེན་ཐམས་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཅད་མཁྱེན་པའི་ཞབས་དྲུང་དུ་བསྙེན་པར་རྫོགས། རྗེ་བཙུན་བླ་མ་བྱམས་པའི་
མཚན་ཅན་ལ་ལམ་རིམ་གྱི་ཁྲིད་སྙིང་པོར་བསྡུས་པ་ཞིག་གསན། འདི་སྐབས་
ཕུར་བུ་ལྕོག་སྐྱབས་མགོན་བླ་མ་རིན་པོ་ཆེས་ལམ་ཁྲིད་གནང་བའི་སྔ་ཤོས་སུ་
འདུག །དེ་ནས་ཚེ་འདི་བློས་བཏང་སྟེ་དབེན་པའི་གནས་སུ་ཕེབས་པ་ན་ཆུ་དབར་
དུ་བླ་མ་གྲུབ་པའི་དབང་ཕྱུག་ཆེན་པོ་དང་མཇལ། ལམ་རིམ། ཕྱག་ཆེན། གཅོད་
སོགས་མན་ངག་རྣམས་མཐའ་དག་པར་ཞུས་ཏེ། དབེན་པའི་གནས་དུ་མར་ཚེ་
དང༌སྒྲུབ་པ་སྙོམས་པ་མཐར་ཕྱིན་པར་མཛད་པ་དེ་ཡིན་ནོ། །དེ་ལྟར་མེ་ཏོག་
མདངས་ཅན་དུ་ལོ་གསུམ་ལྷག་ཙམ་བཞུགས་ནས་ཐུགས་དམ་ཆུ་བོ་རྒྱུན་གྱི་རྣལ་
འབྱོར་ལ་གནས་པར་མཛད། དེའི་ཚེ་བ་སོ་བའི་ ཞབས་དྲུང་དབུས་ ཕྱོགས་ སུ་
འབྱོན་པའི་དགོངས་པ་ཞུས་པ་ན། མི་ལེགས་པའི་བཀའ་གནང་ཡང་མ་གསན་
པར་ནན་གྱིས་ཞུས་ཤིང་། ཞལ་གདམས་ཤིག་ཀྱང་གནང་དགོས་ཚུལ་གསོལ་བ་
བཏབ་པས་ཞལ་གདམས་ཉམས་མགུར་འདི་ལྟར་མཛད་དེ། ན་མོ་གུ་རུ། དུས་
གསུམ་ གྱི་ སངས་ རྒྱས་ དབེན་ས་པ། །མཚུངས་མེད་ ཀྱི་ རྗེ་ བཙུན་ཐམས་ཅད་
མཁྱེན། །བློ་བཟང་གི་ཡེ་ཤེས་སྐྱབས་ཀྱི་མཆོག །འབྲལ་མེད་དུ་སྤྱི་བོའི་རྒྱན་དུ་
བཞུགས། །རང་ བློ་ ནི་ ཆོས་ ལ་ ཕྱོགས་ པའི་ ཚེ། །སྡུག་ དོགས་ ཀྱིས་ ནོར་ རྫས་
བསགས་གྱུར་ནས། །སྡིག་གསོག་གི་སེར་སྣ་བྱེད་པ་ལས། །ཟང་ཟིང་གི་འབྱོར་
པ་སྤངས་ན་བདེ། །རང་བློ་ནི་ཆོས་ལ་འཁུར་བའི་ཚེ། །རེ་དོགས་ཀྱི་བསམ་རྒྱ་
མང་པོ་ཡིས། །བློ་མང་གི་བྱ་བ་བྱེད་པ་ལས། །བྱ་བ་རྣམས་བློ་ཡིས་བཏང་ན་
བདེ། །ངེས་མེད་ཀྱི་རྒྱལ་ཁམས་འཁྱམས་པའི་ཚེ། །རྐྱེན་ངན་གྱི་བར་ཆད་བྱུང་
དོགས་ནས། །བློ་ཆུང་གི་གྲོགས་དང་འགྲོགས་པ་ལས། །སྐྱིད་སྡུག་ལ་ཐོག་རྫིས་
- 80 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
བྱས་ན་བདེ། །རྒྱལ་ཁམས་སུ་འཚོ་བ་སློང་བའི་ཚེ། །མ་འོངས་པའི་བསམ་རྒྱས་
བསླངས་གྱུར་ནས། །སྒྱུ་ལུས་ལ་ཁུར་པོ་འགེལ་བ་ལས། །སྒོ་རྩམ་ལ་ཟད་ལེན་
བྱས་ན་བདེ། །རྒྱལ་ཁམས་སུ་རི་ཁྲོད་འགྲིམ་པའི་ཚེ། །ཆགས་སྡང་གི་སེམས་རྩ་
འཁྲུག་འགྱུར་བའི། །དོན་མེད་ཀྱི་ཁྱིམ་མཚེས་བསྟེན་པ་ལས། །བསེ་རུ་བཞིན་
གཅིག་པུར་གནས་ན་བདེ། །ངེས་མེད་ཀྱི་རི་ཁྲོད་འགྲིམ་པའི་ཚེ། །ངེས་གཟུང་གི་
སྦྱིན་བདག་བཙལ་གྱུར་ནས། །ངོ་སྲུང་གི་དགེ་སྦྱོར་བྱེད་པ་ལས། །ངེས་མེད་ཀྱི་
བསོད་སྙོམས་བྱས་ན་བདེ། །གཅིག་པུ་རུ་རི་ལ་སྡོད་པའི་ཚེ། །སྡིག་གསོག་གི་
མཁར་ལས་བྱས་གྱུར་ནས། །འཛད་མེད་ཀྱི་ལས་ངན་གསོག་པ་ལས། །ས་ཕུག་
དང་ བྲག་ཕུག་བསྟེན་ན་བདེ། །གཞི་གཅིག་ཏུ་ཡུན་རིང་དུ་གནས་གྱུར་ནས། །
ཆགས་སྡང་གི་སེམས་རྩ་འཁྲུག་པ་ལས། །ཉམས་ལེན་ལ་བོགས་འདོན་བྱེད་པའི་
ཕྱིར། ། དབེན་པ་ནས་དབེན་པར་འཕོས་ན་བདེ། །ཉམས་ལེན་གྱི་གནད་ལ་སྦྱོར་
བའི་ཚེ། །སྡོམ་གསུམ་ལ་གཅེས་སྤྲས་གཙོར་བཏོན་ཏེ། །ཐོས་བསམ་གྱི་རྒྱ་མཚོའི་
གྲུར་ཞུགས་ནས། །ཐོས་དོན་རྣམས་རྒྱུད་ལ་སྦྱར་ན་བདེ། །ཐོས་བསམ་གྱི་གནད་
ལ་སྦྱོར་བའི་ཚེ། །ལྟ་སྤྱོད་གཉིས་ཡ་ བྲལ་མ་སོང་བར། །ཟུང་འབྲེལ་གྱི་ཉམས་
ལེན་མཁས་གྱུར་ན། །ཟུང་འཇུག་གི་རྒྱུ་རུ་འགྱུར་བས་བདེ། །ཟབ་དོན་གྱི་གནད་
ལ་སྦྱོར་བའི་ཚེ། །དང་པོ་ནས་འཇོག་སྒོམ་མི་བྱེད་པར། །དཔྱད་སྒོམ་གྱིས་ངེས་
ཤེས་དྲངས་གྱུར་ན། །འཇོག་དུས་སུ་བློ་ཐག་ཆོད་པས་བདེ། །རྗེས་ཐོབ་ཏུ་བྱ་བ་
གང་བྱེད་ཚེ། །ཐ་མལ་གྱི་སྣང་ཞེན་སྤངས་གྱུར་ནས། །མཉམ་བཞག་གི་རྒྱ་ཡིས་
བཅིངས་གྱུར་ན། །སྡིག་ལྟུང་རྣམས་རང་ཤུགས་འགགས་པས་བདེ། །དགེ་ཕྱོགས་
རྣམས་བསྔོ་བས་རྒྱས་འདེབས་ཚེ། །རང་དོན་གྱི་བསམ་པ་སྤངས་གྱུར་ནས། །
SL



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཞན་དོན་དང་བདེན་མེད་རྩིས་ཟིན་ན། །ཆོས་གཟུགས་ཀྱི་རྒྱུ་རུ་འགྱུར་བས་
བདེ། །བདེ་བདེ་ཡི་གླུ་དབྱངས་རིང་མོ་འདི། །མཁས་འདོད་ཀྱིས་བརྩམས་པ་མ་
ཡིན་ཡང་། །གྲོགས་མཆོག་གི་བློ་ངོ་མ་བཟོད་པར། །མེ་ཏོག་གི་མདངས་ཅན་
གནས་སུ་སྦྱར། །འདི་དོན་བཞིན་ཉམས་ལེན་བྱས་པའི་ངང་། །རྒྱལ་ཁམས་སུ་ལོ་
གསུམ་འགྲིམས་གྱུར་ནས། །བན་རྒན་གྱི་སྒྱུ་ལུས་བལྟ་བའི་ཕྱིར། །མཇལ་འཛོམ་
གྱི་སྨོན་ལན་ཡང་དག་ཐོབ། །ཅེས་པའི་ཉམས་མགུར་འདི་བཞིན་གནང་ནས་
གཏོང་བར་མཛད། གནས་དེར་བཞུགས་རིང་འཚོ་བ་མཐའ་གཉིས་སུ་མ་ལྷུང་
ཙམ་ལ་བརྟེན་ནས་ཐུན་བཞིའི་རྣལ་འབྱོར་ལ་གནས་ཏེ། དཔལ་གསང་བ་འདུས་
པ་དང༌། ཡི་དམ་རྡོ་རྗེ་འཇིགས་བྱེད་སོགས་ལྷག་པའི་ལྷ་མང་པོའི་བསྙེན་སྒྲུབ་
གནང་ཞིང་ཁ་སྐོང་བའི་སྦྱིན་སྲེག་ཀྱང་ཞག་བཅུ་སྐོར་སྦྲེལ་ནས་མཛད། ཆུ་དབར་
དུ་བཞུགས་སྐབས་ནས་བཟུང་ཡར་ངོ་མར་ངོའི་ཚེས་བཅུ་རྣམ་གཉིས་ལ་འཁོར་ལོ་
སྡོམ་པའི་སྒྲུབ་མཆོད་རྒྱས་པ། བདག་ཉིད་འཇུག་ཅིང་དབང་བཞེས་པ་སོགས་
མཛད། དེ་ནས་ལུག་ལོའི་དབྱར་ནས་བཟུང་བོད་ཁམས་སུ་དུས་འཁྱོམ་ཤིན་ཏུ་ཆེ་
བ་ལོ་སྦྲེལ་གྱི་བར་དུ་བྱུང་ཞིང་། དེའི་ཚེ་མི་དབང་ཕོ་ལྷ་ནས་ཀྱིས་དམ་པ་འདིའི་
སྙན་གྲགས་གསན་ནས་དགེ་བསྙེན་རྡོ་རྗེ་ཆེད་མངགས་སུ་གནང་བར། སངས་
རྒྱས་ཀྱི་བསྟན་པའི་དོན་དུ་སྤྱིར་སྐུ་རིམ་གང་དྲག་མཛད་དགོས་ཚུལ་དང་། ལྷག་
པར་དྲག་པོའི་ལས་སྦྱོར་གནང་དགོས་ཚུལ་དངུལ་སྲང་སུམ་ཅུ་སྐོར་དང་བཅས་
ཕུལ་བ་ན། ནང་དུ་གཏོང་བར་མ་མཛད་ཅིང་བུག་སྒོ་ནས་ངེད་རང་དགེ་སྦྱོར་ཅི་
བྱེད་རྒྱལ་བའི་བསྟན་པ་འབའ་ཞིག་གི་ཆེད་དུ་བྱེད་པ་ཡིན། དེ་མིན་དཔོན་པོ་ཆེན་
པོའི་ རིམ་གྲོ་བྱེད་པ་ངས་མི་ཡོང་། ལྷར་པར་དྲག་པོའི་ལས་སྦྱོར་གཏན་ནས་མི་
- 82-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཡོང་ཞེས་ངོ་འཛིན་གང་ཡང་མ་མཛད་པར་ཞུ་ཡིག་རྟེན་བཅས་ཕྱིར་སློག་པར་
མཛད། འདི་ནི་རྒྱལ་བ་དགྱེས་ པའི་རྣམ་པར་ཐར་པ་རྨད་དུ་བྱུང་བ་ཞིག་སྟེ།
ཡངས་པའི་ས་ཆེན་པོ་ལ་སྟོབས་ཀྱི་འཁོར་ལོས་བསྒྱུར་བའི་རྒྱལ་པོའི་བརྙེན་
བཀུར་ཡང་མཆིལ་སྣབས་བཞིན་དུ་འདོར་བར་མཛད་ན། བསྙེན་བཀུར་ངན་ངོན་
ཙམ་ལ་མི་ཆགས་པ་ལྟ་ཅི་སྨོས། དེའི་ཚེ་མི་དབང་དགོངས་ཚོམ་ཤིན་ཏུ་ཆེ་བ་བྱུང་
ཞིང་བཀའ་བཀྱོན་ཡང་ཡང་མཛད་ནས། རྗེ་བཙུན་བླ་མ་མེ་ཏྲིའི་མཚན་ཅན་གྱི་སྐུ་
མདུན་དུའང་སྟོད་ཡ་གིར་བླ་མ་དཀའ་ཆེན་ཞེས་བྱ་བ་ཞིག་ཡོད་པར་ངས་སངས་
རྒྱས་ཀྱི་བསྟན་པའི་དོན་དུ་རིམ་གྲོ་ཞུས་པའང་བྱེད་རོགས་མ་བྱས་ཞེས་མི་མཉེས་
པའི་རྣམ་པ་གསུངས་པ་ན། འོ་ཁོང་གི་དེ་ཡིན། ཁོང་ཚེ་བློས་བཏང་ནས་སྒྲུབ་པ་
མཛད་པ་རྣམས་སུའི་ཡང་ངོ་ཟིན་མི་ཡོང་། འདི་ན་དཔོན་པོའི་ངོ་གང་ཟིན་བྱས་
ནས་སྣ་ཐག་དཔོན་པོའི་ལག་ཏུ་གཏོད་པ་རྣམས་དང་ཁོང་མི་འདྲ་ཞེས་གསུངས་
པས་དཔོན་པོ་ཡང་ཐུགས་ཞི་ནས་དད་པ་སྐྱེས། དེ་ནས་རིམ་གྱིས་དམ་པ་འདི་
ཉིད་རྒྱལ་པོ་དགའ་ལྡན་གྱི་ཆོས་ཚབ་ཡིན་པ་གསན་ནས་ཞབས་ཏོག་མཛད་འདོད་
ཡོད་འདུག་ཀྱང་། དམ་པ་འདི་ཉིད་རང་གི་བླ་མ་མ་གཏོགས་གཞན་མ་དྲག་ཞན་
སུའི་ཡང་ངོ་འཛིན་མི་མཛད་པས་སྟབས་འགྲིག་པར་མ་གྱུར་ཏོ། །གནས་དེར་ངོ་
མཚར་ཡ་མཚན་ཆེ་བའི་གཟིགས་སྣང་སོགས་མང་དུ་བྱུང་མོད་ཀྱང་ཕལ་ཆེར་
གསུང་བར་མི་མཛད་ཅིང་། རྫ་ཕུག་ཏུ་བཞུགས་སྐབས་དེའི་ཤར་ངོས་ཀྱི་རི་ལ་
བདེ་ གཤེགས་ མཆོད་རྟེན་ གྱི་རྣམ་ པ་ རང་ བྱོན་ དུ་ ཡོད་ པ་ ཆེས་ གསལ་ བར་
གཟིགས་ཤིང་མཆོད་རྟེན་གྱི་སྟེང་ནས་ཆུ་འབབ་པ་རྒྱུན་པར་ཉུང་ངུ་དང་། དུས་
བཟང་རྣམས་ལ་ཆེར་འབབ་ཅིང་ཕུག་རོན་གྱི་རྣམ་པ་ལྟ་བུ་ཁྱུང་ཆེན་པོས་མཆོད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༠༽
རྟེན་ལ་སྐོར་བ་མང་དུ་བྱེད་པ་གཟིགས་འདུག་ཅིང་། གཞན་ཡང་རྗེ་བཙུན་རེད་
མདའ་བའི་སྐབས་ཀྱི་གྲུབ་པའི་མཚན་མ་ཡ་མཚན་ཆེ་བ་མང་དུ་གཟིགས་པའང་
བྱུང་འདུག་གོ །དེ་དག་ལ་འདི་སྐད་ཅེས་བྱ་སྟེ། འགྲོ་འདིའི་ལེགས་བྱས་དགེ་
ལེགས་ཤར་རིའི་རྩེར། །མཁྱེན་བརྩེའི་དཀྱིལ་འཁོར་རྫོགས་པའི་འོད་དཀར་
ཅན། །གདུང་སེལ་དམ་པའི་ཟླ་བ་འདི་ཤར་ཚེ། །ཕྱོགས་འདིར་ཐུབ་བསྟན་ཀུ་
མུད་གསར་དུ་བཞད། །དེ་ཚེ་གཟུར་གནས་བློ་ལྡན་སྐྱེ་བོ་རྣམས། །ལག་པའི་པདྨོ་
སྙིང་གར་ཟུམ་བྱེད་ཅིང་། །ཚངས་ སྤྱོད་ ཁྲིམས་ གཙང་ ཐུབ་དབང་བསྟན་ པའི་
སྲོལ། །ཨེ་མ་ད་གདོད་མཐོང་ཞེས་ཅ་ཅོ་འདོན། །རྒྱལ་བསྟན་ཉིན་བྱེད་འོད་སྣང་
མི་བཟོད་ཅིང་། །ལོག་པར་སྨྲ་བ་འུག་པའི་ཕྲུག་གུ་དག །མུན་པའི་ཁུང་དུ་གནས་
ནས་ངུ་མོད་ཀྱང་། །དེ་ནི་དམ་པ་འདི་ཡི་སྐྱོན་མ་ཡིན། །ཁམས་གསུམ་འགྲོ་བའི་
བླ་མ་ བྱོན་པའི་ཚེ། །མུ་སྟེགས་སྟོན་པ་དྲུག་དང་ལྷས་བྱིན་སོགས། །ལོག་སྲེད་
ཅན་རྣམས་ མགུ་བར་མ་གྱུར་མོད། །དེ་ནི་སྟོན་པའི་སྐྱོན་དུ་འགྱུར་རམ་ཅི། །
འཇམ་དབྱངས་སྤྲུལ་པ་ས་སྐྱ་པཎ་ཆེན་ལ། །འཇམ་དབྱངས་ལྷ་ལྔས་བྱིན་རླབས་
གནས་ མཆོག་ཏུ། །འཇམ་དབྱངས་ བླ་མའི་སྙན་བརྒྱུད་འཛིན་པ་འདི། །འཇམ་
དབྱངས་བླ་མའི་བསྟན་པ་སྤེལ་ཕྱིར་བྱོན། །དབེན་པའི་གནས་ལ་དགྱེས་པའི་བྱ་
བྲལ་རྗེ། །དབེན་གནས་དམ་པ་མེ་ཏོག་མདངས་ཅན་དུ། །དབེན་པ་གཉིས་ཀྱི་
ཚུལ་ ལ་ རབ་ གནས་ཏེ། །དབེན་ པ་ གསུམ་ གྱི་ཏིང་ འཛིན་ སྒོམ་ པར་ མཛད། །
ཡངས་པའི་ས་ཆེན་སྐྱོང་བའི་རྒྱལ་པོ་ཡིས། །རིན་ཆེན་མེ་ཏོག་དག་གིས་མངོན་
མཆོག་ཀྱང་། །མཆིལ་མའི་ཐལ་བ་བཞིན་དུ་དོར་མཛད་ནས། །རྒྱ་གར་གྲུབ་ཆེན་
རྣམས་ཀྱི་རྣམ་ཐར་བསྐྱངས། །བྱ་ བྲལ་གྲུབ་པའི་དབང་ཕྱུག་ཁྱོད་བཞིན་དུ། །
- 84 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
བདག་ཀྱང་དེང་ནས་ཚེ་རབས་ཐམས་ཅད་དུ། །རྒྱལ་བས་བསྔགས་པའི་དབེན་
པའི་གནས་དག་ཏུ། །རྩེ་གཅིག་སྒྲུབ་པ་སྙིང་པོར་བྱེད་པ་ཤོག །
ཅེས་བྱ་བ་ནི་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
བཟང་པོའི་རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་ལས།
དབེན་གནས་དུ་མར་སྒྲུབ་པ་སྙིང་པོར་མཛད་པའི་སྐབས་ཏེ་ལྔ་པའོ།། །།
དེ་ནས་བླ་མ་ཉིད་དགུང་ལོ་རེ་གཅིག་ཏུ་ཕེབས་པ་ལྕགས་ཕོ་ཁྱིའི་ལོར་
མཁན་པོ་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞལ་དཀྱིལ་
མཇལ་ཞིང་གསུང་གི་བདུད་རྩི་མྱོང་བ་དང་། རྒྱལ་བའི་བསྟན་པ་ལ་བྱ་བ་མཛད་
བཞེད་པ་བཅས་དགོས་པ་མང་དུ་གཟིགས་ནས་ཉེ་གནས་དང་བཅས་ཏེ་ཆོས་གྲྭ་
ཆེན་པོ་བཀྲ་ཤིས་ལྷུན་པོར་ཕེབས། ལྷར་བཅས་འགྲོ་བའི་བླ་མ་པཎ་ཆེན་ཐམས་
ཅད་མཁྱེན་པ་ཆེན་པོའི་ཞལ་མཇལ་ཞིང་། རང་ཉིད་ལ་དད་ལྡན་རྣམས་ཀྱིས་ཕུལ་
བའི་ཆས་དངོས་ཕྲན་བུ་ཡོད་པ་རྣམས་དང་ལུས་ལོངས་སྤྱོད་ཐམས་ཅད་ལྟོས་པ་
མེད་པར་མཎྜལ་དང་བཅས་ཏེ་ཕུལ་ནས། བདག་གཞན་རྣམ་དཀར་དགེ་བའི་
ཕུང་པོའི་མཐུས། །མགོན་ཁྱོད་བསྐལ་བརྒྱའི་བར་དུ་ཞབས་བརྟན་ནས། །རྒྱལ་
བའི་བསྟན་པ་ཕྱོགས་བཅུར་རྒྱས་མཛད་དེ། །འགྲོ་ཀུན་བདེ་ལ་འགོད་པའི་བཀྲ་
ཤིས་སྩོལ། །ཅེས་གསར་དུ་བརྩམས་པའི་ཚིགས་བཅད་དང་བཅས་ཞབས་པད་
བསྐལ་བརྒྱར་བརྟན་ནས་ཆོས་ཀྱི་འཁོར་ལོ་བསྐོར་དུ་གསོལ་ཞེས་གསོལ་བ་
ཤུགས་དྲག་ཏུ་འདེབས་པར་མཛད། དེ་ནས་སྐུ་མདུན་དུ་ཇ་གྲལ་ཞིག་གནང་བར་
བླ་མའི་ཡོན་ཏན་མཐོང་བའི་དད་པ་དང་། བཀའ་དྲིན་རྗེས་སུ་དྲན་པའི་གུས་པ་
ཆེན་ པོ་ ཡོད་ པའི་ ཁར་ གདུལ་ བྱའི་ སྣང་ ངོར་ སྐུ་ན་ མཐོན་ པོར་ ཕེབས་ ཚུལ་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཟིགས་པས་རྐྱེན་བྱས་ནས་སྤྱན་ཆབ་མནན་པས་མི་ཐུབ་པ་བྱུང་། དེ་ནས་བྱིན་
རླབས་ཞུས་ཏེ་རེ་ཞིག་ནོར་བུ་ཟངས་ཁང་དུ་བཞུགས། རིམ་གྱིས་མགྲོན་གཉེར་
རྣམས་བརྒྱུད་ནས་སྐྱབས་མགོན་ཆེན་པོའི་གསུང་རྩོམ་གང་ཡིན་ལ་ལུང་ཞིག་
དང༌། ལམ་ རིམ་ མྱུར་ ལམ་ ལ་ བཀའ་ ཁྲིད་གཅིག་ ཀྱང་ ཐུགས་ རྗེས་ གཟིགས་
དགོས་ཞེས་སྙན་འབུལ་ཞུས་པ་ན། མགྲོན་གཉེར་ཧ་ལས་པ་ལྟར་བྱས་ཏེ། དེ་
འདྲ་ག་ན་ཡོད་ཞེས་གསན་འཇོག་མ་མཛད། སླར་ཡང་དར་ཕུལ་ཏེ་ང་བན་རྒན་
སའི་མཐའ་ནས་གནས་འདིར་དོན་འདི་ཞུ་བ་ལ་ཡོང་པ་ལགས་པས་ཅིས་ཀྱང་ཞུ་
རོགས་ཐུགས་རྗེས་གཟིགས་དགོས་ཞུས་པ་ན། མགྲོན་གཉེར་གྱིས་བཀའ་བཀྱོན་
མང་དུ་མཛད་ཅིང་སྐྱབས་མགོན་ཆེན་པོ་སྤྱན་མི་གསལ་བའི་ཚུལ་བཞེས་ལ་དེ་
འདྲ་སུས་ཞུ་ནུས་ཞེས་ཞུ་རོགས་མ་མཛད་པ་ན། སླར་ཡང་དམ་པ་འདི་ཉིད་ཚེ་
འདིའི་ཐུགས་བསམ་བློས་དོར་ཏེ་བསྟན་པ་འབའ་ཞིག་ལ་དམིགས་པའི་ཐུགས་
ཀྱིས། ཡང་མགྲོན་གཉེར་གྱི་དྲུང་དུ་ཕེབས་ཏེ་དོན་འདི་རྣམས་སྐྱབས་མགོན་ཆེན་
པོའི་སྙན་དུ་འཁྱོལ་བ་ཞིག་ཅིས་ཀྱང་ཞུ་རོགས་མཛོད། སྐུ་ན་མཐོ་བ་དང་སྤྱན་མི་
གསལ་ཚུལ་གྱིས་ད་ལྟ་མི་ཡོང་ན་སླར་ཡོང་ངམ། ཆོས་འདི་དག་གི་ལུང་རྒྱུན་ཆད་
ན་ནི་རང་རེ་ རྗེས་འཇུག་ཁ་ཐབས་ཞན་པར་འགྱུར། ཡོང་མི་ཡོང་ཇི་ལྟར་ཡང་
སྐྱབས་མགོན་ཆེན་པོའི་སྙན་དུ་ལྷུང་བ་ཞིག་ཞུ་རོགས་མཛོད། མི་ཡོང་བའི་བཀའ་
ཕེབས་ན་བྱ་བ་གཞན་མེད་པས་དབེན་པའི་གནས་ལ་འགྲོ་ཞེས་ངོ་འཛིན་མེད་
པར་ཐུགས་ངར་དང་བཅས་ཏེ་ཞུས་པ་ན་མགྲོན་གཉེར་ཡང་མཛད་ཐབས་དཀའ་
བར་བྱུང་ནས་སྙན་འབུལ་ཞུས་པ་ན། ཐུགས་དགྱེས་བཞིན་དུ་ཞལ་གྱིས་བཞེས་
ནས། དེ་སྔ་ཕན་གློ་ཀ་རེ་གཉིས་ཀྱི་ལུང་གནང་ཡང་དམིགས་བསལ་གྱི་ཡི་གེ་ཆེན་
- 86 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
པོ་བྲིས་ནས་གནང་དགོས་པ་ལ། དེ་སྐབས་པར་མ་རང་གི་སྟེང་ནས་ཤོག་བུ་སུམ་
ཅུ་ཙམ་རེ་ཐུན་རེར་གནང་བས་ཞབས་འབྲིང་པ་སོགས་ཚང་མ་སངས་རྒྱས་ཀྱི་
མཛད་པ་ནི་སོ་སོ་སྐྱེ་བོའི་བློ་ཡུལ་ལས་འདས་སོ་ཞེས་ངོ་མཚར་ཡ་མཚན་དུ་
འཛིན་པ་བྱུང་། དེ་ནས་དམ་པ་འདི་ཉིད་དང་ཟུར་བཞི་དཔོན་སློབ་སོགས་བཤེས་
གཉེན་རགས་བསྡུས་ལ་ཤེ་ཡའི་ལུང་ཚང་མ་གནང་། དེང་སང་པཎ་ཆེན་ཐམས་
ཅད་མཁྱེན་པའི་བཀའ་འབུམ་ལུང་རྒྱུན་མ་ཆད་པར་བཞུགས་པ་ནི་བླ་མ་གྲུབ་
བའི་དབང་ཕྱུག་འདི་ཉིད་ཀྱི་བཀའ་དྲིན་ཡིན་ནོ། །དེ་ནས་སླར་ཡང་ལམ་རིམ་གྱི་
ཁྲིད་གནང་དགོས་ཚུལ་ནན་གྱིས་ཞུས་ཀྱང་། སྐུ་ན་མཐོ་ཚུལ་བཞེས་པ་སོགས་
ཀྱིས་གནང་བ་མ་བྱུང་བའི་ཚེ་གསོལ་བ་འདེབས་པ་མན་ངག་བཞིན་ཞེས་བྱ་བའི་
མན་ངག་དེ་ཡི་གེར་འཁོད་པ་ཞིག་ཅིས་ཀྱང་དགོས་ཞེས་གསོལ་བ་འདེབས་པར་
མཛད་ པས། སྐྱབས་ མགོན་ཆེན་པོས་ ཀྱང་ཐུགས་ དགྱེས་བཞིན་དུ་ལམ་ རིམ་
གསོལ་འདེབས་ཀྱི་དམིགས་སྐོར་མན་ངག་ཞལ་ཤེས་ཀྱིས་བརྒྱན་པ་འདི་རྩོམ་པ་
གནང་ནས་ ལྗགས་ ལུང་ ཡང་ གནང་དེ་ནས་ བླ་ མ་ ཉིད་ ཀྱིས་ སྔ་སོར་གྲྭ་སར་
བཞུགས་སྐབས་ཞབས་དྲུང་ལྷ་པ་སྤྲུལ་སྐུ་རིན་པོ་ཆེ་དང༌། ཞལ་སྔ་ནས་འཇམ་
དབྱངས་ཆོས་འཕེལ་སོགས་ལ་ལམ་རིམ་གྱི་ཁྲིད་གཏིང་ཕྱིན་པར་གསན་ཅིང་
དབེན་པ་བསྟེན་ནས་ལོ་མང་པོར་ཐུགས་ ཉམས་སུ་བཞེས་པས་རང་ཉིད་ ཀྱི་
ཐུགས་ལ་མི་བདེ་བ་གང་ཡང་མེད་ཀྱང་། མྱུར་ལམ་འདི་ལ་ཁྲིད་རྒྱུན་དར་བ་ཞིག་
བྱུང་ན་དགོངས་ནས་ཤར་རྩེ་ཞལ་སྔ་ནས་བློ་བཟང་མགོན་པོ་ལ་མྱུར་ལམ་གྱི་ཁྲིད་
ལེགས་པར་གསན་ཅིང་སྐྱབས་མགོན་ཆེན་པོར་ཡང་རྒྱུ་མཚན་ཞུས་པ་ན། བླ་མ་
ཉིད་ནས་མྱུར་ལམ་གྱི་ཁྲིད་གནང་ཆོག་པའི་བཀའ་ཡང་ཁྲོལ་བ་བཅས་པཎ་ཆེན་
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཐམས་ཅད་མཁྱེན་པའི་གསུང་རྣམས་མི་ནུབ་ཅིང་ཕྱོགས་ཀུན་ཏུ་དར་བའི་རྟེན་
འབྲེལ་འགྲིག་པས་ཐུགས་རབ་ཏུ་ཚིམས་པར་གྱུར། དེ་ནས་བཀྲ་ཤིས་ལྷུན་པོར་
བཞུགས་རིང་བློ་གསར་དོན་གཉེར་ཅན་རྣམས་ལ་ཚད་མ་རྣམ་འགྲེལ་དབུ་མ་
འཇུག་པ་སོགས་གཞུང་མང་པོའི་ལུང་དང་། བློ་སྦྱོང་སོགས་ཆོས་བཀའ་མང་དུ་
གནང་། དེ་སྐབས་དམ་པ་འདི་ཉིད་ཀྱི་ཐུགས་ལ་གངས་ཅན་གྱི་བསྟན་པའི་འབྱུང་
ཁུངས་ནི་གྲྭ་ས་ཆེན་པོ་རྣམས་ཡིན་པས། གྲྭ་ས་འདི་ནས་ལམ་གྱི་ལུས་ཡོངས་སུ་
རྫོགས་པ་ལ་དོན་གཉེར་བྱེད་པ་བྱུང་ན་སྤེལ་བའི་ཐུགས་བཞེད་འཁྲུངས་ཀྱང་།
ལམ་གྱི་གནད་ལ་དོན་གཉེར་བྱེད་པ་དཀོན་ཞིང་། དེའི་ནང་ནས་ཀྱང་རྒྱལ་བའི་
དགོངས་པ་མཐར་ཐུག་པ་ཀླུ་སྒྲུབ་ཡབ་སྲས་ཀྱིས་བཀྲལ་བ་ཟབ་མོའི་ལྟ་བ་མཐར་
ཐུག་པའི་གནད་རྣམས་ལ་དོན་གཉེར་བྱེད་པ་ཤིན་ཏུ་དཀོན་པ་བྱུང་ཞིང་ལམ་གྱི་
ཡན་ལག་ཕྲ་མོ་རེ་ལ་དོན་གཉེར་བྱེད་པ་མང་དུ་བྱུང་འདུག་གོ །འདི་སྐབས་
དབེན་དགོན་དུ་ཕེབས་ནས་རྒྱལ་བ་དབེན་ས་བ་ཆེན་པོའི་སྐུ་བརྙན་རིན་པོ་ཆེའི་
མདུན་དུ་སྣ་ལྔའི་བརྒྱ་མཆོད་དང་བཅས་མཆོད་འབུལ་སྨོན་ལམ་རྒྱས་པར་གནང་
ཞིང་། ཆོས་མཐུན་ཁ་ཤས་ལ་ཟབ་ཆོས་ཅི་རིགས་ཀྱང་གནང་། དེ་ནས་སླར་ཡང་
དབེན་པའི་ནགས་སུ་ཕེབས་བཞེད་ནས་ལམ་དུ་ཆས་ཏེ་སྣར་ཐང་དུ་ཕེབས་ནས་
མཆོད་མཇལ་དང༌། དོན་གཉེར་ཅན་རྣམས་ལ་ཆོས་བཀའ་ཡང་ཅི་རིགས་གནང་།
དེའི་ཚེ་བླ་མ་ཉིད་ཀྱི་སྲིང་མོ་ཀླུ་རྒྱལ་བུ་ཁྲིད་ཀྱང་འབོད་པར་མཛད་ནས་སྣར་ཐང་
གི་རྗེ་བཙུན་བྱམས་པ་མགོན་པོའི་དྲུང་དུ་སྐྱེ་བ་རྗེས་མའི་རྟེན་འབྲེལ་གྱི་ཁྱད་ཀྱིས་
སྐུ་གཅོད་པར་མཛད་དེ་མིང་ཡང་བྱམས་པ་ཆོས་འཛོམས་ཞེས་གནང་། མཐར་
སྲིང་མོ་དེ་ཉིད་གཤེགས་པའི་ཚེ་ཡང་བྱམས་སྨོན་རང་མཛད་སོང་བ་བཅས་སྔར་
- 88 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
བཤད་པ་ལྟར་དེ་ཡང་ རང་འགའ་བ་ཞིག་མིན་ནམ་ སྙམ། དེ་ནས་རིམ་གྱིས་
གངས་ཅན་ཆོས་འཕེལ་དུ་ཕེབས། ཤར་རྩེ་ཞལ་སྔ་ནས་དཀོན་མཆོག་རབ་བརྟན་
དང་མཇལ། སྔ་མོ་ནས་གྲྭ་སར་བཞུགས་སྐབས་སྐུ་ཐོག་མཉམ་པ་དང་ཕན་ཚུན་
ཆོས་འབྲེལ་ཡང་ཡོད་པ་བཅས་ཕན་ཚུན་དག་སྣང་ཤིན་ཏུ་ཆེ་བར་མཛད་ཅིང་ཆོས་
ཀྱི་གསུང་གླེང་བག་ཕེབས་པར་མཛད། དེ་ནས་རིམ་གྱིས་གཉའ་ནང་བརྒྱུད་དེ་
བལ་ཡུལ་དུ་ཕེབས། ཁྱུང་ རང་ བྱོན་སོགས་བལ་ཡུལ་གྱི་གནས་ གྲགས་ཆེ་བ་
རྣམས་མཇལ་ནས་སྨོན་ལམ་མཛད། གཙོ་བོར་སྔོན་རྒྱ་གར་གྱི་པཎ་གྲུབ་རྣམས་
ཀྱིས་ཀྱང་རང་བྱུང་གི་མཆོད་རྟེན་ཞེས་བསྔགས་པ་རྒྱ་ཆེར་མཛད་པ་འཕགས་པ་
ཤིང་ཀུན་ཏུ་ཕེབས། དེར་ཟླ་བ་གཅིག་ཙམ་བཞུགས་ནས་དེའི་རིང་ལ་ཞབས་སྐོར་
དང་། ཕྱག་འབུམ་ཞིག་གསོག་པར་མཛད། དེ་སྐབས་ཐུགས་དམ་ལ་བོགས་ཆེ་བ་
བྱུང་ཡོད་འདུག་སྟེ་བླ་མ་ཉིད་ཀྱི་ཞལ་ནས། ཟབ་མོ་དབུ་མའི་ལྟ་བ་འདི་རྟོགས་པ་
ལ་བླ་མ་ལ་གསོལ་བ་འདེབས་པ་དང་། བསགས་སྦྱངས་རང་གལ་ཆེ་གསུངས།
བསགས་སྦྱང་མང་དུ་འདུག་པ་ལས་གང་གལ་ཆེ་ཞུས་པས། ལྟུང་བཤགས་ལ་
རྟེན་ནས་བྱེད་པ་གལ་ཆེ་ཚུལ་སྔོན་རྗེ་བཙུན་ཙོང་ཁ་པ་ཆེན་པོ་དང་། རྟོགས་ལྡན་
འཇམ་དཔལ་རྒྱ་མཚོ་སོགས་བཀའ་བརྒྱུད་འདིའི་དམ་པ་གོང་མ་རྣམས་ཀྱིས་
མཛད་ཚུལ་གྱི་ཁུངས་དང་བཅས་ཞིབ་ཏུ་གསུངས། བླ་མ་ཉིད་ཀྱིས་ཇི་ལྟར་མཛད་
ཞུས་པས། ངས་ཤིང་ཀུན་ཏུ་ལྟུང་བཤགས་ལ་བརྟེན་ནས་བསགས་སྦྱངས་ཟླ་བ་
གཅིག་ གི་རིང་ བྱས། དེ་དགའ་མོ་བྱུང་ཞེས་གསུངས། དེ་ནས་ རིམ་གྱིས་ཡར་
ཕེབས་ཏེ་སྐྱིད་གྲོང་དུ་ཕེབས། དེ་ནས་འདིར་བཞུགས་ཀྱི་ངེས་པ་མེད་པ་ལ། དགེ་
སློང་དགེ་འདུན་གྱིས་ཆུ་ཚན་བར་ཕེབས་བསུར་ཕྱིན་ནས། བླ་མ་རིན་པོ་ཆེའི་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བཞུགས་གནས་ཕུག་པོ་ཆེ་ཞེས་བྱ་བ་མེ་ཏོག་མདངས་ཅན་ལས་ས་དམའ་ཞིང་།
དབྱར་བསིལ་ལ་དགུན་དྲོ་བ། ཤིང་ལྗོན་པ་བཟང་པོས་འཁོར་མོར་བསྐོར་བ།
གནས་དབེན་ཞིང་ཡིད་དུ་འོང་བ་ཞིག་བཙལ་ནས་ཡོད་པས་དེར་ཕེབས་པར་ཞུ་
ཞེས་གསོལ་བ་བཏབ་པ་ན། མ་འོངས་པའི་འབྱུང་འགྱུར་མཁྱེན་ཅིང་དུས་ལ་བབ་
པར་གཟིགས་ནས་ལྕགས་མོ་ཕག་གི་ལོར་དགེ་ལྡན་ཕུག་པོ་ཆེར་ཕེབས་སོ། །དེ་
ཡང་དགའ་ལྡན་ཕུག་པོ་ཆེ་ཞེས་བྱ་བ། འཕགས་མཆོག་རང་བྱུང་ཝ་ཏི་བཟང་པོའི་
བྱང་ངོས་བལ་བོད་མཚམས་ཀྱི་དབེན་གནས་རི་མཐོ་ཞིང་བརྗིད་ཆགས་པ་རྒྱལ་
པོ་ཁྲི་ལ་བཞུགས་པ་འདྲ་བ། རྩེ་མོ་བྲག་རི་མཐོན་པོ་གནམ་དུ་སྙེགས་པ་ལྟ་བུ།
ཕྱོགས་ ཀྱི་རི་ཐམས་ཅད་ཀྱི་རྩེ་མོ་གངས་རིའི་ཕྲེང་བས་ཚར་དུ་དངར་བ་དར་
དཀར་གྱི་ཡོལ་བ་དཀྲིས་པ་ལྟ་བུ། རི་གཤམ་ཐམས་ཅད་ནགས་ཚལ་སྔོན་པོའི་
ཤམ་ཐབས་དཀྲིས་པ་ལྟ་བུ། ལྷག་པར་སྒྲུབ་གནས་ཀྱི་ཉེ་འཁོར་ཐམས་ཅད་ཤིང་
ལྗོན་པ་སྣ་ཚོགས་པས་ཚར་དུ་དངར་བ། རྒྱབ་རིའི་རྩེ་མོ་ན་ཡུལ་དེའི་མི་རྣམས་
མཚོ་ནང་ཞེས་འབོད་པ་ལྷ་མོའི་བླ་མཚོ་ཤིན་ཏུ་གཉན་པ་ཞིག་ཡོད་པ། རི་གཤམ་
ན་ཐང་གྲུ་གསུམ་པ་ཆོས་འབྱུང་གི་དབྱིབས་ལྟ་བུ་ཡུལ་ཕྱོགས་དེའི་མི་རྣམས་མ་
བདུན་མའི་ཐང་ཞེས་ཟེར་བ་སྲིད་པའི་མ་མོ་བདུན་གྱི་གནས་ས་ཤིན་ཏུ་གཉན་པ་
ཞིག་ཡོད་པ། ཕྱོགས་ཕྱོགས་ཀྱི་རི་བོའི་ངོས་ནས་གངས་ཀྱི་ཆུ་དཀར་ཞིང་འཚེར་
བ་སྙན་པའི་སྒྲ་སྒྲོག་ཅིང་འབབ་པ། མདུན་ངོས་ན་རི་ཕྲན་མང་པོ་སྒྲུབ་གནས་ལ་
འདུད་ཅིང་དབྱིབས་སྣ་ཚོགས་པ་མཆོད་པ་འབུལ་བའི་ཚུལ་དུ་ཡོད་པ། སྔོན་ཇོ་བོ་
རྗེ་དཔལ་ལྡན་ཨ་ཏི་ཤ་དང༌། ཕ་དམ་པ་སངས་རྒྱས། རྗེ་བཙུན་མི་ལ་རས་པ། རྗེ་
བཙུན་རེད་མདའ་བ་ཡབ་སྲས་སོགས་དམ་པ་དུ་མས་བྱིན་གྱིས་བརླབས་ཤིང་།
- 90 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
གཞན་ཡང་དཔང་ལོ་ཆེན་པོ་སོགས་གངས་ཅན་པ་རྣམས་ལ་བཀའ་དྲིན་ཆེ་བའི་
ལོ་ཙཱ་བ་དང་པཎ་གྲུབ་མང་པོས་ཀྱང་བཞུགས་ཤིང་བྱིན་གྱིས་བརླབས་པ། དེ་ལྟ་
བུའི་གནས་རི་ཁྱད་པར་ཅན་དེའི་དབུས་ཀྱི་ལྟེ་བ་ན་བྲག་སེང་གེ་གནམ་དུ་མཆོང་
བ་འདྲ་བ། བྲག་གི་ངོས་ལ་ཆོས་དུང་གི་རྣམ་པ་འབུར་དུ་དོད་པ་སོགས་བཀྲ་ཤིས་
པའི་རི་མོ་དུ་མས་སྤྲས་པ། དབྱར་བསིལ་ཞིང་དགུན་དྲོ་བ། ཤིན་ཏུ་གཙང་ཞིང་
ཡིད་དུ་འོང་བའི་གནས་དེར་ཕེབས་འཕྲལ་དུ་ཐུགས་དགྱེས་ཉམས་ཆེན་པོ་མཛད་
ཅིང་ཟིལ་གནོན་དམིགས་པ་སྐོར་གསུམ་གྱི་སྒོ་ནས་གཞི་བདག་རྣམས་དམ་ལ་
བཏགས་ཏེ་འཕྲིན་ལས་ཚུལ་བཞིན་དུ་བསྒྲུབ་པར་བཀའ་བསྒོས། དགའ་ལྡན་
སྙན་བརྒྱུད་ཀྱི་བསྟན་པ་དར་ཞིང་རྒྱས་པའི་རྟེན་འབྲེལ་སྒོ་དུ་མ་ནས་བསྒྲིག་པར་
མཛད་དོ། །དེ་དག་ལ་འདི་སྐད་ཅེས་བྱ་སྟེ། རྒྱལ་བ་ཀུན་གྱི་ཐུགས་རྗེ་གཅིག་
བསྡུས་ པ། །འཕགས་ མཆོག་ སྤྱན་ རས་ གཟིགས་ ཀྱི་ སྤྲུལ་ པའི་ གཟུགས། །རང་
བྱུང་ཝ་ཏི་བཟང་པོའི་བྱང་རིའི་ངོས། །གྲུབ་པའི་བསྟི་གནས་དགའ་ལྡན་ཕུག་པོ་
ཆེ། །ས་འཛིན་དབང་པོ་ཉི་ཟླར་སྙེག་འདྲ་བའི། །རྩེ་མོ་རབ་དཀར་ཁ་བའི་ཏོག་
གིས་མཛེས། །ལྗོན་པ་བཟང་པོའི་ཕྲེང་བས་ཕྱོགས་ཀུན་བསྐོར། །དྲི་ཞིམ་མེ་ཏོག་
སྣ་ཚོགས་ཚར་དུ་དངར། །བུང་བའི་ཚོགས་རྣམས་སྙན་པའི་གླུ་དབྱངས་ལེན། །
སྤོས་ཀྱི་ལྗོན་ཤིང་དྲི་བཟང་འཕྲོ་བ་ནི། །མ་ལ་ཡ་ཡི་ཚལ་དུ་སླེབ་པ་བཞིན། །སྣ་
ཚོགས་བྱ་རྣམས་ལྗོན་པའི་རྩེ་མོ་ནས། །སྙན་པའི་དབྱངས་ཀྱི་རྒྱུན་དུ་འབོད་པ་
ནི། །བསམ་གཏན་པ་ལ་སྐྱོ་གྲོགས་བྱེད་པ་བཞིན། །ལྷུང་ལྷུང་དལ་གྱིས་འབབ་
པའི་ཉལ་འགྲོའི་རྒྱུན། །ས་འཛིན་རྩེ་ནས་རྒྱུན་ཆད་མེད་པར་འབབ། །སེང་ཆེན་
གནམ་དུ་མཆོང་འདྲའི་བྲག་རིའི་འོག །རི་སྐྱིབས་ནོར་བུའི་ཕུག་ཡངས་ཉམས་
91-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༠༽
དགའ་བ། །གྲུབ་མཆོག་དམ་པ་འདི་ཡི་བཞུགས་གནས་ སུ། །ལྷ་ཡི་བཟོ་བོས་
ཆེད་ དུ་ བྱས་ སམ་ སྙམ། །ལྔ་བརྒྱའི་གཙུག་རྒྱན་ པཎ་ཆེན་མར་མེ་མཛད། །རྗེ་
བཙུན་ཆེན་པོ་རེད་མདའ་བ་ལ་སོགས། །མཁས་ཤིང་གྲུབ་པའི་དམ་པ་བགྲང་
ཡས་ཀྱིས། །ཕྱོགས་འདིར་བྱོན་ནས་ས་གཞི་བྱིན་གྱིས་བརླབས། །དགའ་ལྡན་ལྷ་
བརྒྱའི་མགོན་དང་དབྱེར་མེད་པ། །དགའ་ལྡན་བསྟན་འཛིན་བཤེས་གཉེན་དམ་
པ་འདི། །དགའ་ལྡན་སྙན་བརྒྱུད་བསྟན་པ་སྤེལ་བའི་ཕྱིར། །དགའ་ལྡན་ཕུག་པོ་
ཆེ་ཡི་གནས་འདིར་བྱོན། །ཆོས་ཕུང་བརྒྱད་ཁྲི་བཞི་སྟོང་ སྙིང་ པོའི་དོན། །ཆོས་
རྣམས་ཀུན་གྱི་གནས་ལུགས་མཐར་ཐུག་པ། །ཆོས་ཉིད་སྒྲ་དབྱངས་འདི་ནས་
སྒྲོག་གོ་ཞེས། །ཆོས་དུང་མཚན་མ་བྲག་ལ་འབུར་དུ་དོད། །སྡེ་སྣོད་གསུམ་ གྱི་
བརྗོད་བྱ་ཀུན་བསྡུས་པ། །ཐེག་པ་གསུམ་གྱི་ལམ་གྱི་གནད་རྫོགས་པ། །སྐྱེས་བུ་
གསུམ་གྱི་ལམ་བཟང་འདིར་དར་ཞེས། །རི་མོ་གསུམ་གྱིས་སྤྲས་པའི་ཆོས་དུང་
ཤར། །གྲུབ་པས་བསྟེན་པའི་བསྟི་གནས་དམ་པ་འདིར། །གྲུབ་པའི་དབང་ཕྱུག་
དམ་པ་འདི་བྱོན་ཏེ། །གྲུབ་མཆོག་དབེན་ས་པ་ཡི་ལུགས་བཟུང་བས། །གྲུབ་པའི་
སྙན་གྲགས་ཆེན་པོས་ས་སྟེང་ཁྱབ། །ཐུབ་བསྟན་སྙིང་པོ་གནས་འདིར་དར་འགྱུར་
ན། །ང་ཡིས་གཞན་དུ་སྡོད་པ་མི་རིགས་ཞེས། །འདོད་ཁམས་དབང་ཕྱུག་དམག་
ཟོར་རྒྱལ་མོ་ཡང་། །གནས་འདིར་རྒྱུན་དུ་བཞུགས་ཕྱིར་བླ་མཚོ་ཆགས། །དཔལ་
ལྡན་ཧེ་རུ་ཀ་ཡི་རྣལ་འབྱོར་པ། །གང་དུ་བཞུགས་པའི་གནས་དེར་བདག་ཅག་
རྣམས། །སྲུང་མར་སྡོད་ཅེས་མ་མོ་བདུན་པོས་ཀྱང་
། །སྒྲུབ་གནས་འདི་ཡི་གཤམ་
དུ་གནས་གཞི་བཟུང་། །གྲུབ་པའི་དབང་ཕྱུག་ཆེན་པོས་བྱིན་བརླབས་པ། །དགའ་
ལྡན་ཕུག་པོ་ཆེ་ཡི་གནས་མཆོག་འདིར། །ཆོས་བཞིན་སྒྲུབ་པར་བྱེད་པ་ཐམས་
- 92 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཅད་ཀྱང་། །དབེན་ས་པ་ཡི་རྣམ་ཐར་ཁྱོངས་པར་ཤོག །བདག་ཀྱང་དེང་ནས་ཚེ་
རབས་ཐམས་ཅད་དུ། །བྱ་བྲལ་གྲུབ་པའི་དབང་ཕྱུག་ཁྱོད་བཞིན་དུ། །རྩེ་གཅིག་
སྒྲུབ་པས་རྒྱལ་བ་དགྱེས་བྱེད་ཅིང་། །ཐུབ་བསྟན་མི་ནུབ་རྒྱལ་མཚན་འཛིན་པར་
ཤོག །
དེ་ལྟར་དགའ་ལྡན་ཕུག་པོ་ཆེར་ཕེབས་ཏེ། །ས་གཞི་བྱིན་གྱིས་བརླབས་
ཤིང་ཟླ་ཤས་བཞུགས་ནས་གངས་རིར་ཕེབས་རྩིས་མཛད་པ་ན། བླ་མ་སྔགས་
རམ་ པས་ ད་རེས་ བཞུགས་ དགོས་ པའི་ གསོལ་ འདེབས་ མཛད་ པས་ རེ་ཞིག་
བཞུགས་པར་ཞལ་གྱིས་བཞེས། དེ་ནས་བླ་མ་ཉིད་ལ་མི་ཕྱེད་པའི་དད་པ་ཅན་
རྫོང་དཀར་མཁན་པོ་དཀའ་ཆེན་ཆོས་མཛད་ཀྱིས་སྔ་མོ་ནས་གསོལ་བ་བཏབ་པ་
ལྟར། ཁོང་གིས་གཙོ་མཛད་དགེ་འདུན་མང་ཙམ་ལ་བྱང་ཆུབ་ལམ་རིམ་ཆེན་མོ།
ལམ་རིམ་ཆུང་བ། རྡོ་རྗེ་འཆང་ཆེན་པོའི་ལམ་གྱི་རིམ་པ། རྩ་ལྟུང་རྣམ་བཤད། བླ་
མ་ལྔ་བཅུ་ པའི་རྣམ་བཤད་སོགས་ རྗེ་ རིན་པོ་ཆེའི་གསུང་མང་པོའི་ལུང་། རྗེ་
བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་གསུང་འབུམ་ཕལ་ཆེ་བའི་
ལུང་། ཟབ་ ལམ་ ནམ་ མཁའ་ སྒོ་ འབྱེད་ ཀྱི་བཀའ་དབང་། གཅོད་ གཞུང་ ཐར་
འདོད་དེད་དཔོན་མའི་ཁྲིད་མན་ངག་ཞལ་ཤེས་ཀྱིས་བརྒྱན་པ། ཉམས་མགུར་གྱི་
དབྱངས་དང་གཉན་ སར་འགྲོ་ ཚུལ་ སོགས་ ཕྱག་ལེན་རྣམས་ཀྱང་མཐིལ་ ཕྱིན་
འཁྲིད་པར་མཛད། གཞན་ཡང་ལྷ་བཙུན་རྡོ་རྗེ་ནས་བརྒྱུད་པའི་ཆོས་བཀའ་མང་
པོ་དང༌། བློ་སྦྱོང་གི་ཁྲིད། ལམ་རིམ་གྱི་ཁྲིད་སོགས་ཟབ་ཆོས་མང་དུ་སྩལ། དེ་
ནས་རྫོང་དཀར་མཁན་པོས་སྦྱིན་བདག་མཛད་ནས་དགེ་སློང་རྣམས་ཀྱི་ཚོགས་
ཁང་དང༌། རུང་ ཁང་སོགས་བཟོ་བར་མཛད། འདི་སྐབས་ཚོགས་ཁང་གི་གཞི་
- 93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
འདིང་བ་ན། ས་དེ་ན་ཕ་བོང་མང་དུ་ཡོད་པ་རྣམས་མི་གཞན་གྱིས་ཐབས་ཅི་བྱས་
ཀྱང་བསྒུལ་མི་ཐུབ་པ་རྣམས། བླ་མ་ཉིད་ཀྱིས་ལྕགས་ཀྱི་ཐུར་མ་ཆུང་ངུ་ཞིག་གིས་
ཐབས་མཛད་ནས་དཀའ་ཚེགས་མེད་པར་འཐོན་པར་མཛད་པས། འདི་ནི་ངེས་
པར་རྫུ་འཕྲུལ་ལོ་ཞེས་གྲགས་པའང་བྱུང་འདུག །འདུ་ཁང་གི་འོག་གཞིའི་སའི་
ནང་ནས་དཔལ་ལྡན་ལྷ་མོའི་རྟེན་གཏོར་ཅི་འདྲ་བའི་རྡོ་ཞིག་ཐོན་པས་ཀུན་ཡ་
མཚན་ཆེ་བར་བྱུང་ཞིང་། སླར་ཚོགས་ཁང་གི་སྦུག་ཏུ་འཇོག་པར་མཛད་དོ། །དེ་
སྔ་ཕན་གཤིན་པོའི་བསྔོ་ཞུས་སོགས་གཏན་ནས་བཞེས་པར་མི་མཛད་པ་ལ།
རྫོང་དཀར་མཁན་པོ་ལ་སོགས་པས་ཤི་གསོན་ཀུན་ལ་ཕན་པའི་ཕྱིར་བསྔོ་ཞུས་
ལ་སོགས་པ་རྣམས་ཅིས་ཀྱང་བཞེས་དགོས་ཞེས་གསོལ་བ་བཏབ་པས། དེ་ཕྱིན་
ཆད་བཞེས་པར་མཛད་ནས་དར་ཁ་གང་ཡན་ཆད་རྫ་ས་ཆེ་ཆུང་ཅི་བྱུང་ཡང་བདག་
གིར་མི་མཛད་པར་དགེ་འདུན་ལ་བསྔོ་བར་མཛད་ཅིང་། ཆུད་ཟོས་སུ་མི་འགྱུར་
བའི་དམ་བསྒྲགས་ནན་ཆེ་བར་མཛད། སྐབས་ཤིག་ཏུ་གྲྭ་ཆོས་གླིང་ནས་འབའ་ར་
སྤྲུལ་སྐུ་མཇལ་བར་ཕེབས་ཏེ་ཆོས་ཀྱི་བཀའ་དྲིན་ཞུས་པ་ན། ཐུགས་དགྱེས་པ་
ཆེན་པོས་ཇོ་བོ་རྗེ་དཔལ་ལྡན་ཨ་ཏི་ཤའི་ཆོས་ཆུང་བརྒྱ་རྩ་སོགས་ཆོས་བཀའ་མང་
དུ་གནང་། དེ་ནས་བླ་མ་ཉིད་དགུང་ལོ་རེ་ལྔར་ཕེབས་པ་སྟག་གི་ལོའི་ནང་དུ་
སྐྱབས་མགོན་ཆེན་པོའི་ཞལ་མཇལ་བའི་ཕྱིར་གཙང་ཕྱོགས་སུ་ཕེབས་བཞེད་པ་
ན། རྫོང་དཀར་མཁན་པོས་ཀྱང་གང་ཅིའི་ཞབས་ཏོག་འོ་མི་བརྒྱལ་བ་མཛད་རྩིས་
ཞུས་ནས་རྫོང་དཀར་མཁན་པོ་དཔོན་གཡོག་རྣམས་དང་སྟབས་གཅིག་ཏུ་རིམ་
གྱིས་ཕེབས་ནས་བཀྲ་ཤིས་ལྷུན་པོའི་ཀླུ་སྡིངས་སུ་ཅོག་གུར་ཕུབ་ནས་བཞུགས།
གླང་ལོའི་མཇུག་ནས་བཟུང་པཎ་ཆེན་ཐམས་ཅད་མཁྱེན་པ་ཆེན་པོ་རྗེ་བཙུན་བློ་
- 94 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བཟང་ཡེ་ཤེས་སྐུ་ཁམས་སྙན་ཚུལ་བཞེས་ནས། སྟག་ལོའི་ཟླ་བ་དང་པོ་གཉིས་
པའི་ནང་དུ་སྐུ་སྙུང་ཚུལ་ཆེར་བཞེས་ཤིང་། དེ་དག་གི་ཚེ་ནམ་མཁའ་འཇའ་འོད་
ཀྱིས་ཁྱབ་ཅིང་སྐབས་སྐབས་སུ་འཇའ་དཀར་པོ་ཟུག་པ་ཡང་ཡང་བྱུང་། གཞན་
ཡང་ལྟས་སྣ་ཚོགས་བྱུང་བ་བཅས་གྲྭ་ས་ཆེན་པོ་རྣམས་ཀྱིས་གཙོས་ཐ་གྲུ་ཀུན་ན་
བཞུགས་པའི་དགེ་འདུན་རྣམས་ཀྱིས་ཞབས་བརྟན་སྐུ་རིམ་ལ་ཁོར་མོ་ཡུག་ཏུ་
འགྲུས་པར་མཛད་ཅིང་། ལྷག་པར་བླ་མ་ཉིད་ལ་བླ་བྲང་ཆེན་པོ་ནས་སྐྱ་མགོན་
ཆེན་པོའི་ཞབས་བརྟན་ལ་དམིགས་པའི་ཚེ་སྒྲུབ་ཅིག་མཛད་དགོས་ཚུལ་གནང་
བར་བཀྲ་ཤིས་ལྷུན་པོའི་གླིང་དུ་བཞུགས་ནས་ཟླ་སྦྲེལ་གྱི་བར་ལ་སྐུ་མཚམས་
ཤིན་ཏུ་དམ་པར་བཅད་ནས་གྲུབ་རྒྱལ་ལུགས་ཀྱི་ཚེ་སྒྲུབ་ལ་ཐུན་བཞིར་མཛད།
དེའི་ཚེ་ལྷར་བཅས་འགྲོ་བའི་བླ་མ་འདི་མ་བཞུགས་ན་ནི་སྐྱེ་བོ་ཐམས་ཅད་མགོན་
དང་བྲལ་ཞིང་ཐུབ་པའི་བསྟན་པ་ཡང་ཆུ་དང་བྲལ་བའི་པདྨོ་བཞིན་དུ་སྐད་ཅིག་
ལ་ཉམས་པ་ལ་ཚེགས་མེད་ཅིང་། དེ་ལྟར་ན་འགྲོ་བའི་བདེ་སྐྱིད་ཀྱང་ནུབ་པར་
འགྱུར་བས། སྐྱབས་མགོན་ཆེན་པོ་འདི་ཉིད་ཀྱི་ཞབས་བརྟན་ལ་འབད་པ་ནི་འགྲོ་
བ་སེམས་ཅན་ཐམས་ཅད་ཀྱི་དོན་གྱི་མཆོག་གོ་སྙམ་དུ་དགོངས་ནས་ཚེ་སྒྲུབ་ལ་
ཤིན་ཏུ་འགྲུས་པར་མཛད་ཅིང་། ཐུན་རེར་གཟུངས་རིང་སྟོང་ཕྲག་རེ་མ་མཐའ་
འགྲོ་བར་མཛད་པ་སོགས་ བྱ་དཀའ་བའི་བརྩོན་འགྲུས་ཀྱིས་བཟླས་སྒོམ་ལ་
བརྩོན་པར་མཛད་པས། མགོན་པོ་ཚེ་དཔག་མེད་ཀྱི་བྱིན་གྱིས་བརླབས་པའི་དག་
པའི་མཚན་མ་ཁྱད་པར་ཅན་ཡང་བྱུང་ཞིང་འདོད་པའི་དོན་འགྲུབ་པའི་རྟགས་དང་
མཚན་མ་ལེགས་པར་བྱུང་ནས་སྐུ་མཚམས་གྲོལ། དེ་ནས་སྐྱབས་མགོན་ཆེན་པོ་
ཡང་གདུལ་བྱ་ཡོངས་ཀྱི་བསོད་ནམས་ཀྱི་མཐུས་སྐུ་ཁམས་ལེགས་པར་དྭངས་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚུལ་བཞེས། དེ་ནས་མི་རིང་བར་སྐྱབས་མགོན་ཆེན་པོར་བྱིན་རླབས་ཞུས་ཏེ་དོན་
གཉེར་ཅན་ཁ་ཤས་ལ་ལྷོ་བྲག་བཀའ་འབུམ་སོགས་ཆོས་བཀའ་མང་དུ་གནང་
ནས། དེ་ནས་སྐྱིད་གྲོང་ནགས་ཁྲོད་དུ་ཕེབས་བཞེད་ནས་ལམ་དུ་ཆས་ཏེ་རིམ་
གྱིས་སྣར་ཐང་དུ་ཕེབས་ཤིང་ཞག་བཞུགས་མཛད། སྣར་ཐང་སྡེ་པ་སོགས་ཀྱིས་
མཆོད་ཅིང་བསྙེན་བཀུར་བ་དང་དུ་བཞེས། སྣར་ཐང་ཚོགས་པ་ལ་ཆོས་སྤྱོད་ཀྱི་
ལུང་སོགས་འདོད་ཆོས་ཀྱང་ཅི་རིགས་གནང་། དེ་སྐབས་གཞན་གྱི་དད་འབུལ་
མང་དུ་བྱུང་བ་རྣམས་ཆོས་གྲྭ་ཆེན་པོའི་ལྷ་ཁང་རྣམས་ལ་མཆོད་པ་དང་། དགེ་
འདུན་ལ་མང་ཇ་སོགས་ཀྱིས་བསྙེན་བཀུར་དང་། སྣར་ཐང་། དབེན་དགོན། བྱང་
ཆེན་སྒྲུབ་སྡེ། གངས་ཅན་ཆོས་འཕེལ་སོགས་གྲྭ་ས་དང་། རི་ཁྲོད་ཁ་ཤས་ལ་མང་
ཇ་དང་མཆོད་འབུལ་མཛད་དེ་ཆས་དངོས་གང་བྱུང་དེ་འཕྲལ་དགེ་ཕྱོགས་སུ་
གཏོང་བར་མཛད། དེ་ནས་སྣར་ཐང་ནས་ཆས་པ་ན་འབྲི་ཁུང་རྡོར་འཛིན་དཀོན་
མཆོག་དཔལ་སྦྱིན་དཔོན་སློབ་ཁ་ཤས་ཀྱང་སྟོད་ཕྱོགས་སུ་འབྱོན་རྩིས་ཀྱིས་དེར་
བྱོན་ནས་བླ་མ་ཉིད་ཀྱི་ཞལ་མཇལ་ཞིང་བྱིན་རླབས་ཞུས་ནས་མཉམ་དུ་ཕྱིན་ཆོག་
བ་ཞིག་དགོས་ཞེས་ཞུས་པར་དགྱེས་བཞིན་ཞལ་གྱིས་བཞེས། དེ་ནས་རིམ་གྱིས་
སྲད་རིན་ཆེན་རྩེར་ཕེབས། ནོར་བུ་ཆོས་འཁོར་གླིང་གི་སློབ་དཔོན་པ་བློ་བཟང་
འཕྲིན་ལས་ཀྱིས་གཙོ་མཛད་དགེ་འདུན་ཚང་མས་བསྙེན་བཀུར་ཕུན་སུམ་ཚོགས་
པ་ཞུས་ཤིང་འདོད་ཆོས་ཀྱང་མང་དུ་སྩལ། དེ་ནས་རིམ་གྱིས་ལྕི་ལུང་དུ་ཕེབས།
ལྕི་ལུང་སྡེ་པས་གུས་མཆོད་བསྙེན་བཀུར་ཕུན་སུམ་ཚོགས་པ་བྱས་ཤིང་། ལྷག་
པར་སྐུ་ན་མཐོ་བའི་སྟབས་བཅས་ཞབས་ཐང་དུ་འོ་བརྒྱལ་བ་འདུག་པས་ཆིབས་
གཡག་ག ཅིག་ཅིས་ཀྱང་བཞེས་དགོས་ཞེས་ཞུས་པར་གཡག་གི་ཁ་ཡ་མི་ཡོང་
- 96 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
གསུང་ནས་མ་བཞེས་པ་ན། འབྲི་ཁུང་རྡོར་འཛིན་གྱིས་བདག་གིས་གཡག་འཁྲིད་
ལུགས་ལེགས་པར་ཤེས་པས་ཅིས་ཀྱང་བཞེས་དགོས་གཡག་བདག་རང་གིས་
ཁྲིད་ཆོག་ཞུས་ནས་ནན་གྱིས་ཆིབས་གཡག་ ཕུལ་ཏེ། རིམ་གྱིས་དིང་རི་བརྒྱུད་
ནས་སྨན་ཁབ་ཏུ་ཕེབས། སྨན་ཁབ་པ་རྣམས་ཀྱིས་དད་ཆེན་པོ་བྱས་ཤིང་ཞབས་
ཏོག་བསྒྲུབས། རིམ་གྱིས་དཔལ་ཁུད་བརྒྱུད་ནས་སྐྱིད་གྲོང་ཚོང་དུས་སུ་ཕེབས།
དེ་ཕྱོགས་ཀྱི་དད་ལྡན་རྣམས་སུས་ཀྱང་མ་ཤེས་པར་གསང་ཐབས་མཛད་ནས་
སང་ཉིན་སྔ་བར་ཕུག་ཆེན་སྒྲུབ་སྡེར་ཕེབས། དེ་ནས་རེ་ཞིག་ སྐུ་མཚམས་ ཀྱི་
བཅད་རྒྱ་ལ་བཞུགས། སྐུ་མཚམས་གྲོལ་ནས་ཡོས་ལོ་ཟླ་བ་བཞི་པའི་ནང་དུ་སྨྱུང་
གནས་ཀྱི་འགོ་བཙུགས་ནས་མཆོག་བརྒྱད་ ཚར་གསུམ་སྦྲེལ་ནས་ཟླ་བ་ཕྱེད་
གཉིས་ལྷག་ཙམ་གྱི་རིང་ལ་སྨྱུང་གནས་མཛད་དེ། གདན་གཅིག་དང་ཁྲུས་ཀྱི་རིམ་
པ། དངོས་གཞི་ལྷ་དྲུག་སྒོམ་ཚུལ་སོགས་བྱ་བའི་རྒྱུད་ནས་བཤད་པ་ལྟར་ཕྱག་
ལེན་ཤིན་ཏུ་དག་པར་མཛད་ཅིང་། པོ་བསྟོད་ཉེར་གཅིག་གི་རིང་དབྱངས་དང་
བཅས་ཏེ་ཕྱག་འཚལ་ལ་བརྩོན་པར་གནང་། གཙོ་ཆེར་ཡིག་དྲུག་གི་བསྙེན་པ་
ཐུན་རེར་ཁྲི་ཚོ་རེ་ཙམ་འགྲོ་བར་མཛད་ནས་ཤིན་ཏུ་འགྲུས་པར་མཛད་པས་ནུབ་
ཅིག་མནལ་ལམ་དུ་མི་དཀར་པོ་ཞིག་གིས་ད་གཟུངས་རིང་བགྲང་ན་ལེགས་ཞེས་
བརྗོད་པ་ཞིག་གསལ་བར་བྱུང་བས་དེ་ ཕྱིན་ གཟུངས་ རིང་བརྩོན་པར་མཛད།
ཚུལ་འདི་ལ་དཔགས་ན་དེའི་ཚེ་དག་པའི་མཚན་མ་མང་པོ་བྱུང་ཡོད་ཚོད་འདུག་
ཀྱང་དེ་ཙམ་ལས་གསུང་བ་མི་གནང་། དེའི་ཚེ་གྲྭ་སློབ་རྣམས་བླ་མ་བདག་ཉིད་
ཆེན་པོ་སྐུ་ན་འདི་ལྟར་དུ་མཐོ་བ་ཡང་ཕྱག་འཚལ་སོགས་བསགས་སྦྱང་ལ་འདི་
ལྟར་འགྲུས་པར་མཛད་ན། བདག་ཅག་རྣམས་ལེ་ལོར་གནས་པ་ག་ལ་རིགས་
- 97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
སྙམ་དུ་ཆུ་དང་ཕྲད་པའི་པདྨ་བཞིན་དུ་དཔོན་སློབ་ཚང་མ་ཐུགས་དམ་ཤིན་ཏུ་
འཕེལ། ཟླ་བ་བདུན་པའི་ནང་དུ་བསླབ་པ་ཀུན་ལས་བཏུས་པ། རྒྱལ་སྲས་བཀའ་
འབུམ། དགོངས་པ་རབ་གསལ། རྩ་ཤེའི་ཊིཀ་ཆེན་སོགས་ཆོས་མང་དུ་གནང་། །
དོན་གཉེར་ཅན་ཁ་ཤས་ལ་བསྙེན་རྫོགས་ཀྱང་གནང་། དེ་ནས་སྟོན་གྱི་རིང་ལ་
མཁས་གྲུབ་ཐམས་ཅད་མཁྱེན་པའི་བཀའ་འབུམ་ཐོར་བུ་བ། སྡོམ་གསུམ་རྣམ་
གཞག་ཐུབ་བསྟན་བྱི་དོར། ཞུ་ལན་ནོར་བུའི་ཕྲེང་བ། བློ་སྦྱོང་མཚོན་ཆ་འཁོར་ལོ།
མདོ་སྡེ་རྒྱན། མི་རྟག་པའི་ཚོམས། དྲང་ངེས་རྣམ་འབྱེད། མདོ་སྡེ་བསྐལ་བཟང་།
མཛངས་བླུན། བརྒྱད་སྟོང་པ་རྣམས་ཀྱི་ལུང་གནང་ཞིང་། བརྒྱད་སྟོང་པ་གནང་
སྐབས་སྤྱན་ཆབ་མང་དུ་བྱུང་བ་ཤངས་ཕྱིས་ཀྱིས་ཤངས་སྣབས་ཕྱིད་པའི་རྣམ་པ་
དང་ཞལ་གདོང་ལ་འགེབས་པ་སོགས་མཛད་ནས་སྤྱན་ཆབ་མི་མངོན་པར་མཛད་
ཀྱང་། བརྒྱད་སྟོང་པ་གནང་རིང་སྤྱན་ཆབ་ནར་མར་བྱུང་ཞིང་སྐབས་སྐབས་སུ་
སྤྱན་ཧུར་བག་ཏུ་མཛད་ནས་དགྱེས་པའི་རྣམ་པ་ཤིན་ཏུ་ཆེ་བ་རེ་ཡང་མཛད། རེས་
འགའ་ཟབ་མོའི་དཀའ་གནས་འདྲ་ལ་གཟིགས་ནས་ད་ན་སོ་རྒས་སོང་གཞན་མ་
ཆོས་བྱ་རྒྱུ་རང་ཞིག་འདི་ན་འདུག་པ་ཡིན་ཏེ་ཞེས་གསུང་བར་མཛད། འདི་ནི་
རྒྱལ་བའི་བསྟན་པ་སྤྱིའི་གནད་མཁྱེན་པའི་མཁས་པ་རྣམས་ངོ་མཚར་བསྐྱེད་པའི་
རྣམ་པར་ཐར་པ་ཞིག་སྟེ། སྙིགས་མ་ལས་ཀྱང་ཆེས་སྙིགས་མར་གྱུར་པའི་དུས་
འདིར་རྒྱལ་བའི་གསུང་རབ་རྣམས་རིམ་གྲོ་ལ་ཉེ་བར་མཁོ་བ་དང་། ཕྱག་མཆོད་
ཀྱི་ཡུལ་ཙམ་དུ་འཛིན་པ་མ་གཏོགས་ཉམས་ལེན་གྱི་གནད་རྣམས་དེ་ན་ཡོད་པའི་
ཐེ་ཚོམ་ཙམ་ཡང་སྐྱེ་བ་ཤིན་ཏུ་བཀོན་པ་ལ། དམ་པ་འདིས་ནི་གདམས་པའི་
གནད་མཐར་ཐུག་པ་རྣམས་གསུང་རབ་ཉིད་ལ་ཡོད་པར་གཟིགས་པ་ཡིན་ནོ། །
- 98 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
སྐབས་ཤིག་ཏུ་གནས་ནུབ་པ་ཡུལ་སྡེ་སྤྱི་ནས་དད་གུས་ཆེན་པོས་དཔོན་སློབ་ཚང་
མ་གདན་དྲངས་བསྙེན་བཀུར་ཕུན་སུམ་ཚོགས་པས་མཆོད་ཅིང་རྟེན་རྣམས་ལ་
རབ་གནས་དང༌། ཚེ་དབང་། ཡིག་དྲུག་གི་ལུང་སོགས་སྩལ་ནས་སྐྱེ་འགྲོ་བརྒྱ་
ཕྲག་མང་པོར་མཐོ་རིས་དང་ཐར་པའི་སྒོ་འཕར་ཕྱེ་བར་མཛད། ཟླ་བ་བཅུ་གཉིས་
པའི་མཇུག་ནས་བཟུང་དཔོན་སློབ་ཐམས་ཅད་སྐུ་མཚམས་ཤིན་ཏུ་དམ་པ་ལ་
བཞུགས། འབྲུག་ལོ་ཟླ་བ་བཞི་པའི་ནང་དུ་དོན་གཉེར་ཅན་རྣམས་ཀྱི་ཡུན་རིང་མོ་
ནས་གསོལ་བ་བཏབ་པ་ལྟར་དུས་གསུམ་གྱི་སངས་རྒྱས་ཐམས་ཅད་གང་ནས་
གཤེགས་ཤིང་གཤེགས་པར་འགྱུར་བའི་ལམ་པོ་ཆེ། སྡེ་སྣོད་གསུམ་གྱི་བརྗོད་བྱ་
ཐམས་ཅད་ཕྱོགས་གཅིག་ཏུ་བསྡུས་པ། དཔལ་ལྷ་ཅིག་དཱི་པཾ་ཀ་རའི་ཐུགས་ཀྱི་
བཅུད། བྱང་ཆུབ་ལམ་གྱི་རིམ་པའི་དམར་ ཁྲིད། རྗེ་བཙུན་བློ་བཟང་ཡེ་ཤེས་
དཔལ་བཟང་པོའི་གསུང་མྱུར་ལམ་གྱི་སྟེང་ནས་ཤིན་ཏུ་རྒྱས་པ་དཔལ་དབེན་ས་
པའི་མན་ངག་གི་གནད་རྣམས་ཚང་བར་ཟླ་བ་གཅིག་གི་རིང་གནང་། ཆོས་ཀྱི་
དཀྱིལ་ ཙམ་དུ་ སྐུ་ ཁམས་ མི་བདེ་བ་ཞིག་བྱུང་ནས་ ཉིན་ གཅིག་ གཉིས་ ཆོས་
མཚམས་མཛད་དགོས་བྱུང་བས། དགེ་སློང་རྣམས་ཀྱིས་རང་རང་གི་འབྱོར་པ་ཅི་
ཡོད་བསྡུས་ནས་བླ་མ་གྲུབ་པའི་དབང་ཕྱུག་ཆེན་པོར་སྐུ་གསུང་ཐུགས་རྟེན། དབུ་
ཞྭ། སྣམ་སྦྱར། ལྷུང་བཟེད། གདིང་བ་སོགས་ཡོ་བྱད་ཅི་འབྱོར་དང་བཅས་མཎྜལ་
ཕུལ་ཏེ་ཞབས་པད་བསྐལ་བརྒྱར་བརྟན་པ་དང་སྐུ་བསྙུང་བའི་ཚུལ་མི་སྟོན་པར་
ཆོས་ཀྱི་འཁོར་ལོ་བསྐོར་དུ་གསོལ་ཞེས་གསོལ་བ་བཏབ་པ་ན། ཆོས་ཕྱིར་ལུས་
ལོངས་སྤྱོད་ཐམས་ཅད་འབུལ་བ་ནི་ཁྱེད་རང་རྣམས་ཚོགས་རྫོགས་ཤིང༌། སྔོན་
གྱི་གྲུབ་ཆེན་རྣམས་ཀྱི་རྣམ་ཐར་དང་མཐུན་པས་རྟེན་འབྲེལ་ལེགས་ཞེས་གསུངས་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཞིང་དགྱེས་ཉམས་ཆེན་པོ་མཛད། དེ་མ་ཁད་བསྙུང་གཞི་ལེགས་པར་དྭངས་ཤིང་
ཆོས་འཕྲོ་ཡང་དགྱེས་བཞིན་རྫོགས་པར་གནང་། ཆོས་གྲོལ་ནས་གཏང་རག་གི་
མཆོད་པ་རྒྱས་པར་བཤམས་ཏེ་སེམས་བསྐྱེད་ཞུས་པར་སྤྱོད་འཇུག་ནས་འབྱུང་བ་
ལྟར་དགྱེས་བཞིན་དུ་གནང་། འདི་ལོ་བཀྲ་ཤིས་ལྷུན་པོ་ནས་པཎ་ཆེན་ཐམས་
ཅད་མཁྱེན་པ་ཆེན་པོས། འཕགས་མཆོག་རང་བྱུང་རིན་པོ་ཆེས་གཙོས་སྐྱིད་གྲོང་
འཕགས་པ་ལྷ་ཁང་གི་རྟེན་རྣམས་ལ་གསེར་ཆབ་དང་གོས་བཟང་བསྒྲིགས་ཀྱི་ན་
བཟའ། སྙན་ཤལ་མཆོད་འབུལ་རླབས་ཆེ་བ་བཅས་གནང་བར་བླ་མ་བདག་ཉིད་
ཆེན་པོས་ཐོག་དྲངས་དགེ་སློང་ཚང་མ་སྐྱིད་གྲོང་འཕགས་པ་ལྷ་ཁང་ཕེབས་པར།
འཕགས་པ་ལྷ་ཁང་གི་དགེ་འདུན་རྣམས་ཀྱིས་སིལ་སྙན་དང་། རྒྱ་གླིང་སོགས་
མཆོད་པའི་བྱེ་བྲག་སྣ་ཚོགས་ཐོགས་པའི་སེར་སྦྲེངས་བཅས་གུས་འདུད་བླ་མེད་
མཛད། དེར་ཞག་བཞུགས་གནང་ཞིང་བསྟན་འགྲོ་ཡོངས་ལ་དམིགས་པའི་ཐུགས་
སྨོན་ཤུགས་དྲག་པོ་མཛད། གཞན་ཡང་སྐྱ་སེར་མང་པོར་གང་འཚམ་གྱི་ཆོས་
གནང་བ་སོགས་སྐྱེ་བོ་གྲངས་མེད་པ་ཞིག་ལ་ཐར་པའི་ས་བོན་འཇོག་པར་མཛད་
དོ། །ཟླ་བ་དྲུག་པའི་ཚེས་བཅོ་ལྔའི་ཉིན་གསོ་སྦྱོང་དང་། དགེ་སློང་བཅུ་དྲུག་དགེ་
ཚུལ་དང་བཅས་པས་ཚུལ་ཤིང་བཞེས། བཅུ་དྲུག་གི་སྔ་ཆར་དབྱར་གནས་པར་
ཞལ་གྱིས་བཞེས་ནས་དབྱར་ཟླ་བ་གསུམ་གྱི་རིང་གནས་པར་མཛད། དེ་དག་གི་
སྐབས་སུ་རྒྱུན་པར་ རང་ རང་གི་ སྤྱིལ་པོར་ཐུགས་དམ་ལ་བཞུགས་ནས་དུས་
བཟང་རྣམས་ལ་འདུ་ཁང་དུ་བསགས་སྦྱང་དང་སྨོན་ལམ་སོགས་མཛད་ཅིང་།
དཔོན་སློབ་ཚང་མས་འདུལ་བའི་བཅས་མཚམས་ལ་དག་ཐེར་དང་སྲུང་མཚམས་
ཟིན་པར་བྱས་པས་སངས་རྒྱས་མཐོང་བའི་དཀར་ཕྱོགས་ཀྱི་ལྷ་རྣམས་མགུ་བར་
- 100 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
མཛད། དེའི་ཚེ་བླ་མ་ཉིད་ཀྱི་ཞལ་ནས། སྔ་སོར་འདུ་ཁང་འདི་བཟོ་བའི་ཚེ་ངས་
སླར་དགེ་སློང་འདི་ག་ཙམ་ཞིག་ཡོང་ཞེས་རྩེད་མོ་ལབ་པ་དེ་ཁ་ཏ་འགྲིག་པ་བྱུང་
ཞེས་ཐུགས་མཉེས་མཉེས་ཆེན་པོ་མཛད། དེ་ནས་ཟླ་བ་དགུ་པའི་ཚེས་བཅོ་ལྔའི་
ཉིད་དགག་དབྱེ་མཛད་ནས་དཔོན་སློབ་ཚང་མ་ལྗོངས་རྒྱུར་སྡིངས་ཆེན་དུ་ཕེབས།
དེ་ཉིན་ཆོས་དང་མཐུན་པའི་གསུང་གླེང་མང་དུ་གནང་ཞིང་ཐུགས་ཤིན་ཏུ་མཉེས་
མཉེས་མཛད། འབྲུག་ལོའི་སྟོན་རྗེ་མི་ལའི་རྣམ་མགུར། ཚུལ་ཁྲིམས་ལེའུའི་རྣམ་
བཤད་བྱང་ཆུབ་གཞུང་ལམ། འདུལ་བ་མདོ་རྩ་བ། ཚད་མ་རྣམ་འགྲེལ། དབུ་མ་
རིགས་ཚོགས་དྲུག །འདུལ་བའི་བསླབ་བྱ་ཆེན་མོ། གཞི་གསུམ་ཆོ་ག་སོགས་ལུང་
མང་པོ་དང༌། བྱིན་རླབས་ནམ་མཁའ་སྒོ་འབྱེད་ཀྱི་དབང་། གཅོད་ཀྱི་གཟབ་ཁྲིད་
རྒྱས་པ་བཅས་གནང་། ཟླ་བ་བཅུ་གཅིག་པ་ནས་སྐུ་མཚམས་ལ་བཞུགས་ཤིང་།
མེ་མོ་སྦྲུལ་ལོའི་རང་ཞལ་གསར་དུ་བཞད་པ་ན་བླ་མ་ཡི་དམ་ཆོས་སྲུང་རྣམས་ལ་
གསོལ་ མཆོད་ དང༌། ལྷག་ པར་ འདོད་ ཁམས་ དབང་ ཕྱུག་ དམག་ཟོར་ ལྷ་མོའི་
མཆོད་གཏོར་རྒྱས་པར་མཛད། ཟླ་བ་བདུན་པའི་ནང་དུ་དགེ་སློང་རྣམས་སྐྱབས་
མགོན་ཆེན་པོའི་ཞལ་མཇལ་བར་འདོད་ནས་བླ་མ་གྲུབ་པའི་དབང་ཕྱུག་ཆེན་པོ་
ལ་རྒྱུ་མཚན་ཞུས་པ་ན། བླ་མ་མཇལ་དུ་འགྲོ་བ་ཤིན་ཏུ་ལེགས། བླ་མའི་ཕྱོགས་
སུ་གོམ་པ་རེ་རེ་བོར་བའང་བསོད་ནམས་དཔག་ཏུ་མེད་པས་རང་རེ་རྣམས་འགྲོ་
རྒྱུ་བྱེད་ཅེས་གསུངས་ནས་དཔོན་སློབ་ཚང་མ་གཙང་དུ་ཕེབས་པར་ཐག་བཅད་དེ།
རང་རང་གི་ཆས་གོས་སོགས་ཀྱི་གྲབས་ཀྱང་ལེགས་པར་བྱས་ནས་ཕེབས་རྩིས་
ཡོད་པ་ལ། ཟླ་བ་བརྒྱད་པའི་འགོ་ནས་བཟུང་བླ་མ་གྲུབ་པའི་དབང་ཕྱུག་ཆེན་པོ་
ཕེབས་རྩིས་མི་མཛད་ཅིང་ཐུགས་སྐྱོ་བའི་རྣམ་པ་ཤས་ཆེར་མཛད། དེ་ལ་སུས་
- 101 -



་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཀྱང་རྒྱུ་མཚན་ཞུ་ནུས་པ་མ་བྱུང་ཞིང་། ཟླ་བ་བརྒྱད་པའི་མཇུག་ལ་རྗེ་བཙུན་བློ་
བཟང་ཡེ་ཤེས་དཔལ་བཟང་པོ་ཞིང་བརྗེས་པའི་གཏམ་སླེབས་པས་དགེ་སློང་
རྣམས་ཀྱང་ཡིད་མྱ་ངན་གྱི་ཁུང་བུར་ཆུད་ཅིང་། ལྷག་པར་བླ་མ་འདི་ཉིད་སྐུ་ན་
མཐོ་བའི་ཁར་གཏམ་འདི་གསན་ན་ཅི་འདྲ་ཞིག་ཏུ་འགྱུར། མ་ཞུས་ན་ཡང་མི་
ལེགས་པས་ཅི་དྲག་ཅེས་བགྲོས་ནས་ཐབས་མཁས་པས་ཞུ་རྩིས་ཀྱིས་ཚང་མ་སྐུ་
མདུན་ དུ་ ཕྱིན་ནས། ཐུགས་ངལ་བ་མེད་ པར་ ཞབས་ པད་བརྟན་ དགོས་ཞེས་
གསོལ་བ་བཏབ་པས། དོ་ནུབ་ཐུགས་ངལ་ཆེན་པོས་གསུང་འབྱོན་མ་ཐུབ། སང་
ཉིན་ནས་དགོངས་རྫོགས་ཀྱི་ གྲབས་མཛད་དེ། ཟླ་སྦྲེལ་གྱི་བར་ལ་སྨོན་ལམ་
ཤུགས་དྲག་ཏུ་མཛད། དེ་ནས་དུས་ཆེན་ཞིག་ལ་ཚོགས་སུ་ཕེབས་ནས་ངའི་བླ་མ་
ལ་སྐྱེ་འཆི་མེད་གདུལ་བྱ་ལས་མ་དག་པ་རྣམས་ཀྱི་སྣང་ངོར་འདའ་ཚུལ་བསྟན་པ་
ཡིན། ད་ རང་རེ་ཚོ་བླ་མའི་དགོངས་པ་རྫོགས་པ་ཞིག་བྱེད་དགོས་པས། བླ་མ་
གཤེགས་ཤུལ་དུ་སྐུ་རིང་པོར་འཇོག་པ་སོགས་འདུལ་བའི་བཅས་མཚམས་རྣམས་
ཡལ་བར་དོར་ནས་མྱ་ངན་བྱེད་པ་སྐད་དང་དགོངས་རྫོགས་བྱེད་པ་སྐད་ཀྱིས་
དགོངས་པ་མི་རྫོགས་ཚུལ་དང༌། རང་རང་གི་བསླབ་ཁྲིམས་དག་པར་བྱས་ནས་
ཉམས་ལེན་ལ་བརྩོན་པར་བྱས་ན་དགོངས་པ་རྫོགས་ཚུལ་སོགས་ཞལ་ཏ་དང་
འབྲེལ་བའི་ཆོས་མང་དུ་གནང་ཞིང་། བདག་གཞན་རྣམ་དཀར་དགེ་བའི་ཕུང་
པོའི་མཐུས། །མགོན་ཁྱོད་ཞི་བའི་དབྱིངས་ལས་བཞེངས་གྱུར་ནས། །ཡང་སྲིད་
སྤྲུལ་པས་འགྲོ་རྣམས་སྨིན་མཛད་པའི། །སྐལ་བཟང་རིང་མིན་མྱུར་དུ་སྩལ་དུ་
གསོལ། །ཞེས་མཆོག་སྤྲུལ་མྱུར་འབྱོན་གྱི་གསོལ་འདེབས་ཚོགས་ སུ་འཛུགས་
པར་མཛད། དགེ་སློང་བློ་བཟང་རྡོ་རྗེ་ལ་རྗེ་དེ་ཉིད་ཀྱི་སྐུ་བརྙན་ཞིག་བཞེང་བའི་
- 102 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
ཞལ་བཀོད་གནང༌། བླ་མ་ཉིད་ཀྱི་ཕྱག་ན་རྗེ་དེ་ཉིད་ཀྱི་ན་བཟའ་མང་དུ་ཡོད་པ་
རྣམས་ ཀྱིས་ གཙོས་ བྱིན་རྟེན་སྣ་མང་དང་། གནས་ཆེན་མང་པོའི་ ས་ སྣ་རྡོ་སྣ་
སོགས་ དང་། བཟང་ དྲུག་ ཕོན་ ཆེ་ བ་ དང༌། གཞན་ ཡང་ སྨན་ སྣ་ གང་ འཛོམས་
བཅས་སྨན་འདམ་འབའ་ཞིག་ལས་བཟོ་བ་མཛད་དེ། འདི་ལྟར་གྱིས་ཀྱི་ཞལ་ཏ་
གནང་བས་སྔར་ནས་འཇིམ་བཟོ་བྱེད་མ་མྱོང་བ་ཞིག་ཡིན་ཡང་། བླ་མ་ཉིད་ཀྱི་
ཐུགས་རྗེས་འཇིམ་བཟོ་ཕུལ་དུ་བྱུང་བར་གྱུར་ཏེ། རྗེ་དེ་ཉིད་ཀྱི་ཞལ་གྱི་དབྱིབས།
སྤྱན་གྱི་དཀྱུས། སྐུའི་བབས་སོགས་ཅི་འདྲ་བ་ཐོན་ཅིང་། བླ་མ་ཉིད་ཀྱི་ཕྱག་ཡོད་
པའི་བྱིན་རྟེན་ཕལ་ཆེ་བ་དང་། ལྷག་པར་དེ་བཞིན་གཤེགས་པའི་འཕེལ་གདུང་
སོགས་ཤེལ་དམ་ཞིག་གི་ནང་དུ་བཅུག་ནས། སྨན་འདམ་ལས་གྲུབ་པའི་མཆོད་
རྟེན་ཞིག་གི་བུམ་པའི་ནང་དུ་གཞུག །མཆོད་རྟེན་དེ་སྐུའི་ཐུགས་ཀར་བཞུགས་སུ་
གསོལ། གཞན་ཡང་ གཟུངས་ཆེན་སྡེ་ལྔས་གཙོས་གཟུངས་མང་པོ་དང་། མདོ་
རྒྱུད་ཀྱི་གསུང་རབ། དགོངས་འགྲེལ་རྒྱ་བོད་ཀྱི་བསྟན་བཅོས་མང་པོ། པཎ་གྲུབ་
གོང་མ་རྣམས་ཀྱི་སྐུ་བལ་གྱི་རིང་བསྲེལ་སོགས་བྱིན་རྟེན་བསམ་ལས་འདས་པ་
བཞུགས་ཤིང་། གཟུངས་འབུལ་གྱི་རིམ་པ་ཡང་རྒྱུད་སྡེ་ནས་བཤད་པ་ལྟར་ཕྱག་
ལེན་ཤིན་ཏུ་དག་པར་མཛད་ནས། དུས་ཁྱད་པར་ཅན་དང་བསྟུན་བླ་མ་བདག་
ཉིད་ཆེན་པོས་ཐོག་དྲངས་དགེ་འདུན་རྣམས་ཀྱིས་མཆོད་པའི་བྱེ་བྲག་སྣ་ཚོགས་པ་
ཐོགས་ཏེ་སེར་སྦྲེངས་དང་བཅས་འདུ་ཁང་དུ་གདན་དྲངས། དེའི་ཚེ་སྐྱིད་གྲོང་གི་
འགོ་ཡོད་ལས་བྱེད་རྣམས་ཀྱང་གློ་བུར་དུ་སླེབས་ནས་མཇལ་དར་འབུལ་ཟེར་བ་
བྱུང་བས་ཐུགས་ཤིན་ཏུ་མཉེས་ནས་རྟེན་འབྲེལ་ལེགས་ཞེས་གསུངས། དེ་ནས་
རབ་ཏུ་གནས་པའི་ཆོ་ག་རྒྱུད་སྡེ་ཁུངས་མ་ནས་བཤད་པ་ལྟར་རྣམ་པར་དག་པ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཛད། དམ་ཚིག་པ་ལ་ཡེ་ཤེས་པ་བསྟིམ་དུས་ངོ་མཚར་བའི་ལྟས་ཁྱད་པར་ཅན་
ཞིག་ཀྱང་བྱུང་ཞེས་གསུངས། དེ་ཕྱིན་ཆད་འདུ་ཁང་དུ་ནམ་ཕེབས་རེས་ཀྱི་སྐུ་
བརྙན་རིན་པོ་ཆེའི་མདུན་དུ་ཕྱག་གསུམ་གསུམ་ཆག་མེད་མཛད་། སྐུ་བརྙན་འདི་
ཉིད་ནི་རྗེ་དངོས་དང་ཁྱད་པར་མེད་ཅེས་གསུང་ཞིང་སྐུ་བརྙན་མཐོང་བ་དོན་ལྡན་
ཞེས་མཚན་ཡང་ གསོལ། དགུན་སྟོད་པཎ་ཆེན་ཐམས་ཅད་མཁྱེན་པའི་བཀའ་
འབུམ་གྱི་ལུང་སོགས་ཆོས་བཀའ་ཡང་མང་དུ་གནང་། ཕྱག་ན་དངོས་ཆས་གང་
ཡོད་ཐོག་ནས་བྱུ་རུ་ཤིན་ཏུ་རྡོག་ཆེ་བ་གཉིས་ཀྱིས་གཙོས་དངོས་པོ་ཅི་འབྱོར་དང་
བཅས་བཀྲ་ཤིས་ལྷུན་པོར་རྗེ་དེ་ཉིད་ཀྱི་སྐུ་གདུང་རིན་པོ་ཆེའི་ཞལ་འདེབས་སུ་
འབུལ་བར་མཛད། རྟ་ལོའི་ནང་དུ་ཕལ་ཆེར་སྐུ་མཚམས་ལ་བཞུགས། སྐབས་
སྐབས་སུ་ཕྱོགས་ཕྱོགས་ནས་འདུས་པའི་དད་ལྡན་རྣམས་ལ་དབང་ལུང་མན་ངག་
ཅི་རིགས་གནང་ཞིང་དབྱར་ཕྱི་མ་ཞལ་གྱིས་བཞེས་ནས་དབྱར་གནས་དགག་དབྱེ་
སོགས་ལེགས་པར་མཛད། དེ་ནས་ཟླ་བ་བརྒྱད་པའི་ནང་དུ་བླ་མ་ཉིད་ཀྱི་ག་ཊཱ་
གཏོར་ཐེབ་སོགས་ཕྱག་ན་ཟངས་ཆས་ཅི་ཡོད་དང༌། གཞན་ནས་ཀྱང་ཅི་འབྱོར་
བཙལ་ཏེ། སྐུ་གདུང་ རིན་ པོ་ཆེའི་ རྒྱ་ ཕིབས་ ཀྱི་ ཞལ་འདེབས་སུ་འབུལ་བར་
མཛད། འདི་སྐབས་སྒྲུབ་སྡེ་ཡང་མ་འོངས་པ་ན་ཡུན་རིང་དུ་གནས་པའི་ཕྱིར་བཀྲ་
ཤིས་ ལྷུན་ པོའི་ དགོན་ དེབ་ ཏུ་ འཇུག་ པར་ མཛད། ལུག་ གི་ ལོ་ ཕལ་ཆེར་ སྐུ་
མཚམས་ལ་བཞུགས་ཤིང་། སྟོན་གྱི་སྐབས་དགའ་ལྡན་ཕྱག་རྒྱ་ཆེན་པོའི་བཀའ་
ཁྲིད་སྔོན་འགྲོའི་ཁྲིད་བཞི་དང་བཅས་རྒྱས་པར་སྩལ། དེའི་དགུན་གུང་སྐུ་ཞབས་
དཔོན་གཡོག་ཉུང་བསྡུས་མཇལ་བར་ཕེབས། ཚེ་དབང་སོགས་འདོད་ཆོས་ཀྱང་
སྩལ། སྒྲུབ་སྡེ་འདི་ལ་འཕྲལ་ཕུགས་སུ་ཕན་ཐོགས་གང་དྲག་དགོས་ཚུལ་གནང་
- 104-



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བར། གུང་སྐུ་ཞབས་ནས་ཀྱང་བླ་མ་བདག་ཉིད་ཆེན་པོས་བཀའ་གནང་ལྟར་ཅིས་
ཀྱང་ཞུ་ཞེས་དང་ལེན་ཆེན་པོ་མཛད། དེ་མཐུན་རྫོང་དཀར་མཁན་པོ། དར་རྒྱས་
གླིང་ གི་ རྡོ་ རྗེ་ སློབ་ དཔོན་ པ། མ་ཎི་ སྒང་ པའི་ རྗེ་ དྲུང་ དཔོན་ གཡོག་རྣམས་
དང་བཅས་ཕེབས་པར་ལམ་རིམ་གྱི་ཁྲིད་སོགས་སོ་སོའི་འདོད་ཆོས་ལེགས་པར་
སྩལ་ཅིང་རྡོ་རྗེ་སློབ་དཔོན། རྫོང་དཀར་མཁན་པོ། སྡེ་པ་རྗེ་དྲུང་རྣམས་སོ་སོ་ནས་
ཞབས་བརྟན་ཀྱང་ལེགས་པར་ཕུལ། གཞན་ཡང་གཙང་དབུས་སོ་སོ་ནས་དོན་
གཉེར་ཅན་མང་དུ་འདུས་པ་རྣམས་ལ་བྱང་ཆུབ་ལམ་གྱི་རིམ་པའི་ཁྲིད། ཕྱག་ཆེན་
གྱི་ཁྲིད་སོགས་ཆོས་བཀའ་མང་དུ་གནང་། དེ་སྐབས་བཅའ་ཡིག་ཞིག་གནང་
འདོད་ཤིན་ཏུ་ཆེ་རབ་མཛད་ཀྱང་རྐྱེན་ཅི་རིགས་པས་བཞེད་པ་བཞིན་མ་གྲུབ་པའི་
ཚེ། སྐུ་ཚེ་འདིར་བསྟན་པ་ལ་བྱ་བ་མཛད་པ་དང༌། ལྷག་པར་སྐུ་བརྙན་རིན་པོ་ཆེ་
བཞེངས་པའི་བསྔོ་སྨོན་གྱི་ཚུལ་དུ། ལྷ་ཆོས་བདུན་ལྡན་དགེ་ལྡན་ཕུག་པོ་ཆེར། །
ལྷ་མིའི་འདྲེན་པ་བློ་བཟང་ཡེ་ཤེས་ཀྱི། །སྐུ་བརྙན་མཐོང་བ་དོན་ལྡན་ལེགས་
བསྒྲུབས་ དང༌། །བསླབ་ གསུམ་ ལྡན་ པའི་ དགེ་ སློང་ སྒྲུབ་ པའི་ སྡེ། །དེ་ འདུས་
གཙུག་ལག་ཁང་སོགས་བསྒྲུབས་པའི་དགེ །ཆོས་དཀར་དྲི་མེད་ཇི་སྙེད་བསགས་
པ་དེས། །འཁོར་ལོ་བཞི་ལྡན་རྡོ་རྗེའི་ལུས་ཐོབ་སྟེ། །ཟུང་འཇུག་རྡོ་རྗེ་འཆང་གི་
ས་ཐོབ་ཤོག །འཇིག་རྟེན་ཁམས་སུའང་ སྙིགས་མའི་རྒུད་པའི་དངོས། །དམག་
འཁྲུག་ལོ་ཉེས་མུ་གེ་ནད་ཡམས་དང༌། །ནག་པོའི་ཕྱོགས་ཀྱིས་ཡིད་ནི་བསྐྱོད་པ་
ཡི། །བསམ་སྦྱོར་ངན་པའི་རླུང་འཚུལ་ཞི་བར་ཤོག །ལྷ་མཆོག་ཝ་ཏི་བཟང་པོའི་
བྱང་འདབས་ཀྱི། །དགེ་ལྡན་ཕུག་པོ་ཆེ་ཡི་གནས་མཆོག་འདིར། །འདོད་ཆུང་ཆོག་
ཤེས་ཁྲིམས་ལྡན་འདུས་པའི་སྡེ། །སྒྲུབ་རྒྱུད་བསྟན་པའི་རྒྱལ་མཚན་སྒྲེང་བར་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཤོག །ཁྱད་པར་དྲིན་ཅན་བླ་མའི་དགོངས་པ་ལྟར། །རྗེ་བཙུན་ཆོས་ཀྱི་རྒྱལ་པོ་
ཙོང་ཁ་པ། །ཡབ་སྲས་བརྒྱུད་པར་བཅས་པའི་རིང་ལུགས་མཆོག །སྲིད་མཐའི་
བར་དུ་འཛིན་སྐྱོང་སྤེལ་བར་ཤོག །གནས་མཆོག་འདིར་ནི་དགེ་འདུན་ཐུགས་
མཐུན་ ཞིང་། །ཆོས་མཐུན་ འབྱོར་ པས་ ནམ་ ཡང་ མི་ ཕོངས་ པར། །ལུང་རྟོགས་
བསྟན་པ་ཡང་ངོའི་ཟླ་བ་ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག །
ལོང་སྐབས་བྱུང་ཚེ་ཚོགས་འདུ་ཀུན་གྱི་མཇུག་ཏུ་ཆག་མེད་འདོན་རོགས་མཁྱེན་
མཁྱེན་ལགས། ཞེས་པ་འདི་ཕྱག་སམ་དུ་འདྲི་བར་མཛད་ནས་འདི་ཚོགས་སུ་
ཕུལ་ལ་ཆག་མེད་འདོན་རོགས་ཞུས་ གསུངས། འདི་ནི་གཟུར་གནས་བློ་ལྡན་
རྣམས་ཀྱིས་བསམ་ན་ཉིད་ལ་དད་པའི་སློབ་མ་རྣམས་ལ་ཚུལ་འདི་ལྟར་གྱིས་ཞེས་
འཕྲལ་ཕུགས་ཀྱི་ཞལ་ཏ་དང་སྒྲུབ་སྡེའི་ཡང་བཅའ་ཡིག་ལྟ་བུ་ཡོད་དོ། །དེ་དག་
ལ་འདི་སྐད་ཅེས་བྱ་སྟེ། མ་ལུས་འགྲོ་ལ་བརྩེ་བའི་གཞན་དབང་གིས། །མ་རིག་
འཁྲུལ་པས་ཟིན་པའི་འགྲོ་རྣམས་ལ། །མ་ལུས་རྒྱལ་བའི་ཐུགས་ཀྱི་བཅུད་བསྡུས་
པ། །མ་ནོར་ལམ་བཟང་སྟོན་མཛད་བླ་མར་འདུད། །རྒྱལ་སྲས་སྨོན་ལམ་གངྒཱའི་
ཀླུང་རྣམས་ནི། །དམ་ཆོས་འཛིན་པའི་སྨོན་ལམ་ནང་འདུས་པར། །འཇམ་མགོན་
བླ་མས་གསུངས་པ་དེ་དགོངས་ནས། །ཐུབ་བསྟན་གཟུང་ཕྱིར་དཀའ་བ་ཅི་ཡང་
མཛད། །ཁྱད་ པར་ ཕུལ་བྱུང་ཞབས་ ཀྱི་ཐུགས་མཚོ་ལས། །འཐོན་ པའི་ འཇམ་
མགོན་ལམ་བཟང་འོད་དཀར་ཅན། །སྙན་བརྒྱུད་རི་དྭགས་མཚན་མས་ཉེར་སྤྲས་
པ། །བཀྲ་ཤིས་ལྷུན་གྱིས་གྲུབ་པའི་དབྱིངས་ནས་ཤར། །གྲུབ་མཆོག་བློ་བཟང་
དོན་ཀུན་གྲུབ་པ་ཡིས། །སྙན་བརྒྱུད་གདམས་པ་ཉི་ལྟར་གསལ་མཛད་ཀྱང་། །
དུས་ངན་མུན་པས་འགྲིབ་ཏུ་ཉེ་བ་ན། །ཐུགས་ཀྱིས་མ་བཟོད་སླར་ཡང་བྱོན་ནམ་
106 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
སྙམ། །དམ་པ་འདི་ཡི་ཞལ་གྱི་པདྨོ་ལ། །ཆགས་པའི་བདུད་རྩིས་སྐལ་བཟང་བུང་
བའི་ཚོགས། །ཚིམས་ནས་ཆོས་ཀྱི་གླུ་དབྱངས་རབ་བསྒྲགས་པས། །ཕྱོགས་ཀྱི་བུ་
མོའི་རྣ་བ་སྐལ་བཟང་བྱས། །ཡིད་བཞིན་མཚོ་ཡི་གཏིང་ན་ནོར་བུ་ལྟར། །དབེན་
པར་སྦས་པ་ཁོ་ན་ལྷུར་མཛད་ཀྱང་། །ཐུབ་བསྟན་མི་ནུབ་རྒྱལ་མཚན་བཟུང་བ་
ཡི། །མི་ འགྱུར་ བཀའ་ ཡིས་ ཕྱག་ རྟགས་ འཇོག་ པར་ མཛད། །བདག་ གི་ ཡབ་
གཅིག་དམ་པ་ཁྱོད་བཞིན་དུ། །དགེ་བའི་བཤེས་གཉེན་གཙུག་གི་རྒྱན་འཛིན་
ཅིང་། །ཐོས་བསམ་སྒོམ་པ་མ་ལུས་མཐར་ཕྱིན་ཏེ། །རྒྱལ་བའི་བསྟན་ལ་བྱ་བ་
བྱེད་པར་ཤོག །
ཅེས་བྱ་བ་ནི་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་
ལས། བསྟན་པ་ལ་བྱ་བ་ཇི་ལྟར་མཛད་པའི་སྐབས་ཏེ་དྲུག་བའོ།། །།
དེ་ལྟར་བདག་ཅག་གི་དཔལ་ལྡན་བླ་མ་དམ་པ་གྲུབ་པའི་དབང་ཕྱུག་ཆེན་
པོ་འདིས་སྐུ་གཞོན་ནུའི་དུས་ནས་རྒྱལ་བའི་བསྟན་བ་རིན་པོ་ཆེའི་སྒོར་རབ་ཏུ་
བྱུང་། ཁས་ བླངས་ པའི་ ཚུལ་ ཁྲིམས་ མིག་ འབྲས་ ལྟར་ སྲུང་ བ་ གཞིར་ མཛད།
གཞུང་ལུགས་ཆེན་མོ་རྣམས་ལ་སྦྱངས་ཤིང་། མཁས་ཤིང་གྲུབ་པ་བརྙེས་པའི་
དམ་པ་དུ་མའི་སྤྱན་སྔར་དབང་ལུང་མན་ངག་རྣམས་ལ་ཐོས་པ་རྒྱ་ཆེར་བཙལ། །
ཐོས་པའི་དོན་རྣམས་ལ་དྲི་མ་མེད་པའི་རིགས་པས་ངེས་ཤེས་དྲངས་ཏེ་གཞུང་
ལུགས་གདམས་པའི་མཆོག་ཏུ་ཤར། བཤེས་གཉེན་བསྟེན་ཚུལ་ནས་བཟུང་ཞི་
ལྷག་གི་བར་དང་། ལམ་རིམ་པ་གཉིས་ལ་འཁྲུལ་མེད་ཀྱི་ངེས་པ་བརྟན་པོ་རྙེད་པ་
ན་ཚེ་འདི་བློས་བཏང་སྟེ་དབེན་པའི་གནས་དུ་མར་ཟས་གོས་སྲོག་འཚོ་ཙམ་ལ་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བརྟེན་ཏེ་ཐུན་བཞིའི་རྣལ་འབྱོར་གྱི་སྒོ་ནས་གཅིག་ཏུ་སྒྲུབ་པ་སྙིང་པོར་མཛད།
གངས་དང་ནགས་ཀྱི་ཁྲོད་དང༌། རྫ་ ཁྲོད་སོགས་མི་མེད་ཀྱི་ལུང་སྟོང་འགྲིམས་
ཤིང་། ཁེ་དང་རྒྱལ་ཁ་གཞན་ལ་བྱིན། གྱོང་དང་བུབ་ཁ་ཐམས་ཅད་རང་གིས་
བླངས། རང་སྐྱོན་སྣབས་ལུད་བཞིན་དུ་ཕྱིར་འབྱིན། གཞན་སྐྱོན་སྦས་ཤིང་ཡོན་
ཏན་སྒྲོག །ཚེ་འདི་དོན་དུ་གཉེར་བའི་མིའི་གྲལ་ནས་བུད། འོག་ནས་འགྲོ་བ་ཆུ་
ལས་མེད་པ་ལྟ་བུའི་དམན་ས་བཟུང་ནས། སྒྲུབ་པའི་བརྩོན་འགྲུས་དར་དྲག་ལ་
རྒྱུན་མ་ཆད་པར་མཛད་པས་ཉམས་རྟོགས་བཟང་པོ་བླ་ན་མེད་པ་ཞིག་འཁྲུངས་པ་
ནི་གོར་མ་ཆག་སྟེ། རྒྱུ་མ་ཚང་བ་མེད་པ་ལས་འབྲས་བུ་འབྱུང་བ་རྟེན་འབྲེལ་གྱི་
ཆོས་ཉིད་ཡིན་པས་སོ། །དེ་ལྟ་ནའང་བླ་མ་བདག་ཉིད་ཆེན་པོ་འདིས་བཀའ་
གདམས་གོང་མའི་དགོངས་པ་ལྟར། རང་གི་ཡོན་ཏན་སྦ་ཞིང་སྐྱོན་འབྱིན་པ་ཉིད་
གཙོ་བོར་མཛད་ པས་ལམ་གོང་མའི་རྟོགས་ པ་ ཁྱད་ པར་ཅན་རྣམས་ཆེར་མི་
གསུངས་ཡང་། བདག་ཅག་ལ་ཐུགས་བརྩེ་བས་ཅུང་ཟད་གསུང་བ་ཡོངས་ལ་ཐུན་
མོང་དུ་བསྒྲག་པར་འོས་པ་འགའ་ཞིག་བརྗོད་ན་ཡོན་ཏན་ཐམས་ཅད་ཀྱི་གཞི་མ་
བསླབ་ཁྲིམས་ལ་ཉེས་ལྟུང་གི་དྲི་མས་མ་གོས་པ་ཞིག་ཡིན་པ་ནི། ཞལ་ནས་འུ་
ཅག་ལ་མི་ཀུན་གྱིས་དད་པ་བྱེད་པ་འདི་ཚུལ་ཁྲིམས་རྣམ་པར་དག་པ་འདིའི་
བཀའ་དྲིན་ཡིན། གཞན་མ་རྒན་པོ་འདི་འདྲ་ལ་སུས་དད་གུས་བྱེད་ཅེས་གསུང་བ་
དངོས་སུ་ཐོས། ལམ་གྱི་གནད་ལ་བདུད་དང་མུ་སྟེགས་དང་ཕས་ཀྱི་རྒོལ་བ་གང་
གིས་ཀྱང་བསྒྱུར་མི་ནུས་པའི་མི་འཇིགས་པའི་གདེང་ཐོབ་པ་ནི། གྲྭ་སར་བཞུགས་
སྐབས་ལན་ཅིག་ཤག་རྒྱན་མཛད་པ་ན་སྤྱི་ཁང་ཤར་མའི་རབ་གསལ་དུ་བབ་པར།
དེ་ན་སྔར་ཡོད་པའི་གྲྭ་པ་དེས་རྒྱལ་པོ་རྩི་དམར་བ་ཟེར་བའི་འདྲེ་ཞིག་བསྟེན་ནས་
- 108 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བཙན་མདོས་དང་བྲིས་སྐུ་བཅངས་ནས་ཡོད་པ་ལ། ཤག་བརྗེ་བའི་ཚེ་ཁོ་རང་
འཇིགས་ ནས་ བསྒུལ་མ་ནུས་ པར་ བཞག་ པ་ན། དམ་ པ་ འདི་ ཉིད་ ཕེབས་ ཏེ་
གཟིགས་པ་ཙམ་གྱིས་དུས་མཐའ་མའི་ཆོས་པ་སྐྱབས་གནས་འདྲེ་ལ་ཞུ་དགོས་པ་
འདི་འདྲ་སྙམ་དུ་སྐྱོ་ཤས་དང་སྙིང་རྗེ་ཚད་མེད་པ་འཁྲུངས་ཤིང་། ཚམ་ཚོམ་མེད་
པར་བཙན་མདོས་དེ་དེའི་མདུན་གྱི་གྲོག་ནང་དུ་ཕྱིར་འཕངས། བཙན་གྱི་བྲིས་
ཐང་དེ་ཡང་དུམ་བུར་གཤགས་ནས་ཕྱིར་འཕངས་ཏེ། འདྲེ་ངན་རྣམས་ཟིལ་གནོན་
དམིགས་པ་སྐོར་གསུམ་གྱིས་དམ་ལ་འདོགས་པར་མཛད། འདི་ཡང་བླ་མ་ཉིད་
ཀྱི་ཞལ་ནས་དངོས་སུ་ཐོས་ཏེ། ཞལ་ནས་དེའི་ཚེ་དེ་ལྟར་བྱས་པ་ཡིན་ཡང་དཀོན་
མཆོག་རིན་པོ་ཆེའི་ཐུགས་རྗེས་འཚུབ་ཀྱི་རྣམ་པ་གང་ཡང་མ་བྱུང་གསུངས། དེ་
བཞིན་དུ་དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས། འཁོར་
བའི་ཉེས་དམིགས་བྱམས་སྙིང་རྗེ་བྱང་ཆུབ་ཀྱི་སེམས་སོགས་སྐྱེས་བུ་གསུམ་གྱི་
ལམ་གྱི་གནད་རྣམས་ཉམས་རྟོགས་ཕུལ་དུ་ ཕྱིན་པ་འཁྲུངས་པ་ནི། ལན་ཅིག་
བདག་ཅག་སློབ་མ་རྣམས་ལ་བཀའ་བཀྱོན་དང་འབྲེལ་བའི་ཆོས་མང་དུ་གནང་
སྟེ། དོན་གྱི་སྙིང་པོ་ལ་ད་ཁྱེད་ཚོས་རང་རང་གི་ནང་དུ་བཞུགས་གང་ཚུགས་མཛོད་
ལ་གྲོང་གསེབ་ཏུ་མ་འགྲིམ། རབ་ཏུ་དགེ་སྦྱོང་མཛོད། ཅིས་ཀྱང་མ་ནུས་ན་གཞན་
ལ་མི་གནོད་པ་ཡོང་བས་ཚོགས་འདུ་དང་དོན་མེད་པའི་ལོང་གཏམ་མ་མཛད་པར་
ཁ་རོག་བཞུགས་དགོས། ང་རང་གི་ངོས་ནས་ནི་ཚེ་འདིའི་བྱ་བ་བསམ་རྒྱུ་གང་
ཡང་མེད། ང་ལ་ཞག་བཅུ་ཕན་གྱི་བསམ་པ་གཏན་ནས་མེད། ངའི་ཉེ་སྐོར་འདིར་
ཕོ་རྒོད་མདོག་ཁ་མོ་དང་མཁས་མདོག་ཁ་མོ་བྱུང་མ་བྱུང་མེད། སྡོད་ཚུགས་པ་
ཞིག་རང་བྱུང་ན་དེ་དགའ་བ་ཡིན་ཞེས་སོགས་རུས་པ་ཅན་གྱི་གསུང་ཆོས་མང་དུ་
- 109-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གནང་། ཡང་ལན་ཅིག་ངེས་འབྱུང་མཚན་ཉིད་ཚང་བ་དེ་རང་ད་ལོ་སྐྱེས་བྱུང་ཞེས་
གསུང་བ་དངོས་སུ་ཐོས་པས། དེ་ལྟར་ན་བདག་ཉིད་ཆེན་པོ་འདི་ལ་ཚེ་འདིའི་
འཁྲི་བ་གང་ཡང་མེད་པར་ཕྱི་མའི་དོན་འབའ་ཞིག་སྒྲུབ་པའི་བསམ་པ་སྐྱེས་བུ་
ཆུང་ངུ་དང་། འཁོར་བ་མཐའ་དག་ལ་ཞེན་པ་ལོག་པའི་ངེས་འབྱུང་གི་བསམ་པས་
སྐྱེས་བུ་འབྲིང་གི་ལམ་ལ་མྱོང་བ་ཕུལ་དུ་ཕྱིན་པའི་ཉམས་རྟོགས་ཁྱད་པར་ཅན་
འཁྲུངས་པ་ནི་ གསུང་ དེ་གས་ཤེས་སོ། །ལམ་ གྱི་ སྙིང་པོ་དམ་པ་བྱང་ཆུབ་ཀྱི་
སེམས་རིན་པོ་ཆེ་དང་། ཟབ་མོ་དབུ་མའི་ལྟ་བ་གཉིས་ལ་ནི་སྒོ་གསུམ་གྱི་བྱ་བ་ཅི་
མཛད་ལམ་དེ་གཉིས་ཀྱིས་ཟིན་པར་མཛད་ཅིང་། བྱང་ཆུབ་ཀྱི་སེམས་རླབས་ཆེན་
པོ་རྒྱལ་སྲས་མཐུ་ཆེན་རྣམས་དང་མཚུངས་པར་ནམ་མཁའ་མ་ཟད་ཀྱི་བར་དུ་
འགྲོ་བའི་དོན་ བྱེད་ པ་ལ་སྐད་ཅིག་ཀྱང་ཡ་ང་བ་མེད་ པའི་ སྙིང་སྟོབས་དང་།
སེམས་ཅན་རེ་རེའི་ ཕྱིར་དུ་ཡང་མནར་མེད་ཀྱི་མེ་ནང་དུ་བསྐལ་པའི་བར་དུ་
གནས་དགོས་ཀྱང་ཞུམ་པ་མེད་པའི་བྱང་ཆུབ་ཀྱི་སེམས་རླབས་ཆེན་པོ་འཁྲུངས་པ་
ནི། འཁོར་བ་འདི་མ་སྟོང་བར་དག་ཏུ། །ཞེས་སོགས་ཀྱི་གསུང་མགུར་དེ་གས་
ཤེས་ཤིང་། གཞན་ཡང་གཅོད་ཀྱི་ཊཱིཀྐའི་གཤམ་དུ་ཡང་། འདི་འབྲས་དགེ་བ་
ཡིད་བཞིན་མཚོ་ཆེན་ལྟར། །སྲིད་ཞིར་འདུན་པའི་རྙོག་པ་དང་བྲལ་འདིས། །རྣམ་
གཉིས་ གྲོགས་ ཀྱིས་ མཚོན་ པའི་ འགྲོ་བ་རྣམས། །བདག་ འཛིན་ བདུད་བཞིའི་
གཡུལ་ལས་རྒྱལ་གྱུར་ཅིག །ཅེས་སྒོ་གསུམ་གྱི་བྱ་བ་ཅི་མཛད་ཀྱང་སྲིད་པ་འཁོར་
བའི་བདེ་བ་དང་། རང་གཅིག་པུ་ཞི་བདེ་དོན་དུ་གཉེར་བ་སྤངས་ཏེ། མཁའ་ཁྱབ་
ཀྱི་སེམས་ཅན་ཐམས་ཅད་ཀྱི་དོན་ཁོ་ནའི་ཕྱིར་དུ་མཛད་པར་གསུང་དེས་ཤེས་
སོ། །ལྟ་བའི་སྐོར་ལ་ནི་རྟག་ཏུ་ངུ་ཤེར་ཕྱིན་འཚོལ་བ་ལྟར་ཟབ་མོ་དབུ་མའི་ལྟ་བ་
- 110 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འདི་ཉིད་འཚོལ་ཕྱིར་སྐུ་དང་སྲོག་ལ་ཡང་ལྟོས་པ་མེད་པར་དཀའ་བ་དུ་མའི་སྒོ་
ནས་བཙལ་ཞིང་། རྒྱལ་བའི་དགོངས་པ་མཐར་ཐུག་པ་མགོན་པོ་ཀླུ་སྒྲུབ་ཡབ་
སྲས་ཀྱི་དགོངས་པ་བཞིན་དུ་སྟོང་པ་རྟེན་འབྱུང་དང་རྟེན་འབྱུང་སྟོང་པར་འཆར་
བ། ཡིན་ལུགས་ཕུ་ཐག་ཆོད་པའི་ལྟ་བ་རྣམ་པར་དག་པ་ཐུགས་ལ་འཁྲུངས་ནས་
གདེང་ཐོབ་པའི་གསུང་ཡང་མང་དུ་གནང་སྟེ། བླ་མ་ཉིད་ཀྱི་ཞལ་ནས་ངས་ཟབ་
ལམ་ཕྱག་རྒྱ་ཆེན་པོ་འདི་ལ་གཞོན་ནུའི་དུས་ནས་བཟུང་དཀའ་བ་མང་པོ་བྱས་པ་
ཡིན། གངས་ཅན་གྱི་ལྗོངས་འདི་ན་ལྟ་བའི་སྐོར་འདི་ལ་ སུ་ ལ་ ཡང་ངོ་གནོང་
དགོས་པ་མེད་ཅེས་གསུང་བའང་ཐོས་ཤིང༌། ལྷག་པར་སྐབས་ཤིག་བདག་གིས་
ལྟ་བའི་སྐོར་ལ་དོགས་གཅོད་མང་དུ་ཞུས་པར། ལྟ་བའི་གནད་མཐར་ཐུག་པ་
འགའ་ཞིག་གསུངས་ནས། འོ་རྩད་གཅོད་ན་གཅོད་རྒྱུ་ཞིག་འདི་ན་ཡོད་པ་ཡིན་
ཏེ། མདོ་ རྒྱུ་ ཀྱི་ རྒྱབ་རྟེན་ དཔུང་ ཆེ་ ཞིང་། །གདམས་ངག་ གི་ནང་ བྱིན་ཚུད་ པ་
ཡི། །བྱིན་རླབས་ཀྱི་བརྒྱུད་པ་མ་ཉམས་པའི། །མཚན་ལྡན་གྱི་རྗེ་བཙུན་བསྟེན་
པས་འཚེངས། །ཐར་འདོད་ཀྱི་སྐལ་ལྡན་ཁྱེད་རྣམས་ ཀྱང་། །ཆོས་ཉིད་ ཀྱི་རང་
ཞལ་གཟིགས་བཞེད་ན། །སྐམ་བཤད་ཀྱི་ཐ་སྙད་མཁན་པོ་དང་། །ཐོས་ཆུང་གི་
སྒོམ་སྒོམ་མ་ཡིན་པའི། །ཡོངས་གྲགས་ཀྱི་རྗེ་ལ་བློ་སྙིང་གཏོད། །ཤུགས་དྲག་གི་
བསགས་སྦྱང་ཡུན་དུ་བསྲིངས། །འོ་དེ་འདྲ་ཞིག་ཡིན་པ་འདུག་གསུངས། ཡང་
ལན་ཅིག །ང་བློ་བཟང་རྒྱལ་བ་གཉིས་པའི་བུ། །ལམ་ཕྱག་རྒྱ་ཆེན་པོའི་རོལ་རྩེད་
ཀྱིས། །ཆོས་ལྟ་བའི་གླུ་དབྱངས་འདི་བཞིན་ལེན། །གྲོགས་ཐར་འདོད་ཀུན་ཀྱང་
འདི་ ལྟར་ མཛོད། །འོ་དེ་འདྲ་ཡིན་ཏེ་ཆོས་འདི་ལ་དོན་ གཉེར་ བྱེད་ པ་ དཀོན་
གསུངས། གསང་སྔགས་ཀྱི་ཉམས་བཞེས་མཛད་ཚུལ་སྔོན་གྱི་གྲུབ་ཆེན་རྣམས་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དང་མཐུན་པར་དམ་ཚིག་དང་སྡོམ་པ་དག་པར་མཛད་ཚུལ། ལམ་བསྐྱེད་རྫོགས་
ཀྱི་ཉམས་ལེན་མཛད་ཚུལ་སོགས་ཆེས་རྨད་དུ་བྱུང་བ་ཡོད་ ཀྱང་། གསང་བ་
བསྒྲགས་ པའི་ ཉེས་ པས་ འཇིགས་ནས་འདིར་བྲི་མ་ནུས་སོ། །སེམས་ཅན་ལ་
ཐུགས་ རྗེ་ཤིན་ཏུ་ཆེ་བ་ནི་སུ་འདྲ་ཞིག་སྐུ་མདུན་དུ་བྱུང་ཡང་སྡུག་པ་ སྙིང་ རྗེ་
གསུངས་ནས་ཕན་ཐོགས་པའི་ཐབས་རང་མཛད། བླ་མ་ཉིད་ལ་བློ་གཏད་པ་
རྣམས་ནི་དུས་སྐབས་ཀུན་ཏུ་ཐུགས་ཀྱིས་མི་གཏོང་ཞིང་། ལྷག་པར་ནད་པ་ལ་
ཐུགས་བརྩེ་བས་སྨན་དང་འཚོ་ཆས་གནང་ཞིང་སྐྱུག་བྲོ་བ་དང་ཆེ་སྒྲོབ་གང་ཡང་
མེད་པར་ནད་པའི་སར་ཕེབས་ནས་བག་ཕེབས་པའི་གསུང་གླེང་དང་ཞལ་ཏ་
གནང་བར་མཛད་པས། ཉིད་ཀྱི་ཞལ་དཀྱིལ་མཐོང་བ་ཙམ་གྱིས་ནད་པ་རྣམས་
སེམས་གསོས་ཤིང་ཤི་ཡང་འགྱོད་པ་མེད་པར་བྱེད་དོ། །ཉིད་ཀྱི་གམ་དུ་ལྷགས་
པའི་དུད་འགྲོ་ཡན་ཆད་ལ་ཐུགས་བརྩེ་ཞིང་ཕན་ཐབས་ཁོ་ན་མཛད་དེ། སྐབས་
ཤིག་བྱི་ལའི་ཕྲུག་གུ་དཀར་པོ་ཞིག་དང་དམར་པོ་ཞིག་རྩེད་མོ་རྣམ་པ་མང་པོ་བྱེད་
ཅིང་ཡོད་པར། བདག་ཅག་རྣམས་ཡ་མཚན་དང་དེ་གཉིས་ཀྱི་རྩེད་མོས་གཡེང་
ཞིང་མགུ་བར་བྱེད་པ་ལ། ལན་ཅིག་བླ་མ་ཚོགས་སུ་ཕེབས་སྐབས་བྱི་ལའི་ཕྲུག་
གུ་གཉིས་བླ་མའི་སྐུ་མདུན་དུ་ཁྱེར་ནས་བཞག་པས། ཕྲུག་གུ་གཉིས་རྩེད་མོ་བྱེད་
ཀྱིན་འདུག་པ་གཟིགས་པ་ཙམ་གྱིས་ཐུགས་སྐྱོ་ཞིང་འཇིགས་པ་དང་སྐྱག་པ་ལྟར་
མཛད་ནས། ཨའི་སྡུག་པ་ལས་ངན་པའི་དབང་གིས་འདི་འདྲ་ཡོང་བ་གསུངས་
ནས་སྤྱན་ཆབ་འབྱིན་པ་ཙམ་མཛད། དེའི་ཚེ་སེམས་ཅན་དེ་གཉིས་ཀྱི་ལས་ཀྱི་
རྣམ་པར་སྨིན་པ་ངེས་པར་མཁྱེན་པའི་ཚོད་དུ་འདུག་སྟེ། སུས་ཀྱང་ཞུ་ནུས་པ་མ་
བྱུང་། ཡང་ལན་ཅིག་གཟིམས་ཆུང་དུ་ལྟ་བའི་གནད་གཅིག་ལ་དོགས་གཅོད་ཞུས་
- 112 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
སྐབས་སྤྱན་ཆེར་གཟིགས་ནས་ཕུང་པོ་འདི་ལ་བདག་མི་འདུག །འདུག་གམ་ཞེས་
དགྱེས་ཉམས་ཆེན་པོ་དང་བཅས་གསུང་བྱུང་བས། ཚུལ་འདི་དག་ལ་དཔགས་ན་
གྲུབ་པའི་གོ་འཕང་མཐོན་པོར་གྱུར་པ་ཞིག་ཡིན་པ་ནི་གོར་མ་ཆག་གོ །བདག་
ཉིད་ཆེན་པོ་འདིས་གནས་བཟང་ངན་གང་དུ་བཞུགས་ཀྱང་ཕྱག་བདར་ལེགས་
པར་བྱས། མདུན་དུ་བསྟན་པའི་བདག་པོའི་སྐུ་བཞུགས་སུ་གསོལ། སྐྱིལ་ཀྲུང་
ལེགས་པར་བཅས། སྐུ་དྲང་པོར་བསྲངས་ཏེ་བཞུགས་པར་མཛད་པས་བཞུགས་
ལུགས་དང་གཟིམས་ཁང་སུས་མཐོང་ཡང་ཡིད་གཏིང་ནས་འཕྲོག་པ་ཞིག་ཡོད།
ཕེབས་པའི་ཚེ་སྤྱན་གཉའ་ཤིང་གང་ཙམ་དུ་གཟིགས་ཤིང་སྒོ་གསུམ་ལ་རྟོག་པའི་
དྲན་ཤེས་བག་ཡོད་བརྟན་པོས་ཟིན་པས་སྤྱོད་ལམ་ཐམས་ཅད་འདུལ་བ་ནས་ཇི་
ལྟར་གསུངས་པ་ལྟར་མཛད་པ་ལས། ཕྱིར་གཡེང་དང་བག་མེད་ པའི་ སྤྱོད་པ་
མཛད་པ་བདག་ཅག་སྐུའི་གམ་དུ་ཉེ་བར་གནས་པ་སུས་ཀྱང་མཐོང་བ་མེད་དོ། །
གསུང་གླེང་མཛད་པའི་ཚེ་སྔོན་གྱི་དམ་པ་རྣམས་ཀྱི་བྱུང་ཚུལ་སོགས་ཆོས་དང་
མཐུན་པའི་གཏམ་གྱིས་མགུ་བར་མཛད། ཆོས་གནང་བའི་ཚེ་རྒྱལ་བའི་གསུང་
རབ་ནས་ཇི་ལྟར་འབྱུང་བ་ལྟར་གྱི་བརྡ་ཆད་རྣམས་ཤིན་ཏུ་དག་པར་གནང་བ་མ་
གཏོགས་གྲོང་ཚིག་དང་བླུན་པོའི་གཏན་གྱི་བརྡ་ཆད་དང་། ཡུལ་སྐད་སོགས་རྣམ་
པ་ཀུན་ནས་མ་འདྲེས་པར་མཛད་ཅིང་། རྒྱུན་པར་གསུང་སྒྲོས་གནང་བའི་ཚེ་ཡུལ་
གྱི་སྐད་རང་བཞིན་པ་མ་གཏོགས་ཆོས་དང་བསྲེས་པའི་བཅོས་བཅོས་གཏན་ནས་
མི་མཛད། ན་བཟའ་ཡང་ཧ་ཅང་བཟང་བ་དང་ཧ་ཅང་ངན་པ་མིན་པར་མཐའ་
གཉིས་སུ་མ་ལྷུང་ཙམ་མཛད། བཞེས་ལུགས་ཀྱང་གང་བྱུང་མི་མཛད་པར་འདུལ་
བ་ནས་ཇི་ལྟར་འབྱུང་བ་ལྟར་མཛད་ཅིང་། མཐང་གོས་སོགས་ཆ་ཆེན་འབུལ་མི་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱུང་ན་འདུལ་བ་ནས་གསུངས་པའི་ཚད་ལས་ལྷག་པ་རྣམས་བཅད་ནས་འདུལ་བ་
དང་འགལ་བ་རྣམ་པ་ཀུན་ཏུ་མི་མཛད། གསོལ་བ་བཞེས་པའི་ཚེ་ལྷུང་བཟེད་ཀྱི་
ནང་མ་གཏོགས་གང་བྱུང་དུ་མི་བཞེས། བཞེས་དུས་ཀྱང་སྔ་དྲོའི་ཚ་བཞེས་དང་
ཉིན་གུང་མ་གཏོགས་སྔ་དྲོའི་ཆ་ལ་ཡང་དུས་གང་བྱུང་དུ་མི་བཞེས་ཤིང་ཚ་རྟིང་མ་
སོགས་རྒྱུན་པར་བཞེས་པར་མི་མཛད། གསོལ་བའི་དུས་སུ་ཕུད་མཆོད་སོགས་
ལེགས་པར་མཛད་ནས་ཟས་ཀྱི་རྣལ་འབྱོར་དང་ལྡན་པར་བཞེས། དགོས་པའི་
དབང་ མ་ གཏོགས་ གསོལ་ བ་བཞེས་ རིང་ གསུང་ གླེང་ སོགས་ཆེར་ མི་མཛད།།
གསོལ་ཚིགས་གྲོལ་ནས་ཡོན་སྦྱོང་དང་བསྔོ་སྨོན་ལེགས་པར་མཛད་ནས། ཕུད་
མཆོད་དང་གསོལ་ལྷག་བཅས་ལ་རྗེ་བཙུན་འཇམ་པའི་དབྱངས་ཀྱི་སྐུ་གང་འགྲུབ་
རེ་ འདེབས་ པར་མཛད། བསྔོ་རྟེན་འབུལ་མི་བྱུ་ན་རྫས་རྣམས་དགེ་འདུན་ལ་
འབུལ་ཞིང་བསྔོ་བ་ལེགས་པར་མཛད་དེ། བསྔོ་ཡིག་རྣམས་ལ་སྐབས་སྐབས་སུ་
བསྲེག་ཆོག་དང་སཙྪ་ འདེབས་པ་གནང་། ཁྱིམ་པ་མཇལ་དུ་བྱུང་བ་རྣམས་ལ་
ཚོགས་སུ་ཕེབས་པའི་ཞོར་རམ། སྐུ་འཆག་པ་ལྟ་བུའི་ཞོར་ལ་བཞེངས་བཞིན་དུ་
ཕྱག་དབང་དང་གསུང་སྒྲོས་ཚིག་གསུམ་བཞི་རེ་གནང་བ་ལས་ཁྱིམ་པའི་ངོ་འཛིན་
གྱི་གཏམ་མང་པོ་སོགས་གཏན་ནས་མི་མཛད། ཆོས་འབྲེལ་ཞུ་བ་དང་བསྔོ་བ་ཞུ་
བ་སོགས་གལ་ཆེ་ཆེ་འདྲ་བྱུང་ཡང་འདུ་ཁང་དུ་བཞུགས་གདན་ལ་བཞུགས་མ་
ཁད་རིངས་རིངས་ལྟར་མཛད་ནས་བསྔོ་བ་སོགས་གང་གནང་དགོས་པ་རྣམས་
གནང་སྟེ། དེ་འཕྲལ་ལ་བཞེངས་པ་མ་གཏོགས་ཁྱིམ་པ་ལ་བག་ཕེབས་པར་མི་
མཛད་ཅིང་། དེའི་ནང་ནས་ཀྱང་བུད་མེད་ཀྱི་རིགས་སྐུ་ཚེ་རིལ་པོ་གཟིམས་ཆུང་དུ་
གཏོང་བར་མི་མཛད་ཅིང་ཕྱི་རོལ་ཏུ་ཡང་ཁྲིམས་གྲོགས་མེད་པར་མཇལ་ཁ་མི་
- 114 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
གནང་། གཞན་རྒྱུད་མངོན་པར་མཁྱེན་པའི་སྟོབས་ ཀྱིས་མི་འགའ་ཞིག་ལ་ནི་
གཟིགས་མ་ཐག་གུས་པའི་རྣམ་འགྱུར་དང་བཀུར་སྟི་ཆེ་བར་མཛད། འགའ་ཞིག་
གིས་བསྙེན་བཀུར་ཤིན་ཏུ་ཆེ་བ་ཞུས་ཀྱང་སྤྱན་གཟིགས་པ་ཙམ་ཡང་མི་མཛད་པ་
ཞིག་ཡོད། ཀུན་སྤྱོད་ཤིན་ཏུ་གཙང་བས་སྐུ་ལ་ཇི་ལྟར་བཅར་བ་ཙམ་གྱིས་ཡིད་
ཆེས་ཀྱི་དད་པ་ཆེར་འགྲོ་ཞིང་། རང་རང་གི་སྤྱོད་པ་ཆོས་དང་མི་མཐུན་པ་རྣམས་
གོ་ནས་ཉིན་རེ་བཞིན་འཇིགས་སུ་འགྲོ་བ་ཞིག་ཡོད་དོ། །མདོར་ན་བདག་ཉིད་
ཆེན་པོ་འདི་ནི་མཐོང་ཐོས་དྲན་རེག་ཐམས་ཅད་ལ་ཕན་ཐོགས་ནུས་པ་ཞིག་སྟེ།
མཁས་རྨོངས་དྲག་ཞན་སུ་འདྲ་ཞིག་གིས་མཇལ་ཡང་ཞལ་གྱི་དཀྱིལ་འཁོར་མཐོང་
བ་དང་། གསུང་ཚངས་པའི་དབྱངས་ལྟ་བུའི་གདངས་ཐོས་པ་དང་། སྐུ་ལས་སྐྱེས་
པའི་ཚུལ་ཁྲིམས་ཀྱི་དྲི་ངད་ཚོར་བ་ཙམ་གྱིས་ལུས་ཀྱི་སྤུ་ཟིང་ཞེས་བྱེད་ཅིང་སྣང་བ་
གཏིང་ནས་འགྱུར་བའི་དད་པའི་ངང་དུ་ཡུག་རེ་འགྲོ་བ་ནི་དམ་པ་འདི་ཉིད་ཀྱི་
ཞལ་མཐོང་བ་ཐམས་ཅད་ལ་མཐུན་སྣང་དུ་གྲུབ་པ་ཡིན་ནོ། །སྐུ་གསུང་ཐུགས་ཀྱི་
ཀུན་སྤྱོད་ཡོངས་སུ་དག་པས་སོ་ཐར་གྱི་ཚུལ་ཁྲིམས་ལ་རྒྱལ་བ་རང་ཉིད་ཀྱིས་
གསུངས་པ་ལྟར་ཉེས་བྱས་ཕྲ་མོས་ཀྱང་མ་གོས་པའི་རྣམ་པར་དག་པ་མཛད་དེ།
ཐ་ན་སྡོམ་གྱིས་བསྡུས་པའི་ཉེས་བྱས་ཕྲ་མོ་ཞིག་གིས་ཀྱང་མ་གོས་པར་མཛད།
འཚོ་བའི་ཡོ་བྱད། མཁོ་བའི་ཡོ་བྱད། ལྷག་པའི་ཡོ་བྱད་སོགས་གཞན་གྱི་དོན་དང་
ཆོས་ཕྱིར་ངེས་པར་འཆང་དགོས་པ་རྣམས་ལ་འདུལ་བ་ནས་གསུངས་པ་ལྟར་སོ་
སོའི་ བྱིན་རླབས་ངེས་ པར་མཛད་ཅིང་། བྱིན་ལེན་ དང་། རུང་ ཆུ་ ཡན་ ཆད་ ཀྱི་
བསླབ་བྱ་ཕྲ་རགས་ཐམས་ཅད་ཕྱག་ལེན་ལ་ཐེབས་པར་མཛད། དེ་བཞིན་དུ་བྱང་
སེམས་ཀྱི་ཚུལ་ཁྲིམས་དང་། གསང་སྔགས་ཀྱི་སྡོམ་པའི་བཅས་མཚམས་རྣམས་
- 115-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཀྱང་ཕྲ་ཞིང་ཞིབ་པར་བསྲུང་བར་མཛད་དེ། ཉེས་པས་ནམ་ཡང་མ་གོས་པ་ལ་
འབད་ཅིང་། བརྒྱ་ལ་གོས་ན་ཡང་ རང་ རང་གི་གཞུང་ནས་འབྱུང་བ་ལྟར་ ཕྱིར་
བཅོས་ཀྱིས་འཕྲལ་དུ་དག་པར་མཛད་པས། ཚུལ་ཁྲིམས་རྣམ་པར་དག་པའི་དྲི་
ངད་བཟང་པོས་གཟིམས་ཁང་གི་ནང་དང་ཉེ་འཁོར་ཐམས་ཅད་དུ་ཁྱབ་ཅིང་། །
གཟིམས་ཁང་དུ་བཞག་པའི་དར་ཚུན་ཆད་ལ་དྲི་ཞིམ་པོ་བྲོ་བ་ཕྱིར་ཁྱེར་ཡང་རེ་
ཞིག་མི་ཡལ་བ་རེ་ཡོང་། དེ་ལྟར་ཚུལ་ཁྲིམས་རྣམ་པར་དག་པ་ལས་ཏིང་ངེ་འཛིན་
དང༌། ཤེས་རབ་འབྱུང་བ་རྟེན་འབྲེལ་གྱི་ཆོས་ཉིད་ཡིན་པས་མངོན་པར་ཤེས་པ་
དང་དག་པའི་གཟིགས་སྣང་མང་པོ་ཡོད་པར་ངེས་ཏེ། སྐྱིད་གྲོང་དབང་པོ་གཞིས་
ཀ་རྩེར་ཚོང་ལ་སོང་བར་ཁོས་དགེ་སློང་རྣམས་ཀྱི་ཆས་དངོས་འདྲ་ཁྱེར་ཡོང་བ་
ཡོད་པས་ནམ་ཡོང་སླེབ་དོན་ཞུས་པར། ཁོ་ལྔ་མཆོད་ལ་སླེབས་ཡོང་གསུང་བ་དེ་
ཁོ་ན་ལྟར་བྱུང་བ་དང་། ཡང་གཟིམས་དཔོན་མཁན་རིན་པོ་ཆེ་བླ་མ་མཇལ་བར་
ཕེབས་རྩིས་ཀྱི་དུས་ཚོད་ལ། ད་ལམ་ཁོང་མི་ཕེབས་པ་འདྲ་བང་ཕྱིན་པ་མི་རེང་
ཞིག་ཡོང་བ་འདུག་གསུང་བར་དེ་ཁོ་ན་ལྟར་སང་ཉིན་མི་རེང་ཞིག་གིས་མཁན་པོ་
ཕེབས་མ་ཐུབ་པའི་ཞུ་ཡིག་བྱུང་བ་དང༌། ཡང་ཉིད་ཀྱི་སྐུ་ཚ་སྲད་རབ་འབྱམས་པ་
བློ་བཟང་འཕྲིན་ལས་ལ་ཁྱོད་དུས་ཚོད་འདི་ག་ཙམ་ལ་རི་ཁྲོད་དུ་འགྲོ་ཐུབ་པ་
གྱིས། དེ་མིན་བར་ཆད་ཀྱི་དབང་དུ་འགྲོ་གསུངས་པར་ཁོང་གིས་དུས་ཚོད་དེ་ལ་
འབྱོན་མ་ཐུབ་པས་དགེ་སྐོས་བབ་ནས་འབྱོན་ཐབས་མ་བྱུང་བ་སོགས་ལོ་རྒྱུས་
མང་དུ་ཡོད་ཀྱང་ཐམས་ཅད་བྲིར་མ་ལང་། ཚུལ་ཁྲིམས་རྣམ་པར་དག་པ་ལ་ཡི་
དམ་ལྷའི་གཟིགས་སྣང་འབྱུང་བ་བརྟེན་འབྲེལ་གྱི་ཆོས་ཉིད་ཡིན་པས་མཉམ་
བཞག་ཐུན་རེའི་ནང་དུ་གཟིགས་པའང་བགྲང་བ་ལས་འདས་མོད་ཀྱང་། བཀའ་
- 116 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
གདམས་གོང་མའི་དགོངས་པ་ལྟར་ཡོན་ཏན་སྦེད་པ་ཁོ་ན་གཙོ་བོར་མཛད་པས་
ཕལ་ཆེར་གསུང་བ་མི་གནང་ཞིང་། མགོན་པོ་ཚེ་དཔག་མེད། འཕགས་མཆོག་
ཐུགས་རྗེ་ཆེན་པོ། ལྷ་མོ་དམག་ཟོར་མ། དམ་ཅན་ཆོས་ཀྱི་རྒྱལ་པོ་རྣམས་ཀྱིས་
དངོས་དང་རྨི་ལམ་ཅི་རིགས་པར་བྱིན་གྱིས་བརླབས་ཚུལ་རྣམས་ནི་སྔར་སྐབས་
སྐབས་སུ་བརྗོད་ཟིན་ཏོ། །ཆུ་དབར་དུ་ཡི་དམ་འཁོར་ལོ་སྡོམ་པའི་བྱིན་རླབས་
བྱུང་ཚུལ་དང་། ཕུག་ཆེན་དུ་བདེ་མཆོག་གི་སྒྲུབ་མཆོད་མཛད་པའི་ཚེ་གཟིམས་
ཁང་གི་ཁོ་ར་ཁོར་ཡུག་ཏུ་སྔོན་མེད་པའི་དྲི་བཟང་པོ་ཞིག་གིས་ཁྱད་པ་ཡུན་རིང་
པོའི་བར་དུ་བྱུང་བ་སོགས་བཤད་པར་བྱ་བ་མང་དུ་ཡོད་ཀྱང་ཐམས་ཅད་བྲིར་མ་
ལང་། མཐུ་སྟོབས་ནུས་པའི་དབང་དུ་བྱས་ན་ལན་ཅིག་རྫོང་ནས་བཙོན་ཞིག་
བྲོས་ནས་བླ་མའི་དྲུང་དུ་སྐྱབས་ཞུས་ནས་ཡོད་པ་ལ། རྫོང་ནས་འཛིན་མི་ཡོང་
བར་བླ་མ་ཉིད་ཀྱིས་འདི་ང་ལ་སྐྱབས་བཅོལ་བ་ཡིན་པས་འཇོག་རོགས་གྱིས་
གསུངས་ཀྱང་། ཁོང་ཚོས་མ་ཉན་པར་འཁྲིད་རྩིས་བྱས་པ་ན། ང་དགེ་སློང་རྒན་པོ་
ཞིག་ལ་སྲོག་སྐྱོབ་ཏུ་ཡོང་བ་འདི་ཁྱོད་ཚོའི་ལག་ཏུ་སྤྲོད་མི་ཐུབ་གསུངས་ནས་སྤྱན་
བར་སྣང་ལ་གཟིགས་ཤིང་ཁྲོས་པའི་རྣམ་པ་མཛད་པ་ན། དེ་མ་ཐག་རི་ཉིལ་བ་
དང་གནམ་གྲུམ་པ་ལྟ་བུའི་སྒྲ་དྲག་པོ་འཇིགས་སུ་རུང་བ་ཞིག་བྱུང་བར་ཁོང་
རྣམས་སྐྲག་ནས་བཤགས་པ་ཕུལ་ཏེ་ལོག་པ་དང༌། ཡང་སྒྲུབ་སྡེའི་ཤར་རིའི་རྩེ་
ནས་མེ་ཤོར་བ་ཚུར་མཆོང་བ་ལྟ་བུ་ཤིན་ཏུ་འཇིགས་པ་ཞིག་བྱུང་བར་བླ་མ་ཉིད་
ཕྱིར་ཕེབས་ནས་ལྟ་སྟངས་དང་སྤྱན་དམིགས་མཛད་ནས་ཐལ་མོ་བརྡབས་པ་ན་མེ་
ཕྱིར་ལོག་ཅིང་ཞི་བར་གྱུར་པ་དང་། བྱང་ཆེན་སྒང་རའི་དུར་ཁྲོད་དུ་གཅོད་མཛད་
དུ་ཕེབས་པ་ན་རི་འཁྱོམས་ནས་སའི་གཏིང་དུ་ནུབ་པ་ལྟ་བུའི་འཚུབ་ལྷོངས་ཤིན་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཏུ་ཆེ་བ་བྱུང་བར་དེ་མ་ཐག་ཟིལ་གནོན་མཛད་དེ། ལྷ་འདྲེ་བཏུལ་ཞིང་དམ་ལ་
བཏགས་པ་དང་། རྩི་དམར་བ་བཏུལ་ཞིང་དམ་ལ་བཏགས་པ་དང༌་། སྐྱིད་གྲོང་
ནས་བཀྲ་ཤིས་ལྷུན་པོའི་བར་ལ་ཆིབས་བ་མེད་པར་ཞབས་ཐང་དུ་ཕེབས་ནས།
ཞབས་ཕྱགས་བོད་ལྷམ་ཞིག་མ་བརྡོལ་བར་ཡར་ལམ་ཡང་ཞབས་ཕྱགས་དེ་ག་
བཞེས་ནས་ཕེབས་ པས་ངེས་པར་རྫུ་ འཕྲུལ་ གྱིས་ གཤེགས་པའོ་ཞེས་གྲགས་
པའང་བྱུང་བ་དང་། སྐུའི་དབྱིབས་ལ་ཡང་མཐོང་སྣང་མི་འདྲ་བ་མང་དུ་བྱུང་བ་
སོགས་ལོ་རྒྱུས་མང་དུ་ཡོད་ནའང་བྲིར་མ་ལང་། དཀོན་མཆོག་གི་མཆོད་པ་ནི།
ཕྱོགས་བཅུའི་སངས་རྒྱས་ཐམས་ཅད་མཆོད་པ་ལས་བླ་མ་མཆོད་པ་དོན་ཆེ་བར་
རྒྱལ་བ་རྡོ་རྗེ་འཆང་གིས་གསུངས་པ་ལ་ཐུགས་ངེས་གཏིང་ནས་འདྲོངས་པས། རྗེ་
དེ་ ཉིད་ ཀྱི་ སྐུ་ བརྙན་ བཞེངས་ཤིང་ རབ་ གནས་ མཛད་ ཉིན་ ནས་ བཟུང་ ནམ་
གཤེགས་ཀྱི་བར་དུ་མར་མེ་ཉིན་མཚན་ཁོར་ཡུག་ཏུ་ཆད་མེད་དང་། མར་མེ་བཞུ་
བ་སོགས་ཀྱང་ཉེ་གནས་ཀྱིས་བྱེད་དུ་མི་འཇུག་པར་བླ་མ་རང་ཉིད་ཀྱིས་མཛད།
དགེ་འདུན་གྱི་བསྙེན་བཀུར་ནི། སྒྲུབ་གནས་ཕུག་ཆེན་ཆགས་བཏབ་ནས་བསྔོ་
ཞུས་སོགས་གང་བྱུང་དགེ་སློང་རྣམས་ལ་གསོལ་ཇའི་དོད་དུ་འབུལ་བ་གནང་
ཞིང་། དགེ་འདུན་གྱི་རྫས་སྐུ་ཉིད་རང་ལ་འདྲེས་དོགས་ནས་ཞལ་ཏ་བ་ཟུར་དུ་
བསྐོས་ཏེ། ཉིན་རེར་མང་ཇ་རེ་ཆག་མེད་ཀྱི་རྒྱུན་ཇ་འཛུགས་པར་མཛད། སྤྱི་པ་ན་
རིམ་ལ་ཞལ་ཏ་ནན་ཆེན་གནང་ཞིང་། དགེ་འདུན་གྱི་རྫས་ཆུད་མ་གསོན་པར་
དགེ་འདུན་རང་ལ་ཐིམ་པ་དགོས་ཚུལ་དང་། མང་ཇ་ཡང་ཧ་ཅང་བཟང་བའི་ཞིམ་
ལྟོ་བྱེད་མི་ཉན། ལྷག་གང་བྱུང་མ་འོངས་པའི་དོན་དུ་སྤྱི་རྫས་ལ་འཇོག་དགོས།
དགེ་འདུན་གྱི་རྫས་ལ་གཏོང་ཕོད་ཆེ་མདོག་ཁ་མོ་ལ་དགའ་རྒྱུ་མེད། ལས་རྒྱུ་
- 118 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
འབྲས་མི་ཤེས་པ་དང་མ་རབས་ངན་པའི་སྤྱོད་ཚུལ་ཡིན། བསྟན་པའི་རྒྱུན་ལ་
བསམ་དགོས། ད་ང་ཉི་མ་རྩེར་སླེབ་པ་ཡིན། ད་ལྟ་ང་ལ་མི་ཚོས་དག་སྣང་བྱེད་པ་
འདྲ་ཞིག་སླར་འདིར་ཨེ་ཡོང་མི་ཤེས། དེ་བས་ད་ལྟ་འཚམ་འཚམ་པ་བྱས་ནས་རེ་
ཞིག་རྒྱན་ཇ་འདི་མ་ཆད་ཙམ་རེ་བྱུང་ན་རབ། མ་མཐའ་ཡང་ལོ་ཁ་ཤས་གསོ་སྦྱོང་
མ་ཆག་ཙམ་ཞིག་བྱུང་ན་ཁྱད་ཆེ་བས་ད་ལྟ་ཡོད་དུས་སྤྱོད་རྙིང་མ་བྱེད་པར་དགེ་
འདུན་གྱི་རྫས་ལ་ཤིན་ཏུ་དམ་དགོས་ཞེས་བཀའ་ནན་ཆེ་བར་མཛད། དགེ་འདུན་
རྣམས་ཐུགས་མཐུན་པ་དང་ཐུགས་དམ་འཕེལ་བའི་ཐབས་ཁོ་ན་གནང་ཞིང་།
སྡོད་ཚུགས་ཤིང་མི་གཞི་ལེགས་པ་དང་ཚུལ་ཁྲིམས་གཙང་བ་ཁོ་ན་ལ་ཐུགས་
མཉེས། སྤྱིར་ཁྱིམ་པའི་ངོ་འཛིན་ཅིང་བྱ་བྱེད་མང་པོ་བྱེད་པ་དང་། ལྷག་པར་གྲོང་
ཆོག་དོན་དུ་གཉེར་བ་ལ་གཏན་ནས་མི་མཉེས། བླ་མ་ལ་གསང་ནས་ལྐོག་ཏུ་གྲོང་
ཆོག་བྱས་པ་ལ་ཆོས་སྲུང་གི་འཚུབ་ཆེན་པོ་བྱུང་བའི་ལོ་རྒྱུས་ཀྱང་མང་དུ་ཡོད། དེ་
ལྟར་བསྟན་པའི་དོན་དུ་དགེ་འདུན་གྱི་སྡེ་བཙུགས་ཤིང་བཅས་ཁྲིམས་དམ་པར་
མཛད། རྫོང་དཀར་ཆོས་སྡེ་ནས་རབ་བྱུང་དོན་དུ་གཉེར་བ་རྣམས་ལ་ཡང་དགྱེས་
བཞིན་དུ་གནང་། གཞན་ཡང་གྲུབ་མཐའི་ཕྱོགས་ལྷུང་གཏན་ནས་མི་མངའ་བར་
རིས་སུ་མ་ཆད་པའི་སྐྱེ་འགྲོ་ཀུན་ལ་ཐུགས་བརྩེ་བ་འབའ་ཞིག་མཛད་པས། གྲུབ་
མཐའ་རིས་སུ་མ་ཆད་པའི་བསྟན་འཛིན་ཐམས་ཅད་ཀྱང་དམ་པ་འདིའི་ཞབས་ལ་
གཏུགས་ནས་བྱིན་རླབས་དང་ཆོས་འབྲེལ་ཞུ་བ་དང་། དགེ་བསྙེན། དགེ་ཚུལ།
དགེ་སློང་གི་སྡོམ་པ་བླངས་ནས་ཐུབ་པའི་བསྟན་པ་ལ་ཞུགས་ཏེ་བཅས་ཁྲིམས་
སྲུང་བ་མང་དུ་བྱུང་བས། བལ་བོད་མཚམས་ཀྱི་ཡུལ་ཕྱོགས་འདིར་ཐུབ་པའི་
བསྟན་པ་མིང་ཙམ་ཡང་མ་ལུས་པར་ནུབ་པའི་དུས་འདིར་བླ་མ་གྲུབ་པའི་དབང་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཕྱུག་ཆེན་པོ་འདིས་ཐུབ་པའི་བསྟན་པ་དར་བར་མཛད་པས་ན་རྒྱལ་བའི་བསྟན་པ་
ལ་བྱ་བ་ཆེན་པོ་མཛད་ཅིང་བལ་བོད་མཚམས་ཀྱི་སྐྱེ་འགྲོ་རྣམས་ལ་བཀའ་དྲིན་ཟླ་
མེད་དུ་མཛད་དོ། །དེ་ལྟར་སྐུ་དངོས་ཀྱི་གདུལ་བྱ་འདུལ་བའི་མཛད་པ་རྣམས་
རྫོགས་ནས་ཞིང་ཁམས་གཞན་དུ་འབྱོན་པའི་དགོངས་པ་གཏད་པ་ན་མི་རྟག་པའི་
གསུང་ཡང་ཡང་གནང་ཞིང་། དུས་བཞིའི་འགྱུར་ལྡོག་ལ་བརྟེན་ནས་ནམ་ཟླ་
དབྱར་ཁ་ཁོ་སོང་། སྟོན་ཀ་རུ་སླེབས་བྱུང་གསུང་བ་སོགས་མི་རྟག་པའི་གཏམ་
རང་གསུངས། རེས་འགའ་གསུང་སྒྲོས་ཀྱི་མུ་ནས་སྔོན་གྱི་བྱུང་བ་མང་པོ་དང་། ཇོ་
བོ་རྗེ་དང་། རྗེ་བཙུན་ཙོང་ཁ་པ་ཡབ་སྲས་རྣམས་ཀྱིས་དགུང་ལོ་ཇི་ཙམ་བཞུགས་
པ་སོགས་གསུངས་ནས། སྔོན་གྱི་དམ་པ་རེ་གཉིས་མ་གཏོགས་ངེད་རང་ཡང་ལོ་
རིང་ཚད་དུ་སླེབས་པ་ཡིན་པར་འདུག་ཅེས་གསུངས་པ་དང་། ཡང་ལན་ཅིག་ལོ་
གསུམ་ཙམ་ནས་འཆི་བ་ཤེས་ཀྱིན་ཡོད་པ་འདྲ། ལོ་གཅིག་ཙམ་ནས་འཆི་བ་ནི་
ཤེས་ཚོད་རང་དུ་འདུག་ཅེས་གསུངས་ནས་བཞད་མོ་མཛད་དེ། དེ་ནི་རང་ཉིད་ཇི་
ཙམ་ལ་གཤེགས་མཁྱེན་པར་འདུག་གོ །དེ་ནས་སྐུ་སྙན་ཚུལ་མཛད་ཅིང་བཞེངས་
བཞུགས་དཀའ་བར་བྱུང་བའི་ཚེ། ད་ནི་གསུང་རིས་དང་མཛད་པ་གང་ལ་བལྟས་
ཀྱང་མ་ལེགས་སོ་སྙམ་ནས་ཞབས་བརྟན་ལ་བརྩོན་པར་བྱས་ཤིང༌། སྤྱི་སྒེར་
ཐམས་ཅད་ནས་ཞབས་བརྟན་ཕུལ་བར་ཐུགས་མཉེས་མཉེས་མཛད་ཅིང་ཞལ་
བཞེས་ནི་མ་གནང་། ཚེ་རིང་དུ་གནས་ན་རྣམ་དཀར་གྱི། །ལས་བཟང་པོ་སྒྲུབ་པོ་
ཤི་ཡང་བདེ། །ལས་བག་ཆགས་བཟང་པོའི་ངང་དུ་འཆི། །ཨ་ལ་ལ་གསོན་ཤི་
སེམས་ལ་སྙོམས། །ཚེ་སྒྲུབ་ཀུན་ཇི་ལྟར་དགྱེས་དགྱེས་མཛོད། །ཅེས་གསུངས་པ་
དེ་ཡིན་པར་འདུག་ཅེས་གསུངས་པ་དང་། ཡང་ལན་ཅིག་ཁྱེད་གྲོགས་པོ་ཚོས་འདི་
- 120 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ག་ཙམ་གྱི་དག་སྣང་བྱེད་ལུགས་ཀྱིས་དབེན་ས་སྙན་བརྒྱུད་ཀྱི་བསྟན་པ་འདི་ད་
དུང་དར་རྒྱུ་ཡིན་ཤས་ཆེ་ཞེས་ཚིག་ནུས་པ་ཅན་དཔྱད་དཀའ་བ་རེ་གསུངས། དེ་
ནས་བླ་མ་ཉིད་ཀྱི་ཕྱག་ན་ཡོད་པའི་དངོས་ཆས་གཙོ་ཆེ་བ་རྣམས་སྐྱབས་མགོན་
ཆེན་པོར་སྐྱབས་འཇུག་ཞུ་རྒྱུ་དང་། ཚོགས་ཆེན་དུ་མང་ཇ་དང་། སྐུ་གདུང་སོ་སོར་
མཆོད་པ་རྒྱས་པ་རེ་དང་། ལྕགས་པ་མི་ཚན་དུ་རྒྱ་གར་ལི་མ་བྱིན་ཅན་འདྲ་དང་
མང་ཇ་བཅས་གནང་ཞིང་བན་རྒན་ཉི་མ་ལ་རྩེར་སླེབས་ནས་འཇིག་རྟེན་ཕྱི་མར་
འགྲོ་ཆས་གང་འགྲིག་བྱེད་སྐབས་སུ་ཡོད་གསུང་བའི་ཕྱག་བྲིས་གནང་། དེ་མཐུན་
ཕུར་བུ་ལྕོག་ཏུ་རྗེ་བཙུན་ངག་དབང་བྱམས་པའི་སྐུ་ཞབས་སུ་སྐྱབས་འཇུག་ཞུ་
རྟེན་འབུལ་བ་གནང་ཞིང་། རང་ཉིད་དགོངས་པ་གཞན་དོན་དུ་གཏད་པའི་ཚུལ་
དང༌། རྗེ་བཙུན་བྱམས་པའི་མཚན་ཅན་ཉིད་ཞབས་པད་བརྟན་ཅིང་། རྗེ་བླ་མའི་
རིང་ལུགས་དྲི་མེད་གཞན་འདྲེས་མེད་པ་སྔར་བཞིན་སྐྱོང་དགོས་པའི་གསོལ་
འདེབས་བཅས་ཐུགས་ནང་དག་པའི་གསུང་རིས་ཞུ་བ་དང་། རྒྱལ་བ་ཐམས་ཅད་
མཁྱེན་པར་སྐྱབས་འཇུག་ཞུ་རྒྱུ་དང༌། སྐུ་ཉིད་རང་ལ་མི་ཕྱེད་པའི་དད་པ་ཅན་
གཟིམས་དཔོན་མཁན་རིན་པོ་ཆེར་གནས་ཚུལ་གྱི་ཕྱག་བྲིས་འབུལ་བ་དང་། ཇོ་
ཤཱཀ་རྣམ་གཉིས་ལ་མཆོད་འབུལ་སྨོན་ལམ་བྱེད་རྒྱུ་བཅས་ལ་དགེ་སློང་རྡོ་རྗེ་དང་
དཀའ་ཆེན་མགོན་པོ་གཉིས་རྫོང་ད་གནང་ནས། ཁོང་གཉིས་ལ་ལོ་ རྗེས་མའི་
དཔྱིད་ཟླ་བ་གསུམ་པ་བཞི་པའི་མཚམས་སུ་ཡར་སླེབ་ཐུབ་པ་གྱིས་ཞེས་བཀའ་
གནང་། དེ་ནས་རིམ་གྱིས་སྐུ་ཁམས་ཇེ་ངན་ལ་སོང་བར་སྨན་པ་ཞིག་ལ་བསྟན་
ཆོག་པ་དགོས་ཞེས་དགེ་སློང་རྣམས་ཀྱིས་ཡང་ཡང་ཞུས་པར། ངའི་ནད་འདི་རྒས་
ནད་ཡིན་སྨན་པས་མི་ཕན་གསུངས་ནས་མ་གནང་། སླར་ཡང་ནན་གྱིས་ཞུས་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ནས་སྨན་པ་བོས་ཏེ་སྨན་པས་ཟེར་བའི་བཅོས་རྣམས་ཀྱང་མཛད་དགོས་པར་
གསོལ་བ་བཏབ། དེ་ནས་བདུད་རྩི་ལྔ་ལུམ་ཞིག་གནང་། དེ་སྐབས་མནལ་ལམ་
དུ་བཀྲ་ཤིས་ལྷུན་པོའི་དབུ་མཛད་ཡིན་སྙམ་པའི་གྲྭ་པ་ཞིག་གིས་ད་རེས་བསྙུང་
གཞི་འདི་ལ་ཆང་ཞིག་བཞེས་ན་ཕན་པ་འདུག་ཟེར་བ་ཞིག་གསལ་བར་བྱུང་བ་ན།།
ང་དགེ་སློང་རྒན་པོ་ཞིག་ཤི་ཡང་ཆང་མི་འཐུང་ཞེས་ལན་མཛད་པ་ཞིག་གསལ་
བར་རྨིས་བྱུང་ ཞེས་ གསུངས། དགུན་ གྱི་ རིང་ཚང་མས་ ཞབས་བརྟན་ སྐུ་ རིམ་
འགྲུས་པར་བྱས་ཀྱང་དྭངས་སྐྱེད་མ་བྱུང་ཞིང་། ཟླ་བ་བཅུ་གཉིས་པའི་ནང་ནས་
བཟུང་ས་གཡོ་བ་དང་། རི་ངུ་བ་དང་། ཕུག་ཆེན་གྱི་བྲག་ལ་སྐྱུང་ཀའི་ཚང་འཆའ་
བ་དང་། ནུབ་རེ་བཞིན་སྒྲུབ་སྡེའི་ཉེ་འདབས་སུ་ཁ་ཤས་འབོད་པ་དང་། གཟིམས་
ཆུང་གི་ཉེ་འདབས་ཀྱི་ཁང་ཐོག་ཏུ་གྱིལ་མདངས་འབབ་པ་དང་། རུང་ཁང་གི་ཐོག་
ལ་མེ་ཡང་ཡང་ཤོར་བ་སོགས་ལྟས་སྣ་ཚོགས་བྱུང་ཞིང་། ལྷག་པར་བླ་མ་ཉིད་ཀྱི་
མནལ་ལམ་དུ་ཁྱོད་མ་བཞུགས་ན་ང་ལ་གཏོར་མ་སུས་སྟེར་ཟེར་བ་ཞིག་ཀྱང་བྱུང་
འདུག་སྟེ། དེ་ནི་དམ་ཅན་ཆོས་རྒྱལ་ཡིན་གསུང་ངོ༌། །ཡང་མནལ་ལམ་དུ་ཤར་
ཕྱོགས་ནས་མགོན་པོ་ཕྱག་བཞི་པའི་བསུ་བ་མྱུར་དུ་འོང་ཟེར་བ་ཞིག་དང་། ཡང་
དགོང་གཅིག་སྐས་མཐོན་པོ་གནམ་གྱི་མཐའ་སྙེག་པ་ལྟ་བུ་ཞིག་ལ་བླ་མ་ཉིད་སྐུ་
རྐྱང་འཛེགས་བྱོན་པའི་མཚན་ལྟས་ཤིག་ཀྱང་བྱུང་འདུག་ཅིང་། དགེ་སློང་རྣམས་
ཀྱིས་ཐུགས་ངལ་ཆེན་པོས་ཡང་ཡང་གསོལ་བ་བཏབ་ཀྱང་ཞལ་བཞེས་མི་གནང་
ཞིང་། ལར་ མི་ བཟོད་ སྡུག་བསྔལ་ ཆེས་ ལྕི་བ། །རི་ ཆེན་ པོ་ རྡིབ་ པ་ ལྟར་ གྱུར་
ཀྱང་། །དང་ལེན་ཅིང་བག་ཡོད་ལེགས་བསྟེན་པའི། །ཡིད་བདེ་བ་ཆེན་པོའི་ངང་
གནས་ཤོག །གསུངས་པ་དེ་ཡིན་པ་འདུག་གསུངས། ཐུགས་བདེ་ཉམས་ཆེན་པོ་
- 122 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
མཛད། སྐབས་ཤིག་ཏུ་དཔལ་ འབར་ བླ་མ་ བྱོན་ནས་ཞབས་བརྟན་ཕུལ་ནས་
གསོལ་བ་བཏབ། དེ་ནས་བྱ་ལོ་ཟླ་བ་དང་པོའི་ནང་དུ་དགེ་སློང་ཡེ་ཤེས་བཀྲ་
ཤིས་ལ་མདོ་ཐོན་གྱིས་ལ་གསོ་སྦྱོང་མཛོད་གསུངས། ཐམས་ཅད་སེམས་སྐྱོ་ནས་
སླར་ ཕེབས་ཐུབ་པ་ ཡོད་འགྲོ །དེ་སྐབས་བྱས་ཆོག་པ་དགོས་ཞེས་གསོལ་བ་
བཏབ་པས། ད་ངས་ཡོང་ཐུབ་པ་མི་ཡོང་གསུངས། དེ་ནི་སྒྲུབ་སྡེ་འདིར་གསོ་སྦྱོང་
མ་ཆག་པ་ཞིག་བྱེད་དགོས་ཞེས་དོན་གྱིས་གོ་བར་མཛད་དོ། །དེ་ནས་དགེ་སློང་
རྣམས་ཅི་དྲག་ཏུ་གྱུར་ནས་རྫོང་དཀར་མཁན་པོ་གདན་འདྲེན་ཞུས་ན་ཁོང་གིས་
སྨན་དཔྱད་མཁྱེན་པའི་སྟབས་ཀྱིས་ཕན་པ་ཞིག་ཨེ་ཡོང་གི་རེ་བས་གདན་འདྲེན་
ཞུས་ནས་ཉིན་རེར་སྐུ་ལ་བཅར་ནས་ཐབས་ཅི་བྱས་ཀྱང་མ་ཕན། བསྙུང་གཞི་
བབ་ཤིན་ཏུ་ཆེ་བ་ཡོད་ཚོད་འདུག་ཀྱང་ཞལ་རས་ཀྱི་མདངས་ནི་སྔར་ལས་ཀྱང་
རྒྱས་པ་ལྟར་གྱུར་ཅིང་ཐུན་བཞིའི་རྣལ་འབྱོར་ཆག་མེད་མཛད། ཉིན་གཅིག་ཕྱིའི་
ཁྱམས་སུ་བཞུགས་སྐབས་སྤྱན་ཟིམ་ཙམ་མཛད་ནས་ཡ་མཚན་ལ་གསུངས། ཅི་
འདུག་ཞུས་པར་མི་གོས་གསར་པ་གྱོན་པ་འགའ་ཞིག་གསེར་གྱི་རྔ་དང་སིལ་སྙན་
སོགས་ཐོགས་ནས་རོལ་མོ་ཚེང་ཚེང་ཟེར་ཞིང་ཚུར་ཡོང་གིན་འདུག་གསུངས། དེ་
ནི་དམ་པ་འདི་ཉིད་མཁའ་སྤྱོད་དུ་གདན་འདྲེན་ཕྱིར་དཔའ་བོ་དང་དཔའ་མོའི་
བསུ་བ་མངོན་དུ་གྱུར་པ་ཡིན་པར་གདོན་མི་ཟའོ། །ཟླ་བ་གསུམ་པའི་ཚེས་བདུན་
གྱི་ཉིན་ནས་སྐུ་ཁམས་ཤིན་ཏུ་སྙན་ཚུལ་བཞེས། ཚེས་བདུན་དང་བརྒྱད་གཉིས་ལ་
སྐུ་ཁམས་ཉོག་ནས་གསུང་ཡང་ཆེར་མི་གནང་བ་ཞིག་བྱུང་བར། བླ་མ་སྔགས་
རམ་པ་ཕེབས་ནས་ད་སྐུ་ཁམས་དགའ་རྒྱུ་མི་འདུག་པས་ཚོགས་པ་རྣམས་ལ་ཞལ་
ཏ་ཞིག་ཅིས་ཀྱང་གནང་དགོས་ཞེས་ཞུས་སོང་བར་མ་གསན་པ་ལྟར་མཛད་ནས་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གང་ཡང་ བཀའ་མ་གནང་། སླར་ཡང་ད་ སྐུ་ཉིད་ཞལ་མ་བཞུགས་ན་སྒྲུབ་སྡེ་
སོགས་ཇི་ལྟར་བྱེད། སྐུ་སྐྱེ་བ་ཕྱི་མ་གང་དུ་ཕེབས། དགའ་ལྡན་དུ་ཕེབས་ནས་
སླར་བསྟན་པའི་དོན་དུ་སྐུ་སྐྱེ་ཞིག་འབྱོན་དགོས། ད་ལྟ་ཐུགས་དམ་ག་འདྲ་གནང་
གིན་ཡོད། བདག་ ཅག་ གིས་ གསལ་ འདེབས་ འདྲ་ ཞུ་ དགོས་ སམ་ མི་ དགོས།
མདོར་ན་ཐུགས་བརྩེ་བས་ཞལ་ཏ་ཞིག་ཅིས་ཀྱང་གནང་དགོས་ཞེས་གསོལ་བ་
ཤུགས་དྲག་ཏུ་བཏབ་པར། གཞན་རྣམས་ལ་ལན་གང་ཡང་མ་གནང་ཞིང་། ང་ནི་
དུས་སྙིགས་མའི་སེམས་ཅན་གྱི་བྱེད་སྤྱོད་ལ་དཔགས་ན་མིའི་ནང་དུ་སྐྱེས་ཀྱང་
དགོས་པ་མེད་པ་འདྲ། ང་དེང་སང་ལྟ་བའི་ཉམས་ལེན་གཙོ་བོར་བྱེད་ཀྱིན་ཡོད་
ཅེས་གསུངས། དེ་ནས་དགེ་སློང་རྣམས་རྟབ་རྟབ་པོར་གྱུར་ནས་བརྒྱ་བཞི་ཞིག་
གཏོང་བའི་གྲབས་བྱས་ནས་སྙན་འབུལ་ཞུས་པས། བརྒྱ་བཞི་ཟེར་བ་དེ་ལ་གང་
བྱེད་ཀྱིན་འདུག་གསུངས་པར། མཆོད་པ་སོགས་འདི་ལྟར་འདུག་ཞུས་པར། འོ་
ན་བསགས་སྦྱང་ལ་འགྲོ་བས་སྐྱོན་མི་འདུག་གསུངས། ཚེས་དགུའི་ཉིན་བླ་མ་
སྔགས་རམ་པ་རིན་པོ་ཆེས་དབུ་མཛད་དགེ་སློང་རྣམས་ཀྱིས་བརྒྱ་བཞིའི་ཆོ་ག་
མཛད། དེ་ ཉིན་ཐུགས་རིག་ཤིན་ཏུ་དྭངས་ཤིང་། ཐུགས་དམ་ཟབ་མོའི་ཉམས་
བཞེས་ལས་གཡོ་བ་མེད་ངོས་ལྗགས་བཟླས་ཤིག་རང་མཛད། དགོང་མོ་དགེ་
སློང་རྣམས་བརྒྱ་བཞིའི་ཆོ་ག་གནང་སྐབས་བདག་ལ་ཐུགས་དགྱེས་ཉམས་ཆེན་པོ་
མཛད་ནས་མདོ་སྔགས་ཀྱི་ལམ་གྱི་གནད་རྣམས་གསུངས་ཞིང་། ལྷག་པར་སྔགས་
ལ་འཇུག་པ་ལ་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་མེད་མི་རུང་ཡིན་
ཚུལ་སོགས་གསུངས། སླར་ལྟ་ཁྲིད་ཅིག་བྱེད་པ་འོང་གསུངས་ཏེ། དེ་ནི་དགོས་པ་
ཁྱད་པར་ཅན་ཞིག་ལ་དགོངས་པ་འདྲའོ། །དེ་ཉིན་ཉེ་གནས་དྲུང་རམ་པ་དང་བློ་
- 124 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
བཟང་ཚེ་རིང་གཉིས་ལ་བཀའ་གནང་བ། འུ་ཅག་ལ་འབྲུ་དང་མར་སོགས་ག་ཚད་
ཡོད་ལྟོས་གསུངས་ནས་གཤེགས་རྗེས་ཀྱི་བྱ་བ་རྣམས་ལྡང་ཙམ་མ་གཏོགས་ཆས་
དངོས་གང་ཡོད་དགེ་ཕྱོགས་སུ་བསྔོ་བར་མཛད་དེ། སང་ཉིན་ནས་འཇིགས་བྱེད་
ཀྱི་ སྒྲུབ་མཆོད་ཚུགས། ཡུམ་གདན་དྲོངས་ལ་ སྒྲོགས་ གསུང་བཀའ་ཕེབས། དེ་
ནས་མཚན་གྱི་རིམ་པ་ལ་ཐུགས་དམ་ཟབ་མོའི་ཉམས་བཞེས་ལས་གཡོ་བ་མེད་
པར་བཞུགས་ཤིང༌། དགུང་ལོ་དོན་གཉིས་སུ་ཕེབས་པ་ལྕགས་མོ་བྱ་ལོའི་ཟླ་བ་
གསུམ་པའི་ཚེས་བཅུའི་ནམ་ལངས་ཙམ་ལ་ལྷ་དང་ལྷ་མོ་རྣམས་ཀྱིས་གདུགས་
དང་། རྒྱལ་མཚན་དང་། བ་དན་དང་། རོལ་མོ་སོགས་མཆོད་པའི་བྱེ་བྲག་བསམ་
གྱིས་མི་ཁྱབ་པ་ཐོགས་པའི་བསུ་བ་དང་བཅས་ཏེ་དགའ་ལྡན་ཡིད་དགའ་ཆོས་
འཛིན་དུ་གཤེགས་སོ། །དེའི་ཚེ་ཐམས་ཅད་སྟོང་པ་འོད་གསལ་མངོན་དུ་མཛད་པ་
ན། འོད་གསལ་དེ་ཉིད་འདི་འདྲའོ་ཞེས་མཚོན་པའི་ཕྱིར་དུ་ནམ་མཁའ་ནི་སྤྲིན་
དང༌། རྡུལ་དང་། ཁུག་རྣ་སོགས་གང་གིས་ཀྱང་སྒྲིབ་པ་མེད་པར་ཤིན་ཏུ་གཡའ་
དག་ཅིང་། ས་གཞི་ལ་རླུང་གི་རྒྱུ་བ་ཕྲ་མོ་ཙམ་ཡང་མེད་པར་གྱུར་ཏོ། །དེ་ནས་
དགེ་སློང་རྣམས་ཀྱིས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་ཞལ་ཕྱེ་
ནས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་ཕྱི་ནང་གསང་བ་དེ་ཁོ་ན་
ཉིད་ཀྱིས་མཆོད་ཅིང་། སྨོན་ལམ་ཁོར་ཡུག་ཏུ་མཛད། སྟེང་འོག་ནས་བྱང་སེམས་
བབས་པ་སོགས་ཐུགས་དམ་གྲོལ་བའི་རྟགས་རྣམས་བྱུང་བ་ན། ཕྱོགས་མཐའ་
དག་ནས་འདུས་པའི་དད་ལྡན་རྣམས་ཀྱིས་མཆོད་པ་དཔག་ཏུ་མེད་པ་ཕུལ་ཞིང་
གསོལ་བ་བཏབ་ནས་ལས་བཟང་པོའི་འབྲེལ་པ་བཞག །ཐུགས་དམ་གྲོལ་བ་
ནས་བཟུང་ནམ་མཁའི་དཀྱིལ་རྒྱ་མཐིང་བཟང་པོའི་མདོག་ལྟར་སྔོ་ཞིང་དྭངས་པ་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལ། ཕྱོགས་ཀྱི་རི་རྩེ་རྣམས་སུ་སྤྲིན་གསར་དཀར་པོ་བླ་བྲེ་ལྟར་བྲེས་པ་དང་།
འགའ་ཞིག་གདུགས་ལྟ་བུ། འགའ་ཞིག་བ་དན་ལྟ་བུ། འགའ་ཞིག་རྒྱལ་མཚན་ལྟ་
བུ་དང་། ཕྱོགས་ཕྱོགས་སུ་འཇའ་འོད་ཁ་དོག་སྣ་ལྔ་པ་འཕྱང་བ་སོགས་ཞག་མང་
པོའི་བར་ལྷ་རྣམས་ཀྱིས་མཆོད་པའི་ལྟས་དཔག་ཏུ་མེད་པ་བྱུང་ངོ༌། །
འདིར་སྨྲས་པ། རབ་འབྱམས་རྒྱལ་བ་ཀུན་ གྱི་ངོ་བོ་ཉིད། །དུས་འདིར་
ཐེག་མཆོག་དགེ་བའི་བཤེས་གཉེན་ཆེ། །རྗེ་བཙུན་བློ་བཟང་རྣམ་པར་རྒྱལ་བ་
ཞེས། །བཀའ་ དྲིན་ མཉམ་ མེད་ དེ་ ལ་ སྙིང་ ནས་ འདུད། །མགོན་ པོ་ ཁྱོད་ ཀྱིས་
གྲངས་མེད་བསྐལ་པ་རུ། །ཉམ་ཆུང་བདག་ཅག་དོན་དུ་ཐུགས་བསྐྱེད་ནས། །དྲ་
ཕྲུག་མྱ་ངམ་ཐང་དུ་དོར་བ་ ལྟར། །བདག་ཅག་དོར་ནས་ཞིང་ ཁམས་གང་དུ་
གཤེགས། །སྙིང་ནས་རེ་བའི་ཉམ་ཆུང་མི་སྐྱོང་ན། །མ་ལུས་འགྲོ་ལ་བརྩེ་བ་ཇི་
ལྟར་ཡིན། །ཤིན་ཏུ་རྨོངས་པའི་དབང་གྱུར་འགྲོ་རྣམས་ཀྱང་། །རང་གི་བུ་དག་
སྐྱོང་བར་མི་བྱེད་དམ། །འོན་ཀྱང་མཁྱེན་དང་བརྩེ་བ་མཐར་ཕྱིན་པ། །ཁྱོད་ཀྱི་སྐུ་
གསུང་ཐུགས་ལ་ཉེས་པ་ཡི། །སྐྱོན་གྱི་གོ་སྐབས་ནམ་ཡང་མི་སྲིད་པས། །བླུན་པོ་
བདག་ གི་ ཉེས་ པ་ ཁོ་ནར་ཟད། །ངེས་ དོན་ སྦྲང་ རྩིའི་ རྒྱལ་ མཚན་ བཞད་ པའི་
དཔལ། །ཐར་འདོད་བུང་བ་རྣམས་ཀྱི་གཉེན་གཅིག་དེ། །གློ་བུར་ཉིད་དུ་ཞི་བའི་
དབྱིངས་སུ་ཐིམ། །ཀྱེ་མ་བདག་ཅག་འགྲོ་རྣམས་སྐལ་བ་ངན། །ཟབ་མོའི་གནས་
ལུགས་ཐུགས་སུ་ཆུད་དོ་ཞེས། །ཞལ་གྱིས་བཞེས་པ་མངོན་སུམ་བསྟན་པའི་
ཕྱིར། །ཐམས་ཅད་སྟོང་པའི་དབྱིངས་སུ་བཞུགས་པའི་ཚེ། །ནམ་མཁའ་འདིས་
ཀྱང་དེ་ཡི་ གནས་ ལུགས་བསྟན། །ཐབས་ཤེས་ སྟོབས་ལྡན་དཔའ་བོ་ཆེན་པོ་
འདི། །ཕྱི་ནང་མཁའ་སྤྱོད་གནས་སུ་གཤེགས་པའི་ཚེ། །རབ་འབྱམས་ལྷ་དང་ལྷ་
- 126 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར།
མོའི་ཚོགས་རྣམས་ ཀྱིས། །དཔག་མེད་མཆོད་པའི་བྱེ་བྲག་དག་གིས་བསུས། །
མཁའ་ལ་སྤྱོད་པའི་འཆི་མེད་བུ་རྣམས་ཀྱིས། །བདག་ཅག་འགྲོ་བའི་མིག་གཅིག་
དེ་ཕྲོགས་ནས། །དབང་པོའི་གཞུ་རིས་བཀྲ་བའི་རི་མོ་ཡིས། །བྱིས་པ་བཞིན་དུ་
བདག་ཅག་བྲིད་དམ་ཅི། །བླ་མ་མཆོག་ཁྱོད་དྲན་པའི་ཡུལ་གྱུར་ཀྱང་། །མཁྱེན་
བརྩེ་ནུས་པ་ཐོགས་པ་མི་མངའ་བས། །གུས་པས་གསོལ་བ་འདེབས་པ་འདི་
དགོངས་ལ། །སྐུ་ཡི་སྣང་བ་མངོན་སུམ་བསྟན་དུ་གསོལ། །ཁྱོད་ཀྱི་རྗེས་སུ་སློབ་
པར་ ཁས་ འཆེ་ ཡང་། །ཚེ་ འདིའི་ འཁྲི་ བ་ ཆོད་ པར་ མ་ གྱུར་ པས། །ཆོས་ པའི་
གཟུགས་ཀྱིས་རང་གཞན་བསླས་པས་འགྱོད། །སྨོན་པ་རང་ཕུང་བདག་ལ་ཐུགས་
རྗེས་གཟིགས། །འདུས་བྱས་མི་རྟག་ཁྱད་པར་སྙིགས་དུས་ཚེ། །བར་སྣང་གློག་
ལྟར་ཤིན་ཏུ་མི་བརྟན་ཡང་། །དོན་མེད་ཚེ་འདིའི་བྱ་བས་མི་ཚེ་འདས། །ཐུགས་
རྗེས་གཟིགས་ལ་སྙིང་གི་དགྲ་འདི་སོལ། །དམ་པའི་མགོན་དང་བྲལ་བའི་རྨོངས་
པ་རྣམས། །མི་དགེའི་སྡིག་ལ་འཇུག་ལ་མཚར་ཅི་ཡོད། །གྲུབ་པ་མཆོག་བརྙེས་
ཁྱོད་དང་མཇལ་གྱུར་ཀྱང་། །ད་དུང་བདག་གི་སྙིང་ལ་ཅི་ཞིག་ཞུགས། །བདག་གི་
ཡབ་གཅིག་བླ་མ་ཐུགས་རྗེ་ཅན། །དགའ་ལྡན་གནས་སམ་མངོན་པར་དགའ་བ་
འམ། །བདེ་བ་ཅན་སོགས་ཞིང་ཁམས་གར་བཞུགས་ཀྱང་། །བདག་ཀྱང་གནས་
དེར་མྱུར་དུ་དྲང་དུ་གསོལ། །མི་ཕམ་མགོན་དང་ནམ་མཁའ་དྲི་མ་མེད། །འཇམ་
དཔལ་སྙིང་པོ་ཡབ་སྲས་ཞལ་མཐོང་སྟེ། །ཐེག་མཆོག་ཆོས་ཀྱི་དགའ་སྟོན་མྱོང་བ་
དང༌། །འགྲོ་ཀུན་དོན་དུ་ལུང་བསྟན་ཐོབ་གྱུར་ཅིག །
དེ་ནས་ཚེས་བཅོ་ལྔའི་ཉིན་སྐུ་གདུང་ཞུགས་ལ་ཞེན་པའི་ཕྱིར་མཆོད་པའི་
བྱེ་ བྲག་ སྣ་ ཚོགས་ པ་ དང་ བཅས་ གདན་དྲངས་ཏེ། ཕྱིའི་ ཁྱམས་ སུ་པུར་ ཁང་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བརྩིགས་ཏེ་བཞུགས་སུ་གསོལ་བ་ན། དེ་མ་ཐག་གློ་བུར་དུ་སྤྲིན་འཁྲིགས་ཏེ་ཁ་
བ་དཀར་པོ་ཡུངས་འབྲུ་ལྟ་བུ་ཞིག་གིས་ས་གཞི་ཁྱབ་ཙམ་བབས། རླུང་འཚུབ་
ཅིག་གིས་སྒྲུབ་སྡེ་ཡུན་མི་རིང་ཙམ་བསྐོར་ཞིང་། འདུ་ཁང་ཐོག་ན་དམ་ཅན་ཆོས་
རྒྱལ་གྱི་རྟེན་ཐུགས་ཡོད་པ་དེ་ཡང་སྐུ་གདུང་གང་དུ་ཡོད་པའི་ཕྱོགས་སུ་ལྷུང་བ་
ཞིག་བྱུང་བས་དམ་ཅན་ཆོས་རྒྱལ་དང་ལྷ་མོ་དམག་ཟོར་མ་གཉིས་བླ་མ་ཞལ་མ་
བཞུགས་པས་ཐུགས་འཕྲེང་བའི་རྣམ་པ་ཡིན་ནམ་སྙམ། དེ་ནས་བླ་མ་སྔགས་
རམ་པས་དབུ་མཛད་དགེ་སློང་རྣམས་ཀྱིས་ཞུགས་འབུལ་གྱི་ཆོ་ག་མཛད་པ་ན།
པུར་ཁང་གི་མེའི་ནང་དུ་ཁ་དོག་སྣ་ལྔ་པའི་འཇའ་འོད་འཁྲིགས་པ་དང༌། ནམ་
མཁའི་ངོས་ལ་ཡང་འཇའ་འོད་སྣ་ཚོགས་འཁྲིགས་པ་རྒྱང་རིང་པོ་ན་གནས་པའི་
སྐྱེ་བོ་དག་གིས་མཐོང་བ་ཡང་བྱུང་། དེ་ནུབ་སྲོད་ཀྱི་ཆ་ལ་འཇའ་འོད་དཀར་པོ་
ཞིག་ཤར་ཕྱོགས་ཀྱི་རི་རྩེ་ནས་པུར་ཁང་གི་ངོས་སུ་ཟུག་པ་སོགས་ངོ་མཚར་བའི་
ལྟས་བསམ་གྱིས་མི་ཁྱབ་པ་བྱུང་ངོ་། །དེ་ནས་ཞག་བདུན་གྱི་རིང་བླ་མ་བདག་
ཉིད་ཆེན་པོའི་དགོངས་པ་རྫོགས་ ཕྱིར་ ཡུམ་གྱི་གསུང་སྒྲོག་དང༌ ཁྲུས་གསོལ།
བདག་ཅག་རྣམས་ཚེ་རབས་ཐམས་ཅད་དུ་རྗེས་སུ་འཛིན་པའི་སྨོན་ལམ་འདེབས་
པ་བཅས་ཁོར་ཡུག་ཏུ་མཆོད་པ་ཕུལ། དེ་ནས་ཞག་བདུན་སོང་བ་ན་པུར་ཁང་
ཞལ་ཕྱེ་ནས་གདུང་རྣམས་རིན་པོ་ཆེའི་སྣོད་དུ་གདན་དྲངས། དེའི་ཚེ་ཐུགས་ནི་
མེས་མ་གནོད་པར་བཞུགས་ཤིང༌། སྐུ་ཚིགས་རྣམས་གཅིག་ལ་གཅིག་ཐིམ་གྱི་
ཚུལ་དུ་གྱེན་དུ་བརྩེགས་པའི་རྩེར་ཐུགས་དང་ལྗགས་སྤྱན་རྣམས་དབུའི་ནང་དུ་
ཡར་ཕེབས་ཤིང་། རྩ་གསུམ་ཡང་མ་ཉམས་པར་བྱང་སེམས་ཀྱིས་གང་བ་བཅས་
པུར་ཁང་གི་སྟེང་ནས་གདན་དྲངས་ཆོག་པ་བྱུང་བས། ཀུན་ཡ་མཚན་ཆེ་ཞིང་ངོ་
- 128 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
མཚར་ནས་ཨེ་མ་བདག་ཅག་གི་དཔལ་ལྡན་བླ་མ་དམ་པ་འདིས་འདི་ལྟར་དུ་གྲུབ་
པའི་མཚན་མ་ཡ་མཚན་ཆེ་བ་བསྟན་ཏོ་ཞེས་བླ་མ་དང་བྲལ་བའི་མྱ་ངན་གྱིས་ནོན་
བཞིན་དུའང་ཡ་མཚན་གྱི་ཅ་ཅོ་དབང་མེད་དུ་འཆོར་བ་ཞིག་བྱུང་ངོ༌། །གདུང་རུས་
གཞན་རྣམས་ཀྱང་པུར་ཁང་གི་ནང་ནས་གདན་དྲངས་ཏེ། ཟླ་བ་གཅིག་ཙམ་གྱི་
རིང་ཁྲུས་གསོལ་དང་སྨོན་ལམ་མཛད། བླ་མ་ཉིད་ཀྱི་གཟིམས་ཆུང་ན་དངུལ་ཕྲན་
བུ་འདུག་པ་ལ་གཞི་ བྱས། དད་ལྡན་རྣམས་ ཀྱིས་ཅི་འབྱོར་ གྱི་ ཞལ་འདེབས་
བསྡུས་ཏེ་གསེར་ཟངས་ཀྱི་མཆོད་རྟེན་ཞིག་བཞེངས། དེ་མཐུན་སྨན་འདམ་གྱི་སྐུ་
བརྙན་ཞིག་ཀྱང་བཞེངས་ནས་གདུང་རྣམས་དང་། བླ་མ་གྲུབ་པའི་དབང་ཕྱུག་རང་
ཉིད་ཀྱི་དམ་ཚིག་གི་རྫས་གསང་རྟེན་ཁ་ཊཾ་ག་ལ་སོགས་པ་བྱིན་རྟེན་ཕལ་ཆེ་བ་དེ་
གཉིས་ཀྱི་ནང་དུ་བཞུགས་སུ་གསོལ་ཏེ། དུས་ཁྱད་པར་ཅན་དང་བསྟུན་ཉིད་ཀྱི་
ཐུགས་སྲས་དམ་པ་ཚེ་དང་སྒྲུབ་པ་སྙོམས་པ་སྔགས་རམ་པ་ཡེ་ཤེས་སྐལ་ལྡན་
རིན་པོ་ཆེས་སྤྱན་དབྱེའི་རྡོ་རྗེ་སློབ་དཔོན་མཛད་ཅིང་། བུ་སློབ་ཚང་མ་དང་བཅས་
རབ་ཏུ་གནས་པའི་ཆོ་ག་རྒྱས་པ་མཛད་དེ། ལྷ་དང་བཅས་པའི་འགྲོ་བ་ཀུན་གྱི་
ཞིང་མཆོག་དམ་པར་བཞུགས་སོ། ། །
རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོ་
རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་ཞེས་བྱ་བ་ལས།
གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་མྱ་ངན་ལས་འདའ་བའི་
མཛད་པ་ཇི་ལྟར་བསྟན་པའི་སྐབས་ཏེ་བདུན་པའོ།། །། །
མ་ལུས་འགྲོ་བ་སྡུག་བསྔལ་གསུམ་གྱིས་མནར་བ་ཐུགས་ཀྱིས་མ་བཟོད་
པར། །རབ་འབྱམས་བཀའ་དང་དགོངས་འགྲེལ་མན་ངག་ཆུ་གཏེར་ཆེན་པོར་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རབ་ཞུགས་ཏེ། །ངེས་འབྱུང་བྱང་སེམས་ཡང་དག་ལྟ་དང་རིམ་གཉིས་གྲུ་ཆེན་ལ་
བརྟེན་ནས། །སྐུ་གསུམ་ནོར་བུ་རབ་ཐོབ་འགྲོ་བའི་བླ་མ་དེད་དཔོན་མཆོག་དེ་
བསྔགས། །རབ་འབྱམས་རྒྱལ་བ་ཀུན་གྱི་གསང་བ་གསུམ། །གང་འཚམ་ཐབས་
ཀྱི་སྒྱུ་འཕྲུལ་མཛད་པ་ཅན། །རྒྱལ་ཀུན་སྤྱི་གཟུགས་ རྗེ་བཙུན་བླ་མ་ཡི། །རྣམ་
པར་ཐར་པ་མཁའ་ལྟར་བསམ་ལས་འདས། །བདག་ནི་བྱིས་པའི་ནང་ནས་བྱིས་
པ་སྟེ། །གཏི་མུག་མ་རིག་འཁྲུལ་པའི་དབང་གྱུར་པས། །ནོངས་པ་ཅི་མཆིས་བླ་མ་
མཆོག་ཉིད་དང་། །དཔང་གྱུར་མཁས་པ་རྣམས་ལ་ སྙིང་ནས་བཤགས། །ཐུབ་
པའི་བཅས་མཚམས་ཐམས་ཅད་ཡལ་དོར་ནས། །ལྕགས་ཀྱུ་མེད་པའི་གླང་ཆེན་
སྨྱོན་པ་བཞིན། །བག་མེད་སྤྱོད་པས་ས་སྟེང་ཁྱབ་དུས་འདིར། །ཐུབ་པའི་སྲོལ་
འཛིན་འདི་ནི་བསྔགས་པར་འོས། །དམ་པའི་རྣམ་ཐར་དམ་པས་བསྔགས་འོས་
པ། །རབ་དང་སེམས་ཀྱིས་རབ་ཏུ་བསྔགས་པ་ཡི། །མཐའ་ཡས་དགེ་བས་མཐའ་
ཡས་འགྲོ་བ་ཀུན། །ཆོས་བཞིན་སྤྱད་ནས་ཆོས་སྐུ་མྱུར་ཐོབ་ཤོག །གྲངས་མེད་
བསྐལ་པར་གང་གི་མཚན་ཙམ་ཡང་། །ཐོས་པར་དཀའ་བ་ཐུབ་དབང་བསྟན་པའི་
སྲོལ། །མ་འདྲེས་མ་སྦགས་རྣམ་ཐར་གཙང་མ་འདིས། །ལྷར་བཅས་འགྲོ་བ་མ་
ལུས་སྨིན་གྱུར་ཅིག །རྣམ་ཐར་དྲི་མེད་སྐྱོང་བར་བྱེད་རྣམས་ལ། །རྒྱལ་བའི་བསྟན་
སྲུང་དམག་ཟོར་རྒྱལ་མོ་སོགས། །མཐུ་ལྡན་རྣམས་ཀྱིས་རྟག་ཏུ་ གྲོགས་བྱེད་
ཅིང༌། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག །
ཅེས་རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ་
ཞེས་བྱ་བ་འདི་ནི། རང་ཉིད་དད་འདུན་རྩེ་གཅིག་པས་དམ་པ་དེ་ཉིད་ཀྱི་རྣམ་པར་
- 130 -



རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་རྣམ་ཐར། །
ཐར་པ་ཞིག་གི་སྨོན་འདུན་ཡོད་བའི་ཁར། དམ་པ་དེ་ཉིད་ཀྱི་ཉེ་གནས་བློ་བཟང་
ཚེ་རིང་གིས་སྔ་མོ་ནས་བསྐུལ་ཞིང་། མདོ་སྔགས་རབ་འབྱམས་སྨྲ་བའི་བཤེས་
གཉེན་ཆེན་པོ་ཡེ་ཤེས་དཔལ་འབྱོར་གྱིས་ཀྱང་ཡང་ཡང་བསྐུལ་བ་དང༌། ཉེ་ཆར་
མདོ་སྔགས་རབ་འབྱམས་སྨྲ་བ་དཀའ་ཆེན་བློ་བཟང་དགེ་འདུན་གྱིས་འདི་ལྟ་བུ་
ཞིག་ཅིས་ཀྱང་དགོས་ཞེས་ཡང་དང་ཡང་དུ་བསྐུལ་བ་ལ་བརྟེན་ནས། དམ་པ་དེ་
ཉིད་ཀྱིས་དགྱེས་བཞིན་རྗེས་སུ་བཟུང་བ་དགེ་སློང་ཡེ་ཤེས་རྒྱལ་མཚན་གྱིས་ལྷའི་
དགའ་ཚལ་ལྟ་བུའི་དབེན་གནས་མ་ཎི་ལ་ཁར་སྦྱར་བའོ། །འདིས་ཀྱང་ཐུབ་པའི་
བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག། །།
- 131-



༄༅། །རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་
གྱི་གསང་བ་མཆོག་གི་མཛད་པ་ལས་བརྩམས་ཏེ་
རྟོགས་པ་བརྗོད་པ་དངོས་གྲུབ་ཀྱི་སྙེ་མ་
ཞེས་བྱ་བ་བཞུགས།
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་
ཞབས་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་
པོས་ རྗེས་ སུ་ གཟུང་ དུ་ གསོལ། །དཔག་མེད་བསྐལ་ པར་ རླབས་ ཆེན་ ཚོགས་
བསྒྲུབས་ པས། །གོ་ འཕང་ བླ་ན་མེད་ པའི་ སར་ གཤེགས་ཏེ། །གསུང་དབྱངས་
མཐོན་པོས་འགྲོ་ལ་ཆོས་སྟོན་པ། །ཐུབ་དབང་སྨྲ་བའི་ཉི་མ་དེ་ལ་འདུད། །མགོན་
པོ་ དེ་ ཡི་ ཆོས་ ཀྱི་ རྒྱལ་ སྲིད་ལ། །དབང་ སྒྱུར་ མི་ ཕམ་ མགོན་ དང་ འཇམ་ པའི་
དབྱངས། །གསང་ བའི་ བདག་ པོ་ ཕྱག་ན་རྡོ་ རྗེ་ སོགས། །རྒྱལ་ སྲས་ མཐུ་ཆེན་
རྣམས་ལ་སྙིང་ནས་འདུད། གསང་སྔགས་བླ་མེད་ལམ་གྱིས་ཚེ་གཅིག་ལ། །ཟུང་
འཇུག་སྐུ་བརྙེས་ ཨིནྡྲ་བྷུ་ཏི་དང་། །ས་ར་ཧ་དང་མགོན་པོ་ཀླུ་སྒྲུབ་ཞབས། །ཀླུ་
བྱང་ཤཱཀྱ་བཤེས་གཉེན་ཟླ་བ་གྲགས། །ལཱུ་ཨི་པ་དང་རྡོ་རྗེ་དྲིལ་བུ་པ། །འཇམ་
དབྱངས་སྲས་པོ་རོལ་པའི་རྡོ་རྗེ་དང་། །གྲུབ་མཆོག་ཏེ་ལོ་ནཱ་རོ་ལ་སོགས་པའི། །
འཕགས་ཡུལ་མཁས་གྲུབ་ཀུན་ལ་སྙིང་ནས་འདུད། །རླབས་ཆེན་སྨོན་ལམ་མཐུ་
ལྡན་སེམས་དཔའ་ཆེ། །འགྲོ་བའི་མིག་གཅིག་རིན་ཆེན་བཟང་པོ་དང་། །རྟ་ནག་
འགོས་དང་མར་པ་ལོ་ཙཱ་སོགས། །བྱང་ཕྱོགས་ཐུབ་བསྟན་གསལ་མཛད་རྣམས་
- 132 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ལ་འདུད། །ཁྱད་པར་བོད་ཡུལ་ གདུལ་ བྱར་ཐུགས་བརྩེ་བ། །ལྔ་བརྒྱའི་གཙུག་
རྒྱན་པཎ་ཆེན་མར་མེ་མཛད། དེ་ཉིད་སླར་ཡང་ཐུབ་བསྟན་གསལ་བྱེད་དུ། །
བསམ་ བཞིན་ བྱོན་ པ་ འཇམ་ མགོན་ བླ་ མར་ འདུད། །རྒྱལ་ བ་ གཉིས་ པའི་
སྙན་བརྒྱུད་མ་ལུས་པ། །འཛིན་མཛད་གངས་ཅན་གྲུབ་མཆོག་དབེན་ས་པའི། །རྣམ་
ཐར་དྲི་མེད་སྐྱོང་བ་མཐར་ཕྱིན་པ། །ཟླ་མེད་བླ་མ་དེ་ལ་སྙིང་ནས་འདུད། །མི་བཟད་
སྙིགས་མས་སྦགས་པའི་དུས་མཐའ་འདིར། །སྡོམ་གསུམ་བཅས་མཚམས་དག་པ་
གཞིར་བཟུང་ནས། ཡང་དག་ལམ་བཟང་སྒྲུབ་པ་མཐར་ཕྱིན་པ། །འདི་ནི་སྲས་བཅས་
རྒྱལ་བས་བསྔགས་པར་འོས། །གྲུབ་པ་མཆོག་བརྙེས་དེ་ཡི་མཛད་པའི་ཚུལ། །ཡིད་
ཆེས་ལུང་དང་དྲི་མེད་རིགས་པ་ཡིས། །ཅུང་ཟད་ངེས་རྣམས་དད་པའི་གསོས་སུ་
འགོད། །འདི་ལ་གནས་གསུམ་མཁའ་འགྲོས་གྲོགས་མཛོད་ཅིག །
དེ་ལ་འདིར་རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་
རྒྱལ་དཔལ་བཟང་པོ་དེ་ཉིད་ཀྱི་མཛད་པ་རྣམ་ཐར་རྒྱ་མཚོ་ལྟ་བུ་ལས་གསང་
སྔགས་ཀྱི་ཉམས་བཞེས་ཇི་ལྟར་མཛད་ཚུལ་ཆུ་ཐིགས་ཙམ་ཞིག་འདིར་འགོད་པར་
བྱ་ཡི། གསང་བ་ལས་ཀྱང་ཆེས་གསང་བའི་རྣམ་པར་ཐར་པའི་ཚུལ་རྣམས་ནི་དམ་
པ་ནང་ཕན་ཚུན་གྱི་སྤྱོད་ཡུལ་དུ་གྱུར་པ་ལས་བློ་དམན་བདག་འདྲ་བས་ཕྱོགས་
ཙམ་ཡང་ངེས་པར་ག་ལ་ནུས། དེ་ལྟ་ན་ཡང་གཅིག་ཏུ་ཐུབ་པའི་གསུང་རབ་དྲི་མ་
མེད་པ་རྣམས་དང༌། སྔོན་བྱོན་དམ་པ་རྣམས་ཀྱིས་མཛད་པའི་ཚུལ་བཟང་པོ་
རྣམས་དང་། དམ་པ་དེ་ཉིད་རང་གི་ཞལ་ལས་དངོས་སུ་ཐོས་པ་དང་། མཛད་པའི་
ཚུལ་མིག་གིས་མཐོང་བ་དག་ལ་བརྟེན་ནས་ཅུང་ཟད་བརྗོད་ན། དམ་པ་དེ་ཉིད་
གང་དུ་འཁྲུངས་པའི་ཡུལ་དང་གཞོན་ནུའི་དུས་ནས་རྒྱལ་བའི་བསྟན་པའི་སྒོར་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
རབ་ཏུ་བྱུང་ཚུལ། རབ་ཏུ་བྱུང་ནས་མཁས་པ་མང་པོའི་ཞབས་ལ་གཏུགས་ཏེ་
གཞུང་ལུགས་ཆེན་མོ་རྣམས་ལ་སྦྱངས་པ་ཇི་ལྟར་མཛད་ཚུལ། གཞུང་རྣམས་ལ་
མཁས་པའི་ཕུལ་དུ་གྱུར་པ་ན་གཞུང་ལུགས་གདམས་པར་འཆར་ཕྱིར་མཁས་ཤིང་
གྲུབ་པའི་དམ་པ་མང་པོ་ལས་མན་ངག་བཞེས་ཚུལ། གདམས་ངག་རྣམས་ལ་
ཉམས་བཞེས་ཇི་ལྟར་མཛད་ཚུལ་སོགས་ཞིབ་པར་ནི་རྣམ་པར་ཐར་པ་ཐུབ་བསྟན་
མཛེས་རྒྱན་དུ་བརྗོད་ཟིན་པ་ལྟར་ལགས་ཤིང་། འདིར་ནི་རྡོ་རྗེ་ཐེག་པའི་སྒོར་
ཞུགས་ནས་སྨིན་བྱེད་ཀྱི་དབང་ཇི་ལྟར་བཞེས་ཚུལ། དབང་ཐོབ་ནས་དམ་ཚིག་
དང་ སྡོམ་ པ་ དག་ པར་ མཛད་ ཚུལ། གྲོལ་ བྱེད་ ལམ་ རིམ་ པ་ གཉིས་ ལ་ཉམས་
བཞེས་ཇི་ལྟར་མཛད་པའི་ཚུལ་རྣམས་ཅུང་ཟད་བརྗོད་པར་བྱའོ། །
དེ་ཡང་རྗེ་བཙུན་བླ་མ་དེ་ཉིད་ཀྱིས་མཚན་ཉིད་ཀྱི་གསན་སྦྱོང་རགས་རིམ་
གྲུབ་པ་ན། རྗེའི་ཞལ་སྔ་ནས་འཇམ་དབྱངས་ཆོས་འཕེལ་ལ་བྱང་ཆུབ་ལམ་གྱི་
རིམ་པའི་ཁྲིད་རྒྱས་པར་གསན་ཅིང་ཐུགས་ཉམས་སུ་བཞེས་པ་ལ་འགྲུས་པར་
མཛད། སླར་ཡང་སྣར་ཐང་བྱང་ཆེན་དུ་ཕེབས་ནས་ཞབས་དྲུང་ལྷ་པ་སྤྲུལ་སྐུ་རིན་
པོ་ཆེ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ཏེ། བྱང་ཆུབ་ལམ་གྱི་
རིམ་པའི་དམར་ཁྲིད་དཔལ་དབེན་ས་ཆེན་པོའི་སྙན་བརྒྱུད་ཀྱི་མན་ངག་རྣམས་
ཉམས་ ཁྲིད་དུ་ཞུས་ཏེ་ཐུགས་ངེས་གཏིང་ཚུགས་ པར་མཛད། དེ་ནས་ཐུགས་
ཉམས་སུ་བཞེས་པ་ལ་ཤིན་ཏུ་འགྲུས་པར་མཛད་པས་བྱང་ཆུབ་ལམ་གྱི་རིམ་པའི་
འགོ་བཤེས་གཉེན་བསྟེན་ཚུལ་ནས་བཟུང་ལྷག་མཐོང་གི་བར་ལམ་གྱི་རིམ་པ་
རྣམས་ལ་རྩོལ་བཅས་དང༌ རྩོལ་མེད་ཀྱི་མྱོང་བ་རིམ་གྱིས་ཐོན་ཏེ། འཁོར་བ་
མཐའ་དག་མེ་འབར་བའི་རླབས་ལྟར་མཐོང་བའི་ངེས་འབྱུང་ཤུགས་དྲག་དང༌།
- 134-



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
འཁོར་བའི་རྩ་བ་བདག་འཛིན་གྱི་གཉེན་པོ་ཟབ་མོ་དབུ་མའི་ལྟ་བ་ཕུ་ཐག་ཆོད་པ་
ཐུགས་རྒྱུད་ལ་འཁྲུངས་ཤིང་། དེ་ལ་བརྟེན་ནས་འཁོར་བ་ལས་རང་གཅིག་པུ་
འཕྲལ་དུ་ཐར་པར་བཞེད་ན་རང་དབང་དུ་གྱུར་ཀྱང་། མཁའ་ཁྱབ་ཀྱི་སེམས་ཅན་
རྣམས་རང་གི་ཕ་མ་ཉིད་ཡིན་པའི་ཚུལ་ལ་བསམ་པ་ན། ཕར་ཕྱིན་བསྡུས་པ་ལས།
འཇིག་རྟེན་དོན་སྒྲུབ་ཚུལ་ལ་མཐུ་མེད་པའི། །ཐེག་པ་གཉིས་པོ་གཏན་དུ་སྤང་
བྱས་ཤིང་། །ཐུབ་རྒྱལ་ཐེག་པ་སྙིང་རྗེས་བསྟན་པ་ལ། །གཞན་ཕན་རོ་གཅིག་རང་
བཞིན་ དེ་ དག་ འཇུག །ཅེས་ དང་། བདེ་ དང༌ མི་ བདེ་ རྨི་ ལམ་ འདྲར་ བགྲངས་
ཤིང་། །གཏི་མུག་སྐྱོན་གྱིས་དམའ་བའི་འགྲོ་མཐོང་ན། །ལས་ཀྱི་དམ་པ་གཞན་
དོན་དགའ་བོར་ཞིང་། །རང་གི་དོན་ལ་དེ་ཀོ་ཅི་སྟེ་བརྩོན། །ཞེས་དང་། སློབ་སྤྲིང་
ལས། ཤིན་ཏུ་རྙེད་སླའི་རྩྭ་ཁམ་འགའ་ལྟ་ཕྱུགས་ཀྱང་རང་ཉིད་ཟ། །ཤིན་ཏུ་སྐོམ་
པས་གདུངས་པའང་ཆུ་ཞིག་རྙེད་ན་དགའ་མགུར་འཐུང་། །འདི་ན་སྐྱེས་བུ་གཞན་
དོན་བྱེད་པར་བརྩོན་པ་གང་ཡིན་པ། །དེ་འདིའི་བརྗིད་བག་ཡིན་ཏེ་དེ་བདེ་སྐྱེས་
བུའི་རྩལ་དེ་འཕགས། །ཉི་མ་རླབས་ཆེན་རྟ་ཞོན་རྒྱུ་བ་སྣང་བྱེད་གང་ཡིན་དང་།
ཁུར་ལ་མི་རྩེག་ས་ཡིས་འཇིག་རྟེན་འདེགས་པ་གང་ཡིན་དེ། །རང་དོན་འགའ་
མེད་ཆེན་པོ་རྣམས་ཀྱི་རང་བཞིན་དེ་འདྲ་སྟེ། །དེ་དག་འཇིག་རྟེན་ཕན་དང་བདེ་
བའི་རོ་ལ་གཅིག་ཏུ་གཞོལ། །ཞེས་གང་གསུངས་པ་ལྟར། ཕ་མ་དྲིན་ཅན་རྣམས་
ཡལ་བར་དོར་ནས་རང་གཅིག་པུ་ཅི་ཐར་བྱེད་པ་ནི་ཐེག་པ་དམན་པའི་བསམ་པ་
ཡིན་པས། རང་ཡལ་བར་དོར་ནས་གཞན་གཅེས་པར་འཛིན་པའི་ཐུགས་བསམ་
རླབས་པོ་ཆེ་འཁྲུངས་ཏེ། སེམས་ཅན་རེ་རེའི་ཕྱིར་དུ་ཡང་འཁོར་བའི་སྡུག་བསྔལ་
མ་ལུས་པ་བསྐལ་པ་ནས་བསྐལ་པའི་བར་དུ་མྱོང་དགོས་ཀྱང་སྐད་ཅིག་ཀྱང་ཞུམ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༠༽
པ་མེད་པའི་གོ་ཆའི་བརྩོན་འགྲུས་དང༌། ནམ་མཁའ་མ་ཟད་ཀྱི་བར་དུ་སེམས་
ཅན་གྱི་དོན་ལས་སྐད་ཅིག་ཀྱང་མི་གཡོ་བའི་ཐུགས་བསམ་རླབས་པོ་ཆེ་ནར་མར་
འཁྲུངས་ཏེ་བྱང་ཆུབ་ཀྱི་སེམས་རིན་པོ་ཆེ་ཐུགས་དམ་གྱི་མཐིལ་དུ་མཛད་དོ། །དེ་
ཡང་བླ་མ་ཉིད་ཀྱི་གསུང་ཚད་མ་དཔང་པོར་གྱུར་པ་ལས་ཤེས་ཏེ། འཁོར་བ་འདི་
མ་སྟོང་བར་དག་ཏུ། །སྐྱེ་འཆི་སོགས་འགྱུར་ལྡོག་མི་བྱེད་པའི། །འཇིག་མེད་ཀྱི་
ལུས་སེམས་ངང་ཉིད་ནས། །འགྲོ་ཀུན་རྣམས་སྒྲོལ་ནུས་བདག་ལ་སྩོལ། །ཕ་རྒན་
གྱི་ལམ་བཟང་བདག་ལ་སྩོལ། །བཀའ་བརྒྱུད་ཀྱི་ལམ་བཟང་བདག་ལ་སྩོལ། །
དབེན་ས་པའི་ལམ་བཟང་བདག་ལ་སྩོལ། །སྤྲང་པོ་ཡི་སེམས་ལ་ཐག་ཆོད་སྩོལ། །
ཞེས་ཉམས་མགུར་དུ་གསུངས་པ་ལྟར་རོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་
སྦྱོང་བ་ལྷུར་མཛད་པ་ན་རང་གི་ངོས་ནས་སེམས་ཅན་རེ་རེའི་ཕྱིར་དུ་ཡང་དམྱལ་
བའི་མེ་ནང་དུ་བསྐལ་པ་གྲངས་མེད་བར་དུ་གནས་ནུས་ཀྱང་། སེམས་ཅན་རྣམས་
འཁོར་བའི་སྡུག་བསྔལ་གྱིས་ཉེན་པའི་ཚུལ་ལ་བསམ་པ་ན་སྐད་ཅིག་རེ་རེར་ཡང་
འཚང་རྒྱ་བ་ལ་ཆེས་ཤིན་ཏུ་རིངས་ནས་མྱུར་བ་མྱུར་བར་སངས་རྒྱས་ཀྱི་གོ་འཕང་
རིན་པོ་ཆེ་སྟེར་བའི་ཉེ་ལམ་ཟབ་མོ་ཇི་ལྟ་བུ་ཞིག་ཡོང་སྙམ་དུ་དགོངས་པ་ན། རྗེ་
བླ་མས། དེ་ ལྟར་ རྒྱུ་ དང་ འབྲས་བུའི་ཐེག་ཆེན་གྱི། །ལམ་མཆོག་ གཉིས་ ཀར་
དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །
མགོན་ལ་བརྟེན་ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་
ངག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །རྣལ་འབྱོར་
ངས་ ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་
འཚལ་ལོ། །ཞེས་དང་། ལམ་རིམ་ཆེན་མོ་ལས་ཀྱང་། དེ་ལྟར་མདོ་སྔགས་གཉིས་
- 136 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ། །
ཀའི་ལམ་ཐུན་མོང་བ་རྣམས་སྦྱངས་པའི་འོག་ཏུ་ནི་གདོན་མི་ཟ་བར་གསང་
སྔགས་ལ་འཇུག་པར་བྱ་སྟེ། ལམ་དེ་ནི་ཆོས་གཞན་རྣམས་ལས་ཆེས་ཤིན་ཏུ་
དཀོན་པ་དང༌། མྱུར་དུ་ཚོགས་གཉིས་རྫོགས་པར་བྱེད་པའི་ཕྱིར་རོ། །ཞེས་དང་།
རྡོ་ རྗེ་འཆང་ཆེན་པོའི་ལམ་གྱི་རིམ་པ་ལས་ཀྱང་། གང་ཞིག་ཐེག་པ་མཆོག་གི་
རིགས་ཀྱི་ནུས་པ་མི་དམན་པ་བཤེས་གཉེན་དམ་པའི་མགོན་གྱིས་ཟིན་ནས་ལམ་
ཐུན་མོང་བ་ལ་སྦྱངས་པས་སྙིང་རྗེ་ཆེན་པོས་ཡིད་ཆེས་ཆེར་བསྐྱེད་པས་འཁོར་བ་
ན་འཁྱམས་པའི་མ་དྲིན་ཅན་རྣམས་དེ་ནས་འདོན་པ་ལ་ཤིན་ཏུ་རིངས་པ་དེ་དག་
ནི། སེམས་ཅན་ཐམས་ཅད་ཀྱི་སྐྱབས་གཅིག་པུ་སངས་རྒྱས་བཅོམ་ལྡན་འདས་ཀྱི་
གོ་འཕང་མྱུར་དུ་སྟེར་བའི་ཉེ་ལམ་ཟབ་མོ་རྡོ་རྗེ་ཐེག་པར་འཇུག་པར་བྱའོ། །ཞེས་
དང་། རྟོགས་བརྗོད་ལས་ཀྱང་། འདི་ན་རྫོགས་སངས་རྒྱས་སུ་བགྲོད་པ་ལ། །
ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །རྣམ་པ་གཉིས་ཡོད་གསང་སྔགས་ཕར་ཕྱིན་
ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་
གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་
ཞིག་ཅེས། །འཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་
རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང་། །ཤིན་ཏུ་ཕྲད་
དཀའ་གོང་ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་
ཉིད་ཕྱིར་ན་རྒྱལ་བའི་ཐེག་པ་མཆོག །སངས་རྒྱས་ལས་ཀྱང་དཀོན་པའི་རྡོ་རྗེ་
ཐེག །དངོས་གྲུབ་ གཉིས་ ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་
མང་པོས་རིང་དུ་སྦྱངས། །ཞེས་དང་། མཁས་གྲུབ་སྨྲ་བའི་ཉི་མས་ཀྱང་། སྔགས་
ལ་འཇུག་པའི་རྟེན་གྱི་གང་ཟག་ནི་སྐྱེས་བུ་ཆུང་འབྲིང་དང་ཐུན་མོང་གི་བསམ་པ་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མྱོང་བ་ཐོན་ངེས་སུ་སྦྱངས་པ་ཞིག་གིས། ཐེག་ཆེན་གྱི་བྱམས་པ་དང་སྙིང་ རྗེ་
སོགས་ལ་མན་ངག་ལྟར་ལེགས་པར་སྦྱངས་པས་དྲངས་པའི་བདག་པས་གཞན་
གཅེས་པའི་བྱང་ཆུབ་ཀྱི་སེམས་ཤུགས་དྲག་ལ་བརྟན་པ་དང་། བྱང་ཆུབ་སེམས་
དཔའི་སྤྱོད་པ་ལ་སློབ་པའི་བསམ་སྦྱོར་སྟོབས་དང་ལྡན་པས་འགྲོ་བ་མ་ལུས་པ་
འདོན་པ་ལ་ཤིན་ཏུ་རིངས་པར་ཆས་པ་ཞིག་གིས། རང་གི་ངོས་ནས་སེམས་ཅན་
རེ་རེའི་ཕྱིར་དུ་བསྐལ་པ་དུ་མར་དམྱལ་བར་གནས་པ་ཡང་དང་དུ་ལེན་ནུས་ཀྱང་།
སེམས་ཅན་གྱི་ངོས་ནས་སྐད་ཅིག་ཙམ་རེས་སྡུག་བསྔལ་ལས་ཐར་པ་མྱུར་ན་ཡང་
ཅི་མ་རུང་སྙམ་པའི་བྱང་ཆུབ་ཀྱི་སེམས་ཤུགས་དྲག་ཆེས་པས། སྐད་ཅིག་རེས་
འཚང་རྒྱ་བ་ལ་ཡང་རིངས་པའི་བློས་སྔགས་ཀྱི་མྱུར་ལམ་ཟབ་མོ་ལ་འཇུག་པར་
འདོད་པ་ཞིག་དགོས། ཞེས་ གསུངས་པ་ ལྟར། གསང་སྔགས་རྡོ་རྗེ་ཐེག་པ་ལ་
འཇུག་འདོད་ཤུགས་དྲག་པོ་འཁྲུངས་ཤིང་། དེ་ཡང་རྣམ་སྣང་མངོན་བྱང་ལས།
འཇིག་རྟེན་དུ་ནི་ཀུན་མཁྱེན་རྣམས། །རེས་འགའ་འབྱུང་ངམ་མི་འབྱུང་སྲིད། །ཨུ་
དུམྦ་རའི་མེ་ཏོག་བཞིན། །རྒྱ་ལམ་ན་ནི་རེས་འགའ་འབྱུང་། ། གང་གིས་སེམས་
ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །གསང་སྔགས་སྤྱོད་པའི་
ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན། །བསྐལ་པ་བྱེ་བ་དུ་མ་རུ། །སྔོན་
བྱས་ སྡིག་ པ་ཅི་མཆིས་པ། །དཀྱིལ་ འཁོར་ འདི་འདྲ་མཐོང་བ་ཡིས། །དེ་དག་
ཐམས་ཅད་ཟད་འགྱུར་ན། །གྲགས་པ་མཐའ་ཡས་གསང་སྔགས་ཀྱི། ། སྤྱོད་ཚུལ་
ལ་གནས་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་
ན་མེད་པར་འགྱུར། །ཞེས་དང༌། དཔལ་གསང་བ་འདུས་པའི་རྩ་རྒྱུད་ལས་ཀྱང་།
གང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
- 138 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
པའི་སངས་རྒྱས་མར་མེ་མཛད་འདས་པ་ནས། ཐུབ་པ་ཆེན་པོ་འོད་སྲུང་མངོན་
པར་སངས་རྒྱས་པའི་བར་གྱིས་ཀྱང་མ་གསུངས་སོ། །དེ་ཅིའི་ཕྱིར་ཞེ་ན། བཅོམ་
ལྡན་འདས་གསང་བ་ཆེན་པོའི་གནས་ཀྱི་དོན་བཤད་པ་དེ། དེའི་ཚེ་དེའི་དུས་ན་
སེམས་ཅན་རྣམས་ལ་སྐལ་བ་མེད་པའི་ ཕྱིར་རོ། །ཞེས་གང་གསུངས་པ་ལྟར།
སངས་རྒྱས་ལས་ཀྱང་དཀོན་པའི་གདམས་པ་ཟབ་མོ་རྡོ་རྗེ་ཐེག་པའི་བསྟན་པ་
འཇིག་རྟེན་དུ་བྱོན་པ་དང་ལན་ཅིག་ཕྲད་སྐབས་འདིར་བགོ་སྐལ་མ་ལོངས་ན་
ཤིན་ཏུ་ཕངས་སོ་སྙམ་དུ་སྔགས་ལ་འཇུག་འདོད་ཆེས་ཆེར་འཁྲུངས་ཤིང་། སྔགས་
ཀྱི་འཇུག་སྒོ་དབང་ ཡིན་ པར་ རྒྱལ་བ་རྡོ་ རྗེ་ འཆང་ གིས་ ལན་ཅིག་ མིན་ པར་
གསུངས་པས། དབང་རྣམ་པར་དག་པ་ཞིག་ཐོབ་ན་ཅི་མ་རུང་སྙམ་དུ་ཐུགས་ལ་
ཤིན་ཏུ་བརྣགས་པར་གྱུར། དེ་ཡང་སྤྱིར་ཆོས་ཐམས་ཅད་ཀྱི་རྩ་བ་བླ་མ་ལ་རག་
ལས་ཤིང་། ཁྱད་པར་གསང་སྔགས་ལ་འཇུག་པ་ལ་ནི་བླ་མ་ཉིད་ལེགས་ཚོགས་
ཐམས་ཅད་ཀྱི་རྩ་བར་རྒྱུད་སྡེ་རྣམས་སུ་རྒྱ་ཆེར་བསྔགས་པས། བླ་མ་དམ་པ་ཞིག་
གིས་ཟིན་ན་ནི་སྔགས་ཀྱི་སྒོར་ཞུགས་པ་ཕན་ཡོན་ཤིན་ཏུ་ཆེ་བ་དང༌། གལ་ཏེ་མི་
དགེ་བའི་བཤེས་གཉེན་དང་ཕྲད་ན་ནི་སྦྲུལ་གདུག་པའི་གྲིབ་བསིལ་ལ་བརྟེན་པ་
ལྟར་ཤིན་ཏུ་ཕུང་ཚབས་ཆེ་བར་གསུངས་ཏེ། རྡོ་རྗེ་འཆང་ཆེན་པོའི་ལམ་གྱི་རིམ་
པ་ལས། བླ་མས་སློབ་མའི་སྣོད་མ་བརྟགས་པར་སུ་རུང་རུང་ལ་དབང་བསྐུར་ན།
སྣོད་མིན་གྱིས་དམ་ཚིག་བསྲུང་བར་མི་ནུས་པས་འདི་ཕྱི་གཉིས་ཀར་ཕུང་ལ།
དེའི་ཕྱིར་སྣོད་མིན་ལ་བསྟན་པའི་ཉེས་པ་མང་པོ་འབྱུང་བས་དམ་ཚིག་ཉམས་
པར་ འགྱུར་བ་དང་། རང་ གི་ དངོས་གྲུབ་ འགྲུབ་ པ་ རྒྱང་ རིང་དུ་ བྱེད་ པ་ དང༌།
བགེགས་ ཀྱི་འཚེ་བ་སོགས་འབྱུང་ལ། སློབ་མས་ཀྱང་ བླ་ མའི་ མཚན་ ཉིད་མ་
130-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བརྟགས་པར་གང་ཡང་རུང་བ་ལ་དབང་བླངས་ན། ལོག་པའི་བཤེས་གཉེན་གྱིས་
བསླུས་པར་འགྱུར་བ་དང༌། སློབ་དཔོན་གྱི་དམ་ཚིག་གསུངས་པ་རྣམས་བསྲུང་
བར་མི་ནུས་པས་དངོས་གྲུབ་ཀྱི་རྩ་བ་ཆད་པ་དང༌། བགེགས་ཀྱིས་འཚེ་བ་ལ་
སོགས་པའི་ཉེས་དམིགས་རྣམས་འབྱུང་ངོ༌། །དེའི་ ཕྱིར་ ཕན་ཚུན་ ལེགས་ པར་
བརྟག་དགོས། ཞེས་དང་། བླ་མ་ལྔ་བཅུ་པ་ལས་ཀྱང་། བླ་མ་དང་ནི་སློབ་མ་
དག །མཚུངས་པར་དམ་ཚིག་ཉམས་འགྱུར་བས། །དཔའ་བོས་དང་པོར་སློབ་
དཔོན་དང་། །སློབ་མའི་འབྲེལ་པ་བརྟག་པར་བྱ། །ཞེས་དང་། རྒྱུད་རྡོ་རྗེ་ཕྲེང་བ་
ལས་ཀྱང་། ཇི་ལྟར་རིན་ཆེན་བརྡར་བ་དང༌། །གསེར་ནི་བསྲེག་དང་བཅད་པས་
བརྟག །དེ་བཞིན་དུ་ནི་སློབ་མ་ཡང་། །ལོ་ནི་བཅུ་གཉིས་བར་དུ་བརྟག །དེ་ཕྱིར་
ཕན་ཚུན་དེ་ལྟ་བུས། །དུས་ཀུན་ཏུ་ནི་དེ་ལྟར་བརྟག །གཞན་དུ་བགེགས་ནི་འབྱུང་
འགྱུར་ཏེ། །དངོས་གྲུབ་འཇོམས་ཤིང་སྡུག་བསྔལ་སྟེར། །ཞེས་དང་། ཡང་དེ་ཉིད་
ལས། ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་གཞག་མི་བྱ། །དེ་བཞིན་རྣལ་
འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ། །སློབ་མ་སྐད་ཅིག་དེ་ལ་
འཆི། །འདི་དང་ཕ་རོལ་ཏུ་ནི་ཕུང་། །སྣོད་མིན་མན་ངག་རབ་བཤད་ན། །སློབ་
དཔོན་དངོས་གྲུབ་ཉམས་པར་འགྱུར། །ཞེས་གསུངས་པ་ལྟར། བླ་མ་བསྟེན་ཚུལ་
འདི་ཁེ་ཉན་ཤིན་ཏུ་ཆེ་བར་དགོངས་ནས་ཇི་ལྟ་བུ་ཞིག་ལ་བརྟེན་པར་བྱ་སྙམ་དུ་
ཐུགས་བསམ་མཛད་པ་ན། རྒྱུད་རྡོ་རྗེ་ཕྲེང་བ་ལས། ཞི་བ་ལ་སོགས་ལས་ལ་
བྱང་། །སྔགས་ དང༌ རྣལ་ འབྱོར་ ཆོ་ ག་ ཤེས། །དེ་ ནི་ བླ་ མར་ མངོན་ པར་
བསྔགས། །ཚུལ་ ཁྲིམས་ དག་ཅིང་ སྦྱིན་པ་གཏོང་། །བཟོད་དང་བརྩོན་འགྲུས་
མཆོག་དང་ལྡན། །ཉིན་དང་མཚན་དུ་སྒོམ་ལ་ཞེན། །ཤེས་རབ་ལྡན་ཞིང་བཟོ་
- 140 -



HU
རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ལ་མཁས། །བླ་མའི་ཕྱིར་ནི་ཡོན་ཏན་ཚོགས། །དཔལ་ལྡན་སློབ་དཔོན་ཞེས་ནི་
བརྗོད། །ནང་ནི་གསང་འདུས་ལ་རབ་དགའ། །ཕྱི་རོལ་ཉན་ཐོས་ཀྱི་སྤྱོད་པ། །དེ་
ལྟའི་མན་ངག་རིམ་པ་ཡིས། །སློབ་མ་རྣམས་ལ་ རྗེས་སུ་བསླབས། །དེ་ནི་སྟོན་
པར་ཡོངས་སུ་ཤེས། །ཞེས་དང་། བླ་མ་ལྔ་བཅུ་པ་ལས་ཀྱང་། བརྟན་ཞིང་དུལ་ལ་
བློ་གྲོས་ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་
ཤེས། །སྙིང་བརྩེར་ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་ སུ་
ཤེས། །དཀྱིལ་འཁོར་བྲི་བའི་ལས་ལ་མཁས། །སྔགས་བཤད་པ་ཡི་སྦྱོར་བ་ཤེས། །
རབ་ཏུ་དང་ཞིང་དབང་པོ་དུལ། །ཞེས་གསུངས་པ་ལྟ་བུའི་མཚན་ཉིད་དང་ལྡན་
པའི་དགེ་བའི་བཤེས་གཉེན་ཞིག་ལ་བརྟེན་ན་འདོད་པའི་དོན་འགྲུབ་པས་བཤེས་
གཉེན་དམ་པ་དེ་འདྲ་བ་ཞིག་ལས་རྡོ་རྗེ་ཐེག་པའི་བཀའ་དྲིན་ཐོབ་ན་ཅི་མ་རུང་
སྙམ་དུ་དགོངས་པ་ན། སངས་རྒྱས་སྣང་བ་མཐའ་ཡས་མིའི་རྣམ་པར་བྱོན་པ་རྗེ་
བཙུན་བློ་བཟང་ཡེ་ཤེས་དཔལ་བཟང་པོ་ནི་ངེས་པའི་དོན་དུ་སངས་རྒྱས་དངོས་
ཡིན་པར་མ་ཟད། ཐ་མལ་པའི་སྣང་ངོར་ཡང་རྒྱུད་སྡེ་ནས་བཤད་པའི་བཤེས་
གཉེན་གྱི་མཚན་ཉིད་ཐམས་ཅད་ཚང་བར་བཞུགས་ཏེ། བཤད་རྒྱུད་རྡོ་རྗེ་ཕྲེང་བ་
ལས་གསུངས་པ་ལྟར་སྡོམ་པ་གསུམ་གྱི་བཅས་མཚམས་ཕྲ་ཞིང་ཕྲ་བའང་མིག་
འབྲས་ལྟར་སྲུང་བར་མཛད་དེ། ཐ་ན་འདུལ་བ་ནས་བཤད་པའི་སྟོད་གཡོགས་
དང་སྨད་གཡོགས་ཟླུམ་པོར་བགོ་བ་ཚུན་ཆད་ཕྲ་ཞིང་ཕྲ་བ་ནས་ཕྱག་བཞེས་ལ་
ཐེབས་པར་མཛད། གཡོ་སྒྱུ་དང་ཆགས་སྡང་གི་ཕྱོགས་རིགས་རྣམ་པ་ཀུན་ནས་མི་
མངའ་བས། ཅི་འདྲ་བའི་སྐྱེ་བོ་སྡིག་ཅན་དག་ཀྱང་སྐུའི་གམ་དུ་ཉེ་བར་ལྷགས་པ་
ན་དད་པའི་སྤུ་ལོང་རང་དབང་མེད་པར་གཡོ་བར་བྱེད། དེས་མཚོན་ཕྱི་ནང་གི་དེ་
141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཉིད་བཅུའི་ཡོན་ཏན་ཐམས་ཅད་ཚང་བར་བཞུགས་ཤིང་། ཉིན་མཚན་ཀུན་ཏུ་
ཐུགས་དམ་ལ་གཅིག་ཏུ་གཞོལ་བ་དང༌། ཉམ་ཆུང་རྣམས་ལ་ལྷག་པར་དུ་བརྩེ་བ་
སོགས་རྡོ་རྗེ་སློབ་དཔོན་གྱི་མཚན་ཉིད་ཐམས་ཅད་ཚང་བར་བཞུགས་པས་ན།
སྐྱབས་མགོན་དམ་པ་འདིའི་ཞབས་དྲུང་དུ་རྡོ་རྗེ་ཐེག་པའི་བཀའ་དྲིན་ཐོབ་ན་ཅི་
མ་རུང་སྙམ་དུ་ཐུགས་སྨོན་མཛད་པ་ན། ཚུལ་ཁྲིམས་ལྡན་པའི་མི་ཡི་བསམ་པ་
ཐམས་ ཅད་ འགྲུབ། ། ཅེས་ གསུངས་ པ་ལྟར། ལྷར་བཅས་འགྲོ་བའི་བླ་མ་ རྗེ་
བཙུན་བློ་བཟང་ཡེ་ཤེས་དཔལ་བཟང་པོའི་ཞབས་དྲུང་ནས་ དཔལ་གསང་བ་
འདུས་པ་ལྷ་སོ་གཉིས་ཀྱི་དབང་བཞི་ཡོངས་སུ་རྫོགས་པ། དཔལ་འཁོར་ལོ་སྡོམ་
པ་ལཱུ་ཨི་པའི་ལུགས་ཀྱི་དབང་བཞི་ཡོངས་སུ་རྫོགས་པ། ཡི་དམ་རྡོ་རྗེ་འཇིགས་
བྱེད་ཀྱི་དབང་བཞི་ཡོངས་སུ་རྫོགས་པ་སོགས་རྡོ་རྗེ་ཐེག་པའི་དབང་དང་རྗེས་
གནང་མང་དུ་གསན་པར་མཛད། དེ་ཡང་རྡོ་རྗེ་ཐེག་པའི་ལམ་གྱི་རྨང་དང་རྩ་བ་
ལྟ་བུ་ནི་དབང་རྣམ་པར་དག་པ་ཐོབ་པ་ཉིད་ཡིན་ཞིང་། སློབ་མ་སྣོད་དང་ལྡན་
པས་རྡོ་རྗེ་སློབ་དཔོན་མཚན་ཉིད་དང་ལྡན་པའི་ཞབས་དྲུང་དུ་དབང་རྣམ་པར་
དག་པ་ཐོབ་པ་ལ་ནི་བསྔགས་པ་ཤིན་ཏུ་ཆེ་སྟེ། རྡོ་རྗེ་འཆང་ཆེན་པོའི་ལམ་གྱི་
རིམ་པ་ལས། ལམ་ཐུན་མོང་བས་རྒྱུད་སྦྱངས་པའི་ཐེག་པ་མཆོག་གི་རིགས་ཅན་
རྣལ་འབྱོར་བླ་ན་མེད་པའི་ཆེད་དུ་བྱ་བའི་གདུལ་བྱ་ནི། ཐེག་པ་ཆེན་པོའི་ཡང་
ཆེན་པོ་པ་རིགས་ཀྱི་ནུས་པ་ལྷག་པ་ཅན་ཡིན་པས་སྙིང་རྗེ་ཆེན་པོས་ཡིད་ཆེས་
ཆེར་བསྐྱོད་པའི་ཕྱིར་ཤིན་ཏུ་རིངས་པར་འཚང་རྒྱ་བར་འདོད་པའི་འདུན་པ་དྲག་
པོ་དང་ལྡན་པ་ཡིན་ནོ། །དེས་རྣལ་འབྱོར་བླ་མེད་ཀྱི་སྒོར་ཞུགས་ནས་མྱུར་དུ་
འཚང་རྒྱ་བ་ལ་རྒྱུད་དོན་ཕྱིན་ཅི་མ་ལོག་པ་ཤེས་ནས་རིམ་པ་གཉིས་སྤྱོད་པ་དང་
- 142 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
བཅས་པ་ལ་སློབ་དགོས་སོ། །རྒྱུད་དོན་ཤེས་པའི་ཕྱིར་དུ་ཉན་པ་དང་། ཤེས་ནས་
སྒོམ་པ་ཐམས་ཅད་ལ་རྣམ་པར་དག་པའི་དབང་བསྐུར་བ་དང་། དམ་ཚིག་དང་
སྡོམ་པ་ཚུལ་བཞིན་བཟུང་བ་ཞིག་དགོས་ཏེ། དབང་དང་དམ་ཚིག་ནི་རྡོ་རྗེ་ཐེག་
པའི་ལམ་གྱི་རྨང་འཛུགས་ཡིན་པའི་ཕྱིར་རོ། །ཞེས་དང་། གསང་ཆེན་བཤད་པ་
དང་སྒོམ་པའི་སྣོད་དུ་རུང་བ་དབང་རྣམ་དག་ཐོབ་པ་ལ་རག་ལས་པས་དབང་ནི་
དངོས་གྲུབ་ཀྱི་རྩ་བ་ཡིན་ཏེ། དེ་མེད་ན་རྒྱུད་དོན་ཕྱིན་ཅི་མ་ལོག་པར་ཤེས་ནས་
ལམ་ལ་ཇི་ཙམ་འབད་ཀྱང་དངོས་གྲུབ་ཁྱད་པར་ཅན་ཐོབ་མི་སྲིད་ལ། དེ་མ་ཐོབ་
པའི་ཉེས་དམིགས་ཙམ་དུ་མ་ཟད་དངོས་གྲུབ་ཕྲ་མོ་ཐོབ་ཀྱང་དཔོན་སློབ་གཉིས་
ཀ་དམྱལ་བར་འགྲོ་བའི་ཕྱིར་རོ། །ཞེས་གསུངས་ཤིང་། དེའི་ཁུངས་རྒྱལ་བ་རྡོ་རྗེ་
འཆང་རང་ཉིད་ཀྱིས་གསུངས་ཚུལ་ཡང་། རྒྱུད་རྡོ་རྗེ་ཕྲེང་བ་ལས། དབང་བསྐུར་བ་
ནི་གཙོ་བོ་སྟེ། །དངོས་གྲུབ་ཐམས་ཅད་རྟག་ཏུ་གནས། །ང་ཡིས་ ཇི་ བཞིན་དོན་
བཤད་ཀྱིས། །དེ་ཕྱིར་ཐོག་མར་ཡང་དག་ཉོན། །ཐོག་མར་སློབ་མ་གང་གི་ཚེ། །
བློ་ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་
ཚེ་ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་
དོན་ཤེས་ཀྱང་། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་
པོར་འགྲོ །ཞེས་དང་། དུག་ནི་སྔགས་ཀྱིས་འཇོམས་པ་བཞིན། །སྔགས་ཀྱི་དག་
བྱེད་བཅུད་ལེན་བྱེད། །དེ་བཞིན་སློབ་མ་དབང་སོགས་ཀྱིས། །མ་དག་པ་ནི་དག་
པར་འགྱུར། །ཞེས་དང་། ཕྱག་ཆེན་ཐིག་ལེ་ལས་ཀྱང་། དང་པོར་རེ་ཞིག་གང་ཚེ་
སློབ། །ལན་ཅིག་དབང་རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་པ་ཡི། །
ངེས་པར་སྣོད་དུ་གྱུར་པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མར་མེད་ལྟར། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་
བྱེད་པ། །སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་འགྲོ། །
དེ་བས་འབད་པ་ཐམས་ཅད་ཀྱིས། །བླ་མ་ལས་ནི་དབང་དོན་ཞུ། ། ཞེས་དང་།
སངས་རྒྱས་ཐོད་པ་ལས་ཀྱང་། དཔེར་ན་བུ་ཚ་མེད་པའི་ཁྱིམ། །ཤི་བ་ཙམ་གྱིས་
སྟོང་པ་ཉིད། །དེ་བཞིན་དབང་དང་བྲལ་ན་ནི། །ཡེ་ཤེས་ཀུན་གྱིས་སྟོང་པ་ཉིད། །
དཔེར་ན་པི་ཝང་སྦྱོར་ཀུན་ཚོགས། །རྒྱུད་དང་བྲལ་ན་རྡུང་མི་རུང་། །དེ་བཞིན་
དབང་དང་བྲལ་ན་ནི། །སྔགས་དང་བསམ་གཏན་འགྲུབ་མི་འགྱུར། །རྨོངས་པ་
གང་ཞིག་དབང་མེད་པར། །བདག་ནི་དབང་བསྐུར་ཞེས་སྨྲ་བ། །ཇི་སྲིད་སངས་
རྒྱས་བཞུགས་ཀྱི་བར། །སློབ་མར་བཅས་ཏེ་དམྱལ་བར་འགྲོ། །ཞེས་དང་། དེ་
དག་གི་དོན་བསྡུས་ཏེ་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། རྒྱུད་སྡེ་ནས་
བཤད་པའི་དཀྱིལ་འཁོར་མཚན་ཉིད་དང་ལྡན་པར་གོ་རིམ་འགངས་ཅན་རྣམས་
མ་འཁྲུགས་པར་ཆོ་ག་ཚང་བས་དབང་བསྐུར་ན་ཡང་དག་པའི་གདམས་ངག་གི་
སྣོད་དུ་རུང་བ་སོགས་ཀྱི་ཡོན་ཏན་འབྱུང་གི །དེ་ལས་གཞན་པའི་ཆོ་གས་ནི་
འབྲས་བུ་སྐུ་བཞིའི་ས་བོན་ཁྱད་པར་ཅན་ཡང་མི་ཐོབ་ཅིང་། དངོས་གྲུབ་འགྲུབ་
པའི་གེགས་ཀྱི་སྒོ་གསུམ་གྱི་དྲི་མ་ཡང་འཁྲུད་མི་ནུས་ལ། གདམས་པའི་མཆོག་
རྒྱུད་དང་དགོངས་འགྲེལ་ཟབ་མོ་ཉན་པ་ལ་སོགས་པའི་སྣོད་དུ་ཡང་སྒྲུབ་མི་ནུས་
པས་རྡོ་རྗེ་ཐེག་པའི་རྨང་འཛུགས་པ་འདིའི་སྐབས་སུ་འབད་པར་རིགས་སོ། །
ཞེས་གསུངས། དེ་བཞིན་དུ་རྗེ་བཙུན་གྲགས་པ་རྒྱལ་མཚན་གྱི་ཞལ་ནས་ཀྱང༌།།
རྡོ་རྗེ་ཐེག་ལ་དད་ཀྱང་མ་སྨིན་པས། །ཟབ་མོ་བསྒོམས་ཀྱང་འབྲས་བུ་ངན་འགྲོ་
ལས། །མཆོག་གཞན་མི་འགྲུབ་སངས་རྒྱས་གསུང་བས་ན། །བླ་མ་མཆོག་ལ་
- 144 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
དབང་བསྐུར་ནོད་པར་མཛོད། །དབང་ཐོབ་མན་ངག་ཟབ་མོ་འཚོལ་བ་ཡིས། །
ས་སྟེང་རྒྱས་པར་ཀུན་ཏུ་བཙལ་བྱས་ཀྱང་། །ཕན་པའི་དོན་པོ་གདམས་ངག་དམ་
ཚིག་སྟེ། །འདི་མེད་འགྲམ་རྩ་ཟད་པའི་ཁང་རུལ་འདྲ། །ལེགས་པར་སྨིན་ལས་
དམ་ཚིག་བསྲུང་བྱས་ན། །རིམ་གཉིས་ཟབ་མོའི་མན་ངག་མ་བསྟེན་ཀྱང་
། །སྐྱེ་བ་
བཅུ་ དྲུག་ དག་ ན་ འགྲུབ་བོ་ ཞེས། །འགྲོ་ བའི་ རྩ་ ལག་ ཕན་ པར་ མཛད་ པས་
གསུངས། །བདག་ནི་ཐོས་ཉུང་ཤེས་ རབ་ མིག་ བྲལ་ཡང་། །དྲི་མེད་རྒྱུད་ ལས་
ལེགས་གསུངས་མཐོང་བས་ན། །དབང་བླང་དམ་ཚིག་བསྲུང་བར་མཛོད་ཅིག་
ཅེས། །ཀུན་ལ་ཐལ་མོ་སྦྱང་ནས་གསོལ་བ་འདེབས། །ཞེས་དང༌། རྗེ་བཙུན་ས་
པཎ་གྱི་ཞལ་ནས་ཀྱང་། རྡོ་རྗེ་ཐེག་པའི་ལམ་ཞུགས་ཏེ། །མྱུར་དུ་སངས་རྒྱས་ཐོབ་
འདོད་ན། །སྨིན་ གྲོལ་ གཉིས་ ལ་ འབད་ པར་ བྱ། །སྨིན་ པར་ བྱེད་ པའི་ དབང་
བསྐུར་ཡང་། །བླ་མ་བརྒྱུད་པ་མ་ཉམས་ཤིང་། །ཆོ་ག་འཁྲུགས་པར་མ་གྱུར་པ། །
ཕྱི་ནང་རྟེན་འབྲེལ་སྒྲིག་མཁྱེན་ཅིང་། །སྐུ་བཞིའི་ས་བོན་ཐེབས་ནུས་པ། །སངས་
རྒྱས་གསུང་བཞིན་མཛད་པ་ཡི། །བླ་མ་བཙལ་ལ་དབང་བཞི་བླང་། །ཞེས་དང་།
དབང་བསྐུར་ཆོས་སྒོ་ཙམ་མ་ཡིན། །གསང་སྔགས་རྟེན་འབྲེལ་ལམ་བྱེད་པས། །
རྟེན་འབྲེལ་སྒྲིག་པའི་གདམས་ངག་ཡིན། །ཕུང་པོ་ཁམས་དང་སྐྱེ་མཆེད་ལ། །
སངས་རྒྱས་ས་བོན་བཏབ་ནས་ནི། །ཚེ་འདིར་སངས་རྒྱས་བྱེད་པ་ཡི། །ཐབས་ལ་
དབང་བསྐུར་ཞེས་སུ་བཏགས། །དེས་ན་གང་ཟག་དབང་པོ་རབ། །དབང་བསྐུར་
ཉིད་ཀྱིས་གྲོལ་བར་གསུངས། །དབང་གིས་གྲོལ་བར་མ་ནུས་པའི། །གང་ཟག་
གཞན་ ལ་ བསྒོམ་ དགོས་ སོ། །དེས་ན་ དབང་ བསྐུར་ ཐོབ་ པ་ དེ། །བསྲུང་ ཞིང་
འཕེལ་བར་བྱེད་པ་ལ། །སྒོམ་པ་ཞེས་སུ་བཏགས་པ་ཡིན། །དེ་ཕྱིར་ཕ་རོལ་ཕྱིན་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽ །
པ་ལ། །སེམས་བསྐྱེད་མིན་པའི་ཆོས་གཞན་མེད། །རྡོ་རྗེ་ཐེག་པའི་སྒོར་ཞུགས་
ནས། །དབང་བསྐུར་ལས་གཞན་ཆོས་མེད་དོ། །དེས་ན་ཐུབ་པས་རྒྱུད་སྡེ་ལས།
དབང་བསྐུར་ཁོ་ན་བསྔགས་པ་དང༌། །མཁས་རྣམས་ཅི་ནས་དབང་བསྐུར་ལ། །
གུས་པའི་རྒྱུ་མཚན་དེ་ལྟར་ཡིན། །ཞེས་གསུངས་ཤིང་། མདོར་ན་རྗེ་ཐམས་ཅད་
མཁྱེན་པས། བུམ་དབང་གངྒཱའི་ཆུ་རྒྱུན་བསྐུར་བ་ཡིས། །ཐ་མལ་སྣང་ཞེན་ལུས་
ཀྱི་དྲི་མ་བཀྲུས། །གསང་བ་ཡེ་ཤེས་བདུད་རྩི་མྱངས་པ་ཡིས། །ངག་གནས་རླུང་
གི་རྒྱུ་བ་སྔགས་སུ་འཆར། །གསུམ་པ་ལྷན་སྐྱེས་དགའ་བའི་ལྕགས་ཀྱུ་ཡིས། །
ཡིད་ཀྱི་སྐྱེས་བུ་དོན་དམ་དབྱིངས་སུ་དྲངས། །བཞི་པ་ཟུང་འཇུག་དོན་ལ་ངོ་སྤྲད་
པས། །མཐར་ཐུགས་སྐྱེལ་སོའི་གནད་ལ་ཐེ་ཚོམ་བཅད། །དབང་བཞིའི་གནད་
དོན་ཚུལ་བཞིན་ངེས་པ་ལས། །མཆོག་ཏུ་གྱུར་པའི་གདམས་པ་ཡོད་མིན་ཞེས། །
རང་གི་རྟོགས་པ་གླུ་རུ་བླངས་པ་འདི། །བླ་མ་རྣམས་དང་འཇམ་པའི་དབྱངས་ལ་
འབུལ། །ཞེས་གང་གསུངས་པ་ལྟར་དབང་བཞི་རྣམ་པར་དག་པ་ཞིག་ཐོབ་ན་
དངོས་གྲུབ་འགྲུབ་པའི་གེགས་ཀྱི་དྲི་མ་འཁྲུ་བ་དང་སྐུ་བཞིའི་ས་བོན་ཐེབས་ནས་
སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་ཐོབ་པར་འགྱུར་བའི་
ཕན་ཡོན་མཐའ་ཡས་པར་གསུངས་པ་རྣམས་ཀྱིས་ཐུགས་ཡིད་ལེགས་པར་ཕྲོགས་
ནས། སླར་ཡང་རྡོ་རྗེ་འཛིན་པ་བློ་བཟང་རིག་གྲོལ་ལ་དཔལ་རྡོ་རྗེ་འཇིགས་བྱེད་
ཆེན་པོ་རི་དབང་གི་དོན་དུ་གསོལ་བ་བཏབ་པ་ན་དགྱེས་བཞིན་དུ་ཞལ་གྱིས་
བཞེས་ནས་ཡི་དམ་གྱི་དབང་བཞི་ཡོངས་སུ་རྫོགས་པར་གནང་བ་བཤད་ཆོས་
དང་ཐོབ་ལོ་ཙམ་མིན་པར་སྐུ་བཞིའི་ས་བོན་ཐེབས་ངེས་སུ་ནན་ཏན་དུ་གསན་
པར་མཛད་དོ། །རྡོ་རྗེ་འཛིན་པ་བློ་བཟང་རིག་གྲོལ་ཞེས་བྱ་བ་འདི་ནི་མདོ་སྔགས་
- 146 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ཀུན་ལ་མཁས་ཤིང་གྲུབ་པ་འགྲན་ཟླ་དང་བྲལ་བ་ཞིག་ཡིན་ཞིང་། ལྷག་པར་རྗེ་
བཙུན་བློ་བཟང་ཡེ་ཤེས་དཔལ་བཟང་པོས་དེང་སང་རྡོ་རྗེ་འཛིན་པ་བློ་བཟང་རིག་
གྲོ་ལས་དབང་ཐོབ་པ་རྣམས་སྐལ་པ་བཟང་ཞེས་གསུངས་པར་ ངག་རྒྱུན་ལ་
གྲགས་ཤིང་། དེ་ལྟར་ན་བསམ་གྱིས་མི་ཁྱབ་པ་དང་། རྗེ་བློ་བཟང་ཡེ་ཤེས་ཀྱི་
དབང་ལུང་མན་ངག་མང་པོ་ཞིག་རྡོ་རྗེ་འཛིན་པ་འདི་ཉིད་ཀྱི་བཀའ་དྲིན་ལས་
ཕྱོགས་ཀུན་ཏུ་དར་བ་དང་། ལྷག་པར་དཔལ་དུས་ཀྱི་འཁོར་ལོའི་དབང་ཆེན་རྒྱུན་
ནུབ་ཏུ་ཉེ་བ་ན་རྡོ་རྗེ་འཛིན་པ་འདིའི་བཀའ་དྲིན་ལས་གཙང་དབུས་ཀུན་ཏུ་དར་
རྒྱས་སུ་གྱུར་པ་ཡིན་པས་གངས་ཅན་པ་ཡོངས་ལ་བཀའ་དྲིན་གྱིས་ཁྱབ་པ་ཞིག་
གོ །དེ་འདྲ་བའི་རྡོ་རྗེ་འཛིན་པ་དེ་ཉིད་ཀྱི་ཞབས་དྲུང་དུ་རྡོ་རྗེ་ཐེག་པའི་ཆོས་ཀྱི་
བཀའ་དྲིན་མང་དུ་མནོས་ཤིང་། ལྷག་པར་རྒྱུད་སྡེ་རྒྱ་མཚོ་ལྟ་བུའི་སྙིང་པོ་བཅུད་
ཕྱུང་བ་ཟབ་ལམ་རིམ་པ་གཉིས་ཀྱི་དམར་ཁྲིད་གེགས་སེལ་བོགས་འདོན་དང་
བཅས་པའི་མན་ངག་ཆ་ཚང་བར་གསན། གཞན་ཡང་རྗེའི་ཞལ་སྔ་ནས་འཇམ་
དབྱངས་ཆོས་འཕེལ། རྗེའི་ཞལ་སྔ་ནས་དཔལ་ལྡན་ཡེ་ཤེས། སྔགས་ཆེན་དཔལ་
འབྱོར་རྒྱ་མཚོ། རྩ་བའི་བླ་མ་ཞབས་དྲུང་ལྷ་པ་སྤྲུལ་སྐུ་རིན་པོ་ཆེ་རྣམས་ལས་རྡོ་
རྗེ་ཐེག་པའི་ཆོས་སྐོར་མང་དུ་གསན་ཅིང་། བདེ་མཆོག་དྲིལ་བུ་པའི་སྐོར་ལ་
ཐུགས་བཞེད་ཆེ་བར་བྱུང་ནས། རྡོ་རྗེ་འཛིན་པ་ལྷུན་གྲུབ་རྒྱ་མཚོའི་ཞབས་དྲུང་དུ་
ཕེབས་ནས་བདེ་མཆོག་དྲིལ་བུ་ལྷ་ལྔའི་དབང་དང༌། དྲིལ་བུ་ལས་དཀྱིལ་གྱི་
དབང་མན་ངག་དང་བཅས་ལེགས་པར་གསན། གཞན་ཡང་དགེ་བའི་བཤེས་
གཉེན་དུ་མའི་ཞབས་དྲུང་ནས་ སྤྱིར་མདོ་སྔགས་ཀྱི་ཆོས་མང་དུ་གསན་ཅིང་།
ལྷག་པར་བདེ་གསང་འཇིགས་གསུམ་གྱི་སྐོར་རྣམས་ལ་རྗེ་ཡབ་སྲས་ཀྱི་ཡིག་ཆ་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཡོད་པ་ཕལ་ཆེར་གསན། དེ་ལྟར་གསན་པ་རྣམས་ཀྱང་ཐུགས་ཉམས་སུ་བཞེས་
པའི་ཐུགས་འདུན་འབའ་ཞིག་མཛད་ཅིང་། ལྷག་པར་དབང་དུས་སུ་ཁས་བླངས་
པའི་དམ་ཚིག་དང་སྡོམ་པ་ལ་གཅེས་སྤྲས་ཆེན་པོའི་སྒོ་ནས་སྲུང་བ་ཞིག་ཤིན་ཏུ་
གལ་ཆེ་བར་དགོངས་ནས་དབང་ཐོབ་ཙམ་ཉིད་ནས་རྩ་བ་དང་ཡན་ལག་གི་དམ་
ཚིག་རྣམས་སྲུང་བ་ལ་ཤིན་ཏུ་འགྲུས་པར་མཛད། དེ་ཡང་བདེ་མཆོག་རྩ་རྒྱུད་
ལས། ཤིན་ཏུ་མཉམ་བཞག་སྒྲུབ་པ་པོས། །རྟག་ཏུ་དམ་ཚིག་བསྐྱང་བར་བྱ། །
དམ་ ཚིག་ ཉམས་ པས་ དཀྱིལ་འཁོར་དུ། །དབང་ བསྐུར་ དངོས་ གྲུབ་ ཐོབ་ མི་
འགྱུར། །ཞེས་དང་། སྡོམ་འབྱུང་ལས་ཀྱང་། ཇི་ལྟར་ཉེ་བར་བསྟན་པ་བཞིན། །
ཕྱི་ནས་དམ་ཚིག་སྦྱོང་པར་བརྩོན། །སྣོད་དུ་བྱས་པའི་རྒྱུན་ལས་ནི། །འཁོར་ལོ་
ལ་སོགས་སྒོམ་རིམ་གྱིས། །ཡང་དག་མན་ངག་ཕུན་ཚོགས་ཀྱིས། །འགྲུབ་པར་
འགྱུར་རོ་གཞན་དུ་མིན། །ཞེས་དང་། མཉམ་སྦྱོར་ལས་ཀྱང་། དཀྱིལ་འཁོར་དག་
ཏུ་མ་ཞུགས་དང་། །དམ་ཚིག་རྣམས་ནི་སྤངས་པ་དང་། །གསང་བའི་དེ་ཉིད་མི་
ཤེས་པས། །བསྒྲུབས་ཀྱང་ཅི་ཡང་མི་འགྲུབ་བོ། །ཞེས་སོགས་རྒྱུད་སྡེ་རྣམས་སུ་
ཡང་དང་ཡང་དུ་ནན་ཏན་ཆེན་པོར་གསུངས་ཤིང་། མདོར་ན་སྡོམ་འབྱུང་ལས།
ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་བའི་
དུས་ལ་བབ་ཀྱང་བླ། །རྟག་ཏུ་དམ་ཚིག་བསྲུང་བར་བྱ། །ཞེས་དམ་ཚིག་དང་སྡོམ་
པ་སྲོག་དང་བསྡོས་ནས་བསྲུང་དགོས་པར་གསུངས་ལ། རྡོ་རྗེ་འཆང་ཆེན་པོའི་
ལམ་རིམ་ལས་ཀྱང་། དམ་ཚིག་དང་སྡོམ་པ་སྲོག་དང་བསྡོས་ནས་བསྲུང་དགོས་
པར་གསུངས་པ་བཞིན་དུ་འབད་དགོས་ལ། ཁྱད་པར་དུ་རྩ་ལྟུང་གིས་གོས་ན་
རྒྱུན་ཆུད་ཟོས་ནས་ཡོན་ཏན་ཤིན་ཏུ་སྐྱེ་དཀའ་བར་གསུངས་པས་དེས་མ་གོས་པ་
- 148 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ལ་འབད་པ་དྲག་པོ་བྱ་ཞིང་། ལྟུང་བ་གཞན་གྱིས་ཀྱང་མ་གོས་པ་ལ་འབད་ལ་བྱུང་
ན་ཡང་སླར་ཆོས་བཞིན་དུ་བཤགས་བསྡམ་གྱིས་ཕྱིར་བཅོས་པར་བྱའོ། །དབང་
ཡོངས་སུ་རྫོགས་པར་ཐོབ་པ་ཞིག་གིས་དམ་ཚིག་སྲུང་བ་ལ་འབད་ནས་ལྟུང་བས་
མ་གོས་ན་ལམ་སྒོམ་པ་ཆེར་མ་བྱུང་ཡང་སྐྱེ་བ་བདུན་ལ་སོགས་པ་ཚུན་ཆད་ཀྱིས་
མཆོག་འགྲུབ་པར་གསུངས་ཤིང་། བསླབ་བྱའི་དམ་ཚིག་སྲུང་བ་ཡལ་བར་བཞག་
ནས་གཞན་ལ་འབད་པ་སྐད་བྱས་ཀྱང་ངན་འགྲོར་འགྲོ་བས་དངོས་གྲུབ་ལྟ་ཞོག་
བདེ་འགྲོ་ཡང་རྙེད་པར་དཀའ། ཞེས་དང༌། བླ་མ་ལྔ་བཅུ་པའི་རྣམ་བཤད་ལས་
ཀྱང་། བླ་མ་ལ་བརྙས་པ་ལ་སོགས་པའི་ལྟུང་བ་རྣམས་ལ་ཇི་མི་སྙམ་པར་འཇུག་
ཅིང་བསྲུང་སྡོམ་ཡལ་བར་དོར་ནས་ལམ་སྒོམ་པ་སྐད་བྱས་ཀྱང་ངན་འགྲོའི་སྒོ་
འབྱེད་པར་གསུངས་པས་ ཁས་བླངས་པའི་དམ་ཚིག་དང་སྡོམ་པ་སྲུང་བ་ཉིད་
གཞིར་བཞག་ནས་ལམ་པོ་སྒོམ་པ་དགོས། ཞེས་གསུངས་པས་ན་རྡོ་རྗེ་ཐེག་པའི་
སྒོར་ཞུགས་པ་རྣམས་ཀྱིས་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་
དག་པར་སྲུང་བ་ནི་དངོས་གྲུབ་ཀུན་གྱི་རྩ་བ་དམ་པ་ཡིན་ནོ། །དོན་དེ་དག་
གཟིགས་ནས་བདག་ཅག་གི་དཔལ་ལྡན་བླ་མ་དམ་པ་འདིས་ཀྱང་དམ་ཚིག་དང་
སྡོམ་པ་དག་པར་སྲུང་བ་ཉིད་གཙོ་བོར་མཛད། དེའི་ནང་ནས་ཀྱང་བཤེས་གཉེན་
དམ་པ་ཚུལ་བཞིན་བསྟེན་པ་འདི་འདི་ཕྱིའི་ལེགས་ཚོགས་ཀུན་གྱི་རྩ་བར་མདོ་
རྒྱུད་དགོངས་འགྲེལ་དང་བཅས་པ་ནས་ལན་ཅིག་མིན་པར་རྒྱ་ཆེར་བསྔགས་
ཤིང་། ལྷག་པར་རྗེ་ཐམས་ཅད་མཁྱེན་པས། དེ་ནས་འདི་ཕྱིའི་ལེགས་ཚོགས་ཇི་
སྙེད་ པའི། །རྟེན་འབྲེལ་ ལེགས་ པར་ འགྲིག་པའི་རྩ་བ་ནི། །ལམ་སྟོན་བཤེས་
གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་སྒྲུབ་པའི་མཆོད་པས་
མཉེས་པར་བྱེད། །རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་
ཁྱེད་ ཀྱང་ དེ་ བཞིན་ བསྐྱང་ འཚལ་ ལོ། །ཞེས་ ཞལ་ གདམས་ ཉམས་ མགུར་ དུ་
གསུངས་ པ་ དང་། གྲུབ་ མཆོག་ དབེན་ ས་ པ་ ཆེན་པོས་ ཀྱང་། མདོར་ན་ ཉམས་
རྟོགས་ཆེ་ཆུང་གང་སྐྱེས་ཀྱང་། །དད་པ་ཆེ་ཆུང་བསྒོམས་པའི་མཐུ་ཡིན་པས། །
དངོས་གྲུབ་འབྱུང་གནས་དྲིན་ཅན་བླ་མ་ཡི། །ཡོན་ཏན་བསམ་ཞིང་སྐྱོན་ནས་མི་
ལྟ་བའི། །གདམས་པ་ འདི་ ཉིད་མཐིལ་དུ་འཛིན་པར་ཤོག །ཅེས་ གསུངས་ པ་
རྣམས་ལ་ཐུགས་ངེས་དྲག་པོ་འཁྲུངས་ནས་བླ་མའི་རྣལ་འབྱོར་ཐུགས་དམ་གྱི་
མཐིལ་དུ་མཛད་ཅིང་། དགེ་སྦྱོར་ཅི་འདྲ་ཞིག་མཛད་ཀྱང་སྔོན་དུ་རྩ་བའི་བླ་མ་ལ་
གསོལ་འདེབས་ཡུན་རིང་བ་རེ་ངེས་པར་མཛད། དངོས་གཞིའི་དགེ་སྦྱོར་གང་
ཡིན་དེ་ཡང་བླ་མའི་རྣལ་འབྱོར་དང་སྦྲེལ་ནས་མཛད་པ་ལས་བླ་མའི་རྣལ་འབྱོར་
དང་དགེ་སྦྱོར་སོ་སོར་མི་མཛད་དེ་བླ་མའི་རྣལ་འབྱོར་ཉིད་དགེ་སྦྱོར་ཐམས་ཅད་
ཀྱི་སྲོག་ཏུ་ཡོད་པ་ཞིག་དགོས་ཞེས་ཞལ་ལས་དངོས་སུ་ཐོས་སོ། །ཐུན་མཚམས་
སུ་ཡང་ བྱ་བ་ཅི་མཛད་ རྩ་ བའི་ བླ་མར་ གསོལ་བ་འདེབས་བཞིན་མཛད་དེ།
ཚོགས་སུ་འབྱོན་པའི་ཚེ་ཡང་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་སྐུ་
བརྙན་ལ་ཕྱག་གསུམ་རེ་མཛད་ནས་བཞུགས་ཤིང་། བཞུགས་འཕྲལ། བློ་གྲོས་
ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་ཤེས་
འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་
མ་དམ་པར་གསོལ་བ་འདེབས། །ཞེས་རྩ་བའི་བླ་མའི་གསོལ་འདེབས་འདི་ཡུན་
རིང་བ་རེ་མཛད་ཅིང་། མཇུག་ཏུ་དབྱངས་དང་བཅས་ཏེ་ལན་ཅིག་དང་། སྐྱེ་ཞིང་
- 150 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །
སྙིང་རྗེ་ཆེ་ཞིང་བླ་མ་ལ་གུས་པས། །དཔལ་ལྡན་བླ་མའི་དམ་ཚིག་ལ་གནས་
ཤོག །སྐྱེ་ བ་ ཀུན་ཏུ་ ཡང་ དག་ བླ་ མ་ དང༌། །འབྲལ་མེད་ཆོས་ཀྱི་དཔལ་ ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་
གོ་འཕང་མྱུར་ཐོབ་ཤོག །ཅེས་པ་འདི་རྣམས་ངེས་ཅན་དུ་མཛད། དེ་ནས་གསོལ་
ཇའི་ཚེ་ ཡང་། བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་
བསོད་རྣམས་ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་
བ། །སྐྱབས་གསུམ་ཀུན་འདུས་ རྗེ་བཙུན་བླ་མ་ལ། །མཆོད་པ་འབུལ་ལོ་བྱིན་
གྱིས་བརླབ་ཏུ་གསོལ། །ཞེས་པ་འདི་ངེས་ཅན་དུ་མཛད་ཅིང་། དེ་ནས་འདྲེན་པ་
མཉམ་མེད་མ་སོགས་མཛད། ཕྱི་རོལ་ཏུ་སྐུ་འཆག་པ་སོགས་ཀྱི་སྐབས་སུའང་།
བློ་གྲོས་ཡངས་པའི་སྐལ་བཟང་ཞེས་སོགས་དང་། ཨོཾ་ཨཱཿགུ་རུ་སུ་མ་ཏི་ཛྙཱ་ན་སིདྡྷི་
ཧཱུྃ་ཧཱུྃ། ཞེས་རྩ་བའི་བླ་མའི་མཚན་སྔགས་འདི་རང་འདྲེན་པར་མཛད། རྒྱུན་པར་
དབུ་སྔས་སུ་ཡང་རྩ་བའི་བླ་མའི་བྲིས་སྐུ་བྱོན་ལེགས་པ་ཆུང་ཆུང་ཞིག་འབྲལ་སྤང་
དུ་བཅངས་ནས་མཚན་མོ་གཟིམས་པའི་ཚེ་ཡང་དེ་ཉིད་ལ་དབུ་གཏད་དེ་གཟིགས་
པར་མཛད། ཕྱག་ཏུ་ཆས་དངོས་གང་བྱུང་རྣམས་ཀྱང་རང་གི་འཚོ་བའི་ཡོ་བྱད་
ཙམ་མ་གཏོགས་ལྷག་གང་བྱུང་རྗེ་དེ་ཉིད་ཀྱི་ཕྱག་ཏུ་འབུལ་བར་མཛད་ཅིང་། རྗེ་
དེ་ཉིད་ཞིང་གཤེགས་ནས་བཟུང་ཕྱག་རྫས་གང་ཡོད་ཀྱི་ཐོག་ནས་རྗེ་དེ་ཉིད་ཀྱི་སྐུ་
བརྙན་བྱིན་རླབས་ཅན་ཞིག་བཞེངས་ནས་ཕྱག་ཏུ་བྱུང་བའི་དངོས་པོ་ཕལ་ཆེར་
མར་དུ་བསྒྱུར་ཏེ་སྐུ་བརྙན་རིན་པོ་ཆེའི་མདུན་དུ་མར་མེ་ཉིན་མཚན་ཁོར་ཡུག་ཏུ་
འབུལ་བ་ནི་བླ་མ་ཉིད་ཞིང་ནམ་གཤེགས་ཀྱི་བར་ཆག་མེད་དུ་མཛད་དོ། །ཚུལ་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
འདི་ནི་སྔོན་བྱོན་དམ་པ་རྣམས་ཀྱི་རྣམ་ཐར་དང་མཐུན་པར་རྒྱལ་བ་དགྱེས་པའི་
རྣམ་ཐར་རྨད་དུ་བྱུང་བ་ཞིག་སྟེ། མགོན་པོ་ཀླུ་སྒྲུབ་ཀྱི་རིམ་ལྔ་ལས། མཆོད་པ་
ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམ། །དེ་མཉེས་
པས་ནི་ཀུན་མཁྱེན་གྱི། །ཡེ་ཤེས་མཆོག་དེ་ཐོབ་པར་འགྱུར། །ཞེས་དང་། རྒྱུད་
དོན་བསྡུས་པ་ལྔ་བཅུ་པ་ལས་ཀྱང་། དངོས་གྲུབ་སློབ་དཔོན་རྗེས་འབྲང་ཞེས། །
རྡོ་རྗེ་འཛིན་པ་ཉིད་གསུངས་པར། །ཤེས་ནས་དངོས་པོ་ཐམས་ཅད་ཀྱི། །བླ་མ་
ཡོངས་སུ་མཉེས་པར་བྱ། །ཞེས་སོགས་མདོ་རྒྱུད་བསྟན་བཅོས་ཀུན་ནས་རྒྱ་ཆེར་
བསྔགས་ཤིང་། སྔོན་བྱོན་དམ་པ་ཐམས་ཅད་ཀྱི་རྣམ་ཐར་དུ་ཡང་བླ་མའི་དམ་
ཚིག་གི་སྐོར་ལ་གཙོ་བོར་མཛད་པ་ཤ་སྟག་ཏུ་སྣང་ལ། རྡོ་རྗེ་འཆང་ཆེན་པོའི་ལམ་
གྱི་རིམ་པ་ལས་ཀྱང་། རྒྱུད་དང་དགོངས་འགྲེལ་རྣམས་ཀྱིས་བླ་མ་དངོས་གྲུབ་ཀྱི་
རྩ་བར་ཡང་དང་ཡང་དུ་གསུངས་པ་ལ་བརྟེན་ནས་དམ་པ་སྔ་མ་རྣམས་ཀྱིས་བླ་
མའི་རྣལ་འབྱོར་སྒོམ་པ་ལམ་གྱི་ཐོག་མར་གལ་ཆེ་བར་བཞེད་པ་ཡང་རྩ་ལྟུང་དང་
པོའི་སྐོར་རྒྱས་པར་འཆད་པ་བླ་མ་ལྔ་བཅུ་པའི་དམ་ཚིག་སྲུང་བའི་ནང་དུ་འདུ་
ཞིང་། དེ་ཉིད་བསླབ་ བྱ་ རྣམས་ ཀྱི་ནང་ ན་ གལ་ ཆེ་ ཤོས་ ཀྱང་ ཡིན་ནོ། །ཞེས་
གསུངས། ཚུལ་འདི་དག་ལ་དེང་སང་གི་སྐྱེ་བོ་བླུན་པོ་མཁས་པར་རློམ་པ་འགའ་
ཞིག་གི་རྟོག་པ་ལ། དམ་པ་འདིས་རྗེ་དེ་ཉིད་ལ་གུས་པ་མཛད་ཚུལ་དང་། མཆོད་
པའང་སངས་རྒྱས་བྱང་སེམས་གཞན་ལས་རྗེ་དེ་ཉིད་ཀྱི་སྐུ་བརྙན་ལ་མཆོད་པ་
ལྷག་པར་མཛད་པ་སོགས་རང་ཡུལ་དང་གྲྭ་སའི་རྨོངས་ཞེན་ཙམ་དུ་གོ་བ་དང་།
བདག་གིས་བླ་མ་གྲུབ་པའི་དབང་ཕྱུག་ཆེན་པོའི་ཡོན་ཏན་བསྔགས་པ་འདི་ཡང་
རབ་བརྟགས་དང་ཟོལ་བསྟོད་ཙམ་དུ་གོ་ན་མི་རུང་སྟེ། བདག་གི་དཔལ་ལྡན་བླ་
- 152 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ། །
མ་དམ་པ་འདིས་རྗེ་དེ་ཉིད་དང་ཞབས་དྲུང་ལྷ་པ་སྤྲུལ་པའི་སྐུ་གཉིས་ལ་སངས་
རྒྱས་ལས་ཀྱང་ལྷག་པའི་གུས་པ་མཛད་པ་ནི་ཆོས་ཀྱི་བཀའ་དྲིན་རྗེས་སུ་དྲན་པས་
ཡིན་ཏེ། རྗེ་དེ་ཉིད་ལ་ནི་བསྟན་པའི་རྩ་བ་སོ་སོར་ཐར་པའི་སྡོམ་པ། བྱང་ཆུབ་
སེམས་དཔའི་སྡོམ་པ། གསང་སྔགས་ཀྱི་སྡོམ་པ་གསུམ་གའི་བཀའ་དྲིན་ནོས་
ཤིང་། གཞན་ཡང་དབང་ལུང་རྗེས་གནང་མཐར་ཡས་པ་དང༌། ལྷག་པར་བྱང་
ཆུབ་ལམ་གྱི་རིམ་པའི་མན་ངག་ཞལ་ཤེས་ཀྱིས་གཙོས་རྗེ་དེ་ཉིད་རང་གི་བཀའ་
རྩོམ་ཡོངས་སུ་རྫོགས་པའི་ལྗགས་ལུང་དམ་པ་འདིས་ཞུས་ནས་བཀའ་དྲིན་དུ་
སྩལ་བ་ཡིན་པས་ན། རྗེ་དེ་ཉིད་ཀྱི་སྲས་ཀྱི་ཐུ་བོར་གྱུར་པ་ཡིན་ལ། ཞབས་དྲུང་
རིན་པོ་ཆེ་བློ་བཟང་འཕྲིན་ལས་ལ་ནི་དཔལ་དབེན་ས་སྙན་བརྒྱུད་ཀྱི་མན་ངག་
བྱང་ཆུབ་ལམ་གྱི་རིམ་པའི་དམར་ཁྲིད་སྙན་ནས་སྙན་དུ་བརྒྱུད་པའི་ཞལ་ཤེས་
མཐའ་དག་གི་བཀའ་དྲིན་ཐོབ་ཅིང་། ལྷག་པར་དུས་གསུམ་རྒྱལ་བ་ཀུན་གྱི་ཡུམ་
གཅིག་པུ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་མདོ་སྔགས་གཉིས་ཀའི་
ལམ་གྱི་སྲོག་དམ་པ་ཟབ་མོ་དབུ་མའི་ལྟ་བ་ཕུ་ཐག་ཆོད་པར་ཞབས་དྲུང་རིན་པོ་
ཆེའི་བཀའ་དྲིན་ལས་རྙེད་པ་ཡིན་པས་ན་བཀའ་དྲིན་ཟླ་མེད་དུ་འཛིན་པར་མཛད་
པ་ཡིན་ནོ། །དེ་ཡང་ཇོ་བོ་རྗེ་དཔལ་ལྡན་ཨ་ཏི་ཤ་ལ་གྲུབ་ཆེན་རཱ་ཧུ་ལ་དང་། གྲུབ་
ཆེན་ཌ་བྷི་པ་དང༌། མཁས་གྲུབ་ཆེན་པོ་ཤཱནྟི་པ་ལ་སོགས་པའི་གྲུབ་ཐོབ་ཀྱི་བླ་མ་
བརྒྱ་ཕྲག་བརྒལ་བ་ཡོད་ཀྱང་། བླ་མ་གསེར་གླིང་པ་ལ་ཐམས་ཅད་ལས་གུས་པ་
ཆེ་བར་མཛད་ཅིང་བཀའ་དྲིན་ཟླ་མེད་དུ་འཛིན་པར་མཛད་དེ། གསེར་གླིང་པའི་
མཚན་ཐོས་པ་ན་ཕྱག་སྤྱི་བོར་ཐལ་མོ་སྦྱོར་སྤྱན་ཆབ་འབྱིན་པར་མཛད། བླ་མ་
གཞན་རྣམས་ལ་དེ་ཙམ་མི་མཛད་པ་ལ། དེའི་རྒྱུ་མཚན་གང་ལགས་ཞུས་པས།
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཁོ་བོ་ལ་ཡོན་ཏན་དུ་བྱ་བ་སེམས་བཟང་པོ་པྲིག་ཙམ་ཞིག་ཡོད་པ་འདི་གསེར་
གླིང་པའི་བཀའ་དྲིན་ཡིན་གསུང་བ་དང་། དེ་བཞིན་དུ་རྗེ་མར་པ་ལ་མཁས་གྲུབ་
ཀྱི་བླ་མ་མང་དུ་ཡོང་ཀྱང་པཎ་ཆེན་ནཱ་རོ་པ་ཁོ་ན་ལ་གུས་མཆོད་ལྷུར་མཛད་པ་
སོགས་རྒྱ་བོད་ཀྱི་མཁས་གྲུབ་ཚད་ལྡན་ཐམས་ཅད་ཀྱི་རྣམ་ཐར་ལ་དེ་འདྲ་བ་ཤ་
སྟག་སྣང་ཞིང་། དེའི་རྒྱུ་མཚན་ཡང་རང་ལ་ལམ་མ་ནོར་བར་སྟོན་པའི་བཤེས་
གཉེན་ནི་སངས་རྒྱས་ཀུན་ལས་བྱིན་རླབས་ཆེ་བ་དང་། ཚོགས་གསོག་པའི་ཞིང་
དུ་སངས་རྒྱས་ལས་ཀྱང་ལྷག་པར་མདོ་རྒྱུད་ཀུན་ལས་གསུངས་པ་ལྟར་ལགས་
ཤིང་། ལམ་མ་ནོར་བར་སྟོན་པའི་བཤེས་གཉེན་ལ་ནི་སངས་རྒྱས་རྣམས་ཀྱིས་
ཀྱང་གུས་པ་དང་རིམ་གྲོའི་ཚུལ་མཛད་ན། རང་རང་གི་སློབ་མ་རྣམས་ཀྱིས་ལྟ་ཅི་
སྨོས། དེ་ཡང་མདོ་ཀུན་ལས་བཏུས་ལས། ཀུན་དགའ་བོ་གལ་ཏེ་བྱང་ཆུབ་སེམས་
དཔའ་ཤིང་རྟའི་ནང་དུ་ཞུགས་ཏེ་འདོད་པའི་ཡོད་ཏན་ལྔས་རྩེ་དགའ་ཞིང་དགའ་
མགུར་སྤྱོད་ལ་དེའི་ཤིང་རྟ་འདྲེན་པ་གཞན་མེད་ན། ཀུན་དགའ་བོ་བྱང་ཆུབ་
སེམས་དཔའ་དེའི་ཤིང་རྟ་ནི་དེ་བཞིན་གཤེགས་པའི་དབུ་ལ་ཡང་བསྐུར་རོ། །
ཞེས་དང་། དཔལ་གསང་བ་འདུས་པ་ལས་ཀྱང་། དེ་ནས་ཡང་བྱང་ཆུབ་སེམས་
དཔའ་སེམས་དཔའ་ཆེན་པོ་བྱམས་པས་དེ་བཞིན་གཤེགས་པ་ཐམས་ཅད་ལ་ཕྱག་
འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་
ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་གསང་བ་གསང་བ་འདུས་པར་
མངོན་པར་དབང་བསྐུར་བའི་སློབ་དཔོན་ལ། དེ་བཞིན་གཤེགས་པ་ཐམས་ཅད་
དང་། བྱང་ཆུབ་སེམས་དཔལ་ཐམས་ཅད་ཀྱིས་ཇི་ལྟར་བལྟ་བར་བགྱི། རིགས་ཀྱི་
བུ་དེ་བཞིན་གཤེགས་པ་ཐམས་ཅད་དང་། བྱང་ཆུབ་སེམས་དཔའ་རྣམས་ཀྱིས་
- 154 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
བྱང་ཆུབ་ཀྱི་སེམས་རྡོ་རྗེ་བཞིན་དུ་བལྟ་བར་བྱའོ། །དེ་ཅི་ཕྱིར་ཞེ་ན། སློབ་དཔོན་
ནི་བྱང་ཆུབ་ཀྱི་སེམས་དང་མཉམ་ཞིང་རྣམ་པ་གཉིས་སུ་དབྱེར་མེད་དོ། །རིགས་
ཀྱི་བུ་མདོར་བསྟན་ན། ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་དང་
བྱང་ཆུབ་སེམས་དཔའ་ཇི་སྙེད་འཁོད་ཅིང་འཚོ་ལ་སྐྱོང་བ་དེ་དག་ཐམས་ཅད་དུས་
གསུམ་དུ་ བྱོན་ནས། སློབ་དཔོན་དེ་ལ་ དེ་ བཞིན་ གཤེགས་ པ་ཐམས་ཅད་ ཀྱི་
མཆོད་པས་ཡང་དག་པར་མཆོད་ནས་སངས་རྒྱས་ཀྱི་ཞིང་དེར་ཡང་འགྲོ་ཞིང་ངག་
རྡོ་ རྗེའི་ ཡི་གེ་ཡང་འདི་སྐད་དུ་འབྱིན་ཏོ། །བདག་ཅག་དེ་བཞིན་གཤེགས་པ་
ཐམས་ཅད་ཀྱི་ཕའོ། །བདག་ཅག་དེ་བཞིན་གཤེགས་པ་ཐམས་ཅད་ཀྱི་མའོ། །
ཞེས་བྱ་བ་ནས་བདག་ཅག་དེ་བཞིན་གཤེགས་པ་ཐམས་ཅད་ཀྱི་སྟོན་པའོ་ཞེས་བྱ་
བའི་བར་དུའོ། །ཞེས་གསུངས་ཤིང་། རྒྱུད་དོན་བསྡུས་པ་ལྔ་བཅུ་པ་ལས་ཀྱང་།
དབང་བསྐུར་ མཆོག་ ཐོབ་ རྡོ་ རྗེ་ ཡི། །སློབ་དཔོན་ལ་ནི་དེ་ བཞིན་ གཤེགས། །
ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་དུ་ནི་མངོན་ཕྱག་
འཚལ། །ཞེས་གསུངས་པ་ལྟར་རོ། །སྔགས་ཀྱི་དམ་ཚིག་རྣམས་ཀྱི་ནང་ནས་ཀྱང་
བླ་མའི་དམ་ཚིག་ནི་གལ་ཆེ་ཤོས་དང་གཙོ་བོ་ཡིན་པས། དབང་བསྐུར་བའི་ཚེ་ན་
ཡང་། དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས། ངས་འདི་བྱོས་ཤིག་ཅེས་
བྱ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་པར་ཡང་མ་བྱེད་ཅིག །
བྱས་ན་ཁྱོད་ཡ་ང་བ་མ་སྤངས་པར་འཆི་བའི་དུས་བྱས་ནས་དམྱལ་བར་ལྟུང་བར་
གྱུར་ཏ་རེ། ཞེས་རྡོ་རྗེ་སློབ་དཔོན་བཀའ་གཉན་པའི་སྒོ་ནས་དམ་བཞག་ནན་ཏན་
དུ་མཛད་ཅིང་། རྩ་ལྟུང་རྣམས་ཀྱི་ནང་ནས་ཀྱང་། གང་ཕྱིར་རྡོ་རྗེ་འཛིན་པ་ཡིས། །
དངོས་གྲུབ་སློབ་དཔོན་རྗེས་འབྲང་གསུངས། །དེ་བས་དེ་ལ་བརྙས་པ་ནི། །རྩ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བའི་ལྷུང་བ་དང་པོར་བཤད། །ཅེས་རྡོ་རྗེ་སློབ་དཔོན་ལ་བརྙས་པ་རྩ་ལྟུང་དང་
པོར་གསུངས་པ་ཡིན་ནོ། །དེས་ན་བདག་ལེགས་སུ་འདོད་པ་རྣམས་ཀྱིས་ནི་དེང་
སང་གི་སྐྱེ་བོ་བླུན་པོ་མི་དགེ་བའི་བཤེས་གཉེན་དང་སྡིག་པའི་གྲོགས་ཀྱིས་ཟིན་
ནས་བླ་མའི་དམ་ཚིག་རེས་སུ་བོར་ཏེ་ལོག་པའི་གཡང་སར་ཕྱོགས་པ་དག་གི་
རྗེས་སུ་མི་འབྲང་བར་བདག་གི་དཔལ་ལྡན་བླ་མ་དམ་པ་འདིའི་མཛད་པ་བཟང་
པོའི་རྗེས་སུ་འཇུག་པར་རིགས་སོ། །དེ་ལྟར་དམ་པ་འདིས་དབང་ཐོབ་ཙམ་ཉིད་
ནས་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་ལ་གཅེས་སྤྲས་
གཙོ་བོར་མཛད་ཅིང་། དེ་ཡང་སྔགས་ལ་ཞུགས་པ་ཡིན་ཟེར་ནས་འདུལ་བའི་
བཅས་ མཚམས་ ཁྱད་ དུ་ གསོད་ པ་ དེ་ འདྲ་ མ་ ཡིན་ པར། འདུལ་ བའི་ བཅས་
མཚམས་ཕྲ་ཞིང་ཕྲ་བ་ནས་ཉམས་པ་མེད་པ་དང༌། ཡུལ་དུས་ཀྱི་སྟོབས་ཀྱིས་ཅུང་
ཟད་འདས་པ་རྣམས་ཀྱང་འཕྲལ་འཕྲལ་དུ་ཕྱིར་བཅོས་ཀྱིས་དག་པར་མཛད་པ་
སོགས་དགེ་སློང་གི་སྡོམ་ཁྲིམས་ཇི་ལྟར་བསྲུང་བར་མཛད་པའི་ཚུལ་ཞིབ་པར་ནི་
རྣམ་ཐར་ཐུབ་བསྟན་མཛེས་རྒྱན་དུ་བརྗོད་ཟིན་པ་ལྟར་ལགས། དེ་ཡང་དགེ་སློང་
རྡོ་རྗེ་འཛིན་པ་རྣམས་ཀྱིས་ནི་སྔགས་ལ་ཞུགས་ནས་དགེ་སློང་གི་བཅས་མཚམས་
ཡར་ལྡན་དུ་སྲུང་དགོས་ཀྱི། སྔགས་ལ་སྙད་བཏགས་ནས་འདུལ་བའི་བཅས་
མཚམས་ཡལ་བར་དོར་ན་ནི། སྔགས་ཀྱི་དམ་ཚིག་མང་པོ་དང་འགལ་ཞིང་ལྟུང་
བ་ཆར་བཞིན་དུ་འབབ་པས་ཤིན་ཏུ་ཕུང་ཚབས་ཆེ་སྟེ། སྡོམ་པ་གཉིས་ཀྱི་བཅས་
པ་ལས། །དགོས་པ་མེད་པར་འདའ་བ་དང་། །ཞེས་དགེ་སློང་གི་བཅས་མཚམས་
ཕྲ་མོ་ཞིག་ཡན་ཆད་རང་གིས་སྲུང་མ་ནུས་པའི་རྒྱུ་མཚན་གྱིས་དགོས་མེད་དུ་
འདས་ན་ སྦོམ་ པོའི་ ལྟུང་བ་འབྱུང་བར་ གསུངས་ལ། དེ་ཡང་དཔེར་མཚོན་ན་
- 156 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
སྔགས་ལ་སྙད་བཏགས་ནས་ཕྱི་དྲོའི་ཁ་ཟས་ལ་ལོངས་སྤྱད་ན་འདུལ་བའི་ལྟུང་
བྱེད་ཀྱི་ཉེས་པ་གཅིག་དང་། སྔགས་ཀྱི་སྦོམ་པོའི་ལྟུང་བ་གཉིས་མཉམ་དུ་འབྱུང་
ལ། དེ་ཡང་འདུལ་བའི་ལྟུང་བྱེད་ལས་སྔགས་ཀྱི་སྦོམ་པོ་འབུམ་འགྱུར་གྱིས་ཉེས་
པ་ལྕི་སྟེ། སྔགས་ ཀྱི་སྦོམ་པོའི་ལྟུང་བ་ནི་སོ་ཐར་ གྱི་ ཕམ་ པ་ ལས་ཀྱང་ཉེས་
དམིགས་ཆེ་བར་གསུངས་སོ། །འོན་ཏེ་ཁོ་བོ་ཅག་ གསང་སྔགས་པ་ཡིན་པས་
འདུལ་བའི་བཅས་མཚམས་སྲུང་མི་དགོས་ཞེས་རློམ་སེམས་དང༌། འདུལ་བའི་
བཅས་པ་ལ་ཁྱད་གསོད་ཀྱི་སྒོ་ནས་ཕྱི་དྲོའི་ཁ་ཟས་ཟ་བ་སོགས་བྱས་ན་ནི་སྔགས་
ཀྱི་རྩ་ལྟུང་ཡང་འབྱུང་བར་གསུངས་ཏེ། བདེ་གཤེགས་བཀའ་ལས་འདས་པ་ནི། །
ལྟུང་བ་གཉིས་པ་ཡིན་པར་བཤད། །ཅེས་བདེ་གཤེགས་བཀའ་འདས་ཀྱི་རྩ་ལྟུང་
འབྱུང་བར་གསུངས་སོ། །དེ་ཡང་བདེ་གཤེགས་བཀའ་འདས་ཀྱི་རྩ་ལྟུང་ནི། སྡོམ་
པ་གསུམ་གྱི་བཅས་མཚམས་ལས་ཁྱད་གསོད་ཀྱིས་འདས་པ་ལ་གྲུབ་ཆེན་ནག་པོ་
བ་ དང༌། མཁས་གྲུབ་ཆེན་ པོ་ཤཱནི་ པ་ རྣམས་ ཀྱིས་ བཤད་དོ། །དོན་འདི་ དག་
གཟིགས་ནས་བདག་ཅག་གི་དཔལ་ལྡན་བླ་མ་དམ་པ་འདིས་ཀྱང་གསང་སྔགས་
ཀྱི་ཉམས་བཞེས་ཇི་ཙམ་འཕེལ་བ་བཞིན་དུ་འདུལ་བའི་བཅས་མཚམས་ཡང་ཆེས་
ཆེར་དག་པར་མཛད་དེ། མྱོས་འགྱུར་གྱི་བཏུང་བ་ཆང་ནི་སྲོག་གི་ཕྱིར་ཡང་མི་
བཞེས་ཤིང་། དུས་མ་ཡིན་པའི་ཁ་ཟས་སྤོང་བ་སོགས་བཅས་པ་དང་རང་བཞིན་
གྱིས་ཁ་ན་མ་ཐོ་བའི་ཉེས་པ་མཐའ་དག་ཇི་ལྟར་བསྲུང་བར་མཛད་པའི་ཚུལ་ཞིབ་
པར་ནི་རྣམ་ཐར་ཐུབ་བསྟན་མཛེས་རྒྱན་དུ་བརྗོད་ཟིན་ལ། སྔགས་དང་འབྲེལ་
བའི་སྐབས་སུ་ཡང་འདུལ་བའི་བཅས་མཚམས་མ་ཉམས་པར་བསྲུང་བར་མཛད་
པ་ནི་སྦྱིན་སྲེག་སོགས་ཀྱི་ཚེ་ཡང་འབྲུལ་རུང་བ་དང་དུས་དྲན་ལེགས་པར་མཛད།
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བཟའ་བཏུང་ གི་ ཚེ་ ཡང་ ཨོ་ཨཱ་ ཧཱུཾ་ གིས་བྱིན་རླབས་ངེས་ཅན་དུ་མཛད་ཅིང་།
བཞེས་ཚུལ་འདུལ་བ་ལས་མི་འགལ་བ་དང༌། དགོས་པ་དམིགས་བསལ་བྱུང་ན་
མ་གཏོགས་ཟས་ཀྱི་ཚེ་གསུང་སྒྲོས་མི་མཛད་པར་དྲན་ཤེས་ལེགས་པར་བསྟེན་
ནས་གསང་སྔགས་བླ་མེད་ནས་བཤད་པའི་ཟས་ཀྱི་རྣལ་འབྱོར་མང་ཡང་སྦྱིན་
སྲེག་གི་ཚུལ་དུ་ཟ་བ་འདི་རང་གལ་ཆེ་ཞེས་བླ་མ་ཉིད་ཀྱི་ཞལ་ནས་ཡང་ཡང་
གསུངས་སོ། །ཚུལ་ འདི་ དག་ ལ་ བླུན་ རྨོངས་ འགའ་ ཞིག་ འདི་ སྙམ་ དུ་ གསང་
སྔགས་ཀྱི་ཆོས་ལ་དགེ་སློང་གི་སྡོམ་པ་བསྲུང་དགོས་ཚུལ་བཤད་པ་ནི་ཧ་ཅང་མི་
རིགས་ཏེ། དགེ་སློང་ནི་ཉན་ཐོས་ཡིན་པས་སོ་སྙམ་ན། དེ་ནི་རྒྱལ་བའི་བསྟན་
པའི་གནད་མ་རིག་པའི་བབ་བཅོལ་ཡིན་ཏེ། ཉན་ཐོས་ཞེས་བྱ་བ་ནི་རང་གཅིག་
པུ་འཁོར་བ་ལས་ཐར་པའི་ཐབས་སུ་ལམ་ལ་བརྩོན་པར་བྱེད་པ་ཐེག་པ་དམན་པ་
ཞིག་ལ་བརྗོད་ཀྱི། དགེ་སློང་གི་སྡོམ་པ་ནི་ཐེག་པ་ཆེ་ཆུང་གཉིས་ཀའི་ཐུན་མོང་བ་
ཡིན་ནོ། །དེ་ཡང་བསྐལ་བ་གྲངས་མེད་མང་པོར་ཚོགས་བསགས་པའི་རྒྱལ་སྲས་
ཆེན་པོ་རྣམས་ཀྱང་འཁོར་ལོས་བསྒྱུར་བའི་གོ་འཕང་ཡང་མཆིལ་མའི་ཐལ་བ་
བཞིན་དུ་དོར་ཏེ་དགེ་སློང་གི་སྡོམ་པ་བླངས་ནས་ཚུལ་ཁྲིམས་བསྲུང་བར་མདོ་སྡེ་
དུ་མ་ནས་འབྱུང་ཞིང་དུས་གསུམ་གྱི་སངས་རྒྱས་ཐམས་ཅད་ཀྱང་ཁྱིམ་ནས་ཁྱིམ་
མེད་པར་རབ་ཏུ་བྱུང་སྟེ་དགེ་སློང་གི་རྟེན་ལ་མངོན་པར་རྫོགས་པར་སངས་རྒྱས་
པ་ཤ་སྟག་ཡིན་གྱི། ཁྱིམ་པ་གོས་དཀར་ཅན་གྱི་རྟེན་ལ་སངས་རྒྱས་བྱོན་པའི་
གཏམ་གང་ན་ཡང་མི་སྣང་ངོ༌། །དུས་གསུམ་གྱི་སངས་རྒྱས་ཐམས་ཅད་དགེ་སློང་
གི་རྟེན་ཅན་ཤ་སྟག་ཡིན་པ་ནི་མདོ་སྡེ་བསྐལ་བཟང་དང་རྒྱ་ཆེར་རོལ་པ་སོགས་
ལས་གསུངས་པ་ལྟར་རོ། །དགེ་སློང་ཐམས་ཅད་ཐེག་དམན་པ་ཡིན་ན་རང་རེའི་
- 158-



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
སྟོན་པ་ཐུགས་རྗེ་ཅན་དེ་ཉིད་ཀྱང་དགེ་སློང་ཡིན་པས་ཐེག་པ་དམན་པའོ་ཞེས་
སྨྲའམ། དེ་ལྟར་ན་རང་གི་སྟོན་པ་ལ་ཐེག་དམན་པའོ་ཞེས་སྐུར་བ་འདེབས་པ་
ལས་ཐ་ཆད་པ་གང་ཞིག་ཡོད། གཞན་ཡང་བདག་ཉིད་ཆེན་པོ་མགོན་པོ་ཀླུ་སྒྲུབ།
སློབ་དཔོན་ཨཱརྱ་དེ་བ། སློབ་དཔོན་ཟླ་བ་གྲགས་པ། སློབ་དཔོན་ཐོགས་མེད་སྐུ་
མཆེད། སློབ་དཔོན་ཆེན་པོ་ལེགས་ལྡན་འབྱེད། མཁན་ཆེན་བོ་དྷི་སཏྭ། མཁས་
མཆོག་ཀ་མ་ལ་ཤཱི་ལ། ཇོ་བོ་ཆེན་པོ་དཔལ་ལྡན་ཨ་ཏི་ཤ་སོགས་འཕགས་ཡུལ་དུ་
བྱོན་པའི་མཁས་གྲུབ་ཆེན་པོ་དེ་དག་ཀྱང་དགེ་སློང་ཤ་སྟག་ཡིན་པས། ཉི་མ་དང་
ཟླ་བ་ལྟར་གྲགས་པའི་ འཕགས་ཡུལ་གྱི་མཁས་གྲུབ་ཆེན་པོ་དེ་དག་ལ་ཐེག་
དམན་པའོ་ཞེས་མ་རྗོད་ཅིག །དེ་བཞིན་དུ་གངས་རིའི་ཁྲོད་འདིར་ཡང་མཁས་
གྲུབ་ཆེན་ པོ་སྦ་ཡེ་ཤེས་དབང་པོ། འགྲོ་བའི་མིག་གཅིག་རིན་ཆེན་བཟང་པོ།།
རིགས་གསུམ་མགོན་པོའི་སྤྲུལ་པ་བཀའ་གདམས་སྐུ་མཆེད་གསུམ་སོགས་བཀའ་
གདམས་ཀྱི་བཤེས་གཉེན་ཆེན་པོ་བགྲང་བ་ལས་འདས་པ་རྣམས་དང༌། བཀའ་
བརྒྱུད་བསྟན་པའི་འབྱུང་ཁུངས་ཆོས་རྒྱལ་དྭགས་པོ་ལྷ་རྗེ། དཔལ་ཕག་མོ་གྲུ་པ།
འབྲི་ ཁུང་ འཇིག་ རྟེན་ མགོན་ པོ། ཀརྨ་ པ་ དུས་ གསུམ་ མཁྱེན་ པ་ སོགས་ དང་།
འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་རྣམས་ཀྱང་དགེ་སློང་གི་
རྟེན་ཅན་ཤ་སྟག་ཡིན་ནོ། །དེ་དག་ཀྱང་སྔོན་དུ་དགེ་སློང་གི་སྡོམ་པ་ལན་ཅིག་
བླངས་ནས། ཕྱིས་ནས་གསང་སྔགས་ལ་སྤྱོད་དུས་མི་སྲུང་བ་དེ་འདྲ་མིན་པར་
དགེ་སློང་གི་བཅས་མཚམས་རྣམས་ཕྲ་ཞིང་ཕྲ་བ་ནས་སྲུང་བ་ཤ་སྟག་སྟེ། དེ་ཡང་
དཔལ་ཕག་མོ་གྲུ་པ་ནི་བསྙེན་པར་རྫོགས་པ་དགེ་སློང་གི་སྡོམ་པ་བཞེས་པ་ནས་
བཟུང་ཤ་ཆང་སྒོག་བཙོང་སོགས་རྣམ་པ་ཀུན་ནས་མི་བཞེས་ཤིང་། ཐ་ན་ཐུག་
159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
སྡོར་དུ་ཚིལ་འདེབས་པ་ཙམ་ཡང་མི་མཛད་པར་བཀའ་གདམས་ཀྱི་ཀུན་སྤྱོད་
གཙང་མས་སྐུ་ཚེ་འཁྱོལ་བར་མཛད་པ་དང༌། ཉིན་གཅིག་ཉེ་གནས་ཀྱིས་འཇམ་
ལ་རུག་པ་བཏབ་ནས་དྲངས་པ་གསོལ་བས། སྒོག་པ་ཟོས་པའི་ཉེས་པ་བྱུང་ཞེས་
དགེ་སློང་བཞི་སྡེ་གདན་དྲངས་ནས་བཤགས་བསྡམ་ལེགས་པར་མཛད། བཤང་
གཅིའི་ཚེ་ཡང་ཆུ་གཙང་མས་ཞལ་འཁྲུ་བ་ཆག་མེད་མཛད་པ་སོགས་ཆབ་ལེན་
ལྷམ་ཕུད་ཐ་ན་རུང་ཆུ་འདེབས་པ་ཡན་ཆད་འདུལ་བའི་བཅས་མཚམས་ཤིན་ཏུ་
དག་པར་མཛད་པའི་ཚུལ་རྣམ་ཐར་ལས་འབྱུང་ངོ༌། །དེ་བཞིན་དུ་རྗེ་ཐམས་ཅད་
མཁྱེན་པ་ལ་དགེ་བསྙེན་གྱི་སྡོམ་པ་གནང་བ་པོ་ཀརྨ་པ་རོལ་པའི་རྡོ་རྗེ་ཞེས་བྱ་
བའི་གྲུབ་ཐོབ་དེ་ཡང་སྐུ་ཚེ་རིལ་པོར་དགེ་སློང་གི་བཅས་མཚམས་ཤིན་ཏུ་གཙང་
ཞིང་། ལྷག་པར་ཆང་དང་ཤ་ལ་ལག་ རེག་ པ་ ཙམ་ ཡང་མི་མཛད་ པའི་བཅས་
མཚམས་ཤིན་ཏུ་གཙང་བ་ཞིག་ཡིན་པར་བཀའ་བརྒྱུད་ཆོས་འབྱུང་ལས་འབྱུང་
ཞིང་། རྗེ་ཐམས་ཅད་མཁྱེན་པ་ཡབ་སྲས་ནི་རྒྱལ་བའི་བསྟན་པའི་ནང་མཛོད་
འདུལ་བའི་བཅས་མཚམས་དག་པ་གཞིར་བཟུང་ནས་ཐུབ་བསྟན་ཡོངས་རྫོགས་
འཛིན་པར་ཡོངས་ལ་གྲགས་པ་ལྟར་ལགས། དོན་དེས་ན་བློ་གྲོས་དང་ལྡན་པ་
རྣམས་ཀྱིས་ནི་ཅལ་གྱི་སྒྲས་རི་བོང་བསླུས་པ་ལྟར་བླུན་རྨོངས་དག་གི་ཅལ་སྒྲོག་
ལ་ཡིད་བརྟན་མི་བྱ་བར་བླ་མ་དམ་པ་འདི་ལྟ་བུའི་རྣམ་ཐར་བཟང་པོའི་ཚུལ་ལ་
སྙིང་ནས་ཡིད་སྨོན་བྱའོ། །ལྷོ་བྲག་མར་པ་ལོ་ཙཱ་དང་། རྣལ་འབྱོར་གྱི་དབང་ཕྱུག་
མི་ལ་རས་པ་སོགས་དགེ་སློང་གི་སྡོམ་པ་མ་བཞེས་པར་གསང་སྔགས་ལ་སྒྲུབ་པ་
མཛད་པ་དེ་དག་ཀྱང་བསྟན་པའི་རྩ་བ་སོ་སོར་ཐར་པའི་སྡོམ་པ་ཡལ་བར་དོར་
ནས་གསང་སྔགས་སྤྱོད་པ་མ་ཡིན་གྱི། སོ་ཐར་རིགས་བདུན་གྱི་ནང་ནས་དགེ་
- 160 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
བསྙེན་གྱི་སྡོམ་པ་ལེགས་པར་བཞེས་ཏེ། དེའི་བཅས་མཚམས་སྲུང་བ་གཞིར་
བཞག་ནས་དེའི་སྟེང་དུ་བྱང་སེམས་དང་། སྔགས་ཀྱི་སྡོམ་པ་བཞེས་ནས་ལམ་ལ་
སློབ་པ་ཤ་སྟག་ཡིན་ནོ། །དེ་ལྟར་ཡིན་པ་རྗེ་མི་ལའི་རྣམ་ཐར་ལས་གསལ་ཏེ། རྗེ་
མི་ལས་ལྷོ་བྲག་མར་པའི་ཞབས་དྲུང་དུ་ཕེབས་ནས་གསང་སྔགས་བླ་མེད་ཀྱི་
བཀའ་དྲིན་ཞུས་པ་ན། རེ་ཞིག་དབང་མ་གནང་བར་ཚོགས་གསོག་སྒྲིབ་སྦྱོང་དུ་
དཀའ་སྤྱད་སྣ་ཚོགས་མཛད་དུ་བཅུག །མཚམས་ཤིག་ནས་བསྟན་པའི་འཇུག་སྒོ་
སྐྱབས་འགྲོའི་ཁྲིད་གནང་། དེ་ནས་བསྟན་པའི་རྩ་བ་སོ་ཐར་རིགས་བདུན་གྱི་ནང་
ནས་དགེ་བསྙེན་གྱི་སྡོམ་པ་གནང་ཞིང་སྐྲ་བཅད་མིང་བསྒྱུར་ཏེ་མི་ལ་རྡོ་རྗེ་རྒྱལ་
མཚན་དུ་མཚན་གསོལ། དེ་ནས་ལམ་ཐུན་མོང་བ་ལ་སྦྱངས་ནས་སྣོད་རུང་དུ་གྱུར་
པ་ན་དབང་དང་གདམས་པ་གནང་བར་བཤད་ཅིང་། དབང་དང་གདམས་པ་ཐོབ་
ནས་ལྷོ་བྲག་སྟག་ཉའི་བྲག་ལ་བུག་སྒོ་འདག་སྦྱར་དུ་སྒྲུབ་པ་མཛད་ནས་ཟླ་བ་
བཅུ་གཅིག་ཙམ་སོང་བ་ན། རྗེ་མར་པ་བྱོན་ནས་སྒྲུབ་པ་བྱས་པའི་ལག་རྗེས་དང་
དབང་དང་གདམས་པ་གནང་བ་རྣམས་ལ་གོ་ཡུལ་དང་ཉམས་རྟོགས་ཅི་འདྲ་བྱུང་
ཤོད་ཅིག་གསུངས་པ་ན། རྗེ་མི་ལས་བླ་མ་ལ་ཡན་ལག་བདུན་པ་ཞིག་ཕུལ་ཏེ་གོ་
ཡུལ་དང་ཉམས་རྟོགས་ཤར་བའི་ཚུལ་རྣམས་འདི་ལྟར་ཞུས་ཏེ། རྡོ་རྗེ་འཆང་དང་
དབྱེར་མེད་པའི་བླ་མ་ཡབ་ཡུམ་སྲས་དང་བཅས་པའི་འཕྲིན་ལས་རྣམ་པར་དཀར་
བ་དང་། ཐུགས་རྗེ་ཚད་མེད་པའི་བྱིན་རླབས་ཀྱི་ནུས་མཐུ་དང༌། འཁོར་བ་མེད་
པའི་བཀའ་དྲིན་ལ་བརྟེན་ནས་འབངས་བདག་ལ་གོ་ཡུལ་གྱི་རྟོགས་པ་ཅུང་ཟད་
ཡོད་པ་རྣམས་འབུལ་བས། ཐུགས་ཆོས་ཉིད་འགྱུར་བ་མེད་པའི་ངང་ནས་སྙན་
ཅུང་ཞིག་གསན་དུ་གསོལ། ཐོག་མར་མ་རིག་པའི་རྐྱེན་གྱིས་འདུ་བྱེད་ལ་སོགས་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༠༽
པའི་རྟེན་འབྲེལ་བཅུ་གཉིས་ཀྱིས་བསྡུས་པའི་ལུས་རྣམ་སྨིན་ཤ་ཁྲག་རྡོས་བཅས་
རྣམ་པར་ཤེས་པའི་འཛིན་པ་དང་བཅས་པ་འདི་བསོད་ནམས་ཅན་ཐར་པ་འདོད་
པ་རྣམས་ཀྱི་དལ་འབྱོར་ལུས་ཀྱི་གྲུ་ཆེན། ལས་ངན་ཅན་སྡིག་པ་གསོག་པ་རྣམས་
ཀྱི་ངན་འགྲོར་འཁྲིད་པའི་སྣ་འདྲེན། ཡར་འགྲོ་མར་འགྲོའི་ས་མཚམས། མདུན་
མ་གཏན་ལེགས་དང་གཏན་ཉེས་ཀྱི་ཁྱེ་ཉེན་ཤིན་ཏུ་ཆེ་བའི་དུས་ཀྱེམ་པ་ཞིག་ཡིན་
པར་གོ་ཞིང་། དེ་ཡང་འཁོར་བའི་རྒྱ་མཚོ་སྡུག་བསྔལ་གྱི་འབྱུང་གནས་ཤིན་ཏུ་
ཐར་དཀའ་བ་འདི་ལ། ད་ལན་རྗེ་འགྲོ་བའི་དེད་དཔོན་ཁྱེད་ཀྱི་མཐུ་ལ་བརྟེན་
ནས་སྒྲོལ་དུ་རེ་བྱེད་པ་ལ། ཐོག་མར་བླ་མ་དཀོན་མཆོག་གསུམ་ལ་སྐྱབས་ཞུས་
ནས་བསླབ་བྱ་ཚུལ་བཞིན་དུ་སློབ་པ་དང༌། དེའི་ནང་ནས་ཀྱང་བདེ་ལེགས་ཐམས་
ཅད་ཀྱི་འབྱུང་གནས་བླ་མ་ཡིན་པར་འདུག་པས་ཅི་གསུང་དང་དུ་ལེན་ཅིང་དམ་
ཚིག་མ་ཉམས་པར་བྱེད་པ་འདི་གལ་ཆེ་བའི་གནད་ཀ་དང་པོ་ཡིན་པར་གོ་ལགས།
དེ་རྗེས་དལ་འབྱོར་རྙེད་དཀའ་དང་། འཆི་བ་མི་རྟག་པ། ལས་རྒྱུ་འབྲས། འཁོར་
བའི་ཉེས་དམིགས་རྣམས་དྲག་ཏུ་བསམས་པས་བློ་རང་དབང་མེད་པར་འཁུལ་
ནས། འཁོར་བ་ལས་ཐར་པར་འདོད་པའི་བསམ་པས་རྟེན་སོ་སོར་ཐར་པའི་སྡོམ་
པ་གང་ཡང་རུང་བ་ཞིག་ལ་བརྟེན་དགོས་ཏེ་རྟེན་ས་གཞི་དང་འདྲ་ལ། དེ་ལ་
བརྟེན་ནས་ཐེག་པ་རིམ་གྱིས་འཛེག་ཅིང་ཁས་བླངས་པའི་བསླབ་བྱ་མིག་འབྲས་
ལྟར་སྲུང་བ་དང་། གལ་ཏེ་ཉམས་ན་ཕྱིར་འཆོས་ཤིང་། རང་ཞི་བདེ་དོན་དུ་གཉེར་
བ་ཐེག་པ་དམན་པར་གོལ་བས། སེམས་ཅན་ཐམས་ཅད་འཁོར་བ་མཐའ་དག་
ལས་སྒྲོལ་བར་འདོད་པས་བྱང་ཆུབ་ཏུ་སེམས་བསྐྱེད་ནས་བྱམས་དང་སྙིང་རྗེས་ཅི་
བྱེད་ཐམས་ཅད་ གཞན་དོན་དུ་བསྔོ་བ་ཐེག་ཆེན་སེམས་བསྐྱེད་ཡིན་ པར་ གོ་
- 162 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ལགས། ཉན་རང་གི་ལམ་སྤངས་ནས་ཐེག་པ་ཆེན་པོའི་ལམ་དུ་འཇུག་པ་ལ་ལྟ་བ་
རྣམ་དག་གིས་གཞི་བཟུང་ནས་བླ་མེད་རྡོ་རྗེ་ཐེག་པའི་ལམ་དུ་འཇུག་སྟེ། དེ་ཡང་
ལྟ་བ་རྣམ་དག་རྟོགས་པར་བྱེད་པ་ལ་བླ་མ་མཚན་ཉིད་དང་ལྡན་པ་ཞིག་གིས་
དབང་གཞི་རྣམ་པར་དག་པའི་ཆོ་ག་ཚང་ཞིང་མ་ནོར་བ་ལ་བརྡ་འཕྲོད་པའི་ཐབས་
ཤེས་དང་ལྡན་པ་ཞིག་དགོས། ཞེས་སོགས་ལམ་ཐུན་མོང་བ་དང་ཐུན་མོང་མ་
ཡིན་པའི་ལམ་གྱི་ངོ་བོ་དང་གོ་རིམ་རྣམས་འདི་ལྟར་གོ་ཞེས་ཞུས་པ་ནི། རྗེ་ཐམས་
ཅད་མཁྱེན་པའི་གསུང་དང་ཤིན་ཏུ་མཐུན་ཞིང་། སྔགས་ལ་འཇུག་པ་ལ་ལམ་ཐུན་
མོང་བ་ལ་བློ་སྦྱང་དགོས་པ་ཤིན་ཏུ་གསལ་ལོ། །སྔགས་ལ་ཞུགས་པ་རྣམས་ཀྱིས་
འདུལ་བའི་བཅས་མཚམས་ཚུལ་བཞིན་དུ་བསྲུང་དགོས་པ་ནི། རྒྱལ་བ་རྡོ་ རྗེ་
འཆང་རང་ཉིད་ཀྱིས་རྒྱུད་སྡེ་རྣམས་སུ་ཡང་དང་ཡང་དུ་གསུངས་ཏེ། བཤད་རྒྱུད་
རྡོ་རྗེ་ཕྲེང་བ་ལས་སོ་ཐར་གྱི་སྡོམ་པ་དང་སྔགས་ཀྱི་བཅས་མཚམས་གཉིས་ཟུང་
འབྲེལ་དུ་སྲུང་དགོངས་པ་ཇི་ལྟར་གསུངས་པའི་ཚུལ་གོང་དུ་བརྗོད་ཟིན་པ་ལྟར་
ལགས་ཤིང་། དེ་བཞིན་དུ་དཔུང་བཟང་གིས་ཞུས་པའི་རྒྱུད་ལས་ཀྱང་། ཇི་ལྟར་
ལོ་ ཏོག་ཐམས་ཅད་ས་ལ་ནི། །བརྟེན་ནས་སྐྱོན་མེད་ པར་ ནི་སྐྱེ་བ་ ལྟར། །དེ་
བཞིན་ཚུལ་ཁྲིམས་བརྟེན་ནས་ཆོས་དཀར་མཆོག །སྙིང་རྗེའི་ཆུས་བརླན་པས་ནི་
རྣམ་པར་སྐྱེ། །ཞེས་དང་། རྒྱལ་བ་ངས་གསུངས་སོ་སོར་ཐར་པ་ཡི། །ཚུལ་ཁྲིམས་
རྣམ་དག་འདུལ་བ་མ་ལུས་ལས། །སྔགས་པ་ཁྱིམ་པས་རྟགས་དང་ཆོ་ག་སྤང་། །
ལྷག་མ་རྣམས་ནི་ཉམས་སུ་བླང་བར་བྱ། །ཞེས་དང་། སྔགས་ཀྱི་རྩ་བ་དང་པོར་
ཚུལ་ཁྲིམས་ཏེ། །དེ་ནས་བརྩོན་འགྲུས་དང་ནི་བཟོད་པ་དང་། །རྒྱལ་བ་ལ་ནི་དད་
དང་བྱང་ཆུབ་སེམས། །གསང་སྔགས་དང་ནི་ལེ་ལོ་མེད་པའོ། །ཇི་ལྟར་མི་དབང་
163-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
རིན་ཆེན་བདུན་ལྡན་པ། །སྐྱོ་བ་མེད་པར་སྐྱེ་དགུ་འདུལ་བར་བྱེད། །དེ་བཞིན་
སྔགས་ པ་ཡན་ལག་འདི་བདུན་དང་། །ལྡན་པར་གྱུར་ན་སྡིག་པ་འདུལ་བར་
བྱེད། །ཅེས་དང་། འཇམ་དཔལ་རྩ་རྒྱུད་ལས་ཀྱང་། ཟློས་པ་འདི་ལ་ཚུལ་ཁྲིམས་
ཉམས། །དེ་ལ་གྲུབ་པ་མཆོག་མེད་ཅིང་། །གྲུབ་པ་འབྲིང་ཡང་ཡོང་མེད་དེ། །
གྲུབ་པ་ཐ་མའང་ཡོད་མ་ཡིན། །ཚུལ་ཁྲིམས་འཆལ་ལ་ཐུབ་དབང་གིས། །སྔགས་
འགྲུབ་པར་ནི་མ་གསུངས་ཏེ། །མྱ་ངན་འདས་གྲོང་འགྲོ་བ་ཡི། །ཡུལ་དང་ཕྱོགས་
ཀྱང་མ་ཡིན་ནོ། །བྱིས་པ་ངན་པ་འདི་ལ་ནི། །སྔགས་འགྲུབ་པ་ནི་ག་ལ་ཡོད། །སྐྱེ་
བོ་ཚུལ་ཁྲིམས་འཆལ་འདི་ལ། །དེ་ལ་བདེ་འགྲོ་ག་ལ་ཡོད། །མཐོ་རིས་སུ་ཡང་མི་
འགྱུར་ ཞིང་། །བདེ་ བ་ མཆོག་ ཏུའང་ མི་ འགྱུར་ ན། །རྒྱལ་ བས་ གསུངས་ པའི་
སྔགས་རྣམས་ནི། །འགྲུབ་པར་འགྱུར་བ་སྨོས་ཅི་དགོས། །ཞེས་སོགས་རྒྱུད་སྡེ་
རྣམས་སུ་རྒྱ་ཆེར་གསུངས་ཤིང་། ལྷག་པར་དཔལ་དུས་ཀྱི་འཁོར་ལོའི་རྒྱུད་ལས།
དེ་ཉིད་བཅུ་ནི་ཡོངས་ཤེས་པ། །གསུམ་ལས་དགེ་སློང་མཆོག་ཡིན་འབྲིང་། །དགེ་
ཚུལ་ཞེས་ བྱ་དེ་དག་ལས། །ཁྱིམ་ན་གནས་པ་ཐ་མའོ། །ཞེས་དང་། ས་ཐོབ་མ་
གཏོགས་ཁྱིམ་པ་ནི། །རྒྱལ་པོས་བླ་མར་མི་བྱ་སྟེ། །དེ་ལས་ཐོབ་པ་ཡོངས་ཤེས་
པས། །གང་ཞིག་རྟགས་ཅན་བྱ་བ་ཉིད། །ས་ཐོབ་མ་གཏོགས་སློབ་དཔོན་ནི། །
ཁྱིམ་གནས་གང་ཚེ་མཆོད་བྱེད་པ། །དེ་ཚེ་སངས་རྒྱས་ཆོས་དང་ནི། །དགེ་འདུན་
རྣམས་ལ་གུས་མེད་འགྱུར། །ཞེས་དང་། ལྷ་ཁང་སོགས་ཀྱི་རབ་གནས་སོགས། །
རྟགས་ཅན་གྱིས་ནི་རྟག་ཏུ་བྱ། །གནས་གཅིག་དག་ན་གསུམ་ཡོད་ན། ཁྱིམ་པ་
གོས་དཀར་ལྡན་པས་མིན། །ཞེས་གསང་སྔགས་བླ་མེད་ལ་འཇུག་པ་ལ་དགེ་སློང་
གི་སྡོམ་པ་རྣམ་པར་དག་པ་དང་། ལྡན་པ་ཞིག་རྟེན་མཆོག་ཏུ་བསྔགས་ཤིང་།
- 164 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
དབང་བསྐུར་བའི་ཚེ་ན་ཡང་དགེ་བསྙེན་དགེ་ཚུལ། དགེ་སློང་རྣམས་ལ་དབང་
སྟེགས་མཐོ་དམའ་རིམ་པ་བྱེད་པ་སོགས་བསྟན་པའི་རྩ་བ་སོ་སོར་ཐར་པ་ལ་
གཅེས་སྤྲས་སུ་བྱེད་དགོས་པའི་ཚུལ་ཤིན་ཏུ་གསལ་ལོ། །དེས་ན་འབྲོམ་རིན་པོ་
ཆེས། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་བླ་མ། ཞེས་
དང་། ཚན་ གཅིག་ གིས་འདུལ་བ་ལ་བརྟེན་ནས་ སྔགས་ ཅ་ འབྱིད། སྔགས་ལ་
བརྟེན་ནས་འདུལ་བ་ཅ་འབྱིད་དེ། འདུལ་བ་སྔགས་ཀྱི་གྲོགས་སྔགས་འདུལ་བའི་
གྲོགས་སུ་སོང་བ་ངའི་བླ་མའི་བཀའ་བརྒྱུད་མིན་པ་མེད། ཅེས་དང་རྗེ་ཐམས་ཅད་
མཁྱེན་པ་ལ་སྟག་ཚང་ལོ་ཙཱ་བས་སྐུ་ཚེའི་སྟོད་ལ་དགག་པ་སྣ་ཚོགས་མཛད་ཀྱང་།
ཕྱིས་རྗེའི་གསུང་རབ་རྣམས་ལ་གཟིགས་པ་ན་འགྱོད་པ་དྲག་པོ་འཁྲུངས་ཏེ་སྙིང་
ནས་བཤགས་པ་དང་བསྟོད་པ་མཛད་པ་ན། ཁ་ཅིག་འདུལ་བ་གཙོར་བྱས་གསང་
སྔགས་ སྤོང་། །གཞན་ དག་ སྔགས་ ལ་ མོས་ བློས་ འདུལ་ བ་ འགོག །རྒྱལ་བའི་
བསྟན་པ་མཐའ་དག་འགལ་མེད་དུ། །རྫོགས་པར་ཉམས་སུ་ལེན་མཁས་ཁྱོད་ལ་
འདུད། །མཚན་ ཉིད་ ཕྱོགས་ བཟུང་ གསང་ སྔགས་ ཟ་ཆོས་ དང་། །སྔགས་ ཀྱིས་
ཁེངས་ནས་མཚན་ཉིད་ཁ་བཤད་ཙམ། །མདོ་སྔགས་མཐའ་དག་མ་ཚང་རྫོགས་
བྱང་དུ། །འགྲོ་ཐབས་མེད་པར་གཟིགས་པ་ཁྱོད་ལ་འདུད། །ལ་ལ་སྤྱོད་པ་ཞིབ་
མོས་ལྟ་བ་འགོག །ཁ་ཅིག་ལྟ་བ་མཐོན་པོས་སྤྱོད་པ་འདོར། །ལྟ་སྤྱོད་ཕན་ཚུན་
གྲོགས་སུ་ཤར་ནས་ནི། །དོན་འདི་ལྷག་པར་འདོམས་པ་ཁྱོད་ལ་འདུད། །འགའ་
ཞིག་བཤད་པ་གཙོར་བྱེད་སྒོམ་ལ་སྨོད། །ལ་ལ་སྒོམ་གྱིས་ཆོག་འཛིན་ལུང་ལ་
སྨོད། །བཤད་སྒྲུབ་གཉིས་ཀས་ལུང་རྟོགས་དམ་པའི་ཆོས། །འཛིན་ཚུལ་གསལ་
བར་མཛད་ལ་གུས་པས་འདུད། །ཅེས་བསྟོད་པ་མཛད་པ་ལྟར། དཔལ་མཉམ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
མེད་དཱི་པཾ་ཀ་ར་དང༌། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ལུགས་བཟང་དྲི་མ་
མེད་པ་འདིའི་ཁྱད་ཆོས་འདུལ་བ་དང་སྔགས་གཅིག་གྲོགས་སུ་གཅིག་འགྲོ་བའི་
ཚུལ་བདག་ཅག་གི་དཔལ་ལྡན་བླ་མ་དམ་པ་འདིས་ཕྱག་བཞེས་སུ་མཛད་པ་ལྟར་
ཡིན་པས། རྒྱལ་བ་དགྱེས་པའི་ལམ་བཟང་པོར་འཇུག་འདོད་པ་རྣམས་ཀྱིས་ནི་
དམ་པ་འདི་ཉིད་ཀྱི་མཛད་ཚུལ་ལ་རྗེས་སུ་འཇུག་པར་རིགས་སོ། །དེ་ལྟར་དགེ་
སློང་གི་སྡོམ་ཁྲིམས་ལ་གཅེས་སྤྲས་མཛད་པ་དེ་བཞིན་དུ་བྱང་སེམས་ཀྱི་སྡོམ་པ་
ལ་ཡང་ལྷག་པར་དུ་གཅེས་སྤྲས་མཛད་དེ། བྱང་སེམས་ཀྱི་སྡོམ་པའི་བསླབ་བྱ་
ཐམས་ཅད་ཀྱི་རྩ་བ་དང་སྙིང་པོ་ལྟ་བུ་བྱང་ཆུབ་ཀྱི་སེམས་རིན་པོ་ཆེ་ལ་ཐུགས་
དམ་གྱི་མཐིལ་དུ་མཛད་ནས། རྩ་ལྟུང་བཅོ་བརྒྱད་དང༌། ཉེས་བྱས་བཞི་བཅུ་ཞེ་
དྲུག་ལ་ཡང་ཡང་བསྔོ་བགྲངས་མཛད་ཅིང་ཉེས་ལྟུང་གིས་མ་གོས་པ་ལ་འབད་པ་
དང༌། བརྒྱ་ལ་ཉེས་པས་གོས་ན་ཡང་འཕྲལ་འཕྲལ་དུ་ཕྱིར་བཅོས་ཀྱིས་དག་པར་
མཛད། ལྷག་པར་གསོ་སྦྱོང་གི་ཚེ་སྔགས་བྱང་སེམས་ཀྱི་ཕྱིར་བཅོས་རྣམས་ལ་
ནན་ཏན་ཤིན་ཏུ་ཆེ་བར་གནང་ཞིང་། སྤྱོད་འཇུག་ལས། ཉིན་དང་མཚན་མོ་ལན་
གསུམ་དུ། །ཕུང་པོ་གསུམ་པ་གདོན་བྱ་ཞིང་། །རྒྱལ་དང་བྱང་ཆུབ་སེམས་བསྟེན་
ནས། །ལྟུང་བའི་ལྷག་མ་དེ་ཞི་བྱ། །ཞེས་གསུངས་པ་ལྟར། ཐུན་མཚམས་རྣམས་
སུ་ལྟུང་བཤགས་ཀྱི་སྒོ་ནས་སྡིག་ལྟུང་སྦྱོང་བ་ལ་འགྲུས་པར་མཛད། འདི་དག་གི་
ཚུལ་ཞིབ་པར་རྣམ་ཐར་ཐུབ་བསྟན་མཛེས་རྒྱན་དུ་བརྗོད་ཟིན་པ་ལྟར་རོ། །བྱང་
ཆུབ་ཀྱི་སེམས་རིན་པོ་ཆེ་ཐུགས་དམ་གྱི་མཐིལ་དུ་མཛད་ནས་དགེ་སྦྱོང་གང་
མཛད་ཀྱང་སེམས་རིན་པོ་ཆེ་དེས་ཟིན་པར་མཛད་དེ། གཏོར་མ་ཞིག་མཛད་ན་
ཡང་འགོར་སེམས་བསྐྱེད་ལ་ནན་ཏན་དང་། གཤམ་དུ་གཏོང་ལེན་གྱི་དམིགས་པ་
- 166 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ། །
རེ་ངེས་ཅན་དུ་མཛད། གཅོད་མཛད་པའི་ཚེ་ན་ཡང་གཏོང་ལེན་ལ་གཙོ་བོར་
མཛད། དེ་བཞིན་དུ་བླ་མ་མཆོད་པའི་ཚེ་ཡང་གཏོང་ལེན་ལ་ནན་ཏན་དུ་མཛད་
ཅིང་། གཏོང་ལེན་གྱི་ཚིགས་བཅད། དེས་ན་རྗེ་བཙུན་བླ་མ་ཐུགས་རྗེ་ཅན། །མར་
གྱུར་འགྲོ་བའི་སྡིག་སྒྲིབ་སྡུག་བསྔལ་ཀུན། །མ་ལུས་ད་ལྟ་བདག་ལ་སྨིན་པ་
དང་། །བདག་གི་བདེ་དགེ་གཞན་ལ་བཏང་བ་ཡིས། །འགྲོ་ཀུན་བདེ་དང་ལྡན་
པར་བྱིན་གྱིས་རློབས། །ཞེས་པ་འདི་ལན་གསུམ་རེ་ངེས་ཅན་དུ་མཛད། དེ་བཞིན་
དུ་ཐུགས་དམ་གང་དང་གང་མཛད་ཀྱང་བདག་པས་གཞན་གཅེས་པའི་བྱང་ཆུབ་
ཀྱི་སེམས་ཀྱིས་འགྲོ་བའི་སྡུག་བསྔལ་ཞི་བའི་ཐབས་འབའ་ཞིག་ཏུ་མཛད་པ་ལས་
རང་དོན་དུ་བསྔོ་བ་སྐད་ཅིག་ཙམ་ཡང་མི་མཛད་པར་དགེ་སྦྱོར་གང་མཛད་ཀྱི་
གཤམ་དུ་འགྲོ་བའི་སྡུག་བསྔལ་སེལ་ཞིང་ཐུབ་བསྟན་རྒྱས་པའི་བསྔོ་སྨོན་ལ་ནན་
ཏན་དང་། བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་
པའི། །དོན་མཆོག་བསྒྲུབ་པའི་བསམ་པ་ཡིས། །རྟག་ཏུ་གཅེས་པར་འཛིན་པར་
ཤོག །གང་ དུ་ སུ་ དང་ འགྲོགས་ པའི་ ཚེ། །བདག་ ཉིད་ ཀུན་ ནས་ དམན་ བལྟ་
ཞིང་། །གཞན་ ལ་ བསམ་ པ་ ཐག་ པ་ ཡིས། །མཆོག་ཏུ་གཅེས་ པར་ འཛིན་ པར་
ཤོག །སྤྱོད་ལམ་ ཀུན་ ཏུ་ རང་ རྒྱུད་ ལ། །རྟོག་ ཅིང་ ཉོན་མོངས་ སྐྱེས་ མ་ ཐག །
བདག་ གཞན་ མ་ རུང་ བྱེད་ པས་ ན། །བཙན་ ཐབས་ གདོང་ ནས་ བཟློག་ པར་
ཤོག །རང་བཞིན་ངན་པའི་སེམས་ཅན་ནི། །སྡིག་སྡུག་དྲག་པོས་ནོན་མཐོང་ཚེ། །
རིན་ ཆེན་ གཏེར་ དང༌ ཕྲད་ པ་ བཞིན། །རྙེད་ པར་ དཀའ་ བའི་ གཅེས་ འཛིན་
ཤོག །བདག་ལ་གཞན་ གྱིས་ཕྲག་དོག་གིས། །གཤེ་སྐུར་ལ་སོགས་མི་རིགས་
པའི། །གྱོང་ཁ་ རང་ གིས་ལེན་པ་དང་། །རྒྱལ་ཁ་གཞན་ལ་འབུལ་བར་ཤོག །
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གང་ལ་བདག་གིས་ཕན་བཏགས་བའི། །རེ་བ་ཆེ་བ་གང་ཞིག་གིས། །ཤིན་ཏུ་མི་
རིགས་ གནོད་ བྱེད་ ནའང་། །བཤེས་ གཉེན་ དམ་ པར་ ལྟ་ བར་ཤོག །མདོར་ ན་
དངོས་དང་བརྒྱུད་པ་ཡིས། །ཕན་བདེ་མ་རྣམས་ཀུན་ལ་འབུལ། །མ་ཡི་གནོད་
དང་སྡུག་བསྔལ་ཀུན། །གསང་བས་བདག་ལ་ལེན་པར་ཤོག །དེ་དག་ཀུན་ཀྱང་
ཆོས་བརྒྱད་ཀྱི། །རྟོག་པའི་དྲི་མས་མ་སྦྱངས་ཤིང་། །ཆོས་ཀུན་སྒྱུ་མར་ཤེས་པའི་
བློས། །ཞེན་མེད་འཆིང་ བ་ ལས་ གྲོལ་ཤོག །ཅེས་ པ་ དང་། དགེ་ འདིས་ མཚོན་
ནས་དུས་གསུམ་དང་འབྲེལ་བའི། །བདག་གཞན་དགེ་བའི་རྩ་བ་ཇི་སྙེད་པ། །དེ་
དག་ཐམས་ཅད་སྐྱེ་ཞིང་སྐྱེ་བ་རུ། །བྱང་ཆུབ་མཆོག་གི་རྗེས་སུ་མི་མཐུན་པའི། །
ཤེས་ཀྱི་ཁེ་འདོད་པ་དང་གྲགས་པ་དང་། །འཁོར་དང་ལོངས་སྤྱོད་རྙེད་དང་བཀུར་
སྟིའི་རྒྱུར། །སྐད་ཅིག་ཙམ་ཡང་ནམ་ཡང་མི་སྨིན་པར། །བླ་མེད་བྱང་ཆུབ་ཁོ་ནའི་
རྒྱུར་གྱུར་ཅིག །ཅེས་པ་འདི་ངེས་ཅན་དུ་མཛད། འོན་ཏེ་བྱང་ཆུབ་སེམས་དཔའི་
སྡོམ་པའི་བསླབ་བྱ་ལ་སློབ་པ་ནི་ཕར་ཕྱིན་ཐེག་པའི་ཆོས་ལུགས་ཡིན་གྱི། སྔགས་
ལ་མི་དགོས་སོ་སྙམ་ན། དེ་ནི་རྒྱལ་བའི་བསྟན་པའི་གནད་མ་རིག་པའི་འཁྲུལ་པ་
ཤིན་ཏུ་ཆེ་བ་ཡིན་ཏེ། གསང་སྔགས་ཞེས་བྱ་བ་ནི་ཐེག་པ་ཆེན་པོའི་ཆོས་ཡིན་པར་
ཀུན་ལ་གྲགས་ཤིང་། བྱང་ཆུབ་ཀྱི་སེམས་རིན་པོ་ཆེས་འགྲོ་བ་མ་ལུས་པ་སྒྲོལ་
བའི་ཁུར་འཁྱེར་བ་ཞིག་ལ་ཐེག་པ་ཆེན་པོ་ཞེས་བརྗོད་པ་ཡིན་ནོ། །དེས་ན་རྗེ་
རིན་པོ་ཆེས། རྒྱལ་བས་ཕ་རོལ་ཏུ་ཕྱིན་པའི་ཐེག་པ་ཆེན་པོ་དང་། གསང་སྔགས་
ཀྱི་ཐེག་པ་ཆེན་པོ་གཉིས་གསུངས་ཀྱི། དེ་ལས་གཞན་པའི་ཐེག་པ་ཆེན་པོ་ནི་མེད་
དོ། །དེ་གཉིས་གང་གི་སྒོར་འཇུག་ཀྱང་འཇུག་སྒོ་ནི་བྱང་ཆུབ་ཀྱི་སེམས་ཁོ་ན་ཡིན་
ཏེ། དེ་རྒྱུད་ལ་ནམ་སྐྱེས་པ་ན་གཞན་གང་ཡང་མ་སྐྱེས་ཀྱང་ཐེག་ཆེན་པར་འཇོག་
- 168 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
པ་ཡིན་ལ། དེ་དང་ནམ་བྲལ་བ་ན་སྟོང་པ་ཉིད་ཀྱི་རྟོགས་པ་ལ་སོགས་པའི་ཡོན་
ཏན་ཅི་ཡོད་ཀྱང་ཉན་ཐོས་ལ་སོགས་པའི་སར་ལྟུང་ཞིང་། ཐེག་ཆེན་ལས་ཉམས་
པ་ཡིན་པར་ཐེག་པ་ཆེན་པོ་པའི་གཞུང་དུ་མ་ལས་གསུངས་ཤིང་རིགས་པས་ཀྱང་
འགྲུབ་པ་ཡིན་ནོ། །དེས་ན་དང་པོར་ཐེག་ཆེན་པར་ཆུད་པ་ཡང་སེམས་དེ་བསྐྱེད་
པ་ཙམ་གྱིས་འཇོག་ལ། ཕྱིས་ཐེག་ཆེན་པའི་ནང་ནས་འཐོན་པ་ཡང་དེ་དང་བྲལ་
བ་ཙམ་གྱིས་འཇོག་པས་ན་ཐེག་ཆེན་པ་ནི་སེམས་དེ་ཡོད་མེད་ཀྱི་རྗེས་སུ་འགྲོ་
ལྡོག་བྱེད་དོ། །ཞེས་དང་། འདི་ལ་འབད་ནས་བཅོས་མ་མིན་པ་ཞིག་སྐྱེ་རྒྱུ་བྱུང་ན་
དེས་ཟིན་པའི་བྱ་རོག་ལ་ཟན་ཉུང་ཟད་ཅིག་བྱིན་པའང་བྱང་སེམས་ཀྱི་སྤྱོད་པ་
ཞེས་བྱ་བའི་གྲངས་སུ་འགྲོ་ཡི། དེ་མེད་ན་སྟོང་གསུམ་རིན་པོ་ཆེས་བཀའ་སྟེ་བྱིན་
ཡང་བྱང་ཆུབ་སེམས་དཔའི་སྤྱོད་པར་མི་ཆུད་དོ། །དེ་བཞིན་དུ་ཚུལ་ཁྲིམས་ནས་
ཤེས་རབ་ཀྱི་བར་དང་། ལྷ་སྒོམ་པ་དང་རྩ་རླུང་ཐིག་ལེ་སོགས་སྒོམ་པའང་བྱང་
ཆུབ་སེམས་དཔའི་སྤྱོད་པར་མི་ཆུད་དོ། །ཞེས་གསུངས་པ་ལྟར། ཐེག་པ་ཆེན་པོའི་
གྲངས་སུ་འགྲོ་མི་འགྲོ་ནི་བྱང་ཆུབ་ཀྱི་སེམས་ཉིད་ཡོད་མེད་ཀྱི་ཁྱད་ཁོ་ན་ཡིན་
པས་ཐེག་པ་ཆེན་པོའི་ཆོས་ཤིག་བྱ་བར་འདོད་ན་སེམས་འདི་འབད་ནས་བསྐྱེད་
དགོས་ལ། དེ་ ཡང་སྡོང་ པོ་ བཀོད་ པའི་ མདོ་ ལས། རིགས་ ཀྱི་བུ་བྱང་ཆུབ་ ཀྱི་
སེམས་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། །ཞེས་གསུངས་པས་
ན་ཐེག་པ་ཆེན་པོའི་ཆོས་ཐམས་ཅད་ཀྱི་རྩ་བ་དང་སྙིང་པོ་ནི་བྱང་ཆུབ་ཀྱི་སེམས་
རིན་པོ་ཆེ་འདི་ཡིན་ནོ། །ཚུལ་དེ་ནི་རྒྱུད་ལས་ཀྱང་ནན་ཏན་དུ་གསུངས་ཏེ། ལག་
ན་རྡོ་རྗེ་དབང་བསྐུར་བའི་རྒྱུད་ལས། བྱང་ཆུབ་སེམས་དཔའ་ཆེན་པོ་གཟུངས་
སྔགས་ཆེན་པོའི་དཀྱིལ་འཁོར་ཤིན་ཏུ་རྒྱ་ཆེ་བ་འདི་དང་། ཤིན་ཏུ་ཟབ་པ་འདི་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
དང་། གཏིང་དཔག་དཀའ་བ་དང་། གསང་བ་བས་ཀྱང་ཆེས་གསང་བ་སེམས་
ཅན་སྡིག་ཅན་རྣམས་ལ་བསྟན་དུ་མི་རུང་བ་འདི་ནི་ལག་ན་རྡོ་རྗེ་ཁྱོད་ཀྱིས་ཤིན་ཏུ་
དཀོན་པ་ཞིག་སྨྲས་ཏེ། འདི་ནི་སྔོན་མ་ཐོས་ན་འདི་སེམས་ཅན་ཇི་ལྟ་བུ་དག་ལ་
བཤད་ པར་ བྱ། ལག་ན་རྡོ་ རྗེ་ སྨྲས་ པ། འཇམ་དཔལ་ གང་ དག་ བྱང་ ཆུབ་ ཀྱི་
སེམས་སྒོམ་པ་ལ་ཞུགས་པ་དང་། གང་གི་ཚེ་ན་དེ་དག་གི་བྱང་ཆུབ་ཀྱི་སེམས་
གྲུབ་པར་གྱུར་པ་དེའི་ཚེ། འཇམ་དཔལ་བྱང་ཆུབ་སེམས་དཔའི་སྤྱོད་པ་གསང་
སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་དེ་དག་ཡེ་ཤེས་ཆེན་པོར་དབང་
བསྐུར་བའི་གཟུངས་སྔགས་ཀྱི་དཀྱིལ་འཁོར་དུ་གཞུགས་པར་བྱའོ། །གང་དག་
གི་བྱང་ཆུབ་ཀྱི་སེམས་རྫོགས་པར་མ་གྱུར་པ་དེ་དག་ནི་གཞུག་པར་མི་བྱ་སྟེ། དེ་
དག་ནི་དཀྱིལ་འཁོར་ཡང་བལྟར་མི་གཞུག་གོ །ཞེས་དང་། རྣམ་སྣང་མངོན་བྱང་
གི་རྒྱུད་ལས་ཀྱང་། ཐམས་ཅད་མཁྱེན་པའི་ཡེ་ཤེས་དེ་ནི་སྙིང་རྗེའི་རྩ་བ་ལས་བྱུང་
བ་ཡིན། བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱིས་མཐར་ཕྱིན་པ་
ཡིན་ནོ། །ཞེས་སོགས་རྒྱ་ཆེར་གསུངས་ཤིང་། དབང་གི་ཚེ་ན་ཡང་བྱང་སེམས་ཀྱི་
སྡོམ་པ་གཟུང་དགོས་པར་རྒྱུད་སྡེ་བཞི་ག་ནས་གསུངས་ཏེ། བྱ་སྤྱོད་གཉིས་ལ་ནི་
བྱང་སེམས་ཀྱི་སྡོམ་པ་འཛིན་པ་མ་གཏོགས་སྔགས་སྡོམ་གཟུང་རྒྱུ་མེད་པས་བྱ་
སྤྱོད་ཀྱི་དཀྱིལ་འཁོར་དུ་ཞུགས་ནས་གསང་སྔགས་སྤྱོད་པ་རྣམས་ཀྱིས་ནི་སོ་ཐར་
གྱི་སྟེང་དུ་བྱང་སེམས་ཀྱི་སྡོམ་པ་བླངས་ནས་སྡོམ་པ་དེ་གཉིས་ཀྱི་བཅས་མཚམས་
དག་པ་གཞིར་བཟུང་ནས་སྔགས་ཀྱི་དམ་ཚིག་རྣམས་སྐྱོང་བ་དང་། ལྷའི་རྣལ་
འབྱོར་སོགས་བསྒོམ་པར་བྱ་བ་ཡིན་ནོ། །རྣལ་འབྱོར་རྒྱུད་དང་བླ་མེད་གཉིས་ལ་
ནི་སྡོམ་པ་གསུམ་ལྡན་དུ་བྱེད་པ་ཡིན་ལ། །དེ་ཡང་སྔགས་སྡོམ་འཛིན་པའི་སྔོན་དུ་
- 170 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
བྱང་སྡོམ་འཛིན་དགོས་པར་གྲུབ་ཆེན་གྱི་དཀྱིལ་ཆོག་ཚད་ལྡན་ཐམས་ཅད་ནས་
འབྱུང་ངོ༌། །
བྱང་སྡོམ་ཇི་ལྟར་ལེན་པའི་ཚུལ་ནི། དཀོན་མཆོག་གསུམ་ལ་བདག་སྐྱབས་
མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །
སངས་རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ། །
བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་
སེམས་ནི་བསྐྱེད་པར་བགྱི། །བྱག་ཆུབ་མཆོག་གི་སེམས་ནི་བསྐྱེད་བགྱིས་ནས། །
སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་
འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་རྡོ་རྗེ་
གུར་གྱི་རྒྱུད་ལས་འབྱུང་བ་ལྟར་དཀྱིལ་ཆོག་ཕལ་ཆེར་ལས་འབྱུང་ལ། དེ་ནི་སྨོན་
སེམས་དང་འཇུག་སྡོམ་གཉིས་ཀ་ལེན་པ་ཡིན་ལ་དེ་ལྟར་དུ་དཀྱིལ་འཁོར་པའི་ལྷ་
དང་བླ་མ་དཔང་དུ་བཞག་སྟེ་བྱང་སེམས་ཀྱི་སྡོམ་པ་བསྲུང་བར་ཁས་བླངས་པ་
ཡིན་པས། དེ་ལྟར་ཁས་བླངས་ནས་བཅས་མཚམས་མི་སྲུང་བར་ཡལ་བར་དོར་
ན་དེ་ལས་ཕུང་ཚམས་ཆེ་བ་ཅི་ཞིག་ཡོད། དེ་ཡང་སྤྱོད་འཇུག་ལས། གལ་ཏེ་དེ་
ལྟར་དམ་བཅས་ནས། །ལས་ཀྱིས་བསྒྲུབ་པར་མ་བྱས་ན། ། སེམས་ཅན་དེ་དག་
ཀུན་བསླས་པས། །བདག་གི་འགྲོ་བ་ཅི་འདྲར་འགྱུར། ། དངོས་པོ་ཕལ་པ་ཅུང་
ཟད་ལའང་། །ཡིད་ཀྱིས་སྦྱིན་པར་བསམ་བྱས་ནས། །མི་གང་སྦྱིན་པར་མི་བྱེད་
པ། །དེ་ཡང་ཡི་དྭགས་རྒྱུར་གསུངས་ན། །བླ་ན་མེད་པའི་བདེ་བ་ལ། །བསམ་
པ་ ཐག་ པས་ མགྲོན་གཉེར་ནས། །འགྲོ་བ་ཐམས་ཅད་བསླུས་བྱས་ན། །བདེ་
འགྲོར་ཅི་ག་འགྲོ་འགྱུར་རམ། །ཞེས་གསུངས་པ་ལྟར་རོ། །སྔགས་སྡོམ་འཛིན་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
པའི་ཚེ་ན་ཡང་བྱང་སེམས་ཀྱི་བསླབ་བྱ་བསྲུང་བར་ངེས་ཅན་དུ་ཁས་ལེན་དགོས་
ཏེ། ཇི་ལྟར་ དུས་ གསུམ་ མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །
བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། ། ཚུལ་
ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང༌། །སེམས་ཅན་དོན་
བྱེད་ ཚུལ་ ཁྲིམས་གསུམ། །སོ་སོར་བརྟན་པོར་བདག་གིས་གཟུང་། །ཞེས་རྣམ་
སྣང་གི་དམ་ཚིག་གཟུང་བའི་ཚེ་སྨོན་སེམས་དང་འཇུག་སྡོམ་བསྲུང་བར་ངེས་ཅན་
དུ་ཁས་བླངས་པ་ཡིན་ཞིང་། དེ་བཞིན་དུ་དོན་ཡོད་གྲུབ་པའི་དམ་ཚིག་གཟུང་བའི་
ཚེ་ན་ཡང་། སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་སོ་སོར་གཟུང་། །
ཞེས་རང་གིས་སྔར་ཁས་བླངས་པའི་སྡོམ་པ་ཐམས་ཅད་སྲུང་བར་ཁས་བླངས་པ་
ཡིན་ནོ། །དེ་ཡང་ཕར་ཕྱིན་ཐེག་པ་པ་རྣམས་ཀྱིས་སྡོམ་པ་ཁས་བླངས་པ་ལས་
ཀྱང་འབུམ་འགྱུར་གྱིས་ཤུགས་དྲག་པ་དང་བཀའ་གཉན་པའི་སྒོ་ནས་ཁས་བླངས་
པ་ཡིན་ཏེ། སྔགས་ཀྱི་སྐབས་འདིར་ནི་སྡོམ་པ་སྲུང་བར་ཁས་བླངས་པ་ཙམ་དུ་མ་
ཟད་དཀྱིལ་འཁོར་གྱི་ལྷ་ཚོགས་དཔང་དུ་བཞག་སྟེ། རྡོ་རྗེའི་མནའ་ཆུ་བཏུང་ནས་
ཇི་ལྟར་ཁས་བླངས་པ་ལྟར་ངེས་ཅན་དུ་བསྲུང་དགོས་ཀྱི། གལ་ཏེ་དེ་ལས་འདས་
ན་མགོ་བོ་ཚལ་པ་བརྒྱར་འགས་ པ་ སོགས་ ཀྱི་ཉེས་དམིགས་འབྱུང་བའི་དམ་
བཞག་ཆེན་པོས་རྡོ་རྗེའི་མནའ་དོར་བ་ཡིན་པས་མི་སྲུང་བའི་ཐབས་མེད་དོ། །
གནད་འདི་དག་གཟིགས་ནས་བདག་ཅག་གི་དཔལ་ལྡན་བླ་མ་དམ་པ་འདིས་
སྡོམ་པ་གསུམ་གྱི་བཅས་མཚམས་སྲུང་བ་ཉམས་ལེན་གྱི་གཙོ་བོར་མཛད་པ་ཡིན་
ནོ། །དེ་ཡང་བླ་མ་ཉིད་ཀྱི་གསུང་ཚད་མ་དཔང་པོར་གྱུར་པ་ལས་ཤེས་ཏེ། ཉམས་
ལེན་གྱི་གནད་ལ་སྦྱོར་བའི་ཚེ། །སྡོམ་གསུམ་ལ་གཅེས་སྤྲས་གཙོར་བཏོན་ཏེ། །
- 172 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ། །
ཐོས་བསམ་གྱི་རྒྱ་མཚོའི་གྲུར་ཞུགས་ནས། །ཐོས་དོན་རྣམས་རྒྱུད་ལ་སྦྱར་ན་བདེ། །
ཞེས་གསུངས་པ་ལྟར་རོ། །སྔགས་སྡོམ་གཟུང་བ་རྣམས་ཀྱིས་བྱང་ཆུབ་ཀྱི་སེམས་
ཡལ་བར་དོར་ན་ནི་རྩ་ལྟུང་ཡང་འབྱུང་སྟེ། སེམས་ཅན་རྣམས་ལ་བྱམས་པ་སྤོང་། །
བཞི་པ་ཡིན་པར་རྒྱལ་བས་གསུངས། །ཆོས་ཀྱི་རྩ་བ་བྱང་ཆུབ་སེམས། །དེ་སྤོང་བ་
ནི་ལྔ་པ་ཡིན། །ཞེས་གསུངས་པ་ལྟར་རོ། །དེ་བས་ན་སྔགས་ལ་ཞུགས་པ་རྣམས་
ཀྱིས་བྱམས་སྙིང་རྗེ་བྱང་ཆུབ་ཀྱི་སེམས་དང་། ཟབ་མོ་དབུ་མའི་ལྟ་བ་གཉིས་ལ་
ངེས་པར་སྦྱོང་དགོས་ཞེས་བླ་མ་ཉིད་ཀྱི་ཞལ་ནས་ཡང་ཡང་གསུངས་སོ། །དེ་ལྟར་
དམ་པ་འདིས་བྱང་ཆུབ་ཀྱི་སེམས་ལ་ཐུགས་སྦྱོང་བ་ལྷུར་མཛད་ནས་དགྲ་གཉེན་
ལ་རིས་སུ་ཕྱེ་བའི་ཆགས་སྡང་དང་གཞན་ལ་སྐྱོན་བརྗོད་ཀྱི་རིགས་གཏན་ནས་མི་
མཛད་ཅིང་། ལྷག་པར་ཆོས་སྒོར་ཞུགས་པ་རྣམས་ལ་གྲུབ་མཐའི་ཕྱོགས་ལྷུང་
དང༌། སྡེ་དགོན་གྱི་ཞེན་ཆགས་ཀྱིས་གཞན་ལ་སྐྱོན་བརྗོད་པ་དང་མཚང་འབྲུ་བ་
སོགས་བདག་ཅག་སྐུའི་གམ་དུ་ཉེ་བར་གནས་པ་རྣམས་ཀྱིས་ནམ་ཡང་མ་མཐོང་
ཞིང་། ཐ་ན་རང་གི་སློབ་མ་རྣམས་ལ་ཡང་དགོས་པ་ཁྱད་པར་ཅན་བྱུང་ན་མ་
གཏོགས་སྐྱོན་ནས་བརྗོད་པ་གཏན་ནས་མི་མཛད། དེ་ཡང་། རྡོ་རྗེ་སྤུན་ལ་ཁྲོས་
ནས་ནི། །ཉེས་པ་བརྗོད་པ་ གསུམ་ པ་ཡིན། །ཞེས་གསུངས་ པ་ལྟ་བུའི་བཅས་
མཚམས་རྣམས་ལ་ཐུགས་དྲན་ཡེངས་མེད་དུ་མཛད་ཅིང་། ཅུང་ཟད་འདས་ན་ཡང་
ཀུན་དཀྲིས་རྣམས་མ་ཚང་བ་ཞིག་ཅི་ནས་མཛད་དེ། བླ་མ་སྔགས་རམ་པ་ལ་
མཛད་སྤྱོད་ཅིག་གི་སྐོར་ལ་ཅུང་ཟད་བཀའ་བཀྱོན་པའི་ཚུལ་ཞིག་མཛད་པར།
རྗེས་སུ་བླ་མ་སྔགས་རམ་པ་སྐུ་མདུན་དུ་ཕེབས་ནས་བཤགས་པ་མཛད་སོང་བ་
ན། དམ་པ་འདིས་ཀྱང་སྔགས་རམ་པ་ཐུགས་ཁྲེལ་མི་དགོས། ངེད་ཀྱི་སེམས་ལ་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཀུན་དཀྲིས་ཚང་བ་མེད་ཅེས་གསུངས་པར་མཛད་སོང་ཞིང་། དེས་མཚོན་བཅས་
མཚམས་གང་ལ་ཡང་དེ་འདྲ་བ་ཤ་སྟག་མཛད། དགོས་མེད་ཀྱི་ལོང་གཏམ་ཉེས་
དམིགས་ཆེ་བར་དགོངས་ནས་རྒྱུན་པར་ཕལ་ཆེར་གཅིག་པུར་བཞུགས་པ་ལས་
སྐུ་མདུན་དུ་མི་ཆེར་མི་གཏོང་། མི་དང་ཕྲད་དགོས་པའི་ཚེ་ཡང་ཁམས་འདྲི་བ་
སོགས་ གསུང་གླེང་ རང་ བཞིན་ པ་ ལས་ ཕྱོགས་ ལྷུང་གི་གཏམ་གཏན་ནས་མི་
མཛད། དེ་ཡང་། རང་ངམ་གཞན་གྱི་གྲུབ་པའི་མཐའ། །ཆོས་ལ་སྨོད་པ་དྲུག་པ་
ཡིན། །ཞེས་གསུངས་པ་ལྟར། གྲུབ་མཐའི་ཕྱོགས་ལྷུང་འདི་ཤིན་ཏུ་ཕུང་ཚབས་ཆེ་
བ་དང༌། བསྟན་པ་ལ་གནོད་པར་གཟིགས་ནས་སྤྱིར་མི་དང་གསུང་གླེང་ཆེར་མི་
མཛད་པ་དང༌། ཆོས་འཆད་ཉན་གྱི་སྐབས་མ་གཏོགས་དྲག་ཞན་སུ་ལ་ཡང་ཆོས་
གཏམ་གྱི་རིགས་མི་མཛད། དེ་ཡང་ཆོས་སྤོང་གི་ལས་འདི་ཉེས་དམིགས་ཤིན་ཏུ་
ཆེ་ཞིང་འབྱུང་ཉེ་བ་དང༌། སྙིགས་མ་ལྔ་ལྷག་པར་བདོ་བའི་དུས་སུ་སོང་བས་
སེམས་ཅན་རྣམས་ཤིན་ཏུ་དམུ་རྒོད་ཅིང་ངན་གཡོ་ཤས་ཆེ་བ་དང༌། ཕྱི་ནང་མི་
མཚུངས་པར་ ཕྱི་རོལ་གུས་གུས་འདྲ་ཡང་ནང་དུ་བསམ་ངན་ལོག་ལྟ་ཅན་མང་
བས་ ཚུལ་དེ་རིགས་ལ་དགོངས་པར་མངོན་ནོ། །དེ་ལྟར་གཞན་ལ་བརྩེ་བ་ཁོ་
ན་ལྷུར་མཛད་ཀྱང་གཞན་དང་མཐུན་འཇུག་གི་ངོ་སྲུང་དང་། གཞན་དོན་ལ་སྙད་
བཏགས་པའི་གྲོང་ཆོག་སོགས་ནི་གཏན་ནས་མི་མཛད། ཆོས་ཀྱི་བཀའ་དྲིན་ཞུ་བ་
རྣམས་ལ་ཡང་མིའི་ཤེས་རྒྱུད་ལ་ཡུན་རིང་བརྟགས་ནས་བྱེད་པ་མ་གཏོགས་རྟབ་
རྟོབ་ཏུ་ཆོས་འབྲེལ་གྱི་རིགས་མི་གནང་། ལྷག་པར་སྔགས་ཀྱི་སྐོར་ལ་ནི་དམ་དོག་
ཤིན་ཏུ་ཆེ་བར་མཛད་དེ། དབང་ཆེན་མ་ཐོབ་པའི་ རིགས་ལ་ སྔགས་ ཀྱི་སྐོར་
གཏན་ནས་མི་གནང་ཞིང་། ལུང་གནང་བའི་ཚེ་ན་ཡང་སྔགས་ཀྱི་ཆོས་ནམ་བྱུང་
174 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
རེས་ཀྱིས་འཁོར་རྣམས་ལ་བརྟགས་ནས་དབང་ཆེན་མ་ཐོབ་པ་རྣམས་ཕྱིར་འབུད་
པར་མཛད། དེ་ཡང་བདག་ཅག་རྣམས་ལ་རྗེ་བཙུན་གྱི་རྣམ་མགུར་གྱི་ལུང་གནང་
བའི་ཚེ་ན་ཚེ་རིང་སྐོར་གསུམ་གྱི་ཐད་དུ་སླེབ་པ་ན་དབང་ཆེན་མ་ཐོབ་པ་རྣམས་
ཕྱིར་ འབུད་ པར་ མཛད་སོང་ཞིང་། དེས་ མཚོན་ ལུང་ གནང་ བའི་ཚེ་ན་སྔགས་
ཕྱོགས་ནམ་བྱུང་ རེས་ ཀྱི་དེ་འདྲ་ཤ་སྟག་མཛད། དེ་ཙམ་གྱི་དམ་དོག་ཆེ་བར་
མཛད་དགོས་པ་ཡང་། བདེ་མཆོག་རྩ་རྒྱུད་ལས། གསང་བའི་མཚན་ཉིད་མཁའ་
འགྲོ་མའི། །སྔགས་ནི་བག་མེད་པས་འདོན་ན། །དེ་ལ་ད་ནི་མི་བལྟ་སྟེ། །མཁའ་
འགྲོ་སྟོང་ཕྲག་དུ་མ་ཡིས། །ངན་པའི་བདག་ཉིད་ཅན་དེ་ཟ། །དམ་ཚིག་འཇོམས་
ཤིང་ ངན་ སྤྱོད་དེ། །བྲམ་ཟེ་གསོད་ པར་ཐེ་ཚོམ་མེད། །སྡིག་ སྤྱོད་ རྨོངས་པའི་
བདག་ཉིད་ཅན། །བསླུས་གྱུར་ ངན་ པའི་བདག་ ཉིད་དེ། །མཁའ་འགྲོ་མ་ཡིས་
ཟོས་གྱུར་ཀྱང་། །དེ་ལ་ང་ནི་སྐྱོབ་མི་བྱེད། །གསང་བ་པ་ཡི་ནང་ན་ནི། ། སྒྲུབ་པ་
པོ་དེ་ཕྱུགས་དང་འདྲ། །ཞེས་དང༌། རྟོགས་བདུན་ལས་ཀྱང་། རྒྱུད་གང་ལ་ཡང་མི་
སྦྱིན་ནོ། །གལ་ཏེ་སྔགས་ཀྱང་མི་བསྟན། དཔལ་རྡོ་རྗེ་འཇིགས་བྱེད་ཆེན་པོ་མ་
ཧེའི་གདོང་ཅན་གྱི་བསམ་གཏན་གང་ལ་ཡང་མི་སྦྱིན་ནོ། །སྨྲ་བར་ཡང་མི་བྱ།
སྔགས་ཀྱི་དབྱེ་བ་ཡང་མི་བྱ། བྲིས་སྐུ་ཡང་གང་གི་མདུན་དུ་ཡང་མི་དགྲམ། ཐང་
ཀ་ཡང་གསང་བར་གཞག་གོ །རྒྱུད་འདིའི་རབ་ཏུ་སྦྱོར་བ་དང་། བཟླས་པ་དང་།
སྨྲ་བ་གཞན་སུ་ལ་ཡང་འགའ་ཙམ་ཡང་མི་བཟླ། གལ་ཏེ་ཡང་བཟླས་ན་དམ་ཚིག་
ཉམས་པར་འགྱུར་བས་དཔལ་རྡོ་རྗེ་འཇིགས་བྱེད་ཆེན་པོ་དང་། གཞན་ཡང་རྣལ་
འབྱོར་མ་རྣམས་ཀྱིས་དང་མཁའ་འགྲོ་མ་རྣམས་ཀྱིས་ཟའོ། །དེའི་ཕྱིར་སྔགས་
པས་སུ་ལ་ཡང་མི་སྦྱིན་ནོ། །སྔགས་པས་གཞན་ལ་སྦྱིན། དེ་དང་སློབ་མར་བཅས་
- 175-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་དམ་ཚིག་ཉམས་ཏེ། འཇིག་རྟེན་འདིར་ནི་འཇིགས་པ་ཆེན་པོར་འགྱུར། འཇིག་
རྟེན་ཕ་རོལ་ཏུ་དམྱལ་བར་འགྲོ་བར་ཐེ་ཚོམ་མེད་དོ། །དེ་ནས་སྦྱིན་ན། དམ་ཚིག་
མ་ཉམས་པ་དང༌། རྣམ་པར་རྟོག་པ་མེད་པ་དང་། དམ་པའི་བརྟུལ་ཞུགས་ཅན་
དཔའ་བོ་བླ་མ་ལ་གུས་པ། དུལ་བ་ཅན། དེ་བཞིན་གཤེགས་པའི་བསྟན་པ་ངེས་
པར་ འཛིན་ པ། རྒྱུད་ སྦས་ པ། མི་ ཁྲོ་ བ། སྙིང་ རྗེ་ དང་ ལྡན་ པ། བཟླས་ པ་ དང་
བསམ་གཏན་ལ་ཕྱོགས་པ་དང་། རྣམ་པར་སྨིན་པ་ལ་འཛེམ་པ་དང་། འདི་ལྟ་
བུའི་ཡོན་ཏན་གྱི་ཁྱད་པར་དང་ལྡན་པ་ནི་སློབ་མ་བཟང་པོ་སྟེ། དཀྱིལ་འཁོར་
དམ་པ་དཔལ་རྡོ་རྗེ་འཇིགས་བྱེད་ལ་མཆོག་ཏུ་གུས་པ། སྙིང་རྗེ་ཆེན་པོས་ཡིད་
བརླན་པ། རྣམ་པར་རྟོག་པ་མེད་པ། རབ་ཏུ་དོག་པ་ལ་ཤིན་ཏུ་རྣམ་པར་བསམ་
སྟེ། བླ་མས་དེ་ལྟ་བུའི་སློབ་མ་ལ་དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་སྦྱིན་
ནོ། །ཞེས་ གསུངས་ ཤིང་། དབང་ བསྐུར་ བའི་ ཚེ་ ན་ ཡང་། དེང་ ཁྱོད་ དེ་བཞིན་
གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས། དེས་ན་ངས་ཁྱོད་ལ་རྡོ་རྗེ་ཡེ་
ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་
ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན་དངོས་གྲུབ་གཞན་རྣམས་ལྟ་སྨོས་
ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་
སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་གྱུར་ཏ་རེ། འདི་ནི་ཁྱོད་ཀྱི་དམ་ཚིག་
གི་རྡོ་རྗེ་སྟེ། གལ་ཏེ་ཚུལ་འདི་སུ་ཡང་རུང་བ་ལ་སྨྲས་ན་འདིས་ཁྱོད་ཀྱི་མགོ་བོ་
འགེམས་པར་འགྱུར་རོ། །ཞེས་དམ་བཞག་ཤིན་ཏུ་ཆེ་བར་མཛད་པ་དང་། ཡོངས་
སུ་མ་སྨིན་སེམས་ཅན་ལ། །གསང་བ་སྒྲོག་པ་བདུན་པ་ཡིན། །ཞེས་སྣོད་མིན་ལ་
གསང་བ་བསྒྲགས་ན་རྩ་ལྟུང་དུ་ཡང་གསུངས་པས། ཚུལ་འདི་དག་ལ་དགོངས་
- 176 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ནས་སྔགས་ཕྱོགས་ལ་ཤིན་ཏུ་དམ་དོག་ཆེ་བར་མཛད་ཅིང་། རྡོར་དྲིལ་དང་ཌ་མ་
རུ་སོགས་དམ་ཚིག་གི་རྫས་རྣམས་ཀྱང་སྣོད་མིན་གྱི་རིགས་ལ་གཏན་ནས་མི་
སྟོན། དེར་མ་ཟད་བདག་ཅག་སྐུའི་གམ་དུ་ཉེ་བར་གནས་པ་དག་གིས་ཀྱང་ཕལ་
ཆེར་མི་མཐོང་ན། སྐྱེ་བོ་གཞན་དག་གིས་མཐོང་བར་ག་ལ་མཛད། གསང་སྔགས་
ཀྱི་དབང་ཆེན་ནི་སྐུ་ཚེ་རིལ་པོར་སུ་ལ་ཡང་མ་གནང་ཞིང་། དེ་ཡང་དང་པོ་ཞབས་
དྲུང་ལྷ་པའི་སྐུ་མདུན་དུ་སྤྱིར་གསང་སྔགས་ཀྱི་སྐོར་འདི་ཤིན་ཏུ་བཀའ་གཉན་པ་
དང་། ལྷག་པར་དབང་ཆེན་འདི་ཤིན་ཏུ་བཀའ་གཉན་པར་དགོངས་ནས་ཞབས་
དྲུང་རིན་པོ་ཆེ་ལ་བདག་གིས་ཚེ་འདིར་གཞན་ལ་དབང་བསྐུར་བ་མི་བགྱི་ཞུས་པ་
ན། ཞབས་དྲུང་རིན་པོ་ཆེས་སྤྱིར་སྔགས་ཀྱི་ཆོས་འདི་ཤིན་ཏུ་དམ་དོག་ཆེ་བར་
དགོས་མོད་ཀྱང་། ཁྱེད་དགེ་བའི་བཤེས་གཉེན་ཚོས་གཏན་ནས་མི་བཤད་བའི་
དམ་བཅའ་བྱེད་མི་རུང་། དེ་ལྟར་བྱས་ན་བསྟན་པ་སུས་སྤེལ། ཞེས་གསུངས་བྱུང་
བས་དམ་བཅའ་རང་ནི་མ་བགྱིས་གསུངས། དེ་ལྟར་སྔགས་ཀྱི་སྐོར་ལ་ཤིན་ཏུ་
དམ་པར་མཛད་པའི་རྒྱུ་མཚན་ནི་སྔགས་ཀྱི་སྣོད་དུ་རུང་བའི་གདུལ་བྱ་ཆེས་
དཀོན་ཞིང་། སྣོད་མིན་ལ་གསང་བའི་ཆོས་བཤད་ན་སེང་གེའི་འོ་མ་ས་སྣོད་དུ་
བླུགས་པ་ལྟར་ཕན་པ་ལས་གནོད་ཚམས་ཆེ་བ་ཞིག་འབྱུང་བར་གཟིགས་ནས་དེ་
ལྟར་མཛད་པ་ཡིན་ཏེ། སྔགས་ཀྱི་སྣོད་དུ་རུང་བའི་རྟེན་ནི། བཤད་རྒྱུད་རྡོ་རྗེ་ཕྲེང་
བ་ལས། སློབ་མ་ཡོན་ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར། །
དད་ཅིང་བླ་མ་ལ་ཡང་གུས། །རྟག་ཏུ་དགེ་བའི་ལམ་ལ་གནས། །རྟོག་པ་ངན་པ་
རྣམ་པར་སྤངས། །ལུང་ནི་མང་དུ་ཐོས་པ་དང་། །གསོད་པ་དང་ནི་འཚེ་བ་སྤངས། །
སེམས་ཅན་རྣམས་ནི་གདོན་པའི་བློས། །ཀུན་ཏུ་བརྩོན་དང་ཡང་དག་ལྡན། །དེ་ལ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སོགས་ པའི་ ཡོན་ཏན་ལྡན། །དད་པ་ཆེན་པོའི་སློབ་མ་བཟང་། །ཞེས་གསུངས་
ཤིང་། དེའི་དོན་དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ་ལས།
མཚན་ཉིད་འདི་རྣམས་ནི་དང་པོ་ནས་རང་འཁྲུངས་སུ་མི་འབྱུང་བས་བློ་ལེགས་
པར་སྦྱངས་ནས་བསྐྱེད་དགོས་ལ། བློ་སྦྱོང་བའི་རིམ་པ་ཡང་། དང་པོར་དགེ་བའི་
བཤེས་གཉེན་བསྟེན་པ་དང་། དེ་ནས་དལ་འབྱོར་དོན་ཆེ་བ་དང༌། རྙེད་དཀའ་བ་
དང་། རིང་དུ་མི་གནས་པ་དང། ཤི་ནས་ཀྱང་ལས་དབང་གིས་ངན་སོང་དུ་འཁྱམ་
ཚུལ་རྣམས་རྒྱུད་ ལ་ གོ་བ་རྐྱང་པར་མ་ ལས་ པའི་མྱོང་བ་རེ་མ་སྐྱེས་བར་དུ་
བསྒོམས་ནས། དེའི་མཐུས་དྲངས་པའི་སྐྱབས་འགྲོ་མཚན་ཉིད་ཚང་བ་རེ་ལེགས་
པར་སྦྱང་། དེ་ནས་ལས་འབྲས་ལ་ཞིབ་ཏུ་སེམས་པ་ལ་འབད་ནས་དགེ་སྡིག་ལ་
བླང་དོར་ཕྲ་ཞིང་ཕྲ་བ་ནས་བསླབ། དེ་ནས་འཁོར་བ་སྤྱི་དང་བྱེ་བྲག་གི་ཉེས་
དམིགས་ལ་ལེགས་པར་བསམ་ནས་ཐར་པ་དོན་གཉེར་གྱི་བློ་བཅོས་མ་མ་ཡིན་པ་
ཞིག་སྐྱེ་བར་བྱ། དེ་ནས་རང་ཉིད་སྲིད་པའི་སྡུག་བསྔལ་གྱིས་གདུངས་པ་ལྟར་
འགྲོ་བ་ཐམས་ཅད་ཀྱང་སྡུག་བསྔལ་གྱིས་མནར་ཚུལ་དང༌། དེ་ཐམས་ཅད་ཀྱང་
དྲིན་ཅན་གྱི་མ་ཤ་སྟག་ཡིན་ཚུལ་སོགས་ཞིབ་ཏུ་སེམས་པའི་མན་ངག་ལ་བློ་རིང་
དུ་སྦྱངས་ནས་འགྲོ་བ་ཐམས་ཅད་གདོན་པར་འདོད་པའི་བྱང་ཆུབ་ཀྱི་སེམས་
བཅོས་མ་མ་ཡིན་པ་གོ་ཡུལ་དུ་མ་ལས་པ་ཞིག་རྒྱུད་ལ་མ་སྐྱེས་བར་དུ་འབད་
དགོས་ཏེ། འདི་སྐྱེས་ན་ཐེག་ཆེན་པར་འགྱུར་ཞིང་། དེས་ཟིན་པའི་དགེ་བ་གང་
བྱས་ཐེག་ཆེན་གྱི་ལམ་དུ་འགྱུར། འདིའི་མྱོང་བ་ཞིག་རྣལ་མ་མ་སྐྱེས་ན་གང་ཟག་
དེ་ཐེག་ཆེན་པར་འགྱུར་བའི་སྐབས་མེད་ཅིང་། དེས་མ་ཟིན་ན་སྟོང་ཉིད་ཀྱི་ལྟ་བ་
རྣམ་པར་དག་པས་རྒྱས་ཐེབས་པའི་སྒོ་ནས་དཀྱིལ་འཁོར་གྱི་འཁོར་ལོ་བསྒོམ་པ་
- 178-



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
དང་། སྔགས་བཟླ་བ་དང་། རྩ་རླུང་ཐིག་ལེ་བསྒོམ་པ་སོགས་ལ་ཇི་ཙམ་འབད་
ཀྱང་གསང་སྔགས་ཀྱི་ལམ་ཁྱད་པར་ཅན་དུ་འགྱུར་བ་ལྟ་ཞོག །ཐེག་པ་ཆེན་པོའི་
ལམ་ཙམ་དུ་འགྱུར་བར་བཞག་ཤིན་ཏུ་དཀའ་སྟེ། སྟོང་ཉིད་མངོན་སུམ་དུ་རྟོགས་
པ་ནི་ཉན་རང་འཕགས་པ་ལ་ཡང་ཡོད་པས། ལམ་དེ་བྱང་ཆུབ་ཆེན་པོའི་ལམ་དུ་
སོང་མ་སོང་ཀུན་རྫོབ་སེམས་བསྐྱེད་འདིས་བཞག་དགོས་པའི་ཕྱིར་རོ། །དེ་ལྟར་
ཡིན་པ་ལ་སེམས་འདི་ནི་ཡུན་རིང་དུ་བློ་སྦྱངས་ནས་བསྐྱེད་དགོས་ཀྱི། བློ་མ་
སྦྱངས་པར་དབང་བསྐུར་སོགས་ཀྱི་ཐོག་མར། སངས་རྒྱས་བྱང་ཆུབ་ཡིད་ཀྱིས་
གཟུང་། ཞེས་ སོགས་ ཀྱི་ཚིག་གི་རྗེས་ཟློས་ ཙམ་གྱིས་ སེམས་ འདི་སྐྱེ་ན་ལམ་
གཞན་རྣམས་ཀྱང་དེ་དང་འདྲ་བས་ཉི་མ་གཅིག་ལ་སངས་རྒྱས་ཀྱི་ལམ་ཐམས་
ཅད་རྒྱུད་ལ་སྐྱེས་ནུས་པར་འགྱུར་རོ། །དེ་བས་ན་བློ་དེ་མྱོང་བ་མ་སྐྱེས་ཀྱི་བར་དུ་
སྦྱངས་ནས། དེའི་མཐུས་དྲངས་པའི་བྱང་ཆུབ་སེམས་དཔའི་སྤྱོད་པ་རྣམས་ལ་
སློབ་འདོད་སྙིང་ཐག་པ་ནས་སྐྱེས་པ་ན་བྱང་སེམས་ཀྱི་སྡོམ་པ་ཆོ་གས་ཚུལ་བཞིན་
དུ་བཟུང་སྟེ། སྤྱོད་པ་ཕྱིན་དྲུག་ལ་ལེགས་པར་སློབ་པ་ཉིད་རྡོ་རྗེ་ཐེག་པ་ལ་ཐོག་
མར་འཇུག་པའི་རྟེན་དུ་འགྱུར་བ་ཡིན་ནོ། །དེ་བས་ན་སྔགས་ལ་འཇུག་པར་
འདོད་ན་ཐོག་མར་ལམ་ཐུན་མོང་བ་ལ་བློ་སྦྱོང་བ་ཉིད་མན་ངག་གི་མཆོག་ཏུ་
ཟུངས་ཤིག །ཅེས་གསུངས་པ་ལྟ་བུའི་མཚན་ཉིད་ཚང་བའི་རྟེན་དགོས་ལ། དེ་ནི་
ཤིན་ཏུ་རྙེད་པར་དཀའ་སྟེ། དེང་སང་ཐུབ་པའི་བསྟན་པ་ནུབ་ཏུ་ཉེ་བར་སོང་
བས་སྤྱིར་ཆོས་ལ་བློ་ཕྱོགས་པ་དཀོན་ཞིང་། ལྷག་པར་ཐེག་པ་ཆེན་པོའི་ཆོས་ལ་
སྙིང་ནས་དོན་དུ་གཉེར་བ་ཉིན་མོའི་སྐར་མ་ལྟར་གྱུར་ལ། བརྒྱ་ལ་དོན་གཉེར་
བྱེད་པ་རེ་གཉིས་བྱུང་ཡང་ཆོས་ལྟར་བཅོས་ནས་རང་གཞན་བསླུ་བའི་ཟོག་པོས་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ས་སྟེང་ཁྱབ་པས། ཕལ་ཆེར་མི་དགེ་བའི་བཤེས་གཉེན་དང་སྡིག་གྲོགས་ཀྱི་ལག་
ཏུ་སོང་སྟེ། འགའ་ཞིག་མཚན་ཉིད་ཀྱི་ཁ་བཤད་ཀྱིས་ཁེངས་ནས་གསང་སྔགས་
ཟབ་མོའི་ཚུལ་ལ་སྨོད་པ་ལྷུར་ལེན་པ་དང་། འགའ་ཞིག་སྔགས་ལ་སྙད་བཏགས་
ནས་སྤྱོད་པ་རྩིང་སྤྱོད་ཀྱིས་རང་གི་དམ་ཚིག་དང་སྡོམ་པ་ཡལ་བར་དོར་བར་མ་
ཟད། གཞན་མ་བསྟན་པའི་རྩ་བ་འདུལ་བའི་བཅས་མཚམས་སྲུང་བ་རྣམས་ལ་
བརྙས་པ་དང་སྨོད་པ་ལྷུར་བྱེད་པ་དང་། འགའ་ཞིག་བློས་བྱས་ཀྱི་ལྟ་བ་ཁ་སྟོང་དུ་
སོང་ནས་ལས་འབྲས་ལ་གཙིགས་མེད་དུ་བྱེད་པ་དང་། ཕལ་མོ་ཆེ་ནི་ཚེ་འདིའི་
རྙེད་བཀུར་ཙམ་ཞིག་སྙིང་ལ་སེམས་སེམས་ནས་དེའི་ཐབས་སྒྲུབ་པ་ཁོ་ནས་མི་ཚེ་
ཡོལ་བར་བྱེད་པོ་ཁོ་ན་མང་ཞིང་། ཚེ་འདི་བློས་བཏང་སྟེ་ཕྱི་མ་འབའ་ཞིག་སེམས་
པ་དང་། ལམ་མ་ནོར་བར་སྟོན་པའི་དགེ་བའི་བཤེས་གཉེན་དང་ཕྲད་ནས་ཐེག་
པ་ཆེན་པོའི་ལམ་ཆ་ཚང་ལ་ཚུལ་བཞིན་དུ་སློབ་པ་ནི་སྲིད་མཐའ་ཙམ་དུ་སྣང་
ངོ༌། །དེང་སང་དགེ་བའི་བཤེས་གཉེན་ཆོན་པོ་རྣམས་ལ་སྐུ་ཚེའི་བར་ཆད་མང་བ་
ཡང་སྔགས་ཀྱི་སྐོར་འདི་སྣོད་དུ་རུང་མིན་སྣ་ཚོགས་ལ་ཧ་ཅང་བཤད་དྲགས་པས་
ལན་པ་འདྲ་ཞེས་བླ་མ་ཉིད་ཀྱི་ཞལ་ནས་ཡང་ཡང་གསུངས་སོ། །དེ་ལྟར་སྔགས་
ལ་དམ་དོག་ཤིན་ཏུ་ཆེ་བར་མཛད་ཀྱང་ཉིད་ལ་སྙིང་ནས་བློ་གཏད་པའི་ཆོས་
མཐུན་རྣམས་ལ་ནི་ལམ་ཐུན་མོང་བ་ལ་བློ་སྦྱོང་བ་ནན་ཏན་དུ་བྱས་ནས། རྒྱུད་
འོས་སུ་གྱུར་པ་ན་སྔགས་ལ་ངེས་པར་འཇུག་དགོས་ཚུལ་དང༌། མངོན་ཆུང་གི་སྒོ་
ནས་སྔགས་ལ་འཁྲིད་པར་ཡང་མཛད་དོ། །དེ་སྐབས་བདག་ཅག་ལ་ཚེ་འདིར་
སྔགས་ལ་འཇུག་པའི་རེ་བ་ཆད་པ་ལྟ་བུ་ཡོད་པ་ན། སྔགས་ལ་བག་ཆགས་རེ་
འཇོག་དགོས་ཚུལ་དང་། ལྷག་པར་ཡི་དམ་གྱི་བསྙེན་སྒྲུབ་མཐིལ་ཕྱིན་པ་ཞིག་
- 180 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
བྱེད་དགོས་ཞེས་ཆེད་དུ་བསྐུལ་བ་ གནང་ ཞིང་། བཀའ་བཞིན་བསྒྲུབས་ནས་
བསྙེན་སྒྲུབ་ལ་ཞུགས་སྐབས་ཀྱང་བཀའ་བརྒྱུད་འདིའི་ཐུན་མོང་མིན་པའི་སྲུང་མ་
དམ་ཅན་ཆོས་ཀྱི་རྒྱལ་པོ་ལ་གཏོར་འབུལ་ནན་ཏན་དང་བསྐང་བཤགས་ཡང་ཡང་
བྱ་བ་གལ་ཆེ་གསུངས་པ་ཕྱག་སམ་དུ་བྲིས་ནས་གནང་བྱུང་ཞིང་། རྗེས་སུའང་ཡི་
དམ་གྱི་སྒོམ་བཟླས་རེ་ཆག་མེད་བྱེད་དགོས་ཞེས་ཡང་ཡང་གསུངས་བྱུང་བས་
ཚུལ་དེ་དག་ལ་བསམ་ན། བདག་ཉིད་ཆེན་པོ་འདིའི་དགོངས་པ་ནི་རྒྱ་མཚོ་ལྟར་
གཏིང་ཟབ་པས་སུས་ཀྱང་དཔོག་པར་མི་ནུས་པ་དང་། སྤྱིར་གདུལ་བྱ་ལ་ཐུགས་
བརྩེ་ཞིང་། ལྷག་པར་སྙིང་ནས་བློ་གཏད་པ་རྣམས་རྒྱལ་བ་དགྱེས་པའི་ལམ་ལ་
གང་དུའང་འཁྱོག་ས་མེད་པར་འཁྲིད་པར་མཛད་པས། དུས་མཐའ་འདིར་འདི་
འདྲ་བའི་དམ་པའི་སྐྱེ་བོ་འཇིག་རྟེན་དུ་བྱོན་པ་ཡ་མཚན་པ་ཡིན་ཡང་། དེང་སང་
གི་སྐྱེ་བོ་ཕལ་མོ་ཆེ་དག་གིས་ནི་ཡོན་ཏན་གྱི་ཆ་ཙམ་ཡང་མ་མཐོང་བར། བུ་སྟོན་
རིན་པོ་ཆེས། དམ་པའི་ཚུལ་བཟུང་ཚུལ་འཆོས་མཁན་པོ་སྟེ། །སྙན་པར་སྨྲས་ན་
མི་ཆོས་ཁ་གསག་ཅན། །ཀུན་དང་བསྟུན་ན་ཅོལ་ཆུང་བློ་སྣ་མང་། །རང་ཚུགས་
བཟུང་ན་ གྱོང་ པོ་ ཤིང་ ལག་ ཅན། །བདག་ གིས་ སྤྱོད་ ལམ་ ཇི་ ལྟར་ བྱས་ གྱུར་
ཀྱང་། །ངན་པའི་སྙད་མ་བཏགས་པ་མ་བྱུང་ཞིང་། །ཐམས་ཅད་དགའ་བའི་སྤྱོད་
པ་མ་ཤེས་པས། །གཅིག་པུར་དབེན་པར་གནས་ན་མི་ལེགས་སམ། །བདག་གིས་
ཆོས་མིན་སྨྲ་རུ་ཆོས་དང་འགལ། །ཆོས་བཞིན་སྨྲས་ན་བོད་རྣམས་དགྲ་རུ་ལྡང་། །
ཅི་ཡང་མ་སྨྲས་ཀུན་ཀྱིས་བླུན་ཞེས་བརྙས། །ཀྱེ་མ་ད་ནི་བདག་གིས་ཇི་ལྟར་བྱ། །
ཞེས་དང་། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས། ཞི་བར་གདམས་ན་ཇི་
སྙམ་མེད་པར་གནས། །བསྡིགས་ཤིང་སྨྲས་ན་ཞེ་སྡང་ཁོང་ཁྲོ་ལྡང་། །ཁ་ རོག་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
འདུག་ན་ཡལ་བར་འདོར་ཞེས་སྨྲ། །ཀྱེ་མ་ད་ནི་བདག་གིས་ཅི་ཞིག་བྱ། །དམ་
ཆོས་མ་བཤད་དཔེ་མཁྱུད་སྐྱོན་ཅན་ཟེར། །ལེགས་པར་བཤད་ན་དེ་དོན་ཉམས་
མི་ལེན། །འཆད་བདག་གཟུགས་བརྙན་ཙམ་གྱིས་ཅི་ཞིག་བྱ། །དེ་ཕྱིར་བདག་
རྒྱུད་མྱ་ངན་གདུང་བ་འཕེལ། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །
ཆོས་བཞིན་བསྒྲུབས་ན་སྐྱེ་བོ་ཀུན་དང་འགལ། །རྙེད་བཀུར་དོན་གཉེར་ཚོགས་
དང་ལྷན་ཅིག་ཏུ། །མཐུན་པར་སྤྱད་ན་གཏན་གྱི་མདུན་མ་འཇིག །ཇི་ལྟར་བྱས་
ཀྱང་ཆོས་དང་ཆོས་མིན་དག །འགལ་བ་མེད་པར་སྒྲུབ་པ་མ་ཤེས་པས། །ཀྱེ་མ་
བདག་ སྙིང་ མྱ་ ངན་ གཟེར་བུས་ཐེབས། །ཞེས་ གསུངས་ པ་ ལྟར། བླུན་རྨོངས་
འགའ་ཞིག་གིས་ནི་དམ་པ་འདིས་མིའི་ངོ་འཛིན་སོགས་མ་མཛད་པ་དང་། རང་
གི་དགེ་སྦྱོར་གཞན་དབང་དུ་མ་བཏང་བ་ལ་བརྟེན་ནས་བླ་མ་དཀའ་ཆེན་ཐུགས་
གཏུམ་ པོ་ ཡིན་ ཞེས་ གླེང་ཞིང་། བླུན་ པོའི་ ཁྱུ་ དག་ གིས་ བསྒྲགས་ པའི་ གཏམ་
གཅིག་ནས་གཅིག་ཏུ་འཕེལ་ཏེ་དབུས་གཙང་གི་ལྗོངས་སུའང་ཐུགས་གཏུམ་པའི་
གྲགས་པ་བྱུང་འདུག་ཅིང་། གོང་དུ་བརྗོད་པ་ལྟར་སུ་དང་ཕྲད་ཀྱང་ཁ་གསག་དང་
ངོ་སྲུང་གི་གཏམ་མི་མཛད་ཅིང་། ལྷག་པར་ཆོས་གཏམ་ཕེར་ཕེར་པོ་མ་མཛད་པ་
ལ་བརྟེན་ནས། བླ་མ་དཀའ་ཆེན་ཚུལ་ཁྲིམས་གཙང་ཞིང་བཞུགས་ཚུགས་པ་མ་
གཏོགས་སྔགས་ཕྱོགས་སོགས་ལ་མཁྱེན་རྒྱ་ཆེན་པོ་མིན་ཞེས་གླེང་བའང་བྱུང་
ཞིང་། གཞན་ལྟ་ཞོག་སྐུའི་གམ་དུ་ཉེ་བར་གནས་པ་འགའ་ཞིག་གིས་ཀྱང་དམ་པ་
འདིའི་ ཡོན་ཏན་ལ་ཚད་འཛིན་པ་བྱུང་ སྟེ། སྔོན་དུས་ རྗེ་ སྐྱབས་མཆོག་དཔལ་
བཟང་པོ་དེ་ཉིད་ཐུབ་བསྟན་ཡོངས་སུ་རྫོགས་པ་ལ་མཁས་པ་དང་གྲུབ་པའི་རྩེར་
སོན་ཅིང་། རང་དང་གཞན་གྱི་ཚེ་རབས་བརྒྱ་སྟོང་མཁྱེན་པའི་མངོན་ཤེས་མངའ་
- 182 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
བ་སོགས་ལུང་རྟོགས་ཀྱི་ཡོན་ཏན་ནམ་མཁའ་ལྟར་མཐའ་ཡས་པ་ཞིག་ཡིན་ཡང་།
སྦས་པའི་བརྟུལ་ཞུགས་འབའ་ཞིག་མཛད་པས་སྐུ་དངོས་ཀྱི་གདུལ་བྱ་ཕལ་མོ་
ཆེས་རང་དང་སྐལ་བ་མཉམ་པ་ཙམ་ལས་མ་མཐོང་བ་བྱུང་འདུག་པ་དང་ཚུལ་
མཚུངས་པར་དེང་སང་གི་སྐྱེ་བོ་སྲིན་བུ་མེ་ཁྱེར་ལྟ་བུ་དག་གིས་ཀྱང་། བདག་ཉིད་
ཆེན་པོ་འདིའི་ཡོན་ཏན་ཉིན་བྱེད་ལྟ་བུ་ལ་ཚད་འཛིན་བྱས་སོ། །དེ་ལྟ་ནའང་དམ་
པ་འདི་ཉིད་ནི་རང་ལ་སྐྱོན་བརྗོད་པ་དང་དམན་པར་བལྟ་བ་སོགས་ལ་མི་དགྱེས་
པ་མེད་ཅིང་། ཡོན་ཏན་བརྗོད་པ་དང་བཀུར་སྟི་དང་རིམ་གྲོ་བྱེད་པ་ལ་དགྱེས་པ་
མི་མཛད་དེ། དེ་ཡང་བདག་ཅག་རྣམས་ཀྱིས་བླ་མའི་སྐུ་ཞབས་ཞེས་བྱ་བ་དང་།
རྗེ་བཙུན་བླ་མ་ཞེས་བྱ་བ་དང་། བྱ་བྲལ་གྲུབ་པའི་དབང་ཕྱུག་ཅེས་སོགས་ཡོན་
ཏན་གྱི་ཁྱད་པར་ནས་བརྗོད་པ་ན་མ་དགྱེས་པའི་རྣམ་པ་མཛད། ལན་ཅིག་ང་ལ་
བླ་མ་ཟེར་མཁན་དེ་སུས་རང་བྱས་ཡོད་དམ་ཞེས་གསུང་བ་ཡང་མཛད་ཅིང་། ང་
ལྕགས་པའི་དཀའ་ཆེན་དབུ་མཛད་ཟེར་བ་དེ་ཡིན། བླ་མའི་ཁག་མི་ཡོང་ཞེས་
གསུངས། དེ་བཞིན་དུ་བདག་ཅག་རྣམས་ཀྱིས་བཀུར་སྟི་དང་རིམ་གྲོའི་ཁྱད་པར་
ཅི་ཐུབ་ཀྱིས་བཞུགས་ཁྲི་ཇེ་མཐོར་བཏང་ཡང་བླ་མ་ཉིད་ཀྱིས་དམའ་བར་གཏོང་
ཅི་ཐུབ་མཛད། ལྷག་པར་མི་ཆེན་འགའ་ཞིག་མཇལ་བར་བྱོན་སྐབས་བདག་ཅག་
གིས་བཞུགས་ཁྲི་ཇེ་མཐོར་བཤམས་པ་ན། འདི་འདྲ་བྱེད་མི་རུང་ཆོས་མ་གོ་བ་
རང་ཡིན་པ་འདུག་ཅེས་བཀའ་བཀྱོན་ཆེར་གནང་། དེ་ཡང་བདག་ཅག་གི་ངོས་
ནས་བླ་མ་ལྔ་བཅུ་པ་ལས། དེ་ཡི་མཚན་སྨོས་བརྗོད་ན་ནི། མིང་མཐར་ཞལ་སྔ་
ལྡན་པར་བྱ། །གཞན་དག་གུས་པར་བྱ་བའི་ཕྱིར། །ཁྱད་པར་གྱི་ནི་ཚིག་དག་
བརྗོད། །ཅེས་སོགས་རྒྱ་ཆེར་གསུངས་པ་ལྟར། རང་གི་རྩ་བའི་བླ་མ་ལ་བཀུར་སྟི་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དང་རིམ་གྲོ་ཚུལ་བཞིན་བྱས་པ་ཆོས་དང་མི་མཐུན་པ་མིན་ཡང་། བླ་མ་ཉིད་ཁེ་
དང་ རྒྱལ་ ཁ་ གཞན་ ལ་ བྱིན། །གྱོང་དང༌ བུབ་ ཁ་ རང་ གིས་ ལེན། །བཟང་ ངན་
འབྲིང་གསུམ་གོང་དུ་འཁུར། །རང་ཉིད་ཀུན་གྱི་འོག་ཏུ་འཛུལ། །འོག་ནས་འགྲོ་
བ་ཆུ་ལས་མེད་པ་ལྟ་བུའི་དམན་ས་བཟུང་བ་འབའ་ཞིག་མཛད་པས་རང་གི་
ཐུགས་བསམ་དེ་ལ་གནོད་དོགས་ནས་མཐའ་འགོག་པའི་གསུང་རིས་སུ་གནང་
ངོ༌། །དེ་ལྟར་ཀུན་ལ་དག་སྣང་དང་བརྩེ་བ་ལྷུར་མཛད་ཀྱང་སྔར་བཤད་པ་ལྟར་མི་
དང་ཕྲད་པ་ལ་མི་དགྱེས་ཤིང་། ལྷག་པར་ཆོས་པའི་གཟུགས་སུ་བྱས་ནས་ཀུན་གྱི་
སར་འགྲིམས་པ་དག་ལ་ཤིན་ཏུ་འཛེམ་པར་མཛད། བླ་ཆེན་མི་ཆེན་དག་ལ་ཡང་
མཇལ་ཕྲད་མི་ཡོང་བའི་ཐབས་ཁོ་ན་མཛད། དེ་ཡང་སྙིང་ནས་གུས་པ་ཤིན་ཏུ་
དཀོན་ཞིང་རྙེད་བཀུར་གྱི་ཕྱིར་ཆོས་འཆད་པ་པོ་གར་ཡོད་ཀྱི་སར་རྒྱུགས་ཤིང་།
གང་ལ་ཡང་དམ་ཚིག་མི་སྲུང་བའི་སློབ་མ་འབྱུང་པོའི་ཕོ་ཉ་ལྟ་བུ་དག་དང་ཕྲད་ན་
ནི་དམ་སེལ་གྱི་གྲིབ་ཤིན་ཏུ་ཆེ་ཞིང་། དགེ་སྦྱོར་ལ་ཡང་ཤིན་ཏུ་གནོད་པ་ཞིག་
འབྱུང་བར་དམ་པ་གོང་མ་རྣམས་ཀྱི་རྣམ་ཐར་ལས་མང་དུ་འབྱུང་བས་དེ་ལ་
དགོངས་པར་མངོན་ནོ། །དེ་ཡང་དཔལ་གསང་བ་འདུས་པ་ལས། སེམས་ཅན་
མཚམས་མེད་ལ་སོགས་པའི། །སྡིག་པ་ཆེན་པོ་བྱེད་པ་ཡང་། །རྡོ་རྗེ་ཐེག་པ་རྒྱ་
མཚོ་ ཆེ། །ཐེག་ པ་ མཆོག་ ནི་ འདི་ ལ་ འགྲུབ། །སྙིང་ ནས་ སློབ་ དཔོན་ སྨོད་ པ་
དག །བསྒྲུབས་ཀྱང་འགྲུབ་པར་ཡོང་མི་འགྱུར། །ཞེས་ཕམ་པ་བཞི་དང་མཚམས་
མེད་ལྔ་བྱས་པས་ཀྱང་སྔགས་ལ་ཞུགས་ནས་ལམ་བསྒྲུབས་ན་མཆོག་འགྲུབ་པ་
སྲིད་ཀྱང་། བླ་མ་ལ་སྨོད་པའི་དམ་སེལ་ཅན་གྱིས་ནི་ཚེ་དེ་ལ་མཆོག་འགྲུབ་པ་མི་
སྲིད་པ་དང་། ཁོ་རང་དུ་མ་ཟད་ཁོ་དང་མཛའ་གྲོགས་བྱེད་པ་དག་གིས་ཀྱང་མི་
- 184 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
འགྲུབ་པར་གསང་འདུས་འགྲེལ་པ་སྒྲོན་གསལ་ལས་བཤད། འབྲོམ་རིན་པོ་ཆེ་
ལ། ཚུལ་ ཁྲིམས་འཆལ་བའི་མི་ཞིག་མཇལ་བར་བྱུང་བ་ན། དགེ་བའི་བཤེས་
གཉེན་ཕུ་ཆུང་བ་ཆེན་པོས་ད་ལྟ་ངེད་ཀྱི་དགེ་བཤེས་སྐུ་ཁམས་བཟང་བར་ཡོད་
དོ། །ད་གཟོད་སྐུ་ཁམས་ལ་སྐྱོན་བྱུང་ན་མི་ཁྱོད་ཀྱིས་ལན་ནོ་ཞེས་བཀའ་བཀྱོན་
མཛད་ནས་ཕྱིར་ཕུད། འབྲོམ་རིན་པོ་ཆེ་ཞལ་བཞུགས་སྐབས་རྭ་སྒྲེང་གི་གླིང་
གསེབ་ཏུ་དམ་ཉམས་དང་འཆལ་པ་དང་འདྲེས་ཁྱེར་གྱི་རིགས་གཏན་ནས་མི་
གཏོང་བའི་བཅའ་ཁྲིམས་མཛད་པར་གསུངས་པ་དང་། གྲུབ་ཆེན་གླིང་རས་པ་
ཆེན་པོ་ཚོགས་ཆོས་དམ་ཚིག་ལྔ་པ་འཆད་པའི་ཚེ། དམ་སེལ་ཡོད་པའི་མི་གཉིས་
དེའི་ཁྲོད་དུ་ཉན་པར་བྱུང་མ་ཐག་ཚེམས་ཁྲིག་འགྲིག་ནས་ཞིང་གཞན་དུ་གཤེགས་
པ་དང་། གྲུབ་ཆེན་ཨུ་རྒྱན་པའང་དབྱེ་གཉལ་ཕྱོགས་སུ་འགྲོ་དོན་ལ་བྱོན་དུས་བླ་
མ་ཆག་ལོའི་ཉེ་གནས་ཆག་ལོ་དང་དམ་ཚིག་ཉམས་པ་ཞིག་མཇལ་བར་བྱུང་བས།
མཇལ་ཁ་མ་བཏང་བར་བཀའ་བཀྱོན། ལམ་དུ་ཁོའི་གྲོང་དང་ཉེ་བའི་སར། གྲུབ་
ཆེན་རིན་པོ་ཆེའི་གསུང་ནས། དམ་ཉམས་མཐོང་དུའང་མི་བཏུབ་ན་ཕྲད་པ་དང་
སྨྲ་ བ་ ལྟ་ ཅི་ སྨོས། ཁོའི་ གྲོང་མི་མཐོང་བའི་ཆེད་དུ་ ཡོལ་ བས་བསྒྲིབས། རྣལ་
འབྱོར་གང་ཞིག་དམ་ཚིག་ཉམས་དང་། སྐད་ཅིག་ཙམ་ཡང་ཕྲད་སྨྲ་མི་བྱ། ཞེས་བྱ་
བ་དེ་ཐམས་ཅད་ཀྱིས་སྐྱེར་ཅིག་ཅེས་གསུངས། ཞེས་རྣམ་ཐར་ལས་འབྱུང་བས།
བླ་མ་དམ་པ་འདིས་ཀྱང་དེ་འདྲ་ལ་དགོངས་ནས་རང་ལ་བློ་གཏད་པའི་སློབ་མ་
རྣམས་གང་བྱུང་གི་སར་གཏོང་བར་མི་མཛད་དོ། །དེ་ལྟར་དམ་པ་འདིས་དམ་ཚིག་
དང་སྡོམ་པ་ལ་གཅེས་སྤྲས་ཆེར་མཛད་ཅིང་། དེའི་མཐུས་ཚུལ་ཁྲིམས་ཀྱི་གྲགས་
པའི་དྲི་བཟང་ཕྱོགས་དང་ཕྱོགས་སུ་འཕྲོས་པ་ན་སྐྱེ་བོ་དད་ཅན་རྣམས་ལྷག་པར་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚིམས་ཀྱང་། དུག་སྦྲུལ་གྱིས་གླ་རྩིའི་དྲི་ཚོར་བ་ལྟར་སྐྱེ་བོ་གདུག་པ་ཅན་མང་པོ་
ཕྲག་དོག་གིས་ཡིད་གདུངས་ཤིང་། ལྷག་པར་འཕྲེད་ལྡན་དང་མཛའ་བ་མིའི་ཤ་
ཚུགས་འཛིན་པ་ཆུ་སྲིན་རྒྱལ་མཚན་ཅན་སྙིང་དུ་ཞུགས་པ་ཞིག་གིས་མི་བཟོད་
པའི་ཕྲག་དོག་དང་ཞེ་སྡང་དྲག་པོས་ཀུན་ནས་བསླངས་ཏེ། དམ་པ་འདི་ཉིད་དང་
སློབ་མ་འགའ་ཞིག་གི་བར་དུ་དབྱེན་མང་དུ་བྱས། ཟས་ནོར་གྱི་བསླུ་བྲིད་ཀྱིས་
དམ་པ་འདིའི་སློབ་མ་འགའ་ཞིག་ཁ་དྲངས་ནས་དམ་སེལ་གྱི་སྦྱོར་བ་མང་དུ་བྱས་
ཤིང༌། བསམ་སྦྱོར་ངན་པའི་ལས་ཚབས་པོ་ཆེ་དག་ཀྱང་བྱས་ཏེ། དམ་པ་འདི་ཉིད་
དགུང་ལོ་བདུན་ཅུ་ལ་ཉེ་བའི་ཚེ་གནོད་པའི་མཚན་མ་མང་དུ་བྱུང་ཞིང་། ལྷག་
པར་ནུབ་གཅིག་གནམ་ལྕགས་ཀྱི་འཁོར་ལོ་འབར་བ་ཞིག་ཕྱོགས་དེ་ནས་ཚུར་
འོང་བ་སོགས་མཚན་མ་ཤིན་ཏུ་རྩུབ་པ་མང་དུ་བྱུང་། དེའི་མཐུས་ སྐུ་ ཁམས་
ལའང་གནོད་པ་སྣ་ཚོགས་བྱུང་ཡང་། དམ་པ་འདི་ཉིད་ནི་ཐུགས་ཁྲོ་བ་སྐད་ཅིག་
ཀྱང་མེད་པར་སླར་ཡང་སྡིག་ཅན་དེ་དག་ལ་ཐུགས་བརྩེ་བ་ལྷུར་མཛད་དེ། སྡུག་
གེ་འདི་ལ་ང་མིན་པ་བསམ་རྒྱུ་མི་འདུག་སྙིང་རྗེ་བ་ཞེས་གསུངས་ཤིང་། བདག་
གཞན་མཉམ་བརྗེའི་སྒོ་ནས་གཏོང་ལེན་ཁོ་ན་མཛད་པ་ལས། དེ་དག་ལ་ལན་
མཛད་ པའི་ ཐུགས་ བསམ་ གཏན་ནས་ མི་མངའ། དྲག་ ལས་ མཛད་ བཞེད་ན་
དཔལ་རྡོ་རྗེ་འཇིགས་བྱེད་ཀྱི་བསྙེན་སྒྲུབ་མཐར་ཕྱིན་ཅིང་། ཞི་རྒྱས་དབང་དྲག་གི་
འཕྲུལ་འཁོར་ཀུན་ལ་ཐུགས་ཤིན་ཏུ་འདྲིས་པས་སྐད་ཅིག་རེས་ཆོག་པ་ལྟ་བུ་ཡིན་
ཡང་། བསྟན་པའི་རྒྱུན་དང་བདག་ཅག་རྗེས་འཇུག་རྣམས་ལ་ཡང་ཚུལ་འདི་ལྟར་
བྱ་དགོས་སོ་ཞེས་སློབ་པར་མཛད་ཕྱིར་དྲག་པོའི་ལས་སྦྱོར་སོགས་རྣམ་པ་ཀུན་
ནས་མི་མཛད། དེ་ཡང་། གདུག་ལ་རྟག་ཏུ་བྱམས་ལྡན་པ། །བྱེད་པ་དེ་ནི་བཅུ་
- 186 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ། །
པར་འདོད། །ཅེས་དཀོན་མཆོག་གསུམ་དང་བླ་མ་ལ་སྨོད་པའི་སྡིག་ཅན་དང་
མཛའ་གྲོགས་བྱེད་པ་ རྩ་ལྟུང་དུ་གསུངས་ཤིང་། ངན་སོང་སྦྱོང་རྒྱུད་ལས། གླེན་
པས་དཀོན་མཆོག་གསུམ་སྨོད་དང་། །སངས་རྒྱས་བསྟན་ལ་གནོད་བྱེད་དང་། །
བླ་མ་སྨོད་ལ་བརྩོན་པ་རྣམས། །མཁས་པས་བསྒྲིམས་ཏེ་གསད་པར་བྱ། །ཞེས་
དམ་ཉམས་སྡིག་ཅན་དེ་དག་བསྒྲལ་དགོས་པར་གསུངས་པ་ནི། རྗེ་རིན་པོ་ཆེས།
དེ་ནི་བསད་ནས་སངས་རྒྱས་ཀྱི་ཞིང་ཁམས་རྣམ་དག་ལ་སོགས་པར་སྐྱེ་བར་བྱེད་
ནུས་པ་དང་། རྣམ་ཤེས་སླར་ཡང་ ལུས་ལ་འཇུག་ནུས་ཤིང་སྔོན་དང་ཕྱི་མའི་
མཐའ་ཤེས་པའི་མངོན་ཤེས་དང་ལྡན་པ་སྙིང་རྗེ་ཆེན་པོ་ཅན་རྣམས་ཀྱིས་བྱ་བ་མ་
ཡིན་ པ་ དེ་ལས་ཐབས་གཞན་གྱིས་བཟློག་མ་ནུས་ན། དེའི་ ངན་འགྲོའི་སྡུག་
བསྔལ་རྒྱུན་རིང་མྱོང་བ་དགག་པའི་ཕྱིར་དུ་མངོན་སྤྱོད་བྱ་དགོས་པར་སྟོན་པ་ཡིན་
གྱི། གཞན་གྱིས་མངོན་སྤྱོད་མ་བྱས་ཀྱང་ཉེས་མེད་དུ་འགྲོ་བ་ཙམ་དུ་མ་ཟད་བྱས་
ན་ཁ་ན་མ་ཐོ་བ་ཆེན་པོ་བསྐྱེད་དེ། ཞེས་གསུངས་པ་ལྟར་དུ་གཞན་གྱི་རྣམ་ཤེས་
དག་ཞིང་དུ་སྐྱེལ་ནུས་པའི་གདེང་ཐོབ་པ་དང་། རང་ཉིད་ལ་ལས་དང་ཉོན་མོངས་
པས་གནོད་པ་མེད་པ་དང༌། མངོན་པར་ཤེས་པ་དང་ལྡན་པ་སོགས་གྲུབ་པའི་གོ་
འཕང་མཐོན་པོར་གྱུར་པ་རྣམས་ཀྱི་བྱེད་པ་ཡིན་གྱི། རང་དང་མ་མཐུན་པ་རྒྱུ་
མཚན་དུ་བྱས་ནས་སྔགས་ནས་གསུངས་པ་ཙམ་ལ་སྙད་བཏགས་ནས་དྲག་པོའི་
ལས་སྦྱོར་བྱེད་པ་ནི་བསམ་བཞིན་དུ་ངན་འགྲོར་མཆོང་བ་ཡིན་པས་ཕུང་ཚབས་
དེ་ལས་ཆེ་བ་མེད་དེ། འཇམ་དཔལ་རྩ་རྒྱུད་ལས། ཙ་ནག་ཀྱ་ཞེས་རྣམ་གྲགས་
པ། །བྲམ་ཟེའི་ཁྱེའུས་ཁྲོ་བོ་གྲུབ། །གཤིན་རྗེའི་གཤེད་ཅེས་བྱ་བ་ནི། །བློ་ངན་
དེས་ནི་དེ་ཡང་གྲུབ། །དེས་ནི་ཁྲོ་བས་ཟིལ་གྱིས་ནོན། །སྲོག་ཆགས་དག་གི་འཚོ་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བ་བཅད། །དེ་ཚེ་རྒྱལ་པོ་གསུམ་གྱི་བར། །ཤིན་ཏུ་མི་བཟད་སྡིག་པ་བྱས། །དེ་ནི་
དུས་རིང་འཚོ་བ་ཡི། །བྲམ་ཟེ་ངན་པ་འབྱུང་བར་འགྱུར། །དེ་ཡི་སྔགས་ཀྱི་མཐུ་
ཡིས་ནི། །ལུས་དེས་ལྷ་མིན་སྟེན་པར་བྱེད། །ལྷ་མིན་ལུས་ལ་ཞུགས་ནས་ནི། །དེ་
ནི་དུས་རིང་འཚོ་བར་བྱེད། །དེ་ནས་ལུས་དེ་ཞིག་ནས་ཀྱང་། །མནར་མེད་དམྱལ་
བར་ཡང་དག་འགྲོ །ཞེས་དང་། དེ་བས་སྔགས་ཀྱི་སྒྲུབ་པ་ནི། །མངོན་སྤྱོད་དག་
ནི་ཡོང་མི་བྱ། །སངས་རྒྱས་བྱང་ཆུབ་སེམས་དཔའ་ཡིས། །མངོན་སྤྱོད་རབ་ཏུ་
བཀག་པ་ཡིན། །སྙིང་རྗེ་མཆོག་ལྡན་སངས་རྒྱས་དང་། །བྱང་ཆུབ་སེམས་དཔའ་
རྫུ་ འཕྲུལ་ཆེ། །སྔགས་རྣམས་མཐུ་བསྟན་དོན་དུ་ནི། །ལས་རྣམས་ཐམས་ཅད་
བསྟན་པ་ཡིན། །ཞེས་གསུངས་ཤིང་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་
ཉམས་མགུར་ལས་ཀྱང་། འཇིག་རྟེན་འདི་ཡི་བདེ་སྐྱིད་སྒྲུབ་དང་། །གྲུབ་རྣམས་
བརྟན་དང་ རྒྱས་པའི་དོན་དུ། །བཟླས་བརྗོད་རིམ་གྲོ་མཆོད་སྦྱིན་ལ་སོགས། །
བརྩོན་པ་ཆེན་པོས་ལེགས་པར་བསྒྲུབས་ཀྱང་། །བཟང་པོའི་ཁ་ཟས་རྣོན་པོའི་
དུག་དང་། །སྦྱོར་བའམ་གསེར་བཟང་སིལ་མའི་རིན་གྱིས། །མི་གཙང་ཁྲོད་ཀྱི་
འབྲས་མེད་སྦྱིན་པ། །ཉོ་བ་ལས་ཀྱང་བླུན་པ་མིན་ནམ། །རང་དོན་ཁོ་ནར་ནོར་
དང་ཚེ་སྒྲུབ། །དབང་སྡུད་དྲག་པོའི་མངོན་སྤྱོད་ལ་སོགས། །ངན་སོང་སྒྲུབ་པའི་
མྱུར་ལམ་ཡིན་ཞེས། །མདོ་རྒྱུད་ཀུན་ལས་གསུངས་པ་མིན་ནམ། །བདག་ལ་ཕན་
པར་འདོད་བའི་གྲོགས་པོ། །རྣམ་དཔྱོད་ཡངས་པའི་སྐྱེ་བོ་གང་དག །ཙ་ནག་ཀྱ་
ཡི་བྲམ་ཟེའི་ཁྱེའུའི། །རྣམ་ཐར་ཚུལ་ལ་རྗེས་སུ་འཇུག་ན། །མིག་ཅན་གཡང་དུ་
མཆོང་བ་མིན་ནམ། །ཞེས་གསུངས་སོ། །དེ་ལྟར་བདག་ཅག་གི་དཔལ་ལྡན་བླ་མ་
དམ་པ་འདིས་དགེ་སློང་གི་སྡོམ་པ། བྱང་ཆུབ་སེམས་དཔའི་སྡོམ་པ། སྔགས་ཀྱི་
- 188 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
སྡོམ་པ་གསུམ་གཅིག་གྲོགས་སུ་གཅིག་འགྲོ་བར་བཅས་མཚམས་མཐའ་དག་
ཕྱག་ལེན་ལ་ཐེབས་པར་མཛད་ཅིང་། ལྷག་པར་སྔགས་ཀྱི་དམ་ཚིག་དང་སྡོམ་པ་
མིག་འབྲས་ལྟར་སྲུང་བའི་ཚུལ་འདི་ནི་རྨད་དུ་བྱུང་བའི་རྣམ་པར་ཐར་པ་ཡིན་
ནོ། །དེང་སང་སྐྱེ་བོ་བླུན་པོ་དག་གི་བསམ་པ་ལ་འདུལ་བའི་བཅས་མཚམས་ནི་
ཤིན་ཏུ་བསྲུང་དཀའ་ཞིང་སྔགས་ལ་འཇུག་པ་ནི་སླའོ་སྙམ་དུ་སེམས་མོད། དེ་ནི་
གཏན་ནས་མ་གོ་བ་ཡིན་ཏེ། སྔགས་ཀྱི་དམ་ཚིག་ལ་བལྟོས་ན་འདུལ་བའི་བཅས་
མཚམས་ནི་ཤིན་ཏུ་བསྲུང་སླ་བར་དཔལ་ཨ་ཏི་ཤའི་རྣལ་ཐར་ལས་འབྱུང་ངོ༌། །
འདི་དག་ལ་བཤད་པར་བྱ་བ་གལ་ཆེ་ཞིང་དགོས་པ་ཆེ་བ་མཐའ་ཡས་པར་སྣང་ན་
ཡང་ཧ་ཅང་ཚིག་མངས་སུ་དོགས་པས་མ་བྲིས་སོ། །
སྔགས་ཀྱི་སྡོམ་པ་ཇི་ལྟར་སྲུང་བའི་ཚུལ་ཅུང་ཟད་བརྗོད་ན། དེ་ལ་ཐོག་
མར་སྡོམ་པ་ཇི་ལྟར་བླང་བའི་ཚུལ་ཤེས་དགོས་ཏེ། བླ་མའི་སྤྱན་སྔར་དབང་ནོད་
པའི་ཚེ་སྡོམ་པ་བསྒྲག་པ་དང་སྡོམ་པ་གཟུང་བའི་སྐབས་སུ་རང་གིས་ཇི་ལྟར་ཁས་
བླངས་པ་རྣམས་ཤེས་ན་སྔགས་ཀྱི་བསླབ་བྱ་རྣམས་ཤེས་པར་འགྱུར་ལ། དེ་མ་
ཤེས་ན་སྔགས་ཀྱི་སྡོམ་པ་བསྲུང་བར་རློམ་ཡང་བསྲུང་རྒྱུ་གང་ཡིན་ངོ་མ་ཤེས་པས་
རློམ་པ་ཙམ་དུ་ཟད་དོ། །དེས་ན་སྡོམ་པ་བསྒྲག་པའི་ཚེ་རྒྱུད་རྡོ་རྗེ་རྩེ་མོ་ལས།
སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་སྐྱབས་སུ་སོང་། །
འདི་ནི་སངས་རྒྱས་རིགས་དགའ་བའི། །དམ་ཚིག་བརྟན་པར་གྱུར་པའོ། །རྡོ་རྗེ་
དྲིན་བུ་ཕྱག་རྒྱ་ཡང་། །བློ་ཆེན་གྱིས་ནི་གཟུང་བར་གྱིས། །བྱང་ཆུབ་སེམས་གང་
དེ་རྡོ་རྗེ། །ཤེས་རབ་དྲིལ་བུ་ཞེས་བཤད་དོ། །སློབ་དཔོན་དག་ཀྱང་གཟུང་བར་
བྱ། །བླ་མ་སངས་རྒྱས་ཀུན་དང་མཉམ། །འདི་ནི་རྡོ་རྗེའི་རིགས་དག་པའི། །སྡོམ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་དམ་ཚིག་ཡིན་པར་གསུངས། །རིན་ཆེན་རིགས་མཆོག་ཆེན་པོ་ལ། །ཉིན་དང་
མཚན་མོ་ལན་གསུམ་དུ། །ཟང་ཟིང་མི་འཇིགས་ཆོས་དང་བྱམས། །སྦྱིན་པ་རྣམ་
བཞི་རྟག་ཏུ་སྦྱིན། །འདི་ནི་རིན་ཆེན་རིགས་དགའ་བའི། །དམ་ཚིག་སྡོམ་པ་ཡིན་
པར་གསུངས། །ཕྱི་དང་གསང་བ་ཐེག་པ་གསུམ། །དམ་ཆོས་ཁྱོད་ཀྱིས་གཟུང་
བར་ བྱ། །འདི་ ནི་ པདྨའི་ རིགས་ དག་ པའི། །དམ་ ཚིག་ སྡོམ་ པ་ ཡིན་ པར་
གསུངས། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་
ནི། །ཡང་དག་ཉིད་དུ་གཟུང་བར་གྱིས། །མཆོད་པའི་ལས་ཀྱང་ཅི་ནུས་བྱ། །དེ་
ལས་གཞན་པ་བཅུ་བཞི་ནི། །ཕས་ཕམ་པར་ནི་རབ་ཏུ་བཤད། །སྤང་ཞིང་དོར་
བར་མི་བྱ་སྟེ། །རྩ་བའི་ལྟུང་བ་ཞེས་བཤད་དོ། །ཉིན་དང་མཚན་མོ་ལན་གསུམ་
དུ། །ཉིན་རེ་བཞིན་ནི་བཟླ་བར་བྱ། །གང་ཚེ་ཉམས་གྱུར་རྣལ་འབྱོར་བ། ཁ་ན་མ་
ཐོ་སྦོམ་པོར་འགྱུར། ཁྱོད་ཀྱིས་སྲོག་ཆགས་གསད་མི་བྱ། །མ་སྦྱིན་པར་ཡང་མི་
བླང་ངོ༌། །འདོད་པ་ལོག་པར་མི་སྤྱད་ཅིང་། །རྫུན་དུ་སྨྲ་བར་མི་བྱའོ། །ཕུང་ཁྲོལ་
ཀུན་ གྱི་རྩ་བ་ཡི། །ཆང་ནི་རྣམ་པར་ སྤང་བར་བྱ། །སེམས་ཅན་འདུལ་ཕྱིར་མ་
གཏོགས་པར། །བྱ་བ་མ་ཡིན་ཐམས་ཅད་སྤང་། །དམ་པ་ཉེ་བར་བསྟེན་བྱ་ཞིང་། །
རྣལ་འབྱོར་པ་རྣམས་བསྙེན་བཀུར་བྱ། །ལུས་ཀྱི་ལས་ནི་རྣམ་གསུམ་དང་། །ངག་
གི་རྣམ་པ་བཞི་རྣམས་དང་། །ཡིད་ཀྱི་རྣམ་པ་གསུམ་དག་ནི། །ཅི་ནུས་པར་ནི་
རྗེས་སུ་སྐྱོངས། །ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་
མིན། །འཁོར་བ་དག་ཀྱང་སྤང་མི་བྱ། །རྟག་ཏུ་མྱ་ངན་འདས་མི་ཆགས། །ལྷ་དང་
ལྷ་མིན་གསང་བ་པ། ཁྱོད་ཀྱིས་བརྙས་པར་མི་བྱ་ཞིང་། །ཕྱག་རྒྱ་བཞོན་པ་མཚོན་
ཆ་དང་། །མཚན་མ་འགོམ་པར་མི་བྱའོ། །འཁོར་ལོ་རྡོ་ རྗེ་པདྨ་སོགས། །མཚན་
- 190 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
མའི་ཕྱག་རྒྱ་གང་ཡིན་པ། །འགོམ་པ་ཉིད་དུ་མི་བྱ་ཞིང་། །བཟའ་བར་ཡང་ནི་མི་
བྱའོ། །དེ་བཞིན་དམན་མ་ལྷ་ཡི་གྲིབ། །རྐང་པ་དག་གིས་བརྫི་མི་བྱ། །འདི་དག་
དམ་ཚིག་ཡིན་པར་བཤད། ཁྱོད་ཀྱིས་རྟག་ཏུ་བསྲུང་བར་བྱ། །རྗེས་མཐུན་སྡོམ་
པ་རྒྱ་ཆེར་ནི། །གསང་བའི་རྒྱུད་ལས་རབ་ཏུ་བཤད། །ཅེས་བྱ་བ་འདི་ངག་གི་སྒོ་
ནས་སྡོམ་པ་བསྒྲག་པར་བླ་མེད་ཀྱི་དཀྱིལ་ཆོག་མང་པོ་ལས་འབྱུང་ལ། དེ་ཡང་
རིགས་ལྔ་སོ་སོའི་དམ་ཚིག་དང་། སྤྱིའི་དམ་ཚིག །སྤྱིའི་དམ་ཚིག་ལ་ཡང་རྩ་བའི་
དམ་ཚིག་དང་། ཡན་ལག་གི་དམ་ཚིག །རྩ་བའི་དམ་ཚིག་ལ་ཡང་རྩ་ལྟུང་བཅུ་
བཞི་དང་། སྦོམ་པོ་བརྒྱད། རྩ་ ལྟུང་ གི་ སྡེར་ གཏོགས་ ཀྱི་ སྦོམ་པོ་ བསམ་ལས་
འདས་པ་རྣམས་དང་། རྩ་ལྟུང་བཅུ་བཞི་ལ་ཡང་ཡོ་ག་ནས་བཤད་པའི་རྩ་ལྟུང་
བཅུ་བཞིའི་ཚུལ་དང་། བླ་མེད་ནས་བཤད་པའི་ཚུལ། བླ་མེད་ལ་ཡང་བླ་མེད་ཀྱི་
རྒྱུད་སྡེ་སྤྱི་ནས་བཤད་པའི་ཚུལ་དང་། དུས་ཀྱི་འཁོར་ལོ་ནས་གསུངས་པའི་ཚུལ།
རྩ་ལྟུང་སྡེར་གཏོགས་དང་བཅས་པ་རྣམས་ལ་ཐུན་དྲུག་ཏུ་བསྔོ་བགྲང་བྱ་བ། ཡན་
ལག་གི་དམ་ཚིག་ལ་ཡང་སྤོང་བའི་དམ་ཚིག །བཟའ་བའི་དམ་ཚིག །བསྟེན་པའི་
དམ་ ཚིག །སྤོང་ བའི་ དམ་ ཚིག་ གཞན་ བསྟན་ པ། སྤོང་ བའི་ དམ་ ཚིག་ གཞན་
བསྟན་པ་དེ་ལ་ཡང་ཐེག་ཆེན་ལས་ལྡོག་པའི་རྒྱུ་སྤོང་བ། བརྙས་པ་དང་འགོམ་
པའི་ཉེས་པ་སྤོང་བ་རྣམས་སུ་ཡོད་ཅིང་། རིགས་ལྔ་སོ་སོའི་དམ་ཚིག་ལ་དམ་ཚིག་
བཅུ་དགུ་ཡོད་པ་རྣམས་ཤེས་དགོས་ཤིང་། དེ་དག་སོ་སོར་བཀྲལ་ན་ཡེ་གེ་ཧ་ཅང་
མང་བར་འགྱུར་བས་འདིར་རྣམ་དཔྱོད་ཅན་རྣམས་ལ་སྒོ་ཙམ་ཞིག་བསྟན་པ་ཡིན་
གྱི། ཞིབ་པར་ནི་རྗེ་ཡབ་སྲས་ཀྱི་གསུང་རབ་རྣམས་ལས་ཤེས་པར་བྱའོ། །སྡོམ་པ་
གཟུང་བ་ནི། རྒྱུད་སམྦུ་ཊ་དང་། རྡོ་རྗེ་མཁའ་འགྲོ་དང་། རྡོ་རྗེ་རྩེ་མོ་རྣམས་ལས་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འབྱུང་བ་ལྟར། སངས་རྒྱས་བྱང་ཆུབ་སེམས་དཔའ་རྣམས། །བདག་ལ་དགོངས་
པར་ མཛད་ དུ་ གསོལ། །བདག་མིང་འདི་ཞེས་བགྱི་བ་ནི། །དུས་འདི་ནས་ནི་
བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་
པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །
དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་
བའི་ཆོས་ནི་སྡུད་པ་དང༌། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་
བརྟན་པོར་བདག་ གིས་གཟུང་། །སངས་རྒྱས་ཆོས་དང་ དགེ་འདུན་ཏེ། །བླ་ན་
མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་
པ་དེང་ནས་བདག་གིས་གཟུང་། །རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་
ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་
བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །
ཉིན་རེ་བཞིན་ནི་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་
ལས་བྱུང་ བའི། །པདྨའི་ རིགས་ ཆེན་ དག་ པ་ ལ། །ཕྱི་ དང་ གསང་ བ་ ཐེག་ པ་
གསུམ། །དམ་ཆོས་ སོ་ སོར་གཟུང་བར་བགྱི། །ལས་ཀྱི་རིགས་མཆོག་ཆེན་པོ་
ལ། །སྡོམ་ པ་ ཐམས་ ཅད་ ལྡན་ པར་ནི། །ཡང་ དག་ ཉིད་ དུ་ སོ་ སོར་ གཟུང་། །
མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་
གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་
མ་ལུས་གཟུང་། །མ་བསྒྲིལ་བ་རྣམས་བདག་གིས་བསྒྲལ། །མ་གྲོལ་བ་རྣམས་
བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང་། །སེམས་ཅན་མྱ་
ངན་བཟླས་ལ་འགོད། །ཅེས་བྱ་བ་འདི་དག་གི་སྒོ་ནས་གཟུང་བ་ཡིན་ལ། དེས་ན་
- 192 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
དཀྱིལ་འཁོར་གྱི་ལྷ་དང་བླ་མ་དཔང་དུ་བཞག་སྟེ་སྡོམ་པ་བསྒྲག་པ་དང་གཟུང་
བའི་སྐབས་ནས་ཇི་ལྟར་འབྱུང་བའི་དམ་ཚིག་ཐམས་ཅད་བསྲུང་བར་ཁས་བླངས་
པ་ཡིན་ནོ། །དེ་བཞིན་དུ་བུམ་དབང་། གསང་དབང་། ཤེར་དབང་། ཚིག་དབང་
རྣམས་ཀྱི་སྐབས་སུ་ཐུན་མོང་དང་ཐུན་མོང་མ་ཡིན་པའི་དམ་ཚིག་མང་དུ་ཡོད་པ་
རྣམས་ཀྱང་། གཙོ་བོས་ཇི་ལྟར་བཀའ་བསྒོ་བའི། །གསུང་ནི་དེ་ལྟར་བདག་གིས་
བགྱི། །ཞེས་ཇི་བཞིན་དུ་བསྲུང་བར་ཁས་བླངས་པ་ཡིན་ལ། ཇི་ལྟར་ཁས་བླངས་
པ་ལྟར་རྡོ་རྗེ་འཆང་གི་བཅས་པ་ལས་མི་འདའ་བར་བཀའ་བཞིན་དུ་བྱེད་པ་ལ་
དམ་ཚིག་དང་སྡོམ་པ་སྲུང་བ་ཞེས་བརྗོད་ཀྱི། དབང་དུས་སུ་གང་ཁས་བླངས་ཐེ་
ཚོམ་ཙམ་ཡང་མེད་ཅིང་། ཐ་ན་མི་དགེ་བཅུ་ལ་སྤོང་སེམས་ཙམ་ཡང་མེད་པ་ལྷའི་
སྒོམ་བཟླས་དང་། བཟླས་པའི་གྲངས་ཙམ་ཞིག་ལ་ནུས་པ་སྦྲུག་བློ་བྱེད་པ་དང་།
རླུང་ཟིན་ནས་དྲོད་འབྱུང་བའི་ཐབས་ཙམ་ལ་ནུས་པ་སྦྲུག་བློ་བྱས་ཀྱང་སྔགས་
ལམ་དུ་འགྱུར་བ་ཤིན་ཏུ་དཀའོ། །དོན་འདི་དག་ལ་དགོངས་ནས་བླ་མ་གྲུབ་པའི་
དབང་ཕྱུག་ཆེན་པོ་དེ་ཉིད་ཀྱིས་དམ་ཚིག་དང་སྡོམ་པ་སྲུང་བ་ཉིད་གཙོ་བོར་མཛད་
དེ། རིགས་ལྔ་སྤྱི་དང་སོ་སོའི་དམ་ཚིག་རྣམས་ལ་ཉིན་ལན་གསུམ་མཚན་ལན་
གསུམ་དུ་བསྔོ་བགྲང་མཛད། ཐུན་རེ་རེའི་ནང་དུ་དཀོན་མཆོག་གསུམ་ལ་སྐྱབས་
སུ་འགྲོ་བ་ནས་བཟུང་མཇུག་ཏུ་བསྔོ་བས་རྒྱས་འདེབས་པའི་བར་ཐུན་དྲུག་གི་
རྣལ་འབྱོར་ཞེས་གྲགས་པ་རྗེ་རྒྱལ་བ་གཉིས་པའི་བཀའ་བརྒྱུད་འདིའི་ཐུན་མོང་
མ་ཡིན་པའི་ཟབ་ཆོས་དེ་ལ་ཐུགས་དམ་གྱི་མཐིལ་དུ་གནང་ཞིང་། ཉིན་རེ་བཞིན་
དུ་ཐུན་དྲུག་གི་རྣལ་འབྱོར་ཆག་མེད་དུ་མཛད་དོ། །དེ་ཡང་བདག་ཅག་ཞབས་
འབྲིང་ན་ཡོད་པའི་ཚེ་སྐུ་ཁམས་མི་བདེ་བ་ཞིག་གི་སྐབས་མཚན་ཕྱེད་ཙམ་ལ་
193-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བདག་གིས་གཟིམས་ཆུང་དུ་སྐུ་གསང་གི་ཞབས་ཕྱིར་ ཕྱིན་པ་ན། ལུས་གནད་
བཅས་ཏེ་ཐུགས་དམ་ཞིག་ལ་བཞུགས་འདུག་པ་དེ་ནི་ཐུན་དྲུག་གི་རྣལ་འབྱོར་དུ་
མངོན་ནོ། །སྐུ་ན་མཐོ་ཞིང་སྐུ་ཁམས་མི་བདེ་བ་དེ་འདྲ་བའི་སྐབས་སུ་ཡང་ཐུན་
དྲུག་གི་རྣལ་འབྱོར་ཆག་མེད་མཛད་ན་རྒྱུན་པར་ལྟ་ཅི་སྨོས། ཚུལ་འདི་ཙམ་ཡང་
དེང་སང་གི་མཁས་གྲུབ་ཏུ་གྲགས་པ་ཕལ་མོ་ཆེ་ཞིག་ལ་འདི་འདྲ་བའི་བརྡ་ཆད་
ཙམ་ཡང་མེད་ན་ལག་ལེན་ལ་ཁེལ་བ་ལྟ་ཅི་སྨོས། དེས་ན་མཆོག་ཏུ་ངོ་མཚར་
བའི་རྣམ་ཐར་ཡིན་ནོ། །བཟའ་བའི་དམ་ཚིག །བསྟེན་པའི་དམ་ཚིག་རྣམས་ལ་
ཡང་རྒྱུད་སྡེ་ནས་བཤད་པ་ཇི་བཞིན་ཕྱག་ལེན་ལ་ཐེབས་པར་མཛད་དེ། བཟའ་
བཏུང་ནམ་མཛད་རེས་ཀྱིས་འབྲུ་གསུམ་གྱི་བྱིན་རླབས་དང་བླ་མེད་ནས་བཤད་
པའི་ཟས་ཀྱི་རྣལ་འབྱོར་དང་མ་བྲལ་བར་མཛད་པའི་ཚུལ་གོང་དུ་བརྗོད་ཟིན་པ་
ལྟར་ལགས། དམ་ཚིག་གི་རྫས་རྡོར་དྲིལ། ཌཱ་མ་རུ། ཀ་པཱ་ལ། ཡི་དམ་གྱི་བྲིས་སྐུ་
རྣམས་སྣོད་མིན་གཞན་གྱིས་མི་མཐོང་བར་འབྲལ་མེད་དུ་འཆང་ཞིང་། སྐྲ་ལས་
བྱས་པའི་ཚངས་སྐུད། ཁ་ཊཾ་ག །རྣམ་རྒྱལ་བུམ་པ་ཚད་ལྡན། ལས་བུམ། མི་རུས་
ཀྱི་བགྲང་ཕྲེང་། རྐང་གླིང་རྣམས་དང་། གོང་དུ་བརྗོད་པའི་དམ་ཚིག་གི་རྫས་དེ་
རྣམས་དངོས་སུ་འཆང་ཞིང་། གཞན་མ་རྒྱན་དྲུག་མཚན་ཉིད་ཚང་བ་ཞིག་སྒྲུབ་
པའི་བཞེད་པ་ཆེ་བར་བྱུང་ནས་བདག་ཅག་ལ་རྣལ་འབྱོར་རོལ་པའི་དགའ་སྟོན་
གྱི་ནང་ནས་རྒྱན་དྲུག་གི་སྐོར་དེ་ལ་ཞིབ་ཏུ་ལྟོས་ཤིག་གསུངས་བྱུང་བར་བདག་
གིས་ཀྱང་བཀའ་བཞིན་དུ་བསྒྲུབས་ནས་སྐུ་མདུན་དུ་འདི་ལྟར་ཞེས་ཞུས་ཀྱང་།
དམ་ཚིག་གི་རྫས་དེ་དག་ལ་ཤིན་ཏུ་གསང་བ་དམ་པས་གཞན་ལ་བཀའ་མ་གནང་
བ་བཅས་རྒྱན་དྲུག་དངོས་སུ་མ་གྲུབ་ཀྱང་། དམ་ཚིག་གི་རྫས་བརྒྱད་དུ་གྲགས་པ་
- 194 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
རི་མོར་བྲིས་པ་ཞིག་འབྲལ་མེད་དུ་མཛད། གསང་བའི་རྫས་དེ་དག་ནི་བདག་
ཅག་སྐུ་མདུན་དུ་ཉེ་བར་གནས་པ་དག་གིས་ཀྱང་མཐོང་བའི་ཡུལ་དུ་མི་མཛད་ན་
གཞན་གྱིས་ལྟ་ཅི་སྨོས། དམ་ཚིག་གསོ་ཕྱིར་ཟླ་བ་རེ་རེ་བཞིན་ཡར་ངོ་མར་ངོའི་
ཚེས་བཅུ་གཉིས་ལ་བདག་ཉིད་འཇུག་ཅིང་དབང་བཞེས་པར་མཛད། ཡར་ངོའི་
བཅུ་བཞི་དང་མར་ངོའི་བཅུ་བཞི་གཉིས་ལ་ཡི་དམ་དང་ཆོས་སྲུང་རྣམས་ལ་མཆོད་
གཏོར་རྒྱས་པ་རེ་ཆག་མེད་འབུལ། སྐབས་སྐབས་སུ་ཚོགས་ཀྱི་འཁོར་ལོ་དང༌།
རྒྱུན་པར་ཡང་དཔའ་བོ་མཁའ་འགྲོ་ལ་མཆོད་གཏོར། དམ་ཚིག་ཉམས་ཆགས་
སྐོང་བའི་བཤགས་ པ་ རྡོ་ རྗེ་སེམས་དཔའི་སྒོམ་བཟླས་སོགས་ལ་འགྲུས་པར་
མཛད། དེ་ལྟར་དམ་ཚིག་དང་སྡོམ་པ་ཚུལ་བཞིན་དུ་སྲུང་བ་ལ་ནི། རྡོ་རྗེ་འཆང་
གིས་རྒྱུད་སྡེ་རྣམས་སུ་རྒྱ་ཆེར་བསྔགས་ཏེ། སྡོམ་འབྱུང་ལས། ཅི་སྟེ་དངོས་གྲུབ་
མཆོག་འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་བའི་དུས་ལ་བབ་ཀྱང་
བླ། །རྟག་ཏུ་དམ་ཚིག་བསྲུང་བར་བྱ། །ཞེས་དང་། གསང་བའི་མཛོད་ཀྱི་རྒྱུད་
ལས། དབང་བསྐུར་ཡང་དག་སྦྱིན་ལྡན་ན། །སྐྱེ་དང་སྐྱེ་བར་དབང་བསྐུར་འགྱུར། །
དེ་ཡིས་སྐྱེ་བ་བདུན་ལ་ནི། །མ་བསྒོམས་པར་ཡང་དངོས་གྲུབ་འཐོབ། །གང་ལ་
སྒོམ་ པ་ དད་ལྡན་ ཞིང་། །གལ་ཏེ་དམ་ཚིག་སྡོམ་ལ་གནས། །སྐྱེ་ འདིར་ལས་
དབང་གིས་མ་གྲུབ། །སྐྱེ་བ་གཞན་དུ་དངོས་གྲུབ་འཐོབ། །རེ་ཞིག་དམ་ཚིག་
ཉམས་ པ་ ལ། །དངོས་ གྲུབ་ ཐོབ་ པ་ ལྟ་ ཞོག་ གི །མི་ ཡི་ སྐྱེ་ བའང་ རྙེད་ པར་
དཀའ། །ཞེས་དང་། དམ་ཚིག་ལྔ་པ་ལས་ཀྱང་། གལ་ཏེ་ལྟུང་བ་མེད་གྱུར་ན། །
སྐྱེ་བ་བཅུ་དྲུག་དག་ན་འགྲུབ། །ཅེས་དང་། རྣམ་གྲོལ་ཟླ་བས་ཀྱང་། མ་བསྒོམས་
གྱུར་ཀྱང་ལྟུང་མེད་ན། །སྐྱེ་བ་བཅུ་དྲུག་དག་ན་འགྲུབ། །ཅེས་སོགས་རྒྱུད་དང་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གྲུབ་ཆེན་གྱི་གཞུང་མང་ པོ་ལས་ རྒྱ་ཆེར་གསུངས་ལ། མདོར་ན་མཁས་གྲུབ་
ཐམས་ཅད་མཁྱེན་པས། དབང་ཡོངས་སུ་རྫོགས་པར་ཐོབ་པ་ཞིག་གིས་དམ་ཚིག་
དང་སྡོམ་པ་སྲུང་བ་ལ་འབད་ནས་རྩ་ལྟུང་གིས་མ་གོས་ན་ཚེ་དེ་ལ་ལམ་སྒོམ་པ་
ཆེར་མ་བྱུང་ཡང་སྐྱེ་བ་བདུན་ལ་སོགས་པ་ཚུན་ཆད་ཀྱིས་མཆོག་འགྲུབ་བར་
གསུངས་སོ། །དེས་ན་དབང་ཐོབ་ནས་དམ་ཚིག་དང་སྡོམ་པ་དག་པར་བསྲུངས་ན་
ནི་སྐྱེ་བ་བཅུ་དྲུག་ཚུན་ལ་འཚང་རྒྱ་བར་ངེས་པས་ཆེས་རྨད་དུ་བྱུང་བ་ཡིན་ནོ། །བླ་
མ་དམ་པ་འདིས་ཀྱང་དོན་གྱི་གནད་དེ་དག་ལ་གཟིགས་ནས་དམ་ཚིག་དང་སྡོམ་
པ་ལ་གཅེས་སྤྲས་གཙོ་བོར་མཛད་པ་ཡིན་པས། རྡོ་རྗེ་ཐེག་པའི་སྒོར་ཞུགས་པའི་
སྐལ་ལྡན་རྣམས་ཀྱིས་ནི་འདི་འདྲ་བའི་མཛད་པ་བཟང་པོའི་རྗེས་སུ་འཇུག་པར་
རིགས་སོ། །དེ་ལྟར་བླ་མ་དམ་པ་འདིས་དབང་ཐོབ་ནས་དམ་ཚིག་དང་སྡོམ་པ་
སྲུང་བ་གཞིར་བཞག་སྟེ་གསང་སྔགས་ཀྱི་ལམ་ལ་སྒྲུབ་པ་སྙིང་པོར་མཛད་ལ། དེ་
ཡང་གསང་སྔགས་བླ་ན་མེད་པའི་རྒྱུད་སྡེ་རྒྱ་མཚོ་ལྟ་བུའི་སྙིང་པོའི་བཅུད་ཕྱུང་བ་
ལམ་བསྐྱེད་རྫོགས་གཉིས་ལ་ཐོས་བསམ་ཕུ་ཐག་ཆོད་པ་ཞིག་མཛད་དགོས་པར་
གཟིགས་ནས། རྡོ་རྗེ་འཛིན་པ་དུ་མའི་སྤྱན་སྔར་བསྐྱེད་རྫོགས་ཀྱི་ཟབ་ཁྲིད་ནན་
ཏན་དུ་གསན་ཅིང་། རྒྱུད་དང་གྲུབ་ཆེན་གྱི་གཞུང་མང་པོ་དང་། ལྷག་པར་རྗེ་ཡབ་
སྲས་ཀྱི་གསུང་རབ་རིན་པོ་ཆེ་རྣམས་ལ་གསན་སྦྱོང་ཞིབ་ཏུ་མཛད་དེ། མཐར་མི་
མེད་ལུང་སྟོང་དུ་གཅིག་པུར་བཞུགས་ནས་ཐུགས་དམ་མཛད་ཚེ་གཞན་ལ་འདྲི་མི་
དགོས་པའི་གདེང་ཐོབ་པར་མཛད། ཚུལ་འདི་ནི་བླ་མ་ཉིད་ཀྱི་ཞལ་ནས། ངས་ཡི་
དམ་གྱི་བསྐྱེད་རྫོགས་ལན་གསུམ་ཙམ་ཞུས་ནས་བློ་ལ་ངེས་པོ་ཡོད་ཅེས་དངོས་སུ་
གསུངས། ཁྲིད་ཀྱི་རྣམ་ གྲངས་མང་ པོ་ གསན་པར་མ་མཛད་ཀྱང་། ཡི་དམ་གྱི་
- 196 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
བསྐྱེད་ རྫོགས་ གཉིས་ དང་། ཟབ་ལམ་ནཱ་རོ་ཆོས་དྲུག །དཔལ་དབེན་ ས་ སྙན་
བརྒྱུད་ཀྱི་མན་ངག་མདོ་སྔགས་གཉིས་ཀའི་ལམ་གྱི་ལུས་ཚང་བའི་བླ་མའི་རྣལ་
འབྱོར་རྣམས་ཀྱི་གཟབ་ཁྲིད་སྙན་ནས་སྙན་དུ་བརྒྱུད་པ་བྱིན་རླབས་ཀྱི་ངད་མ་
ཡལ་ཞིང་། དམ་ཚིག་ལ་སེལ་མེད་ པའི་ རྒྱུད་ ལྡན་ བླ་ མའི་ ཞལ་ གྱི་བདུད་རྩི་
ལེགས་པར་བཞེས་ནས་འཁྲུལ་མེད་ཀྱི་ངེས་པ་བརྟན་པོ་རྙེད་པ་ན། མཐོ་མཐོ་
རླུང་ལ་བསྐུར། དམའ་དམའ་ཆུ་ལ་བསྐྱུར་གསུངས་པ་ལྟར་ཚེ་འདིའི་བྱ་གཞག་
ཐམས་ཅད་བཙན་ཆོད་དུ་བློས་དོར་ནས་མི་མེད་ལུང་སྟོང་འགྲིམས་ཏེ། རྫ་རི་དང་
གངས་རི། ནགས་ཀྱི་ཁྲོད་རྣམས་སུ་ལྟོ་གོས་གཏམ་གསུམ་ལ་གྱོང་བསྐུར། འཚོ་
བ་སྲོག་འཚོ་ཙམ་ལ་བརྟེན་ཏེ། རྣལ་འབྱོར་གྱི་དབང་ཕྱུག་མི་ལ་རས་པ་དང་།
གྲུབ་མཆོག་དབེན་ས་པ་ཆེན་པོའི་རྣམ་པར་ཐར་པ་དྲི་མ་མེད་པའི་རྗེས་སུ་ཞུགས་
ནས་ཐུགས་དམ་ཐུན་བཞིའི་རྣལ་འབྱོར་ལ་ཆུ་བོའི་རྒྱུན་བཞིན་དུ་ཐང་ལྷོད་མེད་
པར་མཛད། དེ་ཡང་བྱང་རྭ་སྒྲེང་རྒྱལ་བའི་དབེན་གནས། ཀོང་པོ་ཙ་རི། འོལ་ཁ་
ཆོས་ལུང་། རྒྱ་སོག །ལྷ་སྡིངས། འཕྱོངས་རྒྱས། །གཙང་དབུས་མཚམས་ཀྱི་ཇོ་མོ་
ཁ་རག་རྣམས་སུ་དཀའ་སྤྱད་དྲག་པོའི་སྒོ་ནས་སྒྲུབ་པ་ལ་གཅིག་ཏུ་གཞོལ་བར་
མཛད། གཞན་ ཡང་ བྲག་ རྒྱ་ རྡོ་ རྗེའི་ ཕོ་ བྲང་། བྱང་ ཆེན་ སྒང་ རི། རྟ་ནག་ཆོས་
སྡིངས། བཞད་དངུལ་ཆུ་ཆོས་རྫོང་སོགས་གཙང་ཁུལ་གྱི་དབེན་གནས་གྲགས་ཆེ་
བ་ཕལ་ཆེར་དུ་སྒྲུབ་པ་མཛད། གནས་དེ་དང་དེར་རབ་ཏུ་འབྱོན་པའི་ཚེ་ཡང་ཡལ་
ཡུལ་རེ་ཙམ་མིན་པར་འགའ་ཞིག་ཏུ་ལོ་གསུམ། འགའ་ཞིག་ཏུ་ལོ་རེ། མ་མཐའ་
ཟླ་བ་ཁ་ཤས་ཀྱི་རིང་ལ་གཞི་ཕབ་ནས་སྒྲུབ་པ་ལ་ནན་ཏན་དུ་མཛད། སླར་ཡང་
ཚེ་འདི་བློས་བཏང་གི་བསམ་སྦྱོར་དྲག་པོས་སུས་ཀྱང་མཐོང་ཚོར་མེད་པའི་ས་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཐའི་ནགས་ཁྲོད་གཅིག་ཏུ་རི་དྭགས་བཞིན་དུ་བཞུགས་པར་བཞེད་ནས། རང་
ཡུལ་གྲྭ་ས་དང་བཅས་པ་གང་ལའང་ཆགས་ཤིང་གཉེན་ཉེ་རིགས། སྦྱིན་བདག་
དད་པ་ཅན། བླ་དཔོན་དང་སྡེ་དཔོན་སོགས་གང་གི་ཡང་དབང་དུ་མ་བཏང་བར།
རྣལ་འབྱོར་གྱི་དབང་ཕྱུག་མི་ལ་རས་པའི་སྒྲུབ་གནས་བྲིན་གྱི་ཆུ་དབར་དུ་ཕེབས་
ཏེ། གཙོ་ཆེར་བྲག་དམར་མཆོང་ལུང་དུ་བཞུགས། གཞན་ཡང་རྗེ་བཙུན་གྱི་སྒྲུབ་
ཕུག་དེ་དང་དེ་དག་ཏུ་ཕལ་ཆེར་སྨྲ་བཅད་ཀྱི་སྐུ་མཚམས་དམ་པོ་ལ་བཞུགས་ནས་
ཐུགས་དམ་ཐུན་བཞིའི་རྣལ་འབྱོར་ལ་འགྲུས་པར་མཛད། གནས་དེར་ ཉམས་
རྟོགས་ཤིན་ཏུ་འཕེལ། ལོ་ཁ་ཤས་སོང་བ་ན་རྐྱེན་ཅི་རིགས་ཀྱིས་བསྐུལ་ཏེ་བལ་
བོད་མཚམས་ ཀྱི་སའི་ཆ་མང་ཡུལ་སྐྱིད་གྲོང་ གི་དབེན་གནས་སུ་ཕེབས་ནས་
ཐུགས་ དམ་ཐུན་བཞིའི་རྣལ་ འབྱོར་ ལ་ བཞུགས་སོ། །དེ་ ཡང་ བདག་ ཅག་ གི་
དཔལ་ལྡན་བླ་མ་དམ་པ་འདིས་དཀའ་སྤྱད་སྙིང་རུས་མཛད་ཚུལ་འདི་ལྟར་བརྗོད་
པ་ན། འགའ་ཞིག་འདི་སྙམ་དུ་འཚོ་བ་དཀའ་ཐུབ་ལ་བརྟེན་ནས་སྙིང་རུས་བྱེད་པ་
ནི་མཚན་ཉིད་ཐེག་པའི་ལུགས་ཡིན་གྱི། སྔགས་ལ་ནི་འདོད་ཡོན་ལམ་དུ་བྱེད་
པས་དེ་ཡོན་ཏན་དུ་མི་འོས་སོ་སྙམ་པ་དང༌། ལྷག་པར་ཕྱི་དྲོའི་ཁ་ཟས་དང་། སྲོག་
གི་ཕྱིར་ཡང་ཆང་སྤོང་བ་རྣམས་ལ་བསྔགས་པ་ཆེར་བརྗོད་པ་དེ་ནི་གསང་སྔགས་
པའི་ཡོན་ཏན་དུ་མི་འོས་ཏེ། གསང་སྔགས་པ་རྣམས་ནི་བཟའ་བཏུང་ཚོགས་
འཁོར་དུ་ལོངས་སྤྱོད་ཅིང་། ཆང་ནི་དམ་རྫས་ཡིན་པས་མི་རུང་བ་མེད་དོ་སྙམ་ན།
དེ་ནི་རྒྱུད་སྡེའི་དགོངས་པ་མ་ལོན་ཞིང་གྲུབ་ཆེན་རྣམས་ཀྱི་རྣམ་ཐར་དང་རྒྱལ་
བའི་བསྟན་པའི་གནད་མ་རིག་པའི་ཅལ་ཅོལ་ཆེན་པོ་ཡིན་ཏེ། རྒྱ་གར་གྱི་གྲུབ་
ཆེན་ཕལ་མོ་ཆེས་དཀའ་སྤྱད་སྙིང་རུས་ཀྱི་སྒོ་ནས་སྒྲུབ་པ་མཛད་པ་ཤ་སྟག་ཡིན་
- 198 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ལ། དེ་ཡང་གྲུབ་ཆེན་ལཱུ་ཨི་པ་ཆེན་པོས་ཨུ་རྒྱན་གྱི་ཡུལ་དུ་བླ་མ་དང་དཔའ་བོ་
མཁའ་འགྲོའི་ཚོགས་ལས་བདེ་མཆོག་གི་དབང་དང་གདམས་ངག་བཞེས་པའི་ཚེ།
དཔའ་བོ་མཁའ་འགྲོ་རྣམས་ཀྱི་དཀའ་སྤྱད་སྙིང་རུས་ཀྱི་སྒོ་ནས་སྒྲུབ་པ་རྩེ་གཅིག་
ཏུ་བྱ་དགོས་ཚུལ། རྐང་པ་བརྐྱངས་པ་སྤངས་ནས་ནི། །འཁོར་བའི་མངག་གཞུག་
དོར་ནས་སུ། །རྡོ་རྗེ་སེམས་དཔའ་རྒྱལ་པོ་ཆེ། །ཡང་དང་ཡང་དུ་བསྐུལ་བར་བྱ། །
ཞེས་བསྐུལ་ཞིང་། དེའི་དོན་ལ་བསམ་པ་ན་ཚེ་འདི་བློས་བཏང་སྟེ་དབེན་པའི་
གནས་སུ་འཚོ་བ་སྲོག་འཚོ་ཙམ་ལ་བརྟེན་ནས་སྒྲུབ་པ་སྙིང་པོར་མཛད་དགོས་
པར་དགོངས་ནས་རིམ་གྱིས་ལྗོངས་རྒྱ་ཞིང་ཕེབས་ཏེ། ཆུ་བོ་གངྒའི་འགྲམ་ཞིག་ཏུ་
ཉ་པ་མང་པོས་ཉའི་རྒྱུ་མ་རྣམས་བཏོན་ནས་བདག་མེད་དུ་བོར་བ་ལས་བཞེས་ཏེ་
གསོལ་ཟས་མཛད་ཅིང་། གཞན་མ་མི་ཟས་གང་ཡང་མེད་པར་སྒྲུབ་པ་རྩེ་གཅིག་
ཏུ་མཛད་པས་གྲུབ་པའི་གོ་འཕང་མཐོན་པོར་གཤེགས་ཤིང་། གསོལ་ཟས་ལ་
བརྟེན་ནས་མཚན་གསོལ་བ་ལཱུ་ཨི་པ་ཞེས་གྲགས་པ་དེ་བྱུང་བ་དང་། གྲུབ་ཆེན་
དྲིལ་བུ་ཞབས་ཀྱིས་ཀྱང་དབང་དང་གདམས་ངག་ཐོབ་ཙམ་ཉིད་ནས་དབེན་པའི་
ནགས་སུ་གཤེགས་ཏེ་ཤིང་གི་འབྲས་བུ་དང་ལོ་མ་ཙམ་གྱིས་འཚོ་བ་མཛད་ཅིང་།
མི་ཟས་གཞན་མེད་པར་དཀའ་སྤྱད་ཀྱི་སྒོ་ནས་སྒྲུབ་པ་ཡུན་རིང་དུ་མཛད་པ་ན།
ཡུལ་དེའི་རྒྱལ་པོ་ཞིག་གིས་སྐུ་ལུས་ཤིན་ཏུ་རིད་པའི་ཚུལ་དེ་མཐོང་ནས་བསྙེན་
བཀུར་ལ་གདན་དྲངས་པ་ན། དངོས་རྣམས་ཡོངས་སུ་ཤེས་པའི་མཁས་པ་རྣམས་
ལ་བརྙས་པར་མི་བྱ་སྟེ། །དེ་ནི་རྩྭ་རྩེ་ཆུང་བ་བས་ཀྱང་ཆུང་བའི་འབྱོར་པ་ལ་ནི་
ཆགས་པ་མིན། །རྒྱུན་མི་འཆད་པར་ཆང་འཛག་པ་ཡིས་འགྲམ་ལང་ནག་པོར་
གྱུར་ པ་ ཡི། །གླང་ཆེན་རྣམས་ནི་པདྨའི་སྐུད་ པ་ ཕྲ་མོས་འཁྱིག་པར་ མི་ནུས་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཞིན། །ཞེས་ལྟོས་མེད་ཀྱི་ཚིག་སྨྲས་ནས་ཇི་ཙམ་བཀྲེན་ཡང་རྒྱལ་པོས་སྤྱན་མ་
འདྲོངས་པ་ལྟ་བུ་དང་། དེ་བཞིན་དུ་པཎ་ཆེན་ནཱ་རོ་པ་ཆེན་པོས་དཀའ་ཆེན་བཅུ་
གཉིས་དང་། དཀའ་ཕྲན་བཅུ་གཉིས་ཞེས་བྱ་བ་ཐ་མལ་པའི་བློ་ཡུལ་ལས་འདས་
པའི་དཀའ་སྤྱད་དྲག་པོའི་སྒོ་ནས་གྲུབ་པའི་གོ་འཕང་བརྙེས་པ་ཡོངས་ལ་གྲགས་
པ་ལྟར་དང་། རྣལ་འབྱོར་གྱི་དབང་ཕྱུག་མི་ལ་རས་པས་ཀྱང་མར་པའི་སྐུ་དྲུང་དུ་
སྲས་མཁར་དགུ་ཐོག་བརྩིགས་པ་སོགས་དཀའ་སྤྱད་བསམ་གྱིས་མི་ཁྱབ་པ་དང་།
བྲག་དཀར་རྟ་སོར་ལོ་གསུམ་གྱི་རིང་ལ་ཉིན་རེར་ཕྱེ་ཐུར་མགོ་རེ་ཙམ་གསོལ་
ཞིང་། དེ་ནས་མི་ཟས་གང་ཡང་མེད་པར་ལོ་གསུམ་གྱི་རིང་ཟླ་དང་ཆུ་ ཙམ་ལ་
བརྟེན་ནས་སྒྲུབ་ པ་ སྙིང་པོར་མཛད་པས་གྲུབ་པའི་གོ་འཕང་བརྙེས་ པ་ དང་།
ཤངས་པ་བཀའ་བརྒྱུད་ཀྱི་གྲུབ་ཐོབ་ཆེན་པོ་རྨོག་ལྕོག་པ་ཞེས་གྲགས་པ་དེས་ཀྱང་
ལོ་བཅུ་གཉིས་ཀྱི་རིང་ལ་ཕལ་ཆེར་མི་ཟས་མ་གསོལ་བར་སྒྲུབ་པ་རྩེ་གཅིག་ཏུ་
མཛད་པར་རྣམ་ཐར་ལས་འབྱུང་བ་ལྟར་དང་། འཇམ་མགོན་ཆོས་ཀྱི་རྒྱལ་པོ་ཙོང་
ཁ་པ་ཆེན་པོས་ཀྱང་མདོ་སྔགས་ཀྱི་གསན་སྦྱོང་ཕལ་ཆེར་གྲུབ་ནས། དད་ལྡན་
བགྲང་བ་ལས་འདས་པས་ཆོས་ཀྱི་བཀའ་དྲིན་ཞུ་བ་ལ་ཕྱོགས་པའི་ཚེ། མགོན་པོ་
འཇམ་པའི་དབྱངས་ཀྱིས། དམུ་རྒོད་གདུལ་དཀའི་སེམས་ཅན་འདི་རྣམས་ལ། །
བཤད་ པས་ ཕན་ཐོགས་ཆེན་པོར་ ག་ལ་འགྱུར། །དེ་བས་སྒྲུབ་པ་ལྷུར་བླངས་
དབེན་པ་བསྟེན། །རང་གཞན་གཉིས་ཀ་འཚེངས་པའི་ལམ་རྙེད་སྙམ། །ཞེས་ཚེ་
འདི་བློས་བཏང་ནས་དབེན་པའི་གནས་སུ་སྒྲུབ་པ་མཛད་དགོས་པར་བསྐུལ་བ་
ན། རྗེ་བཙུན་གྱི་བཀའ་བཞིན་ཚེ་འདིའི་ཕུན་ཚོགས་ཐམས་ཅད་དོར་ཏེ། འོལ་ཁ་
ཆོས་ལུང་དུ་ཕེབས་ནས་དཀའ་སྤྱད་དྲག་པོའི་སྒོ་ནས་སྒྲུབ་པ་དར་དྲག་ལ་ཡུན་
- 200 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
རིང་བ་མཛད་པས་ལྷག་པའི་ལྷ་མང་པོའི་ཞལ་གཟིགས་ཤིང་། ཐུན་མོང་དང་ཐུན་
མོང་མིན་པའི་ཉམས་རྟོགས་ཐམས་ཅད་གོང་འཕེལ་དུ་གྱུར་ཏེ། རྒྱ་གར་གྲུབ་ཆེན་
རྣམས་ཀྱི་ཐུགས་རྒྱུད་ལ་ཇི་ལྟར་འཁྲུངས་པ་ལྟར་གྱི་གསང་སྔགས་བླ་ན་མེད་པའི་
རྟོགས་པ་མཐའ་དག་འཁྲུངས་ཏེ་རྒྱལ་བའི་བསྟན་པ་ལ་རྒྱལ་བ་རང་ཉིད་དང་
ཚུལ་མཚུངས་པར་གྱུར་པ་དང་། གྲུབ་ཆེན་དབེན་ས་པ་ཆེན་པོ་ཡབ་སྲས་ཀྱང་མི་
མེད་ལུང་སྟོང་དུ་ལྟོ་གོས་གཏམ་གསུམ་ལ་གྱོང་བསྐུར་ནས་སྒྲུབ་པ་མཛད་པས་
གྲུབ་པ་བརྙེས་པ་ཤ་སྟག་ཡིན་ནོ། །དེས་ན་དལ་བའི་རྟེན་ལ་སྙིང་པོ་ལེན་པར་
འདོད་པ་རྣམས་ཀྱིས་དམ་པ་རྣམས་ཀྱི་རྣམ་པར་ཐར་པ་ལ་མིག་ཡར་བལྟས་ནས་
ཡིད་ སྨོན་ བྱ་ཡི། རྒྱལ་བའི་བསྟན་ པའི་རྣམ་གཞག་མ་ ཆགས་ པའི་ བླུན་ པོའི་
གཏམ་ལ་ཡིད་བརྟན་མི་བྱའོ། །འོ་ན་སྔགས་ལ་ཆང་སྤོང་དགོས་པར་གང་ནས་
བཤད་སྙམ་ན། རྒྱུད་རྡོ་རྗེ་རྩེ་མོ་ལས། ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་
པར་སྤང་བར་བྱ། །ཞེས་གསུངས་ལ། དེ་ཉིད་རྒྱ་གར་གྲུབ་ཆེན་རྣམས་ཀྱི་བླ་མེད་
ཀྱི་དཀྱིལ་ཆོག་ཚད་ལྡན་མང་པོར་སྡོམ་པ་བསྒྲག་པའི་སྐབས་སུ་འབྱུང་ཞིང་།
སྡོམ་པ་བསྒྲག་པ་དང་གཟུང་བའི་སྐབས་ནས་ཇི་ལྟར་འབྱུང་བ་ལྟར་ལྷ་དང་བླ་མ་
དཔང་དུ་བཞག་སྟེ་ཁས་བླངས་པ་ཡིན་ནོ། །དཔལ་དུས་ཀྱི་འཁོར་ལོ་ལས་ཀྱང་
ཆང་འཐུང་བ་ལ་དགག་པ་རྒྱ་ཆེར་མཛད། དེ་བཞིན་དུ་ཐེག་པ་ཆེ་ཆུང་གི་སྡེ་སྣོད་
དགོངས་འགྲེལ་དང་བཅས་པ་མཐའ་དག་ནས་ཆང་ཉེས་པ་ཐམས་ཅད་ཀྱི་སྒོར་
ལན་ཅིག་མིན་པར་ཡང་དང་ཡང་དུ་གསུངས་ཤིང་། བཅས་རྐྱང་གི་ཉེས་པ་གཞན་
ཐམས་ཅད་ལས་ཆང་ལ་དགག་པ་ཆེ་བ་ཡང་ཉེས་པ་ཐམས་ཅད་ཀྱི་སྒོར་འགྱུར་
ཚུལ་ཆང་དང་མཚུངས་པ་གཞན་མེད་པས་ཡིན་ནོ། །བསྟན་པ་ལ་གནོད་པའི་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
དགག་བྱ་ཡང་ཤིན་ཏུ་ཆེ་སྟེ་ཆང་འཐུང་བའི་གཟུགས་བརྙན་ཙམ་གྱིས་ཀྱང་བསྟན་
པ་ ལ་ གནོད་ པ་ ཆེ་ བར་ མཐོང་ ནས། སྔོན་ རྒྱལ་ པོ་ གླང་ དར་ མས་ བསྟན་ པ་
བསྣུབས་པའི་རྟེན་འབྲེལ་དུ་ལྷ་སའི་གཙང་ཁང་གི་སྒོ་ལ་འདམ་ཞལ་བྱས་པ་ལ་
རབ་བྱུང་ཆང་གི་བུམ་པ་ཐོགས་པའི་གཟུགས་བརྙན་བྲིས་ཤིང་། རྟེན་འབྲེལ་ངན་
པ་དེའི་མཐུས་ལོ་བདུན་ཅུ་ལྷག་ཙམ་གྱི་རིང་དབུས་ཀྱི་ལྗོངས་སུ་བསྟན་པ་ནུབ་པ་
བྱུང་བ་དང་། མཁས་མཆོག་དབྱིག་གཉེན་བལ་ཡུལ་དུ་ཕེབས་སྐབས་བལ་པོ་ཧང་
དུ་ཞེས་ པ་ རབ་བྱུང་གི་གཟུགས་བརྙན་ཞིག་ གིས་ཆང་གི་བུམ་ པ་ ཐོགས་པ་
གཟིགས་པས། ཀྱེ་མ་རྒྱལ་བའི་བསྟན་པ་འདི་ལྟར་གྱུར་ཏེ་སྙམ་དུ་ཐུགས་ཕྱུང་
ནས་མྱ་ངན་ལས་འདས་པ་ཡིན་པས། བསྟན་འཛིན་གྱི་སྐྱེས་བུ་དམ་པ་རྣམས་རབ་
བྱུང་གི་གཟུགས་བརྙན་ཆང་གི་སྣོད་ཐོགས་པ་ལ་ཡང་དེ་ཙམ་དུ་ཐུགས་འབྱུང་ན།
ངུར་སྨྲིག་གི་གོས་གྱོན་ནས་ཆང་ལ་བག་མེད་དུ་སྤྱོད་ན་དེ་ལས་བསྟན་པ་ལ་
གནོད་པ་ཅི་ཞིག་ཡོད། བླ་མེད་ཀྱི་རྒྱུད་སྡེ་ནས་ཤ་ཆང་དམ་རྫས་སུ་གསུངས་མོད།
དེ་ཙམ་ལ་སྙད་བཏགས་ནས་བག་མེད་དུ་སྤྱད་དགོས་ན། བླ་མེད་ཀྱི་རྒྱུད་སྡེ་
མཐའ་དག་ནས་ཤ་ལྔ་དང་བདུད་རྩི་ལྔ་དམ་རྫས་ཀྱི་གཙོ་བོར་ལན་ཅིག་མིན་པར་
གསུངས་པས་ཁུ་ཁྲག་དང་བཤང་གཅི་སོགས་དང་། རྟ་ཤ་ཁྱི་ཤ་སོགས་ལ་ཡང་
ཆང་ལ་བྱ་བ་བཞིན་དུ་ངོམས་མེད་སྤྱད་དགོས་པ་ལ། བཤང་གཅི་ལ་ལག་རེག་པ་
ཙམ་ཡང་མི་འདོད་ལ། ཆང་ལ་ངོམས་མེད་དུ་ལོངས་སྤྱོད་པ་ནི་རང་བློ་འདོད་སྲེད་
ཀྱི་དབང་དུ་སོང་བར་གདོན་མི་ཟའོ། །རྒྱུ་མཚན་དེ་དག་ལས་ན་བདག་ལེགས་སུ་
འདོད་པ་རྣམས་ཀྱིས་བླ་མ་གྲུབ་པའི་དབང་ཕྱུག་ཆེན་པོ་འདིའི་མཛད་པ་བཟང་
པོའི་རྗེས་སུ་འཇུག་པར་རིགས་སོ། །འདི་འདྲ་བའི་རྣམ་ཐར་བཟང་པོ་རང་གིས་
- 202 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
ཉམས་ལེན་དུ་བྱ་མ་ནུས་ཀྱང་རྗེས་སུ་ཡི་རང་གི་སྒོ་ནས་སྨོན་ལམ་གྱི་ཡུལ་དུ་བྱ་
དགོས་ཀྱི། བློ་ཕྱོགས་ལྷུང་གི་དབང་དུ་སོང་ནས་སྐྱེ་བོ་དམ་པ་རྣམས་ཀྱི་མཛད་
སྤྱོད་ལ་སྨོད་པ་ནི་ཐལ་བས་གཡོགས་པའི་མེ་དོང་དང་མཚུངས་པས་གཟབ་པ་
གལ་ཆེ་སྟེ། སྙིགས་མ་ལྔ་ལྷག་པར་བདོ་བའི་དུས་སུ་སོང་བས་གྲོགས་ངན་པའི་
སྟོབས་ཀྱིས་སྐྱེ་བོ་དམ་པ་ལ་སྨོད་པ་དང་། གྲུབ་མཐའི་ཕྱོགས་ལྷུང་གིས་ཆོས་སྤོང་
གི་ལས་འདི་འབྱུང་ཉེ་ཞིང་རྣམ་པར་སྨིན་པ་ཤིན་ཏུ་ཚབས་ཆེ་བར་གསུངས་པས་
སོ། །དེས་ན་སྔགས་ལ་མོས་བློས་འདུལ་བའི་བཅས་མཚམས་སྲུང་བ་རྣམས་ལ་
བརྙས་པ་དང་། ཡང་རང་ཉིད་འདུལ་བའི་བཅས་མཚམས་སྲུང་བར་རློམ་ནས་
གསང་སྔགས་ཀྱི་སྤྱོད་པ་ལ་སྐུར་བ་འདེབས་པ་རྣམ་པ་ཀུན་ནས་བྱ་མི་རུང་བས།
མདོ་སྔགས་ཟུང་འབྲེལ་གྱི་ཚུལ་ལ་སྙིང་ནས་མོས་པ་མ་ཐོབ་ཀྱང་སྐུར་པ་མི་
གདབ་པར་བཏང་སྙོམས་སུ་འཇོག་པ་ཅི་ནས་ཀྱང་གལ་ཆེའོ། །དེ་ཡང་མདོ་སྡེ་
རྒྱན་ལས། ཡིད་ཀྱི་ཉེས་པ་རང་བཞིན་གདུག་པ་སྟེ། །མི་རིགས་པ་ཡི་ཆོས་ལའང་
མི་རིགས་ན། །ཐེ་ཚོམ་ཟ་བའི་ཆོས་ལ་སྨོས་ཅི་དགོས། །དེ་ཕྱིར་བཏང་སྙོམས་
བཞག་ལེགས་ཉེས་པ་མེད། །ཅེས་དང་
། བདེ་མཆོག་རྩ་རྒྱུད་ལས་ཀྱང་། མོས་པ་
དུ་མའི་སེམས་ཅན་ལ། །སྤྱོད་པ་སྣ་ཚོགས་སྟོན་མཛད་དེ། །སྣ་ཚོགས་ཚུལ་གྱིས་
གདུལ་བྱ་ལ། །ཐབས་ནི་སྣ་ཚོགས་སྟོན་པ་ཡིན། །ཟབ་མོའི་ཆོས་ནི་སྟོན་པ་ལ། །
གལ་ཏེ་མོས་པར་མ་གྱུར་ཀྱང་། །སྨོད་པ་དག་ཏུ་མི་བྱ་སྟེ། །ཆོས་ཉིད་བསམ་མི་
ཁྱབ་དྲན་བྱ། །གང་གིས་འདིར་བདག་ཡུལ་མིན་པ། །བདག་གིས་ཆོས་ཉིད་མི་
ཤེས་ཡིན། །རྫོགས་སངས་རྒྱས་དང་དེ་སྲས་ནི། །བདག་ཉིད་ཆེན་པོ་རྣམས་ཀྱིས་
མཁྱེན། །ཞེས་ གང་ གསུངས་པ་ ལྟར་ རོ། །དེ་ ལྟར་ བླ་མ་དམ་པ་འདིས་དབེན་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གནས་དུ་མར་གསང་སྔགས་ལ་ཉམས་བཞེས་ལྷུར་མཛད་ཅིང་ལྷག་པའི་ལྷ་མང་
པོའི་བསྙེན་སྒྲུབ་མཛད་དེ། ཆུ་དབར་དུ་བཞུགས་སྐབས་དཔལ་འཁོར་ལོ་སྡོམ་
པའི་བསྙེན་སྒྲུབ་མཐར་ཕྱིན་པར་མཛད་ཅིང་། མེ་ཏོག་མདངས་ཅན་དུ་དཔལ་
གསང་བ་འདུས་པའི་བསྙེན་སྒྲུབ་མཛད་དེ་སྔགས་ཀྱི་གྲངས་བསྙེན་རྫོགས་པར་
མཛད། དཔལ་ རྡོ་ རྗེ་ འཇིགས་བྱེད་ཆེན་པོའི་བསྙེན་མཚམས་ནི་ ལན་མང་དུ་
མཛད། བདེ་གསང་འཇིགས་གསུམ་གྱི་བསྙེན་སྒྲུབ་སོང་ནས། སྦྱིན་སྲེག་ ལན་
མང་དུ་གནང་ཞིང་། ཆུ་དབར་དུ་འཁོར་ལོ་སྡོམ་པའི་སྦྱིན་སྲེག་མཛད་སྐབས་
འཇའ་འོད་འཁྲིགས་པ་སོགས་ངོ་མཚར་བའི་ལྟས་ཆེན་པོ་བྱུང་བ་ཞབས་འབྲིང་བ་
རྣམས་ ཀྱིས་ ཀྱང་ མཐོང་ ངོ༌། །གཞན་ ཡང་ བདེ་ མཆོག་ དཀར་ པོ། རྡོ་ རྗེ་ རྣམ་
འཇོམས། རྗེ་བཙུན་མ་སྒྲོལ་མ་དཀར་མོ། ཕྱག་ན་རྡོ་རྗེ། ཐུགས་རྗེ་ཆེན་པོ། རྗེ་
བཙུན་འཇམ་པའི་དབྱངས་ཀྱི་སྐུའི་བཀོད་པ་མང་པོ། མགོན་པོ་ཚེ་དཔག་མེད་
སོགས་ལྷག་པའི་ལྷ་མང་པོའི་བསྙེན་སྒྲུབ་ཀྱང་མཛད་སྣང་ཞིང་། གཙོ་བོར་ནི་
གོང་དུ་བརྗོད་ཟིན་པ་ལྟར་དམ་ཚིག་དང་སྡོམ་པ་དག་པ་གཞིར་བཟུང་ནས་ལམ་
བསྐྱེད་རྫོགས་གཉིས་ལ་རྩེ་གཅིག་ཏུ་དྲིལ་བར་མཛད་དོ། །དེ་ཡང་མགོན་པོ་
འཇམ་པའི་དབྱངས་ཀྱིས་རྗེ་ཐམས་ཅད་མཁྱེན་པ་ལ་བདེ་གསང་འཇིགས་གསུམ་
ཡ་མ་བྲལ་བར་དགོས་ཚུལ་གསུངས་པ་ལྟར། དམ་པ་འདིས་ཀྱང་བདེ་གསང་
འཇིགས་གསུམ་ག་དང་། ལྷག་པར་རྡོ་རྗེ་འཇིགས་བྱེད་དང་དྲིལ་བུ་ལུས་དཀྱིལ་
གཉིས་ལ་ཐུགས་དམ་གཙོ་བོར་མཛད་ཅིང་། རྫོགས་རིམ་ནི་གྲུབ་ཆེན་ལཱ་ལི་ཏ་
དང༌། གྲུབ་ཆེན་ དཔལ་འཛིན་ གྱི་ གཞུང་ནས་ འབྱུང་བ་ལྟར་ རྫོགས་ རིམ་རྣལ་
འབྱོར་བཞིའི་ཉམས་བཞེས་དང༌། གྲུབ་ཆེན་དབེན་ས་པའི་མན་ངག་ཟབ་ལམ་བླ་
204 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
མའི་རྣལ་འབྱོར་དང་། ནཱ་རོ་ཆོས་དྲུག་རྣམས་གཙོ་བོར་ཉམས་སུ་བཞེས་པར་
མཛད་དོ། །དེ་ཡང་གྲུབ་ཆེན་དབེན་ས་པའི་མན་ངག་བླ་མའི་རྣལ་འབྱོར་ལ་ནི་
བསྔགས་པ་ཤིན་ཏུ་ཆེ་བར་མཛད་ཅིང་། གྲུབ་ཆེན་ཆོས་རྡོ་རྗེ་ཡང་ལམ་འདི་ལ་
བརྟེན་ནས་འཇའ་ལུས་རྡོ་རྗེའི་སྐུ་བརྙེས་པ་ཡིན་གསུངས་སོ། །ནཱ་རོ་ཆོས་དྲུག་ལ་
ཡང་ཤིན་ཏུ་འདྲིས་པ་ཞིག་སྟེ་ཕ་རྒྱུད་མ་རྒྱུད་གཉིས་ཀའི་རྫོགས་རིམ་གྱི་གནད་
ཐམས་ཅད་ཆོས་དྲུག་ཏུ་བསྡུས་ནས་ཐུགས་ཉམས་སུ་བཞེས་པར་མཛད་ལ། དེ་
ཡང་རྣལ་འབྱོར་དབང་ཕྱུག་མི་ལ་རས་པའི་གསུང་རྣམས་ལ་ཐུགས་གཙིགས་ཤིན་
ཏུ་ཆེ་ཞིང་། ལྷག་པར་ཚེ་རིང་སྐོར་གསུམ་དང་གསང་བའི་མགུར་དྲུག་རྣམས་ལ་
ཐུགས་གཙིགས་ཤིན་ཏུ་ཆེ་བར་མཛད་དེ། ཕལ་ཆེར་ཐུགས་ལ་ཡང་གསལ་བར་
བཞུགས། རྗེ་མི་ལའི་བྲིས་སྐུ་ཞིག་དང་རྗེ་བཙུན་རྣལ་འབྱོར་མའི་བྲིས་སྐུ་ཞིག་
ཀྱང་རྒྱུན་དུ་ཐུགས་དམ་གྱི་རྟེན་དུ་འཆང་བར་མཛད་དོ། །ཉིན་ཞག་ཕྲུགས་རེར་
དགེ་སྦྱོར་དང་ཐུགས་དམ་སྤྲོས་བཅས་ཀྱི་རིམ་པ་ཇི་ལྟར་མཛད་པ་ནི་ཐོ་རངས་
འོད་གསལ་ལས་བཞེངས་ནས་བླ་མའི་རྣལ་འབྱོར་སྔོན་དུ་བཏང་སྟེ། དཔལ་རྡོ་རྗེ་
འཇིགས་བྱེད་ཆེན་པོའི་མངོན་རྟོགས་རྒྱས་པ་དང་བཟླས་པ་ཡུན་རིང་པོར་མཛད་
ཅིང་། མཇུག་ཏུ་གཏོར་མགྲོན་བསྐྱེད་ཅིང་སྤྱན་འདྲེན་པ་ཟ་མ་ཏོག་ནས་འབྱུང་བ་
ལྟར་མཛད་ནས་ཡི་དམ་གྱི་གཏོར་འབུལ། ཕྱོགས་སྐྱོང་གི་གཏོར་འབུལ་རྣམས་
དང༌། དམ་ཅན་ཆོས་རྒྱལ་ གྱི་མངོན་རྟོགས་རྒྱས་པའི་སྒོ་ནས་བསྐང་བཤགས་
བཟླས་ པ་ བསྟོད་ བསྐུལ་ མངའ་ གསོལ་ དང་ བཅས་ པ་ ཚང་ བར་ མཛད། ནམ་
ལངས་པ་ན་གཏོར་མ་བརྒྱ་རྩ། སུ་རུ་པ། བྲུལ་གཏོར་རྣམས་ནན་ཏན་དུ་མཛད།
གཏོར་མ་ཚར་ནས་གསུར་བསྔོ་དང་། གསུར་གྱི་མཇུག་ཏུ་དཔལ་ལྡན་ལྷ་མོ་ལ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བསངས་མཆོད་དང་ མངའ་ གསོལ་ རེ་མཛད། གཞན་ཡང་བཟླས་པ་དང༌ སྨོན་
ལམ་སོགས་ཞལ་འདོན་ཅི་རིགས་མཛད། ཆེ་བ་གྲུབ་ནས་རྟེན་གྱི་དྲུང་དུ་ཕྱག་
མཆོད་རྒྱས་པ་རེས་གཙོས་སྦྱོར་བའི་ཆོས་དྲུག་ནན་ཏན་དུ་མཛད་ནས། བྱང་ཆུབ་
ལམ་གྱི་རིམ་པའི་དམིགས་རྣམ་དཔྱད་སྒོམ་དང་འཇོག་སྒོམ་གཉིས་ཀྱི་སྒོ་ནས་
སྐྱོང་བར་མཛད། གུང་ཚིགས་གྲོལ་ནས་ཤེས་རབ་སྙིང་པོ་དང་རྡོ་རྗེ་གཅོད་པ་
སོགས་ཤེར་ ཕྱིན་ གྱི་མདོ་ཅི་འགྲུབ་འདོན་པར་མཛད་ཅིང་། རྗེ་ ཡབ་ སྲས་ ཀྱི་
གསུང་ རབ་རྣམས་ལ་གཟིགས་རྟོག་རེ་མཛད། གུང་ཡོལ་ནས་ཉི་རྒས་བར་དུ་
དཔལ་འཁོར་ལོ་སྡོམ་པའི་མངོན་རྟོགས་བཟླས་པ་གཏོར་འབུལ་དང་བཅས་པ་
ཚང་བར་མཛད། སྲོད་ཀྱི་ཆ་ལ་གཅོད་ཀྱི་དམིགས་སྐོར་དང་། ཡི་དམ་ཆོས་སྲུང་
རྣམས་ལ་མཆོད་གཏོར་དང་། ཟབ་ལམ་བླ་མའི་རྣལ་འབྱོར་ལ་ནན་ཏན་དུ་མཛད།
དེ་ནས་མཚན་གྱི་ཆ་ལ་རྫོགས་རིམ་གྱི་དམིགས་པ་སྐྱོང་བ་གཙོ་བོར་མཛད་དོ། །
དེ་ལྟར་ཉམས་བཞེས་མཛད་པས་ཉམས་རྟོགས་བླ་ན་མེད་པ་ཞིག་འཁྲུངས་པ་ནི་
གོར་མ་ཆག་སྟེ། རྒྱུ་མ་ཚང་བ་མེད་པ་ལས་འབྲས་བུ་འབྱུང་བ་རྟེན་འབྲེལ་གྱི་ཆོས་
ཉིད་ཡིན་པས་སོ། །དེ་ལྟ་ནའང་བླ་མ་ཉིད་ཐུགས་ཤིན་ཏུ་སྒམ་པ་དང་ཡོན་ཏན་
སྦེད་པ་ཁོ་ན་གཙོ་བོར་མཛད་པས་ཞལ་ནས་གསལ་བར་གསུངས་པ་མི་མཛད་
དོ། །ལྷག་པའི་ལྷ་མང་པོས་བྱིན་གྱིས་བརླབས་པའི་མཚན་མ་བྱུང་བ་དང་། དེ་
སྐབས་གངས་ཅན་གྱི་ལྗོངས་འདིར་དུས་ཀྱི་འཕོ་འགྱུར་མང་དུ་བྱུང་བ་དེ་དང་དེ་
དག་གི་གནས་སྐབས་ཐམས་ཅད་དུ་འཕོ་འགྱུར་ཇི་ལྟར་ཡོང་བ་དང༌། དེ་དག་གི་
རྒྱུ་མཚན་དང་། རྐྱེན་གང་གིས་བྱས་པ་སོགས་བླ་མ་དམ་པ་འདིའི་ཐུགས་ལ་ཤིན་
ཏུ་གསལ་བར་ཤར་འདུག་ཅིང་། འོན་ཀྱང་བུམ་ནང་གི་མར་མེ་ལྟར། སུ་ལ་ཡང་
- 206 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
མ་སྨྲས་པར་བཞུགས་འདུག་གོ །འདི་དག་གསལ་བར་བྲིས་ཀྱང་དགག་བྱ་ཆེ་
ཞིང་དགོས་པ་ཆུང་བས་བཞག་གོ །ཉམས་རྟོགས་བླ་ན་མེད་པ་ཞིག་བརྙེས་པ་ནི་
འབྲས་བུའི་རྟགས་ལས་ཤེས་ཏེ། དགུང་ལོ་བདུན་ཅུ་བརྒལ་བར་ཕེབས་པའི་ཚེ་
ཡང་ཞལ་དཀྱིལ་དཀར་ལ་དམར་བའི་མདངས་ཆགས་ཤིང་སྐུ་ལུས་ལ་དྲི་མ་ཆེར་
མི་ཆགས་པ་དང་། པགས་པ་ཤིན་ཏུ་སྲབ་ཅིང་མདངས་གསལ་བ་དང་། དད་ལྡན་
འགའ་ཞིག་གིས་དབུའི་གཙུག་ཏོར་འཕགས་པར་མཐོང་བའང་བྱུང་ཞིང་། གཞན་
ཡང་དབུ་སྐྲ་དང་བ་སྤུའི་འཁྱིལ་ཚུལ། ཕྱག་ཞབས་ཀྱི་རི་མོ་དང་དབྱིབས་སོགས་
གང་ ལ་ བརྟགས་ ཀྱང་ གང་ ཟག་ རང་ དགའ་ བ་ལས་ འདས་ པའི་ ཁྱད་ པར་ དུ་
འཕགས་པར་ཡོད་ཅིང་དཔལ་འཁོར་ལོ་བདེ་མཆོག་གི་མངོན་པར་རྟོགས་པའི་རྒྱ་
ཆེར་བཤད་པ་འདོད་པ་འཇོ་བ་ལས། དེ་བཞིན་ གཤེགས་ པའི་ ས་ཐོབ་པ་ནི་
མཐར་ཐུག་གི་ཕན་ཡོན་དང་། དེ་ཚེ་འདིར་མ་ཐོབ་ཀྱང་སྐྱེ་བ་བརྒྱུད་ནས་འཐོབ་
པ་ཡང་ཐེག་པ་མཆོག་གི་རིགས་སུ་སྐྱེ་བ་དང་། ཆོས་འདི་སྤྱོད་པའི་ཆོས་ལྡན་གྱི་
རྒྱལ་པོར་འགྱུར་བ་དང༌། ལས་ཀྱི་སྒྲིབ་པའི་སྡིག་ཀུན་འདག་པ་དང་། ལམ་འདི་
ལ་བསམ་གཏན་བྱས་པ་ཙམ་དང་། གླེགས་བམ་ཀློག་པ་དང་། ཁ་ཏོན་དུ་འདོན་
པ་དང༌། རྒྱུད་ཀྱི་གླེགས་བམ་བྲིས་པས་ཀྱང་མཐོ་རིས་ཀྱི་དཔལ་སྤྱི་དང་ཁྱད་པར་
བ་འཁོར་སྒྱུར་འཐོབ་པར་བསྟན་ཏོ། །གལ་ཏེ་གཡེང་བས་མ་གྲུབ་ན་འཆི་བའི་
ཚེའི་ཕན་ཡོན་ནི། ལམ་འདི་ཡི་རྣལ་འབྱོར་པ་རྣམས་ལ་ནི་མྱང་འདས་ཏེ་འཆི་བ་
དོན་དམ་པ་བསྟན་པ་མིན་ནོ། །འོ་ན་ཅི་ཞེ་ན། ཁྱིམ་བཟང་པོ་ནས་ཁྱིམ་བཟང་པོ་
གཞན་དུ་འགྲོ་བའི་བར་སྐབས་སུ་ཅུང་ཟད་ངལ་བསོ་བ་དང་འདྲ་བར་ཆོས་སྤྱོད་
པའི་གནས་འདི་ནས་གནས་ཁྱད་པར་ཅན་གཞན་དུ་འགྲོ་བའི་བར་སྐབས་སུ་རྣལ་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འབྱོར་པ་སེམས་ངལ་བསོ་བ་ཙམ་འཆི་བ་ཞེས་བརྗོད་པ་ཙམ་མོ། །དེས་ན་འཆི་བ་
དོན་དམ་པ་བ་མ་ཡིན་ཞེས་པ་ནི། འགྱོད་དགོས་པ་དང་ཕྱི་མར་འཇིགས་པའི་
འཆི་བ་དེ་མིན་ཞེས་པའི་དོན་ནོ། །དེ་ཉིད་འཆད་པ་ནི། ལམ་འདིའི་རྣལ་འབྱོར་པ་
དང་རྣལ་འབྱོར་མ་རྣམས་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འཕོ་བའི་ཚེ་
ནི་དཔལ་ཁྲག་འཐུང་སྟེ་ཧེ་རུ་ཀ་དང་། རྗེ་བཙུན་མ་ཕག་མོ་ལ་སོགས་པའི་དཔའ་
བོ་དང་རྣལ་འབྱོར་མ་ལག་ན་མེ་ཏོག་དང་། བདུག་སྤོས་སྣ་ཚོགས་པ་དང་། རྒྱལ་
མཚན་དང་། བ་དན་སྣ་ཚོགས་པ་དང༌། སིལ་སྙན་གྱི་སྒྲ་སྣ་ཚོགས་པ་དང་། ཡིད་
དུ་འོང་བའི་གླུའི་མཆོད་པ་སྣ་ཚོགས་ཀྱིས་མཁའ་སྤྱོད་ཀྱི་གནས་སུ་འཁྲིད་པར་
བྱེད་དོ། །ཞེས་གང་གསུངས་པ་ལྟར། བདག་ཅག་གི་བླ་མ་གྲུབ་པའི་དབང་ཕྱུག་
ཆེན་པོ་འདིས་བདག་ཅག་སྙིགས་མའི་སྐྱེ་བོ་དག་ལ་ཚུལ་འདི་ལྟར་རོ་ཞེས་མིག་
ལ་སྟོན་པ་ལྟར་དུ་ཞིང་བརྗེ་བར་མངོན་དུ་ཕྱོགས་པ་ན། ཉིན་གཅིག་བདག་ཅག་
སྐུ་མདུན་ན་ཡོད་པའི་ཚེ་ཞལ་ཤར་ཕྱོགས་སུ་གཟིགས་ནས་བཞད་མོ་རང་མཛད།
ཅི་འདུག་ཞུས་པ་ན། གསེར་གྱི་རྔ་དང་། སིལ་སྙན་ཐོགས་པ་འགའ་ཞིག་མེད་
ཚེད་ཟེར་ཞིང་ཚུར་འོང་གི་འདུག་ཅེས་གསུངས། དེ་ནི་མཁའ་སྤྱོད་ནས་ལྷའི་བུ་
དང་བུ་མོ་རྣམས་ཀྱི་བསུ་བ་མངོན་དུ་འོངས་པར་གོར་མ་ཆག་གོ །དེ་ལྟར་བསུ་བ་
མངོན་དུ་གྱུར་ནས་ནག་པ་ཟླ་བའི་ཚེས་བཅུའི་ཕྱིའི་མངོན་བྱང་ནམ་ལངས་ཙམ་
ལ། ནང་གི་མངོན་བྱང་སྟོང་པ་གསུམ་རིམ་གྱིས་མངོན་དུ་བྱས་ཏེ། སྟོང་པ་བཞི་པ་
འོད་གསལ་གྱི་ངང་ནས་མཁའ་སྤྱོད་དུ་ཕེབས་སོ། །དེའི་ཚེ་བླ་མ་བདག་ཉིད་ཆེན་
པོས་མངོན་དུ་མཛད་པའི་འོད་གསལ་དེ་ཉིད་འདི་འདྲའོ་ཞེས་མཚོན་པའི་ཕྱིར་དུ་
ནམ་མཁའ་ནི་སྤྲིན་དང་། ཁུག་སྣ་དང༌། རྡུལ་དང་། བསེར་བུའི་རྒྱུ་བ་གང་ཡང་
-208 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
མེད་པར་ཤིན་ཏུ་གཡའ་དག་པར་གྱུར་ཅིང་། ཚེས་བཅུ་གཅིག་ནས་བཟུང་ནམ་
མཁའི་དཀྱིལ་ཤིན་ཏུ་གཡའ་དག་པ་ལ་ཕྱོགས་ཕྱོགས་ཀྱི་རི་རྩེ་ནས་སྤྲིན་གསར་
གདུགས་དང་། རྒྱལ་མཚན་དང་། བ་དན་ལྟ་བུ་སོགས་མཆོད་པའི་བྱེ་བྲག་བསམ་
གྱིས་མི་ཁྱབ་པ་དང་། སྐབས་སྐབས་སུ་འཇའ་འོད་འཁྲིགས་པ་སོགས་སྐྱེ་བོ་ཀུན་
གྱི་མིག་ལམ་དུ་སྣང་བར་གྱུར་པ་སོགས་ངོ་མཚར་བའི་ལྟས་བསམ་གྱིས་མི་ཁྱབ་
པ་བྱུང་ངོ༌། །མདོར་ན་གྲུབ་ཆེན་དབེན་ས་པས། འཇམ་དབྱངས་བླ་མའི་ཞབས་ལ་
ཕྱག་འཚལ་ལོ། །དེ་ལྟར་ན་ཐོག་མར་ལམ་ཐུན་མོང་བ་ལ་སྦྱངས་ནས་རྒྱུད་འོས་
སུ་གྱུར་པ་ན། བླ་མ་མཉེས་པར་བྱས་ནས་རྣམ་པར་དག་པའི་དབང་། ལམ་ཟབ་
མོའི་རྟེན་དུ་བསྒྲུབ་པར་ནུས་ངོ་ཤེས་བ་བླངས་ནས་དམ་ཚིག་དང་སྡོམ་པ་གཟུང་།
དེ་ནས་སྐབས་དེ་དང་གཞན་དུ་བླངས་པའི་སྡོམ་པ་གསུམ་ལ་གཅེས་སྤྲས་སུ་བྱས་
ཏེ་ཚུལ་བཞིན་དུ་སྲུང་བ་གཞིར་བཞག་ནས་ཐུན་བཞིའི་རྣལ་འབྱོར་གྱི་རིམ་པ་དང་
པོ་བསྒོམས་ལ་རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་དགེ་བའི་རྩ་བ་
སྨིན་པར་བྱས། དེ་ནས་རྫོགས་པའི་རིམ་པ་ཁྱད་པར་ཅན་རིམ་གྱིས་བསྐྱེད་ནས་
ཟུང་འཇུག་གི་སྐུ་བསྒྲུབས་ན་མདོ་སྡེ་མཐའ་དག་གི་གནད་རྣམས་གང་ཟག་གཅིག་
འཚང་རྒྱ་བའི་ཆ་རྐྱེན་དུ་འགྱུར་བ་ལ་ངེས་པ་རྙེད་ནས། ཐུབ་པའི་བསྟན་པ་ཡོངས་
སུ་རྫོགས་པ་རང་གིས་འཛིན་ཅིང་གཞན་ལའང་སྤེལ་ནུས་པ་ཡིན་ནོ། །དྷརྨ་བཛྲ་
གྱི་གསུང་རྒྱུན་བློ་བཟང་གིས་ཡི་གེར་བཀོད་པའོ། །ཞེས་རྗེ་ཐམས་ཅད་མཁྱེན་
པའི་གསུང་གི་སྙིང་པོ་གྲུབ་མཆོག་དབེན་ས་པ་ཡབ་སྲས་ཀྱིས་གཙིགས་པོ་ཆེར་
མཛད་པ་དེ་ཉིད་བདག་ཅག་གི་བླ་མ་གྲུབ་པའི་དབང་ཕྱུག་ཆེན་པོ་འདིས་ཐུགས་
ཀྱི་དཀྱིལ་དུ་བཅངས་ནས་ཇི་བཞིན་ཕྱག་ལེན་ལ་བཏབ་སྟེ་ཚེ་དང་སྒྲུབ་པ་སྙོམས་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་མཐར་ཕྱིན་པ་ཡིན་ནོ། །
གཉིས་མེད་གསུང་བའི་གངས་རི་ལས་འོངས་བྱ་སྤྱོད་རྣལ་འབྱོར་བླ་མེད་
ཆུ་བོ་བཞི་ཡིས་རབ་འཕེལ་རྒྱུད་སྡེ་རྒྱ་མཚོའི་འཇིངས་ན་གནས། །ཐབས་ཤེས་
ཉམས་རྟོགས་ རྦ་ རླབས་ རབ་ འཁྲུག་ རོལ་མཚོ་ དང་ ལྡན་ སྡོམ་ གསུམ་བཅས་
མཚམས་ཤིན་ཏུ་རྣམ་དག་གསེར་རིའི་ར་བས་བསྐོར་བའི་དབུས། །རྣམ་དག་
དབང་དང་དམ་ཚིག་སྡོམ་པའི་བང་རིམ་མངོན་མཐོ་རིམ་གཉིས་ཉི་ཟླའི་རྣ་ཆ་དང་
ལྡན་འབྲས་བུ་སྐུ་བཞིའི་ལྕོག་གིས་མཛེས། །རྒྱལ་བ་ཀུན་གྱི་ཐུགས་ རྗེའི་རྡུལ་
རྣམས་མ་ལུས་ གཅིག་བསྡུས་ རྗེ་ བཙུན་བླ་མ་དཔག་ཡས་ཡོན་ཏན་ལྷུན་པོས་
གཡེལ་མེད་སྐྱོང་གྱུར་ཅིག །སྲས་བཅས་རྒྱལ་བ་ཀུན་གྱིས་ཡལ་བོར་བའི། །མ་
རུང་ སྙིགས་མའི་ གདུལ་ བྱ་ བདག་འདྲ་ལ། །རྒྱལ་ བའི་ མཛད་ པ་ སྒྲུབ་མཛད་
ཐུགས་རྗེ་ཅན། །དེ་ཡི་རྣམ་ཐར་བསམ་ཚེ་ཡིད་རབ་འཕྱོ། །སྐྱེས་རབས་མང་པོར་
གོམས་པའི་མཐུ་ལྡན་པས། །གཞོན་ནུ་ཉིད་ནས་འཁོར་བའི་ཕུན་ཚོགས་ཀུན། །
དུག་འཛིན་གདེངས་ཀའི་གྲིབ་བསིལ་ལྟར་མཐོང་ནས། ཁྱིམ་གྱི་གནས་ལ་མངོན་
པར་དགའ་མ་གྱུར། །རབ་ཏུ་བྱུང་ནས་རིང་པོར་མ་ཐོགས་པར། །ཐེག་པ་མཆོག་
གི་གསུང་རབ་མཐའ་དག་ལ། །གཞན་དྲིང་མི་འཇོག་སྤོབས་པ་ཐོབ་གྱུར་ཅིང་། །
ཐོས་ པའི་ རྗེས་འཇུག་ སྒྲུབ་ པ་ སྙིང་ པོར་ མཛད། །ཐུན་མོང་ལམ་ལ་ ཡུན་ རིང་
སྦྱངས་པའི་མཐུས། །ཤུགས་དྲག་ངེས་འབྱུང་སྙིང་རྗེས་བསྐུལ་བ་ན། །མཁས་དང་
གྲུབ་པའི་དེད་དཔོན་ཆེ་རྣམས་ལ། །བརྟེན་ནས་གསང་ཆེན་རྒྱུད་སྡེའི་རྒྱ་མཚོར་
ཞུགས། །བྱང་ཆུབ་སེམས་ཀྱི་དར་ཆེན་རབ་ཏུ་འཕྱར། །ཤུགས་དྲག་བརྩོན་པའི་
རླུང་གིས་དྲག་ཏུ་བསྐྱོད། །རྣམ་དག་དབང་གི་གྲུ་རྫིང་ལ་བརྟེན་ནས། །བླ་མེད་
- 210 -



རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ།
རྒྱུད་ སྡེ་ རྒྱ་ མཚོའི་འཇིངས་བརྒལ་ཏེ། ཁ་ སྦྱོར་ བདུན་ ལྡན་ གདེངས་ཅན་ གཙོ་
རྣམས་ལ། །རྩེ་གཅིག་མཆོད་པས་རིམ་གཉིས་ནོར་བུ་རྙེད། །དམ་ཚིག་སྡོམ་པའི་
ཟ་མ་ཏོག་ཏུ་ བཅུག །མཁའ་ འགྲོའི་ ཕོ་བྲང་ དབེན་ པའི་ ནགས་ ཚལ་ དུ། །རྩེ་
གཅིག་སྒྲུབ་པའི་རྒྱལ་མཚན་རྩེར་མཆོད་པས། །ཉམས་རྟོགས་དངོས་གྲུབ་མ་
ལུས་ཆར་བཞིན་བབས། །རྡོ་རྗེ་ཐེག་པའི་ལམ་གྱིས་སངས་རྒྱས་སུ། །མྱུར་བ་མྱུར་
བར་བགྲོད་པར་བྱེད་པ་ལ། །གསང་སྔགས་པ་ཞེས་རྒྱ་ཆེར་བསྔགས་པ་དེ། །དམ་
པ་འདི་ལ་དོན་དང་ལྡན་པར་གྱུར། །ཉོན་མོངས་སྙིགས་མའི་རྩིང་སྤྱོད་བྱིན་ཟའི་
དཔུང་། །ཆེས་ཆེར་འབར་བས་ཐུབ་བསྟན་པདྨོའི་ཚལ། །ཡུད་ཀྱིས་མོག་པོར་
བྱེད་ལ་མངོན་ཕྱོགས་ཤིང་། །བདུད་ཀྱི་དཔུང་རྣམས་དགའ་མགུས་ཚིམ་དུས་
འདིར། །རིང་ནས་གོམས་པའི་བག་ཆགས་བསིལ་འོད་ཀྱིས། །ཐུབ་བསྟན་ལུས་
རྫོགས་ཀུ་མུད་གསར་དུ་བཞད། །སྡོམ་གསུམ་བཅས་མཚམས་དག་པའི་ཟེའུ་
འབྲུའི་ཚོགས། །རྩིང་སྤྱོད་ཅན་ལ་འཕྱ་ཕྱིར་དགོད་པ་བཞིན། །རྣམ་དག་དབང་
ཐོབ་དམ་ཚིག་སྡོམ་ལ་གནས། །རིམ་གཉིས་ཟབ་མོའི་རྣལ་འབྱོར་ལྷུར་ལེན་པ། །
དེ་ ནི་ སངས་ རྒྱས་ ཉིད་ དུ་ ངེས་ སོ་ ཞེས། །རྡོ་ རྗེ་ འཆང་ གིས་ རྡོ་ རྗེའི་ ཚིག་ཏུ་
གསུངས། །ཚུལ་དེ་མཐོང་ནས་བདག་གིས་རྒྱ་ཆེར་བསྔགས། །སྐྱེ་བོ་ཕལ་ཆེར་ལྷ་
མཐོང་ཀླུ་མཐོང་དང༌། །ཟོག་དང་ཐོ་ཅོའི་སྤྱོད་པས་མགུ་མོད་ཀྱང་། །མཁས་དང་
དམ་པས་མཐོང་ན་ཁྲེལ་བའི་གཞི། །དེ་ཕྱིར་དེ་འདྲའི་ཚུལ་དག་འདིར་མ་བྲིས། །
དྲི་མེད་རྒྱུད་དང་འཇམ་མགོན་གསུང་རབ་ལ། །ལེགས་པར་བརྟགས་ནས་སྦྱང་བ་
ཡིན་མོད་ཀྱང་། །བདག་བློ་རྨོངས་པའི་གཞན་དབང་གྱུར་པས་ན། །ནོངས་པ་ཅི་
མཆིས་བླ་མ་ལྷ་ལ་བཤགས། །རྙེད་བཀུར་སྙན་གྲགས་སྒྲུབ་པ་ལྷུར་ལེན་ཅིང་། །
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བག་ཡངས་སྤྱོད་པས་གྲོལ་བར་སྨྲ་རྣམས་ཀྱིས། །ཚུལ་འདི་མཐོང་ན་མི་བཟོད་
ཟུག་རྔུ་སྐྱེ། །འོན་ཀྱང་དེ་ལ་བདག་གིས་ཅི་ཞིག་བྱ། །ཐེག་མཆོག་རིགས་ཀྱི་ནུས་
པ་ མི་ དམན་ཞིང་། །རྒྱལ་ བའི་ གཞུང་ ལམ་ དྲང་ པོར་ འགྲོ་ འདོད་ པའི། །སྐལ་
བཟང་རྣམས་ཀྱིས་ཚུལ་འདི་མཐོང་གྱུར་ན། །བུང་བས་པད་ཚལ་མཐོང་བཞིན་
ཚིམ་མམ་སྙམ། །དགེ་བ་འདི་ཡིས་ཚེ་རབས་ཐམས་ཅད་དུ། །མ་ནོར་ལམ་སྟོན་
དྲིན་ཅན་བླ་མ་ཡིས། །འབྲལ་བ་མེད་པར་རྗེས་སུ་འཛིན་པ་དང་། །བཀའ་བཞིན་
སྒྲུབ་པ་སྙིང་པོར་བྱེད་པར་ཤོག །བླ་མེད་རྡོ་རྗེ་ཐེག་པའི་སྒོར་ཞུགས་ནས། །རིམ་
གཉིས་ཟབ་མོའི་རྣལ་འབྱོར་མཐར་ཕྱིན་ཏེ། ཁ་སྦྱོར་བདུན་ལྡན་ཟུང་འཇུག་རྡོ་
རྗེའི་སྐུ། །ཐོབ་ནས་འགྲོ་བ་མ་ལུས་སྒྲོལ་བར་ཤོག །
ཅེས་རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་
དཔལ་བཟང་པོའི་གསང་བ་མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་
པ་དངོས་གྲུབ་ཀྱི་སྙེ་མ་ཞེས་བྱ་བ་འདི་ནི། མདོ་སྔགས་རབ་འབྱམས་སྨྲ་བ་དཀའ་
ཆེན་བློ་བཟང་དགེ་འདུན་གྱིས་ཡང་དང་ཡང་དུ་ནན་ཆེན་པོས་བསྐུལ་ཞིང་། དོན་
གཉེར་ཅན་གཞན་མང་པོས་ཀྱང་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་
ནས། གྲུབ་མཆོག་དམ་པ་དེ་ཉིད་ཀྱིས་དགྱེས་བཞིན་རྗེས་སུ་བཟུང་བ་དགེ་སློང་
ཡེ་ཤེས་རྒྱལ་མཚན་གྱིས་ཡུལ་སྐྱིད་གྲོང་གི་རི་ཁྲོད་བཀྲ་ཤིས་བསམ་གཏན་གླིང་
དུ་ས་ཡོས་ཟླ་བ་གསུམ་པའི་ཚེས་བཅུའི་དུས་ཆེན་གྱི་ཐོག་ཏུ་སྦྱར་བའོ། །འདིས་
ཀྱང་ཐུབ་པའི་བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག། །།
- 212 -



༄༅། །རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་
གསོལ་འདེབས་བཞུགས།
བློ་ཆེན་རྣམ་འདྲེན་ཀུན་གྱི་བཟང་པོའི་ཐུགས། །དུས་འདིར་ངུར་སྨྲིག་གར་
གྱི་ རྣམ་ རོལ་པ། །མ་ ལུས་ རྒྱལ་ བའི་ གདུང་ འཚོབ་ ཆོས་ ཀྱི་ རྗེ། །བཀའ་དྲིན་
མཚུངས་མེད་དེ་ལ་གསོལ་བ་འདེབས། །བཀྲ་ཤིས་དགེ་མཚན་ལྡན་པའི་ཡུལ་དུ་
འཁྲུངས། །དམག་ཟོར་ ལྷ་མོས་འཕྲིན་ལས་སྒྲུབ་བྱེད་ཅིང་། །བརྡ་སྤྲོད་ གཙུག་
ལག་ མ་བསླབས་ ཐུགས་ སུ་ ཆུད། །དཔལ་ ལྡན་ བླ་ མའི་ ཞབས་ ལ་ གསོལ་ བ་
འདེབས། །གཞོན་ནུ་ཉིད་ནས་རྒྱལ་བའི་བསྟན་པ་ལ། །རབ་ཏུ་བྱུང་ནས་མཁས་
པ་མང་བསྟེན་ཏེ། །མཁས་བྱའི་གནས་ལ་མཁས་པར་མཛད་གྱུར་པ། །དཔལ་
ལྡན་བླ་མའི་ཞབས་ལ་གསོལ་བ་འདེབས། །རྒྱུད་ལྡན་མཁས་པའི་དེད་དཔོན་ལ་
བརྟེན་ནས། །འཇམ་ དབྱངས་ བླ་ མའི་ ཐུགས་ ཀྱི་ ཆུ་ གཏེར་ ལས། །འཐོན་ པའི་
སྙན་བརྒྱུད་ཡིད་བཞིན་ནོར་བུ་རྙེད། །དཔལ་ལྡན་བླ་མའི་ཞབས་ལ་གསོལ་བ་
འདེབས། །སྲིད་པའི་ཕུན་ཚོགས་དུག་གི་མེ་ཏོག་ལྟར། །ཡིད་བརྟན་མི་རུང་ཕུང་
བའི་རྒྱུར་གཟིགས་ནས། །མཁན་སློབ་སྤྱན་སྔར་བསྙེན་རྫོགས་སྡོམ་པ་བཞེས། །
དཔལ་ལྡན་བླ་མའི་ཞབས་ལ་གསོལ་བ་འདེབས། །རྣམ་དག་ངེས་འབྱུང་ཤུགས་
དྲག་ འཁྲུངས་ པ་ན། །ཚེ་འདིའི་བྱ་བ་ཐམས་ཅད་ཡོངས་ དོར་ཏེ། །དབེན་པའི་
གནས་སུ་རྩེ་གཅིག་སྒྲུབ་ལ་གཤེགས། །དཔལ་ལྡན་བླ་མའི་ཞབས་ལ་གསོལ་བ་
འདེབས། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །ཆ་ཚང་ལམ་ལ་སྒྲུབ་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་ལྷུར་མཛད་པས། །གྲུབ་པའི་གོ་འཕང་མཐོན་པོར་གཤེགས་གྱུར་པ། །དཔལ་
ལྡན་བླ་མའི་ཞབས་ལ་གསོལ་བ་འདེབས། །ཟབ་དོན་གནས་ལ་མི་འཇིགས་
གདེང་ཐོབ་ཚེ། །སྟོན་པ་མཆོག་དང་ འཇམ་མགོན་བླ་མ་ཡི། །བཀའ་དྲིན་དྲན་
ནས་ཐུབ་ བསྟན་ སྤེལ་བར་མཛད། །དཔལ་ལྡན་བླ་མའི་ཞབས་ལ་གསོལ་བ་
འདེབས། །དམ་པ་ཁྱོད་ཀྱི་རྣམ་པར་ཐར་པ་ལ། །སྙིང་ནས་དད་ཅིང་གུས་པར་
བྱེད་རྣམས་ལ། །གར་བཞུགས་གནས་ནས་ཐུགས་ རྗེས་ གཟིགས་མཛོད་ལ། །
གང་འདུལ་སྤྲུལ་པས་རྗེས་སུ་གཟུང་དུ་གསོལ། །བདག་གི་རྗེ་བཙུན་བླ་མ་ཐུགས་
རྗེ་ཅན། །དགའ་ལྡན་གནས་སམ་མངོན་པར་དགའ་བའམ། །བདེ་བ་ཅན་སོགས་
ཞིང་ཁམས་གར་བཞུགས་ཀྱང་། །བདག་ཀྱང་ཞིང་དེར་མྱུར་དུ་དྲངས་སུ་གསོལ། །
དམ་པའི་མགོན་གྱིས་རྗེས་སུ་བཟུང་བའི་ཚེ། །བཀུར་སྟི་རྙེད་པ་དག་དང་རིམ་གྲོ་
དང༌། །བཀའ་བཞིན་སྒྲུབ་པས་མཉེས་པར་བྱེད་པ་དང༌། །སྐུ་གསུང་ཐུགས་ ཀྱི་
གསང་བ་ཀུན་འཛིན་ཤོག །གང་དང་ཕྲད་ན་ཡོན་ཏན་ཉམས་བྱེད་ཅིང་། །ཉོན་
མོངས་ཉེས་པའི་ཚོགས་ཀུན་འབྱུང་བའི་གཞི། །བདུད་ཀྱི་གཉེན་དུ་གྱུར་པའི་སྡིག་
གྲོགས་དང༌། །རྨི་ལམ་དུ་ཡང་ཕྲད་པར་མ་གྱུར་ཅིག །གང་དང་འགྲོགས་པས་
ཡོན་ཏན་ཀུན་འཕེལ་ཞིང་། །རྒྱལ་བས་བསྔགས་པའི་ལམ་དུ་འཁྲིད་བྱེད་པ། །
མཁས་བཙུན་བཟང་བའི་གྲོགས་དང་ལྷན་ཅིག་ཏུ། །ཐོས་བསམ་སྒོམ་པ་མ་ལུས་
མཐར་ཕྱིན་ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་
ང་རྒྱལ་མེད་པ་དང༌། །སྙིང་རྗེ་ཆེ་ཞིང་བླ་མ་ལ་གུས་པས། །དཔལ་ལྡན་བླ་མའི་
དམ་ཚིག་ལ་གནས་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་
ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་
- 214 -



རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས།
རྗེ་འཆང་གི་གོ་འཕང་མྱུར་ཐོབ་ཤོག །ཅེས་རྗེ་བཙུན་བླ་མ་བློ་བཟང་རྣམ་རྒྱལ་གྱི་
གསོལ་འདེབས་སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་དཀའ་ཆེན་
བློ་བཟང་སྐལ་བཟང་གིས་ནན་གྱིས་བསྐུལ་ཞིང་། བདག་ཉིད་ཀྱང་སྙིང་ནས་དད་
པས་ཉེ་བར་བསྐུལ་ཏེ། དམ་པ་དེ་ཉིད་ཞིང་གཤེགས་ནས་ལོ་བཅོ་ལྔ་སོང་བ་མེ་
ཕོ་བྱི་བའི་ལོ་ཟླ་བ་གསུམ་པའི་ཚེས་བཅུའི་དུས་ཆེན་གྱི་ཉིན་དམ་པ་དེ་ཉིད་ཀྱིས་
དགྱེས་བཞིན་རྗེས་སུ་བཟུང་བ་དགེ་སློང་ཡེ་ཤེས་རྒྱལ་མཚན་གྱིས་དབེན་གནས་
མ་ཎི་ལ་ཁར་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་མི་ནུབ་པའི་
རྒྱལ་མཚན་དུ་གྱུར་ཅིག། །།
ਸਲੇ
ਤੋਂ ਸ
ਰਕਲ
- 215 -



༄༅། །འཇམ་མགོན་བླ་མ་ཙོང་ཁ་པ་ཆེན་པོ་ལ་གདུང་ཤུགས་དྲག་པོས་
གསོལ་བ་འདེབས་ཤིང་ཐུགས་རྗེ་བསྐུལ་བ་བྱིན་རླབས་
ཀྱི་རྒྱ་མཚོ་ཞེས་བྱ་བ་བཞུགས།
ན་མོ་གུ་རུ་མཉྫ་གྷོ་ཥཱ་ཡ། རིང་ནས་གོམས་པའི་ཐུགས་རྗེས་རབ་བསྐྱོད་
ཅིང་། །རླབས་ཆེན་སྨོན་ལམ་རྒྱ་མཚོའི་མཐུ་གྲུབ་པས། །ཐུབ་བསྟན་འཛིན་ལ་
ཀུན་ནས་ཟླ་བྲལ་བ། །འཇམ་མགོན་བླ་མའི་ཞབས་ལ་གསོལ་བ་འདེབས། །
དཔག་མེད་བསྐལ་པའི་སྔོན་ནས་ སངས་རྒྱས་ཀྱང་། །འགྲོ་ལ་བརྩེ་བས་ཞིང་
ཁམས་རབ་འབྱམས་སུ། །རྒྱལ་སྲས་ཚུལ་གྱིས་འགྲོ་བའི་དོན་མཛད་པ། །འཇམ་
མགོན་ཐུགས་རྗེ་ཅན་ལ་གསོལ་བ་འདེབས། །བགྲང་ཡས་བསྐལ་པ་རྒྱ་མཚོའི་
སྔོན་རོལ་ཏུ། །རྒྱལ་བ་དབང་པོའི་ཏོག་གི་སྤྱན་སྔ་རུ། །རླབས་ཆེན་ཐུགས་བསྐྱེད་
དམ་ བཅའ་ བཞེས་ མཛད་ པ། །འཇམ་ མགོན་ བླ་ མའི་ ཞབས་ ལ་ གསོལ་ བ་
འདེབས། །མདོ་སྔགས་ཟུང་འབྲེལ་ལམ་བཟང་ཞིང་ཀུན་ཏུ། །རྒྱས་པར་བྱ་ཞེས་
ཐུགས་དམ་བཅས་པ་ན། །སྲས་བཅས་རྒྱལ་བས་བསྔགས་ཤིང་མེ་ཏོག་གཏོར། །
རྗེ་ བཙུན་ སྙིང་སྟོབས་ཆེན་པོར་གསོལ་བ་འདེབས། །འགྲོ་ལ་བརྩེ་བས་སྐྱེས་
རབས་བགྲང་ཡས་སུ། །ཉིད་ཀྱི་སྐུ་དང་སྲོག་ལའང་མ་གཟིགས་པར། །འགྲོ་བའི་
དོན་དུ་ བྱ་ དཀའི་ སྤྱོད་ པ་ སྤྱད། །འཇམ་མགོན་ བླ་ མའི་ ཞབས་ ལ་ གསོལ་བ་
འདེབས། །མི་མཇེད་ཞིང་འདིར་ཐུབ་དབང་ བྱོན་པའི་ཚེ། །མགོན་ཁྱོད་ཚངས་
སྲས་གཙང་མའི་ཚུལ་བཟུང་སྟེ། །ཐུབ་བསྟན་རྒྱ་ཆེར་སྤེལ་བའི་ཐུགས་བསྐྱེད་
-216 -



འཇམ་མགོན་བླ་མ་ཙོང་ཁ་པ་ལ་གདུང་ཤུགས་དྲག་པོས་གསོལ་བ་འདེབས་ཤིང་ཐུགས་རྗེ་བསྐུལ་བ་བྱིན་རླབས་ཀྱི་རྒྱ་མཚོ།
མཛད། །འཇམ་ མགོན་ བླ་ མའི་ ཞབས་ ལ་ གསོལ་ བ་ འདེབས། །ཟབ་མོ་རྟེན་
འབྱུང་སྤྲོས་དང་བྲལ་བའི་ཚུལ། །དྲི་མེད་རིགས་པའི་ལམ་ནས་ལེགས་དྲངས་
ཏེ། །ཆེས་ཆེར་གསལ་བར་མཛད་པའི་རྟེན་འབྲེལ་བསྒྲིགས། །མཇམ་མགོན་བླ་
མའི་ཞགས་ལ་གསོལ་བ་འདེབས། །ཐུབ་དབང་ཉིན་བྱེད་ནུབ་རིར་གཟིམས་པའི་
ཚེ། །དཔལ་ལྡན་སྨྲ་བའི་ ཟླ་བ་ ཤར་རིའི་རྩེར། །མངོན་པར་ འཕགས་ ཏེ་ལམ་
བཟང་གསལ་བར་མཛད། །འཇམ་མགོན་ཤིང་རྟ་ཆེན་པོར་གསོལ་བ་འདེབས། །
རྒྱ་གར་ཤར་ནུབ་བལ་པོའི་ཡུལ་ལ་སོགས། །ཞིང་འདིར་སྤྲུལ་པའི་བཀོད་པ་
བགྲང་ཡས་ཀྱིས། །རྒྱལ་བསྟན་མི་ནུབ་རྒྱལ་མཚན་འཛིན་པར་མཛད། །འཇམ་
མགོན་ཐུགས་རྗེ་ཅན་ལ་གསོལ་བ་འདེབས། །རྒྱལ་བའི་ཉིན་བྱེད་འོད་ཀྱིས་མ་
བརྫིས་པའི། །རྨོངས་པའི་མུན་ནག་འཐིབས་པའི་བྱང་ཕྱོགས་འདིར། །དཀའ་བ་
དུ་མས་ཐུབ་བསྟན་སྒྲོན་མེ་བཙུགས། །རྗེ་བཙུན་གངས་རིའི་མགོན་པོར་གསོལ་
བ་འདེབས། །ཕན་བདེའི་འབྱུང་གནས་རྒྱལ་བསྟན་སྤེལ་བ་ལ། །ལོག་པར་འཁུ་
བའི་ མ་ རུང་ གདུག་ ཅན་ རྣམས། །མཐུ་ སྟོབས་ ནུས་ པས་ བཏུལ་ ཏེ་ དམ་ ལ་
བཞག །རྗེ་བཙུན་མཚོ་སྐྱེས་རྡོ་རྗེར་གསོལ་བ་འདེབས། །མདོ་རྒྱུད་གསུང་རབ་
དགོངས་འགྲེལ་བཅས་པའི་དོན། །སྐྱེས་བུ་གསུམ་གྱི་ལམ་གྱི་རིམ་པ་རུ། །བསྡུས་
ནས་སྐལ་ལྡན་ཡོངས་ལ་འདོམས་པར་མཛད། །མགོན་པོ་ཕུལ་བྱུང་ཞབས་ལ་
གསོལ་བ་འདེབས། །གངས་ཅན་ སྐྱེ་ འགྲོ་ཡོངས་ ཀྱི་ ལེགས་ སྤྱད་ དང་། །སྲས་
བཅས་རྒྱལ་བ་ཀུན་གྱི་ཐུགས་ རྗེ་ གཉིས། །རྟེན་འབྲེལ་ལེགས་ཚོགས་དུས་སུ་
འགྲིག་པ་ན། །ཕྱོགས་འདིར་འཇམ་དབྱངས་མི་ཡི་གཟུགས་སུ་ཤར། །འཇམ་
དཔལ་རྡོ་རྗེའི་མཁྱེན་རབ་འོད་སྣང་གིས། །བྱང་ཕྱོགས་རྨོངས་པའི་མུན་ཚོགས་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བསལ་བ་ན། །བློ་བཟང་བསྟན་པའི་ཉི་མ་ཤར་ རོ་ཞེས། །གྲགས་པས་ཕྱོགས་
ཀུན་ཁྱབ་ལ་གསོལ་བ་འདེབས། །སྙིགས་མའི་རྒུད་པ་ཆེས་ཆེར་རྒྱས་གྱུར་ཏེ། །
ཐུབ་བསྟན་མིང་ཙམ་ལྷག་མར་གྱུར་པའི་ཚེ། །བསྟན་པ་ཡོངས་རྫོགས་གཞི་ནས་
གསོ་མཛད་པ། །འཇམ་མགོན་ཙོང་ཁ་པ་ལ་གསོལ་བ་འདེབས། །ཕྱོགས་འདིར་
འཇམ་མགོན་ཉིན་བྱེད་ཤར་བའི་ཚེ། །རབ་འབྱམས་ཞིང་ནས་རྒྱལ་སྲས་མཐུ་ཆེན་
རྣམས། །ཞིང་ འདིར་ བྱོན་ ནས་ ལེགས་ བཤད་ སྒྲ་ དབྱངས་ བསྒྲགས། །འཇམ་
མགོན་ཆོས་ཀྱི་རྒྱལ་པོར་གསོལ་བ་འདེབས། །སྡེ་སྣོད་གསུམ་དང་རྒྱུད་སྡེ་རྣམ་
བཞི་ལ། །མ་རྟོགས་ལོག་རྟོག་ཐེ་ཚོམ་གཅོད་བྱེད་པའི། །དྲི་མེད་རིགས་པའི་གློག་
ཕྲེང་འབུམ་འཕྲོ་ཞིང་། །འཆད་རྩོད་རྩོམ་པའི་སྤྲིན་དབྱངས་ཆེར་བསྒྲགས་པས། །
བློ་གསལ་ཡོངས་ཀྱི་བློ་ཡི་ནོར་འཛིན་ཚིམ། །ཐོས་བསམ་སྒོམ་པའི་འདབ་སྟོང་
རབ་ཏུ་རྒྱས། །ཐེག་གསུམ་རྟོགས་པའི་ཡོན་ཏན་གེ་སར་གྱི། །དྲི་བཟང་འཕྲོ་བས་
ཕྱོགས་ ཀྱི་ འཁོར་ ལོ་ བཀང་། །དེ་ ཚེ་ གཟུར་ གནས་ མདོངས་ ལྡན་ མཐའ་ དག་
གིས། །ཆོས་ཀྱིས་མཐོ་བ་ས་ལ་བབས་པའམ། །གནས་འདི་འཕགས་ཡུལ་ཉིད་དུ་
ངེས་སོ་ཞེས། །སྙན་པར་བརྗོད་པས་ཕྱོགས་ཀྱི་ཐོས་འཛིན་སིམ། །རྗེ་བཙུན་སྤྱན་
རས་གཟིགས་དང་གསང་བདག་སོགས། །རྒྱལ་སྲས་མཐུ་ཆེན་ཀུན་ཀྱང་མགོན་
ཁྱོད་ཀྱི། །སྲས་ཀྱི་ཚུལ་བཟུང་བསྟན་པ་སྤེལ་བར་མཛད། །འཇམ་མགོན་བསྟན་
པའི་བདག་པོར་ གསོལ་བ་འདེབས། །བསྟན་པའི་རྩ་བ་སོ་སོར་ཐར་པ་ཡི། །
བཅས་མཚམས་ཕྲ་ཞིང་ཕྲ་བ་སྲུང་བྱེད་པའི། །གནས་བརྟན་འདུལ་བ་འཛིན་པས་
བྱང་ཕྱོགས་བཀང་། །འཇམ་མགོན་བསྟན་པའི་བདག་པོར་གསོལ་བ་འདེབས། །
དུས་གསུམ་རྒྱལ་བ་ཀུན་གྱི་བགྲོད་གཅིག་ལམ། །སྨོན་འཇུག་བྱང་ཆུབ་མཆོག་ཏུ་
-218 -



འཇམ་མགོན་བླ་མ་ཙོང་ཁ་པ་ལ་གདུང་ཤུགས་དྲག་པོས་གསོལ་བ་འདེབས་ཤིང་ཐུགས་རྗེ་བསྐུལ་བ་བྱིན་རླབས་ཀྱི་རྒྱ་མཚོ།
སེམས་བསྐྱེད་ནས། །ཕ་རོལ་ཕྱིན་པ་དྲུག་ལ་སློབ་པའི་ཚུལ། །བརྒྱུད་པའི་ཆུ་བོ་
གསུམ་འདྲེས་གདམས་ངག་གིས། །ངོ༌ སྤྲད་ ཉམས་ ལེན་ གནད་ ལ་ སྦྱོར་མཛད་
པས། །ཐེག་མཆོག་ རིགས་ ཀྱི་ནུས་པ་ཆེར་བརྟས་པའི། །རྒྱལ་བའི་སྲས་ ཀྱིས་
འཛིན་མའི་ཁྱོན་ཀུན་བཀང་། །འཇམ་མགོན་ཐམས་ཅད་མཁྱེན་པར་གསོལ་བ་
འདེབས། །བྱ་སྤྱོད་རྣལ་འབྱོར་བླ་མེད་རྒྱུད་སྡེ་བཞི། །སོ་སོའི་སྨིན་བྱེད་དབང་
དང༌ གྲོལ་བྱེད་ལམ། །རྒྱལ་བའི་དགོངས་པ་ཇི་བཞིན་གསལ་བར་མཛད། །བློ་
བཟང་རྡོ་རྗེ་འཆང་ལ་གསོལ་བ་འདེབས། ཁྱད་པར་རྣལ་འབྱོར་བླ་མེད་རྒྱུད་སྡེའི་
དོན། །དབང་དང་དམ་ཚིག་ཟབ་ལམ་རིམ་གཉིས་རྣམས། །ཕྱོགས་འདིར་ཆེས་
ཆེར་དར་བར་མཛད་པ་ན། །དཀྱིལ་འཁོར་གཙོ་བོས་ལེགས་སོའི་དབུགས་དབྱུང་
མཛད། ཁཎྜ་ཀ་པཱ་ལ་སོགས་གནས་གསུམ་གྱི། །དཔའ་བོ་མཁའ་འགྲོས་རྡོ་རྗེའི་
གླུ་དབྱངས་བསྒྲགས། །བཀའ་སྡོད་སྲུང་མ་ཐམས་ཅད་བྲན་བཞིན་འདུས། །བློ་
བཟང་རྡོ་རྗེ་འཆང་ལ་གསོལ་བ་འདེབས། །བསྟན་པའི་འཇུག་སྒོ་སྐྱབས་གསུམ་
འཛིན་ པ་ ནས། །དཔལ་ ལྡན་ འདུས་ པའི་ འོད་ གསལ་ཟུང་འཇུག་ བར། །ཐུབ་
བསྟན་ཡོངས་རྫོགས་སྤེལ་ལ་ཟླ་བྲལ་ཞེས། །སྲས་བཅས་རྒྱལ་བ་ཀུན་གྱིས་རྒྱ་
ཆེར་བསྔགས། ཁྱད་པར་རྗེ་བཙུན་བྱམས་པ་མགོན་པོ་ཡིས། །རྒྱལ་བསྟན་སྤེལ་
ལ་རྒྱས་བ་རང་ཉིད་དང༌། །ཀུན་ནས་མཚུངས་ཞེས་ལུང་བསྟན་དབུགས་དབྱུང་
མཛད། །ཟླ་མེད་བླ་མ་མཆོག་ལ་གསོལ་བ་འདེབས། །སྟོབས་བཅུ་མངའ་བ་ཀུན་
གྱི་ཐུགས་རྗེ་དང་། །མཁྱེན་རབ་ནུས་མཐུ་ཐམས་ཅད་གཅིག་བསྡུས་པ། །རྒྱལ་
ཀུན་ངོ་བོ་བློ་བཟང་གྲགས་པ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །
དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྡིག་ལྟུང་ཐམས་ཅད་བཤགས། །འཇམ་མགོན་བླ་མའི་རྣམ་པར་ཐར་པ་ལ། །
སྙིང་ནས་གུས་ཤིང་རྗེས་སུ་ཡི་རང་ངོ༌། །སྲིད་པ་ཉམ་ངར་མུན་འཐོམས་བདག་
ཅག་ལ། །ཟབ་རྒྱས་ཆོས་ཀྱི་འཁོར་ལོ་བསྐོར་བའི་ཕྱིར། །ཇི་སྲིད་ནམ་མཁའ་
གནས་པ་དེ་སྲིད་དུ། །མཚན་དཔེའི་སྐུ་ཡི་སྣང་བ་རྟག་བརྟན་གསོལ། །འདས་
དང་མ་འོངས་ད་ལྟར་དུས་གསུམ་དུ། །བསགས་དང་གསོག་འགྱུར་དགེ་བ་ཅི་
མཆིས་པ། །ཐུབ་དབང་གཉིས་པ་བློ་བཟང་གྲགས་པ་ཡི། །མདོ་སྔགས་བསྟན་པ་
རྒྱས་ པའི་ ཕྱིར་དུ་བསྔོ། །སྲིད་ དང་ ཞི་ བའི་ རྣམ་ དཀར་ ལས་ གྲུབ་ པའི། །རབ་
འབྱམས་ཞིང་ན་མཆོད་རྫས་ཅི་ཡོད་དང་། ཁྱད་པར་བདག་ལུས་བྲན་དུ་འབུལ་
ལགས་ན། །ནམ་མཁའ་ཇི་སྲིད་འབངས་སུ་གཟུང་དུ་གསོལ། །མགོན་མེད་ ལྔ་
བརྒྱ་ཐ་མའི་འགྲོ་རྣམས་ལ། །རྒྱལ་བའི་མཛད་པ་སྒྲུབ་མཛད་ཐུགས་རྗེ་ཅན། །རྗེ་
བཙུན་བླ་མ་བློ་བཟང་གྲགས་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །མ་རིག་མུན་འཐོམས་སྙིགས་དུས་འགྲོ་རྣམས་ལ། །ཕན་བདེའི་སྣང་བ་
སྟེར་མཛད་ཐུགས་རྗེ་ཅན། །རྒྱལ་བའི་ཉི་མ་འཇམ་མགོན་བླ་མ་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །གཏིང་མཐའ་མི་མངོན་སྲིད་མཚོར་
བྱིང་བ་རྣམས། །ཐབས་མཁས་ཐུགས་ རྗེའི་ ལྕགས་ཀྱུས་ འདྲེན་མཛད་པ། །རྗེ་
བཙུན་བླ་མ་ཐུགས་རྗེའི་གཏེར་ཆེན་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །འཁོར་བའི་བཙོན་རར་བཅིངས་པའི་ཉམ་ཐག་རྣམས། །ཐར་པའི་
ཁང་བཟང་དམ་པར་འཁྲིད་མཛད་པ། །འཇམ་མགོན་བློ་བཟང་རྒྱལ་བའི་དབང་
པོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དུག་གསུམ་གཅོང་
ནད་དྲག་པོས་ཟིན་རྣམས་ཀྱི། །སྡུག་བསྔལ་ཟུག་རྔུ་འབྱིན་པའི་སྨན་པ་མཆོག །
- 220 -



འཇམ་མགོན་བླ་མ་ཙོང་ཁ་པ་ལ་གདུང་ཤུགས་དྲག་པོས་གསོལ་བ་འདེབས་ཤིང་ཐུགས་རྗེ་བསྐུལ་བ་བྱིན་རླབས་ཀྱི་རྒྱ་མཚོ།
འཇམ་མགོན་བློ་བཟང་རྒྱལ་བའི་དབང་པོ་ལ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །གང་ལ་གང་འདུལ་ཐབས་མཁས་སྤྲུལ་པ་ཡིས། །དམ་
ཆོས་བདུད་རྩིའི་བཀའ་དྲིན་སྩོལ་མཛད་པ། །བླ་མ་ཀུན་འདུས་བློ་བཟང་གྲགས་
པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གསོལ་བ་བཏབ་ན་
མཆོག་དང་ཐུན་མོང་གི །དངོས་གྲུབ་ཐམས་ཅད་ཡིད་བཞིན་སྩོལ་མཛད་པ། །ཡི་
དམ་ཀུན་འདུས་བློ་བཟང་གྲགས་པ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །ཕྱོགས་བཅུའི་ཞིང་བཞུགས་རྒྱལ་བ་མ་ལུས་པའི། །མཁྱེན་བརྩེ་
ནུས་པ་ཐམས་ཅད་གཅིག་བསྡུས་པ། །སངས་རྒྱས་ཀུན་འདུས་བློ་བཟང་གྲགས་
པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཆོས་ཀྱི་ཕུང་པོ་
བརྒྱད་ཁྲི་བཞི་སྟོང་གི །སྙིང་པོའི་གནད་རྣམས་བསྡུས་ནས་འདོམས་མཛད་པ། །
དམ་ཆོས་ཀུན་འདུས་བློ་བཟང་གྲགས་པ་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །གདུལ་བྱའི་ཁམས་དང་བསམ་པ་ལ་གཟིགས་ནས། །ཐ་མལ་
ཚུལ་གྱིས་འགྲོ་བ་འདྲེན་མཛད་པ། །དགེ་འདུན་ཀུན་འདུས་བློ་བཟང་གྲགས་པ་
ལ། །གསོལ་བ་ འདེབས་ སོ་ བདག་ རྒྱུད་ བྱིན་ གྱིས་རློབས། །དམུ་རྒོད་གདུལ་
དཀའ་ མ་ རུང་ གདུག་ཅན་རྣམས། །འཕྲིན་ལས་དྲག་པོའི་ སྟོབས་ ཀྱིས་འདུལ་
མཛད་པ། །ཆོས་སྐྱོང་ཀུན་འདུས་བློ་བཟང་གྲགས་པ་ལ། །གསོལ་བ་འདེགབས་
སོ་བདག་རྒྱུད་བྱིན་གྱིས་རློབས། །མདོར་ན་དེང་ནས་བྱང་ཆུབ་སྙིང་པོའི་བར། །
སྐྱབས་གསུམ་ཀུན་འདུས་བློ་བཟང་གྲགས་པ་ལས། །ལྷག་པའི་རེ་ས་གཞན་དུ་མི་
འཚོལ་བས། །ནམ་ཡང་འབྲལ་མེད་ཐུགས་རྗེས་གཟུང་དུ་གསོལ། །མ་ནོར་ལམ་
བཟང་ སྟོན་ པའི་ དགེ་བའི་ཤེས། །སངས་ རྒྱས་ ཀུན་ འདུས་ ཉིད་ དུ་ ཡིད་ཆེས་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ནས། །བཅོས་མིན་མོས་གུས་རྟག་ཏུ་སྐྱེ་བ་དང༌། །ཅི་གསུང་བཀའ་བཞིན་སྒྲུབ་
པར་ བྱིན་གྱིས་རློབས། །དལ་འབྱོར་རྙེད་དཀའ་ནམ་འཆི་ཆ་མེད་དང་། །ལས་
འབྲས་བསླུ་བ་མེད་པའི་ཚུལ་བསམ་ནས། །དཀོན་མཆོག་གསུམ་ལ་སྙིང་ནས་
སྐྱབས་འགྲོ་ཞིང་། །སྡིག་སྤོང་དགེ་བ་སྒྲུབ་པར་བྱིན་གྱིས་རློབས། །འཁོར་བའི་
བཙོན་རར་ ལས་དང་ཉོན་མོངས་ ཀྱི། །ཞགས་པས་བཅིངས་ཤིང་ སྡུག་བསྔལ་
བརྒྱས་གཟིར་བའི། །ངང་ཚུལ་བསམ་ནས་ངེས་འབྱུང་སྐྱོ་ཤས་ཀྱིས། །ཐར་པའི་
ལམ་བཟང་བགྲོད་ པར་ བྱིན་གྱིས་རློབས། །རང་ཉིད་ཇི་ བཞིན་མཁའ་མཉམ་
སེམས་ཅན་ཀུན། །སྲིད་མཚོ་ཉམ་ངར་ སྡུག་བསྔལ་བརྒྱས་གཟིར་ཅིང་། །ཀུན་
ཀྱང་རང་གི་དྲིན་ཅན་མར་མཐོང་ནས། །བྱམས་དང་སྙིང་རྗེ་འབྱོངས་པར་བྱིན་
གྱིས་རློབས། །བདག་པས་གཞན་གཅེས་བྱང་ཆུབ་སེམས་བསྐྱེད་ནས། །རླབས་
ཆེན་རྒྱལ་ སྲས་ སྤྱོད་ ལ་ སློབ་ པ་ལ། །རྒྱལ་བའི་སྲས་ པོ་ གཞོན་ནུ་ནོར་བཟང་
ལྟར། །ཞུམ་མེད་སྙིང་སྟོབས་སྐྱེ་བར་བྱིན་གྱིས་རློབས། །འཇམ་མགོན་བླ་མས་
གྲངས་མེད་བསྐལ་པ་རུ། །ཉིད་ཀྱི་སྐུ་དང་སྲོག་ལའང་མ་གཟིགས་པར། །དཀའ་
བས་བསྒྲུབས་པའི་གསུང་རབ་སྙིང་པོའི་དོན། །ཟབ་མོ་དབུ་མའི་ལྟ་བ་རྙེད་པ་
དང༌། །བླ་མེད་རྡོ་རྗེ་ཐེག་པའི་སྒོར་ཞུགས་ནས། །དམ་ཚིག་སྡོམ་པ་རྣམ་པར་དག་
བྱེད་ཅིང་། །ཟབ་ལམ་རིམ་པ་གཉིས་ཀྱི་རྣལ་འབྱོར་རྣམས། །མྱུར་དུ་རྒྱུད་ལ་སྐྱེ་
བར་བྱིན་གྱིས་རློབས། །ཚེ་འདིའི་སྣང་བ་འགག་པར་ཕྱོགས་པའི་ཚེ། །དགའ་
ལྡན་ཆོས་ཀྱི་ཕོ་བྲང་དུ་སྐྱེས་ནས། །མི་ཕམ་འཇམ་དཔལ་སྙིང་པོའི་ཞལ་མཐོང་
སྟེ། །གསུང་གི་བདུད་རྩི་ངོམས་མེད་འཐུང་བར་ཤོག །དེ་ནས་ལུས་ཀྱི་བཀོད་པ་
བགྲང་ ཡས་ ཀྱིས། །ཞིང་ཁམས་རྒྱ་མཚོར་རྒྱལ་བ་རྒྱ་མཚོ་ལ། །མཆོད་སྤྲིན་རྒྱ་
- 222 -



འཇམ་མགོན་བླ་མ་ཙོང་ཁ་པ་ལ་གདུང་ཤུགས་དྲག་པོས་གསོལ་བ་འདེབས་ཤིང་ཐུགས་རྗེ་བསྐུལ་བ་བྱིན་རླབས་ཀྱི་རྒྱ་མཚོ། །
མཚོས་མཆོད་ཅིང་ཆོས་མཉན་ཏེ། །ཐོས་པ་རྒྱ་མཚོའི་ཕ་རོལ་ཕྱིན་གྱུར་ཅིག །
རྒྱལ་སྲས་སྤྱོད་ལ་སློབ་པའི་སྐབས་ཀུན་ཏུ། །སྒྱིད་ལུག་ཞུམ་པ་ནམ་ཡང་མི་སྐྱེ་
ཞིང་། །མཁའ་ལྡིང་དབང་པོས་ལྷ་ཡི་ལམ་ལ་བཞིན། །སྙིང་སྟོབས་ཆེན་པོས་ས་
ལམ་མྱུར་བགྲོད་ཤོག །ནམ་ཞིག་བྱམས་མགོན་ཞིང་འདིར་བྱོན་པའི་ཚེ། །བདག་
ཀྱང་འཁོར་གྱི་ཐོག་མ་ཉིད་གྱུར་ཏེ། །ཕྱག་གཡས་མགོ་བོའི་སྟེང་དུ་ལེགས་བཞག་
ནས། །བྱང་ཆུབ་ལུང་བསྟན་ངེས་པར་ཐོབ་གྱུར་ཅིག །
ཅེས་འཇམ་མགོན་བླ་མ་ཙོང་ཁ་པ་ཆེན་པོ་ལ་རྣམ་ཐར་དང་བཀའ་དྲིན་
དྲན་པའི་སྒོ་ནས་གདུང་ཤུགས་དྲག་པོས་གསོལ་བ་འདེབས་ཤིང་ཐུགས་རྗེ་སྐུལ་
བར་བྱེད་པ་བྱིན་རླབས་ཀྱི་རྒྱ་མཚོ་ཞེས་བྱ་བ་འདི་ནི། དད་ལྡན་བློ་བཟང་དར་
རྒྱས་ཀྱིས་འདི་ལྟ་བུ་ཞིག་དགོས་ཞེས་ཡང་དང་ཡང་དུ་བསྐུལ་ཞིང་། རང་ཉིད་
ཀྱང་དད་པའི་ཤུགས་ཀྱིས་ཉེ་བར་བསྐུལ་ཏེ་དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །།
- 223 -



༄༅། །བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་
གསལ་བར་བྱེད་པའི་མེ་ལོང་ཞེས་བྱ་བ་བཞུགས།།
རྗེ་བཙུན་བླ་མ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་ཞབས་
ལ་དུས་ཐམས་ཅད་དུ་ཕྱག་འཚལ་ལོ། །གང་གི་མཚན་སྙན་བདུད་རྩིའི་རྒྱུན། །སྒྲ་
འཛིན་བུ་གར་ལྷུང་ཙམ་གྱིས། །སྲིད་ཞིའི་འཇིགས་ལས་སྐྱོབ་མཛད་པ། །སྟོན་པ་
མཉམ་མེད་དེ་ལ་འདུད། །ཐུབ་དབང་གངས་རི་ལས་འོངས་པ། །མན་ངག་གངྒཱའི་
རྒྱུན་བཟང་གིས། །སྐུ་བཞིའི་རྒྱ་མཚོར་འཁྲིད་མཛད་པ། །དངོས་བརྒྱུད་བླ་མའི་
ཚོགས་ལ་འདུད། །བཀའ་དང་དགོངས་འགྲེལ་མ་ལུས་པ། །ལམ་གྱི་རིམ་པའི་
ལུས་གཅིག་ཏུ། །བསྡུད་ནས་འདོམས་མཛད་ཐུགས་རྗེ་ཅན། །དྲིན་ཅན་རྩ་བའི་བླ་
མར་འདུད། །བྱིན་རླབས་བརྒྱུད་པ་མ་ཉམས་པའི། །དགའ་ལྡན་སྙན་བརྒྱུད་རིམ་
བྱོན་གྱི། །བླ་མ་རྣམས་ཀྱི་སྐུའི་སྣང་བརྙན། །གསལ་བྱེད་མེ་ལོང་འདི་ན་ཀོ། །
དེ་ལ་འདིར་བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་ཇི་
ལྟར་འབྲི་བའི་ཚུལ་ལ། མདོ་རྒྱུད་ནས་ཇི་ལྟར་གསུང་ཚུལ་དང་བྲིས་འབུར་གྱི་སྐུ་
གཟུགས་སྔོན་ཇི་ལྟར་བྱུང་ཚུལ་རྣམས་ཤེས་ན་ཡིད་ཆེས་ཤིང་དད་པ་ལྷག་པར་
འཕེལ་བར་འགྱུར་བས་དེའི་ཚུལ་ཅུང་ཟད་བརྗོད་ན། མདོ་ལས། འཇམ་དཔལ་
གྱིས། བཅོམ་ལྡན་འདས་ད་ལྟ་སེམས་ཅན་རྣམས་ཀྱི་མཆོད་པའི་རྟེན་སངས་རྒྱས་
ཉིད་ལགས་ཏེ། ཡོངས་སུ་མྱ་ངན་ལས་འདས་ནས་ཇི་ལྟར་བགྱི་བ་བཀའ་སྩལ་དུ་
གསོལ། ཞེས་ཞུས་པས། བཅོམ་ལྡན་འདས་ཀྱིས་བཀའ་བསྩལ་པ། ང་ཡི་འཁོར་
- 224 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
ནི་རྣམ་བཞི་ཡིས། །ད་ལྟར་ང་ལ་མཆོད་བྱས་དང་། །མ་འོངས་པ་ན་དད་པ་ཡིས། །
གཟུགས་བརྙན་རྣམས་ལ་མཆོད་པ་ལ། ཁྱད་པར་ཅུང་ཟད་ཡོད་མ་ཡིན། །བསོད་
ནམས་མཉམ་ཞིང་རྣམ་སྨིན་མཉམ། །ཅི་དེ་སངས་རྒྱས་བྱིན་རླབས་ཏེ། །སོ་སོ་སྐྱེ་
བོས་ཤེས་མི་འགྱུར། །དེ་ཕྱིར་སངས་རྒྱས་མ་བྱོན་པའི། །ཞིང་ན་སྐུ་གཟུགས་ཡོད་
མིན་ཞིང་། །མཐའ་འཁོབ་ཀླ་ཀློ་རྣམས་ན་མེད། །བསྟན་པ་ནུབ་ན་ཡོད་མིན་ཞིང་། །
མུ་སྟེགས་བྱོལ་སོང་སོགས་མི་མཐོང་། །དེ་ཕྱིར་སྐུ་གཟུགས་སྤྲུལ་པ་ཡིན། ། །
ཞེས་སངས་རྒྱས་མྱ་ངན་ལས་འདས་པའི་ཚུལ་བསྟན་པའི་རྗེས་སུ་སངས་
རྒྱས་ཀྱི་སྐུ་གཟུགས་བཞེངས་ནས་ཕྱག་མཆོད་བྱ་དགོས་པ་དང་། སྐུ་གཟུགས་དེ་
དག་ཀྱང་དེ་བཞིན་གཤེགས་པའི་བྱིན་རླབས་ཀྱི་མཐུས་བྱུང་བ་དང་སྤྲུལ་པ་ཉིད་
ཡིན་གསུངས་ལ། བདེ་མཆོག་ སྡོམ་འབྱུང་ ལས། སྔགས་ པ་ ལས་ནི་ དང་ པོ་
པས། །གཟུགས་བརྙན་ལ་སོགས་བྱ་བ་སྟེ། །བྲིས་སྐུ་བསྒྲུབས་ན་མྱུར་བར་ནི། །
དངོས་གྲུབ་རྒྱ་ཆེན་འཐོབ་པར་འགྱུར། ཞེས་དངོས་གྲུབ་ཀྱི་རྒྱུར་བྲིས་སྐུ་ངེས་པར་
འཆང་དགོས་པ་དང༌། བྲིས་སྐུ་ཚད་ལྡན་བསྒྲུབས་ན་དངོས་གྲུབ་མྱུར་དུ་འགྲུབ་
པར་གསུངས་ལ། འཇམ་དཔལ་རྩ་རྒྱུད་ལས་ཀྱང་། རས་ཀྱི་ཆོ་ག་དམ་པ་འདི། །
རྒྱལ་བ་རྣམས་ཀྱིས་གསུངས་པ་ཡིན། །དེ་བཞིན་གཤེགས་པས་སྔོན་གསུངས་
པ། །རྒྱས་བསྟན་ངས་ནི་མདོར་བསྡུས་ཡིན། །མཁས་པ་གང་ཞིག་འབྲི་བྱེད་པ། །
དེ་ཡི་བསོད་ནམས་མཐའ་ཡས་འགྱུར། །བསྐལ་པ་བྱེ་བར་བྱས་པ་ཡི། །སྡིག་པ་
ཤིན་ཏུ་མི་བཟད་པ། །ས་སྟེང་རི་མོ་མཐོང་ཙམ་གྱིས། །དེ་ཡི་མོད་ལ་བྱང་བར་
བྱེད། །ཅེས་དང་། རས་བྲིས་མཐོང་བའང་དོན་ལྡན་ཞེས། །ཐུབ་པའི་དབང་པོས་
གསུངས་པ་ཡིན། །མཐོང་བ་ཙམ་གྱིས་དག་འགྱུར་ཏེ། །དེ་བས་སྐད་ཅིག་དེ་ཙམ་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གྱིས། །ཡིད་ངག་ ལུས་ནི་དག་འཇུག་དང་། །རྗེས་སུ་བཟླས་པ་བྱེད་པ་དང་། །
སྔགས་རྟེན་ཉིད་ལ་རྟག་བརྩོན་པའི། །མི་རྣམས་འགྲུབ་འདོད་སྨོས་ཅི་དགོས། །
བསྐལ་པ་བྱེ་བར་སངས་རྒྱས་ལ། །མཆོད་པའི་བསོད་ནམས་གང་ཡིན་པ། །ས་
སྟེང་རས་རིས་འབྲི་བ་ཡི། །སྔགས་པས་བསོད་ནམས་དེ་འཐོབ་འགྱུར། །གངྒ་ཡི་
ནི་བྱེ་མ་དག །ཚད་དུ་བསྟན་པ་གང་ཡིན་པ། །དེ་དང་མཉམ་པའི་སངས་རྒྱས་
དང་། །རང་རྒྱལ་དང་ནི་བྱང་ཆུབ་སེམས། །བསེ་རུ་ཉན་ཐོས་འཇིག་རྟེན་ན། །
ལན་མང་དག་ཏུ་མཆོད་བསྟོད་བྱས། །རས་རིས་མཐོང་བ་ཙམ་གྱིས་ནི། །མི་ཡིས་
དེ་བཞིན་བསོད་ནམས་འཐོབ། །ཆོ་ག་ཀློག་པ་ཙམ་དང་ནི། །མཆོད་དང་རྗེས་སུ་
ཡི་རང་བ། །ཆོ་ག་ཐམས་ཅད་ རབ་བརྟགས་པ། །དེ་ལ་སྔགས་ཀྱི་དངོས་གྲུབ་
ངེས། །འཇིག་ རྟེན་ སྔགས་རྣམས་ ཇི་ སྙེད་ པ། །གང་ དག་ རྒྱལ་ བ་ སྐྱེས་ མཆོག་
དང་། །དེ་སློབ་བསེ་རུ་བྱང་ཆུབ་སེམས། །བདག་ ཉིད་ཆེན་པོས་གང་ གསུངས་
པ། །རི་མོ་འདི་ནི་མདུན་བཞག་ན། །སྔགས་རྣམས་མ་ལུས་འགྲུབ་པར་འགྱུར། །
ཞེས་རས་བྲིས་ཀྱི་སྐུ་གཟུགས་ངེས་པར་བྱ་དགོས་པ་དང༌། བྱས་ན་སྡིག་སྒྲིབ་
འདག་ཅིང་དངོས་གྲུབ་མྱུར་བ་སོགས་ཕན་ཡོན་མཐའ་ཡས་པར་གསུངས། ཇི་
ལྟར་བྲི་བའི་ཚུལ་ཡང་། འཇམ་དཔའ་རྩ་རྒྱུད་ལས། དེ་ནས་སྒྲུབ་པ་པོས་བཟོ་བོ་
ལེགས་པར་བསླབས་པའི་རི་མོ་མཁན་ནམ། བདག་ཉིད་འབྲི་བ་ལ་མཁས་པས།
ཚོན་མ་འདྲེས་ཤིང་ཁ་དོག་གསལ་བ་དང་ལྡན་པའི་ཚོན་རྩི་རྣམས་བླངས་ཏེ། སྔར་
ཐ་ག་པ་ལ་བྱས་པའི་ཆོ་ག་ཇི་ལྟ་བ་དེ་ཉིད་ཀྱིས་མཚན་ཉིད་དང་ལྡན་པས་རི་མོ་
མཁན་ལ་སྔ་མ་བཞིན་སྦྱར་བར་བྱ་སྟེ། སྔར་ཇི་ལྟར་ཐ་ག་པ་ལ་བྱས་པ་དེ་ཉིད་
ཀྱིས་རས་ལ་རི་མོ་འབྲིར་གཞུག་གོ །ཡང་ན་བདག་ཉིད་ཀྱིས་བྲི་བར་བྱའོ། །ག་
- 226 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
པུར་དང༌། ཙནྡན་དང་། གུར་ཀུམ་ལ་སོགས་པའི་དྲིས་ཚོན་རྩི་ལ་བསྒོ་བར་བྱ་
ཞིང་། བདུག་ སྤོས་བསྲེགས་ ཏེ། དེ་ ཉིད་ ཀྱི་ སྔགས་ ཀྱིས་ ལན་བརྒྱ་ རྩ་ བརྒྱད་
འཁོར་དང་བཅས་པ་ལ་ཡང་བཟླས་ཏེ། མེ་ཏོག་ན་ག་གེ་སར་དང་། པུན་ནཱ་ག་
དང༌། བ་ཀུ་ལ་དང་། པན་ཙ་ཀ་དང་། དབྱར་གྱི་མེ་ཏོག་དང་། དྷ་ནུཥྛ་རི་དང་།
མཱ་ལ་ཏིའི་མེ་ཏོག་ལ་སོགས་པས། རས་དེ་གཅལ་བཀྲམ་པ་བྱས་ལ་ཤར་དུ་
མངོན་པར་ཕྱོགས་པས་ཀུ་ཤའི་ཁྲེས་ལ་འདུག་སྟེ། བློ་ལེགས་པར་གནས་པ་དང་།
སངས་རྒྱས་དང་བྱང་ཆུབ་སེམས་དཔའ་ལ་དམིགས་པའི་སེམས་ཀྱིས་པིར་ཕྲ་མོ་
ལག་པར་བླངས་ནས་འཁྲུག་པ་མེད་པའི་སེམས་ཀྱིས་རས་དེ་ལ་བྲི་བར་བྱའོ། །
དང་པོ་རེ་ཞིག་བཅོམ་ལྡན་འདས་ཤཱཀྱ་ཐུབ་པ་བྲི་བར་བྱ་སྟེ། རྣམ་པ་ཐམས་ཅད་
ཀྱི་མཆོག་དང་ལྡན་པ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་མཚན་པ།
སྐུ་དཔེ་བྱད་བཟང་པོ་བརྒྱད་ཅུས་ཉེ་བར་མཛེས་པ། རིན་པོ་ཆེའི་པདྨའི་གདན་ལ་
བཞུགས་པ། ཀུན་ནས་འོད་འབར་བ། སྐུ་འོད་འདོམ་གང་གིས་ཀུན་ནས་ཉེ་བར་
མཛེས་པ། ཆོས་འཆད་བཞིན་པ། སྐུ་དྭངས་ཤིང་རྣམ་པ་ཐམས་ཅད་ཀྱི་མཆོག་
དང་ལྡན་པ། དབུས་ན་གནས་པའི་པདྨ་བཻ་ཌཱུརྱའི་སྡོང་པོ་ཅན། ཞེས་དབུས་སུ་དེ་
བཞིན་གཤེགས་པ་ཤཱཀྱ་ཐུབ་པའི་སྐུ་འབྲི་ཚུལ་དང་། གཡས་གཡོན་དུ་རྗེ་བཙུན་
འཇམ་པའི་དབྱངས་དང་། རྗེ་བཙུན་བྱམས་ པ་མགོན་པོ་དང༌། རྗེ་བཙུན་སྤྱན་
རས་གཟིགས་ལ་སོགས་པ་སེམས་དཔའི་ཚུལ་རྣམས་འབྲི་ཚུལ་ནི། དེ་ཉིད་ལས།
གང་བཅོམ་ལྡན་འདས་ཀྱི་རྩ་བའི་པདྨའི་སྡོང་བུ་དེ་ལས་འཕྲོས་པའི་ཡལ་ག་ལས་
པདྨའི་མེ་ཏོག་དུ་མ་མཐར་གྱིས་འཐོན་པར་བྱའོ། །གཡོན་གྱི་ཕྱོགས་སུ་པདྨའི་མེ་
ཏོག་བརྒྱད་བྱ་སྟེ། པདྨ་དེ་དག་ལ་ བྱང་ཆུབ་སེམས་དཔའ་བརྒྱད་ཀྱི་གཟུགས་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བཞུགས་པ་བྲི་བར་བྱའོ། །དང་པོ་ལ་རེ་ཞིག་འཕགས་པ་འཇམ་དཔལ་ཅུང་ཟད་
ཁ་དོག་པདྨའི་གེ་སར་བཞིན་དུ་སེར་སྐྱའམ། གུར་ཀུམ་མམ། གསེར་གྱི་ཁ་དོག་
འདྲ་བ། གཞོན་ནུའི་ཆ་བྱད། བྱིས་པ་དང་། ཁྱེའུའི་གཟུགས་ཅན། སྐུ་ཟུར་ཕུད་ལྔ་
དང་ལྡན་པ། གཞོན་ནུའི་རྒྱན་གྱིས་བརྒྱན་པ། ལག་པ་གཡོན་པ་ན་ཨུཏྤལ་སྔོན་
པོ་བསྣམས་པ། ལག་ པ་ གཡས་ པ་དེ་བཞིན་གཤེགས་པ་ལ་ཕྱག་བྱེད་པ། སྐུ་
མཛེས་པ། ཞི་བའི་ཆ་བྱད་ཀྱིས་དེ་བཞིན་གཤེགས་པ་ལ་ལྟ་བ། བཞིན་ཅུང་ཟད་
དགོད་པ། འོད་འབར་བ་དང་ལྡན་པས་དཀྱིལ་འཁོར་ཀུན་ཏུ་ཁྱབ་པ་བྲིའོ། །པདྨ་
གཉིས་པ་ལ་འཕགས་པ་ཟླ་བའི་འོད་ཤིན་ཏུ་གཞོན་ཤ་ཅན་དེ་བཞིན་དུ་བྲི་བར་
བྱའོ། །གསུམ་པ་ལ་ནི་ནོར་བཟང་ངོ༌། །བཞི་པ་ལ་ནི་སྒྲིབ་པ་རྣམ་པར་སེལ་
བའོ། །ལྔ་པ་ལ་ནི་ནམ་མཁའི་མཛོད་དོ། །དྲུག་པ་ལ་ནི་སའི་སྙིང་པོའོ། །བདུན་
པ་ལ་ནི་སྡིག་མེད་དོ། །བརྒྱད་པ་ལ་ནི་སྤྱན་བཟང་སྟེ། དེ་དག་ཐམས་ཅད་ཀྱང་
གཞོན་ནུ་ཁྱེའུའི་ཆ་བྱད་ཅན། གཞོན་ནུའི་རྒྱན་གྱིས་བརྒྱན་པ་བྲི་བར་བྱའོ། །
བཅོམ་ལྡན་འདས་ཀྱི་གཡས་ཕྱོགས་སུ་ནི། བྱང་ཆུབ་སེམས་དཔའ་ཆེན་པོ་བརྒྱད་
བྱམས་པ་མ་གཏོགས་པ་རྒྱན་ཐམས་ཅད་ཀྱིས་བརྒྱན་པ། འཕགས་པ་བྱམས་པ་
ནི་བཅོམ་ལྡན་འདས་དང་ཉེ་བར་བྲི་བར་བྱ་སྟེ། ཚངས་པར་སྤྱོད་པའི་ཆ་བྱད་
འཛིན་ པ། མགོ་ རལ་ པའི་ ཅོད་ པན་ བཅིངས་ པ། མདོག་ གསེར་ འདྲ་ བ། ཤ་
འགག་དམར་པོ་གྱོན་པ། དར་ལྭ་དམར་པོའི་སྟོད་གཡོགས་བྱས་པ་ཐལ་བའི་
ཐིག་ལེ་གསུམ་གྱིས་མཚན་པ། གཟུགས་མཛེས་པ་དང་ལྡན་པ། ལག་པ་གཡས་
པ་ན་དབྱིག་ པ་ དང་། སྤྱི་བླུགས་ འཛིན་ པ། ཀྲྀཥྞ་ས་ལེའི་པགས་པ་ཐལ་ གོང་
གཡོན་ པར་ བགོས་ པ། ལག་ པ་ གཡོན་ པས་ ཕྲེང་ བ་ འཛིན་ ཅིང་། དེ་ བཞིན་
- 228-



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
གཤེགས་པ་ལ་ ཕྱག་བྱེད་པ། དེར་གཏོད་པའི་ལྟ་བ་སེམས་ཀྱི་སྤྱོད་པ་བསམ་
གཏན་ལ་དམིགས་པའི་རྣམ་པ་ཅན་ནོ། །འདབ་མ་གཉིས་པ་ལ་འཕགས་པ་ཀུན་
ཏུ་བཟང་པོ་མེ་ཏོག་དྲི་ཡང་ཀུ་ལྟར་སྔོ་བསངས། ལུས་རྒྱན་གྱིས་བརྒྱན་པ། ལག་
པ་གཡོན་པ་ན་ནོར་བུ་རིན་པོ་ཆེ་ཐོགས་པ། ལག་པ་གཡས་པ་ན་བིལ་བ་ཐོགས་
ཤིང་མཆོག་སྦྱིན་པ། གཟུགས་མཛེས་པ་དང་ལྡན་པ་དེ་བཞིན་དུ་བྲི་བར་བྱའོ། །
གསུམ་པ་ལ་ནི་འཕགས་པ་སྤྱན་རས་གཟིགས་དབང་ཕྱག་འདམ་བུའི་མདོག་འདྲ་
བ། རྒྱན་ཐམས་ཅད་ཀྱིས་བརྒྱན་པ། རལ་པའི་ཅོད་པན་འཆང་བ། མཆོད་ཕྱིར་
ཐོགས་ཤིང་དཀར་པོས་བྱས་པ། འཕགས་པ་འོད་དཔག་མེད་གཟུགས་མཛེས་
ཤིང་ཡིད་དུ་འོང་བ། སྟོབས་བཅུ་དང་ལྡན་པ། རལ་པའི་མཐར་སྐྱིལ་ཀྲུང་གིས་
བཞུགས་ཤིང་ཅོད་པན་དུ་བྱས་པ། ལག་པ་གཡོན་པ་ན་པདྨ་བསྣམས་པ། ལག་
པ་གཡས་པ་མཆོག་སྦྱིན་པ། སེམས་ཀྱི་སྤྱོད་པ་བསམ་གཏན་ལ་དམིགས་པའི་
རྣམ་པ་ཅན། ལུས་ ཀུན་ནས་འོད་ཀྱིས་གསལ་བར་ བྱས་པའོ། །བཞི་པ་ལ་ནི་
འཕགས་པ་ཕྱག་ན་རྡོ་རྗེ་ལག་པ་གཡོན་པ་ན་རྡོ་རྗེ་འཛིན་པ། ལག་པ་གཡས་པ་
ན་བིལ་བ་ཐོགས་པས་མཆོག་སྦྱིན་པ། མདོག་གསེར་འདྲ་བ། རྒྱན་ཐམས་ཅད་
ཀྱིས་བརྒྱན་པ། གཟུགས་མཛེས་པ། ཞི་བའི་ལྟ་བ་དང་ལྡན་པ། དྲུ་བ་དང་དུ་བ་
ཕྱེད་པས་ལུས་ཉེ་བར་དཀྲིས་པ། མུ་ཏིག་གི་ཕྲེང་བས་མཆོད་ཕྱིར་ཐོགས་བྱས་པ།
ཅོད་པན་ རིན་པོ་ཆེ་འབར་བས་རྣམ་པར་འཕྲོ་བ། གོས་གཡོ་བ་དང་ ལྡན་པ་
བགོས་པ། དར་ལ་དཀར་པོའི་སྟོད་གཡོགས་བྱས་པའོ། །འཕགས་པ་སྤྱན་རས་
གཟིགས་དབང་ཕྱུག་དང་། ཀུན་ཏུ་བཟང་པོའི་ན་བཟའ་སྟོད་གཡོགས་ཀྱང་དེ་
བཞིན་དུ་བྱའོ། །ཆ་བྱད་ནི་སྔར་ཇི་ལྟར་བསྟན་པ་བཞིན་བྱའོ། །དེ་བཞིན་དུ་པདྨ་
བ 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ལྔ་པ་ལ་ནི། འཕགས་པ་བློ་གྲོས་ཆེན་པོ། དྲུག་པ་ལ་ནི་བློ་གྲོས་ཞི་བ། བདུན་པ་
ལ་ནི་རྣམ་པར་སྣང་མཛད་སྙིང་པོ། བརྒྱད་པ་ལ་ནི་ངན་སོང་སྤོང་བ་སྟེ། བྱང་ཆུབ་
སེམས་དཔའ་ཆེན་པོ་དག་བྲི་བར་བྱ་སྟེ། བིལ་བའི་འབྲས་བུ་དང་། གླེགས་བམ་
ལག་ ན་ ཐོགས་ པ། རྒྱན་ ཐམས་ ཅད་ ཀྱིས་ཤིན་ཏུ་ མཛེས་ པ། དར་ ལས་ སྟོད་
གཡོགས་བྱས་པ། རྒྱན་ཐམས་ཅད་ཀྱིས་བརྒྱན་པ། གཡོ་བ་དང་ལྡན་པའི་གོས་
བགོས་ པའོ། །ཞེས་ སེམས་ དཔའ་ རྣམས་ ཀྱི་ སྐུ་ མདོག་ ཕྱག་ མཚན། རྒྱན་ ཆ་
ལུགས། བཞུགས་སྟབས་སོགས་ཤིན་ཏུ་གསལ་བར་གསུངས་ཤིང་། དེའི་སྟེང་དུ་
སངས་རྒྱས་རྣམས་བྲི་ཚུལ་དང་། སྟེང་གི་གྲྭ་གཉིས་སུ་སྤྲིན་གསེབ་ནས་ལྷའི་བུ་མེ་
ཏོག་གི་ཕྲེང་བ་དང་། གདུགས་རྒྱལ་མཚན་ལ་སོགས་པའི་མཆོད་རྫས་སྣ་ཚོགས་
ཐོགས་ནས་མཆོད་པ་བྱེད་པའི་ཚུལ་དང༌། འོག་གི་གྲྭ་གཉིས་སུ་མཚོའི་ནང་ནས་
ཀླུའི་རྒྱལ་པོ་དགའ་བོ་དང་ཉེ་དགའ་ལ་སོགས་པ་མེ་ཏོག་དང་ནོར་བུ་སྣ་ཚོགས་
ཐོགས་ཏེ་ཐུབ་པའི་དབང་པོ་ལ་མཆོད་པའི་ཚུལ་བྲི་བར་གསུངས། དེ་ཡང་ཐོག་
མར་རས་བལ་ཇི་ལྟར་འཚོལ་ལུགས། བཙལ་ནས་གཞོན་ནུ་མ་མ་ཉམས་པས་
འཁེལ་ལུགས། རས་བལ་གྱི་དོག་པ་ལ་སྔགས་ཀྱི་ཆོ་ག་བྱ་ཚུལ། དེ་ནས་འཐག་
པ་གཙང་སྦྲ་དང་ལྡན་ཞིང་གསོ་སྦྱོང་ལ་གནས་ཏེ་འཐག་དགོས་ཚུལ། བཏགས་
པའི་རས་དེ་དུས་བཟང་པོ་དང་བསྟུན་ནས་དྲི་བཟང་གི་ཆུས་བརླན་ཅིང་སྔགས་
ཀྱིས་སྒྲུབ་ཚུལ། དེ་ནས་དངོས་གྲུབ་ཀྱི་དོན་དུ་ རྨི་ ལམ་བརྟག་ཚུལ། རྨི་ལམ་
བརྟགས་ནས་བགེགས་ཀྱི་མཚན་མ་ཤར་ན་བཟློག་ཐབས་བྱ་ཚུལ། དེ་ནས་རས་
ལ་བྱི་དོར་བྱ་ཚུལ། དེ་ནས་ལྷ་བཟོ་བ་མཁས་པ་རྒྱུད་ནས་བཤད་པའི་མཚན་ཉིད་
དང་ལྡན་པས་བྲི་ཚུལ་སོགས་ཞིབ་ཏུ་འབྱུང་སྟེ། དེ་དག་སོ་སོའི་ཚུལ་རྣམས་ཞིབ་
- 230 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
པར་རྒྱུད་ཉིད་ལས་ཤེས་པར་བྱ་ཞིང་། བཟོ་བོ་དང་སྦྱིན་བདག་གིས་ཇི་ལྟར་བྱ་
ཚུལ་ཅུང་ཟད་འོག་ཏུ་འཆད་དོ། །དེ་བཞིན་དུ་དམ་ཚིག་གསུམ་བཀོད་པའི་རྒྱུད་
དང༌། དོན་ཡོད་ཞགས་པའི་རྒྱུད་དང༌། རྣམ་སྣང་མངོན་བྱང་གི་རྒྱུད་དང་། ཕྱག་
རྡོར་དབང་བསྐུར་བའི་རྒྱུད་ལ་སོགས་པ་ནས་ཀྱང་སྐུ་གཟུགས་བྲི་ཚུལ་རྒྱ་ཆེར་
འབྱུང་ལ། ལྷག་པར་སྐུ་གཟུགས་ཀྱི་ཕྱག་ཚད་ཇི་ལྟར་བྱ་དགོས་པའི་ཚུལ་རྣམས་
ནི་བདེ་མཆོག་སྡོམ་འབྱུང་གི་རྒྱུད་དང་དུས་ཀྱི་འཁོར་ལོའི་རྒྱུད་འགྲེལ་པ་དང་
བཅས་པ་ལས་རྒྱ་ཆེར་བཤད་དོ། །དེ་བཞིན་དུ་འདུལ་བ་ལུང་དང་འཕགས་པ་
དཀོན་མཆོག་བརྩེགས་པ་སོགས་མདོ་སྡེ་དུ་མ་ནས་ཀྱང་སྐུ་གཟུགས་བཞེངས་
ཚུལ་དང་། བཞེངས་པའི་ཕན་ཡོན་སོགས་རྒྱ་ཆེར་བཤད་དོ། །མདོ་རྒྱུད་ནས་ཇི་
ལྟར་གསུངས་པ་ལྟར། དེ་བཞིན་གཤེགས་པའི་སྐུ་གཟུགས་འཇིག་རྟེན་དུ་བྱུང་
ཚུལ་ནི། སྔོན་སངས་རྒྱས་ཞལ་བཞུགས་པའི་དུས་ཉིད་ན་ཡུལ་དབུས་ཀྱི་རྒྱལ་པོ་
གཟུགས་ཅན་སྙིང་པོ་དང༌། མཐའ་འཁོབ་ཀྱི་རྒྱལ་པོ་ཨུ་ཏྲ་ཡ་ན་གཉིས་མ་མཐོང་
གྲོགས་པོར་བྱས་ཏེ་ཡང་ཡང་འཕྲིན་དང་སྐྱེས་བསྐུར་རེས་བྱེད་པ་ལ། ནམ་ཞིག་
ན་རྒྱལ་པོ་ཨུ་ཏྲ་ཡ་ནས་རིན་པོ་ཆེ་བེ་ཌཱུརྱའི་ཁྲབ་རིན་ཐང་མེད་པ་ཞིག་རྒྱལ་པོ་
གཟུགས་ཅན་སྙིང་པོ་ལ་སྐྱེས་སུ་བསྐུར་བ་ན། གཟུགས་ཅན་སྙིང་པོས་བློན་པོ་
རྣམས་ལ་བསྟན་ཏེ་རིན་ཐང་བརྩིས་པས། ཁྲབ་དེའི་ནོར་བུ་རེ་རེ་ལ་ཡང་རིན་ཐང་
གཞལ་བར་མ་ནུས་པ་ན་གཟུགས་ཅན་སྙིང་པོ་སེམས་ཁོང་དུ་ཆུད་དེ་འདི་ལ་སྐྱེས་
ལན་ཇི་ལྟ་བུ་ཞིག་བསྐུར་བར་བྱ་སྙམ་དུ་རྟོག་ཅིང་དོན་དེ་ལྟར་སངས་རྒྱས་ལ་ཞུས་
པ་ན། བཅོམ་ལྡན་འདས་ཀྱིས་རྒྱལ་པོ་ཆེན་པོ་ཁྱོད་ཉམ་ང་བར་བྱ་མི་དགོས།
འཇིག་རྟེན་ཐམས་ཅད་ཀྱི་རིན་པོ་ཆེ་ནི་སངས་རྒྱས་ཡིན་པས་དེ་བཞིན་གཤེགས་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
པའི་སྐུ་གཟུགས་ཤིག་རི་མོར་བྲིས་ལ་འོག་ཏུ་རྟེན་འབྲེལ་ལུགས་འབྱུང་ལུགས་
ལྡོག་ཀྱང་བྲིས། བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་ལ་འཇུག་
པར་བྱ། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་ནི་གཞོམ་པར་
བྱ། །གང་ཞིག་རབ་ཏུ་བག་ཡོད་པས། །ཆོས་འདུལ་འདི་ལ་སྤྱོད་འགྱུར་བ། །སྐྱེ་
བའི་འཁོར་བ་རབ་སྤངས་ནས། །སྡུག་བསྔལ་ཐ་མར་བྱེད་པར་འགྱུར། །ཞེས་བྱ་
བའང་བྲིས་ལ་སྐུར་ཞིག་ཅེས་བཀའ་སྩལ། དེ་ནས་རྒྱལ་པོ་ཡིད་གསོས་ཏེ། རི་མོ་
མཁན་མཁས་ པ་ རྣམས་ ལ་ དེ་ བཞིན་ གཤེགས་ པའི་ སྐུ་ལ་བལྟས་ནས་ སྐུའི་
དབྱིབས་ཇི་ལྟ་བ་བཞིན་བྲིས་ཤིག་ཅེས་བྱས་པས། རི་མོ་བ་རྣམས་ཀྱིས་དེ་བཞིན་
གཤེགས་པའི་སྐུ་ལ་བརྩེགས་ཏེ་བྲི་བ་བརྩམས་པ་ན་མཚན་དཔེ་རྣམས་གཅིག་
བཟུང་ཚེ་གཅིག་ནོར་ནས་སུས་ཀྱང་བྲི་རབ་མ་ནུས་པ་ན། སྟོན་པ་ཐུགས་རྗེ་ཅན་
ཉིད་ཀྱིས། ངས་དྲི་མ་མེད་པ་བྱི་དོར་ལེགས་པར་བྱས་པ་ཞིག་ལ་སྐུའི་རྣམ་པ་ཅི་
འདྲ་བའི་འོད་ཀྱིས་ཁྱབ་པར་མཛད་ནས་འོད་འདིའི་སྟེང་ནས་ཚོན་སྣ་ཚོགས་པས་
ཁོངས་ཤིག་ཅེས་བཀའ་སྩལ། ཇི་ལྟར་བཀའ་སྩལ་བ་ལྟར་རི་མོ་བ་རྣམས་ཀྱིས་
ཚོན་སྣ་ཚོགས་པས་དེ་བཞིན་གཤེགས་པའི་སྐུ་གཟུགས་བལྟ་བས་ཆོག་མི་ཤེས་པ་
ཞིག་གྲུབ། འོག་ཏུ་རྟེན་འབྲེལ་བཅུ་གཉིས་ལུགས་འབྱུང་ལུགས་ལྡོག་གི་ཚུལ་ཡང་
བྲིས། བརྩམ་ པར་ བྱ་ཞིང་ཞེས་སོགས་ ཀྱང་ བྲིས་ནས་དར་སྣ་ཚོགས་པའི་ན་
བཟས་བཀླུབས། གསེར་དང་དངུལ་ལ་སོགས་བའི་སྒྲོམ་ཕྱི་ནང་མང་པོར་བཅུག་
སྟེ། རྒྱལ་པོ་ཨུ་ཏྲ་ཡ་ན་ལ་འཕྲིན་ཡིག་དང་བཅས་སྐྱེས་སུ་བསྐུར། དེ་བཞིན་
གཤེགས་པའི་སྐུ་གཟུགས་དང་རྟེན་འབྲེལ་གྱི་ཚུལ་རྣམས་ཞིབ་ཏུ་ཕོ་ཉ་བ་ལ་
མངགས་ཏེ་བཏང་བ་ན། རྒྱལ་པོ་ཨུ་ཏྲ་ཡ་ནས་རྒྱང་རིང་པོ་ནས་བསུས་ཏེ། ག་
- 232 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་། །
ལའི་ཐང་ཡངས་པོར་སྐུ་གཟུགས་ཞལ་ཕྱེ་བ་ན། དེ་སྐབས་མཐའ་འཁོབ་དེར་
སངས་རྒྱས་ཀྱི་སྒྲ་མི་གྲག་ཀྱང་། ཡུལ་དབུས་ཀྱི་ཚོང་པ་དེར་ལྷགས་པ་རྣམས་
ཀྱིས་སངས་རྒྱས་ལ་ཕྱག་འཚལ་ལོ་ཞེས་སྐད་ཆེན་པོས་བརྗོད་པ་ན། རྒྱལ་པོ་ཨུ་ཏྲ་
ཡ་ན་སངས་རྒྱས་ཀྱི་སྒྲ་ཐོས་པ་ཙམ་གྱིས་ལུས་ཀྱི་སྤུ་ཟིང་ཞེས་བྱེད་ཅིང་རིང་ཞིག་
སྨྲ་མ་ནུས་པར་ལུས། དེ་ནས་འདི་ཅི་ཡིན་ཞེས་དྲིས་པ་ན། ཕོ་ཉ་བ་དང་ཡུལ་
དབུས་ཀྱི་ཚོང་པ་རྣམས་ཀྱིས་འདི་ནི་རྒྱལ་པོ་ཟས་གཙང་མའི་སྲས་ན་བ་དང་རྒ་བ་
དང་ཤི་བ་གཟིགས་པའི་རྐྱེན་གྱིས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་ལོ་དྲུག་
ཏུ་དཀའ་བ་སྤྱད། དེ་ནས་བྱང་ཆུབ་ཀྱི་ཤིང་དྲུང་དུ་བདུད་བཏུལ་ཏེ་མངོན་པར་
རྫོགས་པར་སངས་རྒྱས་པ་འགྲོ་བ་ལྷ་དང་བཅས་པའི་མགོན་སྐྱབས་དང་དཔུང་
གཉེན་གཅིག་པུ་དེའི་སྐུ་གཟུགས་སོ་ཞེས་བརྗོད། འོག་ཏུ་བྲིས་པ་འདི་དག་ཅི་
ཡིན་ཞེས་དྲིས་པ་ན། དེའི་བསླབ་པར་བྱ་བའི་སྤང་བླང་རྣམས་སོ་ཞེས་བརྗོད་པ་
ན། རྒྱལ་པོ་ཨུ་ཏྲ་ཡ་ན་དད་པ་བླ་ན་མེད་པ་སྐྱེས་ཏེ་ཕོ་བྲང་གི་ནང་དུ་གདན་དྲངས་
མཆོད་པ་རྒྱ་ཆེན་པོ་ཕུལ་ཞིང་། ཐོ་རེངས་སྐྱིལ་མོ་ཀྲུང་བཅས་ཏེ་ལུས་དྲང་པོར་
བསྲངས་ནས་རྟེན་འབྲེལ་གྱི་ཚུལ་གཉིས་ལ་བལྟས་པས་བདེན་པ་མཐོང་བ་ན།
རྒྱལ་པོ་ཨུ་ཏྲ་ཡ་ནས། རིང་ན་བཞུགས་པའི་སངས་རྒྱས་ཀྱིས། །ཤེས་རབ་ཀྱི་མིག་
རྣམ་པར་སྦྱངས། །གང་ལ་དེ་འདྲའི་ གསོས་མངའ་བའི། །སྨན་པའི་མཆོག་ལ་
ཕྱག་འཚལ་ལོ། །ཞེས་བསྟོད་ཕྱག་མཛད་པར་འདུལ་བ་ལུང་ལས་འབྱུང་། ཡང་
བཅོམ་ལྡན་འདས་སུམ་ཅུ་རྩ་གསུམ་དུ་ཡུམ་དང་ལྷ་མང་པོ་ལ་ཆོས་སྟོན་པའི་ཕྱིར་
དབྱར་གནས་པར་མཛད་པའི་ཚེ། རྒྱལ་པོ་ཨུ་ཏྲ་ཡ་ནས་བཅོམ་ལྡན་འདས་ཀྱི་སྐུ་
ཚབ་ལྟ་བུར་ཙན་དན་ལས་གྲུབ་པའི་སྐུ་ཞིག་བཞེངས། བཅོམ་ལྡན་འདས་ལྷ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཡུལ་ནས་རིན་པོ་ཆེའི་ཐེམ་སྐས་ལས་བབ་པའི་ཚེ་སྐུ་དེས་ཀྱང་གོམ་པ་དྲུག་སྤོས་
ནས་བསུ་བ་མཛད། བཅོམ་ལྡན་འདས་ཀྱིས་ཀྱང་སྐུ་བརྙན་འདིས་མ་འོངས་པའི་
དུས་ན་ནག་གི་ཡུལ་དུ་འགྲོ་བ་མང་པོའི་དོན་བྱེད་པར་འགྱུར་རོ་ཞེས་ལུང་བསྟན།
ཇི་ལྟར་ལུང་བསྟན་པ་ལྟར་སྐུ་བརྙན་དེ་ཉིད་དབང་ཕྱོགས་གོང་མ་ཆེན་པོའི་རྒྱལ་
ཁབ་ཏུ་རིམ་གྱིས་ཕེབས་ནས་ཙན་དན་ཇོ་བོ་ཞེས་གྲགས་ཤིང་སྐྱེ་འགྲོ་གྲངས་མེད་
པའི་དོན་མཛད་ཅིང་ད་ལྟ་ཡང་རྒྱ་ནག་གི་ཡུལ་ཉིད་ན་བཞུགས་སོ། །ཡང་སྔོན་
བཅོམ་ལྡན་འདས་ཀྱི་ཞལ་གྱི་སྒོ་ནས་འོད་ཟེར་གསུམ་བྱུང་བ། ཚངས་པ་དང་།
ཁྱབ་འཇུག་དང་། བརྒྱ་བྱིན་རྣམས་ལ་ཕོག་པས་དེ་རྣམས་བཅོམ་ལྡན་འདས་ཀྱི་
དྲུང་དུ་ལྷགས་ནས། ཆོས་སྐུ། ལོངས་སྐུ། སྤྲུལ་སྐུ་གསུམ་གྱི་རྟེན་རེ་བཞེངས་པའི་
སྦྱིན་བདག་བྱེད་པར་ཞུས་ནས། ལྷ་ཚངས་པས་ལྷའི་རིན་པོ་ཆེ་དུ་མ་ལས་གྲུབ་
པའི་ཆོས་སྐུའི་རྟེན་མཆོད་རྟེན་ཁྱད་པར་དུ་འཕགས་པ་ཞིག་བཞེངས་པ་ཨོ་རྒྱན་
གྱི་ཡུལ་ན་ཡེ་ཤེས་ཀྱི་མཁའ་འགྲོ་མ་རྣམས་ཀྱི་མཆོད་པའི་རྟེན་དུ་བཞུགས་པར་
གྲགས། ཁྱབ་འཇུག་གིས་ཀླུའི་རིན་པོ་ཆེ་དུ་མ་ལས་གྲུབ་པའི་ལོངས་སྐུའི་རྟེན་
ཐུབ་པ་གངས་ཆེན་མཚོའི་སྐུ་བརྙན་ཞིག་བཞེངས་པ་ཕྱིའི་རྒྱ་མཚོ་ཆེན་པོ་ན་ལྷ་ཀླུ་
བགྲང་བ་ལས་འདས་པའི་མཆོད་པའི་རྟེན་དུ་བཞུགས་པར་གྲགས། ལྷའི་དབང་
པོ་བརྒྱ་བྱིན་གྱིས་ལྷ་དང་མིའི་རིན་པོ་ཆེ་དུ་མ་ཕུང་པོར་སྤུངས་པ་ལས་སྤྲུལ་སྐུའི་
རྟེན་གསུམ་བཞེངས་པའི་ཆེ་བ་ཐུབ་དབང་དགུང་ལོ་ཉེར་ལྔ་པའི་སྐུ་ཚད་བལྟ་
བས་ཆོག་མི་ཤེས་པ་རྒྱལ་བ་ཉིད་ཀྱིས་རབ་གནས་མཛད་པ་ཞིག་སུམ་ཅུ་རྩ་
གསུམ་དུ་ལྷ་རྣམས་ཀྱི་མཆོད་པའི་རྟེན་དུ་བཞུགས་པར་གྲགས། འབྲིང་པོ་ཐུབ་
དབང་དགུང་ལོ་བཅུ་གཉིས་པའི་སྐུ་ཚད་ལྷའི་བཟོ་བོ་བི་ཤྭ་ཀརྨས་ལུགས་སུ་བླུག་
- 234-



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་། །
པ་སྐུ་བལྟ་བས་ཆོག་མི་ཤེས་པ་ཐུབ་པའི་དབང་པོའི་སྐུའི་དབྱིབས་ཇི་ལྟ་བ་བཞིན་
པ་རྒྱལ་བ་རང་ཉིད་ཀྱིས་རབ་གནས་མཛད་པ་ཞིག་ཡོད་པ། རིམ་གྱིས་ལྷ་ཡུལ་
དང༌། ཨོ་ཌི་ཡ་ནའི་ཡུལ། ཡུལ་དབུས་མ་ག་དྷ་རྣམས་སུ་བྱོན། དེ་ནས་རིམ་གྱིས་
རྒྱ་ནག་གི་ཡུལ་དུ་གྲུ་རྫིངས་ལ་སྤྱན་དྲངས་ནས་ཕྱོགས་དེའི་སྐྱེ་འགྲོ་རྣམས་ཀྱི་
བསོད་ནམས་ཀྱི་ཞིང་དུ་བཞུགས་པ་ལ། འཕགས་པ་ཐུགས་རྗེ་ཆེན་པོ་མིའི་རྣམ་
པར་བྱོན་པ་ཆོས་རྒྱལ་སྲོང་བཙན་ སྒམ་པོའི་སྐུ་རིང་ལ་རྗེ་བཙུན་འཇམ་པའི་
དབྱངས་ཀྱི་རྣམ་འཕྲུལ་རྒྱ་ནག་གོང་མ་ཆེན་པོ་ཐང་ཐའི་ཙུང་ལ་སྲས་མོ་རྗེ་བཙུན་
མ་སྒྲོལ་མའི་རྣམ་འཕྲུལ་འུན་ཤིང་ཀོང་ཇོ་བྱ་བ་ཡོད་པ་བོད་ཡུལ་དུ་ཕེབས་པའི་
ཚེ། སྐུ་བརྙན་དེ་ཉིད་རྟེན་སྐལ་དུ་སྤྱན་དྲངས་པ་དེང་སང་ཆོས་འཁོར་ལྷ་སའི་རྟེན་
གྱི་གཙོ་བོར་བཞུགས་པ་ཇོ་བོ་ཤཱཀྱ་མུ་ནེ་ཞེས་གྲགས་པ་འདི་ཡིན་ཞིང་། ཡང་བརྒྱ་
བྱིན་གྱིས་ལྷ་མིའི་རིན་པོ་ཆེ་དུ་མ་ཕུང་པོར་སྤུངས་པ་སྤྲུལ་པའི་བཟོ་བོ་བི་ཤྭ་
ཀརྨས་ལུགས་སུ་བླུག་པ་ཐུག་དབང་དགུང་ལོ་བརྒྱད་པའི་སྐུ་ཚད་སངས་རྒྱས་
ཉིད་ཀྱིས་རབ་གནས་མཛད་པ་སྐུ་བལྟ་བས་ཆོག་མི་ཤེས་པ་ཞིག་ཡོད་པ་རིམ་
གྱིས་བལ་ཡུལ་དུ་ཕེབས། ཆོས་རྒྱལ་འོད་ཟེར་གོ་ཆའི་ཐུགས་དམ་རྟེན་མཛད་ཅིང་
ཕྱོགས་དེའི་སྐྱེ་འགྲོ་བགྲང་བ་ལས་འདས་པའི་བསོད་ནམས་ཀྱི་ཞིང་དུ་ཡོད་པ་
ལས། ཆོས་རྒྱལ་འོད་ཟེར་གོ་ཆའི་སྲས་མོ་བལ་མོ་བཟའ་ཁྲི་བཙུན་བོད་དུ་འབྱོན་
སྐབས་རྟེན་སྐལ་དུ་སྤྱན་དྲངས་ནས། དེང་སང་ ར་མོ་ཆེར་བཞུགས་པ་ཇོ་བོ་མི་
བསྐྱོད་རྡོ་རྗེ་ཞེས་གྲགས་པ་འདི་ཡིན་ཞིང་། སྐུ་རྣམ་པ་གཉིས་པོ་འདི་ནི་རྒྱལ་བ་
དངོས་དང་ཁྱད་པར་མེད་པ་མཐོང་ཐོས་དྲན་རེག་ཙམ་གྱིས་ཐར་པའི་ས་བོན་
འཇོག་ནུས་པ། འགྲོ་བ་ལྷ་དང་བཅས་པ་ཐམས་ཅད་ཀྱི་མགོན་སྐྱབས་དང་དཔུང་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གཉེན་གཅིག་པུ་ཡིན་ལ། ལྷག་པར་ཁ་བ་ཅན་པ་རྣམས་ཀྱི་བདེ་སྐྱིད་ཐམས་ཅད་
ནི་སྐུ་འདི་གཉིས་ཀྱི་བྱིན་རླབས་ཀྱི་མཐུ་ལས་འབྱུང་ཞིང་། རྒྱལ་བ་རང་ཉིད་ཀྱིས་
ཀྱང་ལུང་བསྟན་ཏེ། འཇམ་དཔལ་རྩ་རྒྱུད་སོགས་མདོ་རྒྱུད་དུ་མར་སྐུ་འདི་གཉིས་
ཀྱི་མཐུ་ལས་བྱང་ཕྱོགས་བོད་ཡུལ་དུ་རྒྱལ་བའི་བསྟན་པ་དར་ཞིང་བྱང་ཆུབ་
སེམས་དཔའ་བགྲང་བ་ལས་འདས་པ་འབྱོན་པ་དང་། དེའི་མཐུ་ལས་བདེ་སྐྱིད་
རྣམས་འབྱུང་བ་དང་། སྐུ་གཟུགས་འདི་དག་ལ་བསྙེན་བཀུར་བྱེད་པའི་སྐྱེ་བུ་དམ་
པ་ཇི་ལྟར་འབྱུང་བའི་ཚུལ་ཡང་ཞིབ་ཏུ་ལུང་བསྟན་ཏོ། །ཆོས་རྒྱལ་སྲོང་བཙན་
སྒམ་པོས་ཀྱང་བོད་ཡུལ་འདིར་སངས་རྒྱས་ཀྱི་བསྟན་པ་དར་བ་དང་སེམས་ཅན་
རྣམས་ལ་བདེ་སྐྱིད་འབྱུང་བའི་ཕྱིར་རྒྱ་གར་ལྷོ་ཕྱོགས་ནས་ཙནྡན་གྱི་སྐུ་རང་བྱོན་
སྤྱན་དྲངས། གནས་ཆེན་བརྒྱད་ཀྱི་ས་རྡོ་ལས་ཐུགས་རྗེ་ཆེན་པོ་བཅུ་གཅིག་ཞལ་
གྱི་སྐུ་ཞིག་བཞེང་བར་རྩོམ་པ་ན་སྐུ་རྒྱུ་དེ་དག་ལས་རང་བྱུང་དུ་ཕེབས། གོང་གི་
ཙནྡན་གྱི་སྐུ་རང་བྱོན་ཡང་དེའི་ཐུགས་ཀར་ཕེབས་ནས་བཞུགས་པ་ཐུགས་རྗེ་ཆེན་
པོ་རང་བྱུང་ལྔ་ལྡན་ཞེས་གྲགས་པ་དེང་སང་ཆོས་འཁོར་ལྷ་སའི་གློ་འབུར་བྱང་མ་
ན་བཞུགས་པ་འདི་ཡིན་ཞིང་། མཐའ་དབུས་ སྐྱེ་འགྲོ་ཐམས་ཅད་ ཀྱང་ དབུས་
གཙང་གི་མཐིལ་དུ་ལྷགས་ནས་ཇོ་ཤཱཀ་རྣམ་གཉིས་ལ་ཕྱག་དང་བསྙེན་བཀུར་
བྱེད་བཞིན་པ་འདི་ཡིན་ནོ། །གཞན་ཡང་འཕགས་པ་ལོ་ཀེ་ཤྭ་ར་དང་འཕགས་པ་
རང་བྱུང་ཝ་ཏི་བཟང་པོ་སོགས་རང་བྱུང་གི་སྐུ་མང་དུ་ཕེབས་ཤིང་། སྔོན་རྒྱལ་བ་
འོད་སྲུང་གི་དུས་སུ་ཆོས་རྒྱལ་ཀྲི་ཀྲིས་རྗེ་བཙུན་བྱམས་པ་མགོན་པོའི་སྐུ་བྱིན་
རླབས་ཅན་ཞིག་བཞེངས་པ་ རིམ་གྱིས་བལ་ ཡུལ་དུ་ ཕེབས། དེ་ནས་བལ་མོ་
བཟས་གདན་དྲངས་ཏེ། དེང་སང་ཆོས་འཁོར་ལྷ་སར་བཞུགས་པ་བྱམས་པ་ཆོས་
- 236 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
འཁོར་མར་གྲགས་པ་འདི་ཡིན་ནོ། །ཡང་སྔོན་བྲམ་ཟེ་མོ་མཛའ་ས་ཞེས་བྱ་བ་
ཞིག་ལ་བུ་སྤུན་གསུམ་བྱུང་སྟེ། ཆེ་བ་རྒྱལ་བ། འབྲིང་པོ་ལེགས་རྒྱས། ཆུང་བ་ལ་
དགེ་བ་ཞེས་བྱ། ཆུང་བ་བྲམ་ཟེ་དགེ་བ་ཞེས་བྱ་བ་དེ་སྐྱེས་ཙམ་ནས་དཀོན་མཆོག་
གསུམ་ལ་དད་ཅིང་། ཆེ་བ་གཉིས་མུ་སྟེགས་ཀྱི་ལྷ་ལ་དད་པ་ཞིག་ཡོད་པ་ལ།
ནམ་ཞིག་ན་དགྲ་བཅོམ་པ་བླ་མ་ཞེས་བྱ་ཞིག་གིས་བྲམ་ཟེ་དེ་དག་ལ་མུ་སྟེགས་ཀྱི་
སྐྱོན་དང་སངས་རྒྱས་ཀྱི་བསྔགས་པ་རྒྱ་ཆེར་བརྗོད་པས་ཡིད་ཆེས་ཏེ། བྲམ་ཟེ་
སྤྱན་གསུམ་ག་སངས་རྒྱས་ལ་དད་པ་རྩེ་གཅིག་ཏུ་རྙེད་པ་ན་བསྟན་པ་ལ་བྱ་བ་
བྱེད་པར་འདོད་ནས། བྲམ་ཟེ་རྒྱལ་བས་ཝཱ་ར་ཎཱ་སིའི་ཆོས་འཁོར་བསྐོར་བའི་
གནས་སུ་ལྷ་ ཁང་དང་ཐུབ་པའི་སྐུ་གཟུགས་བཞེངས་ཤིང་དགེ་འདུན་གྱི་སྡེ་
བཙུགས། བྲམ་ཟེ་ལེགས་རྒྱལ་གྱིས་རྒྱལ་པོའི་ཁབ་ཀྱི་འོད་མའི་ཚལ་དུ་ལྷ་ཁང་
དང་སྐུ་གཟུགས་བཞེངས་ཤིང་དགེ་འདུན་གྱི་སྡེ་བཙུགས། ཆུང་བ་བྲམ་ཟེ་དགེ་
བས་རྡོ་རྗེ་གདན་དུ་ལྷ་ཁང་རྒྱ་ཆེན་པོ་བཞེངས་ཤིང་ཐུབ་པའི་སྐུ་གཟུགས་བཞེང་
བར་རྩོམ་པ་ན་ལྷའི་བཟོ་བོ་མིའི་རྣམ་པར་སྤྲུལ་པ་རྣམས་ཀྱིས་གྲོགས་བྱས་ཏེ།
བྲམ་ཟེ་དགེ་བ་སྤྲུལ་པའི་བཟོ་བོ་དང་བཅས་པ་རྣམས་ཀྱིས་ཞག་བདུན་གྱི་བར་དུ་
མཚམས་བཅད་དེ་ སྐུ་བཞེངས་ པ་ན་ སྐུ་བལྟ་བས་ཆོག་མི་ཤེས་ པ་ དེ་བཞིན་
གཤེགས་པའི་སྐུའི་དབྱིབས་ཇི་ལྟ་བ་བཞིན་དུ་ཡོད་པ་བྱིན་རླབས་ཀྱི་གཟི་འོད་
འབར་བ་ཞིག་གྲུབ་པའི་ཚེ། བྲམ་ཟེ་མོ་མཛའ་ས་འོངས་ནས་སྐུ་མཇལ་བ་ན།
བྲམ་ཟེ་མོ་དེས་སངས་རྒྱས་དངོས་སུ་མཐོང་བ་ ཡིན་པས། དེས་ ལེགས་ པར་
བརྟགས་པ་ན་འདི་ནི་རྣམ་པ་ཐམས་ཅད་ཀྱི་ཐམས་ཅད་དུ་སྟོན་པ་དང་འདྲ་ན།
འོན་ཀྱང་མི་འདྲ་བའི་ཁྱད་པར་གསུམ་ཞིག་སྣང་སྟེ། འོད་ཟེར་སྤྲོ་བ་མེད་པ་དང་།
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཆོས་མི་སྟོན་པ་དང༌། བཞུགས་པ་ཁོ་ན་ལས་སྤྱོད་ལམ་གཞན་གསུམ་མི་མཛད་
པས་སོ་ཞེས་སྨྲ་པ་ཞིག་བྱུང་ཞེས་སྔོན་གྱི་ཆོས་འབྱུང་དག་ལས་བཤད། དེ་འདྲ་
བའི་སྐུ་བྱིན་རླབས་ཅན་དེ་ནི་དེང་སང་དུ་ཡང་རྒྱ་གར་རྡོ་རྗེ་གདན་ན་བཞུགས་
ཤིང་། རྒྱ་གར་སྐད་དུ་མཧཱ་བོ་དྷི་ཞེས་གྲགས་པ། བོད་ཀྱི་སྐད་དུ་བྱང་ཆུབ་ཆེན་པོ་
ཞེས་བརྗོད་པ་སྔོན་གྱི་ལོཙྪ་བ་རྣམས་ཀྱིས་ཀྱང་སྐུ་དེ་མཐོང་བ་ལ་བསྔགས་བརྗོད་
ཆེར་མཛད་དོ། །ཐུགས་ཀྱི་རྟེན་ཇི་ལྟར་བྱུང་ཚུལ་ནི། ཐུབ་པ་སེར་སྐྱའི་ཡུལ་དུ་སྐུ་
བལྟམས་པའི་ཚེ་སྐུ་བལྟམས་པའི་མཆོད་རྟེན་དང་། རྡོ་རྗེ་གདན་དུ་མངོན་པར་
རྫོགས་པར་སངས་རྒྱས་པའི་ཚེ་བྱང་ཆུབ་ཆེན་པོའི་མཆོད་རྟེན་དང་། ཝཱ་ར་ན་སིར་
ཆོས་འཁོར་བསྐོར་བའི་ཚེ་ཆོས་ཀྱི་འཁོར་ལོའི་མཆོད་རྟེན་དང་། ལྷ་ལས་བབས་
པའི་མཛད་པ་བསྟན་པའི་ཚེ་ལྷ་བབ་མཆོད་རྟེན་སོགས་མཆོད་རྟེན་ཆེན་པོ་བརྒྱད་
རིམ་གྱིས་བྱོན་ཞིང་། གཞན་ཡང་རྒྱལ་བ་རང་ཉིད་ཞལ་གཞུགས་དུས་དབུ་སྐྲ་དང་
སེན་མོའི་མཆོད་རྟེན་མཐའ་ཡས་པར་འཕེལ་བ་དང༌། དགེ་འདུན་གྱི་སྡེ་གང་ན་
ཡོད་པའི་སར་མཆོད་རྟེན་དང་སྐུ་གཟུགས་བྱ་དགོས་ཚུལ་དང༌། དེ་དག་ལ་ཕྱག་
མཆོད་བྱ་དགོས་པ་དང༌། བྱས་པའི་ཕན་ཡོན་སོགས་མདོ་སྡེ་ལས་རྒྱ་ཆེར་བཤད་
ཅིང་། གོང་དུ་བརྗོད་ཟིན་པ་ལྟར་ལྷ་ཚངས་པས་མཆོད་རྟེན་བཞེངས་པའི་སྦྱིན་
བདག་བྱེད་པར་ཞུས་ནས་བཞེངས་ པ་ སོགས་ལྷ་དང་ཀླུ་དང་ གནོད་སྦྱིན་ལ་
སོགས་ པས་བཞེངས་ པའི་མཆོད་རྟེན་ཡང་བསམ་ལས་ འདས་སོ། །ཡང་ཆོས་
རྒྱལ་མྱ་ངན་མེད་ཀྱིས་རྒྱལ་བའི་བསྟན་པ་ལ་བྱ་བ་རྒྱ་ཆེན་པོ་མཛད་པར་འདོད་པ་
ན་དགྲ་བཅོམ་པ་གྲགས་པ་ལ་ལོགས་པ་རྣམས་ཀྱིས་བསྟན་པ་ལ་བྱ་བ་བྱེད་པ་ལ་
སྐུ་གསུང་ཐུགས་ཀྱི་རྟེན་མང་དུ་བཞེངས་དགོས་པར་བསྐུལ་ཞིང་། ལྷག་པར་རྒྱལ་
- 238 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
བ་རང་ཉིད་ཀྱིས་ལུང་བསྟན་ལྟར་དེ་བཞིན་གཤེགས་པའི་རིང་བསྲེལ་གྱི་སྙིང་པོ་
ཅན་གྱི་མཆོད་རྟེན་མང་དུ་བཞེངས་ལ་སའི་སྟེང་འདི་བརྒྱན་པར་གྱིས་ཤིག །ཅེས་
བསྐུལ་བ་ན། ཆོས་རྒྱལ་མྱ་ངན་མེད་ཀྱིས་དེ་བཞིན་གཤེགས་པའི་རིང་བསྲེལ་
བཙལ་བའི་ཚེ་སྔོན་རྒྱལ་པོ་མ་སྐྱེས་དགྲའི་གདུང་སྐལ་རྣམས་གཏེར་དུ་སྦས་ནས་
ཡོད་པ་རྙེད་ནས། དེ་ནས་དེ་བཞིན་གཤེགས་པའི་རིང་བསྲེལ་མ་ག་དྷའི་བྲེ་བོ་ཆེ་
གང་ བཏོན་ ཏེ་ འཛམ་བུའི་ གླིང་ མཐའ་ དག་ ཏུ་ ཕོ་ ཉ་མངགས་ ཏེ། དེ་ བཞིན་
གཤེགས་པའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་བགྲང་བ་ལས་འདས་པ་
བཞེངས་ཤིང་། ལྷག་པར་ནུབ་གཅིག་ལ་མཆོད་རྟེན་བརྒྱད་ཁྲི་བཞི་སྟོང་བཞེངས་
ཞེས་གྲག་གོ །གཞན་ཡང་ཆོས་རྒྱལ་དེས་སྔོན་འཕགས་པ་ཤཱ་རིའི་བུ་འཁྲུངས་
པའི་ཡུལ་དེ་ན་ཤཱ་རིའི་བུ་མྱ་ངན་ལས་འདས་པའི་མཆོད་རྟེན་ཞིག་ཡོད་པའི་སར་
ལྷ་ཁང་ཆེན་པོ་བཞེངས་ཤིང་རྒྱལ་བའི་བསྟན་པ་དར་བའི་སྨོན་ལམ་བཏབ། ཇི་
ལྟར་སྨོན་པ་མཛད་པ་བཞིན་དུ་གྲུབ་སྟེ་སློབ་དཔོན་ཐོ་བཙུན་སྐུ་མཆེད་དང་བྲམ་
ཟེ་སྒྲ་གཅན་འཛིན་བཟང་པོ་ལ་སོགས་པའི་པཎ་གྲུབ་མང་དུ་བྱོན་ནས་གནས་
དེར་བསྟན་པ་སྤེལ་ཞིང་དཔལ་ནཱ་ལེནྡྲའི་གཙུག་ལག་ཁང་ཞེས་གྲགས། ལྷག་པར་
བདག་ཉིད་ཆེན་པོ་མགོན་པོ་ཀླུ་སྒྲུབ་གནས་དེར་བྱོན་ནས་རྒྱལ་བའི་བསྟན་པ་ལ་
རྒྱལ་བ་རང་ཉིད་སླར་བྱོན་པ་ལྟ་བུ་མཛད་དོ། །དེ་བཞིན་དུ་བོད་ཡུལ་གངས་ཅན་
གྱི་ལྗོགས་འདིར་ཡང་ཆོས་རྒྱལ་སྲོང་བཙན་སྒམ་པོས་ཆོས་འཁོར་ལྷ་སའི་གཙུག་
ལག་ ཁང་། གོང་དུ་བརྗོད་པའི་རྟེན་གསུམ་རྣམས་དང་བཅས་པ་བཞེངས་ཏེ།
རྒྱལ་བའི་བསྟན་པ་འཕེལ་བའི་སྨོན་ལམ་མཛད་པ་ན་ཇི་ལྟར་ཐུགས་སྨོན་མཛད་
པ་བཞིན་དུ་ཐུབ་པའི་བསྟན་པ་རྒྱ་ཆེར་འཕེལ་བ་དང༌། རྗེ་བཙུན་ཆོས་ཀྱི་རྒྱལ་པོ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཙོང་ཁ་པ་ཆེན་པོས་ཀྱང་བོད་ཡུལ་འདིར་རྒྱལ་བའི་བསྟན་པ་རྒྱ་ཆེར་སྤེལ་བའི་
ཕྱིར། ཐོག་མར་རྫིང་ཕྱིའི་གཙུག་ལག་ཁང་ལ་ཞིག་གསོས་མཛད། ལོགས་རིས་
འབྲི་བར་རྩོམ་པ་ན་ལྷ་བཟོ་བ་རྣམས་ཀྱང་བསྙེན་གནས་དང་གསོ་སྦྱོང་གི་སྡོམ་པ་
ལ་བཀོད། ཐ་ན་ལས་བྱེད་པའི་མི་ཕལ་པ་རྣམས་ཀྱང་དོན་མེད་པའི་ཚིག་འཆལ་
སྨྲ་བ་སྤངས་ནས་སྨོན་ལམ་གྱི་ཚིག་འདོན་པ་སོགས་ལ་བཀོད་དེ། རྗེ་བཙུན་
འཇམ་པའི་དབྱངས་ཀྱི་ཞིང་བཀོད་ལ་སོགས་པའི་སྐུ་གཟུགས་ཀྱི་རི་མོ་རྣམས་བྲི་
བར་མཛད་པ་ན། སྐྱ་རིས་བཏབ་ཙམ་ནས་མར་མེ་བཟུང་བ་སོགས་བྱིན་རླབས་
ཀྱི་ཚན་ཀ་ཤིན་ཏུ་ཆེ་བ་བྱུང་ཞིང་། རབ་གནས་ཀྱི་ཚེ་ན་ཡང་སངས་རྒྱས་རབས་
བདུན་དངོས་སུ་བྱོན་པ་སོགས་དག་པའི་མཚན་མ་མཐའ་ཡས་པ་བྱུང་ངོ༌། །ཡང་
སངས་རྒྱས་སུམ་ཅུ་སོ་ལྔའི་སྐུ་འབྲི་བའི་ཚེ་ལྷ་བཟོ་བས་ཇི་ལྟར་འབྲི་ཚུལ་མ་ཤེས་
པར་རྗེ་རིན་པོ་ཆེར་ཞུས་པའི་ཚེ། གསོལ་འདེབས་མཛད་པས་ཇི་ལྟར་འབྲི་བའི་
གོ་རིམ་ དང༌ མཐུན་ པར་ ཐོག་ མར་ དེ་ བཞིན་ གཤེགས་ པ་ ཀླུ་ དབང་ རྒྱལ་ པོ་
གཟིགས་པ་ནས་བཟུང་མཐར་ཆགས་སུ་དེ་བཞིན་གཤེགས་པ་རི་དབང་རྒྱལ་པོའི་
བར་ཞལ་གཟིགས་ཤིང་། ཇི་ལྟར་གཟིགས་པ་ལྟར་སྐུ་མདོག་ཕྱག་མཚན་རྣམས་
འབྲིར་འཇུག་པར་མཛད་པ་ཡིན་པས། དེང་སང་གངས་ཅན་གྱི་ལྗོངས་ན་བདེ་
གཤེགས་སོ་ལྔའི་སྐུ་མདོག་ཕྱག་མཚན་ཇི་ལྟར་འབྲི་བའི་ཚུལ་ཁུངས་བཙུན་འདི་
རྣམས་ནི་རྗེ་ཐམས་ཅད་མཁྱེན་པ་ལ་ཇི་ལྟར་ཞལ་གཟིགས་པ་དེ་ལྟར་དུ་ཡིན་ནོ། །
དེ་བཞིན་དུ་ཆོས་འཁོར་ལྷ་སའི་འཕྲུལ་སྣང་གི་གཙུག་ལག་ཁང་གི་ལོགས་རིས་
རྣམས་ཀྱང་སྐུ་མདོག་གང་ཡིན་ཙམ་ཡང་མི་མངོན་པ་ལ་རྗེ་ཐམས་ཅད་མཁྱེན་
པས་ཚོན་བཟང་པོས་གསར་དུ་གསོས་ཏེ་བལྟ་བས་ཆོག་མི་ཤེས་པར་མཛད་པ་
- 240 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
དང༌། ཇོ་བོ་རིན་པོ་ཆེར་རིན་པོ་ཆེའི་པྲོག་ཞུ་ཕུལ་བ་སོགས་བླ་ན་མེད་པའི་མཆོད་
པས་མཆོད་པར་མཛད། དེ་བཞིན་དུ་རི་བོ་དགའ་ལྡན་དུ་གཙུག་ལག་ཁང་རྟེན་
དང་བརྟེན་པར་བཅས་པ་གསར་དུ་བཞེངས་ཤིང་། ཁྱད་པར་ཇོ་བོ་རིན་པོ་ཆེ་དང་
སྐུ་ཚད་མཉམ་པའི་ཐུབ་དབང་གི་སྐུ་ཐུབ་པ་ཚུལ་ཁྲིམས་མར་གྲགས་པ་དང༌། བླ་
མེད་ཀྱི་དཀྱིལ་འཁོར་མང་པོའི་བློས་བསླངས་བཞེང་བར་མཛད་པའི་ཚེ་མདོ་རྒྱུད་
ནས་བཤད་པའི་སྐུའི་ཕྱག་ཚད་སོགས་ལ་དག་ཐེར་མཛད་ཅིང་། ལྷག་པར་བདེ་
མཆོག་སྡོམ་འབྱུང་གི་ལེའུ་སུམ་ཅུ་པ་ལས་སྐུའི་ཕྱག་ཚད་རྒྱས་པར་བསྟན་པ།
གྲུབ་ཆེན་དཱ་རི་ཀ་པས་མཛད་པའི་སྡོམ་འབྱུང་གི་འགྲེལ་པའི་སྟེང་ནས་ལེགས་
པས་གཏན་ལ་ཕབ་སྟེ། ཕྱག་ཚད་དང་མཐུན་པར་བཞེངས་པར་མཛད་པས་ངོ་
མཚར་བའི་ལྟས་བསམ་གྱིས་མི་ཁྱབ་པ་བྱུང་ཞིང་། བདེ་མཆོག་གི་བློས་བསླངས་
བཞེང་བའི་ཚེ་སྐུ་རྒྱུ་ཟངས་ལས་བྱས་པ་ཡིན་ཡང་། ཐོག་མར་དཔའ་བོ་ཁཎྜ་ཀ་པཱ་
ལ་ལུགས་སུ་བླུག་པའི་ཚེ་ཟངས་ཐ་མལ་པ་ཅུང་ཟད་ཀྱང་མེད་པར་འཇའ་ཚོན་གྱི་
གོང་བུའི་སྐུ་བལྟ་བས་ཆོག་མི་ཤེས་པ་ཞིག་ཕེབས་པ་དཔའ་བོ་འཇའ་ཚོན་མ་ཞེས་
དེང་སང་ རི་བོ་དགའ་ལྡན་གྱི་ནང་རྟེན་དུ་བཞུགས། གཞན་ཡང་ རང་ བྱོན་དུ་
ཕེབས་པའང་མང་དུ་བྱུང་ངོ༌། །དེ་ལྟར་རྗེ་ཐམས་ཅད་མཁྱེན་པས་བོད་ཁམས་
འདིར་རྒྱལ་བའི་བསྟན་པ་ཡོངས་སུ་རྫོགས་པ་ཞིག་ཆེས་ཆེར་དར་བར་བཞེད་
ནས་ གཙུག་ལག་ཁང་དང་ སྐུ་གསུང་ཐུགས་ཀྱི་རྟེན་མང་དུ་བཞེངས་ཤིང་། རྗེ་
ཐམས་ཅད་མཁྱེན་པས་ཇི་ལྟར་ཐུགས་སྨོན་མཛད་པ་བཞིན་དུ་ཐུབ་པའི་བསྟན་པ་
ཡོངས་སུ་རྫོགས་པ་ལ་ཐོས་བསམ་སྒོམ་གསུམ་བྱེད་པ་ལྟ་གྲུབ་རྣམ་པར་དག་པ་
ཞྭ་སེར་རིང་ལུགས་འཛིན་པས་སའི་སྟེང་ཁྱབ་པ་འདི་བྱུང་བ་ཡིན་ནོ། །དེ་ལྟར་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
རྟེན་གསུམ་བཞེངས་པ་མདོ་རྒྱུད་ལས་བཤད་ཚུལ། མདོ་རྒྱུད་ནས་ཇི་ལྟར་བཤད་
པ་ལྟར་སྔོན་བྱུང་ལ་རྟེན་གསུམ་ཇི་ལྟར་བྱུང་ཚུལ། རྒྱལ་བའི་བསྟན་པ་འཕེལ་བ་
དང་སེམས་ཅན་ལ་བདེ་སྐྱེད་འབྱུང་བ་དང་། ལྷག་པར་སྒྲུབ་པ་པོ་རང་གི་གསོལ་
བ་འདེབས་པའི་རྟེན་དང་ཚོགས་གསོག་པའི་ཞིང་དུ་འབྱོར་པའི་ཁྱད་པར་དང་
བསྟུན་ནས་སྐུ་གཟུགས་བྱ་དགོས་ཚུལ། དེ་དག་ལ་ཡིད་ཆེས་རྙེད་པ་གལ་ཆེ་བའི་
ཚུལ་ཅུད་ཟད་བརྗོད་ནས། །
སྐབས་དོན་བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་ཇི་
ལྟར་འབྲི་བའི་ཚུལ་དངོས་ནི། དབུས་སུ་རིན་པོ་ཆེ་དུ་མས་སྤྲས་པའི་སེང་ཁྲི་པད་
ཟླའི་གདན་ལ་ཐུབ་པའི་དབང་པོ་སྐུ་མདོག་གསེར་བཙོ་མ་ལྟ་བུ་དབུ་གཙུག་ཏོར་
དང་ལྡན་པ། ཞལ་གཅིག་ཕྱག་གཉིས་གཡས་ས་གནོན་དང་གཡོན་མཉམ་བཞག་
གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་
སྒྲིག་གི་མདོག་ཅན་གསུམ་མཛེས་པར་གསོལ་བ། མཚན་བཟང་དང་དཔེ་བྱད་
རྣམས་ཆེས་གསལ་བར་དོད་པ། སྐུ་ལས་འོད་ཟེར་ཕྱོགས་བཅུར་འཕྲོ་བ། ཞབས་
རྡོ་རྗེའི་སྐྱིལ་ཀྲུང་གིས་བཞུགས་པ། གཡས་སུ་རྗེ་བཙུན་བྱམས་མགོན་སྐུ་མདོག་
གུར་ཀུམ་གྱི་མདོག་ཅན། སེམས་དཔའི་སྐྱིལ་ཀྲུང་། ཕྱག་གཉིས་ཐུགས་ཀར་ཆོས་
འཁོར་གྱི་ཕྱག་རྒྱས་ཀླུ་ཤིང་གི་སྡོང་བུ་བཟུང་ནས་སྙན་གཡས་གཡོན་གྱི་ཐད་དུ་ཁ་
བྱེ་བའི་སྟེང་དུ་འཁོར་ལོ་དང་རིལ་བ་སྤྱི་བླུགས་ཀྱིས་མཚན་པ། དེང་སང་གི་བྲིས་
ཐང་ཕལ་ཆེར་དུ་བྱམས་འཇམ་དབྱངས་གཉིས་ཕྱག་མཚན་མ་གཏོགས་སྐུ་མདོག་
རྒྱན་ཆ་ལུགས་བཞུགས་སྟབས་སོགས་ཕལ་ཆེར་འདྲ་བ་ཤ་སྟག་ཏུ་འབྲི་བའི་སྲོལ་
སྣང་ཡང་། དྲུང་པ་རྒྱལ་ཚབ་པའི་ཕྱག་ཚ་ངོ་མར་བྱམས་མགོན་ལ་ཕྱག་གདུབ་
D9༡
- 242 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
ཞབས་གདུབ་སོགས་རྒྱན་མེད་ཅིང་། རྗེ་བཙུན་འཇམ་པའི་དབྱངས་ལ་རིན་པོ་
ཆེའི་རྒྱན་ཐམས་ཅད་ཀྱིས་བརྒྱན་པ་ཞིག་སྣང་ལ། འཇམ་དཔལ་རྩ་རྒྱུད་ལས་
སེམས་དཔའ་བརྒྱད་པོའི་སྐུ་མདོག་ཕྱག་མཚན་རྣམས་གསལ་བར་འབྱུང་བ་གོང་
དུ་དྲངས་ཟིན་པ་ལྟར་རྗེ་བཙུན་བྱམས་མགོན་དང་རྗེ་བཙུན་འཇམ་པའི་དབྱངས་
གཉིས་ཀྱི་སྐུ་མདོག་ཕྱག་མཚན། རྒྱན་ཡོད་མེད་ཀྱི་ཁྱད་པར་ཇི་ལྟར་གསུངས་པ་
ལྟར་འདིར་ཡང་དེ་བཞིན་བྲི་བའམ། དེང་སང་གི་བྲི་རྒྱུན་ལྟར་བྱམས་འཇམ་
དབྱངས་གཉིས་ཀ་སྐུ་མདོག་རྒྱན་ཆ་ལུགས་སོགས་འདྲ་བར་འབྲི་བ་གང་འཐད་
མཁས་པ་རྣམས་ཀྱིས་དཔྱད་པར་བྱའོ། །འཕགས་པ་ཐོགས་མེད་ ཕྱག་གཡས་
ཆོས་འཆད། གཡོན་མཉམ་བཞག །ཞབས་གཡོན་སྐྱིལ་ཀྲུང་ཞབས་མཐིལ་ཕྱིར་
བསྟན་པའི་སྟེང་དུ་གཡས་སྐྱིལ་ཀྲུང་གི་རྣམ་པ་ཅན། གཞོགས་གཡོན་དུ་ཟ་མ་
ཏོག་ཡོད་པ། སྐུ་ལ་ཆོས་གོས་དང་དབུ་པཎ་ལག་རིང་གསོལ་བ་དྲང་བཞུགས།
མཁས་མཆོག་དབྱིག་གཉེན་ཕྱག་གཡས་ཐུགས་ཀར་སྐྱབས་སྦྱིན། གཡོན་པུས་
སྟེང་ཆོས་འཆད། ཞབས་ཕྱེད་སྐྱིལ་གཡོན་བཏེག་པ་ཆོས་གོས་དང་དབུ་པཎ་ལག་
རིང་གསོལ་བ་ཅུང་ཟད་གཡོན་འགྱིང་། འཕགས་པ་གྲོལ་སྡེ་ཕྱག་གཡས་ལྟེ་བའི་
ཐད་ནས་ཆོས་འཆད། གཡོན་པུས་མོ་གཡོན་པའི་སྟེང་དུ་གླེགས་བམ་བསྣམས་པ་
ཆོས་གོས་གསོལ་ཞིང་། དབུ་པཎ་ཇོ་ཞྭའི་རྣམ་པ་ཅན། ཞབས་ཕྱེད་སྐྱིལ་གཡོན་
འགྱིང་། བཙུན་པ་གྲོལ་སྡེ་ཕྱག་གཡས་བརླ་རྒྱབ་ཏུ་བཙུགས་པ། གཡོན་ཐུགས་
ཀར་སྐྱབས་སྦྱིན། ཆོས་གོས་དང་དབུ་པཎ་ལག་རིང་གསོལ་བ། ཞབས་ཕྱེད་སྐྱིལ་
གཡོན་བཏེག་པ། ཅུང་ཟད་གཡོན་འགྱིང་། མཆོག་སྡེ་གཡོན་འགྱིང་ཕྱག་གཡས་
ལྟེ་ཐད་ཁ་སྦུབ་པ། གཡོན་པུས་སྟེང་ས་གནོན། ཞབས་ཕྱེད་སྐྱིལ། གཡས་བཏེག་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
པ། ཆོས་གོས་དང་དབུ་པཎ་ ལག་རིང་གསོལ་བ། དུལ་ སྡེ་དྲང་བཞུགས་ ཕྱག་
གཡས་ཐུགས་ཀར་ཆོས་འཆད། གཡོན་པུས་སྟེང་སྐྱབས་སྦྱིན། ཆོས་གོས་དང་
དབུ་པཎ་གསོལ་བ། མཁན་ཆེན་ཞི་བ་འཚོ་ཕྱག་གཡས་ཆོས་འཆད། གཡོན་པ་
པུས་མོ་གཡོན་པའི་སྟེང་ས་གནོན་གྱི་ཚུལ། ཞབས་སྐྱིལ་ཀྲུང་ཆོས་གོས་དང་དབུ་
པཎ་ གསོལ་བ། སློབ་ དཔོན་ སེང་གེ་བཟང་ པོ་ཅུང་ ཟད་ གཡོན་འགྱིང་། ཕྱག་
གཡས་འཁར་གསིལ་དང་གཡོན་ལྷུང་བཟེད་བསྣམས་པ། ཆོས་གོས་དང་དབུ་
པཎ་ལེབ་ཞྭ་མཛད་པ། ཀུ་ས་ལི་སྐུ་ལ་ཆོས་གོས་གསོལ་ཞིང་། དབུ་པཎ་ལག་
ཐུང་ཇོ་ཞྭའི་རྣམ་པ་ཅན། ཕྱག་གཡས་ཐུགས་ཀར་ཆོས་འཆད་དང་གཡོན་པུས་
སྟེང་ནས་མཆོག་སྦྱིན་མཛད་པ། ཞབས་གཡས་བསྐུམས་པའི་ཕྱེད་སྐྱིལ། དགེ་བ་
ཅན་གཡས་འགྱིང་། ཆོས་གོས་དང་དབུ་པཎ་ལག་ཐུང་གསོལ་བ། ཕྱག་གཡས་
པུས་ སྟེང་ ས་ གནོན། གཡོན་ ལྟེ་ ཐད་ ནས་ སྐྱབས་ སྦྱིན། ཞབས་ གཡས་ བརྐྱང་
གཡོན་བསྐུམ། གསེར་གླིང་པ་སྐུ་དར་མ་ ཕྱག་ གཡས་ཐུགས་ཀར་ཆུ་ཤིང་ གི་
འཁར་ བ་ བཟུང་ བ། གཡོན་ པུས་ སྟེང་ ས་ གནོན། ཞབས་ གཡས་ བརླ་ འོག་ཏུ་
བསྐུམས་པའི་པུས་སྟེང་ཞབས་གཡོན་པས་མནན་པ། ཆོས་གོས་དང་དབུ་པཎ་
ལག་རིང་གསོལ་བ། ཇོ་བོ་ཨ་ཏི་ཤ་ཕྱག་གཉིས་ཆོས་འཁོར་གྱི་ཕྱག་རྒྱ་མཛད་པ།
སྐུ་ལ་ཆོས་གོས་དང་དབུ་པཎ་གསོལ་བ། ཞབས་སྐྱིལ་ཀྲུང་། གཡོན་དུ་འབྲས་
སྤང་མཆོད་རྟེན་དང་གཡས་སུ་ཟ་མ་ཏོག་ཡོད་པ། དབུ་གཡས་སུ་ཅུང་ཟད་འགྱིང་
བ། འབྲོམ་རིན་པོ་ཆེ་དགེ་བསྙེན་གྱི་ཆ་ལུགས་ཕྱག་གཡས་པད་དཀར་འཛིན་པ།།
གཡོན་པུས་སྟེང་དུ་ས་གནོན། དབུ་སྐྲ་སིལ་བུར་བབས་པ། དགེ་བཤེས་དགོན་པ་
བ་ སྐུ་ གཞོན་ ཉམས་ཅན། ཕྱག་ གཡས་ཆོས་འཆད། གཡོན་ མཆོག་ སྦྱིན། ཆོས་
- 244 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
གོས་དང་བེར་གསོལ་བ། ཞབས་སྐྱིལ་ཀྲུང་། སྣེའུ་ཟུར་པ་སྐུ་གཞོན་ཉམས་ཅན།
རྒྱ་དང་སྨ་ར་ཡོད་པ་ཕྱག་གཡས་ཐུགས་ཀར་ཆོས་འཆད་དང་། གཡོན་པུས་སྟེང་
ས་གནོན། ཆོས་གོས་དང་སྒོམ་ཞྭ་གསོལ་བ། ཞབས་སྐྱིལ་ཀྲུང་། ཐག་མ་པ་སྐུ་
གཞོན་ཉམས་ཅན། ཕྱག་གཡས་བརླ་ རྒྱབ་ཏུ་བཙུགས་ པ། གཡོན་ཐུགས་ ཀར་
སྐྱབས་ སྦྱིན། ཞབས་ ཕྱེད་ སྐྱེལ་ ཅན། ཆོས་ གོས་ གསོལ་ བ། ནམ་ སེང་ བགྲེས་
ཉམས་ཅན། དབུ་སྐྲ་དཀར་པོ། ཆོས་གོས་གསོལ་བ། ཕྱག་གཡས་སྐྱབས་སྦྱིན།
གཡོན་པུས་ སྟེང་ ས་ གནོན་། ཞབས་ ཕྱེད་སྐྱིལ། ནམ་མཁའ་ རྒྱལ་པོ་སྐུ་གཞོན་
ཉམས་ཅན། ཆོས་གོས་གསོལ་བ། ཕྱག་གཡས་ལྟེ་ཐད་ནས་ཆོས་འཆད། གཡོན་
མཉམ་གཞག །ཞབས་རྡོ་རྗེ་སྐྱིལ་ཀྲུང་། སེང་གེ་བཟང་པོ་སྐུ་ལ་ཆོས་གོས་དང་
དབུ་པཎ་ལག་རིང་གསོལ་བ། ཕྱག་གཡས་ཐུགས་ཀར་ཆོས་འཆད་དང་གཡོན་
པུས་ སྟེང་ ས་གནོན། ཞབས་ ཕྱེད་སྐྱིལ། རྒྱལ་སྲས་ བཟང་ པོ་སྐུ་གཞོན་ ཉམས།
ཆོས་གོས་གསོལ་བ། དབུ་པཎ་ ལི་སེར། ཕྱག་གཡས་ཐུགས་ཀར་སྐྱབས་སྦྱིན།
གཡོན་པུས་སྟེང་ས་གནོན། ཞབས་ཕྱེད་སྐྱིལ། ལྷོ་བྲག་གྲུབ་ཆེན་དར་མ། སྐུ་ལ་
ཆོས་གོས་དང་བེར། དབུ་ལ་སྒོམ་ཞྭ་གསོལ་བ། ཕྱག་གཉིས་ཌར་དྲིལ་བསྣམས་
པ། ཞབས་སྐྱིལ་ཀྲུང་། རྒྱལ་བ་ཙོང་ཁ་པ་ཆེན་པོ་ཕྱག་གཉིས་ཆོས་འཁོར་གྱི་ཕྱག་
རྒྱས་གླེགས་རལ་བསྣམས་པ། སྐུ་ལ་ཆོས་གོས་རྣམ་པ་གསུམ་དང་དབུ་ལ་པཎ་ཞྭ་
ལག་རིང་གསེར་མདོག་ཅན་གསོལ་བ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ།
རྒྱལ་ཚབ་ཐམས་ཅད་མཁྱེན་པ་སྐུ་བགྲེས་ཉམས་ཅན། སྤྱན་དཀྱུས་རིང་བ། ཕྱག་
གཡས་ཆོས་འཆད་དང་གཡོན་མཉམ་བཞག་སྟེང་ན་གླེགས་བམ། ཞབས་སྐྱིལ་
ཀྲུང་། སྐུ་ ལ་ ཆོས་ གོས་ གསོལ་བ། རྟོགས་ ལྡན་ འཇམ་དཔལ་རྒྱ་མཚོ་བགྲེས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཉམས་ ཅན། ཆོས་ གོས་ དང་ པཎ་ ཞྭ་ གསོལ་ བ། ཕྱག་ གཉིས་ མཉམ་བཞག །
ཞབས་རྡོ་རྗེ་སྐྱིལ་ཀྲུང་། མཁས་གྲུབ་ཐམས་ཅད་མཁྱེན་པ་སྐུ་གཞོན་ཉམས་ཅན།
ཞལ་དཀྱིལ་དཀར་ལ་དམར་བའི་མདངས་ཆགས་པ། ཆོས་གོས་དང་པཎ་ཞྭ་ལག་
རིང་གསོལ་བ། ཕྱག་གཡས་ཐུགས་ཀར་ཆོས་འཆད་དང་གཡོན་མཉམ་བཞག་
སྟེང་ན་གླེགས་བམ། སྐུ་གཡས་སུ་ཅུང་ཟད་འགྱིང་བ། ཞབས་སྐྱིལ་ཀྲུང་། བ་སོ་
ཆོས་ཀྱི་རྒྱལ་མཚན་སྐུ་དར་མ། ཕྱག་གཡས་ཆོས་འཆད། གཡོན་མཉམ་བཞག །
ཞབས་སྐྱིལ་ཀྲུང་། སྐུ་ལ་ཆོས་གོས་དང་བེར། པཎ་ཞྭ་ལག་རིང་གསོལ་བ། གྲུབ་
ཆེན་ཆོས་རྡོ་རྗེ་སྐུ་བགྲེས་ཉམས། དབུ་སྐུ་དང་སྨྲ་ར་དཀར་པོ། སྐུ་ལ་ཆོས་གོས་
དང་དབུ་པཎ་ལེབ་ཞྭ་གསོལ་བ། ཞབས་སྐྱིལ་ཀྲུང་། ཕྱག་མཉམ་བཞག་གི་ཕྱག་
རྒྱ། གཡས་ཕྱོགས་སུ་ཟ་མ་ཏོག་ཡོད་པ། རྒྱལ་བ་དབེན་ས་པ་སྐུ་དར་མ། ཕྱག་
གཡས་ཆོས་འཆད། གཡོན་མཉམ་བཞག་གླེགས་བམ། པཎ་ཞྭ་ལག་རིང་དང་།
ཆོས་གོས་གསོལ་བ། ཞབས་སྐྱིལ་ཀྲུང་། གཡས་ ཕྱོགས་ སུ་ཟ་མ་ཏོག་ཡོད་པ།
མཁས་གྲུབ་སངས་རྒྱས་ཡེ་ཤེས་སྐུ་དར་མ། ཕྱག་གཡས་པུས་སྟེང་ས་གནོན།
གཡོན་ཐུགས་ཀར་ཆོས་འཆད། ཆོས་གོས་དང་བེར། པཎ་ཞུ་ལག་རིང་གསོལ་བ།
རྗེ་བཙུན་བློ་བཟང་ཆོས་ཀྱི་རྒྱལ་མཚན་སྐུ་བགྲེས་ཉམས། དབུ་སྐྲ་དཀར་པོ། ཕྱག་
གཉིས་མཉམ་བཞག །ཞབས་ སྐྱིལ་ཀྲུང་། སྐུ་ ལ་ ཆོས་ གོས་ དང་ བེར། དབུ་ལ་
སྒོམ་ ཞྭ་ གསོལ་བ། གྲུབ་ཆེན་ དགེ་འདུན་ རྒྱལ་མཚན་པ་བགྲེས་ ཉམས། ཕྱག་
གཉིས་མཉམ་བཞག །ཞབས་ སྐྱིལ་ཀྲུང༌། ཆོས་གོས་གསོལ་བ། དྲུང་ པ་བརྩོན་
འགྲུས་ རྒྱལ་ མཚན་ བགྲེས་ ཉམས། ཕྱག་ གཡས་ ཆོས་ འཆད། གཡོན་ མཉམ་
བཞག་སྟེང་ན་གླེགས་བམ། ཞབས་སྐྱིལ་ཀྲུང་། ཆོས་གོས་དང་དབུ་པཎ་གསོལ་
- 246 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་། །
བ། དྲུང་པ་རྟ་ཕུག་པ་སྐུ་དར་མ། ཕྱག་གཡས་འགྲམ་པ་ལ་གཏད་ཅིང་། གཡོན་
མཉམ་བཞག །ཆོས་གོས་དང་པཎ་ཐུང་ལེབ་ཞྭ་གསོལ་བ། ཞབས་སྐྱིལ་ཀྲུང། རྡོ་
རྗེ་འཛིན་པ་དཀོན་མཆོག་རྒྱལ་མཚན་སྐུ་བགྲེས་ཉམས། ཕྱག་གཉིས་རྡོར་དྲིལ་
འཛིན་པ། ཞབས་སྐྱིལ་ཀྲུང་། སྐུ་ལ་ཆོས་གོས་དང་བེར། དབུ་ལ་སྒོམ་ཞྭ་གསོལ་
བ། གྲུབ་ཆེན་ནམ་ མཁའ་ རྡོ་ རྗེ་ སྐུ་ དར་ མ། ཕྱག་ གཡས་ཆོས་འཆད། གཡོན་
མཉམ་ བཞག །ཞབས་ སྐྱིལ་ཀྲུང་། ཆོས་ གོས་ གསོལ་བ། བླ་ མ་ རིན་ ཆེན་ དོན་
གྲུབ་ སྐུ་ དར་ མ། ཕྱག་ གཉིས་ མཉམ་ བཞག །ཞབས་ སྐྱིལ་ ཀྲུང་། ཆོས་ གོས་
གསོལ་ བ། རྗེ་ བཙུན་ བློ་ བཟང་ ཡེ་ ཤེས་ སྐུ་ བགྲེས་ཉམས། ཕྱག་ གཡས་ ཆོས་
འཆད། གཡོན་མཉམ་བཞག་སྟེང་ན་བདུད་རྩིས་གང་བའི་ལྷུང་བཟེད། ཞབས་
སྐྱིལ་ཀྲུང་། སྐུ་ལ་ཆོས་གོས་བེར་དང་བཅས་པ། པཎ་ཞྭ་ལག་རིང་གསོལ་བ།
ཞབས་དྲུང་ལྷ་ པ་ སྐུ་ དར་མ། རྒྱ་དང་སྨ་ར་ ཡོད་ པ། ཕྱག་ གཡས་ཆོས་འཆད།
གཡོན་མཉམ་བཞག །ཞབས་སྐྱིལ་ཀྲུང་། སྐུ་ལ་ཆོས་གོས་དང་དབུ་ལ་པཎ་ཐུང་
གསོལ་བ། རྗེ་ དགེ་ལེགས་རྒྱ་མཚོ་སྐུ་བགྲེས་ ཉམས། ཞལ་འཛུམ་ཆེ་བ། ཕྱག་
གཡས་ཆོས་འཆད། གཡོན་མཉམ་བཞག །ཞབས་སྐྱིལ་ཀྲུང་། སྐུ་ལ་ཆོས་གོས།
དབུ་པཎ་གསོལ་བ། བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་སྐུ་
བགྲེས་ཉམས་ཞལ་དཀྱུས་རིང་བ། ཤངས་གཟེངས་མཐོ་ཞིང་། སྤྱན་དཀྱུས་རིང་
བ། དཔྲལ་བའི་དབྱེས་ཆེ་བ། ཕྱག་གཉིས་མཉམ་བཞག །ཞབས་སྐྱིལ་ཀྲུང་། སྐུ་
ལ་ཆོས་གོས་དང་པཎ་ཐུང་ལེབ་ཞྭ་གསོལ་བ།། །།
ཐུབ་པའི་དབང་པོའི་གཡོན་ཕྱོགས་སུ་ རྗེ་བཙུན་འཇམ་པའི་དབྱངས་སྐུ་
མདོག་གུར་ཀུམ་གྱི་མདོག་ཅན། རིན་པོ་ཆེའི་རྒྱན་དང་དར་གྱི་ན་བཟའ་མཛེས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
པར་གསོལ་བ། ཞབས་ཕྱེད་སྐྱིལ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་
རྒྱས་ཨུཏྤལའི་ཡུ་བ་བཟུང་བ་སྙན་གཡས་གཡོན་གྱི་ཐད་དུ་མེ་ཏོག་ཁ་བྱེ་བའི་སྟེང་
དུ་གླེགས་རལ་གྱིས་མཚན་པ། མགོན་པོ་ཀླུ་སྒྲུབ་སྐུ་ལ་ཆོས་གོས་གསུམ་མཛེས་
པར་ གསོལ་བ། ཞབས་ཕྱེད་ སྐྱིལ། ཕྱག་ གཉིས་ ཆོས་ འཁོར་ གྱི་ ཕྱག་རྒྱ། ཞལ་
དཀྱིལ་དེ་བཞིན་གཤེགས་པའི་ཞལ་དཀྱིལ་དང་ཆ་མཚུངས་པ། གཙུག་ཏོར་ཅུང་
ཟད་འཕགས་པ། སྐུ་རྒྱབ་ཏུ་སྦྲུལ་མགོའི་གདེངས་ཀས་མཛེས་པ། ཟླ་བ་གྲགས་
པ་སྐུ་དར་མ། ཕྱག་ གཡས་པུས་ སྟེང་ནས་སྐྱབས་སྦྱིན་མཛད་པ། ཕྱག་ གཡོན་
ཐུགས་ ཀར་ གཏད་ པ། ཞབས་ ཕྱེད་སྐྱིལ། ཆོས་ གོས་ དང་ དབུ་ པཎ་ ལག་ རིང་
གསོལ་བ། རིག་པའི་ཁུ་བྱུག་ཆེ་བ་རྒྱ་དང་སྨ་ར་ཡོད་པ། ཕྱག་གཡས་ཆོས་འཆད།
གཡོན་མཉམ་བཞག །ཞབས་སྐྱིལ་ཀྲུང་། ཆོས་གོས་དང་པཎ་ཞྭ་གསོལ་བ། རིག་
པའི་ཁུ་བྱུག་ཆུང་བ་དར་མ། ཕྱག་གཡས་པུས་སྟེང་ནས་སྐྱབས་སྦྱིན་མཛད་པ།
གཡོན་སྐྱབས་སྦྱིན་དཔུང་པའི་ཐད་དུ་འཕྱར་བ། ཞབས་ཕྱེད་སྐྱིལ་གོ་ལྡོག །རྒྱ་
དང་སྨ་ར་ཡོད་པ། ཆོས་གོས་དང་དབུ་པཎ་ལེབ་ཞྭ་གསོལ་བ། ཇོ་བོ་དང་འབྲོམ་
གཉིས་རྒྱ་ཆེན་སྤྱོད་རྒྱུད་དུ་གསལ་བ་ལྟར་རོ། །དགེ་བཤེས་པོ་ཏོ་བ་སྐུ་དར་མ།
ཞལ་དཀྱིལ་ཟླུམ་ཞིང་དགྱེས་ཉམས་ཆེ་བ། ཕྱག་གཉིས་ཐུགས་ཀར་ཆོས་འཁོར་
གྱི་ཕྱག་རྒྱ། ཞབས་སྐྱིལ་ཀྲུང་གིས་བཞུགས་པ། སྐུ་ལ་ཆོས་གོས་དང་བེར་གསོལ་
བ། ཤ་ར་བ་སྐུ་དར་བགྲེས། རྒྱ་དང་སྨྲ་ར་དཀར་པོ། སྐུ་ལ་ཆོས་གོས་དང་དབུ་
པཎ་དོམ་ར་གསོལ་བ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ། ཞབས་
སྐྱིལ་ཀྲུང་། དགེ་བཤེས་འཆད་ ཁ་ བ་སྐུ་གཞོན་ཉམས། ཕྱག་གཡས་ ས་ གནོན།
གཡོན་མཉམ་བཞག་སྟེང་གླེགས་བམ། ཞབས་སྐྱིལ་ཀྲུང་། ཆོས་གོས་གསོལ་བ།
- 248 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
དགེ་བཤེས་སྤྱིལ་བུ་བ་སྐུ་བགྲེས་ཉམས། དབུ་སྐྲ་དང་རྒྱ་དཀར་པོ། ཕྱག་གཡས་
ས་ གནོན་ དང་། གཡོན་ མཉམ་ བཞག་ སྟེང་ གླེགས་ བམ། ཆོས་གོས་ དང༌ བེར་
གསོལ་བ། ལུང་གི་དབང་ཕྱུག་སྐུ་དར་བགྲེས། ཕྱག་གཡས་ཆོས་འཆད། གཡོན་
མཉམ་བཞག །སྐུ་ལ་ཆོས་གོས་དང་བེར། སྒོམ་ཞྭ་གསོལ་བ། འགྲོ་བའི་མགོན་
པོ་སྐུ་ཡར་བགྲེས། ཕྱག་གཉིས་ཆོས་འཁོར་གྱི་ཕྱག་རྒྱ་སྐུ་ལ་ཆོས་གོས་བེར་དང་
བཅས་ པ། དབུ་ པཎ་ གསོལ་ བ། ཟངས་ ཆེན་ པ་ སྐུ་ གཞོན་ ཉམས་ ཅན། ཕྱག་
གཉིས་ཀྱིས་གླེགས་བམ་འཛིན་པ། སྐུ་ལ་ཆོས་གོས་དང་བེར། དབུ་པཎ་དོམ་ར་
གསོལ་བ། མཚོ་སྣ་བ་སྐུ་གཞོན་ཉམས། ཕྱག་གཡས་སྐྱབས་སྦྱིན། གཡོན་ཐུགས་
ཀར་ ཕྲེང་བ་བཟུང་བ་ཞབས་སྐྱིལ་ཀྲུང་། ཆོས་གོས་གསོལ་བ། མོན་གྲྭ་པ་སྐུ་
གཞོན་ ཉམས། ཕྱག་ གཡས་ པུས་ སྟེང་ སྐྱབས་ སྦྱིན། གཡོན་ ཐུགས་ ཀར་ ཆོས་
འཆད། སྐུ་ལ་ཆོས་གོས་དང་བེར། དབུ་པཎ་གསོལ་བ། མཁན་ཆེན་ཆོས་སྐྱབས་
བཟང་པོ་དར་མ། ཕྱག་གཡས་ས་གནོན། གཡོན་ཐུགས་ཀར་ཆོས་འཆད། སྐུ་ལ་
ཆོས་གོས་བེར་དང་བཅས་པ། པཎ་ཞྭ་གསོལ་བ། ཡང་འབྲོམ་རིན་པོ་ཆེ་ནས་
དགེ་བཤེས་སྤྱན་སྔ་བ་ལ་བརྒྱུད་པའི་བཀའ་གདམས་གདམས་ངག་པར་གྲགས་
པ་རྣམས་ཀྱི་མངོན་རྟོགས་ནི། སྤྱན་སྔ་ཚུལ་ཁྲིམས་འབར་སྐུ་བགྲེས་ཉམས། ཕྱག་
གཡས་ཆོས་འཆད། གཡོན་མཉམ་བཞག །སྐུ་ལ་ཆོས་གོས་དང་བེར་གསོལ་བ།
བྱ་ཡུལ་བ་ སྐུ་དར་མ། ཕྱག་ གཡས་ཆོས་འཆད། གཡོན་མཉམ་བཞག་གླེགས་
བམ། ཆོས་གོས་བེར་དང་བཅས་པ། དབུ་པཎ་གསོལ་བ། སྐྱེར་སྒོམ་པ་སྐུ་དར་
མ། ཕྱག་ གཉིས་ མཉམ་ བཞག །ཆོས་ གོས་ དང་བེར་ གསོལ་ བ། སངས་ རྒྱས་
དབོན་ སྐུ་ དར་ མ། ཕྱག་ གཡས་ཆོས་འཆད། གཡོན་གླེགས་བམ། ཞབས་སྐྱིལ་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཀྲུང༌། སྐུ་ལ་ཆོས་གོས་དང་དབུ་ལ་སྒོམ་ཞྭ་གསོལ་བ། ནམ་མཁའ་རྒྱལ་པོ་མན་
རྒྱ་ཆེན་སྤྱོད་དུ་གསལ་བ་ལྟར་རོ།། ། །
ཐུབ་པའི་དབང་པོའི་མདུན་དུ་སེང་ཁྲིའི་སྟེང་དུ་དྲིན་ཅན་རྩ་བའི་བླ་མ་རྗེ་
བཙུན་བྱམས་པའི་མཚན་ཅན་སྐུ་གཞོན་ཤ་ཆགས་པ། དགྱེས་ཉམས་ཅན། ཕྱག་
གཡས་ཆོས་འཆད། གཡོན་མཉམ་བཞག་གི་སྟེང་ན་ལྷུང་བཟེད་བདུད་རྩིས་གང་
བ་བསྣམས་པ། ཞབས་སྐྱིལ་ཀྲུང་། སྐུ་ལ་ཆོས་གོས་དང་པཎ་ཞྭ་གསེར་གྱི་མདོག་
ཅན་གསོལ་བ། དྲིན་ཅན་རྩ་བའི་བླ་མའི་གཡས་གཡོན་དུ་ཆོས་འབྲེལ་དངོས་
ཐོབ་ཀྱི་བླ་མ་གཞན་འབྲི་འོས་ཡོད་ན་འབྲི་ཞིང་། ལྷག་པར་རྒྱལ་དབང་ཐམས་
ཅད་མཁྱེན་པ་ཆེན་པོ་དང༌། པཎ་ཆེན་ཐམས་ཅད་མཁྱེན་པ་ཆེན་པོ་གཉིས་སྐུའི་
རྣམ་པ་ཡོངས་སུ་གྲགས་པ་ལྟར་བྲི་ཞིང་། དེའི་མདུན་དུ་མཆོད་རྫས་སྣ་ཚོགས་
དང་བཅས་པ་བཀོད་པ་མཛེས་པར་བྲི། མདོར་བསྡུས་བྲི་ཚུལ་དེ་ཙམ་དང་། རྒྱས་
པར་ན་ཐུབ་པའི་དབང་པོའི་སྟེང་གི་ནམ་མཁའ་ལ་རྒྱལ་བ་རྡོ་རྗེ་འཆང་། བདེ་
གསང་འཇིགས་གསུམ་སོགས་ཡི་དམ་ལྷ་ཚོགས། ཏེ་ལོ་ནཱ་རོ་སོགས་གྲུབ་ཆེན་
རྣམས་དང་། བཀའ་གདམས་ཐིག་ལེ་བཅུ་དྲུག་གི་བླ་མ་བརྒྱུད་པ་རྣམས་སམ།
དགའ་ལྡན་ཕྱག་རྒྱ་ཆེན་པོའི་བྱིན་རླབས་ཉེ་བརྒྱུད་ཐུན་མོང་མིན་པ་རྣམས་བྲིས་ན་
ཤིན་ཏུ་ལེགས། གཤམ་དུ་ཆོས་སྐྱོང་སྲུང་མ་ཡོངས་སུ་གྲགས་པ་རྣམས་བྲི་ཞིང་།
མདོར་བསྡུ་ན་སྐྱེས་བུ་གསུམ་གྱི་ཆོས་སྐྱོང་རྣམ་པ་གསུམ་པོ་ བྲིས་ན་ཤིན་ཏུ་
ལེགས། གཞན་མ་ཆོས་སྐྱོང་དུ་མིང་བཏགས་པའི་རྒྱལ་འགོང་གི་རིགས་གཏན་
ནས་མི་འབྲི། བླ་མ་རྣམས་ཀྱི་མཐའ་སྐོར་དུ་སངས་རྒྱས་བྱང་སེམས་ཉན་རང་
དཔའ་བོ་དཔའ་མོའི་ཚོགས་དང་བཅས་པ། མཐའི་ཕྱོགས་བཞིར་རྒྱལ་པོ་ཆེན་པོ་
- 250 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
བཞི་བཀོད་པ་གང་མཛེས་སུ་བྲིས་ན་ཤིན་ཏུ་ལེགས། དེ་ཡང་ཐུབ་པའི་དབང་པོ་
ནས་རྗེ་བླ་མའི་བར་ལམ་མཆོག་སྒོ་འབྱེད་དུ་གསལ་བ་ཡོངས་སུ་གྲགས་པ་ལྟར་
ཡིན་ ཞིང་། རྗེ་ བླ་ མ་ ནས་ བརྒྱུད་ རིམ་ མཐའ་ ཡས་ ཀྱང་། འདིར་ བཀོད་ པ་ ནི་
དཔལ་དབེན་ས་སྙན་རྒྱུད་ཀྱི་བརྒྱུད་རིམ་ལྟར་ཞིང་། དེ་ལ་ཡང་ རྗེ་བཙུན་བློ་
བཟང་ཆོས་ཀྱི་རྒྱལ་མཚན་ནས་བརྒྱུད་རིམ་མང་དུ་བྱུང་ཡང་འདིར་བཀོད་པ་ནི་ཁོ་
བོ་རང་གིས་ཐོབ་རྒྱུན་ལྟར་བཀོད་པ་ཡིན་པས་གཞན་དག་གིས་ནི་རང་རང་གིས་
ཇི་ ལྟར་ ཐོབ་ པའི་ བརྒྱུད་ པ་ ལྟར་ བྲིས་ན་ལེགས་ སོ། །བླ་མ་ རྣམས་ ཀྱི་ སྐུའི་
དབྱིབས་དང་ཕྱག་སྟབས་སོགས་ལ་སྔོན་གྱི་བྲིས་ཐང་དག་ལ་ལུགས་མི་འདྲ་བ་
མང་དུ་འདུག་ཀྱང་། འདིར་བཀོད་པ་ནི་གྲུབ་པའི་དབང་ཕྱུག་ཆེན་པོ་དྲུང་པ་རྒྱལ་
ཚབ་པའི་ཕྱག་ཚྭ་ངོ་མ་ལ་གཞི་བྱས། བྲིས་ཐང་ཁུངས་བཙུན་གཞན་ལའང་ཞིབ་ཏུ་
བརྟགས་ནས་སྔོན་གྱི་ཟིན་བྲིས་རྙིང་པ་དག་དང་བསྟུན་ནས་བྲིས་པ་ཡིན་ཞིང་།
དྲུང་པ་རིན་པོ་ཆེ་མན་གྱི་བླ་མ་ཁ་ཤས་ཀྱི་མངོན་རྟོགས་གཞན་དུ་མི་གསལ་བ་
རྣམས་ནི་བླ་མ་སོ་སོའི་མཛད་པ་རྣམ་ཐར་གྱི་བབ་དང་བསྟུན་ནས་བཀོད་པ་ཡིན་
པས་ཡིན་ཆེས་པའི་གནས་སུ་བྱའོ། །སྤྱིར་ན་བཞུགས་ཚུལ་ཕྱག་སྟབས་སོགས་ལ་
མཐའ་གཅིག་ཏུ་ངེས་པ་མེད་དེ། དཔེར་མཚོན་ན་ཐུབ་པའི་དབང་པོས་རྡོ་རྗེ་
གདན་དུ་བདུད་འདུལ་བའི་ཚེ་ས་གནོན་གྱི་ཕྱག་རྒྱ་མཛད་ཅིང་། གདུལ་བྱའི་དོན་
དུ་བསོད་སྙོམས་སྤྱོད་པའི་ཚུལ་མཛད་པའི་ཚེ་སྐུ་བཞེངས་པ་བསོད་སྙོམས་བཞེས་
པའི་ཆ་ལུགས་ཅན་ཐུབ་དབང་གྲོང་ཁྱེར་མར་གྲགས་པ་ལྟ་བུ་དང༌། བྱ་རྒོད་ཕུང་
པོ་སོགས་སུ་ཆོས་ཀྱི་འཁོར་ལོ་བསྐོར་བའི་ཚེ་སྐབས་འགར་ཆོས་སྟོན་གྱི་ཕྱག་རྒྱ་
དང༌། སྐབས་འགར་གདུལ་བྱ་ཁྱད་པར་ཅན་ལུང་སྟོན་པའི་ཚེ་ལུང་སྟོན་གྱི་ཕྱག་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
རྒྱ་དང༌། སྐབས་འགར་ གདུལ་ བྱ་ ཁྱད་ པར་ཅན་ལ་མཆོག་ སྦྱིན་ གྱི་ཕྱག་རྒྱས་
དབུགས་དབྱུང་བར་མཛད་པ་དང་། དེ་བཞིན་གཤེགས་པ་སྒྲ་སྒྲོགས་ཀྱི་ཡུལ་ནས་
བྱོན་པའི་ཚེ་སེང་གེ་རལ་པ་ཅན་གྱི་མགོ་ལ་ཕྱག་བཞག་པ་སོགས་གདུལ་བྱ་སྲིད་
ཞིའི་འཇིགས་པ་ལས་སྐྱོབ་པའི་ཚེ་སྐྱབས་སྦྱིན་གྱི་ཕྱག་རྒྱ་མཛད་པ་སོགས་ཕྱག་
སྟབས་མཐའ་ཡས་ཤིང་། དེ་བཞིན་དུ་ཏིང་ངེ་འཛིན་རྒྱལ་པོའི་མདོ་ནས་ཇི་ལྟར་
འབྱུང་བ་ལྟར། ཁྱུ་མཆོག་གི་སྟབས་ཀྱིས་གཤེགས་པ་དང་། ངང་པའི་འགྲོས་ལྟར་
གཤེགས་པ་སོགས་གཤེགས་པ་དང་བཞུགས་པའི་རྣམ་པའང་མཐའ་ཡས་སོ། །
དེ་ལྟར་བཞེངས་བཞུགས་དང་ཕྱག་སྟབས་སོགས་སྐུའི་རྣམ་པ་མཐའ་ཡས་པས་
རང་གི་དད་མོས་དང་སྐབས་ཐོབ་བསྟུན་ནས་འབྲི་ཞིང་གང་འབྲི་ཡང་ཕྱག་ཚད་མ་
འཕྱུགས་པ་ཤིན་ཏུ་གལ་ཆེ་བས། སྦྱིན་བདག་དང་བཟོ་བོ་ཐམས་ཅད་ཀྱི་ཁྲལ་
ཆོས་དང་སླ་ཆོས་སུ་མ་སོང་བ་ཤིན་ཏུ་གལ་ཆེ། དེ་ཡང་སྦྱིན་བདག་དང་བཟོ་བོའི་
སྐྱོན་དང་ཡོན་ཏན་རྒྱས་པར་རྒྱུད་སྡེ་ལས་གསུངས་པ་ལྟར་ཤེས་དགོས་ཤིང་།
མདོར་ན་སྦྱིན་བདག་གི་ངོས་ནས་སྲོག་གཅོད་པ་དང་གཞན་གྱི་རྫས་ཕྲོགས་པ་
དང་བརྐུས་པ་སོགས་མ་བྱིན་པར་ལེན་པའི་སྒོ་ནས་རྟེན་བཞེངས་བྱེད་པ་སོགས་
ནི་འཚེ་བ་ཆོས་སུ་སྨྲ་བ་མུ་སྟེགས་ངན་པའི་ལུགས་ལྟ་བུ་ཡིན་པས་གཏན་ནས་མི་
རུང་། གཞན་ཡང་ཚེ་འདིའི་ཁེ་འདོད་གྲགས་འདོད་དང་། འབྱོར་པ་ཡོད་བཞིན་དུ་
གཏོང་མི་ནུས་པར་རྒྱུ་ངན་ངོན་ཙམ་གྱིས་ཁྲལ་འཇལ་ལྟ་བུར་བྱེད་པ་དང་། ལྷ་
དང་བཟོ་བོ་ལ་སྨོད་པ་དང་། འགྱོད་པ་སྐྱེས་ནས་འཕྲོ་བཤོལ་བ་སོགས་ཀྱང་མི་
རུང་བས་ཕན་ཡོན་མཐོང་བའི་དད་གུས་དང་སྤྲོ་བ་ཆེན་པོའི་སྒོ་ནས་འབྱོར་པའི་
ཁྱད་པར་ལ་སྙིང་པོ་ཅི་ལོན་བྱེད་དགོས་ཤིང་། བཟོ་པོ་ཡང་། ཡོན་ཏན་མི་མཁས་
- 252 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
ང་རྒྱལ་ཆེ། །འགྲོགས་པ་མི་བདེ་བཀུར་སྟི་འདོད། །འཕྲལ་དུ་ཚིག་རྩུབ་ཕུགས་
འདོད་ཆེ། །ཡོན་བརྒྱག་གླ་ཐང་ཚད་མེད་འབེབས། །དེས་ཀྱང་མི་ཚིམས་རྒྱུ་ཆ་
བརྐུ། །ཅུང་ ཟད་ ཙམ་ ལ་ བཟོ་ འཕྲོ་ འཇོག །འགྲོ་ སྡིགས་ བྱེད་ ཅིང་ ཆང་ ནག་
འཚོལ། །དགེ་ལས་སྡིག་པར་བསྒྱུར་མཁན་ཡིན། །ཞེས་པ་ལྟ་བུའི་སྐྱོན་དང་མི་
ལྡན་ཞིང་། དུལ་ཞིང་དད་ལྡན་ལང་ཚོར་ལྡན། །དབང་པོ་རྣམ་གསལ་རྣམ་རྟོག་
མེད། ཁྲོ་མེད་ལྐོག་འཕྱས་མི་བྱེད་ཅིང་། །ཤིན་ཏུ་མཁས་ལ་སྤྲོ་བ་ཆེ། །བཟོད་
ལྡན་ སྙིང་ རྗེ་ ཆེན་ པོ་ཅན། །ཞེས་ གསུངས་ པ་ ལྟར། སློབ་དཔོན་མཁས་ པ་ ལ་
གཏུགས་པའི་ལག་ལེན་ལེགས་པར་ཤེས་པ་ལས་འབྲས་ལ་སེམས་སྤྲོ་ཤུགས་ཆེ་
ཞིང་། གཞན་ལ་ཕན་སེམས་ཆེ་བ་སོགས་ཀྱི་ཡོན་ཏན་དང་ལྡན་པ་དགོས་སོ། །
སྐུའི་ཕྱག་ཚད་ཀྱང་བླུན་པོའི་རིག་བཅོས་སུ་མ་སོང་བར་སྡོམ་འབྱུང་དང་ཁ་སྦྱོར་
དང་དཔལ་དུས་ཀྱི་འཁོར་ལོ་སོགས་རྒྱལ་བ་རྡོ་རྗེ་འཆང་གིས་རྒྱུད་སྡེ་རྣམས་སུ་རྒྱ་
ཆེར་གསུངས་པ་ལྟར་གྱི་ཕྱག་ཚད་དང་ལྡན་པ་བྱ། དེ་ཡང་སྡོམ་འབྱུང་ལས། རིང་
བ་གསུམ་ནི་སྐྱོན་ཆེན་ཏེ། །ཀོས་ཀོ་མགྲིན་པ་བྱིན་པའོ། །ངེས་པར་སྔགས་པ་རང་
ཉིད་ནི། །གནས་ ལས་ ཉམས་ཤིང་སྐྱོད་པར་བྱེད། །ཤངས་དང་སྙན་དང་ཕྱག་
སོར་རྣམས། །གསུམ་པོ་ཐུང་ན་སྐྱོན་ཆེན་པོ། །དངོས་གྲུབ་ངེས་པར་འཇོམས་པ་
དང་། །དེ་བཞིན་དཔལ་ཡང་ཉམས་པར་འགྱུར། །བྱིན་ པ་ཞལ་ དང་ ཁུར་ཚོས་
ཏེ། །གསུམ་ པོ་ སྦོམ་ པ་ སྐྱོན་ཆེན་ པོ། །སྒྲུབ་པོ་བདག་ ཉིད་ངེས་ པར་ ཡང་། །
དཔལ་ལས་རིང་ཞིང་བདུད་བགེགས་འབྱུང་། །འགྲམ་པ་བྲང་དང་རྩིབ་ལོགས་
ཏེ། །གསུམ་པོ་ཞོམ་ན་སྐྱོན་ཆེན་པོ། །དོན་རྣམས་ཉམས་པར་འགྱུར་བ་དང་། །
འདིར་ནི་བགེགས་འབྱུང་ཐེ་ཚོམ་མེད། །ནུ་མ་ཤངས་དང་དཔྲལ་བ་སྟེ། །གསུམ་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
པོ་ཡོ་ན་སྐྱོན་ཆེན་པོ། །སྒྲུབ་པོ་དེ་དག་མྱུར་བར་ནི། །དགྲ་ཡིས་རྩོད་པས་གདུང་
བར་འགྱུར། །བརླ་དང་དཀུ་དང་ནམ་ཚོང་སྟེ། །གསུམ་པོ་ཉམས་ན་སྐྱོན་ཆེན་
ཡིན། །ཆོམ་རྐུན་སོགས་ཀྱིས་འཇོམས་པ་འམ། །འཆི་བར་འགྱུར་བར་ཐེ་ཚོམ་
མེད། །སྙན་དང་མཆུ་དང་དཔྲལ་བ་དང་། །ཤངས་ཉམས་སྤྱན་ནི་ཡོ་བ་སྐྱོན། །
ངེས་ པར་ སྔགས་ པ་ བདག་ ཉིད་ ལ། །སྣ་ ཚོགས་ བགེགས་ འབྱུང་ འཆི་ བར་
འགྱུར། །གྱེན་དུ་གཟིགས་ཤིང་དབུགས་བསྐྱོད་ཚུལ། །གདན་ལས་ཡོ་ཞིང་བསྐྱོད་
ལྟ་བུས། །རང་གི་གནས་ནས་ངེས་འཕོ་ཞིང་། །དོན་རྣམས་འཇོམས་པ་ཉིད་དུ་
འགྱུར། །མགྲིན་ པ་ ནམ་ཚོང་ ལ་ སོགས་ སྐུའི། །སྐྱོན་ནི་ གྲངས་ མེད་ གཅིག་ ཏུ་
གྲགས། །འདིར་ནི་སྤྱན་སོགས་ཡོ་བ་དང་། །ཕྱག་རྒྱ་ཕྱག་མཚན་ནོར་གྱུར་ན། །
མྱ་ངན་སྡུག་བསྔལ་གྱིས་རབ་གདུངས། །རྒྱབ་ཡོལ་གདུགས་དང་གདན་རྣམས་
ཏེ། །གསུམ་པོ་ཆུང་ཞིང་ དོག་པ་སྐྱོན། །མཛའ་བོས་མི་སྙན་བརྗོད་པ་དང་། །
དཔལ་ཉམས་འཆི་བར་འགྱུར་བ་ཡིན། །སྐྱོན་འདི་དག་ནི་སྐྱོན་ཆེན་པོ། །མཁས་
པས་ལེགས་པར་བརྟག་པར་བྱ། །ཞེས་དང་། །ཨིནྡའི་བུས་ཞུས་པའི་ཕྱག་ཚད་
ལས་ཀྱང་། ཤངས་དང་སྤྱན་དང་ཕྱག་སོར་གསུམ། །ཐུང་བ་རྣམས་ནི་ཉེས་པ་
ཆེ། །མགྲིན་པ་ཀོས་ཀོ་རྗེ་ངར་གསུམ། །རིང་བ་རྣམས་ནི་ཉེས་པ་ཆེ། །དབུ་དང་
སྙན་དང་ཤངས་དང་གསུམ། །ཕྲ་བ་རྣམས་ནི་ཉེས་པ་ཆེ། །དེ་ཕྱིར་སྐྱོན་ཡོན་ཤེས་
བྱས་ནས། །སྐུ་གཟུགས་རྣམ་པར་སྤྲོ་བར་བྱ། །ཞེས་སྐུ་གཟུགས་ཀྱི་ཕྱག་ཚད་
འཕྱུགས་པའི་སྐྱོན་མང་དུ་གསུངས་པ་དང༌། ཕྱག་ཚད་མ་འཕྱུགས་པར་བཞེངས་
ན་སྐུའི་ ཆ་ཤས་རེ་རེས་ ཀྱང་ ཕན་ཡོན་དཔག་ཏུ་མེད་ པ་ སྟེར་བ་ནི། དབུ་ནི་
གདུགས་ཀྱི་དབྱིབས་ལྟ་བུ། །ནོར་བུ་འབྲུ་ནི་ལེགས་འཕེལ་ཏེ། །དཔྲལ་བ་སྨིན་
254 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།།
མའི་དབྱིབས་ལེགས་པས། །རྟག་ཏུ་དཔལ་ནི་སྟེར་བར་འགྱུར། །པད་སྒྲོས་ནེ་ཙོ་འདྲ་
བ་ཡིས། །སྐྱེ་དགུ་སྡེ་བཅས་རྒྱལ་བར་འགྱུར། །སྐུ་ཡི་མགྲིན་པ་དུང་འདྲ་ན། །དངོས་
གྲུབ་ཐམས་ཅད་རྟག་ཏུ་བྱེད། །སྐུ་སྟོད་སེང་གེའི་དབྱིབས་འདྲ་བས། །ལོ་ལེགས་
དང་ནི་སྟོབས་འཕེལ་འགྱུར། །ཕྱག་ནི་གླང་ཆེན་ལག་འདྲ་བས། །འདོད་པའི་དོན་
ཀུན་ སྒྲུབ་ པར་ བྱེད། །ཕྱལ་ ལེགས་ འབྲས་ བུ་ ཕུན་ སུམ་ ཚོགས། །རྟག་ ཏུ་ ལོ་
ལེགས་ རྣམས་ སུ་བྱེད། །བརླ་ ཡི་ ཆ་ ལེགས་ ར་བ་ འཕེལ། །བྱིན་ པའི་དབྱིབས་
ལེགས་གྲོང་རྣམས་འཕེལ། །སྐུ་ཡི་ཞབས་ནི་ལེགས་གྱུར་པས། །ཚུལ་ཁྲིམས་རིག་
པ་ རབ་ཏུ་ འགྲུབ། །དེ་རྣམས་ སྐུ་ཡི་བསྔགས་བརྗོད་དོ། །ཞེས་སོགས་རྒྱ་ཆེར་
གསུངས་པས། བདེ་མཆོག་སྡོམ་འབྱུང་དང་། དེའི་འགྲེལ་པ་གྲུབ་ཆེན་དཱ་རི་ཀ་
པས་མཛད་པ་ལས་འབྱུང་བའི་སྐུའི་ཕྱག་ཚད་རྣམས་དང་། དུས་འཁོར་འགྲེལ་
ཆེན་ལས་གསུངས་པའི་ཚུལ་དང་། གཞན་ཡང་འཕགས་ཡུལ་གྱི་པཎ་གྲུབ་མང་
པོས་མཛད་པའི་སྐུ་དང་མཆོད་རྟེན་གྱི་ཐིག་རྩ་སོགས་དང་། དེ་དག་ཐམས་ཅད་
ཀྱི་དགོངས་པ་གུང་བསྒྲིགས་ནས་རྗེ་ཐམས་ཅད་མཁྱེན་པ་ཡབ་སྲས་རྣམས་ཀྱིས་
སྐུའི་ཕྱག་ཚད་ལེགས་པར་གཏན་ལ་ཕབ་པའི་གསུང་གི་ཟིན་བྲིས་རྣམས་དང་།
གཞན་ཡང་སྤྲུལ་སྐུ་འཕྲེང་ཁ་བ་དང་། སྨན་བླ་དོན་གྲུབ་པ་དང་། སྤྲུལ་སྐུ་ཆོས་
དབྱིངས་རྒྱ་མཚོ་སོགས་ཀྱི་གསུང་རྒྱུན་དང་ཕྱག་བཞེས་ལྟར། སྤྲུལ་སྐུ་དང་ལོངས་
སྐུ་སོ་སོའི་སྐུའི་ཕྱག་ཚད་ཀྱི་ཁྱད་པར། དེ་ལ་ཡང་བཞུགས་སྐུ་དང་། བཞེངས་སྐུ་
སོ་སོའི་ཕྱག་ཚད། ཁྲོ་བོ་དང་ཞི་བའི་ཁྱད་པར། ཁྲོ་བོ་ལ་ཡང་དྲང་སྲོང་ཁྲོས་པའི་
ཁྲོ་བོ། གནོད་སྦྱིན་ཁྲོས་པའི་ཁྲོ་བོ་སོགས་ཀྱི་ཁྱད་པར་། སེམས་དཔའ་རྣམས་ཀྱི་
སྐུའི་ཕྱག་ཚད་སོགས་གོང་དུ་དྲངས་པའི་ཁུངས་དེ་དག་དང་མཐུན་པར་བྲི་དགོས་
- 255-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཤིང་། དེ་ལྟར་ཚུལ་དང་མཐུན་པར་བཞེངས་ན་ཕན་ཡོན་མཐའ་ཡས་ཏེ། དམ་
ཆོས་དཀར་ལས། དེ་བཞིན་གཤེགས་པ་རྣམས་ཀྱི་རིང་བསྲེལ་དང་། །འཇིམ་པའི་
གཟུགས་དང་མཆོད་རྟེན་དག་ལའང་རུང་། །རྩིག་ངོས་བྲིས་དང་རྡུལ་ཕུང་མཆོད་
རྟེན་ལ། །དེ་ལ་མེ་ཏོག་དང་ནི་སྤོས་གསོལ་ཏེ། །དེར་ནི་གང་གིས་རབ་སྙན་ཅང་
ཏེའུ་དང༌། །དུང་ དང་ རྔ་ ཆེན་ རོལ་མོའི་སྒྲ་ བྱེད་ བཅུག །བྱང་ ཆུབ་ མཆོག་ རབ་
མཆོད་པར་བྱ་བའི་ཕྱིར། །གང་དག་རྗེ་རྣམས་རབ་ཏུ་རྡུང་བྱེད་ཅིང་། །པི་ཝང་དང་
ནི་ཕེག་དང་འཁར་བའི་རྔ། །རྫ་རྔ་རྒྱུད་གཅིག་གླིང་བུ་ཡིད་འོང་དང་། །ཨ་ཀོ་ན་
ད་རབ་ཏུ་སྙན་འབྱིན་པ། །དེ་དག་ཐམས་ཅད་བྱང་ཆུབ་འཐོབ་པར་འགྱུར། །ཞེས་
དང་། ཡང་དེ་ཉིད་ལས། སྐྱེས་བུ་དག་གམ་འོན་ཏེ་གཞོན་ནུའང་རུང་། གང་དག་
ལ་ལས་དེ་ནི་སློབ་པའི་ཚེ། །རྩེད་མོ་དག་དང་སད་པར་བྱེད་པ་ཡིས། །རྩིག་ངོས་
སེན་མོའང་ཤིང་བུས་གཟུགས་བྲིས་པ། །དེ་དག་ཐམས་ཅད་བྱང་ཆུབ་འཐོབ་
འགྱུར་ཏེ། །དེ་དག་ཐམས་ཅད་སྙིང་པོ་ཅན་དུ་འགྱུར། །ཐམས་ཅད་ཀྱང་ནི་སྲོག་
ཆགས་བྱ་བ་སྒྲོལ། །བྱང་ཆུབ་སེམས་དཔའ་མང་པོ་ཡང་དག་འཛུད། །ཅེས་དང༌། །
གསལ་རྒྱལ་གྱིས་ཞུས་པའི་མདོ་ལས། འདི་ན་རྒྱལ་བའི་སྐུ་གཟུགས་བྱེད་པ་ནི། །
གཟུགས་དང་སྐལ་བཟང་ཡོན་ཏན་ཉེ་བར་ལྡན། །དེ་ནི་དབང་པོ་སྦས་དང་ཉི་
མའི་འོད། །འཇིག་རྟེན་ཀུན་གྱིས་མཐོང་ན་དགའ་བར་འགྱུར། །ཞེས་དང༌། ཡང་
དེ་ཉིད་ལས། འདི་ན་རྒྱལ་བའི་སྐུ་གཟུགས་བྱེད་ པ་ གང་། །བྲན་དུ་མི་འགྱུར་
དབུལ་པོའི་རང་བཞིན་མིན། །ལས་བྱེད་མ་ཡིན་སྐྱེ་བ་དམན་པར་མིན། །དབང་
པོ་ མ་ ཚང་ མིན་ ཏེ་ སྐྱེས་ མཆོག་ འགྱུར། །ཞེས་ དང༌། འཕགས་ པ་ སྤྱན་ རས་
གཟིགས་ཀྱི་མདོ་ལས། འདྲེན་པའི་སྐུ་གཟུགས་རབ་ཏུ་མཛེས་བྱས་ན། །དེ་ནི་
- 256 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
མཆོག་འགྱུར་སྐྱེ་བོ་མང་མཆོད་འོས། །བློ་ལྡན་ཕྱུག་ཅིང་དེ་ཉིད་རྒྱ་ཆེར་ལྡན། །
དབང་ལྡན་འཁོར་ལོས་སྒྱུར་བའི་རྒྱལ་པོར་འགྱུར། །ཞེས་དང་། འཇམ་དཔལ་རྩ་
རྒྱུད་ལས། ས་ཡི་སྟེང་གི་མི་རྣམས་ལ། །གྲུབ་པ་འབྲིང་ནི་འདི་ལ་བརྟེན། །འཁོར་
བར་སྔོན་ཆད་འཁོར་བ་ན། །སྡིག་པ་ཅུང་ཟད་གང་བྱས་པ། །འདིར་ནི་རས་རིས་
མཐོང་ཙམ་གྱིས། །དེ་ཡི་མོད་ལ་རྣམ་པར་འཇིག །འགྲོ་བ་ལྔར་ནི་འཁོར་བ་ན། །
སེམས་ཅན་རྨོངས་ པས་ མི་ཤེས་ཏེ། །འཇམ་པའི་དབྱངས་ ཀྱི་ རས་ རིས་ནི། །
འབྲིང་པོ་མཐོང་བར་མི་བྱེད་པའོ། །མཚམས་མེད་ལྔ་པོ་བྱེད་པ་དང༌། །སྡིག་པའི་
རྙོག་པ་བྱེད་གྱུར་པ། །སྔགས་རྣམས་སྣ་ཚོགས་གསུངས་གྱུར་པས། །ཚུལ་ཁྲིམས་
ཉམས་ པས་ ཀྱང་ འགྲུབ་ པར་ འགྱུར། །མྱུར་དུ་རྟོགས་ པའང་ འགྲུབ་ པར་ནི། །
བཟླས་པས་ཐོབ་པར་བྱེད་པ་ཡིན། །རས་རིས་འབྲིང་པོ་མཐོང་བས་ནི། །ནད་པ་
དག་ཀྱང་ནད་ལས་ཐར། །དབུལ་པོ་དག་ཀྱང་ནོར་ཐོབ་བྱེད། །བུ་མེད་རྣམས་
ཀྱང་ བུ་ འཐོབ་ འགྱུར། །དེ་ཚེ་ མཐོང་ བ་ ཙམ་གྱིས་ནི། །བསོད་ནམས་རྒྱ་ཆེན་
འཐོབ་པར་འགྱུར། །ངེས་པར་ལྷ་དང་མི་རྣམས་ཀྱི། །བདེ་བ་མི་ཡིས་སྟེན་པར་
འགྱུར། །སྐྱེ་བ་གཞན་དུ་ངེས་པར་ནི། །སངས་རྒྱས་ཉིད་ནི་དེས་འཐོབ་འགྱུར། །
ཀློག་དང་འབྲི་བ་ཉིད་དང་ནི། །དེ་བཞིན་མཆོད་དང་ཕྱག་འཚལ་དང༌། །མཐོང་
དང་རེག་པ་ཙམ་གྱིས་ནི། །སྡིག་པའི་རྙོག་པ་ཀུན་ལས་གྲོལ། །རས་རིས་འདི་ནི་
མཐུ་ཆེ་ལ། །དོན་དུ་གཉེར་དང་བསྐུལ་བས་ནི། །མྱུར་དུ་སྐྱེ་བ་དོན་ཡོད་ཐོབ། །
རྗེས་སུ་ཡི་རང་དེ་བཞིན་ནོ། །རས་རིས་མཐོང་བའི་སྐྱེ་བོ་ཡིས། །བསོད་ནམས་
ཐོབ་པ་དོན་ཡོད་པ། །བསྐལ་པ་བྱེ་བ་རྣམས་སུ་ཡང་། །བརྗོད་པར་ཡང་ནི་མི་
ནུས་སོ། །ཞེས་དང་། བསྐལ་པ་བྱེ་བར་མི་བཟད་ལས། །རས་རིས་མཐོང་བ་ཙམ་
257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གྱིས་ཀྱང་། །སྐད་ཅིག་དེ་ལ་གྲོལ་རབ་འགྱུར། །སངས་རྒྱས་བྱེ་བ་སྟོང་ཕྲག་ནི། །
མཐོང་བ་ཙམ་གྱིས་གྲོལ་འགྱུར་ཏེ། །རས་རིས་མཐོང་བ་ཙམ་གྱིས་ནི། །དེ་ཡི་
མོད་ ལ་ གྲོལ་བར་ འགྱུར། །སངས་ རྒྱས་བྱེ་བ་ སྟོང་ ཕྲག་ ལ། །བློ་ དང་ ལྡན་
པས་བརྙེན་བཀུར་བས། །རས་བྲིས་ཐ་མ་མཐོང་བ་ནི། །བཅུ་དྲུག་ཆར་ཡང་
མི་ཕོད་དོ། །སངས་རྒྱས་སྐྱོབས་པ་ ཀུན་ ལ་ནི། །མཆོད་ བྱས་བསོད་ནམས་
གང་ ཡིན་ པ། །མཁས་ པས་ བསོད་ ནམས་ གང་ ཐོབ་ དེ། །རས་ རིས་ ཐ་ མ་
མཐོང་བའི་ཡིན། ། དགེ་བ་དག་གི་ལས་རྣམས་ལ། །ལོངས་སྤྱོད་ཕྱིར་ཡང་འདིར་
སྤྱོད་དོ། །སྔགས་རྣམས་གང་དག་ཅི་ཡོད་པ། །ཚངས་དབང་དྲང་སྲོང་གིས་བཤད་
དང༌། །ནམ་མཁའ་ལྡིང་གིས་གང་བཤད་དང་། །ཆུ་ལྷ་ཉི་མ་ལུས་ངན་དང་། །གནོད་
སྦྱིན་ལ་སོགས་སྲིན་པོ་དང༌། །ལྷ་མིན་དབང་པོ་ལྟོ་འཕྱེ་དང༌། །ཟླ་བ་རླུང་དང་
གཤེན་རྗེ་སོགས། ཁྱབ་འཇུག་ལྷ་ཆེན་སོགས་བཤད་པ། །སྔགས་རྣམས་འདིར་
ནི་བཀུག་པ་དག །རས་རིས་མདུན་དུ་དངོས་གྲུབ་འགྱུར། །ཞེས་དང་། ཅི་རྙེད་
པའི་རས་ ཀྱི་དུམ་བུ་མཐོ་གང་ངམ། ཁྲུ་གང་ལ་བདག་ཉིད་དམ། གཞན་གྱིས་
སམ། རི་མོ་མཁན་གསོ་སྦྱོང་བྱས་པའམ། གསོ་སྦྱོང་མ་བྱས་པའམ། དད་པའམ།
མ་དད་ པའམ། གཙང་བའམ། མི་གཙང་བའམ། ཚུལ་ ཁྲིམས་དང་ ལྡན་ པའམ།
ཚུལ་ཁྲིམས་འཆལ་བའི་རི་མོ་མཁན་གྱིས་ཀྱང་བྲི་བར་བྱའོ། །བདག་ཉིད་དམ་
སྒྲུབ་པ་པོས་ངེས་པར་སྔོན་དུ་བསྙེན་པ་བྱས་པ་དང་། དད་པ་དང་བྱང་ཆུབ་ཏུ་
སེམས་བསྐྱེད་པ་ནི་ངེས་པར་བྱའོ། །དེ་ལྟར་བྱས་ན་སྔགས་འགྲུབ་པར་འགྱུར་
གྱིས། གཞན་དུ་སྡིག་པའི་ལས་ཅན་གྱིས་ནི་མི་འགྱུར་ཏེ། དེ་ལྟར་དད་པ་དང་།
དེ་ལྟར་གྱུར་པས་སྒྲུབ་པར་བྱའོ། །སྔགས་ཀྱི་ རྒྱལ་ པོ་དང་། སྔགས་ཀྱི་ལྷ་ དང་
- 258 -



D
བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
འདིར་དད་པ་དང་ལྡན་པས་འགྲུབ་བར་འགྱུར་གྱིས། གཞན་དག་གིས་ནི་མ་ཡིན་
ནོ། །གང་ཕྱིར་དད་པ་ཐེག་པའི་མཆོག །གང་གིས་རྣམ་པར་འདྲེན་པ་མཆོག །
དད་པ་མེད་པའི་མི་ལ་ནི། །དཀར་པོའི་ཕྱོགས་རྣམས་མི་སྐྱེ་སྟེ། །ས་བོན་ཚིག་
པར་གྱུར་པ་ལ། །མྱུ་གུ་སྔོན་པོ་ཇི་བཞིན་ནོ། །དད་དང་ལྡན་པའི་མི་དག་ལ། །
སངས་རྒྱས་ལས་རྣམས་འགྲུབ་འགྱུར་ཏེ། །སྔགས་རྣམས་ཐམས་ཅད་ཁྱད་པར་
དུ། །དད་ པ་ མེད་ ལ་ མི་ འགྲུབ་བོ། །གང་ ཡང་ འཇིག་ རྟེན་ ལྷ་ དག་ དང་། །དེ་
བཞིན་འཇིག་རྟེན་འདས་པ་དག །དད་ལྡན་ཀུན་ལ་འགྲུབ་འགྱུར་ཏེ། །སྡིག་པ་
ཀུན་དང་བྲལ་ཕྱིར་རོ། །བྱང་ཆུབ་དེར་སོང་ཡིད་ཀྱིས་ནི། །དེ་དག་མྱུར་དུ་ངས་
འགྲུབ་སྟེ། །ཞེས་སོགས་མཐའ་ཡས་པར་གསུངས་ཤིང་། འཕགས་པ་དོན་དམ་
མངོན་པར་ངེས་པའི་མདོ་ལས་ཀྱང་། དེ་བཞིན་གཤེགས་པའི་སྐུ་སྲེད་མེད་ཀྱི་བུ་
ཆེན་པོ་ལྟ་བུ་ཀུན་ཏུ་མཛེས་པ་འདི་ནི་སྔོན་དེ་བཞིན་གཤེགས་པའི་སྐུ་གཟུགས་
བྱས་པ་དང་། མཆོད་རྟེན་ཞིག་པ་བཅོས་པ་དང་། གཞན་དག་འཇིགས་པ་ལས་
དབུགས་ དབྱུང་ བ་ བྱས་ པས་ འགྲུབ། ཅེས་ དང་། དེ་ བཞིན་ གཤེགས་ པའི་ སྐུ་
གཟུགས་བཞེངས་པའི་ཕན་ཡོན་བརྗོད་པའི་མདོ་ལས་ཀྱང་། དགེ་སློང་དག །དེ་
བཞིན་གཤེགས་པའི་གཟུགས་བརྙན་བྱེད་པའི་གང་ཟག་སྦྱིན་པ་པོ་ལ་ཕན་ཡོན་
ལྔ་ཡོད་དེ། ལྔ་གང་ཞེ་ན། གཞལ་མེད་ཁང་ཆེན་པོར་གནས་པ་དང་། བོང་ཚོད་
བཟང་བར་གྲགས་པ་དང་། སྤྲོ་བ་མང་བ་དང་། ཚེ་རིང་བ་དང་། གྲགས་པ་དང་
ལྡན་པ་དང་། བདེ་བ་མང་བ་སྟེ། དགེ་སློང་དག །འདི་ནི་དེ་བཞིན་གཤེགས་པའི་
གཟུགས་བརྙན་བྱེད་པའི་གང་ཟག་སྦྱིན་པ་པོའི་ཕན་ཡོན་དང་པོ་ཡིན་ནོ། །གཞན་
ཡང་ཕྱུག་ པ་དང་། ནོར་མང་བ་དང་། ལོངས་སྤྱོད་ཆེ་བ་དང་། ཡོ་བྱད་མང་བ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དང་། བདག་ དབང་ བ་ དང༌། བདག་ གིར་ བྱ་ བ་ མང་ བ་ དང་། ནོར་ དང་། འབྲུ་
དང་། དབྱིག་དང་། གསེར་དང་། མཛོད་དང་
། བང་བའི་ཚོགས་མང་བ་དང་། རྟ་
དང་། གླང་ པོ་ཆེ་ དང༌། བ་ ལང་ དང་། ལུག་ དང༌། བྲན་ ཕོ་དང༌། བྲན་ མོ་ དང་།
ལས་བྱེད་ པ་ དང་། ཞོ་ཤས་འཚོ་བ་མང་བ་དང་། བློན་པོ་དང༌། མཛའ་བཤེས་
དང༌། གཉེན་དང༌། སྣག་གི་གཉེན་མཚམས་མང་པོར་འགྱུར་ཏེ། དགེ་སློང་དག །
འདི་ནི་ཕན་ཡོན་གཉིས་པ་ཡིན་ནོ། །དགེ་སློང་དག །གཞན་ཡང་གཟུགས་བཟང་
བ་དང་། །ལྟ་ན་སྡུག་པ་དང་། མཛེས་པ་དང༌། མདོག་གསེར་ལྟར་བཟང་བ་དང་།
མགོ་གདུགས་ལྟར་ཟླུམ་པ་དང་། ལག་པ་རིང་བ་དང་། དཔྲལ་བའི་དབྱེས་ཆེ་བ་
དང༌། སྨིན་མཚམས་བར་མ་ཆད་པ་དང༌། ཡན་ལག་དང་ཉིང་ལག་ཐམས་ཅད་
དང་ལྡན་པ་དང་། རྒྱན་ཐམས་ཅད་ཀྱིས་བརྒྱན་པར་འགྱུར་ཏེ། དགེ་སློང་དག །
འདི་ནི་ ཕན་ཡོན་གསུམ་པ་ཡིན་ནོ། །དགེ་སློང་དག །གཞན་ཡང་འཁོར་ལོས་
སྒྱུར་བའི་རྒྱལ་པོ་འཁོར་བཟང་པོ། རིན་པོ་ཆེ་སྣ་བདུན་དང་ལྡན་པ། བུ་སྟོང་གིས་
བསྐོར་བར་འགྱུར་ཏེ། དེའི་བུའམ། ཆུང་མའམ། བྲན་ནམ་ཉེ་བར་འཚོ་བ་གང་
ཡིན་པ་དེ་དག་ཐམས་ཅད་དེ་ལ་གུས་པར་ཉན་པ་དང་བཀའ་ཉན་པར་བྱེད་དེ།
དགེ་སློང་དག །འདི་ནི་ཕན་ཡོན་བཞི་པའོ། །དགེ་སློང་དག །གཞན་ཡང་དེ་ལུས་
དང་བྲལ་ན་བདེ་འགྲོ་མཐོ་རིས་ཀྱི་འཇིག་རྟེན་ལྷ་རྣམས་སུ་སྐྱེ་བར་འགྱུར་ཏེ།
དེར་སྐྱེས་ནས་ལྷའི་རྒྱལ་པོ་ཁྱད་པར་ཅན་ལྷ་དང་ལྷའི་བུ་དང་ལྷའི་བུ་མོ་རྣམས་ཀྱི་
རྟེན་དུ་འགྱུར་ལ། གནས་བཅུ་པོ་ལྷའི་ཚེ་དང་། ལྷའི་མདོག་དང་། ལྷའི་སྟོབས་
དང༌། ལྷའི་བདེ་བ་དང་། ལྷའི་དབང་ཕྱུག་ལ་དབང་བྱེད་པ་དང༌། ལྷའི་གཟུགས་
དང༌། སྒྲ་དང་། དྲི་དང་། རོ་དང་། རེག་བྱ་རྣམས་ཀྱིས་དགའ་བར་བྱེད་དེ། དགེ་
- 260 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
སློང་དག །འདི་ནི་དེ་བཞིན་གཤེགས་པའི་གཟུགས་བརྙན་བྱེད་པའི་གང་ཟག་
སྦྱིན་པ་པོའི་ཕན་ཡོན་ལྔ་པ་ཡིན་ནོ། །ཞེས་དང་། བུ་མོ་རིན་ཆེན་གྱིས་ཞུས་པའི་
མདོ་ལས་ཀྱང་། དེ་བཞིན་གཤེགས་པའི་སྐྱེས་བུ་ཆེན་པོའི་མཚན་ཐུ་བོ་ཆེ་ཆེན་
པོའི་ལུས་ཀུན་ནས་མཛེས་པ་འདི་ནི། སྔོན་དེ་བཞི་གཤེགས་པའི་སྐུ་གཟུགས་
བཞེངས་པ་དང་། མཆོད་རྟེན་ཞིག་པ་བཅོས་པ་དང༌། གཞན་འཇིགས་པ་དག་
དབུགས་ཕྱུང་བ་དང་། སེམས་ཅན་མི་མཐུན་པ་སྣུམ་བྱས་པས་འགྲུབ་སྟེ། བུ་མོ་
སྔོན་དགེ་བའི་རྩ་བའི་ཆོས་ཚད་མེད་གྲངས་མེད་པ་འདི་དག་སྤྱད་པས། དེ་བཞིན་
གཤེགས་པའི་སྐུ་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་མངོན་པར་འགྲུབ་
བོ། །ཞེས་དང་། དེ་བཞིན་གཤེགས་པའི་སྐུ་གཟུགས་ཀྱི་ལེའུ་ལས་ཀྱང་། སའམ།
རྡོ་ ཐལ་ ལམ། ཤིང་ ངམ། རྡོའམ། །རུས་ པའམ། ལྕགས་ སམ། གསེར་ རམ།
དངུལ་ ལམ། བེ་ཌཱུརྱ་འམ། ཤེལ་ལམ། མུ་ཏིག་དམར་པོའམ། རྡོའི་སྙིང་པོའམ།
སྦུག་ གམ་ དུང་ ངམ། མན་ཤེལ་ ལམ། སྤོས་ སམ། རས་ སམ། ཤིང་ ལེབ་ བམ།
རྩིག་ངོས་ལ་དེ་བཞིན་གཤེགས་པའི་སྐུ་གཟུགས་བཞེང་བར་བྱའོ། །རལ་བ་གསོ་
བར་བྱའོ། །གྲུམ་པ་འཆོས་པར་བྱ་སྟེ། དེ་བཞིན་གཤེགས་པའི་སྐུ་གཟུགས་བྱས་
ན། རིགས་དམའ་བ་རྣམས་དང་། སྡིག་ པ་ སྤྱོད་ པའི་ རིགས་རྣམས་དང་། ལོག་
པར་ལྟ་བའི་ རིགས་སུ་མི་སྐྱེ། ཡན་ལག་གང་ཡང་མ་ཚང་བར་མི་འགྱུར་རོ། །
གལ་ཏེ་མཚམས་མེད་པ་ལྔ་བྱས་སུ་ཟིན་ཀྱང་དེ་བཞིན་གཤེགས་པ་ལ་དད་པ་རྙེད་
དེ་སྐུ་གཟུགས་བྱས་ན། ལས་དེས་སེམས་ཅན་དམྱལ་བ་ཆུང་ངུ་མྱོང་སྟེ། ཐེག་པ་
གསུམ་གང་ཡང་རུང་བས་ངེས་པར་འབྱུང་བར་འགྱུར་རོ། །དཔེར་ན་མི་ཞིག་མི་
གཙང་བས་རེག་པ་ལ། རབ་ཏུ་དག་པར་བཀྲུས་ཏེ་སྤོས་ཀྱིས་བྱུགས་ན། དྲི་མི་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཞིམ་པ་དེ་མེད་པར་འགྱུར་རོ། །དེ་བཞིན་དུ་མཚམས་མེད་པ་བྱས་པ་དེའི་སྡིག་
པའང་མེད་པར་འགྱུར་རོ། ། མི་དགེ་བ་བཅུའི་ལས་ཀྱི་ལམ་དང་ལྡན་པའང་དེ་
བཞིན་གཤེགས་པ་ལ་དད་པ་རྙེད་དེ་དེའི་སྐུ་གཟུགས་བྱས་ན། དེའི་སྡིག་པ་དེ་ཇི་
ལྟར་མེའི་ཕུང་པོས་མར་ཚིག་སྟེ་དུ་བའང་མི་མངོན་པ་བཞིན་དུ་དེའི་སྡིག་པ་དེའང་
མི་སྣང་བར་འགྱུར་རོ། །ཞེས་སོགས་སྐུ་གཟུགས་འབུར་དུ་དོད་པ་དང་། རི་མོར་
བྲིས་པ་གང་ཡིན་ཡང་སྐུ་གཟུགས་བཞེངས་པ་ཙམ་གྱིས་ཕན་ཡོན་མཐའ་ཡས་མུ་
མེད་པ་ཐོབ་པར་གསུངས་ཤིང་། ལྷག་པར་སྒྲུབ་པ་སྙིང་པོར་བྱེད་པ་རྣམས་ལ་ནི་
བསྟན་པའི་བདག་པོ་བཅོམ་ལྡན་འདས་ཀྱིས་སྐུ་གཟུགས་བྱོན་ལེགས་པ་རེ་ངེས་
པར་འཆང་དགོས་པར་གསུངས། གཞན་ཡང་རྗེ་བཙུན་འཇམ་པའི་དབྱངས་ལ་
སོགས་པ་ལྷག་པའི་གང་དང་གང་ལ་གསོལ་བ་འདེབས་པ་དེ་དང་དེའི་བྲིས་སྐུ་
ཚད་ལྡན་རེ་བཅངས་ནས་དེའི་མདུན་དུ་སྒྲུབ་པ་བྱེད་པ་ཤིན་ཏུ་བསྔགས་ཏེ།
འཇམ་དཔལ་རྩ་རྒྱུད་ལས། དམ་ཚིག་ལ་དམིགས་པར་བྱས་ནས་སངས་རྒྱས་ཀྱི་
སྐུ་ གཟུགས་ སམ། སྐུ་ གདུང་ དང་ བཅས་ པའི་ མཆོད་རྟེན་ནམ། འཇམ་དཔལ་
གཞོན་ནུར་གྱུར་པའི་སྐུ་གཟུགས་ཀྱི་སྤྱན་སྔར་བཟླས་པར་བྱའོ། །ཞེས་གསུངས་
ཤིང་། གཞན་ཡང་རྒྱུད་སྡེ་བཞི་ག་ནས་ལྷག་པའི་ལྷ་གང་དང་གང་སྒྲུབ་ཀྱང་དེ་
དང་དེའི་བྲིས་སྐུ་ཚད་ལྡན་རེ་འཆང་དགོས་པར་ནན་ཏན་དུ་གསུངས་ལ། དོན་
འདི་དག་ལ་དགོངས་ནས་བཀའ་གདམས་གོང་མ་རྣམས་ཀྱི་ཕྱག་བཞེས་ལ་བསྟན་
པའི་བདག་པོ་ཐུབ་དབང་གི་སྐུ་རེ་འབྲལ་སྤང་དུ་མཛད་པ་ཡིན་པས། སྔོན་བྱོན་
དམ་པའི་རྣམ་ཐར་བཟང་པོ་དེ་དག་གི་རྗེས་སུ་ཞུགས་ཏེ། རང་རང་གི་འབྱོར་པའི་
ཁྱད་པར་དང་བསྟུན་ནས་མཆོག་གསུམ་གྱི་རྟེན་གསར་དུ་བཞེངས་པ་དང་། དེ་
- 262 -



བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་བྱེད་པའི་མེ་ལོང་།
དག་ལ་མཆོག་གསུམ་དངོས་ཀྱི་འདུ་ཤེས་བཞག་ནས་ཕྱག་མཆོད་བསྙེན་བཀུར་
ལ་བརྩོན་པར་བྱའོ།། །།
སྨྲས་པ། ཐོབ་དཀའ་འཛམ་གླིང་མི་ལུས་ཐོབ་དུས་སུ། །ལུས་ཀྱི་ངན་སྤྱོད་
མཐའ་དག་རབ་སྤངས་ནས། །ཐུབ་དབང་ཞལ་སྐྱིན་བླ་མའི་ཚོགས་རྣམས་ལ། །
ཕྱག་མཆོད་གསོལ་འདེབས་བྱས་ན་མི་ལེགས་སམ། །ཤིན་ཏུ་མཇལ་དཀའ་རྒྱལ་
བསྟན་མཇལ་ དུས་ འདིར། །དོན་མེད་ ངག་འཆལ་སྨྲ་བ་ ཡོངས་ སྤངས་ནས། །
གང་ལ་གསོལ་བ་བཏབ་ན་མི་བསླུ་བ། །བླ་མ་རྣམས་ལ་གསོལ་འདེབས་བརྗོད་
ན་ལེགས། །བྲག་རིའི་ལོགས་ལ་ཉ་རྒྱ་འཛུགས་པ་ལྟར། །དོན་མེད་རེ་དོགས་
བསམ་རྒྱ་ཀུན་དོར་ནས། །བྱིན་རླབས་གཏེར་ཆེན་རྩ་བརྒྱུད་བླ་མ་ལ། །སྙིང་གི་
ཁོང་ནས་གསོལ་བ་བཏབ་ན་ལེགས། །གང་ཞིག་བསྟེན་ན་མདོ་རྒྱུད་མ་ལུས་
པའི། །སྙིང་པོའི་གནད་ཀུན་གཏིང་ནས་ངེས་འགྱུར་བ། །སྐྱེས་བུ་གསུམ་གྱི་ལམ་
གྱི་རིམ་པ་རྣམས། །སྟོན་མཛད་རྒྱུད་ལྡན་བླ་མའི་ཚོགས་རྣམས་ལ། །བྱང་ཆུབ་
སྙིང་ པོའི་བར་དུ་སྐྱབས་སུ་མཆི། །དགེ་བ་འདི་ཡིས་སྐྱེ་ཞིང་སྐྱེ་བ་རུ། །ཐེག་
མཆོག་དམ་པའི་མགོན་གྱིས་རྗེས་བཟུང་སྟེ། །ལམ་བཟང་འདི་དང་ནམ་ཡང་མི་
འབྲལ་ཞིང་། །འགྲོ་ཀུན་སྒྲོལ་ལ་སྙིང་སྟོབས་ཕུལ་ཕྱིན་ཤོག །
ཅེས་བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་
བར་བྱེད་པའི་མེ་ལོང་ཞེས་བྱ་བ་འདི་ནི། བྲག་ཁ་ཐེག་ཆེན་གླིང་གི་འདུ་ཁང་
ལོགས་བྲིས་སྐབས་འདི་ལྟ་བུ་ཞིག་དགོས་ཞེས་པད་ཚལ་དགེ་སློང་རིན་པོ་ཆེས་
བསྐུལ་ཞིང་། པིར་ཐོགས་དབང་པོ་སྣང་གསལ་བློ་བཟང་འབྱུང་གནས་ཀྱིས་ཀྱང་
འདི་ལྟར་ཡི་གེར་འཁོད་པ་ཞིག་ཅིས་ཀྱང་དགོས་ཞེས་ནན་གྱིས་བསྐུལ་བ་ལ་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བརྟེན་ནས། བླ་མ་དམ་པ་རྣམས་ཀྱི་བཀའ་འབངས་ཐ་ཆུང་དགེ་སློང་ཡེ་ཤེས་
རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་རྒྱལ་
བའི་བསྟན་པ་རིན་པོ་ཆེ་སྒོ་ཀུན་ནས་འཕེལ་བར་གྱུར་ཅིག། །།
- 264 -



༄༅། །རྗེ་བཙུན་བྱམས་མགོན་ལ་བརྟེན་པའི་བླ་མའི་
རྣལ་འབྱོར་བཞུགས། །
ན་མོ་གུ་རུ་མེ་ཏྲི་ཡ། འདིར་སྐལ་ ལྡན་ གྱི་སྐྱེས་བུ་ རྗེ་བཙུན་བྱམས་པ་
མགོན་པོ་ལ་བརྟེན་པའི་བླ་མའི་རྣལ་འབྱོར་སྒོམ་པར་འདོད་པས། སྟན་བདེ་བ་
ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་དེ་དགེ་སེམས་ཁྱད་པར་ཅན་གྱི་
ངང་ནས་སྐྱབས་འགྲོ་སེམས་བསྐྱེད་ཚད་མེད་བཞི་རྣམས་རྒྱུད་དང་འདྲེས་ངེས་
པར་བྱས་ཏེ། དངོས་གཞི་ནི་དོན་དྲན་བཞིན་པའི་ངང་ནས་ཚིག་འདི་ལྟར་བརྗོད་
པར་བྱའོ། །མདུན་གྱི་ནམ་མཁར་མཆོད་སྤྲིན་རྒྱ་མཚོའི་དབུས། །སྣ་ཚོགས་རིན་
ཆེན་ལས་གྲུབ་ནོར་བུའི་ཁྲིར། །ཆུ་སྐྱེས་ཉི་ཟླའི་དཀྱིལ་འཁོར་རྒྱས་པའི་སྟེང་། །
བཀའ་དྲིན་གསུམ་ལྡན་རྩ་ བའི་བླ་མ་དང་། །དབྱེར་མེད་ རྗེ་བཙུན་བྱམས་ པ་
མགོན་པོ་ནི། །གསེར་གྱི་ལྷུན་པོ་ལྟ་བུར་རབ་བརྗིད་ཅིང་། །ཞལ་གཅིག་ཕྱག་
གཉིས་དགྱེས་པའི་འཛུམ་ཞལ་ཅན། །ཕྱག་གཉིས་ཐུགས་ཀར་ཆོས་འཁོར་ཕྱག་
རྒྱ་ཡིས། །ཀླུ་ཤིང་སྡོང་བུ་ཡལ་ག་ལོ་མ་དང་། །མེ་ཏོག་གེ་སར་སྤྱི་བླུགས་བཅས་
པ་འཛིན། །མཚན་བཟང་སུམ་ཅུ་དཔེ་བྱད་བརྒྱད་ཅུ་ཡིས། །སྨྲས་པའི་སྐུ་ལ་ཆོས་
གོས་རྣམ་པ་གསུམ། །གསོལ་ཞིང་ཞབས་གཉིས་རྡོ་རྗེ་སྐྱིལ་ཀྲུང་མཛད། །འོད་
ཕུང་དབུས་ན་ལྷམ་མེར་བཞུགས་པ་ཡི། །གནས་གསུམ་རྡོ་རྗེ་གསུམ་གྱིས་ལེགས་
མཚན་པའི། །ཐུགས་ཀའི་ཧཱུྃ་ལས་འོད་ཟེར་འཕྲོས་པ་ཡིས། །སྟེང་ཕྱོགས་དགའ་
ལྡན་ཆོས་ཀྱི་ཕོ་བྲང་ནས། །བྱམས་མགོན་བླ་མ་འཁོར་བཅས་སྤྱན་དྲངས་ཏེ། །
- 265-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དགྱེས་ཤིང་ཐིམ་པས་དབྱེར་མེད་གཅིག་ཏུ་འདྲེས། །རབ་འབྱམས་ཞིང་གི་མཆོག་
གསུམ་མ་ལུས་ཀྱང་། །སྤྱན་དྲངས་བྱམས་མགོན་བླ་མ་ལ་ཐིམ་པས། །སྐྱབས་
གནས་ མ་ ལུས་འདུས་པའི་ངོ་བོར་གྱུར། །གང་ལ་སྙིང་ནས་དད་ཅིང་གསོལ་
བཏབ་ན། །མཆོག་ཐུན་དངོས་གྲུབ་མ་ལུས་ཡིད་བཞིན་དུ། །སྩོལ་མཛད་བྱམས་
མགོན་བླ་མའི་ཞབས་པད་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །
སྲིད་ཞིའི་མཆོད་སྤྲིན་རྒྱ་མཚོ་ལེགས་པར་འབུལ། །ནོངས་པ་ཀུན་བཤགས་དགེ་
ལ་རྗེས་ཡི་རང་། །འགྲོ་ལ་ལམ་བཟང་འདོམས་ཕྱིར་བསྐལ་བརྒྱར་བཞུགས། །
འདིས་མཚོན་དགེ་བ་བྱང་ཆུབ་ཆེན་པོར་བསྔོ། །གླིང་བཞི་རི་རབ་ཉི་ཟླ་རིན་ཆེན་
བདུན། །རིན་ ཆེན་ མཎྜལ་ ཀུན་ བཟང་ མཆོད་ སྤྲིན་ ཚོགས། །བྱམས་མགོན་ རྗེ་
བཙུན་བླ་མ་མཉེས་ཕྱིར་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་
གསོལ། །བརྒྱད་ཁྲི་བཞི་སྟོང་གདམས་ངག་མ་ལུས་ལ། །དབང་བསྒྱུར་རྒྱལ་ཚབ་
མི་ ཕམ་མགོན་པོ་ཞེས། །རབ་འབྱམས་ཞིང་དུ་ སྙན་ པར་ཡོངས་ གྲགས་ པ། །
བྱམས་མགོན་བླ་མ་མཆོག་ལ་གསོལ་བ་འདེབས། །མཐོང་ན་མི་མཐུན་མེད་པ་
མཚན་དཔེའི་སྐུ། །འགྲོ་ལ་ལམ་བཟང་འདོམས་པའི་ཚངས་དབྱངས་གསུང་། །
དྲན་རེག་རྗེས་འཛིན་ཤེས་བྱ་ཀུན་གཟིགས་ཐུགས། །བྱམས་མགོན་བླ་མ་མཆོག་
ལ་གསོལ་བ་འདེབས། །སྤང་རྟོགས་རྒྱལ་བ་ཀུན་དང་དབྱེར་མེད་ཀྱང་། །ཞིང་
འདིར་ ཐུབ་ དབང་ འཁོར་ གྱི་ ཚུལ་ བཟུང་ སྟེ། །ཐེག་ པ་ མཆོག་ གི་ ལམ་ བཟང་
གསལ་མཛད་པ། །བྱམས་མགོན་ཐུགས་རྗེ་ཅན་ལ་གསོལ་བ་འདེབས། །བགྲང་
ཡས་བསྐལ་པའི་སྔོན་ནས་སངས་རྒྱས་ཀྱང་། །ཉམ་ཐག་འགྲོ་ལ་ཐུགས་རྗེས་མ་
བཟོད་ནས། །ཞིང་ འདིར་ སླར་ ཡང་ འཚང་རྒྱའི་ ཚུལ་ སྟོན་ པ། །བྱམས་ མགོན་
- 266 -



རྗེ་བཙུན་བྱམས་མགོན་ལ་བརྟེན་པའི་བླ་མའི་རྣལ་འབྱོར།
ཐུགས་རྗེ་ཅན་ལ་གསོལ་བ་འདེབས། །སྐྱོན་བྲལ་ཡོན་ཏན་ཀུན་གྱི་གཏེར་གྱུར་
ཅིང་། །མགོན་མེད་ཉམ་ཐག་འགྲོ་བའི་མགོན་གཅིག་པུ། །བྱམས་མགོན་བླ་མ་
ཐུགས་ རྗེའི་ གཏེར་ ཆེན་ ལ། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་
རློབས། །དེ་ལྟར་ཤུགས་དྲག་གསོལ་བ་བཏབ་པའི་མཐུས། །བྱམས་མགོན་བླ་མ་
མཆོག་གི་སྐུའི་ཆ་ལས། །བདུད་རྩི་འོད་ཟེར་དཔག་ཏུ་མེད་པའི་རྒྱུན། །བྱུང་བ་
རང་གི་སྒོ་གསུམ་ལ་ཐིམ་པས། །སྒོ་གསུམ་རྡོ་རྗེ་གསུམ་གྱི་ངོ་བོར་གྱུར། །བྱམས་
མགོན་བླ་མ་མཆོག་ཀྱང་དགྱེས་བཞིན་དུ། །རང་ལ་ཐིམ་པས་དབྱེར་མེད་གཅིག་
ཏུ་གྱུར། །དགེ་བ་འདི་ཡིས་ཚེ་རབས་ཐམས་ཅད་དུ། །བྱམས་མགོན་བླ་མ་མཆོག་
གིས་ རྗེས་ བཟུང་ སྟེ། །བཀའ་ བཞིན་ སྒྲུབ་ པས་ མཉེས་ པར་ བྱེད་ པ་ ལ། །ནོར་
བཟང་དཔའ་བོ་ལྟ་བུར་བདག་གྱུར་ཅིག །ཚེ་འདིའི་སྣང་བ་འགགས་ཚེ་དགའ་
ལྡན་དུ། །སྐྱེས་ནས་མི་ཕམ་འཇམ་དཔལ་སྙིང་པོ་སོགས། །རྒྱལ་བ་སྲས་བཅས་
ཀུན་ གྱི་ ཞལ་མཐོང་ཞིང་། །གསུང་གི་བདུད་རྩི་ངོམས་མེད་འཐུང་བར་ཤོག །
མདོ་སྔགས་གསུང་རབ་ཀུན་གྱི་སྙིང་པོའི་བཅུད། །ངེས་འབྱུང་བྱང་སེམས་ཡང་
དག་ལྟ་བ་དང་། །རིམ་གཉིས་ཟབ་མོའི་ཉམས་ལེན་མཐར་ཕྱིན་ཏེ། །ཟུང་འཇུག་
གོ་འཕང་མྱུར་དུ་ཐོབ་པར་ཤོག །སྐྱེ་བ་ཀུན་ཏུ་ཡང་དག་བླ་མ་དང༌། །འབྲལ་མེད་
ཆོས་ ཀྱི་དཔལ་ལ་ལོངས་ སྤྱོད་ཅིང་། །ས་ དང་ ལམ་ གྱི་ཡོན་ཏན་ རབ་ རྫོགས་
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
ཅེས་རྗེ་བཙུན་བྱམས་པ་མགོན་པོ་ལ་བརྟེན་པའི་བླ་མའི་རྣལ་འབྱོར་འདི་
ལྟ་བུ་ཞིག་དགོས་ཞེས་ལྷ་རྩེ་དགེ་སློང་ཡེ་ཤེས་རྣམ་རྒྱལ་གྱིས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བའོ། །འདིས་ཀྱང་འགྲོ་ཀུན་བྱམས་མགོན་བླ་མ་མཆོག་གིས་རྗེས་སུ་འཛིན་པར་
གྱུར་ཅིག ། ། །
- 268 -



༄༅། །ཟབ་ལམ་བླ་མའི་རྣལ་འབྱོར་བྱིན་རླབས་མྱུར་འཇུག་
སྐལ་བཟང་རེ་སྐོང་ཞེས་བྱ་བ་བཞུགས། །
ན་མོ་གུ་རུ་མཉྫགྷོ་ཥཱ་ཡ། རྗེ་བཙུན་བླ་མ་ཐུབ་དབང་རྡོ་རྗེ་འཆང་དང་
དབྱེར་མ་མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་
པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་ལམ་ཟབ་མོ་བླ་མ་
ལྷའི་རྣལ་འབྱོར་སྒོམ་པར་འདོད་པས་སྟན་བདེ་བ་ལ་ལུས་རྣམ་སྣང་གི་ཆོས་
བདུན་ལྡན་དུ་འཁོད་དེ། དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་
སེམས་བསྐྱེད་ཚད་མེད་བཞི་སྒོམ་པ་རྣམས་རྒྱུད་དང་འདྲེས་ངེས་བྱས་ནས་འདི་ལྟར་
ཉམས་སུ་བླང་བར་བྱ་སྟེ། རྨད་བྱུང་ཀུན་བཟང་མཆོག་སྤྲིན་རྒྱ་མཚོའི་དབུས། །དཔག་
བསམ་ལོ་འདབ་འབྲས་བུས་དུད་པའི་སྟེང་། །སྣ་ཚོགས་རིན་ཆེན་ལས་གྲུབ་འོད་
འབར་ཁྲི། །ཆུ་སྐྱེས་ཉི་ཟླའི་དཀྱིལ་འཁོར་རྒྱས་པའི་སྟེང་། །དུས་གསུམ་རྒྱལ་ཀུན་
ཐུགས་རྗེའི་ངོ་བོ་ཉིད། །རྩ་བའི་བླ་མ་ཐུབ་དབང་རྡོ་རྗེ་འཆང་། །སྐུ་མདོག་སེར་
པོ་ དགྱེས་ པའི་ འཛུམ་ ཞལ་ ཅན། །ཞལ་ གཅིག་ ཕྱག་ གཉིས་ གཡས་ པས་ཆོས་
འཆད་དང་། །ཕྱག་གཡོན་མཉམ་བཞག་སྟེང་ན་ལྷུང་བཟེད་བསྣམས། །མཚམས་
སྤྲིན་མདངས་འཛིན་ཆོས་གོས་རྣམ་པ་གསུམ། །གསོལ་ཞིང་ཞབས་གཉིས་རྡོ་རྗེ་
སྐྱིལ་ཀྲུང་བཞུགས། །མཐའ་སྐོར་དངོས་བརྒྱུད་བླ་མ་ཡི་དམ་ལྷ། །སངས་རྒྱས་
བྱང་སེམས་ཉན་རང་མཁའ་འགྲོ་དང་། །བསྟན་སྲུང་དམ་ཅན་རྒྱ་མཚོའི་ཚོགས་
དང་བཅས། །འོད་ཕུང་དབུས་ན་ལྷམ་མེར་གསལ་བ་ཡི། །གནས་ གསུམ་ཡི་གེ་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གསུམ་གྱིས་ལེགས་མཚན་པའི། །ཐུགས་ཀའི་ཧཱུྃ་གི་འོད་ཟེར་ལྕགས་ཀྱུ་ཡིས། །གར་
བཞུགས་གནས་ནས་ཡེ་ཤེས་སེམས་དཔའ་ཀུན། །སྤྱན་དྲངས་དམ་ཚིག་སོ་སོར་
དབྱེར་མེད་ཐིམ། །བདག་ ཉིད་བསོད་ནམས་ཞིང་གི་མཆོག་ཏུ་གྱུར། །གང་གི་
ཞབས་རྟེན་པདྨོ་གུས་བསྟེན་ན། །མཆོག་ཐུན་དངོས་གྲུབ་འདོད་དགུ་སྩོལ་མཛད་
ཅིང་། །མ་ནོར་ལམ་བཟང་གསལ་བར་སྟོན་མཛད་པའི། །ཐེག་མཆོག་དགེ་བའི་
བཤེས་ ལ་ ཕྱག་ འཚལ་ ལོ། །དངོས་བཤམས་ཡིད་ སྤྲུལ་ མཆོད་ ཚོགས་ མ་ ལུས་
འབུལ། །ནོངས་ པ་ ཀུན་ བཤགས་ དགེ་ ཚོགས་ རྗེས་ ཡི་ རང་། །ཟབ་རྒྱས་ ཆོས་
འཁོར་བསྐོར་ཞིང་བརྟན་པར་བཞུགས། །དུས་གསུམ་རྣམ་དཀར་བྱང་ཆུབ་ཆེན་
པོར་བསྔོ། །བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་
ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་མཆོད་པའི་ཚོགས་བཅས་
པ། །བློ་ཡིས་བསླངས་ཏེ་བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་
རྗེའི་དབང་གིས་བཞེས་ནས་བདག་ ལ་ བྱིན་གྱིས་བརླབ་ཏུ་གསོལ། །རྨད་བྱུང་
ཐུགས་རྗེའི་རྟ་ལྗང་ཅན་འོད་ [དཀར་༽ཀྱིས། །བུ་རམ་ཤིང་བསྟན་པདྨོའི་ཚལ་ཕྱེ་
ནས། །སྐལ་ལྡན་བུང་བར་ལེགས་བཤད་སྦྲང་རྩིའི་བཅུད། །སྩོལ་ལ་ཟླ་བྲལ་མགོན་
པོར་ གསོལ་ བ་འདེབས། །གང་ གི་ བློ་གྲོས་ ཁང་བཟང་ ཁྱོན་ཡངས་ པོ། །བསླབ་
གསུམ་རྣམ་དག་ངེས་འབྱུང་བྱང་སེམས་དང་། །ཡང་དག་ལྟ་བ་ཕྱིན་དྲུག་བསྡུ་བཞིས་
ཕྱུག །དམ་ཆོས་དགོས་འདོད་སྩོལ་ ལ་ གསོལ་བ་འདེབས། །རླབས་ཆེན་བསོད་
ནམས་མཆོག་གིས་བསྐྲུན་པའི་སྐུ། །ཟབ་རྒྱས་ཆོས་སྒྲ་སྙན་འཇེབས་སྒྲོག་པའི་
གསུང་། །ཇི་ལྟ་ཇི་སྙེན་ཤེས་བྱ་ཀུན་གཟིགས་ཐུགས། །ལེགས་མངའ་དགེ་བའི་བཤེས་
ལ་གསོལ་བ་འདེབས། །བདག་འཛིན་སྲིད་པའི་བཙོན་ཁང་ར་བ་འདིར། །གྲངས་མེད་
- 270 -



ཟབ་ལམ་བླ་མའི་རྣལ་འབྱོར་བྱིན་རླབས་མྱུར་འཇུག་སྐལ་བཟང་རེ་སྐོང་། །
དུས་ནས་ཆུད་པའི་ཉམ་ཐག་འགྲོར། །བདག་མེད་གནས་ལུགས་ལམ་བཟང་སྟོན་པ་
ལ། །ཟླ་བྲལ་ དཔལ་ ལྡན་ བླ་མར་ གསོལ་བ་འདེབས། །བསླུ་མེད་བླ་མ་ཡི་དམ་
རྫོགས་ སངས་རྒྱས། །ཞི་བའི་མཆོག་གྱུར་ལུང་རྟོགས་དམ་པའི་ཆོས། །འཕགས་
ཚོགས་དགེ་འདུན་ཀུན་གྱི་བྱིན་རླབས་ཀྱིས། །དཔལ་ལྡན་བླ་མ་བསྐལ་བརྒྱར་ཞབས་
བརྟན་ཤོག །གསོལ་འདེབས་རྒྱས་པར་བྱ་བར་སྤྲོ་ན། འཇམ་མགོན་བླ་མ་ཐམས་
ཅད་མཁྱེན་པ་ཡི། །གདམས་ངག་ཆོས་ཀྱི་སྲིད་ལ་དབང་བསྒྱུར་ཅིང་། །ཐུབ་བསྟན་
འཛིན་ལ་འགྲན་པའི་ཟླ་བྲལ་བ། །བྱམས་མགོན་བླ་མ་གཉིས་པར་གསོལ་བ་
འདེབས། །ཐུབ་པའི་གསུང་ངག་བརྒྱད་ཁྲི་བཞི་སྟོང་གི །སྙིང་པོའི་གནད་ ཀུན་
སྐྱེས་བུ་རྣམ་གསུམ་དུ། །བསྡུས་ནས་འདོམས་ལ་ཀུན་ནས་དབང་འབྱོར་བ། །
བྱམས་མགོན་བླ་མ་མཆོག་ལ་གསོལ་བ་འདེབས། །ཕྱོགས་བཅུའི་ཞིང་བཞུགས་རྒྱལ་
བ་ སྲས་བཅས་ ཀྱིས། །ཡལ་བར་བོར་བའི་ སྙིགས་དུས་ གདུལ་ བྱ་ རྣམས། །སྙིང་
སྟོབས་ཆེན་པོས་འདུལ་མཛད་ཐུགས་རྗེ་ཅན། །བྱམས་མགོན་བླ་མ་མཆོག་ལ་
གསོལ་བ་འདེབས། །མི་མཇེད་ཞིང་གི་སྟོན་པ་བཅོམ་ལྡན་འདས། །ཞིང་འདིར་
བཅུ་གཉིས་མཛད་པས་རྣམ་རོལ་ཀྱང་། །མངོན་སུམ་མ་མཐོང་སྐལ་དམན་བདག་
ཅག་རྣམས། །འདྲེན་མཛད་བྱམས་མགོན་བླ་མར་གསོལ་བ་འདེབས། །ཕུལ་བྱུང་
ཞབས་དང་འཇམ་མགོན་བླ་མ་སོགས། །བགྲང་ཡས་རླབས་ཆེན་སེམས་དཔའི་
ཚོགས་རྣམས་ཀྱིས། །འདུལ་བར་མ་ནུས་དམུ་རྒོད་བདག་ཅག་ལ། །ལམ་བཟང་
འདོམས་མཛད་བྱམས་མགོན་བླ་མར་འདུད། ཁ་བ་ཅན་གྱི་མགོན་པོ་ཐུགས་རྗེ་
ཅན། །སྤྱན་རས་གཟིགས་ཞེས་གྲགས་པ་དེ་ཉིད་ཀྱང་། །མགོན་པོ་ཁྱོད་ལས་གཞན་
ན་མ་མཆིས་པས། །བྱམས་མགོན་ཐུགས་རྗེ་ཅན་ལ་གསོལ་བ་འདེབས། །མ་ལུས་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རྒྱལ་བ་ཀུན་གྱི་འཕྲིན་ལས་རྣམས། །མགོན་པོ་ཁྱད་ཀྱིས་བདག་གིར་མཛད་པས་
ན། །འཕྲིན་ལས་ལྷ་མོ་སྒྲོལ་མའང་ཁྱོད་ཉིད་ལགས། །བྱམས་མགོན་བླ་མ་མཆོག་
ལ་གསོལ་བ་འདེབས། །མཆོག་ཐུན་དངོས་གྲུབ་སྩོལ་མཛད་ཡི་དམ་ལྷ། །བདེ་
གཤེགས་མ་ལུས་འདུས་པའི་གཟུགས་ཀྱི་སྐུ། །མཁའ་འགྲོ་ཆོས་སྐྱོང་ཡོངས་ཀྱི་
མངའ་བདག་སྟེ། །ཀུན་འདུས་བྱམས་མགོན་བླ་མར་གསོལ་བ་འདེབས། །དེང་
ནས་བཟུང་སྟེ་ཚེ་རབས་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་
འཛིན་ཅིང་། །སྐུ་ གསུང་ ཐུགས་ ཀྱི་གསང་བ་ ཀུན་ བཟུང་ནས། །བཀའ་བཞིན་
སྒྲུབ་པས་མཉེས་པར་བགྱིད་གྱུར་ཅིག །ལེགས་ཚོགས་ཀུན་གྱི་རྩ་བ་ཟླ་མེད་པ། །
དྲིན་ཅན་བླ་མ་མཆོག་གསུམ་ཀུན་འདུས་སུ། །གཏིང་ནས་ཡིད་ཆེས་དད་གུས་
དྲག་པོ་ཡིས། །ཅི་གསུང་བཀའ་བཞིན་སྒྲུབ་པ་ཉིད་གྱུར་ཅིག །ངེས་འབྱུང་བྱང་
སེམས་ཡང་དག་ལྟ་བ་ དང༌། །ཕྱིན་དྲུག་རིམ་གཉིས་སྤྱོད་དང་བཅས་པ་ལ། །
འཁྲུལ་མེད་ངེས་པ་བརྟན་པོ་རྙེད་གྱུར་ནས། །རྩེ་གཅིག་སྒྲུབ་པ་སྙིང་པོར་བྱེད་
གྱུར་ཅིག །རྣམ་དག་ལམ་བཟང་སྒྲུབ་པའི་གེགས་ཀྱི་ཕུལ། །མི་དགེའི་བཤེས་
དང་སྡིག་པའི་གྲོགས་རྣམས་ཀྱི། །དབང་དུ་སྐད་ཅིག་ཙམ་ཡང་མི་འགྲོ་ཞིང་། །
དམ་ཚིག་སྡོམ་པ་གཙང་མར་མཐར་ཕྱིན་ཤོག །ཐོག་མཐའ་བར་གསུམ་གཙང་མའི་
ལྷ་ཆོས་མཆོག །ལྷ་ཆོས་བདུན་ལྡན་བཀའ་གདམས་གཙང་མ་ཡི། །རྣམ་ཐར་གཙང་
མ་སྐྱོང་བ་མཐར་ཕྱིན་ཏེ། །འབྲས་གཙང་འོག་མིན་ཞིང་དུ་སྨིན་པར་ཤོག །ཚེ་ཐུང་
འདི་ནི་སྐྱིད་དམ་སྡུག་ཀྱང་རུང་། །ལམ་བཟང་འདི་འདྲ་ཕྱིས་ནས་རྙེད་དཀའ་
བས། །ལྷས་བྱིན་རྣམ་ཐར་ རིང་ལུགས་རྒྱང་བསྲིངས་ཏེ། །ཕ་རྗེས་བུ་ཡིས་ཟིན་
པར་བྱིན་གྱིས་རློབས། །དེ་ལྟར་ལམ་བཟང་སྟོན་པའི་བཤེས་གཉེས་དང་། །ཚུལ་
- 272 -



ཟབ་ལམ་བླ་མའི་རྣལ་འབྱོར་བྱིན་རླབས་མྱུར་འཇུག་སྐལ་བཟང་རེ་སྐོང་། །
བཞིན་སྒྲུབ་པའི་གྲོགས་རྣམས་ཞབས་བརྟན་ཅིང་། །ཕྱི་དང་ནང་གི་བར་དུ་གཅོད་
པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །དེ་ལྟར་སྙིང་གི་ཁོང་
ནས་གསོལ་བཏབ་མཐུས། །བླ་མ་ལྷ་ཚོགས་རྣམས་ཀྱི་སྐུའི་ཆ་ལས། །བདུད་རྩི་འོད་
ཟེར་སྣ་ལྔའི་རྒྱུན་བྱུང་བ། །བདག་གཞན་ཀུན་གྱི་སྒོ་གསུམ་ལ་ཐིམ་པས། །ནད་
གདོན་སྡིག་སྒྲིབ་བག་ཆགས་བཅས་པ་དག །ཚེ་དང་བསོད་ནམས་ལུང་རྟོགས་
ཡོན་ཏན་འཕེལ། །ཞིང་མཆོག་དམ་པའི་བྱིན་རླབས་མ་ལུས་པ། །བདག་གཞན་
སེམས་ཅན་ཀུན་ལ་ཐིམ་པར་གྱུར། །ཚོགས་ཞིང་རྣམས་ཀྱང་དགྱེས་པ་ཆེན་པོ་
ཡིས། །མཐའ་ནས་འོད་ཞུ་རྩ་བའི་བླ་མར་ཐིམ། །དེ་ཡང་འོད་ཞུ་བདག་ཉིད་ལ་
ཐིམ་ པས། །སྒོ་གསུམ་ སྐུ་ གསུང་ ཐུགས་ དང༌ རོ་ གཅིག་ གྱུར། །འདིས་མཚོན་
དུས་གསུམ་རྣམ་དཀར་དགེ་བའི་མཐུས། །བདག་སོགས་དེང་ནས་བྱང་ཆུབ་
སྙིང་པོའི་བར། །རྗེ་བཙུན་བླ་མ་མཆོག་གིས་རྗེས་བཟུང་ནས། །མདོ་རྒྱུད་བདུད་
རྩིའི་རོ་ལ་སྤྱོད་པར་ཤོག །སྐྱེ་ཞིང་སྐྱེ་བ་དང་ནི་ཐམས་ཅད་དུ། །རིགས་བཟང་བློ་
གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་པས། །དཔལ་ལྡན་
བླ་མའི་དམ་ཚིག་ལ་གནས་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །རྒྱལ་མཚན་རྩེ་མོ་དབང་གི་རྒྱལ་
པོ་ལྟར། །ལྷག་པའི་ལྷ་ཡིས་གཙུག་གི་རྒྱན་གྱུར་ཅིང་། །སྒྲུབ་པ་པོ་ལ་དངོས་གྲུབ་
མཆོག་སྩོལ་བའི། །དཔལ་ལྡན་བླ་མ་མཆོག་གི་བཀྲ་ཤིས་ཤོག །
ཅེས་རྗེ་བཙུན་བླ་མ་བྱམས་པའི་མཚན་ཅན་དང་ཐུབ་དབང་རྡོ་རྗེ་འཆང་
དབྱེར་མེད་དུ་བྱས་ཏེ་གསོལ་བ་འདེབས་པའི་བླ་མའི་རྣལ་འབྱོར་སྨོན་ཚིག་དང་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཅས་པ་འདི་ལྟ་བུ་ཞིག་དགོས་ཞེས་དད་ལྡན་དཀའ་ཆེན་ཡེ་ཤེས་བསོད་ནམས་
ཀྱིས་ཡང་དང་ཡང་དུ་བསྐུལ་བ་ལ་བརྟེན་ནས། བླ་མའི་རྣལ་འབྱོར་དངོས་གཞི་
བྱིན་རླབས་ཀྱི་ཚན་ཀ་ཆེ་ཁྱད་རྗེ་ཙུན་བློ་བཟང་ཡེ་ཤེས་དཔལ་བཟང་པོས་མཛད་
པའི་བྱིན་རླབས་མྱུར་འཇུག་ལ་གཞི་བྱས། ཚོགས་ཞིང་གི་གཙོ་བོའི་ཁྱད་པར་དང་
འདོད་གསོལ་སྨོན་ཚིག་སོགས་གསར་དུ་བསྒྲིགས་ཏེ་རྗེ་བཙུན་བླ་མ་གང་གི་
བཀའ་འབངས་ཡེ་ཤེས་རྒྱལ་མཚན་གྱིས་དབེན་གནས་མ་ཎི་ལ་ཁར་སྦྱར་བའོ། །
འདིས་ཀྱང་འགྲོ་ཀུན་བྱམས་མགོན་བླ་མས་རྗེས་སུ་འཛིན་པར་གྱུར་ཅིག ། །
༈ ཚོགས་ཞིང་གཙོ་བོ་རྗེ་བླ་མའི་རྣམ་པར་སྒོམ་པར་སྤྲོ་ན། རྩ་བའི་བླ་མ་
གསུམ་ལྡན་དགེ་སློང་ཚུལ། །སྐུ་མདོག་དཀར་གསལ་དགྱེས་པའི་འཛུམ་ཞལ་
ཅན། །ཞེས་བསྒྱུར་ཞིང་སྔ་ཕྱི་རྣམས་གོང་ལྟར་རོ། །གསོལ་འདེབས་ཀྱི་ཚེ། བརྩེ་
ཆེན་ཡེ་ཤེས་ལྔ་ལྡན་ཐུབ་དབང་གི །གདམས་ངག་ཆོས་ཀྱི་སྲིད་ལ་དབང་བསྒྱུར་
ཞིང་། །ཐུབ་བསྟན་ཡོངས་རྫོགས་འཛིན་ལ་ ཟླ་ བྲལ་བ། །བྱམས་མགོན་བླ་མ་
གཉིས་པར་གསོལ་བ་འདེབས། །ཐུབ་ པའི་ གསུང་ངག་གནད་རྣམས་ཡེ་ཤེས་
ཀྱིས། །ལེགས་རྟོགས་རྒྱལ་བ་དགྱེས་པའི་ལམ་རིམ་དུ། །བསྡུས་ནས་འདོམས་ལ་
ཀུན་ནས་དབང་འབྱོར་བ། །བྱམས་མགོན་དྲིན་ཅན་བླ་མར་གསོལ་བ་འདེབས། །
དེ་ཕྱིན་གསོལ་འདེབས་ཀྱི་ཚིག་བྱམས་མགོན་ཞེས་པ་རྗེ་བཙུན་ཞེས་བསྒྱུར་ནས་
གསོལ་བ་འདེབས་ཚུལ་གོང་ལྟར་རོ།། །།
- 274 -



༄༅། །རྒྱལ་བ་ཙོང་ཁ་པ་ལ་བརྟེན་པའི་བླ་མའི་
རྣལ་འབྱོར་བཞུགས། །
ན་མོ་གུ་རུ་མཉྫགྷོ་ཥཱ་ཡ། དེ་ལ་འདིར་དལ་བའི་རྟེན་ལ་སྙིང་པོ་ལེན་པའི་
ཐབས་མཆོག་ཏུ་གྱུར་པ་ཟབ་ལམ་བླ་མའི་རྣལ་འབྱོར་སྒོམ་པར་འདོད་པས། ཡིད་
མཐུན་གྱི་གནས་སུ་བདེ་བའི་སྟན་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་
ནས། རང་རྒྱུད་ལ་བརྟགས་ཏེ་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་
སེམས་བསྐྱེད་ཚད་མེད་བཞི་ཁྱད་པར་གྱི་སེམས་བསྐྱེད་རྣམས་རྒྱུད་དང་འདྲེས་
ངེས་བྱས་ལ། དངོས་གཞི་ཚིགས་སུ་བཅད་པའི་སྒོ་ནས་བརྗོད་ན་འཇུག་པ་བདེ་བས་
འདི་ལྟར། མདུན་གྱི་ནམ་མཁའ་འོད་འབར་ནོར་བུའི་ཁྲིར། །ཆུ་སྐྱེས་ཉི་ཟླའི་དཀྱིལ་
འཁོར་རྒྱས་པའི་སྟེང་། །བཀའ་དྲིན་གསུམ་ལྡན་རྩ་བའི་བླ་མ་དང་། །དབྱེར་མེད་
རྒྱལ་ཀུན་ངོ་བོ་ཙོང་ཁ་པ། །སྐུ་མདོག་དཀར་གསལ་དགྱེས་པའི་འཛུམ་དཀར་
ཅན། །ཞལ་ གཅིག་ ཕྱག་ གཉིས་ ཆོས་ འཆད་ མཉམ་ བཞག་ སྟེང་། །བདུད་ རྩི་
མཆོག་གིས་གང་བའི་ལྷུང་བཟེད་བསྣམས། །ཤེས་རབ་རལ་གྲི་ཤེར་ཕྱིན་གླེགས་
བམ་གྱིས། །སྐུ་དཔུང་གཡས་གཡོས་མཛེས་ཤིང་འོད་ཟེར་འཕྲོ། །གསེར་མདོག་
པཎ་ཞྭ་ཆོས་གོས་རྣམ་པ་གསུམ། །གསོལ་ཞིང་ཞབས་གཉིས་རྡོ་རྗེ་སྐྱིལ་ཀྲུང་
གིས། །འོད་ཕུང་དབུས་ན་བཞུགས་པའི་གནས་གསུམ་དུ། །རྡོ་རྗེ་གསུམ་མཚན་
ཧཱུཾ་ཡིག་འོད་ཟེར་གྱིས། །དགའ་ལྡན་གནས་སོགས་ཞིང་ ཁམས་ རབ་ འབྱམས་
ནས། །འཇམ་མགོན་བླ་མ་རྒྱལ་བ་སྲས་དང་བཅས། །སྤྱན་དྲངས་དབྱེར་མེད་
-275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གཅིག་གྱུར་བརྟན་པར་བཞུགས། །
དེ་ལྟར་བླ་མ་སྐྱབས་གསུམ་ཀུན་འདུས་ཀྱི་བདག་ཉིད་དུ་མོས་པ་བརྟན་པོ་
དང་། ཕྱོགས་བཅུའི་སངས་རྒྱས་ཐམས་ཅད་མཆོད་པ་ལས་བླ་མའི་བ་སྤུའི་བུ་ག་
གཅིག་མཆོད་པ་ལྷག་པ་སོགས་བསོད་ནམས་ཀྱི་ཞིང་བླ་ན་མེད་པར་མདོ་རྒྱུད་
གསུང་རབ་ཀུན་ནས་བསྔགས་པའི་ཚུལ་ལ་ངེས་པ་བརྟན་པོ་བསྐྱེད་ནས། ཡལ་
ལག་བདུན་པ་མཎྜལ་དང་བཅས་པས་མཆོད་པ་ནི། གང་གི་ཞབས་རྟེན་པདྨོའི་གེ་
སར་རྡུལ། །སྤྱི་བོར་རེག་པའི་སྐལ་བཟང་ཐོབ་ཙམ་གྱིས། །འདི་ཕྱིའི་དོན་གཉིས་
ལྷུན་གྱིས་གྲུབ་མཛད་པ། །བླ་མ་རིན་པོ་ཆེ་ལ་ཕྱག་འཚལ་ལོ། །དངོས་བཤམས་
ཡིད་སྤྲུལ་མཆོད་ཚོགས་མ་ལུས་འབུལ། །སྡིག་ལྟུང་ཀུན་བཤགས་དགེ་ལ་རྗེས་
ཡི་རང་། །བདག་ཅག་འགྲོ་ལ་ཆོས་འཁོར་བསྐོར་བའི་ཕྱིར། །དཔལ་ལྡན་བླ་མ་
བསྐལ་ བརྒྱར་ བཞུགས་ སུ་ གསོལ། །དགེ་ བ་ ཅི་ བསགས་ བྱང་ ཆུབ་ ཆེན་ པོར་
བསྔོ། །གླིང་བཞི་རི་རབ་རིན་ཆེན་བདུན་ལ་སོགས། །བདག་གཞན་སྣོད་བཅུད་
འབྱོར་ པ་མ་ལུས་པ། །བློ་ཡིས་བསླངས་ནས་བླ་མ་མཆོག་ལ་འབུལ། །ཐུགས་
རྗེས་བཞེས་ནས་བྱིན་གྱིས་བརླབ་ཏུ་གསོལ། ། །
དེ་ནས་བཤེས་གཉེན་བསྟེན་པའི་ཕན་ཡོན། མ་བསྟེན་པའི་ཉེས་དམིགས་
རྣམས་ལ་ངེས་པ་དྲངས་ནས་དད་གུས་ཤུགས་དྲག་པོས་གསོལ་བ་འདེབས་པ་ནི།
སྔོན་བྱོན་རྒྱལ་དང་རྒྱལ་སྲས་མ་ལུས་ པས། །ཡལ་བར་དོར་བའི་མགོན་མེད་
བདག་ཅག་ལ། །རྒྱལ་བའི་མཛད་ པ་ ཇི་བཞིན་སྒྲུབ་མཛད་པ། །སྐྱབས་མགོན་
ཐུགས་ རྗེ་ ཅན་ ལ་ གསོལ་བ་འདེབས། །སྟོན་པ་མཉམ་མེད་ཤཱཀྱའི་རྒྱལ་པོས་
ཀྱང་། །འདུལ་ བར་མ་ནུས་ དམུ་ རྒོད་ བདག་ ཅག་ ལ། །རྒྱལ་ བའི་ ལམ་ བཟང་
276 -



རྒྱལ་བ་ཙོང་ཁ་པ་ལ་བརྟེན་པའི་བླ་མའི་རྣལ་འབྱོར། །
གསལ་ བར་ སྟོན་ མཛད་ པ། །སྐྱབས་ མགོན་ ཐུགས་ རྗེ་ ཅན་ ལ་ གསོལ་ བ་
འདེབས། །མདོ་རྒྱུད་བསྟན་བཅོས་ཀུན་གྱི་དགོངས་པའི་དོན། །ཉམས་ལེན་རིམ་
པ་གཅིག་ཏུ་ལེགས་བསྡུས་ནས། །རྒྱལ་བ་དགྱེས་པའི་ལམ་ལ་འཁྲིད་མཛད་པ། །
སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །དེ་ལྟར་དོན་དྲན་བཞིན་
པའི་སྒོ་ནས་ གསོལ་འདེབས་རྒྱུད་འཁུལ་ ངེས་ བྱ་ཞིང་། བཀའ་དྲིན་དྲན་པའི་
གསོལ་འདེབས་རྒྱས་པར་བྱ་འདོད་ན་ཡི་གེ་ལོགས་སུ་གསལ་བར་ལྟར་བྱ། དེ་
ནས་ཕུར་ཚུགས་གསོལ་འདེབས་བྱ་བ་ནི། འདི་ཕྱི་བར་དོའི་གནས་སྐབས་ཐམས་
ཅད་དུ། །སྐྱབས་གནས་ཀུན་འདུས་འཇམ་མགོན་བླ་མ་ལས། །ལྷག་པའི་རེ་ས་
གཞན་དུ་མ་མཆིས་པས། །ཐུགས་རྗེས་བཟུང་ལ་བྱིན་གྱིས་བརླབ་ཏུ་གསོལ། །
ཞེས་ལན་མང་དུ་བརྗོད་ལ་གསོལ་བ་ཤུགས་དྲག་ཏུ་གདབ། དེ་ལྟར་ལན་མང་
གསོལ་བ་བཏབ་པའི་མཐུས། །འཇམ་མགོན་བླ་མ་ཐུགས་རྗེའི་གཏེར་ཆེན་པོ། །
གཏིང་ནས་དགྱེས་པར་གྱུར་ཏེ་སྐུའི་ཆ་ལས། །སྐུ་གསུང་ཐུགས་ཀྱི་བྱིན་རླབས་
བདུད་རྩིའི་རྒྱུན། །བབས་པ་རང་གི་ལུས་ངག་ཡིད་གསུམ་ལ། །རིམ་པ་བཞིན་
དང་ཅིག་ཅར་དུ་ཐིམ་པས། །སྒྲིབ་པ་རྣམ་བཞི་དག་ཅིང་དབང་བཞི་ཐོབ། །སྒོ་
གསུམ་སྐུ་གསུང་ཐུགས་དང་རོ་གཅིག་གྱུར། །སླར་ཡང་འདོད་བྱའི་དོན་ལ་སྨོན་
ཞིང་བྱིན་རླབས་ཞུ་བ་ནི། །བླ་མ་མཆོག་གི་ཐུགས་རྗེ་ནུས་མཐུ་ཡིས། །བཤེས་
གཉེན་དམ་པ་ཚུལ་བཞིན་བསྟེན་པ་དང་། །བཀའ་བཞིན་སྒྲུབ་པས་མཉེས་པར་
བྱེད་པ་ལ། །རྒྱལ་སྲས་རྟག་ཏུ་ངུ་དང་མཚུངས་པར་ཤོག །ངེས་འབྱུང་བྱང་སེམས་
ཡང་དག་ལྟ་བ་དང་། །ཟབ་ལམ་རིམ་པ་གཉིས་ཀྱི་རྣལ་འབྱོར་ལ། །འཁྲུལ་མེད་
ངེས་པ་བརྟན་པོ་རྙེད་གྱུར་ནས། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །སྐྱེ་
-277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བ་ ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ ཀྱི་དཔལ་ལ་ལོངས་ སྤྱོད་
ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་
ཐོབ་ཤོག །དེ་ལྟར་དོན་དྲན་བཞིན་པས་ཉམས་སུ་ལེན་ཅིང་མན་ངག་གི་གནད་
ཞིབ་པར་ནི་ཞལ་ལས་ཤེས་པར་བྱའོ། །ཞེས་རྒྱལ་བ་ཙོང་ཁ་པ་ལ་བརྟེན་པའི་བླ་
མའི་རྣལ་འབྱོར་བཀའ་དྲིན་དྲན་པའི་གསོལ་འདེབས་དང་བཅས་པ་འདི་ལྟ་བུ་
ཞིག་དགོས་ཞེས་འབྲི་ལུང་རི་ཁྲོད་པ་དད་ལྡན་དགེ་སློང་སྐལ་བཟང་ཡར་འཕེལ་
དང་དགེ་ཚུལ་འཕྲིན་ལས་ཆོས་འབྱོར་གཉིས་ཀྱིས་བསྐུལ་བ་ལ་བརྟེན་ནས། བླ་
མ་དམ་པ་རྣམས་ཀྱི་ཞབས་རྡུལ་སྤྱི་བོས་ལེན་པ་དགེ་སློང་ཡེ་ཤེས་རྒྱལ་མཚན་
གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་འཇམ་
མགོན་བླ་མས་རྗེས་སུ་འཛིན་པར་གྱུར་ཅིག ། །
-278-



༄༅། །བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་
གདུང་ཤུགས་དྲག་པོས་གསོལ་བ་འདེབས་ ་
ཚུལ་བཞུགས། །
ན་ མོ་ གུ་ རུ། ཕྱོགས་ བཅུའི་ ཞིང་ བཞུགས་ རྣམ་འདྲེན་ མ་ ལུས་ པའི། །
ཐུགས་རྗེའི་རང་གཟུགས་དྲིན་ཅན་བླ་མ་དང་། །བསླུ་མེད་སྐྱབས་གྱུར་ཕྱག་འོས་
མ་ ལུས་ ལ། །ལུས་ ངག་ ཡིད་ གསུམ་ གུས་ པས་ ཕྱག་ འཚལ་ ལོ། །དངོས་ སུ་
བཤམས་དང་ཡིད་ཀྱིས་སྤྲུལ་པ་དང༌། །ཀུན་བཟང་སྨོན་ལམ་མཐུ་ལས་གྲུབ་པ་
ཡི། །མུ་མེད་ཞིང་གི་མཆོད་ཚོགས་མ་ལུས་པ། །དྲིན་ཅན་བླ་མ་རྣམས་ལ་དབུས་
བར་བགྱི། །ཐོག་མེད་མ་རིག་ལིང་ཏོག་འཐུག་པོ་ཡིས། །བློ་མིག་རབ་ཏུ་ལྡོངས་
པར་གྱུར་པའི་མཐུས། །སྒོ་གསུམ་འཁྲུལ་པའི་གྱ་ཚོམ་ཅི་མཆིས་པ། །ཐུགས་རྗེ་ཆེ་
ལྡན་རྣམས་ལ་སྙིང་ནས་བཤགས། །ཆོས་རྣམས་རང་རང་ངོ་བོས་སྟོང་ན་ཡང་། །
རབ་དཀར་སེམས་ཀྱི་འདུ་བྱེད་འཛིན་མ་ལས། །སྲིད་ཞིའི་དགེ་ལེགས་ས་བརྟོལ་
རྒྱས་པ་ལ། །ཤིན་ཏུ་བསམ་པ་ཐག་པས་ཡི་རང་ངོ༌། །རྒྱལ་བའི་མཛད་པ་ཀུན་གྱི་
ནང་ནས་ཀྱང་། །ཕུལ་དུ་བྱུང་བ་ཆོས་ཀྱི་སྒྲ་དབྱངས་ཀྱིས། །འགྲོ་ཀུན་མ་རིག་
གཉིད་ ལས་ བསླང་ བའི་ ཕྱིར། །རྡོ་ རྗེའི་ ཁམས་ ལྟར་ བརྟན་ པར་ བཞུགས་ སུ་
གསོལ། །དགེ་བའི་རྩ་བ་ཇི་སྙེད་མཆིས་པ་དེས། །ཚེ་རབས་ཀུན་ཏུ་ཐེག་མཆོག་
བཤེས་གཉེན་གྱིས། །འབྲལ་བ་མེད་པར་རྗེས་སུ་འཛིན་པ་དང་། །བཀའ་བཞིན་
བསྒྲུབས་ པས་ ས་ལམ་མཐར་ ཕྱིན་ཤོག །གླིང་བཞི་གླིང་ཕྲན་ ཉི་ ཟླ་ ལྷུན་པོར་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བཅས། །སྣོད་བཅུད་འབྱོར་པའི་ཁྱད་པར་མ་ལུས་པ། །བློ་ཡིས་བསླངས་ནས་བླ་
མ་མཆོག་ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །བློ་
གྲོས་སྒྲིབ་བྲལ་མཁའ་ལྟར་རྣམ་དག་ཅིང་། །བཟང་པོའི་མཛད་པས་རྒྱལ་བསྟན་
འཛིན་པ་ལ། །རྒྱལ་བ་ཉིད་ལྟར་གྲགས་པའི་དཔལ་ཡོན་ཅན། །ཟླ་མེད་བླ་མ་
མཆོག་ལ་གསོལ་བ་འདེབས། །འཇམ་མགོན་བླ་མ་བློ་བཟང་གྲགས་པ་ཡི། །ཡེ་
ཤེས་སྒྱུ་མའི་རྣམ་འཕྲུལ་ངུར་སྨིག་གར། །འཛིན་མཛད་སྐྱབས་མགོན་རྗེ་བཙུན་
བླ་མ་ལ། །སྒོ་གསུམ་གུས་པའི་སྒོ་ནས་གསོལ་བ་འདེབས། །བརྒྱད་ཁྲི་བཞི་སྟོང་
གདམས་ངག་ཆོས་སྲིད་ལ། །དབང་བསྒྱུར་བྱམས་མགོན་གཉིས་པ་ཆོས་ཀྱི་རྗེ། །
བཀའ་དྲིན་མཚུངས་མེད་རྗེ་བཙུན་བླ་མ་ལ། །སྙིང་གི་ཁོང་ནས་གུས་པས་གསོལ་
བ་ འདེབས། །བློ་གྲོས་ ཁང་ བཟང་ དཔལ་ ལྡན་ བསོད་ ནམས་ དང༌། །ཡེ་ཤེས་
ཚོགས་གཉིས་ནོར་བུས་ལེགས་གང་བ། །སྐྱབས་མགོན་ཟླ་མེད་རྗེ་བཙུན་བླ་མ་
ལ། །ལྷག་བསམ་རྣམ་པར་དག་པས་གསོལ་བ་འདེབས། །སྔོན་བྱོན་རྒྱལ་དང་
རྒྱལ་སྲས་ཐམས་ཅད་ཀྱིས། །ཡལ་བར་བོར་བའི་དམུ་རྒོད་བདག་ཅག་ལ། །རྒྱལ་
བའི་ ལམ་ བཟང་ གསལ་ བར་ འདོམས་ མཛད་ པ། །བཀའ་དྲིན་མཚུངས་མེད་
ཞབས་ལ་སྙིང་ནས་འདུས། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ། །དང་བའི་མཚོ་
ནང་སོ་སོར་ཟླ་གཟུགས་བཞིན། །གདུལ་བྱའི་མོས་ངོར་སྣ་ཚོགས་སྐུར་བསྟན་
ཀྱང་། །ངོ་བོ་དབྱེར་མེད་བླ་མར་གསོལ་བ་འདེབས། །འདི་ཕྱིའི་ལེགས་ཚོགས་
འབྱུང་བའི་སྒོ་གཅིག་པུ། །དྲིན་ཅན་བླ་མ་མཆོག་གསུམ་ཀུན་འདུས་སུ། །གཏིང་
ནས་ངེས་པ་རྙེད་པའི་དད་གུས་ཀྱིས། །ཅི་གསུང་བཀའ་བཞིན་སྒྲུབ་པར་བྱིན་
གྱིས་རློབས། །དལ་བརྒྱད་འབྱོར་བཅུས་བརྒྱན་པའི་རྟེན་ཐོབ་ཀྱང་། །དོན་མེད་
- 280 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
འདི་ནང་བྱ་བས་གཡེངས་ཤིང་འདས། །ད་ནི་ནམ་འཆི་ངེས་པ་མ་མཆིས་པས། །
ཚེ་ལྷག་དོན་ལྡན་བྱེད་པར་བྱིན་གྱིས་རློབས། །ལུས་ངག་ཡིད་ཀྱི་ཉེས་སྤྱོད་ཚབས་
ཆེ་ཞིང་། །དཀར་ནག་ལས་ཀྱི་འབྲས་བུ་མི་བསླུ་བས། །བདག་གི་ཕྱི་མའི་འགྲོ་ས་
ཅི་འདྲར་འགྱུར། །མགོན་སྐྱབས་མཛོད་ཅིག་བླ་མ་རིན་པོ་ཆེ། །མ་རིག་འཁྲུལ་
པའི་བཙོན་སྲུང་གིས་ཟིན་པའི། །རབ་འབར་སྲིད་པའི་བཙོན་ཁང་ ར་བ་ལ། །
ཞེན་ལོག་སྐྱོ་ཤས་དྲག་པོས་ཡིད་བསྐུལ་ཏེ། །བསླབ་གསུམ་ཁང་བཟང་བཙན་
པོར་མྱུར་འཇུག་ཤོག །ལན་བརྒྱར་དྲིན་གྱིས་བསྐྱངས་བའི་མ་རྒན་རྣམས། །ཉམ་
ཐག་སྡུག་བསྔལ་བརྒྱ་ཡིས་མནར་མཐོང་ཡང་། །ཇི་སྙམ་མི་སེམས་བདག་ལས་
ཁྲེལ་བོར་སུ། །མ་རྣམས་དོན་དུ་སེམས་མཆོག་སྐྱེ་བར་ཤོག །འགྲོ་ཀུན་སྒྲོལ་བའི་
དམ་བཅའ་བླངས་ལགས་ཀྱང་། །རྒྱལ་སྲས་སྤྱོད་ལ་མི་སློབ་བདག་སྙིང་རུལ། །
ད་ནི་ཐེག་མཆོག་ཚུལ་ཁྲིམས་རྣམ་གསུམ་ལ། །ཤུགས་དྲག་བརྩོན་པས་སློབ་པར་
བྱིན་གྱིས་རློབས། །མར་གྱུར་འགྲོ་བའི་ངང་ཚུལ་བསམ་པའི་ཚེ། །སྐད་ཅིག་ཉིད་
ལ་སྟོབས་བཅུའི་གོ་འཕང་མཆོག །ཐོབ་འདོད་རླབས་ཆེན་སེམས་བསྐྱེད་རྒྱས་པ་
ན། །བླ་མེད་ཐེག་པའི་སྒོ་རུ་འཇུག་པར་ཤོག །དེ་ཚེ་ལྷ་དང་བླ་མ་དཔང་བཞག་
སྟེ། །བཟའ་དང་བསྲུང་དང་བསྟེན་པའི་དམ་ཚིག་རྣམས། །ཇི་ལྟར་ཁས་བླངས་
སྲོག་གི་ཕྱིར་དུ་ཡང་། །མི་གཏོང་དམ་ཚིག་སྡོམ་པ་དག་པར་ཤོག །རྒྱུད་སྡེ་རྒྱ་
མཚོའི་སྙིང་པོའི་བཅུད་ཕྱུང་བ། །ཟབ་ལམ་རིམ་པ་གཉིས་དང་སྤྱོད་པ་གསུམ། །
བློ་བཟང་ རྒྱལ་ བ་ གཉིས་ པའི་ མན་ ངག་ བཞིན། །ཉམས་ སུ་ བླངས་ པས་ཟུང་
འཇུག་ཐོབ་པར་ཤོག །ཇི་སྲིད་རྡོ་རྗེའི་སྐུ་མཆོག་མ་ཐོབ་བར། །སྐྱབས་མགོན་བླ་
མ་ཐུགས་རྗེ་ཅན་ཉིད་ཀྱིས། །འབྲལ་བ་མེད་པར་རྗེས་སུ་འཛིན་པ་དང་། །གསུང་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གི་བདུད་རྩི་ངོམས་མེད་འཐུང་པར་ཤོག །སྲིད་གསུམ་མི་རྟག་སྟོན་ཀའི་སྤྲིན་ལྟར་
གཡོ། །འགྲོ་རྣམས་རང་རང་ལས་ལ་སྤྱོད་པས་ན། །སྲིད་འདིར་ཡིད་བརྟན་རུང་
བ་འགའ་མ་མཆིས། །རྗེ་བཙུན་ཐུགས་རྗེ་ཅན་གྱིས་རྟག་ཏུ་སྐྱོངས། །སྲིད་མཚོར་
འཁོར་བའི་གནས་སྐབས་ཐམས་ཅད་དུ། །སྐྱིད་རུང་སྡུག་རུང་མཐོ་འམ་དམའ་
ཡང་རུང་། །བདག་ལ་རེ་སའི་སྐྱབས་གནས་གཞན་མེད་པས། །སྐད་ཅིག་ཙམ་
ཡང་མ་གཡེལ་ཐུགས་རྗེས་སྐྱོངས། །ཤེད་མ་བྱེ་བའི་བུ་ལ་ཕ་མ་ལྟར། །ཉམ་ཆུང་
བདག་ལ་ཡབ་རྗེ་ཁྱོད་ཉིད་ལས། །ལྷག་པའི་དཔུང་གཉེན་གཞན་དུ་མ་མཆིས་
པས། །ནམ་ཡང་གཡེལ་མེད་ཐུགས་རྗེས་བསྐྱང་དུ་གསོལ། །བསླུ་མེད་བླ་མ་ཡི་
དམ་རྫོགས་སངས་རྒྱས། །དག་པ་གཉིས་ལྡན་མི་གཡོ་ཆོས་ཀྱི་སྐུ། །རིག་གྲོལ་
བརྒྱད་ལྡན་དགེ་འདུན་རྣམས་ ཀྱི་མཐུས། །བདག་གི་བསམ་དོན་གེགས་མེད་
འགྲུབ་པར་ཤོག །གུས་ལྡན་སློབ་མའི་བསོད་ནམས་ཞིང་མཆོག་ཏུ། །རྒྱལ་ བ་
ཀུན་ལས་བླ་མ་ལྷག་གོ་ཞེས། །རྡོ་རྗེ་འཆང་གིས་གསུངས་པའི་བདེན་པ་དེས། །
ཇི་ལྟར་སྨོན་པ་དེ་བཞིན་འགྲུབ་པར་ཤོག །
ཅེས་རྗེ་བཙུན་བླ་མ་ཙོང་ཁ་པ་ཆེན་པོ་དང་རྩ་བའི་བླ་མ་དབྱེར་མེད་དུ་
གསོལ་བ་འདེབས་ཚུལ་འདི་ལྟ་བུ་ཞིག་དགོས་ཞེས་མདོ་སྔགས་ཡོངས་སུ་རྫོགས་
པའི་དགེ་བའི་བཤེས་གཉེན་དཀའ་ཆེན་བློ་བཟང་དགེ་འདུན་གྱིས་ནན་གྱིས་
བསྐུལ་བ་ལ་བརྟེན་ནས། རྒྱལ་ཁམས་ཀྱི་སྤྲང་པོ་ཡེ་ཤེས་རྒྱལ་མཚན་གྱིས་ཆོས་
གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ། །འདིས་ཀྱང་རང་གཞན་གྱི་རྒྱུད་ལ་ཕན་
པར་གྱུར་ཅིག ། །
༈ ན་མོ་གུ་རུ་བཛྲ་དྷ་ རཱ་ ཡ། ཞིང་ ཕྱོགས་བཅུའི་རྒྱལ་བ་མ་ལུས་པའི། །
- 282 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
ཐུགས་བདེ་ཆེན་ཡེ་ཤེས་དྭངས་ཤེལ་ཉིད། ཁམས་སྣ་ཚོགས་གདུལ་བྱའི་ཚོན་
རིས་ཀྱིས། །ཡོངས་ཁྲིམས་ལྡན་མཁན་པོའི་སྐུར་སྣང་བ། །ཕ་རྗེ་བཙུན་བླ་མར་
གསོལ་བ་འདེབས། །སྔོན་ཐོག་མེད་དུས་ནས་འཁོར་བར་འཁྱམས། །སྒོས་ངན་
སོང་གསུམ་ལ་གཏན་ཡུལ་བྱས། །རྗེ་བླ་མ་མཆོག་གི་བཀའ་དྲིན་གྱིས། །དུས་ད་
རེས་དལ་འབྱོར་མི་ལུས་ཐོབ། །ཕ་རྗེ་བཙུན་བླ་མར་གསོལ་བ་འདེབས། །མཚན་
ཙམ་ཡང་ཐོས་པར་རབ་དཀའ་བ། །རྗེ་སངས་རྒྱས་བསྟན་དང་མཇལ་གྱུར་ཏེ། །
རྒྱུད་སྡོམ་ལྡན་སྐལ་བཟང་ཐོབ་པ་འདི། །རྗེ་བླ་མ་མཆོག་གི་བཀའ་དྲིན་ཡིན། །ཕ་
རྗེ་བཙུན་བླ་མར་གསོལ་བ་འདེབས། །སྒོ་ཀུན་ནས་འགྲན་པའི་ཟླ་བྲལ་བ། །
དཔལ་མཉམ་མེད་དགའ་ལྡན་བཀའ་བརྒྱུད་པའི། །ཆོས་ཟབ་མོ་རྣ་བར་ཐོས་པ་
འདི། །རྗེ་ བླ་མ་མཆོག་ གི་བཀའ་དྲིན་ཡིན། །ཕ་ རྗེ་ བཙུན་བླ་མར་ གསོལ་བ་
འདེབས། །དཔལ་མཉམ་མེད་དཱི་པཾ་ཀ་ར་དང་། །རྗེ་ཁམས་གསུམ་མཚུངས་མེད་
ཙོང་ཁ་པའི། །ཆོས་སྙན་བརྒྱུད་ཟབ་མོ་རྣ་བར་ཐོས། །དྲིན་འདི་འདྲ་འཁོར་ཐབས་
ག་ལ་མཆིས། །ཕ་རྗེ་བཙུན་བླ་མར་གསོལ་བ་འདེབས། །རྟེན་རྙེད་དཀའ་འཇིག་
སླའི་དལ་འབྱོར་འདི། །སྔར་ལུས་སྲོག་མ་བྲལ་བླ་མའི་དྲིན། །ད་ནམ་འཇིག་ངེས་
པ་མ་མཆིས་པས། །ཚེ་འདི་ནང་བྱ་བས་མི་གཡེང་བར། །དོན་སྙིང་པོ་ལེན་པར་
བྱིན་ གྱིས་རློབས། །རྟེན་ ལུས་ སེམས་ སོ་ སོར་ བྲལ་བའི་ཚེ། །གནས་བར་དོའི་
འཕྲང་དེ་ཡ་རེ་ང་། །སྒོས་ངན་སོང་སྡུག་བསྔལ་སྐྱི་རེ་གཡའ། །དུས་དེ་ཚེ་མགོན་
སྐྱབས་གཞན་མེད་པས། །ཕ་ཐུགས་རྗེས་ཟུངས་ཤིག་བླ་མ་རྗེ། །ལས་དཀར་ནག་
འབྲས་བུ་ཕྲ་ཞིང་ཞིབ། །བདག་ཉོན་མོངས་གདུག་རྩུབ་ཤིན་ཏུ་ཆེ། །ཚེ་ཕྱི་མ་གར་
འགྲོའི་གཏོལ་མ་མཆིས། །གནས་འཁོར་བ་གང་དུ་སྐྱེས་ཀྱང་སྡུག །ཞིང་དག་པའི་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གནས་སུ་དྲང་དུ་གསོལ། །ང་བདག་ཏུ་འཛིན་པའི་དགྲ་བོ་འདིས། །བདག་ཐོག་
མེད་དུས་ནས་ཕུང་ལ་གཏད། །དགྲ་གཤེད་མ་བུར་བརྫུས་ལྟ་བུ་འདི། །དུས་དེ་
རེས་ སྙིང་གི་དཀྱིལ་ནས་འདོན། །མགོན་དཔུང་གཉེན་མཛོད་ཅིག་ བླ་མ་རྗེ། །
རིགས་ཁམས་གསུམ་འཁོར་བའི་སེམས་ཅན་རྣམས། །མི་བདག་གི་མ་རྒན་ཉིད་
ཡིན་ཡང་། །ངས་སྔོན་ཆད་དྲིན་ལན་ལོག་པར་བཅལ། །ད་དྲིན་ལན་ཆོས་ཀྱིས་
འཇལ་བར་ འདོད། །རྒྱུད་བྱིན་གྱིས་རློབས་ཤིག་དྲིན་ཅན་རྗེ། །ལར་དུས་དང་
གནས་སྐབས་ཅིར་གྱུར་ཀྱང་། །ཕ་དྲིན་ཅན་བླ་མ་མ་གཏོགས་པ། །སྤྲང་བདག་ལ་
རེ་སའི་སྐྱབས་གཞན་མེད། །སྙིང་རུས་པའི་ཁོང་ནས་གསོལ་འདེབས་ན། །དུས་
རྒྱུན་ཆད་མེད་པར་བྱིན་གྱིས་རློབས། །དགེ་འདིས་མཚོན་ལེགས་སྤྱད་མ་ལུས་
མཐུས། །དུས་དེང་ནས་ཚེ་རབས་ཐམས་ཅད་དུ། །སྐྱབས་ཀུན་འདུས་དྲིན་ཅན་བླ་
མ་ཡིས། །ཐུགས་དགྱེས་པ་ཆེན་པོས་རྗེས་འཛིན་ཅིང་། །གསུང་ལེགས་བཤད་
ངོམས་མེད་འཐུང་བར་ཤོག །རྗེ་བླ་མའི་མཛད་ཚུལ་ཅིར་སྣང་ ཡང་། །བློ་ལོག་
ལྟའི་དབང་དུ་མི་འགྲོ་ཞིང་། །ཡིད་རྩེ་གཅིག་འདུན་པའི་མོས་གུས་ཀྱིས། །ལམ་
ས་བཅུ་རིམ་གྱིས་བགྲོད་གྱུར་ཏེ། །དཔལ་སྐུ་གསུམ་གོ་འཕང་མྱུར་ཐོབ་ཤོག ། །
ཅེས་ལམ་མ་ནོར་བར་སྟོན་པའི་བླ་མའི་བཀའ་དྲིན་དྲན་པའི་སྒོ་ནས་ཐུགས་
རྗེ་བསྐུལ་བའི་གསོལ་འདེབས་འདི་ལྟ་བུ་ཞིག་དགོས་ཞེས་དགེ་ཚུལ་ཡེ་ཤེས་ཚུལ་
ཁྲིམས་ཀྱིས་བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོས་
ལེན་པའི་སྙོམ་ལས་པ་ཡེ་ཤེས་རྒྱལ་མཚན་གྱིས་དབེན་གནས་མ་ཎི་ལ་ཁར་སྦྱར་
བའོ།། །།
༈ ན་མོ་གུ་རུ་མུ་ནི་ཨིནྡྲ་ཡ། ཞིང་ ཕྱོགས་བཅུའི་རྒྱལ་བ་མ་ལུས་དང་། །
-284-



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
ཐུགས་རྣམ་དག་དབྱིངས་སུ་རོ་གཅིག་པ། །རྗེ་རྒྱལ་བ་ཀུན་དངོས་བླ་མ་མཆོག །
མི་བདག་སྙིང་པདྨོའི་ཟེའུ་འབྲུར་བཞུགས། །བདག་བློ་དམན་ཐབས་ཀྱིས་འདུལ་
བའི་ཕྱིར། །སྐུ་བཀོད་པ་མི་འདྲ་བརྒྱར་སྟོན་པ། །རྗེ་བླ་མ་ཀུན་འདུས་མཆོག་ཉིད་
ལ། །ཡིད་རྩེ་གཅིག་མོས་པས་གསོལ་བ་འདེབས། །ཐུགས་བདེ་བ་ཆེན་པོའི་རོལ་
པ་ ལས། །ལྷ་ ཞི་ ཁྲོའི་ དཀྱིལ་ འཁོར་བགྲང་ ཡས་ སྟོན། །རྗེ་བླ་མ་ཡི་དམ་ཀུན་
འདུས་ལ། །སྙིང་ཁོང་ནས་གུས་པས་གསོལ་བ་འདེབས། །རྒྱུད་དམུ་རྒོད་མ་རུང་
འདུལ་བའི་ཕྱིར། །དཔལ་རབ་གཏུམ་ཁྲོ་བོའི་གར་མཛད་པ། །རྗེ་བླ་མ་ཆོས་སྐྱོང་
ཀུན་འདུས་ལ། །ཡིད་རྩེ་གཅིག་མོས་པས་གསོལ་བ་འདེབས། །རྗེ་སངས་རྒྱས་
མ་ལུས་འདུས་པའི་སྐུ། །ཆོས་ལུང་རྟོགས་མ་ལུས་འབྱུང་བའི་གནས། །ཚོགས་
དགེ་འདུན་ཀུན་གྱི་གཙོ་བོ་སྟེ། །སྐྱབས་ཀུན་འདུས་བླ་མར་གསོལ་བ་འདེབས། །
སྔར་འདས་པའི་སངས་རྒྱས་བགྲང་ཡས་ཀྱིས། །འདུལ་མ་ནུས་དམུ་རྒོད་བདག་
ཅག་ལ། །རང་སྐལ་མཉམ་སྐུ་ཡིས་དམ་ཆོས་སྟོན། །ཕ་དྲིན་ཅན་བླ་མར་གསོལ་
བ་འདེབས། །སྔོན་སྟོན་པ་ཐུགས་རྗེ་ཅན་དེ་ཡིས། །ཆོས་ཚིགས་བཅད་རེ་ཡི་དོན་
དུ་ཡང་། །སྐུ་ཡན་ལག་ཉིང་ལག་བཏང་བ་སོགས། །བྱ་དཀའ་བའི་སྤྱོད་པ་བགྲང་
ཡས་མཛད། །དུས་དེང་སང་བློ་དམན་བདག་ཅག་ལ། །ཕ་བཟང་པོས་བུ་ལ་སློབ་
པ་ལྟར། །ཆོས་ཟབ་རྒྱས་འབད་མེད་འདོམས་མཛད་པ། །དྲིན་འཁོར་མེད་བླ་མར་
གསོལ་བ་འདེབས། །ཉིན་གཅིག་གི་འཚོ་བ་སྦྱོར་བ་དང་། །ནོར་ཟང་ཟིང་ཅུང་
ཟད་སྟེར་བ་ལའང་། །དྲིན་ཆེ་བར་སེམས་ཤིང་སྨྲ་བྱེད་ན། །ཆོས་ཟབ་མོའི་བཀའ་
དྲིན་འཁོར་ཐབས་ཅི། །མཆོག་ཐུན་མོང་དངོས་གྲུབ་མ་ལུས་པ། །མགོན་བཤེས་
གཉེན་དམ་པར་རག་ལས་པས། །ལམ་ཟབ་མོ་བླ་མའི་རྣལ་འབྱོར་ལ། །བློ་ཆིག་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
སྒྲིལ་ནུས་པར་བྱིན་གྱིས་རློབས། །རྗེ་བླ་མ་སྐྱབས་གསུམ་ཀུན་འདུས་ཀྱི། །སྐུའི་
སྣང་བ་ཡིད་ལ་དྲན་ཙམ་གྱིས། །བློ་མོས་གུས་བཅོས་མིན་སྐྱེ་བ་དང་། །བཀའ་
བཞིན་དུ་སྒྲུབ་པར་བྱིན་གྱིས་རློབས། །རྗེ་བླ་མ་མཆོག་གི་བཀའ་དྲིན་ལས། །རྟེན་
དལ་འབྱོར་མི་ལུས་ཐོབ་ལགས་ཀྱང༌། །སྔར་དོན་མེད་བྱ་བས་མི་ཚེ་འདས། །ད་
དོན་ལྡན་ནུས་པར་བྱིན་གྱིས་རློབས། །ལུས་མི་རྟག་ ཆུ་ཡི་ཆུ་བུར་དང་། །ཚེ་མི་
རྟག་ནམ་མཁའི་གློག་དང་མཚུངས། །ནོར་མི་རྟག་རྩ་རྩེའི་ཟིལ་པ་དང་། །གྲོགས་
མི་རྟག་ཚོང་དུས་མགྲོན་པོ་འདྲ། །ལུས་ལོངས་ སྤྱོད་ གཉེན་འཁོར་ གང་ གིས་
ཀྱང་། །ཚེ་ཕྱི་མར་ཕན་པ་རྡུལ་ཙམ་མེད། །ཕན་ངེས་ པ་དམ་ཆོས་ཉིད་ཡིན་
པས། །ཆོས་རྩེ་གཅིག་ནུས་ པར་ བྱིན་གྱིས་རློབས། །ཚེ་འདི་ཡི་བྱ་བ་ཅི་བྱས་
བླ། །ཚེ་ཕྱི་མའི་འགྲོ་ས་ཡ་རེ་ང་། །དུས་ད་ལྟ་རང་དབང་ཡོད་དུས་སུ། །སྐྱབས་
བསླུ་མེད་རྙེད་པར་བྱིན་གྱིས་རློབས། །དཔྱིད་ས་བོན་གང་དང་གང་བཏབ་པ། །
སྟོན་དེ་འབྲས་སོ་སོར་སྨིན་པ་ལྟར། །ལས་དཀར་ནག་གང་དང་གང་བྱས་པ། །ཚེ་
ཕྱི་མར་འབྲས་བུ་སོ་སོར་སྨིན། །རང་སྡུག་བསྔལ་ནམ་ཡང་མི་འདོད་པས། །དྲན་
ཤེས་བཞིན་བག་ཡོད་བརྟན་པོ་ཡིས། །དུས་ཀུན་ཏུ་སྒོ་གསུམ་ལ་བརྟགས་ནས། །
ལས་བླང་དོར་ནུས་པར་བྱིན་གྱིས་རློབས། །ལས་ཉོན་མོངས་འཆིང་བ་དམ་པོས་
བཅིངས། །བཟོད་དཀའ་བའི་སྡུག་བསྔལ་བརྒྱ་ཡིས་གཙེས། །གནས་འཇིགས་
རུང་འཁོར་བའི་བཙོན་ཁང་ལས། །ཡིད་ཐར་འདོད་སྐྱེ་བར་བྱིན་གྱིས་རློབས། །
དུས་གཏན་དུ་བདེ་བ་ཐར་པའི་དཔལ། །དེ་མྱུར་དུ་ཐོབ་བྱེད་ཐབས་ཀྱི་མཆོག །
ལམ་བསླབ་པ་གསུམ་གྱི་དཔུང་ཚོགས་ཀྱིས། །དགྲ་དུག་གསུམ་འཇོམས་པར་
བྱིན་ གྱིས་རློབས། །རིགས་ ཁམས་ གསུམ་ འཁོར་ བའི་ སེམས་ཅན་རྣམས། །མི་
- 286 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
བདག་གི་མ་རྒན་ཉིད་ཡིན་པས། །སུ་མཐོང་ཡང་ཉེ་རིང་མེད་པའི་བློས། །གཞན་
གཅེས་འཛིན་ནུས་པར་བྱིན་གྱི་རློབས། །བྱམས་སྙིང་རྗེ་བྱང་ཆུབ་སེམས་བསྐྱེད་
དེ། ཁོང་རླབས་ཆེན་སེམས་དཔའི་སྤྱོད་ཚུལ་ལ། །དུས་ནམ་ཡང་ཞུམ་པ་མི་སྐྱེ་
བར། །མ་འགྲོ་ཀུན་སྒྲོལ་བར་བྱིན་གྱིས་རློབས། །སྨིག་རྒྱུ་ཡིས་རི་དྭགས་བསླུས་
པ་ ལྟར། །བློ་མ་བརྟགས་བདེན་སྣང་འཁྲུལ་པ་འདིས། །བདག་ཐོག་མེད་དུས་
ནས་སྡུག་ལ་སྦྱར། །ད་ཚུལ་བཞིན་དཔྱོད་པའི་ཤེས་རབ་ཀྱིས། ། དོན་གནས་
ལུགས་མཐོང་བར་བྱིན་གྱིས་རློབས། །གཞི་བདེན་གཉིས་ཟུང་འཇུག་ངོ་འཕྲོད་
དེ། །ལམ་ ཐབས་ཤེས་ཟུང་ འཇུག་ ལ་ བསླབ་ པས། །དཔལ་ སྐུ་ གཉིས་ཟུང་
འཇུག་ འབྲས་ བུའི་ མཆོག །དུས་ མྱུར་ དུ་ ཐོབ་ པར་ བྱིན་གྱིས་རློབས། །དཔལ་
མཉམ་མེད་དཱི་པཾ་ཀ་ར་དང་། །རྗེ་ཁམས་གསུམ་མཚུངས་མེད་ཙོང་ཁ་པའི། །ཆོས་
བདུད་རྩིའི་སྙིང་པོ་འདི་ཉིད་དང་། །དུས་ནམ་ཡང་འབྲལ་བ་མེད་གྱུར་ཅིག །
ཅེས་པ་འདི་ནི་མི་ཕྱེད་པའི་དད་པ་དང་ལྡན་པ་གྲོང་སྟོད་ནོར་བུ་རྡོ་རྗེས་
སྐྱབས་གནས་ཀུན་འདུས་བླ་མ་ལྷར་གསོལ་བ་འདེབས་ཚུལ་ལམ་གྱི་གནད་ཚང་བ་
འདི་ལྟ་བུ་ཞིག་དགོས་ཞེས་ནན་ཆེན་པོས་བསྐུལ་བ་ལ་བརྟེན་ནས། བླ་མ་དམ་པ་
རྣམས་ཀྱི་བཀའ་འབངས་དགེ་སློང་ཡེ་ཤེས་རྒྱལ་མཚན་གྱིས། དཔལ་དབེན་ས་སྙན་
བརྒྱུད་ཀྱི་མན་ངག་བཞིན་བཀྲ་ཤིས་བསམ་གཏན་གླིང་དུ་སྦྱར་བའོ།། །།
འདིས་ཀྱང་འགྲོ་ཀུན་འཁྲུལ་མེད་ཀྱི་ལམ་ལ་འཇུག་པར་གྱུར་ཅིག ། །
༈ ན་མོ་གུ་རུ། གང་གི་ཞབས་ཟུང་པདྨོའི་གེ་སར་ལ། །རེག་པ་ཙམ་གྱིས་
མཆོག་ཐུན་ཀུན་སྩོལ་བ། །བཀའ་དྲིན་མཉམ་མེད་རྗེ་བཙུན་བླ་མ་ལ། །སྒོ་གསུམ་
གུས་པ་ཆེན་པོས་ཕྱག་འཚལ་ལོ། །རྒྱལ་བ་ཀུན་གྱི་ཡེ་ཤེས་འཇམ་པའི་དབྱངས། །
287-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ངུར་སྨྲིག་གར་རོལ་རྒྱལ་བ་ཙོང་ཁ་པ། །བཀའ་དྲིན་མཉམ་མེད་རྗེ་བཙུན་བླ་མ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དེང་ནས་བཟུང་སྟེ་
བྱང་ཆུབ་སྙིང་པོའི་བར། །རྗེ་བཙུན་བླ་མ་བློ་བཟང་གྲགས་པ་ལས། །ལྷག་པའི་
རེ་གནས་གཞན་ནས་མི་འཚོལ་བས། །ནམ་ཡང་འབྲལ་མེད་ཐུགས་རྗེས་གཟུང་
དུ་གསོལ། །ཤིན་ཏུ་རྙེད་དཀའ་དལ་བའི་རྟེན་ཐོབ་ཀྱང་། །སྣང་ཤས་འབྱུང་པོའི་
གདོན་གྱིས་ཡིད་བསྒྱུར་ནས། །དོན་མེད་ངང་ལ་མི་ཚེ་ཕལ་ཆེར་ཐལ། །ཐུགས་
རྗེས་གཟིགས་ཤིག་རྗེ་བཙུན་བླ་མ་རྗེ། །རླུང་དམར་དབུས་ཀྱི་མར་མེ་ཇི་བཞིན་
དུ། །སྐད་ཅིག་ཡུད་ཙམ་མི་འཆིའི་གདེང་མེད་ཀྱང་། །འདི་བྱ་འདི་བྱེད་རྟག་འཛིན་
གྲབས་ གཤོམ་ མཁན། །སྙིང་ རུལ་ སྨོན་ པ་ བདག་ ལ་ ཐུགས་ རྗེས་ གཟིགས། །
བསྒྲུབས་ན་འགྲུབ་པའི་དམ་ཆོས་མི་བྱེད་པར། །མི་འགྲུབ་འཇིག་རྟེན་འདི་ཡི་
ཕུན་ཚོགས་ལ། །ལྷག་པར་སྲེད་པའི་རེ་བས་དུས་འདའ་བ། །འདོ་མེད་ཅོལ་ཆུང་
བདག་ལ་ཐུགས་རྗེས་གཟིགས། །བདེ་བ་འདོད་ཀྱང་དེ་རྒྱུ་མི་སྒྲུབ་ཅིང་། །སྡུག་
བསྔལ་མི་འདོད་དེ་རྒྱུ་འབད་པས་སྒྲུབ། །བླང་དོར་གོ་ལོག་བླུན་རྨོངས་བདག་
འདྲ་ལ། །ཐུགས་ རྗེས་ གཟིགས་ཤིག་ རྗེ་བཙུན་ཙོང་ ཁ་པ། །མ་ནོར་ལམ་སྟོན་
བཤེས་གཉེན་དམ་པ་དང༌། །མཇལ་བའི་སྐབས་འདིར་གཏན་མདུན་མ་བསྒྲུབས་
ན། །ཕྱི་མར་བདག་གི་གནས་སྐབས་ཇི་ལྟར་འགྱུར། །བློ་སྣང་ཆོས་ལ་དྲོངས་ཤིག་
ཐུགས་རྗེ་ཅན། །མཁའ་ཁྱབ་ཕ་མ་དྲིན་ཅན་སྒྲོལ་ལོ་ཞེས། །རྒྱལ་བ་སྲས་བཅས་
སྤྱན་སྔར་ཁས་བླངས་ནས། །མངོན་མཐོའི་རྒྱུ་ཚོགས་ཙམ་ཡང་མི་སྒྲུབ་པ། །ངོ་
ཚ་ཁྲེལ་མེད་བདག་ལ་ཐུགས་རྗེས་གཟིགས། །མདོར་ན་དུས་དང་གནས་སྐབས་
ཅིར་གྱུར་ཀྱང་། །མཇལ་མགོན་བླ་མ་ཁྱོད་ཉིད་མ་གཏོགས་པ། །བདག་ལ་རེ་
- 288 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
སའི་མགོན་སྐྱབས་གཞན་མེད་པས། །ཐུགས་རྗེས་བཟུང་ལ་ས་ལམ་མཐར་ཕྱིན་
ཤོག ། །
ཅེས་རྩ་བའི་བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ནས་གསོལ་བ་
འདེབས་ཚུལ་དབྱངས་སུ་འཐེན་ཆོག་པ་ཞིག་དགོས་ཞེས། དད་ལྡན་དགེ་སློང་བློ་
བཟང་ཆོས་དར་གྱིས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་དཔལ་ལྡན་འབྲས་སྤུངས་ཀྱི་ཆོས་སྡེ་ཆེན་པོར་སྦྱར་བའོ།། །།
༈ རབ་འབྱམས་རྒྱལ་བའི་མཁྱེན་བརྩེ་ནུས་པ་ཀུན། །གཅིག་བསྡུས་བྱང་
ཕྱོགས་འགྲོ་བའི་དཔུང་གཉེན་དུ། །ལེགས་བྱོན་ཟླ་མེད་བླ་མ་ཙོང་ཁ་པ། །ཡབ་
སྲས་ བརྒྱུད་ པར་ བཅས་ ལ་ གསོལ་ བ་ འདེབས། །བློ་ གྲོས་ ཁང་ བཟང་ བསོད་
ནམས་ཡེ་ཤེས་ཀྱི། །ནོར་བུས་བལྟམས་ཤིང་སྐལ་བཟང་གདུལ་བྱ་ལ། །ཅི་འདོད་
དངོས་གྲུབ་རྒྱ་མཚོའི་ཆར་འབེབས་པ། །རྒྱལ་ཀུན་ངོ་བོ་དཔལ་ལྡན་བླ་མར་
འདུད། །འཇམ་མགོན་བླ་མའི་གདམས་ངག་ཆོས་སྲིད་ལ། །མཁྱེན་རབ་སྟོབས་
ཀྱིས་ དབང་ བསྒྱུར་ བྱམས་ པའི་ མཚན། །རྒྱལ་ བསྟན་ བཟུང་ ཕྱིར་ དུར་ སྒྲིག་
གཟུགས་འཆང་བ། །བཀའ་དྲིན་འཁོར་མེད་དཔལ་ལྡན་བླ་མར་འདུད། །རབ་
འབྱམས་རྒྱལ་དང་རྒྱལ་སྲས་མ་ལུས་པ། །བདག་ཅག་སྙིགས་དུས་འགྲོ་བའི་སྤྱོད་
ངན་གྱིས། །སྐྲག་ནས་ཞིང་གཞན་གཤེགས་དུས་མགོན་ཁྱོད་ཀྱིས། །བདག་ཅག་
རྣམས་ལ་རྒྱལ་བའི་མཛད་པ་བསྒྲུབས། །དེ་ཕྱིར་སྲས་བཅས་རྒྱལ་བ་མ་ལུས་
ལས། །མགོན་པོ་ཁྱོད་ཉིད་བཀའ་དྲིན་ཕུལ་དུ་གྱུར། །བསམ་ཞིང་བཀའ་དྲིན་དྲན་
པས་གསོལ་བ་འདེབས། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །ཐོག་
མེད་དུས་ནས་དུག་གསུམ་གཅོང་ནད་ཀྱིས། །བར་མཚམས་མེད་པར་མནར་བའི་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠)
ཉམ་ཐག་བདག །དམ་ཆོས་བདུད་རྩིའི་ སྨན་ གྱིས་ གསོ་མཛད་པ། །རྗེ་བཙུན་
ཐུགས་རྗེ་ཅན་ལ་གསོལ་བ་འདེབས། །སྐྱེ་རྒ་ན་འཆིའི་རྦ་ཀློང་རབ་འཁྲུག་པའི། །
སྲིད་མཚོ་ཉམ་ངར་རྟག་ཏུ་འཁོར་བ་བདག །ཐར་པའི་ཁང་བཟང་དམ་པར་འཁྲིད་
མཛད་པ། །བཀའ་དྲིན་འཁོར་མེད་བླ་མར་གསོལ་བ་འདེབས། །བདེ་བ་འདོད་
ཀྱང་ཤེས་རབ་མིག་མེད་པས། །ངན་སོང་ གཡང་ ཁར་གོམ་འགྲོས་འཁྱོར་བ་
བདག །ཕན་དང་བདེ་བའི་ལམ་ལ་འཁྲིད་མཛད་པ། །རྗེ་བཙུན་ཐུགས་རྗེ་ཅན་
ལ་གསོལ་བ་འདེབས། །དུས་གསུམ་སངས་རྒྱས་ཀུན་གྱི་ངོ་བོ་ཉིད། །ལུང་རྟོགས་
དམ་ཆོས་མ་ལུས་འབྱུང་བའི་གཞི། །འཕགས་ཚོགས་དགེ་འདུན་ཀུན་གྱི་གཙོ་བོ་
སྟེ། །སྐྱབས་གསུམ་ཀུན་འདུས་བླ་མར་གསོལ་བ་འདེབས། །མ་ནོར་ལམ་སྟོན་
དྲིན་ཅན་བླ་མ་ལ། །ཐ་མལ་སྐྱོན་རྟོག་ནམ་ཡང་མི་སྐྱེ་བར། །སངས་རྒྱས་དངོས་
སུ་མཐོང་བའི་མོས་ གུས་ ཀྱིས། །ཅི་ གསུང་ བཀའ་བཞིན་སྒྲུབ་ པར་ བྱིན་གྱིས་
རློབས། །རྗེ་ བཙུན་ བླ་ མ་ མཆོག་ གི་ ཐུགས་ རྗེའི་ མཐུས། །དལ་ བརྒྱད་ འབྱོར་
བཅུས་བརྒྱན་པའི་རྟེན་ཐོབ་ཀྱང་། །དོན་མེད་ངང་ལ་མི་ཚེ་ཕལ་ཆེར་ཟད། །ཚེ་
ལྷག་དོན་ལྡན་ནུས་པར་བྱིན་གྱིས་རློབས། །མི་རྟག་འཆི་བ་སྙིང་ནས་མ་དྲན་
པས། །དུད་འགྲོ་ལྟ་བུར་ཚེ་འདིར་ཆགས་ཤིང་གཡེངས། །མི་ཡི་ཤ་ཚུགས་བདག་
ལ་ཐུགས་རྗེས་གཟིགས། །ནམ་མཆི་ཆ་མེད་དྲན་པར་བྱིན་གྱིས་རློབས། །རྒན་
གཞོན་བར་མའི་གོ་རིམ་ངེས་མེད་དུ། །གློ་བུར་འཆི་བ་མཐོང་ཞིང་ཐོས་གྱུར་
ཀྱང་། །ཇི་སྙམ་མི་སེམས་རྟག་འཛིན་ཕྱི་བཤོལ་མཁན། །སྙིང་རུལ་བདག་ལ་བླ་
མས་ཐུགས་རྗེས་གཟིགས། །རང་གི་ལུས་ཀྱང་མལ་གྱི་སྟེང་བཞག་ནས། །རྣམ་
ཤེས་འཇིག་རྟེན་ཕ་རོལ་འགྲོ་དགོས་པའི། །ངང་ཚུལ་མ་དྲན་ཚེ་འདིའི་བྱ་བས་
- 290 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
གཡེངས། །རྟག་འཛིན་མཁན་ལ་བླ་མས་ཐུགས་རྗེས་གཟིགས། །འཇིགས་རུང་
ངན་འགྲོའི་གཡང་ཁར་སླེབ་གྱུར་ཀྱང་། །བ་སྤུ་གཡོ་འགུལ་ཙམ་ཡང་མི་སྐྱེ་བ། །
ཀྱེ་མ་བདག་གི་སྙིང་ལ་ཅི་ཞིག་ཞུགས། །སྙིང་མེད་བདག་ལ་བླ་མས་ཐུགས་རྗེས་
གཟིགས། །ད་ལྟ་ཚ་ གྲང་ཅུང་ཟད་མི་བཟོད་ཀྱང་། །རབ་འབར་དམྱལ་བའི་རྒྱུ་
ཚོགས་ སྒྲུབ་ ལ་ རེམ། །སྨོན་ པ་ རང་ ཕུང་ བདག་ ལ་ ཐུགས་ རྗེས་ གཟིགས། །
ཤུགས་དྲག་སྐྱབས་འགྲོ་ནུས་པར་བྱིན་གྱིས་རློབས། །བདེ་བ་འདོད་ཀྱང་དེ་རྒྱུ་
ཆོས་མི་སྒྲུབ། །སྡུག་བསྔལ་ མི་ འདོད་ དེ་ རྒྱུ་ སྡིག་ལ་རེམ། །བླང་དོར་གོ་ལོག་
བདག་ལ་ཐུགས་རྗེས་གཟིགས། །སྡིག་སྤོང་དགེ་བ་སྒྲུབ་པར་བྱིན་གྱིས་རློབས། །
སྐྱེ་རྒ་ན་འཆིའི་ཆུ་སྲིན་བརྒྱས་གཙེས་ཤིང་། །ལས་དང་ཉོན་མོངས་རྦ་ཀློང་དྲག་
འཁྲུག་པའི། །འཇིགས་རུང་སྲིད་མཚོ་ཆེ་ལས་མྱུར་བརྒལ་ཏེ། །བསླབ་གསུམ་
ཐར་པའི་གླིང་དུ་ཕྱིན་པར་ཤོག །ཁམས་གསུམ་འཁོར་བའི་སེམས་ཅན་མ་ལུས་
པ། །བདག་གི་དྲིན་ཅན་ཕ་མ་ཉིད་ཡིན་པས། །བྱམས་དང་སྙིང་རྗེ་བྱང་སེམས་
ཤུགས་དྲག་གིས། །རྒྱལ་སྲས་སྤྱོད་ལ་སློབ་པར་ནུས་གྱུར་ཅིག །ངེས་འབྱུང་བྱང་
སེམས་ཡང་དག་ལྟ་བ་དང་། །ཟབ་ལམ་རིམ་པ་གཉིས་ལ་ངེས་རྙེད་ནས། །ཚེ་
འདིའི་འཁྲི་བ་ཆོད་པའི་བརྩོན་འགྲུས་ཀྱིས། །རྩེ་གཅིག་བསྒྲུབས་པས་ཟུང་འཇུག་
འགྲུབ་པར་ཤོག །དེ་ལྟར་ལམ་བཟང་རྒྱུད་ལ་སྐྱེ་བ་ཡང་། །གང་གི་ཐུགས་རྗེ་ཉིད་
ལ་རག་ལས་པ། །ལེགས་ཚོགས་རྩ་བ་དྲིན་ཅན་བླ་མ་ཡིས། །ཚེ་རབས་ཀུན་ཏུ་
འབྲལ་མེད་རྗེས་འཛིན་ཤོག །བདག་ལ་དགེ་བའི་རྩ་བ་ཅི་ཡོད་དང༌། །མཆོག་
གསུམ་བསླུ་བ་མེད་པའི་བདེན་པའི་མཐུས། །དྲིན་ཅན་བླ་མའི་སྐུ་ཚེ་རབ་བརྟན་
ཅིང་། །མཛད་པ་འཕྲིན་ལས་བླ་ནས་བླར་འཕེལ་ཤོག །བླ་མ་མཆོག་གི་གསུང་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ལས་སྐྱེས་གྱུར་པའི། །ལམ་བཟང་སྒྲུབ་པའི་ཆོས་མཐུན་གྲོགས་རྣམས་ཀྱང་། །
ཞབས་པད་བརྟན་ཅིང་ ལམ་བཟང་སྒྲུབ་པ་ལ། །ནམ་ཡང་གཡེལ་མེད་བསམ་
དོན་མཐར་ཕྱིན་ཤོག །བདེན་པ་གསུངས་པའི་བདེན་པའི་མཐུ་དག་དང་། །རྟེན་
ཅིང་འབྲེལ་འབྱུང་བསླུ་བ་མེད་པའི་མཐུས། །བདག་གིས་ཇི་ལྟར་སྨོན་པའི་དོན་
འདི་རྣམས། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག །
ཅེས་བླ་མའི་བཀའ་དྲིན་དྲན་ནས་གསོལ་བ་འདེབས་ཤིང་རང་རྒྱུད་ཆོས་
ལ་བསྐུལ་བའི་ཚིགས་སུ་བཅད་པ་འདི་ལྟ་བུ་ཞིག་དགོས་ཞེས། ལྷ་རྩེ་འོག་མིན་
གླིང་ནས་རྗེ་དྲུང་བློ་བཟང་བཀྲ་ཤིས་ཀྱིས་ནན་གྱིས་བསྐུལ་བ་ལ་བརྟེན་ནས། བླ་
མ་དམ་པ་རྣམས་ཀྱི་བཀའ་འབངས་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཡུན་
རིང་དུ་གནས་པར་གྱུར་ཅིག ། །
༈ ན་མོ་གུ་རུ་བཛྲ་དྷ་རཱ་ཡ། རབ་འབྱམས་རྒྱལ་བ་སྲས་དང་བཅས་ཀུན་
གྱི། །ཐུགས་ རྗེ་ ནུས་ པ་ མ་ ལུས་ གཅིག་ བསྡུས་ནས། །ཉམ་ཐག་མགོན་མེད་
བདག་ གི་ མགོན་ མཛད་ པ། །བཀའ་ དྲིན་ གསུམ་ ལྡན་ བླ་ མར་ གསོལ་ བར་
འདེབས། །སངས་རྒྱས་མ་ལུས་གང་གི་སྐུ་ལ་བཞུགས། །དམ་ཆོས་མ་ལུས་གང་
གི་གསུང་ལས་བྱུང་། །དགེ་འདུན་ཀུན་གྱི་དབུས་ན་ལྷམ་མེ་བ། །སྐྱབས་གསུམ་
ཀུན་འདུས་བླ་མར་གསོལ་བ་འདེབས། །རྣམ་འདྲེན་ཀུན་གྱིས་མཐུ་སྟོབས་ནུས་
པ་ཡིས། །བཟུང་བར་མ་ནུས་ལས་ངན་རླུང་ཤུགས་ཀྱིས། །རྩོད་དུས་དགུ་ཡི་ཐ་
མར་ཁྱེར་བ་བདག །འཛིན་མཛད་ཐུགས་རྗེ་ཅན་ལ་གསོལ་བ་འདེབས། །སྐྱེ་རྒ་
ན་འཆིའི་ ཆ་ ཀློང་ རབ་ འཁྲུག་ པའི། །མཐའ་མེད་ སྲིད་ མཚོའི་ ཀློང་དུ་ བྱིང་བ་
- 292 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
བདག །ཐབས་ མཁས་ ཐུགས་ རྗེའི་ ལྕགས་ ཀྱུས་ འཛིན་ མཛད་ པ། །རྗེ་ བཙུན་
ཐུགས་རྗེ་ཅན་ལ་གསོལ་བ་འདེབས། །བློ་མིག་མ་རིག་ལིང་ཏོག་འཐུག་པོས་
བསྒྲིབས། །གར་ འགྲོའི་ གཏོལ་མེད་ ཉམ་ངར་ འཁྱམས་པ་བདག །ཐུགས་ རྗེའི་
ཕྱག་གིས་བཟུང་ནས་ལམ་བཟང་ལ། །འཁྲིད་མཛད་རྗེ་བཙུན་བླ་མར་གསོལ་བ་
འདེབས། །བསྐལ་ མང་ སྟོང་ དུ་ བཙལ་ ཀྱང་ རྙེད་ དཀའ་ བ། །ཚང་ ལ་ མ་ ནོར་
གདམས་ངག་ཡིད་བཞིན་ནོར། །འབད་རྩོལ་མེད་པར་བརྩེ་བས་འདོམས་མཛད་
པ། །བཀའ་དྲིན་མཚུངས་མེད་བླ་མར་གསོལ་བ་འདེབས། །ཐོག་མ་མེད་ནས་
དུག་གསུམ་གཅོང་ནད་ཀྱིས། །ཟིན་ནས་ཡུན་དུ་ཉམ་ཐག་གྱུར་པ་བདག །དམ་
ཆོས་བདུད་ རྩིའི་ སྨན་ གྱིས་ གསོ་མཛད་པ། །བཀའ་དྲིན་ འཁོར་ མེད་ བླ་ མར་
གསོལ་བ་འདེབས། །ཉོན་མོངས་མེ་ཆེན་ལས་ངན་རླུང་ཤུགས་ཀྱིས། །དྲག་ཏུ་
བསྐུལ་པའི་སྙིགས་མའི་མེ་ནང་ན། །བཟོད་དཀའི་སྡུག་བསྔལ་བརྒྱ་ཡིས་གཅེས་
པ་དག །དམ་ཆོས་བདུད་རྩིའི་ཆུ་ཡིས་བསིལ་བར་མཛད། །དེ་ཕྱིར་ཕྱོགས་བཅུའི་
རྒྱལ་བ་མ་ལུས་ལས། །རྩ་བའི་བླ་མ་བཀའ་དྲིན་ལྷག་གོ་ཞེས། །རྒྱལ་བས་མདོ་
རྒྱུད་ ཀུན་ཏུ་རྒྱ་ཆེར་བསྔགས། །བསམ་ ཞིང་ བཀའ་དྲིན་དྲན་ པས་ གསོལ་ བ་
འདེབས། །སྐུ་མཆོག་མཐོང་བའི་མོད་ལ་གདུང་བ་སེལ། །གསུང་དབྱངས་ཐོས་
པས་ཉོན་མོངས་ཞི་མཛད་ཅིང་། །ཐུགས་ནི་བརྩེ་བ་ཁོ་ནའི་དབང་གྱུར་པས། །བླ་
མའི་སྐུ་གསུང་ཐུགས་ལ་གསོལ་བ་འདེབས། །དམ་ཆོས་ཚིག་གཅིག་ཐོས་པའི་
བཀའ་དྲིན་ཡང་། །བསྐལ་པའི་བར་དུ་གཞལ་བར་མི་ནུས་ན། །མདོ་སྔགས་ལམ་
བཟང་མ་ལུས་སྩོལ་མཛད་པའི། །བཀའ་དྲིན་འདི་འདྲ་གཞལ་བའི་ཐབས་མ་
མཆིས། །དེས་ན་དེང་ནས་ཚེ་རབས་ཐམས་ཅད་དུ། །བཀའ་དྲིན་རྗེས་སུ་དྲན་
- 293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པའི་མོས་གུས་ཀྱིས། །བཀའ་བཞིན་སྒྲུབ་ལ་ནམ་ཡང་མི་གཡེལ་ཞིང་། །མཆོད་
པའི་ཁྱད་པར་ཀུན་གྱིས་མཆོད་པར་བགྱི། །རྒྱལ་བ་སྲས་བཅས་མ་ལུས་མཆོད་པ་
ལས། །བླ་མའི་བ་སྤུ་མཆོད་པ་ལྷག་གོ་ཞེས། །གསུངས་ཕྱིར་བདག་གི་ལུས་དང་
ལོངས་སྤྱོད་ཀུན། །སྐྱབས་མགོན་བླ་མ་མཉེས་པའི་མཆོད་པར་འབུལ། །འདི་དང་
ཕྱི་མའི་ལེགས་ཚོགས་མ་ལུས་པ། །གང་གི་ཐུགས་རྗེ་ཉིད་ལ་རག་ལས་པ། །རྗེ་
བཙུན་ཐུགས་རྗེ་ཅན་ལ་གསོལ་བ་འདེབས། །མཆོག་ཐུན་དངོས་གྲུབ་མ་ལུས་
སྩལ་དུ་གསོལ། །བླ་མའི་ཐུགས་རྗེས་དལ་འབྱོར་ལུས་ཐོབ་ཀྱང་། །ཉོན་མོངས་
རྣམ་གཡེང་ངང་ལ་མི་ཚེ་ཟད། །དལ་འབྱོར་སྟོང་ལོག་མཁན་ ལ་ཐུགས་ རྗེས་
གཟིགས། །ཚེ་མཇུག་ཆོས་བཞིན་སྤྱོད་པར་བྱིན་གྱིས་རློབས། །ནད་དང་གདོན་
སོགས་ཕྱི་ནང་རྐྱེན་དག་གིས། །གློ་བུར་ཉིད་དུ་མི་འཆིའི་གདེང་མེད་ཀྱང་། །སྔོན་
ཆད་སྲོག་དབང་མ་འགགས་བླ་མའི་དྲིན། །ཚེ་ལྷག་སྒྲུབ་པ་ནུས་པར་བྱིན་གྱིས་
རློབས། །དཀར་ནག་ལས་འབྲས་མི་བསླུའི་ཚུལ་ཐོས་ཀྱང་། །བག་མེད་དབང་
གིས་སྒོ་གསུམ་སྡིག་ལ་བཀོལ། །ངན་སོང་གཡང་དུ་ལྷུང་ཚེ་ཅི་རང་དྲག །ཐུགས་
རྗེས་གཟིགས་ཤིག་ བླ་མ་ རིན་པོ་ཆེ། །འདུས་ པ་འབྲལ་ཞིང་སྐྱེས་པ་མ་ལུས་
འཆི། །བསགས་པ་འཛད་ཅིང་མཐོན་པོའི་ཐ་མ་རྒུད། །འཁོར་བའི་ཆོས་ལ་ཡིད་
བརྟན་མ་མཆིས་པས། རྣམ་དག་ངེས་འབྱུང་སྐྱེ་བར་བྱིན་གྱིས་རློབས། །ད་ལྟ་རྟེན་
བཟང་དགེ་བའི་བཤེས་གཉེན་དང་། །མཇལ་བའི་དུས་འདིར་ཆོས་ལ་མ་འབད་
ན། །ནམ་ཞིག་འཆི་བདག་བྱུང་ཚེ་འགྱོད་ཀྱང་འཕྱིས། །ཚེ་མཇུག་ སྒྲུབ་པ་ནུས་
པར་བྱིན་གྱིས་རློབས། །སྔོན་བྱོན་དམ་པ་ཡོངས་ཀྱི་ཐུགས་དམ་མཐིལ། །རྒྱལ་
བའི་གཞུང་ལམ་བྱང་ཆུབ་ལམ་རིམ་དང་། །ལན་ཅིག་ཙམ་ཞིག་མཇལ་བའི་དུས་
- 294 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
སྐབས་འདིར། །བག་ཆགས་སྙིང་ཕུར་ཐེབས་པར་བྱིན་གྱིས་རློབས། །བྱང་ཆུབ་
སྒྲུབ་པའི་གྲོགས་བཟང་དམ་པ་དང༌། །མཇལ་བ་འདི་འདྲ་ཤིན་ཏུ་རྙེད་དཀའ་
བས། །དགེ་འདུན་རྣམས་ཀྱི་བཟང་པོའི་སྤྱོད་པ་ལ། །བདག་ཀྱང་རྗེས་སུ་སློབ་
པར་ བྱིན་གྱིས་རློབས། །གལ་ཏེ་ཉོན་མོངས་ལས་ངན་དབང་བཙན་པས། །ཚེ་
འདིར་ཉམས་ལེན་ཚུལ་བཞིན་མ་བསྒྲུབས་ པར། །གློ་བུར་འཆི་བདག་གཤིན་
རྗེས་ཟིན་གྱུར་ན། །རེ་ས་གཞན་ན་མེད་དོ་ཐུགས་རྗེས་གཟིགས། །ས་ཆུ་མེ་རླུང་
འབྱུང་བ་ལོག་པའི་རྒྱུས། །འཇིགས་སྐྲག་འཁྲུལ་སྣང་སྣ་ཚོགས་ཤར་བའི་ཚེ། །རྩ་
བའི་བླ་མ་སྐྱབས་གསུམ་ཀུན་འདུས་ཉིད། །བདག་གི་སྤྱི་བོར་བྱོན་ལ་སྐྱབས་
མཛོད་ཅིག །ཚེ་འདིའི་གཉེན་འཁོར་ལུས་དང་ལོངས་སྤྱོད་སོགས། །གང་ལའང་
ཆགས་ཤིང་ཞེན་པ་རབ་སྤངས་ནས། །དད་དང་མོས་པའི་གདུང་ཤུགས་དྲག་པོ་
ཡིས། །དག་པའི་ཞིང་དུ་བགྲོད་པར་བྱིན་གྱིས་རློབས། །བསླུ་མེད་དཀོན་མཆོག་
གསུམ་ཀྱི་ངོ་བོ་ཉིད། །ངན་སོང་འཇིགས་ལས་སྒྲོལ་བའི་དཔའ་བོ་སྟེ། །དག་པའི་
ཞིང་དུ་འཁྲིད་པའི་དེད་དཔོན་མཆོག །བྱམས་མགོན་བླ་མའི་ཞབས་ལ་གསོལ་བ་
འདེབས། །གནད་གཅོད་གཤིན་རྗེའི་འཇིགས་ལས་བསྐྱབ་ཏུ་གསོལ། །འཇིགས་
རུང་བར་དོའི་འཕྲང་ལས་བསྒྲལ་དུ་གསོལ། །དགའ་ལྡན་གཞལ་མེད་ཁང་དུ་
འཁྲིད་དུ་གསོལ། །རེ་ས་གཞན་དུ་མེད་དོ་ཐུགས་རྗེས་དྲོངས། །དེ་ལྟར་ལན་མང་
སྙིང་ནས་གསོལ་བཏབ་པས། །བྱམས་མགོན་ཐུགས་ རྗེའི་འོད་ཟེར་ལྕགས་ཀྱུ་
ཡིས། །རྣམ་ཤེས་ཚངས་པའི་བུ་ག་ནས་དྲངས་ཏེ། །དགའ་ལྡན་གནས་སུ་ཐོགས་
མེད་བགྲོད་པར་ཤོག །བྱམས་མགོན་མདུན་ས་ཡིད་དགའ་ཆོས་འཛིན་དུ། །རྣམ་
དག་པདྨའི་ཟེའུ་འབྲུ་གསལ་བ་ལ། །ཐོགས་པ་མེད་པར་རྫུས་ཏེ་སྐྱེ་བ་དང༌། །དེ་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
མ་ཐག་ཏུ་བྱམས་མགོན་ཞལ་མཐོང་ཤོག །མཆོད་སྤྲིན་རྒྱ་མཚོས་མཆོད་པ་བྱེད་པ་
དང༌། །གསུང་དབྱངས་རྒྱ་མཚོ་ངོམས་མེད་འཐུང་བྱེད་ཅིང་། །རྒྱལ་སྲས་རྒྱ་མཚོའི་
ཚོགས་དང་ལྷན་ཅིག་ཏུ། །སྤྱོད་པ་རྒྱ་མཚོ་མ་ལུས་མཐར་ཕྱིན་ཤོག ། མདོར་ན་
འདི་ཕྱི་བར་དོ་ཐམས་ཅད་དུ། །སྐྱབས་མགོན་རྗེ་བཙུན་བླ་མ་ལས་ལྷག་པའི། །རེ་
སའི་སྐྱབས་གནས་གཞན་དུ་མི་འཚོལ་བས། །ཐུགས་རྗེས་གཟིགས་ལ་བསམ་
དོན་འགྲུབ་པར་མཛོད། ། །
ཅེས་རྩ་བའི་བླ་མར་གདུང་ཤུགས་དྲག་པོས་གསོལ་བ་འདེབས་ཚུལ་
སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་དད་ལྡན་བློ་བཟང་རབ་བརྟན་
གྱིས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་བླ་མ་དམ་པས་རྗེས་
སུ་འཛིན་པར་གྱུར་ཅིག ། །།
༈ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་ཟླའི་སྟེང་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །བློ་ཆེན་རྒྱལ་བ་ཀུན་གྱི་མཁྱེན་དང་བརྩེ། །གཅིག་
བསྡུས་ བཟང་ པོའི་མཛད་པས་འགྲོ་བ་རྣམས། །རྒྱལ་བ་དགྱེས་ པའི་ ལམ་ལ་
འཁྲིད་མཛད་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བདག་རྒྱུད་
སྨིན་ཅིང་གྲོལ་བར་བྱིན་གྱིས་རློབས། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་
ནས། །མགོན་མེད་བདག་གི་མགོན་དུ་ལེགས་ཤར་བ། །རྒྱལ་ཀུན་ངོ་བོ་གསུམ་
ལྡན་དགེ་བའི་བཤེས། །རྗེ་བཙུན་བླ་མའི་ཞབས་ལ་གསོལ་བ་འདེབས། །བདག་
རྒྱུད་སྨིན་ཅིང་གྲོལ་བར་བྱིན་གྱིས་རློབས། །འདི་དང་ཕྱི་མའི་ལེགས་ཚོགས་མ་
- 296 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ། །
ལུས་བའི། །རྩ་བ་དགེ་བའི་བཤེས་ལ་རག་ལས་ཞེས། །ལམ་ཟབ་མཐར་ཐུག་བླ་
མའི་རྣལ་ འབྱོར་ ལ། །འཁྲིད་ མཛད་ རྗེ་ བཙུན་ བླ་ མར་ གསོལ་ བ་ འདེབས། །
བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །རྙེད་དཀའ་འཇིག་སླའི་རྟེན་
བཟང་ཐོབ་དུས་འདིར། །གཏན་གྱི་སྐྱིད་སྡུག་འདམ་ཀའི་སྐབས་ཡིན་པས། །དོན་
མེད་བྱ་བས་འདའ་བ་ཕངས་སོ་ཞེས། །ཆོས་ལ་སྐུལ་མཛད་བླ་མར་གསོལ་བ་
འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །ངེས་པར་འཆི་ཞིང་
ནམ་འཆི་ངེས་པ་མེད། །འཆི་ཚེ་གཉེན་ལུས་ལོངས་སྤྱོད་གང་གིས་ཀྱང་། །ཕན་པ་
མེད་ པས་ ཚེ་ འདི་ བློས་ཐོངས་ ཞེས། །འདོམས་མཛད་བླ་མ་དེ་ ལ་ གསོལ་བ་
འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །ཤི་ཚེ་རྣམ་ཤེས་
མར་མེ་ཤི་བ་ལྟར། །མེད་པར་མི་འགྱུར་ཉམ་ངར་འཁྱམ་དགོས་པས། །བསླུ་མེད་
སྐྱབས་ལ་ད་ལྟ་འཇུས་ཤིག་གསུངས། །སྐྱབས་གནས་དྲིན་ཅན་བླ་མར་གསོལ་བ་
འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །ད་ལྟ་ཚེར་མ་ཟུག་
པའི་སྡུག་བསྔལ་ཡང་། །བཟོད་མི་ནུས་ན་དམྱལ་བའི་མེ་ནང་དུ། །ལྷུང་ན་བཟོད་
ཐབས་ བྲལ་ བས་ སྡིག་ སྤོངས་ ཞེས། །འདོམས་མཛད་ བླ་ མ་ དེ་ ལ་ གསོལ་ བ་
འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །དཀར་ནག་ལས་
ཀྱི་རྣམ་དབྱེ་མཐའ་ཡས་ཀྱང་། །དུས་སྐབས་ཀུན་ཏུ་རང་གི་སྒོ་གསུམ་ལ། །དྲན་
ཤེས་བསྟེན་པ་གནད་ཀྱི་དོན་པོར་གསུངས། །དྲིན་ཅན་བླ་མའི་ཞབས་ལ་གསོལ་
བ་འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །རྣམ་དག་ལམ་
བཟང་སྐྱེ་བ་འགལ་རྐྱེན་དང་། །བྲལ་ཞིང་མཐུན་རྐྱེན་ཚང་ལ་རག་ལས་པས། །
ཚོགས་གསོག་སྒྲིབ་སྦྱོང་གཙོ་བོར་ཐོན་ཞིག་གསུངས། །དྲིན་ཅན་བླ་མའི་ཞབས་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །སྲིད་
རྩེ་ནས་བཟུང་མནར་མེད་དམྱལ་བའི་བར། །གང་དུ་སྐྱེས་ཀྱང་འཁོར་བ་ཉིད་ཡིན་
པས། །སྲིད་པའི་ཕུན་ཚོགས་དུག་གི་མེ་ཏོག་ལ། །ཡིད་སྨོན་མི་རིགས་ངེས་འབྱུང་
སྐྱེད་ཅིག་གསུངས། །དྲིན་ཅན་བླ་མའི་ཞབས་ལ་གསོལ་བ་འདེབས། །བདག་རྒྱུད་
སྨིན་ཅིང་གྲོལ་བར་བྱིན་གྱིས་རློབས། །སྲིད་པའི་རྩ་བ་གང་ཡིན་མ་ཤེས་ན། །བསོད་
ནམས་ལས་ཀྱང་འཁོར་བའི་རྒྱུར་འགྱུར་བས། །ཀུན་འབྱུང་ལས་ཉོན་རྩ་བ་ཚོལ་
ཞིག་ གསུངས། །དྲིན་ཅན་ བླ་མའི་ཞབས་ལ་གསོལ་བ་འདེབས། །བདག་རྒྱུད་
སྨིན་ཅིང་གྲོལ་བར་བྱིན་གྱིས་རློབས། །ས་ལམ་ཡོན་ཏན་མ་ལུས་འབྱུང་བའི་གཞི། །
རྣམ་དག་ཚུལ་ཁྲིམས་ཉིད་དུ་གསུངས་པས་ན། །བསླབ་ཁྲིམས་བསྲུང་ལ་གཙོ་བོར་
ཐོན་ཞིག་ཅེས། །སྟོན་མཛད་བླ་མ་དེ་ལ་གསོལ་བ་འདེབས། །བདག་རྒྱུད་སྨིན་
ཅིང་གྲོལ་བར་བྱིན་གྱིས་རློབས། །ཐེག་པ་ཆེན་པོའི་ཆོས་སྒོར་འཇུག་འདོད་ན། །
བྱམས་དང་སྙིང་རྗེས་དྲངས་པའི་བྱང་སེམས་ལ། །ཉམས་ལེན་མཐིལ་དུ་བཟུང་
ནས་སྦྱོངས་ཤིག་གསུངས། །དྲིན་ཅན་བླ་མའི་ཞབས་ལ་གསོལ་བ་འདེབས། །
བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །རྒྱལ་སྲས་སྤྱོད་པ་མཁའ་ལྟར་
མཐའ་ཡས་ཀྱང་། །ཐབས་དང་ཤེས་རབ་གཉིས་སུ་འདུ་བས་ན། །ཐབས་ཤེས་
ཟུང་དུ་འབྲེལ་བའི་ཉམས་ལེན་གྱིས། །སྐུ་གཉིས་རྒྱུ་ཚོགས་ཚང་བར་གྱིས་ཤིག་
གསུངས། །དྲིན་ཅན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་
ཅིང་གྲོལ་བར་བྱིན་གྱིས་རློབས། །མ་རྒན་རྣམས་ཀྱི་ངང་ཚུལ་བསམ་པའི་ཚེ། །
བཟོད་ཐབས་མེད་པའི་སྙིང་ རྗེ་ཤུགས་དྲག་གིས། །སྐུ་གསུམ་གོ་འཕང་མྱུར་དུ་
ཐོབ་འདོད་ན། །རྡོ་ རྗེ་ཐེག་པའི་ཉེ་ལམ་ཚོལ་ཞིག་གསུངས། །དྲིན་ཅན་བླ་མའི་
- 298 -



བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་བ་འདེབས་ཚུལ།
ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །
དངོས་གྲུབ་ཀུན་གྱི་གཞི་དང་རྩ་བ་ནི། །དམ་ཚིག་སྡོམ་པ་ཉིད་དུ་གསུངས་པས་ན། །
དམ་ཚིག་བསྲུང་བ་སྔགས་ཀྱི་གནད་ཡིན་ཞེས། །འདོམས་མཛད་ རྗེ་བཙུན་བླ་
མར་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །ཚེ་
འདི་ཡུན་ཐུང་ཤེས་བྱའི་མཐའ་མང་བས། །རིག་གནས་མཐའ་དག་སློབ་པར་མི་
ནུས་ཀྱིས། །སྙིང་པོ་བསྡུས་ལ་ཉམས་སུ་ལོངས་ཤིག་གསུངས། །དྲིན་ཅན་བླ་མའི་
ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །
བསླུ་མེད་བླ་མ་ཁྱོད་ཀྱི་བཀའ་བཞིན་དུ། །རེ་དོགས་ཚེ་འདིའི་བསམ་རྒྱ་ཀུན་དོར་
ཏེ། །ལམ་བཟང་མཐར་ཐུག་རྩེ་གཅིག་སྒྲུབ་པ་ལ། །སྐད་ཅིག་ཙམ་ཡང་གཡེལ་བ་
མེད་པ་དང་། །ཕ་ རྗེས་བུ་ཡིས་ཟིན་པར་བྱིན་གྱིས་རློབས། །སྐྱེ་བ་ཀུན་ཏུ་ཡང་
དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་
གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
ཅེས་རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་དཔལ་
བཟང་པོ་དེ་ཉིད་ལ་ལམ་གྱི་རིམ་པའི་སྒོ་ནས་བསྟོད་ཅིང་གསོལ་བ་འདེབས་པའི་
ཚིགས་སུ་བཅད་པ་འདི་ལྟ་བུ་ཞིག་དགོས་ཞེས། རྗེ་བཙུན་བླ་མ་དེ་ཉིད་ལ་མི་ཕྱེད་
པའི་དད་པ་ཅན་དགེ་སློང་བློ་བཟང་རྡོ་རྗེས་ནན་གྱིས་བསྐུལ་བ་ལ་བརྟེན་ནས།
རྗེ་བཙུན་བླ་མ་དམ་པ་དེ་ཉིད་ཀྱིས་དགྱེས་བཞིན་རྗེས་སུ་བཟུང་བ་དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་
འགྲོ་ཀུན་བླ་མ་དམ་པས་རྗེས་སུ་འཛིན་པར་གྱུར་ཅིག། །།
- 299 -



༄༅། །རྗེ་བཙུན་བླ་མ་ངག་དབང་བྱམས་པ་ལ་གསོལ་འདེབས་
སྨོན་ཚིག་དང་བཅས་པ་བཞུགས། །
ན་མོ་གུ་རུ་བཛྲ་དྷ་རཱ་ཡ། རྒྱལ་ཀུན་མཁྱེན་རབ་མཚམས་སྤྲིན་ན་བཟའ་
ཅན། །ངག་གི་དབང་ཕྱུག་ རྗེ་བཙུན་བློ་བཟང་ གྲགས། །སླར་ཡང་བདག་ཅག་
མགོན་དུ་ལེགས་བྱོན་པ། །བྱམས་མགོན་བླ་མའི་ཞབས་ལ་གསོལ་བ་འདེབས། །
བགྲང་ཡས་བསྐལ་པའི་སྔོན་ནས་སངས་རྒྱས་ཀྱང་། །སྙིགས་དུས་ཉམ་ཐག་འགྲོ་
ལ་ ཐུགས་བརྩེ་བས། །གསུམ་ལྡན་དགེ་སློང་ཐ་མལ་ཚུལ་འཛིན་པ། །བྱམས་
མགོན་ཐུགས་རྗེ་ཅན་ལ་གསོལ་བ་འདེབས། །ཐུབ་པའི་གདམས་ངག་ཆོས་སྲིད་
མ་ལུས་ལ། །དབང་བསྒྱུར་རྒྱལ་ཚབ་མི་ཕམ་མགོན་པོ་དང་། །ཀུན་ནས་མཚུངས་
པས་ བྱམས་མགོན་ བླ་ མ་ ཞེས། །མཚན་ མཆོག་ དོན་ དང་ ལྡན་ ལ་ གསོལ་ བ་
འདེབས། །མ་རིག་མུན་པའི་སྨག་རུམ་འཐུག་པོའི་ནང་། །སྡུག་བསྔལ་ཟུག་རྔུས་
མནར་བ་བདག་ཅག་ལ། །བདེ་བའི་ལམ་བཟང་གསལ་བར་སྟོན་མཛད་པ། །
བྱམས་མགོན་ཐུགས་རྗེ་ཅན་ལ་གསོལ་བ་འདེབས། །རྒྱལ་དང་རྒྱལ་སྲས་ཀུན་
གྱིས་ཡལ་བོར་བ། །བདག་དང་བདག་འདྲའི་ཉམ་ཐག་འགྲོ་རྣམས་ལ། །རྒྱལ་
བའི་མཛད་ པ་ སྒྲུབ་མཛད་ཐུགས་ རྗེ་ཅན། །བྱམས་མགོན་ བླ་ མའི་ཞབས་ལ་
གསོལ་བ་འདེབས། །ཐར་འདོད་བུང་བ་ཡོངས་ཀྱི་ཉེར་འཚོའི་གཞི། །ཐུབ་བསྟན་
འདབ་བརྒྱ་མ་ལུས་བཞད་པའི་གཉེན། །འགྲོ་ལ་ལམ་བཟང་མཚོན་པའི་མིག་
གཅིག་པུ། །བྱམས་མགོན་ནམ་མཁའ་ནོར་བུར་གསོལ་བ་འདེབས། །ཆེན་པོ་
300 -



རྗེ་བཙུན་བླ་མ་ངག་དབང་བྱམས་པ་ལ་གསོལ་འདེབས་སྨོན་ཚིག་དང་བཅས་པ། །
ཀུན་གྱི་སྤྱི་བོས་ལེགས་བཀུར་ཀྱང་། །ཉམ་ཐག་འགྲོ་ལ་ལྷག་པར་ཐུགས་བརྩེ་
བ། །བྱམས་མགོན་བླ་མ་ཐུགས་ རྗེའི་གཏེར་ཆེན་ལ། །སྙིང་གི་ ཁོང་ནས་གུས་
པས་གསོལ་བ་འདེབས། །ཕྱོགས་བཅུར་བཞུགས་པའི་རྒྱལ་བ་སྲས་དང་བཅས།།
འགྲོ་མགོན་ཐུགས་རྗེ་མངའ་བ་མ་ལུས་ལ། །འོ་དོད་གདུང་བའི་དབྱངས་ཀྱིས་
གསོལ་བ་འདེབས། །བདག་གི་སྨོན་པའི་གནས་འདི་འགྲུབ་པར་མཛོད། །ཉམ་
ངར་དམུས་ལོང་དམིགས་བུས་བོར་བ་ལྟར། །ཉམ་ཆུང་སྐལ་དམན་བདག་ཅག་
འདིར་བོར་ནས། །རྗེ་བཙུན་ཐུགས་རྗེ་ཅན་ཁྱོད་གང་དུ་གཤེགས། །གར་བཞུགས་
གནས་ནས་ཐུགས་རྗེས་གཟིགས་སུ་གསོལ། །ཕྱོགས་འདིར་རྒྱལ་བ་དགྱེས་པའི་
ལམ་བཟང་ལ། །འཇུག་པར་འདོད་རྣམས་འདྲེན་མཆོག་ཁྱོད་ཉིད་ལ། །སྙིང་ནས་
གསོལ་བ་འདེབས་པ་འདི་དགོངས་ལ། །ཐུགས་རྗེའི་འོད་ཀྱིས་ལམ་བཟང་བསྟན་དུ་
གསོལ། །སེམས་ཅན་གཅིག་གི་དོན་གྱི་ཕྱིར་དུ་ཡང་། །བསྐལ་པར་མེ་ཡི་ནང་དུའང་
གནས་ནུས་ཞེས། །ཐུགས་བསྐྱེད་དམ་བཅའ་བསྙིལ་བར་མ་གྱུར་གྲང་། །ཉམ་ཐག་
བདག་ལ་ཐུགས་རྗེས་གཟིགས་སུ་གསོལ། །མགོན་ཁྱོད་གང་དུ་གཤེགས་པའི་ལམ་
བཟང་དེར། །འཇུག་པར་འདོད་ཀྱང་བློ་མིག་རབ་ཏུ་ལྡོངས། །ལས་ཉོན་འཆིང་བ་
དམ་པོས་ཀུན་ནས་བཅིངས། །གར་འགྲོའི་གཏོལ་མེད་བདག་ལ་ཐུགས་ རྗེས་
གཟིགས། །རྣམ་འདྲེན་ཐུགས་རྗེའི་སྤྱི་གཟུགས་ཁྱོད་ཀྱིས་ཀྱང་། །ཡལ་བར་བོར་ན་
མགོན་སྐྱབས་སུ་ལ་རེ། །བུ་སྡུག་མེ་ནང་ལྷུང་ལ་མ་ཡིས་བཞིན། །བརྩེ་བ་ཆེན་པོས་
མྱུར་དུ་བསྐྱབ་ཏུ་གསོལ། །བདག་ཉིད་ཆེན་པོ་གཞན་གྱིས་ཡལ་བོར་ཞིང་། །ཤིན་ཏུ་
འདུལ་བར་དཀའ་བའི་དམུ་རྒོད་ཅན། །བདག་དང་བདག་འདྲའི་ སྙིགས་དུས་
འགྲོ་བ་རྣམས། །ཐབས་མཁས་སྤྲུལ་པས་ རྗེས་སུ་གཟུང་དུ་གསོལ། །དུས་དང་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
གནས་སྐབས་དག་ནི་ཅིར་གྱུར་ཀྱང༌། །བདག་ལ་རེ་སའི་སྐྱབས་གནས་གཞན་དུ་
མེད། །ཡབ་རྗེ་ཁྱོད་ཉིད་ཁོ་ནར་གསོལ་འདེབས་ན། །ཕ་རྗེས་བུ་ཡིས་ཟིན་པར་བྱིན་
གྱིས་རློབས། །རྒྱལ་བའི་གསུང་རབ་ཀུན་གྱི་སྙིང་པོའི་དོན། །འཇམ་མགོན་བླ་མའི་
ཐུགས་ཀྱི་བཅུད་ཕྱུང་བ། །ཚང་ལ་མ་ནོར་མདོ་སྔགས་ལམ་རིམ་འདི། །ཕྱོགས་འདིར་
མི་ནུབ་འཕེལ་བར་མཛད་དུ་གསོལ། །བདག་གི་རྗེ་བཙུན་བླ་མ་ཐུགས་རྗེ་ཅན། །
དགའ་ལྡན་གནས་སམ་མངོན་པར་དགའ་བའམ། །བདེ་བ་ཅན་སོགས་ཞིང་ཁམས་
གར་བཞུགས་ཀྱང་། །བདག་ཀྱང་ཞིང་དེར་མྱུར་དུ་དྲང་དུ་གསོལ། །དམ་པའི་མགོན་
གྱིས་རྗེས་སུ་བཟུང་བའི་ཚེ། །བཀུར་སྟི་རྙེད་པ་དག་དང་རིམ་གྲོ་དང་། །བཀའ་
བཞིན་སྒྲུབ་པས་མཉེས་པར་བྱེད་པ་དང་། །སྐུ་གསུང་ཐུགས་ཀྱི་གསང་བ་ཀུན་
འཛིན་ཤོག །གང་དང་ཕྲད་ན་ཡོན་ཏན་ཉམས་བྱེད་ཅིང་། །ཉོན་མོངས་ཉེས་པའི་
ཚོགས་ཀུན་འབྱུང་བའི་གཞི། །བདུད་ཀྱི་གཉེན་དུ་གྱུར་པའི་སྡིག་གྲོགས་དང་། ། རྨི་
ལམ་དུ་ཡང་ཕྲད་པར་མ་གྱུར་ཅིག །གང་དང་འགྲོགས་པས་ཡོན་ཏན་ཀུན་འཕེལ་
ཞིང་། །རྒྱལ་བས་བསྔགས་པའི་ལམ་དུ་འཁྲིད་བྱེད་པ། །མཁས་བཙུན་བཟང་པོའི་
གྲོགས་དང་ལྷན་ཅིག་ཏུ། །ཐོས་བསམ་སྒོམ་པ་མ་ལུས་མཐར་ཕྱིན་ཤོག །སྐྱེ་ཞིང་སྐྱེ་
བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་
ཞིང་བླ་མ་ལ་གུས་པས། །དཔལ་ལྡན་བླ་མའི་དམ་ཚིག་ལ་གནས་ཤོག །སྐྱེ་བ་ཀུན་ཏུ་
ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་
། །ས་དང་ལམ་
གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
ཅེས་རྗེ་བཙུན་བླ་མ་བཀའ་དྲིན་མཚུངས་མེད་མཚན་བརྗོད་པར་དཀའ་བ་ངག་
དབང་བྱམས་པ་ལ་གདུང་བའི་དབྱངས་ཀྱིས་གསོལ་འདེབས་ཐུགས་རྗེ་བསྐུལ་བའི་
- 302 -



རྗེ་བཙུན་བླ་མ་ངག་དབང་བྱམས་པ་ལ་གསོལ་འདེབས་སྨོན་ཚིག་དང་བཅས་པ།
སྨོན་ཚིག་དང་བཅས་པ་འདི་ནི། རྗེ་བླ་མ་དེ་ཉིད་ཞིང་གཤེགས་ནས་ཟླ་བ་གཅིག་སོང་
བ་ཆུ་རྟ་ཟླ་བ་དགུ་པའི་ཚེས་གཉིས་ཀྱི་དུས་ཆེན་ཉིན་འཕགས་མཆོག་རང་བྱུང་ཝ་ཏི་
བཟང་པོའི་སྐུ་མདུན་དུ་མཆོད་པའི་ཚོགས་རྒྱ་ཆེན་པོ་དང་བཅས་དོན་འདི་བཞིན་དུ་
གསོལ་བ་བཏབ་པའི་ཚེ། རྗེ་ཉིད་ལ་མི་ཕྱེད་པའི་དད་པ་ཅན་དགེ་སློང་དགེ་འདུན་
དབང་ཕྱུག་དང་དགེ་སློང་མཁས་མཆོག་བཀྲ་ཤིས་གཉིས་ཀྱིས་སྨོན་ཚིག་དེ་བཞིན་ཡི་
གེར་འཁོད་ནས་རྒྱུན་དུ་ཁ་ཏོན་བྱས་ཆོག་པ་ཞིག་དགོས་ཞེས་ནན་གྱིས་བསྐུལ་བ་ལ་
བརྟེན་ནས། རྗེ་བཙུན་བླ་མ་དེ་ཉིད་ཀྱིས་ཆུང་ངུའི་དུས་ནས་ཐུགས་རྗེས་བསྐྱངས་ཤིང་
རྗེས་སུ་བཟུང་བ་བཀའ་འབངས་རྣམས་ཀྱི་ཐ་ཆུང་དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ།། །།
- 303 -



༄༅། །ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་
དགེ་བའི་སྨོན་ལམ་དང་བཅས་པ་བཞུགས། །
ན་མོ་ཨཱརྱ་ལོ་ཀེ་ཤྭ་རཱ་ཡ། གང་གི་ཞབས་སེན་ནོར་བུའི་འོད་ཆགས་རྡུལ། །
སྤྱི་བོའི་གཙུག་ཏུ་གུས་པས་བསྟེན་ཙམ་གྱིས། །འདི་ཕྱིའི་དོན་གཉིས་ལྷུན་གྱིས་
གྲུབ་མཛད་པ། །རྗེ་བཙུན་བླ་མ་མཆོག་ལ་སྙིང་ནས་འདུད། །འདིར་ཐུགས་རྗེ་
ཆེན་པོ་ལ་བརྟེན་པའི་བླ་མའི་རྣལ་འབྱོར་སྒོམ་པར་འདོད་པས་སྟན་བདེ་བ་ལ་
ལུས་རྣམ་སྣང་གི་ཆོས་བདུན་ལྡན་དུ་འཁོད་དེ། ཐོག་མ་མེད་པ་ནས་ད་ལྟའི་བར་
དུ་ཁམས་གསུམ་འཁོར་བར་འཁོར་ནས་སྡུག་བསྔལ་བར་མཚམས་མེད་པར་མྱོང་
ཚུལ་བསམ་པས་སྐྱོ་ཞིང་། སླར་ཡང་གར་སྐྱེ་ལ་རང་དབང་མེད་པ་དང༌། ལས་
ཉོན་ཤུགས་དྲག་པས་ངན་སོང་དུ་ལྷུང་ན་སྡུག་བསྔལ་བཟོད་གླག་མེད་ཅིང་ཐར་
བར་དཀའ་བ་དང་། བརྒྱ་ལ་བདེ་འགྲོའི་རྟེན་ཐོབ་ཀྱང་སྐྱེ་རྒ་ན་འཆི་སོགས་སྡུག་
བསྔལ་གྱི་རང་བཞིན་ལས་མ་འདས་པའི་ཚུལ་བསམ་པས་འཇིགས་ཤིང་སྐག་
པའི་བློ་དང་། དཀོན་མཆོག་རིན་པོ་ཆེ་གསུམ་ལ་དེ་ལས་སྐྱོབ་པའི་ནུས་པ་ཡོད་
པར་ཡིད་ཆེས་པའི་དད་གུས་ཤུགས་དྲག་དང་། རང་འདྲའི་འགྲོ་ལ་སྙིང་བརྩེ་བ་
རྣམས་ཀྱི་སྒོ་ནས་ཐོག་མར་སྐྱབས་འགྲོ་སེམས་བསྐྱེད་ཚད་མེད་བཞི་རྣམས་རྒྱུད་
དང་འདྲེས་ངེས་བྱ་དགོས་པས་དེའི་ཚུལ་ནི་འདི་ལྟར། བདག་དང་མཁའ་མཉམ་
སེམས་ཅན་མ་ལུས་པ། །ཇི་སྲིད་བྱང་ཆུབ་སྙིང་པོར་མཆིས་ཀྱི་བར། །བླ་མ་རིན་
- 304 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ།
པོ་ཆེ་ལ་སྐྱབས་སུ་མཆི། །སྟོན་པ་སངས་རྒྱས་རྣམས་ལ་སྐྱབས་སུ་མཆི། །ལུང་
རྟོགས་དམ་པའི་ཆོས་ལ་སྐྱབས་སུ་མཆི། །འཕགས་མཆོག་དགེ་འདུན་རྣམས་ལ་
སྐྱབས་ སུ་ མཆི། ཁྱད་ པར་ རྗེ་ བཙུན་ སྤྱན་རས་ གཟིགས་ དབང་ གི །ལྷ་ཚོགས་
འཁོར་དང་བཅས་ལ་སྐྱབས་སུ་མཆི། །དེང་ནས་བཟུང་སྟེ་བྱང་ཆུབ་མ་ཐོབ་བར། །
བླ་མ་དཀོན་མཆོག་གསུམ་ལ་སྐྱབས་འགྲོ་ཞིང་། །ཕ་མ་རིགས་དྲུག་སེམས་ཅན་མ་
ལུས་པ། །སྒོལ་ ཕྱིར་སངས་རྒྱས་གོ་འཕང་མྱུར་ཐོབ་ཤོག །སེམས་ཅན་ཐམས་
ཅད་རྟག་ཏུ་བདེ་གྱུར་ཅིག །འགྲོ་བའི་སྡུག་བསྔལ་མ་ལུས་ཞི་གྱུར་ཅིག །བླ་ན་
མེད་པའི་བདེ་དང་བྲལ་མ་གྱུར། །འགྲོ་བའི་ཆགས་སྡང་མ་ལུས་ཞི་གྱུར་ནས། །
ཕན་ཚུན་བྱམས་པའི་ངང་དུ་གནས་པར་ཤོག །ཅེས་པ་རྣམས་དོན་ཡིད་ལ་དྲན་
བཞིན་པའི་སྒོ་ནས་ལན་མང་དུ་བརྗོད། དངོས་གཞི་ཡང་ཚིགས་སུ་བཅད་པའི་སྒོ་
ནས་བརྗོད་ན་ འཇུག་ པ་བདེ་བས་འདི་ལྟར། རང་མདུན་ལྷ་ལམ་ཡངས་པར་
མཆོད་སྤྲིན་དབུས། །ཉེས་པའི་རྡུལ་ བྲལ་མཁྱེན་བརྩེའི་རང་བཞིན་ཅན། །པད་
དཀར་ཟླ་བའི་དཀྱིལ་འཁོར་རྒྱས་པའི་སྟེང་། །རྒྱལ་བ་ཀུན་གྱི་ཐུགས་རྗེ་གཅིག་
བསྡུས་པ། །རྩ་བའི་བླ་མ་མགོན་པོ་སྤྱན་རས་གཟིགས། །སྐུ་མདོག་གངས་རིའི་
ལྷུན་པོ་ལྟར་དཀར་ཞིང་། །ཞལ་གཅིག་ཕྱག་བཞི་ རྡོ་ རྗེ་ སྐྱིལ་ཀྲུང་བཞུགས། །
མཚན་དཔེས་རབ་མཛེས་རིན་ཆེན་རྒྱན་མང་འཛིན། །གནས་གསུམ་ཡི་གེ་གསུམ་
གྱིས་ལེགས་མཚན་པའི། །ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས། །
པོ་ཏ་ལ་སོགས་དག་པའི་ཞིང་ཁམས་ནས། །རྗེ་བཙུན་སྤྱན་རས་གཟིགས་དབང་
འཁོར་དང་བཅས། །སྤྱན་དྲངས་ཐིམ་ནས་དབྱེར་མེད་གཅིག་གྱུར་པས། །སྐྱབས་
གསུམ་ཀུན་འདུས་གཟི་བརྗིད་ཕུང་པོར་གྱུར། །རྒྱལ་བ་རིགས་ལྔའི་ལྷ་ཚོགས་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
འཁོར་བཅས་ཀྱིས། །ཤིས་བརྗོད་བདུད་རྩིའི་ཆུ་ཡིས་དབང་བསྐུར་བས། །མགོན་
པོ་འོད་དཔག་མེད་ཀྱིས་དབུ་ལ་བརྒྱན། །ཐུགས་རྗེའི་སྤྱན་རས་སྟོང་གིས་འགྲོ་
ཀུན་ལ། །གཟིགས་ནས་གང་འདུལ་སྤྲུལ་པ་ཡིས། །ནམ་མཁའི་ཁྱོན་ཀུན་ཅིག་
ཅར་འགེངས་མཛད་པ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །རབ་
འབྱམས་ཞིང་ན་མཆོད་རྫས་ཅི་ཡོད་དང༌། །བདག་གིས་དངོས་སུ་བཤམས་པ་
འདི་དག་རྣམས། །ཀུན་བཟང་མཆོད་པའི་སྤྲིན་དུ་ལེགས་དམིགས་ནས། །ཐུགས་
རྗེ་ཆེ་མགོན་ཚོགས་རྣམས་མཉེས་ཕྱིར་འབུལ། །བདག་སེམས་དུག་གསུམ་གདོན་
གྱི་དབང་ གྱུར་ པས། །སྒོ་གསུམ་ ཉེས་ པར་ སྤྱད་ པ་ ཅི་ མཆིས་ པ། །གནོང་ ཞིང་
འགྱོད་པའི་སེམས་ཀྱིས་སོ་སོར་བཤགས། །ཐུགས་རྗེའི་ཆབ་ཀྱིས་སྒྲིབ་པ་དག་
པར་ མཛོད། །སྲིད་ ཞིའི་ རྣམ་ དཀར་ ཇི་སྙེད་ མཆིས་ རྣམས་ དང་། ཁྱད་ པར་
འཕགས་མཆོག་ སྤྱན་ རས་ གཟིགས་དབང་ གི །སྐུ་གསུང་ཐུགས་ ཀྱི་ཡོན་ཏན་
ཐམས་ཅད་ལ། །བསམ་པ་ཐག་པས་གུས་ཤིང་ཡི་རང་ངོ༌། །དུག་གསུམ་མུན་པ་
འཐུག་པོས་རབ་བསྒྲིབས་ཤིང་། ཁམས་གསུམ་འཁོར་བར་ངལ་བསོ་མེད་པར་
འཁྱམས། །སྡུག་བསྔལ་གསུམ་གྱིས་མནར་བའི་འགྲོ་འདི་ལ། །ཐེག་གསུམ་ཆོས་
ཀྱི་སྒྲོན་མེ་སྦར་དུ་གསོལ། །བཟོད་དཀའ་སྡུག་བསྔལ་བརྒྱ་ཡིས་གཙེས་གྱུར་པ། །
ཉམ་ཐག་བདག་དང་བདག་འདྲའི་འགྲོ་རྣམས་ལ། །ཐུགས་ རྗེས་ གཟིགས་ལ་
འཁོར་བ་མ་སྟོང་བར། །སྲིད་འདིར་སྐུ་ཡི་སྣང་བ་རྟག་བརྟན་གསོལ། །བླ་མ་
ཐུགས་རྗེ་ཆེན་པོའི་ལྷ་ཚོགས་ལ། །ཕྱག་མཆོད་བགྱིས་སོགས་དགེ་རྩ་ཅི་མཆིས་
པ། །ཕ་མ་རིགས་དྲུག་འཁོར་བའི་སྡུག་བསྔལ་ལས། །སྒྲོལ་ཕྱིར་སངས་རྒྱས་ཐོབ་
པའི་རྒྱུ་རུ་བསྔོ། །གླིང་བཞི་གླིང་ཕྲན་ཉི་ཟླ་ལྷུན་པོར་བཅས། །སྣོད་བཅུད་འབྱོར་
- 306 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ། །
པའི་ཁྱད་པར་མ་ལུས་པ། །བློ་ཡིས་བསླངས་ནས་འཇིག་རྟེན་མགོན་ལ་འབུལ། །
ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །དཔག་མེད་བསྐལ་པའི་
སྔོན་ནས་སངས་རྒྱས་ཀྱང་། །འགྲོ་ལ་བརྩེ་བས་ཞིང་ཁམས་རབ་འབྱམས་སུ། །
རྒྱལ་སྲས་མཐུ་ཆེན་སེམས་དཔའི་ཚུལ་བཟུང་བ། །མགོན་པོ་སྤྱན་རས་གཟིགས་
ལ་གསོལ་བ་འདེབས། །སྤངས་རྟོགས་རྒྱལ་བ་ཀུན་དང་མཉམ་གྱུར་ཀྱང་། །ཉམ་
ཐག་འགྲོ་ལ་ཐུགས་རྗེ་ཆེས་ལྷག་པས། །དུས་གསུམ་ཀུན་ཏུ་ཐུགས་རྗེ་ཆེན་པོར་
གྲགས། །ཐུགས་རྗེའི་གཏེར་ཆེན་ཁྱོད་ལ་གསོལ་བ་འདེབས། །ཤེལ་གྱི་ལྗོན་ཤིང་
ཡལ་ག་བརྐྱངས་འདྲ་བའི། །ཕྱག་བཞིའི་དང་པོ་གཉིས་ཀྱི་ཐལ་སྦྱར་ཏེ། །ཕྱོགས་
བཅུའི་རྒྱལ་བ་སྲས་དང་བཅས་རྣམས་ ཀྱི། །ཐུགས་རྗེ་བསྐུལ་བར་མཛད་ལ་
གསོལ་བ་འདེབས། ཁམས་གསུམ་སེམས་ཅན་ཀུན་ལ་དུས་དྲུག་ཏུ། །གཟིགས་
ནས་སུ་ཞིག་ཡར་ལ་དྲངས་བྱ་ཞེས། །གཡས་པའི་ཕྱག་གིས་དྲི་མེད་ཤེལ་ཕྲེང་
འཛིན། །འགྲོ་བའི་གཉེན་གཅིག་ཁྱོད་ལ་གསོལ་བ་འདེབས། །འགྲོ་བའི་དོན་དུ་
སྲིད་ན་རྟག་བཞུགས་ ཀྱང་། །སྲིད་ པའི་ སྐྱོན་ གྱིས་ ནམ་ ཡང་ མི་ གོས་ ཞེས། །
གསལ་བར་མཚོན་ཕྱིར་ཕྱག་གཡོན་པད་དཀར་འཛིན། །རྣམ་དག་ཐུགས་མངའ་
ཁྱོད་ལ་གསོལ་བ་འདེབས། །མ་རུང་གདུལ་དཀའ་གདོང་དམར་སྲིན་ཡུལ་ཞེས། །
རྒྱལ་གཞན་མཐའ་དག་སྐྲག་པའི་ཚུལ་འཛིན་ཚེ། །མགོན་པོ་ཁྱེད་ཀྱིས་ཕྱོགས་འདི་
བདག་གིར་བཟུང་། །བོད་ཁམས་ལྷ་ཅིག་ཁྱོད་ལ་གསོལ་བ་འདེབས། །ངག་གི་
དབང་ཕྱུག་འཇིག་རྟེན་གསུམ་མགོན་ཞེས། །ཆེན་པོའི་ཆེན་པོ་ཀུན་གྱིས་གུས་
མཆོད་ ཀྱང་། །ཉམ་ཆུང་ འགྲོ་ རྣམས་ ལྷག་ པར་ བྱམས་ པས་ སྐྱོང་། །རྗེ་ བཙུན་
ཐུགས་རྗེ་ཅན་ལ་གསོལ་བ་འདེབས། །རྒྱལ་བ་ཀུན་གྱི་ཡེ་ཤེས་སྒྱུ་མའི་འཕྲུལ། །
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རྒྱལ་བའི་འབྱུང་གནས་མཚན་ཙམ་འཛིན་པ་ལ། །རྒྱལ་བ་སྲས་བཅས་ཀུན་གྱིས་
བྱིན་རླབས་པ། །རྒྱལ་བ་རྒྱ་མཚོའི་མགོན་ལ་གསོལ་བ་འདེབས། །
དེ་ལྟར་གསོལ་འདེབས་ཤུགས་དྲག་ཏུ་ བྱ་ཞིང་། ཤེས་ཤིང་ སྤྲོ་ན་བྱིན་
རླབས་ཀྱི་ཚན་ཀ་ཤིན་ཏུ་ཆེ་བས་དགེ་སློང་མ་དཔལ་མོས་མཛད་པའི་པོ་བསྟོད་
གང་མང་འདོན་ཞིང་། གཞན་ཡང་གསོལ་འདེབས་བསྟོད་ཚོགས་ཀྱི་རིགས་གང་
ཤེས་བྱ། གཙོ་བོར་མདུན་གྱི་ལྷ་ལ་དམིགས་པ་རྩེ་གཅིག་ཏུ་གཏད་དེ་མན་ངག་
ལས་འབྱུང་བ་བཞིན་བདུད་རྩི་འབེབ་སྦྱང་གི་དམིགས་པ་དང་བཅས་ཡི་གེ་དྲུག་
པའི་བཟླས་པ་ལ་བརྩོན་པར་བྱའོ། །སླར་ཡང་ཐུགས་རྗེ་ཆེས་ཆེར་བསྐུལ་ཏེ་བྱིན་
རླབས་ཞུ་ཞིང་སྨོན་ལམ་དུ་བྱ་བ་ནི། སྟོབས་བཅུ་མངའ་བ་ཀུན་གྱི་བྱིན་རླབས་
དང༌། ཁྱད་ པར་འཕགས་མཆོག་སྤྱན་རས་གཟིགས་དབང་གི །ཐུགས་ རྗེ་ ནུས་
མཐུ་ བསམ་ གྱིས་མི་ཁྱབ་ པས། །བདག་ གི་ སྨོན་ པའི་ གནས་ འདི་ འགྲུབ་ གྱུར་
ཅིག །དེང་ནས་བཟུང་སྟེ་བྱང་ཆུབ་སྙིང་པོའི་བར། །བླ་མ་ཐུགས་རྗེ་ཆེན་པོ་ལས་
ལྷག་པའི། །རེ་སའི་སྐྱབས་གནས་གཞན་དུ་མ་མཆིས་པས། །ཐུགས་རྗེས་བཟུང་
ལ་བྱིན་གྱིས་བརླབ་ཏུ་གསོལ། །བདེ་བ་འདོད་ཀྱང་དེ་རྒྱུ་ཆོས་མི་བྱེད། །སྡུག་
བསྔལ་མི་འདོད་སྡིག་ལ་རྔམས་ཤིང་རེམ། །བླང་དོར་གོ་ལོག་རང་གིས་རང་ཉིད་
བསླུ། །སྨྱོན་པ་ རང་ཕུང་བདག་ལ་ཐུགས་རྗེས་གཟིགས། །ཐུགས་རྗེ་ཆེན་པོས་
ཕྱག་རིང་ལེགས་བརྐྱངས་ཏེ། །ངན་སོང་གནས་ནས་དྲངས་ཏེ་དལ་བའི་རྟེན། །
ཐོབ་ཀྱང་ངན་འགྲོའི་གཡང་ལ་འབད་ནས་མཆོངས། །ཕྱེ་མ་ལེབ་འདྲ་བདག་ལ་
ཐུགས་རྗེས་གཟིགས། །རྒྱལ་ཀུན་ངོ་བོ་བླ་མའི་ཐུགས་རྗེ་ཡིས། །དམ་ཆོས་བདུད་
རྩིའི་བཀའ་དྲིན་ཐོབ་ལགས་ཀྱང་། །བསམ་བཞིན་ཁྱད་དུ་བསད་དེ་མི་དགེར་
- 308 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ།
རེམ། །འཁོར་བའི་གཏིང་རྡོ་བདག་ལ་ཐུགས་རྗེས་གཟིགས། །ཚེ་འདི་མི་རྟག་
ནམ་མཁའི་གློག་འདྲ་ཡང་། །གཏན་དུ་སྡོད་རྩིས་གྲབས་གཤོམ་བྱེད་བྱེད་ནས། །
བཞག་ཏུ་འོས་པ་དམ་པའི་ཆོས་ལ་བྱས། །ཀྱེ་མ་ལས་ངན་ཅན་ལ་ཐུགས་རྗེས་
གཟིགས། །ད་ལྟ་ཚ་གྲང་ཅུང་ཟད་མི་བཟོད་ཀྱང་། །བསྐལ་བརྒྱར་དམྱལ་བའི་མེ་
ནང་སྲེག་པའི་རྒྱུ། །གཡོ་སྒྱུ་ཁྲམ་གྱིས་ཉིན་མཚན་དུས་འདའ་བ། །དམྱལ་བའི་
བུད་ཤིང་བདག་ལ་ཐུགས་རྗེས་གཟིགས། །ཉིན་གཅིག་བཀྲེས་སྐོམ་སྡུག་བསྔལ་
མི་བཟོད་ཀྱང་། །ཟས་ཀྱི་མིང་ཡང་ལོ་བརྒྱར་མི་ཐོས་པའི། །ཡི་དྭགས་རྒྱུ་ཚོགས་
སེར་སྣ་ལྷུར་བྱེད་པ། །བདག་ལ་ཐུགས་རྗེས་གཟིགས་ཤིག་སྤྱན་རས་གཟིགས། །
ཅུང་ཟད་བསྟོད་སྨད་ཙམ་ཡང་མི་བཟོད་ན། །དུད་འགྲོ་གཅིག་གིས་གཅིག་ཟ་ཡ་
རེ་ང་། །གནས་དེར་མི་སྐྱེའི་རང་དབང་བདག་ལ་མེད། །ཐུགས་རྗེས་གཟིགས་
ཤིག་མགོན་པོ་སྤྱན་རས་གཟིགས། ཁྱད་པར་མཆོག་གསུམ་དཀོར་ལ་སྤྱད་ཅིང་
འབགས། །སྐུ་བླུས་ཟོས་ཤིང་རིན་ཐང་གདབ་པ་སོགས། །ཡིད་བཞིན་ནོར་དང་
བཙན་དུག་བརྗེས་པས་འགྱོད། །ཐུགས་རྗེས་གཟིགས་ཤིག་མགོན་པོ་སྤྱན་རས་
གཟིགས། །བུ་ཆུང་ཕ་མར་ རེ་བ་ཇི་བཞིན་དུ། །ཉམ་ཆུང་བདག་ལ་རེ་གནས་
གཞན་ མེད་ པས། །སྐྱིད་ སྡུག་ ཀུན་ཏུ་ ཐུགས་ རྗེ་ ཆེན་ པོ་ མཁྱེན། །ཐུགས་ རྗེས་
གཟིགས་ལ་ལམ་སྣ་དྲང་དུ་གསོལ། །མདོར་ན་དེང་ནས་སྐྱེ་བ་ཐམས་ཅད་དུ། །
སྐྱབས་གསུམ་ངོ་བོ་དྲིན་ཅན་བླ་མ་ཡིས། །ནམ་ཡང་འབྲལ་བ་མེད་པར་རྗེས་
བཟུང་སྟེ། །ཐེག་ཆེན་ཆོས་ཀྱི་དཔལ་ལ་སྤྱོད་པར་ཤོག །དེ་ཚེ་འདི་ནང་མདུན་
མར་ མ་ སོང་ བར། །མི་རྟག་འཆི་བ་དྲན་ པས་ལྕག་བཏབ་ནས། །དབེན་པའི་
གནས་སུ་རྩེ་གཅིག་སྒྲུབ་བྱས་ཏེ། །ས་ལམ་རིམ་པ་མ་ལུས་མཐར་ཕྱིན་ཤོག །
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གནས་སྐབས་འདིར་ཡང་མི་མཐུན་ཕྱོགས་ཀུན་ཞི། །ཚེ་རིང་ནད་མེད་ལོངས་སྤྱོད་
འཕེལ་བ་དང་། །ཀུན་ཀྱང་དགེ་བའི་ལམ་དུ་འགྱུར་བ་སོགས། །ཆོས་ལྡན་བསམ་
པ་ཡིད་བཞིན་འགྲུབ་པར་ཤོག །ཡུལ་ཕྱོགས་ཀུན་ཏུ་ནད་ཡམས་དམག་འཁྲུག་
ཞི། །བདེ་སྐྱིད་རྫོགས་ལྡན་དུས་བཞིན་འཕེལ་བ་དང༌། །ཕན་ཚུན་གནོད་མེད་
བྱམས་སེམས་ལྡན་གྱུར་ཏེ། །བཀྲ་ཤིས་དགེ་མཚན་ཕྱོགས་ཀུན་རྒྱས་གྱུར་ཅིག །
མཇུག་ཏུ་བསྔོ་བ་སྨོན་ལམ་གྱིས་རྒྱལ་འདེབས་གང་ཤེས་བྱ་ཞིང་། ཐུགས་
རྗེ་ཆེན་པོའི་དབང་ཐོབ་ཅིང་དམ་ཚིག་ལ་གནས་པའི་རྣལ་འབྱོར་པ་རྣམས་ཀྱིས་ནི་
མདུན་བསྐྱེད་ཀྱི་ལྷ་རང་ལ་བསྟིམ་ཞིང་རང་ཉིད་ལྷའི་ང་རྒྱལ་དང་གསལ་སྣང་
ལྡན་པས་སྒོམ་བཟླས་ལ་བརྩོན་པ་དང་། ཐུན་མཚམས་སུ་ཡང་འཁྱེར་སོ་གསུམ་
གྱི་རྣལ་འབྱོར་ལ་གནས་པར་བྱའོ། །
སྨྲས་པ། དལ་འབྱོར་མི་ལུས་ལན་ཅིག་ཐོབ་དུས་འདིར། །རྟག་ཆད་ལོག་
པའི་ལམ་དུ་མ་གོལ་བར། །ཐུབ་དབང་བསྟན་པའི་རྗེས་སུ་རབ་ཞུགས་ནས། །
འདི་ལྟའི་རྣལ་འབྱོར་བརྩོན་རྣམས་སྐལ་བ་བཟང་། །དགེ་བ་འདི་ཡིས་བདག་དང་
འགྲོ་བ་ཀུན། །བླ་མ་དམ་པས་འབྲལ་མེད་རྗེས་བཟུང་ནས། །ཟབ་ལམ་བླ་མའི་
རྣལ་འབྱོར་མཐར་ཕྱིན་ཏེ། །མཐར་ཐུག་ཐུགས་ཡིད་གཅིག་ཏུ་འདྲེས་གྱུར་ཅིག །
ཅེས་ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་སྨོན་ཚིག་དང་བཅས་པ་
འདི་ལྟ་བུ་ཞིག་དགོས་ཞེས་དད་ལྡན་མཁའ་འགྲོ་སྲི་ཐར་གྱིས་ནན་གྱིས་བསྐུལ་བ་
ལ་བརྟེན་ནས། ཡུལ་སྐྱིད་གྲོང་གི་རི་ཁྲོད་བཀྲ་ཤིས་བསམ་གཏན་གླིང་དུ་སྙོམ་
ལས་པ་ཡེ་ཤེས་རྒྱལ་མཚན་གྱིས་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་སྒོ་ཀུན་ནས་འཕེལ་བར་གྱུར་ཅིག ། ། །
- 310 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ། །
༈ ན་མོ་གུ་རུ་རཏྣ་ཏྲ་ཡཱ་ཡ། སྐྱབས་གསུམ་ཀུན་འདུས་སྤྱན་རས་གཟིགས་
མགོན་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །ཕ་མ་རིགས་དྲུག་སེམས་
ཅན་ཐམས་ཅད་ཀྱི། །དོན་དུ་བདག་གིས་བྱང་ཆུབ་སེམས་བསྐྱེད་དོ། །རྗེ་བཙུན་
སྤྱན་རས་གཟིགས་དབང་འཁོར་དང་བཅས། །བདག་ཅག་བསོད་ནམས་ཞིང་དུ་
སྤྱན་འདྲེན་ན། །པོ་ཏ་ལ་སོགས་གར་བཞུགས་གནས་མཆོག་ནས། །ཐོགས་མེད་
རྫུ་ འཕྲུལ་ཤུགས་ཀྱིས་གཤེགས་སུ་གསོལ། །སྐུ་ཡི་བཀོད་པས་འཇིག་རྟེན་མ་
ལུས་ཁྱབ། །གསུང་དབྱངས་ཡན་ལག་དྲུག་ཅུ་འགག་པ་མེད། །ཐུགས་ནི་རིགས་
དྲུག་སེམས་ཅན་ཀུན་ལ་གཟིགས། །མགོན་པོ་སྤྱན་རས་གཟིགས་ལ་ཕྱག་འཚལ་
ལོ། །གླིང་བཞི་རི་རབ་ཉི་ཟླ་རིན་ཆེན་སོགས། །འཇིག་རྟེན་ཁམས་ན་མཆོད་རྫས་
ཅི་ཡོད་དང༌། ཁྱད་པར་སྒོ་གསུམ་བྲན་དུ་འབུལ་ལགས་ན། །མགོན་པོ་ཐུགས་རྗེ་
མངའ་བས་བཞེས་སུ་གསོལ། །ཐོག་མེད་དུས་ནས་བསགས་པའི་སྡིག་སྒྲིབ་དང་། །
ཚེ་འདིར་སྲོག་གཅོད་མ་བྱིན་ལེན་ལ་སོགས། །སྒོ་གསུམ་སྒོ་ནས་ལས་ ངན་ཅི་
བསགས་པ། །ཐམས་ཅད་བསམ་པ་ཐག་པས་མཐོལ་ལོ་བཤགས། །རང་གཞན་
དགེ་བ་ཀུན་ལ་ཡི་རང་ཞིང་། །འགྲོ་བ་རྣམས་ལ་ཆོས་འཁོར་བསྐོར་བའི་ཕྱིར། །
འཁོར་བ་མ་སྟོང་བར་དུ་བཞུགས་སུ་གསོལ། །དགེ་བ་ཅི་བསགས་སེམས་ཅན་
དོན་དུ་བསྔོ། །རིགས་དྲུག་འཁོར་བའི་གནས་ནས་སྒྲོལ་བ་ལ། །ཐུགས་རྗེ་ནམ་
ཡང་སྐྱོ་ངལ་མེད་པ་ཅན། །མགོན་པོ་སྤྱན་རས་གཟིགས་ལ་གསོལ་བ་འདེབས། །
བདག་སོགས་འཁོར་བ་པ་ལ་ཐུགས་རྗེས་གཟིགས། །གཟུངས་སྔགས་རྒྱལ་པོ་ཡི་
གེ་འབྲུ་དྲུག་གིས། །འགྲོ་དྲུག་འཁོར་བའི་གནས་ནས་འདྲེན་མཛད་པ། །འཕགས་
མཆོག་ཐུགས་རྗེ་ཅན་ལ་གསོལ་བ་འདེབས། །ཐུགས་རྗེས་གཟིགས་ལ་བློ་སྣ་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཆོས་ལ་དྲོངས། །སྤྱིར་ཡང་ ཁམས་ གསུམ་འགྲོ་བ་ཡོངས་ཀྱི་སྐྱབས། ཁྱད་པར་
བོད་ ཀྱི་ ལྷ་ སྐལ་ཐུགས་ རྗེ་ཅན། །མགོན་པོ་ སྤྱན་རས་ གཟིགས་ལ་གསོལ་བ་
འདེབས། །འཁོར་བའི་བཙོན་ཁང་འདི་ལས་མྱུར་དུ་དྲོངས། །སྔོན་ཆད་བསགས་
པ་སྡིག་པའི་ལས་ལས་མེད། །ཕྱི་མའི་འགྲོ་ས་ངན་སོང་གནས་སུ་ངེས། །མགོན་
སྐྱབས་རེ་ས་གཞན་དུ་མ་མཆིས་པས། །ཐུགས་རྗེས་གཟིགས་ཤིག་མགོན་པོ་སྤྱན་
རས་གཟིགས། །འཕགས་མཆོག་ཐུགས་རྗེ་ཆེན་པོའི་བྱིན་རླབས་དང་། །གཟུངས་
སྔགས་ཡི་གེ་དྲུག་པའི་ནུས་མཐུ་ཡིས། །ཆགས་སྡང་ཉོན་མོངས་མ་ལུས་ཞི་བ་
དང༌། །སེམས་རྒྱུད་ ཆོས་ ལ་ འཁུལ་བར་ བྱིན་གྱིས་རློབས། །ཚེ་འདིའི་ སྣང་ བ་
འགག་པར་ཕྱོགས་པ་ན། །སྒྲིབ་མེད་ཡེ་ཤེས་སྤྱན་གྱིས་ལེགས་གཟིགས་ལ། །
ཐུགས་རྗེའི་ཕྱག་གིས་ངན་སོང་གཡང་ས་ལས། །དྲངས་ཏེ་བདེ་བ་ཅན་དུ་འཁྲིད་
དུ་གསོལ། །མདོར་ན་འདི་ཕྱི་བར་དོ་ཐམས་ཅད་དུ། །བླ་མ་ཐུགས་རྗེ་ཆེན་པོ་ཁྱོད་
ཉིད་ལས། །མགོན་སྐྱབས་རེ་ས་གཞན་དུ་མ་མཆིས་པས། །ཐུགས་རྗེས་གཟིགས་
ལ་ལམ་སྣ་དྲང་དུ་གསོལ། །སྟོན་དུས་དགུང་སྔོན་མཁའ་ལ་ཆུ་འཛིན་བཞིན། །
སྲིད་པའི་ངང་ཚུལ་མི་བརྟན་ཤིན་ཏུ་གཡོ། །དཀར་ནག་ལས་འབྲས་ནམ་ཡང་མི་
བསླུ་བས། །སྡིག་སྤོང་དགེ་སྒྲུབ་ནུས་པར་བྱིན་གྱིས་རློབས། །དགྲ་གཉེན་བར་
མར་སྣང་བའི་འགྲོ་འདི་དག །ཐོག་མེད་དུས་ཀྱི་མ་རྒན་ཉིད་ཡིན་པས། །བྱམས་
དང་སྙིང་རྗེ་སེམས་བསྐྱེད་ཤུགས་དྲག་གིས། །རྒྱལ་སྲས་སྤྱོད་ལ་སློབ་པར་བྱིན་
གྱིས་རློབས། །ཆོས་ ཀུན་ གདོད་ ནས་ རྣམ་ པར་ དག་ གྱུར་ ཀྱང་། །རང་ སེམས་
འཁྲུལ་ པས་ སྲིད་ འདིར་ མགོ་ འཁོར་ འཁྱམས། །དེ་ཕྱིར་ཆོས་ ཀུན་ རྩ་ བ་ རང་
སེམས་ཀྱི། །གནས་ལུགས་ མྱུར་དུ་རྟོགས་ པར་ བྱིན་གྱིས་རློབས། །བསྐལ་མང་
- 312 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ། །
སྟོང་དུ་གང་གི་མཚན་ཙམ་ཡང་། །ཐོས་པར་དཀའ་བ་རྒྱལ་བའི་བསྟན་པ་དང་། །
ལན་ཅིག་ཙམ་ཞིག་མཇལ་བའི་གནས་སྐབས་འདིར། །ཉིན་རེ་བཞིན་དུ་བག་
ཆགས་ཐེབས་པར་ཤོག །མདོར་ན་དལ་རྟེན་ལན་ཅིག་ཐོབ་དུས་འདིར། །རང་
གིས་རང་ལ་ཕན་པ་བྱ་དགོས་པས། །ཚེ་ཐུང་འདི་ཡི་བྱ་བ་ཅི་བྱས་བླ། །གཏན་གྱི་
མདུན་མ་སྒྲུབ་པར་བྱིན་གྱིས་རློབས། །གནས་སྐབས་སུ་ཡང་ཚེ་རིང་ནད་མེད་
ཅིང་། །ཕྱི་ནང་ཉེར་འཚེ་ཐམས་ཅད་ཞི་བ་དང་། །ཆོས་དང་སྲིད་ཀྱི་དཔལ་འབྱོར་
མ་ལུས་པ། །གོང་ནས་གོང་དུ་འཕེལ་བའི་བཀྲ་ཤིས་ཤོག །
ཅེས་པ་འདི་ནི་དད་སྟོབས་དང་ལྡན་པ་གཉའ་ནང་གནས་ཆེན་བསྟན་འཛིན་
ཚེ་རིང་གིས་འཆི་ཁར་ཆོས་ལ་བག་ཆགས་འཇོག་པའི་ཐབས་སུ་རྒྱུན་དུ་སྙིང་ལ་
བཅང་ཆོག་པའི་གདམས་པ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །། །
༈ ན་མོ་གུ་རུ། བསླུ་མེད་བླ་མ་ཡི་དམ་རྫོགས་སངས་རྒྱས། །ཕན་བདེའི་
འབྱུང་གནས་ལུང་རྟོགས་དམ་པའི་ཆོས། །བསོད་ནམས་ཞིང་མཆོག་འཕགས་
མཆོག་དགེ་འདུན་ཏེ། །སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །
དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་
སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་ཀུན་ལ་རྗེས་ཡི་རང་། །
དཔལ་ལྡན་བླ་མ་བསྐལ་བརྒྱར་བཞུགས་སུ་གསོལ། །དགེ་བ་ཅི་བསགས་སངས་
རྒྱས་ཐོབ་ཕྱིར་བསྔོ། །གླིང་བཞི་རི་རབ་རིན་ཆེན་མཎྜལ་དང༌། ཁྱད་པར་བདག་
ལུས་བྲན་དུ་འབུལ་ལགས་ན། །མགོན་པོ་ཐུགས་རྗེ་མངའ་བའི་ཚོགས་རྣམས་
ཀྱིས། །བཞེས་ནས་བདག་རྒྱུད་བྱིན་གྱིས་བརླབ་ཏུ་གསོལ། །སྔོན་བསགས་དགེ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བས་དལ་འབྱོར་ལུས་ཐོབ་ཀྱང༌། །ཉོན་མོངས་ལས་ངན་དབང་གིས་མི་ཚེ་འདས། །
དལ་བ་སྟོང་ལོག་བདག་ལ་ཐུགས་རྗེས་གཟིགས། །སེམས་རྒྱུད་ཆོས་དང་མཐུན་
པར་བྱིན་གྱིས་རློབས། །སྙིགས་དུས་སྐྱེ་བོའི་ཚེ་ནི་གློག་དང་འདྲ། །གློ་བུར་ཉིད་དུ་
མི་ འཆིའི་ གདེང་མེད་ཅིང་། །ཤི་ནས་ གར་ སྐྱེའི་ རང་ དབང་ མ་ མཆིས་ པས། །
ཐུགས་རྗེས་གཟིགས་ཤིག་བླ་མ་དཀོན་མཆོག་གསུམ། །འདི་ཕྱི་བར་དོའི་གནས་
སྐབས་ཐམས་ཅད་དུ། །བསླུ་མེད་བླ་མ་མཆོག་གསུམ་མ་གཏོགས་པ། །རེ་སའི་
སྐྱབས་གནས་གཞན་དུ་མ་མཆིས་པས། །ཐུགས་རྗེས་གཟིགས་ལ་ལམ་སྣ་དྲང་དུ་
གསོལ། །ལྷག་པར་བོད་ ཁམས་ཡོངས་ ཀྱི་ ལྷ་གཅིག་པུ། །རྗེ་ བཙུན་ སྤྱན་ རས་
གཟིགས་དབང་ཐུགས་རྗེ་ཅན། །བདག་སྙིང་པདྨོའི་ཟེའུ་འབྲུར་རྟག་བཞུགས་ལ། །
འདི་ ཕྱི་བར་དོའི་ལམ་སྣ་དྲང་དུ་གསོལ། །མི་རྟག་འཆི་བ་དྲན་པར་བྱིན་གྱིས་
རློབས། །ས་ལམ་མྱུར་དུ་བགྲོད་པར་བྱིན་གྱིས་རློབས། །ཕྱི་མ་བདེ་བ་ཅན་དུ་དྲང་
དུ་གསོལ། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་
གོ་འཕང་མྱུར་ཐོབ་ཤོག ། །
ཅེས་འདི་ཕྱི་བར་དོ་ཐམས་ཅད་དུ་སྙིང་ལ་བཅང་རྒྱུའི་བསླབ་བྱ་རྒྱུན་དུ་ཁ་
ཏོན་བྱས་ཆོག་པ་ཉུང་ངུ་ཞིག་དགོས་ཞེས་དད་ལྡན་གཉེར་པ་ཚེ་རིང་ཕུན་ཚོགས་
ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་ཐུགས་རྗེ་ཆེན་པོས་རྗེས་
སུ་འཛིན་པར་གྱུར་ཅིག ། ། །
༈ ན་མོ་གུ་རུ་ལོ་ཀེ་ཤྭ་རཱ་ཡ། སྲས་བཅས་རྒྱལ་བ་ཀུན་གྱིས་མ་ཐུལ་བའི། །
-314 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ།
བདག་ཅག་སྙིགས་དུས་འགྲོ་བའི་མགོན་གཅིག་པུ། །རྗེ་བཙུན་བླ་མ་ཐུགས་རྗེའི་
གཏེར་ཆེན་ལ། །སྙིང་གི་ཁོང་ནས་གུས་བས་ཕྱག་འཚལ་ལོ། །གང་གི་མཚན་ཙམ་
ཡིད་ལ་དྲན་པས་ཀྱང་། །སྲིད་ཞིའི་འཇིགས་པ་མ་ལུས་སེལ་མཛད་པ། །རྗེ་བཙུན་
བླ་མ་སྤྱན་རས་གཟིགས་མགོན་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །
ལྷག་པར་བསིལ་ལྡན་ལྗོངས་ཀྱི་འགྲོ་རྣམས་ལ། །མ་ནོར་ལམ་བཟང་སྟོན་མཛད་
ཐུགས་རྗེ་ཅན། །རྗེ་བཙུན་བླ་མ་ཐུགས་རྗེ་ཆེ་མགོན་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །དེང་ནས་བཟུང་སྟེ་ཚེ་རབས་ཐམས་ཅད་དུ། །བླ་
མ་ཐུགས་རྗེ་ཆེན་པོས་རྗེས་བཟུང་སྟེ། །གནས་སྐབས་མཐར་ཐུག་བསམ་དོན་མ་
ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག ། །
ཅེས་བླ་མ་དང་ཐུགས་རྗེ་ཆེན་པོ་དབྱེར་མེད་དུ་གསོལ་བ་འདེབས་ཚུལ་
འདི་ལྟ་བུ་ཞིག་དགོས་ཞེས་དད་ལྡན་བྱང་སེམས་ཀྱིས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་སྨན་ཁབ་སྨད་ཀྱི་ལྷ་ཁང་དུ་སྦྱར་བའོ།། །།
༈ ན་མོ་གུ་རུ་མུ་ནི་ཨིནྡྲ་ཡ། ཕྱོགས་བཅུའི་ཞིང་བཞུགས་རྒྱལ་བ་སྲས་
བཅས་དང་། །རྒུད་པ་ཀུན་སེལ་ལུང་རྟོགས་དམ་པའི་ཆོས། །འདྲེན་པ་མཆོག་
གྱུར་འཕགས་ཚོགས་རྣམས་ཀྱི་མཐུས། །བདག་གི་སྨོན་པའི་གནས་འདི་འགྲུབ་
གྱུར་ཅིག །ཐོག་མེད་དུས་ནས་ད་ལྟ་ཡན་ཆོད་དུ། ཁམས་གསུམ་འཁོར་བའི་རྒྱ་
མཚོ་ཆེན་པོ་འདིར། །ལས་ཉོན་རླུང་གིས་བདས་ཤིང་གཡེངས་གཡེངས་ནས། །
མཐོ་དམའ་ཀུན་ཏུ་ངལ་གསོ་མེད་པར་འཁྱམས། །བླ་མ་མཆོག་གི་ཐུགས་རྗེའི་
ནུས་མཐུ་ཡིས། །ད་རེས་སྟབས་ལེགས་དལ་འབྱོར་མི་ལུས་ཐོབ། །ཡར་འགྲོ་མར་
འགྲོའི་འདམ་ཀ་བྱུང་དུས་འདིར། །གཏན་གྱི་མདུན་མ་སྒྲུབ་ལ་འབད་པར་བྱ། །
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཟླ་མེད་སྟོན་པ་ཐུགས་རྗེ་ཅན་དེ་ཡིས། །གདུལ་བྱའི་ཁམས་དང་བསམ་པ་ལ་
གཟིགས་ནས། །ཆོས་ཕུང་བརྒྱད་ཁྲི་བཞི་སྟོང་བཀའ་སྩལ་པ། །དེ་ལས་རང་གི་
བགོ་སྐལ་བླང་བར་བྱ། །བཀའ་དང་བསྟན་བཅོས་ཀུན་གྱི་སྙིང་པོའི་དོན། །སྔོན་
བྱོན་དམ་པ་རྣམས་ཀྱི་ཐུགས་དམ་མཐིལ། །ཟབ་ལམ་བླ་མ་ལྷ་ཡི་རྣལ་འབྱོར་
ལ། །ཉིན་མཚན་ཀུན་ཏུ་འབད་པ་ལྷུར་བླང་བྱ། །དེས་ན་རྗེ་བཙུན་བླ་མ་ཐུགས་རྗེ་
ཅན། །བདག་གི་སྤྱི་བོའི་པད་ཟླའི་སྟེང་བཞུགས་ལ། །སྐུ་གསུང་ཐུགས་ཀྱི་བྱིན་
རླབས་མ་ལུས་པ། །ད་ལྟ་ཉིད་དུ་བདག་ལ་སྩལ་དུ་གསོལ། །ཐུགས་ནི་རྒྱལ་ཀུན་
མཁྱེན་བརྩེའི་ངོ་བོ་ཉིད། །གསུང་ནི་དམ་ཆོས་མ་ལུས་འབྱུང་བའི་གནས། །སྐུ་ནི་
ཐ་མལ་སྣང་ངོར་དགེ་འདུན་ཚུལ། །མཆོག་གསུམ་ཀུན་འདུས་བླ་མར་གསོལ་བ་
འདེབས། །རྒྱལ་བ་སྲས་བཅས་ ཀུན་ གྱི་ནང་ནས་ཀྱང་། །སྙིགས་དུས་འགྲོ་ལ་
ཐུགས་རྗེ་ཆེས་ལྷག་པ། །གངས་རིའི་མགོན་པོ་རྗེ་བཙུན་སྤྱས་རས་གཟིགས། །བླ་
མ་ཐུགས་རྗེ་ཆེན་པོར་གསོལ་བ་འདེབས། །རྒྱལ་བ་ཀུན་གྱི་འཕྲིན་ལས་ལྷ་མོའི་
གཟུགས། །བཅོམ་ལྡན་རྗེ་བཙུན་འཕགས་མ་སྒྲོལ་མ་ཡང་། །མགོན་པོ་ཁྱོད་ལས་
གཞན་དུ་མ་མཆིས་པས། །རྒྱལ་ཀུན་ངོ་བོ་བླ་མར་གསོལ་བ་འདེབས། ཁམས་
གསུམ་འཁོར་བའི་སེམས་ཅན་ཐམས་ཅད་ལ། །ཐུགས་རྗེའི་སྤྱན་རས་སྟོང་གིས་
གཟིགས་མཛད་ནས། །ཉམ་ཐག་བདག་གི་མགོན་དུ་ལེགས་བྱོན་པ། །རྗེ་བཙུན་
ཐུགས་རྗེ་ཅན་ལ་གསོལ་བ་འདེབས། །རྒྱལ་དང་རྒྱལ་སྲས་ཀུན་གྱིས་ཡལ་བོར་
བ། །མ་རུང་གདུལ་དཀའ་དམུ་རྒོད་བདག་ཅག་ལ། །མ་ནོར་ལམ་བཟང་གསལ་
བར་སྟོན་མཛད་པ། །རྗེ་བཙུན་ཐུགས་རྗེ་ཅན་ལ་གསོལ་བ་འདེབས། །ལེགས་
ཚོགས་ཀུན་གྱི་རྩ་བ་ཟླ་མེད་པ། །ཐེག་མཆོག་ལམ་སྟོན་བཤེས་གཉེན་དམ་པ་
- 316 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ།
ཡིས། །འབྲལ་བ་མེད་པར་རྗེས་སུ་འཛིན་པ་དང་། །ཅི་གསུང་བཀའ་བཞིན་སྒྲུབ་
པར་བྱིན་གྱིས་རློབས། །དལ་འབྱོར་རྙེད་དཀའ་ཚེ་ལ་ལོང་མེད་ཅིང་། །ཕྱི་མར་
ངན་འགྲོའི་སྡུག་བསྔལ་བཟོད་དཀའ་བས། །དཀར་ནག་ལས་འབྲས་ཡང་དང་
ཡང་བསམ་ནས། །སྡིག་སྤོང་དགེ་སྒྲུབ་ནུས་པར་བྱིན་གྱིས་རློབས། །འདུས་བྱས་
མི་ རྟག་ ནམ་ མཁའི་ གློག་ དང་ འདྲ། །ལོངས་ སྤྱོད་ མི་ རྟག་རྩྭ་ རྩེའི་ ཟིལ་ པར་
མཚུངས། །འཁོར་བའི་གནས་ན་ཡིད་བརྟན་ཅང་མེད་པས། །ཐར་པའི་བཙན་ས་
ཟིན་པར་བྱིན་གྱིས་རློབས། །མཐོ་དམའ་བར་མའི་འགྲོ་བ་འདི་དག་རྣམས། །སྐྱེ་
བ་སྔ་མ་སྔ་མ་མང་པོ་རུ། །རང་གི་དྲིན་ཅན་ཕ་མ་ཉིད་ཡིན་པས། །བྱམས་དང་
སྙིང་རྗེ་འབྱོངས་པར་བྱིན་གྱིས་རློབས། །རྒྱལ་སྲས་དམ་པ་རྣམས་ཀྱི་ཐུགས་དམ་
མཐིལ། །རིན་ཆེན་བྱང་ཆུབ་སེམས་མཆོག་ཆེར་བསྐྱེད་ནས། །མཁའ་མཉམ་འགྲོ་
བ་མ་ལུས་སྒྲོལ་བའི་ཕྱིར། །ཆ་ཚང་ལམ་ལ་སློབ་པར་བྱིན་གྱིས་རློབས། །ཐོག་
མེད་དུས་ནས་ཁམས་གསུམ་འཁོར་བ་འདིར། །འཆིང་བྱེད་བདག་འཛིན་འཁྲུལ་
པ་འདི་ཡིན་པས། །ཆོས་ཀུན་བདག་མེད་སྟོང་པའི་གནས་ལུགས་ལ། །འཁྲུལ་
མེད་ངེས་ཤེས་འདྲོངས་པར་བྱིན་གྱིས་རློབས། །འགྲོ་ཀུན་སྡུག་བསྔལ་བརྒྱ་ཡིས་
མནར་བའི་ཚུལ། །བསམ་ཚེ་བཟོད་གླགས་མེད་པའི་སྙིང་རྗེ་ཡིས། །མྱུར་ལམ་རྡོ་
རྗེ་ ཐེག་ པའི་ སྒོར་ཞུགས་ ནས། །ལམ་ བཟང་ མྱུར་ དུ་ བགྲོད་ པར་ བྱིན་ གྱིས་
རློབས། །མདོར་ན་འདི་ཕྱི་བར་དོ་ཐམས་ཅད་དུ། །བླ་མ་མཆོག་ལས་རེ་གནས་
གཞན་མེད་པས། །ཟབ་ལམ་བླ་མ་ལྷ་ཡི་རྣལ་འབྱོར་གྱིས། །གཏན་གྱི་མདུན་མ་
འགྲུབ་པར་བྱིན་གྱིས་རློབས། །གནས་སྐབས་སུ་ཡང་ཚེ་རིང་ནད་མེད་ཅིང་། །
ཆོས་ལྡན་བསམ་པ་མཐའ་དག་འགྲུབ་པ་དང་། །དཀར་ཕྱོགས་སྐྱོང་བའི་སྲུང་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
མས་གྲོགས་མཛད་ནས། །བཀྲ་ཤིས་བདེ་ལེགས་ཆེན་མོས་ཁྱབ་གྱུར་ཅིག ། །
ཅེས་འཕགས་མཆོག་ཐུགས་རྗེ་ཆེན་པོ་དང་རྗེ་བཙུན་སྒྲོལ་མ་ལམ་མ་ནོར་
པར་སྟོན་པའི་བླ་མ་གསུམ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་
བ་འདེབས་ཚུལ་འདི་ལྟ་བུ་ཞིག་དགོས་ཞེས་དད་སྟོབས་ཕུན་སུམ་ཚོགས་པ་སྨྲ་ཕུ་
ནས་སྡེ་པ་པདྨ་སྲི་རྒྱལ་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
༈ བླ་མ་ཐུགས་རྗེ་ཆེན་པོའི་ལྷ་ཚོགས་ལ། །རྩེ་གཅིག་གུས་པས་གསོལ་བ་
བཏབ་པའི་མཐུས། །ཐུགས་རྗེ་ཆེ་ལྡན་བླ་མ་དམ་པ་ཡིས། །ཚེ་རབས་ཀུན་ཏུ་
རྗེས་སུ་འཛིན་གྱུར་ཅིག །ལེགས་ཚོགས་ཀུན་གྱི་རྩ་བ་དགེ་བའི་བཤེས། །དུས་
རྣམ་ཀུན་ཏུ་མཉེས་པ་ལྷུར་བྱེད་ཅིང་། །ཞལ་ལས་འོངས་པའི་ཟབ་རྒྱས་བདུད་རྩི་
ཡིས། །བདག་རྒྱུད་སྨིན་ཅིང་གྲོལ་བ་ཉིད་གྱུར་ཅིག །ཚེ་འདིའི་བདེ་སྡུག་སྔོན་གྱི་
ལས་ལས་འབྱུང་། །ཕྱི་མར་ཅིར་འགྱུར་ད་རེས་རག་ལས་པས། །སྡིག་པ་སྤོང་ཞིང་
དགེ་བ་སྒྲུབ་པ་ལ། །ཉིན་མཚན་ཀུན་ཏུ་བརྩོན་པ་ལྷུར་ལེན་ཤོག །གལ་ཏེ་ཉོན་
མོངས་ལས་ངན་དབང་བཙན་པས། །ལུས་ངག་ཡིད་ ཀྱིས་ཉེས་སྤྱོད་བྱུང་བའི་
ཚེ། །བླ་མ་ཐུགས་རྗེ་ཆེན་པོའི་ནུས་མཐུ་ཡིས། །དེ་མ་ཐག་ཏུ་བྱང་ཞིང་དག་གྱུར་
ཅིག །སྐྱབས་ གསུམ་ ཀུན་ འདུས་ རྗེ་ བཙུན་ སྤྱན་ རས་ གཟིགས། །བདག་ སྙིང་
པདྨོའི་ཟེའུ་འབྲུར་རྟག་བཞུགས་ལ། །ཐེག་མཆོག་ལམ་བཟང་རྒྱུད་ལ་བསྐྱེད་བྱས་
ནས། །མྱུར་དུ་སངས་རྒྱས་གོ་འཕང་ཐོབ་གྱུར་ཅིག །
ཅེས་ཐུགས་རྗེ་ཆེན་པོའི་བླ་མའི་རྣལ་འབྱོར་གྱི་མཇུག་ཏུ་སྨོན་ཚིག་སྙིང་
པོར་དྲིལ་བ་རྒྱུན་དུ་ཁ་ཏོན་བྱས་ཆོག་པ་ཞིག་དགོས་ཞེས་དད་ལྡན་ཕུན་ཚོགས་
-318 -



ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་སྨོན་ལམ།
རྒྱལ་པོས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་འཕགས་མཆོག་ཐུགས་རྗེ་
ཆེན་པོས་རྗེས་སུ་འཛིན་པར་གྱུར་ཅིག ། །།
- 319 -



༄༅། །གངས་རིའི་མགོན་པོ་རྗེ་བཙུན་སྤྱན་རས་གཟིགས་ལ་གདུང་
བའི་དབྱངས་ཀྱིས་གསོལ་བ་འདེབས་ཚུལ་དངོས་གྲུབ་
ཀུན་འབྱུང་བཞུགས། །
ན་མོ་གུ་རུ་ལོ་ཀེ་ཤྭ་རཱ་ཡ། མཐོང་བ་དོན་ལྡན་མཛད་པ་མཚན་དཔེའི་སྐུ། །
ཐོས་ པས་ གྲོལ་བར་མཛད་ པ་ ཚངས་དབྱངས་ གསུང་། །དྲན་རེག་ རྗེས་ འཛིན་
མཛད་ པ་ ཀུན་ གཟིགས་ཐུགས། །མགོན་པོ་སྤྱན་རས་ གཟིགས་ ལ་ གསོལ་བ་
འདེབས། །སྐུ་ཡི་བཀོད་པས་ཞིང་ཁམས་མ་ལུས་ཁྱབ། །གསུང་གི་གདངས་ཀྱིས་
ནམ་ མཁའི་ ཁྱོན་ ཀུན་ འགེངས། །ཐུགས་ ཀྱིས་ ཤེས་ བྱ་ མ་ ལུས་ མངོན་ སུམ་
གཟིགས། །མགོན་པོ་སྤྱན་རས་གཟིགས་ལ་གསོལ་བ་འདེབས། །སྐུ་ཡི་བ་སྤུའི་
བུ་ག་རེ་རེར་ཡང་། །རྒྱལ་བའི་ཞིང་ཁམས་རབ་འབྱམས་སྟོན་པས་ན། །སྐུ་ཡི་
གསང་བ་བསམ་གྱིས་མི་ཁྱབ་པ། །མགོན་པོ་སྤྱན་རས་གཟིགས་ལ་གསོལ་བ་
འདེབས། །གསུང་གཅིག་ཉིད་ལས་རིགས་དྲུག་འགྲོ་རྣམས་ལ། །རང་རང་སྐད་དུ་
དམ་ཆོས་སྟོན་པས་ན། །གསུང་གི་གསང་བ་བསམ་གྱིས་མི་ཁྱབ་པ། །མགོན་པོ་
སྤྱན་ རས་ གཟིགས་ ལ་ གསོལ་ བ་ འདེབས། །རྣམ་ དག་ དབྱིངས་ ལ་ རྟག་ ཏུ་
བཞུགས་བཞིན་དུ། །ཐུགས་རྗེས་འགྲོ་ཀུན་ཡེངས་མེད་སྐྱོང་བས་ན། །ཐུགས་ཀྱི་
གསང་བ་བསམ་གྱིས་མི་ཁྱབ་པ། །མགོན་པོ་སྤྱན་རས་གཟིགས་ལ་གསོལ་བ་
འདེབས། །དུས་ གསུམ་ ཕྱོགས་ བཅུར་ བཞུགས་ པའི་ རྒྱལ་ བ་ དང་། །རྒྱལ་ སྲས་
བདག་ཉིད་ཆེན་པོ་ཐམས་ཅད་ལས། །ཉམ་ཐག་འགྲོ་ལ་ཐུགས་རྗེ་ཆེས་ལྷག་
-320 -



གངས་རིའི་མགོན་པོ་རྗེ་བཙུན་སྤྱན་རས་གཟིགས་ལ་གདུང་བའི་དབྱངས་ཀྱིས་གསོལ་བ་འདེབས་ཚུལ།
པ། །མགོན་པོ་སྤྱན་རས་གཟིགས་ལ་གསོལ་བ་འདེབས། །མཁའ་མཉམ་སེམས་
ཅན་ཐུགས་རྗེས་མ་བཟོད་ནས། །དང་པོར་བྱང་ཆུབ་མཆོག་ཏུ་ཐུགས་བསྐྱེད་དེ། །
གྲངས་མེད་བསྐལ་པར་ཚོགས་གཉིས་རྫོགས་མཛད་པ། །མགོན་པོ་སྤྱན་རས་
གཟིགས་ ལ་ གསོལ་ བ་ འདེབས། །སྤང་རྟོགས་རྒྱལ་ བ་ ཀུན་ དང་ དབྱེར་མེད་
ཀྱང་། །འགྲོ་ལ་བརྩེ་བས་ཞིང་ཁམས་རབ་འབྱམས་སུ། །རྒྱལ་སྲས་ཐུ་བོའི་ཚུལ་
གྱིས་ འགྲོ་ཀུན་འདྲེན། །མགོན་ པོ་ སྤྱན་རས་ གཟིགས་ ལ་ གསོལ་བ་འདེབས།
རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །གཅིག་བསྡུས་འགྲོ་བ་ཡོངས་ཀྱི་
དཔུང་གཉེན་དུ། །ནོར་བུ་ཆུ་ཤེལ་གཟུགས་སུ་ལེགས་ཤར་བ། །མགོན་པོ་སྤྱན་
རས་ གཟིགས་ ལ་ གསོལ་ བ་ འདེབས། །བགྲང་ ཡས་ བསྐལ་ པར་ རླབས་ཆེན་
བསོད་ནམས་དང༌། །ཡེ་ཤེས་ཚོགས་གཉིས་རྫོགས་པར་མཛད་པའི་རྟགས། །སྐུ་
ལ་ མཚན་བཟང་དཔེ་བྱད་རྣམ་ པར་ ཤར། །མགོན་པོ་ སྤྱན་ རས་ གཟིགས་ ལ་
གསོལ་བ་འདེབས། །སྲིད་ཞིའི་རྣམ་དཀར་ལེགས་སྤྱད་མ་ལུས་པ། །རྣམ་མང་
རིན་ཆེན་གཟུགས་སུ་ལེགས་ཤར་བས། །སྐུ་ཡི་ཆ་ཤས་ཐམས་ཅད་མཛེས་པར་
བརྒྱན། །མགོན་པོ་ སྤྱན་ རས་ གཟིགས་ལ་གསོལ་བ་འདེབས། །ཤེལ་ གྱི་ལྷུན་
པོས་པདྨ་ རཱ་ག་ཡི། །ཅོད་པན་བཅིངས་པ་ཇི་བཞིན་འོད་དཔག་མེད། །དབུ་ཡི་
རལ་པའི་ཁྲོད་ན་ལྷམ་མེར་བཞུགས། །མགོན་པོ་སྤྱན་རས་གཟིགས་ལ་གསོལ་བ་
འདེབས། །འཇིག་རྟེན་སྣང་བྱེད་རྒྱུ་སྐར་མགོན་པོ་ཡང་། ཁྱོད་སྐུའི་དྲུང་ན་མེ་ཁྱེར་
ལྟར་གྱུར་པས། །འཇིགས་དང་གུས་པས་ཞབས་འོག་གདན་དུ་འཁོད། །མགོན་
པོ་སྤྱན་རས་གཟིགས་ལ་གསོལ་བ་འདེབས། །འཇིག་རྟེན་མེས་པོ་ཚངས་པ་ཆེན་
བོ་ཡིས། ཁྱོད་ལས་ལྷག་པ་སུ་ཡང་མ་མཐོང་ནས། །གདོང་བཞིས་རྒྱུད་དུ་བསྟོད་
-321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཅིང་སྐྱབས་སུ་འཛིན། །མགོན་པོ་སྤྱན་རས་ གཟིགས་ལ་གསོལ་བ་འདེབས། །
མདོར་ན་འཇིག་རྟེན་གསུམ་ན་མགོན་ཁྱོད་ལས། །ལྷག་པའི་སྐྱབས་གནས་སུ་
ཡང་མ་མཆིས་པས། །འཇིག་རྟེན་གསུམ་གྱི་མགོན་པོར་རབ་ཏུ་གྲགས། །མགོན་
པོ་སྤྱན་རས་གཟིགས་ལ་གསོལ་བ་འདེབས། །ཐུགས་རྗེའི་སྤྱན་རས་སྟོང་གིས་
འགྲོ་ ཀུན་ ལ། །དུས་རྣམས་ ཀུན་ཏུ་ གཟིགས་ པ་ལྷུར་མཛད་ པས། །སྤྱན་ རས་
གཟིགས་ཞེས་ཞིང་ ཁམས་ ཀུན་ཏུ་གྲགས། །མགོན་པོ་ སྤྱན་ རས་ གཟིགས་ལ་
གསོལ་ བ་ འདེབས། །ལྷག་ པར་ བྱང་ ཕྱོགས་ འགྲོ་ལ་ཐུགས་བརྩེ་བས། །བོད་
ཁམས་ལྷ་གཅིག་ཐུགས་རྗེ་ཆེན་པོ་ཞེས། །མཚན་སྙན་སྲིད་པ་གསུམ་ན་ལྷང་ངེ་
བ། །མགོན་པོ་སྤྱན་རས་ གཟིགས་ལ་གསོལ་བ་འདེབས། །ཤེལ་གྱི་ལྗོན་ཤིང་
ཡལ་ག་བརྐྱངས་འདྲ་བའི། །གཡས་པའི་ཕྱག་གིས་མཆོག་ སྦྱིན་ ཕྱག་རྒྱ་ཡིས།
ཁམས་གསུམ་སེམས་ཅན་མ་ལུས་དབུགས་འབྱིན་མཛད། །མགོན་པོ་སྤྱན་རས་
གཟིགས་ ལ་ གསོལ་ བ་ འདེབས། །སྐུ་ལས་འོད་ཟེར་ ཕྱོགས་ བཅུར་ འཕྲོས་ པ་
ཡིས། །ནམ་མཁའི་མཐས་ཁྱབ་སེམས་ཅན་ཐམས་ཅད་ལ། །ཕན་དང་བདེ་བའི་
སྣང་བ་སྩོལ་བར་མཛད། །མགོན་པོ་སྤྱན་གཟིགས་ལ་གསོལ་བ་འདེབས། །སྐུ་
ལས་བདུད་རྩི་འོད་ཟེར་བསིལ་བའི་རྒྱུན། །བབས་པས་རབ་འབར་དམྱལ་བའི་
མེ་བཅིལ་ཏེ། །དམྱལ་བ་པ་རྣམས་མཐོ་རིས་བདེ་ལ་བགོད། །མགོན་པོ་སྤྱན་རས་
གཟིགས་ལ་གསོལ་བ་འདེབས། །སྐུ་ལས་བདུད་རྩི་འོད་ཟེར་མེ་འོད་ཚོགས། །
འཕྲོས་པས་གྲང་དམྱལ་སྡུག་བསྔལ་ཞི་བྱས་ཏེ། །གྲང་དམྱལ་བ་རྣམས་མཐོ་རིས་
བདེ་ ལ་ འགོད། །མགོན་ པོ་ སྤྱན་ རས་ གཟིགས་ ལ་ གསོལ་བ་འདེབས། །ཕྱག་
གཡས་མཐིལ་ནས་བདུད་རྩིའི་རྒྱུན་བབས་པས། །ཡི་དྭགས་བཀྲེས་སྐོམ་སྡུག་
- 322 -



གངས་རིའི་མགོན་པོ་རྗེ་བཙུན་སྤྱན་རས་གཟིགས་ལ་གདུང་བའི་དབྱངས་ཀྱིས་གསོལ་བ་འདེབས་ཚུལ།
བསྔལ་ཞི་བྱས་ཏེ། །གཤིན་རྗེའི་འཇིག་རྟེན་མཐོ་རིས་གནས་ལ་འགོད། །མགོན་
པོ་སྤྱན་རས་གཟིགས་ལ་གསོལ་བ་འདེབས། །སྐུ་ལས་འོད་ཟེར་ཆོས་ཀྱི་སྒྲོན་
མེའི་ ཚོགས། །འཕྲོས་ པས་ རབ་རྨོངས་དུད་འགྲོའི་ཚོགས་རྣམས་ཀྱི། །བློ་མུན་
བསལ་ཏེ་མཐོ་རིས་གནས་ལ་འགོད། །མགོན་པོ་སྤྱན་རས་གཟིགས་ལ་གསོལ་
བ་འདེབས། །མཐོང་དང་ཐོས་དང་དྲན་དང་རེག་པ་དང༌། །མཚན་ཙམ་འཛིན་
པར་ བྱེད་ པ་ ཐམས་ཅད་ ཀྱང་། །སྲིད་ཞིའི་ འཇིགས་ པ་ ཀུན་ ལས་སྐྱོབ་པར་
མཛད། །མགོན་པོ་སྤྱན་རས་གཟིགས་ལ་གསོལ་བ་འདེབས། །མགོན་པོ་ཁྱོད་
ཀྱི་གཟུངས་སྔགས་ཟློས་ཙམ་གྱིས། །སྟག་གཟིག་དོམ་དྲེད་དུག་སྦྲུལ་ལ་སོགས་
པ། །མི་བསྲུན་འཚེ་བ་ཀུན་ལས་སྐྱོབ་པར་མཛད། །མགོན་པོ་སྤྱན་རས་གཟིགས་
ལ་གསོལ་བ་འདེབས། །གཟུངས་སྔགས་རྒྱལ་པོ་ཡི་གེ་འབྲུ་དྲུག་གིས། །འགྲོ་བ་
རིགས་དྲུག་སྐྱེ་སྒོ་ལེགས་བཅད་དེ། །རྒྱལ་བ་དྲུག་གི་ཞིང་དུ་འཁྲིད་མཛད་པ། །
མགོན་པོ་སྤྱན་རས་གཟིགས་ལ་གསོལ་བ་འདེབས། །གང་ལ་གང་འདུལ་ཐབས་
མཁས་ སྤྲུལ་ པ་ ཡིས། །འགྲོ་རྣམས་འདྲེན་ལ་བསྙེལ་བ་མི་མངའ་བ། །སྐྱབས་
གསུམ་ཀུན་འདུས་སྦྱན་རས་གཟིགས་མགོན་ལ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །གནས་སྐབས་མཐར་ཐུག་ཕན་བདེ་མ་ལུས་པ། །གང་གི་
མཐུ་ལ་ངེས་པར་རག་ལས་པ། །བདེ་ལེགས་རྩ་བ་བཤེས་གཉེན་དམ་པ་ཡིས། །
དགྱེས་བཞིན་རྗེས་སུ་འཛིན་པར་བྱིན་གྱིས་རློབས། །མ་ནོར་ལམ་བཟང་སྟོན་
པའི་དགེ་བའི་བཤེས། །དུས་གསུམ་སངས་རྒྱས་ཀུན་གྱི་ངོ་བོ་རུ། །གཏིང་ནས་
ཡིད་ཆེས་དད་གུས་ཆེན་པོ་ཡིས། །ཅི་གསུང་བཀའ་བཞིན་སྒྲུབ་པར་བྱིན་གྱིས་
རློབས། །བླ་ མའི་ ཐུགས་ རྗེས་ དལ་ བའི་ རྟེན་ ཐོབ་ ཀྱང་། །རང་ གིས་ རང་ ཉིད་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བསླས་ ཏེ་ གཡེངས་ གཡེངས་ནས། །དམ་ པའི་ ཆོས་ ལ་ སེམས་ པའི་ གོ་ སྐབས་
བྲལ། །དལ་ འབྱོར་ སྟོང་ ལོག་ མཁན་ ལ་ ཐུགས་ རྗེས་ གཟིགས། །ངལ་ བརྒྱས་
འབད་ཀྱང་སྙིང་པོ་མ་མཆིས་ཤིང་། །དུས་སྐབས་ཀུན་ཏུ་བདེ་བའི་སྐབས་མེད་
པ། །དོན་མེད་ཚེ་འདིའི་བྱ་བས་མི་གཡེང་བར། །དོན་ཆེན་སྙིང་པོ་ལེན་པར་བྱིན་
གྱིས་རློབས། །བསྐལ་པ་སྟོང་དུ་གང་གི་མཚན་ཙམ་ཡང་། །ཐོས་པར་དཀའ་བ་
རྒྱལ་བའི་བསྟན་པ་དང་། །ལན་ཅིག་ཙམ་ཞིག་མཇལ་བའི་གནས་སྐབས་འདིར།
ཐོས་བསམ་སྒོམ་གསུམ་ནུས་པར་བྱིན་གྱིས་རློབས། །རྒན་གཞོན་བར་མའི་གོ་
རིམ་ངེས་མེད་པར། །གློ་བུར་གློ་བུར་འཆི་བ་མཐོང་བཞིན་དུ། །ཇི་སྙམ་མི་སེམས་
བདག་ལས་རྨོངས་པ་སུ། །ནམ་འཆི་ཆ་མེད་དྲན་པར་བྱིན་གྱིས་རློབས། །ནད་
དང་གདོན་སོགས་འཆི་རྐྱེན་ཤིན་ཏུ་མང་། །ལུས་ནི་ཉམ་ཆུང་ཆུ་ཡི་ཆུ་བུར་འདྲ། །
དེ་རིང་རང་ཡང་མི་འཆིའི་གདེང་མེད་པས། །འཆི་གྲབས་ཚགས་སུ་ཚུད་པར་བྱིན་
གྱིས་རློབས། །བཅོས་ཐབས་དཀའ་བའི་ནད་ཀྱིས་གདུངས་གྱུར་ནས། །སྨན་པས་
བོར་ཞིང་གཉེན་རྣམས་མཆི་མ་འབྱིན། །ངར་ངར་དབུགས་ཀྱི་ཕྲེང་བ་རྩེག་པའི་
ཚེ། །ཐུགས་ རྗེས་ གཟིགས་ ཤིག་ མགོན་ པོ་ སྤྱན་ རས་ གཟིགས། །སེར་ སྣས་
བསགས་པའི་ཟས་ནོར་ཅི་ཡོད་ཀྱང་། །འཆི་ཚེ་རྡུལ་ཕྲན་ཙམ་ཡང་འཁྱེར་དབང་
མེད། །ད་ལྟ་རང་དབང་རང་ལ་ཡོད་དུས་འདིར། །ཟང་ཟིང་སྦྱིན་གཏོང་ནུས་པར་
བྱིན་ གྱིས་རློབས། །རྣམ་ཤེས་ བར་ དོའི་ འཕྲང་ ལ་ འཁྱམས་ བའི་ཚེ། །རེ་ སའི་
སྐྱབས་གནས་དཀོན་མཆོག་གསུམ་ལས་མེད། །མགོན་སྐྱབས་མཛོད་ཅིག་བླ་མ་
དཀོན་མཆོག་གསུམ། །ལམ་སྣ་དྲོངས་ཤིག་མགོན་པོ་ སྤྱན་ རས་ གཟིགས། །ཚེ་
འདིར་ དགེ་ སྡིག་ གང་ དང་ གང་བསགས་པའི། །འབྲས་བུ་ སྐྱེ་བ་ཕྱི་མར་མྱོང་
-324 -



གངས་རིའི་མགོན་པོ་རྗེ་བཙུན་སྤྱན་རས་གཟིགས་ལ་གདུང་བའི་དབྱངས་ཀྱིས་གསོལ་བ་འདེབས་ཚུལ།
དགོས་པས། །ད་ལྟ་སྐྱིད་སྡུག་འདམ་ཀ་ཡོད་དུས་འདིར། །སྡིག་སྤོང་དགེ་སྒྲུབ་
ནུས་པར་བྱིན་གྱིས་རློབས། །སྔོན་ཆད་བསགས་པ་ལས་ངན་ཉིད་ལས་མེད། །ཕྱི་
མའི་འགྲོ་ས་ངན་འགྲོ་ཉིད་དུ་ངེས། །ངན་སོང་སྡུག་བསྔལ་བདག་གིས་ཇི་ལྟར་
བཟོད། །ངན་འགྲོའི་སྐྱེ་སྒོ་ཁེགས་པར་བྱིན་གྱིས་རློབས། །ལུས་དང་ལོངས་སྤྱོད་
གཉེན་བཤེས་ཐམས་ཅད་ནི། །མི་རྟག་མི་བརྟན་སྙིང་པོ་མེད་པ་སྟེ། །འཁོར་བའི་
གནས་ན་ཡིད་བརྟན་ཅང་མ་མཆིས། །རྣམ་དག་ངེས་འབྱུང་སྐྱེ་བར་བྱིན་གྱིས་
རློབས། །སྲིད་ལ་ཡིད་འབྱུང་སྐྱོ་ཤས་ཀྱིས་བསྐུལ་ནས། །དྲན་དང་ཤེས་བཞིན་
བག་ཡོད་བརྟན་པོ་ཡིས། །རྣམ་དག་བསླབ་པ་གསུམ་ལ་ལེགས་བསླབས་ཏེ། །
ཐར་པའི་བཙན་ས་ཟིན་པར་བྱིན་གྱིས་རློབས། །ནམ་མཁའི་མཐས་ཁྱབ་སེམས་
ཅན་ཐམས་ཅད་ཀྱིས། །སྐྱེ་བ་སྔ་མར་ རང་གི་མ་བྱས་ཏེ། །ཡང་ཡང་དྲིན་གྱིས་
བསྐྱངས་ པའི་ ཚུལ་བསམ་ནས། །བྱམས་དང༌ སྙིང་ རྗེ་འབྱོངས་ པར་ བྱིན་གྱིས་
རློབས། །སེམས་ཅན་ཐམས་ཅད་འཁོར་བའི་བཙོན་ར་རུ། །འཆིང་བྱེད་བདག་
འཛིན་འགོང་པོའི་མཚང་རིག་སྟེ། །བདག་མེད་གནས་ལུགས་རྟོགས་པའི་ཤེས་
རབ་ཀྱིས། །འཁོར་བའི་རྩ་བ་གཅོད་པར་བྱིན་གྱིས་རློབས། །མདོར་ན་དུས་དང་
གནས་སྐབས་ཐམས་ཅད་དུ། །མགོན་པོ་སྤྱན་རས་གཟིགས་དབང་ལས་ལྷག་
པའི། །རེ་ སའི་སྐྱབས་གནས་གཞན་དུ་མི་འཚོལ་བས། །ནམ་ཡང་འབྲལ་མེད་
ཐུགས་རྗེས་གཟུང་དུ་གསོལ། །ནམ་ཞིག་ཚེ་འདིའི་སྣང་བ་ནུབ་པའི་ཚེ། །མགོན་
ཁྱོད་གང་དུ་བཞུགས་པའི་ཞིང་ཁམས་དེར། །རྫུས་ཏེ་སྐྱེས་ནས་ཞལ་བཟང་མཐོང་
བ་དང་། །བྱང་ཆུབ་ལུང་བསྟན་དབུགས་དབྱུང་ཐོབ་གྱུར་ཅིག །
ཅེས་གངས་རིའི་མགོན་པོ་རྗེ་བཙུན་སྤྱན་རས་གཟིགས་ལ་གདུང་བའི་
-325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
དབྱངས་ཀྱིས་གསོལ་བ་འདེབས་ཚུལ་དངོས་གྲུབ་ཀུན་འབྱུང་ཞེས་བྱ་བ་འདི་ནི་
དད་ལྡན་ཤེར་པ་བཀྲ་ཤིས་རྣམ་རྒྱལ་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །། །
- 326 -



༄༅། །རྗེ་བཙུན་སྒྲོལ་མ་ལ་བརྟེན་པའི་བླ་མའི་
རྣལ་འབྱོར་བཞུགས།
ན་མོ་གུ་རུ་ཨཱརྱ་ཏཱ་ར་ཡེ། འདིར་རྗེ་བཙུན་སྒྲོལ་མ་ལ་བརྟེན་པའི་བླ་མའི་
རྣལ་འབྱོར་སྒོམ་པར་འདོད་པས། རྗེ་བཙུན་སྒྲོལ་མའི་བྲིས་འབུར་གྱི་སྐུ་ལེགས་
བར་བཀྲམ། ཅི་འབྱོར་པའི་མཆོད་པ་བཤམ། སྟན་བདེ་བ་ལ་ལུས་རྣམ་སྣང་གི་
ཆོས་བདུན་ལྡན་དུ་འཁོད་དེ། དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་
སེམས་བསྐྱེད་ཚད་མེད་བཞི་རྣམས་སྒོམ་པ་རྒྱུད་དང་འདྲེས་ངེས་སྔོན་དུ་བཏང་
ནས། དངོས་གཞི་སྒོམ་ཚུལ་ནི་འདི་ལྟར། མདུན་གྱི་ནམ་མཁར་འོད་འབར་ནོར་
བུའི་ཁྲིར། །ཆུ་སྐྱེས་བསིལ་ཟེར་ཅན་གྱི་གདན་སྟེང་ན། །བཀའ་དྲིན་གསུམ་ལྡན་
རྩ་བའི་བླ་མ་དང་། །ངོ་བོ་དབྱེར་མེད་རྗེ་བཙུན་སྒྲོལ་མ་ནི། །སྐུ་མདོག་ལྗང་སྔོན་
ཞལ་ གཅིག་ཕྱག་གཉིས་མ། །ཨུཏྤལ་སྔོན་པོའི་ལོ་མ་ལྟར་མཉེན་པའི། །ཕྱག་
གཡས་འགྲོ་ལ་འདོད་དགུའི་མཆོག་སྦྱིན་དང༌། །འཁྲི་ཤིང་གཞོན་ནུ་ལྟར་མཉེན་
ཕྱག་གཡོན་ནི། །ཐུགས་ཀར་དཀོན་མཆོག་གསུམ་མཚོན་ཕྱག་རྒྱ་མཛད། །འགྲོ་
རྣམས་སྒྲོལ་ཕྱིར་སྲིད་ན་རྟག་བཞུགས་ཀྱང་། །སྲིད་པའི་སྐྱོན་གྱིས་ནམ་ཡང་མི་
གོས་ཞེས། །མཚོན་ཕྱིར་ཕྱག་གཉིས་ཨུཏྤལ་སྔོན་པོས་མཚན། །དགེ་ལེགས་མ་
ལུས་ གཟུགས་སུ་བཀོད་འདྲ་བའི། །རབ་མཛེས་རྣམ་མང་རིན་ཆེན་རྒྱན་གྱིས་
སྨྲས། །མརྒད་ལྷུན་པོ་འཇའ་ཡིས་དཀྲིས་པ་བཞིན། །སྲབ་འཇམ་ཡང་ པའི་ ལྷ་
རྫས་ན་བཟའ་གསོལ། །ཐབས་ཤེས་ཟུང་དུ་འབྲེལ་བ་མཚོན་པའི་ཕྱིར། །ཞབས་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཉིས་གཡས་བརྐྱངས་གཡོན་བསྐུམས་ཚུལ་གྱིས་བཞུགས། །རལ་པའི་ཁྲོད་ན་
འོད་ དཔག་ མེད་ མགོན་ ནི། །པདྨ་ རཱ་ གའི་ ཅོད་ པན་ བཞིན་ དུ་ མཛེས། །རབ་
འབྱམས་ཞིང་ཀུན་འགེངས་པའི་འོད་ཟེར་གྱིས། །གྲངས་མེད་འགྲོ་བ་སྨིན་གྲོལ་
ལ་འགོད་ཅིང་། །འོད་ཕུང་དབུས་ན་ལྷམ་མེར་བཞུགས་པ་ཡི། །གནས་གསུམ་རྡོ་
རྗེ་གསུམ་གྱིས་ལེགས་མཚན་པའི། །ཐུགས་ཀའི་ས་བོན་ལས་འཕྲོས་འོད་ཟེར་
གྱིས། །ཕྱོགས་ བཅུའི་ ཞིང་ བཞུགས་ རྒྱལ་ བ་ སྲས་ བཅས་རྣམས། །བཅོམ་ ལྡན་
འདས་མའི་རྣམ་པར་སྤྱན་དྲངས་ཏེ། །ཐིམ་པས་སྐྱབས་གསུམ་ཀུན་འདུས་ངོ་བོར་
གྱུར། །མཐོང་བ་དོན་ལྡན་མཚན་དཔེ་རྫོགས་པའི་སྐུ། །རབ་སྙན་ཡན་ལག་དྲུག་
ཅུའི་དབྱངས་ལྡན་གསུང་། །ཤེས་བྱ་ཀུན་མཁྱེན་འགྲོ་ལ་རྗེས་བརྩེའི་ཐུགས། །རྗེ་
བཙུན་སྒྲོལ་མའི་ཞབས་ལ་ཕྱག་འཚལ་ལོ། །རབ་འབྱམས་ཞིང་ན་མཆོད་རྫས་ཅི་
ཡོད་ དང༌། །བདག་ གིས་ དངོས་ སུ་བཤམས་པ་འདི་ དག་རྣམས། །ཀུན་བཟང་
མཆོད་པའི་སྤྲིན་དུ་ལེགས་དམིགས་ནས། །རྗེ་བཙུན་སྒྲོལ་མའི་ལྷ་ཚོགས་མཉེས་
ཕྱིར་འབུལ། །བདག་སེམས་དུག་གསུམ་གདོན་གྱི་དབང་གྱུར་བས། །སྒོ་གསུམ་
ཉེས་ པར་ སྤྱད་ པ་ཅི་མཆིས་པ། །གནོང་ཞིང་འགྱོད་པའི་ སེམས་ ཀྱིས་ སོ་སོར་
བཤགས། །ཐུགས་ རྗེའི་ ཆབ་ ཀྱིས་ སྒྲིབ་ པ་ དག་ པར་ མཛོད། །སྲིད་ ཞིའི་ རྣམ་
དཀར་ཇི་སྙེད་མཆིས་རྣམས་དང༌། ཁྱད་པར་བཅོམ་ལྡན་རྗེ་བཙུན་སྒྲོལ་མ་ཡི། །
སྐུ་གསུང་ཐུགས་གྱི་ཡོན་ཏན་ཐམས་ཅད་ལ། །བསམ་པ་ཐག་པས་གུས་ཤིང་ཡི་
རང་ངོ༌། །དུག་གསུམ་མུན་པ་འཐུག་པོས་ རབ་ བསྒྲིབས་ཤིང་། ཁམས་ གསུམ་
འཁོར་བར་ངལ་གསོ་མེད་པར་འཁྱམས། །སྡུག་བསྔལ་གསུམ་གྱིས་མནར་བའི་
འགྲོ་འདི་ལ། །ཐེག་གསུམ་ཆོས་ཀྱི་སྒྲོན་མེ་སྦར་དུ་གསོལ། །བཟོད་དཀའ་སྡུག་
- 328 -



རྗེ་བཙུན་སྒྲོལ་མ་ལ་བརྟེན་པའི་བླ་མའི་རྣལ་འབྱོར། །
བསྔལ་བརྒྱ་ཡིས་གཙེས་གྱུར་པ། །ཉམ་ཐག་བདག་དང་བདག་འདྲའི་འགྲོ་རྣམས་
ལ། །ཐུགས་རྗེས་གཟིགས་ལ་འཁོར་བ་མ་སྟོང་བར། །སྲིད་འདིར་སྐུ་ཡི་སྣང་བ་
རྟག་བརྟན་གསོལ། །བཅོམ་ལྡན་རྗེ་བཙུན་སྒྲོལ་མའི་ལྷ་ཚོགས་ལ། །ཕྱག་མཆོད་
བགྱིས་སོགས་དགེ་རྩ་ཅི་མཆིས་པ། །ཕ་མ་རིགས་དྲུག་འཁོར་བའི་སྡུག་བསྔལ་
ལས། །སྒྲོལ་ཕྱིར་སངས་རྒྱས་ཐོབ་པའི་རྒྱུ་རུ་བསྔོ། །གླིང་བཞི་གླིང་ཕྲན་ཉི་ཟླ་
ལྷུན་ པོར་ བཅས། །སྣོད་ བཅུད་ འབྱོར་ པའི་ ཁྱད་ པར་ མ་ ལུས་ པ། །བློ་ ཡིས་
བསླངས་ནས་རྗེ་བཙུན་སྒྲོལ་མར་འབུལ། །ཐུགས་རྗེས་བཞེས་ནས་བྱིན་གྱིས་
བརླབ་ཏུ་གསོལ། ། ། །
དེ་ལྟར་ཚོགས་ཞིང་གསལ་བཏབ་ནས་ཡན་ལག་བདུན་པ་མཎྜལ་དང་
བཅས་པ་དམིགས་པ་གསལ་ཞིང་གུས་པ་ཆེན་པོས་ཕུལ་ནས། སྒྲོལ་མ་ ཕྱག་
འཚལ་ཉེར་གཅིག་བདུན་ནམ། ཉེར་གཅིག་ལ་སོགས་པ་སྐབས་དང་བསྟུན་ནས་
འདོན་ཞིང་གསོལ་བ་ཤུགས་དྲག་ཏུ་གདབ། སླར་ཡང་ རྗེ་བཙུན་སྒྲོལ་མའི་སྐུ་
གསུང་ཐུགས་ཀྱི་ཡོན་ཏན་དྲན་པའི་སྒོ་ནས་གསོལ་བ་ཕུར་ཚུགས་སུ་གདབ་པ་
དང་། འདོད་བྱའི་དོན་ལ་སྨོན་ཞིང་བྱིན་རླབས་ ཞུ་བ་ནི། གང་གི་མཚན་སྙན་
ཨུཏྤལ་མེ་ཏོག་ཕྲེང་། །ཐོས་འཛིན་རྒྱན་དུ་བསྟེན་པ་ཙམ་གྱིས་ཀྱང་། །འཇིགས་
ཆེན་བརྒྱད་སོགས་སྡུག་བསྔལ་ཀུན་སྐྱོབ་པ། །སྐྱབས་གནས་བཅོམ་ལྡན་སྒྲོལ་
མར་གསོལ་བ་འདེབས། །རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །གཅིག་
བསྡུས་རབ་མཛེས་ལྷ་མོའི་སྐུར་བསྟན་ནས། །གང་འདུལ་སྤྲུལ་པས་འགྲོ་ཀུན་
འདྲེན་མཛད་པ། །ཀུན་གྱི་སྐྱབས་གནས་ཁྱོད་ལ་གསོལ་བ་འདེབས། །ཚངས་དང་
དབང་པོ་འཇིག་རྟེན་སྐྱོང་རྣམས་དང་། །མཐུ་ཆེན་རྒྱལ་སྲས་ཀུན་གྱིས་རྟག་མཆོད་
- 329-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ།
ཀྱང་། །ཉམ་ཆུང་འགྲོ་ལ་ལྷག་པར་ཐུགས་བརྩེ་བ། །ཐུགས་རྗེའི་གཏེར་ཆེན་མ་
ལ་གསོལ་བ་འདེབས། །ཡོན་ཏན་རབ་རྫོགས་ཞི་བའི་སྐུ་བརྙེས་ཀྱང་། །འགྲོ་ལ་
ཐུགས་རྗེ་ཁོ་ནའི་དབང་གྱུར་པས། །འགྲོ་རྣམས་སྒྲོལ་ལ་ནམ་ཡང་མི་ངལ་བ། །
མཚན་མཆོག་དོན་དང་ལྡན་ལ་གསོལ་བ་འདེབས། །རབ་འབྱམས་ཞིང་གི་རྒྱལ་
སྲས་ཐམས་ཅད་ཀྱང་། །ལྷག་པའི་ལྷ་མོ་ཁྱོད་ལ་གསོལ་བཏབ་ནས། །འགྲོ་བའི་
དོན་ལ་བརྩོན་པར་མཛད་པས་ན། །ཀུན་གྱི་སྐྱབས་གནས་ཁྱོད་ལ་གསོལ་བ་
འདེབས། །ལྷག་པར་སྙིགས་དུས་འགྲོ་ལ་ཐུགས་བརྩེ་བས། །འཇིག་རྟེན་མགོན་
པོའི་ ཞལ་ གྱི་ཆུ་སྐྱེས་ལས། །ལེགས་འཁྲུངས་ཐུགས་རྗེ་ཆེན་པོའི་འཕྲིན་ལས་
སྒྲུབ། །སྒྲོལ་མ་ཐུགས་རྗེ་ཅན་ལ་གསོལ་བ་འདེབས། །བྱང་ཕྱོགས་བླུན་རྨོངས་
འགྲོ་ལ་ཐུགས་བརྩེ་བས། །ལྔ་བརྒྱའི་གཙུག་རྒྱན་ཇོ་བོ་ཨ་ཏི་ཤ །བོད་དུ་འབྱོན་
པར་ཡང་ཡང་སྐུལ་མ་མཛད། །རྒྱལ་ཡུམ་ཐུགས་རྗེ་ཅན་ལ་གསོལ་བ་འདེབས། །
ཨ་ཏི་ཤ་དང་རྒྱལ་བའི་འབྱུང་གནས་ཀྱི། །རྗེས་སུ་འབྲང་རྣམས་ང་ཡིས་སྐྱོབ་བོ་
ཞེས། །མི་འགྱུར་བཀའ་ཡིས་དད་ལྡན་དབུགས་དབྱུང་མཛད། །བཀའ་གདམས་
ལྷ་གཅིག་སྒྲོལ་མར་གསོལ་བ་འདེབས་། །སྡེ་སྣོད་གསུམ་དང་རྒྱུད་སྡེ་བཞི་ཡི་
དོན། །རྗེས་དྲན་ལྔ་རུ་བསྡུས་ནས་འདོམས་མཛད་པ། །བཀའ་གདམས་སྙིང་གི་
ཐིག་ལེའི་ལྷ་ཡི་གཙོ། །ལྷག་པའི་ལྷ་མོ་སྒྲོལ་མར་གསོལ་བ་འདེབས། །བཀྲ་ཤིས་
རི་མོས་མཚན་པའི་ཞབས་གཡས་ ཀྱི། །མཐེ་བོས་ སྲིད་མཚོ་ཉམ་ངར་ལྷུང་བ་
རྣམས། །བདེ་ཆེན་ཐར་པའི་གནས་སུ་འདྲེན་མཛད་པ། །སྐྱབས་གནས་ཟླ་མེད་
སྒྲོལ་ མར་ གསོལ་ བ་ འདེབས། །གནས་ སྐབས་ མངོན་ མཐོ་ མཐར་ ཐུག་ ངེས་
ལེགས་ཀྱི། །དོན་ཚོགས་ཅི་འདོད་ང་ཡིས་སྦྱིན་ནོ་ཞེས། །གཡས་པའི་ཕྱག་གིས་
- 330 -



རྗེ་བཙུན་སྒྲོལ་མ་ལ་བརྟེན་པའི་བླ་མའི་རྣལ་འབྱོར། །
གསལ་ བར་ མཚོན་ པར་ མཛད། །འདོད་ དགུའི་ མཆོག་ སྦྱིན་ མ་ ལ་ གསོལ་བ་
འདེབས། །ཞི་དང་ཁྲོ་བོའི་ལྷ་ཚོགས་གྲངས་མང་ཡང་། །མཆོག་གསུམ་མ་ལུས་
འདུས་པ་ང་ཡིན་ཞེས། །གཡོན་པའི་ཕྱག་གིས་གསལ་བར་མཚོན་པར་མཛད། །
སྐྱབས་གསུམ་ཀུན་འདུས་སྒྲོལ་མར་གསོལ་བ་འདེབས། །སྐྱབས་གནས་ཀུན་
འདུས་བླ་མ་ལྷག་པའི་ལྷ། །རྗེ་བཙུན་སྒྲོལ་མར་གསོལ་བ་བཏབ་པའི་མཐུས། །
ཚེ་རབས་ཀུན་ཏུ་ཐེག་མཆོག་བཤེས་གཉེན་གྱིས། །རྗེས་བཟུང་བཀའ་བཞིན་
གྲུབ་པར་བྱིན་གྱིས་རློབས། །དལ་འབྱོར་རྙེད་དཀའ་ནམ་འཆི་ཆ་མེད་དྲན། །ངན་
འགྲོའི་གཡང་ལ་འཇིགས་ནས་སྐྱབས་འགྲོ་ཞིང་། །དཀར་ནག་ལས་འབྲས་ཚུལ་
ལ་ཡིད་ཆེས་ནས། །སྡིག་སྤོང་དགེ་སྒྲུབ་ནུས་པར་བྱིན་གྱིས་རློབས། །འཁོར་བའི་
གནས་ལ་ཞེན་ལོག་ངེས་འབྱུང་གིས། །བསླབ་པ་གསུམ་ལ་སློབ་ཅིང་ལྷག་པར་
དུ། །བསྟན་པའི་རྩ་བ་སོ་ཐར་བསླབ་བྱ་ལ། །གཅེས་སྤྲས་ཆེས་པོས་སློབ་པར་
བྱིན་གྱིས་རློབས། །མཁའ་ཁྱབ་མ་རྒན་དྲིན་ཅན་འདི་རྣམས་ཀྱིས། །ཡང་ཡང་དྲིན་
གྱིས་བསྐྱངས་པའི་ཚུལ་བསམ་ནས། །བྱམས་དང་སྙིང་རྗེ་བྱང་ཆུབ་སེམས་བསྐྱེད་
དེ། །རྒྱལ་སྲས་སྤྱོད་ལ་སློབ་པར་བྱིན་གྱིས་རློབས། །བྱང་ཆུབ་སེམས་མཆོག་ཆེས་
ཐེག་པའི་སྒོར་ཞུགས་ནས། །དམ་ཚིག་སྡོམ་པ་དག་པར་བྱིན་གྱིས་རློབས། །ཚེ་
གཅིག་ཉིད་ལ་རྡོ་རྗེ་འཆང་གི་སར། །ལེགས་པར་འཁྲིད་པའི་རིམ་གཉིས་ལམ་
བཟང་ལ། །འཁྲུལ་མེད་ངེས་པ་བརྟན་པོ་རྙེད་གྱུར་ནས། །ཐུན་བཞིའི་རྣལ་འབྱོར་
ནུས་པར་བྱིན་གྱིས་རློབས། །དེ་ལྟར་མདོ་སྔགས་ཀུན་གྱིས་སྙིང་པོའི་དོན །ལམ་
གྱི་ རིམ་པ་གཅིག་ཏུ་དྲིལ་བ་ཡི། །བཀའ་གདམས་སྐྱེས་བུ་ཆེན་པོའི་མན་ངག་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ལ། །ཉམས་ལེན་སྙིང་པོར་ནུས་པར་བྱིན་གྱིས་རློབས། །གསང་བ་བླ་མེད་སྙིང་གི་
ཐིག་ལེའི་ཆོས། །ཟབ་ལམ་སྟོང་ཉིད་སྙིང་རྗེའི་སྙིང་པོ་ཅན། །ཆེས་ཕྲ་ཟུང་འཇུག་
ཐིག་ལེའི་རྣལ་འབྱོར་གྱིས། །སྐུ་གསུམ་མངོན་དུ་འགྱུར་བར་བྱིན་གྱིས་རློབས། །
དེ་ལྟར་ཤུགས་དྲག་གསོལ་བ་བཏབ་པའི་མཐུས། །བླ་མ་ལྷག་པའི་ལྷ་ཡི་སྐུའི་ཆ་
ལས། །བདུད་རྩི་འོད་ཟེར་བཅས་པའི་རྒྱུན་བྱུང་བ། །བདག་དང་མཁའ་མཉམ་
སེམས་ཅན་ཐམས་ཅད་ལ། །ཐིམ་པས་སྒྲིབ་གཉིས་བག་ཆགས་བཅས་པ་དག །
ལུས་ངག་ཡིད་གསུམ་བླ་མ་ལྷག་པའི་ལྷའི། །སྐུ་གསུང་ཐུགས་ཀྱི་ངོ་བོར་ལེགས་
གྱུར་ཏེ། །སྣོད་བཅུད་དག་པ་རབ་འབྱམས་ཉིད་དུ་གྱུར། ། །
དེ་ལྟར་རང་དང་སེམས་ཅན་ཐམས་ཅད་བླ་མ་ལྷག་པའི་ལྷ་བཅོམ་ལྡན་
འདས་མའི་སྐུར་གྱུར་པ་ལ་གསལ་སྣང་དང་ང་རྒྱལ་གྱི་སྒོ་ནས་ཟབ་གསལ་གཉིས་
མེད་ལྷའི་རྣལ་འབྱོར་ཅི་ནུས་སུ་སྐྱོང་། དེ་ནས་ཐུགས་ཀར་སྔགས་ཕྲེང་བཀོད་ལ།
ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་པའི་གཟུངས་སྔགས་བརྒྱ་སྟོང་སོགས་ཅི་ནུས་སུ་
བཟླ། མན་ངག་ལས་འབྱུང་བ་ལྟར་གྱི་འོད་ཟེར་སྤྲོ་བསྡུ་ཡང་བྱ། མཇུག་ཏུ། དགེ་
བ་འདི་ཡིས་མྱུར་དུ་བདག །རྗེ་བཙུན་སྒྲོལ་མ་འགྲུབ་གྱུར་ནས། །འགྲོ་བ་གཅིག་
ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་སོགས་གནས་སྐབས་དང་
མཐར་ཐུག་གི་དོན་ལ་དམིགས་པའི་བསྔོ་བ་དང་སྨོན་ལམ་བྱ། ཐུན་མཚམས་སུ་
ཡང་འཁྱེར་སོ་གསུམ་གྱི་རྣལ་འབྱོར་ལ་གནས་པར་བྱས་ཏེ་དལ་འབྱོར་དོན་དང་
ལྡན་པར་བྱའོ། །འདི་ཡི་དགེ་བས་བདག་གཞན་འགྲོ་བ་ཀུན། །བཅོམ་ལྡན་རྗེ་
བཙུན་སྒྲོལ་མས་རྗེས་བཟུང་སྟེ། །བདེ་བ་ཅན་དུ་འོད་དཔག་མེད་མགོན་གྱི། །
ཞལ་མཐོང་ཐེག་མཆོག་ཆོས་ལ་སྤྱོད་པར་ཤོག །ཅེས་རྗེ་བཙུན་སྒྲོལ་མ་ལ་བརྟེན་
- 332 -



རྗེ་བཙུན་སྒྲོལ་མ་ལ་བརྟེན་པའི་བླ་མའི་རྣལ་འབྱོར། །
པའི་བླ་མའི་རྣལ་འབྱོར་མདོ་སྔགས་གཉིས་ཀའི་ལམ་གྱི་གནད་ཚང་བ་འདི་ལྟ་བུ་
ཞིག་དགོས་ཞེས་དགེ་སློང་བྱམས་པ་ཐབས་མཁས་ཀྱིས་ཡང་དང་ཡང་དུ་ནན་ཆེན་
པོས་བསྐུལ་བ་ལ་བརྟེན་ནས། རྗེ་བཙུན་སྒྲོལ་མའི་རྗེས་གནང་དང་། སྒྲུབ་ཐབས་
ཀྱི་ལུང་མན་ངག་བཅས་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་འཕགས་མ་སྒྲོལ་མས་
རྗེས་སུ་འཛིན་པར་གྱུར་ཅིག། །།
-333 -



༄༅། །བླ་མ་དང་རྗེ་བཙུན་སྒྲོལ་མ་དབྱེར་མེད་དུ་གསོལ་བ་
འདེབས་པའི་ཚུལ་ལམ་གྱི་གནད་ཚང་བའི་
སྨོན་ཚིག་དང་བཅས་པ་བཞུགས།
ན་མོ་གུ་རུ་ཨཱརྱ་ཏཱ་རེ་ཡ། ཕྱོགས་བཅུའི་ཞིང་བཞུགས་རྒྱལ་བ་སྲས་བཅས་
ཀྱི། །མཁྱེན་བརྩེ་ནུས་པ་གཅིག་ཏུ་བསྡུས་པའི་གཟུགས། །ལྷག་པའི་ལྷ་མཆོག་རྗེ་
བཙུན་སྒྲོལ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྣ་
ཚོགས་ཚོན་དང་ ཕྲད་པའི་དྭངས་ཤེལ་བཞིན། །གང་འདུལ་སྤྲུལ་པས་འགྲོ་བ་
འདྲེན་མཛད་པ། །བླ་མ་ཀུན་འདུས་རྗེ་བཙུན་སྒྲོལ་མ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །རྣམ་དག་དབྱིངས་ལས་ཞི་ཁྲོ་རབ་འབྱམས་ཀྱི། །
དཀྱིལ་འཁོར་འཁོར་ལོས་ལྷ་ལམ་འགེངས་མཛད་པ། །ཡི་དམ་ཀུན་འདུས་རྗེ་
བཙུན་སྒྲོལ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཁའ་
ཁྱབ་འགྲོ་ལ་གང་འདུལ་སྐུར་བསྟན་ནས། །རྒྱལ་བའི་མཛད་པ་མཐའ་དག་སྒྲུབ་
མཛད་པ། །སངས་རྒྱས་ཀུན་འདུས་རྗེ་བཙུན་སྒྲོལ་མ་ལ། ། གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །ནམ་ཡང་འགག་པ་མེད་པའི་ཚངས་དབྱངས་
ཀྱིས། །ཆོས་ཕུང་བརྒྱད་ཁྲི་བཞི་སྟོང་སྒྲོག་མཛད་པ། །དམ་ཆོས་ཀུན་འདུས་རྗེ་
བཙུན་སྒྲོལ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྫོགས་
སངས་ རྒྱས་ ཀྱང་ འགྲོ་ལ་ཐུགས་བརྩེ་བས། །ལ་ལར་ སེམས་ དཔའ་ ལ་ ལར་
སེམས་མའི་ཚུལ། །དགེ་ འདུན་ ཀུན་ འདུས་ རྗེ་བཙུན་སྒྲོལ་མ་ལ། །གསོལ་བ་
- 334 -



བླ་མ་དང་རྗེ་བཙུན་སྒྲོལ་མ་དབྱེར་མེད་དུ་གསོལ་བ་འདེབས་པའི་ཚུལ་ལམ་གྱི་གནད་ཚང་བའི་སྨོན་ཚིག་དང་བཅས་པ།
འདེབས་སོ་བདག་རྒྱུད་བྱིན་གྱིས་རློབས། །པོ་ཏ་ལ་སོགས་འཛམ་གླིང་གནས་
རྣམས་སུ། །དཔའ་བོ་དཔའ་མོའི་སྤྲུལ་པས་སྐལ་ལྡན་འདུལ། །མཁའ་འགྲོ་ཀུན་
འདུས་ རྗེ་ བཙུན་ སྒྲོལ་མ་ལ། །གསོལ་བ་འདེབས་སོ་བདག་རྒྱུད་ བྱིན་ གྱིས་
རློབས། །མ་རུང་གདོན་བགེགས་དྲག་པོའི་འཕྲིན་ལས་ཀྱི། །འདུལ་ཕྱིར་ཁྲོ་བོ་
ཁྲོ་མོའི་སྐུར་སྟོན་པ། །ཆོས་སྐྱོང་ཀུན་འདུས་རྗེ་བཙུན་སྒྲོལ་མ་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །དུས་གསུམ་རྒྱལ་བ་མ་ལུས་བསྐྱེད་
པའི་ཡུམ། །ཐེག་གསུམ་འཕགས་པ་ཀུན་གྱི་ལྷག་པའི་ལྷ། །སྐྱབས་གསུམ་ཀུན་
འདུས་རྗེ་བཙུན་སྒྲོལ་མ་ལ། །སྒོ་གསུམ་གུས་པས་འདུད་དོ་ཐུགས་རྗེས་ཟུངས། །
སྐྱབས་གནས་ཀུན་འདུས་བླ་མ་ལྷག་པའི་ལྷར། །རྩེ་གཅིག་གདུང་བའི་ཡིད་ཀྱིས་
གསོལ་ འདེབས་ན། །འདི་ ཕྱི་བར་དོའི་ གནས་ སྐབས་ ཐམས་ཅད་དུ། །ཐུགས་
རྗེས་བཟུང་ལ་ལམ་སྣ་དྲང་དུ་གསོལ། །ལེགས་ཚོགས་ཀུན་གྱི་རྩ་བ་ཟླ་མེད་པ། །
མ་ནོར་ལམ་བཟང་སྟོན་པའི་དགེ་བའི་བཤེས། ། སྐྱབས་གསུམ་ཀུན་འདུས་ཉིད་
དུ་ཡིད་ཆེས་ནས། །བཀའ་བཞིན་སྒྲུབ་པས་མཉེས་པ་ལྷུར་བྱེད་ཤོག །ཅི་མཛད་
རྒྱལ་བའི་མཛད་པར་མཐོང་བ་དང༌། །ཅི་གསུང་བཀའ་བཞིན་སྒྲུབ་པའི་བསམ་
སྦྱོར་གྱིས། །བཤེས་གཉེན་དམ་པ་ཚུལ་བཞིན་བསྟེན་པ་ལ། །རྒྱལ་སྲས་རྟག་ཏུ་ངུ་
དང་མཚུངས་པར་ཤོག །བླ་མའི་ཐུགས་རྗེས་དལ་རྟེན་ཐོབ་ལགས་ཀྱང་། །མི་ཚེ་
ཕལ་ཆེར་དོན་མེད་བྱ་བས་འདས། །དལ་འབྱོར་སྟོང་ལོག་མཁན་ལ་ཐུགས་རྗེས་
གཟིགས། །ཚེ་ ལྷག་དོན་ལྡན་ནུས་པར་ བྱིན་གྱིས་རློབས། །མཇལ་དཀའ་རྒྱལ་
བའི་བསྟན་དང་མཇལ་གྱུར་ཀྱང་། །དེ་དོན་མི་སྒྲུབ་འཁོར་བའི་བྱ་བས་གཡེངས། །
ཡིད་བཞིན་ནོར་དང་བཙལ་དུག་བརྗེས་པས་འགྱོད། །དལ་འབྱོར་ སྙིང་པོ་ལེན་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽ ་
པར་བྱིན་གྱིས་རློབས། །ཟབ་རྒྱས་ཆོས་ཀྱི་བདུད་རྩི་ཐོབ་ལགས་ཀྱང་། །སེམས་
ལ་ངེས་ཤེས་ཅུང་ཟད་མ་རྙེད་པས། །ཅི་བྱས་ཉོན་མོངས་གཞན་དབང་ཉིད་དུ་
སོང་། །སེམས་རྒྱུད་ཆོས་དང་འདྲེས་པར་བྱིན་གྱིས་རློབས། །ལན་ཅིག་ཙམ་ཞིག་
རྙེད་པའི་རྟེན་འདི་ཡང་། །མི་རྟག་མི་བརྟན་ཆུ་ཡི་ཆུ་བུར་ལྟར། །དེ་རིང་རང་ཡང་
མི་འཆིའི་གདེང་མེད་པས། །མི་རྟག་འཆི་བ་དྲན་པར་བྱིན་གྱིས་རློབས། །སྔོན་
བྱོན་དམ་པའི་སྐྱེ་བོ་ཐམས་ཅད་ཀྱང་། །དུས་ཀྱི་རིམ་པས་ཕ་རོལ་གཤེགས་མཛད་
ན། །ཉམ་ཆུང་བདག་ལྟ་མྱུར་དུ་ཅིས་མི་འཆི། །ངེས་པར་འཆི་བ་དྲན་པར་བྱིན་
གྱིས་རློབས། །རྒན་གཞོན་བར་མའི་གོ་རིམ་ངེས་མེད་པར། །གློ་བུར་གློ་བུར་འཆི་
བ་མཐོང་གྱུར་ཀྱང༌། །ཇི་སྙམ་མི་སེམས་རྟག་འཛིན་གདོན་འདིས་བསླུས། །འཆི་
བ་སྙིང་ནས་དྲན་པར་བྱིན་གྱིས་རློབས། །འཛིན་མའི་ཁྱོན་ལ་དབང་བསྒྱུར་རྒྱལ་
པོ་ཡང་། །དུས་ཀྱི་སྲིན་པོས་དབང་མེད་གསོད་བྱེད་ན། །བདག་ལྟ་དེ་ རིང་མི་
འཆིའི་ངེས་པ་གང་། །འཆི་གྲབས་ཚགས་སུ་ཚུད་པར་བྱིན་གྱིས་རློབས། །སང་གི་
དུས་དང་འཇིག་རྟེན་ཕྱི་མ་གཉིས། །བདག་ལ་སྔོན་དུ་གང་ཡོང་གཏོལ་མེད་པས། །
དོན་མེད་རེ་དོགས་བསམ་བརྒྱས་ཅི་རང་བྱེད། །ནམ་འཆི་ཆ་མེད་དྲན་པར་བྱིན་
གྱིས་རློབས། །ལང་ཚོ་མི་རྟག་ནམ་མཁའི་གློག་དང་འདྲ། །ལོངས་སྤྱོད་མི་རྟག་རྩྭ་
རྩེ་ཟིལ་པ་མཚུངས། །གཉེས་བཤེས་མི་རྟག་ཚོང་དུས་མགྲོན་པོ་འདྲ། །མི་རྟག་
ངང་ཚུལ་རྟོགས་པར་བྱིན་གྱིས་རློབས། །མཁོ་དགུའི་ནོར་དང་ལོངས་སྤྱོད་ཅི་ཡོད་
ཀྱང་། །འཆི་ཚེ་ རྡུལ་ ཕྲན་ཙམ་ཡང་ཁྱེར་དབང་མེད། །གཏན་དུ་ ཕན་ངེས་དམ་
ཆོས་ཁོ་ནར་ཟད། །དེ་ཕྱིར་ཆོས་བཞིན་སྤྱོད་པར་བྱིན་གྱིས་རློབས། །སྔོན་ཆད་
བསགས་པ་སྡིག་པའི་ལས་ལས་མེད། །ཕྱི་མའི་འགྲོ་ས་ངན་འགྲོ་ཁོ་ནར་ངེས། །
- 336 -



བླ་མ་དང་རྗེ་བཙུན་སྒྲོལ་མ་དབྱེར་མེད་དུ་གསོལ་བ་འདེབས་པའི་ཚུལ་ལམ་གྱི་གནད་ཚང་བའི་སྨོན་ཚིག་དང་བཅས་པ།
དེ་ཚེ་བདག་གི་གནས་སྐབས་ཇི་ལྟར་འགྱུར། །ངན་འགྲོའི་སྐྱེ་སྒོ་ཁེགས་པར་བྱིན་
གྱིས་རློབས། །འཁོར་བའི་གནས་འདིར་ཡིད་བརྟན་ཅང་མ་མཆིས། །ནམ་ཡང་
བསླུ་མེད་དཀོན་མཆོག་གསུམ་དུ་ངེས། །དེ་ཕྱིར་དཀོན་མཆོག་གསུམ་ལ་སྐྱབས་
འགྲོ་ཞིང་། །སྡིག་ སྤོང་དགེ་སྒྲུབ་ནུས་པར་ བྱིན་གྱིས་རློབས། །ལས་དང་ཉོན་
མོངས་འཆིང་བས་དམ་དུ་བཅིངས། །སྡུག་བསྔལ་གསུམ་གྱིས་རྒྱུན་ཆད་མེད་པར་
མནར། །འཁོར་བའི་བཙོན་ཁང་འདི་ལས་ཐར་གྱུར་ཏེ། །ཞི་བའི་གོ་འཕང་མྱུར་དུ་
ཐོབ་གྱུར་ཅིག །མཁའ་མཉམ་སེམས་ཅན་འདི་ཀུན་བདག་གི་མ། །ཡང་ཡང་དྲིན་
གྱིས་བསྐྱངས་པའི་ཚུལ་བསམ་ནས། །བྱམས་དང་སྙིང་རྗེ་བྱང་ཆུབ་སེམས་སྦྱངས་
ཏེ། །ས་ལམ་རིམ་གྱིས་བགྲོད་པར་བྱིན་གྱིས་རློབས། །བདག་ཅག་འགྲོ་བ་མ་
ལུས་ ཁམས་གསུམ་འདིར། །འཆིང་བྱེད་བདག་འཛིན་འགོང་པོའི་མཚང་རིག་
སྟེ། །བདག་མེད་གནས་ལུགས་རྟོགས་པའི་མཚོན་རྣོན་གྱིས། །འཁོར་བའི་རྩ་བ་
ཆོད་པར་བྱིན་གྱིས་རློབས། །བདག་པས་གཞན་གཅེས་སེམས་མཆོག་སྟོབས་རྒྱས་
ཏེ། །བླ་མེད་རྡོ་རྗེ་ཐེག་པའི་སྒོར་ཞུགས་ནས། །ཟབ་ལམ་རིམ་པ་གཉིས་ཀྱི་རྣལ་
འབྱོར་རྣམས། །མྱུར་དུ་རྒྱུད་ལ་སྐྱེ་བ་བྱིན་གྱིས་རློབས། །ལམ་སྣ་མ་ཟིན་འཆི་བའི་
དུས་ བྱེད་ཚེ། ། གཉེན་ དང་ ལོངས་ སྤྱོད་ གང་ ལའང་ མི་ ཆགས་ པར། །བླ་མའི་
གདམས་ངག་སེམས་ལ་དྲན་གྱུར་ཏེ། །འོད་གསལ་རང་ངོ་འཕྲོད་པར་བྱིན་གྱིས་
རློབས། །ལས་ཀྱི་དབང་གིས་བར་དོར་འཁྱམས་པའི་ཚེ། །འཇིགས་སྐྲག་འཁྲུལ་
པའི་སྣང་བ་ཅི་བྱུང་ཡང༌། །རང་སེམས་འཁྲུལ་པའི་སྣང་བར་ངེས་རྙེད་ནས། །
རང་ངོ་རང་གིས་ཤེས་པར་བྱིན་གྱིས་རློབས། །དེ་ཚེ་བླ་མ་ལྷག་པའི་ལྷ་མཆོག་
གིས། །ཐབས་མཁས་སྤྲུལ་པས་ལམ་སྣ་དྲངས་གྱུར་ཏེ། །དགའ་ལྡན་ཡིད་དགའ་
537 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༠༽
ཆོས་འཛིན་དུ་སྐྱེས་ནས། །མི་ཕམ་འཇམ་དཔལ་སྙིང་པོའི་ཞལ་མཐོང་ཤོག །སྐྱེ་
བ་ ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ ཀྱི་དཔལ་ལ་ལོངས་ སྤྱོད་
ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་
ཐོབ་ཤོག །
ཅེས་པ་འདི་ནི་དད་ལྡན་པད་ཚལ་དྲུང་ཡིག་བསོད་ནམས་རབ་བརྟན་གྱིས་
བླ་མ་དང་རྗེ་བཙུན་སྒྲོལ་མ་དབྱེར་མེད་དུ་བྱས་ཏེ་གདུང་ཤུགས་དྲག་པོས་གསོལ་
བ་འདེབས་པའི་ཚུལ་ལམ་གྱི་ལུས་ཡོངས་སུ་རྫོགས་པའི་སྨོན་ཚིག་དང་བཅས་པ་
ཞིག་དགོས་ཞེས་ནན་ཆེན་པོས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་
བཤེས་གཉེན་དམ་པས་རྗེས་སུ་འཛིན་པར་གྱུར་ཅིག ། །
-338 -



༄༅། །བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་
བརྟེན་པའི་བླ་མའི་རྣལ་འབྱོར་དངོས་གྲུབ་
ཀུན་འབྱུང་ཞེས་བྱ་བ་བཞུགས། །
བླ་མ་དང་བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དབྱེར་
མ་མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་
དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་དལ་བའི་སྙིང་པོ་བླང་
བའི་ཕྱིར་བླ་མ་བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་རྣལ་
འབྱོར་སྒོམ་པར་འདོད་པས་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་
འཁོད་དེ། ཐོག་མ་མེད་པ་ནས་ད་ལྟའི་བར་དུ་ཁམས་གསུམ་འཁོར་བར་འཁོར་
ནས་ སྡུག་བསྔལ་བར་མཚམས་མེད་པར་མྱོང་ཚུལ་བསམ་པས་སྐྱོ་ཞིང་། སླར་
ཡང་གར་སྐྱེ་ལ་རང་དབང་མེད་པ་དང༌། ལས་ཉོན་ཤུགས་དྲག་པས་ངན་སོང་དུ་
ལྷུང་ན་སྡུག་བསྔལ་བཟོད་གླགས་མེད་ཅིང་ཐར་པར་དཀའ་བ་དང་། བརྒྱ་ལ་བདེ་
འགྲོའི་རྟེན་ཐོབ་ཀྱང་སྐྱེ་རྒ་ན་འཆི་སོགས་སྡུག་བསྔལ་གྱི་རང་བཞིན་ལས་འདས་
པའི་ཚུལ་བསམ་པས་འཇིགས་ཤིང་སྐྲག་པའི་བློ་དང་། དཀོན་མཆོག་རིན་པོ་ཆེ་
གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་དད་གུས་ཤུགས་དྲག་
དང་། རང་འདྲའི་འགྲོ་ལ་སྙིང་བརྩེ་བ་རྣམས་ཀྱི་སྒོ་ནས་ཐོག་མར་སྐྱབས་འགྲོ་
སེམས་བསྐྱེད་ཚད་མེད་བཞི་རྣམས་རྒྱུད་དང་འདྲེས་ངེས་བྱ་དགོས་པས་དེའི་ཚུལ་
ནི་འདི་ལྟར། བདག་དང་མཁའ་མཉམ་འགྲོ་བ་མ་ལུས་པ། །དེང་ནས་ཇི་སྲིད་བྱང་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཆུབ་སྙིང་པོའི་བར། །བླ་མ་དཀོན་མཆོག་གསུམ་ལ་སྐྱབས་སུ་མཆི། །སྲིད་ཞིའི་
འཇིགས་ ལས་ མྱུར་དུ་བསྒྲལ་ དུ་ གསོལ། །ཐོག་མེད་དུས་ནས་ཡང་ ཡང་ ཕན་
བཏགས་པའི། །དྲིན་ཅན་ཕ་མ་རིགས་དྲུག་སེམས་ཅན་རྣམས། ། སྲིད་མཚོ་ཉམ་
ངའི་གནས་ལས་སྒྲོལ་བའི་ཕྱིར། །བདག་གིས་བྱང་ཆུབ་མཆོག་ཏུ་སེམས་བསྐྱེད་
དོ། །ཆོས་ཀུན་གདོད་ནས་རྣམ་པར་དག་པའི་དབྱིངས། །མ་རྟོགས་སྲིད་མཚོར་
འཁྱམས་པའི་སེམས་ཅན་རྣམས། །བདེ་དང་བདེ་བའི་རྒྱུ་དང་ལྡན་གྱུར་ཅིག །
སྡུག་བསྔལ་རྒྱུ་བཅས་ཀུན་དང་བྲལ་གྱུར་ཅིག །མཐོ་རིས་ཐར་པའི་བདེ་དང་བྲལ་
མ་གྱུར། །ཕན་ཚུལ་ཆགས་སྡང་ནམ་ཡང་མི་སྐྱེ་བར། །བྱམས་པའི་ངང་དུ་རྟག་ཏུ་
གནས་གྱུར་ཅིག །
དེ་ལྟར་སྐྱབས་འགྲོ་སེམས་བསྐྱེད་ཚད་མེད་བཞི་རྣམས་རྒྱུད་དང་འདྲེས་
ངེས་སུ་བསྒོམས་ནས། ཁྱད་པར་གྱི་སེམས་བསྐྱེད་ནི། མ་སེམས་ཅན་ཐམས་ཅད་
ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་
རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བླ་མ་བཅོམ་ལྡན་འདས་སྨན་གྱི་
བླ་བཻ་ཌཱུརྱའི་འོད་ཀྱི་རྒྱལ་པོའི་རྣལ་འབྱོར་ཟབ་མོ་སྒོམ་པ་ལ་འཇུག་པར་བགྱིའོ། །
ཞེས་ལན་མང་དུ་བརྗོད་ཅིང་འདུན་པ་ཤུགས་དྲག་ཏུ་བྱའོ། །དེ་ནས་སྐྱབས་ཡུལ་
རྣམས་འོད་དུ་བསྡུས་ནས་རང་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་
བྱའོ། །དེ་ནས་ བླ་མའི་རྣལ་འབྱོར་དངོས་གཞི་ སྒོམ་ཚུལ་ནི་འདི་ལྟར། མཆོག་
གསུམ་བྱིན་རླབས་ཆོས་དབྱིངས་བདེན་པའི་མཐུས། །གནས་འདི་རིན་ཆེན་ལས་
གྲུབ་གཞལ་ཡས་ཁང་། །ས་དང་བར་སྣང་ནམ་མཁའི་ཁྱོན་ཐམས་ཅད། །མཆོད་
སྤྲིན་རྒྱ་མཚོས་ཡོངས་སུ་གང་བར་གྱུར། །རང་མདུན་ལྷ་ལམ་ཡངས་པར་མཆོད་
-340 -



བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་། །
སྤྲིན་དབུས། །རིན་ཆེན་ འོད་ འབར་ སེང་ཁྲི་པད་ ཟླའི་ ཁར། །རྒྱལ་བ་ ཀུན་ གྱི་
ཐུགས་རྗེ་གཅིག་བསྡུས་པ། །རྩ་བའི་བླ་མ་བཅོམ་ལྡན་སྨན་གྱི་བླ། །བཻ་ཌཱུརྱ་ཡི་
འོད་ཀྱི་རྒྱལ་པོ་ནི། །སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱི། །ཕྱག་གཡས་
མཆོག་སྦྱིན་ཕྱག་རྒྱས་སྨན་མཆོག་འཛིན། །ཕྱག་གཡོན་མཉམ་བཞག་ཕྱག་རྒྱ་
མཛད་པའི་སྟེང་། །འཆི་མེད་བདུད་རྩི་གང་བའི་ལྷུང་བཟེད་བསྣམས། །མཚན་
དང་དཔེ་བྱད་བཟང་པོས་རབ་སྤྲས་པའི། །སྐུ་ལ་ཚངས་སྤྱོད་ཆ་ལུགས་ཆོས་གོས་
གསོལ། །ཞབས་ གཉིས་ རྡོ་ རྗེ་ སྐྱིལ་ཀྲུང་གིས་བཞུགས་ པའི། །སྟེང་ཕྱོགས་ རྩ་
བརྒྱུད་བླ་མའི་ཚོགས་རྣམས་དང་། །གཡས་གཡོན་རྒྱབ་མདུན་མཐའ་སྐོར་རྣམས་
སུ་ ནི། །དེ་ བཞིན་ གཤེགས་ པ་ མཚན་ ལེགས་ ཡོངས་ བསྒྲགས་ སོགས། །བདེ་
གཤེགས་དྲུག་དང་ཐུབ་པའི་དབང་པོ་རྣམས། །རིན་ཆེན་ཁྲི་སྟེང་པད་ཟླའི་གདན་
ལ་བཞུགས། །བདེ་གཤེགས་བདུན་གྱི་སྔོན་གྱི་དམ་བཅའི་ཚུལ། །སྨོན་ལམ་ཁྱད་
པར་རྒྱས་པའི་མདོ་སྡེ་སོགས། །ལུང་གི་ཆོས་རྣམས་འོད་ཀྱི་རང་བཞིན་ཅན། །པོ་
ཏིའི་རྣམ་པར་གདན་ཁྲི་བཟང་པོར་བཞུགས། །གཞན་ཡང་རྒྱལ་སྲས་གསུམ་ཁྲི་
དྲུག་སྟོང་དང་། །བཀའ་སྡོད་མཐུ་ལྡན་སྡེ་དཔོན་བཅུ་གཉིས་སོགས། །བསྟན་སྲུང་
དམ་ཅན་རྒྱ་མཚོའི་ཚོགས་ཀྱིས་བསྐོར། །སྒོ་གསུམ་རྡོ་རྗེ་གསུམ་གྱིས་ལེགས་
མཚན་པའི། །ཐུགས་ཀའི་ཧཱུྃ་ལས་འོད་ཟེར་ཕྱོགས་བཅུར་འཕྲོས། །ཕྱོགས་བཅུའི་
རྒྱལ་བ་སྲས་དང་བཅས་པ་རྣམས། །བཅོམ་ལྡན་སྨན་བླའི་ལྷ་ཚོགས་རྣམ་པ་རུ། །
སྤྱན་དྲངས་དགྱེས་བཞིན་ཐིམ་པས་དབྱེར་མེད་གྱུར། །རྩ་བའི་བླ་མ་ཐུབ་དབང་རྡོ་
རྗེ་ འཆང་། །འཇམ་པའི་དབྱངས་དང་མཁན་ཆེན་ཞི་འཚོ་སོགས། །དངོས་དང་
བརྒྱུད་པའི་བླ་མ་ཐམས་ཅད་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཉམ་ཐག་སྙིགས་མའི་འགྲོ་བ་བདག་ཅག་ལ། །རྒྱལ་བ་ཀུན་ལས་ཐུགས་རྗེ་ཆེས་
ལྷག་པ། །སྙིགས་མའི་མགོན་པོ་བཅོམ་ལྡན་སྨན་གྱི་བླ། །འཁོར་དང་བཅས་ལ་
གུས་པས་ཕྱག་འཚལ་ལོ། །འགྲོ་ལ་ཐར་ལམ་སྟོན་མཛད་རྫོགས་སངས་རྒྱས། །
ཕན་བདེ་ཀུན་གྱི་རྒྱུ་གཅིག་དམ་པའི་ཆོས། །བསོད་ནམས་ཞིང་མཆོག་འཕགས་
ཚོགས་ དགེ་ འདུན་ ཏེ། །མཆོག་གསུམ་ ཕྱག་ འོས་ ཀུན་ ལ་ གུས་ ཕྱག་ འཚལ། །
དངོས་སུ་བཤམས་པའི་མཆོད་པ་འདི་དག་དང་། །གཟུངས་སྔགས་རིག་སྔགས་
མོས་བློས་སྤྲུལ་པ་ཡི། །མཆོད་སྤྲིན་ཚོགས་ འདི་གུས་པས་འབུལ་ལགས་ན། །
བདག་ ལ་ ཐུགས་ བརྩེར་ དགོངས་ ནས་ བཞེས་ སུ་ གསོལ། །ཐོག་ མེད་ ནས་
བསགས་སྡིག་ལྟུང་ཅི་མཆིས་དང་། །ཚེ་འདིར་བག་མེད་ཉོན་མོངས་དབང་གྱུར་
པས། །སྒོ་གསུམ་སྒོ་ནས་ཉེས་པ་ཅི་བྱས་པ། །ཐམས་ཅད་བསམ་པ་ཐག་པས་
མཐོལ་ལོ་བཤགས། །རང་གཞན་ཀུན་གྱི་དགེ་རྩ་ཅི་ཡོད་དང་། ཁྱད་པར་བཅོམ་
ལྡན་སྨན་བླའི་ལྷ་ཚོགས་ཀྱི། །སྐུ་གསུང་ཐུགས་ཀྱི་ཡོན་ཏན་ཐམས་ཅད་ལ། །
བསམ་ པ་ ཐག་ པས་ གུས་ཤིང་ཡི་རང་ངོ༌། །འཁོར་བའི་བཙོན་ཁང་མུན་ནག་
འཐིབས་པ་ན། །ལས་ཉོན་འཆིང་བ་དམ་པོས་རབ་བཅིངས་ཤིང་། །སྡུག་བསྔལ་
ཟུག་རྔུས་མནར་བ་བདག་ཅག་ལ། །ཐར་ལམ་ཆོས་ཀྱི་སྒྲོན་མེ་སྤར་དུ་གསོལ། །
འགྲོ་ལ་ཐུགས་རྗེ་དབང་དུ་གྱུར་པ་ཁྱོད། །བདག་དང་བདག་འདྲའི་ཉམ་ཐག་འགྲོ་
རྣམས་ལ། །ཐུགས་རྗེས་དགོངས་ནས་མྱ་ངན་མི་འདའ་བར། །སྲིད་འདིར་སྐུ་ཡི་
སྣང་པ་རྟག་བརྟན་གསོལ། །བདག་ལ་དགེ་བའི་རྩ་བ་ཅི་ཡོད་པ། །དེ་དག་ནམ་
ཡང་ཆུད་ཟོས་མི་འགྱུར་བར། །ཕ་མ་སེམས་ཅན་ཀུན་ གྱི་དོན་བསྒྲུབ་ཕྱིར། །
རྫོགས་པའི་བྱང་ཆུབ་ཐོབ་པའི་རྒྱུ་རུ་བསྔོ། །གླིང་བཞི་གླིང་ཕྲན་ཉི་ཟླ་ལྷུན་པོར་
- 342 -



བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་།
བཅས། །སྣོད་བཅུད་འབྱོར་པའི་ ཁྱད་ པར་མ་ལུས་དང༌། །བདག་གི་ལུས་ཀྱང་
བྲན་དུ་འབུལ་ལགས་ན། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལ་ཕྱག་འཚལ་
ལོ། །མཆོད་དོ་སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པདྨས་
རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་
བརྟུལ་ཞུགས་གྲུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་མྱ་ངན་མེད་མཆོག་དཔལ་ལ་ཕྱག་འཚལ་ལོ། །མཆོག་དོ་སྐྱབས་སུ་མཆིའོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་ རྒྱས་ ཆོས་ བསྒྲགས་ རྒྱ་ མཚོའི་ དབྱངས་ ལ་ ཕྱག་ འཚལ་ ལོ། །མཆོད་དོ་
སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་རོལ་པ་
མངོན་པར་མཁྱེན་པའི་རྒྱལ་པོ་ལ་ཕྱག་འཚལ་ལོ། མཆོད་དོ་སྐྱབས་སུ་མཆིའོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ་
སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་
ལོ། །མཆོད་དོ་སྐྱབས་སུ་མཆིའོ། །ཞེས་སྨན་བླ་བདེ་གཤེགས་བདུན་དང་སྟོན་
པ་ཐུབ་པའི་དབང་པོ་རྣམས་ལ་གསོལ་འདེབས་ལན་བདུན་བདུན་ འདུན་ པ་
ཤུགས་དྲག་པོས་བྱ། སླར་ཡང་ཐུགས་རྗེ་བསྐུལ་བའི་གསོལ་འདེབས་དང་སྨོན་
ལམ་བྱ་བ་ནི། མཐོང་བ་དོན་ལྡན་མཛད་པ་མཚན་དཔེའི་སྐུ། །ཐོས་པས་ཉོན་
མོངས་གདུང་སེལ་ཚངས་དབྱངས་གསུང་། །དྲན་རེག་རྗེས་འཛིན་ཀུན་གཟིགས་
ཐུགས་མངའ་བ། །བཅོམ་ལྡན་སྨན་གྱི་བླ་ལ་གསོལ་བ་འདེབས། །ཇི་སྲིད་ནམ་
མཁའ་མ་ཟད་བར་དག་ཏུ། །མཁྱེན་བརྩེ་ནམ་ཡང་མི་འགྱུར་མཚོན་པའི་ཕྱིར། །
ནམ་མཁའི་མདངས་འཛིན་བཻཌཱུརྱ་ཡི་སྐུ། །བཅོམ་ལྡན་སྨན་གྱི་བླ་ལ་གསོལ་བ་
འདེབས། །ཉོན་མོངས་བཞི་བརྒྱ་རྩ་བཞིའི་རིམས་ནད་ཀྱིས། །གདུངས་པའི་ཉམ་
ཐག་འགྲོ་རྣམས་ངས་སྐྱོབ་ཅེས། །གསལ་བར་མཚོན་ཕྱིར་སྨན་མཆོག་ཕྱག་ན་
བསྣམས། །སྨན་བླ་ཐུགས་རྗེ་ཅན་ལ་གསོལ་བ་འདེབས། །སྐྱེ་རྒ་ན་འཆིའི་རྒུད་
པ་ ཀུན་ སེལ་བའི། །འཆི་མེད་བདུད་རྩིའི་དཔལ་ ཡང་ ངས་ སྦྱིན་ཞེས། །མཚོན་
ཕྱིར་བདུད་རྩིས་གང་བའི་ལྷུང་བཟེད་བསྣམས། སྨན་བླ་ཐུགས་རྗེ་ཅན་ལ་གསོལ་
བ་ འདེབས། །ལྷར་ བཅས་ འགྲོ་ ལ་ རྟག་ ཏུ་ གཟིགས་ མཛད་ ཅིང་། །ལྷག་ པར་
སྙིགས་མའི་འགྲོ་ལ་ཐུགས་བརྩེ་བསམ། །སྙིགས་མའི་མགོན་ཞེས་ཞིང་ཁམས་
ཀུན་ཏུ་གྲགས། །མཚན་མཆོག་དོན་དང་ལྡན་ལ་གསོལ་བ་འདེབས། ། མཚན་
ཙམ་ཐོས་པས་ངན་འགྲོའི་གཡང་ལས་སྐྱོབ། །གསོལ་བ་བཏབ་ན་གནས་སྐབས་
མཐར་ཐུག་གི །འདོད་དོན་མ་ལུས་ལྷུན་གྱི་གྲུབ་མཛད་པ། །བཅོམ་ལྡན་ཐུགས་
རྗེའི་གཏེར་ལ་གསོལ་བ་འདེབས། །གང་ལ་གང་འདུལ་དེ་ལ་དེར་སྤྲུལ་ཏེ། །
344-



བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་།
གསོ་དཔྱད་ཡན་ལག་བརྒྱད་པའི་ཐབས་མཁས་ཀྱིས། །འགྲོ་བའི་ནད་རྣམས་མ་
ལུས་ གསོ་ མཛད་ པ། །བཅོམ་ལྡན་ སྨན་ གྱི་ བླ་ལ་ གསོལ་ བ་ འདེབས། །སངས་
རྒྱས་དངོས་སུ་མཐོང་བའི་སྐལ་མེད་རྣམས། །རྗེས་སུ་གཟུང་ཕྱིར་བཤེས་གཉེན་
སྐུར་ བསྟན་ ནས། །འགྲོ་རྣམས་ ཐར་ པའི་ ལམ་ དུ་ འཁྲིད་ མཛད་ པ། །སྨན་ བླ་
ཐུགས་རྗེ་ཅན་ལ་གསོལ་བ་འདེབས། །བཅོམ་ལྡན་སྨན་བླ་བདེ་གཤེགས་མཆེད་
བདུན་གྱིས། །སྔོན་ཚེ་རླབས་ཆེན་སྨོན་ལམ་མཛད་པ་རྣམས། །ལྔ་བརྒྱ་ཐ་མར་
འགྲུབ་པར་ཞལ་བཞེས་པའི། །བདེན་པ་དེ་ཉིད་མངོན་སུམ་བསྟན་དུ་གསོལ། །
མགོན་མེད་སྙིགས་མ་ལྔ་བདོའི་འགྲོ་རྣམས་ཀྱིས། །བཅོམ་ལྡན་སྨན་བླར་མཆོད་
ཅིང་ གསོལ་ བཏབ་ན། །བྱིན་ རླབས་མྱུར་ བར་ཐུབ་ པས་ བསྔགས་ པས་ ན། །
ཐུགས་རྗེའི་མཐུ་དེ་བདག་ལ་བསྟན་དུ་གསོལ། །མཐོང་བ་ཙམ་གྱིས་རྒུད་པ་ཀུན་
སེལ་བ། །མཚན་དཔེའི་སྐུ་མཆོག་མངོན་སུམ་མཐོང་བ་དང་། །ཐོས་པ་ཙམ་གྱིས་
ཉོན་མོངས་གདུང་སེལ་བ། །ཚངས་དབྱངས་གསུང་གིས་དབུགས་འབྱིན་མཛད་
དུ་གསོལ། །འོན་ཏེ་བདག་ཅག་མ་རུང་སྤྱོད་ངན་པས། །གཟིགས་པར་མི་བཞེད་
བྱིན་རླབས་མི་སྩོལ་ན། ཁྱོད་ལས་ཐུགས་རྗེ་ཆེ་བ་སུ་ལ་བརྟེན། །སྙིགས་མའི་
མགོན་པོར་བསྔགས་པའི་དགོས་པའང་ཅི། །འོན་ཀྱང་མགོན་ཁྱོད་མཁྱེན་བརྩེ་
ནུས་པ་ལ། །སྒྲིབ་ཐོགས་ཕྱི་བཤོལ་ནམ་ཡང་མི་མངའ་ཡང་། །དམུས་ལོང་དག་
གིས་ཉི་འོད་མི་མཐོང་ལྟར། །སྐལ་ངན་བདག་གི་ཉེས་པ་ཁོ་ནར་ཟད། །བྱིས་པ་
ཆུང་དུས་སྤྱོད་ངན་ཅི་བྱས་ཀྱང་། །བརྩེ་ལྡན་མ་ཡིས་ཡལ་བར་མི་འདོར་བཞིན། །
བདག་ གི་ སྤྱོད་ པ་ ཇི་ ལྟར་ ངན་གྱུར་ཀྱང་། །ཐུགས་ རྗེའི་ གཏེར་ཆེན་ཁྱོད་ཀྱིས་
ཐུགས་རྗེས་སྐྱོབས། །མགོན་པོ་ཁྱོད་ཀྱི་ཐབས་མཁས་སྤྲུལ་པ་ཡི། །བཤེས་གཉེན་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
དམ་པ་མང་པོས་རྗེས་བཟུང་ཡང་། །སངས་རྒྱས་དངོས་སུ་མ་བལྟས་སྐྱོན་རྟོག་
བྱས། །སྐལ་ཆད་བདག་ལ་ཐུགས་རྗེས་བསྐྱབ་ཏུ་གསོལ། །སྐྱེས་བུ་དམ་པ་གར་
བཞུགས་མི་ཤེས་ཤིང་། །བདག་ཅག་ཉོན་མོངས་འཁྲུལ་པའི་དབང་གྱུར་པས། །
དམ་པ་རྣམས་ལ་གནོད་པར་གྱུར་སྲིད་ན། །སྙིང་ནས་བཤགས་སོ་ལས་ངན་བྱང་
བར་མཛོད། །ཟབ་རྒྱས་དམ་ཆོས་མང་དུ་ཐོས་ལགས་ཀྱང་། །དེ་དོན་མི་སྒྲུབ་ཚེ་
འདིར་མངོན་ཞེན་པས། །དགེ་སྡིག་བླང་དོར་གོ་ལོག་ཉིད་དུ་སྤྱད། །དམྱལ་བའི་
བུད་ཤིང་བདག་ལ་ཐུགས་རྗེས་གཟིགས། །ལས་དང་ཉོན་མོངས་འཆིང་བ་དམ་
པོས་བཅིངས། །སྐྱེ་རྒ་ན་འཆིའི་རྦ་རླབས་དྲག་པོས་གཡེངས། །མཐའ་མེད་སྲིད་
མཚོ་ཉམ་ངར་བྱིང་བ་བདག །ཐུགས་ རྗེའི་ ཕྱག་གིས་མྱུར་དུ་དྲང་དུ་གསོལ། །
འགྲོ་བ་འདི་ཀུན་བདག་གི་མ་ཡིན་ཡང་། །ཆགས་སྡང་རྨོངས་པས་དགྲ་གཉེན་
རིས་སུ་བཅད། །དྲིན་ཅན་ཕ་མར་གནོད་པ་སྐྱེལ་བྱེད་པའི། ཁྲེལ་མེད་བདག་ལ་
ཐུགས་རྗེས་གཟིགས་སུ་གསོལ། །སྲིད་རྩེ་ནས་བཟུང་མནར་མེད་དམྱལ་བའི་
བར། །འགྲོ་བ་འདི་ཀུན་ལས་ཀྱི་ཞགས་པས་བཅིངས། །སྡུག་བསྔལ་གསུམ་གྱི་
གདུང་བས་གཟིར་འདི་དག །མྱུར་དུ་སྐྱོབས་ཤིག་བཅོམ་ལྡན་སྨན་གྱི་བླ། །ལ་ལ་
དབུལ་ཞིང་ལ་ལ་ནད་ཀྱིས་གདུངས། །ལ་ལ་རྒྱལ་པོས་མནར་ཞིང་དགྲ་ཡིས་
གཙེས། །ཀུན་ ཀྱང་ དོན་ མེད་ ལས་ ལ་ གཡེང་ ཞིང་ དུབ། །ཉམ་ ཐག་ འདི་ དག་
ཐུགས་རྗེས་བསྐྱབ་ཏུ་གསོལ། །སྤྱི་མཐུས་ལས་ངན་འབྲས་བུ་ཆེར་སྨིན་པས། །
སྨན་རྣམས་མཐུ་དང་ནུས་པ་ཉམས་གྱུར་ཅིང་། །བཅོས་ཐབས་དཀའ་བའི་ནད་
རིམས་མང་དུ་འཕེལ། །སྙིགས་མའི་རྒུད་པ་འདི་དག་བསལ་དུ་གསལ། །དེ་ལྟར་
གདུང་ཤུགས་དྲག་པོས་གསོལ་བཏབ་པས། །བཅོམ་ལྡན་སྨན་བླའི་ ལྷ་ ཚོགས་
- 346 -



བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང༌།
ཐམས་ཅད་ ཀྱི། །སྐུ་ལས་འོད་ཟེར་བདུད་རྩིའི་རྒྱུན་བྱུང་བ། །རང་དང་ སེམས་
ཅན་ཐམས་ཅད་ལ་ཐིམ་པས། །ཐོག་མེད་ནས་བསགས་ལས་དང་ཉོན་མོངས་
དང༌། །ནད་གདོན་སྡིག་སྒྲིབ་ཐམས་ཅད་བྱང་ཞིང་དག །ཚེ་དང་བསོད་ནམས་
ལུང་རྟོགས་ཡོན་ཏན་རྒྱས། །སྐུ་གསུང་ཐུགས་ཀྱི་བྱིན་རླབས་ཐོབ་པར་གྱུར། །ཨོ་
ན་མོ་བྷ་ག་ཝ་ཏེ། བྷེ་ཥ་ཛེ། གུ་རུ་བེ་ཌཱུརྱ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྡ་ཏེ་
སཾ་མྱཀ་སཾ་བུདྡྷ་ཡ། ཏདྱ་ཐཱ། ཨོཾ་བྷེ་ཥ་ཛེ་གྷོ་ཥ་ཛེ། མཧཱ་བྷེ་ཥ་ཛེ་གྷོ་ཥ་ཕྱེ། རཱ་ཛཱ་ས་
མུངྒ་ཏེ་སྭཱཧཱ། ཞེས་གཟུངས་རིང་ངམ། ཡང་ན་གཟུགས་ཐུང་། ཏདྱ་ཐཱ། ཨོཾ་བྷེ་ཥ་ཛེ་
བྷི་ཥ་ཛེ་མཧཱ བྷེ་ཥ་ཚེ་ བྷེ་ཥ་ཕྱེ། རཱ་ཛཱ་ས་མུངྒ་ཏེ་སྭཱཧཱ། ཞེས་ཐུགས་བསྐུལ་བའི་
གཟུངས་སྔགས་བརྒྱ་སྟོང་ཁྲི་འབུམ་སོགས་ཅི་ནུས་སུ་བཟླ། ཁྲུས་བུམ་སྒྲུབ་ན་
བུམ་པ་གཙང་མ་ཁ་རྒྱན་མགུལ་ཆིངས་དང་བཅས་པ་བུམ་རྫས་ཉེར་ལྔ་དང་དྲི་
བཟང་བཏབ་པའི་ཆུ་གཙང་གིས་ཡོངས་སུ་གང་བ་རྟེན་གྱི་མདུན་དུ་སྟེགས་ཀྱི་
ཁར་བཞག་ལ་གཟུང་སྔགས་བཟླ་ཞིང་། སྔགས་བཟླས་པའི་རྐྱེན་གྱིས་བདེ་བར་
གཤེགས་པ་བརྒྱད་འཁོར་དང་བཅས་པའི་ཐུགས་དམ་གྱི་རྒྱུད་བསྐུལ་ཏེ་སྐུའི་ཆ་
ཐམས་ཅད་ནས་འོད་ཟེར་དཔག་ཏུ་མེད་པ་བྱུང་སྟེ་བུམ་པའི་ཆུ་ལ་ཐིམ་པས་བྱིན་
གྱིས་བརླབས་པར་གྱུར་པར་བསམ། སྨན་ལ་བྱིན་རླབས་འབེབས་ན་རྒྱུད་བཞི་
ནས་བཤད་པ་ལྟར་གྱི་སྨན་རྣམས་ཚོགས་པར་བྱས་ལ། ལེགས་པར་སྦྱར་ཏེ་རྟེན་
གྱི་མདུན་དུ་རིན་པོ་ཆེའི་སྣོད་གཙང་མའི་ནང་དུ་བཞག་ལ་གཟུངས་སྔགས་བཟླ་
ཞིང་། སྔགས་བཟླས་པའི་རྐྱེན་གྱིས་བཅོམ་ལྡན་འདས་སྨན་བླའི་ལྷ་ཚོགས་རྣམས་
ཀྱི་སྐུའི་ཆ་ཐམས་ཅད་ལས་བདུད་རྩི་སྣ་ལྔའི་རྒྱུན་དཔག་ཏུ་མེད་པ་བྱུང་བ་སྨན་
རྣམས་ལ་ཐིམ་པས་ཁ་དོག་དྲི་རོ་ནུས་པའི་སྐྱོན་ཐམས་ཅད་སྦྱངས། བཞི་བརྒྱ་རྩ་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བཞིའི་ནད་ཐམས་ཅད་སེལ་ནུས་པའི་རོ་ནུས་མཆོག་དང་ལྡན་པ་བཅོམ་ལྡན་
འདས་སྨན་བླའི་ཐུགས་གཉིས་སུ་མེད་པའི་ཡེ་ཤེས་ཀྱི་བདུད་རྩིའི་ངོ་བོར་གྱུར་
པར་བསམ་མོ། །དེ་ལྟར་སྒྲུབ་ཅིང་བྱིན་གྱིས་བརླབས་པའི་སྨན་དེ་དག་གཞན་ལ་
སྟེར་ནའང་། ཐུགས་རྗེ་ཀུན་ལ་སྙོམས་པའི་བཅོམ་ལྡན་འདས། །མཚན་ཙམ་ཐོས་
པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་
བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །ཏདྱ་ཐཱ། ཨོཾ་བྷེ་ཥ་ཛེ་གྷོ་ཥ་ཛེ་མཧཱ་བྷེ་ཥ་
ཚེ་བྷེ་ཥ་ཕྱེ། རཱ་ཛཱ་ས་མུངྒ་ཏེ་སྭཱཧཱ། ཞེས་སྨན་བླའི་གཟུངས་ཅི་ནུས་བཟླར་བཅུག་
ན་ཤིན་ཏུ་ཕན་ཆེའོ། །དེ་ལྟར་བླ་མའི་རྣལ་འབྱོར་བསྒོམས་ནས་ཐུན་བསྡུ་བ་ན་
ཚོགས་ཤིང་རྣམས་རྟེན་ཡོད་ན་བརྟན་བཞུགས་དང་། རྟེན་མེད་ན་རྒྱུད་བྱིན་གྱིས་
བརླབ་པའི་ཕྱིར་རང་ལ་ཐིམ་པའི་མོས་པ་བྱ། དེ་ནས། དགེ་བ་འདི་ཡིས་མྱུར་དུ་
བདག །བཅོམ་ལྡན་སྨན་བླ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །
དེ་ཡི་ས་ལ་འགོད་པར་ཤོག །བདག་གི་དགེ་བའི་ལས་ནི་འདི་དག་གིས། །ཉམ་
ཐག་ཕ་མ་འགྲོ་ཀུན་སྒྲོལ་བ་ལ། །མཁྱེན་བརྩེ་ནུས་མཐུ་ཐོགས་པ་མི་མངའ་བ། །
བཅོམ་ལྡན་སྨན་བླ་ལྟ་བུར་བདག་ གྱུར་ཅིག །ཅེས་སོགས་ གནས་སྐབས་དང་
མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་
བྱའོ། །ཐུན་མཚམས་སུ་ཡང་བླ་མ་བཅོམ་ལྡན་འདས་སྨན་གྱི་བླ་སྒོམ་བཞིན་པའི་
ངང་ནས་བྱམས་སྙིང་རྗེ་བྱང་ཆུབ་ཀྱི་སེམས་ཡང་ཡང་གསལ་བཏབ་ལ་རང་གཞན་
སེམས་ཅན་ཐམས་ཅད་ཀྱི་ལས་སྒྲིབ་རྣམས་སྦྱོང་བའི་ཕྱིར་དང་། ནད་དང་མུ་གེ་
ལ་སོགས་པ་འཇིག་རྟེན་གྱི་རྒུད་པ་རྣམས་ཞི་བའི་ཕྱིར་དང་། ལྷ་དང་བཅས་པའི་
འགྲོ་བ་ཐམས་ཅད་ལ་ཆོས་ཀྱི་སྦྱིན་པ་བྱ་བའི་ཕྱིར་སྨན་མདོ་བརྒྱད་བརྒྱ་པ་ཀློག་
- 348 -



བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང༌།
ཅིང་ཁ་ཏོན་དུ་བྱའོ། །དེ་ལྟར་བླ་མ་བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་
རྒྱལ་པོའི་ལྷ་ཚོགས་བསྒོམས་ནས་ ཕྱག་མཆོད་ཐུགས་རྗེ་བསྐུལ་བའི་གསོལ་
འདེབས་ལ་འབད་པ་དང༌། དེའི་ནང་ནས་ཀྱང་སྨན་བླ་བདེ་གཤེགས་བརྒྱད་ཀྱི་
མཚན་ནས་བརྗོད་དེ་གསོལ་བ་འདེབས་པ་ན་བདུན་བདུན་བྱེད་པ་ནི་ཤིན་ཏུ་
བསྔགས་ཏེ། བདེ་བར་གཤེགས་པ་བརྒྱད་པོ་འདིས་སྔོན་ཐུགས་བསྐྱེད་པའི་ཚེ་
མཚན་ནས་བརྗོད་དེ་གསོལ་བ་འདེབས་པ་ཐམས་ཅད་ནམ་ཡང་མི་འདོར་བར་
རྗེས་སུ་འཛིན་པར་ཞལ་གྱིས་བཞེས་ཤིང་། ལྷག་པར་སྟོན་པ་ཐུབ་པའི་དབང་པོ་
ཞིང་འདིར་བྱོན་ནས་བདེ་བར་གཤེགས་པ་བརྒྱད་ཀྱིས་གཙོས་ཕྱོགས་བཅུའི་རྒྱལ་
བ་སྲས་བཅས་གདན་འཛོམས་པའི་ཚེ་སྨན་བླ་བདེ་གཤེགས་བདུན་པོ་འདིའི་
མཚན་ལན་བདུན་བདུན་བརྗོད་ནས་གསོལ་བ་བཏབ་ན། སྔོན་གྱི་ལས་སྒྲིབ་ཆེན་
པོ་རྣམས་ཀྱང་མྱུར་དུ་བྱང་བ་དང་། ཚེ་རིང་ཞིང་ནད་མེད་ པ་དང༌། ནད་ ཀྱིས་
མནར་བ་རྣམས་ཀྱང་མྱུར་དུ་ཐར་པ་དང༌། བསོད་ནམས་དམས་པ་རྣམས་གསོས་
ཤིང་། གསར་དུ་བསོད་ནམས་ཆེན་པོ་ཐོབ་པ་དང་། ཤི་ནས་ངན་སོང་དུ་མི་ལྟུང་
ཞིང་བདེ་འགྲོའི་རྟེན་ཁྱད་པར་ཅན་ཐོབ་སྟེ་ཚུལ་ཁྲིམས་རྣམ་པར་དག་པར་འགྱུར་
བ་སོགས་ཕན་ཡོན་མཐའ་ཡས་པ་གསུངས་སོ། །ཚུལ་འདིར་འབད་ལས་ཐོབ་
པའི་དགེ་བ་དེས། །རྒྱལ་སྲས་སྤྱོད་པ་རྒྱ་མཚོ་མཐར་ཕྱིན་ནས། །ཡང་ཡང་དྲིན་
གྱིས་བསྐྱངས་པའི་འགྲོ་རྣམས་ཀྱི། །མགོན་སྐྱབས་དཔུང་གཉེན་དམ་པར་བདག་
གྱུར་ ཅིག །མཐོང་དང་ ཐོས་ དང་དྲན་དང༌ རེག་ པ་ དང་། །བདག་ གི་མིང་ནས་
བརྗོད་པ་ཐམས་ཅད་ཀྱང་། །དེ་ཡི་མོད་ལ་གདུང་བ་ཀུན་ཞི་ནས། །རྣམ་པ་ཀུན་ཏུ་
བདེ་དང་ལྡན་གྱུར་ཅིག །ནམ་མཁའི་མཐས་ཁྱབ་སེམས་ཅན་ཐམས་ཅད་ལ། །
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཅོམ་ལྡན་སྨན་བླའི་ཐུགས་རྗེས་ཁྱབ་པ་ལྟར། །བདག་ཀྱང་ ཕྱོགས་བཅུ་ནམ་
མཁའི་མཐས་གཏུགས་པའི། །འགྲོ་བ་ཀུན་གྱི་ཉེར་འཚོར་འགྱུར་བར་ཤོག ། །
ཅེས་བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་
པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་ཞེས་བྱ་བ་འདི་ནི། རིགས་རུས་
ཁུངས་བཙུན་ཞིང་གསོ་རིག་ལ་སྦྱངས་པའི་ཡོན་ཏན་དང་ལྡན་པ་ཨེམ་ཆི་ཚེ་
བརྟན་རྡོ་ རྗེས་ཡང་ཡང་ནན་ཆེན་པོས་བསྐུལ་བ་ལ་བརྟེན་ནས། བླ་མ་དམ་པ་
རྣམས་ཀྱི་ཞབས་རྡུལ་སྤྱི་བོའི་རྒྱན་དུ་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ།། །། །
༈ ན་མོ་གུ་རུ་མུ་ནི་ཨིནྡྲ་ཡ། རབ་འབྱམས་རྒྱལ་བ་ཀུན་ གྱི་ཐུགས་ རྗེའི་
གཟུགས། །བླ་མ་མཆོག་དང་དབྱེར་མེད་ཤཱཀྱའི་ཏོག །འཇམ་པའི་དབྱངས་དང་
མཁན་ཆེན་ཞི་འཚོ་སོགས། །དངོས་བརྒྱུད་བླ་མ་རྣམས་ལ་གསོལ་བ་འདེབས། །
མགོན་མེད་ལྔ་བརྒྱ་ཐ་མའི་འགྲོ་བ་ལ། །རྒྱལ་བ་གཞན་ལས་ཐུགས་རྗེ་ཆེས་ལྷག་
པ། །བདེ་བར་གཤེགས་པ་བརྒྱད་དང་བླ་མ་མཆོག །དབྱེར་མེད་སྐྱབས་ཀྱི་དམ་
པར་གསོལ་བ་འདེབས། །སྙིགས་དུས་སངས་རྒྱས་མཐོང་བའི་ སྐལ་མེད་ལ། །
རྒྱལ་རྣམས་ཐ་མལ་བཤེས་གཉེན་ཚུལ་འཛིན་པར། །གསུང་ཕྱིར་བཅོམ་ལྡན་སྨན་
བླའི་ལྷ་ཚོགས་ཀྱི། །ངོ་བོ་དཔལ་ལྡན་བླ་མར་གསོལ་བ་འདེབས། །སྔོན་ཚེ་རྒྱལ་
བ་སྲས་བཅས་ཀུན་འདུས་ནས། །སྙིགས་དུས་འགྲོ་བའི་མགོན་དུ་མངའ་གསོལ་
བ། །ཐུགས་རྗེ་ཆེ་མགོན་བདེ་གཤེགས་མཆེད་བརྒྱད་དང༌། །དབྱེར་མེད་བླ་མ་
མཆོག་ལ་གསོལ་བ་འདེབས། །འཇམ་དབྱངས་བླ་མ་ཐུགས་རྗེའི་གཏེར་ཆེན་
གྱིས། །བདེ་གཤེགས་བརྒྱད་ཀྱི་ཐུགས་དམ་རབ་བསྐུལ་ནས། །བདེན་ཚིག་སྨོན་
350 -



བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང༌། །
ལམ་ བྱེ་ བའི་ མཐུ་ བསྟན་ པ། །འཇམ་ མགོན་ ཐུགས་ རྗེ་ ཅན་ ལ་ གསོལ་ བ་
འདེབས། །ཆོས་ཕུང་བརྒྱད་ཁྲི་བཞི་སྟོང་སྙིང་པོའི་དོན། །ཚང་ལ་མ་ནོར་ལམ་
གྱི་རིམ་པ་རུ། །བསྡུས་ནས་འདོམས་མཛད་དཔལ་ལྡན་བླ་མའི་གསུང་། །དམ་
ཆོས་ཀུན་འདུས་བླ་མར་གསོལ་བ་འདེབས། །མཁྱེན་བརྩེའི་དྭངས་ཤེལ་གདུལ་
བྱའི་ཚོན་རིས་ཀྱིས། །ཞི་དང་ཁྲོ་བོ་ཅིར་ཡང་སྟོན་མཛད་པ། །རྒྱལ་སྲས་སུམ་ཁྲི་
དྲུག་སྟོང་ཚོགས་རྣམས་ཀྱི། །ངོ་བོ་དྲིན་ཅན་བླ་མར་གསོལ་བ་འདེབས། །ཕྱོགས་
བཅུའི་རྒྱལ་བ་ཀུན་གྱི་ངོ་བོ་ཉིད། །མདོ་སྔགས་དམ་ཆོས་མ་ལུས་འབྱུང་བའི་
གནས། །འཕགས་ཚོགས་དགེ་འདུན་ཀུན་གྱི་གཙོ་བོ་སྟེ། །མཆོག་གསུམ་ངོ་བོ་བླ་
མར་གསོལ་བ་འདེབས། །བདེ་གཤེགས་བརྒྱད་ལ་མཆོད་ཅིང་གསོལ་འདེབས་
དང་། །ཐ་ན་མཚན་ཙམ་འཛིན་པ་ཐམས་ཅད་ཀྱང་། །སྲིད་ཞིའི་འཇིགས་པ་ཀུན་
ལས་ངེས་སྐྱོབ་ཅེས། །ཐུབ་པའི་དབང་པོས་རྒྱ་ཆེར་བསྔགས་པ་མཛད། །ཚུལ་དེ་
བསམ་ནས་ཤུགས་དྲག་དང་བ་ཡིས། །རྒྱུན་དུ་བདེ་གཤེགས་བརྒྱད་ལ་གསོལ་
འདེབས་པ། །བདག་ཅག་ཡི་ཆད་སྒྱིད་ལུག་མི་འགྱུར་བར། །ཐུགས་རྗེའི་མཐུ་དེ་
མྱུར་དུ་བསྟན་དུ་གསོལ། །ཕྱོགས་བཅུའི་ཞིང་ན་སྒྲ་སྐད་ཅི་གྲག་པ། །ཐམས་ཅད་
སྒྲིབ་མེད་སྙན་གྱིས་གསན་ལགས་ན། །ཉམ་ཐག་བདག་གི་འོ་དོད་འདི་གསོན་ལ། །
སྐུ་ཡི་སྣང་བ་མྱུར་དུ་བསྟན་དུ་གསོལ། །སེམས་ཅན་ཀུན་གྱི་བསམ་པ་ཅི་མཆིས་
པ། །ཐམས་ཅད་སྒྲིབ་མེད་ཐུགས་ཀྱིས་གཟིགས་ལགས་ན། །མགོན་པོ་ཁྱོད་
ལ་ སྙིང་ནས་རེ་འཆའ་བ། །བདག་གི་རེ་བ་མྱུར་དུ་བསྐང་དུ་གསོལ། །འོན་ཏེ་
བདག་ཅག་མ་རུང་སྤྱོད་ངན་པས། །གཟིགས་པར་མི་བཞེད་བྱིན་རླབས་མི་སྩོལ་
ན། །མ་རུང་རྩོད་དུས་འགྲོ་བའི་མགོན་པོ་ཞེས། །རྒྱ་ཆེར་བསྔགས་པ་མཛད་ལ་
-351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
དགོས་ པ་ཅི། །སྙིགས་ མའི་ ན་ ཟ་ ཆེས་ཆེར་ རབ་ འབར་ བས། །རྒྱལ་ གཞན་
མཐའ་དག་སྐག་པར་གྱུར་པའི་ཚེ། །ཐུགས་རྗེ་ཆེས་ལྷག་མགོན་པོ་ཁྱེད་རྣམས་
ཀྱིས། །བདག་ཅག་ སྒྲོལ་ཞེས་དམ་བཅའ་མ་མཛད་ དམ། །འོན་ ཀྱང་བདེ་བར་
གཤེགས་ པའི་ཐུགས་རྗེ་ལ། །ཕྱི་བཤོལ་བསྙེལ་བ་ནམ་ཡང་མི་མངའ་ཡང་། །
བྱང་བསྟན་ཕུག་པར་ཉི་འོད་མི་འཆར་བཞིན། །བདག་ཅག་ལས་ཉོན་འཐུག་པོས་
བསྒྲིབས་པར་ཟད། །དེང་ནས་བཟུང་སྟེ་བྱང་ཆུབ་སྙིང་པོའི་བར། །བླ་མ་རྒྱལ་བ་
སྲས་བཅས་ཁྱེད་རྣམས་ལས། །ལྷག་པའི་རེ་ས་གཞན་དུ་མ་མཆིས་པས། །ཐུགས་
རྗེའི་ཕྱག་གིས་འབྲལ་མེད་གཟུང་དུ་གསོལ། །དྲིན་ཅན་བླ་མ་མཆོག་གསུམ་ཀུན་
འདུས་ སུ། །གཏིང་ནས་ ཡིད་ཆེས་རྙེད་པའི་དད་གུས་ཀྱིས། །ཅི་ གསུང་བཀའ་
བཞིན་སྒྲུབ་པ་ལྷུར་བླངས་ཏེ། །ཕ་རྗེས་བུ་ཡིས་ཟིན་པར་བྱིན་གྱིས་རློབས། །དལ་
འབྱོར་རྙེད་དཀའ་ནམ་འཆི་ཆ་མེད་དང་། །ལས་འབྲས་བསླུ་མེད་འཁོར་བའི་ངང་
ཚུལ་རྣམས། །ཡང་ཡང་བསམ་པས་ཡིད་འབྱུང་སྐྱོ་ཤས་ཀྱིས། །ཐར་པའི་ལམ་སྣ་
ཟིན་པར་བྱིན་གྱིས་རློབས། །སེམས་ཅན་འདི་ཀུན་དྲིན་ཅན་མ་ཉིད་དུ། །མཐོང་
ནས་བྱམས་དང་སྙིང་རྗེ་བྱང་ཆུབ་སེམས། །རྒྱལ་སྲས་སྤྱོད་པ་རྒྱ་མཚོར་སློབ་པ་
ལ། །ཞུམ་མེད་སྙིང་སྟོབས་སྐྱེ་བར་བྱིན་གྱིས་རློབས། །ཚེ་འདིའི་སྣང་བ་འགགས་
པར་གྱུར་པའི་ཚེ། །བེ་ཌཱུརྱ་སྣང་འོད་ཀྱི་ཞིང་ཁམས་སུ། །སྐྱེས་ནས་བཅོམ་ལྡན་
སྨན་བླའི་ཞལ་མཐོང་སྟེ། །བྱང་ཆུབ་ལུང་བསྟན་དབུགས་དབྱུང་ཐོབ་གྱུར་ཅིག །
ཅེས་བཅོམ་ལྡན་འདས་སྨན་བླ་བདེ་བར་གཤེགས་པ་མཆེད་བརྒྱད་དང་
ལམ་མ་ནོར་བར་སྟོན་པའི་བླ་མ་གཉིས་ངོ་བོ་དབྱེར་མེད་དུ་བྱས་ཏེ་ཐུགས་རྗེ་
བསྐུལ་ཞིང་གསོལ་བ་འདེབས་པའི་ཚིགས་སུ་བཅད་པ་སྨན་བླའི་ཆོ་ག་དང་སྦྲེལ་
- 352 -



བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་།
ནས་རྒྱུན་དུ་ཁ་ཏོན་དུ་བྱས་ཆོག་པ་འདི་ལྟ་བུ་ཞིག་དགོས་ཞེས། གྲུབ་པའི་གནས་
མཆོག་ཤྲཱི་ཆུ་བཟང་ནས་སྒྲུབ་པའི་རྒྱལ་མཚན་འཛིན་པ་བུ་ཆེན་གྲགས་པ་ཆོས་
བཟང་གིས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་ བཀྲ་ཤིས་ བསམ་ གཏན་ གླིང་ དུ་ སྦྱར་ བའོ། །འདི་ ཀྱང་ འགྲོ་ ཀུན་ བདེ་
གཤེགས་བརྒྱད་ཀྱིས་རྗེས་སུ་འཛིན་པར་གྱུར་ཅིག། །།
- 353 -



༄༅། །རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་
རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས་
ཕན་བདེའི་གྲུ་ཆར་འབེབས་པའི་སྤྲིན་གྱི་སྒྲ་དབྱངས་
ཞེས་བྱ་བ་བཞུགས།
ཨོཾ་བདེ་ལེགས་སུ་གྱུར་ཅིག །གངས་རིའི་ར་བས་བསྐོར་བའི་ཞིང་ཁམས་
འདིར། །ཕན་དང་བདེ་བ་མ་ལུས་འབྱུང་བའི་གནས། །སྤྱན་རས་གཟིགས་དབང་
འཇམ་དཔལ་རྒྱ་མཚོ་ཉིད། །ཕྱོགས་རྣམས་ཀུན་ལས་རྣམ་པར་རྒྱལ་གྱུར་ཅིག །
ཅེས་ཤིས་པ་བརྗོད་པའི་ཚིག་གིས་སྡུན་བསུས་ནས་གསོལ་བ་འདེབས་པའི་སྙིང་
པོ་ནི། ཁམས་གསུམ་འགྲོ་བའི་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་
ནས། བསྟན་པ་ཁོ་ན་ལྟར་བཅས་འགྲོ་བ་ཡི། །བདེ་ལེགས་ཀུན་གྱི་རྩ་བར་ཡིད་
ཆེས་ནས། །ལུས་སྲོག་ཡལ་བར་གྱུར་ཀྱང་མི་གཏོང་བའི། །སྙིང་སྟོབས་ཆེན་པོས་
དམ་ ཆོས་ འཛིན་ གྱུར་ཅིག །ཅེས་ གསུངས་ པ་ ལྟར། བདག་ཅག་ལྷ་དང་བཅས་
པའི་འགྲོ་བ་ཐམས་ཅད་ལ་གནས་སྐབས་དང་མཐར་ཐུག་གི་ཕན་བདེ་གང་འབྱུང་
བ་ཐམས་ཅད་རྒྱལ་བའི་བསྟན་པ་ རིན་པོ་ཆེ་ ཁོ་ན་ལས་འབྱུང་ གི །རྒྱལ་བའི་
བསྟན་པ་ལ་མ་ལྟོས་པར་གནས་སྐབས་ཀྱི་བདེ་བ་ཕྲ་མོ་ཞིག་ཀྱང་འབྱུང་བའི་
ཐབས་མེད་ལ། དེ་ ཡང་ འཁྲུངས་ རབས་ ལས། དགེ་ དང་ མི་ དགེའི་ ལས་ ལས་
འཇིག་རྟེན་ཕ་རོལ་ཏུ། །བདེ་དང་སྡུག་བསྔལ་འབྱུང་བར་རབ་ཏུ་ངེས་བྱས་ནས། །
སྡིག་པ་སྤངས་ཏེ་དགེ་བའི་ལས་ལ་རབ་ཏུ་འབད། །དད་པ་མེད་པ་དག་ནི་ཇི་ལྟར་
- 354 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས།
འདོད་པར་སྤྱོད། །ཅེས་གང་གསུངས་པ་ལྟར། ཚ་དམྱལ་བ་རྣམས་ལ་རླུང་བསིལ་
བ་ལ་བརྟེན་ནས་བྱུང་བའི་བདེ་བ་ཕྲ་མོ་ཞིག་སྐྱེས་པ་ཡན་ཆད་ནས་བཟུང་། ཐར་
པ་བླ་ན་མེད་པའི་བདེ་བ་མཆོག་གི་བར་ཐམས་ཅད་རྒྱུ་དགེ་བ་ཁོ་ན་ལ་བརྟེན་
ནས་འབྱུང་གི །མི་དགེ་བ་ལས་བདེ་བ་འབྱུང་བ་གནས་མེད་པ་དང་དགྲ་བཅོམ་
པ་འགའ་ཞིག་ལ་སྔོན་གྱི་ལས་ཀྱི་ལྷག་མས་དབུ་སྙུང་བའི་སྡུག་བསྔལ་ཕྲ་མོ་ཙམ་
འབྱུང་བ་མན་ཆད་སེམས་ལ་སྡུག་བསྔལ་ཇི་སྙེད་ཅིག་འབྱུང་བ་ཐམས་ཅད་རྒྱུ་མི་
དགེ་བ་ཁོ་ན་ལ་བརྟེན་ནས་འབྱུང་གི །དགེ་བ་ལས་སྡུག་བསྔལ་འབྱུང་བ་གནས་
མེད་པར་གསུངས། དེ་ལྟ་བུའི་ལས་དགེ་སྡིག་གི་བླང་དོར་ཕྲ་ཞིང་ཞིབ་པ་ཤེས་པ་
ནི་རྒྱལ་པའི་བསྟན་པ་ཁོ་ན་ལ་རག་ལས་ལ། རྒྱལ་བའི་བསྟན་པ་ རིན་པོ་ཆེ་
འཇིག་རྟེན་དུ་འབྱུང་བ་ལ་ནི་ སངས་ རྒྱས་ འཇིག་རྟེན་དུ་ འབྱོན་དགོས་ཤིང་།
སངས་རྒྱས་འཇིག་རྟེན་དུ་འབྱོན་པ་ཆེས་ཤིན་ཏུ་དཀོན་པ་ནི་སོ་སོར་ཐར་པའི་
མདོ་ ལས། སངས་ རྒྱས་ ཞེས་ བྱའི་ སྒྲ་ འདི་ ཡང་། །འཇིག་ རྟེན་ དག་ན་ རབ་ཏུ་
དཀོན། །ཞེས་གང་གསུངས་པ་ལྟར། འཇིག་རྟེན་ཕལ་མོ་ཆེ་མུན་པའི་བསྐལ་པར་
གནས་ཏེ། སངས་རྒྱས་ཞེས་བྱ་བའི་སྒྲ་ཙམ་ཐོས་པ་ཡང་ཤིན་ཏུ་རྙེད་དཀའ་བ་
དང་། སངས་རྒྱས་ བྱོན་པའི་སྒྲོན་མའི་བསྐལ་པ་ནི་ཤིན་ཏུ་འབྱུང་དཀའ་བར་
གསུངས། དེའི་རྒྱུ་མཚན་ཡང་སངས་རྒྱས་འཇིག་རྟེན་དུ་འབྱོན་པ་ལ་དང་པོར་
བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་མང་པོར་ཚོགས་
བསགས་ནས་རྫོགས་སྨིན་སྦྱང་གསུམ་མཐར་ཕྱིན་པར་བྱས་ཏེ་འབྱོན་དགོས་ལ།
དེ་ལྟ་བུའི་རྟེན་འབྲེལ་ཡོངས་རྫོགས་འགྲིག་པ་ཤིན་ཏུ་དཀའ་བས་སངས་རྒྱས་
འཇིག་རྟེན་དུ་འབྱོན་པ་ནི་ཤིན་ཏུ་དཀོན་པ་རྒྱ་ལམ་ན་ཨུ་དུམྦ་རའི་མེ་ཏོག་དང་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཆོས་མཚུངས་པར་གསུངས། དེ་ལྟར་སངས་རྒྱས་འཇིག་རྟེན་དུ་འབྱོན་པ་ཤིན་ཏུ་
དཀོན་པ་ལས་བསྐལ་པ་འདི་ལ་ནི་སངས་རྒྱས་སྟོང་འབྱོན་པར་སྙིང་ རྗེ་ པད་
དཀར་སོགས་མདོ་སྡེ་མང་པོ་ནས་གསུངས། དེ་ཡང་འཇིག་རྟེན་འདི་ཐོག་མར་
ཆགས་པའི་ཚེ་ཆུའི་དཀྱིལ་འཁོར་གྱི་སྟེང་དུ་པདྨ་སྟོང་ཐོན་ཞིང་། དེ་སངས་རྒྱས་
སྟོང་འབྱོན་པའི་སྔ་ལྟས་ཡིན་པར་གནས་གཙང་མའི་ལྷ་རྣམས་ཀྱིས་མཐོང་ནས།
ཨེ་མ་བསྐལ་པ་འདི་ནི་བཟང་པོའོ་ཞེས་ཆེད་དུ་བསྔགས་པ་བརྗོད་པས་བསྐལ་པ་
འདི་ ལ་ བསྐལ་བཟང་ཞེས་གྲགས། དེ་ ལྟར་བསྐལ་བཟང་འདི་ལ་ འབྱོན་པའི་
སངས་རྒྱས་སྟོང་པོ་དེ་དག་གིས་སྔོན་དེ་བཞིན་གཤེགས་པ་རིན་ཆེན་སྙིང་པོའི་
སྤྱན་སྔར་ཐུགས་བསྐྱེད་ཅིང་། རང་ རང་ གི་ སངས་ རྒྱས་ཀྱི་ཞིང་བཟུང་བའི་ཚེ་
བསྐལ་བཟང་འདི་ལ་དེ་དག་ཐམས་ཅད་འབྱོན་པར་ཐུགས་བསྐྱེད་ཀྱང་། གདུལ་
བྱ་དག་པ་དང་སྣོད་བཟང་བ་ཤ་སྟག་བཟུང་སྟེ་རྩོད་ལྡན་ཚེ་ལོ་བརྒྱ་པའི་དུས་འདི་
ནི་བསྐལ་བཟང་གི་སངས་རྒྱས་དང་པོ་འཁོར་བ་འཇིག་ནས་བཟུང་། ཐ་མ་མོས་
པའམ་སྣང་མཛད་ལ་ཐུག་གི་བར་ཐམས་ཅད་ཀྱིས་ཇི་ལྟར་མེའི་ཕུང་པོའི་ནང་དུ་
སྐྱེ་བོ་སུ་ཡང་འཇུག་པར་མི་སྤྲོ་བ་ཇི་ལྟ་བ་བཞིན་དུ། སྙིགས་མ་ལྔ་བདོ་བའི་དུས་
ཀྱི་ སེམས་ ཅན་ མ་ རུང་བ། ཕ་ ལ་ ཕར་ མི་ འཛིན། མ་ ལ་ མར་ མི་འཛིན། སློབ་
དཔོན་ལ་སློབ་དཔོན་དུ་མི་འཛིན། དྲིན་ལན་ལོག་པར་འཇལ་བ་མ་རུང་དམུ་རྒོད་
དེ་ལྟ་བུ་འདུལ་བར་ག་ལ་ནུས་ཞེས་ཡལ་བར་བོར་བ་ན། བདག་ཅག་གི་སྟོན་པ་
ཐུགས་རྗེ་ཅན་ཤཱཀྱའི་རྒྱལ་པོ་བྲམ་ཟེ་རྒྱ་མཚོའི་རྡུལ་དུ་འཁྲུངས་པ་དེ་ཉིད་ཀྱིས་ཇི་
ལྟར་བྱིས་པ་ཆུང་ངུ་མེའི་ནང་དུ་ལྷུང་བ་ཕ་མས་མི་བཟོད་པ་ཇི་ལྟ་བ་དེ་བཞིན་དུ་
ཐུགས་རྗེས་མ་བཟོད་ནས་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་
- 356 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས། །
ཐལ་མོ་སྦྱར་ནས། སངས་རྒྱས་དང་བྱང་སེམས་གཞན་ཐམས་ཅད་ཀྱིས་ཡལ་བར་
བོར་བ་མགོན་མེད་སྙིགས་མ་ལྔ་བདོའི་འགྲོ་བ་ཉམ་ཐག་རྣམས་སྒྲོལ་ཕྱིར་སྙིགས་
མ་ལྔ་བདོ་རྩོད་ལྡན་ཚེ་ལོ་བརྒྱ་པའི་དུས་དེར་བདག་འཚང་རྒྱ་བར་བྱ་ཡི། དུས་
དེའི་བར་དུ་འཚང་མི་རྒྱ་བར་རྒྱལ་སྲས་ཀྱི་སྤྱོད་པ་བྱ་དཀའ་བ་ཐམས་ཅད་ལ་
བསླབ་པར་བྱའོ་ཞེས་པ་ལ་སོགས་པ་སྨོན་ལམ་ཆེན་པོ་ལྔ་བརྒྱ་བཏབ་ཅིང་དམ་
བཅས་པ་ན། ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱིས་མེ་ཏོག་
གཏོར་ཅིང་། བདག་ ཉིད་ཆེན་པོ་ཁྱོད་ནི་ སྙིང་སྟོབས་ཕུལ་དུ་ ཕྱིན་པ་མེ་ཏོག་
ཐམས་ཅད་ཀྱི་ནང་ན་ཟླ་དང་བྲལ་བ་པདྨ་དཀར་པོ་ལྟ་བུའོ་ཞེས་པ་ལ་སོགས་པ་
བསྔགས་པ་རྒྱ་ཆེར་མཛད། དེའི་ཚེ་རྗེ་བཙུན་ཕྱག་ན་པདྨོ་ཉིད་འཁོར་ལོས་བསྒྱུར་
བའི་རྒྱལ་པོ་རྩིབས་ཀྱི་མུ་ཁྱུད་ཀྱི་སྲས་མིག་མི་འཛུམ་དུ་འཁྲུངས་པ་དེ་ཉིད་ཀྱིས་
ཀྱང་ཐུགས་བསྐྱེད་ཅིང་། བདག་ཅག་གི་སྟོན་པ་ཤཱཀྱའི་རྒྱལ་པོའི་བསྟན་པ་ལ་
བྱང་ཕྱོགས་འདིར་སེམས་ཅན་མགོན་མེད་རྣམས་ཀྱི་མགོན་དུ་འབྱོན་པའི་རྟེན་
འབྲེལ་བསྒྲིག་པར་མཛད། དེ་ནས་ བྲམ་ཟེ་རྒྱ་མཚོའི་རྡུལ་གྱིས་ཇི་ལྟར་ཐུགས་
བསྐྱེད་པ་ལྟར་དུ་བདག་ཅག་སྙིགས་མའི་འགྲོ་བ་རྣམས་ཀྱི་དོན་དུ་ཆོས་འཚོལ་
ཕྱིར་སྐུ་ལ་ལྕགས་གཟེར་སྟོང་བཏབ་པ་དང་། མར་མེ་སྟོང་བཙུགས་པ་དང་། དབུ་
སྦྱིན་པར་བཏང་བ་དང༌། སྐུ་ལུས་ཐམས་ཅད་བཏང་བ་ལ་སོགས་པ་དཀའ་བ་དུ་
མའི་སྒོ་ནས་བསྐལ་ཆེན་གྲངས་མེད་གསུམ་གྱི་རིང་ཚོགས་བསགས་ཤིང་རྫོགས་
སྨིན་སྦྱང་གསུམ་མཐར་ཕྱིན་པར་མཛད་ནས། དགའ་ལྡན་དུ་ལྷའི་བུ་དམ་པ་ཏོག་
དཀར་པོར་སྐུ་སྐྱེ་བ་བཞེས་ནས་ལྷ་རྣམས་ལ་ཆོས་སྟོན་ཅིང་ཡོད་པ་ན། ཕྱོགས་
བཅུའི་སངས་རྒྱས་ཐམས་ཅད་ཀྱིས་སྔོན་གྱི་ཐུགས་བསྐྱེད་དང་སྨོན་ལམ་ཇི་ལྟར་
-357-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཡིན་པ་རྣམས་དྲན་པར་བྱས་ཏེ་མྱུར་བ་མྱུར་བར་འཛམ་བུའི་གླིང་དུ་བྱོན་ནས་
སེམས་ཅན་ལ་ཆོས་སྟོན་དགོས་སོ་ཞེས་ཡང་ཡང་བསྐུལ་བ་ན། དུས་ལ་བབ་པར་
དགོངས་ནས་ལྷ་རྣམས་ལ་ཆོས་སྟོན་ཕྱིར་བྱམས་མགོན་རྒྱལ་ཚབ་ཏུ་བསྐོས་ནས་
གླང་ པོ་ཆེ་ ལྟར་ སྐུའི་སྣང་བ་བསྒྱུར་ཏེ་འཛམ་བུའི་གླིང་དུ་གཟིགས་པ་ལྔ་ལ་
གཟིགས་ནས་སེར་སྐྱའི་གནས་སུ་ཡུམ་སྒྱུ་འཕྲུལ་མའི་ལྷུམས་སུ་ཞུགས། དེའི་ཚེ་
ནུབ་རེ་བཞིན་ཚངས་པ་དང་བརྒྱ་བྱིན་ལ་སོགས་པའི་ལྷ་ཀླུ་གྲངས་མེད་པ་ལ་
བརྡའི་སྒོ་ནས་ཆོས་བསྟན་ཅིང་ སྨིན་པར་མཛད། དེ་ནས་ སྒྱུ་འཕྲུལ་མའི་ རྩིབ་
ལོགས་གཡས་ནས་བལྟམས་པ་ན་ཚངས་པ་དང་བརྒྱ་བྱིན་གཉིས་ཀྱིས་ལྷ་རྫས་ཀྱི་
ན་བཟས་ལྕིབས་ཏེ་བར་སྣང་ལ་བཟུང་། ཀླུའི་རྒྱལ་པོ་རྣམས་ཀྱིས་ཁྲུས་གསོལ།
དེ་ནས་ས་ལ་བབས་ཏེ་ཕྱོགས་བཞིར་གོམ་པ་བདུན་བདུན་བོར་ནས་འཇིག་རྟེན་
འདི་ན་ང་ཉིད་མཆོག་གོ་ཞེས་པ་ལ་སོགས་པ་འཇིགས་མེད་སེང་གེའི་སྒྲ་དབྱངས་
བསྒྲགས། དེ་ནས་ལོ་ཉི་ཤུ་རྩ་དགུའི་བར་ཁབ་ཏུ་བཞུགས་ཏེ་གཞོན་ནུ་རོལ་རྩེད་
ལ་སོགས་པའི་སྒོ་ནས་ལྷ་མི་གྲངས་མེད་སྨིན་པར་མཛད། དེ་ནས་དགུང་ལོ་ཉི་ཤུ་
རྩ་དགུ་ལ་བབ་པ་ན་ཕྱོགས་བཅུའི་སངས་རྒྱས་ཐམས་ཅད་ཀྱིས་སིལ་སྙན་དང་གླུ་
དབྱངས་ཀྱི་སྒྲ་ལས་འགྲོ་བ་མགོན་མེད་འདི་རྣམས་ལ་ཐུགས་རྗེ་བསྐྱེད་ལ་ཁབ་
ནས་བྱུང་སྟེ་མྱུར་བ་མྱུར་བར་སངས་རྒྱས་ནས་ཆོས་སྟོན་དགོས་སོ་ཞེས་ཡང་ཡང་
བསྐུལ་ ཞིང་། རྒ་ བ་ དང༌། ན་ བ་ དང༌། ཤི་ བ་ དང༌། རབ་ ཏུ་ བྱུང་ བ་ རྣམས་
གཟིགས་པས་ཀྱང་རྐྱེན་བྱས་ནས་འཁོར་ལོས་བསྒྱུར་བའི་རྒྱལ་སྲིད་མཆིལ་མའི་
ཐལ་བ་བཞིན་བོར་ཏེ་ཆུ་ཀླུང་ནེ་ར་ཉྫནའི་འགྲམ་དུ་ལོ་དྲུག་ཏུ་དཀའ་བ་སྤྱད། དེ་
ནས་འཚང་རྒྱ་བའི་ཚུལ་སྟོན་པའི་དུས་ལ་བབ་པ་ན་ཁྲུས་མཛད་དེ། ཞིང་པའི་བུ་
- 358 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས།
མོ་ལེགས་སྐྱེས་མ་ལས་བ་མཆོག་སྟོང་གི་འོ་མ་ཉིང་ཁུར་བྱས་པའི་ཞོ་བཞེས་ནས་
ཨ་ཤཱཏྠ་ཞེས་བྱ་བའི་བྱང་ཆུབ་ཀྱི་ཤིང་དྲུང་དུ་སྐྱིལ་མོ་ཀྲུང་བཅས་ནས་སྲོད་ལ་
བདུད་བྱེ་བ་ཕྲག་དུང་ཕྱུར་བྱམས་པའི་ཏིང་ངེ་འཛིན་གྱིས་བཏུལ། ས་ག་ཟླ་བའི་
ཚེས་བཅོ་ལྔའི་ཐོ་རེངས་མངོན་པར་རྫོགས་པར་སངས་རྒྱས་པའི་ཚུལ་བསྟན་པ་
ན། ཕྱོགས་བཅུའི་བྱང་ཆུབ་སེམས་དཔའ་ཐམས་ཅད་འདུས་ཏེ་མཆོད་པ་ཚད་མེད་
པས་མཆོད། དེ་ནས་བདུན་ཕྲག་བདུན་གྱི་རིང་བྱང་ཆུབ་ཀྱི་ཤིང་ལ་གཟིགས་པ་
དང༌། སྟོང་གསུམ་དུ་རྒྱང་རིང་དུ་འཆག་པ་སོགས་མཛད། དེ་ནས་ཝཱ་རཱ་ཎ་སཱིར་
ཕེབས་ཏེ་དྲང་སྲོང་ལྷུང་བ་རི་དྭགས་ཀྱི་ནགས་སུ་བཀའ་དང་པོ་བདེན་པ་བཞིའི་
ཆོས་འཁོར་བསྐོར་ཏེ་ལྷ་མི་གྲངས་མེད་པ་སྨིན་གྲོལ་ལ་བཀོད། དེ་ནས་བྱ་རྒོད་
ཕུང་པོའི་རིར་ཡུམ་རྒྱས་འབྲིང་བསྡུས་གསུམ་སོགས་བཀའ་བར་པ་མཚན་ཉིད་
མེད་པའི་ཆོས་འཁོར་བསྐོར། དེ་ནས་ཡངས་པ་ཅན་སོགས་སུ་མདོ་སྡེ་དགོངས་
འགྲེལ་སོགས་ལེགས་པར་རྣམ་པར་ཕྱེ་བའི་ཆོས་འཁོར་བསྐོར། གཞན་ཡང་སུམ་
ཅུ་ རྩ་ གསུམ་སོགས་ ལྷ་ གནས་དུ་མ་དང༌། ཀླུའི་ཡུལ་དང༌། ཨོ་ཌི་ཡ་ན་དང་།
དཔལ་ལྡན་འབྲས་སྤུངས་ཀྱི་མཆོད་རྟེན་སོགས་གནས་དུ་མར་མདོ་སྔགས་ཀྱི་
ཆོས་འཁོར་ཚད་མེད་བསམ་གྱིས་མི་ཁྱབ་པ་བསྐོར་ཏེ། སེམས་ཅན་གྲངས་མེད་
ཚད་མེད་ པ་ བྱང་ ཆུབ་ གསུམ་ལ་འགོད་པར་མཛད། དེ་ལྟ་ནའང་ བྱང་ ཕྱོགས་
གངས་རིའི་ཁྲོད་འདི་ནི་བདག་ཅག་གི་སྟོན་པ་ཐུགས་རྗེ་ཅན་དེ་ཉིད་ཀྱིས་ཀྱང་
འདུལ་མ་ནུས་པར་མུན་པའི་གླིང་དུ་ལུས་པ་ན། འཕགས་མཆོག་ཐུགས་རྗེ་ཅན་
ཉིད་ཐུགས་རྗེས་མ་བཟོད་པར་ཐབས་མཁས་བརྒྱ་ཕྲག་དུ་མའི་སྒོ་ནས་ཕྱོགས་
འདིར་བསྟན་པ་དར་བར་མཛད། དེ་ཡང་ཞིང་འདི་སངས་རྒྱས་བྱང་སེམས་གཞན་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
སུས་ཀྱང་འདུལ་བར་མ་ནུས་པར་ལུས་པ་ན། རྒྱལ་བ་སྲས་བཅས་ཐམས་ཅད་
ཀྱིས་བྱང་ཕྱོགས་ཀྱི་གདུལ་བྱ་དམུ་རྒོད་ཅན་འདི་རྣམས་འཕགས་པ་སྤྱན་རས་
གཟིགས་ཉིད་ཀྱི་གདུལ་སྐལ་ཡིན་པར་གཟིགས་ཤིང་ཐུགས་རྗེ་བསྐུལ་བའི་དུས་
ལ་བབ་བོ་ཞེས་བཀའ་བགོས་ནས། སྒྲིབ་པ་རྣམ་སེལ་ལ་འཕགས་པ་སྤྱན་རས་
གཟིགས་ཀྱི་ཐུགས་རྗེ་བསྐུལ་བར་བསྐོས་པ་ན་བྱང་ཆུབ་སེམས་དཔའ་སྒྲིབ་པ་
རྣམ་སེལ་རི་བོ་པོ་ཏ་ལར་བྱོན་ནས་འཕགས་པ་སྤྱན་རས་གཟིགས་ལ་བྱང་ཕྱོགས་
ཀྱི་གདུལ་བྱ་དམུ་རྒོད་ཅན་འདི་རྣམས་ལ་ཐུགས་རྗེ་བསྐྱེད་པའི་དུས་ལ་བབ་བོ་
ཞེས་བསྐུལ་བ་ན། རྗེ་བཙུན་ཕྱག་ན་པདྨོ་ཉིད་ཀྱིས་ཐུགས་རྗེ་དང་ཐབས་མཁས་
ཀྱི་སྤྲུལ་པ་ཚད་མེད་པས་ཐོག་མར་བྱང་ཕྱོགས་འདིར་མིའི་འགྲོ་བ་མང་དུ་འཕེལ་
བར་མཛད། དེ་ནས་ལོ་ཏོག་དང་འབྲས་བུའི་ཤིང་ལ་སོགས་པ་མི་རྣམས་ཀྱི་
ལོངས་སྤྱོད་འཕེལ་བར་མཛད། དེ་ནས་ཕྱོགས་འདིའི་མི་རྣམས་ཤིན་ཏུ་བླུན་ཞིང་
བཞིན་མི་སྡུག་པ་མདོག་དམར་བ་ཁྲོ་ཞིང་གཏུམ་པ་སྲིད་བུ་ལྟ་བུ་ཤ་སྟག་ཏུ་གྱུར་
ཏེ་འཐབ་རྩོད་ཀྱིས་དུས་འདའ་ཞིང་། སྟོད་མངའ་རིས་སྐོར་གསུམ། བར་དབུས་
གཙང་རུ་བཞི། སྨད་མདོ་ཁམས་སྒང་དྲུག་སྟེ་རྒྱལ་ཕྲན་སོ་སོ་གཅིག་ལ་གཅིག་མི་
འདུ་བར་གནས་ཤིང་། དེ་དག་སོ་སོའི་ནང་དུའང་སྡེ་སྡེར་ཆད་ནས་ ཕན་ཚུན་
འཐབ་རྩོད་ཀྱིས་དུས་འདའ་བ་ན་འཕགས་པ་སྤྱན་རས་གཟིགས་ཉིད་ཀྱི་སྤྲུལ་པ་
རྒྱལ་པོ་གཉའ་ ཁྲི་བཙན་པོ་བྱོན་ནས་བོད་འབངས་རྣམས་ ཁྲིམས་ལ་བཀོད།
དེ་ནས་སྤྲུལ་པའི་ཆོས་རྒྱལ་རིམ་གྱིས་བྱོན་པ་རྣམས་ཀྱིས་ཐབས་མཁས་དུ་མའི་སྒོ་
ནས་བོད་ཀྱི་སེམས་ཅན་རྣམས་སྨིན་པར་མཛད། ལྷག་པར་རྒྱལ་པོ་ལྷ་ཐོ་ཐོ་རིའི་
སྐབས་སུ་འཕགས་པ་སྤྱན་རས་གཟིགས་ཉིད་ཀྱི་ཐུགས་རྗེ་བསྐུལ་བའི་གཟུངས་
- 360 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས། །
ཡི་གེ་དྲུག་པ་གླེང་གཞི་དང་བཅས་པའི་མདོ་ཟ་མ་ཏོག་བཀོད་པ་ནམ་མཁའ་ནས་
འོད་དང་བཅས་བབས་ཏེ་ཆོས་རྒྱལ་གྱི་ཕོ་བྲང་དུ་ཕེབས། དེའི་ཚེ་བོད་ན་ཡི་གེ་
འབྲི་ཀློག་མེད་པས་ཇི་ལྟར་ཡིན་མ་ཤེས་ཀྱང་། ཆོས་རྒྱལ་ལྷ་ཐོ་ཐོའི་མནལ་ལམ་
དུ་བྱུང་བ་ལྟར་མིང་གཉན་པོ་གསང་བ་ཞེས་བཏགས་ཤིང་། རིན་པོ་ཆེའི་སྒྲོམ་དུ་
བཞུགས་སུ་གསོལ་ཏེ་མཆོད་པ་ཚད་མེད་པ་འབུལ། གནས་སྐབས་ཐབས་ཅད་དུ་
དེ་ཁོ་ན་ལ་གསོལ་བ་འདེབས་པར་མཛད་པ་ན་ཆོས་རྒྱལ་སྐུ་ཚེ་རིང་ཞིང་མངའ་
ཐང་མཐོ། འབངས་རྣམས་བདེ་སྐྱིད་ལྷ་ཡུལ་དང་མཉམ་པ་ལྟ་བུར་གྱུར། དེ་ནས་
ཆོས་རྒྱལ་ལྷ་ཐོ་ཐོ་རི་ཞིང་གཤེགས་ཁར་བོད་འབངས་ཐམས་ཅད་ཀྱིས་དུས་
སྐབས་ཀུན་ཏུ་ངའི་གཉན་པོ་གསང་བ་འདི་ལ་གསོལ་བ་ཐོབ་ཅིག་གསུངས་པའི་
ཞལ་ཆེམས་མཛད། དེ་ནས་འཕགས་པ་སྤྱན་རས་གཟིགས་ཉིད་ཀྱི་ཐུགས་བསྐྱེད་
དང་བོད་འབངས་སྤྱིའི་བསོད་ནམས་རྟེན་འབྲེལ་འཛོམ་པ་ན། འཕགས་པ་སྤྱན་
རས་གཟིགས་ཉིད་མིའི་རྣམ་པར་སྤྲུལ་པ་ཆོས་རྒྱལ་སྲོང་བཙན་སྒམ་པོ་བྱོན། དེ་
དང་མཉམ་དུ་ནམ་མཁའ་ནས་ཡི་གེ་དྲུག་བའི་སྒྲ་དབྱངས་གྲག་པ་སོགས་ལྟས་
དང་ངོ་མཚར་བསམ་ལས་འདས་པ་བྱུང་ཞིང་། བོད་འབངས་ཐམས་ཅད་ཀྱིས་ཡི་
གེ་དྲུག་པ་དབྱངས་སུ་བསྒྲགས། ཇོ་བོ་ཤཱཀྱ་མུ་ནེ་དང་རྗེ་བོ་མི་བསྐྱོད་རྡོ་རྗེ་གཉིས་
བོད་དུ་ཕེབས། གཞན་ཡང་ རང་བྱུང་ཐུགས་རྗེ་ཆེན་པོའི་སྐུ་སོགས་ སྐུ་ གསུང་
ཐུགས་རྟེན་བྱིན་རླབས་ཅན་མང་དུ་ཕེབས། སྤྲུལ་པའི་ལོ་པཎ་རྣམས་ཀྱིས་མདོ་
སྔགས་ཀྱི་ཆོས་མང་དུ་བསྒྱུར། ཆོས་རྒྱལ་ཉིད་ཀྱིས་ཀྱང་ཐུགས་རྗེ་ཆེན་པོའི་ཆོས་
སྐོར་མང་དུ་བརྩམས། ཐོན་མི་སམྦྷོ་ཊ་ཁ་ཆེར་བརྫངས་ནས་ཡི་གེ་དང་སྒྲ་སོགས་
རིག་གནས་མང་དུ་བསླབས་ཏེ་བོད་དུ་དར་བར་མཛད། དཀོན་མཆོག་གསུམ་ལ་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
སྐྱབས་སུ་འགྲོ་བ་ནས་བརྩམས་ཏེ་བོད་འབངས་རྣམས་རྒྱལ་བའི་བསྟན་པ་ལ་
བཙུད་ཅིང༌། བྱང་ཕྱོགས་མུན་གླིང་དུ་ཆོས་ཀྱི་སྒྲོན་མེ་ཆེན་པོ་སྦར་ཏེ་ཐུབ་བསྟན་
སྣང་བས་ཁྱབ་པར་མཛད་པ་ན་དབུས་གཙང་དག་པའི་ཞིང་ཞེས་ཕྱོགས་ཐམས་
ཅད་དུ་སྙན་པར་ གྲགས་ཤིང་། འཛམ་གླིང་ཡངས་པའི་སྐྱེ་འགྲོ་ཐམས་ཅད་ ཀྱི་
ཕྱག་དང་མཆོད་པའི་གནས་སུ་གྱུར། དེ་ནས་སྤྲུལ་པའི་ཆོས་རྒྱལ་ལོ་པཎ་རིམ་
གྱིས་བྱོན་པ་རྣམས་ཀྱིས་ཚུལ་དེ་རྒྱ་ཆེར་སྤེལ། དེ་ལྟ་ནའང་ལོག་པའི་སྨོན་ལམ་
ཅན་གླང་དར་མས་བསྟན་པ་བསྣུབས་ཏེ་ལོ་བདུན་ཅུ་ལྷག་ཙམ་གྱི་རིང་བོད་
ཁམས་མུན་གླིང་དུ་བྱས་པ་ན་འཕགས་མཆོག་ཐུགས་རྗེ་ཆེན་པོ་ཉིད་ཀྱིས་ཡུན་
རིང་པོ་ནས་བོད་འབངས་རྣམས་ཕྱག་མཚན་དུ་བཞེས་པས་ན་ཐུགས་རྗེས་མ་
བཟོད་པར་ཐབས་མཁས་ཀྱི་སྤྲུལ་པ་དུ་མས་ བསྟན་ པ་དར་བའི་རྟེན་འབྲེལ་
བསྒྲིགས་ཤིང༌། ལྷག་པར་ཆོས་རྒྱལ་ཐུགས་རྗེ་ཅན་ཡེ་ཤེས་འོད་དང་བྱང་ཆུབ་
འོད་གཉིས་ཀྱིས་སྐུ་སྲོག་ལའང་མ་གཟིགས་པར་དཀའ་བ་དུ་མའི་སྒོ་ནས་རྒྱ་གར་
པཎ་ཆེན་རྣམས་ཀྱི་གཙུག་གི་ནོར་བུ་དཔལ་ཨ་ཏི་ཤ་མངའ་རིས་སུ་སྤྱན་དྲངས།
དེའི་ཚེ་རྗེ་བཙུན་སྤྱན་རས་གཟིགས་ཉིད་མིར་སྤྲུལ་པ་འབྲོམ་སྟོན་རྒྱལ་བའི་འབྱུང་
གནས་ཀྱིས་དཔལ་ཨ་ཏི་ཤ་བོད་ཡུལ་དབུས་སུ་སྤྱན་དྲངས་ནས་མདོ་སྔགས་ཀྱི་
བསྟན་པ་ཐམས་ཅད་གང་ཟག་གཅིག་གི་ཉམས་ལེན་ཀྱི་རིམ་པར་བསྒྲིགས་པ་
བྱང་ཆུབ་ལམ་གྱི་སྒྲོན་མའི་སྒོ་ནས་བོད་འབངས་རྣམས་བཏུལ་ཞིང་རྒྱལ་བའི་
བསྟན་པ་ཉིན་མོ་ལྟར་བྱས། མཛད་བཟང་དེ་ཉིད་སྐྱོང་བའི་བཀའ་གདམས་ཀྱི་
བཤེས་གཉེན་ཆེན་པོ་གྲངས་མེད་པས་བྱང་ཕྱོགས་གངས་རིའི་ཁྲོད་ཀྱིས་སའི་ཆ་
ཐམས་ཅད་ཁྱབ་པར་གྱུར་ལགས། དེ་ནས་ཡང་དུས་ཀྱི་དབང་གིས་ལུགས་བཟང་
- 362 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས།
དེ་ཉིད་ཀྱང་ནུབ་ལ་ཕྱོགས་ཤིང༌། ལྷག་པར་སྔགས་ལ་མོས་བློ་བྱེད་པ་རྣམས་
ཀྱིས་འདུལ་བའི་བཅས་མཚམས་ཁྱད་དུ་གསོད། མཚན་ཉིད་ཀྱི་གཞུང་ལ་མོས་བློ་
བྱེད་པ་རྣམས་ཀྱིས་གསང་སྔགས་ཟབ་མོའི་ལམ་རྣམས་ཁྱད་དུ་བསད་དེ་མདོ་
སྔགས་གཉིས་ཚ་གྲང་ལྟར་སོང་ནས་ཐུབ་བསྟན་ཡོངས་རྫོགས་འགལ་མེད་དུ་
ཉམས་སུ་ལེན་ཤེས་པ་སྲིད་མཐའ་ཙམ་དུ་གྱུར་པ་ན། སྔོན་བསྐལ་པ་དཔག་ཏུ་
མེད་པའི་སྔ་རོལ་ནས་རྒྱལ་བ་དབང་པོའི་ཏོག་གི་སྤྱན་སྔར་མ་དག་པའི་ཞིང་འདི་
ལྟ་བུ་རྣམས་སུ་མདོ་སྔགས་ཟུང་འབྲེལ་གྱི་ལམ་བཟང་རྒྱ་ཆེར་སྤེལ་བའི་ཐུགས་
བསྐྱེད་དང་དམ་བཅའ་མཛད་ཅིང་། འཇམ་དཔལ་རྩ་རྒྱུད་སོགས་མདོ་རྒྱུད་དུ་མ་
ནས་ཀྱང་དེ་ལྟར་དུ་ལུང་བསྟན་པ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་བ་ཆེན་
པོ་ཞིང་འདིར་བྱོན་ནས་མདོ་སྔགས་ལམ་བཟང་མ་ལུས་གཞི་ནས་གསོས་ཏེ་རྒྱལ་
བའི་བསྟན་པ་ལ་རྒྱལ་བ་ རང་ཉིད་སླར་བྱོན་པ་ལྟ་བུར་གྱུར་ཅིང་། རྗེ་བཙུན་
བྱམས་པ་མགོན་པོས་ཀྱང་དངོས་སུ་ཞལ་བསྟན་ཏེ། རིགས་ཀྱི་བུ་ཁྱོད་ནི་རྒྱལ་
བའི་བསྟན་པ་ལ་རྒྱལ་བ་རང་ཉིད་དང་ཀུན་ནས་མཚུངས་སོ་ཞེས་ལེགས་སོའི་
བསྔགས་པ་དང་དབུགས་དབྱུང་རྒྱ་ཆེར་མཛད། དེའི་ཚེ་རྗེ་བཙུན་ཕྱག་ན་པདྨོ་ཉིད་
ཐམས་ཅད་མཁྱེན་པ་དགེ་འདུན་གྲུབ་པར་སྐུ་འཁྲུངས་ཏེ། དུས་དེང་ནས་བྱང་
ཆུབ་སྙིང་ པོའི་བར། །རྗེ་ ཡབ་ སྲས་ ཁྱེད་རྣམས་མ་གཏོགས་པ། །སྐྱབས་རེ་ས་
གཞན་ནས་མི་འཚོལ་བས། །ཐུགས་བརྩེ་བའི་ལྕགས་ཀྱུས་དྲང་དུ་གསོལ། །དྲིན་
ཇི་བཞིན་འཁུར་བར་མ་ནུས་ཀྱང་། །སེམས་ཆགས་སྡང་དབང་དུ་མ་སོང་བས། །
མགོན་ཁྱོད་ཀྱི་བསྟན་པ་འཛིན་པ་ལ། །དུས་ནམ་ཡང་བརྩོན་པར་བགྱིད་པར་
སྨོན། །ཞེས་ཇི་སྲིད་ཐུབ་བསྟན་གནས་པ་དེ་སྲིད་དུ་རྗེ་བླ་མའི་མདོ་སྔགས་ཀྱི་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
བསྟན་པའི་སྙིང་པོ་འདི་ཉིད་འཛིན་ཅིང་སྤེལ་བའི་དམ་བཅའ་མཛད། ཐུགས་
བསྐྱེད་དང་དམ་བཅའ་ཇི་ལྟར་མཛད་པ་དེ་བཞིན་དུ་རྒྱལ་བ་དགེ་འདུན་རྒྱ་མཚོ་
ནས་བཟུང་ སྐུ་ཕྲེང་རིམ་པར་བྱོན་པ་རྣམས་ཀྱིས་རྒྱལ་བ་ཙོང་ཁ་བ་ཆེན་པོའི་
བསྟན་པའི་སྲོག་ཤིང་བཟུང་སྟེ་ཕྱོགས་ཀུན་ཏུ་སྤེལ་བའི་འཕྲིན་ལས་མཛད། ལྷག་
པར་བདག་ཅག་སྙིགས་མ་ལས་ཀྱང་སྙིགས་མར་ལུས་པ་དམུ་རྒོད་གདུལ་དཀའི་
འགྲོ་བ་མགོན་མེད་རྣམས་ ལ་ ཐུགས་བརྩེ་བ་ཆེན་པོས་ དགོངས་ཏེ། རྒྱལ་བ་
ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་མཚོ་དེ་ཉིད་ཞིང་འདིར་
ཕེབས་ཏེ་འཇམ་མགོན་བླ་མའི་བསྟན་པའི་སྙིང་པོ་ཡོངས་སུ་རྫོགས་པ་གཞན་
འདྲེ་ས་མེད་པར་བཟུང་སྟེ་མཐའ་དབུས་སྐྱེ་འགྲོ་མ་ལུས་སྨིན་གྲོལ་ལ་བཀོད་ཅིང་།
འཇམ་དབྱངས་གོང་མ་ཆེན་པོ་ལ་སོགས་པའི་ལྷ་མི་ཆེན་པོ་ཐམས་ཅད་ཀྱིས་
གཙུག་ཏུ་མཆོད་ཀྱང་ཉམ་ཆུང་རྣམས་ལ་ལྷག་པར་དུ་ཐུགས་བརྩེ་བ་དང༌། བསྟན་
པ་འབའ་ཞིག་ཐུགས་ལ་དགོངས་པས་ཐ་ན་འཁོར་ཆུང་བདག་ལྟ་བུའང་སྤྱན་གྱི་
འབྲས་བུ་ལྟར་སྐྱོང་ཞིང་། བལ་བོད་མཚམས་ཀྱི་ས་དེར་སྔོན་དུས་བསྟན་པ་ཤིན་
ཏུ་དར་ཡང་དེང་སང་ཤིན་ཏུ་ཉམས་དམའ་བས་ཁྱོད་ནས་ཕྱོགས་དེར་སྒྲུབ་པ་སྙིང་
པོར་བྱེད་པ་རྣམས་སྐྱོང་ལ་རྗེ་བླ་མའི་བསྟན་པ་དར་བ་གྱིས་ཤིག་ཅེས་བཀའ་སྩལ་
ཕེབས་པ་སོགས་གང་ན་བསྟན་པ་ཉམས་པ་རྣམས་གསོ་ཞིང་། བསྟན་པའི་སྲོལ་
ཅུད་ཟད་ཡོད་པ་རྣམས་ཆེས་ཆེར་དར་བར་མཛད་པ་དང༌། བསྟན་པ་ལ་ཕན་དུ་རེ་
བ་སུ་འདྲ་ཞིག་ཡོད་ཀྱང་སྤྱན་གྱི་འབྲས་བུ་ལྟར་སྐྱོང་ཞིང་། ཐ་ན་སེམས་ཅན་ཉམ་
ཆུང་གཅིག་གི་རྒྱུད་ལ་དགེ་བའི་ས་བོན་ཕྲ་མོ་ཞིག་ཐེབས་པར་འགྱུར་ན་དེའི་དོན་
དུ་ཐུགས་བརྩོན་ཆེ་བར་མཛད་པ་སོགས་བསྟན་འགྲོ་སྤྱི་དང་། ལྷག་པར་འཇམ་
364 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས།
མགོན་བླ་མའི་བསྟན་པ་དང་ རྗེས་འཇུག་རྣམས་ལ་བཀའ་དྲིན་མཚུངས་ཟླ་མ་
མཆིས་ལ། དེ་ལྟར་ནའང་བདག་ཅག་སྙིགས་མའི་འགྲོ་བ་མ་རུང་དམུ་རྒོད་ཅན་
རྣམས་ཀྱིས་བཀའ་བཞིན་བསྒྲུབས་ནས་རྒྱལ་བ་དགྱེས་པའི་ལམ་བཟང་པོ་ལ་
ཞུགས་ཏེ་མགོན་པོ་སྤྱན་རས་གཟིགས་ཀྱི་ཐུགས་མཉེས་པར་བྱེད་པ་ཤིན་ཏུ་
དཀོན་པར་བྱུང་བ་ན། སྐྱེས་བུ་དམ་པ་འཇིག་རྟེན་དུ་འབྱོན་པ་དཀོན་ནོ་ཞེས་སྟོན་
པ་དང་། རྗེ་བླ་མའི་བསྟན་པ་འདི་འདྲ་དང་མཇལ་བ་རྙེད་དཀའོ་ཞེས་འདོམས་པ་
དང༌། ལྷག་པར་བདག་ལྟ་བུའི་ལེ་ལོ་ཅན་རྣམས་ལ་ སྐུའི་རྣམ་པ་མི་རྟག་པར་
བསྟན་ཏེ་ཆོས་ལ་བསྐུལ་བའི་ཕྱིར་རེ་ཞིག་སྐུའི་སྣང་བ་བསྡུས་ཏེ་བདག་ཅག་
གངས་རིའི་ཁྲོད་ན་གནས་པའི་སྐྱེ་འགྲོ་ཐམས་ཅད་ལོང་བ་ལོང་ཁྲིད་དང་བྲལ་
ནས་མྱ་ངམ་ཐང་དུ་ལུས་པ་ལྟར་གྱུར་པ་ན། སླར་ཡང་ཐུགས་རྗེས་མ་བཟོད་པར་
བསམ་བཞིན་དུ་གཞོན་ནུའི་སྐུ་ལུས་འཆང་བའི་སྤྲུལ་སྐུ་འདི་ཉིད་བྱོན། དེ་ཡང་
བདག་ཅག་སྙིགས་མའི་སྐྱེ་བོ་མ་རུང་བ་རྣམས་ཡིད་ཆེས་རྙེད་པའི་ཕྱིར་གང་དུ་
སྤྲུལ་པའི་སྐུ་གཟུང་བའི་གནས་དང་ཉེ་འབྲེལ་སོགས་ཀྱང་རྒྱལ་དབང་མཆོག་དེ་
ཉིད་ཀྱིས་ཀུན་ལ་མངོན་པའི་བརྡ་སྟོན་པར་མཛད་ཅིང་། མཚན་ལའང་བློ་བཟང་
ཞེས་པ་དང་། །རྒྱ་མཚོའི་མཐའ་ཅན་དུ་འབྱོན་པ་ནི། །སྤྱན་རས་གཟིགས་དབང་
བཟང་པོར་སྤྲུལ། །ཞེས་པ་དང་། རྒྱ་ མཚོའི་མཐའ་ཅན་དུ་འབྱུང་། ཞེས་སོགས་
བཀའ་གདམས་གླེགས་བམ་དང་འཇམ་དཔལ་རྩ་རྒྱུད་སོགས་མདོ་རྒྱུད་བསྟན་
བཅོས་ མང་ པོ་ནས་ ལུང་ བསྟན། འཇམ་དཔལ་གྱི་མཚན་ཅན་དུ་ འབྱོན་ པ་ནི་
བཀའ་གདམས་གླེགས་བམ་དུའང་གསལ་ཞིང་། ལྷག་པར་རྒྱལ་བ་ཐམས་ཅད་
མཁྱེན་པ་ཆེན་པོ་དེ་ཉིད་ཀྱིས་ངེད་ཀྱི་འདྲ་སྐུ་བྱེད་པ་རྣམས་ཀྱིས་ཕྱག་མཚན་དུ་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འཇམ་ དཔལ་ གྱི་ ཕྱག་ མཚན་ ལྟ་ བུའི་ གླེགས་ རལ་ གྱིས་ཤིག་ཅེས་ ཡང་ ཡང་
གསུངས་ཤིང་། དེ་བཞིན་དུ་བྱེད་པ་ཡོངས་ལ་གསལ་བ་ལྟར་ཡིན་པས་སྐུ་ཚེ་འདི་
ལ་འཇམ་དཔལ་གྱི་མཚན་ཅན་དུ་འབྱོན་པས་དེ་ལྟར་དུ་ཡིད་ཆེས་བར་གྱིས་ཤིག་
ཅེས་བརྡ་མཛད་པ་ཡིན་པ་གོར་མ་ཆག་གོ །དེ་ལྟར་གངས་རིའི་མགོན་པོ་ཐུགས་
རྗེ་ཅན་ཉིད་བདག་ཅག་རྣམས་ཀྱི་མགོན་དུ་བྱོན་པ་ཡིན་པར་ལུང་དང་གཏན་
ཚིགས་དང༌། བརྡ་དང་ཚད་མ་སོགས་སྒོ་ཀུན་ནས་ཡིད་ཆེས་པར་མཛད་ཅིང་།
སྲིད་པ་གསུམ་ལས་རྣམ་པར་རྒྱལ་བའི་ཕོ་བྲང་ཆེན་པོའི་གསེར་ཁྲི་ལ་ཞབས་སེན་
བཀོད་ནས་མཐའ་དབུས་སྐྱེ་འགྲོ་མ་ལུས་དབུགས་དབྱུང་བར་མཛད་པ་དང༌།
རང་ཉིད་མགོན་པོ་སྤྱན་རས་གཟིགས་དངོས་ཡིན་ཡང་སྙིགས་མའི་སྐྱེ་བོ་རྣམས་
ལ་རྒྱལ་བའི་ བསྟན་ པ་ ལ་ རིམ་གྱིས་འཇུག་ ཚུལ་འདི་ལྟར་བྱ་དགོས་སོ་ཞེས་
འདོམས་ཕྱིར་པཎ་ཆེན་བསྟན་པའི་བདག་པོ་རིགས་ཀྱི་ཅོད་པན་དུ་བཞེས་ཏེ་དགེ་
བསྙེན་རབ་བྱུང་དགེ་ཚུལ་གྱི་སྡོམ་པ་རྣམས་རིམ་གྱིས་བཞེས་པ་ནི་བཀའ་དྲིན་
དང་ཐུགས་རྗེ་ཚད་མེད་པར་ཆེ། སངས་རྒྱས་འཇིག་རྟེན་དུ་བྱོན་པའི་དགོས་པའི་
གཙོ་བོ་གདུལ་བྱ་ལ་ཆོས་སྟོན་པ་ཉིད་ཡིན་པ་ནི། ཇི་སྐད་དུ། ཐུབ་རྣམས་སྡིག་པ་
ཆུ་ ཡིས་ མི་འཁྲུ་ཞིང་། །འགྲོ་བའི་སྡུག་བསྔལ་ ཕྱག་ གིས་མི་སེལ་ལ། །ཉིད་ ཀྱི་
རྟོགས་ པ་ གཞན་ ལ་ སྤོ་ མིན་ཏེ། །ཆོས་ ཉིད་ བདེན་ པ་ བསྟན་ པས་ གྲོལ་ བར་
མཛད། །ཅེས་དང༌། མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་
ཡང་ནི། །འདི་ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་
བྱོས། །ཞེས་གང་གསུངས་པ་ལྟར་ལགས། དེས་ན་མྱུར་བ་མྱུར་བར་མདོ་སྔགས་
ཡོངས་སུ་རྫོགས་པའི་ཆོས་ཀྱི་སྒྲ་དབྱངས་བསྒྲགས་ནས་མཐའ་དབུས་སྐྱེ་འགྲོ་མ་
- 366 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས།
ལུས་ཕན་བདེ་རྫོགས་ལྡན་གསར་པའི་གྲུ་ཆར་གྱིས་ཚིམ་པར་མཛད་དགོས་ཤིང་
དེ་ཡང་སྔོན་སྟོན་པ་ཤཱཀྱའི་རྒྱལ་པོ་ཞིང་འདིར་བྱོན་པའི་ཚེ་ཡང་མངོན་པར་རྫོགས་
པར་སངས་རྒྱས་ནས་རེ་ཤིག་ཆོས་མི་གསུང་བར་བཞུགས་པ་ན་སྟོང་གསུམ་མི་
མཇེད་ཀྱི་བདག་པོ་ཚངས་པ་ཆེན་པོ་སོགས་ཀྱིས་ཡང་དང་ཡང་དུ་གསོལ་བ་
བཏབ་སྟེ་ཆོས་འཁོར་བསྐོར་བར་བསྐུལ་བ་ན་ཆོས་གསུངས་པ་ལྟར། སྐྱེས་བུ་
དམ་པ་རྣམས་ཆོས་གསུང་བ་གདུལ་བྱས་གསོལ་བ་བཏབ་པའི་རྐྱེན་ལ་ལྟོས་
དགོས་རྟེན་འབྲེལ་གྱི་ཆོས་ཉིད་ཡིན་པས་དོན་དེ་བསམ་ནས་བདག་དགེ་སློང་
རྒན་པོའང་ཐག་རིང་བལ་བོད་མཚམས་ཀྱི་ནགས་ཁྲོད་ནས་འོངས་ཏེ། ཁྲིམས་
ལྡན་ངུར་སྨྲིག་ འཛིན་ པའི་ ཚོགས་ འདི་དག་ དང་ ཆབས་ཅིག་ཏུ་ སྐྱབས་ མགོན་
ཐུགས་རྗེ་ཅན་ཉིད་མི་འཇིགས་གདོང་ལྔས་ བཏེགས་པའི་ཁྲི་འཕང་མཐོན་པོ་
འདིར་ནམ་ཡང་གཡོ་བ་མེད་པར་ཇི་སྲིད་ཕྱོགས་འདིའི་སྐྱེ་འགྲོ་མ་ལུས་གྲོལ་བར་
མ་གྱུར་གྱི་བར་དེ་སྲིད་དུ་ཞབས་པད་བརྟན་པ་དང་། མྱུར་བ་མྱུར་བར་ཆོས་ཀྱི་
འཁོར་ལོ་རྒྱ་ཆེར་བསྐོར་དུ་གསོལ་ཞེས་གསོལ་བ་འདེབས་པ་ལགས་ན། ཇི་ལྟར་
གསོལ་བ་བཏབ་པ་ལྟར་ཞལ་གྱིས་བཞེས་པ་མཁྱེན་མཁྱེན་ལགས། ཞེས་གདུང་
ཤུགས་དྲག་པོས་གསོལ་བ་བཏབ་པ་ན་རྒྱལ་དབང་མཆོག་གི་སྤྲུལ་སྐུ་རིན་པོ་ཆེས་
དགྱེས་པའི་འཛུམ་ཞལ་གྱིས་དཀོན་མཆོག་རིན་པོ་ཆེར་གསོལ་བ་བཏབ་སྟེ་ཁྱེད་
ཀྱིས་ཇི་ལྟར་གསོལ་བ་བཏབ་པ་བཞིན་འགྲུབ་པ་ཞིག་བྱའོ་ཞེས་དགྱེས་བཞིན་དུ་
ཞལ་གྱིས་བཞེས་སོ། །ཕྱོགས་བཅུའི་ཞིང་ན་རྒྱལ་བ་མཐའ་ཡས་ཀྱང་། །མི་མཇེད་
ཞིང་གི་མགོན་དུ་རྣམ་འདྲེན་སྟོང་། །བསྐལ་བཟང་འདྲེན་པ་སྟོང་གི་ནང་ནས་
ཀྱང་། །ཟླ་བྲལ་པད་དཀར་ལྟར་བསྔགས་ཤཱཀྱའི་ཏོག །ཐུབ་པའི་བསྟན་འཛིན་
17,



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སེམས་ དཔའ་ མང་ བྱོན་ ཡང་། །གངས་ རིའི་ ར་ བས་ བསྐོར་ བའི་ བྱང་ ཕྱོགས་
འདིར། །ཐུབ་བསྟན་གསལ་མཛད་མགོན་པོ་སྤྱན་རས་གཟིགས། །རྒྱལ་བའི་ཉིན་
བྱེད་འོད་ཀྱིས་མ་བརྫིས་པའི། །རྨོངས་པའི་མུན་རུམ་འཐིབས་པའི་བྱང་ཕྱོགས་
འདིར། །ཐུབ་བསྟན་སྣང་བའི་འོད་ཀྱིས་ཁྱབ་མཛད་པ། །པད་དཀར་འཛིན་པའི་
ཟླ་བ་ཉིད་དུ་ངེས། །དེ་ཕྱིར་རྒྱལ་བ་སྲས་བཅས་ཐམས་ཅད་ཀྱིས། །ཐུགས་རྗེ་ཅན་
དང་སྤྱན་རས་གཟིགས་དབང་དང་། །གངས་རིའི་མགོན་ཞེས་བསྔགས་པ་རྒྱ་ཆེར་
མཛད། །ཤཱཀྱའི་རྒྱལ་པོ་བྱང་ཆུབ་ཤིང་དྲུང་དུ། །བཞུགས་ལ་ཚངས་པ་ཆེན་པོས་
བསྐུལ་བ་ལྟར། །གྲུ་འཛིན་སྤོར་བཞུགས་གངས་རིའི་མགོན་པོ་ལའང་། །ཐུགས་
རྗེ་ བསྐུལ་བའི་ དབྱངས་ འདི་ བདག་ གིས་ བསྒྲགས། །བདེན་ པར་ བརྗོད་ པའི་
དབྱར་ སྐྱེས་ རྔ་ ཆེན་ འདིས། །པད་ དཀར་ འཛིན་ པའི་ ཐུགས་ རྗེའི་ ཆུ་ འཛིན་
ཚོགས། །ཆེས་ཆེར་བསྐུལ་བས་ཕན་བདེའི་གྲུ་ཆར་གྱིས། །མཐའ་དབུས་སྐྱེ་འགྲོ་
མ་ལུས་ཚིམ་གྱུར་ཅིག །ཅེས་རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་ཟང་
འཇམ་ དཔལ་ རྒྱ་ མཚོ་ དཔལ་ བཟང་ པོའི་ ཞབས་བརྟན་ གསོལ་ འདེབས་ ཕན་
བདེའི་གྲུ་ཆར་འབེབས་པའི་སྤྲིན་གྱི་སྒྲ་དབྱངས་ཞེས་བྱ་བ་འདི་ནི། མེ་ཁྱི་ཟླ་དགུ་
པའི་ཚེས་ཉེར་ལྔའི་ཉིན་ཕོ་བྲང་ཆེན་པོའི་གཟིམས་ཆུང་ཉི་འོད་འཁྱིལ་བར་ཁྲིམས་
ལྡན་ངུར་སྨྲིག་འཛིན་པ་བཅུ་ཕྲག་གསུམ་ལྷག་ཙམ་དང་ཆབས་ཅིག་ཏུ་དོན་འདི་
བཞིན་དུ་གསོལ་བ་བཏབ་པའི་ཚེ། སྐུ་མདུན་དུ་བཞུགས་པའི་འཕྲིན་ལས་པ་ཆེན་
པོ་སོགས་ཀྱིས་གསོལ་འདེབས་དེ་བཞིན་ཡི་གེར་འཁོད་ན་ལེགས་སོ་ཞེས་བཀས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་ གྱིས་ ཡི་གེར་བཀོད་
པའོ། །འདིས་ཀྱང་སྐྱེ་འགྲོ་ཡོངས་ལ་ཕན་པར་གྱུར་ཅིག ། །
- 368 -



རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས།
༈ ཨོཾ་སྭསྟི། བློ་ཆེན་རྒྱལ་ཀུན་ལུང་རྟོགས་བཟང་པོའི་ཆོས། །འཇམ་དཔལ་
སྙིང་པོའི་ལུགས་འཛིན་འདུས་པའི་སྡེ། །བཀའ་སྲུང་རྒྱ་མཚོར་བཅས་པའི་ནུས་
མཐུ་ཡིས། །བདེན་ཚིག་སྨོན་པའི་གནས་འདི་འགྲུབ་གྱུར་ཅིག །རྒྱལ་ཀུན་ཐུགས་
རྗེའི་སྤྱི་གཟུགས་སྤྱན་རས་གཟིགས། །གངས་ཅན་སྐྱེ་འགྲོའི་མགོན་དུ་ལེགས་
བྱོན་པ། །འགྲོ་བའི་བླ་མ་མཐོང་བ་དོན་ལྡན་རྗེ། །བློ་བཟང་འཇམ་དཔལ་རྒྱ་
མཚོར་ གསོལ་ བ་ འདེབས། །བློ་ བཟང་ འཇམ་ དཔལ་ སྙིང་ པོའི་ མདོ་ སྔགས་
ཀྱི། །བསྟན་ པའི་ པད་ ཚལ་ བཞད་ པའི་ གཉེན་ གཅིག་ པུ། །རྒྱལ་ བ་ རྒྱ་ མཚོའི་
འབྱུང་གནས་ཉིན་མོའི་མགོན། །འཇིག་ རྟེན་ གསུམ་ གྱི་སྒྲོན་མེ་རྟག་བཞུགས་
གསོལ། །རྩོད་དུས་དགུ་ཡི་ཐ་མར་ལུས་པ་ཡི། །བྱང་ཕྱོག་བླུན་རྨོངས་འགྲོ་བའི་
མགོན་གཅིག་པུ། །རྗེ་བཙུན་བློ་བཟང་འཇམ་དཔལ་རྒྱ་མཚོ་ ཡི། །ཞབས་པད་
སྲིད་མཐའི་བར་དུ་བརྟན་གྱུར་ཅིག །བསིལ་ལྡན་ལྗོངས་འདིའི་ཕན་བདེ་མ་ལུས་
པ། །གང་ ལས་འབྱུང་བ་བསམ་འཕེལ་ཡིད་བཞིན་ནོར། །རྗེ་བཙུན་བློ་བཟང་
འཇམ་དཔལ་རྒྱ་མཚོ་ཡི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་ཅིག །འཇིག་
རྟེན་ གསུམ་ གྱི་འགྲོ་བ་མ་ལུས་པ། །སྟོབས་བཅུ་མངའ་བའི་ས་ལ་མ་བཞག་
བར། །མགོན་ ཁྱོད་ ཞབས་ཟུང་ ནམ་ ཡང་ མི་ གཡོ་ བར། །ཆོས་ འཁོར་ རྒྱུན་ མི་
འཆད་དུ་བསྐོར་དུ་གསོལ། །རྗེ་བཙུན་བློ་བཟང་འཇམ་དཔལ་རྒྱ་མཚོ་ཡི། །རྣམ་
དཀར་འཕྲིན་ལས་ཕུན་སུམ་ཚོགས་པ་ལ། །འགལ་རྐྱེན་བར་ཆད་ཐམས་ཅད་ཞི་
བ་དང་། །མཐུན་རྐྱེན་ལེགས་ཚོགས་ལྷུན་གྱིས་གྲུབ་གྱུར་ཅིག ། །
ཅེས་རྒྱལ་དབང་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་འཇམ་
དཔལ་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས་རྒྱུན་དུ་ཁ་ཏོན་བྱས་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༠༽
ཆོག་པ་ཁྱེར་བདེ་འདི་ལྟ་བུ་ཞིག་དགོས་ཞེས་སྐྱིད་གྲོང་ནགས་ཁྲོད་དུ་བཞུགས་པའི་
སྤོང་བ་པ་རྣམས་ཀྱིས་བསྐུལ་ཞིང་། རང་ཉིད་ཀྱང་དད་འདུན་ཆེན་པོས་ཀུན་ནས་
བསླངས་ཏེ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །འདིས་ཀྱང་སྐྱེ་འགྲོ་ཡོངས་ལ་ཕན་པར་གྱུར་ཅིག། །། །
- 370 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
@#
# %@ Z # ︽ནི༔ ཚིག
**# ; @ # % }}
#
ཉིཏྟཾ ༔ # # #, *
ར# ག ཙྪཱ % ཉེ ༔ ༔



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེ ས་པོ འི་ ཤུ ལ ་ བ ནག།
དེབ་བརྒྱ་དང་གོ་གསུམ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༣༠/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7—80253 – 436 - 0/B. 123
གསུང་འབུམ་ཆ་ཚང་ལ་( དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (
先哲遗书丛书)
ISBN 978-7-80253-436-0
1.0雍… L.0雍… 2百….0喇嘛教
- 文集 - 藏语 V.08946.6-53
中国版本图书馆CIP数据核字(2011)第260029号
先哲遗书
(第193卷)
雍增·益西坚赞文集
第30/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880 x 1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 -0/B.123
本文集总定价(1-32册):1050.00元



UND
SUS
BRYAN
SA



ISBN 978-7-80253-436-0
9787802ls 34360||
本文集总定价(1-32 卷):1050.00 元
