༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2645
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



ངག མེས་པོའི་ཤུལ་བཞག ༡༧༥
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ།
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༢/༣༢)
(༡༢/༣༢)
175
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



༈
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



പ്രീം
-
2,
മാം



༤
@#
=es
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༢/༣༢)
[5a (
E
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
Press
9
27



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས། །
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



དཀར་ཆག་
(1)
ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་
ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག …
ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་
བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ། …
ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་
རྒྱན་ཅེས་བྱ་བ། … ………
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་
… (153)
。、(186)
འགྲེལ་པ། …
，，，，，，，，， (205)
-
L-



༄༅། །ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་
ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་
སྟོན་པའི་མན་ངག་ཤེར་ཕྱིན་གསལ་བའི་
སྒྲོན་མེ་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །དུས་ཐམས་ཅད་དུ་རྗེས་
སུ་གཟུང་དུ་གསོལ། མཐའ་ཡས་འགྲོ་འདིའི་གནས་དང་ལུས་དང་ལོངས་སྤྱོད་
བསམ་གཏན་བདེ་བ་ལ་སོགས་ཡིད་འོང་ཕན་དང་བདེ་བ་ཀུན་གྱི་རྒྱུར་གྱུར་
ལེགས་སྤྱད་དགེ་བའི་འོད་དཀར་སྣང་བ་ཇི་སྙེད་མཆིས་པ་ཐམས་ཅད་གང་ལས་
འཆར་ཞིང་གང་ལ་གནས་པའི་གཞི་དང་རྟེན། །ལས་དང་ཉོན་མོངས་སྲིད་པའི་
སྡུག་བསྔལ་ཟུག་རྔུ་མཐའ་དག་རབ་ཞི་བདུད་རྩིའི་གོ་འཕང་སྐྲུན་བྱེད་ཐར་དང་
ངེས་འབྱེད་ཡན་ལག་སྲིད་རྩ་དྲུང་ནས་འབྱིན་བྱེད་ཐམས་ཅད་ཤེས་པའི་འོད་
དཀར་སྟོང་ལྡན་གང་ལས་འཆར་ཞིང་གང་ལ་གནས་པའི་གཞི་དང་རྟེན། །འགྲོ་
ལ་སྙིང་རྗེའི་དབང་གྱུར་ཐབས་མཁས་སྤྱོད་པས་ལུས་ཅན་ཀུན་ལ་གནས་སྐབས་
མཐར་ཐུག་ཕན་བདེ་མ་ལུས་ སྟེར་བྱེད་ཐེག་གསུམ་ལམ་བཟང་ཀུན་གྱི་ཟེར་
འགྱེད་རྒྱལ་སྲས་བློ་གྲོས་རབ་ཡངས་ཉིན་བྱེད་གང་ལས་འཆར་ཞིང་གང་ལ་
གནས་པའི་གཞི་དང་རྟེན། །འཇིག་རྟེན་སྒྲོན་མ་སྟོབས་བཅུ་མངའ་བ་རྣམས་ཀྱང་
གང་གི་མཐུ་ལས་སེམས་ཅན་ཀུན་གྱི་དོན་མཛད་རྒྱལ་བ་ཀུན་གྱི་ཡུམ་གཅིག་
-1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསམ་ཡས་གོ་འབྱེད་ཁྱོན་ཡངས་ཤེས་རབ་ཕ་རོལ་ཕྱིན་ལ་མཆོད་རྫས་ཀུན་གྱིས་
མཆོད་དེ་རྣམ་པ་ཀུན་ཏུ་ཕྱག་བགྱིད་དོ། །རྒྱལ་བ་ཀུན་ལས་ཐུགས་རྗེ་ཆེས་ལྷག་
སྙིགས་དུས་འགྲོ་བའི་མགོན་མཛད་ཟླ་མེད་སྟོན་པ་ཤཱཀྱའི་ཏོག །རྒྱལ་བ་ཀུན་གྱི་
མཛད་པའི་ཁུར་བསྣམས་ཐབས་མཁས་སྤྲུལ་པས་ཞིང་ཀུན་ཡོངས་འགེངས་མི་
ཕམ་འཇམ་དཔལ་དབྱངས། རྒྱལ་བ་ཉིད་ཀྱིས་ལུང་བསྟན་གསུང་རབ་དྲང་ངེས་
ཕྱེ་ ནས་ ཐུབ་བསྟན་གསལ་མཛད་ ཀླུ་ སྒྲུབ་ཐོགས་མེད་ཞབས། རྒྱལ་ བ་ སྲས་
བཅས་ཀུན་ལ་སྙིང་ནས་འདུད་དོ་རྒྱལ་བའི་དགོངས་ཟབ་མཐར་ཐུག་རྟོགས་པར་
བྱིན་གྱིས་རློབས། །ཐུབ་བསྟན་སྙིང་པོ་རིན་ཆེན་སེམས་ཀྱི་འོད་ཀྱིས་བྱང་ཕྱོགས་
རྨོངས་ པའི་མུན་ སེལ་ མགོན་པོ་ཨ་ཏི་ཤ །ཐུབ་ བསྟན་ཡོངས་རྫོགས་དྲི་མེད་
རིགས་པས་འབྱེད་ལ་ཟླ་བྲལ་རྒྱལ་བའི་ཉི་མ་རྗེ་བཙུན་ཙོང་ཁ་པ། །ཐུབ་བསྟན་
བཀའ་དང་དགོངས་འགྲེལ་མ་ལུས་སྐྱེས་བུ་གསུམ་གྱི་ལམ་དུ་བསྡུས་ནས་གསལ་
བར་འདོམས་མཛད་པ། །ཐུབ་བསྟན་གསལ་མཛད་རྗེ་བཙུན་བླ་མ་ཡབ་སྲས་
བརྒྱུད་པར་བཅས་ལ་སྙིང་ནས་གུས་པས་ཕྱག་བགྱིད་དོ། །རྒྱལ་བའི་ཡུམ་ནི་ཤིན་
ཏུ་དཔག་པར་དཀའ། །བདག་ནི་བློ་གྲོས་ཉམ་ཆུང་སྦྱངས་པ་དམན། །སྦྲང་བུས་
ཆུ་གཏེར་དཀྲུག་པར་མི་ནུས་བཞིན། །བདག་འདྲས་ཡུམ་དོན་འབྱེད་པར་ག་ལ་
ནུས། །འོན་ ཀྱང་དམ་ པའི་མགོན་གྱིས་ རྗེས་བཟུང་ཞིང་། །ཤེར་ཕྱིན་མན་ངག་
ཡང་ཡང་ཐོས་གྱུར་པས། །རྒྱལ་སྲས་སྤྱོད་པ་བཟང་པོའི་ཚུལ་རྣམས་ལ། །བཤེས་
གཉེན་དམ་པའི་གསུང་གི་རྗེས་ཟློས་བྱེད། །ཡོངས་འདྲེན་དམིགས་བུའི་རྗེས་སུ་
ལོང་ བའང་ བགྲོད། །རྡོ་ རྗེས་ ཕུག་ པའི་ བཤུལ་ དུ་ སྐུད་ པའང་ འཇུག །བགྲོད་
དཀའི་ས་ལ་ཤིང་རྟས་ལམ་དྲངས་པའི། །བཤུལ་དུ་ལུག་བོང་དག་ཀྱང་འགྲོ་བ་



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
མཐོང་། །ལྷག་པར་ཟླ་མེད་སྟོན་པ་མཆོག་དེ་ཡིས། །ཤེར་ཕྱིན་མདོ་སྡེ་འདི་ཡི་
ཚིག་གཅིག་ཙམ། །གཟུང་དང་ཀློག་དང་ཁ་ཏོན་བྱེད་པ་དང༌། །དེ་དོན་འགྲེལ་
ཞིང་ གཞན་ ལ་ སྟོན་ བྱེད་ན། །རྒྱལ་བ་ ཐམས་ ཅད་ མཆོད་ ལས་ ཁྱད་ འཕགས་
ཤིང་། །དེ་ཡིས་བསྟན་ལ་བྱ་བ་བྱས་སོ་ཞེས། །གསུང་དབྱངས་མཐོན་པོས་རྒྱ་
ཆེར་བསྔགས་པས་ན། །ཚུལ་འདི་སྒྲོག་ལ་བདག་བློ་སྤྲོ་བ་སྐྱེས། །
དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་ནང་ནས་རབ་དང་ཕུལ་
དང་རྩེ་མོར་གྱུར་པ། ཟབ་པ་ལས་ཀྱང་ཆེས་ཆེར་ཟབ་པ། དེ་ཕན་ཆོད་དུ་སུས་
ཀྱང་དྲིང་ དུ་མེད་ པའི་ངེས་དོན་མཐར་ཐུག་ཏུ་ གསུངས་ པ། མཁའ་མཉམ་ གྱི་
སེམས་ཅན་ཐམས་ཅད་ལ་གནས་སྐབས་དང་མཐར་ཐུག་གི་ཕན་བདེ་མ་ལུས་
འབྱུང་བའི་གཞི་གཅིག་པུ། སྡུག་བསྔལ་དང་ཀུན་འབྱུང་གི་ནད་མ་ལུས་སེལ་བའི་
སྨན་གཅིག་པུ། མི་ཤེས་པའི་མུན་པ་ཐམས་ཅད་སེལ་བའི་སྒྲོན་མེ་གཅིག་པུ།།
དུས་གསུམ་གྱི་སངས་རྒྱས་ཐམས་ཅད་ཀྱི་ཆོས་ཀྱི་མཛོད་ཆེན་པོ། ལམ་རིན་པོ་ཆེ་
ཐམས་ཅད་ཀྱི་འབྱུང་གནས། །དུས་གསུམ་གྱི་རྒྱལ་བ་སྲས་དང་བཅས་པ་ཐམས་
ཅད་ཀྱི་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེའི་སྦས་
དོན་སྙིང་པོའི་ཡང་སྙིང་པོར་གྱུར་པ་བྱང་ཆུབ་ལམ་གྱི་རིམ་པའི་གནད་རྣམས་རྒྱལ་
བའི་གསུང་གི་གསང་བ་ཐམས་ཅད་ལ་དབང་འབྱོར་པ་རྒྱལ་ཚབ་མི་ཕམ་མགོན་
དང༌། རྗེ་བཙུན་འཇམ་དཔལ་དབྱངས་ཀྱི་མན་ངག་ལ་བརྟེན་ནས་ཤིང་རྟ་ཆེན་པོ་
ཀླུ་སྒྲུབ་དང་ཐོགས་མེད་གཉིས་ཀྱིས་ལེགས་པར་ཕྱེ་བའི་ལམ་སྲོལ་ཆེན་པོ་མགོན་
པོ་ཨ་ཏི་ཤ་དང་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གཉིས་ཀྱིས་ཆེས་ཆེར་གསལ་
བར་མཛད་པ་འདི་ཉིད་དེང་སང་གི་གདུལ་བྱ་བློ་གྲོས་དམན་པ་དག་གིས་གོ་སླ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བར་བརྒྱད་སྟོང་པའི་མདོ་ཚིག་དང་སྦྱར་ཏེ་བསྡུས་དོན་ཙམ་ཞིག་བརྗོད་པ་ལ་
གསུམ། གླེང་གཞིའི་སྒོ་ནས་བྱང་ཆུབ་ལམ་གྱི་རིམ་པའི་སྔོན་འགྲོ་སྦྱོར་བའི་ཆོས་
དྲུག་ཉམས་སུ་ལེན་ཚུལ་བཤད་པ། ཐེག་པ་ཆེན་པོའི་ལམ་འབྲས་བུ་དང་བཅས་
པ་རྒྱས་པར་བཤད་པ། དེ་ཐམས་ཅད་ཀྱི་རྩ་བ་དགེ་བའི་བཤེས་གཉེན་ཚུལ་
བཞིན་དུ་བསྟེན་པ་ལ་རག་ལས་སོ་ཞེས་འདོམས་པའི་ཕྱིར་རྒྱལ་སྲས་རྟག་ཏུ་ངུའི་
རྟོགས་བརྗོད་བཤད་པའོ། །
དང་པོ་གླེང་གཞིའི་སྒོ་ནས་བྱང་ཆུབ་ལམ་གྱི་རིམ་པའི་སྔོན་འགྲོ་སྦྱོར་བའི་
ཆོས་དྲུག་ཉམས་སུ་ལེན་ཚུལ་བཤད་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་
སྡེ་རིན་པོ་ཆེ་བརྒྱད་སྟོང་པ་ལས། འདི་སྐད་བདག་གིས་ཐོས་པ་དུས་གཅིག་ན།
ཞེས་པ་ནས། གང་ཟག་གཅིག་མ་གཏོགས་པ་ནི་འདི་ལྟ་སྟེ། ཚེ་དང་ལྡན་པ་ཀུན་
དགའ་བོའོ། །ཞེས་པའི་བར་གསུངས། དེ་ཡང་བདག་ཅག་གི་སྟོན་པ་ཤཱཀྱ་ཐུབ་
པ་ཐུགས་རྗེ་ཅན་དེ་ཉིད་ཀྱིས་དང་པོར་བྱང་ཆུབ་མཆོག་ཏུ་ཐུགས་བསྐྱེད། བར་དུ་
བསྐལ་ཆེན་གྲངས་མེད་གསུམ་དུ་མེད་ཚོགས་བསགས། མཐར་གཞི་དང་སྙིང་པོ་
མེ་ཏོག་གིས་བརྒྱན་པ་ཞེས་པའི་ཞིང་དུ་ལོངས་སྤྱོད་རྫོགས་སྐུ་མངོན་དུ་མཛད།
སྐུ་དེ་ལས་ནམ་མཁའ་མ་ཟད་ཀྱི་བར་དུ་གཡོ་བ་མེད་བཞིན་དུ་ཕྱོགས་བཅུའི་ཞིང་
ཐམས་ཅད་སྤྲུལ་པས་འགངས་ཤིང་། ལྷག་པར་མི་མཇེད་ཞིང་འདིའི་འགྲོ་བ་རྒྱལ་
བ་གཞན་གྱིས་ཡལ་བར་བོར་བ་སྙིགས་མར་ལུས་པ་རྣམས་ལ་ཐུགས་བརྩེ་བ་
ཆེན་ པོས་ དགོངས་ཏེ་ ཞིང་ འདིར་ བྱོན་ནས་སེར་ སྐྱའི་གནས་ སུ་ སྐུ་བལྟམས།
དགུང་ལོ་ཉི་ཤུ་རྩ་དགུའི་བར་དུ་གཞོན་ནུ་རོལ་རྩེད་ཀྱི་ཚུལ་ཐབས་མཁས་ཀྱི་སྤྱོད་
པ་སྣ་ཚོགས་པས་གདུལ་བྱ་བགྲང་བ་ལས་འདས་པ་ཞིག་སྨིན་ཅིང་གྲོལ་བར་
-
4-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
མཛད། དེ་ནས་ཕྱོགས་བཅུའི་རྒྱལ་བ་རྣམས་ ཀྱིས་བསྐུལ་བ་ལྟར་ཐུགས་བརྩེ་
བས་དགོངས་ཏེ་འཁོར་ལོས་བསྒྱུར་བའི་རྒྱལ་སྲིད་མཆིལ་མའི་ཐལ་བ་ལྟར་བོར།
ཁབ་ནས་བྱུང་སྟེ་ལོ་དྲུག་ཏུ་དཀའ་བ་སྤྱད་དེ་བསམ་གཏན་ལ་བཞུགས། དེ་ནས་
གདུལ་བྱ་འདུལ་བའི་དུས་ལ་བབས་པ་ན་ཏིང་ངེ་འཛིན་ལས་བཞེངས་ཏེ་དགུང་
ལོ་སོ་ལྔ་ལ་བབས་པ་ན་དཔྱིད་ཟླ་ཐ་ཆུང་ས་ག་ཟླ་བའི་ཚེས་བཅོ་ལྔ་ལ་མངོན་པར་
རྫོགས་པར་འཚང་རྒྱ་བའི་ཚུལ་བསྟན། དེ་ནས་བདུན་ཕྲག་བདུན་གྱི་རིང་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་འཆག་པ་དང་བྱང་ཆུབ་ཀྱི་ཤིང་
ལ་གཟིགས་ཏེ་བཞུགས་པ་སོགས་མཛད། དེ་ནས་ལོ་དེའི་དབྱར་ཟླ་འབྲིང་པོ་
མཆུ་སྟོད་ཟླ་བའི་ཚེས་བཞིའི་ཉིན་ལྷ་མི་བགྲང་བ་ལས་འདས་པ་ལ་བཀའ་དང་པོ་
བདེན་བཞིའི་ཆོས་འཁོར་སྐོར། དེ་ནས་ཡུལ་སྣ་ཚོགས་སུ་གཤེགས་ནས་ཐེག་པ་
ཆེ་ཆུང་གི་ཆོས་མཐའ་ཡས་པ་གསུངས། དེ་ནས་དགུང་ལོ་ལྔ་བཅུ་ང་བདུན་ལ་
བབས་པ་མེ་ཕོ་འབྲུག་གི་ལོ་མཉན་ཡོད་དུ་ཆོ་འཕྲུལ་ཆེན་པོ་བསྟན། དེ་ནས་རྒྱལ་
པོའི་ཁབ་ཀྱི་བྱ་རྒོད་ཕུང་པོ་ཞེས་བྱ་བ་ཚེས་བརྒྱད་དང་བཅོ་ལྔ་སོགས་ལ་དཀར་
ཕྱོགས་ཀྱི་ལྷ་རྣམས་འདུ་བ་མཛད་པ་སོགས་ངོ་མཚར་རྨད་དུ་བྱུང་བའི་གནས་རིན་
པོ་ཆེ་བརྩེགས་པ་འདྲ་བའི་རིའི་དབང་པོ་དེར་གཤེགས་ནས་ཕྱི་རབས་ཀྱི་གདུལ་
བྱ་རྣམས་ལ་ལམ་ཚུལ་བཞིན་བསྒྲུབ་པ་ལ་དོན་ཉུང་བ། བྱ་བ་ཉུང་བ། ཁེངས་པ་
མེད་པར་དབེན་པའི་གནས་སུ་རང་གཡོག་རང་གིས་བྱས་ཏེ་རྩེ་གཅིག་ཏུ་སྒྲུབ་པ་
བྱ་དགོས་སོ་ཞེས་འདོམས་པ་དང་། ཆོས་སྤྱི་དང་ཁྱད་པར་ཤེར་ཕྱིན་གྱི་ཆོས་ནི་
རྒྱལ་བ་རྣམས་ ཀྱིས་ ཀྱང་མཆོད་པའི་གནས་ ཡིན་ནོ་ཞེས་འདོམས་པ་སོགས་
དགོས་པ་མང་པོ་གཟིགས་ནས་རང་ཉིད་ཀྱི་གདན་སེང་གེའི་ཁྲི་རང་ཉིད་ཀྱིས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཤོམ་པར་མཛད། དེ་ནས་ཁྲི་དེའི་སྟེང་དུ་སྐུ་དྲང་པོར་བསྲངས་ཞབས་རྡོ་རྗེའི་
སྐྱིལ་ཀྲུང་མཛད་དེ་ཏིང་ངེ་འཛིན་གང་དུ་ཏིང་ངེ་འཛིན་མཐའ་དག་འདུ་བར་གྱུར་
པ་ཏིང་ངེ་འཛིན་གྱི་རྒྱལ་པོ་ཞེས་བྱ་བ་ལ་མཉམ་པར་བཞག་སྟེ་བཞུགས། དེ་ནས་
སྐུའི་ཆ་ཐམས་ཅད་ལས་འོད་ཟེར་བྱེ་བ་བརྒྱ་ཕྲག་མང་པོ་བཀྱེ་སྟེ་འོད་ཟེར་དེ་དག་
གིས་ཕྱོགས་བཅུའི་འཇིག་རྟེན་ཐམས་ཅད་དུ་སྣང་བར་བྱས། སྟོང་གསུམ་གྱི་སྟོང་
ཆེན་པོའི་འཇིག་རྟེན་འདི་འགུལ་རབ་ཏུ་འགུལ་བ་སོགས་ལྟས་ཆེན་པོ་བཅོ་བརྒྱད་
བསྟན། སྐུ་ལས་སྐྱེས་པའི་འོད་ཟེར་གྱིས་འཇིག་རྟེན་ཐམས་ཅད་སྣང་བར་བྱས།
སེམས་ཅན་རྣམས་ཀྱི་ངན་སོང་གི་སྡུག་བསྔལ་རྒྱུན་བཅད་ཐམས་ཅད་བདེ་བ་ལ་
བཀོད། ལྷག་པར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་སྣོད་
ཀྱི་མི་གཙང་བ་དང་། གྱོ་མོ་ལ་སོགས་པའི་རྫས་ངན་པ་ཐམས་ཅད་སྦྱངས། བེ་
ཌཱུརྱའི་ས་གཞི་ལྟར་ཁོད་སྙོམས་པ་དྭངས་ཤིང་གསལ་བ་མེ་ཏོག་སྣ་ཚོགས་ཆལ་
པར་བཀྲམ་པ་ཞིག་ཏུ་མཛད། བཅུད་ཀྱི་སེམས་ཅན་རྣམས་ཀྱི་སྡུག་བསྔལ་རྣམས་
སྦྱངས། ངན་འགྲོ་བ་རྣམས་ལ་བདེ་འགྲོའི་རྟེན་ལ་བཀོད། བདེ་འགྲོ་ལྷ་མི་ཆོས་
ཀྱི་སྣོད་དུ་རུང་བ་ཐམས་ཅད་ལ་དེ་བཞིན་གཤེགས་པ་ཤཱཀྱ་ཐུབ་པའི་སྐུ་སེང་གེའི་
ཁྲིའི་སྟེང་ན་བཞུགས་པ་ཆོས་སྟོན་བཞིན་པ་རེ་རང་རང་གི་མདུན་ན་བཞུགས་པར་
མཐོང་བར་མཛད། ལྷ་མི་དེ་དག་ཐམས་ཅད་ཀྱིས་ཀྱང་དེ་བཞིན་གཤེགས་པ་ལ་
ཕྱག་འཚལ་བ་དང་མེ་ཏོག་འཐོར་བ་སོགས་མཆོད་པ་བྱེད། སྐུ་ལས་སྐྱེས་པའི་
འོད་ཟེར་ཕྱོགས་བཅུར་འཕྲོས་པས་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་
སྣང་བར་བྱས། ཞིང་དེ་དག་ན་བཞུགས་པའི་བྱང་ཆུབ་སེམས་དཔའ་མཐུ་ཆེན་
རྣམས་མེ་ཏོག་གི་མཆོད་རྫས་ཐོགས་ཏེ་ཞིང་འདིར་ལྷགས་ནས་སྟོན་པ་ཐུབ་པའི་



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དབང་པོ་ལ་ཕྱག་འཚལ་བ་དང༌། མེ་ཏོག་གཏོར་ཏེ་སྙན་གསོལ་ནས་གསོལ་བ་
འདེབས་པ་ལྷུར་བྱེད་པ་ཤ་སྟག་ཏུ་གྱུར་པ་སོགས་ངོ་མཚར་ཆེ་བའི་མཛད་པ་བླ་ན་
མེད་པ་བསྟན་ཏོ། །གླེང་གཞི་འདི་དག་ནི་ཡུམ་རྒྱས་པ་དང་འབྲིང་པོ་ཉི་ཁྲི་ལྔ་སྟོང་
པ་གཉིས་ཀ་ནས་གསུངས་ཤིང་། ཡུམ་བསྡུས་པ་འདིར་འཁོར་འདུས་པའི་ཚུལ་
ཙམ་ལས་གླེང་གཞི་རྒྱས་པ་དེ་དག་དངོས་སུ་མ་བྱུང་ཡང་དོན་ཚང་སྟེ། ཡུམ་རྒྱས་
འབྲིང་བསྡུས་གསུམ་པོ་འདི་ནི་རྒྱལ་བས་རིམ་ཅན་དུ་གསུངས་པ་མིན་གྱི། གསུང་
དབྱངས་ གཅིག་ གིས་ གསུངས་ པ་ཐུགས་བསྐྱེད་ དང༌ སྨོན་ལམ་ གྱི་ མཐུ་དང་།
གདུལ་བྱ་སོ་སོའི་བསམ་པ་དང་མོས་པའི་དབང་གིས་རྒྱས་འབྲིང་བསྡུས་གསུམ་
དུ་བྱུང་བ་ཡིན་ནོ། །བརྗོད་བྱ་ལ་ཁྱད་པར་མེད་པ་ནི། སློབ་དཔོན་ཕྱོགས་ཀྱི་གླང་
པོས། དེ་ལྟར་ཇི་ལྟར་བཤད་རྣམས་ཀྱིས། །བརྒྱད་སྟོང་འདི་དོན་མ་ཚང་མེད། །
འདིར་གཞུང་བསྡུས་པ་ཡིན་འདོད་དེ། །དོན་ནི་ཇི་སྐད་གསུངས་དེ་ཉིད། །ཅེས་
གསུངས་པ་ལྟར་རོ། །གོང་དུ་བཤད་པའི་གླེང་གཞིའི་ཚིག་དེ་དག་གིས་གནས་
ཁང་བྱི་དོར་བྱ་བ་སོགས་བྱང་ཆུབ་ལམ་རིམ་གྱི་སྔོན་འགྲོ་སྦྱོར་བའི་ཆོས་དྲུག་
བསྟན་པ་ཡིན་ཞིང་། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་
སྣོད་ཀྱི་ཉེས་སྐྱོན་རྣམས་སྦྱངས་ནས་གཙང་ཞིང་དག་པ་ལ་མེ་ཏོག་སྣ་ཚོགས་ཆལ་
པར་བཀྲམ་པ་དེས་གནས་ཁང་བྱི་དོར་བྱ་ཚུལ་བསྟན་པ་སོགས་སྦྱོར་བའི་ཆོས་
དྲུག་པོ་རེ་རེ་ནས་འདིས་འདི་བསྟན་ཅེས་བཤད་ན་ཆེས་ངོ་མཚར་བ་ཡོད་མོད་
ཀྱང་ཚིག་ཧ་ཅང་མང་བས་དོན་གཉེར་ཅན་རྣམས་ཀྱིས་ཤེར་ཕྱིན་གྱི་མན་ངག་
མངའ་བའི་དགེ་བའི་བཤེས་གཉེན་གྱི་ཞལ་ལས་ཤེས་པར་བྱའོ། །སྦྱོར་བའི་ཆོས་
དྲུག་ལག་ཏུ་ལེན་པའི་ཚུལ་ནི། གནས་ཁང་བྱི་དོར་བྱས་ལ་སྐུ་གསུང་ཐུགས་རྟེན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཀྲམ། མཆོད་པ་ལེགས་པར་བཤམས་ལ། སྟན་བདེ་བ་ལ་ལུས་གནད་དང་ལྡན་
པར་འཁོད་དེ་ཀུན་སློང་བཅོས་ནས་དགེ་སེམས་ཁྱད་པར་ཅན་བསྐྱེད་ལ། དེའི་
ངང་ནས་སྐྱབས་འགྲོ་སེམས་བསྐྱེད་རྒྱུད་ཁུལ་ངེས་བྱ། ཚོགས་ཞིང་གསལ་བཏབ།
ཡན་ལག་བདུན་པ་མཎྜལ་དང་བཅས་པ་ཕུལ་ནས་ལམ་ཡོངས་རྫོགས་མྱུར་དུ་
རྒྱུད་ལ་སྐྱེ་བའི་གསོལ་འདེབས་ཤུགས་དྲག་ཏུ་བྱའོ། །དེ་ལྟར་ཤེར་ཕྱིན་གྱི་མདོ་སྡེ་
རིན་པོ་ཆེ་དོན་ལམ་གྱི་ལུས་ཡོངས་སུ་རྫོགས་པ་སྒོམ་པ་ལ་ཐོག་མར་ཀུན་སློང་
བཅོས་ནས་སྟོན་པ་ཡང་དག་པར་རྫོགས་པའི་སངས་རྒྱས་དང་། དེས་བསྟན་པའི་
ལུང་རྟོགས་ཀྱི་ཆོས་དང་། ཆོས་དེ་ཚུལ་བཞིན་དུ་སྒྲུབ་པའི་དགེ་འདུན་རྣམས་ལ་
ཡོན་ཏན་དང་བཀའ་དྲིན་དྲན་པའི་དད་གུས་ཆེན་པོའི་སྒོ་ནས་སྐྱབས་སུ་འགྲོ་བ་
དང་སེམས་བསྐྱེད་པ་རྒྱུད་དང་འདྲེས་ངེས་ཞིག་བྱ་བ་སོགས་སྔོན་འགྲོ་སྦྱོར་བའི་
ཆོས་རྣམས་ཐོག་མར་ནན་ཏན་དུ་བྱ་དགོས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་
པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ལས། ཉན་ཐོས་ཞི་བ་
འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་ཁྲིད་མཛད་གང་ཡིན་དང་། །འགྲོ་ལ་
ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང་། །
གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་
པ། །ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་
ཕྱག་འཚལ། །ཞེས་གསུངས་སོ། །ཚིགས་བཅད་འདིས་སྐྱབས་འགྲོ་སེམས་བསྐྱེད་
སོགས་སྦྱོར་བའི་ཆོས་རྣམས་ནན་ཏན་དུ་བྱ་དགོས་པ་དང་སྐྱེས་བུ་གསུམ་གྱི་ལམ་
གྱི་ངོ་བོ་དང་གྲངས་དང་གོ་རིམ་ངེས་པ་རྣམས་ཀྱང་བསྟན་ཅེས་བླ་མ་རྣམས་ཀྱི་
མན་ངག་ལས་འབྱུང་ངོ་། །གཉིས་པ་ཐེག་པ་ཆེན་པོའི་ལམ་འབྲས་བུ་དང་བཅས་



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པ་རྒྱས་པར་བཤད་པ་ལ་གཉིས། ཤེར་ཕྱིན་གྱི་མདོ་སྡེ་རིན་པོ་ཆེ་བཤད་ཐབས་ཀྱི་
མན་ངག་ཉམས་ལེན་ལ་སྦྱར་བ་དང་། ལམ་འབྲས་བུ་དང་བཅས་པ་བཤད་པ་
དངོས་སོ། །
དང༌ པོ་ ནི། རྣམ་ བཤད་ རིགས་ པ་ ལས། མདོ་ དོན་ སྨྲ་ བར་ འདོད་ པ་
ཡིས། །དགོས་པ་བསྡུས་པའི་དོན་བཅས་དང་། །ཚིག་དོན་བཅས་དང་མཚམས་
སྦྱོར་བཅས། །བརྒལ་ལན་བཅས་པས་བསྙད་པར་བྱ། །ཞེས་མདོ་སྡེ་རིན་པོ་ཆེའི་
དོན་ འཆད་ པ་ ལ་ དགོས་ དོན། བསྡུས་ དོན། ཚིག་ དོན། མཚམས་ སྦྱར། བརྒལ་
ལན་ཏེ་ བཤད་ཐབས་ ལྔའི་ སྒོ་ནས་འཆད་པར་ གསུངས་ལ། དེ་ལ་ཐོག་མར་
དགོས་དོན་ཤེས་པ་གལ་ཆེ་སྟེ་རྟོགས་པ་སྔོན་དུ་གཏོང་བའི་རྣམ་དཔྱོད་ཅན་དག་
བྱ་བ་གང་བྱེད་ཀྱང་དགོས་པ་ལེགས་བར་བརྟགས་ནས་དེའི་ཕྱིར་དུ་བྱེད་དོ། །
དེས་ན་ཤེར་ཕྱིན་གྱི་མདོ་སྡེ་རིན་པོ་ཆེ་འདི་ལ་ཐོས་བསམ་སྒོམ་གསུམ་གྱིས་
འཇུག་པ་ལ་འདིའི་དགོས་སོགས་ཆོས་བཞི་ཤེས་དགོས་ལ། ཆོས་བཞི་ནི་དགོས་
པ། ཉིང་དགོས། བརྗོད་བྱ། འབྲེལ་བ་སྟེ་བཞིའོ། །དེ་ལ་དགོས་པ་ནི་ཤེར་ཕྱིན་
གྱི་མདོ་སྡེ་རིན་པོ་ཆེ་འདི་ལ་འཇུག་པ་ན་ཐབས་མཁས་ཀྱི་མན་ངག་ལ་བརྟེན་
ནས་ཚེགས་ཆུང་ངུས་དོན་གྱི་གནད་རྣམས་བདེ་བླག་ཏུ་རྟོགས་པ་སྟེ། ཡུམ་བསྡུས་
པ་འདིར་ཚིག་ཧ་ཅང་མང་བའི་དཀའ་ཚེགས་ལ་མི་བལྟོས་པར་ཚིག་ཉུང་ངུས་དོན་
གྱི་གནད་ལམ་གྱི་ལུས་ཡོངས་སུ་རྫོགས་པ་ལ་ངེས་པ་རྙེད་པ་ནི་དགོས་པ་དང༌།
ངེས་པ་རྙེད་ནས་ཉམས་སུ་བླངས་པས་ས་ལམ་རིམ་གྱིས་བགྲོད་ནས་རྣམ་པ་
ཐམས་ཅད་མཁྱེན་པའི་ཡེ་ཤེས་ཐོབ་པ་ནི་མཐར་ཐུག་གི་ཉིང་དགོས་དང་། ལམ་
གྱི་ལུས་ཡོངས་སུ་རྫོགས་པ་འབྲས་བུ་དང་བཅས་པ་མདོ་འདིའི་བརྗོད་བྱ་དང་།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྣམ་པ་ཐམས་ཅད་མཁྱེན་པ་ཐོབ་པ་ལམ་གྱི་ལུས་ཡོངས་སུ་རྫོགས་པ་ཉམས་སུ་
བླངས་པ་ལ་རག་ལས། དེ་ལྟར་ཉམས་སུ་ལེན་པ་དེ་དེ་ལྟར་དུ་གོ་བ་རྙེད་པ་ལ་
རག་ལས། ལམ་གྱི་ལུས་ཡོངས་སུ་རྫོགས་པ་གོ་བ་མདོ་འདི་ལ་རག་ལས་ཏེ་དེ་
དག་ནི་འབྲེལ་བ་ཞེས་བྱའོ། །དེ་སྐད་དུ་ཡང་། རྣམ་པ་ཐམས་ཅད་མཁྱེན་ཉིད་
ལམ། །སྟོན་པས་འདི་ལས་བཤད་པ་གང་། །གཞན་གྱིས་མྱོང་བ་མ་ཡིན་ཏེ། །
ཆོས་སྤྱོད་བཅུ་ཡི་བདག་ཉིད་ཀྱི། །མདོ་དོན་དྲན་པ་ལ་བཞག་ནས། །བློ་དང་ལྡན་
པས་མཐོང་འགྱུར་ཕྱིར། །བདེ་བླག་ཏུ་ནི་རྟོགས་པ་ཞེས། །བྱ་བ་རྩོམ་པའི་དགོས་
པ་ཡིན། །ཞེས་གསུངས་པ་ལྟར་རོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་
རིན་པོ་ཆེ་འདི་ཉིད་ཀྱི་བསྡུས་དོན་ནི། བརྗོད་བྱ་དངོས་པོ་བརྒྱད་དེ། དངོས་པོ་
བརྒྱད་ནི། རྣམ་ མཁྱེན། ལམ་ ཤེས། གཞི་ ཤེས། རྣམ་ རྫོགས་ སྦྱོར་ བ། རྩེ་ མོའི་
སྦྱོར་བ། མཐར་གྱིས་པའི་སྦྱོར་བ། སྐད་ཅིག་མའི་སྦྱོར་བ། ཆོས་སྐུ་མཛད་པ་དང་
བཅས་པ་སྟེ་བརྒྱད་དོ། །དེ་སྐད་དུ་ཡང་། ཤེས་རབ་ཕ་རོལ་ཕྱིན་པ་ནི། །དངོས་པོ་
བརྒྱད་ཀྱིས་ཡང་དག་བཤད། །རྣམ་ཀུན་མཁྱེན་ཉིད་ལམ་ཤེས་ཉིད། །དེ་ནས་
ཐམས་ཅད་ཤེས་པ་ཉིད། །རྣམ་ཀུན་མངོན་རྫོགས་རྟོགས་པ་དང༌། །རྩེ་མོར་ཕྱིན་
དང་མཐར་གྱིས་པ། །སྐད་ཅིག་གཅིག་མངོན་རྫོགས་བྱང་ཆུབ། །ཆོས་ཀྱི་སྐུ་དང་
དེ་རྣམས་ བརྒྱད། །ཅེས་ གསུངས་ པ་ ལྟར་ རོ། །དངོས་པོ་བརྒྱད་པོ་ དེ་ ལ་ནང་
གསེས་ཀྱིས་ཕྱེ་བས་དོན་བདུན་ཅུ་སྟེ། དོན་བདུན་ཅུ་ནི། རྣམ་མཁྱེན་མཚོན་བྱེད་
ཀྱི་ཆོས་བཅུ། ལམ་ཤེས་མཚོན་བྱེད་ཀྱི་ཆོས་བཅུ་གཅིག །གཞི་ཤེས་མཚོན་བྱེད་
ཀྱི་ཆོས་དགུ །རྣམ་རྫོགས་སྦྱོར་བ་ལ་བཅུ་ གཅིག །རྩེ་མོའི་སྦྱོར་བ་ལ་བརྒྱད།
མཐར་གྱིས་པའི་སྦྱོར་བ་ལ་བཅུ་གསུམ། སྐད་ཅིག་མའི་སྦྱོར་བ་ལ་བཞི། ཆོས་སྐུ་
- 10 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
མཛད་པ་དང་བཅས་པ་ལ་བཞི་སྟེ་བདུན་ཅུའོ། །དེ་ལ་རྣམ་མཁྱེན་མཚོན་བྱེད་ཀྱི་
ཆོས་ བཅུ་ ནི། སེམས་ སྐྱེད། གདམས་ ངག །ངེས་ འབྱེད་ ཆ་ མཐུན། རིགས།
དམིགས་པ། ཆེད་དུ་བྱ་བ། གོ་སྒྲུབ། འཇུག་སྒྲུབ། ཚོགས་གྲུབ། ངེས་འབྱུང་སྒྲུབ་
པ་སྟེ་བཅུའོ། །དེ་སྐད་དུ་ཡང་། སེམས་བསྐྱེད་པ་དང་གདམས་ངག་དང༌། །ངེས་
འབྱེད་ཡན་ལམ་རྣམ་བཞི་དང༌། །སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་
རང་བཞིན་དང༌། །དམིགས་པ་དག་དང་ཆེད་དང་ནི། །གོ་ཆ་འཇུག་པའི་བྱ་བ་
དང༌། །ཚོགས་ནི་ངེས་པར་འབྱུང་བཅས་རྣམས། །ཐུབ་པའི་རྣམ་ཀུན་མཁྱེན་པ་
ཉིད། །ཅེས་གསུངས་པ་ལྟར་རོ། །ལམ་ཤེས་མཚོན་བྱེད་ཀྱི་ཆོས་བཅུ་གཅིག་ནི།
ལམ་ཤེས་ཀྱི་ཡན་ལག །ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་
ལམ་ཤེས་པའི་ལམ་ཤེས། ཕན་ཡོན་ཅན་གྱི་ཐེག་ཆེན་མཐོང་ལམ། ཐེག་ཆེན་
སྒོམ་ལམ་གྱི་བྱེད་པ། མོས་པ་ཡིད་ལ་བྱེད་པའི་ཐེག་ཆེན་སྒོམ་ལམ། ཕན་ཡོན་
བསྟོད་བཀུར་བསྔགས་པ། བསྔོ་བ་ཡིད་ལ་བྱེད་པའི་ཐེག་ཆེན་སྒོམ་ལམ། རྗེས་
སུ་ཡི་རང་ཡིད་ལ་བྱེད་པའི་ཐེག་ཆེན་སྒོམ་ལམ། སྒྲུབ་པ་སྒོམ་ལམ། རྣམ་དག་
སྒོམ་ལམ་སྟེ་བཅུ་གཅིག་གོ །དེ་སྐད་དུ་ཡང་། མོག་མོག་པོར་བྱེད་ལ་སོགས་
དང༌། །སློབ་མ་བསེ་རུའི་ལམ་གང་དང་། །འདི་དང་གཞན་པའི་ཡོན་ཏན་གྱི། །
ཕན་ཡོན་ ཆེ་ བ་ མཐོང་ བའི་ ལམ། །བྱེད་ པ་ དང་ནི་མོས་ པ་ དང༌། །བསྟོད་དང་
བཀུར་དང་བསྔགས་པ་དང༌། །བསྔོ་དང་རྗེས་སུ་ཡི་རང་བ། །ཡིད་ལ་བྱེད་པ་བླ་
མེད་དག །སྒྲུབ་དང་ཤིན་ཏུ་དག་པ་ཞེས། །བྱ་བ་འདི་ནི་སྒོམ་པའི་ལམ། །བྱང་
ཆུབ་སེམས་དཔའ་མཁས་རྣམས་ཀྱི། །ལམ་ཤེས་ཉིད་ནི་དེ་འདྲར་བཤད། །ཅེས་
གསུངས་པ་ལྟར་རོ། །གཞི་ཤེས་མཚོན་བྱེད་ཀྱི་ཆོས་དགུ་ནི། ཤེས་པས་སྲིད་ལ་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མི་གནས་པ། སྙིང་ རྗེས་ཞི་ལ་མི་གནས་པ། ཐབས་ལ་མི་མཁས་པས་རིང་བ། །
ཐབས་ལ་མཁས་ པས་རིང་བ་མིན་པ། མི་མཐུན་ཕྱོགས་ ཀྱི་གཞི་ཤེས། གཉེན་
པོའི་ཕྱོགས་ཀྱི་གཞི་ཤེས། གཞི་ཤེས་ཀྱི་སྦྱོར་བ། གཞི་ཤེས་ཀྱི་སྦྱོར་བའི་མཉམ་
ཉིད། གཞི་ཤེས་ཀྱི་དངོས་བསྟན་མཐོང་ལམ་སྟེ་དགུའོ། །དེ་སྐད་དུ་ཡང། ཤེས་
པས་སྲིད་ལ་མི་གནས་ཤིང་། །སྙིང་རྗེས་ཞི་ལ་མི་གནས་དང་། །ཐབས་མ་ཡིན་
པས་ རིང་ བ་ དང༌། །ཐབས་ ཀྱིས་ རིང་ བ་ མ་ ཡིན་ཉིད། །མི་མཐུན་ གཉེན་ པོའི་
ཕྱོགས་དག་དང་། །སྦྱོར་དང་དེ་ཡི་མཉམ་ཉིད་དང་། །ཉན་ཐོས་ལ་སོགས་མཐོང་
བའི་ལམ། །དེ་འདྲ་ཀུན་ཤེས་ཉིད་དུ་འདོད། །ཅེས་གསུངས་ པ་ལྟར་རོ། །རྣམ་
རྫོགས་ སྦྱོར་ བ་ མཚོན་ བྱེད་ ཀྱིས་ བཅུ་ གཅིག་ནི། རྣམ་ པ། སྦྱོར་བ། ཡོན་ ཏན།
སྐྱོན། མཚན་ཉིད། མཐར་ པ་ ཆ་ མཐུན། ངེས་འབྱེད་ཆ་མཐུན། སློབ་ པ་ ཕྱིར་མི་
ལྡོག་པའི་ཚོགས། སྲིད་ ཞི་ མཉམ་ ཉིད་ ཀྱི་ སྦྱོར་བ། ཞིང་ དག་ སྦྱོར་བ། ཐབས་
མཁས་སྦྱོར་ བ་ སྟེ་ བཅུ་ གཅིག་གོ །དེ་སྐད་དུ་ ཡང་། རྣམ་ པ་ སྦྱོར་བར་བཅས་
རྣམས་ དང་། །ཡོན་ཏན་ སྐྱོན་ནི་ མཚན་ ཉིད་ བཅས། །ཐར་ དང་ ངེས་ འབྱེད་ ཆ་
མཐུན་དང༌། །སློབ་ པ་ ཕྱིར་ མི་ ལྡོག་ པའི་ ཚོགས། །སྲིད་དང་ཞི་བ་མཉམ་ ཉིད་
དང༌། །ཞིང་དག་བླ་ན་མེད་པ་ནི། །རྣམ་ཀུན་མངོན་རྫོགས་རྟོགས་པ་སྟེ། །འདི་ནི་
ཐབས་མཁས་བཅས་པ་ཡིན། །ཞེས་གསུངས་པ་ལྟར་རོ། །རྩེ་མོའི་སྦྱོར་བ་མཚོན་
བྱེད་ཀྱི་ཆོས་བརྒྱད་ནི། རྩེ་མོའི་མངོན་པར་རྟོགས་པའི་རྟགས། རྣམ་འཕེལ། ངེས་
བརྟན། སེམས་ ཀུན་གནས་ པ། མཐོང་ལམ་རྩེ་མོ། སྒོམ་ལམ་རྩེ་མོ། བར་ ཆད་
མེད་ པའི་ རྩེ་མོ། ལོག་ བསྒྲུབ་ བསྟན་ པ་ སྟེ་བརྒྱད་དོ། །དེ་སྐད་དུ་ཡང་། དེ་ཡི་
རྟགས་དང་རྣམ་འཕེལ་དང་། །བརྟན་དང་ སེམས་ཀུན་གནས་པ་དང༌། །མཐོང་
- 12 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག་
ཞེས་བྱ་དང་སྒོམ་པ་ཞེས། །བྱ་བའི་ལམ་ནི་སོ་སོ་ལ། །རྣམ་པར་རྟོག་པ་རྣམ་བཞི་
ཡི། །གཉེན་པོ་རྣམ་པ་བཞི་དང་ནི། །བར་ཆད་མེད་པའི་ཏིང་ངེ་འཛིན། །ལོག་
པར་བསྒྲུབ་དང་བཅས་པ་ནི། །རྩེ་མོའི་མངོན་རྟོགས། ཞེས་གསུངས་པ་ལྟར་རོ། །
མཐར་གྱིས་པའི་སྦྱོར་བ་མཚོན་བྱེད་ཀྱི་ཆོས་བཅུ་གསུམ་ནི། སྦྱིན་པའི་མཐར་
གྱིས་ པ། ཚུལ་ ཁྲིམས་ ཀྱི་ མཐར་ གྱིས་ པ། བཟོད་ པའི་ མཐར་ གྱིས་ པ། བརྩོན་
འགྲུས་ཀྱི་མཐར་གྱིས་པ། བསམ་གཏན་གྱི་མཐར་གྱིས་པ། ཤེས་རབ་ཀྱི་མཐར་
གྱིས་པ། སངས་རྒྱས་ རྗེས་སུ་དྲན་པའི་མཐར་གྱིས་པ། ཆོས་རྗེས་སུ་དྲན་ པའི་
མཐར་གྱིས་པ། དགེ་འདུན་རྗེས་སུ་དྲན་པའི་མཐར་གྱིས་པ། ཚུལ་ཁྲིམས་རྗེས་སུ་
དྲན་པའི་མཐར་གྱིས་པ། གཏོང་བ་རྗེས་སུ་དྲན་པའི་མཐར་གྱིས་པ། ལྷ་རྗེས་སུ་
དྲན་པའི་མཐར་གྱིས་པ། །དངོས་མེད་ངོ་བོ་ཉིད་དུ་ཤེས་པའི་མཐར་གྱིས་པ་སྟེ་
བཅུ་ གསུམ་མོ། །དེ་སྐད་དུ་ ཡང་། མཐར་གྱིས་པ། རྣམ་གསུམ་རྣམ་བཅུ་ཞེས་
གསུངས་པ་ལྟར་རོ། །སྐད་གཅིག་མའི་སྦྱོར་བ་མཚོན་བྱེད་ཀྱི་ཆོས་བཞི་ནི། རྣམ་
པར་སྨིན་པ་མ་ཡིན་པའི་ཐམས་ཅད་སྐད་ཅིག་མ་གཅིག་ལ་རྟོགས་པའི་སྦྱོར་བ། །
རྣམ་སྨིན་གྱི་ཆོས་ཐམས་ཅད་སྐད་ཅིག་མ་གཅིག་ལ་རྟོགས་པའི་སྦྱོར་བ། ཆོས་
ཐམས་ཅད་མཚན་ཉིད་མེད་པར་སྐད་ཅིག་མ་གཅིག་ལ་རྟོགས་པའི་སྦྱོར་བ། ཆོས་
ཐམས་ཅད་གཉིས་སུ་མེད་པར་སྐད་ཅིག་མ་གཅིག་ལ་རྟོགས་པའི་སྦྱོར་བ་སྟེ་
བཞིའོ། །དེ་ སྐད་ དུ་ ཡང་། སྐད་ཅིག་མ། གཅིག་ གིས་ མངོན་ རྫོགས་ བྱང་ ཆུབ་
པ། །མཚན་ ཉིད་ ཀྱིས་ནི་རྣམ་པ་བཞི། །ཞེས་ གསུངས་ པར་ ལྟར་ རོ། །ཆོས་ སྐུ་
མཛད་པ་དང་བཅས་པ་མཚོན་བྱེད་ཀྱི་ཆོས་བཞི་ནི། ངོ་བོ་ཉིད་སྐུ། ལོངས་སྤྱོད་
རྫོགས་ པའི་ སྐུ། སྤྲུལ་པའི་སྐུ། ཡེ་ཤེས་ཆོས་སྐུ་འཕྲིན་ལས་དང་བཅས་པ་སྟེ་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཞིའོ། །དེ་ སྐད་ དུ་ ཡང་། ངོ༌ བོ་ ཉིད་ ལོངས་ རྫོགས་ བཅས་ དང༌། །དེ་ བཞིན་
གཞན་པ་སྤྲུལ་པ་ནི། །ཆོས་སྐུ་མཛད་པ་དང་བཅས་པ། །རྣམ་པ་བཞིར་ནི་ཡང་
དག་ བརྗོད། །ཅེས་ གསུངས་ པ་ ལྟར་ རོ། །མཚམས་སྦྱོར་བ་ ལ་ སྐབས་ སོ་ སོའི་
མཚམས་སྦྱར་དང་། དོན་བདུན་ཅུ་སོ་སོའི་མཚམས་སྦྱར་དང་། གཞུང་གི་ཚིག་སྔ་
ཕྱིའི་མཚམས་སྦྱར་རྣམས་ཤེས་དགོས་ཤིང་། གཙོ་བོ་ནི་ལམ་ཉམས་སུ་ལེན་པའི་
ཚེ་ལམ་གྱི་གོ་རིམ་མ་འཕྱུགས་པར་བྱས་ལ་ཉམས་སུ་ལེན་ཤེས་པ་ཞིག་དགོས་
སོ། །བརྒལ་ ལན་ནི། མདོ་ཉིད་ ལས་ རྟོགས་ དཀའ་ བ་ དང༌། འཁྲུལ་ ས་ ཆེ་ བ་
རྣམས་ལ་དྲི་བ་དྲི་ལན་གྱི་སྒོ་ནས་བརྒལ་ཞིང་བརྟག་པ་མང་དུ་མཛད་པ་ལྟར་
རོ། །དེ་ལྟར་ལམ་བསྒོམ་པ་ལ་གང་བསྒོམ་པར་བྱ་བའི་ལམ་དེའི་བསྡུས་དོན།
ཤེས་པ་ཤིན་ཏུ་གལ་ཆེ་སྟེ་རྟ་རྒྱུག་པ་ལ་སྔོན་དུ་དཀྱུས་བསྟན་དགོས་པ་ལྟར་ལམ་
སྒོམ་པ་ལའང་གང་བསྒོམ་པར་བྱ་བའི་ལམ་གྱི་གྲངས་དང་གོ་རིམ་ངེས་པར་བྱས་
ལ་ཚུལ་འདི་ལྟར་དུ་སྒོམ་མོ་སྙམ་དུ་འཕེན་པ་བཏང་ནས་དེ་ལས་ལྷག་ཆད་མེད་
པར་སྒོམ་དགོས་ཀྱི་དེ་ལྟ་མིན་པར་ཐམ་ཐོམ་གྱིས་ཞུགས་ན། རྒྱུ་ཐམ་ཐོམ་གྱིས་
བསྒྲུབས་པའི་འབྲས་བུའང་ཐམ་ཐོམ་ཞིག་འབྱུང་བར་གསུངས་པ་ལྟར་འགྱུར་
རོ། །གཙོ་བོ་ནི་མངོན་རྟོགས་རྒྱན་གྱིས་མན་ངག་ལས་འབྱུང་བ་ལྟར་ལམ་གང་
སྒོམ་ཡང་དམིགས་སྐོར་རེ་རེའི་ནང་དུ་ལམ་གྱི་ལུས་ཡོངས་སུ་རྫོགས་པ་ཚང་བར་
བྱས་ནས་སྒོམ་ཤེས་ན་ལམ་ལ་ས་ཆོད་ཤིན་ཏུ་ཆེའོ། །དོན་འདི་ལ་དགོངས་ནས་
འབྲོམ་རིན་པོ་ཆེས་བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་བླ་
མའི་བཀའ་བརྒྱུད་མིན་པ་ལ་མེད་ཅེས་སྒོམ་ཚུལ་འདི་ལ་བསྔགས་པ་ཆེ་བར་
མཛད་དོ། །སྔར་བཤད་པའི་བསྡུས་དོན་འདི་དག་གི་གནད་ལེགས་པར་ཤེས་ན་
- 14 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རྗེ་ཐམས་ཅད་མཁྱེན་པས་ལམ་རིམ་ཆེན་མོར་སྐྱེས་བུ་ཆུང་ངུའི་དམིགས་སྐོར་གྱི་
འགོར་ལམ་ཡོངས་རྫོགས་ཀྱི་གྲངས་དང་གོ་རིམ་ངེས་པ་ཅན་གྱི་ཚུལ་ཞིབ་ཏུ་
གསུངས་པ་ལ་ཡིད་ཆེས་ཀྱི་ངེས་པ་བརྟན་པོ་རྙེད་པར་འགྱུར་རོ། ། །
གཉིས་ པ་ ལམ་ འབྲས་ བུ་ དང་ བཅས་ པ་ བཤད་ པ་ དངོས་ ལ་ གསུམ།
མཁྱེན་པ་གསུམ་གྱི་རྣམ་པ་སྒོམ་ཚུལ། སྦྱོར་བ་བཞི་ཉམས་སུ་ལེན་ཚུལ། འབྲས་
བུ་མངོན་དུ་བྱེད་ཚུལ་ལོ། །དང་པོ་ལ་གསུམ། རྣམ་མཁྱེན་མཚོན་བྱེད་ཀྱི་ཆོས་
རྣམས་ སྒོམ་ ཚུལ། ལམ་ ཤེས་ སྒོམ་ ཚུལ། གཞི་ ཤེས་ སྒོམ་ ཚུལ་ ལོ། །དང་ པོ་
ལ་བཅུ། སེམས་བསྐྱེད། གདམས་ངག །ངེས་འབྱེད་ཆ་མཐུན། རིགས། དམིགས་
པ། ཆེད་ དུ་ བྱ་ བ། གོ་ སྒྲུབ། འཇུག་ སྒྲུབ། ཚོགས་ སྒྲུབ། ངེས་ འབྱུང་ སྒྲུབ་ པ་ སྟེ་
བཅུའོ། །དང་པོ་སེམས་བསྐྱེད་སྟོན་པ་ལ། དེ་ནས་བཅོམ་ལྡན་འདས་ཀྱིས་གནས་
བརྟན་ ཚེ་ དང་ ལྡན་ པ་ རབ་ འབྱོར་ ལ་ བཀའ་ སྩལ་ པ། རབ་འབྱོར། བྱང་ ཆུབ་
སེམས་དཔའ་སེམས་དཔའ་ཆེན་པོ་རྣམས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་
ལས་བརྩམས་ཏེ། ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས། །
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ངེས་པར་འབྱུང་བར་འགྱུར་བ་དེ་བཞིན་དུ་ཁྱོད་
སྤོངས་པར་བྱོས་ཤིག །ཅེས་གསུངས། དེ་ཡང་སྟོན་པ་ཐུབ་པའི་དབང་པོས་སྐུ་རྫུ་
འཕྲུལ་གྱི་ཆོ་འཕྲུལ་དང་། ཐུགས་ཀུན་བརྗོད་པའི་ཆོ་འཕྲུལ་དང༌། གསུང་རྗེས་སུ་
བསྟན་པའི་ཆོ་འཕྲུལ་གསུམ་གྱི་སྒོ་ནས་དུས་གསུམ་གྱི་རྒྱལ་བ་ཀུན་གྱི་ཡུམ་
གཅིག་པུ་ཐེག་པ་གསུམ་གྱི་ཡོན་ཏན་རིན་པོ་ཆེའི་རིགས་མཐའ་དག་གང་ལས་
འབྱུང་བའི་ཆོས་ཀྱི་རྒྱ་མཚོ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིམ་
པོ་ཆེ་འདི་གསུངས་པའི་ཚེ་ཐོག་མར་སྣོད་བཅུད་སྦྱོང་བ་སོགས་སྔར་བཤད་པ་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལྟར་གྱི་གླེང་གཞི་བསྟན་པ་བསྡུད་པ་པོས་སྦྱར་བ་མཐོང་བ་བསྡུས་པ་ཡིན་ལ།
གསུང་ཚངས་པའི་དབྱངས་ཀྱིས་འདོམས་པར་མཛད་པ་ནི་སེམས་བསྐྱེད་ནས་
དབུ་ཚུགས་ཏེ་སྟོན་པར་མཛད་ལ། སྔར་བཤད་པ་ལྟར་ཡུམ་གསུམ་པོ་ཚིག་རྒྱས་
བསྡུས་མ་གཏོགས་བརྗོད་བྱའི་དོན་ལ་ཁྱད་པར་གང་ཡང་མེད་པས་ཡུམ་རྒྱས་པ་
དང་བར་པ་སྟོང་ཕྲག་ཉི་ཤུ་ལྔ་པ་ནས་ཇི་ལྟར་གསུངས་པ་ལྟར་སེམས་སྐྱེད་ལ་
གཞན་དོན་དོན་གཉེར་དང་། བྱང་ཆུབ་དོན་གཉེར་གཉིས་ཀ་ཚང་བའི་སེམས་
སྐྱེད་ཀྱི་ངོ་བོ་དང་། དེ་ཉིད་མདོར་བསྟན་རྒྱས་བཤད་དང༌། སེམས་སྐྱེད་ཀྱི་དབྱེ་
བ་རྣམས་འདིར་ཡང་སྦྱར་དགོས་པས་དེའི་ཚུལ་ནི་ཡུམ་འདིར་གསུངས་པའི་བྱང་
ཆུབ་སེམས་དཔའ་སེམས་དཔའ་ཆེན་པོ་ཞེས་པ་འདིས་གཞན་དོན་དོན་གཉེར་
དང་བྱང་ཆུབ་དོན་གཉེར་གཉིས་ཀ་ཚང་བའི་སེམས་བསྐྱེད་ཀྱི་ངོ་བོ་དངོས་སུ་
བསྟན་ཅིང་། མདོར་བསྟན་རྒྱས་བཤད་དང་དབྱེ་བ་རྣམས་དོན་གྱིས་བསྟན་པར་
འགྲེལ་ཆེན་ལས་གསུངས། དེ་ལ་སེམས་དཔའ་དང་པོས་བྱང་ཆུབ་དོན་གཉེར་
དང་། སེམས་ དཔའ་ གཉིས་ པས་ གཞན་ དོན་ དོན་ གཉེར་ བསྟན། སེམས་ཅན་
ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་འདོད་ཅེས་བྱང་ཆུབ་དོན་གཉེར་
མདོར་བསྟན་དང་། སྦྱིན་པའི་ཕར་ཕྱིན་ཚོགས་པར་བྱེད་པ་ནས་བཟུང་སྟོབས་
བཅུ་སོགས་སངས་རྒྱས་ཀྱི་ཡོན་ཏན་མཐའ་དག་རྫོགས་པར་སྒྲུབ་པར་འདོད་ཅེས་
བྱང་ཆུབ་དོན་གཉེར་རྒྱས་བཤད་དང་། སེམས་ཅན་མཐའ་དག་སྲིད་ཞི་གཉིས་
ཀའི་མཐའ་ལས་བསྒྲལ་ཏེ་མི་གནས་པའི་མྱང་འདས་ལ་འགོད་པར་འདོད་ཅེས་
གཞན་དོན་དོན་གཉེར་མདོར་བསྟན་དང་། སེམས་ཅན་རྣམས་ཀྱི་ངན་སོང་གི་
སྡུག་བསྔལ་རྒྱུན་བཅད་ནས་བདེ་འགྲོའི་རྟེན་ལ་འགོད་པར་འདོད་པ་དང་། སེར་
- 16 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
སྣ་ཅན་རྣམས་སྦྱིན་པ་ལ་འགོད་པ་ནས་སེམས་ཅན་རྣམས་མཐར་སངས་རྒྱས་ཀྱི་
ཡོན་ཏན་ཡོངས་སུ་རྫོགས་པ་ལ་འགོད་པར་འདོད་པ་ནི་གཞན་དོན་དོན་གཉེར་
རྒྱས་བཤད་ཀྱི་ཉམས་ལེན་བྱེད་ཚུལ་ཏེ། དེ་སྐད་དུ་ཡང་། སེམས་བསྐྱེད་པ་ནི་
གཞན་དོན་ ཕྱིར། །ཡང་ དག་ རྫོགས་ པའི་བྱང་ཆུབ་འདོད། །དེ་དང་དེ་ནི་མདོ་
བཞིན་དུ། །བསྡུས་དང་ རྒྱས་ པའི་ སྒོ་ནས་བརྗོད། །ཅེས་ གསུངས་ པ་ལྟར་ རོ། །
སེམས་སྐྱེད་ཀྱི་དབྱེ་བ་ནི་ཉེར་གཉིས་ཏེ། སེམས་བསྐྱེད་ཉེར་གཉིས་ནི། འདུན་པ་
དང་མཚུངས་པར་ལྡན་པ་ས་ལྟ་བུའི་སེམས་བསྐྱེད། བསམ་པ་དང་མཚུངས་པར་
ལྡན་པ་གསེར་བཟང་པོ་ལྟ་བུའི་སེམས་བསྐྱེད། ལྷག་པའི་བསམ་པ་དང་མཚུངས་
པར་ལྡན་པ་ཟླ་བ་ཚེས་པ་ལྟ་བུའི་སེམས་བསྐྱེད། མཁྱེན་གསུམ་རྗེས་མཐུན་པ་
བསྒོམ་པའི་སྦྱོར་བ་དང་མཚུངས་པར་ལྡན་པ་མེ་ལྟ་བུའི་སེམས་བསྐྱེད། སྦྱིན་པ་
དང་ལྡན་པ་གཏེར་ཆེན་པོ་ལྟ་བུའི་སེམས་བསྐྱེད། ཚུལ་ཁྲིམས་དང་ལྡན་པ་རིན་པོ་
ཆེའི་འབྱུང་ཁུངས་ལྟ་བུའི་སེམས་བསྐྱེད། བཟོད་པ་དང་ལྡན་པ་རྒྱ་མཚོ་ཆེན་པོ་ལྟ་
བུའི་ སེམས་བསྐྱེད། བརྩོན་ འགྲུས་ དང་ ལྡན་ པ་ རྡོ་ རྗེ་ ལྟ་ བུའི་ སེམས་ བསྐྱེད།
བསམ་གཏན་དང་ལྡན་པ་རིའི་རྒྱལ་པོ་ལྟ་བུའི་སེམས་བསྐྱེད། ཤེས་རབ་ཀྱི་ཕར་
ཕྱིན་དང་ལྡན་པ་སྨན་ལྟ་བུའི་སེམས་བསྐྱེད། ཐབས་མཁས་པ་དང་ལྡན་པ་དགེ་
བའི་བཤེས་གཉེན་ལྟ་བུའི་སེམས་བསྐྱེད། སྨོན་ལམ་དང་ལྡན་པ་ཡིད་བཞིན་གྱི་
ནོར་བུ་ལྟ་བུའི་སེམས་བསྐྱེད། སྟོབས་དང་ལྡན་པ་ཉི་མ་ལྟ་བུའི་སེམས་བསྐྱེད།
ཡེ་ཤེས་ཀྱི་ཕ་རོལ་ཏུ་ཕྱིན་པ་དང་ལྡན་པ་གླུ་དབྱངས་སྙན་པ་ལྟ་བུའི་སེམས་
བསྐྱེད། མངོན་ཤེས་དང་ལྡན་པ་རྒྱལ་པོ་ཆེན་པོ་ལྟ་བུའི་སེམས་བསྐྱེད། བསོད་
ནམས་དང་ཡེ་ཤེས་ཀྱི་ཚོགས་གཉིས་དང་ལྡན་པ་བང་མཛོད་ལྟ་བུའི་སེམས་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསྐྱེད། བྱང་ཕྱོགས་སོ་བདུན་དང་ལྡན་པ་ལམ་པོ་ཆེ་ལྟ་བུའི་སེམས་བསྐྱེད། སྙིང་
རྗེ་དང་ལྷག་མཐོང་གཉིས་དང་ལྡན་པ་བཞོན་པ་ལྟ་བུའི་སེམས་བསྐྱེད། གཟུངས་
སྤོགས་དང་ལྡན་པ་བཀོད་མའི་ཆུ་ལྟ་བུའི་སེམས་བསྐྱེད། ཆོས་ཀྱི་སྡོམ་བཞིའི་
དགའ་སྟོན་དང་ལྡན་པ་སྒྲ་སྙན་ལྟ་བུའི་སེམས་བསྐྱེད། བགྲོད་པ་གཅིག་པའི་ལམ་
དང་ལྡན་པ་ཆུ་བོའི་རྒྱུན་ལྟ་བུའི་སེམས་བསྐྱེད། ཆོས་ཀྱི་སྐུ་དང་མཚུངས་པར་ལྡན་
པ་སྤྲིན་ལྟ་བུའི་སེམས་བསྐྱེད་དེ་ཉི་ཤུ་རྩ་གཉིས་སོ། །སེམས་སྐྱེད་ཉེར་གཉིས་པོ་
འདིས་ནི། ས་ལམ་འབྲས་བུ་དང་བཅས་པའི་ཡོན་ཏན་མཐའ་དག་བསྡུས་ཏེ།
ཐོག་མར་དགེ་བའི་བཤེས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་
བསྟེན་ཏེ་རིགས་སད་པར་བྱས་ལ། ཚེ་འདི་ལས་བློ་ལོག་ནས་འཇིག་རྟེན་ཕྱི་མ་
དོན་གཉེར་གྱི་བསམ་པ་བརྟན་པོ་དང་། འཁོར་བ་སྤྱི་ལས་བློ་ལོག་ནས་ཐར་པ་
དོན་གཉེར་གྱི་བསམ་པ་བརྟན་པོ་བསྐྱེད་ལ་ཐར་པ་ཆ་མཐུན་གྱི་དགེ་རྩ་བསྐྱེད།
དེ་ནས་རང་ཉམས་ལ་དཔགས་ཏེ། སེམས་ཅན་རྣམས་ལ་བྱམས་སྙིང་རྗེ་ཤུགས་
དྲག་བསྐྱེད། དེས་ཀུན་ནས་བླངས་ཏེ་བྱང་ཆུབ་ཀྱི་སེམས་མཚན་ཉིད་ཚང་བ་ཞིག་
བསྐྱེད་ལ་དེ་ཉིད་བརྟན་ཞིང་སྟོབས་རྒྱས་པར་བྱས་ལ་གྲངས་མེད་གསུམ་གྱི་མགོ་
རྩོམ་པའི་སེམས་བསྐྱེད་ས་ལྟ་བུ་བསྐྱེད་དེ། དེ་ནི་ཐེག་པ་ཆེན་པོའི་ཚོགས་ལམ་
ཆུང་ངུའི་སྐབས་སོ། །དེ་ནས་གསེར་ལྟ་བུའི་སེམས་བསྐྱེད་ནས་བཟུང་ལམ་རིམ་
གྱིས་བགྲོད་ནས་སངས་རྒྱས་ཀྱི་གོ་འཕང་ཐོབ་པ་ན་མཁའ་ཁྱབ་ཀྱི་སེམས་ཅན་
རྣམས་ ལ་ཆོས་ ཀྱི་བདུད་རྩིའི་ཆར་འབེབས་ པས་བར་ ས་ ལམ་འབྲས་བུ་དང་
བཅས་པ་ཚང་བར་སྟོན་པ་ནི་སེམས་བསྐྱེད་ཉེར་གཉིས་སོ། །དེ་སྐད་དུ་ཡང་། དེ་
ཡང་ས་གསེར་ཟླ་བ་མེ། །གཏེར་དང་རིན་ཆེན་འབྱུང་གནས་མཚོ། །རྡོ་རྗེ་རི་སྨན་
- 18 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བཤེས་གཉེན་དང༌། །ཡིད་བཞིན་ནོར་བུ་ཉི་མ་གླུ། །རྒྱལ་པོ་མཛོད་དང་ལམ་པོ་
ཆ། །བཞོན་པ་བཀོད་མའི་ཆུ་དང་ནི། །སྒྲ་སྙན་ཆུ་བོ་སྤྲིན་རྣམས་ཀྱི། །རྣམ་པ་ཉི་
ཤུ་རྩ་གཉིས་སོ། །ཞེས་གསུངས་པ་ལྟར་རོ། །དེ་ལྟར་སེམས་བསྐྱེད་བསྒོམ་པ་ལ་
ལམ་གྱི་ལུས་ཡོངས་སུ་རྫོགས་པ་ཚང་བར་བྱེད། ཚུལ་དེ་ནི་དམིགས་སྐོར་ཐམས་
ཅད་ལའང་ཤེས་པར་བྱའོ། །འདི་ནི་ཤེར་ཕྱིན་གྱི་མན་ངག་རྗེ་བཙུན་བྱམས་པ་
མགོན་པོ་མངོན་རྟོགས་རྒྱན་དུ་གསུངས་པ་དཔལ་ཨ་ཏི་ཤ་དང་ཆོས་ཀྱི་རྒྱལ་པོ་
ཙོང་ཁ་པ་ཆེན་པོ་གཉིས་ཀྱི་ཐུགས་ཀྱི་བཅུད་ཕྱུང་བའི་གདམས་པ་བླ་ན་མེད་པ་སྟེ་
ཚུལ་འདི་ལ་ངེས་པ་བརྟན་པོ་རྙེད་པར་བྱའོ། །འདི་ནས་བཟུང་དམིགས་རྣམ་གང་
སྐྱོང་ཐམས་ཅད་ལ་སྦྱོར་བའི་ཆོས་དྲུག་སྔོན་དུ་བཏང་། དངོས་གཞི་སེམས་དྲུག་གི་
སྒོ་ནས་ཡིད་ལ་བྱ་སྟེ། སེམས་དྲུག་ནི་རྩེ་བའི་སེམས་དང༌། རྗེས་སུ་སྤྱོད་པའི་
སེམས་དང༌། རྣམ་པར་སྤྱོད་པའི་སེམས་དང༌། ངེས་པར་འཛིན་པའི་སེམས་དང་།
སྡོམ་པའི་སེམས་དང་། དོན་དམ་པའི་སེམས་ཏེ་དྲུག་གོ །དྲུག་པོ་འདིའི་སྒོ་ནས་
དམིགས་རྣམ་ཡིད་ལ་བྱེད་ཚུལ་ནི་ལམ་གྱི་ལུས་ཡོངས་སུ་རྫོགས་པའི་ཉམས་ལེན་
དཔྱད་འཇོག་གཉིས་ཀྱི་སྒོ་ནས་བྱ་ཚུལ་ཏེ་འདི་དག་གི་ཚུལ་ཞིབ་པར་འགྲེལ་ཆེན་
ལས་ཤེས་པར་བྱའོ། ། །
གཉིས་པ་གདམས་ངག་སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུ་འདི་
སྙམ་དུ་སེམས་ཏེ་ཞེས་པ་ནས། གལ་ཏེ་དེ་ལྟར་གནས་ན་དེ་ཉིད་འདིའི་གདམས་
པ་ དང་། རྗེས་སུ་བསྟན་ པ་ ལགས་ སོ། །ཞེས་ པའི་ བར་ གསུངས། འདི་ ལའང་
གདམས་ངག་གི་སྔོན་འགྲོ་དགེ་བའི་བཤེས་གཉེན་བསྟེན་ཚུལ་གྱི་གནད་བསྟན་
པ་དང། དེ་ནས་གདམས་ངག་དངོས་ལ་འཇུག་ཚུལ་གཉིས་ཡོད་ཅིང་། དང་པོ་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུ་འདི་སྙམ་དུ་སེམས་ཏེ། ཞེས་པ་ནས།
དེ་བཞིན་གཤེགས་པས་ཆོས་སྟོན་པའི་རྒྱུ་མཐུན་པའོ། །ཞེས་པའི་བར་གསུངས།
འདིའི་དོན་ནི། ཤེར་ཕྱིན་གྱི་མདོའི་དོན་བྱང་ཆུབ་ལམ་གྱི་རིམ་པ་མ་ནོར་བར་
སྟོན་པ་ནི་སངས་རྒྱས་ཀྱི་མཐུ་དང་སངས་རྒྱས་ཀྱི་བྱིན་རླབས་ཡིན་པས་ན་ལམ་མ་
ནོར་བར་སྟོན་པའི་དགེ་བའི་བཤེས་གཉེན་ལ་སངས་རྒྱས་ཀྱི་འདུ་ཤེས་བཞག་
དགོས་པ་དང་། དེས་བསྟན་པའི་ཆོས་རྣམས་སངས་རྒྱས་ཀྱི་མཐུས་བྱུང་བ་དང༌།
སངས་རྒྱས་ཀྱི་འཕྲིན་ལས་སུ་བལྟ་དགོས་པ་དང་། བྱང་ཆུབ་ལམ་གྱི་རིམ་པའི་
མན་ངག་འཚོལ་བའི་ཚེ་སངས་རྒྱས་ནས་བཟུང་སྟེ་རྒྱུད་པ་བར་མ་ཆད་པའི་དགེ་
བའི་བཤེས་གཉེན་གཅིག་ནས་གཅིག་ཏུ་བརྒྱུད་པ་དང་། གོང་མ་གོང་མའི་བྱིན་
རླབས་ངེས་པར་ཐོབ་པར་ཞིག་དགོས་པ་སོགས་བཤེས་གཉེན་བསྟེན་ཚུལ་གྱི་
གནད་ཁྱད་པར་ཅན་རྣམས་བསྟན་པ་ཡིན་ནོ། །དེ་ནས་གདམས་ངག་དངོས་ལ་
འཇུག་ཚུལ་ནི། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་རབ་འབྱོར་གྱིས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཞེས་པ་ནས། གདམས་པ་དང་
རྗེས་ སུ་བསྟན་པ་ལགས་སོ། །ཞེས་པའི་བར་གསུངས། གདམས་ངག་ ལ་ནང་
གསེས་ཀྱིས་ཕྱེ་ན་བཅུ་ཡོད་དེ། སྒྲུབ་པ་རང་གི་ངོ་བོ་ལ་གདམས་པ། སྒྲུབ་པའི་
དམིགས་པ་བདེན་པ་བཞི་ལ་གདམས་པ། སྒྲུབ་པའི་རྟེན་དཀོན་མཆོག་གསུམ་ལ་
གདམས་པ། སྒྲུབ་པ་མི་ཉམས་པའི་རྒྱུ་བྱ་བ་ངན་པ་ལ་མ་ཞེན་པ་ལ་གདམས་པ།
སྒྲུབ་པར་འཕེལ་བའི་རྒྱུ་ཡོངས་སུ་ངལ་བ་མེད་པ་ལ་གདམས་པ། ཐེག་དམན་དུ་
མི་ལྟུང་བའི་རྒྱུ་ཐེག་པ་ཆེན་པོའི་ལམ་ཡོངས་སུ་བཟུང་བ་ལ་གདམས་པ། སྒྲུབ་པ་
ལ་རང་དབང་དུ་འཇུག་པའི་རྒྱུ་སྤྱན་ལྔ་ལ་གདམས་པ། སྒྲུབ་པ་མྱུར་དུ་རྫོགས་
- 20 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པའི་རྒྱུ་མངོན་ཤེས་དྲུག་ལ་གདམས་པ། མཐོང་ལམ་ལ་གདམས་པ། སྒོམ་ལམ་
ལ་གདམས་པ་སྟེ་བཅུའོ། །སྒྲུབ་པ་རང་གི་ངོ་བོ་ནི། བྱང་ཆུབ་ལམ་རིམ་བསྒོམ་
པའི་ཚེ་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་གཉིས་ཟུང་དུ་འབྲེལ་བ་
ཉམས་ལེན་གྱི་གཙོ་བོར་བྱེད་པའོ། །སྒྲུབ་པའི་དམིགས་པ་བདེན་པ་བཞི་དང་།
རྟེན་དཀོན་མཆོག་གསུམ་དང་། མ་ཞེན་པ་དང་། མི་ངལ་བ་དང་། ལམ་ཡོངས་སུ་
འཛིན་པ་རྣམས་ནི་དངོས་ཟིན་ལྟར་རོ། །སྤྱན་ལྔ་ནི། ཤའི་སྤྱན་དང༌། ལྷའི་སྤྱན་
དང༌། ཤེས་རབ་ཀྱི་སྤྱན་དང་། ཆོས་ཀྱི་སྤྱན་དང་། སངས་རྒྱས་ཀྱི་སྤྱན་ཏེ་ལྔའོ། །
མངོན་ཤེས་དྲུག་ནི། ལྷའི་ མིག་ གི་མངོན་ཤེས། ལྷའི་རྣ་བའི་ མངོན་ཤེས། རྫུ་
འཕྲུལ་གྱི་མངོན་ཤེས། གཞན་སེམས་ཤེས་པའི་མངོན་ཤེས། སྔོན་གནས་རྗེས་སུ་
དྲན་པའི་མངོན་ཤེས། ཟག་པ་ཟད་པའི་མངོན་ཤེས་ཏེ་དྲུག་གོ །མཐོང་ལམ་དང་
སྒོམ་ལམ་ནི་ཡོངས་གྲགས་ལྟར་རོ། །དེ་ལྟར་སྒྲུབ་པ་རང་གི་ངོ་བོ་ལ་གདམས་པ་
ནས། སྒོམ་ལམ་ལ་གདམས་པའི་བར་བཅུ་པོ་འདི་ནི་ལམ་གྱི་ལུས་ཡོངས་སུ་
རྫོགས་པ་ཉམས་སུ་ལེན་ཚུལ་ཡིན་པར་འགྲེལ་ཆེན་ལས་གསུངས་ཏེ། དེ་ཉིད་
ལས། དེ་ལྟར་བྱས་ན་བྱང་ཆུབ་ཀྱི་སེམས་དང་དེས་འཕངས་པའི་ཆོས་ཀྱི་ངོ་བོ་
ཉིད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྒྲུབ་པ་གང་ཡིན་པ་མི་དམིགས་པའི་
རྣམ་པ་དང༌། དེའི་དམིགས་པ་གང་ཡིན་པ་འཕགས་པའི་བདེན་པ་བཞི་དང༌།
རྟེན་གང་ཡིན་པ་སྐྱབས་གསུམ་དང༌། ཁྱད་པར་དུ་འགྲོ་བའི་རྒྱུ་གང་ཡིན་པ་མ་
ཆགས་པ་དང་། ལམ་ལས་མི་ལྡོག་པར་འགྲོ་བའི་རྒྱུ་གང་ཡིན་པ་ཡོངས་སུ་མི་
ངལ་བ་དང༌། ཐེག་པ་གཞན་གྱིས་མི་འགྲོ་བའི་རྒྱུ་གང་ཡིན་པ་ལམ་ཡོངས་སུ་
འཛིན་པ་དང་། གཞན་གྱི་དྲིང་མི་འཇོག་པར་འགྲོ་བ་ཉིད་ཀྱི་རྒྱུ་གང་ཡིན་པ་སྤྱན་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལྔ་དང་། རྣམ་པ་ཐམས་ཅད་མཁྱེན་པ་ཉིད་ཀྱི་ཚོགས་ཡོངས་སུ་རྫོགས་པའི་རྒྱུ་
གང་ཡིན་པ་མངོན་པར་ཤེས་པ་དྲུག་དང་། མཐར་ཐུག་པར་འགྲོ་བའི་རྒྱུ་གང་
ཡིན་པ་མཐོང་བ་དང་སྒོམ་པའི་ལམ་དག་སྟེ་དེ་དག་ཐམས་ཅད་གདམས་ངག་གི་
སྐབས་སུ་བསྟན་ཏེ་འདི་ཙམ་ཁོ་ནས་དོན་ཐམས་ཅད་ཕུན་སུམ་ཚོགས་པར་འགྱུར་
བས་ཇི་སྐད་དུ་བཤད་པའི་གདམས་ངག་རྣམ་པ་བཅུ་གོ་རིམ་བཞིན་དུ་བསྟན་པ་
ཡིན་ནོ། །ཞེས་གསུངས་པ་ལྟར་རོ། །སེམས་བསྐྱེད་པའི་ རྗེས་སུ་གདམས་ངག་
སྟོན་པའི་གོ་རིམ་ནི། ཐེག་པ་ཆེན་པོར་སེམས་བསྐྱེད་ནས་ཚོགས་ལམ་ཆེན་པོ་
ཐོབ་པ་ན་མཆོག་གི་སྤྲུལ་སྐུའི་ཞལ་མཐོང་སྟེ་དེ་ལས་གདམས་པ་ཁྱད་པར་ཅན་
ཐོབ་པར་འགྱུར་ཞིང་། དེའི་དོན་ཉམས་སུ་བླངས་པ་ལས་ལམ་གོང་མ་རྣམས་
འཐོབ་པར་འགྱུར་བས་དེའི་དབང་དུ་མཛད་པར་འགྲེལ་ཆེན་ལས་གསུངས་སོ། །
དེ་སྐད་དུ་ཡང་། སྒྲུབ་དང་བདེན་པ་རྣམས་དང་ནི། །སངས་རྒྱས་ལ་སོགས་དཀོན་
མཆོག་གསུམ། །མ་ཞེན་ཡོངས་སུ་མི་ངལ་དང་། །ལམ་ནི་ཡོངས་སུ་འཛིན་པ་
དང༌། །སྤྱན་ལྔ་དང་ནི་མངོན་ཤེས་ཀྱི། །ཡོན་ཏན་དྲུག་དང་མཐོང་ལམ་དང༌། །
སྒོམ་ ཞེས་ བྱ་ ལ་ གདམས་ ངག་ ནི། །བཅུ་ ཡི་ བདག་ ཉིད་ ཤེས་ པར་ བྱ། །ཞེས་
གསུངས་པ་ལྟར་ རོ། །གདམས་ངག་བཅུའི་ནང་ནས་དགེ་འདུན་དཀོན་མཆོག་
ཟུར་དུ་བཀར་ནས་ཡུམ་བར་པ་ལས། ཆོས་དཀོན་མཆོག་ལ་གདམས་པའི་རྗེས་
སུ་ཆོས་དེ་ལྟ་བུ་ཉམས་སུ་ལེན་པའི་བྱང་ཆུབ་སེམས་དཔའ་དེ་ལ་གང་དང་གང་དུ་
སྐྱེ་བའི་ཁྱད་པར་དང་། དབང་པོ་རྣོ་རྟུལ་གྱི་ཁྱད་པར་སོགས་ཉི་ཤུ་གསུངས་པ་དེ་
རྗེ་བཙུན་གྱིས་མཚོན་བྱེད་དཔེ་དང་སྦྱར་བའི་དགེ་འདུན་ཉི་ཤུ་གསུངས་སོ། །དེ་
སྐད་དུ་ཡང་། དབང་པོ་བརྟུལ་དང་རྣོན་པོ་དག །དད་དང་མཐོང་ཐོས་རིགས་ནས་
- 22 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རིགས། །བར་ ཆད་ གཅིག་ པར་ སྐྱེས་ནས་དང་། །བྱེད་དང་ བྱེད་མིན་འོག་མིན་
འགྲོ །འཕར་ གསུམ་ སྲིད་ རྩེའི་ མཐར་ ཐུག་ འགྲོ །གཟུགས་ ཀྱི་ ཆགས་ བཅོས་
མཐོང་བ་ཡི། །ཆོས་ལ་ཞི་ལུས་མངོན་སུམ་བྱེད། །བསེ་རུ་དང་ནི་ཉི་ཤུའོ། །ཞེས་
གསུངས་པ་ལྟར་རོ། །དགེ་འདུན་ཉི་ཤུ་པོ་འདི་དག་གི་ངོས་འཛིན་མངོན་རྟོགས་
རྒྱན་གྱི་བསྡུས་དོན་དུ་ཞིབ་ཏུ་བྲིས་ཟིན་ཏོ། །
གསུམ་པ་ངེས་འབྱེད་ཆ་མཐུན་བཤད་པ་ནི། བཅོན་ལྡན་འདས། གཞན་
ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་ སྤྱོད་ཅིང་། ཤེས་རབ་ཀྱི་ཕ་རོལ་ཏུ་ ཕྱིན་པ་བསྒོམ་པས། ཅི་ལྟར་བསླབ་ན།
འདི་བྱང་ཆུབ་ཀྱི་སེམས་དེས་ཀྱང་རློམ་སེམས་སུ་མི་བགྱིད་པ་དེ་ལྟར་བསླབ་པར་
བགྱིའོ། །ཞེས་པ་ནས། རབ་འབྱོར། འདི་དག་ནི་བྱང་ཆུབ་སེམས་དཔའ་སེམས་
དཔའ་ཆེན་པོ་གོ་ཆ་ཆེན་པོ་བགོས་པ། ཐེག་པ་ཆེན་པོ་ལ་ཡང་དག་པར་ཞུགས་པ།
ཐེག་པ་ཆེན་པོ་ལ་ཡང་དག་པར་གནས་པའི་དགེ་བའི་བཤེས་གཉེན་རྣམས་སུ་
རིག་ པར་ བྱའོ། །ཞེས་ པའི་ བར་ གསུངས། འདི་ ལ་ ངེས་ འབྱེད་ ཆ་ མཐུན་ བཞི་
མདོར་བསྟན་པ་དང་། ངེས་འབྱེད་ཆ་མཐུན་བཞི་རྒྱས་པར་བཤད་པ་གཉིས་ལས།
དང་པོ་འདིའི་ངེས་འབྱེད་ཆ་མཐུན་ནི། ཐེག་པ་ཆེན་པོའི་སྦྱོར་ལམ་སྟེ། དེ་ལ་དྲོད་
དང་། རྩེ་མོ་དང་། བཟོད་པ་དང་། ཆོས་མཆོག་བཞི་ཡོད་ཅིང་། བཞི་པོ་དེས་སོ་
སོ་ལ་དམིགས་པ་དང་། རྣམ་པ་དང༌། རྒྱུའི་སྒོ་ནས་ཁྱད་པར་དུ་འཕགས་པ་དག་
སྤངས་བྱ་ལྡན་པའི་སྒོ་ནས་ཁྱད་པར་དུ་འཕགས་པ་དང་། ཡོངས་འཛིན་གྱིས་ཁྱད་
པར་ དུ་ འཕགས་ པ་ ལྔ་ ཡོད་ དེ། དེ་སྐད་དུ་ཡང་། དམིགས་ པ་ དང་ནི་རྣམ་པ་
དང༌། །རྒྱུ་དང་ཡོངས་སུ་འཛིན་པ་ཡིས། །བྱང་ཆུབ་སེམས་དཔའ་སྐྱོབ་པ་ཡི། །
༡3-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དྲོད་སོགས་བདག་ཉིད་ཇི་བཞིན་དུ། །རྣམ་རྟོག་བཞི་པོ་ལྡན་བརྟེན་པ། །ཆུང་དང་
འབྲིང་དང་ཆེན་པོ་རྣམས། །ཉན་ཐོས་བསེ་རུ་ལྟ་བུ་དང༌། །བཅས་པ་དག་ལས་
ཁྱད་པར་འཕགས། །ཞེས་གསུངས་པ་ལྟར་རོ། །ངེས་འབྱེད་ཆ་མཐུན་བཞི་རྒྱས་
པར་བཤད་པ་ལ་དྲུག །ཐེག་པ་ཆེན་པོའི་སྦྱོར་ལམ་དྲོད་བཤད་པ། སྦྱོར་ལམ་རྩེ་
མོ་བཤད་པ། སྦྱོར་ལམ་བཟོད་པ་བཤད་པ། སྦྱོར་ལམ་ཆོས་མཆོག་བཤད་པ།
རྣམ་རྟོག་བཞི་སྤངས་བྱར་ལྡན་པའི་ཚུལ་བཤད་པ། ཡོངས་འཛིན་བཤད་པ་དང་
དྲུག་གོ །དང་ པོ་ ནི། བཅོམ་ ལྡན་ འདས། གཞན་ ཡང་། ཞེས་ པ་ ནས། ཕྱིར་ མི་
ལྡོག་པའི་བྱང་ཆུབ་སེམས་དཔའི་ས་ལ་གནས་པ་སྟེ་མི་གནས་པའི་ཚུལ་གྱིས་
ལེགས་ པར་ གནས་ པ་ ལགས་སོ། །ཞེས་ པའི་ བར་ གསུངས། འདི་ ལའང་ནང་
གསེས་ཀྱིས་ཕྱེ་ན་དྲོད་ཆུང་ངུ་དང༌། དྲོད་འབྲིང་དང༌། དྲོད་ཆེན་པོ་དང་གསུམ་
དྲོད་ཆུང་ངུ་ལ་དམིགས་པ་དང་། རྣམ་པ་དང་། རྒྱུའི་སྒོ་ནས་ཁྱད་པར་འཕགས་པ་
གསུམ་དུ་ཡོད་དེ། དམིགས་པ་ནི་གཟུགས་མི་རྟག་པ་ལ་སོགས་པ་དང༌། རྣམ་པ་
ནི་དེ་དག་ལ་བདེན་ཞེན་འགོག་པ་དང༌། རྒྱུའི་ཁྱད་པར་ནི་འདིའི་མཐུ་ལས་ཐེག་
པ་གསུམ་གྱི་རྟོགས་རིགས་ཐམས་ཅད་འབྱུང་བའོ། །རྒྱུའི་ཁྱད་པར་འདི་ནི་སྦྱོར་
ལམ་གཞན་ཐམས་ཅད་ལའང་སྦྱོར་བར་གསུངས་སོ། །དེ་བཞིན་ཏུ་འབྲིང་ལའང་
དམིགས་པ་དང་རྣམ་པ་གཉིས་སུ་ཡོད་ཅིང་། དྲོད་ཆེན་པོ་ལའང་དམིགས་པ་དང་
རྣམ་པ་གཉིས་སུ་ཡོད་དོ། །དྲོད་ཆུང་ངུ་སྟོན་པ་ལ། བཅོམ་ལྡན་འདས། གཞན་
ཡང་། ཞེས་པ་ནས། སངས་རྒྱས་ཀྱི་ཆོས་ཐམས་ཅད་རྒྱས་པར་བསྟན་ཏོ། །ཞེས་
པའི་བར་ གསུངས། དྲོད་འབྲིང་སྟོན་པ་ལ། དེ་ནས་བཅོམ་ལྡན་འདས་ཚེ་ དང་
ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །ཞེས་པ་ནས་གནས་པ་དང་
-24-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བྲལ་བ་མ་ལགས་པ་ཡང་མ་ལགས་སོ། །དེ་ཅིའི་སླད་དུ་ཞེ་ན། མིང་དེ་མ་མཆིས་
པའི་སླད་དུའོ། །དེ་ལྟར་མིང་དེ་གནས་པ་མ་ལགས་ཤིང་མི་གནས་པ་ཡང་མ་
ལགས་ལ། གནས་ པ་ དང་ བྲལ་བ་ མ་ ལགས་ཤིང་ གནས་ པ་ དང་ བྲལ་བ་མ་
ལགས་པ་ཡང་མ་ལགས་སོ། །ཞེས་པའི་བར་གསུངས། དྲོད་ཆེན་པོའི་དམིགས་
པ་དང་རྣམ་པ་སྟོན་པ་ལ། བཅོམ་ལྡན་འདས། གལ་ཏེ་དེ་ལྟར་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོ་བཤད་པ་དང་བསྟན་པ་དང་ཉེ་བར་བསྟན་པ་ལ་བྱང་ཆུབ་
སེམས་དཔའ་སེམས་དཔའ་ཆེན་པོའི་སེམས་མི་འགོང་ཀུན་ཏུ་མི་ཞུམ། ཞེས་པ་
ནས། ཕྱིར་མི་ལྡོག་པའི་བྱང་ཆུབ་སེམས་དཔའི་ས་ལ་གནས་པ་སྟེ་མི་གནས་པའི་
ཚུལ་གྱིས་ལེགས་པར་གནས་པ་ལགས་སོ། །ཞེས་པའི་བར་གསུངས། སྦྱོར་ལམ་
དྲོད་ཆུང་ འབྲིང་ ཆེ་ གསུམ་ ཀ་ ལ་ དམིགས་ པ་ དང་ རྣམ་ པ་ ལྟར་ ཡོད་ ཚུལ་ནི།
དམིགས་པ་མི་རྟག་ལ་སོགས་པ། །བདེན་པའི་རྟེན་ཅན་དེ་ཡི་ནི། །རྣམ་པ་མངོན་
ཞེན་ལ་སོགས་འགོག །ཐེག་པ་གསུམ་ཆར་འཐོབ་པའི་རྒྱུ། །གཟུགས་སོགས་
འདུ་འགོད་གནས་ བྲལ་དང་། །གནས་དང་བཏགས་དང་བརྗོད་དུ་མེད། །ཅེས་
གསུངས་སོ། །སྦྱོར་ལམ་རྩེ་མོ་ལ་ཆུང་འབྲིང་ཆེ་གསུམ་ཡོད་ཅིང་གསུམ་པོ་དེའི་
དམིགས་པ་དང་རྣམ་པ་སྟོན་པ་ལ། བཅོམ་ལྡན་འདས། གཞན་ཡང་བྱང་ཆུབ་
སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་ཅིང་
ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པས་གཟུགས་ལ་གནས་པར་མི་བགྱིའོ། །
ཞེས་པ་ནས། བཅོམ་ཞིང་ཕྱིར་ཕྱོགས་པར་མི་འགྱུར། མི་དངངས་ཀུན་ཏུ་མི་སྐྲག་
ཀུན་ཏུ་སྐག་ པ་དང་ལྡན་པར་མི་འགྱུར་ན་བྱང་ཆུབ་སེམས་དཔའ་ཆེན་པོ་ཤེས་
རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བར་རིག་པར་བགྱིའོ། །ཞེས་པའི་བར་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གསུངས། སྦྱོར་ལམ་བཟོད་པ་ལ་ཆུང་འབྲིང་ཆེ་གསུམ་ཡོད་ཅིང་། གསུམ་པོ་དེའི་
དམིགས་པ་དང་རྣམ་པ་སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་
ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །ཞེས་པ་ནས། དེ་ཅིའི་ཕྱིར་ཞེ་ན།
ཆོས་ཐམས་ཅད་ནི་ཉེ་བར་མི་རྟོག་ཅིང་མ་ཟིན་པས་སོ། །ཞེས་པའི་བར་གསུངས།
སྦྱོར་ ལམ་ ཆོས་ མཆོག་ ལ་ ཆུང་ འབྲིང་ ཆེ་ གསུམ་ ཡོད་ ཅིང་། གསུམ་ པོ་ དེའི་
དམིགས་པ་དང་རྣམ་པ་སྟོན་པ་ལ། འདི་ནི་བྱང་ཆུབ་སེམས་དཔའ་སེམས་དཔའ་
ཆེན་པོའི་ཏིང་ངེ་འཛིན་ཆོས་ཐམས་ཅད་ལེན་པ་མེད་པ་ཞེས་བྱ་བ་སྟེ། ཞེས་པ་
ནས། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་
སློབ་ན་ཤེས་རབ་ཀྱི་ཕ་རོལ་ཏུ་ ཕྱིན་པ་ལ་སློབ་བོ། །ཞེས་པའི་བར་གསུངས།
སྦྱོར་ལམ་རྩེ་མོ་ཆུང་འབྲིང་ཆེ་གསུམ་གྱི་དམིགས་པ་དང་རྣམ་པ་སྟོན་ པ་ ལ།
མངོན་རྟོགས་རྒྱན་དུ། གཟུགས་སོགས་མི་གནས་དེ་དག་ནི། །དེ་ཡི་ངོ་བོ་རང་
བཞིན་མེད། །དེ་ དག་གཅིག་གི་རང་བཞིན་གཅིག །དེ་མི་རྟག་སོགས་པར་མི་
གནས། །དེ་རྣམས་དེ་ཡི་ངོ་བོས་སྟོང་། །དེ་དག་གཅིག་གི་རང་བཞིན་གཅིག །
ཆོས་རྣམས་མི་འཛིན་གང་ཡིན་དང་། །དེ་དག་མཚན་མར་མི་མཐོང་ཕྱིར། །ཤེས་
རབ་ ཀྱིས་ ནི་ ཡོངས་ རྟོག་ པ། །ཐམས་ ཅད་ དམིགས་ སུ་ མེད་ པར་ རོ། །ཞེས་
གསུངས། སྦྱོར་ལམ་བཟོད་པ་ཆུང་འབྲིང་ཆེ་གསུམ་གྱི་དམིགས་པ་དང་རྣམ་པ་
སྟོན་པ་ལ། གཟུགས་སོགས་ངོ་བོ་ཉིད་མེད་ཉིད། །དེ་མེད་པ་ཉིད་ངོ་བོ་ཉིད། །དེ་
དག་ སྐྱེ་མེད་ངེས་འབྱུང་མེད། །དག་དང་དེ་དག་མཚན་མ་མེད། །དེ་ཡི་མཚན་
མར་ མི་བ རྟེན་ པས། །མོས་མིན་ འདུ་ ཤེས་ མེད་ པ་ཡིན། །ཞེས་ གསུངས། སྦྱོར་
ལམ་ཆོས་མཆོག་ཆུང་འབྲིང་ཆེ་གསུམ་གྱི་དམིགས་པ་དང་རྣམ་པ་སྟོན་པ་ལ། ཏིང་
- 26 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
འཛིན་དེ་ཡི་བྱེད་པ་ཉིད། །ལུང་སྟོན་པ་དང་རློམ་པ་ཟད། །གསུམ་པོ་ཕན་ཚུན་ངོ་
བོ་གཅིག །ཏིང་འཛིན་རྣམ་པར་མི་རྟོག་པ། །དེ་ལྟར་ངེས་འབྱེད་ཆ་མཐུན་ནི། །
ཆུང་དང་འབྲིང་དང་ཆེན་པོ་ཡིན། །ཞེས་གསུངས། ལྔ་པ་རྣམ་རྟོག་བཞི་སྤང་བྱར་
ལྡན་པའི་ཁྱད་པར་བཤད་པ་ནི། དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་
རིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་
སེམས་དཔའ་ཆེན་པོ་དེ་ལྟར་སློབ་ན། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་
ལགས་སམ། ཞེས་པ་ནས། བཅོམ་ལྡན་འདས། རྣམ་པར་ཤེས་པ་གང་ལགས་པ་
དེ་ ཡང་ དབང་ པོ་དྲུག་དང༌ ཕུང་པོ་ལྔ་ པོ་ དེ་ དག་ལགས་སོ། །ཞེས་ པའི་བར་
གསུངས། རྣམ་རྟོག་བཞི་པོ་སྤང་བྱར་ལྡན་པའི་ཁྱད་པར་ལ་རྣམ་རྟོག་བཞི་ནི་
གཟུང་རྟོག་ གཉིས་ དང༌། འཛིན་རྟོག་གཉིས་ཏེ་བཞིའོ། །གཟུང་རྟོག་གཉིས་ནི་
ཀུན་ནས་ཉོན་མོངས་ཕྱོགས་སྤང་བྱ་གཟུང་རྟོག་དང་། རྣམ་བྱང་ཕྱོགས་གཉེན་པོ་
གཟུང་རྟོག་གཉིས་སོ། །འཛིན་རྟོག་གཉིས་ནི་རྫས་འཛིན་དང་། བཏགས་འཛིན་
གཉིས་སོ། །རྟོག་པ་བཞི་པོ་དེ་རེ་རེ་ལའང་མུ་དགུ་དགུར་གསུངས་སོ། །དེ་སྐད་
དུ་ཡང་། གཞི་དང་དེ་ཡི་གཉེན་པོ་ཡིས། །གཟུང་བར་རྟོག་པ་རྣམ་པ་གཉིས། །
རྨོངས་དང༌ ཕུང་ སོགས་ བྱེ་ བྲག་གིས། །དེ་ནི་ སོ་སོར་རྣམ་པ་དགུ །རྫས་དང་
བཏགས་ པའི་ རྟེན་ ཅན་ གྱིས། །འཛིན་ པའང་ རྣམ་ པ་ གཉིས་ སུ་ འདོད། །རང་
དབང་ བདག་ སོགས་ ངོ་བོ་ དང་། །ཕུང་ སོགས་ རྟེན་ ལས་ དེ་ བཞིན་ནོ། །ཞེས་
གསུངས་པ་ལྟར་རོ། ། །
དྲུག་པ་ཡོངས་འཛིན་གྱི་ཁྱད་པར་བཤད་པ་ནི། བཅོམ་ལྡན་འདས། ཐེག་
པ་ལ་གསར་དུ་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་
，
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསྟན་པ་འདི་ཐོས་ནའང་ཞིང་ཀུན་ཏུ་སྐྲག་ལ་ཀུན་ཏུ་སྐྲག་པ་དང་ལྡན་པར་མི་
འགྱུར་རམ། ཞེས་པ་ནས། ཐེག་པ་ཆེན་པོ་ལ་ཡང་དག་པར་གནས་པའི་དགེ་བའི་
བཤེས་གཉེན་རྣམས་སུ་རིག་པར་བྱའོ། །ཞེས་པའི་བར་གསུངས། ཐེག་པ་ཆེན་
པོའི་སྦྱོར་ལམ་ཐོབ་པའི་སེམས་དཔའ་རྣམས་ཕྱི་ནང་གི་ཡོངས་འཛིན་གཉིས་ཀྱིས་
རྒྱུན་ཏུ་བཟུང་བས་ཡོན་ཏན་མི་ཉམས་ཤིང་། གོང་ནས་གོང་དུ་འཕེལ་བ་དང་།
བདུད་དང་སྡིག་གྲོགས་ཀྱིས་མི་ཚུགས་སོ། །དེ་སྐད་དུ་ཡང་། སེམས་མི་འགོང་བ་
ཉིད་ལ་སོགས། །ངོ་བོ་ཉིད་མེད་སོགས་སྟོན་བྱེད། །དེ་ཡི་མི་མཐུན་ཕྱོགས་བོར་
པ། །རྣམ་པ་ཀུན་ཏུ་ཡོངས་འཛིན་ཡིན། །ཞེས་གསུངས་པ་ལྟར་རོ། །ངེས་འབྱེད་
ཆ་མཐུན་སྟོན་པའི་ཤེར་ཕྱིན་གྱི་མདོ་འདིས་ཟབ་མོ་དབུ་མའི་ལྟ་བ་སྒོམ་ཚུལ་
ལེགས་པར་བསྟན་ཏེ་སེམས་ཅན་རྣམས་ཁམས་གསུམ་འཁོར་བ་འདིར་འཁོར་ཏེ་
སྡུག་བསྔལ་བརྒྱུད་མར་མྱོང་བ་ནི་རང་རྒྱུད་ཀྱི་བདག་འཛིན་མ་རིག་པ་འདིའི་མཐུ་
ལས་བྱུང་བ་ཡིན་པས་འཁོར་བའི་རྩ་བ་བདག་འཛིན་མ་རིག་པ་འདི་ཡིན་པ་དང༌།
བདག་འཛིན་མ་རིག་པ་འདི་སྤོང་བ་ལ་འདིའི་འཛིན་སྟངས་ཀྱི་ཡུལ་རིགས་པས་
སུན་ཕྱུང་ནས་བདག་མེད་རྟོགས་པའི་ལྟ་བ་རྣམ་དག་རྙེད་དགོས་པ་དང་། བདག་
མེད་ པའི་ གནས་ ལུགས་ སྒོམ་ པའི་ ཚེ་ བདག་ འཛིན་ གྱི་ འཛིན་སྟངས་ ཀྱི་ཡུལ་
བཀག་པའི་མེད་དགག་སྟོང་སང་སྒོམ་དགོས་ཀྱི་དེའི་ཚེ་ སྒྲུབ་པ་དང་མ་ཡིན་
དགག་ གི་རྣམ་པ་འཆར་མི་རུང་བ་དང༌། ཐ་སྙད་དུ་མིང་ཙམ་གྱི་སྒོ་ནས་རྟེན་
འབྲེལ་བྱ་བྱེད་ཐམས་ཅད་འཐད་པ་དང༌། དབུ་མའི་ལྟ་བ་འདིའི་མཐུ་ལས་ཐེག་
པ་གསུམ་གྱི་ཡོན་ཏན་མཐའ་དག་འབྱུང་བ་དང༌། བྱང་ཆུབ་ཀྱི་སེམས་དང་ཟབ་མོ་
དབུ་མའི་ལྟ་བ་གཉིས་ལ་སྒོམ་སྟོབས་ཀྱི་མྱོང་བ་ཕུལ་ཕྱིན་ཐོན་པ་ཐེག་ཆེན་སྦྱོར་
- 28 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལམ་འདི་ཐོབ་བ་ན། སོ་སོའི་སྐྱེ་བོ་ཡིན་ཀྱང་བྱིས་པའི་རྒུད་པ་ཀུན་ལས་འདས་
ཤིང་། གཟུངས་དང་སྤོབས་པ་དང་ཏིང་ངེ་འཛིན་དང་མངོན་པར་ཤེས་པ་རྒྱ་ཆེན་
པོ་ཐོབ་ཅིང་། རྒྱལ་བ་རྣམས་ཀྱིས་རྒྱུན་དུ་བྱིན་གྱིས་རློབས་པ་སོགས་ཡོན་ཏན་
མཐའ་ཡས་པ་ཐོབ་པར་མདོ་ལས་གསུངས་སོ། །
བཞི་པ་ རིགས་སྟོན་པར་བྱེད་པ་ལ། དེ་སྐད་ཅེས་བཀའ་སྩལ་པ་དང༌།
བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་གསོལ་ཏོ། །ཞེས་
པ་ནས། རབ་ འབྱོར། བྱང་ ཆུབ་ སེམས་ དཔའ་ སེམས་ དཔའ་ ཆེན་ པོ་ ནི་ ཆོས་
ཐམས་ཅད་ཀྱི་ཆགས་པ་མེད་པ་ལ་སློབ་བོ། །ཞེས་པའི་བར་གསུངས། རིགས་ལ་
བཅུ་ གསུམ་ གསུངས་ཏེ། རིགས་ བཅུ་ གསུམ་ནི། དྲོད་ ཀྱི་རྟེན་རིགས། རྩེ་ མོའི་
རྟེན་རིགས། བཟོད་པའི་རྟེན་རིགས། ཆོས་མཆོག་གི་རྟེན་རིགས། མཐོང་ལམ་གྱི་
རྟེན་རིགས། སྒོམ་ལམ་གྱི་རྟེན་རིགས། གཉེན་པོ་བར་ཆད་མེད་ལམ་སྐྱེ་བ་ལ་
མངོན་དུ་ཕྱོགས་པའི་རྟེན་རིགས། སྤང་བྱའི་ས་བོན་འགག་པ་ལ་མངོན་དུ་ཕྱོགས་
པའི་རྟེན་རིགས། སྤང་བྱ་རྣམས་ཡོངས་སུ་གཏུགས་པའི་རྣམ་གྲོལ་ལམ་གྱི་རྟེན་
རིགས། སྲིད་ཞིའི་མཐའ་ འགོག་ པའི་ ཤེས་ རབ་ སྙིང་ བརྩེར་ བཅས་ པའི་ རྟེན་
རིགས། ཉན་ཐོས་ སོགས་དམན་ལམ་དང་ཐུན་མོང་མིན་པའི་རྟེན་ རིགས། ས་
བཅུ་ཐོབ་སྟེ་གཞན་གྱི་དོན་གྱི་གོ་རིམ་གྱི་རྟེན་རིགས། ཤེས་བྱའི་གནས་རྣམས་ལ་
ཡེ་ཤེས་རྩོལ་པ་མི་མངའ་བར་འཇུག་པའི་རྟེན་རིགས་ཏེ་བཅུ་གསུམ་མོ། །རིགས་
བཅུ་གསུམ་པོ་དེ་དག་སྦྱོར་ལམ་དྲོད་སོགས་བཅུ་གསུམ་པོ་དེ་དག་སོ་སོའི་རྟེན་གྱི་
ཆོས་ཉིད་དུ་གསུངས་སོ། །དེ་སྐད་དུ་ཡང་། རྟོགས་པ་ཡིན་ནི་ཆོས་དྲུག་དང༌། །
གཉེན་པོ་དང་ནི་སྤོང་བ་དང་། །དེ་དག་ཡོངས་སུ་གཏུགས་པ་དང་། །ཤེས་རབ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྙིང་བརྩེར་བཅས་པ་དང༌། །སློབ་མ་ཐུན་མོང་མིན་ཉིད་དང་། །གཞན་གྱི་དོན་གྱི་
གོ་རིམ་དང༌། །ཡེ་ཤེས་རྩོལ་བ་མི་མངའ་བ། །འཇུག་པའི་རྟེན་ལ་རིགས་ཤེས་
བྱ། །ཆོས་ ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་རུང་ མ་ ཡིན། །
བརྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་ཡོངས་སུ་བརྗོད། །ཅེས་གསུངས་
པ་ལྟར་རོ། །རིགས་འདི་ནི་ཤིན་ཏུ་རྒྱ་ཆེ་སྟེ། ཐོག་མར་ལམ་ལ་འཇུག་པའང་
རིགས་སད་ནས་འཇུག་དགོས། ཚོགས་ལམ་ནས་སྦྱོར་ལམ་དི་འཕོ་བའང་རིགས་
ལ་དམིགས་པ་གོང་འཕེལ་དུ་འཕོ་བ་ཡིན་ཏེ། སེམས་ཀྱི་ཆོས་ཉིད་ལ་རིགས་ཞེས་
བརྗོད་ལ། སེམས་ཀྱི་ཆོས་ཉིད་ལ་དམིགས་ནས་ཞི་ལྷག་ཟུང་འབྲེལ་འཐོབ་པ་ན་
སྦྱོར་ལམ་དྲོད་ཐོབ། དེ་གོང་འཕེལ་དུ་སོང་སྟེ་སེམས་ཀྱི་ཆོས་ཉིད་མངོན་སུམ་དུ་
མཐོང་བ་ན། མཐོང་ལམ་ས་དང་པོ་ཐོབ། སེམས་ཀྱི་ཆོས་ཉིད་ཀྱི་སྟེང་དུ་ཉོན་
མོངས་ཀྱི་ས་བོན་ཟད་པ་ན་ས་བརྒྱད་པ་ཐོབ། སེམས་ཀྱི་ཆོས་ཉིད་ལ་གཉིས་སྣང་
འཁྲུལ་པ་དག་པ་ན་རྣམ་པ་ཐམས་ཅད་མཁྱེན་པའི་གོ་འཕང་ཐོབ་བོ། །དེའི་ཕྱིར་
རིགས་བཅུ་གསུམ་པོ་འདིས་ས་ལམ་འབྲས་བུ་དང་བཅས་པ་བསྡུས་པར་འགྲེལ་
ཆེན་ལས་བཤད་དོ། ། །
ལྔ་ པ་ དམིགས་པ་སྟོན་པར་བྱེད་ པ་ལ། རབ་འབྱོར། བྱང་ཆུབ་སེམས་
དཔའ་སེམས་དཔའ་ཆེན་པོ་ནི་ཆོས་ཐམས་ཅད་རྗེས་སུ་རྟོགས་པའི་དོན་དུ་ཆགས་
པ་མེད་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་འཚང་རྒྱ་སྟེ། རབ་འབྱོར། བྱང་ཆུབ་དོན་དུ་གཉེར་བས་ན་བྱང་ཆུབ་སེམས་
དཔའ་སེམས་དཔའ་ཆེན་པོ་ཞེས་བྱའོ། །ཞེས་གསུངས། སྒྲུབ་པའི་དམིགས་པ་ལ་
བཅུ་ གཅིག་ གསུངས་ཏེ། བཅུ་ གཅིག་ནི། བླང་ བྱ་ དགེ་བ། དོར་ བྱ་མི་དགེ་བ།
- 30 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བཏང་ སྙོམས་ སུ་ བཞག་ བྱ་ ལུང་ མ་ བསྟན། འཇིག་ རྟེན་ པ། འཇིག་རྟེན་ ལས་
འདས་པ། ཟག་བཅས། ཟག་མེད། འདུས་བྱས། འདུས་མ་བྱས། ཐུན་མོང་བའི་
ཡོན་ཏན། ཐུན་མོང་མ་ཡིན་པའི་ཡོན་ཏན་ཏེ་བཅུ་གཅིག་གསུངས་སོ། །དེ་སྐད་དུ་
ཡང་། དམིགས་པ་ཆོས་རྣམས་ཐམས་ཅད་དེ། །དེ་ཡང་དགེ་ལ་སོགས་པ་ཡིན། །
འཇིག་རྟེན་པ་ཡི་རྟོགས་པ་དང༌། །གང་དག་འཇིག་རྟེན་འདས་འདོད་དང༌། །ཟག་
བཅས་ཟག་པ་མེད་ཆོས་དང༌། །གང་དག་འདུས་བྱས་འདུས་མ་བྱས། །སློབ་མ་
ཐུན་མོང་ཆོས་རྣམས་དང་། །གང་དག་ཐུབ་པའི་ཐུན་མོང་མིན། །ཞེས་གསུངས་པ་
ལྟར་རོ། །དམིགས་པ་འདིས་ཀྱང་ལས་དང་པོ་པའི་ས་ནས་སངས་རྒྱས་ཀྱི་སའི་
བར་གྱི་ཆོས་ཀུན་བསྡུས་སོ། ། །
དྲུག་པ་ཆེད་དུ་བྱ་བ་སྟོན་པ་ལ། རབ་འབྱོར་གྱིས་གསོལ་བ། བཅོམ་ལྡན་
འདས་ཀྱིས་གང་ཡང་འདི་སྐད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་
ཞེས་བཀའ་སྩལ་པ། ཞེས་པ་ནས། བཅོམ་ལྡན་འདས་ཀྱིས་ཉོན་མོངས་པ་མེད་པ་
ལ་གནས་པའི་མཆོག་ཏུ་གསུངས་པ་ལྟར་སྟོན་པ་ལེགས་སོ་ལེགས་སོ། །ཞེས་
པའི་བར་གསུངས། ཆེད་དུ་བྱ་བ་འདི་ལ་གསུམ་གསུངས་ཏེ། གསུམ་ནི། སེམས་
དཔའ་ཆེན་པོ། སྤོང་བ་ཆེན་པོ། རྟོགས་པ་ཆེན་པོ་སྟེ་གསུམ་མོ། །གསུམ་པོ་དེས་
ཆེད་དུ་བྱ་ཚུལ་ནི། རང་ཉིད་སེམས་ཅན་ཀུན་གྱི་མཆོག་ཉིད་དུ་བྱེད་པའི་ཆེད་
དང་། སྤང་བྱ་མི་མཐུན་ཕྱོགས་མ་ལུས་པ་སྤོང་བའི་ཆེད་དང་། ཐོབ་བྱ་རྟོགས་པ་
མ་ལུས་པ་ཐོབ་པའི་ཆེད་དུ་བྱེད་པའོ། །དེ་སྐད་དུ་ཡང་། སེམས་ཅན་ཀུན་མཆོག་
ཉིད་སེམས་དང་། །སྤོང་དང་རྟོགས་དང་གསུམ་པོ་ལ། །ཆེན་པོ་གསུམ་གྱི་རང་
འབྱུང་གི །ཆེད་དུ་བྱ་བ་འདི་ཤེས་བྱ། །ཞེས་གསུངས་པ་ལྟར་རོ། །
31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བདུན་པ་གོ་སྒྲུབ་སྟོན་པ་ལ། དེ་ནས་བཅོམ་ལྡན་འདས་ལ་ཚེ་དང་ལྡན་པ་
གང་པོ་བྱམས་མའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་
དཔའ་ཆེན་པོ་སེམས་དཔའ་ཆེན་པོ་ཞེས་བགྱི་བ་གང་ལགས་པ་འདི་ནི་སེམས་
དཔའ་དེ་གོ་ཆ་ཆེན་པོ་བགོས་པ། ཞེས་པ་འདི་གསུངས། གོ་སྒྲུབ་ལ་སྦྱིན་པའི་གོ་
སྒྲུབ་ནས། ཤེས་རབ་ཀྱི་གོ་སྒྲུབ་བར་དྲུག་ཡོད་ཅིང་། ཕར་ཕྱིན་དྲུག་པོ་དེ་རེ་རེ་
ལའང་གཞན་ལྔ་ལྔ་ཚང་བར་བྱས་ལ། དྲུག་ལྡན་དྲུག་ལྡན་དུ་བྱས་ཏེ་གོ་ཆའི་སྒྲུབ་
པ་སུམ་ཅུ་སོ་དྲུག་ཏུ་གསུངས་སོ། །དེ་སྐད་དུ་ཡང་། དེ་དག་སོ་སོའི་སྦྱིན་ལ་
སོགས། །རྣམ་པ་དྲུག་ཏུ་བསྡུས་པ་ཡིས། །གོ་ཆའི་སྒྲུབ་ པ་ གང་ ཡིན་ཏེ། །དྲུག་
ཚན་དྲུག་གིས་ཇི་བཞིན་བཤད། །ཅེས་གསུངས་པ་ལྟར་རོ། །
བརྒྱད་པ་འཇུག་སྒྲུབ་སྟོན་པར་བྱེད་པ་ལ། སེམས་དཔའ་དེ་ཐེག་པ་ཆེན་
པོ་ལ་ཡང་དག་པར་ཞུགས་པ། ཐེག་པ་ཆེན་པོ་ལ་ཡང་དག་པར་གནས་པ་ལགས་
ཏེ། དེའི་སླད་དུ་སེམས་དཔའ་ཆེན་པོ་སེམས་དཔའ་ཆེན་པོ་ཞེས་བགྱི་བའི་གྲངས་
སུ་མཆིའོ། །ཞེས་པ་འདི་གསུངས། འཇུག་སྒྲུབ་ལ་དགུ་གསུངས་ཏེ། འཇུག་སྒྲུབ་
དགུ་ནི། བྱང་ཆུབ་ཀྱི་སེམས་རིན་པོ་ཆེས་ཀུན་ནས་བླངས་ཏེ་བསམ་གཏན་དང་
གཟུགས་མེད་པའི་སྙོམ་འཇུག་ཉམས་སུ་ལེན་པའི་བྱ་བ་ལ་འཇུག་པ་དང༌། སྦྱིན་
སོགས་ཕ་རོལ་ཏུ་ཕྱིན་པ་དྲུག་ཉམས་སུ་ལེན་པ་ལ་འཇུག་པ་དང་། ཐེག་པ་ཆེན་
པོའི་མཐོང་ལམ་དང་སྒོམ་ལམ་གྱིས་བསྡུས་པའི་ལམ་ཉམས་སུ་ལེན་པ་ལ་འཇུག་
པ་དང་། བྱམས་སོགས་ཚད་མེད་བཞི་སྒོམ་པ་ལ་འཇུག་པ་དང༌། བདེན་གྲུབ་ཀྱི་
དམིགས་པ་མེད་པར་རྟོགས་པ་དང་ལྡན་པ་ལ་འཇུག་པ་དང་། འཁོར་གསུམ་རྣམ་
པར་དག་པར་རྟོགས་པ་ལ་འཇུག་པ་དང་། དགེ་བ་ཅི་བྱེད་ཆེད་དུ་བྱ་བ་གསུམ་གྱི་
- 32 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དོན་དུ་བསྒྱུར་བ་ལ་འཇུག་པ་དང་། གཞན་དོན་དུ་མངོན་ཤེས་དྲུག་བསྐྱེད་པ་ལ་
འཇུག་པ་དང་། འབྲས་བུ་རྣམ་ཀུན་མཁྱེན་པའི་ཚུལ་ལ་འཇུག་པའི་སྒྲུབ་པ་སྟེ་
དགུའོ། །དེ་སྐད་དུ་ཡང་། བསམ་གཏན་གཟུགས་མེད་སྦྱིན་སོགས་དང༌། །ལམ་
དང༌ བྱམས་ ལ་ སོགས་ པ་ དང་། །དམིགས་ པ་ མེད་ དང་ ལྡན་ པ་ དང༌། །འཁོར་
གསུམ་རྣམ་པར་དག་པ་དང༌། །ཆེད་དུ་བྱ་དང་མངོན་ཤེས་དྲུག །རྣམ་ཀུན་མཁྱེན་
པའི་ཚུལ་ལ་ནི། །འཇུག་པའི་སྒྲུབ་པ་ཐེག་ཆེན་ལ། །འཛེགས་པ་ཡིན་པར་ཤེས་
པར་བྱ། །ཞེས་གསུངས་པ་ལྟར་རོ། །
དགུ་པ་ཚོགས་སྒྲུབ་སྟོན་པར་བྱེད་པ་ལ། དེ་ནས་བཅོམ་ལྡན་འདས་ལ་ཚེ་
དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །ཞེས་པ་ནས། དེ་ལྟར་ན་
ཆོས་ཐམས་ཅད་མེད་ཅིང་མི་དམིགས་པ་ལ་ཆོས་གང་ཞིག་ཆོས་གང་གིས་ངེས་
པར་ འབྱུང་ བར་ འགྱུར། ཞེས་ པའི་བར་གསུངས། ཚོགས་ སྒྲུབ་ ལ་ བཅུ་བདུན་
གསུངས་ཏེ། ཚོགས་སྒྲུབ་བཅུ་བདུན་ནི། བརྩེ་བ་སྙིང་རྗེ་ཆེན་པོའི་ཚོགས་སྒྲུབ།
སྦྱིན་པའི་ ཕར་ ཕྱིན་ཉམས་སུ་ལེན་པའི་ཚོགས་སྒྲུབ། ཚུལ་ཁྲིམས་ཀྱི་ཕར་ཕྱིན་
ཉམས་སུ་ལེན་པའི་ཚོགས་སྒྲུབ། བཟོད་པའི་ཕར་ཕྱིན་ཉམས་སུ་ལེན་པའི་ཚོགས་
སྒྲུབ། བརྩོན་འགྲུས་ཀྱི་ཕར་ཕྱིན་ཉམས་སུ་ལེན་པའི་ཚོགས་སྒྲུབ། བསམ་གཏན་
གྱི་ཕར་ཕྱིན་ཉམས་སུ་ལེན་པའི་ཚོགས་སྒྲུབ། ཤེས་རབ་ཀྱི་ཕར་ཕྱིན་ཉམས་སུ་
ལེན་པའི་ཚོགས་སྒྲུབ། ཞི་གནས་སྒོམ་པའི་ཚོགས་སྒྲུབ། ལྷག་མཐོང་སྒོམ་པའི་
ཚོགས་སྒྲུབ། ཞི་ལྷག་ཟུང་དུ་འབྲེལ་བའི་ལམ་སྒོམ་པའི་ཚོགས་སྒྲུབ། ཐབས་ལ་
མཁས་པའི་ཚོགས་སྒྲུབ། ཡེ་ཤེས་ཀྱི་ཚོགས་སྒྲུབ། བསོད་ནམས་ཀྱི་ཚོགས་སྒྲུབ།
ཐེག་པ་ཆེན་པོའི་མཐོང་སྒོམ་གྱི་ལམ་གྱི་ཚོགས་སྒྲུབ། གཟུངས་ཀྱི་ཚོགས་སྒྲུབ།
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ས་ བཅུའི་ཚོགས་སྒྲུབ། གཉེན་ པོའི་ཚོགས་སྒྲུབ་ སྟེ་ བཅུ་བདུན་ནོ། །དེ་ སྐད་དུ་
ཡང་། བརྩེ་དང་སྦྱིན་ལ་སོགས་པ་དྲུག །ཞི་གནས་ལྷག་མཐོང་བཅས་པ་དང་། །
ཟུང་དུ་འབྲེལ་བའི་ལམ་གང་དང་། །ཐབས་ལ་མཁས་པ་གང་ཡིན་དང་། །ཡེ་
ཤེས་དང་ནི་བསོད་ནམས་དང༌། །ལམ་དང་གཟུངས་དང་ས་བཅུ་དང་། །གཉེན་
པོ་ཚོགས་ཀྱི་སྒྲུབ་པ་ཡི། །རིམ་པ་ཡིན་པར་ཤེས་པར་བྱ། །ཞེས་གསུངས་པ་ལྟར་
རོ། །མངོན་རྟོགས་རྒྱན་དུ་ཚོགས་སྒྲུབ་བཅུ་བདུན་ལས་སའི་ཚོགས་དང་གཉེན་
པོའི་ ཚོགས་ གཉིས་ ཟུར་ དུ་ བཀར་ ནས་ དབྱེ་ བ་ གསུངས་ལ། འགྲེལ་ པ་ དོན་
གསལ་དུ་ཡེ་ཤེས་ཀྱི་ཚོགས་ཀྱང་ཟུར་དུ་བཀར་ནས་དབྱེ་བ་གསུངས་སོ། །དེ་ལ་
ཡེ་ཤེས་ཀྱི་ཚོགས་ལ། སྟོང་གཞིའི་སྒོ་ནས་སྟོང་ཉིད་ལ་དབྱེ་བ་ཉི་ཤུ་གསུངས་ལ།
སྟོང་ཉིད་ཉི་ཤུ་པོ་དེ་དག་རྟོགས་པའི་ཡེ་ཤེས་ཀྱང་ཉི་ཤུ་ཡོད་པས་ཡེ་ཤེས་ཀྱི་
ཚོགས་ལ་དབྱེ་བ་ཉི་ཤུའོ། །སྟོང་ཉིད་ཉི་ཤུ་ནི། ནང་སྟོང་པ་ཉིད། ཕྱི་སྟོང་པ་ཉིད།
ཕྱི་ནང་སྟོང་པ་ཉིད། སྟོང་པ་ཉིད་སྟོང་པ་ཉིད། ཆེན་པོ་སྟོང་པ་ཉིད། དོན་དམ་པ་
སྟོང་པ་ཉིད། འདུས་བྱས་སྟོང་པ་ཉིད། འདུས་མ་བྱས་སྟོང་པ་ཉིད། མཐའ་ལས་
འདས་པ་སྟོང་པ་ཉིད། ཐོག་མ་དང་ཐ་མ་མེད་པ་སྟོང་པ་ཉིད། དོར་བ་མེད་པ་སྟོང་
པ་ཉིད། རང་བཞིན་སྟོང་པ་ཉིད། ཆོས་ཐམས་ཅད་སྟོང་པ་ཉིད། རང་གི་མཚན་
ཉིད་སྟོང་པ་ཉིད། མི་དམིགས་པ་སྟོང་པ་ཉིད། དངོས་པོ་མེད་པའི་ངོ་བོ་ཉིད་སྟོང་
པ་ཉིད། དངོས་པོ་སྟོང་པ་ཉིད། དངོས་པོ་མེད་པ་སྟོང་པ་ཉིད། རང་གི་ངོ་བོ་ཉིད་
སྟོང་པ་ཉིད། གཞན་གྱི་ངོ་བོ་ཉིད་སྟོང་པ་ཉིད་དེ་ཉི་ཤུའོ། །མངོན་རྟོགས་རྒྱན་དུ།
སའི་ཚོགས་དང་གཉེན་པོའི་ཚོགས་གཉིས་ཟུར་དུ་བཀར་ནས་གསུངས་པ་ལས།
དང་པོ་སའི་ཚོགས་ལ། ས་དང་པོ་ནས་ས་དགུ་པའི་བར་ཡོངས་སྦྱོང་གི་དབྱེ་བ་
- 34 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དང༌། ས་བཅུ་པ་ལ་ཡོན་ཏན་ཁྱད་པར་དུ་འཕགས་ཚུལ་གསུངས། ས་དང་པོ་ནས་
ས་དགུ་པའི་བར་ལ་ཡོངས་སྦྱོང་གི་དབྱེ་བ་ནི། ས་དང་པོ་ལ་ཡོངས་སྦྱོང་བཅུ། ས་
གཉིས་པ་ལ་ཡོངས་སྦྱོང་བརྒྱད། ས་གསུམ་པ་ལ་ཡོངས་སྦྱོང་ལྔ། ས་བཞི་པ་ལ་
ཡོངས་ སྦྱོང་བཅུ། ས་ལྔ་པ་ལ་ཡོངས་སྦྱོང་བཅུ། ས་དྲུག་པ་ལ་ཡོངས་སྦྱོང་བཅུ་
གཉིས། ས་བདུན་པ་ལ་ཡོངས་སྦྱོང་ཉི་ཤུ། ས་བརྒྱད་པ་ལ་ཡོངས་སྦྱོང་བརྒྱད། ས་
དགུ་པ་ལ་ཡོངས་སྦྱོང་བཅུ་གཉིས་གསུངས། དེ་ལ་ས་དང་པོའི་ཡོངས་སྦྱོང་བཅུ་
ནི། བྱ་བ་ཐམས་ཅད་ལ་གཡོ་སྒྱུ་མེད་པའི་བསམ་པ་དང༌། རང་གཞན་གྱི་དོན་ལ་
ཕན་ པའི་དངོས་པོ་ཐེག་ཆེན་ཉིད་འཛིན་པ་དང་། སེམས་ཅན་ཐམས་ཅད་ལ་
སེམས་མཉམ་པ་ཉིད་དང་། སེར་སྣ་མེད་པར་བདོག་པ་ཐམས་ཅད་གཏོང་བ་ཉིད་
དང༌། བཤེས་གཉེན་དམ་པ་རྟག་ཏུ་བསྟེན་པར་བྱེད་པ་དང་། ཐེག་པ་གསུམ་གྱི་
ཆོས་མ་ལུས་པའི་དམིགས་པ་འཚོལ་བ་དང་། དུས་རྟག་ཏུ་ངེས་པར་འབྱུང་བའི་
སེམས་ཉིད་དང་ལྡན་པ་དང་། དུས་རྟག་ཏུ་སངས་རྒྱས་ཀྱི་སྐུ་མཐོང་བར་འདོད་
ཅིང་དེ་ལ་དགའ་བ་དང་། གདུལ་བྱ་རྣམས་ལ་དཔེ་མཁྱུད་མེད་པར་ཆོས་སྟོན་པ་
དང༌། དུས་རྟག་ཏུ་བདེན་པའི་ཚིག་སྨྲ་བར་བྱེད་པ་སྟེ་བཅུའོ། །དེ་སྐད་དུ་ཡང་།
ཡོངས་སུ་སྦྱོང་བ་རྣམ་བཅུ་ཡིས། །ས་ནི་དང་པོ་ཐོབ་འགྱུར་ཏེ། །བསམ་དང་ཕན་
པའི་དངོས་ཉིད་དང༌། །སེམས་ཅན་རྣམས་ལ་སེམས་མཉམ་ཉིད། །གཏོང་དང་
བཤེས་གཉེན་བསྟེན་པ་དང་། །དམ་ཆོས་དམིགས་པ་ཚོལ་བ་དང་། རྟག་ཏུ་ངེས་
འབྱུང་སེམས་ཉིད་དང་། །སངས་རྒྱས་སྐུ་འདོད་དགའ་བ་དང་། །ཆོས་སྟོན་པ་དང་
བདེན་ པ་ ཡི། །ཚིག་ ནི་ བཅུ་ པ་ ཡིན་ པར་ འདོད། །འདི་ དག་ རང་ བཞིན་ མི་
དམིགས་པས། །ཡོངས་སུ་སྦྱོང་བར་ཤེས་པར་བྱ། །ཞེས་གསུངས་པ་ལྟར་རོ། །ས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཉིས་པའི་ཡོངས་སྦྱོང་བརྒྱད་ནི། དུས་རྟག་ཏུ་ཚུལ་ཁྲིམས་གསུམ་རྣམ་པར་དག་
པ་དང་། གཞན་གྱིས་ཕན་བཏགས་པ་ལ་བྱས་པ་གཟོ་བ་དང༌། གནོད་པ་ཅི་བྱུང་
ཡང་བཟོད་པ་དང་། དུས་རྟག་ཏུ་དགེ་བ་ལ་སྤྲོ་བའི་དགའ་བ་དང་། སེམས་ཅན་
རྣམས་ལ་སྙིང་རྗེ་ཆེ་བ་དང༌། མཁན་སློབ་སོགས་ལ་བདུད་ཅིང་བཀུར་སྟི་བྱེད་པ་
དང༌། བླ་མ་རྣམས་ལ་གུས་པར་ཆོས་ཉན་པ་དང་། སྦྱིན་སོགས་ཕར་ཕྱིན་རྣམས་
ལ་དུས་རྟག་ཏུ་བརྩོན་པ་སྟེ་བརྒྱད་དོ། །དེ་སྐད་དུ་ཡང་། ཚུལ་ཁྲིམས་བྱས་པ་གཟོ་
དང་བཟོད། །རབ་ཏུ་དགའ་དང་སྙིང་བརྩེ་ཆེ། །བཀུར་སྟི་བླ་མ་ལ་གུས་ཉན། །
བརྒྱད་པ་སྦྱིན་ལ་སོགས་ལ་བརྩོན། །ཞེས་གསུངས་པ་ལྟར་རོ། །ས་གསུམ་པའི་
ཡོངས་སྦྱོངས་ལྔ་ནི། ཆོས་ཐོས་པའི་མི་ངོམས་པ་ཉིད་དང་། ཟང་ཟིང་གི་བསམ་པ་
མེད་པར་གཞན་ལ་ཆོས་སྦྱིན་པ་དང་། རང་ཉིད་གང་དུ་འཚང་རྒྱ་བའི་ཞིང་གི་སྣོད་
བཅུད་ཀུན་སྦྱོང་བ་དང་། འཁོར་བའི་སྐྱོན་མཐོང་བས་གཞན་དོན་ལ་ཡོངས་སུ་མི་
སྐྱེ་བ་དང༌། ངོ་ཚ་ཤེས་ཤིང་ཁྲེལ་ཡོད་དང་ལྡན་པ་སྟེ་ལྔའོ། །དེ་སྐད་དུ་ཡང་།
ཐོས་པས་མི་ངོམས་ཉིད་དང་ནི། །ཟང་ཟིང་མེད་པར་ཆོས་སྦྱིན་དང་། །སངས་
རྒྱས་ཞིང་ཀུན་སྦྱོང་བ་དང་། །འཁོར་བས་ཡོངས་སུ་མི་སྐྱོ་དང༌། །ངོ་ཚ་ཁྲེལ་ཡོད་
ཅེས་བྱ་བ། །རློམ་མེད་བདག་ཉིད་དེ་རྣམས་ལྔ། །ཞེས་གསུངས་པ་ལྟར་རོ། །ས་
བཞི་པའི་ཡོངས་སྦྱོང་བཅུ་ནི། དབེན་པའི་ནགས་ན་གནས་པ་དང་། འདོད་པ་ཆུང་
བ་ དང་། ཆོག་ཤེས་པ་དང༌། སྦྱངས་ པའི་ ཡོན་ ཏན་ ལ་ ཡིད་ དམ་རྟེན་ པ་ དང་།
བསླབ་ཁྲིམས་ཡོངས་སུ་མི་གཏོང་བ་དང༌། འདོད་པའི་ཡོན་ཏན་རྣམས་ལ་སྨོད་པ་
དང་། གདུལ་བྱ་སོ་སོའི་སྐལ་བ་དང་འཚམ་པར་ཆོས་སྟོན་ཅིང་ཐམས་ཅད་མྱ་ངན་
ལས་འདས་པ་ལ་གཞོལ་བ་དང་། བདོག་པ་ཀུན་གཏོང་བ་དང་། དགེ་བ་སྒྲུབ་པ་
36 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལ་སེམས་མི་ཞུམ་པ་དང་། མངོན་ཞེན་གྱི་ལྟ་བ་མེད་པ་སྟེ་བཅུའོ། །དེ་སྐད་དུ་
ཡང་། ནགས་གནས་འདོད་ཆུང་ཆོག་ཤེས་དང་། །སྦྱངས་པ་ཡང་དག་སྡོམ་རྟེན་
དང༌། །བསླབ་པ་ཡོངས་སུ་མི་གཏོང་དང་། །འདོད་པ་རྣམས་ལ་སྨོད་པ་དང་། །མྱ་
ངན་འདས་དང་བདོག་ཀུན་གཏོང་། །མི་ཞུམ་པ་དང་ལྟ་བ་མེད། །ཅེས་གསུངས་
པ་ལྟར་རོ། །ས་ལྔ་པའི་ཡོངས་སྦྱོང་བཅུ་ནི། རྙེད་བཀུར་གྱི་ཆེད་དུ་ཁྱིམ་པ་དང་
འགྲོགས་འདྲིས་བྱེད་པ་སྤོང་བ་དང་། རབ་ཏུ་བྱུང་བ་གཞན་ལ་སྦྱིན་བདག་དད་པ་
ཅན་གྱི་ཁྱིམ་མི་སྟོན་པ་སྤོང་བ་དང་། འདུ་འཛིའི་གནས་སུ་གནས་པ་སྤོང་བ་དང༌།
ཆགས་པས་བདག་ལ་བསྟོད་པ་སྤོང་བ་དང་། གཞན་ལ་བརྙས་པ་སྤོང་བ་དང་།
མི་དགེ་བའི་ལས་ཀྱི་ལམ་བཅུ་སྤོང་བ་དང༌། རློམ་པས་གཞན་ལ་མི་འདུད་པའི་
ཁེངས་པ་སྤོང་བ་དང་། བླང་དོར་ཕྱིན་ཅི་ལོག་ལ་ཞེན་པ་སྤོང་བ་དང༌། ལོག་པར་
ལྟ་བའི་བློ་ངན་སྤོང་བ་དང་། སེམས་ཉོན་མོངས་ལ་ཕྱོགས་པ་སྤོང་བར་བྱེད་པ་སྟེ་
བཅུའོ། །དེ་སྐད་དུ་ཡང་། འདྲིས་དང་ཁྱིམ་ལ་འཁྲེན་པ་དང་། །འདུ་འཛིར་གྱུར་
པའི་གནས་དང་ནི། །བདག་བསྟོད་གཞན་ལ་བརྙས་པ་དང་། །མི་དགེའི་ལས་ཀྱི་
ལམ་བཅུ་དང༌། །རློམ་པས་ཁེངས་དང་ཕྱིན་ཅི་ལོག །བློ་ངན་དང་ནི་ཉོན་མོངས་
བཟོད། །བཅུ་པོ་འདི་ནི་རྣམ་ སྤངས་ན། །ས་ལྔ་ པ་ནི་ ཡང་ དག་ འཐོབ། །ཅེས་
གསུངས་པ་ལྟར་རོ། །ས་དྲུག་པའི་ཡོངས་སྦྱོང་བཅུ་གཉིས་ནི། སྦྱིན་པའི་ཕར་ཕྱིན་
རྫོགས་པར་བྱེད་པ་དང་། ཚུལ་ ཁྲིམས་ཀྱི་ ཕར་ ཕྱིན་ རྫོགས་ པར་བྱེད་པ་དང་།
བཟོད་པའི་ཕར་ཕྱིན་རྫོགས་པར་བྱེད་པ་དང་། བརྩོན་འགྲུས་ཀྱི་ཕར་ཕྱིན་རྫོགས་
པར་བྱེད་པ་དང་། བསམ་གཏན་གྱི་ཕར་ཕྱིན་རྫོགས་པར་བྱེད་པ་དང་། ཤེས་རབ་
ཀྱི་ཕར་ཕྱིན་རྫོགས་པར་བྱེད་པ་དང༌། ཉན་ཐོས་ཀྱི་ས་ལ་དགའ་བ་སྤོང་བ་དང་།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རང་སངས་རྒྱས་ཀྱི་ས་ལ་དགའ་བ་སྤོང་བ་དང་། ཟབ་མོའི་དོན་ལ་སྐྲག་པའི་
སེམས་སྤོང་བ་དང་། མགོ་ལ་སོགས་པ་བསླངས་ནའང་མི་ཞུམ་པ་དང་། བདོག་
པ་ཀུན་བཏང་ཡང་མི་དགའ་བ་མེད་པ་དང་། དབུལ་ཡང་སློང་བ་པོ་མི་སྤོང་བ་སྟེ་
བཅུ་གཉིས་སོ། །དེ་སྐད་དུ་ཡང་། སྦྱིན་དང་ཚུལ་ཁྲིམས་བཟོད་བརྩོན་འགྲུས། །
བསམ་གཏན་ཤེས་རབ་རབ་རྫོགས་པས། །སློབ་མ་དང་ནི་བསེ་རུ་ལ། །དགའ་
དང༌ སྐྲག་ པའི་ སེམས་ སྤངས་པ། །བསླངས་ན་མི་ཞུམ་བདོག་པ་ཀུན། །བཏང་
ཡང་མི་དགའ་མེད་པ་དང་། །དབུལ་ཡང་སློང་བ་མི་སྤོང་པས། །ས་ནི་དྲུག་པ་ཡང་
དག་འཐོབ། །ཅེས་ གསུངས་ པ་ལྟར་ རོ། །ས་བདུན་པའི་ཡོངས་ སྦྱོང་ ཉི་ཤུ་ ལ།
སྤང་བྱ་ཉི་ཤུ་དང་། གཉེན་པོ་ཉི་ཤུ་གསུངས་ཏེ། དེ་ལ་སྤང་བྱ་ཉི་ཤུ་ནི། བདག་ཏུ་
འཛིན་པ་དང་། སེམས་ཅན་དུ་འཛིན་པ་དང༌། སྲོག་ཏུ་འཛིན་པ་དང་། གང་ཟག་
ཏུ་འཛིན་པ་ དང༌། ཆད་ པའི་མཐར་ འཛིན་ པ་དང༌། རྟག་པའི་མཐར་ འཛིན་ པ་
དང༌། མཚན་མར་འཛིན་པ་དང་། རྒྱུར་འཛིན་པ་དང༌། ཕུང་པོར་འཛིན་པ་དང་།
ཁམས་ སུ་ འཛིན་ པ་ དང༌། སྐྱེ་མཆེད་ དུ་ འཛིན་ པ་ དང་། ཁམས་ གསུམ་ པོ་ ལ་
གནས་བྱར་འཛིན་པ་དང་། དོར་བྱར་འཛིན་པ་དང་། སེམས་ཀུན་ཏུ་ཞུམ་པ་དང་།
སངས་རྒྱས་སུ་མངོན་པར་ཞེན་པ་དང༌། ཆོས་སུ་མངོན་པར་ཞེན་པ་དང་། དགེ་
འདུན་དུ་མངོན་པར་ཞེན་པ་དང་། ཚུལ་ཁྲིམས་སུ་མངོན་པར་ཞེན་པ་དང་། སྟོང་
པ་ཉིད་ལ་རྩོད་པ་དང༌། སྟོང་པ་དང་ཀུན་རྫོབ་འགལ་བར་འཛིན་པའི་ཉེས་པ་སྟེ་
ཉི་ཤུའོ། །དེ་སྐད་དུ་ཡང་། བདག་དང་སེམས་ཅན་འཛིན་པ་དང་། །སྲོག་དང་གང་
ཟག་ཆད་རྟག་དང༌། །མཚན་མ་རྒྱུ་དང་ཕུང་པོ་དང་། ཁམས་དང་སྐྱེ་མཆེད་དག་
དང༌ ནི། ཁམས་ གསུམ་ པོ་ ལ་ གནས་དང་ ཆགས། །སེམས་ནི་ཀུན་ཏུ་ཞུམ་པ་
38 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དང༌། །དཀོན་མཆོག་ གསུམ་ དང༌ ཚུལ་ ཁྲིམས་ ལ། །དེར་ ལྟ་ བ་ ཡི་ མངོན་ ཞེན་
དང༌། །སྟོང་པ་ཉིད་ལ་རྩོད་པ་དང༌། །དེ་དང་འགལ་བའི་ཉེས་པ་ནི། །ཉི་ཤུ་གང་
ལ་རྣམ་ཆད་པ། །དེ་ཡིས་ས་ནི་བདུན་པ་འཐོབ། །ཅེས་གསུངས་པ་ལྟར་རོ། །ས་
བདུན་པའི་ཡོངས་སྦྱོང་གཉེན་པོ་ཉི་ཤུ་ནི། སྟོང་པ་ཉིད་ཤེས་པ་དང་། མཚན་མ་
མེད་པ་ཤེས་པ་དང་། སྨོན་པ་མེད་པ་ཤེས་པ་དང་། འཁོར་གསུམ་རྣམ་པར་དག་
པར་རྟོགས་པས་དགེ་བ་བཅུའི་ལམ་ལ་འཇུག་ པ་དང་། སྙིང་ རྗེ་ཆེན་པོ་དང་།
རློམ་པ་མེད་པ་དང་། ཆོས་ཐམས་ཅད་མཉམ་པ་ཉིད་དུ་རྟོགས་པ་དང་
། མཐར་
ཐུག་ཐེག་པ་གཅིག་ཏུ་ཤེས་པ་དང་། དོན་དམ་པར་མི་སྐྱེ་བ་ཤེས་པ་དང༌། ཟབ་མོ་
ལ་མི་སྐྲག་པའི་བཟོད་པ་ཤེས་པ་དང། ཆོས་ཐམས་ཅད་བདེན་མེད་དུ་སྟོན་པ་
དང༌། བདེན་འཛིན་གྱི་རྟོག་པ་ཀུན་ཏུ་འཇོམས་པ་དང༌། མཚན་མར་འཛིན་པའི་
འདུ་ཤེས་དང༌། འཇིག་ལྟ་སོགས་ལྟ་ངན་ལྔ་དང་ཆགས་སོགས་ཉོན་མོངས་ཏེ་
གསུམ་པོ་དེ་ སྤོང་བ་དང༌། རྣམ་མཁྱེན་ལ་རྩེ་གཅིག་ པའི་ཞི་གནས་ངེས་པར་
སེམས་ པ་ དང༌། ལྷག་ མཐོང་ ཐབས་ཤེས་ གཉིས་ ལ་ མཁས་ པ་ དང་། གནས་
ལུགས་སྒོམ་པས་སེམས་དུལ་བ་དང༌། ཆོས་ཐམས་ཅད་ལ་ཐོགས་པ་མེད་པའི་ཡེ་
ཤེས་དང་ལྡན་པ་དང་། ཆོས་གང་ལའང་བདེན་པར་ཆགས་པའི་སའམ་གནས་
མིན་པར་རྟོགས་པ་དང་། རང་ གར་ཏེ་ཇི་ལྟར་འདོད་ པའི་ སངས་རྒྱས་ཀྱི་ཞིང་
གཞན་དུ་མཉམ་དུ་འགྲོ་བ་དང་། རང་གི་ལུས་ལ་དབང་བསྒྱུར་བ་ཐོབ་པས་ལུས་
ཅི་འདོད་པར་སྟོན་པ་སྟེ་ཉི་ཤུའོ། །དེ་སྐད་དུ་ཡང་། རྣམ་ཐར་སྒོ་གསུམ་ཤེས་པ་
དང་། །འཁོར་ གསུམ་ རྣམ་ པར་ བདག་ ཉིད་ དང༌། །སྙིང་ རྗེ་ དང་ནི་རློམ་མེད་
དང༌། །ཆོས་མཉམ་ཉིད་དང་ཚུལ་གཅིག་ཤེས། །མི་སྐྱེ་བ་དང་བཟོད་ཤེས་དང་། །
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཆོས་རྣམས་རྣམ་པ་གཅིག་ཏུ་སྟོན། །རྟོག་པ་ཀུན་ཏུ་འཇོམས་པ་དང་༌། །འདུ་ཤེས་
ལྟ་དང་ཉོན་མོངས་སྤང་། །ཞི་གནས་ངེས་པར་སེམས་པ་དང་། །ལྷག་མཐོང་ལ་ནི་
མཁས་ པ་ དང༌། །སེམས་དུལ་ བ་ དང་ ཐམས་ཅད་ལ། །ཐོགས་ པ་མེད་ པའི་ ཡེ་
ཤེས་དང་། །ཆགས་པའི་ས་མིན་གར་འདོད་པར། །ཞིང་གཞན་དུ་ནི་མཉམ་འགྲོ་
དང༌། །ཀུན་ཏུ་བདག་གི་ངོ་བོ་ནི། །སྟོན་པ་ཉིད་དང་ཉི་ཤུའོ། །ཞེས་གསུངས་པ་
ལྟར་རོ། །ས་བརྒྱད་པའི་ཡོངས་སྦྱོང་བརྒྱད་ནི། སེམས་གཅིག་གིས་སེམས་ཅན་
ཐམས་ཅད་ཀྱི་སེམས་ཀྱི་སྤྱོད་པ་བཟང་ངན་ཐམས་ཅད་ཇི་ལྟར་བཞིན་དུ་ཤེས་པ་
དང༌། སངས་རྒྱས་གང་ན་བཞུགས་པའི་འཇིག་རྟེན་གྱི་ཁམས་རྣམས་སུ་རྫུ་འཕྲུལ་
གྱི་མངོན་ཤེས་ཀྱིས་རྩེ་བ་སྟེ་ཐོགས་པ་མེད་པར་བགྲོད་པ་དང༌། སངས་རྒྱས་ཀྱི་
ཞིང་བཟང་པོ་ཡོངས་སུ་བསྒྲུབ་པ་དང་། ཆོས་རྣམས་ཀྱི་རང་བཞིན་ཇི་ལྟར་ཡིན་པ་
མ་ནོར་བར་བརྟག་པས་སངས་རྒྱས་མཉེས་པར་བྱེད་པ་དང༌། ལྷའི་མིག་གི་མངོན་
ཤེས་ཀྱིས་སེམས་ཅན་རྣམས་ཀྱི་དབང་པོ་དང་ཁམས་དང་བག་ལ་ཉལ་བ་དང་སྐྱེ་
འཆི་དང་ལེགས་ཉེས་སོགས་ཤེས་པ་དང་། སངས་རྒྱས་ཀྱི་ཞིང་གང་དུ་འགྲུབ་
པའི་སེམས་ཅན་རྣམས་ཀྱི་རྒྱུད་སྦྱོང་བ་དང་། བྱང་སེམས་ཀྱི་སྤྱོད་པ་ཐམས་ཅད་
སྒྱུ་མ་ལྟ་བུའི་ཏིང་ངེ་འཛིན་ལ་གནས་ནས་བྱེད་པ་དང༌། སེམས་ཅན་གྱི་དོན་དུ་
བསམ་བཞིན་དུ་སྲིད་པ་ལེན་པ་སྟེ་བརྒྱད་དོ། །དེ་སྐད་དུ་ཡང་། སེམས་ཅན་ཀུན་
ཡིད་ཤེས་པ་དང་། །མངོན་པར་ཤེས་པས་རྩེ་བ་དང༌། །སངས་རྒྱས་ཞིང་བཟང་
བསྒྲུབ་པ་དང་། །ཡོངས་སུ་བརྟག་ཕྱིར་སངས་རྒྱས་བསྟེན། །དབང་པོ་ཤེས་དང་
རྒྱལ་བ་ཡི། །ཞིང་སྦྱོང་སྒྱུ་མ་ལྟར་གནས་དང༌། །བསམ་བཞིན་སྲིད་པ་ལེན་པ་
དང་། །ལས་ནི་རྣམ་པ་འདི་བརྒྱད་བཤད། །ཅེས་གསུངས་པ་ལྟར་རོ། །ས་དགུ་
- 40 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པའི་ཡོངས་སྦྱོང་བཅུ་གཉིས་ནི། ཕར་ཕྱིན་དྲུག་གི་ཉམས་ལེན་རྫོགས་པས་སྨོན་
ལམ་མཐའ་ཡས་པ་འགྲུབ་པ་དང༌། ལྷ་དང་ཀླུ་ལ་སོགས་པའི་འགྲོ་བ་སོ་སོའི་
སྐད་ཇི་ལྟ་བ་བཞིན་དུ་ཤེས་པ་དང་། གདུལ་བྱ་ལ་ཆོས་སྟོན་པ་ལ་སྤོབས་པ་ཆུ་
བོའི་རྒྱུན་ལྟར་མི་ཟད་པར་འཇུག་པ་དང་། མངལ་དུ་འཇུག་པ་སྟོན་པའི་ཚེ་སྐྱེ་བོ་
ཐམས་ཅད་ཀྱིས་བསྔགས་པའི་ཡུམ་གྱི་ལྷུམས་སུ་འཇུག་པའི་མཆོག་སྟོན་པ་དང་།
རིགས་ཕུན་སུམ་ཚོགས་པ་དང་། རུས་ཕུན་སུམ་ཚོགས་པ་དང་། ཆོ་འབྲང་ཕུན་
སུམ་ཚོགས་པ་དང་། འཁོར་ཕུན་སུམ་ཚོགས་པ་དང་། སྐྱེ་བ་ཕུན་སུམ་ཚོགས་པ་
དང༌། ཁབ་ནས་ངེས་པར་འབྱུང་བ་སྟོན་པ་དང་། གང་དུ་འཚང་རྒྱ་བའི་བྱང་ཆུབ་
ཀྱི་ཤིང་ཕུན་སུམ་ཚོགས་པ་དང་། བྱང་ཆུབ་ཀྱི་ཤིང་དྲུང་དུ་འཚང་རྒྱ་བའི་ཚེ་ཡོན་
ཏན་ཐམས་ཅད་ཡོངས་སུ་རྫོགས་པར་བྱེད་པ་སྟེ་བཅུ་གཉིས་སོ། །དེ་སྐད་དུ་ཡང་།
སྨོན་ལམ་དག་ནི་མཐའ་ཡས་དང༌། །ལྷ་ལ་སོགས་པའི་སྐད་ཤེས་དང་། །སྤོབས་
པ་ཆུ་བོ་ལྟ་བུ་དང་། །མངལ་དུ་འཇུག་པ་མཆོག་དང་ནི། །རིགས་དང་རུས་དང་ཆོ་
འབྲང་དང་། །འཁོར་དང་སྐྱེ་བ་དག་དང་ནི། །ངེས་འབྱུང་བྱང་ཆུབ་ཤིང་རྣམས་
དང༌། །ཡོན་ཏན་ཕུན་སུམ་ཚོགས་པ་ཡིན། །ཞེས་གསུངས་པ་ལྟར་རོ། །ས་དང་པོ་
ནས་དགུ་པའི་བར་གྱི་ཡོངས་སྦྱོང་དེ་དག་ཐམས་ཅད་བྱང་ཆུབ་ཀྱི་སེམས་རིན་པོ་
ཆེ་དང་། བདེན་མེད་རྟོགས་པའི་ལྟ་བས་ཟིན་པའི་སྒོ་ནས་ས་དེ་དང་དེའི་དྲི་མ་
རྣམས་སྦྱོང་ཞིང་ས་དེ་དང་དེའི་ཡོན་ཏན་རྣམས་རྫོགས་པར་བྱེད་པའོ། །ས་བཅུ་
པའི་ཡོན་ཏན་ཁྱད་པར་དུ་འཕགས་པ་ནི་སྔར་ས་དགུའི་ཡོངས་སྦྱོང་བཤད་པ་དེ་
དག་ཐམས་ཅད་ས་བཅུ་པ་ལ་ཡར་ལྡན་དུ་རྫོགས་ཏེ་ཡོན་ཏན་ཐམས་ཅད་ཡོངས་
སུ་རྫོགས་པ་གདུལ་བྱའི་དོན་བྱེད་པ་ལ་སངས་རྒྱས་དང་ཆ་འདྲ་བ་ཐོབ་བོ། །
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མངོན་རྟོགས་རྒྱན་དུ་ས་དགུ་འདས་ནས་ཞེས་ས་བཅུ་པ་བ་འདི་ས་དགུ་འདས་
ནས་སངས་རྒྱས་དང་ཡོན་ཏན་ཆ་འདྲ་བ་ཐོབ་པས་ས་འདི་ལ་སངས་རྒྱས་ཀྱི་ས་
ཞེས་བཤད། ས་དགུ་འདས་ཞེས་པའི་ས་དགུ་ནི་ རིགས་ཀྱི་ས། བརྒྱད་ པའི་ས།
མཐོང་བའི་ ས། སྲབ་པའི་ས། འདོད་ཆགས་དང་བྲལ་བའི་ས། བྱས་ པ་རྟོགས་
པའི་ས། ཉན་ཐོས་ཀྱི་ས། རང་སངས་རྒྱས་ཀྱི་ས། བྱང་ཆུབ་སེམས་དཔའི་ས་སྟེ་
དགུའོ། །དགུ་པོ་དེའི་དང་པོ་ནས་བརྒྱད་པའི་བར་ལ་དམན་ལམ་གྱི་ས་དང༌།
བྱང་ཆུབ་སེམས་དཔའི་ས་ནི་ས་དང་པོ་རབ་ཏུ་དགའ་བ་ནས་ས་དགུ་པ་ལེགས་
པའི་བློ་གྲོས་ཀྱི་བར་བྱང་ཆུབ་སེམས་དཔའི་ས་དགུ་པོ་དེ་ལ་བྱང་ཆུབ་སེམས་
དཔའི་ས་ཞེས་གཅིག་ཏུ་བྱས་པའོ། །དེ་ལྟར་ས་བཅུ་པ་ནི་ཉན་རང་ཐམས་ཅད་
དང་། ས་དགུ་པ་མན་གྱི་བྱང་སེམས་ཐམས་ཅད་ལས་ཡོན་ཏན་ཁྱད་པར་འཕགས་
པ་ མྱུར་དུ་འཚང་རྒྱ་ བ་ ལ་ ཕྱོགས་ པ་ སངས་ རྒྱས་ དང་ མཛད་ པ་ ཆ་ འདྲ་ བར་
བསྔགས་སོ། །དེ་སྐད་དུ་ཡང་། ས་དགུ་འདས་ནས་ཡེ་ཤེས་ནི། །གང་གིས་སངས་
རྒྱས་སར་གནས་པ། །དེ་ནི་བྱང་ཆུབ་སེམས་དཔའི་ས། །བཅུ་པ་ཡིན་པར་ཤེས་
པར་བྱ། །ཞེས་གསུངས་པ་ལྟར་རོ། །གཉེན་པོའི་ཚོགས་བྱེ་བྲག་ཏུ་བཤད་པ་ནི།
གཉེན་པོའི་ཚོགས་ལ་བརྒྱད་གསུངས་ཏེ། སྤང་བྱ་གཟུང་རྟོག་གཉིས་དང་། འཛིན་
རྟོག་གཉིས་ཏེ་རྟོག་པ་བཞི་པོ་དེ་ལ་ཀུན་བརྟག་དང་། ལྷན་སྐྱེས་གཉིས་སུ་ཕྱེ་བས་
བརྒྱད་ཡོད་ལ། གཟུང་འཛིན་གྱི་རྟོག་པ་བརྒྱད་པོ་དེ་དག་གི་ས་བོན་འཇོམས་པར་
བྱེད་པའི་གཉེན་པོ་བརྒྱད་ཡོད་པས་བརྒྱད་པོ་དེ་ལ་གཉེན་པོའི་ཚོགས་བརྒྱད་ཅེས་
བཤད་དོ། །གཟུང་རྟོག་གཉིས་ནི། ཀུན་ནས་ཉོན་མོངས་ཕྱོགས་ཀྱི་གཟུང་རྟོག་
དང༌། རྣམ་ བྱང་ གཟུང་རྟོག་ གཉིས་སོ། །འཛིན་རྟོག་ གཉིས་ ནི་ གང་ ཟག་ རྫས་
- 42 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
འཛིན་དང་། སྐྱེས་བུ་བཏགས་འཛིན་གཉིས་སོ། །གཉེན་པོའི་ཚོགས་བརྒྱད་པོ་དེ་
ཐེག་པ་ཆེན་པོའི་མཐོང་ལམ་དང་སྒོམ་ལམ་གཉིས་ལ་གཉེན་པོའི་ཚོགས་བཞི་
བཞིར་ཕྱེ་བ་སྟེ། མཐོང་ལམ་ལ་རྟོག་པ་ཀུན་བརྟག་བཞིའི་ས་བོན་འཇོམས་བྱེད་
གཉེན་པོའི་ཚོགས་བཞི་དང་། ཐེག་ཆེན་སྒོམ་ལམ་ལ་རྟོག་པ་ལྷན་སྐྱེས་བཞིའི་ས་
བོན་འཇོམས་བྱེད་ ཀྱི་ གཉེན་ པོའི་ ཚོགས་བཞིར་ བྱས་ པའོ། །དེ་ སྐད་དུ་ཡང་།
མཐོང་དང་སྒོམ་པའི་ལམ་དག་ལ། གཟུང་དང་འཛིན་པའི་རྣམ་རྟོག་རྣམས། །ཉེ་
བར་ཞི་བར་བྱ་བའི་ཕྱིར། །གཉེན་པོ་རྣམ་པ་བརྒྱད་ཅེས་བྱ། །ཞེས་གསུངས་པ་
ལྟར་རོ། །
བཅུ་པ་ངེས་འབྱུང་སྒྲུབ་པ་སྟོན་པ་ལ། དེ་སྐད་ཅེས་བཀའ་སྩལ་པ་དང་།
བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །
ཞེས་པ་ནས། རྣམ་པ་ཐམས་ཅད་མཁྱེན་པ་ཉིད་ཀྱི་སྤྱོད་པའི་ལེའུ་ཞེས་བྱ་བ་སྟེ་
དང་པོའོ། །ཞེས་པའི་བར་གསུངས། ངེས་འབྱུང་སྒྲུབ་པ་ལ་བརྒྱད་གསུངས་ཏེ།
ངེས་འབྱུང་སྒྲུབ་པ་བརྒྱད་ནི། ཆེད་དུ་བྱ་བ་གསུམ་དུ་ངེས་པར་འབྱུང་བ། མཉམ་
པ་ཉིད་དུ་ངེས་པར་འབྱུང་བ། སེམས་ཅན་ཐམས་ཅད་ཀྱི་ཐོབ་བྱའི་དོན་དུ་ངེས་
པར་འབྱུང་བ། འབད་མེད་ལྷུན་གྲུབ་ཏུ་ངེས་པར་འབྱུང་བ། མཐའ་ལས་འདས་
པར་ངེས་པར་འབྱུང་བ། ཐོབ་པའི་མཚན་ཉིད་དུ་ངེས་པར་འབྱུང་བ། རྣམ་མཁྱེན་
དུ་ངེས་པར་འབྱུང་བ། ལམ་གྱི་ཡུལ་ཅན་གྱི་ངེས་འབྱུང་སྟེ་བརྒྱད་དོ། །དེ་སྐད་དུ་
ཡང་། ཆེད་དུ་བྱ་དང་མཉམ་ཉིད་དང་། །སེམས་ཅན་དོན་དང་འབད་མེད་དང་། །
མཐའ་ ལས་ འདས་ པར་ ངེས་ འབྱུང་ དང་། །ཐོབ་ པའི་ མཚན་ ཉིད་ ངེས་ འབྱུང་
དང༌། །རྣམ་པ་ཐམས་ཅད་མཁྱེན་ཉིད་དང་། །ལམ་གྱི་ཡུལ་ཅན་ངེས་འབྱུང་སྟེ། །
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྣམ་ པ་ བརྒྱད་ ཀྱི་བདག་ ཉིད་འདི། །ངེས་ འབྱུང་སྒྲུབ་ པ་ ཡིན་ ཤེས་ བྱ། །ཞེས་
གསུངས་པ་ལྟར་རོ། །སེམས་བསྐྱེད་ནས་ངེས་འབྱུང་སྒྲུབ་པའི་བར་དེ་དག་ནི་རྣམ་
མཁྱེན་མཚོན་བྱེད་ཀྱི་ཆོས་རྣམས་སོ། །ཆོས་བཅུ་པོ་འདི་རྣམ་མཁྱེན་མཚོན་བྱེད་
ཡིན་པ་ནི་རྟོགས་རྒྱན་ལས། ཤེས་རབ་ཀྱི་ཕ་རོལ་དུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། རྣམ་པ་ཐམས་ཅད་མཁྱེན་པ་
ཉིད་ཀྱི་སྐབས་ཏེ་དང་པོའོ། །ཞེས་གསུངས་པ་ལྟར་རོ། ། །
གཉིས་པ་ལམ་ཤེས་སྒོམ་ཚུལ་ལ་བཅུ་གཅིག །ལམ་ཤེས་ཀྱི་ཡན་ལག །
ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའི་ལམ་ཤེས།
ཕན་ཡོན་ཅན་གྱི་ཐེག་ཆེན་མཐོང་ལམ། ཐེག་ཆེན་སྒོམ་ལམ་གྱི་བྱེད་པ། མོས་པ་
ཡིད་ལ་བྱེད་པའི་ཐེག་ཆེན་སྒོམ་ལམ། ཕན་ཡོན་བསྟོད་བཀུར་བསྔགས་པ། བསྔོ་
བ་ཡིད་ལ་བྱེད་པའི་ཐེག་ཆེན་སྒོམ་ལམ། རྗེས་སུ་ཡི་རང་ཡིད་ལ་བྱེད་པའི་ཐེག་
ཆེན་སྒོམ་ལམ། སྒྲུབ་པ་སྒོམ་ལམ། རྣམ་དག་སྒོམ་ལམ་སྟེ་བཅུ་གཅིག་གོ །དང་
པོ་ལམ་ཤེས་ཀྱི་ཡན་ལག་སྟོན་པར་བྱེད་པ་ལ། དེའི་ཚེ་ཡང་ལྷ་རྣམས་ཀྱི་དབང་
པོ་བརྒྱ་བྱིན་སུམ་ཅུ་རྩ་གསུམ་གྱི་རིས་ཀྱི་ལྷའི་བུ་བཞི་ཁྲི་དང་ལྷན་ཅིག་ཏུ་འཁོར་
དེ་ཉིད་དུ་འདུས་ཏེ་འཁོད་པར་གྱུར་ཏོ། །ཞེས་པ་ནས། ཡང་དག་པར་ཡོངས་སུ་
ཟུང་ཞིང་ཡང་དག་པར་ཡོངས་སུ་བསྐོར་བས་མྱུར་དུ་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །ཞེས་པའི་
བར་གསུངས། ལམ་ཤེས་ཀྱི་ཡན་ལག་ལ་ལྔ་གསུངས་ཏེ། ལམ་ཤེས་སྐྱེ་བའི་སྣོད་
རུང་དུ་བསྒྲུབ་པ་དང་། ལམ་ཤེས་སྐྱེ་བའི་ཡུལ་ཏེ་རྟེན་སེམས་བསྐྱེད་པ་ཁོ་ནར་
ངེས་པ་དང་། སེམས་ཅན་ཐམས་ཅད་ལ་སངས་རྒྱས་ཀྱི་རིགས་ཀྱི་ཁྱབ་ཚུལ་དང་།
14 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལམ་ཤེས་ཀྱི་རང་བཞིན་ཁྱད་པར་དུ་འཕགས་པ་དང༌། ལམ་ཤེས་ཀྱི་བྱེད་ལས་
ཁྱད་པར་དུ་འཕགས་པ་སྟེ་ལྔའོ། །དེ་སྐད་དུ་ཡང་། ལྷ་རྣམས་རུང་བར་བྱ་བའི་
ཕྱིར། །འོད་ཀྱི་མོག་མོག་པོར་མཛད་དང་། །ཡུལ་ངེས་པ་དང་ཁྱབ་པ་དང་། །རང་
བཞིན་དང་ནི་དེ་ཡི་ལས། །ཞེས་གསུངས་པ་ལྟར་རོ། །ལམ་ཤེས་ཀྱི་ཡན་ལག་
སྟོན་པའི་མདོ་འདིས་ཆོས་ཉན་པ་ལ་ཁེངས་པ་མེད་པར་བླ་མ་ལ་གུས་པས་བདུད་
པ་ཞིག་དགོས་པ་དང་། ཐེག་པ་ཆེན་པོའི་ཆོས་ཉམས་སུ་ལེན་པ་ལ་བྱང་ཆུབ་ཀྱི་
སེམས་རིན་པོ་ཆེས་ཟིན་ཏེ་ཅི་བྱེད་སེམས་དེས་ཀུན་ནས་བསླངས་ནས་བྱེད་པ་
ཞིག་དགོས་པ་སོགས་ཉམས་ལེན་གྱི་གནད་ཁྱད་པར་ཅན་མང་དུ་བསྟན་ནོ། །
གཉིས་པ་ཉན་ཐོས་ཀྱི་ལམ་ཤེས་པའི་ལམ་ཤེས་སྟོན་པར་བྱེད་པ་ལ། དེ་ནས་ཚེ་
དང་ལྡན་པ་རབ་འབྱོར་གྱིས་ལྷ་རྣམས་ཀྱི་དབང་པོ་བརྒྱ་བྱིན་ལ་སྨྲས་པ། ཞེས་པ་
ནས། དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་
ཀྱི་ཕ་རོལ་ཏུ་ཕྱིན་པའི་གནས་པ་འདིས་གནས་ཤིང་ཡིད་ལ་བྱེད་པ་འདི་དང་མ་
བྲལ་བ་ཡིན་ནོ། །ཞེས་པའི་བར་ གསུངས། ཉན་ཐོས་ཀྱི་ལམ་ཤེས་ པའི་ ལམ་
ཤེས་ལ་ངོ་བོ་དང༌། ལམ་ཤེས་དེའི་རྒྱུ་ངེས་འབྱེད་ཆ་མཐུན་བསྟན་པ་གཉིས་
གསུངས། ངོ་བོ་ནི་བདེན་བཞིའི་རྣམ་པ་བཅུ་དྲུག་མངོན་སུམ་དུ་རྟོགས་པའི་ཡེ་
ཤེས་ཏེ། བྱང་ཆུབ་ཀྱི་སེམས་དང༌། བདེན་མེད་རྟོགས་པའི་ལྟ་བ་དང༌། རྫོགས་
བྱང་དུ་བསྔོ་བ་གསུམ་གྱིས་ཟིན་པའོ། །བདེན་བཞིའི་རྣམ་པ་བཅུ་དྲུག་ནི། བདེན་
པ་བཞི་པོ་རེ་རེ་ལ་རྣམ་པ་བཞི་བཞིར་ཕྱེ་བས་བཅུ་དྲུག་སྟེ། དེ་ལ། སྡུག་བསྔལ་
བདེན་པའི་རྣམ་པ་བཞི་ནི་མི་རྟག་པ། སྡུག་བསྔལ་བ། བདག་མེད་པ། སྟོང་པ་
བཞིའོ། །ཀུན་འབྱུང་བདེན་པའི་རྣམ་པ་བཞི་ནི། རྒྱུ། ཀུན་འབྱུང༌། རབ་སྐྱེ། རྐྱེན་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཞིའོ། །འགོག་བདེན་ གྱི་ རྣམ་ པ་བཞི་ནི། འགོག་པ། ཞི་བ། གྱ་ནོམ་པ། ངེས་
འབྱུང་བཞིའོ། །ལམ་བདེན་གྱི་རྣམ་པ་བཞི་ནི། ལམ། རིགས་པ། སྒྲུབ་པ། ངེས་
འབྱིན་བཞིའོ། །ཉན་ཐོས་ ཀྱི་ལམ་ཤེས་ པའི་ ལམ་ཤེས་དེའི་རྒྱུ་ངེས་ འབྱེད་ ཆ་
མཐུན་ལ་བཞི་སྟེ། སྦྱོར་ལམ་དྲོད་དང༌། རྩེ་མོ་དང༌། བཟོད་པ་དང་། ཆོས་མཆོག་
བཞིའོ། །དེ་སྐད་དུ་ཡང་། ལམ་ཤེས་ཉིད་ཀྱི་ཚུལ་ལ་ནི། འཕགས་པའི་བདེན་པ་
བཞི་དག་གི །རྣམ་པ་མི་དམིགས་སྒོ་ནས་ནི། །ཉན་ཐོས་ལམ་འདི་ཤེས་པར་བྱ། །
འཕགས་པ་ཉན་ཐོས་ལམ་ལ་ནི། །གཟུགས་ལ་སོགས་པ་སྟོང་པའི་ཕྱིར། །སྟོང་
པ་ཉིད་རྣམས་དབྱེར་མེད་པས། །དྲོ་བ་དེ་དག་མི་དམིགས་པས། །རྩེ་མོར་གྱུར་པ་
དག་ཏུ་འདོད། །དེ་ལ་རྟགས་ལ་སོགས་ཚུལ་གྱིས། །གནས་པ་བཀག་པས་བཟོད་
པ་རྣམས། །ས་བཅུ་དག་ལས་བརྩམས་ནས་ནི། །མི་གནས་རྒྱས་པར་བསྟན་པ་
ཡིས། །ཆོས་ ཀྱི་ མཆོག་ ཏུ་ གྱུར་ བཤད་ དེ། །ཅི་ ཕྱིར་ ཞེ་ན་ སངས་ རྒྱས་ ཀྱིས། །
མཁྱེན་ནས་ཆོས་རྣམས་མ་གཟིགས་ཕྱིར། །ཞེས་གསུངས་པ་ལྟར་རོ། །གསུམ་པ་
རང་རྒྱལ་གྱི་ལམ་ཤེས་པའི་ལམ་ཤེས་སྟོན་པར་བྱེད་པ་ལ། དེ་ནས་འཁོར་དེའི་
ནང་ནས་ལྷའི་བུ་ཁ་ཅིག་འདི་སྙམ་དུ་སེམས་པར་གྱུར་ཏེ། ཞེས་པ་ནས། ཚེ་དང་
ལྡན་པ་ཤཱ་རིའི་བུ། དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་
ནི་ཐམས་ཅད་མཁྱེན་པ་ཉིད་ལ་སློབ་ཅིང་ཐམས་ཅད་མཁྱེན་པ་ཉིད་ལ་ངེས་པར་
འབྱུང་བར་འགྱུར་རོ། །ཞེས་པའི་བར་གསུངས། རང་རྒྱལ་ལ་ཚོགས་སྤྱོད་དང༌།
བསེ་རུ་ ལྟ་ བུ་ གཉིས་ ཡོད་ ཅིང་། རང༌རྒྱལ་རྣམས་ ལ་ ལམ་བགྲོད་ ཚུལ་ དང༌།
དབང་པོའི་ཁྱད་པར་དང༌། འབྲས་བུ་མངོན་དུ་བྱས་པའི་ཚེ་ཆོས་སྟོན་ཚུལ་གྱི་ཁྱད་
པར་མང་དུ་ཡོད་ཅིང་རང་རྒྱལ་གྱི་ལམ་ཤེས་པའི་ལམ་ཤེས་དེ་ལ་ངོ་བོ་དང་།
- 46 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དེའི་རྒྱུ་ངེས་འབྱེད་ཆ་མཐུན་བསྟན་པ་གཉིས། རང་རྒྱལ་གྱི་ལམ་ཤེས་པའི་ལམ་
ཤེས་དེའི་ངོ་བོ་ནི། བདེན་བཞིའི་རྣམ་པ་བཅུ་དྲུག་དང་། ཁྱད་པར་རྟེན་འབྲེལ་
ལུགས་འབྱུང་ལུགས་ལྡོག་རྟོགས་པ་ཏེ། དེ་དག་ཀྱང་སེམས་སྐྱེད་དང༌། བདེན་
མེད་རྟོགས་པའི་ལྟ་བ་དང་། རྫོགས་བྱང་དུ་བསྔོ་བ་གསུམ་གྱིས་ཟིན་པའོ། །ལམ་
ཤེས་དེའི་རྒྱུ་ངེས་འབྱེད་ཆ་མཐུན་ལ་བཞི་གསུངས་ཏེ། དྲོད་དང་། རྩེ་མོ་དང་།
བཟོད་ པ་ དང༌། ཆོས་ མཆོག་ བཞིའོ། །དེ་ སྐད་ དུ་ ཡང་། རང་ བྱུང་ བདག་ ཉིད་
རྟོགས་ པའི་ ཕྱིར། །གཞན་གྱིས་བསྟན་ཡང་ མི་དགོས་ལ། །བསེ་རུ་ལྟ་བུའི་ཡེ་
ཤེས་ནི། །ཟབ་པ་ཉིད་དུ་མངོན་པར་བརྗོད། །གང་གང་དོན་ནི་གང་གང་ལ། །ཇི་
ལྟར་ཇི་ལྟར་ཉན་འདོད་པ། །དེ་དེ་ལ་དོན་དེ་དང་དེ། །སྒྲ་མེད་ཀྱང་ངོ་དེ་ལྟར་
སྣང་། །གཟུང་དོན་རྟོག་པ་སྤོང་ཕྱིར་དང་། །འཛིན་པ་མི་སྤོང་ཕྱིར་དང་ནི། །རྟེན་
གྱིས་བསེ་རུ་ལྟ་བུའི་ལམ། །ཡང་དག་བསྡུས་པར་ཤེས་པར་བྱ། །བཏགས་པའི་
ཆོས་ ཉིད་ མི་ འགལ་ བར། །སྟོན་ པའི་ རྣམ་ པ་ དྲོར་ གྱུར་ པ། །རྩེ་ མོར་ གྱུར་ པ་
གཟུགས་ ལ་ སོགས། །འགྲིབ་ པ་ མེད་ པ་ སོགས་ པས་ ཕྱེ། །ནང་ སྟོང་ ཉིད་ ལ་
སོགས་པ་ཡིས། །གཟུགས་སོགས་མི་འཛིན་ཕྱིར་བཟོད་པ། །གཟུགས་སོགས་སྐྱེ་
བ་མེད་སོགས་ཀྱི། །རྣམ་པ་ཅན་ནི་ཆོས་ཀྱི་མཆོག །ཅེས་གསུངས་པ་ལྟར་རོ། །
བཞི་པ་ཕན་ཡོན་ཅན་གྱི་ཐེག་ཆེན་མཐོང་ལམ་སྟོན་པར་བྱེད་པ་ལ། དེ་ནས་ལྷ་
རྣམས་ཀྱི་དབང་པོ་བརྒྱ་བྱིན་གྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་
སོ། །ཞེས་པ་ནས། ཁ་ཏོན་དུ་བྱེད་པར་འགྱུར་བ་དེས་ཚེ་འདི་ལ་ཡོན་ཏན་འདི་
དག་ ཀྱང་ཡོངས་སུ་འཛིན་པར་འགྱུར་རོ། །ཞེས་པའི་བར་གསུངས། ཕན་ཡོན་
ཅན་གྱི་ཐེག་ཆེན་མཐོང་ལམ་ལ། ངོ་བོ་དང་རྣམ་པ་གཉིས། ངོ་བོ་ནི། བདེན་པ་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཞི་ལ་དམིགས་པའི་ཤེས་བཟོད་སྐད་ཅིག་མ་བཅུ་དྲུག་གི་བདག་ཉིད་ཅན་ཏེ།
ཤེས་བཟོད་སྐད་ཅིག་མ་བཅུ་དྲུག་ནི། བདེན་པ་བཞི་རེ་རེ་ལ་བཟོད་པ་གཉིས་
དང་ཤེས་པ་གཉིས་རེ་སྟེ་སྡོམ་པས་བཅུ་དྲུག་གོ །དེ་ལ་སྡུག་བསྔལ་བདེན་པ་ལ་
བཟོད་པ་གཉིས་དང་ཤེས་པ་གཉིས་ཏེ། སྡུག་བསྔལ་ལ་ཆོས་བཟོད་དང་། རྗེས་
བཟོད་གཉིས། ཆོས་ཤེས་དང་རྗེས་ཤེས་གཉིས་སོ། །དེ་བཞིན་དུ་ཀུན་འབྱུང་ལ་
ཡང་ ཆོས་ བཟོད་ དང༌ རྗེས་ བཟོད་ གཉིས། ཆོས་ ཤེས་ དང༌ རྗེས་ ཤེས་ གཉིས།
འགོག་བདེན་ལ་ཡང་ཆོས་བཟོད་དང་ རྗེས་བཟོད་གཉིས། ཆོས་ཤེས་དང་ རྗེས་
ཤེས་གཉིས། ལམ་བདེན་ལ་ཡང་ཆོས་བཟོད་དང་རྗེས་བཟོད་གཉིས། ཆོས་ཤེས་
དང་རྗེས་ཤེས་གཉིས་སོ། །ཤེས་བཟོད་སྐད་ཅིག་མ་བཅུ་དྲུག་པོ་དེ་ཡང་ཐེག་ཆེན་
མཐོང་ལམ་པའི་མཉམ་བཞག་ཐུན་གཅིག་གི་རིང་ལ་སྐྱེ་བ་ཡིན་གྱི་དུས་མཐའི་
སྐད་ཅིག་མ་མ་ཡིན་ནོ། །ཐེག་ཆེན་མཐོང་ལམ་དེ་ཐོབ་པ་ན། ཚེ་འདི་དང་ཕྱི་མར་
འབྱུང་བའི་ཕན་ཡོན་མཐའ་ཡས་པ་ཐོབ་པ་ནི་བཅུ་དྲུག་པོ་དེའི་རྣམ་པའི་སྒོ་ནས་
བསྟན་ཏོ། །དེ་སྐད་དུ་ ཡང་། བདེན་དང་ བདེན་ལ་བཟོད་པ་དང༌། །ཤེས་ པའི་
སྐད་ཅིག་རྣམ་བཞི་ཡིས། །ལམ་ཤེས་ཉིད་ལ་མཐོང་བའི་ལམ། །ཕན་ཡོན་བཅས་
པ་འདི་བཤད་དོ། །དེ་བཞིན་ཉིད་དང་སངས་རྒྱས་དག །ཕན་ཚུན་བརྟེན་པ་རྟེན་
མེད་ཕྱིར། །རྣམ་གྲངས་ཁས་མི་ལེན་པ་དང༌། །ཆེན་པོ་ཚད་མ་མེད་བཅས་དང༌། །
ཚད་ མེད་ པ་ དང་ མཐའ་ མེད་དང༌། །དེར་ གནས་ གཟུགས་ ལ་ སོགས་ པ་ ལ། །
སངས་ རྒྱས་ ཉིད་ དུ་ ངེས་ འཛིན་ དང༌། །བླང་ མེད་ དོར་བ་ མེད་ སོགས་དང༌། །
བྱམས་ལ་སོགས་དང་སྟོང་ཉིད་དང་། །སངས་རྒྱས་ཉིད་ནི་ཐོབ་པ་དང༌། །རྣམ་
པར་བྱང་ཀུན་ཡོངས་བསྡུས་དང་། །ཉམ་ང་བ་དང་ནད་ཀུན་སེལ། །མྱ་ངན་འདས་
- 48 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག་
འཛིན་ཞི་ཉིད་དང་། །སངས་རྒྱས་རྣམས་ཀྱིས་སྲུང་ལ་སོགས། །སྲོག་མི་གཅོད་པ་
ལ་སོགས་པ། །རྣམ་པ་ཀུན་མཁྱེན་ཚུལ་ལ་ནི། །བདག་ཉིད་གནས་ཏེ་སེམས་ཅན་
དག །འགོད་དང་སྦྱིན་པ་ལ་སོགས་པ། །རྫོགས་པའི་བྱང་ཆུབ་ཏུ་བསྔོ་བ། །ལམ་
ཤེས་ཉིད་ཀྱི་སྐད་ཅིག་མ། །ཞེས་གསུངས་པ་ལྟར་རོ། །
ལྔ་པ་ཐེག་ཆེན་སྒོམ་ལམ་གྱི་བྱེད་པ་སྟོན་པར་བྱེད་པ་ལ། དེ་སྐད་ཅེས་
བཀའ་སྩལ་པ་དང་། བཅོམ་ལྡན་འདས་ལ་ལྷ་རྣམས་ཀྱི་དབང་པོ་བརྒྱ་བྱིན་གྱིས་
འདི་སྐད་ཅེས་གསོལ་ཏོ། །ཞེས་པ་ནས། ཀོ་ཤི་ཀ་རིགས་ཀྱི་བུའམ་རིགས་ཀྱི་བུ་
མོ་དེས་ཚེ་འདི་ལ་ཕན་ཡོན་འདི་དག་ཀྱང་ཡོངས་སུ་འཛིན་ཏོ། །ཞེས་པའི་བར་
གསུངས། ཐེག་ཆེན་སྒོམ་ལམ་གྱི་བྱེད་པ་ལ་དྲུག་གསུངས་ཏེ། བྱེད་པ་དྲུག་ནི།
ཉོན་མོངས་པའི་དབང་དུ་མ་སོང་བས་སེམས་ཀུན་ནས་ཞི་བ་དང༌། ང་རྒྱལ་མེད་
པས་ཐམས་ཅད་ལ་འདུད་པ་དང༌། ཉོན་མོངས་པའི་ཚོགས་ལས་རྒྱལ་བ་དང་། ཕྱི་
ནང་གི་གནོད་པས་བརྫི་བ་མེད་པ་དང་། བྱང་ཆུབ་མྱུར་དུ་བསྒྲུབ་ནུས་པ་དང་།
རང་གང་དུ་གནས་པའི་རྟེན་ས་ཕྱོགས་དེ་ཉིད་ཀྱང་མཆོད་པའི་རྟེན་ཉིད་དུ་འགྱུར་
བ་སྟེ་དྲུག་གོ །དེ་སྐད་དུ་ཡང་། ཀུན་ནས་ཞི་དང་ཐམས་ཅད་ལ། བདུད་དང་ཉོན་
མོངས་ལས་རྒྱལ་དང་། །གནོད་པས་བརྫི་བ་མེད་ཉིད་དང་། །བྱང་ཆུབ་དང་ནི་
རྟེན་མཆོད་ཉིད། །ཅེས་གསུངས་པ་ལྟར་རོ། །དྲུག་པ་མོས་པ་ཡིད་ལ་བྱེད་པའི་
ཐེག་ཆེན་ སྒོམ་ ལམ་ སྟོན་ པར་ བྱེད་ པ་ ལ། དེ་སྐད་ཅེས་བཀའ་སྩལ་པ་དང༌།
བཅོམ་ལྡན་འདས་ལ་ལྷ་རྣམས་ཀྱི་དབང་པོ་བརྒྱ་བྱིན་གྱིས་འདི་སྐད་ཅེས་གསོལ་
ཏོ། །ཞེས་པ་ནས། ཡོན་ཏན་ཡོངས་སུ་བརྗོད་པ་ཞེས་བྱ་བའི་ལེའུ་སྟེ་བཞི་པའོ། །
ཞེས་པའི་བར་གསུངས། མོས་པ་ཡིད་ལ་བྱེད་པའི་ཐེག་ཆེན་སྒོམ་ལམ་ལ། རང་
-
9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དོན་དང་། རང་གཞན་གཉིས་ཀའི་དོན་དང༌། གཞན་དོན་འབའ་ཞིག་ལ་དམིགས་
པ་ གསུམ། གསུམ་ པོ་ རེ་ རེ་ ལའང་ ཆུང་ ངུ་ དང་། འབྲིང་ དང་། ཆེན་ པོ་ གསུམ་
གསུམ་དུ་ཕྱེ་བས་དགུ་ཡོད་ཅིང་། དགུ་པོ་རེ་རེ་ལའང་གསུམ་གསུམ་དུ་ཕྱེ་བས་ཉི་
ཤུ་རྩ་བདུན་ཡོད་དོ། །དགུ་པོ་དེ་རེ་རེ་ལའང་གསུམ་གསུམ་དུ་ཕྱེ་ལུགས་ནི་ཆུང་
ངུའི་ཆུང་ངུ་། ཆུང་ངུའི་འབྲིང་། ཆུང་ངུའི་ཆེན་པོ་གསུམ། དེ་བཞིན་དུ་འབྲིང་དང་
ཆེན་པོ་གཉིས་ལའང་གསུམ་གསུམ་དུ་ཕྱེ་བའོ། །དེ་སྐད་དུ་ཡང་། མོས་པ་རང་གི་
དོན་དང་ནི། །རང་གཞན་དོན་དང་གཞན་དོན་དང་། རྣམ་གསུམ་ཤེས་བྱ་དེ་ཡང་
ནི། །ཆུ་དང་འབྲིང་དང་ཆེན་པོ་སྟེ། །སོ་སོར་རྣམ་པ་གསུམ་དུ་འདོད། །ཆུང་ངུའི་
ཆུང་སོགས་དབྱེ་བ་ཡིས། །དེ་ཡང་རྣམ་གསུམ་དེ་ལྟར་ན། །རྣམ་པ་ཉི་ཤུ་བདུན་དུ་
འདོད། །ཅེས་གསུངས་པ་ལྟར་རོ། །བདུན་པ་ཕན་ཡོན་བསྟོད་བཀུར་བསྔགས་པ་
སྟོན་པར་བྱེད་པ་ལ། དེ་ནས་བཅོམ་ལྡན་འདས་ལ་ལྷ་རྣམས་ཀྱི་དབང་པོ་བརྒྱ་
བྱིན་གྱིས་འདི་སྐད་གསོལ་ཏོ། །ཞེས་པ་ནས། བསོད་ནམས་ཀྱི་རྣམ་གྲངས་ཀྱི་
ལེའུ་ཞེས་བྱ་བ་སྟེ་ལྔ་པའོ། །ཞེས་པའི་བར་གསུངས། ཕན་ཡོན་བསྟོད་བཀུར་
བསྔགས་པ་ལ་ཕྱེ་ན་ཉེར་བདུན་གསུངས་ཏེ། གཞུང་ལམ་འབྲས་བུའི་ཤེར་ཕྱིན་
ལ་མོས་པའི་སེམས་དཔའ་ཆེན་པོ་རྣམས་ལ་སངས་རྒྱས་དང་བྱང་སེམས་རྣམས་
ཀྱིས་བསྟོད་པ་དང་བཀུར་བ་དང་བསྔགས་པ་མཛད་པའི་ཆ་ཉི་ཤུ་རྩ་བདུན་ཏེ་
སྒོམ་ལམ་མོས་པ་ལ་ཆུང་འབྲིང་ཆེན་པོའི་དབྱེ་བས་དགུ་ཚན་གསུམ་སྟེ་ཉེར་
བདུན་ཡོད་པ་ལྟར་དགུ་ཚན་གསུམ་པོ་དེ་དག་ལ་སངས་རྒྱས་དང་བྱང་སེམས་
རྣམས་ཀྱིས་གོང་ནས་གོང་དུ་ཁྱད་པར་དུ་འཕགས་པར་བསྟོད་པ་དང་། བཀུར་བ་
དང༌། བསྔགས་པ་མཛད་པའི་ཆ་ཉེར་བདུན་ཡུམ་རྒྱས་འབྲིང་བསྡུས་གསུམ་ཀ་
- 50 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལས་གསུངས་པ་ལྟར་རོ། །དེ་སྐད་དུ་ཡང་། ཤེས་རབ་ཕ་རོལ་ཏུ་ ཕྱིན་པ་ལ། །
མོས་པའི་གནས་སྐབས་རྣམས་ལ་ནི། །དགུ་ཚན་གསུམ་གྱིས་བསྟོད་པ་དང་། །
བཀུར་ བ་དང་ནི་བསྔགས་ པར་ འདོད། །ཅེས་ གསུངས་ པ་ལྟར་ རོ། །བརྒྱད་པ་
བསྔོ་བ་ཡིད་ལ་བྱེད་པའི་ཐེག་ཆེན་སྒོམ་ལམ་སྟོན་པར་བྱེད་པ་ལ། དེ་ནས་བྱང་
ཆུབ་སེམས་དཔའ་ཆེན་པོ་བྱམས་པས་གནས་བརྟན་ཚེ་དང་ལྡན་པ་རབ་འབྱོར་ལ་
འདི་སྐད་ཅེས་སྨྲས་སོ། །ཞེས་པ་ནས། འདི་ལྟར་བྱང་ཆུབ་སེམས་དཔའ་དེ་དག་
ཐམས་ཅད་ནི་དམིགས་པའི་འདུ་ཤེས་ཅན་གྱིས་སྦྱིན་པ་སྦྱིན་པར་བྱེད་པ་ཡིན་
པའི་ཕྱིར་རོ། །ཞེས་པའི་བར་གསུངས། བསྔོ་བ་ཡིད་ལ་བྱེད་པའི་ཐེག་ཆེན་སྒོམ་
ལམ་ ལ་ བཅུ་ གཉིས་ གསུངས་ ཏེ། བཅུ་ གཉིས་ ནི། ཉན་ རང་ ལས་ ཁྱད་ པར་
འཕགས་པ་དགེ་རྩ་ཅི་བྱེད་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོ་བ་དང་།
དགེ་རྩ་ཅི་བྱེད་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་མི་དམིགས་པའི་
ཚུལ་གྱིས་རྫོགས་བྱང་དུ་ཡོངས་སུ་བསྔོ་བ་དམིགས་མེད་ཀྱི་རྣམ་པ་ཅན་ཞེས་བྱ་
བའི་བསྔོ་བ་དང་། ཕྱིན་ཅི་ལོག་པའི་མཚན་ཉིད་ཅན་ཞེས་བྱ་བའི་ཡོངས་སུ་བསྔོ་
བ་དང་། དོན་དམ་པར་ངོ་བོ་ཉིད་ཀྱིས་དབེན་པ་ཞེས་བྱ་བའི་ཡོངས་སུ་བསྔོ་བ་
དང་། རྒྱལ་བ་སྲས་བཅས་ཀྱི་དག་པའི་ཚོགས་ཐམས་ཅད་ཀྱི་རང་བཞིན་དྲན་པའི་
སྤྱོད་ཡུལ་ཅན་ཞེས་བྱ་བའི་ཡོངས་སུ་བསྔོ་བ་དང༌། ཐབས་ལ་མཁས་པ་དང་
བཅས་པ་ཞེས་བྱ་བའི་ཡོངས་སུ་བསྔོ་བ་དང༌། འཁོར་གསུམ་མི་དམིགས་པས་
མཚན་མ་མེད་པ་ཞེས་བྱ་བའི་ཡོངས་སུ་བསྔོ་བ་དང་། སངས་རྒྱས་ཀྱིས་གནང་
ཞིང་ དགྱེས་ པ་ ཞེས་ བྱ་ བའི་ ཡོངས་ སུ་ བསྔོ་ བ་ དང༌། ཁམས་ གསུམ་ པར་ མ་
གཏོགས་པ་ཞེས་བྱ་བའི་ཡོངས་སུ་བསྔོ་བ་དང་། བསོད་ནམས་ཆེན་པོ་འབྱུང་བའི་
51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསྔོ་ བ་ ཆུང་ ངུ་དང་། བསོད་ནམས་ ཆེན་ པོ་ འབྱུང་ བའི་ བསྔོ་ བ་ དང༌། བསོད་
ནམས་ཆེན་པོ་འབྱུང་བའི་བསྔོ་བ་ཆེན་པོ་སྟེ་བཅུ་གཉིས་སོ། །དེ་སྐད་དུ་ཡང་།
ཡོངས་སུ་བསྔོ་བ་ཁྱད་པར་ཅན། །དེ་ཡི་བྱེད་པ་མཆོག་ཡིན་ནོ། །དེ་ནི་དམིགས་
མེད་རྣམ་པ་ཅན། །ཕྱིན་ཅི་མ་ལོག་མཚན་ཉིད་དོ། །དབེན་དང་སངས་རྒྱས་བསོད་
ནམས་ཚོགས། །རང་བཞིན་དྲན་པའི་སྤྱོད་ཡུལ་ཅན། །ཐབས་བཅས་མཚན་མ་
མེད་པ་དང་། །སངས་རྒྱས་རྗེས་སུ་ཡི་རང་དང༌། ཁམས་གསུམ་གཏོགས་པ་མ་
ཡིན་དང༌། །ཆུང་དང་འབྲིང་དང་ཆེན་པོ་ཡི། །བསྔོ་བ་གཞན་ནི་རྣམ་གསུམ་པོ།།
བསོད་ནམས་ཆེ་འབྱུང་བདག་ཉིད་དོ། །ཞེས་གསུངས་པ་ལྟར་རོ། །དགུ་པ་རྗེ་སུ་
ཡི་རང་ཡིད་ལ་བྱེད་པའི་ཐེག་ཆེན་སྒོམ་ལམ་སྟོན་པར་བྱེད་པ་ལ། དེ་ནས་བཅོམ་
ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །ཞེས་པ་
ནས། རྗེས་སུ་ཡི་རང་བ་དང་ཡོངས་སུ་བསྔོ་བའི་ལེའུ་ཞེས་བྱ་སྟེ་དྲུག་པའོ། །ཞེས་
པའི་བར་གསུངས། རྗེས་སུ་ཡི་རང་ཡིད་ལ་བྱེད་པའི་ཐེག་ཆེན་སྒོམ་ལམ་ལ་ཕྱེ་ན་
གཉིས་ གསུངས་ཏེ། ཐབས་ལ་མཁས་ པ་ དགེ་བའི་རྩ་བ་ ལ་ ཡི་ རང་ བ་ དང༌།
མཚན་མར་མི་དམིགས་པས་དགེ་བའི་རྩ་བ་ལ་ཡི་རང་བ་གཉིས་སོ། །འདི་གཉིས་
ལ་དོན་དམ་པའི་ཡུལ་ཅན་གྱི་ཡི་རང་དང་། ཀུན་རྫོབ་པའི་ཡུལ་ཅན་གྱི་ཡི་རང་
ཞེས་ཀྱང་གསུངས་སོ། །དེ་སྐད་དུ་ཡང་། ཐབས་དང་མི་དམིགས་པ་དག་གིས། །
དགེ་བའི་རྩ་ལ་ཡི་རང་བ། །རྗེས་སུ་ཡི་རང་ཡིད་བྱེད་པ། །བསྒོམ་པ་ཡིན་པར་
འདིར་བརྗོད་དོ། །ཞེས་གསུངས་པ་ལྟར་རོ། །བཅུ་པ་སྒྲུབ་པ་སྒོམ་ལམ་སྟོན་པར་
བྱེད་པ་ལ། དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་
ཅེས་གསོལ་ཏོ། །ཞེས་པ་ནས། བཅོམ་ལྡན་འདས་རྣམས་གྲངས་འདིས་འདི་ལྟ་
- 52 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཕ་རོལ་ཏུ་ཕྱིན་པ་ཆེན་པོ་ལགས་སོ། །
ཞེས་པའི་བར་གསུངས། སྒྲུབ་པ་སྒོམ་ལམ་ལ་ལྔ་གསུངས་ཏེ། ལྔ་ནི་སྒོམ་ལམ་
དེའི་ངོ་བོ་ཉིད་དང་། འཚང་རྒྱ་བའི་ཐབས་མཆོག་ཉིད་ཡིན་པས་འབྲས་བུའི་ཁྱད་
པར་དུ་བྱས་པ་དང༌། དེའི་བྱེད་ལས་ཆོས་ཀུན་ལ་བདེན་པར་འདུ་མི་བྱེད་པ་དང་།
དེའི་གནས་སྐབས་ཀྱི་ཡོན་ཏན་དང༌། དེའི་མཐར་ཐུག་གི་ཡོན་ཏན་བསྟན་པ་སྟེ་
ལྔའོ། །དེ་སྐད་དུ་ཡང་། དེ་ཡི་ངོ་བོ་ཉིད་མཆོག་ཉིད། །ཀུན་ལ་མངོན་པར་འདུ་མི་
བྱེད། །ཆོས་རྣམས་དམིགས་སུ་མེད་པར་ནི། །གཏོང་པར་བྱེད་པ་དོན་ཆེན་ཉིད། །
ཅེས་གསུངས་པ་ལྟར་རོ། །
བཅུ་གཅིག་པ་རྣམ་དག་སྒོམ་ལམ་སྟོན་པར་བྱེད་པ་ལ། དེ་ནས་བཅོམ་
ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ། །ཞེས་པ་
ནས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར། ཤིན་ཏུ་རྣམ་པར་དག་
པའི་ ཕྱིར་ རོ། །ཞེས་ པའི་ བར་ གསུངས། རྣམ་ དག་ སྒོམ་ ལམ་ ལ་ དོན་ ཚན་ ལྔ་
གསུངས་ཏེ། ལྔ་ནི་རྣམ་དག་སྒོམ་ལམ་སྐྱེ་བའི་རྒྱུ་སངས་རྒྱས་ཡུན་རིང་དུ་བསྟེན་
ཏེ་མཉེས་པར་བྱེད་པ་སྦྱིན་སོགས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་
སློབ་པ་ཐེག་པ་ཆེན་པོའི་ཐུན་མོང་མིན་པའི་ཞི་ལྷག་ཟུང་འབྲེལ་གྱི་ཐབས་མཁས་
ལ་སློབ་པ་སྟེ་མཐུན་རྐྱེན་གསུམ་བསྟེན་པ་དང་། རྣམ་དག་སྒོམ་ལམ་སྐྱེ་བའི་
གེགས་བདུན་གྱིས་བྱིན་གྱིས་བརླབས་ཏེ་དེའི་དབང་དུ་སོང་བ། ཤེར་ཕྱིན་ཟབ་
མོའི་ཆོས་ལ་མ་མོས་པ་ཕུང་པོ་སོགས་ལ་མངོན་པར་ཞེན་པ་སྡིག་པའི་གྲོགས་
པོས་ཡོངས་སུ་ཟིན་པ་སྟེ་འགལ་རྐྱེན་བཞི་དང་བྲལ་བ་ཞིག་དགོས་པ་དང་། རྣམ་
དག་སྒོམ་ལམ་རྒྱུད་ལ་སྐྱེ་བའི་ཚེ་ཡུལ་ཅན་དག་པས་སྤྲུལ་སྐུ་སོགས་སྣང་བའི་ཚེ་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བདེན་སྟོང་སྒྱུ་མ་ལྟ་བུར་འཆར་བས་དག་པ་དང་། ཉན་རང་བྱང་སེམས་སངས་
རྒྱས་རྣམས་ཀྱི་དག་པ་གོང་ནས་གོང་དུ་ཁྱད་དུ་འཕགས་པར་བསྟན་པ་དང་། རྣམ་
དག་བཤད་པ་འདི་དག་ལ་ཀླན་ཀ་སྤངས་ཏེ་སངས་རྒྱས་ཀྱི་རྣམ་དག་ཤིན་ཏུ་བར་
བསྒྲུབས་པ་སྟེ་ལྔའོ། །རྣམ་དག་གི་དོན་ཚན་འདི་ལ་རྒྱུའི་ཁྱད་པར་དང་། ཡུལ་གྱི་
ཁྱད་པར་དང་། འབྲས་བུའི་ཁྱད་པར་དང་། ངོ་བོའི་ཁྱད་ པར་བཞིར་ཕྱེ་བའང་
ཡོད་ཅིང་། ཡང་རྒྱུ་དང་། ཡུལ་དང༌། གཞི་ཤེས་ ཀྱི་དག་པ་དང༌། ལམ་ཤེས་ཀྱི་
དག་པ་དང༌། རྣམ་མཁྱེན་གྱི་དག་པ་དང་། དེ་དག་ལ་ཀླན་ཀ་སྤངས་པ་དྲུག་ཏུ་ཕྱེ་
བའང་ཡོད་དེ་བློ་གྲོས་ཆེན་པོ་རྣམས་ལ་བསྡུས་དོན་གྱི་སྟེང་ནས་གོ་བ་སྐྱེ་བ་ལ་
ཁྱད་ཆེའོ། །དེ་སྐད་དུ་ཡང་། སངས་རྒྱས་བསྟེན་དང་ སྦྱིན་སོགས་དང་། །ཐབས་
ལ་མཁས་པ་གང་ཡིན་པ། །འདི་ལ་མོས་པའི་རྒྱུ་དག་ཡིན། །ཆོས་ཀྱི་ཕོངས་པའི་
རྒྱུ་ དག་ནི། །བདུད་ ཀྱི་ ཐབས་ ཀྱིས་ནོན་ པ་ དང་། །ཟབ་མོའི་ཆོས་ལ་མ་མོས་
དང༌། །ཕུང་པོ་ལ་སོགས་མངོན་ཞེན་དང༌། །སྡིག་པའི་གྲོགས་པོས་ཡོངས་ཟིན་
པའི། །འབྲས་བུ་དག་པ་གཟུགས་ལ་སོགས། །དག་པ་ཉིད་དེ་གང་གི་ཕྱིར། །དེ་
ཉིད་ཐ་དད་མ་ཡིན་ཞིང་། །བཅད་དུ་མེད་པས་དག་པར་བརྗོད། །ཉོན་མོངས་
ཤེས་བྱ་ལམ་གསུམ་གྱི། །ཉམས་ཕྱིར་སློབ་མ་བསེ་རུ་དང་། །རྒྱལ་སྲས་རྣམས་ཀྱི་
དག་པ་སྟེ། །སངས་རྒྱས་རྣམ་ཀུན་ཤིན་ཏུ་བ། །ས་དགུ་ལ་ནི་ཆེན་པོ་ཡི། །ཆེན་པོ་
ལ་སོགས་དྲི་མ་ཡི། །གཉེན་པོ་ཆུང་ངུའི་ཆུང་ངུ་ལ། །སོགས་པའི་ལམ་ནི་དག་པ་
ཡི། །དེ་ལ་ཀླན་ཀ་སྤངས་པ་ཡིས། །ལམ་ནི་འཇལ་དང་གཞལ་བྱ་དག །མཉམ་
པ་ཉིད་ཀྱིས་ཁམས་གསུམ་གྱི །གཉེན་པོ་ཉིད་དུ་འདོད་པ་ཡིན། །ཞེས་གསུངས་
པ་ ལྟར་ རོ། །ལམ་ཤེས་ ཀྱི་ ཡན་ ལག་ནས། རྣམ་དག་ སྒོམ་ ལམ་ གྱི་ བར་ བཅུ་
- 54 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག་
གཅིག་པོ་འདི་ནི་ལམ་ཤེས་མཚོན་བྱེད་དེ། དངོས་པོ་བརྒྱད་ཀྱི་ནང་ནས་ལམ་
ཤེས་སྟོན་པའི་སྐབས་ཏེ་གཉིས་པའོ།། །། །
གསུམ་པ་གཞི་ཤེས་སྒོམ་ཚུལ་ལ་དགུ །ཤེས་པས་སྲིད་ལ་མི་གནས་པ།
སྙིང་རྗེ་ཞི་ལ་མི་གནས་པ། ཐབས་ལ་མི་མཁས་པས་རིང་བ། ཐབས་ལ་མཁས་
པས་རིང་བ་མིན། མི་མཐུན་ཕྱོགས་ཀྱི་གཞི་ཤེས། གཉེན་པོའི་ ཕྱོགས་ཀྱི་གཞི་
ཤེས། གཞི་ཤེས་ཀྱི་སྦྱོར་བ། གཞི་ཤེས་ཀྱི་སྦྱོར་བའི་མཉམ་ཉིད། གཞི་ཤེས་ཀྱི་
དངོས་བསྟན་མཐོང་ལམ་སྟེ་དགུའོ། །དང་པོ་ཤེས་པས་སྲིད་ལ་མི་གནས་པ་དང་།
གཉིས་པ་སྙིང་རྗེས་ཞི་ལ་མི་གནས་པ་གཉིས་སྟོན་པར་བྱེད་པ་ལ། ཚེ་དང་ལྡན་པ་
རབ་འབྱོར་གྱིས་གསོལ་པ། ཞེས་པ་ནས། བཅོམ་ལྡན་འདས་ཀྱིས་བཀའ་སྩལ་
པ། རབ་འབྱོར། ཤིན་ཏུ་རྣམ་པར་དག་པའི་ཕྱིར་རོ། །ཞེས་པའི་བར་གསུངས།
འདིའི་ དོན་ སྒོམ་ཚུལ་ནི་མངོན་རྟོགས་རྒྱན་ ལས། ཚུ་ རོལ་ ཕ་ རོལ་མཐའ་ལ་
མིན། །དེ་དག་བར་ན་མི་གནས་པ། །དུས་རྣམས་མཉམ་པ་ཉིད་ཤེས་ཕྱིར། །ཤེས་
རབ་ཕ་རོལ་ཕྱིན་པར་འདོད། །ཅེས་གསུངས་པ་ལྟར་རོ། །གསུམ་པ་ཐབས་ལ་མི་
མཁས་པས་རིང་བ་དང༌། བཞི་པ་ཐབས་ལ་མཁས་པས་རིང་བ་མིན་པ་གཉིས་
སྟོན་པར་བྱེད་པ་ལ། ཚེ་དང་ལྡན་པར་རབ་འབྱོར་གྱིས་གསོལ་པ། བཅོམ་ལྡན་
འདས། དེ་ལྟར་ཡང་འདུ་ཤེས་ན། ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ལེགས་པར་བཤད་ཅིང་ལེགས་པར་བསྟན་ཏེ་ཤིན་ཏུ་མཐར་གཏུགས་པ་ནི་ངོ་
མཚར་ ཏོ། །ཞེས་ པའི་ བར་ གསུངས། འདིའི་ སྒོམ་ཚུལ་ནི། དེ་ ནི་ མཚན་ མར་
དམིགས་སྒོ་ནས། །ཐབས་མ་ཡིན་པས་རིང་བ་སྟེ། །དེ་ནི་ཐབས་ལ་མཁས་པ་
ཡིས། །ཡང་ དག་ ཉེ་ བ་ ཉིད་དུ་བཤད། །ཅེས་ གསུངས་ པ་ ལྟར་ རོ། །ལྔ་ པ་ མི་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མཐུན་ཕྱོགས་ཀྱི་གཞི་ཤེས་སྟོན་པར་བྱེད་པ་ལ། དེ་ནས་ཚེ་དང་ལྡན་པ་ཤཱ་རིའི་
བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །ཞེས་པ་ནས་རིགས་
ཀྱི་བུའམ་རིགས་ཀྱི་བུ་མོ་ཐེག་པ་ཆེན་པོ་ལ་ཡང་དག་པར་ཞུགས་པ་དེས་སེམས་
ཀྱི་རང་བཞིན་ཡོངས་སུ་བསྔོ་བར་མི་ནུས་སོ། །ཞེས་པའི་བར་གསུངས། འདིའི་
མི་མཐུན་ཕྱོགས་ནི། ཐེག་པ་ཆེན་པོའི་ལམ་སྒོམ་པ་ལ་བདེན་ཞེན་གྱིས་བཅིངས་
པ་དང་། རང་དོན་ཡིད་བྱེད་ཀྱི་བཅིངས་པ་དག་སྟེ། དེ་སྐད་དུ་ཡང་། གཟུགས་
སོགས་ཕུང་པོ་སྟོང་ཉིད་དང༌། །དུས་གསུམ་གཏོགས་ པའི་ཆོས་རྣམས་དང་། །
སྦྱིན་སོགས་བྱང་ཆུབ་ཕྱོགས་རྣམས་ལ། །སྤྱོད་པའི་འདུ་ཤེས་མི་མཐུན་ཕྱོགས། །
ཞེས་གསུངས་པ་ལྟར་རོ། །དྲུག་པ་གཉེན་པོའི་ཕྱོགས་ཀྱི་གཞི་ཤེས་སྟོན་པར་བྱེད་
པ་ལ། ཀོའུ་ཤི་ཀ །དེ་བས་ན་གཞན་ལ་ཡང་དག་པར་སྟོན་པ་དང་། ཡང་དག་
པར་འགོད་པ་དང་། ཡང་དག་པར་གཟེངས་བསྟོད་པ་དང་། ཡང་དག་པར་རབ་
ཏུ་དགའ་བར་བྱེད་པས་ནི། །ཞེས་པ་ནས། རབ་འབྱོར་གྱིས་གསོལ་པ། བཅོམ་
ལྡན་འདས། ཤེས་རབ་ཀྱི་ཕ་རོལ་ཏུ་ཕྱིན་པ་ནི་མ་བགྱིས་པ་ལགས་སམ། བཅོམ་
ལྡན་འདས་ཀྱིས་བཀའ་སྩལ་པ། རབ་འབྱོར། བྱེད་པ་པོ་མི་དམིགས་པའི་ཕྱིར་
ཤེས་རབ་ཀྱི་ཕ་རོལ་ཏུ་ཕྱིན་པ་མ་བྱས་པའོ། །ཞེས་པའི་བར་གསུངས། མི་མཐུན་
ཕྱོགས་ཀྱི་གཞི་ཤེས་དང་། གཉེན་པོའི་ཕྱོགས་ཀྱི་གཞི་ཤེས་གཉིས་ལ་གཞི་ལམ་
ལ་བལྟོས་པའི་སྤང་གཉེན་དང་། འབྲས་བུ་ལ་བལྟོས་པའི་སྤང་གཉེན་གཉིས་སུ་
བཤད་ཅིང་། དེ་གཉིས་སོ་སོར་ སྤང་བྱ་མི་མཐུན་པའི་ ཕྱོགས་དང་གཉེན་པོའི་
ཕྱོགས་གཉིས་གཉིས་སུ་བཤད་ལ། འབྲས་བུ་ལ་བལྟོས་པའི་ཡན་ལག་ཏུ་ཆོས་
རྣམས་ཀྱི་གནས་ལུགས་ཟབ་པ་དང་རྟོགས་དཀའ་བ་དང་། བསམ་གྱིས་མི་ཁྱབ་
- 56 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པར་བསྟན་ཏོ། །དེ་དག་སྒོམ་ཚུལ་ནི། མངོན་རྟོགས་རྒྱན་ལས། སྦྱིན་ལ་སོགས་
ལ་ངར་འཛིན་མེད། །གཞན་དག་དེ་ལ་སྦྱོར་བྱེད་པ། །དེ་ནི་ཆགས་པའི་མཐའ་
འགོག་ པས། །རྒྱལ་ ལ་ སོགས་ ལ་ ཆགས་ པ་ ཕྲ། །ཆོས་ ཀྱི་ ལམ་ནི་ རང་བཞིན་
གྱིས། །དབེན་ པའི་ ཕྱིར་ནི་ དེ་ ཟབ་ཉིད། །ཆོས་རྣམས་ རང་ བཞིན་ གཅིག་ པར་
ནི། །ཤེས་པས་ཆགས་པ་སྤོང་བ་ཡིན། མཐོང་བ་ལ་སོགས་བཀག་པ་ཡིས། །དེ་
ནི་རྟོགས་པར་དཀའ་བར་བཤད། །ཅེས་གསུངས་པ་ལྟར་རོ། །བདུན་པ་གཞི་
ཤེས་ཀྱི་སྦྱོར་བ་སྟོན་པར་བྱེད་པ་ལ། རབ་འབྱོར་གྱིས་གསོལ་པ། བཅོམ་ལྡན་
འདས། དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་ཅི་ལྟར་སྤྱད་པར་བགྱི། ཞེས་པ་ནས། ཀོའུ་ཤི་ཀ །དེ་བཞིན་དུ་
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ལ་སྤྱོད་ཅིང་གནས་པས་ནི་ཆོས་ཐམས་ཅད་ཀྱང་བྲག་ཆ་ལྟ་བུར་ཡོངས་སུ་ཤེས་
སོ། །ཞེས་པའི་བར་གསུངས། གཞི་ཤེས་ཀྱི་སྦྱོར་བ་ལ་བཅུ་གསུངས་ཏེ། སྦྱོར་བ་
བཅུ་ནི། གཟུགས་སོགས་ལ་བདེན་ཞེན་གྱིས་སྤྱོད་པ་བཀག་པའི་སྦྱོར་བ་དང་།
གཟུགས་སོགས་རྟག་མི་རྟག་སོགས་ལ་བདེན་ཞེན་གྱིས་སྤྱོད་པ་བཀག་པའི་སྦྱོར་
བ་དང་། གཟུགས་སོགས་རྫོགས་མ་རྫོགས་ལ་བདེན་ཞེན་གྱིས་སྤྱོད་པ་བཀག་
པའི་སྦྱོར་བ་དང་། གཟུགས་སོགས་ལ་ཆགས་མ་ཆགས་ལ་བདེན་ཞེན་གྱིས་སྤྱོད་
པ་བཀག་པའི་སྦྱོར་བ་དང་། གཞན་དུ་མི་འགྱུར་བའི་སྦྱོར་བ་དང་། བྱེད་པ་པོ་
མེད་པའི་སྦྱོར་བ་དང་། བྱ་དཀའ་བ་རྣམ་པ་གསུམ་གྱི་སྦྱོར་བ་དང་
། འབྲས་བུ་
ཡོད་པའི་སྦྱོར་བ་དང་། གཞན་ལ་རག་མ་ལས་པའི་སྦྱོར་བ་དང་། སྣང་བ་རྣམ་པ་
བདུན་ཤེས་པའི་སྦྱོར་བ་སྟེ་བཅུའོ། །དེ་ལ་བྱ་དཀའ་བ་རྣམ་པ་གསུམ་ནི། ཆེད་དུ་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བྱ་དཀའ་བ་དང༌། སྤྱོད་པ་བྱ་དཀའ་བ་དང་། ལས་བྱ་དཀའ་བ་གསུམ་མོ། །འདི་
ལ་མཁྱེན་པ་གསུམ་ལ་སྦྱར་ཏེ། སེམས་ཅན་གྱི་ཆེད་དུ་རྣམ་མཁྱེན་སྒྲུབ་དཀའ་བ་
སོགས་ གསུམ་དུ་ གསུངས་པའང་ཡོད་དོ། །སྣང་བ་རྣམ་པ་བདུན་ནི། རྨི་ལམ་
དང༌། སྒྱུ་མ་དང༌། སྨིག་རྒྱུ་དང་། སྒྲ་བརྙན་དང་། གཟུགས་བརྙན་དང་། དྲི་ཟའི་
གྲོང་ཁྱེར་དང་། སྤྲུལ་པ་ལྟ་བུའི་སྣང་བ་སྟེ་བདུན་ནོ། །དེ་སྐད་དུ་ཡང་། གཟུགས་
ལ་སོགས་པ་མི་ཤེས་ཕྱིར། །དེ་ནི་བསམ་མི་ཁྱབ་པར་འདོད། །དེ་ལྟར་ཀུན་ཤེས་
ཉིད་ལུགས་ལ། །མི་མཐུན་གཉེན་པོའི་ཕྱོགས་དག་གི །རྣམ་པར་དབྱེ་བ་མ་ལུས་
པ། །ཇི་ སྐད་ བཤད་ པ་ འདིར་ ཤེས་ བྱ། །གཟུགས་ སོགས་ དེ་ མི་ རྟག་ སོགས་
དང་། །དེ་མ་རྫོགས་དང་རབ་རྫོགས་དང་། །དེ་ལ་ཆགས་པ་མེད་ཉིད་ལ། །སྤྱོད་
པ་བཀག་པའི་སྦྱོར་བ་དང་། །མི་འགྱུར་བྱེད་པོ་མེད་ཉིད་དང༌། །བྱ་དཀའ་རྣམ་
གསུམ་སྦྱོར་བ་དང༌། །སྐལ་བ་ཇི་བཞིན་འབྲས་འཐོབ་པས། །འབྲས་ཡོད་འདོད་
པ་དེ་དང་ནི། །གཞན་ལ་རག་ལས་མིན་གང་དང༌། །སྣང་བ་རྣམ་བདུན་ཤེས་བྱེད་
དོ། །ཞེས་གསུངས་པ་ལྟར་རོ། །བརྒྱད་པ་གཞི་ཤེས་ཀྱི་སྦྱོར་བའི་མཉམ་ཉིད་སྟོན་
པར་བྱེད་པ་ལ། དེ་བས་ན་དེ་ལ་རློམ་སེམས་སུ་མི་བྱེད་ཡང་དག་པར་རྗེས་སུ་མི་
མཐོང་མི་ཤེས། ཡང་དག་པར་མི་ཤེས། ཆོས་དེ་དག་ཀྱང་མེད་ཅིང་ཡང་དག་པར་
མི་སྣང་ལ། ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ། །ཞེས་པའི་
བར་ གསུངས། གཞི་ཤེས་ སྦོར་ བའི་ མཉམ་ ཉིད་ ལ་ བཞི་ གསུངས་ཏེ། བཞི་ ནི་
གཟུགས་ལ་སོགས་པའི་ཆོས་རྣམས་ཀྱི་ངོ་བོ་ལ་བདེན་པར་རློམ་པ་མེད་པའི་
མཉམ་ཉིད་དང་། ཆོས་རྣམས་ཀྱི་མཚན་མ་ལ་བདེན་པར་རློམ་པ་མེད་པའི་མཉམ་
ཉིད་དང་། ཆོས་རྣམས་ཀྱི་དབྱེ་བ་ལ་བདེན་པར་རློམ་པ་མེད་པའི་མཉམ་ཉིད་
- 58 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དང༌། ཡུལ་ཅན་ལ་བདེན་པར་རློམ་པ་མེད་པའི་མཉམ་ཉིད་དེ་བཞིའོ། །དེ་སྐད་
དུ་ཡང་། གཟུགས་ལ་སོགས་པ་རློམ་མེད་པ། །རྣམ་བཞི་དེ་ཡི་མཉམ་པ་ཉིད། །
ཅེས་གསུངས་པ་ལྟར་རོ། །དགུ་པ་གཞི་ཤེས་ ཀྱི་དངོས་བསྟན་མཐོང་ལམ་ལ་
གཉིས་གསུངས་ཏེ། བདེན་པ་བཞི་ལ་དམིགས་པའི་ཤེས་བཟོད་སྐད་ཅིག་མ་བཅུ་
དྲུག་གི་བདག་ཉིད་ཅན་གྱི་མཐོང་ལམ་ངོས་གཟུང་བ་དང༌། མཐོང་ལམ་ཤེས་
བཟོད་སྐད་ཅིག་མ་བཅུ་དྲུག་སོ་སོའི་རྣམ་པའི་སྒོ་ནས་བསྟན་པའོ། །དང་པོ་སྟོན་
པར་བྱེད་ པ་ ལ། དེ་ནས་ སངས་ རྒྱས་ཀྱི་མཐུས་སྟོང་ གསུམ་ གྱི་སྟོང་ཆེན་པོའི་
འཇིག་རྟེན་གྱི་ཁམས་ན་ཞེས་པ་ནས། བྱང་ཆུབ་སེམས་དཔའ་སེམས་དཔའ་ཆེན་
པོ་བྱམས་པས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་ནས་ས་ཕྱོགས་འདི་ཉིད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ཉིད་འཆད་པར་འགྱུར་བ་ཤེས་པར་གྱུར་ཏོ། །འཕགས་པ་ཤེས་རབ་ཀྱི་ཕ་
རོལ་ཏུ་ཕྱིན་པ་བརྒྱད་སྟོང་པ་ལས་རྣམ་པར་དག་པ་ཞེས་བྱ་བའི་ལེའུ་སྟེ་བརྒྱད་
པའོ། །ཞེས་པའི་བར་གསུངས། གཉིས་པ་མཐོང་ལམ་ཤེས་བཟོད་སྐད་ཅིག་མ་
བཅུ་དྲུག་སོ་སོའི་རྣམ་པའི་སྒོ་ནས་ སྟོན་ པར་ བྱེད་པ་ལ། དེ་ནས་བཅོམ་ལྡན་
འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །ཞེས་པ་ནས།
རབ་འབྱོར་གལ་ཏེ་དེ་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་
དག་པར་མ་ཤེས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ། །ཞེས་པའི་བར་
གསུངས། འདི་དག་ གི་ མན་ ངག་ སྒོམ་ཚུལ་ནི། མངོན་རྟོགས་རྒྱན་ ལས། སྡུག་
བསྔལ་ལ་སོགས་བདེན་པ་ལ། །ཆོས་ཤེས་རྗེས་སུ་ཤེས་པ་དང༌། །བཟོད་ཤེས་
སྐད་ཅིག་བདག་ཉིད་འདི། །ཀུན་ཤེས་ཚུལ་ལ་མཐོང་བའི་ལམ། །གཟུགས་རྟག་
59-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མ་ ཡིན་ མི་རྟག་ མིན། །མཐའ་ ལས་ འདས་ དང༌ རྣམ་ དག་ དང་། །མ་ སྐྱེས་ མ་
འགགས་ ལ་ སོགས་ དང༌། །མཁའ་ འདྲ་ ཆགས་ པ་ སྤངས་ པ་ དང༌། །ཡོངས་ སུ་
འཛིན་ལས་གྲོལ་བ་དང༌། །ངོ་བོ་ཉིད་ཀྱིས་བརྗོད་མེད་དང་། །གང་ཕྱིར་འདི་དོན་
བརྗོད་པ་ཡིས། །གཞན་ལ་སྦྱིན་དུ་མེད་པ་དང་
། །དམིགས་པ་མེད་པར་བྱེད་པ་
དང༌། །ཤིན་ཏུ་རྣམ་དག་ནད་མི་འབྱུང༌། །ངན་སོང་ཆད་དང་འབྲས་བུ་ནི། །མངོན་
དུ་བྱ་ལ་མི་རྟོག་ཉིད། །མཚན་མ་དག་དང་མ་འབྲེལ་དང༌། །དངོས་དང་མིང་དང་
གཉིས་པོ་ལ། །ཤེས་པ་སྐྱེ་བ་མེད་པ་ནི། །ཀུན་ཤེས་ཉིད་ཀྱི་སྐད་ཅིག་མ། །ཞེས་
གསུངས་པ་ལྟར་རོ། །མཁྱེན་གསུམ་བཤད་ཟིན་པའི་ཚུལ་སྟོན་པར་བྱེད་པ་ལ།
རབ་འབྱོར། ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་གང་ལ་ཡང་འཇུག་
པར་བྱེད་པའམ་ངེས་པར་འཇུག་པར་བྱེད་པའམ། ཞེས་པ་ནས། ཆོས་བསྟན་པ་
འདིས་ནི་སུ་ཡང་ཡོངས་སུ་མྱ་ངན་ལས་མ་འདས། ཡོངས་སུ་མྱ་ངན་ལས་འདའ་
བར་མ་འགྱུར། ཡོངས་སུ་མྱ་ངན་ལས་མི་འདའ་སྟེ། ཆོས་བསྟན་པ་འདིས་ནི་སུ་
ཡང་ སྦྱིན་པའི་གནས་ སུ་ བྱས་ པ་ཡང་མེད་དོ། །ཞེས་པའི་བར་གསུངས། ཤེས་
པས་སྲིད་ལ་མི་གནས་པ་ནས། མཐོང་ལམ་གྱི་བར་དགུ་པོ་འདི་ནི་གཞི་ཤེས་
མཚོན་བྱེད་དེ། དངོས་པོ་བརྒྱད་ཀྱི་ནང་ནས་གཞི་ཤེས་སྟོན་པའི་སྐབས་ཏེ་གསུམ་
པའོ།། །།
གཉིས་པ་སྦྱོར་བ་བཞི་ཉམས་སུ་ལེན་ཚུལ་ལ་བཞི། རྣམ་རྫོགས་སྦྱོར་བ།
རྩེ་ མོའི་སྦྱོར་བ། མཐར་གྱིས་པའི་སྦྱོར་བ། སྐད་ཅིག་མའི་སྦྱོར་བ་སྟེ་བཞིའོ། །
དང་པོ་ལ་ བཅུ་ གཅིག །རྣམ་པ། སྦྱོར་བ། ཡོན་ཏན། སྐྱོན། མཚན་ཉིད། ཐར་པ་
ཆ་ མཐུན། ངེས་ འབྱེད་ ཆ་ མཐུན། སློབ་ པ་ ཕྱིར་ མི་ ལྡོག་ པའི་ ཚོགས། སྲིད་ ཞི་



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
མཉམ་ཉིད་ཀྱི་སྦྱོར་བ། ཞིང་དག་སྦྱོར་བ། ཐབས་མཁས་སྦྱོར་བ་སྟེ་བཅུ་གཅིག་
གོ །དང་པོ་སྟོན་པར་བྱེད་པ་ལ། དེ་སྐད་ཅེས་བཀའ་སྩལ་པ་དང༌། བཅོམ་ལྡན་
འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །བཅོམ་ལྡན་
འདས། ནམ་མཁའ་མ་མཆིས་པའི་སླད་དུ་འདི་ནི་མ་མཆིས་པའི་ཕ་རོལ་ཏུ་ཕྱིན་
པའོ། །ཞེས་པ་ནས། བཅོམ་ལྡན་འདས། ཆོས་ཐམས་ཅད་ཀྱི་ངོ་བོ་ཉིད་ཀྱི་རྣམ་
པ་ཐམས་ཅད་ཡོངས་སུ་མཁྱེན་པའི་སླད་དུ་འདི་ལྟ་སྟེ། ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ནི་ཐམས་ཅད་མཁྱེན་པའི་ཡེ་ཤེས་ཀྱི་ཕ་རོལ་ཏུ་ཕྱིན་པའོ། །འཕགས་
པ་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ལས་བསྟོད་པའི་ལེའུ་ཞེས་བྱ་སྟེ་
དགུ་པའོ། །ཞེས་པའི་བར་གསུངས། རྣམ་པ་ལ་བརྒྱ་དང་བདུན་ཅུ་དོན་གསུམ་
གསུངས་ཏེ། གཞི་ཤེས་ཀྱི་རྣམ་པ་ཉེར་བདུན། ལམ་ཤེས་ཀྱི་རྣམ་པ་སུམ་ཅུ་སོ་
དྲུག །རྣམ་མཁྱེན་གྱི་རྣམ་པ་བརྒྱ་དང་བཅུ་གསུངས་སོ། །དེ་ལ་གཞི་ཤེས་ཀྱི་རྣམ་
པ་ཉེར་བདུན་ནི། མེད་པའི་རྣམ་པ། མི་སྐྱེ་བའི་རྣམ་པ། དབེན་པའི་རྣམ་པ། མི་
བརྫི་པའི་རྣམ་པ། གནས་མེད་པའི་རྣམ་པ། ནམ་མཁའི་རྣམ་པ། བརྗོད་དུ་མེད་
པའི་རྣམ་པ། མིང་མེད་པའི་རྣམ་པ། འགྲོ་བ་མེད་པའི་རྣམ་པ། མི་འཁྲུག་པའི་
རྣམ་པ། མི་ཟད་པའི་རྣམ་པ། སྐྱེ་བ་མེད་པའི་རྣམ་པ། བྱེད་པ་པོ་མེད་པའི་རྣམ་
པ། ཤེས་པ་པོ་མེད་པའི་རྣམ་པ། འཕོ་བ་མེད་པའི་རྣམ་པ། འདུལ་བ་མེད་པའི་
རྣམ་པ། རྨི་ལམ་གྱི་རྣམ་པ། སྒྲ་བརྙན་ གྱི་རྣམ་པ། མིག་ཡོར་གྱི་རྣམ་པ། སྨིག་
རྒྱུའི་རྣམ་པ། སྒྱུ་མའི་རྣམ་པ། ཀུན་ནས་ཉོན་མོངས་པ་མེད་པའི་རྣམ་པ། རྣམ་
པར་བྱང་བ་མེད་པའི་རྣམ་པ། གོས་པ་མེད་པའི་རྣམ་པ། སྤྲོས་པ་མེད་པའི་རྣམ་
པ། རློམ་པ་མེད་པའི་རྣམ་པ། མི་གཡོ་བའི་རྣམ་པ་སྟེ་ཉི་ཤུ་རྩ་བདུན་ནོ། །དེ་ལ་
-61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མེད་པའི་རྣམ་པ་ནས་སྐྱེ་བ་མེད་པའི་རྣམ་པའི་བར་བཅུ་གཉིས་ནི་མི་རྟག་པའི་
རྣམ་ པ་ནས་ངེས་འབྱུང་གི་རྣམ་ པའི་བར་ སྡུག་བསྔལ་བདེན་པ། ཀུན་འབྱུང་
བདེན་པ། འགོག་བདེན་གསུམ་གྱི་རྣམ་པ་བཅུ་གཉིས་པོ་དག་སྟེ། དེ་དག་ལ་མེད་
པའི་རྣམ་པ་ལ་སོགས་པའི་མིང་བཏགས་པ་ནི་གདུལ་བྱ་རྣམས་ལ་དོན་གྱི་གནད་
ལ་གོ་བ་བསྐྱེད་ཕྱིར་རྒྱལ་བས་ཤེར་ཕྱིན་གྱི་མདོར་གསུངས་སོ། །བྱེད་པ་པོ་མེད་
པའི་རྣམ་པ་ནས་མི་གཡོ་བའི་རྣམ་པའི་བར་བཅོ་ལྔ་ནི། ལམ་བདེན་གྱི་རྣམ་པ་སྟེ་
ལམ་བདེན་གྱི་རྣམ་པ་། ལམ། རིགས་པ། སྒྲུབ་པ། ངེས་འབྱིན་བཞིའི་སྟེང་དུ་རྨི་
ལམ་གྱི་རྣམ་པ་ལ་སོགས་པ་བཅུ་གཅིག་བསྟན་པའོ། །དེ་དག་ལ་ཤེས་པ་པོ་མེད་
པ་ལ་སོགས་པའི་མིང་བཏགས་པའི་དགོས་པ་ནི་སྔར་བཤད་པ་ལྟར་རོ། །
གཉིས་པ་ལམ་ཤེས་ཀྱི་རྣམ་པ་སོ་དྲུག་ནི། ཀུན་འབྱུང་བདེན་པའི་རྣམ་པ་
བརྒྱད། ལམ་ བདེན་ གྱི་ རྣམ་ པ་ བདུན། སྡུག་ བསྔལ་ བདེན་ པའི་ རྣམ་ པ་ ལྔ།
འགོག་བདེན་གྱི་རྣམ་པ་བཅུ་དྲུག་སྟེ་སོ་དྲུག་གོ །དང་པོ་ཀུན་འབྱུང་བདེན་པའི་
རྣམ་པ་བརྒྱད་ནི། འདོད་ཆགས་དང་བྲལ་བའི་རྣམ་པ་དང་། མི་གནས་པའི་རྣམ་
པ་དང་། ཞི་བའི་རྣམ་པ་དང་། འདོད་ཆགས་མེད་པའི་རྣམ་པ་དང་། ཞེ་སྡང་མེད་
པའི་རྣམ་པ་དང་། གཏི་མུག་མེད་པའི་རྣམ་པ་དང་། ཉོན་མོངས་མེད་པའི་རྣམ་པ་
དང༌། སེམས་ཅན་མེད་པའི་རྣམ་པ་སྟེ་བརྒྱད་དོ། །ཀུན་འབྱུང་གི་རྣམ་པ་ལ་དེ་
ལྟར་མིང་བཏགས་པ་ནི་སྤང་གཉེན་སྦྱོར་བཞེད་ནས་འདུན་པ་དང་འདོད་ཆགས་
སོགས་ལ་གཉེན་པོ་འདི་ལྟར་དགོས་སོ་ཞེས་སྟོན་པའོ། །ལམ་བདེན་གྱི་རྣམ་པ་
བདུན་ནི། ཚད་མེད་པའི་རྣམ་པ་དང༌། མཐའ་གཉིས་དང་མ་འདྲེས་པའི་རྣམ་པ་
དང་། ཐ་མི་དད་པའི་རྣམ་པ་དང་། མཆོག་ཏུ་འཛིན་པ་མེད་པའི་རྣམ་པ་དང་།
- 62-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རྣམ་པར་མི་རྟོག་པའི་རྣམ་པ་དང༌། གཞལ་དུ་མེད་པའི་རྣམ་པ་དང་། ཆགས་པ་
མེད་པའི་རྣམ་པ་སྟེ་བདུན་ནོ། །ལམ་བདེན་གྱི་རྣམ་པ་ལ་མིང་འདོགས་དེ་ལྟར་
མཛད་པའི་དགོས་པ་ནི་སྔར་བཤད་པ་ལྟར་རོ། །སྡུག་བསྔལ་བདེན་པའི་རྣམ་པ་
ལྔ་ནི། མི་རྟག་པའི་རྣམ་པ་དང༌། སྡུག་བསྔལ་བའི་རྣམ་པ་དང༌། སྟོང་པའི་རྣམ་པ་
དང༌། བདག་མེད་ པའི་རྣམ་ པ་ དང༌། མཚན་ཉིད་མེད་ པའི་ རྣམ་ པ་ སྟེ་ ལྔའོ། །
འགོག་བདེན་གྱི་རྣམ་པ་བཅུ་དྲུག་ནི། ནང་སྟོང་པ་ཉིད་ཀྱི་རྣམ་པ་དང་། ཕྱི་སྟོང་པ་
ཉིད་ཀྱི་རྣམ་པ་དང་། ཕྱི་ནང་གཉིས་ཀ་སྟོང་པ་ཉིད་ཀྱི་རྣམ་པ་དང་། སྟོང་པ་ཉིད་
སྟོང་པ་ཉིད་ཀྱི་རྣམ་པ་དང་། ཆེན་པོ་སྟོང་པ་ཉིད་ཀྱི་རྣམ་པ་དང་། དོན་དམ་པ་
སྟོང་པ་ཉིད་ཀྱི་རྣམ་པ་དང་། འདུས་བྱས་སྟོང་པ་ཉིད་ཀྱི་རྣམ་པ་དང་། འདུས་མ་
བྱས་སྟོང་པ་ཉིད་ཀྱི་རྣམ་པ་དང་། མཐའ་ལས་འདས་པ་སྟོང་པ་ཉིད་ཀྱི་རྣམ་པ་
དང༌། ཐོག་མ་དང་ཐ་མ་མེད་པ་སྟོང་པ་ཉིད་ཀྱི་རྣམ་པ་དང་། དོར་བ་མེད་པ་སྟོང་
པ་ཉིད་ཀྱི་རྣམ་པ་དང་། རང་བཞིན་སྟོང་པ་ཉིད་ཀྱི་རྣམ་པ་དང་། ཆོས་ཐམས་ཅད་
སྟོང་པ་ཉིད་ཀྱི་རྣམ་པ་དང་། རང་གི་མཚན་ཉིད་སྟོང་པ་ཉིད་ཀྱི་རྣམ་པ་དང་། མི་
དམིགས་པ་སྟོང་པ་ཉིད་ཀྱི་རྣམ་པ་དང༌། དངོས་པོ་མེད་པའི་ངོ་བོ་ཉིད་སྟོང་པ་
ཉིད་ཀྱི་རྣམ་པ་སྟེ་བཅུ་དྲུག་གོ །གསུམ་པ། རྣམ་མཁྱེན་གྱི་རྣམ་པ་བརྒྱ་དང་བཅུ་
ནི། ཉན་རང་དང་ཐུན་མོང་བའི་རྣམ་པ་སོ་བདུན། བྱང་སེམས་དང་ཐུན་མོང་བའི་
རྣམ་པ་སོ་བཞི། སངས་རྒྱས་ཀྱི་ཐུན་མོང་མིན་པའི་རྣམ་པ་སོ་དགུ་སྟེ་བརྒྱ་དང་
བཅུའོ། །དང་པོ་ཉན་རང་དང་ཐུན་མོང་བའི་རྣམ་པ་སོ་བདུན་ནི། དྲན་པ་ཉེར་
བཞག་པ་བཞི། ཡང་དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ།
སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད་དེ་སོ་
-63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བདུན་ནོ། །དེ་ལ་དྲན་ནས་ཉེར་བཞག་བཞི་ནི། ལུས་དྲན་པ་ཉེར་བཞག །ཚོར་བ་
དྲན་པ་ཉེར་བཞག །སེམས་དྲན་པ་ཉེར་བཞག །ཆོས་དྲན་པ་ཉེར་བཞག་ སྟེ་
བཞིའོ། །ཡང་དག་སྤོང་བ་བཞི་ནི། མི་དགེ་བ་སྐྱེས་པ་རྣམས་སྤོང་བ་དང་། མ་
སྐྱེས་པ་རྣམས་མི་བསྐྱེད་པ་དང་། དགེ་བ་མ་སྐྱེས་པ་བསྐྱེད་པ་དང༌། སྐྱེས་པ་
རྣམས་འཕེལ་བའི་རྒྱུར་བརྩོན་འགྲུས་རྩོམ་པའི་ཡང་དག་སྤོང་བ་བཞིའོ། །རྫུ་
འཕྲུལ་གྱི་རྐང་པ་བཞི་ནི། འདུན་པའི་རྫུ་འཕྲུལ་གྱི་རྐང་པ་དང་། བརྩོན་འགྲུས་
ཀྱི་རྫུ་འཕྲུལ་གྱི་རྐང་པ་དང༌། སེམས་ཀྱི་རྫུ་འཕྲུལ་གྱི་རྐང་པ་དང་། སྤྱོད་པའི་རྫུ་
འཕྲུལ་གྱི་རྐང་པ་སྟེ་བཞིའོ། །དབང་པོ་ལྔ་ནི། དད་པའི་དབང་པོ། བརྩོན་འགྲུས་
ཀྱི་དབང་པོ། དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་
པོ་སྟེ་ལྔའོ། །སྟོབས་ལྔ་ནི། དད་པའི་སྟོབས་དང་། བརྩོན་འགྲུས་ཀྱི་སྟོབས་དང་།
དྲན་ པའི་ སྟོབས་ དང་། ཏིང་ ངེ་ འཛིན་ གྱི་སྟོབས་ དང་། ཤེས་ རབ་ ཀྱི་སྟོབས་ཏེ་
ལྔའོ། །བྱང་ཆུབ་ཀྱི་ཡན་ལག་བདུན་ནི། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་
ལག་དང་། བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་དང་། དགའ་བ་ཡང་
དག་བྱང་ཆུབ་ཀྱི་ཡན་ལག་དང་། ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་
ལག་དང་། ཆོས་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག་དང་། དྲན་པ་
ཡང་དག་བྱང་ཆུབ་ཀྱི་ཡན་ལག་དང་། བཏང་སྙོམས་ཡང་དག་བྱང་ཆུབ་ཀྱི་ཡན་
ལག་ སྟེ་བདུན་ནོ། །འཕགས་ལམ་ཡན་ལག་བརྒྱད་ནི། ཡང་ དག་ པའི་ ལྟ་བ།
ཡང་དག་པའི་རྟོག་པ། ཡང་དག་པའི་ངག །ཡང་དག་པའི་ལས་ཀྱི་མཐའ། ཡང་
དག་པའི་འཚོ་བ། ཡང་དག་པའི་རྩོལ་བ། ཡང་དག་པའི་དྲན་པ། ཡང་དག་པའི་
ཏིང་ངེ་འཛིན་ཏེ་བརྒྱད་དོ། །གཉིས་པ་བྱང་སེམས་དང་ཐུན་མོང་བའི་རྣམ་པ་སོ་
- 64 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བཞི་ནི། གཉེན་པོའི་ལམ་རྣམ་པར་ཐར་པའི་སྒོ་གསུམ། སྤྲུལ་པའི་ལམ་རྣམ་ཐར་
གསུམ། མཐོང་ཆོས་ལ་བདེར་ གནས་ ཀྱི་ལམ་རྣམ་ཐར་ ལྔ། འཇིག་རྟེན་ལས་
འདས་པའི་ལམ་མཐར་གྱིས་གནས་པའི་སྙོམ་འཇུག་དགུ །སྤོང་བའི་ལམ་ཆོས་
བཟོད་བཞི། སངས་རྒྱས་ཀྱི་ལམ་ཕར་ཕྱིན་བཅུ་སྟེ་སོ་བཞིའོ། །དེ་ལ་གཉེན་པོའི་
ལམ་རྣམ་པར་ཐར་པའི་སྒོ་གསུམ་ནི། རྣམ་པར་ཐར་པའི་སྒོ་སྟོང་པ་ཉིད་ཀྱི་རྣམ་
པ་དང་། རྣམ་པར་ཐར་པའི་སྒོ་མཚན་མ་མེད་པའི་རྣམ་པ་དང། རྣམ་པར་ཐར་
པའི་སྒོ་སྨོན་པ་མེད་པའི་རྣམ་པ་སྟེ་གསུམ་མོ། །སྤྲུལ་པའི་ལམ་རྣམ་ཐར་གསུམ་
ནི། གཟུགས་ཅན་གཟུགས་ལ་ལྟ་བའི་རྣམ་ཐར་གྱི་རྣམ་པ་དང་། གཟུགས་ཅན་མ་
ཡིན་པ་གཟུགས་ལ་ལྟ་བའི་རྣམ་ཐར་གྱི་རྣམ་པ་དང་། སྡུག་པའི་རྣམ་ཐར་གྱི་རྣམ་
པ་སྟེ་གསུམ་མོ། །མཐོང་ཆོས་བདེར་གནས་ཀྱི་ལམ་རྣམ་ཐར་ལྔ་ནི། གཟུགས་
མེད་ཀྱི་རྣམ་ཐར་བཞི་དང་། འགོག་པའི་རྣམ་ཐར་གཅིག་སྟེ་ལྔའོ། །ལྔ་པོ་འདི་
དག་ལ་སྙོམ་འཇུག་ཅེས་ཀྱང་བཤད་དེ་ལྡོག་པ་ཐ་དད་ཀྱི་ཆ་ནས་མིང་འདོགས་
པའོ། །མཐོང་ཆོས་ བདེར་གནས་ ཀྱི་ལམ་མཐར་གྱིས་ གནས་ པའི་སྙོམ་འཇུག་
དགུ་ནི། བསམ་གཏན་དང་པོའི་ སྙོམ་འཇུག་ནས་བསམ་གཏན་བཞི་པའི་སྙོམ་
འཇུག་གི་བར་བཞི་དང་། གཟུགས་མེད་ཀྱི་སྙོམ་འཇུག་དང་པོ་ནས་བཞི་པའི་བར་
བཞི་སྟེ་བརྒྱད་དང་འགོག་པའི་སྙོམ་འཇུག་སྟེ་དགུའོ། །སྤོང་བའི་ལམ་ཆོས་བཟོད་
བཞི་ ནི། སྡུག་ བསྔལ་ ཆོས་ བཟོད། ཀུན་ འབྱུང་ ཆོས་ བཟོད། འགོག་ པ་ ཆོས་
བཟོད། ལམ་ ཆོས་ བཟོད་ དེ་ མཐོང་ ལམ་ བར་ ཆད་ མེད་ ལམ་ གྱིས་ བསྡུས་ པ་
བཞིའོ། །སངས་རྒྱས་ཀྱི་ལམ་ཕར་ ཕྱིན་བཅུ་ནི། སྦྱིན་པའི་ ཕར་ ཕྱིན་ནས་ཤེས་
རབ་ཀྱི་ཕར་ཕྱིན་གྱི་བར་དྲུག་དང་། ཐབས་ཀྱི་ཕར་ཕྱིན། སྨོན་ལམ་གྱི་ཕར་ཕྱིན།
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྟོབས་ཀྱི་ཕར་ཕྱིན། ཡེ་ཤེས་ཀྱི་ཕར་ཕྱིན་ཏེ་བཅུའོ། །གསུམ་པ་སངས་རྒྱས་ཀྱི་
ཐུན་མོང་མིན་པའི་རྣམ་པ་སུམ་ཅུ་རྩ་དགུ་ནི། སྟོབས་བཅུ། མི་འཇིགས་པ་བཞི།
སོ་སོ་ཡང་དག་པའི་རིག་པ་བཞི། མ་འདྲེས་པ་བཅོ་བརྒྱད། དེ་བཞིན་ཉིད་ཀྱི་རྣམ་
པ་དང་། རང་ བྱུང་ གི་རྣམ་ པ་ དང། སངས་རྒྱས་ ཉིད་ ཀྱི་རྣམ་ པ་ གསུམ་སྟེ་སོ་
དགུའོ། །སྟོབས་བཅུ་ལ་སོགས་པ་སངས་རྒྱས་ཀྱི་ཡོན་ཏན་འདི་དག་གི་གྲངས་
འདྲེན་ནི། འོག་ཏུ་ཆོས་སྐུའི་སྐབས་སུ་འཆད་དོ། །མཁྱེན་གསུམ་གྱི་རྣམ་པ་བརྒྱ་
དང་བདུན་ཅུ་དོན་གསུམ་པོ་དེ་དག་བྱང་ཆུབ་ལམ་རིམ་དང་སྦྱར་ནས་སྒོམ་ཚུལ་
ནི་སྦྱོར་བའི་ཆོས་དྲུག་སྔོན་དུ་བཏང་། བཤེས་གཉེན་བསྟེན་ཚུལ་ལ་དམིགས་རྣམ་
སྦྱངས་ཏེ་དད་པ་སྒོམ་བཞིན་པའི་ངང་ནས་དལ་འབྱོར་ལ་སྙིང་པོ་ལེན་འདོད་ཆེན་
པོ་བསྐྱེད། སྙིང་པོ་ལེན་ལུགས་ནི་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བ་
སྟེ། ཐོག་མར་མི་རྟག་པའི་རྣམ་པ་སྒོམ་པའི་ཚེ་ཕྲ་རགས་གཉིས་ལས། ཐོག་མར་
རགས་ པ་ནམ་འཆི་ཆ་མེད་བསྒོམས་པ་ནས་འཇིག་རྟེན་ཕྱི་མ་དོན་གཉེར་གྱི་
བསམ་པས་སྐྱབས་འགྲོ་དང་ལས་འབྲས་ལ་བློ་སྦྱངས། དེ་ནས་ཕྲ་བའི་མི་རྟག་པ་
དང་ཁྱབ་པ་འདུ་བྱེད་ཀྱི་སྡུག་བསྔལ་བསྒོམས་ནས་འཁོར་བ་སྤྱི་ལས་བློ་ལོག་སྟེ་
བྱང་ཕྱོགས་སོ་བདུན་སོགས་མཐར་ལམ་ལ་བློ་སྦྱངས། དེ་ནས་བྱམས་སྙིང་རྗེ་
བྱང་ཆུབ་ཀྱི་སེམས་སྦྱངས་ནས་ཕྱིན་དྲུག་གིས་བསྡུས་པའི་རྒྱལ་སྲས་ཀྱི་སྤྱོད་པ་
རླབས་པོ་ཆེ་ལ་སློབ་ཅིང་སངས་རྒྱས་ཀྱི་སའི་ཡོན་ཏན་ཚུན་ཆད་ས་ལམ་འབྲས་བུ་
དང་བཅས་པ་ཐམས་ཅད་སྨོན་པའི་ཡུལ་དུ་བྱས་ནས། མཁྱེན་གསུམ་བསྡུས་སྒོམ་
ལ་རྩལ་སྦྱོང་བའོ། །དེ་སྐད་དུ་ཡང་། གཞི་ཤེས་པ་ཡི་བྱེ་བྲག །རྣམ་པ་ཞེས་བྱ་
མཚན་ཉིད་དེ། །ཀུན་མཁྱེན་ཉིད་ནི་རྣམ་གསུམ་ཕྱིར། །དེ་ནི་རྣམ་པ་གསུམ་དུ་
66 -



༡༦
ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
འདོད། །མེད་པའི་རྣམ་པ་ནས་བཟུང་སྟེ། །མི་གཡོ་བ་ཡི་རྣམ་པའི་བར། །བདེན་
པ་སོ་སོ་ལ་བཞི་དང༌། །ལམ་ལ་དེ་ནི་བཅོ་ལྔར་བཤད། །རྒྱུ་དང་ལམ་དང་སྡུག་
བསྔལ་དང༌། །འགོག་པ་ལ་ནི་གོ་རིམ་བཞིན། །དེ་དག་བརྒྱད་དང་བདུན་དང་
ནི། །ལྔ་དང་བཅུ་དྲུག་ཅེས་བསྒྲགས་སོ། །དྲན་པ་ཉེར་བཞག་ནས་བཟུང་སྟེ། །
སངས་རྒྱས་རྣམ་པའི་མཐར་ཐུག་རྣམས། །ལམ་གྱི་བདེན་པའི་རྗེས་མཐུན་པར། །
ཀུན་མཁྱེན་གསུམ་དུ་ཕྱེ་བས་ན། །སློབ་མ་བྱང་ཆུབ་སེམས་དཔའ་དང་། །སངས་
རྒྱས་རྣམས་ལ་རིམ་བཞིན་དེ། །སུམ་ཅུ་བདུན་དང་སུམ་ཅུ་བཞི། །སུམ་ཅུ་རྩ་དགུ་
དག་ ཏུ་ བཞེད། །ཅེས་ གསུངས་ པ་ ལྟར་ རོ། །གཉིས་ པ་ སྦྱོར་ བ་ སྒོམ་ ཚུལ་ ལ་
གཉིས། སྦྱོར་བ་སྒོམ་པ་པོའི་གང་ཟག་བསྟན་པ་དང་། སྦྱོར་བ་ཉི་ཤུ་སྒོམ་ཚུལ་
ལོ། །དང་པོ་དེ་སྟོན་པར་བྱེད་པ་ལ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་འདི་
སྙམ་དུ་སེམས་ཏེ། ཞེས་པ་ནས། དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་
སྤྱོད་པར་བྱ། དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གནས་པར་བྱ། དེ་
ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་རྣལ་འབྱོར་དུ་བྱའོ། །ཞེས་པའི་བར་
གསུངས། འདིའི་དོན་བྱང་ཆུབ་ལམ་རིམ་སྒོམ་པ་པོ་ནི་དགེ་བའི་བཤེས་གཉེན་
གྱིས་རྗེས་སུ་བཟུང་བ་སོགས་ཡོན་ཏན་མང་པོ་ཞིག་དང་ལྡན་པ་དགོས་ཞེས་སྟོན་
ཏོ། །དེ་སྐད་དུ་ཡང་། སངས་རྒྱས་རྣམས་ལ་ལྷག་པར་བྱས། །དེ་ལ་དགེ་བའི་རྩ་
བ་བསྐྲུན། །དགེ་བའི་བཤེས་ཀྱི་མགོན་བཅས་པ། །འདི་མཉན་པ་ཡི་སྣོད་ཡིན་
ནོ། །སངས་རྒྱས་བསྟེན་དང་ཀུན་འདྲི་དང་། །སྦྱིན་དང་ཚུལ་ཁྲིམས་སོགས་སྤྱོད་
པས། །ལེན་དང་འཛིན་པ་ལ་སོགས་པའི་སྣོད་དུ་དམ་པ་རྣམས་བཞེད་དོ། །ཞེས་
གསུངས་པ་ལྟར་རོ། །གཉིས་པ་སྦྱོར་བ་ཉི་ཤུ་སྒོམ་ཚུལ་སྟོན་པར་བྱེད་པ་ལ། དེ་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ནས་བཅོམ་ལྡན་འདས་ལ་ལྷ་རྣམས་ཀྱི་དབང་པོ་བརྒྱ་བྱིན་གྱིས་འདི་སྐད་ཅེས་
གསོལ་ཏོ། །ཞེས་པ་ནས། དེ་ཅིའི་ཕྱིར་ཞེ་ན། རབ་འབྱོར། དེ་ནི་འདི་ལྟར་ཡིན་
ཏེ། རིན་པོ་ཆེ་ཆེན་པོ་གང་ཡིན་པ་དེ་ལ་ནི་བར་ཆད་བྱེད་པ་མང་དུ་འབྱུང་ངོ། །
ཞེས་ པའི་ བར་ གསུངས། སྦྱོར་ བ་ ཉི་ཤུ་ ནི་ མི་ གནས་ པའི་ སྦྱོར་བ། གཟུགས་
སོགས་ལ་སྦྱོར་བ་བཀག་པའི་སྦྱོར་བ། ཟབ་པའི་སྦྱོར་བ། གཏིང་དཔག་དཀའ་
བའི་སྦྱོར་བ། ཚད་མེད་པའི་སྦྱོར་བ། ཚེགས་ཆེན་ཡུན་རིང་རྟོགས་པའི་སྦྱོར་བ།
ལུང་བསྟན་པའི་སྦྱོར་བ། ཕྱིར་མི་ལྡོག་པའི་སྦྱོར་བ། ངེས་པར་འབྱུང་བའི་སྦྱོར་བ།
བར་ཆད་མེད་པ་དང་བཅས་པའི་སྦྱོར་བ། རྫོགས་བྱང་ལ་ཉེ་བའི་སྦྱོར་བ། རྫོགས་
བྱང་མྱུར་དུ་སྒྲུབ་པའི་སྦྱོར་བ། གཞན་དོན་གྱི་སྦྱོར་བ། འཕེལ་འགྲིབ་མེད་པར་
མཐོང་བའི་སྦྱོར་བ། ཆོས་དང་ཆོས་མིན་སོགས་མི་མཐོང་བའི་སྦྱོར་བ། བསམ་
གྱིས་མི་ཁྱབ་པར་མི་མཐོང་བ་མི་རློམ་པའི་སྦྱོར་བ། རྣམ་པར་མི་རྟོག་པའི་སྦྱོར་བ།
འབྲས་བུ་རིན་ཆེན་སྦྱིན་པའི་སྦྱོར་བ། གནས་ངན་ལེན་ཕྲ་མོ་དག་པར་བྱེད་པའི་
སྦྱོར་བ། ས་མཚམས་ཀྱི་སྦྱོར་བ་སྟེ་ཉི་ཤུའོ། །དེ་སྐད་དུ་ཡང་། གཟུགས་ལ་སོགས་
ལ་མི་གནས་ཕྱིར། །དེ་ལ་ སྦྱོར་བ་བཀག་པའི་ཕྱིར། །དེ་ཡི་དེ་བཞིན་ཉིད་ཟབ་
ཕྱིར། །དེ་རྣམས་གཏིང་དཔག་དཀའ་བའི་ཕྱིར། །དེ་དག་ཚད་ནི་མེད་ཕྱིར་དང་། །
ཚེགས་ཆེན་ཡུན་ རིང་རྟོགས་པའི་ ཕྱིར། །ལུང་བསྟན་ ཕྱིར་མི་ལྡོག་ ཉིད་དང་། །
ངེས་འབྱུང་བར་ཆད་མེད་བཅས་དང་། །བྱང་ཆུབ་ཉེ་དང་མྱུར་བ་དང། །གཞན་
དོན་ འཕེལ་ མེད་ འགྲིབ་ མེད་ ཕྱིར། །ཆོས་ དང་ ཆོས་ མིན་ སོགས་ མི་མཐོང་། །
གཟུགས་ སོགས་ བསམ་ མི་ ཁྱབ་མི་མཐོང་། །གཟུགས་ སོགས་དེ་ཡི་མཚན་མ་
དང༌། །དེ་ཡི་ངོ་བོར་རྣམ་མི་རྟོག །འབྲས་བུ་རིན་ཆེན་སྦྱིན་བྱེད་དང་། །དེ་ནི་དག་
68 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པ་མཚམས་དང་བཅས། །ཞེས་གསུངས་པ་ལྟར་རོ། །གསུམ་པ་ཡོན་ཏན་སྟོན་
པར་བྱེད་པ་ལ། དེ་སྐད་ཅེས་བཀའ་སྩལ་པ་དང་། བཅོམ་ལྡན་འདས་ལ་ཚེ་དང་
ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །ཞེས་པ་ནས། འཛིན་པའི་
ཡོན་ཏན་ཡོངས་སུ་བརྗོད་པའི་ལེའུ་ཞེས་ བྱ་བ་སྟེ་བཅུ་ པའོ། །ཞེས་ པའི་བར་
གསུངས། སྦྱོར་བ་ སྒོམ་ པའི་ཡོན་ཏན་ལ་བཅུ་བཞི་གསུངས་ཏེ། བཅུ་བཞི་ནི།
སྦྱོར་བ་སྒོམ་པ་ལ་བདུད་ཀྱི་མཐུ་བཅོམ་པའི་ཡོན་ཏན་དང༌། སྦྱོར་བ་སྒོམ་པ་ལ་
སངས་རྒྱས་ཀྱིས་དགོངས་ཤིང་མཁྱེན་པའི་ཡོན་ཏན་དང༌། སྦྱོར་བ་སྒོམ་པ་ལ་
སངས་ རྒྱས་ ཀྱི་མངོན་སུམ་དུ་མཛད་པའི་ཡོན་ཏན་དང་། སྦྱོར་བ་སྒོམ་པ་ལ་
རྫོགས་པའི་བྱང་ཆུབ་དང་ཉེ་བར་གྱུར་པའི་ཡོན་ཏན་དང་། སྦྱོར་བ་སྒོམ་པ་ལ་
རྣམ་པར་སྨིན་པར་ཆེ་བའི་ཡོན་ཏན་དང་། སྦྱོར་བ་སྒོམ་པ་ལ་ཤེར་ཕྱིན་ཟབ་མོ་
གང་དུ་དར་ཞིང་གནས་པའི་ཡུལ་དུ་སྐྱེས་ནས་འདྲི་བ་དང་ཁ་ཏོན་བྱེད་པ་སོགས་
འབྱུང་བའི་ཡོན་ཏན་དང༌། སྦྱོར་བ་སྒོམ་པ་ལ་ཡོན་ཏན་ཐམས་ཅད་ཡོངས་སུ་
རྫོགས་པའི་ཡོན་ཏན་དང་། སྦྱོར་བ་སྒོམ་པ་ལ་ཚེ་རབས་ཐམས་ཅད་དུ་ཤེར་ཕྱིར་
ཟབ་མོ་སྨྲ་བའི་སྐྱེས་བུ་ཉིད་དུ་འགྱུར་བའི་ཡོན་ཏན་དང༌། སྦྱོར་བ་སྒོམ་པ་ལ་
བདུད་སོགས་གཞན་གྱིས་རྫོགས་བྱང་ལས་མི་ཕྱེད་པའི་ཡོན་ཏན་དང༌། སྦྱོར་བ་
སྒོམ་པ་དགེ་བའི་རྩ་བ་ཐུན་མོང་མ་ཡིན་པ་སྐྱེ་བའི་ཡོན་ཏན་དང༌། སྦྱོར་བ་སྒོམ་
པ་ལ་ཇི་ལྟར་དམ་བཅས་པའི་དོན་ཐམས་ཅད་ཇི་ལྟ་བ་བཞིན་དུ་སྒྲུབ་པའི་ཡོན་
ཏན་དང་། སྦྱོར་བ་སྒོམ་པ་ལ་རྣམ་སྨིན་གྱི་འབྲས་བུ་རྒྱ་ཆེན་པོ་ཡོངས་སུ་འཛིན་
པའི་ཡོན་ཏན་དང་། སྦྱོར་བ་སྒོམ་པ་ལ་སེམས་ཅན་གྱི་དོན་སྒྲུབ་ནུས་པའི་ཡོན་
ཏན་དང༌། སྦྱོར་བ་སྒོམ་པ་ལ་ཚེ་བརྗེས་ཀྱང་ཤེར་ཕྱིན་ཟབ་མོ་ངེས་པར་ཐོབ་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཡོན་ཏན་ཏེ་བཅུ་བཞིའོ། །དེ་སྐད་དུ་ཡང་། བདུད་ཀྱི་མཐུ་བཅོམ་ལ་སོགས་པ། །
ཡོན་ཏན་རྣམ་པ་བཅུ་བཞིའོ། །ཞེས་གསུངས་པ་ལྟར་རོ། །བཞི་པ་སྐྱོན་སྟོན་པར་
བྱེད་པ་ལ། དེ་ནས་བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་
སྐད་ཅེས་གསོལ་ཏོ། །ཞེས་པ་ནས། བདུད་ཀྱི་རིས་ཀྱི་ལྷ་དག་བར་ཆད་བྱེད་པར་
མི་འགྱུར་བ་མཛད་དོ། །ཞེས་པའི་བར་ གསུངས། འདི་ལ་བསལ་བྱ་སྐྱོན་དང་
སེལ་བྱེད་ཀྱི་གཉེན་པོ་གཉིས་ལས་དང་པོ་བསལ་བྱ་སྐྱོན་བསྟན་པ་ནི། སྦྱོར་བ་
བསྒོམ་པ་ལ་བར་ཆད་བྱེད་པའི་སྐྱོན་བདུད་ལས་ཞེ་དྲུག་གསུངས་ཏེ། བདུད་ལས་
ཞེ་དྲུག་ནི། སྦྱོར་བ་བསྒོམ་པའི་དུས་སུ་ཚེགས་ཆེན་པོས་ཡུན་རིང་པོ་ནས་ཡུམ་
ཤེས་པ་ཐོབ་ཅིང་དེས་སྐྱོ་བ་དང་། སྦྱོར་བ་བསྒོམ་པའི་དུས་སུ་སྤོབས་པ་ཧ་ཅང་
མྱུར་བ་ཐོབ་ཅིང་དེས་རློམ་པ་དང༌། སྦྱོར་བ་བསྒོམ་པའི་དུས་སུ་གླལ་བ་དང་རྒོད་
པ་སོགས་ལུས་ཀྱི་གནས་ངན་ལེན་གྱིས་གཡེང་བ་དང༌། སྦྱོར་བ་བསྒོམ་པའི་དུས་
སུ་སེམས་ཀྱི་གནས་ངན་ལེན་གྱིས་གཡེང་བ་དང༌། སྦྱོར་བ་བསྒོམ་པའི་དུས་སུ་
རིགས་པ་མ་ཡིན་པས་བསྐྱེད་པའི་ཁ་ཏོན་བྱེད་པ་ལ་སོགས་པ་དང༌། སྦྱོར་བ་
བསྒོམ་པའི་དུས་སུ་ཡུམ་ལ་ཕྱིར་ཕྱོགས་པའི་རྒྱུ་མཚན་འཛིན་པ་དང༌། སྦྱོར་བ་
བསྒོམ་པའི་དུས་སུ་རྣམ་མཁྱེན་ཐོབ་པའི་རྒྱུ་ཡུམ་ཟབ་མོ་སོགས་ལ་མངོན་པར་
ཞེན་པ་སྟེ་ཆེས་ཆེར་བྱེད་པ་ཉམས་དང༌། སྦྱོར་བ་བསྒོམ་པའི་དུས་སུ་ཡུམ་ཟབ་མོ་
དོར་ནས་དམན་ལམ་ལ་འཇུག་པ་གྱ་ནོམས་པའི་རོ་མྱང་པ་ལས་ཉམས་པ་དང༌།
སྦྱོར་བ་བསྒོམ་པའི་དུས་སུ་རྣམ་པ་ཐམས་ཅད་དུ་ཐེག་པའི་མཆོག་ཀུན་ཏུ་སྟོན་པ་
ལས་ཉམས་པ་དང་། སྦྱོར་བ་བསྒོམ་པའི་དུས་སུ་རྟག་ཏུ་ཆེད་དུ་བྱ་བ་རྣམ་མཁྱེན་
འཚོལ་བ་ལས་ཉམས་དང་། སྦྱོར་བ་བསྒོམ་པའི་དུས་སུ་རྣམ་མཁྱེན་ཐོབ་པའི་རྒྱུ་
- 70 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དང་འབྲས་བུ་རྗེས་སུ་མཐུན་པ་ལས་ཉམས་པ་དང༌། སྦྱོར་བ་བསྒོམ་པའི་དུས་སུ་
ཤེར་ཕྱིན་ཟབ་མོ་བོར་ནས་ཐེག་དམན་གྱི་སྡེ་སྣོད་ལས་རྣམ་མཁྱེན་འཚོལ་བ་གོང་
ན་མེད་པ་ལས་ཉམས་པ་དང་། སྦྱོར་བ་བསྒོམ་པའི་དུས་སུ་ཡུལ་རྣམ་པ་མང་བ་
ལ་རྣམ་པར་རྟོག་པའི་སྤོབས་པ་འབྱུང་བ་དང་། སྦྱོར་བ་བསྒོམ་པའི་དུས་སུ་དོན་
བོར་ནས་ཡི་གེ་འབྲི་བ་ཉིད་ལ་མངོན་པར་ཞེན་པ་དང༌། སྦྱོར་བ་བསྒོམ་པའི་དུས་
སུ་དངོས་པོ་མེད་པ་ལ་མངོན་པར་ཞེན་པ་དང༌། སྦྱོར་བ་བསྒོམ་པའི་དུས་སུ་ཡི་གེ་
ལ་མངོན་པར་ཞེན་པ་དང༌། སྦྱོར་བ་བསྒོམ་པའི་དུས་སུ་ཡི་གེ་མེད་པ་ལ་མངོན་
པར་ཞེན་པ་དང༌། སྦྱོར་བ་བསྒོམ་པའི་དུས་སུ་ཡུལ་ལ་སོགས་པ་ཡིད་ལ་བྱེད་པ་
དང༌། སྦྱོར་བ་བསྒོམ་པའི་དུས་སུ་རྙེད་པ་དང་བཀུར་སྟི་དང་ཚིགས་སུ་བཅད་པའི་
རོ་མྱང་བ་དང་། སྦྱོར་བ་བསྒོམ་པའི་དུས་སུ་སངས་རྒྱས་ཀྱི་ལམ་དོར་ནས་ལམ་མ་
ཡིན་པ་བདུད་ཀྱིས་བསླུས་པའི་སྡེ་སྣོད་ལས་ཐབས་མཁས་འཚོལ་བ་དང་། སྦྱོར་
བ་བསྒོམ་པའི་དུས་སུ་ཉན་པ་པོ་འདུན་པ་ཆེ་ལ་འཆད་པ་པོ་སྙོམ་ལས་ཆེ་བ་ཉིད་
ཀྱིས་ཚོགས་པའི་ཆོས་སྤྱོད་ལས་ཉམས་དང། སྦྱོར་བ་བསྒོམ་པའི་དུས་སུ་ཉན་པ་
པོ་ཡུལ་འདིར་ཉན་འདོད་ལ་འཆད་པ་པོ་ཡུལ་གཞན་དུ་འཆད་འདོད་པ་འདུན་
པའི་ཡུལ་ཐ་དད་པས་ཉམས་པ་དང༌། སྦྱོར་བ་བསྒོམ་པའི་དུས་སུ་ཉན་པ་པོ་
འདོད་ཞེན་ཆུང་ལ་འཆད་པ་པོ་འདོད་ཞེན་ཆེ་བས་ཚོགས་པའི་ཆོས་སྤྱོད་ལས་
ཉམས་པ་དང༌། སྦྱོར་བ་བསྒོམ་པའི་དུས་སུ་ཉན་པ་པོ་སྦྱངས་པའི་ཡོན་ཏན་དང་
ལྡན་ལ་འཆད་པ་པོ་སྦྱངས་པའི་ཡོན་ཏན་དང་མི་ལྡན་པས་མ་མཐུན་ཏེ་ཚོགས་
པའི་ཆོས་སྤྱོད་ལས་ཉམས་པ་དང་། སྦྱོར་བ་བསྒོམ་པའི་དུས་སུ་ཉན་པ་པོ་དགེ་
བའི་ལས་ལ་བརྩོན་ལ་འཆད་པ་པོ་ མི་ དགེ་བའི་ལས་བྱེད་པས་མ་མཐུན་ཏེ་
71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཚོགས་པའི་ཆོས་སྤྱོད་ལས་ཉམས་པ་དང་། སྦྱོར་བ་བསྒོམ་པའི་དུས་སུ་ཉན་པ་པོ་
གཏོང་ཕོད་ཆེ་ལ་འཆད་པ་པོ་སེར་སྣ་བྱེད་པས་མ་མཐུན་ཏེ་ཚོགས་པའི་ཆོས་སྤྱོད་
ལས་ཉམས་པ་དང༌། སྦྱོར་བ་བསྒོམ་པའི་དུས་སུ་ཉན་པ་པོ་སྦྱིན་འདོད་ལ་འཆད་
པ་པོ་ལེན་མི་འདོད་པས་མ་མཐུན་ཏེ་ཚོགས་པའི་ཆོས་སྤྱོད་ལས་ཉམས་པ་དང༌།
སྦྱོར་བ་བསྒོམ་པའི་དུས་སུ་ཉན་པ་པོ་འགོ་སྨོས་པས་གོ་བ་ཡིན་ལ་འཆད་པ་པོ་དེ་
མིན་པར་རྣམ་པར་སྤྲོས་པས་གོ་བ་ཉིད་ཡིན་པས་མ་མཐུན་ཏེ་ཚོགས་པའི་ཆོས་
སྤྱོད་ལས་ཉམས་པ་དང་། སྦྱོར་བ་བསྒོམ་པའི་དུས་སུ་ཉན་པ་པོ་སྡེ་སྣོད་གསུམ་
མངོན་པར་ཤེས་པ་ཡིན་ལ་འཆད་པ་པོ་དེ་མངོན་པར་མི་ཤེས་པ་ཉིད་ཡིན་པས་མ་
མཐུན་ཏེ་ཚོགས་པའི་ཆོས་སྤྱོད་ལས་ཉམས་པ་དང༌། སྦྱོར་བ་བསྒོམ་པའི་དུས་སུ་
ཉན་པ་པོ་ཕར་ཕྱིན་དྲུག་དང་ལྡན་ལ་འཆད་པ་པོ་དེ་དང་མི་ལྡན་པས་མ་མཐུན་ཏེ་
ཚོགས་པའི་ཆོས་སྤྱོད་ལས་ཉམས་པ་དང་། སྦྱོར་བ་བསྒོམ་པའི་དུས་སུ་ཉན་པ་པོ་
ཐེག་པ་ཆེན་པོའི་ཐབས་ལ་མཁས་ལ་འཆད་པ་པོ་མི་མཁས་པས་མ་མཐུན་ཏེ་
ཚོགས་པའི་ཆོས་སྤྱོད་ལས་ཉམས་པ་དང་། སྦྱོར་བ་བསྒོམ་པའི་དུས་སུ་ཉན་པ་པོ་
གཟུངས་ཐོབ་པ་ཡིན་ལ་འཆད་པ་པོ་དེ་མ་ཐོབ་པས་མ་མཐུན་ཏེ་ཚོགས་པའི་ཆོས་
སྤྱོད་ལས་ཉམས་པ་དང། །སྦྱོར་བ་བསྒོམ་པའི་དུས་སུ་ཉན་པ་པོ་ཡི་གེ་འབྲི་འདོད་
ལ་འཆད་པ་པོ་དེ་མི་འདོད་པས་མ་མཐུན་ཏེ་ཚོགས་པའི་ཆོས་སྤྱོད་ལས་ཉམས་པ་
དང༌། སྦྱོར་ བ་ བསྒོམ་ པའི་ དུས་ སུ་ ཉན་ པ་ པོ་ འདོད་ པ་ ལ་ བདུན་ པ། གནོད་
སེམས། གཉིད་རྨུགས། རྒོད་འགྱོད། ཐེ་ཚོམ་གྱི་སྒྲིབ་པ་ལྔ་དང་བྲལ་བ་ཡིན་ལ།
འཆད་པ་པོ་དེ་ལྔ་དང་མ་བྲལ་བས་མ་མཐུན་ཏེ་ཚོགས་པའི་ཆོས་སྤྱོད་ལས་ཉམས་
པ་དང་། དམྱལ་བ་ལ་སོགས་པའི་མི་བསྔགས་པ་ཐོས་པས་སྐྲག་སྟེ་གཞན་དོན་དུ་
- 72 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག་
ངན་སོང་གི་འགྲོ་བ་ལ་ཡིད་ཕྱིར་ཕྱོགས་ཏེ་ཐེག་ཆེན་གྱི་བསམ་པ་རླབས་པོ་ཆེ་
ལས་ཉམས་པ་དང་། ལྷ་ལ་སོགས་པའི་གནས་དང་ལོངས་སྤྱོད་ཀྱི་བསྔགས་པ་
ཐོས་པས་དེ་ལ་སྲེད་ཅིང་བདེ་འགྲོ་ལ་ཡིད་ཆགས་ཏེ་ཐེག་པ་ཆེན་པོའི་བསམ་པ་
ལས་ཉམས་པ་དང༌། སྦྱོར་བ་བསྒོམ་པའི་དུས་སུ་འཆད་པ་པོ་གཅིག་པུ་དབེན་པ་
ལ་དགའ་ལ་ཉན་པ་པོ་འདུ་འཛི་ལ་མངོན་པར་དགའ་བས་མ་མཐུན་ཏེ་ཚོགས་
པའི་ཆོས་སྤྱོད་ལས་ཉམས་པ་དང༌། སྦྱོར་བ་བསྒོམ་པའི་དུས་སུ་ཉན་པ་པོ་འཆད་
པ་པོའི་རྗེས་སུ་འབྲང་བར་འདོད་ལ་འཆད་པ་པོས་དེའི་གོ་སྐབས་མི་འབྱེད་པས་
མ་མཐུན་ཏེ་ཚོགས་པའི་ཆོས་སྤྱོད་ལས་ཉམས་པ་དང༌། སྦྱོར་བ་བསྒོམ་པའི་དུས་
སུ་འཆད་པ་པོ་ཟང་ཟིང་གི་ཕྱིར་ཆོས་སྟོན་འདོད་ལ་ཉན་པ་པོ་དེ་སྦྱིན་པར་མི་
འདོད་ པས་ མ་ མཐུན་ཏེ་ཚོགས་ པའི་ ཆོས་ སྤྱོད་ ལས་ ཉམས་པ་དང་། སྦྱོར་བ་
བསྒོམ་པའི་དུས་སུ་འཆད་པ་པོ་གང་ན་སྲོག་གི་བར་ཆད་དུ་འགྱུར་བའི་ཕྱོགས་སུ་
འགྲོ་བར་འདོད་ལ་ཉན་པ་པོ་དེར་འགྲོ་བར་མི་འདོད་པས་མ་མཐུན་ཏེ་ཚོགས་
པའི་ཆོས་སྤྱོད་ལས་ཉམས་པ་དང་། སྦྱོར་བ་བསྒོམ་པའི་དུས་སུ་འཆད་པ་པོ་མུ་གེ་
ཡོད་པའི་ཕྱོགས་སུ་འགྲོ་འདོད་ལ་ཉན་པ་པོ་དེར་འགྲོ་མི་འདོད་པས་མ་མཐུན་ཏེ་
ཚོགས་པའི་ཆོས་སྤྱོད་ལས་ཉམས་པ་དང༌། སྦྱོར་བ་བསྒོམ་པའི་དུས་སུ་འཆད་པ་
པོ་ཆོམ་རྐུན་ལ་སོགས་པས་དཀྲུགས་པའི་ཕྱོགས་སུ་འགྲོ་འདོད་ལ་ཉན་པ་པོ་དེར་
མི་འགྲོ་བས་མ་མཐུན་ཏེ་ཚོགས་པའི་ཆོས་སྤྱོད་ལས་ཉམས་པ་དང་། སྦྱོར་བ་
བསྒོམ་པའི་དུས་སུ་འཆད་པ་པོ་རང་ལ་བསོད་སྙོམས་སྟེར་བའི་ཁྱིམ་ཡང་ཡང་ལྟ་
བས་དགའ་ཞིང་གཡེང་ལ་ཉན་པ་པོ་དེ་ལ་ཡིད་མི་དགའ་བས་མ་མཐུན་ཏེ་ཚོགས་
པའི་ཆོས་སྤྱོད་ལས་ཉམས་པ་དང་། སྦྱོར་བ་བསྒོམ་པའི་དུས་སུ་བདུད་དགེ་སྦྱོང་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གི་ཆ་བྱད་དུ་འོངས་ནས་ཆོས་དང་གང་ཟག་ལ་དབྱེན་བྱེད་པའི་སྦྱོར་བ་བྱས་པ་
དང༌། སྦྱོར་བ་བསྒོམ་པའི་དུས་སུ་བདུད་ཀྱིས་ཡུམ་བཅོས་མ་ཉེ་བར་བསྒྲུབས་པ་
དང༌། སྦྱོར་བ་བསྒོམ་པའི་དུས་སུ་བདུད་སངས་རྒྱས་ཀྱི་ཆ་བྱད་དུ་འོངས་ནས་བློ་
བསྒྱུར་ཏེ་ཇི་ལྟ་བ་མ་ཡིན་པ་ལ་དགའ་བ་བསྐྱེད་པ་ཞེས་བྱ་བའི་བདུད་ལས་ཏེ་ཞེ་
དྲུག་གོ །དེ་སྐད་དུ་ཡང་། སྐྱོན་ནི་བཅུ་ ཚན་བཞིར་བཅས་པ། །དྲུག་ཏུ་ངེས་པར་
རྟོགས་པར་བྱ། །ཞེས་གསུངས་པ་ལྟར་རོ། །གཉིས་པ་སེལ་བྱེད་ཀྱི་གཉེན་པོ་ནི།
ཤེར་ཕྱིན་ཀྱི་དོན་བསྒོམ་པ་པོ་ལ་རྒྱལ་བ་རྣམས་ཀྱིས་བུ་ལྟར་དགོངས་པའི་ཚུལ་
སེམས་པ་སྟེ་མདོ་ཉིད་དུ་གསལ་བ་ལྟར་རོ། །དྲུག་པ་མཚན་ཉིད་སྟོན་པར་བྱེད་པ་
ལ། རབ་ འབྱོར་ དེ་ ལྟར་ དེ་ བཞིན་ གཤེགས་ པ་ དགྲ་ བཅོམ་ པ་ ཡང་ དག་ པར་
རྫོགས་པའི་སངས་རྒྱས་རྣམས་ཀྱང་ཤེས་རབ་ཀྱི་པ་རོལ་ཏུ་ཕྱིན་པ་འདི་འཆོས་
ཤིང་བདག་གིར་མཛད་ཅིང་སྦེད་དོ། །ཞེས་པ་ནས། གལ་ཏེ་ཤེས་རབ་ཀྱི་ཕ་རོལ་
ཏུ་ཕྱིན་པ་འདིས་ཡོངས་སུ་མ་ཟིན་ཅིང་ཐབས་མཁས་པ་དང་བྲལ་བར་གྱུར་ན།
འདི་ལྟར་ཉན་ཐོས་ཀྱི་སའམ་རང་སངས་རྒྱས་ཀྱི་སར་ལྟུང་ངོ་། །ཞེས་པའི་བར་
གསུངས། མཚན་ཉིད་ལ་ཤེས་མཚན། བྱེད་མཚན། ཁྱད་མཚན། ངོ་བོ་ཉིད་མཚན་
ཏེ་བཞི་གསུངས་ལ། མཚན་ཉིད་བཞི་པོ་དེ་དག་ཉམས་ ལེན་དུ་སྦྱོར་ཚུལ་ནི།
ཤེར་ཕྱིན་གྱི་མདོ་སྡེ་རིན་པོ་ཆེ་འདིའི་དོན་བྱང་ཆུབ་ལམ་རིམ་གྱི་ཉམས་ལེན་ལམ་
གྱི་ལུས་ཡོངས་སུ་རྫོགས་པའི་རྣལ་འབྱོར་སྒོམ་པའི་ཚེ་རྣལ་འབྱོར་དེ་ལ་རྫོགས་
པའི་བྱང་ཆུབ་ཀྱི་རྟོགས་རིགས་མཐའ་དག་བསྐྱེད་པའི་ནུས་པ་ཡོད་པར་ཤེས་པ་
ཤེས་མཚན་དང་། རྣལ་འབྱོར་དེ་ལ་རྫོགས་བྱང་ཐོབ་ནས་སེམས་ཅན་མགོན་མེད་
པ་རྣམས་ཀྱི་མགོན་དང༌། སྐྱབས་མེད་པ་རྣམས་ཀྱི་སྐྱབས་དང་། དཔུང་གཉེན་
- 74 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
མེད་པ་རྣམས་ཀྱི་དཔུང་གཉེན་དུ་འགྱུར་པ་སོགས་གདུལ་བྱའི་དོན་མཐའ་དག་
ནུས་པ་གཞན་དོན་མཐར་ཐུག་བསྐྱེད་པའི་ནུས་པ་ཡོད་པར་ཤེས་པ་ནི་བྱེད་མཚན་
དང་། དེ་འདྲ་བའི་རྟོགས་པ་མཐར་ཐུག་དང་གཞན་དོན་མཐར་ཐུག་བསྐྱེད་པའི་
ནུས་པ་ཡོངས་སུ་རྫོགས་པ་ནི་ལམ་གྱི་ལུས་ཡོངས་སུ་རྫོགས་པའི་རྣལ་འབྱོར་འདི་
ལ་ཡོད་ཀྱི་ཉན་རང་གི་ལམ་ལ་དེ་ལྟ་བུའི་ནུས་པ་མེད་པའི་ཁྱད་པར་ཤེས་པ་ནི་
ཁྱད་མཚན་དང་། ལམ་གྱི་ལུས་ཡོངས་སུ་རྫོགས་པ་བསྒོམ་པའི་ཚེ་ལམ་སོ་སོའི་
ངོ་བོ་གང་ཡིན་པ་དང་སྤངས་རྟོགས་ཇི་ལྟར་འགྲུབ་པ་སོགས་ལམ་ཡོངས་རྫོགས་
འབྲས་བུ་དང་བཅས་པའི་ངོ་བོ་མ་ནོར་བ་ཤེས་པ་ནི་ངོ་བོ་ཉིད་མཚན་དུ་གསུངས་
སོ། །བྱང་ཆུབ་ལམ་གྱི་རིམ་པ་སྒོམ་པ་པོ་རྣམས་ཀྱིས་མཚན་ཉིད་བཞི་པོ་དེ་དག་
ལ་ངེས་པ་རྙེད་པར་བྱས་ནས་ཚོགས་ལམ་ནས་བཟུང་ས་བཅུ་མཐར་ཕྱིན་པའི་
བར་ལམ་གྱི་རིམ་པ་སྒོམ་པ་ཐམས་ཅད་ལ་ལམ་དེ་དང་དེ་སྒོམ་པའི་སྔོན་དུ་
མཚན་ཉིད་བཞི་པོ་དེ་དག་ལ་ངེས་པ་རྙེད་པར་བྱས་ལ་ལམ་གྱི་ངོ་བོ་མ་ནོར་བ། །
གྲངས་མ་ཆད་པ། གོ་རིམ་མ་འཁྲུགས་པར་བྱས་ཏེ་ཉམས་སུ་ལེན་པ་ཤིན་ཏུ་གལ་
ཆེ་ཞེས་རྗེ་རིན་པོ་ཆེས་ནན་ཏན་ཏུ་འདོམས་པར་མཛད་དོ། །མཚན་ཉིད་བཞི་པོ་
དེ་དག་ཞིབ་ཏུ་ཕྱེ་ན་མཚན་ཉིད་ལ་དགུ་བཅུ་རྩ་གཅིག་གསུངས་ཏེ། ཤེས་པའི་
མཚན་ཉིད་ཞེ་བརྒྱད། ཁྱད་པར་གྱི་མཚན་ཉིད་བཅུ་དྲུག །བྱེད་པའི་མཚན་ཉིད་
བཅུ་གཅིག །ངོ་བོ་ཉིད་ཀྱི་མཚན་ཉིད་བཅུ་དྲུག་སྟེ་དགུ་བཅུ་རྩ་གཅིག་གོ །དང་པོ་
ཤེས་པའི་མཚན་ཉིད་ཞེ་བརྒྱད་ནི། གཞི་ཤེས་ཀྱི་ཤེས་མཚན་བཅུ་དྲུག །ལམ་
ཤེས་ཀྱི་ཤེས་མཚན་བཅུ་དྲུག །རྣམ་མཁྱེན་གྱི་ཤེས་མཚན་བཅུ་དྲུག་སྟེ་ཞེ་བརྒྱད་
དོ། །དང་པོ་གཞི་ཤེས་ཀྱི་ཤེས་མཚན་བཅུ་དྲུག་སྟོན་པར་བྱེད་པ་ལ། རབ་འབྱོར།
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དེ་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་ཀྱང་། ཞེས་པ་ནས། དེ་བཞིན་གཤེགས་པས་གང་མངོན་པར་རྫོགས་
པར་སངས་རྒྱས་པའི་དེ་བཞིན་ཉིད་འདི་ནི་མི་ཟད་པ་སྟེ་མངོན་པར་རྫོགས་པར་
སངས་རྒྱས་ནས་མི་ཟད་ པ་ ལ་ མི་ ཟད་ པ་ ཉིད་ དུ་བསྟན་ནོ། །ཞེས་ པའི་ བར་
གསུངས། གཞི་ཤེས་ཀྱི་ཤེས་མཚན་བཅུ་དྲུག་ནི། གཞི་ཤེས་སྦྱོར་བའི་ཤེར་ཕྱིན་
ལ་བརྟེན་ནས་དེ་བཞིན་གཤེགས་པ་འབྱུང་བ་ཤེས་པ་དང་། དེ་ལ་བརྟེན་ནས་
འཇིག་རྟེན་དོན་དམ་པར་འཇིག་པ་མེད་པར་རྟོགས་པ་དང༌། དེ་ལ་བརྟེན་ནས་
སེམས་ཅན་གྱི་སེམས་ཀྱི་སྤྱོད་པ་དུ་མ་ཤེས་པ་དང༌། དེ་ལ་བརྟེན་ནས་སེམས་
བསྡུས་པ་ཤེས་པ་དང་། དེ་ལ་བརྟེན་ནས་སེམས་རྣམ་པར་གཡེངས་པ་ཤེས་པ་
དང༌། དེ་ལ་བརྟེན་ནས་སེམས་མི་ཟད་པའི་རྣམ་པ་ཤེས་པ་དང་། དེ་ལ་བརྟེན་
ནས་སེམས་འདོད་ཆགས་དང་བཅས་པ་དང་ཞེ་སྡང་དང་བཅས་པ་དང་གཏི་མུག་
དང་བཅས་པ་སོགས་ཤེས་པ་དང་། དེ་ལ་བརྟེན་ནས་སེམས་འདོད་ཆགས་དག་
བྲལ་བ་དང་ཞེ་སྡང་དང་བྲལ་དང་གཏི་མུག་དང་བྲལ་བ་སོགས་ཤེས་པ་དང་། དེ་
ལ་བརྟེན་ནས་སེམས་རྒྱ་ཆེན་པོ་ཤེས་པ་དང་། དེ་ལ་བརྟེན་ནས་སེམས་ཆེན་པོར་
གྱུར་པ་ཤེས་པ་དང་། དེ་ལ་བརྟེན་ནས་སེམས་ཚད་མེད་པ་ཤེས་པ་དང་། དེ་ལ་
བརྟེན་ནས་སེམས་བསྟན་དུ་མེད་ པ་ ཤེས་ པ་དང་། དེ་ ལ་ བརྟེན་ནས་སེམས་
བལྟར་མེད་པ་ཤེས་པ་དང༌། དེ་ལ་བརྟེན་ནས་སེམས་གཡོ་བ་སྒྲུབ་པའི་རྣམ་པ་
ཅན་གྲངས་ཅན་གྱི་ལྟ་ངན་ནི་ཕུང་པོ་ལ་བརྟེན་ནས་འབྱུང་གི་གང་ཟག་གི་བདག་
མེད་པར་ཤེས་པ་དང་། དེ་ལ་བརྟེན་ནས་འདུ་བ་དང་བཀྲམ་པ་དང་བཅུམས་པའི་
ལྟ་བ་སྟེ་རྒྱང་འཕེན་པ་དང་གཅེར་བུ་པ་དང་གནས་མ་བུ་པའི་ལུང་མ་བསྟན་གྱི་ལྟ་
- 76 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ངན་རྣམས་འཁྲུལ་གཞི་ཕུང་པོ་ལ་བརྟེན་ནས་འབྱུང་གི །གང་ཟག་གི་བདག་མེད་
པར་ ཤེས་ པ་ དང་། དེ་ ལ་བརྟེན་ནས་དེ་བཞིན་ གཤེགས་ པས་ དེ་བཞིན་ཉིད་
རྟོགས་པ་དེ་རང་གི་ཐུགས་སུ་ཆུད་པ་ལྟར་གཞན་ལ་བསྟན་ཅིང་བརྟགས་པ་ཞེས་
བྱ་བར་རྟོགས་པ་སྟེ་བཅུ་དྲུག་གོ །དེ་སྐད་དུ་ཡང་། གང་གིས་མཚོན་དེ་མཚན་
ཉིད་དུ། །ཤེས་བྱ་དེ་ཡང་རྣམ་པ་གསུམ། །ཤེས་པ་ཁྱད་པར་བྱེད་པ་སྟེ། །ངོ་བོ་
ཉིད་གང་མཚོན་བྱ་ཡང་། །དེ་བཞིན་གཤེགས་པ་འབྱུང་བ་དང༌། །འཇིག་རྟེན་
འཇིག་མེད་བདག་ཉིད་དང༌། །སེམས་ཅན་སེམས་ཀྱི་སྤྱོད་པ་དང་། །དེ་བསྡུས་པ་
དང་ཕྱིར་ལྟས་དང༌། །མི་ཟད་པ་ཡི་རྣམ་པ་དང་། །ཆགས་བཅས་སོགས་དང་རྒྱ་
ཆེན་དང༌། །ཆེན་ པོར་ གྱུར་ དང༌ ཚད་ མེད་ དང་། །རྣམ་ཤེས་ བསྟན་ དུ་མེད་ པ་
དང༌། །སེམས་བལྟར་མེད་དང་ཤེས་པ་དེ། །གཡོ་བ་ལ་སོགས་ཞེས་བྱ་དང༌། །དེ་
ལས་ གཞན་ཡང་དེ་དག་ནི། །དེ་བཞིན་ཉིད་ཀྱི་རྣམ་པར་ཤེས། །ཐུབ་པས་དེ་
བཞིན་ཉིད་རྟོགས་དེ། །གཞན་ལ་བསྟན་པ་ཞེས་བྱ་སྟེ། །ཐམས་ཅད་ཤེས་པ་ཉིད་
སྐབས་ཀྱི། །ཤེས་པའི་མཚན་ཉིད་བསྡུས་པ་ཡིན། །ཞེས་གསུངས་པ་ལྟར་རོ། ། །
གཉིས་པ་ལམ་ཤེས་ཀྱི་ཤེས་མཚན་བཅུ་དྲུག་སྟོན་པར་བྱེད་པ་ལ། དེ་
ནས་ལྷ་རྣམས་ཀྱི་དབང་པོ་བརྒྱ་བྱིན་ལ་སོགས་པ་འདོད་པ་ན་སྤྱོད་པའི་ལྷའི་བུ་
རྣམས་དང་ཚངས་རིས་ཀྱི་ལྷའི་བུ་ཉི་ཁྲི་དག་བཅོམ་ལྡན་འདས་ག་ལ་བ་དེར་དོང་
སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་
གཅིག་ཏུ་འཁོད་དོ། །ཞེས་པ་ནས། རབ་འབྱོར། དེ་ལྟར་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ལ་འཇིག་རྟེན་འདི་ཡང་དག་པར་སྟོན་པ་ཡིན་ནོ། །ཞེས་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བར་གསུངས། ལམ་ཤེས་ཀྱི་ཤེས་མཚན་བཅུ་དྲུག་ནི། ལམ་ཤེས་སྦྱོར་བའི་ཤེར་
ཕྱིན་ལ་བརྟེན་ནས་སྟོང་པ་ཉིད་ཤེས་པ་དང༌། དེ་ལ་བརྟེན་ནས་མཚན་མ་མེད་པ་
ཤེས་པ་དང་། དེ་ལ་བརྟེན་ནས་སྨོན་པ་མེད་པ་ཤེས་པ་དང༌། དེ་ལ་བརྟེན་ནས་
དོན་དམ་པར་རྣམ་པར་སྐྱེ་བ་མེད་པ་ཤེས་པ་དང་། དེ་ལ་བརྟེན་ནས་དོན་དམ་
པར་འགག་པ་མེད་པ་ཤེས་པ་དང་། དེ་ལ་བརྟེན་ནས་དོན་དམ་པར་ཀུན་ནས་
ཉོན་མོངས་པ་མེད་པ་ཤེས་པ་དང་། དེ་ལ་བརྟེན་ནས་དོན་དམ་པར་རྣམ་པར་བྱང་
བ་མེད་པ་ཤེས་པ་དང་། དེ་ལ་བརྟེན་ནས་དོན་དམ་པར་སྣང་བྱའི་དངོས་པོ་མེད་
པ་ཤེས་པ་དང་། དེ་ལ་བརྟེན་ནས་དོན་དམ་པར་རང་བཞིན་གྱིས་མ་གྲུབ་པའི་ངོ་
བོ་ཉིད་ཤེས་པ་དང་། དེ་ལ་བརྟེན་ནས་དོན་དམ་པར་གྲུབ་པའི་རྟེན་མེད་པར་
ཤེས་པ་དང་། དེ་ལ་བརྟེན་ནས་དོན་དམ་པར་ནམ་མཁའི་མཚན་ཉིད་ཤེས་པ་
དང༌། དེ་ལ་བརྟེན་ནས་དོན་དམ་པ་ཆོས་ཉིད་རྣམ་པར་འཁྲུག་པ་མེད་པ་ཤེས་པ་
དང༌། དེ་ལ་བརྟེན་ནས་དོན་དམ་པར་བློ་སྔོན་དུ་བཏང་ནས་འདུ་མི་བྱེད་པ་ཤེས་
པ་དང༌། དེ་ལ་བརྟེན་ནས་དོན་དམ་པར་རྣམ་པར་རྟོག་པ་ཤེས་པ་དང༌། དེ་ལ་
བརྟེན་ནས་དོན་དམ་པར་མཚན་མཚོན་སོགས་ཀྱི་རབ་ཏུ་དབྱེ་བ་བདེན་པར་མ་
གྲུབ་པ་ཤེས་པ་དང༌། དེ་ལ་བརྟེན་ནས་དོན་དམ་པ་མཚན་ཉིད་མེད་པར་ཤེས་པ་
སྟེ་བཅུ་དྲུག་གོ །དེ་སྐད་དུ་ཡང་། སྟོང་ཉིད་མཚན་མ་མེད་བཅས་དང་། །སྨོན་པ་
རྣམ་པར་སྤངས་པ་དང་། །སྐྱེ་མེད་འགག་པ་མེད་སོགས་དང་། །ཆོས་ཉིད་རྣམ་
པར་འཁྲུག་མེད་དང༌། །འདུ་མི་བྱེད་དང་རྣམ་མི་རྟོག །རབ་དབྱེ་མཚན་ཉིད་མེད་
ཉིད་ ལ། །ལམ་ ཤེས་ ཉིད་ ཀྱི་ སྐབས་ ཀྱི་ ནི། །ཤེས་ པའི་ མཚན་ ཉིད་ ཡིན་ པར་
བཞེད། །ཅེས་གསུངས་པ་ལྟར་རོ། །
- 78 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
གསུམ་པ་རྣམ་མཁྱེན་ཀྱི་ཤེས་མཚན་བཅུ་དྲུག་སྟོན་པར་བྱེད་པ་ལ། རབ་
འབྱོར། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་འདི་ལ་བརྟེན་ཅིང་
གནས་པ་དེ་ཁོ་ན་བཞིན་དུ་ཆོས་དེ་དག་ལ་མི་གནས་པས་རྟག་ཏུ་གནས་པ་ཡིན་
ཞིང་། ཞེས་པ་ནས། དེ་ལྟར་འཇིག་རྟེན་མཐོང་བར་མཛད་པས་སོ། །འཕགས་པ་
ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ལས། འཇིག་རྟེན་ཡང་དག་པར་
སྟོན་ པ་ ཞེས་ བྱ་བའི་ལེའུ་སྟེ་བཅུ་ གཉིས་ པའོ། །ཞེས་པའི་བར་གསུངས། རྣམ་
མཁྱེན་གྱི་ཤེས་ མཚན་བཅུ་དྲུག་ནི། རྣམ་མཁྱེན་ གྱི་ སྦྱོར་བ་ལ་བརྟེན་ནས་དེ་
བཞིན་གཤེགས་པ་དེ་བཞིན་ཉིད་ཀྱི་ཆོས་ལ་མངོན་པར་བརྟེན་ནས་མཐོང་ཆོས་
ལ་བདེ་བར་གནས་པ་ཤེས་པ་དང༌། དེ་ལ་བརྟེན་ནས་དགེ་བའི་བཤེས་གཉེན་ལ་
གུས་པར་བྱ་བ་ཤེས་པ་དང་། དེ་ལ་བརྟེན་ནས་དགེ་བའི་བཤེས་གཉེན་གྱི་བཀའ་
ལས་མི་འདའ་བ་བླ་མར་བྱ་བ་ཤེས་པ་དང༌། དེ་ལ་བརྟེན་ནས་དགེ་བའི་བཤེས་
གཉེན་བསྙེན་བཀུར་གྱིས་མཉེས་པར་བྱ་བ་ཤེས་པ་དང་། དེ་ལ་བརྟེན་ནས་དགེ་
བའི་བཤེས་གཉེན་མེ་ཏོག་སོགས་ ཀྱིས་མཆོད་པར་བྱ་བ་ཤེས་པ་དང་། དེ་ལ་
བརྟེན་ནས་དོན་དམ་པར་བྱེད་པ་མེད་པར་ཤེས་པ་དང་། དེ་ལ་བརྟེན་ནས་ཤེས་
བྱ་ཐམས་ཅད་དུ་འགྲོ་བ་ཤེས་པ་དང་། དེ་ལ་བརྟེན་ནས་དོན་དམ་པར་གང་དུ་
ཡང་མ་མཐོང་བའི་དོན་དེ་ཁོ་ན་ཉིད་དུ་སྟོན་པ་ཤེས་པ་དང་། དེ་ལ་བརྟེན་ནས་
འཇིག་རྟེན་སྟོང་པ་ཉིད་ཀྱི་རྣམ་པ་ཤེས་པ་དང་། དེ་ལ་བརྟེན་ནས་འཇིག་རྟེན་སྟོང་
པ་ཉིད་དུ་བརྗོད་པ་ཤེས་པ་དང༌། དེ་ལ་བརྟེན་ནས་འཇིག་རྟེན་སྟོང་པ་ཉིད་དུ་
ཤེས་པར་མཛད་པ་ཤེས་པ་དང་། དེ་ལ་བརྟེན་ནས་འཇིག་རྟེན་སྟོང་པ་ཉིད་དུ་
79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མངོན་སུམ་གྱིས་མཐོང་བར་མཛད་པ་ཤེས་པ་དང༌། དེ་ལ་བརྟེན་ནས་ཆོས་རྣམས་
ཀྱི་ཆོས་ཉིད་རྟོག་གེའི་བློས་བསམ་གྱིས་མི་ཁྱབ་པ་ཉིད་དུ་སྟོན་པ་ཤེས་པ་དང་།
དེ་ལ་བརྟེན་ནས་དོན་དམ་པར་སྤྲོས་པ་ཉེ་བར་ཞི་བ་ཉིད་དུ་སྟོན་པ་ཤེས་པ་དང༌།
དེ་ལ་བརྟེན་ནས་འཇིག་རྟེན་དེ་ཁོ་ནར་གྲུབ་པ་འགོག་པ་ཤེས་པ་དང༌། དེ་ལ་
བརྟེན་ནས་འཇིག་རྟེན་འདི་དང་ཕ་རོལ་དོན་དམ་པར་བླང་དོར་གྱི་འདུ་ཤེས་
འགོག་པ་ཤེས་པ་སྟེ་བཅུ་དྲུག་གོ །དེ་སྐད་དུ་ཡང་། དེ་བཞིན་ཉིད་ཀྱི་ཆོས་བརྟེན་
ནས། །གནས་དང་གུས་པར་བྱ་བ་དང་། །བླ་མ་ཉིད་དང་མཉེས་པ་དང༌། །དེ་ལ་
མཆོད་དང་བྱེད་མེད་དང་། །ཀུན་ཏུ་འཇུག་མཁྱེན་གང་ཡིན་དང་། །མ་མཐོང་སྟོན་
པར་མཛད་པ་དང་། །འཇིག་རྟེན་སྟོང་ཉིད་རྣམ་པ་དང༌། །བརྗོད་དང་ཤེས་མཛད་
མངོན་ སུམ་མཛད། །བསམ་མི་ ཁྱབ་ དང་ ཞི་ ཉིད་ སྟོན། །འཇིག་རྟེན་འདུ་ཤེས་
འགོག་པ་ལ། །རྣམ་པ་ཀུན་མཁྱེན་ཚུལ་ལ་ནི། །ཤེས་པའི་མཚན་ཉིད་ཅེས་བཤད་
དོ། །ཞེས་གསུངས་པ་ལྟར་རོ། །གཉིས་པ་ཁྱད་པར་གྱི་མཚན་ཉིད་བཅུ་དྲུག་སྟོན་
པར་བྱེད་པ་ལ། དེ་ནས་བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་
འདི་སྐད་ཅེས་གསོལ་ཏོ། །བཅོམ་ལྡན་འདས། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ནི་ཟབ་བོ། །བཅོམ་ལྡན་འདས། ཀྱེ་མ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་
བགྱི་བ་ཆེན་པོས་ཉེ་བར་གནས་སོ། །ཞེས་པ་ནས། རབ་འབྱོར། དེ་ལྟར་བྱང་
ཆུབ་སེམས་དཔའ་སེམས་དཔའ་ཆེན་པོ་ལས་དང་པོ་པ་དགེ་བའི་བཤེས་གཉེན་
དག་གིས་མཐར་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གཞུག་པར་བྱའོ། །ཞེས་
པའི་བར་གསུངས། ཁྱད་པར་གྱི་མཚན་ཉིད་བཅུ་དྲུག་ནི། བདག་རྐྱེན་དགེ་བའི་
བཤེས་གཉེན་ཡང་དག་པར་རྫོགས་པའི་སངས་རྒྱས་དང་བྱང་ཆུབ་སེམས་དཔའ་
- 80 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལ་སོགས་པས་ལེགས་པར་ཡོངས་སུ་བཟུང་བའི་ཤེས་རབ་ཀྱི་སྟོབས་ཀྱིས་སྡུག་
བསྔལ་གྱི་ཆོས་ཉིད་བསམ་གྱིས་མི་ཁྱབ་པ་ཉིད་ཁོང་དུ་ཆུད་པ་དང༌། དཔེ་མེད་
པས་མི་མཉམ་པ་ཉིད་དང་། ཐ་སྙད་པའི་ཚད་མས་གཞལ་བ་ལས་ཡང་དག་པར་
འདས་པ་དང་། གྲངས་ཀྱིས་བགྲང་བ་ལས་ཡང་དག་པར་འདས་པའི་ཆོས་ཉིད་
རྟོགས་པ་དང༌། འཕགས་པའི་གང་ཟག་ཐམས་ཅད་ཀྱི་ཡོན་ཏན་ཐམས་ཅད་དུ་
སྡུད་པ་དང་། ཇི་ལྟ་བ་དང་ཇི་སྙེད་པ་ཤེས་པའི་སྐྱེས་བུ་མཁས་པས་རིག་པར་བྱ་
བ་ཉིད་ཤེས་པ་དང༌། ཉན་ཐོས་ལ་སོགས་པའི་སྤྱོད་ཡུལ་མ་ཡིན་པས་དངོས་པོ་
ཟབ་པ་དང་། རྒྱ་ཆེ་བ་ཡོངས་སུ་ཤེས་པ་དང༌། ཐེག་ཆེན་རང་གི་ལུགས་ལ་བལྟོས་
པའི་མངོན་པར་ཤེས་པ་ཤིན་ཏུ་མྱུར་བ་ཤེས་པ་དང་། ཀུན་རྫོབ་དང་དོན་དམ་
པའི་བདེན་པ་ལ་བརྟེན་པའི་ཆོས་ཐམས་ཅད་དོན་དམ་པར་བྲི་བ་མེད་པའི་ངོ་བོ་
རྟོགས་པ་དང་། དོན་དམ་པར་སྦྱིན་བྱ་སྦྱིན་བྱེད་སོགས་འཁོར་གསུམ་རྣམ་པར་
དག་པས་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་རབ་ཏུ་བསྒྲུབ་པ་དང་།
གུས་པ་དང་རྒྱུན་མི་ཆད་པའི་ཡང་དག་པའི་སྦྱོར་བས་བསྐལ་པ་དུ་མར་བསྒྲུབས་
པའི་བསོད་ནམས་དང་ཡེ་ཤེས་ཡང་དག་པར་འགྲུབ་པ་དང༌། ཐབས་ཀྱིས་ཟིན་
པའི་རྣམ་པར་མི་རྟོག་པར་ཆོས་ཐམས་ཅད་ལ་དམིགས་པའི་ཡེ་ཤེས་དང་། ཆོས་
ཀྱི་དབྱིངས་ཀྱི་ངོ་བོ་ཉིད་ཀྱི་བྱང་ཆུབ་སེམས་དཔའི་ལམ་གྱི་རྟེན་རིགས་དང་ལྡན་
པ་དང་། སྨོན་ལམ་ལ་སོགས་པའི་ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པའི་
རྒྱུ་ཚོགས་དང་ལྡན་པ་དང་། ལམ་རྫོགས་པར་སྟོན་པའི་དགེ་བའི་བཤེས་གཉེན་
གྱི་ ཐབས་ ཀྱིས་ཡོངས་སུ་བཟུང་བ་དང༌། འཁོར་ འདས་ ཀྱི་ཆོས་ གང་ ལ་ ཡང་
བདེན་པར་མངོན་པར་ཞེན་པའི་རོ་མྱང་བ་མེད་པ་སྟེ་བཅུ་དྲུག་གོ །དེ་སྐད་དུ་
-8-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཡང་། བསམ་ མི་ ཁྱབ་ དང༌ མི་ མཉམ་ དང༌། །ཞལ་ ལས་ བགྲང་ ལས་ ཡང་ དག་
འདས། །འཕགས་ པ་ ཀུན་ སྡུད་ མཁས་ པ་ ཡིས། །རིག་ བྱ་ ཐུན་མོང་མིན་ཤེས་
ཉིད། །ཤེས་མྱུར་ བྲི་དང་གང་མེད་དང་། །སྒྲུབ་དང་ཡང་དག་འགྲུབ་པ་དང༌། །
དམིགས་པ་རྟེན་དང་བཅས་པ་དང་། །མཐའ་དག་པ་དང་ཡོངས་འཛིན་དང༌། །རོ་
མྱང་མེད་དང་ཁྱད་པར་ནི། །བཅུ་དྲུག་བདག་ཉིད་ཤེས་བྱ་སྟེ། །གང་གི་ལམ་ནི་
གཞན་དག་ལས། ཁྱད་དུ་འཕགས་པས་ཁྱད་པར་ལམ། །ཞེས་གསུངས་པ་ལྟར་
རོ། །གསུམ་པ་བྱེད་པའི་མཚན་ཉིད་བཅུ་གཅིག་སྟོན་པར་བྱེད་པ་ལ། རབ་འབྱོར་
གྱིས་གསོལ་པ། བཅོམ་ལྡན་འདས་བྱང་ཆུབ་སེམས་དཔའ་ཆེན་པོ་གང་དག་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་
བར་ཡང་དག་པར་ཞུགས་ཤིང་དེ་ལྟ་བུའི་ངོ་བོའི་སྦྱིན་པ་ལ་བརྟེན། ཞེས་པ་ནས།
འཇིག་རྟེན་གྱི་རྟེན་དུ་ འགྱུར་བ་ཡིན་ནོ། །ཞེས་ པའི་བར་གསུངས། ཤེས་པའི་
མཚན་ཉིད་བཅུ་གཅིག་ནི། གདུལ་བྱ་རྣམས་ཐར་པའི་བདེ་བ་ལ་འགོད་པ་མ་
འོངས་པའི་ཕན་པ་མཛད་པའི་བྱེད་པ་དང༌། གདུལ་བྱ་རྣམས་སྡུག་བསྔལ་དང་
ཡིད་མི་བདེ་ཞི་བ་སོགས་ཚེ་འདིའི་བདེ་བ་ལ་འགོད་པའི་བྱེད་པ་དང་། གདུལ་བྱ་
རྣམས་འཁོར་བའི་སྡུག་བསྔལ་ལས་སྐྱོབ་ཅིང་སླར་ཡང་མི་སྨིན་པས་སྡུག་བསྔལ་
མེད་པའི་རྣམ་པར་སྨིན་པ་མ་ཡིན་པའི་ཆོས་ཉིད་ཉེ་བར་སྒྲུབ་པའི་དོན་གྱིས་
གཏན་དུ་ཕན་པའི་བྱེད་པ་དང་། གདུལ་བྱ་རྣམས་གཏན་དུ་ཕན་པ་མྱང་འདས་ལ་
འགོད་པའི་སྐྱབས་ཀྱི་བྱེད་པ་དང་། གདུལ་བྱ་རྣམས་སྡུག་བསྔལ་གྱི་རྒྱུ་ལྡོག་པའི་
གོ་འཕང་ལ་འགོད་པ་གནས་ཀྱི་བྱེད་པ་དང་། གདུལ་བྱ་རྣམས་འཁོར་བ་དང་མྱ་
ངན་ལས་འདས་པ་མཉམ་པ་ཉིད་དུ་རྟོགས་པ་ལ་འགོད་པ་དཔུང་གཉེན་གྱི་བྱེད་
- 82 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པ་དང༌། ཆུས་བསྐོར་བའི་སྐབས་དང་ཆོས་མཐུན་པར་གདུལ་བྱ་རྣམས་སྲིད་པའི་
རླན་དང་བྲལ་བའི་ཐར་པ་ལ་འགོད་པས་རང་དང་གཞན་གྱི་དོན་རྟོགས་པའི་རྟེན་
གྱི་ངོ་བོ་གླིང་གི་བྱེད་པ་དང་། གདུལ་བྱ་རྣམས་གནས་སྐབས་དང་མཐའི་གཞན་
གྱི་དོན་བསྒྲུབ་པ་ཡོངས་འདྲེན་གྱི་བྱེད་པ་དང༌། གདུལ་བྱ་རྣམས་སེམས་ཅན་གྱི་
དོན་ ལྷུན་ གྱིས་གྲུབ་ པར་ འཇུག་ པའི་ བྱེད་ པ་ དང་། གདུལ་ བྱ་ རྣམས་ ཐེག་ པ་
གསུམ་གྱི་ངེས་པར་འབྱུང་བའི་འབྲས་བུ་སྟོན་ཡང་དུས་མ་ཡིན་པར་ཡང་དག་པའི་
མཐའ་མངོན་སུམ་དུ་མི་བྱེད་པ་ཞེས་བྱ་བའི་བྱེད་པ་དང༌། གདུལ་བྱ་རྣམས་རྣམ་
པ་ཐམས་ཅད་མཁྱེན་པ་ཉིད་ཀྱི་ཆོས་ཐམས་ཅད་བསམ་པ་ཇི་ལྟ་བ་བཞིན་དུ་སྟོན་
པ་ཉེ་བར་སྒྲུབ་པའི་དོན་གྱིས་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བས་
འཇིག་རྟེན་གྱི་རྟེན་མཛད་པའི་བྱེད་པ་སྟེ་བཅུ་གཅིག་གོ །དེ་སྐད་དུ་ཡང་། ཕན་
དང༌ བདེ་ དང་ སྐྱོབ་ པ་ དང་། །མི་རྣམས་ ཀྱི་ནི་ སྐྱབས་ དག་ དང་། །གནས་དང་
དཔུང་ གཉེན་གླིང་དང་ནི། །ཡོངས་འདྲེན་པ་ཞེས་བྱ་བ་དང་། །ལྷུན་གྱིས་གྲུབ་
དང་ཐེག་གསུམ་གྱི། །འབྲས་བུ་མངོན་སུམ་མི་བྱེད་དག །ཐ་མ་རྟེན་གྱི་མཛད་པ་
སྟེ། །འདི་ནི་བྱེད་པའི་མཚན་ཉིད་ཡིན། །ཞེས་གསུངས་པ་ལྟར་རོ། ། །
བཞི་པ་ངོ་བོ་ཉིད་ཀྱི་མཚན་ཉིད་བཅུ་དྲུག་སྟོན་པར་བྱེད་པ་ལ། རབ་
འབྱོར་གྱིས་གསོལ་བ། །བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོ་འདི་སུ་དག་གིས་འཚལ་བར་གྱུར་ཞེས་པ་ནས། གལ་ཏེ་ཤེས་རབ་ཀྱི་ཕ་རོལ་
ཏུ་ཕྱིན་པ་འདིས་ཡོངས་སུ་མ་ཟིན་ཅིང་ཐབས་མཁས་པ་དང་བྲལ་བར་གྱུར་ན།
འདི་ ལྟ་ཉན་ཐོས་ཀྱི་སའམ་ རང་སངས་རྒྱས་ཀྱི་སར་ལྷུང་ངོ༌། །ཞེས་ པའི་བར་
གསུངས། ངོ་བོ་ཉིད་ཀྱི་མཚན་ཉིད་བཅུ་དྲུག་ནི། འདོད་ཆགས་ལ་སོགས་པའི་
- 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཉོན་མོངས་པ་སྤོང་བའི་སྦྱོར་བའི་ངོ་བོ་ཉིད་དང་། ཉོན་མོངས་པའི་རྟགས་ལུས་ཀྱི་
གནས་ངན་ལེན་སྤོང་བའི་ངོ་བོ་ཉིད་དང༌། ཉོན་མོངས་པའི་རྒྱུའི་མཚན་མ་ཚུལ་
བཞིན་མ་ཡིན་པ་ཡིད་ལ་བྱེད་པ་ལ་སོགས་པ་སྤོང་བའི་སྦྱོར་བའི་ངོ་བོ་ཉིད་དང༌།
འདོད་ཆགས་སོགས་མི་མཐུན་པའི་ཕྱོགས་དང་འདོད་ཆགས་མེད་པ་ལ་སོགས་པ་
གཉེན་པོ་དག་བླང་དོར་གྱི་རྣམ་རྟོག་གིས་དབེན་པ་ཉིད་ཀྱིས་ཁྱད་པར་དུ་བྱས་
པའི་ཤེས་ སྒྲིབ་ དག་ པའི་ སྦྱོར་པའི་ངོ་བོ་ཉིད་དང་། དོན་དམ་པར་ མེད་ པའི་
སེམས་ཅན་ཐ་སྙད་དུ་མཐའ་ཡས་པ་མྱ་ངན་ལས་འདའ་བར་གོ་འགོས་པ་དཀའ་
བསྒྲུབ་པའི་སྦྱོར་བའི་ངོ་བོ་ཉིད་དང་། ཐེག་པ་གཞན་དུ་མི་ལྟུང་བར་མཐའ་གཅིག་
ཏུ་སངས་རྒྱས་བར་ངེས་པ་སྒྲུབ་པའི་སྦྱོར་བའི་ངོ་བོ་ཉིད་དང༌། ཡུན་རིང་པོ་ནས་
བསྒྲུབ་པར་བྱ་བ་མཆོག་ཉིད་ཀྱི་ཆེད་དུ་བྱ་བ་ཆེན་པོ་གསུམ་སྒྲུབ་པའི་སྦྱོར་བའི་ངོ་
བོ་ཉིད་དང་། བསྒོམ་པར་བྱ་བ་དང་སྒོམ་པའི་ཆོས་དོན་དམ་པར་མེད་པར་རྟོགས་
པའི་སྦྱོར་བའི་ངོ་བོ་ཉིད་དང་། བདེན་པའི་དངོས་པོར་མངོན་པར་ཞེན་པ་མཐའ་
དག་བཀག་པ་ཞེས་བྱ་བའི་སྦྱོར་བའི་ངོ་བོ་ཉིད་དང། ཐམས་ཅད་ཤེས་པ་ཉིད་
ལམ་ཤེས་ པ་ ཉིད་ ཀྱིས་ཡུལ་དུ་བསྡུས་ པའི་ དངོས་ པོའི་ ཁྱད་ པར་ གཞི་ ལམ་
དམིགས་པའི་སྦྱོར་བའི་ངོ་བོ་ཉིད་དང་། འཇིག་རྟེན་གྱི་སྒྲུབ་པའི་འཛིན་པ་དངོས་
པོ་བདེན་པར་ཞེན་པ་དང་དངོས་མེད་བདེན་པར་ཞེན་པ་ལ་སོགས་པ་ལས་ལོག་
སྟེ་སྲིད་ཞི་མཉམ་ཉིད་དུ་རྟོགས་པས་བྱིས་པ་དང་མི་མཐུན་པའི་སྦྱོར་བའི་ངོ་བོ་
ཉིད་དང་། གཟུགས་ལ་སོགས་པ་ཐོགས་པ་མེད་པར་ཤེས་པའི་སྦྱོར་བའི་ངོ་བོ་
ཉིད་དང་། ཤེས་བྱ་དང་ཤེས་པ་དོན་དམ་པར་མི་དམིགས་པས་འཁྲུལ་གཞི་བདེན་
པར་རྟོགས་པའི་སྦྱོར་བའི་ངོ་བོ་ཉིད་དང་། བདེན་པས་སྟོང་པ་དེ་བཞིན་ཉིད་ཀྱིས་
- 84 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དོན་དམ་པར་གང་དུ་ཡང་འགྲོ་བ་མེད་པར་རྟོགས་པའི་སྦྱོར་བའི་ངོ་བོ་ཉིད་དང༌།
གཟུགས་ལ་སོགས་པ་དོན་དམ་པར་ངོ་བོ་ཉིད་མེད་པས་སྐྱེ་བ་མེད་པར་རྟོགས་
པའི་སྦྱོར་བའི་ངོ་བོ་ཉིད་དང་། དངོས་པོ་དང་དངོས་པོ་མེད་པ་དང་གཉིས་ཀ་ལ་
སོགས་པ་གསུམ་གྱི་ངོ་བོ་དང་དེ་བཞིན་ཉིད་དོན་དམ་པར་མི་དམིགས་ པར་
རྟོགས་པའི་སྦྱོར་བའི་ངོ་བོ་ཉིད་དེ་བཅུ་དྲུག་གོ །དེ་སྐད་དུ་ཡང་། ཉོན་མོངས་
རྟགས་དང༌མཚན་མ་དང༌། །མི་མཐུན་ཕྱོགས་དང་གཉེན་པོ་དག །དབེན་ དང་
དཀའ་དང་ངེས་པ་དང་། །ཆེད་དུ་བྱ་དང་མི་དམིགས་དང་། །མངོན་པར་ཞེན་པ་
བཀག་པ་དང་། །དམིགས་པ་ཞེས་བྱ་གང་ཡིན་དང་། །མི་མཐུན་ཐོགས་པ་མེད་
དང་དེ། །གཞི་མེད་འགྲོ་མེད་སྐྱེ་མེད་དང་། །དེ་བཞིན་ཉིད་ནི་མི་དམིགས་དང་། །
ངོ་བོ་ཉིད་བཅུ་དྲུག་བདག་ཉིད། །མཚོན་བྱ་ལྟ་བུར་མཚོན་པས་ན། །མཚན་ཉིད་
བཞི་པར་བཞེད་པ་ཡིན། །ཞེས་གསུངས་པ་ལྟར་རོ། །
དྲུག་པ་ཐར་པ་ཆ་མཐུན་སྟོན་པར་བྱེད་པ་ལ། ཤཱ་རིའི་བུ། གཞན་ཡང་
བྱང་ཆུབ་སེམས་དཔའ་འདས་པ་དང་མ་འོངས་པ་དང་ད་ལྟར་བྱུང་བའི་སངས་
རྒྱས་བཅོམ་ལྡན་འདས་རྣམས་ཀྱི་ཚུལ་ཁྲིམས་དེ་དང་ཏིང་ངེ་འཛིན་དེ་དང་ཤེས་
རབ་དེ་དང་རྣམ་པར་གྲོལ་བ་དེ་དང་རྣམ་པར་གྲོལ་བའི་ཡེ་ཤེས་གཟིགས་པ་དེ་
ལ་ མཚན་ མའི་ ཚུལ་ གྱིས་ སེམས་ ཤིང་ འཛིན་ པར་ བྱེད་ པ་ དེས་ནི། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཚུལ་
ཁྲིམས་མི་ཤེས་མི་མཐོང་སྟེ། ཞེས་པ་ནས། བཅོམ་ལྡན་འདས་བྱང་ཆུབ་གང་གིས་
བྱང་ཆུབ་སེམས་དཔའ་སེམས་དཔའ་ཆེན་པོ་འདི་ངེས་པར་འབྱུང་བར་འགྱུར།
བཅོམ་ ལྡན་ འདས་ ཀྱིས་ བཀའ་ སྩལ་པ། ཤཱ་རིའི་བུ། བླ་ན་མེད་ པ་ ཡང་ དག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྫོགས་པའི་བྱང་ཆུབ་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ངེས་
པར་འབྱུང་བར་འགྱུར་རོ། །ཞེས་པའི་བར་གསུངས། ཐར་པ་ཆ་མཐུན་ལ། ཐར་
པ་ཆ་མཐུན་གྱི་དགེ་རྩ་བསྐྱེད་པའི་རྟེན་ངོས་གཟུང་བ་དང༌། རྟེན་དེའི་དབྱེ་བ་
བསྟན་པ་གཉིས། རྟེན་དེའི་དབྱེ་བ་ལ་དད་པ་ནས་ཤེས་རབ་ཀྱི་བར་ལྔར་བྱང་
ཆུབ་ལམ་གྱི་རིམ་པའི་གནད་ཡོངས་སུ་རྫོགས་པ་བསྡུས་པ། ལས་དང་པོ་པས་
སྒོམ་ཚུལ་ལ་མཁས་པ་དང་མི་མཁས་པའི་དབྱེ་བ་དང་། རྟེན་གྱི་སྒོ་ནས་དབང་པོ་
རྣོན་པོ་དང་དབང་པོ་རྟུལ་པོ་གཉིས་སུ་དབྱེ་བ་དང༌། ཡང་དབང་པོ་ཤིན་ཏུ་རྣོ་བ་
དང༌། དབང་པོ་ཤིན་ཏུ་རྟུལ་བ་དང་། དེ་གཉིས་ཀྱི་བར་དབང་པོ་འབྲིང་དུ་གནས་
པ་སྟེ་དབང་པོའི་སྒོ་ནས་གསུམ་དུ་དབྱེ་བའང་གསུངས་སོ། །དེ་སྐད་དུ་ཡང་།
མཚན་མེད་རབ་ཏུ་སྦྱིན་ལ་སོགས། །ཡང་དག་སྒྲུབ་ལ་མཁས་པ་ནི། །རྣམ་པ་
ཐམས་ཅད་རྟོགས་འདི་ལ། །ཐར་པའི་ཆ་དང་མཐུན་པར་འདོད། །སངས་རྒྱས་
སོགས་ དམིགས་ དད་ པ་ དང༌། །སྦྱིན་ སོགས་ སྤྱོད་ ཡུལ་ བརྩོན་ འགྲུས་ དང་། །
བསམ་པ་ཕུན་ཚོགས་དྲན་པ་དང༌། །རྣམ་པར་མི་རྟོག་ཏིང་འཛིན་དང༌། །ཆོས་
རྣམས་རྣམ་པ་ཐམས་ཅད་དུ། །ཤེས་པའི་ཤེས་རབ་དང་རྣམ་ལྔ། །རྫོགས་པར་
བྱང་ཆུབ་རྣོན་པོ་ཡིས། །རྟོགས་སླ་རྟུལ་པོས་རྟོགས་དཀའ་བཞེད། །ཅེས་གསུངས་
པ་ལྟར་རོ། །བདུན་པ་ངེས་འབྱེད་ཆ་མཐུན་སྟོན་པར་བྱེད་པ་ལ། དེ་ནས་བཅོམ་
ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །ཞེས་པ་
ནས། དེ་ལྟར་འདོད་ཅིང་དེ་ལྟར་སློབ་པ་ནི་སྒྲིབ་པ་མེད་པའི་ཚུལ་ནས་དམ་པའི་
ཆོས་གནས་པ་དང་སྒྲིབ་པ་མེད་པའི་རང་བཞིན་གྱི་བར་དུ་འགྱུར་རོ། །འཕགས་
པ་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ལས། དེ་བཞིན་ཉིད་ཀྱི་ལེའུ་ཞེས་
86 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བྱ་སྟེ་བཅུ་དྲུག་པའོ། །ཞེས་པའི་བར་གསུངས། ངེས་འབྱེད་ཆ་མཐུན་ལ། ངོ་བོའི་
དབྱེ་བ་དང་། ངེས་འབྱེད་ཆ་མཐུན་བཞི་སོ་སོའི་དམིགས་པ་དང་རྣམ་པ་བསྟན་པ་
གཉིས། དང་པོ་ངོ་བོའི་དབྱེ་བ་ལ་བཞི་ཡོད་དེ། ཐེག་ཆེན་གྱི་སྦྱོར་ལམ་དྲོད་དང༌།
རྩེ་མོ་དང༌། བཟོད་པ་དང་། ཆོས་མཆོག་བཞིའོ། །བཞི་པོ་དེ་རེ་རེ་ལའང་གསུམ་
གསུམ་དུ་ཕྱེ་ནས་བཅུ་གཉིས་ཡོད་དོ། །བཅུ་གཉིས་ཡོད་ཚུལ་ནི། བཞི་པོ་དེ་རེ་རེ་
ལའང་ཆུང་ངུ་དང་། འབྲིང་དང༌། ཆེན་པོ་གསུམ་གསུམ་དུ་ཕྱེ་བས་བཅུ་གཉིས་
སོ། །གཉིས་པ་ངེས་འབྱེད་ཆ་མཐུན་བཞི་སོ་སོའི་དམིགས་པ་དང་རྣམ་པ་བསྟན་
པ་ལ། བཞི་ག་སེམས་ཅན་ལ་དམིགས་པར་མཚུངས་ལ། རྣམ་པ་ལ་དྲོད་ལ་རྣམ་
པ་བཅུ། གཞན་གསུམ་ལ་གསུམ་གསུམ་དུ་གསུངས་སོ། །ཐེག་པ་ཆེན་པོའི་སྦྱོར་
ལམ་དྲོད་ཀྱི་རྣམ་པ་བཅུ་ནི། སེམས་ཅན་ཐམས་ཅད་ལ་སེམས་མཉམ་པ་དང༌།
བྱམས་ པའི་ སེམས་ དང༌། ཕན་ པའི་ སེམས་ དང་། ཁོང་ ཁྲོ་བ་མེད་ པའི་ སེམས་
དང༌། རྣམ་ པར་ འཚེ་བ་མེད་པའི་སེམས་དང༌། རྒན་པ་རྣམས་ ལ་ ཕ་དང་མའི་
སེམས་དང་། ན་མཉམ་པ་རྣམས་ལ་སྤྱན་དང་སྲིང་མོའི་སེམས་དང༌། གཞོན་པ་
རྣམས་ལ་བུ་དང་བུ་མོའི་སེམས་དང་། བར་མ་རྣམས་ལ་བཤེས་དང་གྲོགས་ཀྱི་
སེམས་ དང༌། གཉེན་དང་ གནག་ གི་ གཉེན་མཚམས་ ཀྱི་ སེམས་ ཀྱི་རྣམ་ པ་ སྟེ་
བཅུའོ། །ངེས་འབྱེད་ཆ་མཐུན་གཞན་གསུམ་གྱི་རྣམ་པ་ནི། རང་ཉིད་སྡིག་པ་ལས་
ལྡོག་ཅིང་དགེ་བ་ལ་གནས་པས་གཞན་དག་ཀྱང་ཚུལ་དེ་ལ་འགོད་པ་དང་། དེ་
ལྟར་བྱས་པ་ལ་བསྔགས་པ་བརྗོད་པ་དང་། གཞན་དེ་ལྟར་བྱེད་པ་ལ་ལེགས་པོ་
བརྗོད་པ་གསུམ་སྟེ། སྦྱོར་ལམ་རྩེ་མོ་དང་། བཟོད་པ་དང༌། ཆོས་མཆོག་གསུམ་
ལ་གོང་ནས་གོང་དུ་ཁྱད་པར་དུ་བྱས་ཏེ་རྣམ་པ་དེ་ལྟར་དུ་བྱེད་པའོ། །དེ་སྐད་དུ་
87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཡང་། དྲོ་བ་ རྣམས་ ཀྱི་དམིགས་ པ་ འདིར། །སེམས་ཅན་ ཐམས་ཅད་ཡིན་ པར་
བསྔགས། །དེ་དག་ཉིད་ལ་སེམས་མཉམ་སོགས། །རྣམ་པ་དག་ནི་བཅུར་བཤད་
དོ། །བདག་ཉིད་སྡིག་པ་ལས་ལྡོག་ཅིང་། །སྦྱིན་ལ་སོགས་ལ་གནས་པས་གཞན། །
དེ་དག་ལ་ནི་འགོད་པ་དང་། །བསྔགས་པ་བརྗོད་དང་མཐུན་པ་ཉིད། །རྩེར་གྱུར་
དེ་བཞིན་བཟོད་པ་ནི། །རང་གཞན་རྟེན་ཅན་བདེན་ཤེས་པ། །ཆོས་མཆོག་དེ་
བཞིན་སེམས་ཅན་རྣམས། །སྨིན་བྱེད་སོགས་ཀྱིས་ཤེས་པར་བྱ། །ཞེས་གསུངས་
པ་ལྟར་རོ། །བརྒྱད་པ་སློབ་པ་ཕྱིར་མི་ལྡོག་པའི་ཚོགས་སྟོན་པར་བྱེད་པ་ལ། དེ་
ནས་བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་
ཏོ། །ཞེས་པ་ནས། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ཐབས་
ལ་མཁས་པའོ། །ཞེས་པའི་བར་གསུངས། འདི་ལ་ནང་གསེས་ཀྱིས་ཕྱེ་ན་ཕྱིར་མི་
ལྡོག་པའི་དགེ་འདུན་ངོས་བཟུང་བ་དང༌། ཕྱིར་མི་ལྡོག་པ་རྣམས་ཀྱི་རྟགས་བསྟན་
པའོ། །དང་པོ་ལ་ངེས་འབྱེད་ཡན་ལག་ལ་གནས་པའི་ཕྱིར་མི་ལྡོག་པ་བཞི་དང་།
མཐོང་ལམ་དང་སྒོམ་ལམ་ལ་གནས་པའི་ཕྱིར་མི་ལྡོག་པ་སྟེ་ལྔ་གསུངས་སོ། །
གཉིས་པ་ཕྱིར་མི་ལྡོག་པ་རྣམས་ཀྱི་རྟགས་བསྟན་པ་ལ་སྦྱོར་ལམ་བཞི་ཐོབ་
ནས་ཕྱིར་མི་ལྡོག་པ་རྣམས་ཀྱི་རྟགས་དང། མཐོང་ལམ་ལ་གནས་པ་རྣམས་ཀྱི་
ཕྱིར་མི་ལྡོག་པའི་རྟགས་དང་། སྒོམ་ལམ་ལ་གནས་པ་རྣམས་ཀྱི་ཕྱིར་མི་ལྡོག་པའི་
རྟགས་ཏེ་གསུམ་གསུངས། དང་པོ་སྦྱོར་ལམ་བཞི་ཐོབ་ནས་ཕྱིར་མི་ལྡོག་པའི་
རྟགས་སྟོན་པར་བྱེད་པ་ལ། དེ་ནས་བཅོམ་ལྡན་འདས་ལ་ཚེ་དང་ལྡན་པ་རབ་
འབྱོར་གྱིས་འདི་སྐད་དུ་ཅེས་གསོལ་ཏོ། །ཞེས་པ་ནས། བདུད་ཀྱི་ལས་དེ་དག་དེ་
ལྟར་ཤེས་ན། རབ་འབྱོར། རྣམ་པ་དེ་དག་དང། རྟགས་དེ་དག་དང་། མཚན་མ་
- 88-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གཟུང་བར་བྱའོ། །
ཞེས་པའི་བར་གསུངས། སྦྱོར་ལམ་བཞི་ཐོབ་ནས་ཕྱིར་མི་ལྡོག་པའི་རྟགས་ལ།
སྦྱོར་ལམ་དྲོད་ ཕྱིར་མི་ལྡོག་པའི་རྟགས་བཅུ་གཅིག །རྩེ་མོ་ ཕྱིར་མི་ལྡོག་པའི་
རྟགས་དྲུག །བཟོད་པ་ཕྱིར་མི་ལྡོག་པའི་རྟགས་གཉིས། ཆོས་མཆོག་ཕྱིར་མི་ལྡོག་
པའི་རྟགས་གཅིག་སྟེ་ཉི་ཤུའོ། །དང་པོ་དྲོད་ཕྱིར་མི་ལྡོག་པའི་རྟགས་བཅུ་གཅིག་
ནི། གཞན་དོན་དུ་གཟུགས་སོགས་ལ་བདེན་ཞེན་ལྡོག་པ་དང་། དེ་བཞིན་སྦྱར་ཏེ་
སྐྱབས་ གསུམ་ ལ་ ཐེ་ཚོམ་ཟད་ པ་ དང་། མི་ ཁོམ་ པ་ བརྒྱད་ ཟད་ པ་ དང་། རང་
གཞན་གཉིས་ཀ་དགེ་བའི་ཆོས་ལ་སྦྱོར་བ་དང་། བདག་གཞན་བརྗེ་བའི་བསམ་
པས་ སྦྱིན་ པ་སོགས་བྱེད་པ་དང་། ཟབ་མོའི་དོན་སོམ་ཉི་མི་བྱེད་པ་དང་། སྒོ་
གསུམ་ གྱི་ སྤྱོད་ པ་ བྱམས་པའི་ སེམས་ ཀྱིས་ སྤྱོད་ པ་ དང༌། སྒྲིབ་ པ་ ལྔ་ དང་ མི་
འགྲོགས་པ་དང་། བག་ལ་ཉལ་འཇོམས་པ་དང༌། རྟག་ཏུ་དྲན་ཤེས་དང་ལྡན་པ་
དང༌། གོས་སོགས་ཡོངས་སུ་སྤྱོད་པ་གཙང་བ་སྟེ་བཅུ་གཅིག་གོ །རྩེ་མོ་ཕྱིར་མི་
ལྡོག་པའི་རྟགས་དྲུག་ནི། ལུས་ལ་སྲིན་བུའི་རིགས་མི་འབྱུང་བ་དང་། སེམས་ལ་
གྱ་གྱུ་མེད་པ་དང༌། སྦྱངས་པའི་ཡོན་ཏན་བཅུ་གཉིས་བསྟེན་པ་དང་། སེར་སྣ་དང་
འཆལ་པའི་ཚུལ་ཁྲིམས་སོགས་མེད་པ་དང་། ཆོས་ཉིད་དང་མི་འགལ་བར་ཤེར་
ཕྱིན་དང་ལྡན་པར་འགྲོ་བ་དང་། གཞན་དོན་དུ་དམྱལ་བར་འགྲོ་འདོད་པ་སྟེ་དྲུག་
གོ །བཟོད་པ་ཕྱིར་མི་ལྡོག་པའི་རྟགས་གཉིས་ནི། གཞན་གྱིས་དཀྲིར་མི་བཏུབ་པ་
དང་། ལམ་བཅོས་མ་སྟོན་པའི་བདུད་ལ་བདུད་ཉིད་དུ་རྟོགས་པ་སྟེ་གཉིས་སོ། །
ཆོས་མཆོག་ཕྱིར་མི་ལྡོག་པའི་རྟགས་གཅིག་ནི། སྒོ་གསུམ་གྱི་སྦྱོར་བ་ཐམས་ཅད་
89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལ་རྒྱལ་བ་དགྱེས་པ་སྟེ་གཅིག་གོ །དེ་སྐད་དུ་ཡང་། ངེས་འབྱེད་ཡན་ལག་ནས་
བཟུང་ སྟེ། །མཐོང་དང་ སྒོམ་པའི་ལམ་དག་ལ། །བྱང་ཆུབ་སེམས་པ་གང་དག་
གནས། །དེ་ འདིར་ ཕྱིར་ མི་ ལྡོག་ པའི་ ཚོགས། །གཟུགས་ ལ་ སོགས་ ལས་ ལྡོག་
སོགས་རྟགས། །རྣམ་པ་ཉི་ཤུར་བརྗོད་པ་ཡིས། །ངེས་འབྱེད་ཡན་ལག་ལ་གནས་
པའི། །ཕྱིར་ མི་ ལྡོག་ པའི་ མཚན་ ཉིད་ ནི། །གཟུགས་ ལ་ སོགས་ ལས་ ལྡོག་ པ་
དང་། །ཐེ་ཚོམ་མི་ དལ་ ཟད་ པ་ དང་། །བདག་ ཉིད་ དགེ་ བ་ ལ་ གནས་ཤིང་། །
གཞན་དག་དེ་ལ་འགོད་པ་དང་། །གཞན་གྱི་རྟེན་ཅན་སྦྱིན་སོགས་དང༌། །ཟབ་
མོའི་དོན་ལའང་སོམ་ཉི་མེད། །བྱམས་ལུས་སོགས་དང་སྒྲིབ་པ་ནི། །རྣམ་པ་ལྔ་
དང་མི་འགྲོགས་དང་། །བག་ལ་ཉལ་ཀུན་འཇོམས་པ་དང་། །དྲན་པ་དང་ནི་ཤེས་
བཞིན་དང༌། །གོས་ ལ་ སོགས་ པ་ གཙང་ བ་ དང་། །ལུས་ལ་སྲིན་བུ་རྣམས་མི་
འབྱུང། །གྱ་གྱུ་མེད་སེམས་སྤངས་པ་དང་། །ལེན་དང་སེར་སྣ་མེད་སོགས་དང༌། །
ཆོས་ ཉིད་ ལྡན་ པར་ འགྲོ་ ཉིད་དང་། །སེམས་ ཅན་ དོན་ དུ་ དམྱལ་ཚོལ་དང་། །
གཞན་ གྱིས་ དཀྲི་བར་མི་བཏུབ་དང་། །ལམ་ གཞན་ ཉེ་ བར་ སྟོན་བདུད་ ལ། །
བདུད་ཅེས་བྱ་བར་རྟོགས་པ་དང༌། །སངས་རྒྱས་དགྱེས་པའི་སྤྱོད་པ་སྟེ། །རྟགས་
ནི་ཉི་ཤུ་དེ་དག་གིས། །དྲོད་དང་རྩེ་མོ་བཟོད་བཅས་དང་། །ཆོས་མཆོག་རྣམས་ལ་
གནས་པ་ནི། །རྫོགས་པའི་བྱང་ཆུབ་ལས་མི་ལྡོག །ཅེས་གསུངས་པ་ལྟར་རོ། །
གཉིས་པ་མཐོང་ལམ་ལ་གནས་པ་རྣམས་ཀྱི་ཕྱིར་མི་ལྡོག་པའི་རྟགས་སྟོན་པར་
བྱེད་པ་ལ། རབ་འབྱོར། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་
པོ་ཕྱིར་མི་ལྡོག་པ་ནི་གཟུགས་ཀྱི་འདུ་ཤེས་མངོན་པར་བྱེད་པ་མ་ཡིན། ཞེས་པ་
ནས། ཐོས་ནས་ཀྱང་ནེམ་ནུར་མི་བྱེད་ཐེ་ཚོམ་མི་ཟ་སྟེ། རབ་འབྱོར། ཡོན་ཏན་དེ་
- 90 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕྱིར་མི་ལྡོག་པ་
ཡིན་ནོ། །རབ་འབྱོར། འདི་དག་ཀྱང་བྱང་ཆུབ་སེམས་དཔའ་སེམས་དཔའ་ཆེན་
པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པའི་རྣམ་པ་
དང༌། རྟགས་དང༌། མཚན་མར་ རེག་ པར་ བྱའོ། །འཕགས་ པ་ ཤེས་ རབ་ ཀྱི་ ཕ་
རོལ་ཏུ་ཕྱིན་པ་བརྒྱད་སྟོང་པ་ལས། ཕྱིར་མི་ལྡོག་པའི་རྣམ་པ་དང་རྟགས་དང་
མཚན་མའི་ལེའུ་ཞེས་བྱ་སྟེ་བཅུ་བདུན་པའོ། །ཞེས་པའི་བར་གསུངས། མཐོང་
ལམ་ཕྱིར་མི་ལྡོག་པའི་རྟགས་ལ། བདེན་པ་བཞིའི་ཡུལ་ཅན་གྱི་ཤེས་བཟོད་སྐད་
ཅིག་མ་བཅུ་དྲུག་གསུངས་ཏེ། བདེན་པ་བཞི་སོ་སོ་ལ་བཞི་བཞིར་ཕྱེ་བས་བཅུ་
དྲུག་ཡོད་དེ། སྡུག་བདེན་ལ་བརྟེན་པ་བཞི། ཀུན་འབྱུང་བདེན་པ་ལ་བརྟེན་པ་
བཞི། འགོག་བདེན་ལ་བརྟེན་པ་བཞི། ལམ་བདེན་ལ་བརྟེན་པ་བཞི་སྟེ་བཅུ་དྲུག་
གོ །དེ་ལ་སྡུག་བདེན་ལ་བརྟེན་པའི་རྣམ་པ་བཞི་ནི། གཟུགས་ལ་སོགས་པའི་
ཆོས་ སུ་འདུ་ཤེས་ཀུན་བརྟགས་བཟློག་པ་དང༌། བྱང་ཆུབ་ཀྱི་སེམས་ཤིན་ཏུ་
བརྟན་ པ་ ཉིད་དང༌། དམན་ ལམ་ལས་ སེམས་རྣམ་པར་ ལོག་ པ་ དང༌། བསམ་
གཏན་ དང་ གཟུགས་མེད་ ཀྱི་སྙོམས་ འཇུག་ ཐོབ་ ཀྱང་། སྙོམས་ འཇུག་ དེ་ དག་
གི་དབང་གིས་སྐྱེ་བའི་ནུས་པ་ཡོངས་སུ་ཟད་པ་སྟེ་བཞིའོ། །ཀུན་འབྱུང་བདེན་པ་
ལ་བརྟེན་པའི་རྣམ་པ་བཞི་ནི། ལུས་སེམས་ཡང་བ་ཤིན་ཏུ་སྦྱངས་པ་ཉིད་དང༌།
ཞེན་པ་མེད་པར་གཞན་དོན་དུ་འདོད་པ་ལ་སྤྱོད་པའི་ཐབས་ལ་མཁས་པ་དང༌།
རྟག་ཏུ་ཚངས་པར་སྤྱོད་པ་ཉིད་དང༌། ལོག་འཚོ་སྤངས་པས་འཚོ་བའི་ཡོ་བྱད་རྣམ་
པར་དག་པ་ཉིད་དེ་བཞིའོ། །འགོག་བདེན་ལ་བརྟེན་པའི་རྣམ་པ་བཞི་ནི། ཕུང་
ཁམས་སྐྱེ་མཆེད་རྣམས་ལ་བདེན་པར་ཞེན་པའི་སྦྱོར་བ་དང་རྗེས་སུ་སྦྱོར་བའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གནས་པ་སོ་སོར་བཀག་པ་དང་། རྟོག་པའི་བར་ཆད་བྱེད་པའི་ཆོས་རྣམས་ལ་
བདེན་པར་ཞེན་པའི་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་པ་
དང༌། སྦྱིན་སོགས་བྱང་ཆུབ་ཀྱི་ཕྱོགས་རྣམས་ལ་བདེན་པར་ཞེན་པའི་སྦྱོར་བ་དང་
རྗེས་སུ་སྦྱོར་བའི་གནས་པ་སོ་སོར་བཀག་པ་དང་། གྲོང་དང་གྲོང་ཁྱེར་དང་གྲོང་
རྡལ་གྱི་སྒྲས་བསྟན་པའི་དབང་པོ་རྟེན་བཅས་ཀྱི་ཡུལ་ཅན་ལ་བདེན་པར་ཞེན་པ་
སྤང་བྱ་དང་དེ་དག་གི་གཉེན་པོ་གཡུལ་འགྱེད་པ་ལ་བདེན་པར་ ཞེན་པའི་སྦྱོར་བ་
དང་རྗེས་སུ་སྦྱོར་བའི་གནས་པ་པོ་སོ་སོར་བཀག་པ་སྟེ་བཞིའོ། །ལམ་བདེན་ལ་
བརྟེན་པའི་རྣམ་ པ་ བཞི་ནི་ སེར་སྣ་དང་། འཆལ་བའི་ ཚུལ་ ཁྲིམས་སོགས་ལ་
བདེན་པར་ཞེན་པའི་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་པ་
དང༌། རྟོགས་པའི་ཆོས་རྡུལ་ཙམ་ཡང་མི་དམིགས་པ་དང་། མཁྱེན་པ་གསུམ་གྱི་
བདག་ཉིད་ཀྱི་རང་གི་ས་ལ་ཇི་ལྟ་བ་བཞིན་དུ་ངེས་པ་བརྟན་པོས་གནས་པ་དང་།
དམ་པའི་ཆོས་ཀྱི་དོན་དུ་སྲོག་གཏོང་ནུས་པ་སྟེ་བཞིའོ། །དེ་སྐད་དུ་ཡང་། མཐོང་
བའི་ལམ་ལ་བཟོད་པ་དང་། །ཤེས་པའི་སྐད་ཅིག་བཅུ་དྲུག་ནི། །བྱང་ཆུབ་སེམས་
དཔའ་མི་ལྡོག་པའི། །མཚན་ཉིད་ཡིན་པར་ཤེས་པར་བྱ། །གཟུགས་སོགས་འདུ་
ཤེས་ ལྡོག་པ་དང། །སེམས་བརྟན་ཐེག་པ་དམན་དག་ལས། །རྣམ་ལྡོག་བསམ་
གཏན་ལ་སོགས་པའི། །ཡན་ལག་ཡོངས་སུ་ཟད་པ་དང་། །ལུས་སེམས་ཡང་བ་
ཉིད་དང་ནི། །འདོད་ལ་སྤྱོད་ལ་ཐབས་མཁས་དང་། །རྟག་ཏུ་ཚངས་པར་སྤྱོད་
ཉིད་དང༌། །འཚོ་བ་རྣམ་པར་དག་ཉིད་དང༌། །ཕུང་སོགས་བར་ཆད་བྱེད་རྣམས་
དང༌། །ཚོགས་དང་དབང་སོགས་བཅས་པ་ཡི། །གཡུལ་བགྱེད་སེར་སྣ་ལ་སོགས་
ལ། །སྦྱོར་དང་རྗེས་སུ་སྦྱོར་བ་ཡི། །གནས་པ་སོ་སོར་བཀག་པ་དང་། །ཆོས་ནི་



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རྡུལ་ཙམ་མི་དམིགས་ཉིད། །རང་གི་ས་ལ་ངེས་པ་ཉིད། །ས་གསུམ་ལ་ནི་གནས་
པ་དང་། །ཆོས་ཀྱི་དོན་དུ་སྲོག་གཏོང་བ། །དེ་འདྲའི་སྐད་ཅིག་བཅུ་དྲུག་ནི། །བློ་
ལྡན་ མཐོང་ བའི་ ལམ་ གནས་ ཀྱི། །ཕྱི་རོལ་ ལྡོག་པའི་རྟགས་ དག་ ཡིན། །ཞེས་
གསུངས་པར་ལྟར་རོ། །
གསུམ་པ་སྒོམ་ལམ་ཕྱིར་མི་ལྡོག་པའི་རྟགས་སྟོན་པ་ལ། དེ་ནས་བཅོམ་
ལྡན་འདས་ལ་ཚེ་ དང་ ལྡན་ པར་ རབ་འབྱོར་གྱིས་ འདི་ སྐད་ཅེས་གསོལ་ཏོ། །
བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་ཆེན་
པོའི་ཚོགས་དང་ལྡན་པ་དང་། ཞེས་པ་ནས། བཅོམ་ལྡན་འདས། མཚན་ཉིད་གང་
ལགས་པ་དང་མཚན་མ་གང་ལགས་པའི་མཚན་མ་དེ་ཡང་འཚལ་ལ། མཚན་མ་
དེ་མེད་པ་ལ་ཡང་ཡོངས་སུ་འདྲིས་པར་བགྱིད་པ་འདི་ནི་བྱང་ཆུབ་སེམས་དཔའ་
སེམས་དཔའ་ཆེན་པོའི་ཐབས་མཁས་པའོ། །ཞེས་པའི་བར་གསུངས། སྒོམ་ལམ་
ཕྱིར་མི་ལྡོག་པའི་རྟགས་ལ། སྒོམ་ལམ་ལ་ངོ་བོའི་དབྱེ་བ་དང་། སྒོམ་ལམ་ཕྱིར་
མི་ལྡོག་པའི་རྟགས་བསྟན་པ་དངོས་གཉིས། དང་པོ་ལ་སྒོམ་ལམ་ལ་ཆུང་ངུ་དང་
འབྲིང་དང་ཆེན་པོ་གསུམ། གསུམ་པོ་དེ་རེ་རེ་ལའང་ཆུང་ངུ་དང་འབྲིང་དང་ཆེན་
པོ་གསུམ་གསུམ་དུ་ཕྱེ་བས་སྒོམ་ལམ་དགུའོ། །སྒོམ་ལམ་དགུ་པོ་དེ་སྤང་བྱ་སྤོང་
རིམ་དང་། གཉེན་པོ་བསྐྱེད་རིམ་དང་། ཚོགས་གཉིས་གསོག་པའི་དུས་ཀྱི་ཁྱད་
པར་ ལས་འཇོག་གོ །གཉིས་པ་སྒོམ་ལམ་ཕྱིར་མི་ལྡོག་པའི་རྟགས་དངོས་ནི།
ཕྱིར་མི་ལྡོག་པ་ཐམས་ཅད་ཀྱི་གཙོ་བོ་མཐར་ཐུག་པ་ནི། དག་ས་ལ་གནས་པའི་
སེམས་དཔའ་རྣམས་ཡིན། དག་ས་ནི་ ས་བརྒྱད་པ་ནས་ འཐོབ་བོ། །སྒོམ་ ལམ་
ཕྱིར་མི་ལྡོག་པའི་རྟགས་མཐར་ཐུག་པ་དག་ས་འཐོབ་པའི་རྟགས་ལ། ཟབ་མོའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཆོས་ ཉིད་ རྣམ་ པ་ བརྒྱད་ གསུངས་ཏེ། རྣམ་ པ་ བརྒྱད་ནི། སྐྱེ་བ་ ཟབ་ པ་ དང༌།
འགག་པ་ཟབ་པ་དང་། དེ་བཞིན་ཉིད་ཟབ་དང་། ཤེས་བྱ་ཟབ་པ་དང༌། ཤེས་པ་
ཟབ་པ་དང༌། སྤྱོད་པ་ཟབ་པ་དང་། གཉིས་མེད་ཟབ་པ་དང༌། ཐབས་ལ་མཁས་
པ་ཟབ་པ་སྟེ་བརྒྱད་དོ། །ཟབ་མོ་བརྒྱད་པོ་ཐུགས་སུ་ཆུད་པ་ནི་ཕྱིར་མི་ལྡོག་པའི་
རྟགས་སོ། །དེ་སྐད་དུ་ཡང་། སྒོམ་པའི་ལམ་ནི་ཟབ་པ་སྟེ། །ཟབ་མོ་སྟོང་པ་ཉིད་
ལ་ སོགས། །ཟབ་ པ་ དེ་ནི་ སྒོ་འདོགས་ དང་། །སྐུར་ བའི་ མཐའ་ ལས་ གྲོལ་ བ་
ཉིད། །ངེས་འབྱེད་ཡན་ལག་ དང་ མཐོང་བའི། །ལམ་དང་ སྒོམ་ པའི་ལམ་ཉིད་
ལ། །ཡང་དང་ཡང་དུ་སེམས་པ་དང་། །འཇལ་དང་ངེས་རྟོག་སྒོམ་པའི་ལམ། །དེ་
ནི་རྒྱུན་ཆགས་ ཡིན་པའི་ཕྱིར། །ཆུང་དང་འབྲིང་དང་ཆེན་པོ་རྣམས། །ཆུང་ངུའི་
ཆུང་སོགས་དབྱེ་བ་ཡིས། །རྣམ་པས་རྣམ་པ་དགུར་བཞེད་དོ། །གྲངས་མེད་ལ་
སོགས་ བསྟན་ པ་ རྣམས། །དམ་ པའི་ དོན་ དུ་ བཟོད་ མ་ ཡིན། །ཀུན་རྫོབ་ཏུ་ནི་
ཐུགས་བརྩེ་བའི། །རྒྱུ་མཐུན་དེ་དག་ཐུབ་པ་བཞེད། །དངོས་པོ་བརྗོད་དུ་མེད་པ་
ལ། །ཉམས་པ་དང་ནི་འཕེལ་མི་རུང་། །སྒོམ་ཞེས་བྱ་བའི་ལམ་གྱིས་ནི། །ཅི་ཞིག་
ཉམས་ཤིང་ཅི་ཞིག་ཐོབ། །བྱང་ཆུབ་ཇི་ལྟར་དེ་བཞིན་དུ། །འདི་ནི་འདོད་པའི་
དོན་སྒྲུབ་བྱེད། །བྱང་ཆུབ་དེ་བཞིན་ཉིད་མཚན་ཉིད། །དེ་ཡང་དེ་ཡི་མཚན་ཉིད་
བཞེད། །སེམས་ནི་སྔ་མས་བྱང་ཆུབ་པར། །རིགས་མིན་ཕྱི་མས་ཀྱང་མ་ཡིན། །
མར་མེའི་དཔེ་ཡིས་ཚུལ་གྱིས་ནི། །ཟབ་མོའི་ཆོས་ཉིད་རྣམ་པ་བརྒྱད། །སྐྱེ་བ་དང་
ནི་འགག་པ་དང་། །དེ་བཞིན་ཉིད་དང་ཤེས་བྱ་དང་། །ཤེས་དང་སྤྱོད་དང་གཉིས་
མེད་དང༌། །ཐབས་མཁས་པ་ལ་ཟབ་པ་ཉིད། །ཅེས་གསུངས་པ་ལྟར་རོ། །དགུ་
པ་སྲིད་ཞི་མཉམ་ཉིད་ཀྱི་སྦྱོར་བ་སྟོན་པར་བྱེད་པ་ལ། དེ་ནས་ཚེ་དང་ལྡན་པ་ཤཱ་
-94-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་
རབ་འབྱོར། བྱང་ཆུབ་སེམས་དཔའ་སེམས་དཔའ་ཆེན་པོ་གང་རྣམ་པར་ཐར་པའི་
སྒོ་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་གསུམ་རྨི་ལམ་ན་
བསྒོམ་ན། ཅི་དེའི་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་འཕེལ་བར་འགྱུར་
རམ། ཞེས་པ་ནས། སྟོབས་བསྐྱེད་པ་རྙེད་པའི་ཕྱིར་ང་མངོན་པར་རྫོགས་པར་
འཚང་མི་རྒྱ་བར་མི་འགྱུར་སྙམ་དུ་དེ་ལྟར་དེ་རྣལ་འབྱོར་དུ་བྱེད་དེ། གལ་ཏེ་དེ་
ལྟར་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ། །ཞེས་པའི་བར་གསུངས།
སྲིད་ཞི་མཉམ་ཉིད་ཀྱི་སྦྱོར་བ་ནི། འཁོར་འདས་ཀྱིས་བསྡུས་པའི་ཆོས་ཐམས་ཅད་
བདེན་མེད་སྤྲོས་བྲལ་དུ་མཉམ་པར་བསྒོམ་པ་ཆོས་སྐུའི་ལག་རྗེས་འཇོག་བྱེད་དེ་
འདི་ལ་དབྱེ་བ་མ་གསུངས་སོ། །དེ་སྐད་དུ་ཡང་། ཆོས་རྣམས་རྨི་ལམ་འདྲ་བའི་
ཕྱིར། །སྲིད་དང་ཞི་བར་མི་རྟོག་པ། །ལས་མེད་ལ་སོགས་ཀླན་ཀ་ཡི། །ལན་འདི་
ཇི་སྐད་བཤད་པར་ཟད། །ཅེས་གསུངས་པ་ལྟར་རོ། །བཅུ་པ་ཞིང་དག་སྦྱོར་བ་
སྟོན་ པར་ བྱེད་ པ་ ལ། ཤཱ་རིའི་བུ། གཞན་ཡང་ བྱང་ ཆུབ་ སེམས་ དཔའ་ སེམས་
དཔའ་ཆེན་པོ་གཅན་གཟན་གྱི་དགོན་པའི་ནང་དུ་སོང་ན་དངངས་པར་མི་བྱ། །
ཀུན་ཏུ་སྐྲག་པར་མི་བྱ། ཀུན་ཏུ་སྐྲག་པ་དང་ལྡན་པར་མི་བྱའོ། །ཞེས་པ་ནས།
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ལས། སྲིང་མོ་གངྒཱའི་ལྷ་
མོའི་ལེའུ་ཞེས་བྱ་བ་སྟེ་བཅུ་དགུའོ། །ཞེས་པའི་བར་གསུངས། ཞིང་དག་སྦྱོར་བ་
ལ་རྣམ་པ་གཉིས་ཏེ། སྣོད་ཀྱི་འཇིག་རྟེན་གྱི་མ་དག་པ་སྦྱོང་བ་དང་། བཅུད་ཀྱི་
སེམས་ཅན་གྱི་མ་དག་པ་སྦྱོང་བའོ། །དེ་སྐད་དུ་ཡང་། སེམས་ཅན་འཇིག་རྟེན་དེ་
བཞིན་དུ། །སྣོད་ཀྱི་འཇིག་རྟེན་མ་དག་པ། །དེ་ལ་དག་པར་བསྒྲུབས་པ་ཡིས། །
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སངས་ རྒྱས་ ཞིང་ནི་ དག་ པ་ ཉིད། །ཅེས་ གསུངས་ པ་ ལྟར་ རོ། །བཅུ་ གཅིག་ པ་
ཐབས་མཁས་སྦྱོར་བ་སྟོན་པར་བྱེད་པ་ལ། དེ་ནས་བཅོམ་ལྡན་འདས་ལ་ཚེ་དང་
ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་
སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་ཇི་
ལྟར་སྟོང་པ་ཉིད་ལ་ཡོངས་སུ་འདྲིས་པར་བགྱི། ཞེས་པ་ནས། བྱང་ཆུབ་སེམས་
དཔའ་སེམས་དཔའ་ཆེན་པོ་དེ་དང་དེ་དག་ནི་ལྷ་དང་མི་དང་ལྷ་མ་ཡིན་དུ་བཅས་
པའི་འཇིག་རྟེན་གྱིས་མི་འཕྲོགས་པའོ། །ཞེས་པའི་བར་གསུངས། ཐབས་མཁས་
སྦྱོར་ བ་ ལ། བཅུ་ གསུངས་ ཏེ། བཅུ་ ནི། བདུད་ བཞི་ ལས་ འདས་ པའི་ ཐབས་
མཁས་སྦྱོར་བ་དང་། སྟོང་ཉིད་བསྒོམས་ཀྱང་ཡང་དག་པའི་མཐའ་མངོན་དུ་མི་
བྱེད་པས་མི་གནས་པར་གནས་པའི་ཐབས་མཁས་སྦྱོར་བ་དང་། གཞན་གྱི་དོན་
སྔོན་གྱི་སྨོན་ལམ་གྱི་ཤུགས་ཀྱིས་འཕངས་པར་བྱེད་པའི་ཐབས་མཁས་སྦྱོར་བ་
དང་། ཉན་ རང་ དང༌ ཐུན་མོང་མ་ ཡིན་ པའི་ ཐབས་ མཁས་ སྦྱོར་བ་ དང་། ཆོས་
ཐམས་ཅད་ལ་བདེན་པར་འཛིན་པ་མེད་པའི་ཐབས་མཁས་སྦྱོར་བ་དང་། རྣམ་
པར་ཐར་པའི་སྒོ་སྟོང་པ་ཉིད་བསྐལ་པ་གྲངས་མེད་དུ་མར་གོམས་པས་ཐབས་
མཁས་ སྦྱོར་ བ་དང་། རྣམ་པར་ཐར་པའི་ སྒོ་མཚན་མ་མེད་ པ་ གྲངས་མེད་དུ་
གོམས་པའི་ཐབས་མཁས་སྦྱོར་བ་དང་། རྣམ་པར་ཐར་པའི་སྒོ་སྨོན་པ་མེད་པ་
གྲངས་མེད་དུ་མར་གོམས་པའི་ཐབས་མཁས་སྦྱོར་བ་དང་། རང་ཉིད་ཕྱིར་མི་
ལྡོག་པའི་རྟགས་སྟོན་པ་ལ་མཁས་པའི་ཐབས་མཁས་སྦྱོར་བ་དང༌། རྟོགས་པ་
ཚད་མེད་པའི་ཐབས་མཁས་སྦྱོར་བ་སྟེ་བཅུའོ། །དེ་སྐད་དུ་ཡང་། ཡུལ་དང་སྦྱོར་
བ་ཅན་འདི་ནི། །དགྲ་རྣམས་ལས་ནི་འདས་པ་དང་། །མི་གནས་ཇི་བཞིན་ཤུགས་
96 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དང་ནི། །ཐུན་མོང་ མ་ ཡིན་ མཚན་ ཉིད་ དང༌། །མ་ ཆགས་ པ་ དང་ མི་ དམིགས་
དང་། །མཚན་མ་སྨོན་ལམ་ཟད་པ་དང་། །དེ་ཡི་རྟགས་དང་ཚད་མེད་པ། །ཐབས་
ལ་མཁས་པ་རྣམ་པ་བཅུ། །ཞེས་གསུངས་པ་ལྟར་རོ། །རྣམ་པ་ནས་ཐབས་མཁས་
ཀྱི་བར་བཅུ་གཅིག་པོ་འདི་ནི། རྣམ་རྫོགས་སྦྱོར་བ་མཚོན་བྱེད་ཀྱི་ཆོས་ཏེ། དངོས་
པོ་བརྒྱད་ཀྱི་ནང་ནས་རྣམ་རྫོགས་སྦྱོར་བ་སྟོན་པའི་སྐབས་ཏེ་བཞི་པའོ།། །།
ལྔ་པ་རྩེ་མོའི་སྦྱོར་བ་ལ་བརྒྱད། རྩེ་མོའི་མངོན་པར་རྟོགས་པའི་རྟགས།
རྣམ་འཕེལ། ངེས་བརྟན། སེམས་ཀུན་གནས་པ། མཐོང་ལམ་རྩེ་མོ། སྒོམ་ལམ་
རྩེ་མོ། བར་ཆད་མེད་པའི་རྩེ་མོ། ལོག་སྒྲུབ་བསྟན་པ་སྟེ་བརྒྱད་དོ། །དང་པོ་རྩེ་
མོའི་མངོན་པར་རྟོགས་པའི་རྟགས་སྟོན་པར་བྱེད་པ་ལ། རབ་འབྱོར། ཡང་གལ་
ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་རྨི་ལམ་གྱི་ནང་ན་ཡང་ཆོས་
ཐམས་ཅད་རྨི་ལམ་ལྟར་ཡང་དག་པར་བལྟ་ཞིང་མངོན་སུམ་དུ་ཡང་མི་བྱེད་ན་
རབ་འབྱོར་འདི་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་
པོའི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ། །ཞེས་པ་ནས། མྱུར་དུ་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་
འགྱུར་རོ། །ཞེས་པའི་བར་གསུངས། རྩེ་མོའི་མངོན་པར་རྟོགས་པའི་རྟགས་ལ་
བཅུ་གཉིས་གསུངས་ཏེ། དྲོད་རྩེ་སྦྱོར་གྱི་རྟགས་བཅུ་གཉིས་ནི། རྨི་ལམ་ན་ཡང་
ཆོས་ཐམས་ཅད་རྨི་ལམ་དང་འདྲ་བ་ལ་སོགས་པར་ལྟ་བ་དང་། རྨི་ལམ་ན་ཡང་
དམན་ལམ་ལ་དགའ་བའི་སེམས་མི་བསྐྱེད་པ་དང་། རྨི་ལམ་ན་ཡང་དེ་བཞིན་
གཤེགས་པ་འཁོར་བརྒྱ་སྟོང་གིས་བསྐོར་ཏེ་ཆོས་སྟོན་པ་སོགས་མཐོང་བ་དང་།
རྨི་ལམ་ན་ཡང་སངས་རྒྱས་ཀྱི་རྫུ་འཕྲུལ་གྱི་རྣམ་པར་འཕྲུལ་པ་དམིགས་པ་དང་།
-97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྨི་ལམ་ན་ཡང་གདུལ་བྱ་མཐའ་ཡས་པ་ལ་ཆོས་སྟོན་པའི་སེམས་སྐྱེ་བ་དང་། སད་
པ་དང་རྨི་ལམ་གང་དུའང་དམྱལ་བ་ལ་སོགས་པའི་སེམས་ཅན་མཐོང་བ་ན་རང་
གི་སངས་རྒྱས་ཀྱི་ཞིང་དུ་ངན་སོང་གི་མིང་ཡང་མེད་པར་གྱུར་ཅིག་སྙམ་དུ་ངན་
སོང་སྤོང་བ་རྗེས་སུ་དྲན་པ་དང་། སད་པ་དང་རྨི་ལམ་གང་དུའང་གྲོང་ཁྱེར་ལ་
སོགས་པ་མེས་ཚིག་པ་རབ་ཏུ་ཞི་བར་བྱེད་པའི་བདེན་པའི་བྱིན་རླབས་གྲུབ་པ་
དང༌། གཞན་གནོད་སྦྱིན་ལ་སོགས་པ་མི་མ་ཡིན་གྱིས་ཟིན་པར་མཐོང་བ་ན།
གདོན་གྱི་གནོད་པ་དེ་དག་མེད་པར་བྱེད་པའི་བདེན་པའི་ཚིག་གྲུབ་པ་དང་། རང་
ཉིད་མངོན་ཤེས་དང་ལྡན་པས་བདུད་ཀྱི་ལས་ཟིལ་གྱིས་གནོན་པའི་དགེ་བའི་
བཤེས་གཉེན་བསྟེན་པ་དང་། རྣམ་པ་ཐམས་ཅད་དུ་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སློབ་པ་དང༌། ཆོས་ཐམས་ཅད་ལ་བདེན་པར་མངོན་པར་ཞེན་པ་མེད་པ་
དང༌། སངས་རྒྱས་ཀྱི་བྱང་ཆུབ་ལ་ཉེ་བར་གྱུར་པ་སྟེ་བཅུ་གཉིས་སོ། །དེ་སྐད་དུ་
ཡང་། རྨི་ལམ་ན་ཡང་ཆོས་རྣམས་ཀུན། །རྨི་ལམ་ལྟ་བུར་བལྟ་ལ་སོགས། །རྩེ་
མོར་ ཕྱིན་ པའི་ སྦྱོར་ བའི་ རྟགས། །རྣམ་ པ་ བཅུ་ གཉིས་ དག་ ཏུ་ བཞེད། །ཅེས་
གསུངས་པ་ལྟར་རོ། །
གཉིས་ པ་རྣམ་ འཕེལ་ སྟོན་ པར་ བྱེད་ པ་ ལ། རབ་ འབྱོར་ ཡང་ གལ་ ཏེ་
འཛམ་བུའི་གླིང་ན་སེམས་ཅན་ཇི་སྙེད་ཡོད་པ་དེ་དག་ཐམས་ཅད་ཀྱིས་སྔ་ཕྱི་མེད་
པར་མིའི་ལུས་ཐོབ་པར་གྱུར་ལ་མིའི་ལུས་ཐོབ་ནས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་སེམས་བསྐྱེད་དེ། ཞེས་པ་ནས། རབ་འབྱོར་དེ་ལྟར་སྤྱོད་
པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སྤྱོད་པ་ཡིན་ནོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་
- 98 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལས། བསླབ་པའི་ལེའུ་ཞེས་བྱ་སྟེ་ཉི་ཤུ་ལྔ་པའོ། །ཞེས་པའི་བར་གསུངས། རྣམ་
འཕེལ་ལ་བཅུ་དྲུག་གསུངས་ཏེ། རྩེ་མོའི་རྩེ་སྦྱོར་རྣམ་པར་འཕེལ་བ་བཅུ་དྲུག་ནི།
འཛམ་བུ་གླིང་ལ་སོགས་པ་སྟོང་གསུམ་གྱི་འཇིག་རྟེན་གྱི་ཁམས་ཀྱི་སེམས་ཅན་ཇི་
སྙེད་ཡོད་པ་དེ་དག་ཐམས་ཅད་ཀྱིས་དེ་བཞིན་གཤེགས་པ་མཆོད་པ་བས་བསོད་
ནམས་ཆེས་ལྷག་པ་དང་ལྡན་པ་དང༌། བསོད་ནམས་དེ་བས་ཀྱང་ཁྱད་པར་དུ་
འཕགས་པ་ཤེར་ཕྱིན་ཟབ་མོ་ཡིད་ལ་བྱེད་པ་དང་ལྡན་པ་དང་། དེ་བས་ཀྱང་ཁྱད་
པར་དུ་འཕགས་པ་མི་སྐྱེ་བའི་ཆོས་ལ་བཟོད་པ་འཐོབ་པ་དང་ལྡན་པ་དང༌། དེ་
བས་ཀྱང་ཁྱད་པར་དུ་འཕགས་པ་རྩེ་སྦྱོར་གྱི་སྟོབས་ཀྱིས་བྱང་ཆུབ་པར་བྱ་བ་དང་
བྱང་ཆུབ་པར་བྱེད་པའི་ཆོས་རྣམས་དོན་དམ་པར་མི་དམིགས་པར་རྟོགས་པ་དང་
ལྡན་པ་དང་། འཛམ་བུ་གླིང་གི་སེམས་ཅན་རྣམས་དགེ་བ་བཅུ་ལ་སོགས་པ་དང༌།
བསམ་གཏན་དང༌། གཟུགས་མེད་པའི་སྙོམས་འཇུག་འཐོབ་པ་ལས་ཆེས་ཁྱད་
པར་དུ་འཕགས་པ་འཐོབ་པ་དང། རྩེ་སྦྱོར་ཐོབ་པའི་མཐུས་ལྷའི་རིས་རྣམས་རང་
གི་དྲུང་དུ་ཉེ་བར་འོང་བ་དང་། རྩེ་སྦྱོར་གྱི་མཐུས་བདུད་ཐམས་ཅད་ཟིལ་གྱིས་
གནོན་པ་དང་། བྱང་སེམས་གཞན་ལ་སྟོན་པ་དང་འདྲ་བར་གུས་ཤིང་བསླབ་པ་
མཚུངས་པར་གནས་པ་དང༌། རྣམ་པ་ཐམས་ཅད་དུ་ཐབས་ལ་མཁས་པས་བསླབ་
པ་ཡོངས་སུ་དགེ་བ་དང་། རྩེ་སྦྱོར་གྱི་མཐུས་སངས་རྒྱས་ཀྱི་རིགས་ཅན་དུ་འགྱུར་
བ་འཐོབ་པ་དང་། འབྲས་བུ་སངས་རྒྱས་ཉིད་འཐོབ་པའི་རྒྱུ་སེམས་བསྐྱེད་ཁྱད་
པར་ཅན་སོགས་འཐོབ་པ་དང་། རྩེ་སྦྱོར་གྱི་མཐུས་ཕར་ཕྱིན་དྲུག་གི་མི་མཐུན་
པའི་ཕྱོགས་ཀྱི་སེམས་མི་སྐྱེ་བ་དང། གཟུགས་སོགས་ལ་བདེན་པར་རྟོག་པའི་
སེམས་རབ་ཏུ་མི་སྐྱེ་བ་དང་། ཕར་ཕྱིན་རེ་རེའི་ནང་དུ་ ཕར་ ཕྱིན་གཞན་ཀུན་
99-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསྡུས་ནས་ཉམས་སུ་ལེན་པ་ཤེས་པ་དང༌། ཐེག་པ་གསུམ་གྱི་རྟོགས་པའི་རིགས་
ཕུན་སུམ་ཚོགས་པ་འཐོབ་པ་དང་། རྩེ་སྦྱོར་གྱི་མཐུས་རྫོགས་པའི་བྱང་ཆུབ་ལ་ཉེ་
བར་གྱུར་པ་འཐོབ་པ་སྟེ་བཅུ་དྲུག་གོ །དེ་སྐད་དུ་ཡང་། འཛམ་བུའི་གླིང་གི་སྐྱེ་བོ་
སྙེད། །སངས་ རྒྱས་ མཆོད་ པའི་ དགེ་ ལ་ སོགས། །རྣམ་མང་དུ་ནི་དཔེར་མཛད་
ནས། །རྣམ་འཕེལ་བཅུ་དྲུག་བདག་ཉིད་དེ། །ཞེས་གསུངས་པ་ལྟར་རོ། །གསུམ་
པ་ངེས་བརྟན་སྟོན་པར་བྱེད་པ་ལ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་འདི་
སྙམ་དུ་སེམས་ཏེ། ཞེས་པ་ནས། ལྷ་དང་མི་དང་ལྷ་མ་ཡིན་དུ་བཅས་པའི་འཇིག་
རྟེན་ལ་སྙིང་བརྩེ་བར་བགྱིད་པ་ལགས་སོ། །ཞེས་པའི་བར་གསུངས། ངེས་བརྟན་
ལ་ གཉིས་ གསུངས་ཏེ། དེ་ སྐད་དུ་ཡང་། ཀུན་མཁྱེན་ཉིད་ གསུམ་ ཆོས་རྣམས་
ཀྱི། །ཡོངས་སུ་རྫོགས་པ་ བླ་མེད་པ། །སེམས་ཅན་དོན་ཡོངས་མི་གཏོང་བ། །
བརྟན་པ་ཞེས་ནི་མངོན་པར་བརྗོད། །ཅེས་གསུངས་པ་ལྟར་རོ། །བཞི་པ་སེམས་
ཀུན་གནས་པ་སྟོན་པར་བྱེད་པ་དང་། བཅོམ་ལྡན་འདས། གང་བྱང་ཆུབ་སེམས་
དཔའ་སེམས་དཔའ་ཆེན་པོ་ཐེག་པ་ལ་དང་པོར་ཞུགས་པ་དེ་དག་གི །ཞེས་པ་
ནས། རྗེས་སུ་ཡི་རང་བ་དང་ལྡན་པའི་སེམས་བསྐྱེད་པ་དེའི་བསོད་ནམས་ཀྱི་
ཚད་ནི་གཟུང་བར་མི་ནུས་སོ། །ཞེས་པའི་བར་གསུངས། སེམས་ཀུན་གནས་པ་
ལ་དབྱེ་བ་མ་གསུངས་ཏེ། གླིང་བཞི་པ་སོགས་སྟོང་གསུམ་གྱི་ས་ཆེན་པོ་སྲང་
གྲངས་ ཀྱིས་ བཅལ་བ་དང་ཆུ་གཏེར་ཆེན་པོ་སྐྲ་རྩེས་བཟུང་ བའི་ ཐིགས་ པའི་
གྲངས་ཀྱི་ཚད་ལ་སོགས་དཔེར་བཟུང་ནས་ཕར་ཕྱིན་དྲུག་གིས་བསྡུས་པའི་མངོན་
རྟོགས་ཀྱི་རིགས་ཐམས་ཅད་ཡོངས་སུ་རྫོགས་པའི་ཏིང་འཛིན་ཁྱད་པར་ཅན་ཆོས་
མཆོག་གི་རྩེ་སྦྱོར་ལ་སེམས་ཀུན་གནས་པ་ཞེས་བརྗོད་དོ། །དེ་སྐད་དུ་ཡང་། གླིང་
- 100 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བཞི་པ་དང་སྟོང་དག་དང༌། །སྟོང་གཉིས་གསུམ་དག་དཔེར་མཛད་ནས། །བསོད་
ནམས་མང་པོ་ཉིད་ཀྱིས་ནི། །ཏིང་ངེ་འཛིན་ཡོངས་སུ་བསྒྲགས་པ་ཡིན། །ཞེས་
གསུངས་པ་ལྟར་རོ། །ལྔ་པ་མཐོང་ལམ་རྩེ་མོ་སྟོན་པར་བྱེད་པ་ལ། དེ་སྐད་ཅེས་
བཀའ་སྩལ་པ་དང་། བཅོམ་ལྡན་འདས་ལ་ལྷ་རྣམས་ཀྱི་དབང་པོ་བརྒྱ་བྱིན་གྱིས་
འདི་སྐད་ཅེས་གསོལ་ཏོ། །ཞེས་པ་ནས་བྱང་ཆུབ་སེམས་དཔའ་ཆེན་པོ་ཤེས་རབ་
ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེས་ནི་བདུད་ཀྱི་ལས་གང་ཅུང་ཟད་འབྱུང་བར་
འགྱུར་བ་དེ་དག་ཐམས་ཅད་འབྱུང་བའི་ཚེ་རབ་ཏུ་ཤེས་པར་འགྱུར་ཏེ། རབ་ཏུ་
ཤེས་ནས་རྣམ་པར་སྤོང་བར་འགྱུར་རོ། །ཞེས་པའི་བར་གསུངས། མཐོང་ལམ་རྩེ་
མོ་ལ་གཉིས། སྤང་བྱ་རྟོག་པ་དང་། དེའི་གཉེན་པོའོ། །དང་པོ་ལ་བཞི་གསུངས་
ཏེ་གཟུང་རྟོག་གཉིས་དང་འཇིག་རྟེན་ཏེ་བཞིའོ། །གཟུང་རྟོག་གཉིས་ནི་འཇུག་པ་
གཟུང་རྟོག་དང༌། ལྡོག་ པ་ གཟུང་རྟོག་གཉིས་སོ། །འཛིན་རྟོག་ གཉིས་ནི་ རྫས་
འཛིན་དང་། བཏགས་འཛིན་ཉིས་སོ། །རྟོག་པ་བཞི་པོ་རེ་རེ་ལ་དགུ་དགུར་ཕྱེ་
བས་རྟོག་པ་སུམ་ཅུ་སོ་དྲུག་གོ །དེ་ལ་མཐོང་སྤང་འཇུག་པ་གཟུང་རྟོག་དགུ་ནི་
བྱང་ཆུབ་སེམས་དཔའི་འཇུག་བྱ་སྤྱི་ཡི་དབང་དུ་བྱས་པ་དོན་དམ་པར་དབེན་པའི་
ཕྱིན་དྲུག་གི་དོན་དམ་པར་དབེན་པ་བླ་ན་མེད་པའི་བྱང་ཆུབ་དོན་དམ་པར་མ་
ཐོབ་ཀྱང་ཐ་སྙད་དུ་འཐོབ་པའི་ངོ་བོ་ཉིད་ ཀྱིས་ཐེག་ཆེན་གྱི་ལམ་འབྲས་ལ་
དམིགས་པ་དང་། ཁྱད་པར་གྱི་ལམ་ས་མི་གཡོ་བ་ལ་སོགས་པ་ལ་ཞུགས་པས་
སངས་རྒྱས་ཀྱི་རིགས་སུ་ངེས་པ་ལ་དམིགས་པ་དང་། ལམ་གྱི་ངོ་བོ་མཐོང་བ་ལ་
སོགས་པའི་ལམ་ཡང་དག་པར་འགྲུབ་པ་ལ་དམིགས་པ་དང་། ལམ་གྱི་དམིགས་
པ་ཤེས་པའི་དམིགས་པ་མ་འཁྲུལ་པ་ལ་དམིགས་པ་དང་། སྤང་བྱ་འཇོམས་པའི་
- 101-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ནུས་པ་ བླང་ བར་ བྱ་བ་དང་དོར་བར་བྱ་བའི་ངོ་བོ་ཉིད་ ཀྱི་མི་མཐུན་ཕྱོགས་
འཇོམས་པ་དང་ཤེས་སྒྲིབ་ཀྱི་གཉེན་པོ་སྐྱེ་བའི་ནུས་པ་ལ་དམིགས་པ་དང་། ལམ་
གྱི་འབྲས་བུ་རང་དོན་གྱི་དབང་དུ་བྱས་པ་ཐེག་ཆེན་རང་གི་རྟོགས་པ་ལ་དམིགས་
པ་དང་། འབྲས་བུ་གཞན་དོན་གྱི་ནུས་པའི་དབང་དུ་བྱས་པ་ཐེག་ཆེན་གྱི་རིགས་
མ་ངེས་ པ་ རྣམས་ ལ་ ཉན་ ཐོས་ ལ་ སོགས་ པའི་ ས་ ཐག་ སྲིང་ བར་ བྱེད་ པ་ ལ་
དམིགས་པ་དང་། གཞན་དོན་གྱི་ལས་ཀྱི་དབང་དུ་བྱས་པ་གདུལ་བྱ་རྣམས་ཀྱི་
བསམ་པ་དང་མཐུན་པར་སྤྲུལ་ནས་སེམས་ཅན་གྱི་དོན་ལ་དམིགས་པ་དང༌།
འབྲས་བུ་ཐབས་ལ་མཁས་པའི་སྟོབས་ཀྱིས་སྐྱེ་བོ་ཐམས་ཅད་མྱ་ངན་ལས་འདས་
པ་ལ་འགོད་པར་བྱས་པའི་འབྲས་བུ་སྐྱོན་མེད་པ་ཉིད་ཀྱིས་འཇུག་པར་བྱེད་པའི་
གཟུང་བ་ལ་དམིགས་པའི་རྟོག་པ་སྟེ་དགུའོ། །དགུ་པོ་དེ་དག་ནི་མངོན་རྟོགས་
རྒྱན་གྱི་ཚིག་ཟིན་ལྟར་བརྗོད་པ་ཡིན་ལ། ཚིག་བསྡུས་ནས་བརྗོད་ན། ཐེག་ཆེན་
གྱི་ལམ་འབྲས་སྤྱི་ལ་དམིགས་པ་དང༌། རྒྱུ་ཐེག་ཆེན་གྱི་རིགས་ལ་དམིགས་པ་
དང༌། ཐེག་ཆེན་གྱི་ལམ་གྱི་ངོ་བོ་ལ་དམིགས་པ་དང་། ཐེག་ཆེན་གྱི་ལམ་གྱི་ཡུལ་
ལ་དམིགས་པ་དང་། ཐེག་ཆེན་གྱི་ལམ་གྱི་མི་མཐུན་ཕྱོགས་སེལ་བའི་ནུས་པ་ལ་
དམིགས་པ་དང་། ལམ་གྱི་འབྲས་བུ་རང་དོན་ལ་དམིགས་པ་དང་། གཞན་དོན་
བྱེད་པ་པོའི་ནུས་པ་ལ་དམིགས་པ་དང༌། གཞན་དོན་བྱ་བའི་ལས་ལ་དམིགས་པ་
དང༌། གཞན་དོན་བྱ་བའི་འབྲས་བུ་ལ་དམིགས་པ་སྟེ་དགུའོ། །རྟོག་པ་དགུ་པོ་དེ་
དག་གིས་ཞེན་ཚུལ་ནི། ཡུལ་དགུ་པོ་དེ་དག་ལ་དམིགས་ནས་འདི་ནི་བདག་གི་
བླང་བྱ་དང་འཇུག་བྱའོ་ཞེས་བདེན་པར་ཞེན་པའོ། །ལྡོག་པ་གཟུང་རྟོག་དགུ་ནི།
ཉན་རང་གི་ལམ་སྲིད་མཐའ་དང་ཞི་བའི་མཐར་ལྟུང་བས་རྟོགས་པ་དམན་པ་
- 102 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དང༌། བདག་རྐྱེན་དམན་པ་ལམ་ཁྱད་པར་ཅན་གྱི་ཡོངས་སུ་འཛིན་པ་མེད་པ་
དང༌། གཞན་དོན་སྒྲུབ་པའི་ལམ་གྱི་རྣམ་པ་མ་ཚང་བ་དང་། རང་དོན་སྒྲུབ་པའི་
ཐབས་དམན་པས་ཐར་པར་གཞན་གྱི་རྐྱེན་གྱིས་འགྲོ་བ་དང་། དོན་གཉིས་སྒྲུབ་
པའི་ཐབས་དམན་པ་ཆེན་པོ་གསུམ་ལ་མི་འཇུག་པ་ཆེད་དུ་བྱ་བ་ལོག་པ་དང་།
སྤངས་པ་དམན་པ་ཉི་ཚེ་བ་དང༌། རྟོགས་པ་དམན་པ་འབྲས་བུ་དང་པོ་སོགས་
རྟོགས་པ་སྣ་ཚོགས་པ་ཉིད་དང་། ལམ་ཁྱད་པར་ཅན་མ་ཐོབ་པས་ཞི་མཐའ་མ་
ཐོབ་བར་དུ་ཐེག་དམན་གྱི་ལམ་ལ་གནས་པ་དང༌། འབྲས་བུ་མཐར་ཐུག་རྣམ་པ་
ཐམས་ཅད་མཁྱེན་པའི་གོ་འཕང་འཐོབ་པའི་ཐབས་མི་ཤེས་པས་དེ་ལས་ཉམས་
པ་སྟེ། ཡུལ་དགུ་པོ་དེ་དག་ལ་བྱང་ཆུབ་སེམས་དཔའ་རྣམས་ཀྱི་འཇུག་བྱ་མིན་
པས་ལྡོག་པར་བྱ་བའོ་ཞེས་བདེན་པར་གཟུང་བའི་རྟོག་པ་དགུའོ། །དགུ་པོ་དེ་
དག་ནི་ རྩ་ བའི་ ཚིག་ ཟིན་ ལྟར་ བརྗོད་ པ་ ཡིན་ ལ། ཚིག་ བསྡུས་ཏེ་བརྗོད་ན།
རྟོགས་པ་དམན་པ་དང་། ཡོངས་སུ་འཛིན་པ་དམན་པ་དང་། ལམ་དམན་པ་དང་།
དབང་པོ་དམན་པ་དང༌། ཐབས་མཁས་དམན་པ་དང་། སྤངས་པ་དམན་པ་དང་།
རྟོགས་པ་དམན་པ་དང་། གཞན་དོན་གྱི་བྱ་བ་དམན་པ་དང་། འབྲས་བུ་དམན་པ་
སྟེ། ཡུལ་དགུ་པོ་དེ་དག་ལ་དམིགས་ནས་ལྡོག་བྱར་བདེན་པར་ཞེན་པའི་རྟོག་པ་
དགུའོ། །འདི་ནི་གསེར་ཕྲེང་དུ་གསུངས་པ་ལྟར་བརྗོད་པ་ཡིན་ལ། སྙིང་པོ་རྒྱན་
ལས། ཚིག་སྣ་བསྡུས་པ་འདི་ལྟར་གསུངས་ཏེ། ཉན་རང་གི་ལམ་འབྲས་རྟོགས་པ་
དམན་པ་དང་། བདག་རྐྱེན་ཡོངས་འཛིན་དམན་པ་དང༌། གཞན་དོན་སྒྲུབ་པའི་
ཐབས་དམན་པ་དང༌། རང་དོན་སྒྲུབ་པའི་ཐབས་དམན་པ་དང༌། གཉིས་ཀའི་
དོན་སྒྲུབ་པའི་ཐབས་དམན་པ་དང་། སྤངས་པ་དམན་པ་དང༌། རྟོགས་པ་དམན་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པ་དང་། ལམ་ཁྱད་པར་ཅན་མ་ཐོབ་པས་ཉམས་པ་དང་། འབྲས་བུ་ཁྱད་པར་ཅན་
མ་ཐོབ་པས་ཉམས་པ་སྟེ་དགུ་གསུངས་ཏེ་ཡུལ་དེ་དག་ལ་དམིགས་ནས་བདེན་
པར་ཞེན་པའི་རྟོག་པ་དགུའོ། །རྫས་འཛིན་རྟོག་པ་དགུ་ནི་བླང་དོར་དུ་ཞེན་པ་སྒྱུ་
མ་བཞིན་དུ་ཡོན་ཏན་འཛིན་པ་དང་སྐྱོན་འདོར་བའི་གང་ཟག་ལ་དམིགས་པ་
དང༌། གནས་ལུགས་ཀྱི་དོན་ཡིད་ལ་བྱེད་པར་བདེན་པར་ ཡིད་ལ་བྱེད་པ་ལ་
དམིགས་པ་དང་། བདེན་པར་ཡིད་ལ་བྱེད་པས་ཁམས་གསུམ་པ་དག་དང་ཉེ་བར་
འབྲེལ་བ་ལ་དམིགས་པ་དང༌། ཆོས་ཐམས་ཅད་བདེན་པར་བཟུང་ནས་གནས་པ་
ལ་ དམིགས་ པ་ དང༌། ཐམས་ ཅད་ དུ་ བདག་ མེད་ ལ་ མངོན་ པར་ ཞེན་ པ་ ལ་
དམིགས་ པ་ དང༌། ཆོས་ ཀྱི་ དངོས་ པོ་ བཏགས་ པ་ ཙམ་ དུ་ ཁོང་ དུ་ ཆུད་ པ་ ལ་
དམིགས་པ་དང་། མི་མཐུན་ཕྱོགས་ལ་ཆགས་པ་ལ་དམིགས་ པ་ དང༌། མཚན་
འཛིན་གྱི་གཉེན་པོ་ལ་དམིགས་པ་དང་། རྣམ་མཁྱེན་དུ་ཇི་ལྟར་འདོད་བཞིན་དུ་
འགྲོ་བ་ཉམས་པ་སྟེ་ཡུན་རིང་དུ་ཐོགས་པའི་གང་ཟག་རྣམས་ལ་དམིགས་ནས་
བདེན་པར་ཞེན་པའི་རྟོག་པ་སྟེ་དགུའོ། །རྟོག་པ་དགུ་པོ་དེ་དག་ནི་ཡུལ་དེ་དང་དེ་
དག་ལ་དམིགས་ནས་ལོངས་སྤྱོད་པ་པོར་བདེན་པར་ཞེན་པའི་རྟོག་པའོ། །རྟོག་
པ་དགུ་པོ་དེ་དག་ནི་རྩ་བའི་ཚིག་ཟིན་ལྟར་བརྗོད་པ་ཡིན་ལ། ཚིག་བསྡུས་ནས་
བརྗོད་ན། བླང་དོར་ལ་ཞེན་པ་དང༌། དེའི་ཀུན་སློང་བདེན་པར་ཡིད་ལ་བྱེད་པ་
དང༌། དེའི་ ཉེས་དམིགས་ དང་། དངོས་པོ་ལ་བདེན་ པར་ ཞེན་ པ་ དང་། བདེན་
མེད་དུ་ཞེན་པ་དང༌། བཏགས་པ་ཙམ་དུ་ཞེན་པ་དང་། མི་མཐུན་ཕྱོགས་ལ་ཞེན་
པ་དང༌། གཉེན་པོ་ལ་ཞེན་པ་དང༌། འབྲས་བུ་རྣམ་མཁྱེན་ལས་ཉམས་པ་ལ་ཞེན་
པ་སྟེ་དགུའོ། །རྟོག་པ་དགུ་པོའི་མིང་འདོགས་དེ་དག་ནི་གསེར་ཕྲེང་དང་སྙིང་པོ་
- 104 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རྒྱན་གཉིས་ཀར་འབྱུང་ངོ༌། །རྟོག་པ་དེ་དག་གིས་འཛིན་ཚུལ་ནི་ཡུལ་དེ་དང་དེ་
དག་འཛིན་པའི་གང་ཟག་ལ་ལོངས་སྤྱོད་པ་པོར་བདེན་པར་ཞེན་པའོ། །མཐོང་
སྤངས་བཏགས་འཛིན་རྟོག་པ་དགུ་ནི། ཐེག་དམན་གྱི་ལམ་ཙམ་གྱི་ཆེད་དུ་བྱ་བ་
ཆེན་པོ་གསུམ་དུ་ཇི་ལྟ་བ་བཞིན་དུ་ངེས་པར་མི་འབྱུང་བའི་སྐྱེས་བུ་ལ་དམིགས་པ་
དང༌། དམན་ ལམ་ལས་ གཞན་ ཕར་ ཕྱིན་དྲུག་ལ་ལམ་མ་ཡིན་པར་ངེས་ པར་
འཛིན་པ་ལ་སྐྱེས་བུར་བཏགས་པ་ལ་དམིགས་པ་དང་། རྒྱུ་འགག་པ་དང་བཅས་
པའི་འབྲས་བུ་སྐྱེ་བ་ཀུན་རྫོབ་ཀྱི་ངོ་བོ་ལས་གཞན་པ་ལ་དོན་དམ་པར་ཞེན་པའི་
སྐྱེས་བུ་ལ་དམིགས་པ་དང་། ལམ་གྱི་དངོས་པོ་མཐའ་དག་རྒྱུན་མི་ཆད་དུ་ལྡན་པ་
ལ་བདེན་པར་འཛིན་པའི་སྐྱེས་བུར་བཏགས་པ་ལ་དམིགས་པ་དང་། གཟུགས་ལ་
སོགས་པ་ལ་བདེན་པར་ཞེན་པའི་ཚུལ་གྱིས་གནས་པ་ལ་སྐྱེས་བུར་བཏགས་པ་
ལ་དམིགས་པ་དང༌། སེམས་བསྐྱེད་སོགས་ཀྱི་སྒོ་ནས་ཉན་ཐོས་ལ་སོགས་པའི་
རིགས་འཛིན་ཅིང་ཉམས་པ་ལ་སྐྱེས་བུར་བཏགས་པ་ལ་དམིགས་པ་དང་། སྟོང་
པ་ཉིད་ཀྱི་ཆོག་པར་བཟུང་ནས་སངས་རྒྱས་དོན་དུ་གཉེར་བའི་འདོད་པ་མེད་པ་
ལ་སྐྱེས་བུར་བཏགས་པ་དམིགས་པ་དང་། རྒྱུ་ཤེར་ཕྱིན་སྒོམ་པ་ལ་སྐྱེས་བུར་
བཏགས་པ་ལ་དམིགས་པ་དང༌། བདུད་ལ་སོགས་པ་བྱང་ཆུབ་ལ་བར་དུ་གཅོད་
བྱེད་ཀྱི་ཕྱིར་རྒོལ་བའི་དངོས་པོ་རྣམས་ལ་དམིགས་པའི་རྟོག་པ་སྟེ་དགུའོ། །རྟོག་
པ་དགུ་པོ་དེ་དག་ནི་མངོན་རྟོགས་རྒྱན་གྱི་ཚིག་ཟིན་ལྟར་བརྗོད་པ་ཡིན་ལ། ཚིག་
བསྡུས་ནས་བརྗོད་ན། འབྲས་བུ་དོན་དུ་གཉེར་བྱ་མི་འཐོབ་པ་ལ་དམིགས་པ་
དང༌། ལམ་ལ་ཕྱིན་ཅི་ལོག་ཏུ་ཞེན་པ་ལ་དམིགས་པ་དང་། དགག་སྒྲུབ་བདེན་
པར་འཛིན་པ་ལ་དམིགས་པ་དང་། ཆོས་ལྡན་མི་ལྡན་བདེན་པར་འཛིན་པ་ལ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དམིགས་ པ་དང༌། གནས་ལུགས་ཀྱི་དོན་བདེན་པར་འཛིན་པ་ལ་དམིགས་ པ་
དང༌། ཐེག་ཆེན་གྱི་ལམ་དང་འགལ་བ་དམན་པའི་རིགས་ཉམས་པ་ལ་དམིགས་
པ་དང་། འབྲས་བུ་ཁྱད་པར་ཅན་ལ་དོན་གཉེར་མེད་པ་ལ་དམིགས་པ་དང་། རྣམ་
མཁྱེན་གྱི་རྒྱུ་ཤེར་ཕྱིན་གྱི་ཉམས་ལེན་མེད་པ་ལ་དམིགས་པ་དང༌། འགལ་རྐྱེན་
བདུད་ལ་སོགས་པས་ཟིན་པ་ལ་དམིགས་ནས་བདེན་པར་ཞེན་པའི་རྟོག་པ་སྟེ་
དགུའོ། །རྟོག་ པ་ དགུ་ པོ་ དེ་ དག་ གིས་ ཞེན་ ཚུལ་ ནི་ ཡུལ་ དགུ་ པོ་ དེ་ དག་ ལ་
བཏགས་ པའི་གང་ཟག་ལ་དམིགས་ནས་བདེན་པར་ཞེན་པའོ། །ཤེར་ཕྱིན་གྱི་
མདོར་མཐོང་ལམ་རྩེ་སྦྱོར་ གྱི་ཉམས་ལེན་ གཉེན་པོ་མི་རྟོག་པའི་ལམ་རྣམས་
དངོས་སུ་བསྟན་ནས་ལམ་དེ་དག་གི་སྤང་བྱ་གཟུང་རྟོག་གཉིས་དང་འཛིན་རྟོག་
གཉིས་སྔར་བཤད་པ་དེ་དག་ཤུགས་ལ་བསྟན། མངོན་རྟོག་རྒྱན་དུ་མཐོང་སྤངས་
གཟུང་རྟོག་གཉིས་དང་འཛིན་རྟོག་གཉིས་ཏེ་རྟོག་པ་བཞི་པོ་དེ་དག་དངོས་སུ་
བསྟན་ནས་དེ་དག་གི་གཉེན་པོ་མི་རྟོག་པའི་ལམ་རྣམས་ཤུགས་ལ་བསྟན་པར་
གསུངས་སོ། །
གཉིས་པ་རྟོག་པ་དེ་དག་གི་གཉེན་པོ་མཐོང་ལམ་རྩེ་སྦྱོར་ལ་གསུམ།
མཐོང་ལམ་རྩེ་སྦྱོར་གྱི་རྒྱུ། མཐོང་ལམ་རྩེ་སྦྱོར་གྱི་འབྲས་བུ་བྱང་ཆུབ་ཆེན་པོ།
མཐོང་ལམ་རྩེ་སྦྱོར་རང་གི་ངོ་བོ་བཤད་པའོ། །དེ་སྐད་ཡང་། འཇུག་པ་དང་ནི་
ལྡོག་པ་ལ། །གཟུང་བའི་རྣམ་རྟོག་སོ་སོར་དེ། །དགུ་ཡི་བདག་ཉིད་ཇི་བཞིན་
ཡུལ། །མིན་པའི་བདག་ཉིད་དག་ཤེས་བྱ། །སོ་སོའི་སྐྱེ་བོ་འཕགས་དབྱེ་བས། །
སེམས་ཅན་རྫས་དང་བཏགས་ཡོད་པར། །རྣམ་རྟོག་འཛིན་པ་དག་ཏུ་འདོད། །དེ་
དག་སོ་སོའི་དགུ་བདག་ཉིད། །གལ་ཏེ་གཟུང་དོན་དེ་བཞིན་མེད། །དེ་དག་གང་
- 106 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག་
གི་འཛིན་པ་འདོད། །དེ་ལྟར་དེ་དག་འཛིན་པ་ཡི། །ངོ་བོས་སྟོང་པའི་མཚན་ཉིད་
དོ། །ངོ་བོ་ཉིད་དང་རིགས་དང་ནི། །ལམ་ནི་ཡང་དག་འགྲུབ་པ་དང༌། །ཤེས་པའི་
དམིགས་པ་མ་འཁྲུལ་དང་། །མི་མཐུན་ཕྱོགས་དང་གཉེན་པོ་དང༌། །རང་གིས་
རྟོགས་དང་བྱེད་པ་དང༌། །དེ་ཡི་ལས་བྱའི་འབྲས་བུ་ལ། །འཇུག་པའི་ཕྱོགས་ཀྱི་
རྟེན་ཅན་གྱི། །རྣམ་རྟོག་དེ་ནི་རྣམ་དགུར་འདོད། །སྲིད་དང་ཞི་བར་ལྷུང་བའི་
ཕྱིར། །རྟོག་པ་དམན་པ་ཉིད་དང་ནི། །ཡོངས་སུ་འཛིན་པ་མེད་པ་དང་། །ལམ་གྱི་
རྣམ་པ་མ་ཚང་དང་། །གཞན་གྱི་རྐྱེན་གྱིས་འགྲོ་བ་དང་། །ཆེད་དུ་བྱ་བ་ལོག་པ་
དང༌། །ཉི་ཚེ་བ་དང་སྣ་ཚོགས་ཉིད། །གནས་དང་འཇུག་ལ་རྨོངས་པ་དང། །རྗེས་
ལ་འགྲོ་ཞེས་བྱ་བ་ལ། །རྣམ་རྟོག་དགུ་ཡི་བདག་ཉིད་འདི། །ལྡོག་པའི་ཕྱོགས་ཀྱི་
རྟེན་ཅན་ཏེ། །ཉན་ཐོས་ལ་སོགས་ཡིད་ལས་འབྱུང་། །འཛིན་པ་དང་ནི་འདོར་བ་
དང༌། །ཡིད་ ལ་ བྱེད་ དང་ ཁམས་རྣམས་ནི། །གསུམ་ པོ་ དག་ དང་ ཉེར་ འབྲེལ་
དང༌། །གནས་ དང་ མངོན་ པར་ ཞེན་ པ་ དང་། །ཆོས་ ཀྱི་ དངོས་ པོ་ བཏགས་ པ་
དང༌། །ཆགས་པ་དང་ནི་གཉེན་པོ་དང་། །ཇི་ལྟར་འདོད་བཞིན་འགྲོ་ཉམས་ལ། །
འཛིན་པ་དང་པོར་ཤེས་པར་བྱ། །ཆེད་བཞིན་ངེས་པར་མི་འབྱུང་དང༌། །ལམ་ལ་
ལམ་མིན་ངེས་འཛིན་དང་། །འགོག་དང་བཅས་པའི་སྐྱེ་བ་དང་། །དངོས་པོ་ལྡན་
དང་མི་ལྡན་དང་། །གནས་དང་རིགས་ནི་འཇིག་པ་དང༌། །དོན་དུ་གཉེར་དང་རྒྱུ་
མེད་དང༌། །ཕྱིར་རྒོལ་བ་ནི་དམིགས་པ་ལ། །འཛིན་པའི་རྣམ་རྟོག་གཞན་ཡིན་
ནོ། །བྱང་ཆུབ་ལ་གཞན་སྟོན་པ་དང་། །དེ་ཡི་རྒྱུ་ནི་ཡོངས་གཏོང་དང༌། །དེ་ཐོབ་
བར་ཆད་མེད་པའི་རྒྱུ། །བསོད་ནམས་མང་པོའི་མཚན་ཉིད་དོ། །དྲི་མ་ཟད་དང་
མི་སྐྱེ་བའི། །ཡེ་ཤེས་བྱང་ཆུབ་ཅེས་བརྗོད་དེ། །ཟད་མེད་སྐྱེ་མེད་ཕྱིར་མེད་པ། །
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གོ་རིམ་བཞིན་དུ་ཤེས་པར་བྱ། །འགོག་པ་མེད་པའི་རང་བཞིན་ལ། །མཐོང་ཞེས་
བྱ་བའི་ལམ་གྱིས་ནི། །རྣམ་པར་རྟོག་རིགས་ཅི་ཞིག་ཟད། །སྐྱེ་མེད་རྣམ་པ་ཅི་
ཞིག་འཐོབ། །གཞན་གྱི་ཆོས་རྣམས་ཀྱང་ཡོད་ལ། །ཤེས་བྱ་ལ་ཡང་སྟོན་པ་ཡི། །
སྒྲིབ་པ་ཟད་ པར་ བརྗོད་ པ་ གང་། །དེ་ ལ་ ཁོ་བོས་ མཚར་ དུ་ རྩིས། །འདི་ལས་
བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་
དག་ལྟ། །ཡང་དག་མཐོང་ནས་རྣམ་པར་གྲོལ། །སྦྱིན་པ་ལ་སོགས་རེ་རེར་ནི། །
དེ་དག་ཕན་ཚུན་བསྡུས་པ་གང་། །སྐད་ཅིག་གཅིག་པའི་བཟོད་པ་ཡིས། །བསྡུས་
པ་དེ་འདིར་མཐོང་བའི་ལམ། །དེ་ནས་སེང་གེ་རྣམ་བསྒྱིངས་པའི། །ཏིང་ངེ་འཛིན་
ལ་སྙོམས་ཞུགས་ནས། །རྟེན་ཅིང་འབྲེལ་འབྱུང་ལུགས་མཐུན་དང༌། །ལུགས་མི་
མཐུན་ལ་རྟོག་པར་བྱེད། །ཅེས་གསུངས་པ་ལྟར་རོ། །
དྲུག་པ་སྒོམ་ལམ་རྩེ་མོ་སྟོན་པར་བྱེད་པ་ལ་རབ་འབྱོར། ཐབས་མཁས་པ་
ཐམས་ཅད་ཡོངས་སུ་གཟུང་བར་འདོད་པའི་བྱང་ཆུབ་སེམས་དཔའ་སེམས་དཔའ་
ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ། །ཞེས་པ་ནས་སངས་
རྒྱས་ཀྱི་ཆོས་ཐམས་ཅད་ཡང་དག་པར་སྒྲུབ་པ་མུ་མེད་པའི་ཕྱིར་ཤེས་རབ་ཀྱི་ཕ་
རོལ་ཏུ་ཕྱིན་པ་མུ་མེད་པར་ རྗེས་སུ་རིག་པར་བྱའོ། །ཞེས་པའི་བར་གསུངས།
སྒོམ་ལམ་རྩེ་མོ་ལ་གསུམ། གཉེན་པོ་སྒོམ་ལམ། སྤང་བྱ་རྟོག་པ། གཉེན་པོས་
སྤང་ བྱ་ སྦངས་ པའི་ ཕན་ ཡོན་ནོ། །དང་ པོ་ ལ་ སྙོམ་འཇུག་ དགུ་ ལུགས་འབྱུང་
ལུགས་ལྡོག་གི་ཚུལ་དང༌། བསམ་གཟུགས་ཀྱི་མཐའ་གཅོད་མང་དུ་སྣང་སྟེ་མ་
སྤྲོས་སོ། ། །
གཉིས་པ་སྒོམ་ལམ་རྩེ་མོའི་སྤང་བྱ་རྟོག་པ་ལ་བཞི་གསུངས་ཏེ། གཟུང་
- 108 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རྟོག་གཉིས་དང་། འཛིན་རྟོག་གཉིས་ཏེ་བཞིའོ། །བཞི་པོ་རེ་རེ་དགུ་དགུར་ ཕྱེ་
བས་རྟོག་པ་སོ་དྲུག་གོ །དེ་ལ་སྒོམ་ལམ་རྩེ་སྦྱོར་གྱི་ སྤང་བྱ་གཟུང་རྟོག་དང་པོ་
འཇུག་པ་གཟུང་རྟོག་དགུ་ནི་མདོར་བསྡུས་པ་ལ་དགའ་བའི་སེམས་ཅན་རྗེས་སུ་
འཛིན་པས་ཆོས་མདོར་བསྡུས་པ་བརྗོད་བྱ་དང་བཅས་པ་ལ་འཇུག་བྱར་བདེན་
པར་ཞེན་པ་ལྷན་སྐྱེས་ ཀྱིས་བསྡུས་པའི་རྟོག་པ་དང་། རྒྱས་པ་ལ་དགའ་བའི་
སེམས་ཅན་རྗེས་སུ་འཛིན་པས་ཆོས་རྒྱས་པ་བརྗོད་བྱ་དང་བཅས་པ་ལ་འཇུག་
བྱར་བདེན་པར་ཞེན་པ་ལྷན་སྐྱེས་ཀྱིས་བསྡུས་པའི་རྟོག་པ་དང་། ཇི་སྐད་བཤད་
པ་བཞིན་དོན་ལ་ནན་ཏན་མི་བྱེད་པས་སངས་རྒྱས་ཀྱིས་བསྟང་བས་ཏེ་ཡོངས་སུ་
མ་བཟུང་བའི་གཉེན་པོར་ཤེར་ཕྱིན་གྱི་རྣལ་འབྱོར་ཡིད་ལ་བྱེད་པ་ལ་འཇུག་བྱར་
བདེན་པར་ཞེན་པ་ལ་ལྷན་སྐྱེས་ཀྱིས་བསྡུས་པའི་རྟོག་པ་དང་། བྱུང་བ་འགགས་
པ་ཉིད་ཀྱི་སྦྱོར་བའི་ལམ་གྱི་ཡོན་ཏན་དོན་དམ་པར་མེད་པར་ཐ་སྙད་དུ་ཡོད་པ་
ལ་འཇུག་བྱར་བདེན་པར་ཞེན་པ་ལྷན་སྐྱེས་ཀྱིས་བསྡུས་པའི་རྟོག་པ་དང་། ཡང་
དག་པར་སྐྱེ་བའི་རྒྱུ་དང་མི་ལྡན་པས་མཐོང་བའི་ལམ་གྱི་ཡོན་ཏན་དོན་དམ་པར་
མེད་པ་ཐ་སྙད་དུ་ཡོད་པ་ལ་འཇུག་བྱར་བདེན་པར་ཞེན་པ། ལྷན་སྐྱེས་ཀྱིས་
བསྡུས་པའི་རྟོག་པ་དང་། མཐོང་ལམ་གྱིས་དུས་ན་མེད་པ་མ་འོངས་པ་ཉིད་ཀྱིས་
སྒོམ་པའི་ལམ་ལ་འཇུག་བྱར་བདེན་པར་ཞེན་པ་ལྷན་སྐྱེས་ཀྱིས་བསྡུས་པའི་རྟོག་
པ་དང༌། ཕྱིན་ཅི་ལོག་ཞི་བ་ཉིད་ལ་སོགས་པ་མྱ་ངན་ལས་འདས་པར་སྦྱོར་བའི་
ལམ་ལ་འཇུག་བྱར་བདེན་པར་ཞེན་པ་ལྷན་སྐྱེས་ཀྱིས་བསྡུས་པའི་རྟོག་པ་དང་།
སྟོང་པ་ཉིད་མངོན་པར་སྒྲུབ་པ་ཉིད་ཀྱིས་མཐོང་བའི་ལམ་ལ་འཇུག་བྱར་བདེན་
པར་ཞེན་པ་ལྷན་སྐྱེས་ཀྱིས་བསྡུས་པའི་རྟོག་པ་དང་། རང་བཞིན་མེད་པར་སྒོམ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པར་བྱེད་པ་ཉིད་ཀྱིས་སྒོམ་པའི་ལམ་ལ་འཇུག་བྱར་བདེན་པར་ཞེན་པར་ལྷན་
སྐྱེས་ཀྱིས་བསྡུས་པའི་རྟོག་པ་སྟེ་དགུའོ། །དགུ་པོ་དེ་དག་ཚིག་བསྡུས་ནས་བརྗོད་
ན། ཆོས་མདོར་བསྡུས་པ་ལ་དམིགས་པ་དང་། ཆོས་རྒྱས་པ་ལ་དམིགས་པ་དང་།
སངས་རྒྱས་ཀྱི་མགོན་དང་བཅས་ཏེ་སྒྲུབ་པ་ལ་དམིགས་པ་དང་། སྦྱོར་ལམ་གྱི་
ཡོན་ཏན་ལ་དམིགས་པ་དང་། མཐོང་ལམ་གྱི་ཡོན་ཏན་ལ་དམིགས་པ་དང་།
སྒོམ་ལམ་གྱི་ཡོན་ཏན་ལ་དམིགས་ པ་དང༌། མྱང་འདས་ལ་སྦྱོར་བའི་ལམ་ལ་
དམིགས་ པ་ དང་། མཐོང་ བའི་ ལམ་ ལ་ དམིགས་ པ་ དང༌། སྒོམ་ པའི་ ལམ་ ལ་
དམིགས་ པ་ སྟེ་ དགུའོ། །རྟོག་ པ་ དགུ་པོ་དེ་དག་ནི། །ཡུལ་ དགུ་པོ་དེ་དག་ལ་
དམིགས་ནས་འཇུག་བྱར་བདེན་པར་ཞེན་པའོ། །སྒོམ་ལམ་རྩེ་སྦྱོར་གྱི་སྤང་བྱ་
གཟུང་རྟོག་གཉིས་པ་ལྡོག་པ་གཟུང་རྟོག་དགུ་ནི། དགེ་བའི་བཤེས་ལ་སོགས་པ་
དང་བྲལ་བས་བྱང་ཆུབ་ཀྱི་སེམས་མི་སྐྱེ་བ་ལ་ལྡོག་བྱར་བདེན་པ་ཞེན་པའི་རྟོག་
པ་ ལྷན་ སྐྱེས་ དང༌། སངས་ རྒྱས་ ལ་ དམིགས་ པའི་ བསོད་ནམས་ ཁྱད་ པར་ དུ་
འཕགས་པ་མེད་པས་བྱང་ཆུབ་ཀྱི་སྙིང་པོ་ཡིད་ལ་མི་བྱེད་པ་ལ་ལྡོག་བྱར་བདེན་
པར་ཞེན་པའི་རྟོག་པ་ལྷན་སྐྱེས་དང་། ཉན་ཐོས་ཀྱི་རིགས་ཅན་ཉིད་ཀྱི་ཕྱིར་དེའི་
ཐེག་པ་ཡིད་ལ་བྱེད་པ་ལ་ལྡོག་བྱར་བདེན་པར་ཞེན་པའི་རྟོག་པ་ལྷན་སྐྱེས་དང།
རང་སངས་རྒྱས་ཀྱི་རིགས་ཅན་ཉིད་ཀྱི་ཕྱིར་དེའི་ཐེག་པ་མངོན་དུ་བྱེད་པ་ལ་ལྡོག་
བྱར་བདེན་པར་མེད་པར་ཞེན་པའི་རྟོག་པ་ལྷན་སྐྱེས་དང་། ཤེས་རབ་ཀྱི་ཕ་རོལ་
ཏུ་ཕྱིན་པ་སྒྲུབ་པ་མེད་པས་ཡང་དག་པར་རྫོགས་པའི་བྱང་ཆུབ་ཡིད་ལ་མི་བྱེད་པ་
ལ་ལྡོག་བྱར་བདེན་པར་ཞེན་པའི་རྟོག་པ་ལྷན་སྐྱེས་དང་། དམིགས་པ་དང་བཅས་
པ་ཉིད་ཀྱིས་ཤེར་ཕྱིན་གྱི་གཟུགས་བརྙན་སྒོམ་པ་ལ་ལྡོག་བྱར་བདེན་པར་ཞེན་
10 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པའི་རྟོག་པ་ལྷན་སྐྱེས་དང༌། གནས་ལུགས་ཀྱི་དོན་དམིགས་པ་མེད་པ་ཉིད་ཀྱིས་
གནས་ལུགས་ཀྱི་དོན་སྒོམ་པ་མེད་པ་ལ་ལྡོག་བྱར་བདེན་པར་ཞེན་པའི་རྟོག་པ་
ལྷན་སྐྱེས་དང་། དམིགས་པ་ཡང་མེད་མི་ དམིགས་པ་ཡང་མེད་ པས་སྒོམ་པ་ཡང་
མེད་སྒོམ་པ་མེད་པ་ཡང་མ་ཡིན་པ་ལ་ལྡོག་བྱར་བདེན་པར་ཞེན་པའི་རྟོག་པ་ལྷན་
སྐྱེས་དང༌། ཕྱིན་ཅི་ལོག་ཏུ་མངོན་པར་ཞེན་པས་དོན་ཇི་ལྟ་བ་བཞིན་མ་ཡིན་པ་
ཉིད་ལ་ལྡོག་བྱར་བདེན་པའི་རྟོག་པ་ལྷན་སྐྱེས་ཏེ་དགུའོ། །དེ་དག་ཚིག་བསྡུས་
ནས་བརྗོད་ན། བྱང་ཆུབ་ཀྱི་སེམས་མི་སྐྱེ་བ་ལ་དམིགས་པ་དང་། བྱང་ཆུབ་ཡིད་
ལ་མི་བྱེད་པ་ལ་དམིགས་པ་དང་། ཉན་ཐོས་ཀྱི་འབྲས་བུ་ཐོབ་བྱར་ཡིད་ལ་བྱེད་
པ་ལ་དམིགས་པ་དང༌། རང་རྒྱལ་ གྱི་འབྲས་བུ། ཐོབ་བྱར་ཡིད་ལ་བྱེད་པ་ལ་
དམིགས་པ་དང་། རྫོགས་བྱང་ཐོབ་བྱར་ཡིད་ལ་མི་བྱེད་པ་ལ་དམིགས་པ་དང་།
ཐེག་དམན་གྱི་སྒོམ་ལམ་གྱི་དམིགས་པ་བསྒོམ་པ་ལ་དམིགས་པ་དང༌། ཐེག་
དམན་གྱི་མི་སློབ་ལམ་དུ་དམིགས་པ་མེད་པ་ལ་དམིགས་པ་དང་། ཐེག་དམན་གྱི་
བསམ་པས་སྒོམ་མི་སྒོམ་གཉིས་ཀ་ལ་དམིགས་པ་དང་། དོན་ཇི་བཞིན་མ་ཡིན་པ་
ལ་དམིགས་ནས་ལྡོག་བྱར་བདེན་པར་ཞེན་པའི་རྟོག་པ་སྟེ་དགུའོ། །རྟོག་པ་དེ་
དག་གི་ཞེན་ཚུལ་ནི་སོ་སོར་བརྗོད་ཟིན་པ་ལྟར་རོ། །སྒོམ་ལམ་རྩེ་སྦྱོར་གྱི་སྤང་བྱ་
འཛིན་རྟོག་དང་པོ་རྫས་འཛིན་རྟོག་པ་དགུ་ནི། རང་དབང་པའི་གང་ཟག་རྫས་སུ་
ཡོད་པར་མི་སྐྱེ་བས་ཕུང་པོ་ལྔ་ལ་སེམས་ཅན་དུ་བཏགས་པ་ལོངས་སྤྱོད་བྱེད་
དུ་བདེན་པར་འཛིན་པའི་རྟོག་པ་ལྷན་སྐྱེས་དང༌། སྣང་བ་ཙམ་དུ་ཟད་པའི་ཕྱིར་
ལུང་སོགས་ལ་ཆོས་སུ་བཏགས་པ་ལོངས་སྤྱོད་བྱེད་དུ་བདེན་པར་འཛིན་པའི་རྟོག་
པ་ལྷན་སྐྱེས་དང༌། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མཚན་ཉིད་ཀྱིས་སྟོང་པར་བལྟ་བ་དམིགས་ནས་ལོངས་སྤྱོད་བྱེད་དུ་བདེན་པར་
འཛིན་པའི་རྟོག་པ་ལྷན་སྐྱེས་དང༌། རྣམ་པ་ཐམས་ཅད་དུ་མངོན་པར་ཞེན་པ་མ་
སྤངས་པར་ཆོས་ལ་ཆགས་པ་ལ་ལོངས་སྤྱོད་བྱེད་དུ་བདེན་པར་འཛིན་པའི་རྟོག་
པ་ལྷན་སྐྱེས་དང་། ངོ་བོ་ཉིད་མེད་པར་རྟོགས་པས་ཆོས་རབ་ཏུ་རྣམ་པར་འབྱེད་
པ་ལ་ལོངས་སྤྱོད་བྱེད་དུ་བདེན་པར་འཛིན་པའི་རྟོག་པ་ལྷན་སྐྱེས་དང༌། ཆེད་དུ་
བྱ་བ་ཆེན་པོ་གསུམ་གྱི་ཕྱིར་ལམ་མི་སྒྲུབ་པར་ཐར་པ་ཙམ་གྱི་དངོས་པོའི་ཆེད་དུ་
བྱ་བ་བྱེད་པ་ལ་ལོངས་སྤྱོད་བྱེད་དུ་བདེན་པར་འཛིན་པའི་རྟོག་པ་ལྷན་སྐྱེས་དང༌།
གཟུགས་ལ་སོགས་པ་ལ་བདེན་པར་མི་དམིགས་པའི་ཕྱིར་ཐེག་པ་གསུམ་གྱིས་
ངེས་པར་འབྱུང་བ་ལ་ལོངས་སྤྱོད་བྱེད་དུ་བདེན་པར་འཛིན་པའི་རྟོག་པ་ལྷན་སྐྱེས་
དང༌། ཆོས་ཉིད་ལ་ཡང་དག་པར་རབ་ཏུ་མ་ཞུགས་པ་ཉིད་ཀྱིས་ཡོན་མ་དག་པ་ལ་
ལོངས་ སྤྱོད་བྱེད་དུ་བདེན་པར་འཛིན་པའི་རྟོག་པ་ལྷན་སྐྱེས་དང་། སྦྱིན་པ་ལ་
སོགས་པར་དམིགས་ཏེ་སྒྲུབ་པས་སྤྱོད་པ་རྣམ་པར་འཁྲུགས་པ་ལོངས་སྤྱོད་བྱེད་
དུ་བདེན་པར་འཛིན་པའི་རྟོག་པ་ལྷན་སྐྱེས་ཏེ་དགུའོ། །དེ་དག་ཚིག་བསྡུས་ནས་
བརྗོད་ན། སེམས་ཅན་དུ་བཏགས་པ་ལ་དམིགས་པ་དང་། ཕུང་སོགས་ཀྱི་ཆོས་
ལ་བཏགས་པ་ལ་དམིགས་པ་དང། ངོ་བོས་སྟོང་ཞིང་མེད་པ་མིན་པ་ལ་དམིགས་
པ་དང་། ཆོས་ལ་ཆགས་པ་ལ་དམིགས་པ་དང༌། ཆོས་རབ་ཏུ་རྣམ་པར་འབྱེད་པ་
ལ་དམིགས་པ་དང་། ཐར་ པ་ཙམ་གྱི་དངོས་པོར་བྱེད་པ་ལ་དམིགས་པ་དང་།
ཐེག་པ་གསུམ་གྱིས་ངེས་པར་འབྱུང་བ་ལ་དམིགས་པ་དང༌། ཡོན་དག་པ་མ་ཡིན་
པ་ལ་དམིགས་པ་དང་། སྤྱོད་པ་རྣམ་པར་འཁྲུགས་པ་ལ་དམིགས་པ་སྟེ་དགུའོ། །
རྟོག་པ་འདི་དག་གི་ཞེན་ཚུལ་ནི་སོ་སོར་བཤད་ཟིན་པ་ལྟར་རོ། །རྟོག་པ་དགུ་པོ་
- 112 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དེ་དག་རྫས་འཛིན་དུ་འགྲོ་ཚུལ་ནི་ཡུལ་དེ་དག་དང་ལྡན་པའི་ཆོས་ལ་རྫས་ཡོད་
ཀྱི་འཛིན་པ་པོའི་བདག་གོ་སྙམ་དུ་ཞེན་པ་ཡོད་པས་དེ་ལྟར་དུ་ཞེན་པའི་རྟོག་པར་
འཇོག་པའོ། །ཉི་ཁྲི་སྣང་བར་དགུ་པོ་དེ་དག་རེ་རེའི་མཐའ་དེ་དང་དེའི་རྟོག་པ་
ཞེས་བརྡ་མཛད་དོ། །སྒོམ་ལམ་རྩེ་སྦྱོར་གྱི་སྤང་བྱ་རྟོག་པ་བཞི་པ་བཏགས་འཛིན་
རྟོག་པ་དགུ་ནི། རྣམ་པ་ཐམས་ཅད་ཡོངས་སུ་མ་ཤེས་པས་རྣམ་པ་ཐམས་ཅད་
མཁྱེན་པ་ཉིད་ཀྱི་སྒྲིབ་པ་སྤོང་བ་ལ་ཀུན་ཏུ་རྨོངས་པ་སྟེ། བདེན་པར་ཞེན་པའི་
ལྷན་སྐྱེས་ཀྱི་རྟོག་པ་དང། ལམ་ཐམས་ཅད་ཡོངས་སུ་མ་ཤེས་པས་ལམ་ཤེས་ཉིད་
ཀྱི་སྒྲིབ་པ་སྤོང་བ་ལ་ཀུན་ཏུ་རྨོངས་པ་སྟེ་བདེན་པར་ཞེན་པའི་ལྷན་སྐྱེས་ཀྱི་རྟོག་
པ་དང་། གཞི་ཐམས་ཅད་ཡོངས་སུ་མ་ཤེས་པས་ཐམས་ཅད་ཤེས་པ་ཉིད་ཀྱི་སྒྲིབ་
པ་སྤོང་བ་ལ་ཀུན་ཏུ་རྨོངས་པ་སྟེ་བདེན་པར་ཞེན་པའི་ལྷན་སྐྱེས་ཀྱི་རྟོག་པ་དང།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་མ་ཤེས་པས་སྒྲིབ་པ་ཐམས་ཅད་ཞི་བའི་
ལམ་ལ་ཀུན་ཏུ་རྨོངས་པ་སྟེ་བདེན་པར་ཞེན་པའི་ལྷན་སྐྱེས་ཀྱི་རྟོག་པ་དང༌།
གཟུགས་ལ་སོགས་པའི་ཤེས་བྱ་དང༌། དེ་བཞིན་ཉིད་དག་ཡོངས་སུ་མ་ཤེས་པས་
དེ་བཞིན་ཉིད་ལ་སོགས་པ་དང་གཟུགས་ལ་སོགས་པ་མཚུངས་པར་ལྡན་པ་
བདེན་པ་གཉིས་ངོ་བོ་གཅིག་དང་མི་ལྡན་པ་བདེན་གཉིས་ངོ་བོ་ཐ་དད་ལ་ཀུན་ཏུ་
རྨོངས་པ་སྟེ་བདེན་པར་ཞེན་པའི་ལྷན་སྐྱེས་ཀྱི་རྟོག་པ་དང་། བདུད་ལ་སོགས་
པའི་རང་གི་ངོ་བོ་ཡོངས་སུ་མ་ཤེས་པས་མི་མཉམ་པ་ཉིད་ལ་ཀུན་ཏུ་རྨོངས་པ་སྟེ་
བདེན་པར་ཞེན་པའི་ལྷན་སྐྱེས་ཀྱི་རྟོག་པ་དང་། མདོ་དོན་ལ་སྒྲ་ཇི་བཞིན་དུ་
འཛིན་པ་ཉིད་ཀྱིས་སྡུག་བསྔལ་ལ་སོགས་པའི་བདེན་པ་ལ་ཀུན་ཏུ་རྨོངས་པ་སྟེ་
བདེན་པར་ཞེན་པའི་ལྷན་སྐྱེས་ཀྱི་རྟོག་པ་དང་། འདོད་ཆགས་ལ་སོགས་པའི་ངོ་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བོ་ཉིད་ཡོངས་སུ་མ་ཤེས་པས་ཉོན་མོངས་པའི་རང་བཞིན་ལ་ཀུན་ཏུ་རྨོངས་པ་སྟེ་
བདེན་པར་ཞེན་པའི་ལྷན་སྐྱེས་ཀྱི་རྟོག་པ་དང་། གཟུང་བ་དང་འཛིན་པའི་མཚན་
ཉིད་ཡོངས་སུ་མ་ཤེས་པས་གཉིས་སུ་མེད་པ་ལ་ཀུན་ཏུ་རྨོངས་པ་སྟེ་བདེན་པར་
ཞེན་པའི་ལྷན་སྐྱེས་ཀྱི་རྟོག་པ་སྟེ་དགུའོ། །འདི་དག་ཚིག་བསྡུས་ནས་བརྗོད་ན།
རྣམ་མཁྱེན་ གྱི་དམིགས་ པ་ ཀུན་ཏུ་རྨོངས་ པ་དང་། ལམ་ཤེས་ ཀྱི་དམིགས་ པ་
ལ་ཀུན་ཏུ་རྨོངས་པ་དང་། གཞི་ཤེས་ཀྱི་དམིགས་པ་ལ་ཀུན་ཏུ་རྨོངས་པ་དང་།
ལམ་གྱི་ངོ་བོ་ལ་ཀུན་ཏུ་རྨོངས་པ་དང་། ལམ་གྱི་དམིགས་པ་བདེན་པ་གཉིས་ངོ་
བོ་གཅིག་ཐ་དད་ཀྱི་ཚུལ་ལ་ཀུན་ཏུ་རྨོངས་པ་དང་། ཐེག་པ་ཆེ་ཆུང་གི་ལམ་མི་
མཉམ་པའི་ཚུལ་ལ་ཀུན་ཏུ་རྨོངས་པ་དང་། བདེན་བཞིའི་ཆོས་ཉིད་ལ་ཀུན་ཏུ་
རྨོངས་པ་དང་། སྤངས་བྱ་ཉོན་མོངས་པའི་རང་བཞིན་ལ་ཀུན་ཏུ་རྨོངས་པ་དང༌།
ཆོས་ཀྱི་བདག་མེད་རགས་པ་ལ་ཀུན་ཏུ་རྨོངས་པ་སྟེ་དགུའོ། །རྟོག་པ་དེ་དག་གིས་
ཞེན་ཚུལ་ནི་སོ་སོར་བརྗོད་པ་ལྟར་རོ། །ཉི་ཁྲི་སྣང་བ་དང་ཉི་ཁྲི་ལེ་བརྒྱད་མ་
གཉིས་ཀར་ཀུན་རྨོངས་འདི་དག་སྒོམ་སྤང་རྟོག་པའི་ངོ་བོར་བཤད་དོ། །རྟོག་པ་
དགུ་པོ་དེ་དག་བཏགས་འཛིན་རྟོག་པར་འཇོག་པ་ནི་ཡུལ་དགུ་པོ་དེ་དག་ལ་
བཏགས་ཡོད་ཀྱི་བདག་འཛིན་པར་བྱེད་པ་པོའོ་ཞེས་འཛིན་པའོ། །དེ་ལྟར་སྒོམ་
ལམ་རྩེ་མོའི་སྤང་བྱ་གཟུང་རྟོག་གཉིས་དང་འཛིན་རྟོག་གཉིས་ལ་དགུ་དགུར་ཕྱེ་
བས་རྟོག་པ་སུམ་ཅུ་སོ་དྲུག་དང་། སོ་དྲུག་པོ་དེ་ཡང་འདོད་པ་དང་གཟུགས་དང་
གཟུགས་མེད་པས་བསྡུས་པ་གསུམ་གྱི་དབྱེ་བས་སྤང་བྱ་རྟོག་པ་བརྒྱ་རྩ་བརྒྱད་
བཤད་དོ། །དེ་སྐད་དུ་ཡང་། འགོག་དང་བཅས་པའི་སྙོམས་འཇུག་དགུར། །རྣམ་
པ་གཉིས་སུ་སོང་འོངས་ནས། །འདོད་པར་གཏོགས་པའི་རྣམ་པར་ཤེས། །མཉམ་
- 114 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བཞག་མིན་པའི་མཚམས་བཟུང་སྟེ། །ཐོད་རྒལ་དུ་ནི་སྙོམས་འཇུག་པ། །གཅིག་
དང་གཉིས་གསུམ་བཞི་དང་ལྔ། །དྲུག་དང་བདུན་དང་བརྒྱད་རྒལ་ནས། །འགོག་
པའི་བར་དུ་མི་འདྲར་འགྲོ། །མདོར་བསྡུས་རྒྱས་དང་སངས་རྒྱས་ཀྱིས། །བསྟང་
བས་ཡོངས་སུ་མ་བཟུང་དང་། །དུས་གསུམ་ཡོན་ཏན་མེད་པ་དང་། །ལེགས་པའི་
ལམ་ནི་རྣམ་གསུམ་ལ། །གཟུང་བའི་རྣམ་རྟོག་འདི་གཅིག་སྟེ། །སྦྱོར་བའི་རྣམ་
པའི་སྤྱོད་ཡུལ་ཅན། །གཉིས་པ་སེམས་དང་སེམས་བྱུང་རྣམས། །འཇུག་པའི་ཡུལ་
ཅན་ཡིན་བཞེད་དེ། །སེམས་མི་སྐྱེ་དང་བྱང་ཆུབ་ཀྱི། ། སྙིང་པོ་ཡིད་ལ་མི་བྱེད་
དང་། ཐེག་པ་དམན་པ་ ཡིད་ བྱེད་དང༌། །རྫོགས་པའི་བྱང་ཆུབ་ཡིད་མི་བྱེད། །
སྒོམ་དང་སྒོམ་པ་མེད་པ་དང་། །དེ་དག་ལས་ནི་བཟློག་ཉིད་དང་། །ཇི་བཞིན་དོན་
མིན་རྣམ་རྟོག་པ། །སྒོམ་པའི་ལམ་ལ་ཤེས་པར་བྱ། །སེམས་ཅན་བཏགས་པའི་
སྤྱོད་ཡུལ་དང་། །ཆོས་བཏགས་པ་དང་སྟོང་མིན་ཉིད། །ཆགས་དང་རབ་འབྱེད་
བདག་ཉིད་དང་། །དངོས་པོར་འབྱེད་དང་ཐེག་གསུམ་དང་། །ཡོན་ནི་དག་པ་མ་
ཡིན་དང་། །སྤྱོད་པ་རྣམ་པར་འཁྲུགས་པ་ལ། །འཛིན་པར་བྱེད་པ་དང་པོར་དེ། །
ཤེས་པར་བྱ་བ་བསྒྲགས་པ་ཡིན། །སེམས་ཅན་བཏགས་དང་དེ་རྒྱུ་ཡི། །ཡུལ་ཅན་
དེ་ཡིས་རྣམ་འཇོམས་པས། །སྒོམ་པའི་ལས་དང་འབྲེལ་བ་ཡི། །མི་མཐུན་ཕྱོགས་
གཞན་རྣམ་པ་དགུ། །བདག་ཉིད་ཇི་བཞིན་ཀུན་མཁྱེན་ནི། །གསུམ་གྱི་སྒྲིབ་པ་
རྣམ་གསུམ་དང་། །ཞི་ལམ་དེ་བཞིན་ཉིད་སོགས་དང་། །མཚུངས་པར་ལྡན་མི་
ལྡན་དང་། །མི་མཉམ་སྡུག་བསྔལ་ལ་སོགས་དང་། །ཉོན་མོངས་རྣམས་ཀྱི་རང་
བཞིན་ དང༌། །གཉིས་ སུ་ མེད་ ལ་ ཀུན་ རྨོངས་ ལ། །རྣམ་ པར་ རྟོག་ པ་ ཐ་ མར་
བཞེད། །ཡམས་ནད་འདི་རྣམས་ཟད་ནས་ནི། །ཡུན་རིང་ལོན་ནས་དབུགས་ཕྱིན་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལྟར། །རྣམ་པ་ཀུན་ཏུ་འགྲོ་བ་ཡི། །བདེ་སྒྲུབ་ཡོན་ཏན་ཕུན་ཚོགས་ཀུན། །རྒྱ་
མཚོ་ཆེ་ལ་ཆུ་བོ་བཞིན། །འབྲས་བུ་མཆོག་གི་སྦ་བ་ཡི། །སེམས་དཔའ་ཆེན་པོ་དེ་
ལ་ནི། །རྣམ་པ་ཀུན་ཏུ་བརྟེན་པར་བྱེད། །ཅེས་གསུངས་པ་ལྟར་རོ། །བདུན་པ་
བར་ཆད་མེད་པའི་རྩེ་མོ་སྟོན་པར་བྱེད་པ་ལ། སེམས་ཅན་གྱི་ཁམས་ཐམས་ཅད་
ཀྱི་བསོད་ནམས་དང་ཡེ་ཤེས་ཀྱི་ཚོགས་མུ་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་
ཕྱིན་པ་མུ་མེད་པར་ རྗེས་སུ་རིག་པར་བྱའོ། །ཞེས་པ་འདི་གསུངས། བར་ཆད་
མེད་པའི་རྩེ་སྦྱོར་ལ་གཉིས། བར་ཆད་མེད་པའི་རྩེ་མོ་བསོད་ནམས་མང་པོས་
མཚོན་ཏེ་བསྟན་པ་དང་། བར་རྩེའི་དམིགས་རྣམ་བཤད་པའོ། །དེ་སྐད་དུ་ཡང་།
སྟོང་གསུམ་སྐྱེ་བོ་ཉན་ཐོས་དང་། །བསེ་རུའི་རྟོགས་པ་ཕུན་ཚོགས་དང་། །བྱང་
ཆུབ་སེམས་དཔའ་སྐྱོན་མེད་ལ། །བཀོད་པའི་དགེ་བ་དཔེར་མཛད་ནས། །བསོད་
ནམས་མང་པོ་ཉིད་ཀྱིས་ནི། །སངས་རྒྱས་ཉིད་ཀྱི་བར་མེད་དེ། །བར་ཆད་མེད་
པའི་ཏིང་ངེ་འཛིན། །དེ་ནི་རྣམ་པ་ཀུན་མཁྱེན་ཉིད། །འདི་ཡི་དམིགས་པ་དངོས་
མེད་དེ། །བདག་པོ་དྲན་པ་ཡིན་པར་བཞེད། །རྣམ་པ་བཞི་ཉིད་འདི་ལ་ནི། །རབ་
ཏུ་སྨྲ་རྣམས་རྒྱུད་མར་རྒོལ། །ཞེས་གསུངས་པ་ལྟར་རོ། །
བརྒྱད་པ་ལོག་སྒྲུབ་བསྟན་པ་སྟོན་པར་བྱེད་པ་ལ་སའི་ཁམས་མུ་མེད་པའི་
ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་མུ་མེད་པར་རྗེས་སུ་རིག་པར་བྱའོ། །ཞེས་པ་
ནས་དགེ་བ་དང་མི་དགེ་བའི་ཆོས་ཚད་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་
པ་ཚད་མེད་པར་ རྗེས་སུ་རིག་པར་བྱའོ། །ཞེས་པའི་བར་གསུངས། ལོག་སྒྲུབ་
བསྟན་པ་ལ་བཅུ་དྲུག་གསུངས་ཏེ། ལོག་རྟོག་བཅུ་དྲུག་ནི། དམིགས་པ་ལ་ལོག་
པར་རྟོག་པ་དང་། རྣམ་པ་ལ་ལོག་པར་རྟོག་པ་དང་། འབྲས་བུ་ལ་ལོག་པར་རྟོག་
- 116 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པ་དང་། ཀུན་རྫོབ་བདེན་པ་ལ་ལོག་པར་རྟོག་པ་དང་། དོན་དམ་བདེན་པ་ལ་
ལོག་པར་རྟོག་པ་དང་། སྤྱོད་པའི་ངོ་བོ་ལ་ལོག་པར་རྟོག་པ་དང་། སྤྱོད་པའི་རྟེན་
སངས་རྒྱས་དཀོན་མཆོག་ལ་ལོག་པར་རྟོག་པ་དང༌། ཆོས་དཀོན་མཆོག་ལ་ལོག་
པར་རྟོག་པ་དང་། དགེ་འདུན་དཀོན་མཆོག་ལ་ལོག་པར་རྟོག་པ་དང་། སྤྱོད་པའི་
ཁྱད་པར་ཐབས་མཁས་ལ་ལོག་པར་རྟོག་པ་དང༌། མངོན་རྟོགས་ལ་ལོག་པར་
རྟོག་པ་དང༌། སྤང་བྱ་ལ་ལོག་པར་རྟོག་པ་དང༌། ལམ་གྱི་ངོ་བོ་ལ་ལོག་པར་རྟོག་
པ་དང༌། སྤང་ གཉེན་གྱི་རྣམ་དབྱེ་ལ་ལོག་པར་རྟོག་ པ་དང༌། ཆོས་རྣམས་ ཀྱི་
མཚན་ཉིད་ལ་ལོག་པར་རྟོག་པ་དང་། རིང་སྤྱིའི་མཚན་ཉིད་སྒོམ་པ་ལ་ལོག་པར་
རྟོག་པ་སྟེ་བཅུ་དྲུག་གོ །འདི་དག་ལ་ལོག་སྒྲུབ་བཅུ་དྲུག་ཅེས་ཀྱང་བརྗོད་དེ་དོན་
གཅིག་གོ །ལོག་སྒྲུབ་འདི་དག་ནི། བདེན་པ་གཉིས་ངོ་བོ་གཅིག་པའི་ཚུལ་ལ་
རྨོངས་ནས་ཀུན་རྫོབ་ཀྱི་ཕྱོགས་བཟུང་ནས་དོན་དམ་འགག་པ་དང༌། དོན་དམ་གྱི་
ཕྱོགས་བཟུང་ནས་ཀུན་རྫོབ་འགོག་པའི་ལོག་སྒྲུབ་ཡིན་པས་མཁས་པ་རྣམས་
ཀྱིས་བདེན་པ་གཉིས་ལ་སྒྲོ་འདོགས་བཅད་དེ། མཁས་པར་བྱས་ནས་བར་ཆད་
མེད་པའི་རྩེ་མོའི་མངོན་རྟོགས་མྱུར་དུ་བསྐྱེད་པ་ལ་འབད་པར་བྱའོ། །དེ་སྐད་དུ་
ཡང་། དམིགས་པ་འཐད་དང་དེ་ཡི་ནི། །ངོ་བོ་ཉིད་ངོས་བཟུང་བ་དང་། །རྣམ་
ཀུན་མཁྱེན་ཉིད་ཡེ་ཤེས་དང་། །དམ་པའི་དོན་དང་ཀུན་རྫོབ་དང་། །སྦྱོར་དང་
དཀོན་མཆོག་གསུམ་པོ་དང༌། །ཐབས་བཅས་ཐུབ་པའི་རྟོགས་པ་དང༌། །ཕྱིན་ཅི་
ལོག་ནི་ལམ་བཅས་དང༌། །གཉེན་པོ་མི་མཐུན་ཕྱོགས་དག་དང༌། །མཚན་ཉིད་
དང་ནི་སྒོམ་པ་ལ། །སྨྲ་བ་རྣམས་ཀྱི་ལོག་རྟོག་པ། །རྣམ་པ་ཀུན་མཁྱེན་ཉིད་རྟེན་
ཅན། །རྣམ་ པ་ བཅུ་ དྲུག་ དག་ ཏུ་ བཞེད། །ཅེས་ གསུངས་ པ་ ལྟར་ རོ། །རྩེ་ མོའི་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མངོན་པར་རྟོགས་པའི་རྟགས་ནས་ལོག་སྒྲུབ་བསྟན་པའི་བར་བརྒྱད་ནི། རྩེ་སྦྱོར་
གྱི་ཆོས་ཏེ་དངོས་པོ་བརྒྱད་ཀྱི་ནང་ནས་རྩེ་སྦྱོར་བསྟན་པའི་སྐབས་ཏེ་ལྔ་པའོ།། །།
གསུམ་པ་མཐར་ གྱིས་པའི་སྦྱོར་བ་སྟོན་པར་བྱེད་པ་ལ། སེང་གེའི་སྒྲ་
སྒྲོགས་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པར་རྗེས་སུ་རིག་པར་བྱའོ། །ཞེས་
པ་འདི་གསུངས། མཐར་གྱིས་པའི་སྦྱོར་བ་ལ་བཅུ་གསུམ་གསུངས་ཏེ། མཐར་
གྱིས་པ་བཅུ་གསུམ་ནི། སྦྱིན་པའི་མཐར་གྱིས་པ། ཚུལ་ཁྲིམས་ཀྱི་མཐར་གྱིས་པ།
བཟོད་པའི་མཐར་གྱིས་པ། བརྩོན་འགྲུས་ཀྱི་མཐར་གྱིས་པ། བསམ་གཏན་གྱི་
མཐར་ གྱིས་ པ། ཤེས་ རབ་ ཀྱི་མཐར་ གྱིས་ པ། སངས་ རྒྱས་ རྗེས་ སུ་དྲན་ པའི་
མཐར་གྱིས་པ། ཆོས་རྗེས་སུ་དྲན་པའི་མཐར་གྱིས་པ། དགེ་འདུན་རྗེས་སུ་དྲན་
པའི་མཐར་གྱིས་པ། ཚུལ་ཁྲིམས་རྗེས་སུ་དྲན་པའི་མཐར་གྱིས་པ། གཏོང་བ་རྗེས་
དྲན་པའི་མཐར་གྱིས་པ། ལྷ་རྗེས་སུ་དྲན་པའི་མཐར་གྱིས་པ། དངོས་མེད་ངོ་བོ་
ཉིད་དུ་ཤེས་པའི་མཐར་གྱིས་པ་སྟེ་བཅུ་གསུམ་མོ། །མཐར་གྱིས་པ་བཅུ་གསུམ་
པོ་འདི་ལ་མངོན་རྟོགས་རྒྱན་རྩ་འགྲེལ་དུ་དབྱེ་བ་མ་གསུངས་སོ། །བཅུ་གསུམ་པོ་
དེའི་གནད་བསྡུ་ ན་ལམ་གྱི་མཐར་གྱིས་པ་དང་། ལམ་ཁྱད་པར་དུ་ བྱེད་ པའི་
མཐར་གྱིས་པ་དང་། ལམ་དག་བྱེད་ཀྱི་མཐར་གྱིས་པ་གསུམ་དུ་འདུ་སྟེ་ཕར་ཕྱིན་
དྲུག་ ལམ་ གྱི་མཐར་གྱིས་པ་དང་། རྗེས་དྲན་དྲུག་ ལམ་ ཁྱད་ པར་དུ་བྱེད་ པའི་
མཐར་གྱིས་པ་དང་། ཆོས་རྣམས་ཀྱི་གནས་ལུགས་དངོས་མེད་ངོ་བོ་ཉིད་བསམ་
པ་ནི་ལམ་དག་བྱེད་ཀྱི་མཐར་གྱིས་པའོ། །དེ་སྐད་དུ་ཡང་། སྦྱིན་པ་ཤེས་རབ་
བར་དག་དང༌། །སངས་རྒྱས་ལ་སོགས་དྲན་དང་ཆོས། །དངོས་མེད་ངོ་བོ་ཉིད་
ཀྱིས་དེ། །མཐར་གྱིས་པ་ཡི་བྱ་བར་བཞེད། །ཅེས་གསུངས་པ་ལྟར་རོ། །དངོས་
- 118 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པོ་ བརྒྱད་ ཀྱི་ནང་ ནས་ མཐར་ གྱིས་ པའི་ སྦྱོར་ བ་ བསྟན་ པའི་ སྐབས་ཏེ་དྲུག་
པའོ།། །།
བཞི་པ་སྐད་ཅིག་མའི་སྦྱོར་བ་ལ། སྐད་ཅིག་མའི་སྦྱོར་བ་དངོས་དང་། རྩེ་
མོའི་སྦྱོར་བའི་རྟོག་པ་དང་ལོག་སྒྲུབ་དང་མཐར་གྱིས་པའི་སྦྱོར་བ་དང་སྐད་ཅིག་
མའི་སྦྱོར་བ་སྔར་བསྟན་པ་རྣམས་ཀྱི་འཐད་པ་སྟོན་པ་གཉིས་ལས། དང་པོ་སྐད་
ཅིག་མའི་སྦྱོར་བ་དངོས་སྟོན་པར་བྱེད་པ་ལ། ཆོས་ཐམས་ཅད་འཁྲུག་པ་མེད་པའི་
ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པ་འཁྲུག་པ་མེད་པར་རྗེས་སུ་རིག་པར་བྱའོ། །
ཞེས་གསུངས། གཉིས་པ་རྩེ་མོའི་སྦྱོར་བའི་རྟོག་པ་དང༌། ལོག་སྒྲུབ་དང་མཐར་
གྱིས་པའི་སྦྱོར་བ་དང་། སྐད་ཅིག་མའི་སྦྱོར་བ་སྔར་བསྟན་པ་རྣམས་ཀྱི་འཐད་པ་
སྟོན་པར་བྱེད་པ་ལ། དེ་ཅིའི་ཕྱིར་ཞེ་ན། རབ་འབྱོར། གཟུགས་ནི་རྒྱ་མཚོ་དང་
མཚུངས་པའོ། །ཞེས་པ་ནས། གཟུགས་ནི་འཁྲུག་པ་མེད་པའོ། །དེ་བཞིན་དུ་ཚོར་
བ་དང་འདུ་ཤེས་དང་འདུ་བྱེད་རྣམས་དང་རྣམ་པར་ཤེས་པ་ནི་འཁྲུག་པ་མེད་
པའོ། །རབ་འབྱོར། དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་
ཤེས་ རབ་ ཀྱི་ ཕ་རོལ་ ཏུ་ ཕྱིན་ པར་ རྗེས་ སུ་ རིག་ པར་ བྱའོ། །ཞེས་ པའི་ བར་
གསུངས། སྐད་ཅིག་སྦྱོར་བ་ལ་བཞི་གསུངས་ཏེ། སྐད་ཅིག་མའི་སྦྱོར་བ་བཞི་ནི་
རྣམ་པར་སྨིན་པ་མིན་པའི་ཆོས་ཐམས་ཅད་སྐད་ཅིག་མ་གཅིག་ལ་རྟོགས་པའི་
སྦྱོར་བ། རྣམ་སྨིན་གྱི་ཆོས་ཐམས་ཅད་སྐད་ཅིག་མ་གཅིག་ལ་རྟོགས་པའི་སྦྱོར་བ།
ཆོས་ཐམས་ཅད་མཚན་ཉིད་མེད་པ་སྐད་ཅིག་མ་གཅིག་ལ་རྟོགས་པའི་སྦྱོར་བ།
ཆོས་ཐམས་ཅད་གཉིས་སུ་མེད་པར་སྐད་ཅིག་མ་གཅིག་ལ་རྟོགས་པའི་སྦྱོར་བ་སྟེ་
བཞིའོ། །སྐད་ཅིག་མའི་སྦྱོར་བ་བཞི་པོ་འདི་ནི་ཐེག་པ་ཆེན་པོའི་ལམ་མཐར་ཕྱིན་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཏེ་འཚང་རྒྱ་བ་ལ་མངོན་དུ་ཕྱོགས་པ་ས་བཅུའི་ཐ་མ་རྒྱུན་མཐའི་ཡེ་ཤེས་ཏེ་འདི་
ལ་བཞིར་དབྱེ་བ་ནི་ལྡོག་པའི་ཆ་ནས་དབྱེ་བ་ཡིན་གྱི་ངོ་བོ་ཐ་དད་པ་མེད་དོ། །དེ་
སྐད་དུ་ཡང་། སྦྱིན་པ་ལ་སོགས་རེ་རེས་ཀྱང་། །ཟག་མེད་ཆོས་ཀུན་བསྡུས་པའི་
ཕྱིར། །ཐུབ་པའི་སྐད་ཅིག་གཅིག་པ་ཡིས། །རྟོགས་པ་འདི་ནི་ཤེས་པར་བྱ། །ཇི་
ལྟར་སྐྱེས་བུས་ཟོ་ཆུན་རྒྱུན། །རྡོག་ཐབས་གཅིག་གིས་བསྐྱོད་པ་ན། །ཐམས་ཅད་
ཅིག་ཅར་ འགུལ་བ་ ལྟར། །སྐད་ཅིག་གཅིག་ཤེས་དེ་བཞིན་ནོ། །གང་ཚེ་ཆོས་
དཀར་ཐམས་ཅད་ཀྱི། །རང་བཞིན་ཤེས་རབ་ཕ་རོལ་ཕྱིན། །རྣམ་སྨིན་ཆོས་ཉིད་
གནས་སྐབས་སྐྱེས། །དེ་ཚེ་སྐད་ཅིག་གཅིག་ཡེ་ཤེས། །སྦྱིན་པ་ལ་སོགས་སྤྱོད་པ་
ཡིས། །ཆོས་ ཀུན་རྨི་ལམ་འདྲར་ གནས་ནས། །ཆོས་རྣམས་ མཚན་ཉིད་མེད་པ་
ཉིད། །སྐད་ཅིག་མ་ནི་ གཅིག་ གིས་རྟོགས། །རྨི་ ལམ་ དང༌ ནི་དེ་ མཐོང་ ཉིད། །
གཉིས་ ཀྱི་ ཚུལ་དུ་མི་མཐོང་ལྟར། །ཆོས་རྣམས་གཉིས་སུ་མེད་པ་ཡི། །དེ་ཉིད་
སྐད་ཅིག་གཅིག་གིས་མཐོང་། །ཞེས་གསུངས་ པ་ལྟར་རོ། །དངོས་པོ་བརྒྱད་ཀྱི་
ནང་ནས་སྐད་ཅིག་མའི་སྦྱོར་བ་བསྟན་པའི་སྐབས་ཏེ་བདུན་པའོ།། །། །
གསུམ་པ་འབྲས་བུ་མངོན་དུ་བྱེད་ཚུལ་སྟོན་པར་བྱེད་པ་ལ། རབ་འབྱོར།
གང་གི་ཚེ་ཞེས་པ་ནས། དེ་ལ་ཡོན་ཏན་ཐམས་ཅད་ཡོངས་སུ་རྫོགས་པ་དང་།
སངས་རྒྱས་ཀྱི་ཞིང་བླ་ན་མེད་པ་དང་སངས་རྒྱས་ཀྱི་ཆོས་རྣམས་ཡོངས་སུ་རྫོགས་
པར་རྙེད་དཀའ་བར་མི་འགྱུར་རོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་
བརྒྱད་སྟོང་པ་ལས། རྗེས་སུ་རིག་པའི་ལེའུ་ཞེས་བྱ་སྟེ་ཉི་ཤུ་རྩ་དགུ་པའོ། །ཞེས་
པའི་བར་གསུངས། འདིའི་དོན་ལ་སྤྱི་དོན་དང་ཚིག་དོན་གཉིས་ལས། དང་པོ་
འབྲས་བུ་ཆོས་སྐུ་མཛད་པ་དང་བཅས་པ་བཞི་ནི། ངོ་བོ་ཉིད་སྐུ། ལོངས་སྤྱོད་
- 120 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རྫོགས་ པའི་སྐུ། སྤྲུལ་པའི་སྐུ། ཡེ་ཤེས་ཆོས་སྐུ་འཕྲིན་ལས་དང་བཅས་ པ་ སྟེ་
བཞིའོ། །ངོ་བོ་ཉིད་སྐུ་ལ་དབྱེ་བ་མ་གསུངས་ཤིང་ཁྱད་ཆོས་གསུམ་དང་། དག་པ་
གཉིས་དང་ལྡན་པར་གསུངས་ཏེ། ཁྱད་ཆོས་གསུམ་ནི་ལྡན་པའི་ཁྱད་པར། བྲལ་
བའི་ ཁྱད་ པར། ངོ་བོའི་ ཁྱད་ པར་ གྱི་ ཆོས་ གསུམ་མོ། །དག་ པ་ གཉིས་ནི་རང་
བཞིན་རྣམ་དག་དང་། གློ་བུར་རྣམ་དག་གཉིས་སོ། །དེ་སྐད་དུང་ཡང་། ཐུབ་པའི་
ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་
ལ། །དེ་དག་རང་བཞིན་མཚན་ཉིད་ཅན། །ཞེས་གསུངས་པ་ལྟར་རོ། །ཡེ་ཤེས་
ཆོས་སྐུ་ལ་ཟག་མེད་ཀྱི་སྡེ་ཚན་ཉེར་གཅིག་གསུངས་ཏེ། ཉེར་གཅིག་ནི། བྱང་
ཕྱོགས་སོ་བདུན་དང༌། ཚད་མེད་བཞི་དང་། རྣམ་ཐར་བརྒྱད་དང་། མཐར་གྱིས་
གནས་ པའི་ སྙོམས་ འཇུག་ དགུ་ དང་། ཟད་ པར་ བཅུ་ དང༌། ཟིལ་གནོན་བརྒྱད་
དང་། ཉོན་མོངས་ མེད་ པའི་ ཏིང་ ངེ་ འཛིན་ དང༌། སྨོན་ གནས་ མཁྱེན་ པ་ དང་།
མངོན་ཤེས་དྲུག་དང་། སོ་སོ་ཡང་དག་པར་རིག་པ་བཞི་དང་། ཡོངས་སུ་དག་པ་
བཞི་དང༌། དབང་བཅུ་དང་། སྟོབས་བཅུ་དང་། མི་འཇིགས་པ་བཞི་དང་། སྲུང་བ་
མེད་པ་གསུམ་དང་། དྲན་པ་ཉེ་བར་བཞག་པ་གསུམ་དང་། བསྙེལ་བ་མི་མངའ་
བའི་ཆོས་ཉིད་དང་། བག་ཆགས་ཡང་དག་པར་བཅོམ་པ་དང་། ཐུགས་རྗེ་ཆེན་པོ་
དང༌། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་། མཁྱེན་པའི་ཡོན་ཏན་
ཐམས་ཅད་ཡོངས་སུ་རྫོགས་པ་རྣམ་པ་ཐམས་ཅད་མཁྱེན་པ་སྟེ་སྡེ་མཚན་ཉི་ཤུ་རྩ་
གཅིག་གོ །དེ་ལ་བྱང་ཕྱོགས་སོ་བདུན་ནི། དྲན་པ་ཉེར་བཞག་བཞི། ཡང་དག་
པར་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་
ཀྱི་ཡན་ལག་བདུན། འཕགས་པའི་ལམ་ཡན་ལག་བརྒྱད་དེ་བྱང་ཆུབ་ཀྱི་ཕྱོགས་ཀྱི་ཆོས་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སོ་བདུན་ནོ། །བྱང་ཕྱོགས་ཀྱི་ཆོས་འདི་དག་གི་གྲངས་འདྲེན་རྣམས་ནི་སྔར་རྣམ་
རྫོགས་སྦྱོར་བའི་སྐབས་བརྗོད་ཟིན་པ་ལྟར་རོ། །སྡེ་ཚན་གཉིས་པ་ཚད་མེད་བཞི་
ནི། བྱམས་པ་ཚད་མེད་སོགས་བཞི་ཡོངས་གྲགས་ལྟར་རོ། །རྣམ་ཐར་བརྒྱད་ནི།
གཟུགས་ཅན་གཟུགས་ལ་བལྟ་བའི་རྣམ་ཐར། གཟུགས་མེད་གཟུགས་ལ་བལྟ་
བའི་རྣམ་ཐར། སྡུག་པའི་རྣམ་ཐར། ནམ་མཁའ་མཐའ་ཡས། རྣམ་ཤེས་མཐའ་
ཡས། ཅི་ཡང་མེད་པའི་སྐྱེ་མཆེད། འདུ་ཤེས་མེད་འདུ་ཤེས་མེད་མིན་སྐྱེ་མཆེད།
འདུ་ཤེས་དང་ཚོར་བ་འགོག་པའི་རྣམ་ཐར་ཏེ་བརྒྱད་དོ། །བཞི་པ་མཐར་གྱིས་
གནས་ པའི་ སྙོམས་ འཇུག་ དགུ་ ནི། བསམ་ གཏན་ བཞི། གཟུགས་ མེད་ བཞི།
འགོག་པའི་སྙོམས་འཇུག་སྟེ་དགུའོ། །བསམ་གཏན་དང་། གཟུགས་མེད་རྣམས་
ནི་སྔར་བརྗོད་ཟིན་ཏོ། །སྡེ་ཚན་ལྔ་པ་ཟད་པར་བཅུ་ནི། ཟད་པར་ས་དང་། ཟད་
པར་ ཆུ་ དང་། ཟད་ པར་ མེ་དང་། ཟད་ པར་ རླུང་ དང་། ཟད་ པར་ སྔོན་པོ་དང་།
ཟད་པར་སེར་པོ་དང༌། ཟད་པར་དམར་པོ་དང་། ཟད་པར་དཀར་པོ་དང་། ཟད་
པ་ནམ་མཁའ་དང༌། ཟད་པར་རྣམ་ཤེས་ལ་དམིགས་པ་སྟེ་ཟད་པར་བཅུའོ། །སྡེ་
ཚན་དྲུག་པ་ཟིལ་གནོན་བརྒྱད་ནི། ནང་གཟུགས་མེད་པར་འདུ་ཤེས་པས་ཕྱི་རོལ་
གྱི་གཟུགས་ཆུང་ངུ་ལ་བལྟ་ཞིང་གཟུགས་དེ་དག་ཟིལ་གྱིས་གནོན་པ་དང་། ནང་
གཟུགས་ མེད་ པར་ འདུ་ ཤེས་ པས་ཕྱི་རོལ་གྱི་ གཟུགས་ ཆེན་ པོ་ ལ་ བལྟ་ཞིང་
གཟུགས་དེ་དག་ཟིལ་གྱིས་གནོན་པ་དང༌། ནང་གཟུགས་སུ་འདུ་ཤེས་པས་ཕྱི་
རོལ་གྱི་གཟུགས་ཆུང་ངུ་ལ་བལྟ་ཞིང་གཟུགས་དེ་དག་ཟིལ་གྱིས་གནོན་པ་དང༌།
ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་ཆེན་པོ་ལ་བལྟ་ཞིང་
གཟུགས་དེ་དག་ཟིལ་གྱིས་གནོན་པ་དང༌། ནང་གཟུགས་མེད་པར་འདུ་ཤེས་པ་
- 122-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ཁོ་ནས་ཕྱི་རོལ་གྱི་གཟུགས་སྔོན་པོ་ལ་བལྟ་ཞིང་ཟིལ་གྱིས་གནོན་པ་དང་། དེ་
བཞིན་དུ་སྦྱར་ཏེ་སེར་པོ། དམར་པོ་དང༌། དཀར་པོ་རྣམས་བལྟ་ཞིང་དེ་དག་རེ་རེ་
ནས་ཟིལ་གྱིས་གནོན་ པ་ སྟེ་ ཟིལ་གནོན་བརྒྱད་དོ། །སྡེ་མཚན་བདུན་པ་ ཉོན་
མོངས་མེད་པའི་ཏིང་ངེ་འཛིན་དང་། སྡེ་ཚན་བརྒྱད་པ་སྨོན་གནས་མཁྱེན་པ་ཉིད་
ལ་དབྱེ་བ་མ་གསུངས་སོ། །སྡེ་ཚན་དགུ་པ་མངོན་ཤེས་དྲུག་ནི། ལྷའི་མིག་གི་
མངོན་ཤེས། ལྷའི་རྣ་བའི་མངོན་ཤེས། གཞན་སེམས་ཤེས་པའི་མངོན་ཤེས། རྫུ་
འཕྲུལ་གྱི་མངོན་ཤེས། སྔོན་གནས་རྗེས་དྲན་གྱི་མངོན་ཤེས། ཟག་པ་ཟད་པའི་
མངོན་ཤེས་ཏེ་དྲུག་གོ །སྡེ་ཚན་བཅུ་པ་སོ་སོ་ཡང་དག་པར་རིག་པ་བཞི་ནི། ཆོས་
སོ་སོ་ཡང་དག་པར་རིག་པ། དོན་སོ་སོ་ཡང་དག་པར་རིག་པ། ངེས་པའི་ཚིག་སོ་
སོ་ཡང་དག་པར་རིག་པ། སྤོབས་པ་སོ་སོ་ཡང་དག་པར་རིག་པ་སྟེ་བཞིའོ། །སྡེ་
ཚན་བཅུ་གཅིག་པ་ཡོངས་སུ་དག་པ་བཞི་ནི། རྟེན་ཡོངས་སུ་དག་པ། དམིགས་པ་
ཡོངས་ སུ་ དག་ པ། ཐུགས་ ཡོངས་ སུ་ དག་ པ། ཡེ་ཤེས་ ཡོངས་ སུ་ དག་ པ་ སྟེ་
བཞིའོ། །སྡེ་ ཚན་ བཅུ་ གཉིས་ པ་ དབང་ བཅུ་ ནི། །ཚེ་ ལ་ དབང་ བ། སེམས་ ལ་
དབང་བ། ཡོ་བྱད་ལ་དབང་བ། ལས་ལ་དབང་བ། སྐྱེ་བ་ལ་དབང་བ། མོས་པ་
ལ་དབང་བ། སྨོན་ལམ་ལ་དབང་བ། རྫུ་འཕྲུལ་ལ་དབང་བ། ཡེ་ཤེས་ལ་དབང་
བ། ཆོས་ལ་དབང་བ་སྟེ་བཅུའོ། །སྡེ་ཚན་བཅུ་གསུམ་པ་སྟོབས་བཅུ་ནི། གནས་
དང་གནས་མ་ཡིན་པ་མཁྱེན་པའི་སྟོབས། ལས་དང་རྣམ་སྨིན་མཁྱེན་པའི་སྟོབས།
མོས་པ་སྣ་ཚོགས་མཁྱེན་པའི་སྟོབས། རིགས་དུ་མ་མཁྱེན་པའི་སྟོབས། དབང་པོ་
མཆོག་དང་མཆོག་མ་ཡིན་པ་མཁྱེན་པའི་སྟོབས། ལམ་དང་ ལམ་ མ་ ཡིན་ པ་
མཁྱེན་ པའི་ སྟོབས། ཀུན་ ནས་ ཉོན་མོངས་ དང་ རྣམ་ པར་ བྱང་ བ་ མཁྱེན་ པའི་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྟོབས། སྔོན་ གནས་ རྗེས་ སུ་དྲན་ པ་ མཁྱེན་ པའི་ སྟོབས། འཆི་འཕོ་ དང་ སྐྱེ་བ་
མཁྱེན་པའི་སྟོབས། ཟག་པ་ཟད་པ་མཁྱེན་པའི་སྟོབས་ཏེ་བཅུའོ། །སྡེ་ཚན་བཅུ་
བཞི་པ་མི་འཇིགས་པ་བཞི་ནི། རྟོགས་པ་ཕུན་ཚོགས་ལ་མི་འཇིགས་པ། སྤངས་
པ་ ཕུན་ ཚོགས་ ལ་ མི་ འཇིགས་ པ། བར་ དུ་ གཅོད་ པའི་ ཆོས་ བསྟན་ པ་ ལ་ མི་
འཇིགས་པ། ངེས་པར་འབྱུང་བའི་ལམ་བསྟན་པ་ལ་མི་འཇིགས་པ་སྟེ་བཞིའོ། །
སྡེ་ཚན་བཅོ་ལྔ་པ་བསྲུང་བ་མེད་པ་གསུམ་ནི། སྐུའི་སྤྱོད་པ་ཡོངས་སུ་དག་སྟེ་སྦ་
མི་དགོས་པས་བསྲུང་བ་མེད་པ་དང་། གསུང་གི་སྤྱོད་པ་ཡོངས་སུ་དག་པ་སྟེ་སྦ་
མི་དགོས་པས་བསྲུང་བ་མེད་པ་དང༌། ཐུགས་ཀྱི་སྤྱོད་པ་ཡོངས་སུ་དག་པ་སྟེ་སྦ་
མི་དགོས་པས་བསྲུང་བ་མེད་པ་སྟེ་གསུམ་མོ། །སྡེ་ཚན་བཅུ་དྲུག་པ་དྲན་པ་ཉེ་
བར་བཞག་པ་གསུམ་ནི། གདུལ་བྱ་གུས་པས་ཉན་པ་ལ་ཆགས་པ་དང་། གུས་
པས་མི་ཉན་པ་ལ་སྡང་བ་དང་། གུས་པ་དང་མ་གུས་པ་གཉིས་ཀ་འདྲེས་མར་
འཇུག་པ་དག་ལ་ཆགས་སྡང་གཉིས་ཀ་མེད་པར་ཐམས་ཅད་ལ་ཐུགས་སྙོམས་
པར་མཛད་པ་སྟེ་གསུམ་མོ། །སྡེ་ཚན་བཅུ་བདུན་པ་བསྙེལ་བ་མི་མངའ་བའི་ཆོས་
ཉིད་དང༌། སྡེ་ཚན་བཅོ་བརྒྱད་པ་བག་ཆགས་ཡང་དག་པར་བཅོམ་པ་དང་། སྡེ་
ཚན་བཅུ་དགུ་པ་ཐུགས་རྗེ་ཆེན་པོ་གསུམ་པ་དབྱེ་བ་མ་གསུངས་སོ། །སྡེ་ཚན་ཉི་
ཤུ་པ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི། སྐུའི་སྤྱོད་པ་ལ་འཁྲུལ་པ་མི་
མངའ་བ། གསུང་ལ་ཅ་ཅོ་མི་མངའ་བ། དྲན་པ་ཉམས་པ་མི་མངའ་བ། ཐུགས་
མཉམ་པར་མ་བཞག་པ་མི་མངའ་བ། འཁོར་འདས་ལ་ཐ་དད་ཀྱི་འདུ་ཤེས་མི་
མངའ་བ། མ་བརྟགས་པའི་བཏང་སྙོམས་མི་མངའ་བ། འདུན་པ་ཉམས་པ་མི་
མངའ་བ། བརྩོན་འགྲུས་ཉམས་པ་མི་མངའ་བ། དྲན་པ་ཉམས་པ་མི་མངའ་བ།
- 124-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ཏིང་ངེ་འཛིན་ཉམས་པ་མི་མངའ་བ། ཤེས་རབ་ཉམས་པ་མི་མངའ་བ། རྣམ་པར་
གྲོལ་བ་ལས་ཉམས་པ་མི་མངའ་བ། སྐུའི་འཕྲིན་ལས་ཐམས་ཅད་ཡེ་ཤེས་ཀྱི་སྔོན་
དུ་ཡེ་ཤེས་ཀྱི་རྗེས་སུ་འབྲང་བ། གསུང་གི་འཕྲིན་ལས་ཐམས་ཅད་ཡེ་ཤེས་སྔོན་
དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བ། ཐུགས་ཀྱི་འཕྲིན་ལས་ཐམས་ཅད་ཡེ་
ཤེས་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བ། འདས་པའི་ཆོས་ཐམས་ཅད་
ལ་མཁྱེན་པ་ཐོགས་པ་མེད་པར་འཇུག་པའི་ཡེ་ཤེས་མངའ་བ། ད་ལྟར་གྱི་ཆོས་
ཐམས་ཅད་ལ་མཁྱེན་པ་ཐོགས་པ་མེད་པར་འཇུག་པའི་ཡེ་ཤེས་མངའ་བ། མ་
འོངས་པའི་ཆོས་ཐམས་ཅད་ལ་མཁྱེན་པ་ཐོགས་པ་མེད་པར་འཇུག་པའི་ཡེ་ཤེས་
མངའ་བ་སྟེ་བཅོ་བརྒྱད་དོ། །སྡེ་ཚན་ཉེར་གཅིག་པ་མཁྱེན་པའི་ཡོན་ཏན་ཐམས་
ཅད་ཡོངས་སུ་རྫོགས་པ་རྣམ་པ་ཐམས་ཅད་མཁྱེན་པ་འདི་ལ་དབྱེ་བ་མ་གསུངས་
སོ། །དེ་སྐད་དུ་ཡང་། བྱང་ཆུབ་ཕྱོགས་མཐུན་ཚད་མེད་དང་། །རྣམ་པ་ཐར་དང་
མཐར་གྱིས་ནི། །སྙོམ་འཇུག་དགུ་ཡི་བདག་ཉིད་དང༌། །ཟད་པ་བཅུ་ཡི་བདག་
ཉིད་དང༌། །ཟིལ་གྱིས་གནོན་པའི་སྐྱེ་མཆེད་ནི། །རབ་ཏུ་དབྱེ་བས་རྣམ་བརྒྱད་
དང་། །ཉོན་མོངས་མེད་དང་སྨོན་མཁྱེན་དང་། །མངོན་ཤེས་སོ་སོ་ཡང་དག་རིག །
རྣམ་པ་ཐམས་ཅད་དག་བཞི་དང༌། །དབང་བཅུ་དང་ནི་སྟོབས་བཅུ་དང་། །མི་
འཇིགས་པ་ནི་བཞི་དག་དང༌། ། བསྲུང་བ་མེད་པ་རྣམ་གསུམ་དང་། །དྲན་པ་
ཉེར་ གཞག་ རྣམ་ གསུམ་ དང༌། ། བསྙེལ་ བ་ མི་ མངའི་ ཆོས་ ཉིད་ དང༌། །བག་
ཆགས་ཡང་དག་བཅོམ་པ་དང་། །སྐྱེ་ལ་ཐུགས་རྗེ་ཆེན་པོ་དང༌། །ཐུབ་པ་ཁོ་ནའི་
མ་འདྲེས་ ཆོས། །བཅོ་ བརྒྱད་ བཤད་ པ་ གང་ ཡིན་ དང༌། །རྣམ་ པ་ ཐམས་ ཅད་
མཁྱེན་ཉིད་དང་། །ཆོས་ཀྱི་སྐུ་ཞེས་བརྗོད་པ་ཡིན། །ཉན་ཐོས་ཉོན་མོངས་མེད་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པའི་ལྟ། མི་ཡི་ཉོན་མོངས་ཡོངས་ སྤོང་ཉིད། །གྲོང་ སོགས་ སུ་དེའི་ཉོན་མོངས་
རྣམས། །རྒྱུན་གཅོད་རྒྱལ་བའི་ཉོན་མོངས་མེད། །སངས་རྒྱས་སྨོན་ནས་མཁྱེན་པ་
ནི། །ལྷུན་གྱིས་གྲུབ་དང་ཆགས་སྤངས་དང༌། །ཐོགས་པ་མེད་དང་རྟག་ གནས་
དང༌། །འདྲི་བ་ཀུན་ལན་འདེབས་པར་བཞེད། །རྒྱུད་ནི་ཡོངས་སུ་སྨིན་གྱུར་ནས། །
གང་དང་གང་ལ་གང་དང་ནི། །གང་ཚེ་བྱ་བ་ཕན་གྱུར་པ། །དེ་དང་དེ་ལ་དེ་སྣང་
ངོ༌། །ལྷ་ཡི་རྒྱལ་པོས་ཆར་ཕབ་ཀྱང་། །ས་བོན་མི་རུང་མི་འཁྲུངས་ལྟར། །སངས་
རྒྱས་རྣམས་ནི་བྱུང་གྱུར་ཀྱང་། །སྐལ་བ་མེད་པས་བཟང་མི་མྱོང་། །དེ་ལྟར་མཛད་
པ་རྒྱ་ཆེའི་ཕྱིར། །སངས་རྒྱས་ཁྱབ་པར་ངེས་པར་བརྗོད། །དེ་ཉིད་ཟད་པ་མེད་
པའི་ཕྱིར། །རྟག་པ་ཞེས་ཀྱང་བརྗོད་པ་ཡིན། །ཞེས་གསུངས་པ་ལྟར་རོ། །ལོངས་
སྤྱོད་རྫོགས་པའི་སྐུ་ལ་ངོ་བོའི་དབྱེ་བ་མ་གསུངས་ཤིང་། ཡོན་ཏན་ལ་མཚན་
བཟང་པོ་སུམ་བཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུ་གསུངས་ཏེ། དེ་
ལ་མཚན་བཟང་པོ་སུམ་ཅུ་རྩ་གཉིས་ནི། ཕྱག་དང་ཞབས་འཁོར་ལོའི་མཚན་དང་
ལྡན་པ་དང༌། རུས་སྦལ་བཞིན་དུ་ཞབས་ཤིན་ཏུ་གནས་པ་དང་། ཕྱག་དང་ཞབས་
ཀྱི་སོར་མོ་དྲ་བས་འབྲེལ་བ་དང༌། ཕྱག་དང་ཞབས་འཇམ་ཞིང་གཞོན་ཤ་ཆགས་
པ་དང་། ཕྱག་དང་ཞབས་དང་ཐལ་གོང་དང་ལྟག་པའི་ཕྱོགས་མཐོ་བའི་ཕྱིར་སྐུ་ནི་
བདུན་མཐོ་བ་དང་། སོར་མོ་རིང་བ་དང་། རྟིང་པ་ཡངས་པ་དང༌། སྐུ་ཆེ་ཞིང་དྲང་
བ་དང་། ཞབས་ལོང་བུ་མི་མངོན་པ་དང་། སྐུའི་སྤུ་གྱེན་དུ་ཕྱོགས་པ་དང་། བྱིན་
པ་རི་དྭགས་ཨེ་ན་ཡའི་ལྟ་བུ་དང་། ཕྱག་རིང་ཞིང་མཛེས་པ་དང་། འདོམས་ཀྱི་སྦ་
བ་སྦུབས་སུ་ནུབ་པ་དང་། མདོག་གསེར་འདྲ་བ་དང་། པགས་པ་འཇམ་པ་དང་།
སྤུ་རེ་རེ་ནས་གཡས་ཕྱོགས་སུ་འཁྱིལ་བ་དང་། ཞལ་མཛོད་སྤུས་བརྒྱན་པ་དང་།
- 126 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རོ་སྟོད་སེང་གེའི་འདྲ་བ་དང་། དཔུང་མགོ་ཤིན་ཏུ་ཟླུམ་པ་དང་། ཐལ་གོང་རྒྱས་
པ་དང་། རོ་བྲོ་བའི་མཆོག་མཁྱེན་པ་དང་། ཤིང་ནྱ་གྲོ་ཏ་ལྟར་ཆུ་ཞེང་གབ་པ་དང་།
དབུ་གཙུག་ཏོར་དང་ལྡན་པ་དང་། ལྗགས་རིང་ཞིང་མཛེས་པ་དང་། གསུང་ཚངས་
པའི་ དབྱངས་ དང་། འགྲམ་ པ་ སེང་ གེའི་ འདྲ་བ་ དང༌། ཚེམས་ དཀར་ བ་ དང༌།
ཚེམས་མཉམ་པ་དང་། ཚེམས་ཐགས་བཟང་བ་དང་། ཚེམས་བཞི་བཅུ་མངའ་བ་
དང༌། སྤྱན་མཐོན་མཐིང་དང་། རྫི་མ་བའི་ལྟ་བུ་སྟེ་སུམ་བཅུ་རྩ་གཉིས་སོ། །དཔེ་
བྱད་བཟང་པོ་བརྒྱད་ཅུ་ནི། སེན་མོ་ཟངས་ཀྱི་མདོག་ལྟ་བུ་དང་། སེན་མོ་མདོག་
སྣུམ་པ་དང་། སེན་མོ་མཐོ་བ་དང་། སོར་མོ་རྣམས་ཟླུམ་པ་དང་། སོར་མོ་རྣམས་
རྒྱས་ པ་དང༌། སོར་མོ་རྣམས་ བྱིན་གྱིས་ ཕྲ་བ་དང་། རྩ་མི་མངོན་ པ་ དང༌། རྩ་
འདུད་པ་མེད་པ་དང་། ལོང་བུ་མི་མངོན་པ་དང་། ཞབས་མི་མཉམ་པ་མེད་པ་
དང༌། སེང་གེའི་སྟབས་སུ་གཤེགས་པ་དང་། གླང་པོ་ཆེའི་སྟབས་སུ་གཤེགས་པ་
དང༌། ངང་པའི་སྟབས་སུ་གཤེགས་པ་དང་། ཁྱུ་མཆོག་གི་སྟབས་སུ་གཤེགས་པ་
དང༌། གཡས་ ཕྱོགས་ སུ་ ལྡོག་ཅིང་ གཤེགས་ པ་དང་། མཛེས་ པར་ གཤེགས་ པ་
དང༌། མི་ཡོ་བར་གཤེགས་པ་དང་། སྐུ་འཁྲིལ་བག་ཆགས་པ་དང་། སྐུ་བྱི་དོར་
བྱས་པ་ལྟ་བུ་དང་། སྐུ་རིམ་པར་འཚམ་པ་དང་། སྐུ་གཙང་ཞིང་རྣམ་པར་དག་
པ་དང་། སྐུ་འཇམ་པ་དང་། ཐུགས་དག་ཅིང་ སྐུ་རྣམ་པར་ དག་ པ་དང་། མཚན་
རྣམས་རྫོགས་པ་དང་། སྐུ་ཁོ་ལག་ཡངས་ཤིང་བཟང་བ་དང་། གོམ་པ་སྙོམས་པ་
དང༌། སྤྱན་རྣམ་པར་དག་པ་དང་། སྐུ་གཞོན་ཤ་ཅན་དང༌། སྐུ་ཞུམ་པ་མེད་པ་དང་།
སྐུ་རྒྱས་པ་དང༌། སྐུ་ཤིན་ཏུ་གྲིམས་པ་དང་། ཡན་ལག་དང་ཉིང་ལག་ཤིན་ཏུ་རྣམ་
པར་འབྱེས་པ་དང༌། གཟིགས་པ་རབ་རིབ་མེད་ཅིང་རྣམ་པར་དག་པ་དང༌། དཀུ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཟླུམ་པ་དང་། དཀུ་སྐབས་ཕྱིན་པ་དང་། དཀུ་མ་རྙོངས་པ་དང་། ཕྱལ་འཕྱང་ངེ་བ་
དང༌། ལྟེ་ བ་ ཟབ་ པ་ དང༌། ལྟེ་ བ་ གཡས་ ཕྱོགས་ སུ་འཁྱིལ་བ་ དང་
། ཀུན་ནས་
མཛེས་པ་དང་། ཀུན་ཏུ་སྤྱོད་པ་གཙང་བ་དང༌། སྐུ་ལ་སྨེ་བ་དང་གནག་བག་མེད་
པ་དང་། ཕྱག་ཤིང་བལ་ལྟར་འཇམ་པ་དང་། ཕྱག་གི་རི་མོ་མདངས་ཡོད་པ་དང༌།
ཕྱག་གི་རི་མོ་ཟབ་པ་དང༌། ཕྱག་གི་རི་མོ་རིང་བ་དང་། ཞལ་ཧ་ཅང་མི་རིང་བ་
དང་། མཆུ་བིམ་པ་ལྟར་དམར་བ་དང་། ལྗགས་གཉེན་པ་དང་། ལྗགས་སྲབ་པ་
དང༌། ལྗགས་དམར་བ་དང་། འབྲུག་གི་སྒྲ་དང་ལྡན་པ་དང་། གསུང་སྙན་ཅིང་
མཉེན་ལ་འཇམ་པ་དང་། མཆེ་བ་ཟླུམ་ པ་དང༌། མཆེ་བ་རྣོ་བ་དང་། མཆེ་བ་
དཀར་བ་དང༌། མཆེ་བ་མཉམ་པ་དང་། མཆེ་བ་བྱིན་གྱིས་ ཕྲ་བ་དང༌། ཤངས་
མཐོ་བ་དང༌། ཤངས་གཙང་བ་དང་། སྤྱན་ཡངས་པ་དང་། རྫི་མ་སྟུག་པ་དང་།
སྤྱན་དཀར་ནག་འབྱེས་ཤིང་པདྨའི་འདབ་མ་དྭངས་པ་ལྟ་བུ་དང་། སྨིན་ཚུགས་
རིང་བ་དང༌། སྨིན་མ་འཇམ་པ་དང༌། སྨིན་མ་སྣུམ་པ་དང༌། སྨིན་མའི་སྤུ་མཉམ་
པ་དང༌། ཕྱག་རིང་ཞིང་རྒྱས་པ་དང་། སྙན་མཉམ་པ་དང༌། སྙན་གྱི་དབང་པོ་མ་
ཉམས་པ་དང་། དཔྲལ་བ་ལེགས་པར་འབྱེས་པ་དང་། དཔྲལ་བ་དབྱེས་ཆེ་བ་དང་།
སྐུ་ཤིན་ཏུ་རྒྱས་པ་དང་། དབུ་སྐྲ་བུང་བ་ལྟར་གནག་པ་དང་། དབུ་སྐྲ་སྙུག་པ་དང་།
དབུ་སྐུ་འཇམ་པ་དང་། དབུ་སྐྲ་མ་འཛིངས་པ་དང་། དབུ་སྐྲ་མི་གཤོར་བ་དང་།
དབུ་སྐྲ་དྲི་ཞིམ་པ་དང་། ཕྱག་དང་ཞབས་དཔལ་གྱི་བེའུ་དང་། བཀྲ་ཤིས་དང་
གཡུང་དྲུང་འཁྱིལ་བས་བརྒྱན་པ་སྟེ་བརྒྱད་ཅུའོ། །དེ་སྐད་དུ་ཡང་། མཚན་ནི་སུམ་
ཅུ་ རྩ་ གཉིས་དང་། །དཔེ་བྱད་བརྒྱད་ཅུའི་བདག་ཉིད་འདི། །ཐེག་ཆེན་ཉེ་བར་
ལོངས་སྤྱོད་ཕྱིར། །ཐུབ་པའི་ལོངས་སྤྱོད་རྫོགས་སྐུར་བཞེད། །ཕྱག་ཞབས་འཁོར་
- 128 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལོའི་མཚན་དང་རུས་སྦལ་ཞབས། །ཕྱག་དང་ཞབས་སོར་དྲ་བས་འབྲེལ་བ་དང་། །
ཕྱག་ནི་ཞབས་བཅས་འཇམ་ཞིང་གཞོན་ཤ་ཆགས། །འདི་ཡི་སྐུ་ནི་བདུན་དག་
མཐོ་བ་དང༌། །སོར་མོ་རིང་དང་རྟིང་ཡངས་སྐུ་ཆེ་དང་། །ཞབས་འབུར་མི་མངོན་
སྤུ་ནི་གྱེན་དུ་ཕྱོགས། ། བྱིན་པ་ཨེ་ན་ཡ་འདྲའི་ཕྱག་རིང་མཛེས། །འདོམས་ཀྱི་སྦ་
བ་སྦུབས་སུ་ནུབ་པའི་མཆོག །པགས་པ་གསེར་མདོག་པགས་པ་སྲབ་པ་དང་། །
སྤུ་ནི་རེ་རེ་ནས་གཡས་ལེགས་འཁྲུངས་དང་། །ཞལ་མཛོད་སྤུས་བརྒྱན་རོ་སྟོད་
སེང་གེའི་འདྲ། །འདི་ཡི་དཔུང་པོའི་མགོ་ཟླུམ་ཐལ་གོང་རྒྱས། །འདི་ལ་རོ་མི་ཞིམ་
པའང་རོ་མཆོག་སྣང་། ། སྐུ་ནི་ནྱ་གྲོ་ཏ་ལྟར་ཆུ་ཞེང་གབ། །གཙུག་ཏོར་དབུར་
ལྡན་ལྗགས་རིང་མཛེས་པ་དང་། །ཚངས་དབྱངས་འགྲམ་པ་སེང་གེའི་འདྲ་དང་
ཚེམས། །ཤིན་ཏུ་དཀར་ དང་ ཚད་ མཉམ་ ཐགས་བཟང་ དང་། ། གྲངས་ནི་བཞི་
བཅུ་ཐམ་པ་ཚང་བ་དང༌། །སྤྱན་ནི་མཐོན་མཐིང་སྤྱན་རྫི་བ་མཆོག་གི །འདྲ་བ་
འདི་དག་སུམ་ཅུ་རྩ་གཉིས་མཚན།། འདི་ལ་མཚན་ནི་གང་གང་གི །སྒྲུབ་པར་
བྱེད་པའི་རྒྱུ་གང་ཡིན། །དེ་དང་དེ་ནི་རབ་རྫོགས་པས། །མཚན་ནི་འདི་དག་ཡང་
དག་ འགྲུབ། །བླ་ མ་ སྐྱེལ་ ལ་ སོགས་ པ་ དང༌། །ཡང་ དག་ བླངས་ པ་ བརྟན་ པ་
དང༌། །བསྡུ་བ་བསྟེན་དང་གྱ་ནོམ་པའི། དངོས་པོ་སྦྱིན་དང་གསང་བྱ་བ། །ཐར་
པར་བྱེད་དང་དགེ་བ་ནི། །ཡང་དག་བླངས་པ་སྤེལ་ལ་སོགས། །སྒྲུབ་བྱེད་རྒྱུ་ཡི་
མཚན་ཉིད་དོ། །མདོ་ལས་ཇི་སྐད་འབྱུང་བ་བཞིན། །ཐུབ་པའི་སེན་མོ་ཟངས་
མདོག་དང་། །མདོག་སྣ་མཐོ་དང་སོར་མོ་རྣམས། །ཟླུམ་རྒྱས་ བྱིན་གྱིས་ ཕྲ་བ་
དང༌། །རྩ་ མི་ མངོན་ དང༌ འདུད་ པ་ མེད། །ལོང་ བུ་ མི་ མངོན་ ཞབས་ མཉམ་
དང་། །སེང་གེ་གླང་ཆེན་བྱ་དང་ནི། ཁྱུ་ མཆོག་སྟབས་གཤེགས་ གཡས་ ཕྱགས་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དང༌། །མཛེས་གཤེགས་དྲང་དང་འཁྲིལ་བག་ཆགས། །བྱི་དོར་བྱས་འདྲ་རིམ་པར་
འཚམ། །གཙང་ དང་ འཇམ་དང༌ དག་ པའི་ སྐུ། །མཚན་ནི་ཡོངས་ སུ་ རྫོགས་ པ་
དང་། །སྐུ་ཡི་ཁོ་ལག་ཡངས་ཤིང་བཟང་། །གོམ་སྙོམས་པ་དང་སྤྱན་གཉིས་ནི། །
དག་ དང་ གཞོན་ཤ་ཅན་ཉིད་དང༌། །སྐུ་ ཞུམ་མེད་དང༌ རྒྱས་ པ་ དང༌། །ཤིན་ཏུ་
གྲིམས་པའི་སྐུ་ཉིད་དང་། །ཡན་ལག་ཤིན་ཏུ་རྣམ་འབྱེས་དང་། །གཟིགས་པ་སྒྲིབ་
མེད་དག་པ་དང་། །དཀུ་ཟླུམ་སྐབས་ཕྱིན་མ་རྙོངས་དང་། །འཕྱང་ངེ་བ་དང་ལྟེ་བ་
ནི། །ཟབ་དང་ གཡས་ ཕྱོགས་འཁྱིལ་བ་དང་། །ཀུན་ ནས་ ལྟ་ན་ སྡུག་ པ་དང༌། །
ཀུན་སྤྱོད་གཙང་དང་ སྐུ་ལ་ནི། །རྨེ་བ་གནག་བག་མེད་པ་དང་། །ཕྱག་ནི་ཤིང་
བལ་ལྟར་འཇམ་དང༌། །ཕྱག་རིས་མདངས་ཡོད་ཟབ་རིང་དང་། །ཞལ་ནི་ཧ་ཅང་
མི་རིང་དང༌། །མཆུ་ནི་བིམ་པ་ལྟར་དམར་དང༌། །ལྗགས་མཉན་པ་དང་སྲབ་པ་
དང༌། །དམར་ དང་ འབྲུག་གི་སྒྲ་ ཉིད་དང་། །གསུང་མཉེན་ འཇམ་ དང་ མཆེ་ བ་
ཟླུམ། །རྣོ་དང་དཀར་དང་མཉམ་པ་དང་། །བྱིན་གྱིས་ཕྲ་དང་ཤངས་མཐོ་དང་། །
མཆོག་ཏུ་དག་པ་དག་དང་ནི། །སྤྱན་ཡངས་པ་དང་རྫི་མ་སྟུག །པད་མའི་འདབ་
མ་འདྲ་བ་དང་། །སྨིན་ཚུགས་རིང་དང་འཇམ་པ་དང༌། །སྣུམ་དང་སྤུ་ནི་མཉམ་པ་
དང༌། །ཕྱག་ རིང་ རྒྱས་ དང་ སྙན་ མཉམ་ དང༌ ། །ཉམས་ པ་རྣམ་ པར་ སྤངས་ པ་
དང༌། །དཔྲལ་པ་ལེགས་པར་འབྱེས་པ་དང་། །དབྱེས་ཆེ་བ་དང་དབུ་རྒྱས་དང་། །
དབུ་ སྐྲ་བུང་བ་ལྟར་གནག་དང་། །སྟུག་ དང་ འཇམ་ དང་མ་འཛིངས་དང༌། །མི་
གཤོར་དྲི་ཞིམ་སྐྱེས་བུ་ཡི། །ཡིད་ནི་འཕྲོག་པར་བྱེད་པ་དང་། །དཔལ་གྱི་བེའུ་དང་
བཀྲ་ཤིས་ནི། །སངས་རྒྱས་དཔེ་བྱད་བཟང་པོར་བཞེད། །ཅེས་གསུངས་པ་ལྟར་
- 130 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
སྤྲུལ་སྐུ་འཕྲིན་ལས་དང་བཅས་པ་ལ་གཉིས། །སྤྲུལ་པའི་སྐུ་བསྟན་པ་
དང་། འཕྲིན་ལས་བསྟན་པའོ། །དང་པོ་སྤྲུལ་པའི་སྐུ་ལ་གཞུང་འདིར་མཆོག་གི་
སྤྲུལ་སྐུའི་དབང་དུ་མཛད་དེ་དབྱེ་བ་མ་གསུངས་སོ། །གཉིས་པ་འཕྲིན་ལས་ལ་
ཉེར་བདུན་གསུངས་ཏེ། འཕྲིན་ལས་ཉི་ཤུ་རྩ་བདུན་ནི། དམྱལ་བ་ལ་སོགས་པའི་
སྡུག་བསྔལ་ཞི་བར་མཛད་ནས་མངོན་མཐོ་ལ་བཀོད་པའི་རྗེས་སུ་ཐར་པ་དོན་
གཉེར་གྱི་བསམ་པ་ལ་འདོད་པའི་འཕྲིན་ལས་དང་། ཚོགས་ལམ་ལ་ཁྲིད་དེ་བསྡུ་
བའི་དངོས་པོ་བཞི་ལ་འགོད་པའི་འཕྲིན་ལས་དང་། ཀུན་ནས་ཉོན་མོངས་ཕྱོགས་
གཉིས་དང་རྣམ་བྱང་ཕྱོགས་གཉིས་ཏེ་བདེན་པ་བཞི་ཤེས་པ་ལ་འགོད་པའི་འཕྲིན་
ལས་དང༌། སེམས་ཅན་རྣམས་ཀྱི་དོན་དུ་བྱང་ཆུབ་ཏུ་སེམས་བསྐྱེད་པ་ལ་འགོད་
པའི་འཕྲིན་ལས་དང་། རྒྱས་སྲས་ཀྱི་སྤྱོད་པ་ཕར་ཕྱིན་དྲུག་ལ་འགོད་པའི་འཕྲིན་
ལས་དང་། དོན་གཉིས་སྒྲུབ་ཕྱིར་སངས་རྒྱས་ཀྱི་ལམ་དགེ་བ་བཅུ་ལ་འགོད་པའི་
འཕྲིན་ ལས་ དང༌། ཆོས་ རྣམས་ རང་ བཞིན་ གྱིས་ སྟོང་ པའི་ གནས་ ལུགས་ ལ་
དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་བསྐྱེད་དེ་སྦྱོར་ལམ་ལ་འགོད་
པའི་འཕྲིན་ལས་དང་། གནས་ལུགས་གཉིས་སྣང་ཟད་དེ་མངོན་སུམ་དུ་མཐོང་
ཤིང་སྦྱིན་པའི་ཕར་ཕྱིན་རྫོགས་པར་བྱེད་པ་ས་དང་པོ་ལ་འགོད་པའི་འཕྲིན་ལས་
དང༌། ཆོས་ཐམས་ཅད་མིང་ཙམ་བརྡ་ཙམ་དུ་རྟོགས་ཏེ་ཚུལ་ཁྲིམས་ཀྱི་ཕར་ཕྱིན་
དང་བཟོད་པའི་ཕར་ཕྱིན་དང་བརྩོན་འགྲུས་ཀྱི་ཕར་ཕྱིན་དང་བསམ་གཏན་གྱི་
ཕར་ཕྱིན་རྣམས་རྫོགས་པར་བྱེད་པ་ས་གཉིས་པ་དང༌། ས་གསུམ་པ་དང་། ས་
བཞི་པ་དང་། ས་ལྔ་པ་རྣམས་ལ་རིམ་གྱིས་འགོད་པའི་འཕྲིན་ལས་དང་། བདེན་
པའི་དམིགས་པ་མེད་པར་རྟོགས་ཏེ་ཤེས་རབ་ཀྱི་ཕར་ཕྱིན་རྫོགས་པར་བྱེད་པ་ས་
131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དྲུག་པ་ལ་འགོད་པའི་འཕྲིན་ལས་དང་། ལུས་ཅན་རྣམས་ཡོངས་སུ་སྨིན་པར་བྱེད་
པ་ཐབས་མཁས་ཀྱི་ཕར་ཕྱིན་རྫོགས་པར་བྱེད་པ་ས་བདུན་པ་ལ་འགོད་པའི་
འཕྲིན་ལས་དང༌། དམན་ལམ་དུ་མི་ལྟུང་བར་ངེས་པའི་བྱང་ཆུབ་སེམས་དཔའི་
ལམ་སྟོབས་ཀྱི་ཕར་ཕྱིན་རྫོགས་པར་བྱེད་པ་ས་བརྒྱད་པ་ལ་འགོད་པའི་འཕྲིན་
ལས་དང༌། མངོན་པར་ཞེན་པ་ལྡོག་པ་བདེན་འཛིན་ས་བོན་དང་བཅས་པ་སྤངས་
པའི་ས་བརྒྱད་པའི་ཡེ་ཤེས་དངོས་གཞི་ལ་འགོད་པའི་འཕྲིན་ལས་དང་། སྨོན་
ལམ་གྱི་ཕར་ཕྱིན་རྫོགས་ཏེ་བྱང་ཆུབ་ཐོབ་པའི་མཛད་པ་སྟོན་ནུས་པ་ས་དགུ་པ་ལ་
འགོད་པའི་འཕྲིན་ལས་དང༌། ཡེ་ཤེས་ཀྱི་ཕ་རོལ་ཏུ་ཕྱིན་པ་རྫོགས་པར་བྱེད་པ་ས་
བཅུ་པ་ལ་བཀོད་དེ་སངས་རྒྱས་ཀྱི་ཞིང་རྣམ་པར་དག་པར་སྦྱོང་བ་དང༌། འོད་
ཟེར་ཆེན་པོའི་དབང་བསྐུར་ཐོབ་པ་ལ་འགོད་པའི་འཕྲིན་ལས་དང་། སྐྱེ་བ་ཕྱི་
མར་འཚང་རྒྱ་བར་ངེས་པ་སྐྱེ་བ་གཅིག་ཐོགས་ཀྱི་སེམས་དཔའི་ས་ལ་འགོད་པའི་
འཕྲིན་ལས་དང་། སེམས་ཅན་གྱི་དོན་ཚད་མེད་པ་བྱེད་ནུས་པ་གཞན་དོན་ལྷུན་
གྱིས་གྲུབ་པ་སངས་རྒྱས་རྣམས་དང་མཛད་ པ་མཉམ་པ་ལྟ་བུ་ལ་འགོད་པའི་
འཕྲིན་ལས་དང༌། ཕྱོགས་བཅུའི་སངས་རྒྱས་རྣམས་བསྟེན་ཅིང་མཆོད་པ་སོགས་
ཡོན་ཏན་ཚད་མེད་པ་དང་ལྡན་ཞིང་རྫོགས་སྨིན་སྦྱང་གསུམ་གྱི་སྤྱོད་པ་རྫོགས་
པར་བྱེད་པ་ལ་འགོད་པའི་འཕྲིན་ལས་དང་། སྲིད་པ་ཐ་མ་ལ་ཚེ་འདིར་བྱང་ཆུབ་
ཐོབ་པའི་ཡན་ལག་རྫོགས་པའི་བྱང་ཆུབ་ཀྱི་ཡོན་ཏན་མཐའ་དག་རྫོགས་པ་ལ་
འགོད་པའི་འཕྲིན་ལས་དང་། མངོན་མཐོ་དང་ངེས་ལེགས་ཀྱི་ལས་འབྲས་ཕྲ་ཞིང་
ཕྲ་བ་ཆུད་མི་ཟ་བས་ཚོགས་གཉིས་ཀྱི་འབྲས་བུ་རྫོགས་བྱང་དངོས་འབྱིན་པ་ལ་
འགོད་པའི་འཕྲིན་ལས་དང་། བདེན་བཞིའི་དངོས་པོ་ཐམས་ཅད་ཡང་དག་པ་ཇི་
- 132 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ལྟ་བ་བཞིན་དུ་མངོན་སུམ་དུ་མཐོང་བ་ལ་འགོད་པའི་འཕྲིན་ལས་དང༌། ཕྱིན་ཅི་
ལོག་བཞི་པོ་ཐམས་ཅད་ཟད་པར་སྤངས་པ་ལ་འགོད་པའི་འཕྲིས་ལས་དང༌།
ཕྱིན་ཅི་ལོག་གི་གཞི་དངོས་པོ་རྣམས་བློས་བཏགས་ཙམ་ལས་བདེན་པར་མེད་
པའི་ཚུལ་རྟོགས་པ་ལ་འགོད་པའི་འཕྲིན་ལས་དང་། ས་བཅུའི་རྣམ་བྱང་གློ་བུར་དྲི་
བྲལ་གྱི་ཁྱད་པར་དུ་བྱས་པ་ལ་འགོད་པའི་འཕྲིན་ལས་དང་། སངས་རྒྱས་ཀྱི་རྒྱུ་
ཚོགས་ཐམས་ཅད་ཚང་བ་ལ་འགོད་པའི་འཕྲིན་ལས་དང་། འདུས་བྱས་འཁོར་བ་
དང་འདུས་མ་བྱས་མྱང་འདས་ཀྱིས་བསྡུས་པའི་ཆོས་ཐམས་ཅད་དོན་དམ་པར་ཐ་
དད་དུ་ཡོངས་སུ་མི་ཤེས་པར་མཉམ་པ་ཉིད་དུ་རྟོགས་པ་ལ་འགོད་པའི་འཕྲིན་
ལས་དང་། ས་ལམ་མཐར་ཕྱིན་ནས་འབྲས་བུ་མཐར་ཐུག་མི་གནས་པའི་མྱ་ངན་
ལས་འདས་པ་ལ་འགོད་པའི་འཕྲིན་ལས་ཏེ་ཉེར་བདུན་ནོ། །དེ་སྐད་དུ་ཡང་།
གང་གིས་སྲིད་པ་ཇི་སྲིད་བར། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་
པའི་སྐུ་དེ་ནི། །ཐུབ་ པའི་ སྤྲུལ་ སྐུ་ རྒྱུན་མི་ཆད། །དེ་བཞིན་ འཁོར་བ་ ཇི་ སྲིད་
འདིའི། །ལས་ནི་རྒྱུན་མི་ཆད་པར་འདོད། །འགྲོ་རྣམས་ཞི་བའི་ལས་དང་ནི། །
བསྡུ་རྣམ་བཞི་ལ་འགོད་པ་དང༌། །ཀུན་ནས་ཉོན་མོངས་བཅས་པ་དང་། །རྣམ་
པར་བྱང་བ་རྟོགས་པ་དང༌། །སེམས་ཅན་རྣམས་དོན་ཇི་བཞིན་གྱི། །དོན་དང་ཕ་
རོལ་ཕྱིན་དྲུག་དང་། །སངས་རྒྱས་ལམ་དང་རང་བཞིན་གྱིས། །སྟོང་པ་ཉིད་དང་
གཉིས་ ཟད་དང་། །བརྡ་ དང༌ དམིགས་ པ་ མེད་ པ་ དང་། །ལུས་ ཅན་ རྣམས་ ནི་
ཡོངས་ སྨིན་ དང༌། །བྱང་ ཆུབ་ སེམས་ པའི་ ལམ་ དང་ནི། །མངོན་ པར་ ཞེན་ པ་
བཟློག་པ་དང་། །བྱང་ཆུབ་ཐོབ་དང་སངས་རྒྱས་ཞིང་། །རྣམ་པར་དག་དང་ངེས་
པ་དང་། །སེམས་ཅན་དོན་ནི་ཚད་མེད་དང་། །སངས་རྒྱས་བསྟེན་སོགས་ཡོན་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཏན་དང༌། །བྱང་ཆུབ་ཡན་ལག་ལས་རྣམས་ནི། །ཆུད་མི་ཟ་དང་བདེན་མཐོང་
དང་། །ཕྱིན་ཅི་ལོག་ནི་སྤངས་པ་དང་། །དེ་གཞི་མེད་པའི་ཚུལ་དང་ནི། །རྣམ་པར་
བྱང་དང་ཚོགས་དང་ནི། །འདུས་བྱས་འདུས་མ་བྱས་པ་ལ། །ཐ་དད་ཡོངས་སུ་མི་
ཤེས་དང་། །མྱ་ངན་འདས་ལ་དགོད་པ་སྟེ། །ཆོས་ཀྱི་སྐུ་ཡི་འཕྲིན་ལས་ནི། །རྣམ་
པ་ཉི་ཤུ་བདུན་དུ་བཞེད། །ཅེས་གསུངས་པ་ལྟར་རོ། ། །
གཉིས་པ་ཚིག་དོན་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་
ཆེ་འདིའི་དོན་བརྗོད་བྱ་དངོས་པོ་བརྒྱད་དུ་འདུ་བ་ལས་རྫས་སུ་རིག་པར་བྱེད་པ་
ཞེས་བྱ་བ་སེམས་བསྐྱེད་ནས་ངེས་འབྱུང་སྒྲུབ་པའི་བར་རྣམ་མཁྱེན་མཚོན་བྱེད་ཀྱི་
ཆོས་བཅུ་དང༌། རྣམ་པར་སྤྱོད་པ་ཞེས་བྱ་བ་ལམ་ཤེས་ཀྱི་ཡན་ལག་ནས་རྣམ་དག་
སྒོམ་ལམ་གྱི་བར་ལམ་ཤེས་མཚོན་བྱེད་ཀྱི་ཆོས་བཅུ་གཅིག་དང་འཇུག་པ་ཞེས་བྱ་
བ་ཤེས་པས་སྲིད་ལ་མི་གནས་པ་ནས་ཉན་ཐོས་ཀྱི་མཐོང་ལམ་གྱི་བར་གཞི་ཤེས་
མཚོན་བྱེད་ཀྱི་ཆོས་དགུ་དང་རྟོགས་པར་བྱེད་པ་ཞེས་བྱ་བ་རྣམ་པ་ནས་ཐབས་
མཁས་སྦྱོར་བའི་བར་རྣམ་ རྫོགས་ སྦྱོར་བ་དང་། སེམས་པ་ཞེས་བྱ་བ་རྩེ་མོའི་
རྟགས་ནས་བསལ་བྱ་ལོག་སྒྲུབ་བསྟན་པའི་བར་རྩེ་མོའི་སྦྱོར་བ་དང་། འཇལ་བ་
ཞེས་བྱ་བ་མཐར་གྱིས་པ་བཅུ་གསུམ་དང་། ཉེ་བར་རྟོག་པ་ཞེས་བྱ་བ་སྐད་ཅིག་
མའི་སྦྱོར་བ་བཞི་སྟེ། ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པའི་མན་
ངག་དགེ་བའི་བཤེས་གཉེན་གྱིས་ཞལ་ཐོས་པར་བྱས་ལ་ཐོས་པའི་དོན་ལ་ཚུལ་
བཞིན་དུ་བསམས་ཏེ་ངེས་པ་རྙེད་པར་བྱ། ཇི་ལྟར་ངེས་པའི་དོན་རྣམས་རྒྱུད་ལ་
སྦྱར་ཏེ་བླ་མ་ཐུབ་པའི་དབང་པོ་ལ་དད་གུས་སྒོམ་བཞིན་པའི་ངང་ནས་གཡོ་སྒྱུ་
དང་། ལེ་ལོ་དང༌། རློམ་སེམས་དང༌། བདག་བསྟོད་གཞན་སྨོད་སོགས་ སྤྱོད་པ་
- 134-



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ངན་པ་དང༌། བདག་དང་བདག་གིར་འཛིན་པའི་རྣམ་རྟོག་ངན་པ་རྣམས་དང༌།
རྙེད་བཀུར་ལ་ཆགས་པ་སོགས་འཁོར་བའི་ཕུན་ཚོགས་ལ་ཆགས་པའི་བསམ་
སྦྱོར་ངན་པ་ཐམས་ཅད་སྤངས་ཏེ། དབེན་པའི་གནས་སུ་ཚེ་འདིའི་གཉེན་མདུན་
སོགས་སྐྱེ་བོ་ངན་པ་དང་འགྲོགས་འདྲིས་སྤང་ལ་གཉིད་རྨུགས་སོགས་སྒྲིབ་པ་
ལྔའི་དབང་དུ་མ་སོང་བར་ངེས་འབྱུང་དང་བྱང་ཆུབ་ཀྱི་སེམས་ཤུགས་དྲག་པོས་
རྒྱུད་བསྐུལ་ནས་ཐུན་དངོས་གཞི་དང་ཐུན་མཚམས་ཐམས་ཅད་དུ་རྩེ་གཅིག་ཏུ་
འདུན་པའི་སེམས་ཀྱིས་ཡིད་ལ་བྱེད་ཅིང་གུས་པ་དང་རྟག་ཏུ་སྦྱོར་བའི་བརྩོན་
འགྲུས་ཤུགས་དྲག་པོས་རྒྱུན་མ་ཆད་པར་ཉམས་སུ་བླངས་ན་འབྲས་བུ་མྱུར་དུ་
ཐོབ་པར་འགྱུར་ཏེ་ཡོན་ཏན་ཐམས་ཅད་ཡོངས་སུ་རྫོགས་པ་ཡེ་ཤེས་ཆོས་སྐུ་དང་།
ངོ་བོ་ཉིད་སྐུ་གཉིས་དང༌། སྣོད་དག་པ་སངས་རྒྱས་ཀྱི་ཞིང་བླ་ན་མེད་པ་དང་།
ལུས་ཡོངས་སུ་དག་པ་མཚན་དཔེས་སྤྲས་པའི་ལོངས་སྤྱོད་རྫོགས་པའི་སྐུ་དང༌།
སྤྲུལ་པའི་སྐུ་མཛད་པ་འཕྲིན་ལས་ཉེར་བདུན་དང་བཅས་པ་སངས་རྒྱས་ཀྱི་ཆོས་
རྣམས་ཡོངས་སུ་རྫོགས་པ་རྙེད་དཀའ་བ་མིན་པར་རྒྱུ་མ་ཚང་བ་མེད་པ་ལས་
འབྲས་བུ་འབྱུང་བ་རྟེན་འབྲེལ་གྱི་ཆོས་ཉིད་ཡིན་པས་སྔར་བཤད་པའི་འབྲས་བུ་
སྐུ་བཞི་འཕྲིན་ལས་དང་བཅས་པ་ངེས་པར་འགྲུབ་པར་འགྱུར་རོ་ཞེས་པའོ། །དེ་
ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱད་པ་མངོན་རྟོགས་རྒྱན་དང་
སྦྱར་ཏེ་བརྗོད་བྱ་དངོས་པོ་བརྒྱད་དོན་བདུན་ཅུར་དབྱེ་བ་ལས། འབྲས་བུ་ཆོས་སྐུ་
མཛད་པ་དང་བཅས་པ་མངོན་རྟོགས་རྒྱན་དང་སྦྱར་ཏེ་བསྟན་པའོ། །དངོས་པོ་
བརྒྱད་ ལས་ ཆོས་ སྐུ་ འཕྲིན་ལས་ དང་ བཅས་ པ་ བསྟན་ པའི་ སྐབས་ ཏེ་ བརྒྱད་
བྱ
པའོ།། །།
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྩ་བའི་གསུམ་པ་དེ་ཐམས་ཅད་ཀྱི་རྩ་བ་དགེ་བའི་བཤེས་གཉེན་ཚུལ་
བཞིན་དུ་བསྟེན་པ་ལ་རག་ལས་སོ་ཞེས་འདོམས་པའི་ཕྱིར་རྒྱལ་སྲས་རྟག་ཏུ་ངུའི་
རྟོགས་ བརྗོད་ བཤད་ པ་ ལ་ གཉིས། མདོར་ བསྟན་ པ་ དང༌། རྒྱས་ པར་ བཤད་
པའོ། །དང་ པོ་ སྟོན་ པར་ བྱེད་ པ་ལ། རབ་འབྱོར། གཞན་ཡང་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་ཅི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་ངུ་
གང་ ད་ ལྟར་དེ་བཞིན་ གཤེགས་པ་དགྲ་བཅོམ་ པ་ ཡང་ དག་ པར་ རྫོགས་ པའི་
སངས་རྒྱས་སྒྲ་དབྱངས་མི་ཟད་པར་སྒྲོགས་པའི་དྲུང་ན་ཚངས་པར་སྤྱད་པ་སྤྱོད་པ་
དེས་ཡོངས་སུ་བཙལ་བ་དེ་བཞིན་དུ་ཡོངས་སུ་བཙལ་བར་བྱའོ། །ཞེས་གསུངས།
འདིའི་དོན་ནི། ཤེར་ཕྱིན་ཀྱི་མདོ་སྡེ་རིན་པོ་ཆེ་འདིའི་དོན་བརྗོད་བྱ་དངོས་པོ་
བརྒྱད་ཀྱིས་བསྡུས་པའི་ལམ་གྱི་ལུས་ཡོངས་སུ་རྫོགས་པ་ལ་སློབ་པར་འདོད་པ་
རྣམས་ཀྱིས་རྒྱལ་སྲས་རྟག་ཏུ་ངུས་སྔོན་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་ལམ་
གྱི་ལུང་ཡོངས་སུ་རྫོགས་པ་ལ་སློབ་པའི་ཚེ་ལམ་གྱི་རྩ་བ་དགེ་བའི་བཤེས་གཉེན་
ཇི་ལྟར་བསྟེན་པ་དང་། ཤེར་ཕྱིན་གྱིས་མདོའི་དོན་ཇི་ལྟར་བཙལ་བ་དང་། ཉམས་
ལེན་ཇི་ལྟར་མཛད་པ་དེ་ལྟར་དུ་སློབ་དགོས་སོ་ཞེས་བསྟན་པ་ཡིན་ནོ། །
གཉིས་པ་རྒྱས་པར་བཤད་པ་ལ་ལྔ། རྒྱལ་སྲས་རྟག་ཏུ་ངུའི་རྣམ་ཐར་ལྟར་
ལེགས་ཚོགས་ཐམས་ཅད་ཀྱི་རྩ་བ་ལམ་མ་ནོར་བར་སྟོན་པའི་བཤེས་གཉེན་དམ་
པ་བསམ་སྦྱོར་ གཉིས་ཀྱིས་ཚུལ་བཞིན་དུ་ བསྟེན་དགོས་སོ་ཞེས་གདམས་པ།
དགེ་བའི་བཤེས་གཉེན་ཚུལ་བཞིན་དུ་བསྟེན་པའི་མཐུ་ལས་ཆོས་རྒྱུན་གྱི་ཏིང་ངེ་
འཛིན་སོགས་ཡོན་ཏན་གོང་མ་རྣམས་ཐོབ་པར་འགྱུར་རོ་ཞེས་བསྟན་པ་དང་།
དགེ་བའི་བཤེས་གཉེན་ཚུལ་བཞིན་དུ་བསྟེན་པའི་མཐུ་ལས་གནས་ལུགས་ལ་
- 136 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་སྟེ་མོས་སྤྱོད་ཀྱི་སའི་ཡོན་
ཏན་ ཐམས་ ཅད་ འཐོབ་ པར་ འགྱུར་ བར་ བསྟན་ པ། དགེ་བའི་ བཤེས་ གཉེན་
བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པ་ལས་ཐེག་པ་ཆེན་པོའི་མཐོང་
ལམ་ཐོབ་ནུས་པར་བསྟན་པ། དགེ་བའི་བཤེས་གཉེན་བསམ་སྦྱར་གཉིས་ཀྱིས་
ཚུལ་བཞིན་དུ་བསྟེན་པ་ལས་བྱང་ཆུབ་ཀྱི་ཡན་ལག་རྣམས་ཀྱང་རྫོགས་པར་བྱེད་
ནུས་པར་བསྟན་པའོ། །དང་པོ་སྟོན་པར་བྱེད་པ་ལ། དེ་སྐད་ཅེས་བཀའ་སྩལ་པ་
དང་། བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་
ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་
ངུས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཚོལ་བ་ན་ཅི་ ལྟར་ཡོངས་སུ་བཙལ་
ལགས། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་ཚེ་དང་ལྡན་པ་རབ་
འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར། བྱང་ཆུབ་སེམས་དཔའ་
སེམས་དཔའ་ཆེན་པོ་རྟག་ཏུ་ངུ་སྔོན་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་
འཚོལ་བ་ན་ལུས་ལ་ཆེད་ཆེར་མི་བྱེད་སྲོག་ལ་མི་ལྟ་རྙེད་པ་དང་བཀུར་སྟི་དང་
ཚིགས་སུ་བཅད་པ་དག་ལ་མི་གནས་པར་ཡོངས་སུ་བཙལ་བས་ཡོངས་སུ་བཙལ་
ཏོ། །ཞེས་པ་ནས། དགེ་བའི་བཤེས་གཉེན་གང་ཆོས་ཐམས་ཅད་སྟོང་པ་ཉིད་དང་
མཚན་མ་མེད་པ་དང་སྨོན་པ་མེད་པ་དང་མ་བྱུང་བ་དང་མ་སྐྱེས་པ་དང་མ་འགག་
པ་དང་དངོས་པོ་མེད་པར་ཆོས་རྣམས་སྟོན་པ་དག་ལ་ཁྱོད་ཀྱིས་བསྙེན་པར་བྱ་
གུས་ པར་ བྱ་བསྙེན་བཀུར་ བྱའོ། །ཞེས་ པའི་བར་ གསུངས། དོན་ནི། བྱང་ ཆུབ་
ལམ་གྱི་རིམ་པ་ལ་བློ་སྦྱོང་བའི་ཚེ་རྒྱལ་སྲས་རྟག་ཏུ་ངུས་ཇི་ལྟར་འཁོར་བའི་ཕུན་
ཚོགས་གང་ལ་ཡང་མ་ཆགས་པར་ཐར་པ་དང་ཐམས་ཅད་མཁྱེན་པ་བསྒྲུབ་པ་ལ་
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྩེ་གཅིག་པའི་བསམ་པ་བརྟན་པོས་མི་དགེ་བའི་བཤེས་གཉེན་དང་སྡིག་པའི་
གྲོགས་པོ་དག་ཡོངས་སུ་སྤངས་ལ་ལམ་མ་ནོར་བར་སྟོན་པའི་དགེ་བའི་བཤེས་
གཉེན་ཞིག་འབད་པ་དུ་མས་བཙལ་ལ། རྙེད་པ་ན་དུས་རྟག་ཏུ་འབྲལ་བ་མེད་
པར་ བསམ་ སྦྱོར་ གཉིས་ ཀྱིས་ཚུལ་བཞིན་དུ་ བསྟེན་ དགོས་ སོ་ ཞེས་ འདོམས་
པའོ། ། །
གཉིས་པ་དགེ་བའི་བཤེས་གཉེན་ཚུལ་བཞིན་དུ་བསྟེན་པའི་མཐུ་ལས་
ཆོས་རྒྱུན་གྱི་ཏིང་ངེ་འཛིན་སོགས་ཡོན་ཏན་གོང་མ་རྣམས་ཐོབ་པར་འགྱུར་རོ། །
ཞེས་བསྟན་པ་ནི། རིགས་ཀྱི་བུ། ཁྱོད་ཀྱིས་དེ་ལྟར་བསྒྲུབས་ན་རིང་པོ་མི་ཐོགས་
པར་ཤེས་རབ་ཀྱི་ཕ་རོལ་ཏུ་ཕྱིན་པ་གླེགས་བམ་དུ་ཆུད་པའམ་དགེ་སློང་ཆོས་སྨྲ་
བའི་ལུས་ལ་ཡོད་པ་ཐོས་པར་འགྱུར་ཏེ། རིགས་ཀྱི་བུ་གང་ལས་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་ཐོས་པ་དེ་ལ་ཁྱོད་ཀྱིས་སྟོན་པར་འདུ་ཤེས་བསྐྱེད་པར་བྱ་ཞིང་
ཁྱོད་ཀྱིས་བྱས་པ་བཟོ་བ་དང་བྱས་པ་ཚོར་བར་བྱ་སྟེ། ཞེས་པ་ནས། རིགས་ཀྱི་བུ་
ཁྱོད་ཉིན་མཚན་དུ་ཡིད་ལ་བྱེད་པ་རྒྱུན་མ་བཅད་པར་བསྐྱེད་པས་སོང་ཞིག་དང་
རིང་པོར་མི་ཐོགས་པར་ཤེས་རབ་ཀྱི་ཕ་རོལ་ཏུ་ཕྱིན་པ་ཐོབ་འགྱུར་རོ། །ཞེས་པའི་
བར་གསུངས། དོན་ནི་རྒྱལ་སྲས་རྟག་ཏུ་ངུས་ལུས་དང་སྲོག་ལ་ཡང་མ་གཟིགས་
པར་ཤེར་ཕྱིན་འཚོལ་བའི་ཚེ་ཤེར་ཕྱིན་ཟབ་མོའི་དོན་སྟོན་པའི་བཤེས་གཉེན་
དམ་པ་ཚུལ་བཞིན་དུ་བསྟེན་པའི་བསམ་སྦྱོར་ཤུགས་དྲག་ཏུ་མཛད་ཅིང་། བྱང་
ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་ཤུགས་དྲག་སྒོམ་པའི་མཐུས་ཆོས་རྒྱུན་
གྱི་ཏིང་ངེ་འཛིན་ཐོབ་སྟེ་མཆོག་གི་སྤྲུལ་སྐུའི་ཞལ་མཐོང་ནས་དེ་ལས་གདམས་པ་
དང་རྗེས་སུ་བསྟན་པ་ཐོབ་པ་ལྟར་སྔོན་བྱུང་གི་རྣམ་ཐར་གདུལ་བྱའི་ཉམས་ལེན་
- 138 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དུ་སྦྱར་ཏེ་ངེས་འབྱུང་དང་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་རྣམས་
ཤུགས་དྲག་ཏུ་སྒོམ་ཞིང་། ལམ་དེ་རྣམས་ཀྱི་རྩ་བ་དགེ་བའི་བཤེས་གཉེན་མཚན་
ཉིད་ཚང་བ་ཞིག་ལ་སངས་རྒྱས་སུ་མོས་ཏེ་གསོལ་བ་ཤུགས་དྲག་ཏུ་བཏབ་ན་རྒྱལ་
སྲས་རྟག་ཏུ་ངུ་ལ་ཇི་ལྟར་ཐོབ་པ་དེ་ལྟར་དུ་སངས་རྒྱས་ཀྱི་ཞལ་མཐོང་བ་སོགས་
ཡོན་ཏན་གོང་མ་རྣམས་མྱུར་དུ་འཐོབ་པར་འགྱུར་རོ་ཞེས་བསྟན་ཏོ། །
གསུམ་པ་དགེ་བའི་བཤེས་གཉེན་ཚུལ་བཞིན་ཏུ་བསྟེན་པའི་མཐུ་ལས་
གནས་ལུགས་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་སྟེ་མོས་
སྤྱོད་ཀྱི་སའི་ཡོན་ཏན་ཐམས་ཅད་ཐོབ་པར་འགྱུར་བར་བསྟན་པ་ནི། དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་དུས་དེ་ཐོས་ནས་དགའ་མགུ་ཡི་
རངས་རབ་ཏུ་མགུ་ཞིང་དགའ་བ་དང་ཡིད་བདེ་བ་སྐྱེས་པར་གྱུར་པ་འདི་ལྟ་སྟེ།
ཞེས་པ་ནས། དེ་ནས་དེ་བཞིན་གཤེགས་པ་དེ་དག་གིས་བྱང་ཆུབ་སེམས་དཔའ་
སེམས་དཔའ་ཆེན་པོ་རྟག་ཏུ་ངུ་དབུགས་ཕྱུང་ནས་མི་སྣང་བར་འགྱུར་ཏོ། །ཞེས་
པའི་བར་གསུངས། དོན་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་
ངུས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འཕགས་ལ་གསོལ་བ་
ཤུགས་དྲག་བཏབ་པས་འཕགས་པ་ཆོས་འཕགས་ཆོས་སྟོན་པ་མངོན་སུམ་དུ་
མཐོང་། མཆོག་གི་སྤྲུལ་སྐུའི་ཞལ་བསྟན་ནས་ཇི་ལྟར་གདམས་པ་ལྟར་བྱང་ཆུབ་
ཀྱི་སེམས་དང་ཟབ་མོ་དབུ་མའི་ལྟ་བ་ཤུགས་དྲག་སྒོམ་པར་མཛད་པས་ཆོས་
ཐམས་ཅད་ཀྱི་གནས་ལུགས་སྤྲོས་པའི་མཐའ་ཐམས་ཅད་དང་བྲལ་བ་ལ་དཔྱད་
པ་རང་སྟོབས་ཀྱིས་དྲངས་པའི་ཤིན་སྦྱངས་ཐོབ་སྟེ་གནས་ལུགས་ལ་དམིགས་
པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་ནས་ཆོས་ཐམས་ཅད་ཀྱི་ངོ་བོ་ཉིད་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལ་ལྟ་བ་ཞེས་བྱ་བའི་ཏིང་ངེ་འཛིན་ནས་དེ་བཞིན་གཤེགས་པ་ཐམས་ཅད་མཐོང་
བ་ཞེས་བྱ་བའི་ཏིང་ངེ་འཛིན་གྱི་བར་འཁྲུངས། ཏིང་ངེ་འཛིན་དེ་དག་གི་མཐུ་ལས་
ཕྱོགས་བཅུའི་འཇིག་རྟེན་གྱི་ཁམས་གྲངས་མེད་པ་ན་བཞུགས་པའི་སངས་རྒྱས་
དང༌ བྱང་ ཆུབ་ སེམས་ དཔའ་ རྣམས་ ཀྱི་ ཞལ་ མཐོང་། ཕྱོགས་ བཅུའི་ དེ་ བཞིན་
གཤེགས་པ་དེ་དག་གིས་ལེགས་སོ་དང་དབུགས་དབྱུང་བ་མཛད། གདམས་པ་རྒྱ་
ཆེར་སྩལ་བ་ཐོབ་པ་ལྟར། བྱང་ཆུབ་ལམ་གྱི་རིམ་པ་ལ་བློ་སྦྱོང་བ་རྣམས་ཀྱིས་
ཐེག་པ་ཆེན་པོའི་ལམ་མ་ནོར་བར་སྟོན་པའི་དགེ་བའི་བཤེས་གཉེན་ལ་སངས་
རྒྱས་དངོས་ཀྱི་འདུ་ཤེས་བཞག་སྟེ་མཉེས་པ་གསུམ་གྱིས་མཉེས་པར་བྱས་ན་
ཕྱོགས་བཅུའི་སངས་རྒྱས་ཐམས་ཅད་མཆོད་པ་བས་ལམ་མ་ནོར་བར་སྟོན་པའི་
བཤེས་གཉེན་གྱི་བ་སྤུ་གཅིག་མཆོད་པ་བསོད་ནམས་ཆེ་བ་སོགས་ཞིང་གི་མཐུ་བླ་
ལྷག་ཏུ་ཆེ་བས་གཞན་དུ་བསྐལ་ཆེན་གྲངས་མེད་མང་པོར་སྒྲུབ་དགོས་པ་དགེ་
བའི་བཤེས་གཉེན་གྱི་མཐུ་ལས་དུས་ཐུང་ངུ་རེ་ལ་འགྲུབ་པར་འགྱུར་རོ་ཞེས་བླ་
མའི་རྣལ་འབྱོར་གྱི་ཟབ་ཁྱད་སྟོན་པའོ། །སྔར་བཤད་པའི་ཏིང་ངེ་འཛིན་དེ་དག་
གི་སྦྱོར་ལམ་མཚོན་ཚུལ་ནི། ཆོས་ཐམས་ཅད་ཀྱི་ངོ་བོ་ཉིད་ལ་ལྟ་བ་ཞེས་བྱ་བའི་
ཏིང་ངེ་འཛིན་ནས། ཆོས་ཐམས་ཅད་བདག་གི་དངོས་པོ་མི་སྒྲུབ་པ་ཞེས་བྱ་བའི་
ཏིང་ངེ་འཛིན་གྱི་བར་བཅུ་གཉིས་པོ་འདི་ནི་སྦྱོར་ལམ་དྲོད་དང་། རྩེ་མོ་དང་།
བཟོད་པ་དང་། ཆོས་མཆོག་སྟེ་སྦྱོར་ལམ་བཞི་པོ་དེ་རེ་རེ་ལ་ཆུང་འབྲིང་ཆེ་གསུམ་
གསུམ་དུ་ཕྱེ་བ་བཅུ་གཉིས་དང༌། སྒྱུ་མ་རྣམ་པར་སླངས་པ་ཞེས་བྱ་བའི་ཏིང་ངེ་
འཛིན་ནས། དེ་བཞིན་གཤེགས་པ་ཐམས་ཅད་མཐོང་བ་ཞེས་ བྱ་བའི་ཏིང་ངེ་
འཛིན་གྱི་བར་ཏིང་ངེ་འཛིན་ལྔ་བཅུ་པོ་འདི་ནི་སྦྱོར་ལམ་ཆོས་མཆོག་ཆེན་པོའི་
- 140 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
ཡན་ལག་ཁྱད་པར་གྱི་ལམ་ཡིན་པར་འགྲེལ་ཆེན་ལས་བཤད་དོ། །
བཞི་པ་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་
བསྟེན་པ་ལས་ཐེག་པ་ཆེན་པོའི་མཐོང་ལམ་ཐོབ་ནུས་པར་བསྟན་པ་ནི། རིགས་
ཀྱི་བུ་ང་ཡང་ཏིང་ངེ་འཛིན་དེ་དག་ལས་ལངས་ཏེ་ལངས་ནས་ཀྱང་འདི་སྙམ་དུ་
སེམས་སོ། །དེ་བཞིན་གཤེགས་པ་དེ་དག་གང་ནས་བྱོན། དེ་བཞིན་གཤེགས་པ་
དེ་ དག་ གང་དུ་ བཞུད་ སྙམ་ སྟེ། ཞེས་པ་ནས། དེ་ནས་ བྱང་ཆུབ་སེམས་དཔའ་
སེམས་དཔའ་ཆེན་པོ་ཆོས་འཕགས་ཀྱིས་ཚོང་དཔོན་གྱི་བུ་མོ་ལ་སོགས་པ་བུ་མོ་
ལྔ་བརྒྱ་པོ་དེ་དག་དང་ཤིང་རྟ་ལྔ་བརྒྱ་པོ་དེ་དག་བྱང་ཆུབ་སེམས་དཔའ་སེམས་
དཔའ་ཆེན་པོ་རྟག་ཏུ་ངུའི་དགེ་བའི་རྩ་བ་ཡོངས་སུ་བསྐང་བའི་ཕྱིར་བླངས་ནས་
རིགས་ཀྱི་བུ་རྟག་ཏུ་ངུ་ལ་སླར་བྱིན་ནོ། །དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་ཆོས་འཕགས་སྟན་ལས་ལངས་ཏེ་བདག་གི་ཁྱིམ་དུ་ཞུགས་པ་དང་
ཉི་མ་ནུབ་ པར་ གྱུར་ཏོ། །ཞེས་ པའི་ བར་ གསུངས། དོན་ནི། བྱང་ ཆུབ་ སེམས་
དཔའ་སེམས་དཔའ་ཆེན་པོ་རྟག་ཏུ་དུས་རང་གི་སྐུ་དང་སྲོག་ལའང་མ་གཟིགས་
བར་དགེ་བའི་བཤེས་གཉེན་འཕགས་པ་ཆོས་འཕགས་མཆོད་པའི་ལས་ལ་བརྩོན་
པར་མཛད་པས་མཐོང་ལམ་ཐོབ་པ་ལ་གེགས་བྱེད་པའི་སྒྲིབ་པ་ཐམས་ཅད་
དག །མཐོང་ལམ་མྱུར་དུ་ཐོབ་པའི་ཚོགས་ཡོངས་སུ་རྫོགས་ཏེ་འཕགས་པ་ཆོས་
འཕགས་ཀྱིས་དེ་བཞིན་གཤེགས་པ་བྱོན་པ་དང་བཞུད་པ་རང་བཞིན་གྱིས་མེད་
པའི་ཚུལ་ལས་བརྩམས་ཏེ་ཆོས་བསྟན་པས་སྟོང་པ་རྟེན་འབྲེལ་དང་། རྟེན་འབྲེལ་
སྟོང་པར་འཆར་བའི་ཚུལ་མངོན་སུམ་དུ་གཟིགས་ཏེ་ས་དང་པོ་ཐོབ་པར་གྱུར་
ཏོ། །སྔོན་བྱུང་གི་རྣམ་ཐར་འདི་རྗེས་འཇུག་གི་ཉམས་ལེན་དུ་སྦྱར་ན། མགོན་པོ་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཀླུ་སྒྲུབ་ ཀྱིས། མཆོད་པ་ཐམས་ཅད་ཡོངས་ སྤངས་ནས། །བླ་མ་མཆོད་ པ་ ཡང་
དག་བརྩམས། །དེ་མཉེས་པས་ནི་ཀུན་མཁྱེན་གྱི། །ཡེ་ཤེས་མཆོག་ནི་འཐོབ་པར་
འགྱུར། །ཞེས་ གསུངས་ པ་ ལྟར། སྐྱབས་ གནས་ མ་ ལུས་ གཅིག་ཏུ་ འདུས་ པའི་
བདག་ཉིད་དགེ་བའི་བཤེས་གཉེན་ལ་མི་ཕྱེད་པའི་དད་པ་བརྟན་པོས་མཆོད་ཅིང་
གསོལ་བ་བཏབ་ན་བསྐལ་ཆེན་གྲངས་མེད་དུ་སྒྲུབ་དགོས་པ་ཐེག་པ་ཆེན་པོའི་
མཐོང་ལམ་ཡང་མྱུར་དུ་ཐོབ་པར་འགྱུར་རོ་ཞེས་བླ་མའི་རྣལ་འབྱོར་གྱི་ཟབ་ཁྱད་
བསྟན་ཏོ། །དུས་དེའི་ཚེ་རྒྱལ་སྲས་རྟག་ཏུ་ངུས་མཐོང་ལམ་ཐོབ་པ་ནི། དེ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་ངུ་དགའ་བ་དང་རངས་པ་
མཆོག་ཏུ་རྒྱ་ཆེན་པོ་དང་ལྡན་པར་གྱུར་ཏོ། །གང་བདག་གིས་ཤེས་རབ་ཀྱི་ཕ་རོལ་
ཏུ་ཕྱིན་པ་དང་དེ་བཞིན་གཤེགས་པ་རྣམས་བྱོན་པ་བཞུད་པ་མེད་པའི་བསྟན་པ་
འདི་དྲིས་པས་སེམས་ཅན་འདི་སྙེད་ཅིག་གི་དོན་བྱས་པར་གྱུར་པ་ནི་བདག་གིས་
རྙེད་པ་མཆོག་ཏུ་ལེགས་པར་རྙེད་དོ། །འདི་ཉིད་ཀྱིས་བདག་བླ་ན་མེད་པ་ཡང་
དག་ པར་ རྫོགས་པའི་བྱང་ཆུབ་ཡོངས་སུ་འགྲུབ་པར་བྱ་བའི་དགེ་བའི་རྩ་བ་
མཆོག་འཐོབ་པར་གྱུར་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་
བདག་ སླར་ ཡང་ ཐེ་ཚོམ་མི་ འཇུག་གོ །བདག་ནི་ཐེ་ཚོམ་མེད་ པར་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ་
སྙམ་པ་དང་དེ་དགའ་བ་དང་རངས་པ་དེ་དང་ལྡན་པས་ཏ་ལ་བདུན་ཙམ་དུ་ནམ་
མཁའ་ལ་འཕགས་ནས་ཏ་ལ་བདུན་ཙམ་ན་འདུག་སྟེ་ཞེས་པ་དང་། འོག་ནས་སྐྱེ་
བ་ཐམས་ཅད་དུ་ཡང་གང་དང་གང་དུ་སངས་རྒྱས་བཅོམ་ལྡན་འདས་རྣམས་
མངོན་སུམ་དུ་འགྱུར་བ་དེ་དང་དེ་དག་ཏུ་སྐྱེས་ཏེ། ཐ་ན་རྨི་ལམ་ན་ཡང་སངས་
- 142 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
རྒྱས་བཅོམ་ལྡན་འདས་དག་དང་མི་འབྲལ་བར་འགྱུར་རོ་དེས་མི་ཁོམ་པ་ཐམས་
ཅད་ནི་སྤངས་དལ་བ་ཕུན་ཚོགས་པ་ནི་བསྒྲུབས་སོ། །ཞེས་པ་འདི་དག་གིས་
གསལ་བར་སྟན་ཏེ་ཐེ་ཚོམ་ནི་མཐོང་སྤངས་ཀུན་སྦྱོར་ཡིན་ལ། དེས་མཚོན་ནས་
ཀུན་སྦྱོར་གསུམ་པོ་སྤངས་པ་དང་། ངན་སོང་གི་ས་བོན་མཐོང་སྤངས་ཡིན་ལ། དེ་
སྤངས་པ་ནི་མི་ཁོམ་པ་སྤངས་པས་ཤེས་སོ། །དེས་ན་རྒྱལ་སྲས་རྟག་ཏུ་ངུས་དགེ་
བའི་བཤེས་གཉེན་འཕགས་པ་ཆོས་འཕགས་ལ་ལུས་སྲོག་ལོངས་སྤྱོད་ཐམས་
ཅད་ཕུལ་ཏེ་མཆོད་ཅིང་གསོལ་བ་བཏབ་པས་བསྐལ་ཆེན་གྲངས་མེད་ཀྱི་ཚོགས་
རྫོགས་ཏེ་འཕགས་པ་ཆོས་འཕགས་མཇལ་ནས་ཆོས་ཐོས་པ་ཙམ་གྱིས་ཐེག་པ་
ཆེན་པོའི་མཐོང་ལམ་ཐོབ་པ་ཡིན་པས་ཚུལ་འདིས་བཤེས་གཉེན་བསྟེན་ཚུལ་གྱི་
ཟབ་ཁྱད་བླ་ན་མེད་པ་བསྟན་ཏོ། ། །
ལྔ་པ་དགེ་བའི་བཤེས་གཉེན་ཚུལ་བཞིན་དུ་བསྟེན་པ་ལས་བྱང་ཆུབ་ཀྱི་
ཡན་ལག་རྣམས་ཀྱང་རྫོགས་པར་བྱེད་ནུས་པར་བསྟན་པ་ནི། དེ་ནས་བྱང་ཆུབ་
སེམས་དཔའ་སེམས་དཔའ་ཆེན་པོ་རྟག་ཏུ་ངུ་འདི་སྙམ་དུ་སེམས་པར་གྱུར་ཏེ།
འདི་ལྟར་བདག་ཆོས་འདོད་པའི་ཕྱིར་འོངས་ལ་འདུག་པའམ་ཉལ་བར་བྱེད་པ་ནི་
བདག་གི་མི་ཆལ་འདི་ནི་མ་ལེགས་ཀྱིས་བྱང་ཆུབ་སེམས་དཔའ་སེམས་དཔའ་
ཆེན་པོ་ཆོས་འཕགས་བདག་གཟུང་བའི་ཕྱིར་འདི་ལྟ་སྟེ་ཆོས་སྟོན་དུ་ཕྱིར་མ་བྱུང་
གི་བར་དུ་བདག་འགྲེང་བ་དང་འཆག་པའི་སྤྱོད་ལམ་གཉིས་ཀྱིས་དུས་འདའ་བར་
བྱའོ། །ཞེས་ སེམས་ པར་གྱུར་ཏོ། །ཞེས་པ་ནས། སྐྱེ་བ་ཐམས་ཅད་དུ་ཡང་གང་
དང་གང་དུ་སངས་རྒྱས་བཅོམ་ལྡན་འདས་རྣམས་མངོན་སུམ་དུ་འགྱུར་བ་དང་དེ་
དག་ཏུ་སྐྱེས་ཏེ། ཐ་ན་རྨི་ལམ་ན་ཡང་སངས་རྒྱས་བཅོམ་ལྡན་འདས་དག་དང་མི་
43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འབྲལ་བར་འགྱུར་རོ་དེས་མི་ཁོམ་པ་ཐམས་ཅད་ནི་སྤངས་དལ་བ་ཕུན་སུམ་
ཚོགས་ པ་ནི་བསྒྲུབས་སོ། །ཞེས་པའི་བར་གསུངས། དོན་ནི། བྱང་ཆུབ་སེམས་
དཔའ་སེམས་དཔའ་ཆེན་པོ་རྟག་ཏུ་ངུས་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་
རིན་པོ་ཆེའི་དོན་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ཉམས་སུ་
ལེན་པ་ལ་རྒྱལ་སྲས་གཞན་ལས་བརྩོན་པ་ཤུགས་དྲག་པ་དང་། ཁྱད་པར་དགེ་
བའི་བཤེས་གཉེན་བསྟེན་ཚུལ་གཞན་ལས་ཆེས་ལྷག་པ་ལུས་སྲོག་ལོངས་སྤྱོད་
གང་ལ་ཡང་བལྟོས་པ་མེད་པར་དགེ་བའི་བཤེས་གཉེན་བྱང་ཆུབ་སེམས་དཔའ་
སེམས་དཔའ་ཆེན་པོ་ཆོས་འཕགས་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་
པའི་མཐུས་དུས་ཐུང་ངུ་ལ་བསྐལ་ཆེན་གྲངས་མེད་ཀྱི་ཚོགས་རྫོགས་ཏེ་ཐེག་པ་
ཆེན་པོའི་སྦྱོར་ལམ་བཞི་མཐར་སོན་ནས་ས་དང་པོ་རབ་ཏུ་དགའ་བ་དེ་ཐོབ་པ་ན་
སྦྱིན་པའི་ཕར་ཕྱིན་རྫོགས་པར་འགྱུར་བར་གསུངས་པ་ལྟར། རང་གིས་ལུས་དང་
ལོངས་ སྤྱོད་ འཁོར་ གཡོག་ དང་ བཅས་ པ་ ཐམས་ ཅད་ བྱང་ ཆུབ་ སེམས་ དཔའ་
སེམས་ དཔའ་ཆེན་པོ་ཆོས་ འཕགས་ ལ་ ཕུལ། བྱང་ ཆུབ་ སེམས་ དཔའ་ སེམས་
དཔའ་ཆེན་པོ་ཆོས་འཕགས་ཀྱིས་ཀྱང་རྟག་ཏུ་ངུའི་ཚོགས་རྫོགས་ཕྱིར་ལན་གཅིག་
བཞེས་ཏེ་སླར་ཚུར་གནང་དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
རྟག་ཏུ་ངུའི་བརྩོན་འགྲུས་ཀྱིས་སྟོབས་ཆེས་ཆེར་འཕེལ་བར་བྱ་བ་དང་། བྱང་ཆུབ་
ཀྱི་ ཡན་ ལག་ བདུན་དང་། འཕགས་ ལམ་ ཡན་ ལག་ བརྒྱད་ ཀྱིས་ བསྡུས་ པའི་
ཡོངས་སྦྱོར་རྣམས་གོང་ནས་གོང་དུ་སླེབ་པའི་ ཕྱིར་ལོ་བདུན་གྱི་བར་དུ་ཏིང་ངེ་
འཛིན་བཞུགས། བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་ངུས་ཀྱང་
ལོ་བདུན་གྱི་རིང་གཉིད་དང་རྨུགས་པ་དང་ལེ་ལོ་ཡོངས་སུ་སྤང་ཞིང་འགྲེང་བ་
- 144 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
དང་འཆག་པའི་སྤྱོད་ལམ་གཉིས་ཀྱིས་དུས་འདའ་བར་མཛད་པས་ས་ནས་སར་
འཕར་ཏེ་སའི་དབང་ཕྱུག་ཆེན་པོར་གྱུར། དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་ཆོས་འཕགས་ལོ་བདུན་སོང་བ་ན། ཏིང་ངེ་འཛིན་ལས་བཞེངས།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་ངུས་ཆོས་འཕགས་
གང་དུ་ཆོས་སྟོན་པའི་ས་དེར་ཆག་ཆག་དང་ཕྱག་བདར་བྱ་བ་དང་། ཆོས་ཀྱི་ཁྲི་
བཤམ་ པ་ དང༌། མེ་ཏོག་ ལ་སོགས་ པའི་ མཆོད་ པའི་ རྫས་རྣམས་ གསོག་ པའི་
བཀོད་པ་མཛད་པ་ན། བདུད་སྡིག་ཏོ་ཅན་གྱིས་མ་བཟོད་པར་ཆུ་མི་སྣང་བར་
བྱས་པ་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་སྙིང་སྟོབས་ཆེར་
འཕེལ་ཏེ་ རང་གི་ སྐུ་ལུས་ཀྱི་ཁྲག་ གིས་ ས་ གཞི་དེ་ལ་ཆག་ཆག་བཏབ། ནམ་
མཁའ་མཛོད་ཀྱི་ཏིང་ངེ་འཛིན་ཐོབ་པས་ཡོ་བྱད་ཀྱི་ཕོངས་པ་མེད་པར་མེ་ཏོག་ལ་
སོགས་པའི་མཆོད་རྫས་རྣམས་ལྷའི་དབང་པོ་བརྒྱ་བྱིན་གྱིས་ཕུལ་ལོ། །དེའི་ཚེ་
བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འཕགས་ཀྱིས་ཆོས་བསྟན་པ་ནི།
ཆོས་ཐམས་ཅད་མཉམ་པ་ཉིད་པས་ཤེས་རབ་ཀྱིས་ཕ་རོལ་ཏུ་ཕྱིན་པ་མཉམ་པ་
ཉིད་དོ། །ཞེས་པ་ནས། ཆོས་ཐམས་ཅད་བསམ་གྱིས་མི་ཁྱབ་པ་ཉིད་པས་ཤེས་
རབ་ཀྱི་ཕ་རོལ་ཏུ་ཕྱིན་པ་བསམ་གྱིས་མི་ཁྱབ་པ་ཉིད་དུ་རིག་པར་བྱའོ། །ཞེས་
པའི་བར་གསུངས། འདི་ནི། ཤེར་ཕྱིན་གྱི་མདོ་སྡེ་རིན་པོ་ཆེའི་རྣམ་མཁྱེན་ནས་
ཆོས་སྐུ་འཕྲིན་ལས་དང་བཅས་པའི་བར་བརྗོད་བྱ་དངོས་པོ་བརྒྱད་ཀྱིས་བསྡུས་
པའི་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་སྟེ། དེ་ཡང་། ཆོས་ཐམས་
ཅད་མཉམ་པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མཉམ་པ་ཉིད་དོ། །ཞེས་
པ་ནས། རྣམ་པར་ཤེས་པ་མུ་མེད་པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མུ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མེད་པ་ཉིད་དོ། །ཞེས་པའི་བར་ཚིག་རྐང་བཅོ་བརྒྱད་པོ་འདིས་རྣམ་མཁྱེན་ནས་
མཐར་ གྱིས་ པའི་སྦྱོར་བའི་བར་བརྗོད་བྱ་དངོས་པོ་དྲུག་བསྟན། འདི་ལ་བཅོ་
བརྒྱད་འབྱུང་བ་ནི། རྣམ་མཁྱེན་ནས་མཐར་གྱིས་པའི་བར་དྲུག་པོ་དེ་ལ་གསུམ་
གསུམ་དུ་བྱས་ནས་བཅོ་བརྒྱད་དོ། །གསུམ་གསུམ་དུ་བྱེད་ཚུལ་ནི། དྲུག་པོ་དེ་རེ་
རེ་ལའང་རིགས་སད་ནས་མཐར་པ་ཆ་མཐུན་གྱི་དགེ་རྩ་བསྐྱེད་པ་སྔོན་དུ་བཏང་།
སྦྱོར་ ལམ་ དང་། མཐོང་ ལམ་ དང་། སྒོམ་ ལམ་ གསུམ་ རྫོགས་ པར་ བྱེད་ པ་ སྟེ་
དམིགས་སྐོར་རེ་རེ་ལ་ས་ལམ་ཐམས་ཅད་ཡོངས་སུ་རྫོགས་པའི་དམིགས་རྣམ་
ཚང་བར་བྱེད་པ་སྟེ་འདིའི་གནད་ལེགས་པར་ཤེས་ན་བྱང་ཆུབ་ལམ་གྱི་རིམ་པའི་
དམིགས་སྐོར་ཐམས་ཅད་ལ་ལམ་གྱི་ལུས་ཡོངས་སུ་རྫོགས་པའི་སྐྱོང་ཚུལ་ཇོ་བོ་
རྗེ་དང་འཇམ་མགོན་བླ་མའི་སྙན་བརྒྱུད་ཀྱི་མན་ངག་ལ་ངེས་པ་རྙེད་པར་འགྱུར་
རོ། །སའི་ཁམས་མུ་མེད་པ་ཉིད་ལས་ཤེས་རབ་ཀྱི་ཕ་རོལ་ཏུ་ཕྱིན་པ་མུ་མེད་པ་
ཉིད་དོ། །དེ་བཞིན་དུ་ཆུའི་ཁམས་དང་མེའི་ཁམས་དང་། རླུང་གི་ཁམས་མུ་མེད་
པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མུ་མེད་པ་ཉིད་དོ། །ཞེས་པ་འདིས་
སྐད་ཅིག་མའི་སྦྱོར་བ་བཞི་བསྟན། དེ་ནས་ནམ་མཁའི་ཁམས་མུ་མེད་པ་ཉིད་
པས་ཤེས་རབ་ཀྱི་ཕ་རོལ་ཏུ་ཕྱིན་པ་མུ་མེད་པ་ཉིད་དོ། །ཞེས་པ་འདིས་འབྲས་བུ་
སྐུ་གསུམ་སྟོང་པ་ཉིད་དུ་རོ་གཅིག་པའི་ངོ་བོ་ཉིད་བསྟན། དེ་ནས་རྣམ་པར་ཤེས་
པའི་ཁམས་མུ་མེད་པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མུ་མེད་པ་ཉིད་
དོ། །རྡོ་རྗེ་ལྟ་བུའི་ཆོས་མཉམ་པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མཉམ་
པ་ཉིད་དོ། །ཆོས་ཐམས་ཅད་མ་འདྲེས་པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་
པ་མ་འདྲེས་པ་ཉིད་དོ། །ཞེས་པ་འདིས་ཡེ་ཤེས་ཆོས་སྐུ་དང༌། ལོངས་སྤྱོད་རྫོགས་
- 146 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
སྐུ་དང་། སྤྲུལ་པའི་སྐུ་གསུམ་བསྟན། དེ་ནས། ཆོས་ཐམས་ཅད་དམིགས་སུ་མེད་
པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་དམིགས་སུ་མེད་པ་ཉིད་དོ། །ཆོས་
ཐམས་ཅད་རྣམ་པར་འཇིག་པ་མཉམ་པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་
རྣམ་པར་འཇིག་པ་མཉམ་པ་ཉིད་དོ། །ཆོས་ཐམས་ཅད་བྱེད་པ་མེད་པ་ཉིད་པས་
ཤེས་རབ་ཀྱི་ཕ་རོལ་ཏུ་ཕྱིན་པ་བྱེད་པ་མེད་པ་ཉིད་དོ། །ཆོས་ཐམས་ཅད་བསམ་
གྱིས་མི་ཁྱབ་པ་ཉིད་པས་ཤེས་རབ་ཀྱི་ཕ་རོལ་ཏུ་ཕྱིན་པ་བསམ་གྱིས་མི་ཁྱབ་པ་
ཉིད་དུ་རིག་པར་བྱའོ། །ཞེས་པ་འདིས་འཕྲིན་ལས་ཉི་ཤུ་རྩ་བདུན་བསྟན་པར་
འགྲེལ་ཆེན་ལས་བཤད་དོ། །ཚུལ་དེ་དག་གི་གནད་ལེགས་པར་གོ་ན་བྱང་ཆུབ་
ལམ་གྱི་རིམ་པའི་འགོ་བཤེས་གཉེན་བསྟེན་ཚུལ་ནས་ཞི་ལྷག་ཟུང་དུ་འབྲེལ་བའི་
བར་འདི་ནི་ནམ་ཡང་དོར་དུ་མེད་པས་སངས་མ་རྒྱས་ཀྱི་བར་དུ་ཉམས་ལེན་གོང་
འཕེལ་དུ་བཏང་དགོས་པར་གོ་ནུས་ཏེ་བྱང་ཆུབ་སེམས་དཔའ་སེམས་དཔའ་ཆེན་
པོ་རྟག་ཏུ་ངུ་ལ་བྱང་ཆུབ་ལམ་གྱི་རིམ་པའི་ཉམས་ལེན་འདི་ལ་བརྟེན་ནས་ཚོགས་
ལམ་ནས་ས་ཐོབ་པའི་བར་ལམ་བགྲོད་ཅིང་ས་ཐོབ་ནས་ཀྱང་བྱང་ཆུབ་ལམ་གྱི་
རིམ་པའི་ཉམས་ལེན་ལམ་གྱི་ལུས་ཡོངས་སུ་རྫོགས་པ་འདི་གོང་འཕེལ་དུ་བཏང་
དགོས་སོ་ཞེས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འཕགས་ཀྱིས་
འདོམས་པར་མཛད་པས་སོ། །དེ་ནས་གདུལ་བྱ་རྣམས་ལ་གནས་སྐབས་དང་
མཐར་ཐུག་གི་དོན་གང་འགྲུབ་པ་ཐམས་ཅད་དང་ཐེག་པ་གསུམ་གྱི་ས་ལམ་
འབྲས་བུ་དང་བཅས་པ་ཐམས་ཅད་གང་ལས་འབྱུང་བ་ནི་ཤེས་རབ་ཀྱི་ཕ་རོལ་ཏུ་
ཕྱིན་པའི་ཆོས་ཀྱི་མཛོད་ཆེན་པོ་འདི་ཡིན་ཞིང་ཕྱོགས་བཅུའི་རྒྱལ་བ་ཐམས་ཅད་
མཆོད་པ་བས་ཤེར་ཕྱིན་གྱི་མདོ་སྡེ་རིན་པོ་ཆེ་འདིའི་ཚིག་གཅིག་ཙམ་དད་པས་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཟུང་བ་ཕན་ཡོན་ཆེ་བ་དང༌། ཤེར་ཕྱིན་གྱི་མདོ་སྡེ་རིན་པོ་ཆེ་འདི་གནས་ན་རྒྱལ་
བའི་བསྟན་པ་གནས་པ་དང་། ཤེར་ཕྱིན་གྱི་མདོ་སྡེ་རིན་པོ་ཆེ་འདི་ནུབ་ན་རྒྱལ་
བའི་བསྟན་པའི་སྙིང་པོ་ནུས་པར་འགྱུར་བས་ཤེར་ཕྱིན་གྱི་མདོ་སྡེ་རིན་པོ་ཆེ་འདི་
ཉིད་ལྷ་དང་བཅས་པའི་འགྲོ་བ་ཐམས་ཅད་ཀྱི་དོན་དུ་གནས་པ་ཞིག་གལ་ཆེ་བར་
གཟིགས་ ནས་ སྟོན་ པ་ ཐུབ་ པའི་ དབང་ པོས་ འཕགས་ པ་ ཀུན་ དགའ་ བོ་ ལ་
ཤེར་ཕྱིན་གྱི་མདོ་སྡེ་རིན་པོ་ཆེ་འདི་ཉིད་ཡོངས་སུ་གཏད་པ་ནི། དེ་ནས་བཅོམ་
ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ།
རྣམ་གྲངས་འདིས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱི་ཐམས་ཅད་མཁྱེན་པའི་ཡེ་ཤེས་སྒྲུབ་པ་
ཡིན་པར་རིག་པར་བྱའོ། །ཞེས་པ་ནས། བཅོམ་ལྡན་འདས་དགྱེས་ཤིང་འདི་སྐད་
ཅེས་བཀའ་སྩལ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་
ལ་སོགས་པ་དང་། ཚེ་དང་ལྡན་པ་རབ་འབྱོར་དང༌། ཚེ་དང་ལྡན་པ་ཤཱ་རིའི་བུ་
དང༌། ཚེ་དང་ལྡན་པ་ཀུན་དགའ་བོ་དང་། ལྷ་རྣམས་ཀྱི་དབང་པོ་བརྒྱ་བྱིན་དང་།
ལྷ་དང་ མི་དང་ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ།
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཤེས་
རབ་ཀྱི་ཕ་རོལ་ཕྱིན་པ་བརྒྱད་སྟོང་པ་ལས། ཡོངས་སུ་གཏད་པའི་ལེའུ་ཞེས་བྱ་སྟེ་
སུམ་ཅུ་རྩ་གཉིས་པའོ། །བཅོམ་ལྡན་འདས་མ་འཕགས་པ་ཤེས་རབ་ཀྱི་ཕ་རོལ་ཏུ་
ཕྱིན་པ་བརྒྱད་སྟོང་པ་རྫོགས་སོ།། །།ཞེས་པའི་བར་གསུངས། ཐེག་པ་གསུམ་གྱི་
འཕགས་པ་ཐམས་ཅད་བསྐྲུན་པའི་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ ཕྱིན་པའི་
མདོ་སྡེ་རིན་པོ་ཆེའི་དོན་དངོས་པོ་བརྒྱད་དོན་བདུན་ཅུར་བྱས་ཏེ་རྒྱས་པར་བཤད་
- 148 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
པ་དེ་ལས་བསྡུས་དོན་འབྲིང་དུ་བྱས་ཏེ་བརྗོད་བྱ་དངོས་པོ་དྲུག་ཏུ་བསྡུས་པ་དང་།
དོན་གསུམ་དུ་བསྡུས་པའང་གསུངས་ཏེ། དྲུག་ཏུ་བསྡུ་བ་ནི་གང་ཉམས་སུ་བླང་
བར་བྱ་བའི་མཚན་ཉིད་དང་། ཇི་ལྟར་ཉམས་སུ་ལེན་པའི་སྦྱོར་བ་དང༌། སྦྱོར་བ་
དེ་ལས་རྟོག་པ་རབ་ཇི་ལྟར་ཐོབ་པ་དང་། གོ་རིམ་ཇི་ལྟར་དུ་ཉམས་སུ་ལེན་པ་
དང་། དེ་ལྟར་ཉམས་སུ་བླངས་པ་ལས་ལམ་རྫོགས་པའི་མཐར་རྟོགས་པ་ཇི་ལྟ་བུ་
ཞིག་འགྲུབ་པ་དང་། ལམ་རྫོགས་པ་མཐར་ཕྱིན་པ་ལས་འབྲས་བུ་རྣམ་སྨིན་ཇི་ལྟ་
བུ་ཞིག་འབྱུང་བ་དྲུག་ཏུ་བསྡུ་བའོ། །དེ་སྐད་དུ་ཡང་། མཚན་ཉིད་དེ་ཡི་སྦྱོར་བ་
དང༌། དེ་ རབ་ དེ་ ཡི་ གོ་ རིམ་དང་། །དེ་ མཐའ་ དེ་ ཡི་རྣམ་སྨིན་ནི། །དོན་བསྡུས་
གཞན་དེ་རྣམ་པ་དྲུག །ཅེས་གསུངས་པ་ལྟར་རོ། ། །
དོན་གསུམ་དུ་བསྡུ་བ་ནི། གང་ཉམས་སུ་བླང་བར་བྱ་བའི་ཡུལ་ལམ་དོན་
ཤེས་པར་བྱ་བ་དང་། ཇི་ལྟར་ཉམས་སུ་ལེན་པའི་སྦྱོར་བའི་སྒོ་ནས་རྒྱུ་སྒྲུབ་པ་
དང་། དེ་ལྟར་ཉམས་སུ་བླངས་པ་ལས་འབྲས་བུ་ཇི་ལྟར་འགྲུབ་པའི་ཚུལ་གསུམ་
དུ་བསྡུ་བའོ། །དེ་སྐད་དུ་ཡང་། ཡུལ་ནི་རྣམ་པ་གསུམ་པོ་རྒྱུ། །སྦྱོར་བ་བཞི་ཡི་
བདག་ཉིད་དང་། །ཆོས་སྐུ་འཕྲིན་ལས་འབྲས་བུ་ནི། །དོན་བསྡུས་གཞན་ཏེ་རྣམ་
པ་གསུམ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་ཅེས་བྱ་བ། རྗེ་བཙུན་བྱམས་པ་མགོན་པོས་མཛད་པ་རྫོགས་
སོ།། །། །
རྒྱ་གར་གྱི་པཎྜི་ཏ་གོ་མི་འཆི་མེད་དང་། ལོཙྪ་བ་དགེ་སློང་བློ་ལྡན་ཤེས་
རབ་ཀྱིས་བསྒྱུར་ཅིང་ཞུས་ཏེ་ལེགས་པར་གཏན་ལ་ཕབ་པའོ། །ཞེས་གསུངས་པ་
ལྟར་རོ། །དེ་ལྟར་དོན་དྲུག་ཏུ་བསྡུ་བ་ནི་ལམ་གྱི་གོ་རིམ་ལ་ངེས་པ་བསྐྱེད་པའི་
- 149 -



༥
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཆེད་དང་། དོན་གསུམ་དུ་བསྡུ་བ་ནི་ས་ལམ་འབྲས་བུ་དང་བཅས་པའི་དྲང་ངེས་
སྒྲུབ་པ་ཡིན་པར་གསུངས་སོ། །དེ་ལྟར་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་
བཤེས་གཉེན་བསྟེན་ཚུལ་ནས་འབྲས་བུ་སྐུ་བཞི་ཐོབ་པའི་བར་ལམ་འབྲས་བུ་
དང་བཅས་པ་ཡོངས་སུ་རྫོགས་པ་ལ་ངེས་པ་རྙེད་པར་བྱས་ནས་ད་ལྟ་དངོས་སུ་
ཉམས་སུ་ལེན་ནུས་པ་རྣམས་རྩོལ་བ་ཆེན་པོས་ཉམས་སུ་བླངས། དངོས་སུ་རྒྱུད་
ལ་སྐྱེ་མི་ནུས་པ་ལམ་གོང་མ་འབྲས་བུ་དང་བཅས་པ་རྣམས་སྨོན་པའི་ཡུལ་དུ་
བྱས་ནས་ལམ་དེ་དག་དང་རྟོགས་པ་རིགས་འདྲ་བ་རྣམས་འབད་པས་བསྐྱེད་དེ་
ལམ་གྱི་ལུས་ཡོངས་སུ་རྫོགས་པ་ལ་ཉིན་རེ་བཞིན་བག་ཆགས་ཅི་ཐེབས་བྱས་ན་
རང་གིས་དལ་བ་ཐོབ་པ་དོན་དང་ལྡན་ཞིང་རྒྱལ་བའི་བསྟན་པ་རིན་པོ་ཆེ་རྒྱས་
པར་བྱེད་ནུས་པ་ཡིན་ནོ། །
སྨྲས་པ། རྣམ་དག་ཐུབ་གསུང་གངས་རི་ལས་འོངས་བརྒྱད་ཁྲི་བཞི་སྟོང་
ཆོས་ཀྱི་ཆུ་ཀླུང་མ་ལུས་གཅིག་ཏུ་འཁྱིལ་བའི་ གནས། །ཟབ་དང་རྒྱ་ཆེ་གཏིང་
མཐའ་དཔག་དཀའ་རིགས་པའི་རླབས་ཕྲེང་ཆེས་ཆེར་གཡོ་བས་བློ་ཆུང་སྙིང་ལ་
འཇིགས་པ་སྐྱེད། །རྒྱལ་དང་རྒྱལ་སྲས་སློབ་མར་བཅས་པའི་འཕགས་ཚོགས་
མཐའ་དག་སྐྲུན་པའི་ཡུམ་གཅིག་མི་ཟད་ཆོས་ཀྱི་མཛོད་ཆེན་པོ། །རྒྱལ་བ་ཀུན་གྱི་
ཐུགས་ཀྱི་ཉིང་ཁུ་རབ་གསང་ངེས་དོན་མཐར་ཐུག་ཤེས་རབ་ཕ་རོལ་ཕྱིན་གཞུང་
འདི་ཉིད་དོ། །རྒྱལ་བ་མ་ལུས་གང་ནས་གཤེགས་པའི་བཤུལ། །ཤིན་ཏུ་རྟོགས་
དཀའ་གོང་ན་མེད་པའི་ལམ། །འདི་ནི་རྒྱལ་དང་རྒྱལ་སྲས་སྤྱོད་ཡུལ་ཏེ། །བླུན་
རྨོངས་བྱིས་པ་བདག་ལྟའི་ཡུལ་མ་ཡིན། །དེ་ལྟ་ནའང་རྒྱལ་བ་ཀུན་མཆོད་ལས། །
ཤེར་ ཕྱིན་ ཚིག་ གཅིག་ གཟུང་ བ་ ལྷག་ གོ་ཞེས། །སྟོན་ པ་ མཆོག་ དེས་རྒྱ་ ཆེར་
- 150 -



ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག
བསྔགས་པས་ན། །ཚུལ་འདི་སྒྲོགས་ལ་བདག་བློ་སྤྲོ་བ་སྐྱེས། །སྐྱེས་བུ་གསུམ་གྱི་
ལམ་ གྱི་རིམ་པ་ནི། །ཤེར་ཕྱིན་མདོ་སྡེའི་སྦས་དོན་ཡིན་པས་ན། །སྐལ་བཟང་
རྣམ་དཔྱོད་ལྡན་རྣམས་ངེས་རྙེད་ཕྱིར། །མདོ་རྒྱན་སྦྱོར་བ་བདག་གིས་ངལ་བ་
བྱས། །ཚུལ་འདིར་འབད་ལས་ཐོབ་པའི་དགེ་བ་དེས། །ཇི་སྲིད་འཛིན་མ་གནས་
པ་དེ་སྲིད་དུ། །ལེགས་བཤད་འདིས་ཀྱང་བློ་གྲོས་ལྡན་རྣམས་ལ། །ལམ་བཟང་
བལྟ་བའི་སྣང་བ་སྟེར་གྱུར་ཅིག །ཅེས་ཤེར་ཕྱིན་སྟོང་ཕྲག་བརྒྱད་དང་མངོན་
རྟོགས་རྒྱན་སྦྱར་ཏེ་བྱང་ཆུབ་ལམ་གྱི་རིམ་པའི་གནད་རྣམས་གསལ་བར་སྟོན་
པའི་མན་ངག་ཤེར་ཕྱིན་གསལ་བའི་སྒྲོན་མེ་ཞེས་བྱ་བ་འདི་ནི་སྔ་མོ་ནས་དོན་
གཉེར་ཅན་མང་པོས་འདི་ལྟ་བུ་ཞིག་དགོས་ཞེས་ཡང་ཡང་བསྐུལ་མ་བྱུང་ཞིང་ཉེ་
ཆར་༧རྣམ་འདྲེན་རྒྱལ་བའི་དབང་པོའི་ཇོ་ལགས་ལུང་རྟོགས་ཡོན་ཏན་གྱི་ཐུགས་
རྒྱུད་ཕྱུག་ཅིང་། ༧འཇམ་མགོན་བསྟན་ལ་མི་ཕྱེད་པའི་དད་པ་ཅན་མང་ར་མཁན་
པོ་རྗེ་དྲུང་བློ་བཟང་རྡོ་རྗེས་སློབ་དཔོན་སེང་གེ་བཟང་པོས་མངོན་རྟོགས་རྒྱན་ཡུམ་
རྒྱས་འབྲིང་བསྡུས་གསུམ་གའི་རྒྱན་དུ་འབད་པས་སྒྲུབ་པ་འདི་ལ་སློབ་དཔོན་
སེང་གེ་བཟང་པོ་རྟོགས་པ་བརྗོད་པའི་སྒོ་ནས་མངོན་རྟོགས་རྒྱན་ཡུལ་གསུམ་ག་
དང་སྦྱོར་ཚུལ་རྒྱས་པ་ཞིག་དགོས་ཞེས་བསྐུལ་བ་ལ་བརྟེན་ནས་སློབ་དཔོན་སེང་
གེ་བཟང་པོའི་རྟོགས་བརྗོད་དང་། མངོན་རྟོགས་རྒྱན་ཡུམ་རྒྱས་འབྲིང་གཉིས་དང་
སྦྱོར་ཚུལ་ཟུར་དུ་བཀོད་ཡོད་ཅིང་མངོན་རྟོགས་རྒྱན་བརྒྱད་སྟོང་པ་ལ་སྦྱོར་ཚུལ་
གསལ་བར་ བཀོད་ པ་འདི་ནི། དོན་ གྱི་ སླད་ དུ་མཚན་ནས་སྨོས་ཏེ་ རྗེ་བཙུན་
ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་བཀའ་དྲིན་ལས་རྒྱལ་
བའི་བསྟན་པ་ལ་རབ་ཏུ་བྱུང་སྟེ་ཤིང་རྟ་ཆེན་པོའི་གཞུང་རྣམས་ལ་ལྟ་བའི་སྐལ་པ་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཐོབ་ཅིང་། ཕྱི་ནང་གི་ཆོས་རྣམས་ཆུ་ནང་གི་ཟླ་གཟུགས་ལྟར་གཟིགས་པ་བྱ་བྲལ་
གྲུབ་ པའི་ དབང་ ཕྱུག་ བློ་བཟང་རྣམ་རྒྱལ་དཔལ་བཟང་པོ་དང་། ཐུབ་བསྟན་
ཡོངས་རྫོགས་ཀྱི་བདག་པོ་རྗེ་བཙུན་བླ་མ་ངག་དབང་བྱམས་པ་གཉིས་ཀྱི་བཀའ་
དྲིན་ལས་བྱང་ཆུབ་ལམ་གྱི་རིམ་པའི་མན་ངག་ལེགས་པར་ཐོབ་པ། དགེ་སློང་
༧ཡེ་ཤེས་རྒྱལ་མཚན་གྱིས་རབ་བྱུང་བཅུ་གསུམ་པའི་ཐུན་མོང་ཞེས་པ་ལྕགས་ཕོ་
ཁྱིའི་ལོ་ཆུ་སྟོད་ཟླ་བའི་ཆོས་འཁོར་བསྐོར་བའི་དུས་ཆེན་ལ་ཕོ་བྲང་ཆེན་པོ་པོ་ཏ་
ལའི་གཟིམ་ཆུང་བདེ་བ་ཅན་དུ་སྦྱར་བ་འདིས་ཀྱང་རྒྱལ་བའི་བསྟན་པའི་སྙིང་པོ་
མཐར་ཐུག་པ་འདི་ཉིད་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །
- 152 -



༄༅། །ལུགས་ཟུང་བླང་དོར་གསལ་བར་སྟོན་པའི་བསླབ་བྱ་
ནོར་བུའི་འཕྲེང་བ་སོགས་བསླབ་བྱ་དགེ་་་
བསྐུལ་གྱི་རིམ་པ་ཕྱོགས་གཅིག་ཏུ་
བསྡེབས་པ་བཞུགས།
ཨོཾ་སྭསྟི་སིདྡྷཾ། ཕུང་བྱུང་ཡོན་ཏན་ཀུན་གྱི་གཏེར་གྱུར་ཅིང་། །ཉེས་པ་བག་
ཆགས་བཅས་པ་གཏན་སྤངས་པ། །མ་འདྲིས་འགྲོ་བའི་མཛའ་བཤེས་ཐམས་ཅད་
མཁྱེན། །སྟོན་པ་མཉམ་མེད་ཤཱཀྱའི་རྒྱལ་པོར་འདུད། །བསོད་ནམས་སྟོབས་ཀྱིས་
མཐོན་ པོའི་ མཁར་ འཕགས་ ཤིང་། །སྐྱེ་ བས་ ཐོབ་ པའི་ བློ་ གྲོས་ འོད་ སྣང་
གིས། །ཆོས་སྲིད་ལམ་ཀུན་མ་ལུས་གསལ་ནུས་པ། ཁྱེད་ལྟ་གཞན་གྱིས་བསྐུལ་
ལ་བལྟོས་ཅི་འཚལ། །དེ་ལྟ་ནའང་བཤེས་གཉེན་བསྟེན་བྱེད་ཅིང་། །རང་ཉིད་
མཁས་ཀྱང་མཁས་པར་མི་རློམ་ལ། །ལེགས་བཤད་འཚོལ་བས་ནམ་ཡང་མི་ངོམ་
པ། །དེ་ནི་སྐྱེ་བོ་དམ་པ་རྣམས་ཀྱི་ལུགས། །མཁས་རྣམས་ཐོས་པས་ཆེས་ཆེར་
མཛེས་འགྱུར་ཏེ། །ཤིན་ཏུ་གསལ་བའི་ཤེལ་གྱི་ཁང་བཟང་ལ། །དྲི་མེད་ཟླ་བའི་
འོད་སྣང་གིས་རེག་ན། །སླར་ཡང་ཆེས་ཆེར་གསལ་བར་འགྱུར་བ་བཞིན། ། ཐུབ་
པའི་གསུང་རབ་རིན་ཆེན་ཕུང་པོ་ལས། །ལུགས་གཉིས་གཟི་འོད་འབར་བའི་ནོར་
བུའི་ ཚོགས། །སྡེབས་ལེགས་ཚིག་ གི་འཕྲེང་བ་ལ་བརྒྱུས་ཏེ། །ཡིད་འཕྲོག་ དོ་
ཤལ་བཞིན་དུ་འབུལ་བར་བགྱི། །འཛམ་བུའི་གླིང་འདི་ཐོག་མར་གྲུབ་པའི་ཚེ། །
འོད་གསལ་ལྷ་ཡི་རིས་ལས་བྱུང་བ་ཡི། །མི་རྣམས་བདུད་རྩིས་འཚོ་ཞིང་འོད་དང་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལྡན། །རང་བཞིན་རྒྱུད་འཇམ་ ཕན་ཚུན་གནོད་འཚེ་མེད། །གནས་ཀྱི་ཁྱད་པར་
ཙམ་ཞིག་མ་གཏོགས་པ། །རིང་ཞིག་འོད་གསལ་ལྷ་དང་ཁྱད་པར་མེད། །རིམ་
གྱིས་སེམས་ཅན་བསོད་ནམས་སྟོབས་འགྲིབ་པས། །བདུད་རྩིའི་ཟས་དང་མ་རྨོས་
ལོ་ཐོག་རྣམས། །རིམ་གྱིས་ཉམས་ཏེ་ཁམ་ཟས་རགས་པས་འཚོ། །གཤང་གཅི་
ཟག་བྱེད་ཕོ་མོའི་དབང་པོ་དོད། །འདོད་པ་སྤྱོད་པའི་གནས་སུ་ཁྱིམ་ཕུབ་ཅིང་། །
གསོག་བསྲུང་ ཕན་ ཚུན་ རྩོད་ པས་ གཟིར་ བ་ན། །རང་བཞིན་དྲང་ཞིང་བསོད་
ནམས་སྟོབས་དང་ ལྡན། །ཉེ་རིང་ཕྱོགས་ལྷུང་མེད་ཅིང་བདེན་པར་སྨྲ། །སྐྱེ་བོ་
ཀུན་གྱིས་གོང་དུ་འཁུར་འོས་ཤིག །དཔོན་དུ་བསྐོས་ནས་ཐམས་ཅད་ཁྲིམས་ལ་
གནས། །དེ་ལ་མང་པོས་བཀུར་བ་ཞེས་བརྗོད་ཅིང་། །ངན་གཡོའི་སྤྱོད་དང་ཕན་
ཚུན་འཁྲུག་རྩོད་དང༌། །དམས་ ལས་ སྐྱོབ་ པས་ རྒྱལ་པོ་ཞེས་ སུ་ གྲགས། །མང་
པོས་བཀུར་བའི་རྒྱལ་པོ་ནས་བཟུང་སྟེ། །ཡབ་རྗེ་ཟས་གཙང་རྒྱལ་པོའི་བར་དག་
ཏུ། །གདུང་ རབས་ རིམ་ པར་ བྱོན་ ནས་ སྐྱེ་ དགུ་ བསྐྱངས། །རྒྱལ་ ཕྲན་ སིལ་ མ་
ཕྱོགས་རྣམས་ཀུན་ཏུ་འཕེལ། །འཕགས་ཡུལ་ ས་སྐྱོང་རྣམས་ལ་ ལུགས་ གཉིས་
ཏེ། །བརྩེ་མེད་བྲམ་ཟེ་ངན་པ་འགའ་ཞིག་གིས། །འཚེ་བ་ཆོས་སུ་སྨྲ་བའི་ལམ་
ངན་ ལ། །བརྟེན་ནས་ བདེ་ སྐྱིད་ འཛོམས་པའི་ ཁྲིམས་ ངན་དང་། །དེ་ལས་ལྡོག་
པའི་ས་སྐྱོང་དམ་པ་རྣམས། །དགེ་བཅུའི་ཁྲིམས་ཀྱིས་སྐྱེ་དགུ་སྐྱོང་བའོ། ཁམས་
གསུམ་འགྲོ་བ་ཡོངས་ཀྱི་མགོན་གཅིག་པུ། །ཆོས་ཀྱི་རྒྱལ་པོ་དོན་ཀུན་གྲུབ་པ་
ཡིས། །གསུང་དབྱངས་མཐོན་པོས་འདི་སྐད་བཀའ་སྩལ་ཏོ། །རྨོངས་པས་བྱས་པ་
མི་དགེའི་ཁྲིམས་ངན་ནི། །འགྲོ་འདིའི་ཕན་བདེ་མ་ལུས་འཇོམས་བྱེད་ཅིང་། །
རང་ཉིད་ཕྱི་མར་མི་བཟད་སྡུག་བསྔལ་མྱོང་། །ཚེ་འདིར་ཚེ་ཐུང་གྲགས་པ་ངན་པ་
- 154 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
འཕེལ། །འདི་ཕྱིར་ཕུང་བའི་ལས་དེ་བྱ་མི་རིགས། །དགེ་བཅུའི་ཁྲིམས་ཀྱིས་སྐྱེ་
དགུ་བསྐྱངས་བྱས་ན། །སྙན་པའི་གྲགས་པ་འཕེལ་ཞིང་བདེ་བར་འཚོ། །དཀར་
ཕྱོགས་ ལྷ་ རྣམས་ མགུ་ནས་བསྲུང་ ཞིང་ སྐྱོབ། །ཕྱི་ མར་ ལྷ་ མིའི་ དཔལ་ འབྱོར་
འཐོབ་ པར་ འགྱུར། །རང་ གཞན་ མ་ ལུས་ ཚིམ་ པ་ ཉིད་ འཐོབ་ ཅེས། །འགྲོ་ བ་
ཡོངས་ ལ་ ཕན་བདེ་སྤེལ་ བའི་ ཕྱིར། །མི་དབང་རྣམས་ ལ་ རྒྱ་ཆེར་གདམས་པ་
མཛད། །གངས་རི་ར་བས་བསྐོར་བའི་བྱང་ཕྱོགས་འདི། །རྒྱལ་དང་རྒྱལ་སྲས་
ཀུན་གྱིས་ཡལ་བོར་ནས། །མཐའ་འཁོབ་མུན་པའི་གླིང་དུ་ལུས་པ་ན། །སྤྱན་རས་
གཟིགས་དབང་ཐུགས་རྗེ་ཅན་འདི་ཡིས། །ཐུགས་རྗེས་མ་བཟོད་ཕྱོགས་འདིའི་
འགྲོ་རྣམས་ལ། །ཕན་བདེ་བསྐྲུན་པའི་ཐུགས་བསྐྱེད་དམ་བཅའ་མཛད། །ཕྱོགས་
བཅུའི་རྒྱལ་དང་རྒྱལ་སྲས་ཀུན་གྱིས་ཀྱང་། །བརྩེ་ལྡན་ཐུགས་རྗེའི་ལྷ་ཁྱོད་བྱང་
ཕྱོགས་ཀྱི། །འགྲོ་བ་རྣམས་ལ་དགོངས་པར་ རིགས་སོ་ཞེས། །ཡང་དང་ཡང་དུ་
ཐུགས་རྗེ་སྐུལ་བར་མཛད། །ཐུགས་བསྐྱེད་ནུས་པ་དུས་སུ་སྨིན་པ་ན། །མ་རུང་
གདོང་དམར་སྲིན་པོ་འདྲ་འདི་རྣམས། །དབང་ཕྱུག་སྟོབས་ཀྱིས་དབང་དུ་བསྡུས་
བྱས་ནས། །གཟོད་ཀྱིས་ཕན་བདེའི་དཔལ་ལ་འགོད་དོ་ཞེས། །ཆོས་ཀྱི་རྒྱལ་པོ་
གཉའ་ ཁྲི་ བཙན་ པོ་ བྱོན། །བོད་ འབངས་ ཐམས་ ཅད་ དབང་ དུ་ བསྡུས་ཤིང་
བསྐྱངས། །རྒྱལ་རབས་དུ་མར་ཐབས་མཁས་རྟེན་འབྲེལ་བསྒྲིགས། །ཆོས་རྒྱལ་
ཐོ་ཐོ་རི་ཡི་གནས་སྐབས་སུ། །ཐུགས་རྗེ་ཆེན་པོའི་གཟུངས་སྔགས་ཡིད་བཞིན་
ནོར། །གང་དུ་བཞུགས་པའི་ཟ་མ་ཏོག་བཀོད་པ། །དཔག་མེད་རྫུ་འཕྲུལ་ཤུགས་
ཀྱིས་བོད་དུ་ཕེབས། །མཐའ་དབུས་སྐྱེ་འགྲོ་ཕན་བདེའི་ཆར་གྱིས་ཚིམས། །ཨོ་ཌི་
ཡ་ཡི་གནས་མཆོག་དམ་པ་རུ། །ཆོས་རྒྱལ་དཀོན་མཆོག་འབངས་ལ་མཁའ་འགྲོ་
- 155-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མས། །མི་དབང་བྱང་ཕྱོགས་བོད་ཀྱི་ཡུལ་དུ་བྱོན། །བོད་ནི་རྒྱལ་པོ་དག་ལ་ཚད་
མར་ འཛིན། །རྒྱལ་ པོའི་ ཚུལ་ གྱིས་ འགྲོ་རྣམས་ སྨིན་ པར་ བྱོས། །མཁའོ་ འགྲོ་
རྣམས་ཀྱང་གྲོགས་སུ་འོང་ངོ་ཞེས། །ཐུགས་རྗེ་བསྐུལ་ཞིང་ལུང་བསྟན་རྒྱ་ཆེར་
མཛད། །ཡེ་ཤེས་མཁའ་འགྲོས་ཇི་ལྟར་ལུང་བསྟན་ལྟར། །གདུལ་བྱ་འདུལ་བའི་
དུས་ ལ་ བབས་ པ་ ན། །འཇིག་ རྟེན་ གསུམ་ མགོན་ འཕགས་ མཆོག་ ཐུགས་ རྗེ་
ཅན། །ཆོས་ ཀྱི་རྒྱལ་པོ་སྲོང་བཙན་སྒམ་པོར་བྱོན། །གངས་ཅན་ཕན་བདེ་ པད་
མོའི་གཉེན་གཅིག་འདི། །འགྲོ་བ་ཡོངས་ཀྱི་བསོད་ནམས་ཤར་རིའི་རྩེར། །ཡུམ་
གྱི་ཆུ་འཛིན་རྒྱ་ལས་གྲོལ་བ་དང་། །མཉམ་དུ་ཡིག་དྲུག་བུང་བའི་གླུ་དབྱངས་
བསྒྲགས། །བྱང་ཕྱོགས་ཕན་བདེ་ཀུན་དའི་ཚལ་འབྱེད་པ། །ཐུགས་ རྗེའི་དཀྱིལ་
འཁོར་རྫོགས་པའི་ཟླ་བ་ནི། །ང་ཉིད་ཡིན་ཞེས་གསལ་བར་མཚོན་པའི་ཕྱིར། །ཨ་
མི་དེ་བའི་རིགས་བདག་མཚན་མར་བསྟན། །གཟུངས་སྔགས་ཡི་གེ་དྲུག་པའི་སྒྲ་
དབྱངས་ཀྱིས། །མཐའ་འཁོབ་མུན་པ་ཕྱོགས་གཞན་བསྐྲད་པ་བཞིན། །འཕགས་
ཡུལ་ཆོས་སྲིད་བོད་འདིར་བོས་པ་བཞིན། །པོ་ཏ་ལ་ཉིད་ཕྱོགས་འདིར་འཕོས་པ་
བཞིན། །རྫོགས་ལྡན་དུས་དག་སླར་ཡང་འོངས་པ་བཞིན། །སྐྱེ་འགྲོ་ཀུན་གྱིས་
ཡིག་དྲུག་དབྱངས་བསྒྲགས་ པས། །ཐུགས་རྗེ་ཆེན་པོའི་ བྱིན་རླབས་ གཟི་འོད་
ཀྱིས། །རྨོངས་པའི་མུན་པ་མ་ལུས་སངས་གྱུར་ཅིང་། །ཆོས་ སྲིད་དཔའ་འབྱོར་
ཐམས་ཅད་རབ་ཏུ་ རྒྱས། །འཇམ་པའི་དབྱངས་དང་ ཕྱག་ན་རྡོ་རྗེ་དང་། །རྒྱལ་
ཡུམ་རྗེ་བཙུན་སྒྲོལ་མ་ལ་སོགས་པ། །རྒྱལ་དང་རྒྱལ་སྲས་ཀུན་ཀྱང་གྲོགས་སུ་
བྱིན། །ཐུབ་པའི་ཡེ་ཤེས་རྒྱུ་འཕྲུལ་ལས་གྲུབ་པའི། །ལྷ་མིའི་མཆོད་རྟེན་རང་བྱུང་
སྐུ་མཆོག་རྣམས། །ཐུགས་རྗེའི་ཤུགས་ཀྱིས་བོད་ཡུལ་དབུས་སུ་ཕེབས། །མཐའ་
- 156 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
ཡི་རྒྱལ་ཕྲན་མ་ལུས་དབང་དུ་འདུས། །འཕགས་ཡུལ་མཁས་དང་གྲུབ་པ་མང་པོ་
ཡང་། །ཕྱོགས་འདིར་བྱོན་ནས་རྒྱལ་བསྟན་ཉིན་མོར་མཛད། །དབུས་གཙང་དག་
པའི་ ཞིང་ ཞེས་ ཀུན་ཏུ་གྲགས། །བསམ་ གྱིས་ མི་ ཁྱབ་ ཐབས་ མཁས་ སྤྲུལ་ པ་
ཡིས། །ལ་ ལར་ རྒྱལ་ པོ་ ལ་ ལར་ བློན་ པོ་ དང་། །ལ་ལར་ པཎ་ གྲུབ་ ལ་ ལར་
འབངས་ཀྱི་ཚུལ། །ཇི་སྲིད་རྒྱལ་བསྟན་གནས་པ་དེ་སྲིད་དུ། །ནམ་ཡང་རྒྱུན་མི་
ཆད་ པའི་ སྤྲུལ་ པ་ ཡིས། །བོད་ འདིར་ བསྟན་ པའི་ སྲོག་ཤིང་ འཛིན་ནོ་ཞེས། །
གླེགས་བམ་རིན་པོ་ཆེ་ལས་གསལ་བར་བསྟན། །ལྷག་པར་པཎ་ཆེན་དགེ་འདུན་
གྲུབ་པ་ཡིས། །འཇམ་མགོན་བླ་མའི་བསྟན་པ་འཛིན་པ་ལ། །དུས་རྣམས་ཀུན་ཏུ་
བརྩོན་པར་བགྱིད་དོ་ཞེས། །ཐུགས་བསྐྱེད་དམ་བཅའ་མཛད་པ་ཇི་ལྟར་བར། །
སྤྲུལ་པའི་སྐུ་འཕྲེང་རིམ་པར་བྱོན་རྣམས་ཀྱིས། །རྒྱལ་བ་གཉིས་པའི་བསྟན་པའི་
རྒྱལ་མཚན་བཟུང་། །དེང་དུས་ཁ་བ་ཅན་ན་གནས་པ་ཡི། །སྐྱེ་འགྲོ་ཡོངས་ཀྱི་
མགོན་དང་དཔུང་གཉེན་དུ། །རྗེ་བཙུན་འཇམ་དཔལ་རྒྱ་མཚོ་ཞེས་སུ་བྱོན། །ཕྱག་
ན་པད་མོའི་ ཞལ་ གྱི་དཀྱིལ་འཁོར་ནི། །གང་གིས་མཐོང་ན་དོན་དང་ལྡན་ནོ་
ཞེས། །དམ་པ་རྣམས་ཀྱི་རྒྱ་ཆེར་བསྔགས་གྱུར་ན། །སྲིད་ཞུ་བསྙེན་བཀུར་བགྱིད་
པ་ལྟ་ཅི་སྨོས། །དེས་ན་མི་ཡི་དབང་ཕྱུག་དམ་པ་ཁྱོད། །ཕྱག་ན་པད་མོའི་ཞབས་
འབྲིང་ གཙོར་ གྱུར་ པ། །རླབས་ ཆེན་ བསོད་ ནམས་ སྨོན་ ལམ་ སྟོབས་ ཀྱིས་
བསྒྲུབས། །སྲིད་ ཞུ་ བཀུར་ སྟི་ རྙེད་ པས་ མཆོད་ བྱེད་ ཅིང་། །ལྷག་ པར་ བཀའ་
བཞིན་སྒྲུབ་པས་མཉེས་བྱས་ན། །འདི་ཕྱི་གཏན་གྱི་དོན་ཆེན་འགྲུབ་འགྱུར་ཏེ། །
ཐམས་ཅད་མཁྱེན་པ་དགེ་འདུན་རྒྱ་མཚོ་ཡིས། །ཞབས་འབྲིང་གཙོ་བོ་གསུང་རབ་
རྒྱ་མཚོ་ལ། ཁྱོད་ཀྱིས་ང་ཡི་སེམས་ནི་མགུ་བྱས་ཤིང་། །ལུས་ངག་ཡིད་གསུམ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གུས་པས་མཆོད་པས་ན། །ཚེ་རབས་ཀུན་ཏུ་ང་ཡིས་རྗེས་འཛིན་ཅིང་། །ནམ་ཞིག་
མངོན་པར་རྫོགས་པར་སངས་རྒྱས་ཚེ། །ཞབས་འབྲིང་མཆོག་ཏུ་འགྱུར་བར་བྱའོ་
ཞེས། །མི་འགྱུར་བཀའ་ཡིས་ཞལ་གྱི་བཞེས་ཕྱིར་རོ། །གངས་ཅན་མཐའ་དབུས་
སྐྱེ་འགྲོ་མ་ལུས་པ། །གང་གི་གྲིབ་བསིལ་ཡངས་པོར་ངལ་བསོ་བ། །ཕྱག་ན་པད་
མོའི་ འཕྲིན་ ལས་ གདུགས་ དཀར་ གྱི། །རྩ་ བ་ འཛིན་ ལ་ ནམ་ ཡང་ གཡོ་མེད་
མཛོད། །ཕན་བདེའི་རྩ་བ་རུལ་བར་གྱུར་ན་ནི། །ཡལ་ག་ཕྲ་མོ་རྒྱས་ཀྱང་ཅང་མི་
ཕན། །སྐྱེ་བོ་ཡོངས་ཀྱི་བདེ་ཐབས་སེམས་པ་དང་། །གཟིགས་རྒྱང་རིང་པོས་ཕྱི་
རྗེས་དག་ལ་གཟིགས། ཁྱུ་མཆོག་གང་དུ་སོང་བའི་ལམ་དེར་ནི། །བ་ལང་ཐམས་
ཅད་དོག་པ་མེད་པར་འཇུག །དེ་བཞིན་གཙོ་བོས་བྱ་བ་གང་བྱས་པ། །དེ་ཡི་རྗེས་
སུ་འབངས་རྣམས་ཐམས་ཅད་འཇུག །དེ་ཕྱིར་བདག་གིས་སྤྱོད་པ་ངན་བྱས་ན། །
གངས་ཅན་མགོན་འདིའི་འཕྲིན་ལས་ལ་གནོད་ཅེས། །བསམ་ནས་སྒོ་གསུམ་བྱ་
བ་གང་བྱེད་ཀྱང་། །སྔོན་བྱོན་ཡ་རབས་དམ་པའི་རྗེས་སུ་སློབ། །སྦྱིར་ཡང་སེམས་
ཅན་ཀུན་ལ་བྱམས་བརྩེ་དང་། །ལྷག་པར་རང་གི་མངའ་རིས་འགྲོ་བ་རྣམས། །བུ་
བཞིན་རྟག་ཏུ་བྱམས་བརྩེས་བསྐྱངས་བྱས་ན། །ཀུན་གྱིས་ རང་ཉིད་ ཕ་བཞིན་
བསྐུར་བར་འགྱུར། །གཞན་ལ་ཕན་དང་གནོད་པ་ཅི་བྱས་པ། །དེ་བཞིན་རང་ལ་
ཕན་དང་གནོད་པ་འབྱུང༌། །བཟང་ངན་ཅི་འདྲ་པ་ཡི་ལས་བྱས་པ། །འབྲས་བུ་དེ་
འདྲ་ཉིད་དུ་འབྱུང་ངོ་ཞེས། །ཟླ་མེད་སྟོན་པ་མཆོག་དེས་བཀའ་སྩལ་ཏོ། །འགྲོ་
བའི་བླ་མ་འགྲོ་བློའི་སྣང་ངོ་རུ། །གསར་སྐྱེས་ཚུལ་བཟུང་གསར་སྐུ་གཞོན་ནུ་ནི། །
སྨན་མཆོག་དམ་པ་སྨན་གྱི་མྱུ་གུ་བཞིན། །རེ་བ་ཆེན་པོས་རེ་ཞིག་བསྲུང་ ལ་
སྒྲིམས། །སྐུ་མཆོག་དཔག་བསམ་དབང་པོར་ རབ་རྒྱས་ཚེ། །ཡལ་ག་ལོ་མ་མེ་
- 158-



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
ཏོག་འབྲས་བུ་ཡིས། །དཔག་མེད་གདུལ་བྱ་ཚིམ་པར་བྱ་དགོས་པས། །འཕྲིན་
ལས་རྒྱ་ཆེའི་རྟེན་འབྲེལ་བསྒྲིག་པར་མཛོད། །བཞེངས་བཞུགས་འཆག་སོགས་
སྤྱོད་ལམ་ཐམས་ཅད་དུ། །འགྲོ་འདི་མ་ལུས་ཁྱེད་ལ་རེ་ལགས་ན། །ཐུགས་རྗེའི་
ནུས་ པ་ཆེས་ཆེར་བསྐྱེད་མཛོད་ལ། །མྱུར་དུ་ཆོས་ཀྱི་སྒྲ་དབྱངས་སྒྲོག་ དགོས་
ཞེས། །ཡང་དང་ཡང་དུ་ཐུགས་རྗེ་བསྐུལ་བར་མཛོད། །འདྲེན་པ་མཉམ་མེད་ཟས་
གཙང་སྲས་པོ་ཡང་། །ཕྱོགས་བཅུའི་རྒྱས་བ་སྲས་དང་བཅས་རྣམས་ཀྱིས། །སྣ་
ཚོགས་མཆོད་སྤྲིན་རོལ་མོའི་སྒྲ་དབྱངས་ལས། །མི་གཙང་ཁྱིམ་གྱི་གནས་ལ་མི་
ཆགས་ཤིང་། །འདོད་པའི་བསླུ་བྲིད་དབང་དུ་མ་སོང་བར། ཁབ་ནས་ངེས་འབྱུང་
དཀའ་བ་སྤྱད་པ་དང་། །མྱུར་དུ་མངོན་པར་འཚང་རྒྱའི་ཚུལ་བསྟན་ཏེ། །འགྲོ་ལ་
ཆོས་འཁོར་མྱུར་དུ་སྐོར་ཞིག་ཅེས། །ཡང་དང་ཡང་དུ་ཐུགས་རྗེས་བསྐུལ་བར་
མཛད། །མི་མཇེད་ཞིང་འདིར་བསམ་བཞིན་བྱོན་གྱུར་ཀྱང་། །འགྲོ་ལ་ཆོས་ཀྱི་
འཁོར་ལོ་བསྐོར་བ་ནི། །ཚངས་སོགས་ལྷ་ཡི་གཙོ་བོ་བགྲང་ཡས་ཀྱིས། །ངེས་
པར་གསོལ་བ་བཏབ་ལ་བལྟོས་མཛད་པ། །དེ་ནི་རྟེན་འབྲེལ་ཆེ་བར་གསུངས་
པས་ ན། །ཚུལ་ འདི་ དགོངས་ པ་ཐོས་ པས་ བསྒོམ་ཚུལ་ལ། །ཡང་ དང་ ཡང་ དུ་
བསྐུལ་མ་ལྷོད་མེད་མཛོད། །འཇིག་རྟེན་མགོན་པོའི་ཞལ་གྱི་ཆུ་སྐྱེས་ལས། །བྱུང་
བའི་རྣམ་དག་ལམ་བཟང་བདུད་ རྩི་ ཡིས། །འགྲོ་འདི་མ་ལུས་ཚིམ་པར་བྱ་བ་
དང༌། །ལེགས་བཤད་གསར་པའི་སྒྲ་དབྱངས་སྙན་པོ་ཡིས། །ནོར་འཛིན་ཡངས་
པའི་ཁྱོན་ཀུན་འགེངས་དགོས་པས། །ལུང་ཙམ་སྐྱབས་སུ་གྱུར་པ་མ་ཡིན་པར། །
ཐོས་ བསམ་ བསྒོམ་ པའི་ ལྷ་ ལམ་ ཡངས་ པའི་ དབུས། །འཆད་རྩོད་རྩོམ་ པའི་
དཀྱིལ་འཁོར་རབ་རྒྱས་ཤིང་། །གཞན་དྲིང་མི་འཇོག་རྣམ་དཔྱོད་འོད་སྣང་གིས། །
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བློ་བཟང་བསྟན་པའི་པད་ཚལ་བཞད་པ་ལ། །སྣང་བ་ཟླ་བྲལ་ཉིད་དུ་འགྱུར་ངེས་
པའི། །ཐབས་ཚུལ་རྟེན་འབྲེལ་ཀུན་ནས་བསྒྲིག་པ་དང་། །དེ་ཡི་མཐུན་རྐྱེན་མ་
ཚང་མེད་པ་མཛོད། །འཇིག་རྟེན་ཀུན་ གྱི་ཉིན་བྱེད་གཅིག་པུ་འདིས། །སྲིད་ ཀྱི་
ལམ་ཡང་གསལ་བར་བྱ་དགོས་པས། །དེ་ཕྱིར་འཇིག་རྟེན་མགོན་པོའི་འཕྲིན་
ལས་པ། །ཉིད་ཀྱིས་ལུགས་ལ་མཁས་པར་བྱ་དགོས་སོ། །ཆོས་དང་ལུགས་ཞེས་
འགལ་བར་མི་བསམ་སྟེ། །ལེགས་པར་དཔྱད་ན་ལུགས་ཀྱང་ཆོས་དང་མཐུན། །
ཆོས་ཀྱི་རྒྱལ་པོ་སྲོང་ཙན་སྒམ་པོ་ཡིས། །བོད་འབངས་ཆོས་ཀྱིས་འདུལ་བར་བྱ་
བའི་ཕྱིར། །ལུས་ངག་ཡིད་ཀྱི་སྤྱོད་པ་ངན་པ་རྣམས། །བཟློས་ཕྱིར་མི་དགེ་བཅུ་
སྤོང་བཀའ་ཁྲིམས་བཅས། །མི་དགེ་བཅུ་སྤོང་ཚུལ་ཁྲིམས་བསྲུང་བ་ནི། །ཆོས་
རྣམས་ཀུན་གྱི་རྩ་བར་རྒྱལ་བས་བསྔགས། །འཛམ་གླིང་མི་ནི་ཕྱི་ནང་མི་མཚུངས་
པས། །ཨ་མྲའི་འབྲས་བུ་དག་དང་འདྲ་བར་གསུངས། །འགའ་ཞིག་ཕྱི་རོལ་སྨིན་
ལ་ནང་མ་སྨིན། །འགའ་ཞིག་ནང་སྨིན་ཕྱི་རོལ་མ་སྨིན་འདྲ། །འགའ་ཞིག་ཕྱི་ནང་
གཉིས་ཀ་མ་སྨིན་པ། །འགའ་ཞིག་ཕྱི་ནང་གཉིས་ཀ་སྨིན་པའོ། །དེ་ཕྱིར་དེང་སང་
སྙིགས་མའི་དུས་མཐའ་འདིར། །གཡོ་ཅན་སྐྱེ་བོ་ངན་པ་ཆེ་མང་བས། །བཟང་
ངན་ཞུ་འཕྲིན་གང་དང་གང་ལ་ཡང་། །རྟགས་དང་རྒྱུ་རྐྱེན་ཞིབ་ཏུ་བརྟག་པར་
མཛོད། །དུ་བ་ ཕྱུར་བའི་རྟགས་ལས་མེ་ཤེས་ཤིང་། །ཆུ་སྐྱར་ ལྡིང་བའི་རྟགས་
ལས་ཆུ་ཤེས་ལྟར། །སྤྱོད་ལམ་ མཚན་ མས་ནང་གི་བསམ་ པ་ སྟོན། །སྐད་ ལྡོག་
དབང་པོའི་མཚན་མའི་ཁྱད་པར་དང་། །རབ་བབས་སྤྱོད་པ་དེ་དང་དེར་བརྟགས་
ན། །བསམ་པའི་ཁྱད་པར་ཕལ་ཆེར་ངེས་ནུས་ཏེ། །མི་ཡི་བདག་པོ་ལྟ་བ་བཟང་
ངམ་ངན། །རིས་མཐུན་སྤྱོད་པ་དག་ལས་ཤེས་སོ་ཞེས། །ཐུབ་པའི་གསུང་རབ་
- 160 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
དག་ལས་གསུངས་ཕྱིར་རོ། །མངོན་དུ་ངོ་བསྟོད་ཁ་གསག་གུས་གུས་ཚུལ། །ལྐོག་
ཏུ་མི་སྙན་སྣ་ཚོགས་གླེང་བྱེད་པ། །སེང་གེའི་ལྷག་མས་འཚོ་བའི་ཝ་སྐྱེས་ཀྱི། །
སྤྱོད་ཚུལ་སྐྱོང་བའི་སྐྱེ་བོ་ངན་པ་ནི། །དྲུང་དུ་མི་ཉེ་ཐབས་ཀྱིས་སྤངས་པར་བྱ། །
ཞིང་ལ་རྩྭ་དང་དངུལ་ལ་ལྷད་བཞིན་དུ། །ཡ་རབས་རྣམས་ལ་གྲོགས་ངན་ཤིན་ཏུ་
གནོད། །སྔོན་ཚེ་གསལ་རྒྱལ་སྲས་པོ་འཕགས་སྐྱེས་པོ། །གྲོགས་ངན་བློན་པོས་
ཕུང་བར་བྱས་ཞེས་ཐོས། །རིང་ནས་གོམས་པའི་སེམས་དཔའ་ཆེ་རྣམས་ཀྱང་། །
ཕུང་བྱེད་གྲོགས་ངན་དག་ལ་ཆེར་འཇིགས་ཀྱི། །གླང་ཆེན་མྱོས་པའི་གཡུལ་ངོར་
དེ་ལྟ་མིན། །ཅི་སླད་ཅེ་ན་གླང་ཆེན་མྱོས་པ་ཡིས། །ལུས་ཙམ་འཇོམས་ཀྱི་སེམས་
ལ་གནོད་མ་ཡིན། །མ་རུང་གྲོགས་ངན་འདི་ཡིས་སེམས་བསྒྱུར་ནས། །འདི་ཕྱི་
ཀུན་ཏུ་ཕུང་ལ་སྦྱོར་བར་བྱེད། །གཟུགས་ཅན་སྙིང་པོའི་སྲས་པོ་མ་སྐྱེས་དགྲ །
གྲོགས་ངན་མ་རུང་ལྷས་བྱིན་གྱིས་བསླུས་ནས། །སྟོན་པ་སྤངས་ཤིང་མཚམས་
མེད་ལས་བྱས་ནས། །གྲགས་པ་ངན་པས་ས་ཡི་སྟེང་ཁྱབ་ཅིང་། །གནོད་བྱེད་སྟོང་
གིས་ ཀུན་ ནས་ གཙེས་ པ་ སོགས། །རྣམ་ པར་ ཕུང་ ཞེས་ འདུལ་ བ་ ལུང་ ལས་
གསུངས། །དེས་ན་འགྲོ་བའི་ནད་དང་རེག་དུག་དང་། །ཐལ་བས་གཡོགས་པའི་
མེ་དོང་ཇི་བཞིན་དུ། །གྲོགས་པོ་ངན་པ་འདི་ལ་གཟབ་པར་འཚལ། །རྣ་བར་སྙན་
ཡང་མི་བདེན་བརྫུན་ཚིག་དང་། །བདེན་ཡང་དགོས་མེད་སེམས་རྒྱུད་དཀྲུག་པ་
དང་། །མཛའ་བར་བྱེད་པའི་ ཕྲ་མ་སྨྲ་བ་ལ། །དགའ་བར་མི་བྱ་མཆིལ་སྣབས་
བཞིན་དུ་སྤང་། །ཅུང་ཟད་རྐྱེན་གྱིས་ཁྲོ་ཞིང་འགྱུར་ལྡོག་མང་། །གསང་ཚིག་མི་
ཐུབ་གང་དྲན་ཁར་འབྱིན་ཅིང་། །ཕྱི་ནང་མི་ཤེས་ཀུན་ལ་ཆལ་ཆོལ་སྨྲ། །བློ་ཆུང་
དེ་འདྲའང་བསྟེན་པར་མི་བྱའོ། །གསར་འགྲོགས་ཆེ་ཞིང་ཁྲེལ་གཞུང་ཕྱི་ཐག་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཐུང་། །བློ་སྣ་མང་ལ་གང་ཡང་མཐར་མི་ཕྱིན། །རྩུབ་མོའི་ཚིག་གིས་གཞན་རྣམས་
སུན་འབྱིན་པའི། །བློ་ངན་སྐྱེ་བོ་དེ་འདྲའང་བསྟེན་མི་བྱ། །ལུགས་གཉིས་རྣམ་
པར་འབྱེད་པའི་ཤེས་རབ་དང༌། །ལས་འབྲས་ཚུལ་ལ་ཡིད་ཆེས་དད་པ་ཆེ། །ནམ་
ཡང་མི་བསླུ་བདེན་པར་སྨྲ་བྱེད་པའི། །གྲོགས་པོ་བཟང་པོ་དེ་འདྲ་བསྟེན་པར་
བྱ། །གྲོགས་བཟང་དག་དང་ལྷན་ཅིག་འགྲོགས་པ་ན། །ལེགས་ཉེས་རྣམ་པར་
འབྱེད་པའི་ཤེས་རབ་དང་། །འདི་ཕྱིའི་དགེ་བའི་ཆོས་ཀྱི་ཚུལ་དག་ཀྱང་། །ཆུ་ནང་
པདྨ་ བཞིན་ དུ་ འཕེལ་ བར་ འགྱུར། །རང་ ལ་ གཏིང་ ནས་ ཉེ་ ཞིང་ གུས་ སེམས་
ལྡན། །སྐྱིད་སྡུག་གནས་སྐབས་ཀུན་ཏུ་བློ་བརྟན་ཅིང་། །ཆོས་སྲིད་བྱ་བ་ཀུན་ལ་
མཁས་གྱུར་ན། །དབུལ་ཕོངས་ཉམས་ཆུང་ཡིན་ཀྱང་བསྟེན་པར་བྱ། །ཤ་ཚ་སྙིང་
ཉེས་བདེན་པར་སྨྲ་བའི་ཚིག །འཕྲལ་དུ་རྣ་བའི་ལམ་དུ་མི་སྙན་ཡང་། །མཁྲིས་
པའི་ནད་སེལ་ཁ་བའི་སྨན་བཞིན་དུ། །རང་ལ་ཕན་པར་དགོངས་ནས་དང་དུ་
བཞེས། །ཀུན་གྱིས་མཐོང་ན་མི་སྡུག་འཇིགས་པ་སྐྱེ། །རང་གི་ལུས་སེམས་གདུང་
བས་ མནར་ བྱེད་ ཅིང་། །ཕྱི་ མ་ སྐྱེ་ གནས་ ངན་ པར་ འཁྲིད་ པའི་ རྒྱུ། །རྟག་ཏུ་
ཁྲོ་གཉེར་ངོ་ཟུམ་མི་བྱའོ། །ཞིང་པས་ཆར་སྤྲིན་གསར་པ་མཐོང་བ་བཞིན། །སྐྱེ་བོ་
ཀུན་གྱིས་མཐོང་ན་དགའ་འགྱུར་བ། ཁྲོ་གཉེར་མེད་པའི་བཞིན་འཛུམ་མདངས་
གསལ་ཞིང་། །ཀུན་ལ་ཚིག་འཇམ་སྙན་པར་སྨྲ་བར་བྱ། །མཐོ་དམན་བར་མའི་
འགྲོ་བ་སུ་ལ་ཡང་། །སེམས་རྒྱུད་དཀྲུག་པའི་སྐྱོན་གླེང་མི་བྱ་ཞིང་། །དྲང་ཞིང་
གསོང་པོར་སྨྲ་བས་མགུ་བར་བྱ། །རང་གི་ལུས་ངག་ཡིད་ཀྱི་སྤྱོད་པ་ལ། །ཡང་
ཡང་བརྟགས་ནས་ཉེས་སྤྱོད་མི་བྱ་ཞིང་། །རྟག་ཏུ་ཡ་རབས་དམ་པའི་སྤྱོད་པ་བྱ། །
སེམས་ཅན་རྣམས་ལ་གནོད་འཚོའི་བསམ་པ་དང་། །བརྫུན་དང་ཕྲ་མས་བསླུ་
- 162 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
བར་བྱེད་པ་སོགས། །ངན་གཡོའི་སྤྱོད་པ་མཐའ་དག་དུག་བཞིན་སྤངས། །ཕུང་
ཀྲོལ་རྩ་བ་མྱོས་འགྱུར་ཁུ་བ་ནི། །སྲོག་གི་ཕྱིར་ཡང་བཏུང་བར་མི་བྱའོ། །མིག་
མང་ལ་སོགས་དོན་མེད་གཡེང་བ་ཡིས། །དལ་བ་ཆུད་ཟོས་བྱེད་པའི་ལས་རྣམས་
སྤང་། །ངན་གཡོ་མེད་པ་དྲང་སྲོང་ལྟ་བུ་དང་། །སྙིང་སྟོབས་ཆེ་བ་དཔའ་བོ་ལྟ་བུ་
དང༌། །ཐུགས་ཀྱི་གཏིང་ཟབ་རྒྱ་མཚོ་ལྟ་བུ་དང་། །ཤིན་ཏུ་བརྟན་པ་རི་དབང་ལྟ་
བུར་མཛོད། །བདེན་དང་གཏོང་དང་དུལ་དང་ཤེས་རབ་སྟེ། །བཞི་པོ་འདི་ནི་མི་
མཆོག་རྣམས་ཀྱི་རྒྱན། །རྒྱན་བཟང་བཞི་པོ་འདི་དག་ཡོད་གྱུར་ན། །འདི་ཕྱི་ཀུན་
ཏུ་བདེ་བའི་ལམ་འཐོབ་ཅིང་། །ལྷ་མི་ཀུན་གྱིས་བསྔགས་པའི་གནས་སུ་འགྱུར། །
བཞི་པོ་དེ་དག་ཕྱེ་ན་འདི་ ལྟ་ སྟེ། །བདེན་པ་ཞེས་ བྱ་བདེན་ཚིག་ སྨྲ་བའོ། །ཡ་
རབས་རྣམས་ལ་བདེན་པ་སྲོག་ལས་གཅེས། །བདེན་པར་སྨྲས་ན་ཀུན་གྱིས་ཡིད་
ཆེས་སྐྱེ། །བདེན་པར་སྨྲ་བའི་མེ་ ཏོག་ ཡིད་འོང་ལས། །གྲགས་ པའི་ དྲི་བསུང་
ཕྱོགས་སུ་འཕྲོ་བར་འགྱུར། །བདེན་པ་སྤངས་ནས་ལྕེ་གཉིས་བྱས་གྱུར་ན། །ཀུན་
གྱིས་ཡིད་ཆེས་སྐྱེ་བར་མི་འགྱུར་ལ། །གྲགས་པ་ངན་པས་ས་སྟེང་ཁྱབ་འགྱུར་
ཞིང་། །བཀའ་ཁྲིམས་བཙན་པོ་རྣམ་པར་ཉམས་པར་འགྱུར། །གཏོང་བ་ཞེས་བྱ་
སྦྱིན་པ་བྱེད་ པ་ སྟེ། །ཟང་ཟིང་ནོར་ལ་ཧ་ཅང་ མི་ཞེན་པར། །མཐོ་དམན་བར་
གསུམ་ནོར་གྱིས་ཚིམ་བྱས་ན། །སྙན་པའི་གྲགས་པ་ ཕྱོགས་ སུ་ འཕེལ་འགྱུར་
ཞིང་། །རྒྱ་མཚོ་ཆེན་པོར་ཆུ་ཕྲན་འདུ་བ་བཞིན། །སྐྱེ་བོ་མ་ལུས་དབང་མེད་འདུ་
བར་གྱུར། །དུལ་བ་ཞེས་བྱ་ཉེ་བར་ཞི་བ་སྟེ། །སྒོ་གསུམ་སྤྱོད་པ་གང་དང་གང་ལ་
ཡང་། །གྱ་ཚོམ་མི་བྱ་ཞི་ཞིང་དུལ་བར་བྱ། །དེ་ལྟར་བྱས་ན་སྐྱེ་བོ་མ་ལུས་གུས། །
དགྲ་བོ་རྣམས་ཀྱང་འཇིགས་ཤིང་ཞུམ་པར་འགྱུར། །རང་ཉིད་ཁྲོ་བའི་མེ་ཡིས་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གདུངས་གྱུར་ན། །དགྲ་བོ་རྣམས་ ཀྱང་ དགའ་ ཞིང་ མགུ་བར་ འགྱུར། །གཉེན་
རྣམས་སྐྱོ་ཞིང་དགྲ་རྣམས་དགའ་འགྱུར་བ། །དེ་ལས་རང་ལ་གནོད་བྱེད་གང་
ཞིག་ཡོད། ཁྲོ་བའི་མེ་ཡིས་རང་གི་སྙིང་བསྲེགས་པའི། །དུ་བས་བཞིན་གྱི་མདོག་
ཀྱང་ནག་པོར་འགྱུར། །བདག་ནི་ཁོང་ཁྲོའི་མེ་ཡིས་བསྲེགས་སོ་ཞེས། །གཞན་ལ་
སྟོན་ཕྱིར་རྡུལ་ནག་དུ་བ་ཕྱུར། །ཞེ་སྡང་དུག་སྦྲུལ་ལངས་པར་གྱུར་པ་ན། །མཛའ་
བོ་རྣམས་ཀྱང་སྐྲག་ནས་ཕྱོགས་ཕྱོགས་འབྱེར། །རྟེན་བཟང་འདི་འདྲ་དུག་འཛིན་
དུ་བྱེད་པ། །དེ་ལས་རྨོངས་པ་གང་ཡང་ཡོད་མ་ཡིན། །རང་སེམས་བདེ་ན་སྐྱིད་
པའི་མཆོག་ཡིན་གྱི། །རང་སེམས་མ་བདེ་ཅི་བྱས་སྡུག་བསྔལ་ཡིན། །དེ་བས་ཞེ་
སྡང་དགྲ་བོ་བཏུལ་བྱས་ཏེ། །ཞི་ཞིང་དུལ་བའི་ངང་དུ་བདེ་བར་མནོལ། །ཆེན་པོ་
རྣམས་ལ་བཟོད་པ་རྒྱན་གྱི་མཆོག །བཟོད་པས་ཚེ་རབས་ཀུན་ཏུ་གཟུགས་བཟང་
འཐོབ། །མཐར་ ཐུགས་ མཚན་ དཔེའང་ བཟོད་ པས་ འགྲུབ་པས་ན། །དུལ་བའི་
དཔལ་གྱིས་མཛེས་པ་ཉིད་དུ་མཛོད། །ཐབས་ལ་མཁས་པའི་ཤེས་རབ་ཡོད་གྱུར་
ན། །བྱ་བ་གང་ཡང་ཉམས་པར་མི་འགྱུར་ཞིང་། །དཀའ་བའི་དོན་ཆེན་དག་ཀྱང་
འགྲུབ་འགྱུར་ལ། །དགྲ་བོ་རྣམས་ཀྱང་མྱུར་དུ་དབང་དུ་འདུ། །ཤེས་རབ་ལྡན་ན་
བྱ་བ་བཟང་ངན་ཀུན། །གཞན་གྱིས་ཟེར་ཟློས་ཙམ་ལ་མི་ལྟོས་ པར། །ལེགས་
ཉེས་རང་གི་རིགས་པས་དཔྱོད་པར་ནུས། །ཤེས་རབ་མེད་ན་དེ་ལྟ་མ་ཡིན་ནོ། །
བླང་དོར་འབྱེད་པའི་ཤེས་རབ་ལྡན་པ་ལ། །ཕས་རྒོལ་གང་གིའང་གནོད་པར་མི་
ནུས་ཏེ། །ལག་ཏུ་སྒྲོན་མེ་ཐོགས་པའི་སྐྱེ་བོ་ལ། །མུན་པའི་ཚོགས་ཀྱིས་བརྫི་བར་
མི་ནུས་བཞིན། །མདོར་ན་ལེགས་ཉེས་བླང་དོར་གནས་མ་ལུས། །ལྟ་བའི་མིག་
གཅིག་ཤེས་རབ་འདི་ཡིན་པས། །དྲི་མེད་རིགས་པའི་མིག་སྨན་རྟག་བརྟེན་ལ། །
- 164 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
ཤེས་རབ་ལྟ་བྱེད་རྣམ་པར་གསལ་བར་མཛོད། །ཤེས་རབ་ལྡན་ན་གཞན་གྱིས་
བསླུ་མི་ནུས། །བསླུ་བས་མི་ཚུགས་རྒྱལ་པོ་ཡིན་ནོ་ཞེས། །རྒྱལ་དང་རྒྱལ་སྲས་
བདག་ཉིད་ཆེ་རྣམས་གསུངས། །དེ་བས་ཆོས་ཀུན་རབ་ཏུ་འབྱེད་པ་ལ། །གཞན་
དྲིང་མི་འཇོག་ཤེས་རབ་ཐོབ་པར་མཛོད། །དེ་ལྟར་བདེན་དང་དུལ་བ་ལ་སོགས་
པའི། །ཡོན་ཏན་ལྡན་ན་སྐྱེ་དགུ་སྐྱོང་བར་ནུས། །ཡོན་ཏན་ཅན་ནི་འདིར་བདེ་ཕྱི་
མར་བདེ། །ཡོན་ཏན་ཅན་ལ་སྙན་དང་གྲགས་པ་འབྱུང་། །མང་པོའི་དབུས་སུ་རི་
དབང་བཞིན་དུ་བརྗིད། །འོད་དཀར་འཕྲོ་བས་མཚན་མོའི་མགོན་པོ་བཞིན། །
ཡོན་ཏན་དཔལ་གྱིས་ལྷང་ངེར་གསལ་བར་འགྱུར། །འཁོན་འཛིན་ཕྲག་དོག་ཅན་
གྱི་དགྲ་བོ་ཡང་། །ཡིད་འོང་ཡོན་ཏན་མཐོང་ཚེ་དད་པ་སྐྱེ། །ཡོན་ཏན་དཔལ་གྱིས་
ཟིལ་ གྱིས་མནན་ པས་ན། །འབངས་རྣམས་ ཐམས་ཅད་ ཞུམ་ ཞིང་ བཀའ་ ལུང་
ཉན། །ཡོན་ཏན་ལྡན་ན་དུད་འགྲོའི་སྐྱེ་གནས་ཀྱང་། །ལྷ་མི་ཀུན་གྱིས་མཆོད་འོས་
ཉིད་འགྱུར་ཏེ། །རི་བོང་སེམས་དཔའ་ཆེན་པོའི་སྐྱེས་རབས་དང༌། །ངང་པའི་རྒྱལ་
པོ་ཡུལ་འཁོར་བསྲུང་བཞིན་ནོ། །ཡོན་ཏན་མེད་ན་དཔའ་ཞིང་འབྱོར་གྱུར་ཀྱང་། །
ལེགས་ཉེས་རྣམ་པར་འབྱེད་པའི་མཐུ་མེད་པས། །ཕ་རོལ་གཞན་གྱིས་བསླུས་
པས་ཕུང་པའམ། །རང་གི་སྤྱོད་པས་མྱུར་དུ་ཉམས་པར་འགྱུར། །ཡོན་ཏན་ཁྱད་
པར་འཕགས་པ་དེ་འབྱུང་བ། །མང་དུ་ཐོས་པ་ཉིད་ལ་རག་ལས་པས། །རྒྱལ་བའི་
བཀའ་དང་དགོངས་འགྲེལ་དྲི་མེད་དང་། །སྔོན་བྱོན་དམ་པ་རྣམས་ཀྱི་གསུང་རྒྱུན་
དང༌། །རིག་གནས་གཙུག་ལག་དག་ལ་མཁས་པར་མཛོད། །རྒྱལ་བའི་བཀའ་ལ་
དྲང་ངེས་སྣ་ཚོགས་བཞུགས། །རྒྱ་བོད་གྲུབ་མཐའི་ཡི་གེ་དག་ལ་ཡང་། །ཡང་དག་
པ་དང་ ལྟར་སྣང་སྣ་ཚོགས་སྣང་། །དེས་ན་ལམ་སྟོན་བཤེས་གཉེན་མཁས་ པ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལ། །བསྟེན་ནས་བླང་དོར་ཚུལ་ལ་མཁས་པར་མཛོད། །ཚུལ་ཁྲིམས་གཙང་ཞིང་
སྙིང་རྗེ་ཆེ་བ་དང༌། །མང་དུ་ཐོས་ཤིང་དེ་དོན་སྒྲུབ་བྱེད་པའི། །དམ་པའི་བཤེས་
ལ་བསྟེན་ན་དོན་ཀུན་འགྲུབ། །འཇིག་རྟེན་བསླུ་བའི་ཟོག་པོ་རྫུན་ཅན་དང་། །
ཆོས་མིན་ཆོས་སུ་སྟོན་པའི་ལོག་སྨྲ་རྣམས། །བསྟེན་ན་ལོག་པའི་ལམ་དུ་འཁྲིད་
པར་ འགྱུར། །གཙོ་ བོ་ རྣམས་ ཀྱི་དེ་ དག་ བསྟེན་ན་ནི། །འཇིག་ རྟེན་ ཕལ་ཆེར་
གྲགས་པའི་རྗེས་འཇུག་པས། །ཆོས་ལྟར་བཅོས་པ་ཤིན་ཏུ་དར་བར་འགྱུར། །དེ་
ཡིས་རྣམ་དག་ལམ་བཟང་ནུབ་འགྱུར་ཞིང༌། །རྒྱལ་བའི་བསྟན་ལ་ཐན་བཞིན་
ཤིན་ཏུ་གནོད། །བདག་ཉིད་ཆེན་པོ་མགོན་པོ་ཀླུ་སྒྲུབ་ཀྱིས། །མི་བདག་རྣམས་
ཀྱིས་མུ་སྟེགས་ངན་པ་ལ། །དད་གུས་ཕྱག་མཆོད་བགྱི་བར་མི་བྱ་སྟེ། །མི་ཤེས་
རྨོངས་པ་རྣམས་ནི་དེའི་རྐྱེན་གྱིས། །སྐྱོན་དང་ བཅས་ པའི་ཆོས་ལ་དགའ་བར་
འགྱུར། །ཞེས་སོགས་ནན་ཏན་ཤིན་ཏུ་ ཆེ་ བར་ གསུངས། །བདག་ཉིད་ཆེན་པོ་
མཁས་མཆོག་དཔའ་བོས་ཀྱང༌། །སྐྱེ་བོ་ངན་པར་རིང་དུ་སྤངས་ནས་ནི། །དམ་པ་
རྣམས་ ལ་ བསྟེན་ན་འདི་ཤེས་འགྱུར། །ཚུལ་འཆོས་ཅན་གྱི་དགེ་སྦྱོང་ ངན་ པ་
རྣམས། །མཁས་པ་རྣམས་ཀྱིས་བསྟེན་པར་མི་བྱ་ཞིང་། །དེ་འདྲ་རྣམས་དང་མཛའ་
བ་ཡང་མི་བྱ། །ནུས་པ་ཡོད་ན་བརྟགས་ནས་སྤང་བར་བྱ། །ཞེས་སོགས་སྔོན་བྱོན་
མཁས་པ་ཐམས་ཅད་ཀྱིས། །ཚུལ་འདི་ནན་ཏན་ཆེ་བར་གསུངས། །ཆོས་ཀྱི་རྒྱལ་
པོ་ཁྲི་སྲོང་ལྡེའུ་བཙན་གྱིས། །འཕགས་པ་ཀླུ་སྒྲུབ་ཞབས་ཀྱི་ལྟ་བ་དང༌། །བྱམས་
པ་ཐོགས་མེད་དབྱིག་གཉེན་ནས་བརྒྱུད་པའི། །མཁན་ཆེན་ཞི་བ་འཚོ་ཡི་སྤྱོད་པ་
གཉིས། །ཟུང་དུ་འབྲེལ་ལ་ཀུན་གྱིས་བསླབ་པར་བྱ། །ལྟ་སྤྱོད་རྣམ་དག་དེ་དང་མི་
མཐུན་ལ། །སུ་ ཡིས་ བྱས་ ཀྱང་ ང་ ཡིས་ཆད་པས་བཅད། །ལོག་ཆོས་སྨྲ་རྣམས་
- 166 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
གནས་ནས་འབྱུང་ངོ་ཞེས། །བཀའ་ཁྲིམས་བཙན་པོ་བཅས་པའང་དགོངས་པར་
རིགས། །དེས་ན་གངས་ཅན་ཕན་བདེའི་རྩ་ལག་མཆོག །འགྲོ་བའི་བླ་མ་མཐོང་
བ་དོན་ལྡན་འདིའི། །འཕྲིན་ལས་ཀུན་གྱི་ནང་ནས་གཙོ་བོ་ནི། །བློ་བཟང་རྒྱལ་བ་
གཉིས་པའི་མདོ་སྔགས་ཀྱི། །བསྟན་པའི་སྙིང་པོ་མ་འདྲེས་མ་སྦགས་པ། །ཚང་ལ་
མ་ནོར་འདི་ཉིད་ཕྱོགས་ཀུན་ཏུ། །སྤེལ་བར་བྱེད་པ་ཡིན་པས་ཚུལ་དེ་དགོངས། །
འགྲོ་འདིའི་ཕན་བདེའི་ལོ་ཐོག་སྤེལ་བ་ནི། །བཤེས་གཉེན་གདེངས་ཅན་དབང་
པོའི་ཐུགས་མཚོ་ལས། །ཐོན་ པའི་ ཟབ་ རྒྱས་ ཆོས་ཆར་ ཉིད་ ལ་ བལྟོས། །རྒྱལ་
བསྟན་ པད་ཚལ་རྒྱས་ པའང་ དེ་ ཡི་ མཐུ། །དེ་ཕྱིར་ཐུབ་ པའི་ བསྟན་ པ་ ཡོངས་
རྫོགས་པ། །འཛིན་སྐྱོང་སྤེལ་བའི་དགེ་བའི་བཤེས་ གཉེན་རྣམས། །ནོར་བུ་ལྟ་
བུར་གཅེས་པར་བསྐྱང་བྱ་ཞིང་། །དོན་ཆུང་ལས་ལ་བཀོལ་བར་མི་བྱའོ། །དགོས་
འདོད་སྩོལ་བའི་ཡིད་བཞིན་ནོར་བུ་དེ། ཁྱི་ལ་བརྡེག་བྱེད་དག་ཏུ་བོར་བྱེད་ན། །
དེ་ལས་ཕངས་པ་གང་ཡང་ཡོད་མ་ཡིན། །ཕུན་ཚོགས་འབྲས་བུ་འབྱུང་བའི་ལྗོན་
པ་ལྟར། །འབངས་རྣམས་གཅེས་པར་བསྐྱངས་ཤིང་བསྲུང་བྱ་སྟེ། །ས་སྐྱོང་རྣམས་
ཀྱི་མཁོ་དགུའི་འབྱོར་པ་ནི། །འབངས་ཀྱི་སྐྱེ་བོ་དག་ལས་འབྱུང་བར་འགྱུར། །
འབྲས་ལྡན་ལྗོན་པ་བུད་ཤིང་ ཆེད་ ཙམ་དུ། །ཆུ་ཟོས་བྱས་ན་དེ་ ལས་ བླུན་ པ་
གང་། །འཕྲལ་གྱི་དགོས་པ་ཆུང་ངུའི་ཆེད་ཙམ་དུ། །འབངས་རྣམས་དཔྱ་ ཁྲལ་
གསར་པས་བཅོམ་བྱས་ན། །འབངས་ཀྱི་སྐྱེ་དགུ་ཉམས་པར་འགྱུར་བས་ན། །ས་
སྐྱོང་རྣམས་ཀྱི་དཔལ་ཡང་རིམ་གྱིས་འགྲིབས། །རང་ཉིད་བློ་གྲོས་ཤིན་ཏུ་གསལ་
ན་ཡང་། །བྱ་བ་ཐམས་ཅད་ཐག་གཅོད་མི་བྱ་བར། །དོན་ཆེན་བྱ་བ་གསར་དུ་
རྩོམ་པ་ན། །བློ་ལྡན་ནང་མི་ཚོགས་ནས་གྲོས་བསྡུར་བྱ། །བློ་ལྡན་མཁས་པ་དག་
22
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དང་གྲོས་བསྟུན་ན། །བློ་གྲོས་ཁྱད་པར་ལྷག་པོ་འབྱུང་འགྱུར་ཏེ། །རམ་དང་བ་བླ་
ཚོགས་པའི་རྟེན་འབྲེལ་ལས། ཁ་དོག་གསར་པ་གཞན་ཞིག་འབྱུང་བ་བཞིན། །མ་
བརྟགས་གྱ་ཚོམ་བྱས་པའི་བྱ་བ་ལ། །ཉེས་པ་བྱུང་བ་ཤིན་ཏུ་མང་བར་སྣང་། །
ནང་མི་ཚོགས་ནས་ལེགས་ཉེས་ལེགས་དཔྱད་དེ། །གྲོས་ཀྱིས་བསྒྲུབས་ན་བྱ་བ་
མཐའ་བཙན་ཞིང་། །མ་གྲུབ་ན་ཡང་འགྱོད་མེད་མཛེས་སོ་ཞེས། །ལུགས་གཉིས་
མང་དུ་མཁྱེན་པའི་མཁས་རྣམས་གསུང་། །རྒྱལ་དང་རྒྱལ་སྲས་བདག་ཉིད་ཆེ་
རྣམས་ཀྱིས། །རྣམ་པར་དཀར་བའི་འཕྲིན་ལས་མཐའ་ཡས་ཀྱང་། །འགྲོ་བ་སྐྱོང་
བའི་འཕྲིན་ལས་མདོར་བསྡུ་ན། །བསྡུ་བ་རྣམ་པ་བཞི་ཞེས་རྒྱལ་བས་གསུངས། །
བསྡུ་བ་རྣམ་པ་བཞི་ནི་འདི་ལྟ་སྟེ། །སྦྱིན་དང་སྙན་པར་སྨྲ་དང་དོན་སྤྱོད་དང་། །
དོན་མཐུན་ཞེས་བྱ་རྣམ་པ་བཞི་ཡིན་ནོ། །སྦྱིན་པ་ལ་ཡང་དབྱེ་བ་རྣམ་པ་ཡང་། །
དེ་ཡང་ཞིབ་ཏུ་ཕྱེ་བ་འདི་ལྟ་ སྟེ། །དཀོན་མཆོག་གསུམ་དང་མཁན་སློབ་ཕ་མ་
རྣམས། །སྦྱིན་པའི་ཞིང་ས་མཆོག་ཏུ་རྒྱལ་བས་གསུངས། །དེ་ཕྱིར་ཡོན་གནས་དེ་
དང་དེ་དག་ལ། །སྲི་ཞུ་བཀུར་སྟི་རྙེད་པས་མཆོད་པར་བྱ། །ཡི་དམ་ཆོས་སྐྱོང་སྲུང་
མའི་ཚོགས་རྣམས་ལ། །རྒྱུན་དུ་གསོལ་མཆོད་འཕྲིན་བཅོལ་ཆག་མེད་བྱ། །ལྷག་
པར་གྲུ་འཛིན་ལ་དགྱེས་ཆུ་གཏེར་ཆེ། །འཕྲིན་ལས་ཆུ་བོ་བཞི་ཡིས་རྟག་འཕེལ་
བ །ནག་པོའི་རྩ་ལག་བྱིན་ཟས་མི་བསྲེག་ཅིང་། །ཡིད་སྲུབས་སྐྱེ་བོའི་རླུང་གིས་
མི་བསྐྱོད་པར། །དམག་ཟོར་འཁོར་ཡུག་རྡོ་རྗེ་ར་བས་སྲུང་། །འཇིག་རྟེན་དྲེགས་
པའི་འདྲེ་ངན་གདུག་ཅན་ལ། །གསོལ་མཆོད་གཏན་གྱི་སྐྱབས་སུ་མི་བྱ་སྟེ། །རང་
ཡང་གར་འགྲོའི་གཏོལ་མེད་ཡི་དྭགས་ཀྱིས། །གཞན་གྱི་སྐྱབས་གནས་ནུས་པ་མ་
ཡིན་ནོ། །འདྲེ་ངན་ དག་ ལ་ གཏན་ གྱི་སྐྱབས་བཅོལ་བ། །ཚེ་འདིར་ཤེས་རྒྱུད་
- 168 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
དཀྲུག་ཅིང་གནོད་པ་མང་། །ཕྱི་མར་ངན་སོང་གནས་སུ་འཁྲིད་བྱེད་པས། །ཡ་
རབ་རྣམས་ཀྱིས་བོན་ཆོས་མི་བྱའོ། །འཇིག་རྟེན་ལྷ་སྲིན་གདུག་ཅན་ཐམས་ཅད་
ལ། ཁྱད་གསོད་བརྙས་དང་དྲག་གཅོད་མི་བྱ་བར། །བྱམས་དང་སྙིང་རྗེས་མཆོད་
སྦྱིན་གཏོར་མ་གཏོང་། །ཕན་བདེའི་འབྱུང་གནས་བསྟན་པ་རིན་པོ་ཆེ། །གནས་
དང་ འཕེལ་བ་གང་ལ་རག་ལས་པ། །དགེ་འདུན་སྡེ་རྣམས་སྲུང་ཞིང་སྐྱོང་བ་
དང༌། །བསྙེན་བཀུར་བཟང་པོས་ཡུན་ཏུ་མཆོད་པར་བྱ། །བསྟན་པའི་རྩ་བ་འདུལ་
བ་ཉིད་ཡིན་པས། །ཚུལ་ཁྲིམས་རྣམ་དག་བསྲུང་བའི་དགེ་སློང་སྡེ། །གཙོ་བོར་
མཆོད་ཅིང་གསར་དུ་ཅི་འཕེལ་མཛོད། །བསྟན་པའི་སྙིང་པོ་སྙན་བརྒྱུད་མན་ངག་
རྣམས། །སྒྲུབ་ལ་བརྩོན་པ་རྣམས་ཀྱིས་འཛིན་པས་ན། །དབེན་པའི་གནས་སུ་རྩེ་
གཅིག་ སྒོམ་ བྱེད་ ཅིང༌། །བསམ་ གཏན་ པ་ རྣམས་ བསྙེན་ བཀུར་ བཟང་ པོས་
མཆོད། །དམ་ཆོས་འཛིན་པའི་སྨོན་ལམ་མཐུ་གྲུབ་པ། །སྔོན་བྱོན་སེམས་དཔའ་
ཆེན་པོ་དེ་དང་དེའི། །འཕྲིན་ལས་རིས་མེད་གྲུབ་མཐའི་ཚོགས་རྣམས་ལ། །དག་
སྣང་ཕྱོགས་མེད་ བྱ་ཞིང་བསྙེན་བཀུར་མཛོད། །རྒྱལ་བའི་ གདུང་ འཚོབ་དགེ་
འདུན་མཚོ་ཆེན་ནི། །ལེགས་བཤད་དྲི་བསུང་འཕྲོ་བའི་པདྨ་དང་། །ཟབ་རྒྱས་སྒྲ་
དབྱངས་ སྒྲོག་ པའི་ ངང་ མོའི་ ཁྱུས། །རྣམ་ པར་ མཛེས་ ཕྱིར་མཚོ་ཆེན་ དེ་ འཕེལ་
མཛོད། །མཚོ་ཆེན་དེ་ཡི་ཡོན་ཏན་ཐོས་པ་ན། །ཕྱོགས་དང་ཕྱོགས་མཚམས་ཀུན་
ན་གནས་པ་ཡི། །དད་ལྡན་ཆུ་བྱ་མ་ལུས་ངང་གིས་འདུ། །ནོར་འཛིན་ཡངས་པའི་
ཁྱོན་གྱི་ནོར་ཀུན་ཀྱང་། །རང་ཉིད་དད་ནས་འོངས་པ་བཞིན་དུ་འདུ། །དགེ་འདུན་
མཚོ་ཉམས་ལེགས་བཤད་དབྱངས་མེད་ན། །དད་ལྡན་ཆུ་བྱ་བོས་ཀྱང་འོང་མི་
འགྱུར། ཁ་བའི་ཐོད་དང་འབབ་ཆུའི་དོ་ཤལ་དང་། །ནགས་ཚལ་མེ་ཏོག་བཀྲ་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བའི་གོས་གྱོན་པའི། །ས་འཛིན་དབང་པོ་ཀུན་གྱི་སྙིང་དུ་སྡུག །སྤུ་སྡུག་འདབ་
ལྡན་གཉིས་སྐྱེས་ཚོགས་རྣམས་ཀྱང་། །མ་བོས་པར་ཡང་ཐམས་ཅད་དེ་རུ་འདུ། །
དྲང་སྲོང་རྣམས་ཀྱང་འབད་ནས་གནས་དེར་འོང་། །ཆུ་དང་ནགས་ཚལ་མེད་པའི་
རི་སྐམ་ལ། །སྐྱེ་བོ་སུ་ཡང་དགའ་བར་མི་འགྱུར་ཞིང་། །ལན་རེ་འོངས་པ་རྣམས་
ཀྱང་སྐྱོ་ནས་ ལྡོག །དགེ་འདུན་སྡེ་རྣམས་ཡུན་རིང་གནས་པའི་ ཕྱིར། །སྔོན་གྱི་
ཆོས་རྒྱལ་རྣམས་ཀྱིས་ཕུལ་བ་ཡི། །ཆོས་གཞི་རྣམས་ཀྱང་བརྟན་པར་འགྱུར་བ་
དང༌། །ཆོས་གཞི་གསར་པ་ཕུལ་ནས་སྤེལ་བར་མཛོད། །འགྲོ་བའི་བློ་མུན་སེལ་
བའི་འོད་གཅིག་པུ། །གསུང་རབ་རིན་ཆེན་སྒྲོན་མེའི་ཚོགས་རྣམས་ནི། །རྒྱ་ཆེར་
སྤེལ་ཕྱིར་ཕྱོགས་དང་ཕྱོགས་མཚམས་སུ། །ཡི་གེའི་གྲྭ་དང་ རིགས་གནས་དར་
བར་མཛོད། །སྐྱེ་བོ་ཡོངས་ཀྱི་ལུས་ཀྱི་ནད་སེལ་བ། །གསོ་དཔྱད་རིག་གནས་
དག་ ལ་ རག་ ལས་ པས། །ཕྱོགས་མཚམས་ ཀུན་ཏུ་ སྨན་ པ་དར་བར་མཛོད། །
ལེགས་བཤད་སྒྲ་དབྱངས་སྒྲོག་པའི་མཁས་པ་དང༌། །རིག་བྱེད་མཁན་པོ་དེ་དང་
དེ་ དག་རྣམས། །རྙེད་དང༌ བཀུར་ སྟིས་ གཟེངས་བསྟོད་ཆེ་བར་མཛོད། །ས་ ཡི་
བདག་པོའི་བྱ་བ་ཀུན་ཤེས་ཤིང་། །ངན་གཡོ་ཆུང་ལ་མཛངས་ཤིང་གློ་བ་ཉེ། །
བློན་པོ་མཆོག་དང་རྒྱལ་ཕྲན་མང་པོ་རྣམས། །སོ་སོའི་དབང་ཐང་དག་གིས་ཚིམ་
པར་མཛོད། །མ་རུང་ ཕས་ཀྱི་རྒོལ་བ་གཞོམ་བྱེད་པའི། །རུ་མཚོན་ཐོགས་པའི་
དཔའ་ བོ་ དེ་ དང་ དེ། །སོ་ སོའི་ གོ་ བབས་ རིམ་ པ་ དང་ བསྟན་ པའི། །རྙེད་ དང་
བཀུར་སྟིས་མགུ་བ་ཉིད་དུ་མཛོད། །དབུལ་ཕོངས་མགོན་མེད་ཉམས་ཆུང་སྐྱེ་བོ་
རྣམས། །ཟས་དང་གོས་ ཀྱི་སྦྱིན་པས་ཚིམ་པར་མཛོད། །ལོ་ཉེས་མུ་གེས་ མནར་
བའི་འབངས་རྣམས་ལ། །དཔྱ་ཁྲལ་སྐྱུང་ཞིང་བྱམས་སྐྱོང་ཆེ་བར་མཛོད། །དེ་ལྟར་
- 170 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
མཐོ་དམན་བར་མ་མ་ལུས་པ། །ཟང་ཟིང་སྦྱིན་པས་ཚིམ་པར་བྱས་ནས་ནི། །ཆོས་
ཀྱི་སྦྱིན་པས་སེམས་རྒྱུད་ཞི་བར་མཛོད། །དེ་སྣོད་འཛིན་པའི་མཁས་པའི་ཚོགས་
རྣམས་ཀྱིས། །ལེགས་བཤད་ཆོས་ཀྱི་སྒྲ་དབྱངས་སྒྲོག་པའི་ཕྱིར། །དུས་བཞི་དག་
ཏུ་ཆོས་འཁོར་འཕེལ་བར་མཛོད། །ཉ་དང་རི་དྭགས་དུད་འགྲོ་ཉམ་ཆུང་རྣམས། །
སྡིག་ཅན་དག་གི་འཚེ་བ་ལས་སྐྱོབ་ཕྱིར། །མི་འཇིགས་སྦྱིན་པའི་བཀའ་ཁྲིམས་
བཙན་ པོ་ བྱ། །བསམ་ངན་དུག་སྦྱོར་ མནའ་ ལ་ མི་ རྩི་ ཞིང་། །སྐྱེ་བོ་ཡོངས་ལ་
གནོད་ པའི་ སྡིག་ ཅན་ དང༌། །གྲོང་ དང་ དོན་ མཐུན་ འཛོམས་ པའི་ ཆོམ་ རྐུན་
རྣམས། །སྡིགས་ཤིང་ཡུལ་གཞན་དག་ཏུ་བསྐད་བྱས་ནས། །སྐྱེ་བོ་ཡོངས་ལ་མི་
འཇིགས་སྦྱིན་པར་བྱ། །སྦྱིན་པའི་གཡབ་མོས་འགྲོ་རྣམས་བསྡུས་བྱས་ནས། ཁྱེད་
ཅག་མཐོ་དམན་བར་མ་མ་ལུས་པ། །སྡུག་བསྔལ་མི་འདོད་བདེ་བ་འདོད་འགྱུར་
ན། །སྡིག་པ་སྤོངས་ལ་དགེ་བ་སྒྲུབས་ཤིག་ཅེས། །དམ་ཆོས་རྣ་བའི་བདུད་རྩིས་
ཚིམ་པར་བྱ། །བློ་ལྡན་སྙིང་སྟོབས་ཆེན་པོ་འགའ་ཞིག་ལ། །སྟོབས་བཅུ་མངའ་
བའི་གོ་འཕང་ཐོབ་པའི་རྒྱུ། །བྱང་ཆུབ་སེམས་དང་ཕྱིན་དྲུག་སྤྱོད་པ་ལ། །སློབ་
ཅེས་ལེགས་བཤད་སྒྲ་དབྱངས་སྙན་པར་སྨྲ། །རང་གིས་དམ་ཆོས་སྟོན་པར་མ་
ནུས་ན། །ཆོས་སྨྲ་བཤེས་གཉེན་དེ་དང་དེ་དག་ལ། །ཕྱོགས་དང་ཕྱོགས་སུ་ཆོས་
འཁོར་ བསྐོར་ བར་ བསྐུལ། །རྒྱལ་ བའི་ བཀའ་ དང༌ དགོངས་ འགྲེལ་ དྲི་ མེད་
རྣམས། །ཀློག་དང་ཁ་ཏོན་བྱེད་པ་དར་བར་མཛོད། །སྤྱིར་ན་སྐྱེ་བོ་སུ་དང་སུ་ལ་
ཡང་། །ཚིག་འཇམ་དོན་ལྡན་སྙན་པར་སྨྲ་བར་བྱ། །ཚིག་རྩུབ་མཚོན་གྱིས་ཕ་རོལ་
སྙིང་ལུག་ན། །མི་བཟད་དགྲ་བོ་གློ་བུར་འབྱུང་བར་འགྱུར། །བདེན་གཏམ་སྙན་
པར་སྨྲ་བས་ཡིད་དྲངས་ན། །དགྲ་བོ་དག་ཀྱང་དབང་དུ་འདུ་བར་འགྱུར། །ཐུབ་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པ་མཆོག་ དེས་ཞི་དུལ་ སྤྱོད་ པ་ ཡིས། །སྲིད་ གསུམ་ གཙོ་བོ་མ་ལུས་དབང་དུ་
བསྡུས། །གཙོ་བོ་དག་གིས་བྱམས་སེམས་ཆེར་བསྐྱེད་ན། །སྐྱེ་དགུ་ཡོངས་ལ་མི་
དང་མི་མིན་གྱི། །གནོད་པ་ཉུང་ཞིང་བདེ་སྐྱིད་འཕེལ་འགྱུར་ཏེ། །རྒྱལ་པོ་བྱམས་
པའི་སྟོབས་ཀྱི་ཡུལ་བཞིན་ནོ། །སྦྱིན་དང་སྙན་པར་སྨྲ་བས་ཚིམ་བྱས་ནས། །དོན་
སྤྱོད་པ་ཡིས་འགྲོ་བ་བསྡུ་བ་ནི། །རང་གིས་དབང་དུ་གྱུར་པའི་སྐྱེ་དགུ་རྣམས། །
རྣམ་དཀར་དགེ་ལ་ངེས་པར་སྦྱོར་བའོ། །བདེ་ལེགས་ཀུན་གྱི་རྩ་བ་ཚུལ་ཁྲིམས་
ཏེ། །ཚུལ་ཁྲིམས་རྣམ་པར་དག་པའི་ཞིང་ས་ལ། །བདེ་ལེགས་ལོ་ཐོག་མ་ལུས་
འབྱུང་བར་འགྱུར། །ཞིང་ས་མེད་པར་ ལོ་ཐོག་མི་འབྱུང་ངོ༌། །ཚུལ་ ཁྲིམས་རྣམ་
པར་དག་པའི་ཡིད་མཚོ་ལ། །ས་ལམ་གོང་མའི་ཡོན་ཏན་མ་ལུས་སྣང་། །ཉེས་
པའི་རྡུལ་ གྱིས་རྙོགས་ པའི་ཡིད་མཚོ་ལ། །ཡོན་ཏན་ ཟླ་གཟུགས་སྣང་བར་ མི་
འགྱུར་ རོ། །འཇིག་ རྟེན་ འདི་ ན་ སྲོག་ཆགས་ ཅི་ མཆིས་ཀུན། །སྡུག་ བསྔལ་ མི་
འདོད་ བདེ་ བ་ འདོད་ པར་ མཉམ། །མི་ དགེ་བ་ ལས་ སྡུག་ བསྔལ་ ཀུན་ འབྱུང་
ཞིང་། །དགེ་ལས་བདེ་བ་ཐམས་ཅད་འབྱུང་བས་ན། །རྒྱལ་བའི་བསྟན་པ་རིན་
ཆེན་སྒྲོན་མེ་ཡིས། །སྣང་བར་བྱས་པའི་སྐྱེ་བོ་རྣམས་ཀྱིས་ནི། །སྡིག་སྤོང་དགེ་བ་
བསྐུབ་ལ་འབད་བྱ་ཡི། །མི་ཁོམ་མུན་པར་ཚུད་ན་ཐབས་མེད་དོ། །ཆོས་ཀྱི་རྒྱལ་
པོ་སྲོང་བཙན་སྒམ་པོ་ཡིས། །བཀའ་ཁྲིམས་བཙན་པོ་ཇི་ལྟར་བཅས་པ་ཀུན། །མི་
དགེ་བཅུ་སྤོང་ཚུལ་ཁྲིམས་ལ་འགོད་ཕྱིར། །ཡིན་གྱི་འགྲོ་ལ་གནོད་ཕྱིར་མཛད་པ་
མིན། །ཀུན་ གྱིས་ མི་དགེ་བཅུ་སྤོང་ ཁྲིམས་ བསྲུངས་ན། །ཚངས་དང་དབང་པོ་
འཇིག་རྟེན་སྐྱོང་བ་རྣམས། །དགའ་ཞིང་མགུ་ནས་སྲུང་ཞིང་སྐྱོབ་པ་དང༌། །ཡུལ་
ཕྱོགས་ཀུན་ཏུ་བདེ་སྐྱིད་འཕེལ་འགྱུར་ཏེ། །ཆོས་རྒྱལ་སྲོང་བཙན་སྒམ་པོའི་དུས་
- 172 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
བཞིན་ནོ། །དཀར་ནག་ལས་ལ་འབྲས་བུ་རྣམ་པ་ཡང་། །རྣམ་སྨིན་འབྲས་བུ་རང་
གིས་མྱོང་འགྱུར་ གྱི། །བདག་ འབྲས་ ཡུལ་ ཁམས་ དག་ ལ་ སྨིན་ པར་ གསུངས།
ཁྱིམ་པ་སྐྱེ་བོའི་གོས་ཅན་རྣམས་ལ་ནི། །དུས་མཚམས་ཉི་མར་ཡན་ལག་བརྒྱད་
པའི་ཁྲིམས། །བསྲུང་བ་ཕན་ཡོན་ཆེ་ཞེས་རྒྱལ་བས་བསྔགས། །རྒྱལ་བའི་བསྟན་
ལ་རབ་ཏུ་བྱུང་རྣམས་ཀྱིས། །མཁན་སློབ་སྤྱན་སྔར་ཇི་ལྟར་ཁས་བླངས་པའི། །
བཅས་མཚམས་བསྲུང་བ་ཡོན་ཏན་ཀུན་གྱི་གཞི། །ཐུབ་དབང་རྗེས་སུ་སློབ་པར་
འདོད་གྱུར་པ། །ལྷག་བསམ་སྙིང་སྟོབས་ཕུལ་དུ་བྱུང་རྣམས་ཀྱིས། །སྲིད་མཚོ་
ཉམ་ངར་ལྷུང་བའི་འགྲོ་འདི་རྣམས། །ཐེག་མཆོག་གྲུ་ཡིས་མྱུར་དུ་བསྒྲལ་བར་
བྱ། །བུ་ཡིས་ སྤྱོད་ པ་ངན་པ་བྱས་པ་ན། །བརྩེ་བའི་ཕ་མས་ ཚར་བཅད་ བྱ་བ་
ལྟར། །བླུན་རྨོངས་སྐྱེ་བོ་མི་བཟད་སྡིག་བྱེད་པ། །དྲག་པའི་ཚུལ་གྱིས་བསྡིགས་
ཤིང་ལྡོག་ པར་ བྱ། །ཚེ་འདིའི་རྐྱེན་ཟློག་རིམ་གྲོ་བྱེད་ན་ཡང་། །དཀོན་མཆོག་
གསུམ་ལ་མཆོད་ཅིང་གསོལ་བཏབ་བྱ། །རིམ་གྲོའི་ཕྱིར་དུ་སྲོག་ཆགས་གསོད་པ་
སོགས། །འཚེ་བ་ཆོས་སུ་སྨྲ་བའི་ལུགས་ངན་སྤོངས། །མདོར་ན་རང་ལ་བལྟོས་
པའི་སེམས་ཅན་རྣམས། །གནས་སྐབས་མཐར་ཐུག་ཀུན་ཏུ་བདེ་འགྱུར་བའི། །
ཕན་དང་བདེ་བའི་དཔལ་ལ་སྦྱོར་བ་ནི། །དོན་སྤྱོད་ཡིན་ཞེས་རྒྱལ་བ་རྣམས་ཀྱིས་
གསུངས། །གཞན་ལ་ཕན་བདེའི་ལམ་བཟང་བསྟན་པ་ལྟར། །རང་གིས་ཉམས་
སུ་བླང་བ་དོན་མཐུན་ཏེ། །རང་གིས་མི་སྒྲུབ་གཞན་ལ་གདམས་གྱུར་ཀྱང་། །སུ་
ལའང་ ཕན་པར་འགྱུར་བ་མ་ཡིན་ནོ། །ཆོས་ལྡན་རྒྱལ་པོའི་བཀའ་ཁྲིམས་ལ་
གནས་ན། །ལྷ་དང་མི་ཡི་རྟེན་བཟང་ཐོབ་འགྱུར་ཞིང་། །མཐར་ཐུག་འབྲས་བུའང་
རིམ་གྱིས་འཐོབ་འགྱུར་ཞེས། །ལུགས་ཟུང་མཁྱེན་པའི་མཁས་པ་རྣམས་ ཀྱིས་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གསུངས། །དེ་ལྟ་ན་ཡང་ཆེན་པོའི་གནས་སུ་ནི། །རང་གཞན་བྱ་བ་རྣམ་མང་རྒྱ་ཆེ་
ཞིང་། །ཚེ་ འདིའི་རྟག་ འཛིན་ སྣང་བས་འབྲིད་མཁས་ པས། །ཕྱི་མའི་དོན་ཆེན་
ཉམས་པར་འགྱུར་སྲིད་ཀྱི། །ངེས་འབྱུང་བྱང་སེམས་ཡང་དག་ལྟ་བ་དང༌། །ཟབ་
ལམ་རིམ་པ་གཉིས་ཀྱི་རྣལ་འབྱོར་རྣམས། །ཉིན་རེ་བཞིན་དུ་ཐུགས་དམ་བྱ་བ་
ནི། །ནམ་ཡང་ཆག་མེད་བཅད་རྒྱ་ཉིད་དུ་མཛོད། །རྣམ་སྨིན་ཡོན་ཏན་བརྒྱད་ལྡན་
ཆེན་པོའི་དཔལ། །སྐྱེ་བ་གཞན་ནས་བསྣམས་ཏེ་བྱོན་པ་མིན། །གློ་བུར་གཞན་
གྱིས་ བྱིན་པའང་ཅང་མ་ཡིན། །འབད་པས་བསྒྲུབས་པའི་རྣམ་དཀར་ལས་ཀྱི་
མཐུ། །ཚེ་ རབས་ཕྱི་མར་རྟེན་བཟང་ཐོབ་ པའི་ རྒྱུར། །དཀོན་མཆོག་གསུམ་ལ་
སྙིང་ནས་ སྐྱབས་འགྲོ་ཞིང་། །དཀར་ནག་ ལས་ དང་ འབྲས་ བུའི་ ཚུལ་བསམས་
ཏེ། །ཚུལ་ ཁྲིམས་མིག་འབྲས་བཞིན་དུ་བསྲུང་བར་མཛོད། །སྲིད་ནས་སྲིད་དུ་
འཁྱམས་ པའི་ གནས་ ཀུན་ཏུ། །སྦྱིན་ལས་ གཞན་པའི་གཉེན་མཆོག་མ་མཆིས་
པས། །དག་པའི་ཞིང་དང་དབུལ་ཞིང་ཕོངས་རྣམས་ལ། །སྦྱིན་པ་བགྱིས་ཏེ་ནོར་
རྣམས་གཏེར་དུ་སྦོས། །ལུས་སྲོག་གཡོ་བ་འབབ་ཆུའི་རྒྱུན་དང་མཚུངས། །ལོངས་
སྤྱོད་མི་རྟག་རྩྭ་རྩེའི་ཟིལ་པར་མཚུངས། །འཁོར་གཡོག་འདུ་འགོད་སྟོན་ཀའི་སྤྲིན་
དང་མཚུངས། །འཇིག་རྟེན་བྱ་བྱེད་གར་གྱི་སྟབས་དང་མཚུངས། །དེ་ཕྱིར་བྱ་བ་
གང་དང་གང་མཛད་ཀྱང་། །ཉམ་ཆུང་འགྲོ་ལ་བྱམས་དང༌ སྙིང་ རྗེ་ དང༌། །ཆོས་
ཀུན་བདེན་སྟོང་སྒྱུ་མའི་རྣམ་འབྱོར་གཉིས། །ཟུང་དུ་སྦྲེལ་བའི་རྒྱ་ཡིས་ཐེབས་
པར་མཛོད། །འདི་ཕྱིའི་དོན་གཉིས་མ་ལུས་འགྲུབ་པའི་རྒྱུ། །ཆོས་སྲིད་ལམ་ཀུན་
གསལ་བའི་མིག་གཅིག་པུ། །བླང་དོར་འབྱེད་པའི་ཤེས་རབ་འདི་ཡིན་པས། །
ཟབ་ཡངས་ཤེས་རབ་བསྐྱེད་ཕྱིར་འབད་པར་མཛོད། །སྐྱེ་བོ་ཀུན་དང་ཐུན་མོང་མ་
- 174 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
ཡིན་པར། །ཤིན་ཏུ་རྟོགས་པར་དཀའ་བའི་གནས་དག་ལ། །རྣོ་ཞིང་གསལ་དང་
མྱུར་ཞིང་ཟབ་པ་ཡི། །བློ་གྲོས་ཐོགས་མེད་འཇུག་པ་ཐོབ་པར་མཛོད། །སྙིགས་
དུས་སྐྱེ་བོ་བྱི་ལའི་སྤྱོད་ཚུལ་ཅན། །འདི་དག་ཕལ་ཆེར་ཆེན་པོ་རྣམས་ཀྱི་དྲུང༌། །
ཅི་མཛད་ལེགས་པར་སྨྲ་བའི་གུས་ཚུལ་ལས། །ལེགས་ཉེས་བླང་དོར་སྟོན་པ་སྲིད་
མ་ཡིན། །ནགས་ན་གནས་པའི་དགེ་སྦྱོང་རྒན་པོ་ཞིག །གང་ལ་གློ་བ་ཉེ་བའི་
བསམ་པ་ཡིས། །སྤྱི་བརྟོལ་བསྐྱེད་ནས་གདམས་པ་འདི་ཉིད་ལ། །རབ་ཡངས་བློ་
གྲོས་ལྡན་པས་དཔྱོད་པར་མཛོད། །དགེ་བ་འདི་ཡིས་ཚེ་རབས་ཐམས་ཅད་དུ། །
མགོན་པོ་ཐུགས་རྗེ་ཅན་གྱིས་རྗེས་འཛིན་ཅིང་། །ཉམ་ཐག་མ་རྒན་འགྲོ་རྣམས་
བསྒྲལ་བའི་ ཕྱིར། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག །བློ་བཟང་
རྒྱལ་ཀུན་ཡབ་གཅིག་འཇམ་པའི་དཔལ། །ངེས་པ་ལྔ་ལྡན་ཡེ་ཤེས་རང་སྣང་
གཟུགས། །རྒྱལ་བ་རྒྱ་མཚོའི་འབྱུང་གནས་མཆོག་འདི་ཉིད། །ནམ་ཡང་མི་འགྱུར་
ཞབས་པད་བརྟན་གྱུར་ཅིག །གངས་རི་ར་བས་སྐོར་བའི་ཞིང་ཁམས་འདིར། །
ཤིང་རྟའི་སྲོལ་འབྱེད་བློ་བཟང་གྲགས་པ་ཡི། །རིང་ལུགས་འཕྲིན་ལས་ཕུན་སུམ་
ཚོགས་པ་འདི། །གོང་ནས་གོང་དུ་འཕེལ་བའི་བཀྲ་ཤིས་ཤོག །ཅེས་ལུགས་ཟུང་
བླ་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་ཞེས་བྱ་བ་འདི་ནི།
དཔལ་མིའི་དབང་ཕྱུག་ལྷ་རི་སྒང་པ་སྡེ་པ་རྗེ་དྲུང་ལགས་རིན་པོ་ཆེས་བཀའ་སྩལ་
ནན་ཆེར་ཕེབས་པ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཡུལ་སྐྱིད་
གྲོང་གི་ནགས་ཁྲོད་བཀྲ་ཤིས་བསམ་གཏན་གླིང་དུ་བྲིས་པའོ། །འདིས་ཀྱང་རྒྱལ་
བའི་བསྟན་པ་རིན་པོ་མི་ནུབ་པའི་རྒྱལ་མཚན་དུ་གྱུར་ཅིག །
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
༈ ན་མོ་གུ་རུ་མུ་ནི་ཨིནྡྲ་ཡ། མཁྱེན་པས་ཤེས་བྱ་མ་ལུས་མངོན་སུམ་
གཟིགས། །བརྩེ་བས་འགྲོ་བ་མ་ལུས་བུ་བཞིན་སྐྱོང་། །སྤྲུལ་པས་འཇིག་རྟེན་མ་
ལུས་ཁྱབ་མཛད་པ། །སྟོན་པ་ཡོན་ཏན་མ་ལུས་ལྡན་ལ་འདུད། །སྲིད་ལ་ངེས་
འབྱུང་སྐྱོ་ཤས་ཀྱིས་བསྐུལ་ཏེ། །འཇིག་རྟེན་རྒན་པོའི་རྗེས་སུ་མི་འཇུག་པར། །
སྔོན་བྱོན་དམ་པའི་རྣམ་ཐར་སྤྱོད་འདོད་པའི། །སྐལ་ལྡན་ཁྱོད་ལ་གདམས་པར་
བྱ་བ་ནི། །མདོ་སྔགས་གསུང་རབ་ཀུན་གྱི་སྙིང་པོའི་དོན། །ཤིང་རྟ་ཆེན་པོ་གཉིས་
ཀྱི་བཞེད་པའི་གཞུང་། །བྱང་ཆུབ་ལམ་རིམ་རྒྱ་ཆེར་བཤད་པ་ལས། །ལྷག་པའི་
གདམས་པར་བྱ་བ་ཅང་མ་མཆིས། །འོན་ཀྱང་ཤེལ་གྱི་ཁང་བཟང་རབ་དྲངས་
པར། །ཟླ་བའི་འོད་ ཀྱིས་ ཕོག་ན་ ལྷག་པར་མཛེས། །དེ་ཕྱིར་དད་ལྡན་དྲན་པ་
བསྐུལ་བའི་ཕྱིར། །ཉུང་ངུའི་ གཏམ་ གྱིས་གདམས་ ངག་བརྗོད་པ་ནི། །ལེགས་
ཚོགས་ ཀུན་ གྱི་ རྩ་ བ་ཟླ་མེད་པ། །བཤེས་ གཉེན་དམ་པ་ཚུལ་བཞིན་ལེགས་
བསྟེན་ནས། །དུས་སྐབས་ཀུན་ཏུ་བྱ་བ་ཅི་བྱེད་ཀྱང་། །བཤེས་གཉེན་དམ་པའི་
བཀའ་ལས་འདའ་མི་བྱ། །ཡུལ་དུས་གནས་སྐབས་གང་དང་གང་དུ་ཡང་། །རང་
གི་ལུས་ངག་ཡིད་ཀྱི་སྒོ་གསུམ་ལ། །ཡང་དང་ཡང་དུ་དྲན་ཤེས་ཀྱིས་བརྟགས་
ནས། །ཅི་བྱེད་ཆོས་དང་མཐུན་པར་ཉིད་དུ་བྱ། །གང་དང་འགྲོགས་པས་ཉོན་
མོངས་འཕེལ་འགྱུར་ཞིང་། །སྡོམ་པ་གསུམ་གྱི་བཅས་མཚམས་ཞིག་འགྱུར་ལ། །
བག་མེད་སྤྱོད་པའི་དབང་དུ་འཁྲིད་བྱེད་པ། །སྡིག་པའི་གྲོགས་པོ་བཙན་དུག་
བཞིན་དུ་སྤོངས། །གང་དང་གྲོགས་ན་སྐྱོ་ཤས་ངང་གིས་འཕེལ། །དད་དང་ཐོས་
དང་ བསམ་ དང་ གཏོང་བ་ སོགས། །དགེ་བའི་ ཕྱོགས་རྣམས་ངང་གིས་འཕེལ་
འགྱུར་བའི། །དམ་པའི་གྲོགས་དང་རྟག་ཏུ་འགྲོགས་པར་བྱ། །འདྲེས་བརླམས་
- 176 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
གཉིས་སྣང་ཟང་ཟིང་ལུང་བསྟན་དང༌། །རྒྱལ་བའི་བཀའ་དང་མི་མཐུན་ཟོག་ཆོས་
ལ། །ཡིད་སྨོན་བློ་གཏད་ནམ་ ཡང་མི་བྱ་ཞིང་། །ཅི་བྱེད་རྒྱལ་བའི་བཀའ་དང་
བསྟུན་ནས་བྱ། །མདོ་སྔགས་ཆ་ཚང་ལམ་གྱི་ལུས་རྫོགས་པ། །བྱང་ཆུབ་ལམ་གྱི་
རིམ་པ་ལས་ལྷག་པའི། །གདམས་པ་གང་ནའང་ཡོད་པ་མ་ཡིན་པས། །ལམ་རིམ་
ཉིད་ལ་བློ་རྩེ་ ཆིག་བསྒྲིལ་བྱ། །ཚེ་འདིའི་ཕུན་ཚོགས་བསྒྲུབས་ཀྱང་འགྲུབ་པ་
དཀའ། །གྲུབ་ཀྱང་སྡིག་དང་སྡུག་བསྔལ་ཀུན་གྱི་སྣོད། །དེ་ཕྱིར་སྔོན་བྱོན་དམ་
པའི་རྣམ་ཐར་དང་། །བསྟུན་ནས་རང་རྒྱུད་འདུལ་བ་ལྷུར་བླང་བྱ། །རང་ལ་བློ་
གཏད་འགྲོ་བ་ཐམས་ཅད་ཀྱང་། །བསྟན་པའི་རྩ་བ་སོ་སོར་ཐར་པ་ཡི། །བཅས་
མཚམས་ཚུལ་བཞིན་བསྲུང་ལ་བསྐུལ་བྱེད་ཅིང་། །བློ་བཟང་རྒྱལ་བའི་བསྟན་ལ་
སྦྱར་བར་བྱ། །གང་ཞིག་བསྟེན་པས་རང་རྒྱུད་འཁྲུག་འགྱུར་ཞིང་། །ཅུང་ཟད་རྐྱེན་
ལ་ཁྲོས་ཏེ་གནོད་བྱེད་པའི། །སྲུང་མར་མིང་བཏགས་འདྲེ་ངན་མི་བསྟེན་ཅིང་། །
རྟག་ཏུ་དཀོན་མཆོག་གསུམ་ལ་བློ་འགེལ་བྱ། །ཉི་མ་རེ་རེ་བཞིན་ཡང་དུས་དྲུག་
ཏུ། །བསླུ་མེད་ཚོགས་ ཀྱི་ཞིང་རྣམས་གསལ་བཏབ་ནས། །ཡན་ལག་བདུན་པ་
མཎྜལ་ བཅས་ ཕུལ་ ཏེ། །ཆ་ ཚང་ ལམ་ ལ་ བག་ཆགས་ཅི་ཐེབས་ བྱ། །དེ་ལྟར་
གདམས་ པ་ བདུད་ རྩིའི་ སྙིང་ པོ་འདི། །དུས་ སྐབས་ཀུན་ཏུ་ སྙིང་ གི་བུམ་པར་
ཆོངས། །དེ་ལྟར་བྱས་ན་གནས་སྐབས་མཐར་ཐུག་གི །འདོད་པའི་དོན་རྣམས་
ངེས་པར་འགྲུབ་པར་འགྱུར།། །།
ཞེས་པ་འདི་ནི་མི་ཕྱེད་པའི་དད་པ་ཅན་ལྡན་མ་ལབ་སྤྲུལ་སྐུ་བློ་བཟང་
དཔལ་འབྱོར་རྒྱལ་མཚན་གྱིས་ཚེ་མཇུག་འདིར་ཅི་བྱེད་བླ་མའི་བཀའ་དང་བསྟན་
ནས་དོན་མེད་པའི་བྱ་བའི་དབང་དུ་མ་སོང་བར་ཆོས་བཞིན་སྤྱོད་པར་འདོད་པས་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དོན་དེ་དག་ལ་དྲན་བསྐུལ་གྱི་བསླབ་བྱ་སྙིང་ལ་བཅང་ཆོག་པ་ཞིག་དགོས་ཞེས་
བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་དགེ་སློང་ཡེ་ཤེས་རྒྱལ་མཚན་གྱིས་
ལྷ་ལྡན་རྨི་རུའི་གཙུག་ལག་ཁང་དུ་སྦྱར་བའོ། །
༈ ན་མོ་གུ་རུ་མུ་ནི་ཨིནྡྲ་ཡ། གང་ལ་བརྟེན་ན་བསླུ་བ་མེད་པའི་སྐྱབས། །
ཟླ་མེད་སྟོན་པ་ཤཱཀྱའི་རྒྱལ་པོ་དང༌། །འཇམ་མགོན་བླ་མ་བློ་བཟང་གྲགས་པའི་
དཔལ། །ཡབ་སྲས་བརྒྱུད་པར་བཅས་ལ་སྙིང་ནས་འདུད། །དལ་བའི་རྟེན་བཟང་
དོན་ ལྡན་ བྱ་བའི་ ཕྱིར། །སྔོན་བྱོན་དམ་ པའི་ རྗེས་ སུ་ སློབ་ འདོད་ པའི། །སྐལ་
བཟང་རྣམ་དཔྱོད་ལྡན་པའི་དད་ལྡན་ལ། །དམ་པ་རྣམས་ཀྱི་སྤྱོད་ཚུལ་བསྟན་པར་
བྱ། །བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱིས། །དམ་པའི་སྦྱོང་ཚུལ་རྣམ་པ་
གཉིས་གསུངས་ཏེ། །ཚེ་འདིའི་བློས་བཏང་ནགས་སུ་གནས་པའམ། །འཆད་རྩོད་
རྩོམ་པས་བསྟན་པ་སྤེལ་བའོ། །དེ་ལ་དམ་པའི་སྤྱོད་ཚུལ་དང་པོ་ནི། །གཉེན་དང་
ཉེ་དུ་རྙེད་བཀུར་སྙན་གྲགས་ལ། །མ་ཆགས་ཚེ་འདིའི་འཁྲི་བ་ཀུན་བཅད་དེ། །
འདུ་འཛིས་དབེན་པའི་ནགས་ཀྱི་ཁྲོད་དག་ཏུ། །དྲང་སྲོང་ཨ་གྷས་ཏ་ཡི་རྣམ་ཐར་
བཞིན། །སུས་ཀྱང་མཐོང་ཚོར་མེད་པར་གཅིག་པུར་གནས། །སྲོག་འཚོའི་འཚེ་བ་
དཀའ་ཐུབ་ལ་བརྟེན་ཏེ། །གཡེང་མེད་རྩེ་གཅིག་སྒྲུབ་ལ་བརྩོན་པའོ། །དམ་པའི་
སྤྱོད་ཚུལ་གཉིས་པ་འདི་ལྟ་སྟེ། །དང་པོར་རྒྱ་ཆེན་ཐོས་པ་མང་དུ་བཙལ། །ཐོས་
པའི་དོན་ལ་རིགས་པས་སྒྲོ་འདོགས་བཅད། །ལུགས་གཉིས་ཕུན་ཚོགས་བསྟན་
པ་སྤེལ་བའོ། །འཇམ་མགོན་བླ་མ་ཙོང་ཁ་པ་ཡིས་ནི། །མཁས་པའི་བྱ་བ་གཉིས་
ཀ་ལེགས་མཛད་དེ། །སྲིད་ལ་ངེས་འབྱུང་སྐྱོ་ཤས་དྲག་པོ་ཡིས། །དབེན་པའི་
གནས་སུ་སྒྲུབ་པ་ལྷུར་ལེན་མཛད། །ཕྱོགས་བཅུའི་ཞིང་ནས་རྒྱལ་སྲས་མཐུ་ཆེན་
- 178-



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
དག །འདུས་པའི་འཁོར་མང་དབུས་སུ་དམ་པའི་ཆོས། །རྒྱ་ཆེར་བཤད་ཅིང་མདོ་
སྔགས་ལེགས་བཤད་ཀྱིས། །རྒྱལ་བའི་བསྟན་པ་ཆེས་ཆེར་སྤེལ་ཕྱིར་རོ། །དམ་
པའི་སྤྱོད་ཚུལ་དེ་གཉིས་གང་བྱེད་ཀྱང་། །གཞི་མ་ཁས་བླངས་ཚུལ་ཁྲིམས་དག་
དགོས་ཏེ། །རང་གིས་ཁས་བླངས་ཚུལ་ ཁྲིམས་མ་བསྲུངས་ན། །ཡོན་ཏན་གང་
ཡང་ སྐྱེ་བའི་ ཐབས་མེད་དོ། །ཚུལ་ ཁྲིམས་རྣམ་ པར་ དག་ པར་ འགྱུར་བ་ལ། །
འགལ་རྐྱེན་སྡིག་པའི་གྲོགས་པོ་སྤོང་བ་དང༌། །མཐུན་རྐྱེན་གྲོགས་བཟང་བསྟེན་
པ་གལ་ཆེ་སྟེ། །ཡོན་ཏན་རྒྱུ་ཚོགས་ཚང་ལ་ལྟོས་ཕྱིར་རོ། །གང་དང་འགྲོགས་ན་
ཉོན་མོངས་ འཕེལ་འགྱུར་ཞིང་། །ཐོས་བསམ་བསྒོམ་ པའི་ བྱ་བ་ཉམས་འགྱུར་
ལ། །ངེས་འབྱུང་སེམས་སྐྱེད་མེད་པར་བསྒྱུར་བྱེད་པ། །དེ་འདྲ་དེ་ནི་སྡིག་པའི་
གྲོགས་པོའོ། །ཤ་ཚ་སྙིང་ཉེ་ཕན་པ་ལྟར་བྱེད་ཀྱང་། །ཐབས་ཀྱིས་ཚེ་འདིའི་མདུན་
མར་སྦྱོར་བྱེད་ཅིང་། །འཇིག་རྟེན་རྒན་པོའི་ལུགས་ལ་མངོན་དགའ་བ། །བདུད་
ཀྱི་གཉེན་གྱུར་གྲོགས་ངན་དེ་འདྲ་སྤངས། །གང་དང་འགྲོགས་ན་དད་པ་སྐྱེ་འགྱུར་
ཞིང་། །ཞེན་ལོག་སྐྱོ་ཤས་ངང་གིས་འཕེལ་འགྱུར་བ། །མཁས་བཙུན་བཟང་པོའི་
གྲོགས་དང་རྙེད་གྱུར་ན། །དེ་འདྲ་དེ་ལ་ཡུན་དུ་བརྟེན་པར་བྱ། །དེང་སང་སྙིགས་
མ་ལྔ་བདོའི་དུས་མཐའ་འདིར། །དམ་པའི་གྲོགས་བཟང་རྙེད་པ་ཤིན་ཏུ་དཀའ། །
སྡིག་པའི་གྲོགས་ཀྱིས་ས་སྟེང་ཀུན་ཏུ་ཁྱབ། །དེ་ཕྱིར་རྣམ་པ་ཀུན་ཏུ་བག་ཡོད་
བྱ། །མཐོ་དམན་བར་མ་སུ་དང་འགྲོགས་བྱེད་ཀྱང་། །ཧ་ཅང་མི་ཉེ་འཁོན་པར་མི་
བྱ་བར། །རང་ཚུགས་བཟུང་ལ་དབང་པོའི་སྒོ་བསྡམས་ཏེ། །རང་གི་དགེ་སེམས་
ཉམས་པ་མེད་པར་བྱ། །མཁས་པར་གྱུར་ཀྱང་ཆེར་རློམ་མི་བྱ་བར། །ཆོས་མཛད་
ཡོངས་ལ་དད་པ་དག་སྣང་སྦྱངས། །རང་ཉིད་དམན་ས་བཟུང་བ་ཉིད་དུ་བྱ། །
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལེགས་ཚོགས་ཀུན་གྱི་རྩ་བ་ཟླ་མེད་པ། །བཤེས་གཉེན་དམ་པ་གཙུག་གི་རྒྱན་དུ་
བསྟེན། །དུས་སྐབས་ཀུན་ཏུ་བྱ་བ་ཅི་བྱེད་ཀྱང་། །དགེ་བའི་བཤེས་ཀྱི་རྗེས་སུ་
བསླབ་པར་བྱ། །རྒྱ་ཆེན་མང་དུ་ཐོས་པ་ཚོལ་བའི་ཚེ། །གཞུང་ལུགས་དེ་དང་དེ་ཡི་
བརྗོད་བྱའི་དོན། །རང་རྒྱུད་འདུལ་བའི་ཐབས་སུ་གོ་བྱ་ཡིས། །ང་རྒྱལ་ཚིག་རྩོད་
ལྷུར་ ལེན་ མི་ བྱའོ། །བྲག་ཆའི་སྒྲ་བཞིན་ གཞན་ཟེར་ བཟློས་པ་ནི། །ལུང་ ཙམ་
སྐྱབས་གྱུར་རྨོངས་པའི་ལུགས་ཡིན་པས། །དེ་འདྲའི་ཚུལ་ལ་དགའ་བར་མི་བྱ་
བར། །དྲི་མེད་ རིགས་ པའི་ ལམ་ བཟང་ རྙེད་ པར་བྱ། །ཤེས་ རབ་ ཕ་ རོལ་ཕྱིན་
གཞུང་སྦྱོང་བའི་ཚེ། །བཤེས་གཉེན་ཚུལ་བཞིན་བསྟན་པ་ནས་བཟུང་སྟེ། །རྣམ་
པ་ཐམས་ཅད་མཁྱེན་པའི་ཡེ་ཤེས་བར། །ས་ལམ་འབྲས་བུར་བཅས་པ་ཐམས་
ཅད་ནི། །རང་གི་རྒྱུད་ལ་སྦྱོར་ཚུལ་ཤེས་བྱས་ལ། །ལམ་བཟང་རྟོགས་པ་དེ་དང་
དེ་དག་རྣམས། །གཞུང་ཚིག་འདི་དང་འདི་ཡིས་བསྟན་ནོ་ཞེས། །ཕ་རོལ་ཕྱིན་
གཞུང་གདམས་པར་འཆར་བར་བྱ། །དབུ་མའི་གཞུང་ལ་སྤྱོད་པར་བྱེད་པའི་ཚེ། །
ཐོག་མེད་དུས་ནས་ད་ལྟའི་བར་དག་ཏུ། །རང་ཉིད་ཕུང་བྱེད་བདག་འཛིན་འགོང་
པོ་འདིའི། །དམིགས་པའི་གཏད་སོ་གང་ཡིན་ཤེས་བྱས་ལ། །དྲི་མེད་རིགས་པའི་
རྣམ་འགྱུར་སྟོང་དག་གིས། །བདག་འཛིན་འགོང་པོ་ཐལ་བར་རློག་བྱེད་པའི། །
ཟབ་དོན་གནས་ལ་ངེས་པ་རྙེད་པར་བྱ། །དམ་ཆོས་འདུལ་བའི་གཞུང་ལ་སྦྱོང་
བའི་ཚེ། །རང་ཉིད་འཁོར་བར་འཆིང་བྱེད་ཉོན་མོངས་ཀྱི། །རྣམ་འགྱུར་སྒོ་གསུམ་
སྤྱོད་པ་ངན་པ་རྣམས། །དྲན་ཤེས་བག་ཡོད་བརྟན་པོས་འདུལ་བའི་ཕྱིར། །དགག་
སྒྲུབ་གནང་གསུམ་བསླབ་པའི་བཅས་མཚམས་རྣམས། །རྒྱལ་བས་གསུངས་པ་ཇི་
བཞིན་ངེས་བྱས་ལ། །སྤྱོད་ངན་གང་དང་གང་ཞིག་བྱུང་བ་དེ། །བསླབ་པ་དེ་དང་
- 180 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
དེ་ཡིས་འདུལ་བར་བྱ། །ཆོས་མངོན་གཞུང་ལུགས་དག་ལ་སྦྱོང་བའི་ཚེ། །རང་གི་
ཉོན་མོངས་སྐྱེ་བའི་རྒྱུ་དང་རྐྱེན། ཁམས་དང་སྐྱེ་མཆེད་དབང་པོ་རྣམས་ཀྱི་ནི། །
རང་དང་སྤྱི་ཡི་མཚན་ཉིད་ཤེས་བྱས་ལ། །ཀུན་ནས་ཉོན་མོངས་རྣམ་པར་བྱང་བ་
ཡི། །རྒྱུ་འབྲས་ཚུལ་ལ་ངེས་པ་ལེགས་རྙེད་ནས། །སྡུག་བསྔལ་འཁོར་བའི་འཁོར་
ལོ་རྒྱུན་བཅད་དེ། །རང་ བློ་ཐར་ པའི་ ལམ་དུ་ ཚུད་ པར་ བྱ། །ཚད་མའི་ གཞུང་
ལུགས་ དག་ ལ་ སྦྱོར་ བའི་ ཚེ། །གཞལ་ བྱའི་ གནས་ གསུམ་ ཚད་ མ་ གསུམ་ པོ་
ཡིས། །འཁྲུལ་པ་མེད་པར་གཏན་ལ་འབེབས་པ་ལ། །དྲི་མེད་རིགས་པའི་མིག་ནི་
ཐོབ་པར་བྱ། །མཆོག་གསུམ་བསླུ་བ་མེད་པའི་སྐྱབས་ཉིད་དུ། །དྲི་མེད་རིགས་
པའི་ ཡིད་ཆེས་ རྙེད་ པ་ དང༌། །ཐེག་ པ་ གསུམ་ གྱི་ ལམ་ གྱི་གནད་རྣམས་ལ། །
གཞན་དྲིང་མི་འཇོག་ངེས་པ་རྙེད་པར་བྱ། །དེ་ལྟར་མང་དུ་ཐོས་པ་དེ་དག་ཀུན། །
རང་རྒྱུད་འདུལ་བའི་ཐབས་སུ་ཁྱེར་བྱས་ལ། །དུས་གསུམ་རྒྱལ་བ་ཀུན་གྱི་བགྲོད་
གཅིག་ ལམ། །བྱང་ ཆུབ་ལམ་རིམ་བསྒོམ་ལ་འབད་པར་བྱ། །རེ་ཞིག་ཐོས་ པ་
བྱས་ལ་མ་འོངས་པར། །བསྒོམ་ཞེས་རྟག་འཛིན་ངང་ཚུལ་མི་བྱ་བར། །དེ་རིང་
རང་ཡང་མི་འཆིའི་གདེང་མེད་པས། །འཕྲལ་དང་འཕྲལ་དུ་ལག་ལེན་ཅི་ཐེབས་
བྱ། །ཉིན་རེ་བཞིན་ཡང་ ཚོགས་ ཞིང་ གསལ་བཏབ་ལ། །ཡན་ལག་ བདུན་ པ་
མཎྜལ་དང་བཅས་པ། །ཡང་དང་ཡང་དུ་ ཕུལ་ ལ་ཚེ་མཇུག་འདིར། །བྱང་ཆུབ་
ལམ་རིམ་བསྒོམ་པའི་སྨོན་ལམ་གདབ། །དེ་ལྟར་ ཇི་ སྙེད་གདམས་པ་དེ་དག་
རྣམས། །ལེགས་པར་ཉམས་སུ་ལེན་པར་བྱས་ན་ནི། །སྔོན་བྱེད་དམ་པའི་སྤྱོད་
ཚུལ་ ལེགས་ འཁྱོངས་ ཏེ། །རང་ གཞན་ དོན་ གཉིས་ ལྷུན་ གྱིས་ འགྲུབ་ པར་
འགྱུར། །ཞེས་རྒྱུན་དུ་སྙིང་ལ་བཅངས་ཆོག་པའི་བསླབ་བྱ་རྒྱས་པ་ཞིག་དགོས་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཞེས་མཁྱེན་རབ་ཆེ་ཞིང་མི་ཕྱེད་པའི་དད་པ་དང་ལྡན་པ་ར་ས་སྤང་ལུང་སྤྲུལ་སྐུ་བློ་
བཟང་བཀྲ་ཤིས་ཀྱིས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་
ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་
བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །།
༈ ན་མོ་གུ་རུ་རཏྣ་ཏྲ་ཡཱ་ཡ། གང་ལ་བརྟེན་ན་བསླུ་བ་མེད་པའི་སྐྱབས། །
ཟླ་མེད་སྟོན་པ་ཐུབ་པའི་དབང་པོ་དང་། །འཇམ་མགོན་བླ་མ་བློ་བཟང་གྲགས་པ་
ལ། །རྣམ་པ་ཀུན་ཏུ་གུས་པས་ཕྱག་བགྱིད་དོ། །ལེགས་ཉེས་འབྱེད་པའི་བློ་གྲོས་
དང༌ ལྡན་ ཞིང་། །སྔོན་བྱོན་དམ་པ་རྣམས་ ཀྱི་ རྗེས་ ཞུགས་ཏེ། །དལ་བའི་རྟེན་
བཟང་དོན་ལྡན་བྱ་འདོད་ན། །ཐོག་མ་ཉིད་དུ་འདི་ལྟར་བསམ་པར་བྱ། ཁམས་
གསུམ་འཁོར་བར་གནས་པའི་སེམས་ཅན་རྣམས། །སྡུག་བསྔལ་མི་འདོད་བདེ་བ་
འདོད་པར་མཚུངས། །དེ་ཕྱིར་རང་གིས་ཕྱི་མའི་གནས་སྐབས་སུ། །བདེ་སྡུག་ཇི་
ལྟར་འགྱུར་ཞེས་བསམ་པར་བྱ། །འཁོར་བའི་གནས་ན་སྡུག་བསྔལ་ཅི་མཆིས་
པ། །ཐམས་ ཅད་ རང་ རང་ ལས་ངན་ འབྲས་ བུ་ དང༌། །འཇིག་ རྟེན་ འཇིག་རྟེན་
འདས་པའི་བདེ་ལེགས་ཀུན། །རང་རང་ལེགས་སྤྱད་འབྲས་བུ་ཉིད་དུ་གསུངས། །
དེ་ ཕྱིར་དུས་དང་གནས་སྐབས་ཐམས་ཅད་དུ། །རང་གི་སྒོ་གསུམ་སྤྱོད་པ་ལ་
བརྟགས་ནས། །སྡུག་བསྔལ་རྒྱུ་ཚོགས་སྡིག་པ་སྤོང་བ་དང་། །བདེ་རྒྱུ་དགེ་བའི་
ལས་ལ་གནས་པར་བྱ། །དལ་འབྱོར་རྙེད་དཀའ་མྱུར་དུ་འཆི་བ་དང་། །དཀར་
ནག་ ལས་འབྲས་ ཚུལ་བཞིན་མ་བསམས་ན། །ཐར་ པའི་ ལམ་ ལ་ འཇུག་ པའི་
སྐབས་མེད་པར། །རྒྱལ་དང་རྒྱལ་སྲས་ཆེ་རྣམས་མཐུན་པར་གསུངས། །རྒྱལ་བ་
དགྱེས་པའི་ལམ་ལ་འཇུག་པ་ལ། །ལེགས་ཚོགས་ཀུན་གྱི་རྩ་བ་ཟླ་མེད་པ། །
- 182 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ། །
བཤེས་གཉེན་དམ་པས་རྗེས་སུ་འཛིན་པ་དང༌། །དེ་ཡི་བཀའ་བཞིན་སྒྲུབ་པ་ཤིན་
ཏུ་གཅེས། །ལམ་བཟང་བསྒྲུབ་ལ་བར་དུ་གཅོད་པའི་གེགས། །མི་དགེའི་བཤེས་
དང་སྡིག་པའི་གྲོགས་པོ་ནི། །འགྲོ་བའི་ནད་དང་ཧ་ལའི་དུག་བཞིན་དུ། །རྣམ་པ་
ཀུན་ཏུ་མི་བསྟེན་བརྒྱང་སྲིང་བྱ། །གྲོགས་ངན་ཡིན་ཞེས་རྟགས་ཅན་མི་འབྱུང་གི །
ཤ་ཚ་སྙིང་ཉེ་ཕན་པ་ལྟར་བཅོས་ནས། །ཐབས་ཀྱིས་ཚེ་འདིའི་མདུན་མར་སྦྱོར་
བྱེད་པ། །དེ་འདྲ་དེ་ལ་སྡིག་པའི་གྲོགས་ཞེས་བརྗོད། །རྒྱལ་བའི་དགོངས་པ་ཤིང་
རྟ་ཆེན་པོ་ཡིས། །བཀྲལ་བའི་གཞུང་གི་དགོངས་དོན་ལས་བརྒལ་ཏེ། །ཐོ་ཅོའི་
སྤྱོད་པ་ཆོས་སུ་སྟོན་བྱེད་པ། །དེ་འདྲ་དེ་ལ་མི་དགེའི་བཤེས་ཞེས་བརྗོད། །རྒྱལ་
སྲས་བདག་ཉིད་ཆེན་པོ་རྣམས་ལ་ཡང་། །ལོག་པའི་ལམ་སྟོན་བདུད་ལས་འབྱུང་
ཉེ་ཞེས། །ཟླ་མེད་སྟོན་པ་ཐུགས་རྗེ་ཅན་དེ་ཡིས། །ཤེས་ཕྱིན་མདོ་ལས་གསུངས་
པ་དྲན་པར་བྱ། །འབྱོར་ན་འདུད་ཅིང་རྒུད་ན་འབྲོས་བྱེད་ལ། །ཚེ་འདིའི་ཆེ་ཐབས་
འབའ་ཞིག་དོན་གཉེར་བ། །དེ་འདྲ་དེ་ནི་ཤེས་རྒྱ་ཆེ་ན་ཡང་། །ནམ་ཕུགས་བསླུ་
བས་ངེས་པར་སྤང་བར་བྱ། །དད་གུས་ཆེ་ལ་ལས་འབྲས་ལ་འཛེམ་ཞིང་། །ཤ་ཚ་
སྙིང་ཉེ་ནམ་ཡང་མི་བསླུ་བའི། ཁས་ཞན་སྐྱེ་བོའང་བུ་བཞིན་བསྐྱང་བྱ་སྟེ། །དེ་
འདྲ་དེ་ནི་ཆོས་ཀྱི་གྲོགས་སུ་འགྱུར། །རྒྱུན་དུ་ཉམས་ལེན་བྱ་བའི་སྙིང་པོ་ནི། ཁས་
བླངས་བསླབ་ཁྲིམས་བསྲུང་བ་གཙོར་བྱ་སྟེ། །སྡོམ་གསུམ་བཅས་མཚམས་བསྲུང་
བ་ལས་ལྷག་པའི། །ཉམས་ལེན་མེད་པར་འཇམ་མགོན་བླ་མས་གསུངས། །ལམ་
གྱི་རྩ་བ་བཤེས་གཉེན་བསྟེན་ཚུལ་ནས། །འབྲས་བུ་ཟུང་འཇུག་སྐུ་གཉིས་སྒྲུབ་
པའི་བར། །ཚང་ལ་མ་ནོར་ལམ་གྱི་རིམ་པ་ལ། །ཉིན་རེ་བཞིན་དུ་བག་ཆགས་ཅི་
ཐེབས་བྱ། །ལམ་བཟང་དེ་དག་རྣམས་ཀྱི་ནང་ནས་ཀྱང་། །རེ་ཤིག་ཆུང་འབྲིང་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དམིགས་སྐོར་གཙོར་བསྐྱངས་ཏེ། །འཇིག་རྟེན་ཕྱི་མ་དོན་གཉེར་བསམ་པ་དང་། །
སྲིད་ལ་ངེས་འབྱུང་སྐྱོ་ཤས་བསྐྱེད་པར་བྱ། །རྣམ་དག་ངེས་འབྱུང་བསམ་པ་མ་
སྐྱེས་ན། །རྣམ་དཀར་བྱ་བ་གང་དང་གང་བྱས་ཀྱང་། །འཁོར་བའི་འཁོར་ལོ་ཉིད་
དུ་འགྱུར་རོ་ཞེས། །འཇམ་པའི་དབྱངས་ཀྱིས་འཇམ་མགོན་བླ་མར་གསུངས། །
མདོ་ སྔགས་ ཐེག་ ཆེན་ ལམ་གྱི་རྩ་བ་མཆོག །རིན་ཆེན་བྱང་སེམས་བསྐྱེད་ལ་
འབད་བྱ་སྟེ། །རིན་ཆེན་སེམས་མཆོག་འདི་ཡིས་མ་ཟིན་ན། །ཅི་བྱས་ཐེག་ཆེན་
ལམ་དུ་མི་འགྱུར་རོ། །ཐུབ་བསྟན་སྙིགས་མར་གྱུར་པའི་དུས་མཐའ་འདིར། །
ཆོས་བཞིན་བྱས་ན་སྐྱེ་བོ་ཀུན་དང་འགལ། །ཀུན་དང་བསྟན་ན་རང་གི་ཉམས་
ལེན་འཆོར། །དེ་གཉིས་མཉམ་དུ་འགྲུབ་པ་མི་སྲིད་དོ། །སྔོན་ཚེ་རྒྱས་སྲས་ཐོས་
པ་དགའ་ལ་ཡང་། །མི་ཤེས་བླུན་རྨོངས་སྐྱེ་བོ་འགའ་ཞིག་གིས། །ཉམ་ཐག་སྤྲང་
པོ་འདི་འདྲ་སྙིང་རྗེ་ཞེས། །སྨད་པའི་གནས་སུ་བྱས་པ་བྱུང་ཕྱིར་རོ། །བླུན་རྨོངས་
སྐྱེ་བོ་འགའ་ཡིས་སྨད་ཀྱང་སྤ། །རང་གི་སྡོམ་གསུམ་བཅས་མཚམས་མ་ཉམས་
ན། །ཕྱོགས་བཅུའི་རྒྱལ་བ་སྲས་དང་བཅས་རྣམས་ཀྱིས། །གསུང་དབྱངས་མཐོན་
པོས་བསྔགས་པ་མཛད་ ཕྱིར་རོ། །གཉེན་དང་ ཉེ་དུ་ སྦྱིན་བདག་ གཡོན་འཁོར་
སོགས། །ཕལ་ཆེར་ཟོག་དང་ཐོ་ཅོའི་སྤྱོད་པས་མགུ །དེ་འདྲ་དེ་ལ་ངོ་འཛིན་མི་བྱ་
སྟེ། །རྒྱལ་དང་རྒྱལ་སྲས་རྣམས་ཀྱི་ངོ་བསྲུང་བྱ། །རབ་འབྱམས་ཞིང་དུ་འབད་
པས་བཙལ་བཙལ་ཀྱང་། །ཤིན་ཏུ་རྙེད་དཀའ་གོང་ན་མེད་པའི་ཆོས། །བློ་བཟང་
རྒྱལ་བ་གཉིས་པའི་བསྟན་པ་ལ། །ཆོས་ལྟར་བཅོས་པས་བསྲེ་བསླད་མི་བྱའོ། །
ལྔ་བརྒྱ་ཐ་མར་གྱུར་པའི་དུས་མཐའ་འདིར། །མཁའ་ལ་རྒྱུ་བའི་འབྱུང་པོ་གདུག་
ཅན་འགའ། །ཡི་དམ་ལྟ་བུར་བརྫུས་ནས་མངོན་རློམ་བྱེད། །དེ་ཕྱིར་འདྲེ་ངན་དག་
- 184 -



ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ།
ལ་བརྟེན་མི་བྱ། །དེ་ལྟར་བཅས་མཚམས་དག་པ་གཞིར་བཟུང་ནས། །ཐུན་མོང་
བ་དང་ཐུན་མོང་མ་ཡིན་པའི། །ལམ་གྱི་རིམ་པའི་ཉམས་ལེན་ལ་འབད་ན། །རང་
གཞན་དོན་གཉིས་ལྷུན་གྱིས་འགྲུབ་པར་ངེས། །རྒྱལ་བའི་མྱུ་གུ་རེ་ཤིག་གཅེས་
པར་བསྲུང་། །ནམ་ཞིག་ཕྱིར་མི་ལྡོག་པའི་རྟགས་ཐོབ་ཚེ། །རླབས་ཆེན་སྤྱོད་པའི་
ཡལ་ གས་ ཕྱོགས་ ཀུན་ ཁྱབ། །དོན་ གཉིས་ འབྲས་ བུས་ འགྲོ་ ཀུན་ ཚིམ་ པར་
འགྱུར། །རྒྱལ་ བའི་ བཀའ་ དང་ ཤིང་ རྟ་ ཆེན་ པོའི་ གཞུང་། །མ་ནོར་ ལམ་ སྟོན་
གདམས་པའི་མཆོག་ ཉིད་དུ། །གཟུང་ནས་དེ་དོན་ཚུལ་བཞིན་སྒྲུབ་པ་དང་
། །
སྐལ་ལྡན་གཞན་ཡང་ཚུལ་དེར་སྦྱོར་བར་བྱ། །རང་ལ་བློ་གཏད་སྐྱེ་བོ་ཐམས་ཅད་
ཀྱང་། །བསླབ་ ཁྲིམས་ དག་ པར་ བསྲུང་ ལ་ སྦྱར་ བྱས་ ལ། །བློ་ བཟང་ རྒྱལ་ བ་
གཉིས་པའི་བསྟན་པ་འདི། །ཕྱོགས་དུས་ཀུན་ཏུ་འཕེལ་ཞིང་རྒྱས་པར་མཛད། །
འདི་ལྟར་བགྱིས་ལ་དུང་དང་ཀུནྡ་ལྟར། །རབ་དཀར་དགེ་བ་གང་ཞིག་ཐོབ་པ་
དེས། །འཇིག་རྟེན་གསུམ་གྱི་སྒྲོན་མེ་གཅིག་པུ་པ། །ཐུབ་པའི་བསྟན་པ་འཕེལ་
ཞིང་རྒྱས་གྱུར་ཅིག །ཅེས་པ་འདི་ནི་འཇམ་མགོན་བསྟན་པའི་གསལ་བྱེད་ཁྲི་ཆེན་
གུང་ཐང་སྤྲུལ་པའི་སྐུ་དཀོན་མཆོག་བསྟན་པའི་སྒྲོན་མེས་མདོ་ཁམས་ཕྱོགས་སུ་
ཕྱིན་ ནས་དབེན་ པའི་ རི་སུལ་དུ་སྒྲུབ་ པ་ སྙིང་ པོར་ བྱ་བ་ལ། རྒྱུན་དུ་ སྙིང་ ལ་
བཅངས་ཆོག་པའི་བསླབ་བྱ་ཞིག་དགོས་ཞེས་བསྐུལ་མ་བྱུང་བར་དེང་དུས་སྒྲུབ་པ་
སྙིང་པོར་བྱེད་པར་ཉིན་བྱེད་དགུང་ལ་བབ་པའི་རྒྱུ་སྐར་ལྟར་ཤིན་ཏུ་དཀོན་པས་
སྒྲུབ་པ་སྙིང་པོར་བྱེད་གསུངས་པའི་ཚིག་ཐོས་པ་ཙམ་གྱིས་ཤིན་ཏུ་དགའ་བ་བྱུང་
བས། སྤྲོ་བཞིན་དུ་རྒྱལ་ཁམས་པ་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་
པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ།། ། །
- 185 -



༄༅། །ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་
དགོངས་རྒྱན་ཅེས་བྱ་བ་བཞུགས་སོ། །
རྒྱལ་ ཀུན་ ཐུགས་ རྗེ་ གཅིག་ ཏུ་ བསྡུས་ པའི་ གཟུགས། །བཀའ་ འདྲིན་
མཉམ་མེད་རྗེ་བཙུན་བླ་མ་མཆོག །ཡབ་སྲས་བརྒྱུད་པར་བཅས་པ་ཐམས་ཅད་
ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །མ་ནོར་ལམ་བཟང་མཚོན་པའི་
མིག་གཅིག་པུ། །བློ་བཟང་རྒྱལ་བ་གཉིས་པས་གསལ་མཛད་པ། །བྱང་ཆུབ་ལམ་
གྱི་རིམ་པའི་ཉམས་ལེན་ལ། །རྩེ་གཅིག་བརྩོན་པ་མཛད་རྣམས་སྐལ་བ་བཟང་། །
རང་ ལ་ ཉམས་མྱོང་ གང་ ཡང་མ་ མཆིས་ པར། །གཞན་ལ་ཆོས་ ཀྱིས་ ཕན་ པར་
དཀའ་ན་ཡང་། །སྐལ་མཉམ་གྲོགས་པོ་འགའ་ལ་ཕན་པའི་ཕྱིར། །ལམ་རིམ་སྔོན་
འགྲོའི་ཆོས་སྐོར་ཅུང་ཟད་འབྲི། །
དེ་ལ་འདིར་བཤེས་གཉེན་བསྟེན་ཚུལ་ནས་བཟུང་ལྷག་མཐོང་གི་བར་
དམིགས་རྣམ་གང་སྐྱོང་ཐམས་ཅད་ལ་སྔོན་འགྲོ་དངོས་གཞི་རྗེས་གསུམ་ཚང་བར་
བྱེད་དགོས་པ་ལས། དང་པོ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་ནི། གནས་ཁང་
བྱི་དོར་བྱས་ལ་སྐུ་གསུང་ཐུགས་ཀྱི་རྟེན་དགྲམ། མཆོད་པ་གཡོ་མེད་པར་བཀོད་
པ་མཛེས་པར་བཤམ། རང་གི་མལ་འོག་ཏུ་ས་དཀར་གྱིས་གཡུང་དྲུང་ཆོས་སྐོར་
ཚུལ་དུ་བྲིས། དེའི་སྟེང་དུ་རྩ་དུར་བ་དགྲམ། དེའི་སྟེང་དུ་འབོལ་གདན་རྒྱབ་ཅུང་
ཟད་མཐོ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་དེ། རླུང་ཆམ་ལ་ཕབ་
ཅིང་མི་དགེ་བའི་རྣམ་རྟོག་བསལ་ནས་དགེ་སེམས་ཁྱད་པར་ཅན་བསྐྱེད་པ་ནི། ག་
- 186 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
རེ་རང་ཉིད་སྡུག་བསྔལ་གྱིས་མནར་བ་བཞིན་དུ་སེམས་ཅན་ཐམས་ཅད་སྡུག་
བསྔལ་གྱིས་མནར། སྡུག་བསྔལ་གྱིས་མནར་བའི་སེམས་ཅན་ཐམས་ཅད་རང་གི་
དྲིན་ཅན་གྱི་མ་ཤ་སྟག་ཡིན། མ་མ་བྱས་བྱ་བ་གཅིག་ཀྱང་མེད། མ་བྱས་པ་ལ་
གྲངས་ཀྱིས་མི་ཆོད། མ་ནམ་བྱས་རེས་ཀྱིས་ཚེ་འདིའི་མས་ཇི་ལྟར་དྲིན་གྱིས་
བསྐྱངས་པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་ཆེ། འོ་ན་སེམས་ཅན་ཐམས་
ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་བབ་ན། ངེད་རང་ལ་བབ་ཀྱང་ད་
ལྟའི་གནས་སྐབས་འདི་ལྟ་བུས་སེམས་ཅན་ཐམས་ཅད་ཀྱི་དོན་ལྟ་སྨོས་ཀྱང་ཅི་
དགོས། སེམས་ ཅན་ གཅིག་ གི་ དོན་ ཡང་ མཐར་ ཕྱིན་ པར་ བྱེད་ ནུས་ པར་ མི་
འདུག །དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་
དོན་ཉི་ཚེ་བ་མ་གཏོགས་ སེམས་ཅན་ཐམས་ཅད་ཡང་དག་ པར་ རྫོགས་ པའི་
སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་ལྟ་བུའི་ནུས་པ་སུ་ལ་ཡོད་
ན་ཡང་དག་པར་རྫོགས་པའི་སངས་རྒྱས་ལ་ཡོད་པས་བདག་གིས་མ་སེམས་ཅན་
ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་
ཆེ་ཅི་ནས་ཀྱང་ཐོབ་པར་བྱ་སྙམ་དུ་བྱང་ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་
མ་ཐོན་བར་དུ་དཔྱད་ཅིང་སྒོམ་པ་ལན་མང་དུ་བྱ། དེ་ནས་སྐྱབས་ཡུལ་གསལ་
གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་
བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་
པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་
ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་གཙུག་
ཏོར་ དང༌ ལྡན་ པ། ཞལ་ གཅིག་ ཕྱག་ གཉིས་ གཡས་ ས་ གནོན། གཡོན་མཉམ་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཞག་གི་སྟེང་ན་བདུད་རྩིས་གང་བའི་ལྷུང་གཟེད་བསྣམས་པ། སྐུ་ལ་ཆོས་གོས་
ངུར་སྨིག་གི་མདོག་ཅན་གསོལ་བ། མཚན་དཔེས་བརྒྱན་པའི་དྭངས་གསལ་འོད་
ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་
རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་
བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་
ཚོགས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་
སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་
བཞིན་ཅན་ གྱི་པོ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་ རང་ཉིད་ལ་
དགྱེས་པའི་ཚུལ་དང༌། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་ཐུགས་
རྗེ་དྲན་པའི་དད་པ་ཆེན་པོའི་ངང་ནས། མགོན་པོ་ཀླུ་སྒྲུབ་ཀྱིས། རེ་རེས་རྒྱ་མཚོ་
བཞི་བས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲང་
བའི་འཁོར་བ་པས། །དེ་བས་ཆེས་མང་ཉིད་ཅིག་བཏུང་འཚལ་ལོ། །ཞེས་དང་།
འཕགས་པ་ལྷས། སྡུག་བསྔལ་རྒྱ་མཚོ་འདི་ལ་མཐའ། །རྣམ་པ་ཀུན་ཏུ་ཡོད་མིན་
ན། །བྱིས་ཁྱོད་འདིར་ནི་བྱིང་བ་ལ། །འཇིགས་ པ་ཅིས་ན་སྐྱེ་མི་འགྱུར། །ཞེས་
གསུངས་པ་ལྟར་སྡུག་བསྔལ་གྱི་རྒྱ་མཚོ་གཏིང་དང་མཐའ་རྟོགས་དཀའ་བ་འདིའི་
ནང་དུ་ཁྱོད་བྱིང་བ་ལ་འཇིགས་པ་དང་
། ཡང་བ་དང་། བག་ཚ་བ་དང་། བ་སྤུ་
འགུལ་ཙམ་ཡང་མེད་པ་འདི་ཁྱོད་བྱིས་པ་མིན་ན་མཁས་པ་ཅིའི་ཕྱིར་ཡིན། དེས་
ན་བདག་དང་མ་སེམས་ཅན་ཐམས་ཅད་ཀྱིས་ཐོག་མ་མེད་པ་ནས་ད་ལྟའི་བར་དུ་
སྤྱིར་འཁོར་བ་དང༌། ཁྱད་པར་ངན་སོང་གསུམ་གྱི་སྡུག་བསྔལ་སྣ་ཚོགས་པ་ཞིག་
མྱོང་འདུག་ཏུ་ཟིན་ཀྱང་། ད་དུང་སྡུག་བསྔལ་གྱི་གཏིང་དང་མཐའ་རྟོགས་དཀའ་
- 188 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། །
བར་འདུག །དེས་ན་ད་རེས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་
གྱི་མི་ལུས་ཁྱད་པར་ཅན་ཐོབ། མཇལ་དཀའ་བའི་སངས་རྒྱས་གྱི་བསྟན་པ་རིན་
པོ་ཆེ་དང་མཇལ་དུས་འདིར་འཁོར་བའི་སྡུག་བསྔལ་མཐའ་དག་སྤངས་པའི་ཐར་
པ་མཆོག་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཞིག་ད་ལྟ་ཉིད་ནས་
ཐོབ་པར་མ་བྱས་ན། སླར་ཡང་སྤྱིར་འཁོར་བ་དང་། ཁྱད་པར་ངན་སོང་གསུམ་གྱི་
སྡུག་བསྔལ་ཅི་རིགས་པ་ཞིག་མྱོང་དགོས་པ་འདུག །དེས་ན་སྡུག་བསྔལ་དེ་དག་
ལས་སྐྱོབ་པའི་ནུས་པ་མདུན་ན་བཞུགས་པའི་བླ་མ་དཀོན་མཆོག་གསུམ་ལ་ཡོད་
པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་དཀོན་མཆོག་གསུམ་ལ་སྐྱབས་སུ་
འགྲོ་བར་བྱའོ་སྙམ་དུ་བསམ་ལ། བླ་མ་ལ་སྐྱབས་སུ་མཆིའོ། །ཞེས་ལན་གང་མང་
བརྗོད་ཅིང་དེའི་ཚེ་དམིགས་པ་ནི། བླ་མ་ཐུབ་པའི་དབང་པོ་དང་། བླ་མ་ཐུབ་པའི་
དབང་པོའི་མཐའ་སྐོར་གྱི་དངོས་བརྒྱུད་ཀྱི་བླ་མ་རྣམས་ཀྱི་སྐུའི་ཆ་ལས་བདུད་རྩི་
སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་
ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་
དང༌། ཁྱད་པར་དུ་དཔལ་ལྡན་བླ་མའི་སྐུ་ལ་བསྡོས་པ། གསུང་བཅག་པ། ཐུགས་
དཀྲུག་པ། མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་
པའི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་དབང་པོའི་སྒོ་དང་བ་
སྤུའི་བུ་ག་ཐམས་ཅད་ནས་ཕྱིར་འཐོན་ནས་སངས་ཏེ་དག །ལུས་དྭངས་གསལ་
འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་
ཐམས་ཅད་འཕེལ་ཞིང་རྒྱས། ཁྱད་པར་དཔལ་ལྡན་བླ་མའི་སྐུ་གསུང་ཐུགས་ཀྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་ནས་དཔལ་ལྡན་བླ་མའི་སྐྱབས་འོག་ཏུ་ཆུད་པར་གྱུར་པའི་མོས་པ་བྱ།
སངས་རྒྱས་ལ་སྐྱབས་སུ་མཆིའོ། །ཞེས་ལན་གང་མང་དུ་བརྗོད་ཅིང་དམིགས་པ་
ནི། རྒྱལ་བ་རྡོ་རྗེ་འཆང་དང་། རྒྱལ་བ་རྡོ་རྗེ་འཆང་གི་མཐའ་སྐོར་གྱི་གསང་བདེ་
འཇིགས་གསུམ་ཀྱེ་རྡོ་རྗེ་དུས་འཁོར་བསྐལ་བཟང་གི་སངས་རྒྱས་སྟོང་སངས་
རྒྱས་སུམ་ཅུ་སོ་ལྔ་ལ་སོགས་པའི་སྐུའི་ཆ་ལས་བདུད་རྩི་སྣ་ལྔ༴ ཁྱད་པར་དུ་དེ་
བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བ་ཐུགས་ཀྱི་རྟེན་མཆོད་
རྟེན་བཤིགས་པ་ལ་སོགས་པ་མདོར་ན་སངས་རྒྱས་ལ་སྐྱབས་སུ་སོང་བའི་སྐྱབས་
འགྲོའི་བསླབ་བྱ་དང་འགལ་བའི་ སྡིག་སྒྲིབ་ཐམས་ཅད་བྱང་ཞིང་དག །ལུས་
དྭངས་གསལ༴ ཁྱད་པར་དུ་སངས་རྒྱས་དཀོན་མཆོག་གི་བྱིན་རླབས་ཐམས་ཅད་
རང་གཞན་སེམས་ཅན་ཐམས་ཅད་ ཀྱི་ལུས་སེམས་ལ་ཞུགས་ཏེ། སངས་ རྒྱས་
དཀོན་མཆོག་གི་སྐྱབས་འོག་ཏུ་ཆུད་པར་གྱུར་པའི་མོས་པ་བྱ། ཆོས་ལ་སྐྱབས་སུ་
མཆིའོ། །ཞེས་ལན་གང་མང་བརྗོད་ཅིང་དམིགས་པ་ནི། ཆོས་པོ་ཏི་རྣམས་ལས་
བདུད་རྩི་སྣ་ལྔ༴ ཁྱད་པར་དུ་དམ་པའི་ཆོས་སྤངས་པ། གསུང་རབ་ཟོང་དུ་བྱས་
པ། གསུང་རབ་ཀྱི་བླུས་ཟོས་པ། གསུང་རབ་ས་སྒྲེ་བོ་ལ་བཞག་པ། དམ་པའི་
ཆོས་སྤངས་ཚུལ་ལ་ཡང་ཐེག་པ་ཐུན་མོང་བ་ལ་མོས་པ་རྒྱུ་མཚན་དུ་བྱས་ནས་
ཐེག་ཆེན་སྤངས་པ་སོགས་དང་། ཕ་རོལ་ཕྱིན་པའི་ཐེག་པ་ལ་མོས་པ་རྒྱུ་མཚན་དུ་
བྱས་ནས་སྔགས་སྤངས་པ་སོགས་དང༌། སྔགས་ལ་ཡང་རྒྱུད་སྡེ་འོག་མ་ལ་མོས་
པ་རྒྱུ་མཚན་དུ་བྱས་ནས་རྒྱུད་སྡེ་གོང་མ་སྤངས་པ་སོགས་དང་། རྒྱུད་སྡེ་གོང་མ་ལ་
མོས་པ་རྒྱུ་མཚན་དུ་བྱས་ནས་རྒྱུད་སྡེ་འོག་མ་སྤངས་པ་སོགས་དང༌། ཆོས་སྨྲ་བ་
- 190 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
པོ་ལ་སྤོབས་པ་ཡོད་སྤོབས་པ་མེད་ཅེས་སྨྲས་པ་སོགས་ཆོས་ལ་བརྟེན་པའི་སྡིག་
སྒྲིབ་ ཐམས་ ཅད་ བྱང་ ཞིང་ དག །ལུས་ དྭངས་ གསལ༴ ཁྱད་ པར་ ཆོས་ དཀོན་
མཆོག་གི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པས། ཆོས་དཀོན་མཆོག་གི་སྐྱབས་འོག་ཏུ་ཆུད་པར་གྱུར་པའི་
མོས་ པ་བྱ། དགེ་འདུན་ལ་སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་
དམིགས་པ་ནི། བྱང་སེམས་ཉན་རང་དཔའ་བོ་མཁའ་འགྲོ་ཆོས་སྐྱོང་སྲུང་མ་ལ་
སོགས་པའི་དགེ་འདུན་དཀོན་མཆོག་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་
ཁྱད་པར་འཕགས་པའི་དགེ་འདུན་ལ་སྐུར་བ་བཏབ་པ། དགེ་འདུན་གྱི་དབྱེན་
བྱས་པ། དགེ་འདུན་གྱི་ཞལ་དུ་འདུ་བའི་སྒོ་ཕྲོགས་པ་ལ་སོགས་པ་མདོར་ན་དགེ་
འདུན་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་གསལ་
ཁྱད་པར་དུ་ཡང་དགེ་འདུན་དཀོན་མཆོག་གི་བྱིན་རླབས་ཐམས་ཅད་རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ནས་དགེ་འདུན་དཀོན་མཆོག་
གི་སྐྱབས་འོག་ཏུ་ཆུད་པར་གྱུར་པའི་མོས་པ་བྱ། སངས་རྒྱས་ཆོས་དང་ཚོགས་ཀྱི་
མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་ལན་གང་
མང་བརྗོད་ཅིང་དམིགས་པ་ནི། ཚོགས་ཞིང་ཐམས་ཅད་ཀྱི་སྐུའི་ཆ་ལས་བདུད་རྩི་
སྣ་ལྔཟ ཁྱད་པར་དུ་དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་བྱང་
ཞིང་དག །ལུས་དྭངས་གསལ༴ ཁྱད་པར་དུ་ཡང་དཀོན་མཆོག་གསུམ་གྱི་བྱིན་
རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་
ཏེ། དཀོན་མཆོག་གསུམ་གྱི་སྐྱབས་འོག་ཏུ་ཆུད་པར་གྱུར་པའི་མོས་པ་བྱ། དེ་ནས་
སེམས་བསྐྱེད་ བྱ་ཚུལ་ནི། བདག་གིས་སྦྱིན་སོགས་བགྱིས་པའི་བསོད་ནམས་
- 191



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཀྱིས། །འགྲོ་ ལ་ ཕན་ ཕྱིར་ སངས་ རྒྱས་ འགྲུབ་ པར་ ཤོག །ཅེས་ལན་ གང་ མང་
བརྗོད་ཅིང་དམིགས་པ་ནི། སྦྱིན་པ་ལས་བྱུང་བ་དང༌། ཚུལ་ཁྲིམས་ལས་བྱུང་བ་
དང༌། བསྒོམས་ པ་ སོགས་ ལས་ བྱུང་ བའི་ དགེ་བའི་རྩ་བ་འདི་ལ་བརྟེན་ནས་
བདག་གིས་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་ཤོག་ཅིག །བདག་གིས་མ་སེམས་
ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་
ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་སྦྱིན་སོགས་ཕ་རོལ་
ཏུ་ཕྱིན་པ་དྲུག་དང་བསྡུ་བའི་དངོས་པོ་བཞི་ལ་སོགས་པའི་རྒྱལ་སྲས་ཀྱི་སྤྱོད་པ་
མཐའ་དག་ ལ་ཚུལ་བཞིན་དུ་བསླབ་པར་ བྱའོ་སྙམ་དུ་སྨོན་འཇུག་གི་སེམས་
བསྐྱེད་ཤུགས་དྲག་བསྒོམས་པས་བླ་མ་ཐུབ་པའི་དབང་པོ་ལས་རང་འདྲ་གཉིས་
པ་ཞིག་ཆས་ནས་རང་ཉིད་ལ་ཐིམ་པས། རང་ཉིད་ཀྱང་བླ་མ་ཐུབ་པའི་དབང་པོའི་
སྐུར་ལམ་གྱིས་གྱུར། རང་ཐུབ་པའི་དབང་པོར་གསལ་བའི་སྐུ་ལས་འོད་ཟེར་
འཕྲོས་མཐའ་སྐོར་ན་ཡོད་པའི་སེམས་ཅན་ཐམས་ཅད་ལ་ཕོག་པས་སེམས་ཅན་
ཐམས་ཅད་ཀྱང་ཐུབ་པའི་དབང་པོའི་གོ་འཕང་ལ་བཀོད་པར་གྱུར་པའི་མོས་པ་
བྱ། །དེ་ནས་ཚད་མེད་བཞི་བསྒོམ་ཚུལ་ནི། ག་རེ་རང་ཕྱོགས་ལ་ཆགས་པ་དང་
གཞན་ཕྱོགས་ལ་སྡང་བའི་ཆགས་སྡང་གི་དབང་གིས་སེམས་ཅན་ཐམས་ཅད་སྡུག་
བསྔལ་དུ་བཅུག་པ་ཡིན་པས། སེམས་ཅན་ཐམས་ཅད་ཉེ་རིང་ཆགས་སྡང་དང་
བྲལ་བའི་བཏང་སྙོམས་ལ་གནས་ན་ཅི་མ་རུང་། གནས་པར་གྱུར་ཅིག །གནས་
པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་།
- 192 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
ལྡན་པར་གྱུར་ཅིག །ལྡན་པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་དང་སྡུག་
བསྔལ་གྱི་རྒྱུ་དང་བྲལ་ན་ཅི་མ་རུང་། བྲལ་བར་གྱུར་ཅིག །བྲལ་བར་བདག་གིས་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་
ཐམས་ཅད་མཐོ་རིས་དང་ཐར་པའི་བདེ་བ་དམ་པ་དང་མ་བྲལ་ན་ཅི་མ་རུང་། མི་
བྲལ་བར་གྱུར་ཅིག །མི་བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་ཚོགས་ཞིང་ཐམས་
ཅད་ཀྱི་སྐུའི་ཆ་ལས་བདུད་རྩི་སྣ་ལྔ༴ ཁྱད་པར་དུ་ཡང་རང་གཞན་སེམས་ཅན་
ཐམས་ཅད་ཚད་མེད་བཞི་བསྒོམ་པ་ལ་བར་དུ་གཅོད་པའི་ནད་གདོན་སྡིག་སྒྲིབ་
ཐམས་ཅད་བྱང་ཞིང་དག །ལུས་དྭངས་གསལ= ཁྱད་པར་དུ་ཡང་ རང་ གཞན་
སེམས་ཅན་ཐམས་ཅད་ཚད་མེད་བཞི་ལ་གནས་པར་གྱུར་པའི་མོས་པ་བྱ། དེ་
ནས་ཁྱད་པར་གྱི་སེམས་བསྐྱེད་བསྒོམ་ཚུལ་ནི། མ་སེམས་ཅན་ཐམས་ཅད་ཀྱི་
དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་
པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་
གྱི་སྒོ་ནས་བྱང་ཆུབ་ལམ་གྱི་རིམ་པའི་ཁྲིད་སྒོམ་པ་ལ་འཇུག་པར་བྱའོ་སྙམ་པ་
ལན་མང་དུ་བྱ། དེ་ནས་ཚོགས་ཞིང་གསལ་གདབ་པ་ནི། རང་གི་མདུན་གྱི་ཐད་
དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་
ཆེའི་ཁྲི་མཐོ་ཞིང་ཡངས་པ་ཞིག་གི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་
འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་
བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་གཙུག་ཏོར་དང་ལྡན་པ། ཞལ་
- 193 -



09
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཅིག་ཕྱག་གཉིས་གཡས་ས་གནོན། གཡོན་མཉམ་བཞག་གི་སྟེང་ན་བདུད་རྩིས་
གང་ བའི་ ལྷུང་ བཟེད་བསྣམས་ པ། སྐུ་ ལ་ ཆོས་ གོས་ ངུར་སྨིག་གི་མདོག་ཅན་
མཛེས་ པར་ གསོལ་ བ། མཚན་དཔེས་ བརྒྱན་ པའི་ དྭངས་ གསལ་ འོད་ ཀྱི་ རང་
བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དཀྱིལ་ན་ཞབས་གཉིས་རྡོ་ རྗེ་
སྐྱིལ་ཀྲུང་གིས་བཞུགས་པ། བླ་མ་ཐུབ་པའི་དབང་པོའི་ཐུགས་ཀ་ནས་འོད་ཟེར་
བླ་མའི་གྲངས་དང་མཉམ་པ་སྟེང་ཕྱོགས་སུ་འཕྲོས་པའི་སྣེ་མོར་སེང་ཁྲི་པད་ཟླའི་
གདན་ལ། རྒྱལ་བ་རྡོ་ རྗེ་ འཆང་ལ་ ཉམས་ ལེན་ བྱིན་རླབས་བརྒྱུད་པའི་ བླ་ མ་
རྣམས་ཀྱིས་བསྐོར་ནས་བཞུགས་པ། གཡས་ཕྱོགས་སུ་འོད་ཟེར་འཕྲོས་པའི་སྣེ་
མོར་པད་ཟླའི་གདན་ལ། རྗེ་བཙུན་བྱམས་པ་ལ་རྒྱ་ཆེན་སྤྱོད་རྒྱུད་ཀྱི་བླ་མ་རྣམས་
ཀྱིས་བསྐོར་ནས་བཞུགས་པ། གཡོན་ཕྱོགས་སུ་འོད་ཟེར་འཕྲོས་པའི་སྣེ་མོར་པད་
ཟླའི་གདན་ལ། རྗེ་བཙུན་འཇམ་དབྱངས་ལ་ཟབ་མོ་ལྟ་རྒྱུད་ཀྱི་བླ་མ་རྣམས་ཀྱིས་
བསྐོར་ནས་བཞུགས་པ། མདུན་ཕྱོགས་སུ་འོད་ཟེར་འཕྲོས་པའི་སྣེ་མོར་སེང་ཁྲི་
པད་ཟླའི་གདན་ལ། དྲིན་ཅན་རྩ་བའི་བླ་མ་ལ་རང་ལ་དངོས་སུ་ཆོས་འབྲེལ་ཡོད་
པའི་བླ་མ་རྣམས་ཀྱིས་བསྐོར་ནས་བཞུགས་པ། དེ་དག་གི་མཐའ་སྐོར་དུ་ཡི་དམ་
སངས་རྒྱས་བྱང་སེམས་དཔའ་བོ་དཔའ་མོ་བསྟན་སྲུང་ཡེ་ཤེས་པའི་ཚོགས་རྣམས་
ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་སུམ་
ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་
ཅན་གྱི་པོ་ཏིའི་རྣམ་པར་ཡོད་པ། དེ་དག་གི་ཕྱི་རོལ་ཏུ་གང་ལ་གང་འདུལ་གྱི་སྤྲུལ་
པའི་བཀོད་པ་བསམ་གྱིས་མི་ཁྱབ་པ་ཕྱོགས་བཅུར་འཕྲོ་བའི་གཙོ་འཁོར་ཐམས་
ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་དཀར་ཧཱུཾ་སྔོན་པོས་
- 194 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
མཚན་པ། བླ་མ་ཐུབ་པའི་དབང་པོའི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་
རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། མ་
ལུས་སེམས་ཅན་ཀུན་གྱི་མགོན་གྱུར་ཅིང་། །ཞེས་སོགས་སྤྱན་འདྲེན་ཁྲུས་གསོལ་
རྒྱས་བསྡུས་སྐབས་དང་བསྟུན་ནས་བྱ། དེ་ནས་བསག་སྦྱང་གི་གནད་བསྡུས་པ་
ཡན་ལག་བདུན་པ་མཎྜལ་དང་བཅས་འབུལ་བ་ལ་ ཕྱག་འཚལ་བ་ནི། སངས་
རྒྱས་ཐམས་ཅད་འདུས་ པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་
གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །ཕུན་ཚོགས་དགེ་ལེགས་བྱེ་
བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་གསུང་། །མ་ལུས་
ཤེས་ བྱ་ ཇི་ བཞིན་ གཟིགས་ པའི་ ཐུགས། །ཤཱཀྱའི་ གཙོ་བོ་ དེ་ ལ་ ཕྱག་ འཚལ་
ལོ། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །མཆོག་སྡེ་དུལ་བའི་སྡེ་
དང༌གྲགས་པའི་སྡེ། །སེང་བཟང་ཀུ་ས་ལི་གཉིས་གསེར་གླིང་པ། །རྒྱ་ཆེན་སྤྱོད་
པའི་བརྒྱུད་ལ་ཕྱག་འཚལ་ལོ། །འཇམ་དབྱངས་ཡོད་མེད་ཕྱོགས་འཇིག་ཀླུ་སྒྲུབ་
དང༌། །ཟླ་ བ་ གྲགས་ པ་ རིགས་ པའི་ ཁུ་ བྱུག་ ཆེ། །སངས་ རྒྱས་ དགོངས་ སྐྱོང་
འཕགས་པ་ཡབ་སྲས་ཏེ། །ཟབ་མོ་ལྟ་བའི་བརྒྱུད་ལ་ཕྱག་འཚལ་ལོ། །ཐུགས་རྗེ་
ཆེན་པོ་བདེ་གཤེགས་རྡོ་རྗེ་འཆང་། །མཆོག་གཟིགས་ཏེ་ལོ་པ་དང་ནཱ་རོ་པ། །
དཔལ་མཆོག་ཌོ་བྷི་པ་དང་ཨ་ཏི་ཤ། །ཉམས་ལེན་བྱིན་རླབས་བརྒྱུད་ལ་ཕྱག་
འཚལ་ལོ། །ཞེས་སོགས་ལམ་རིམ་བླ་མ་བརྒྱུད་པ་དང་། སངས་རྒྱས་བྱང་སེམས་
རྣམས་ལ་ཕྱག་འཚལ་གང་འགྲུབ་བྱ་ཞིང་། ཁྱད་པར། ཇི་སྙེད་སུ་དག རྒྱལ་བ་
ཀུན་ལ་ཕྱག་འཚལ་མཆོད་པར་བགྱི། །མཚམས་འདིར་མཆོད་ཕྲེང་གང་འོས་དང༌།
ལྟུང་ བཤགས། སྤྱི་ བཤགས་ སོགས་ བཤགས་ བསྡོམ་ ལ་ ནན་ ཏན་ བྱ། འདོད་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཆགས་ཞེ་སྡང་༔ བྱང་ཆུབ་ཕྱིར་བསྔོའོ། །ཞེས་པའི་བར་དོན་ཡིད་ལ་དྲན་བཞིན་
པས་བརྗོད། དེ་ནས་དམིགས་པ་གསལ་བར་བྱས་ལ་མཎྜལ་ཕུལ་ཏེ། བཤེས་
གཉེན་ལ་མ་གུས་པ་ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་
གྱི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང་། བཤེས་གཉེན་ལ་གུས་པ་
སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། རྐྱེན་ཕྱི་ནང་
གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཞེས་དོན་
ཆེན་པོ་གསུམ་གྱི་སྒོ་ནས་གསོལ་བ་འདེབས་པ་ལན་མང་དུ་བྱ། དེ་ནས་ལམ་རིམ་
བླ་མ་བརྒྱུད་པའི་གསོལ་འདེབས་བྱ་ཚུལ་ནི། དཔལ་ལྡན་རྩ་བའི་བླ་མ་རིན་པོ་
ཆེ༔ འདྲེན་པ་མཉམ་མེད་ སྟོན་ པ་ བཅོམ་ ལྡན་འདས། །ཞེས་སོགས་ཐུབ་ པའི་
དབང་པོ་ནས་ལྷོ་བྲག་གྲུབ་ཆེན་དང་མཁན་ཆེན་ཆོས་སྐྱབས་བཟང་པོའི་བར་གྱི་
གསོལ་ འདེབས་ ནི་ རྗེ་ ཐམས་ ཅད་ མཁྱེན་ པས་མཛད་ པའི་ ལམ་ རིམ་ གསོལ་
འདེབས་ ལམ་མཆོག་སྒོ་འབྱེད་དུ་ གསལ་ བ་ལྟར་ ཡིན་ལ། དེ་ ཕྱིན་ གྱི་བརྒྱུད་
འདེབས་ནི། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས༔ བློ་བཟང་
གྲགས་པའི་ཞབས་ལ་གསོལ་བ་འདེབས། །རྗེ་བཙུན་འཇམ་པའི་དབྱངས་ཀྱི་
བཀའ་གྲུབ་པས། །མདོ་རྒྱུད་རྒྱ་མཚོའི་དཔལ་ལ་དབང་བསྒྱུར་ཞིང་། །བློ་བཟང་
ཆོས་ཀྱི་མདུན་ས་མཛེས་པས་རྒྱན། །འཇམ་དཔལ་རྒྱ་མཚོའི་ཞབས་ལ་གསོལ་བ་
འདེབས། །དགེ་ལེགས་རབ་དཀར་ཚོགས་གཉིས་གོམས་པའི་མཐུས། །དཔལ་
ལྡན་སྐུ་བཞིའི་གོ་འཕང་མཆོག་བརྙེས་ཀྱང༌། །བཟང་པོའི་མཛད་པས་གདུལ་བྱ་
མི་ འདོར་ བའི། །དཔལ་ ལྡན་ བླ་ མའི་ ཞབས་ ལ་ གསོལ་ བ་ འདེབས། །རབ་
འབྱམས་ཆོས་ཀྱི་དགོངས་དོན་འབྱེད་པ་ལ། །མཁས་མང་དབུས་ན་རྒྱལ་མཚན་
- 196 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
ཏོག་ལྟར་མཛེས། །དཔལ་ལྡན་ཀླུ་སྒྲུབ་གཉིས་པ་ཆོས་ཀྱི་རྗེ། །བཟང་པོའི་མཚན་
ཅན་ཞབས་ལ་གསོལ་བ་འདེབས། །རྒྱལ་བ་ཀུན་གྱིས་གསུངས་པའི་ཆོས་རྣམས་
ཀྱི། །བཅུད་རྣམས་བསྡུས་ནས་ཉམས་སུ་བླངས་པའི་མཐུས། །ཚེ་གཅིག་ཉིད་ལ་
རྡོ་ རྗེའི་ སྐུ་ བརྙེས་པ། །འཆི་མེད་རྣལ་འབྱོར་ མཆོག་ ལ་ གསོལ་བ་འདེབས། །
དཔལ་ལྡན་བླ་མ་བདེ་ཆེན་དངོས་གྲུབ་ཀུན། །ཀུན་ལ་སྦྱིན་མཛད་བློ་བཟང་རྡོ་རྗེ་
འཆང་། །སྐྱབས་གསུམ་ཀུན་འདུས་རྗེ་བཙུན་སྤྲུལ་པའི་སྐུ། །བློ་བཟང་དོན་གྲུབ་
ཞབས་ ལ་ གསོལ་ བ་ འདེབས། །སྔོན་ ཚེ་ ཐུགས་ བསྐྱེད་ སྨོན་ ལམ་ གྲུབ་ པའི་
མཐུས། །ད་ལྟ་བློ་བཟང་བསྟན་པའི་སྙིང་པོ་འཛིན། །དགག་སྒྲུབ་སྤང་བླང་བྲལ་
བའི་རྣལ་འབྱོར་པ། །སངས་རྒྱས་ཡེ་ཤེས་ཞབས་ལ་གསོལ་བ་འདེབས། །དགེ་
ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་པའི་ཁང་
བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་
མའི་ཞབས་ལ་གསོལ་བ་འདེབས། །དཀོན་མཆོག་གསུམ་གྱི་མཁྱེན་རྩེ་གཅིག་
བསྡུས་པའི། །རྒྱལ་བ་གཉིས་པའི་ལུང་རྟོགས་དམ་ཆོས་ཀྱི། །བཤད་སྒྲུབ་རྒྱལ་
མཚན་འཛིན་པའི་མཆོག་གྱུར་པ། །ཡོངས་འཛིན་དམ་པའི་ཞབས་ལ་གསོལ་བ་
འདེབས། །བློ་ གྲོས་ ཡངས་ པའི་ སྐལ་ བཟང་ གདུལ་ བྱའི་ ཚོགས། །གཙུག་ ན་
བསོད་ནམས་ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་
བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཁྱེན་རབ་དབང་ཕྱུག་
འཇམ་དབྱངས་ཆོས་འཕེལ་དང་། །བརྒྱུད་པའི་བཀའ་བབ་བློ་བཟང་འཕྲིན་ལས་
ཞབས། །གྲུབ་ པའི་ དབང་ ཕྱུག་ བློ་ བཟང་ རྣམ་རྒྱལ་ཏེ། །མཁས་གྲུབ་ དམ་ པ་
གསུམ་ལ་གསོལ་བ་འདེབས། །སྐྱབས་གསུམ་ཀུན་འདུས་བླ་མ་རྡོ་རྗེ་འཆང་། །
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གང་ལ་གང་འདུལ་བཤེས་གཉེན་ཚུལ་བཟུང་ནས། །མཆོག་དང་ཐུན་མོང་དངོས་
གྲུབ་སྩོལ་མཛད་པའི། །དྲིན་ཅན་བླ་མ་རྣམས་ལ་གསོལ་བ་འདེབས། །རྩ་བའི་བླ་
མ་ བྱམས་པའི་མཚན་ཅན་ གྱི་གསན་བརྒྱུད་ལྟར་ གསོལ་བ་འདེབསཔ་ནི། རྗེ་
བཙུན་བློ་བཟང་ཆོས་ཀྱི་རྒྱལ་མཚན་ཡན་གོང་ལྟར་ལ། དེ་ནས་འདི་ལྟར། དགེ་
ལེགས་ཡོན་ཏན་ཞེས་སོགས་ཀྱི་མཇུག་ཏུ། རྒྱལ་ཚབ་དམ་པ་བརྩོན་འགྲུས་རྒྱལ་
མཚན་ དང་། །རྗེ་ བཙུན་ བློ་བཟང་ དམ་ཆོས་རྒྱལ་མཚན་ཞབས། །དགེ་ལེགས་
སྙམ་གྲགས་རྒྱ་མཚོའི་མཐར་ཁྱབ་པ། །རྗེ་བཙུན་ཡབ་སྲས་གསུམ་ལ་གསོལ་བ་
འདེབས། །ངག་གི་དབང་ཕྱུག་རྗེ་བཙུན་ཙོང་ཁ་པའི། །མདོ་སྔགས་ལེགས་བཤད་
ཆོས་ཀྱི་རྒྱ་མཚོ་ཆེ། །བྱམས་པས་འགྲོ་ལ་སྤེལ་བའི་སྙིང་སྟོབས་ཅན། །བཀའ་དྲིན་
མཚུངས་མེད་ཞབས་ལ་གསོལ་བ་འདེབས། །སྐྱབས་གསུམ་ཀུན་འདུས༴ བརྒྱུད་
འདེབས་ གཉིས་ཀ་བྱ་ན། བློ་གྲོས་ཡངས་པའི་ ཞེས་སོགས་ ཀྱི་མཇུག་ཏུ། རྒྱལ་
ཚབ་དམ་ པ༔ མཁྱེན་རབ་དབང་ཕྱུག༴ གང་གི་དབང་ཕྱུག༴ སྐྱབས་གསུམ་ཀུན་
འདུས༴ གསོལ་བ་འདེབས། །ཞེས་ལམ་རིམ་བླ་མ་བརྒྱུད་པ་རྣམས་ལ་གསོལ་
འདེབས་ལན་གཉིས་གཉིས་མན་ངག་ཞལ་ཤེས་ལས་འབྱུང་བ་ལྟར་བདུད་རྩི་
འབེབས་སྦྱང་གི་དམིགས་པ་དང་བཅས་དལ་བུས་བྱ། དེ་ནས་བྱིན་རླབས་སྤུང་
ཞུས་བྱ་བ་ལ་ཀུན་སློང་འདི་ལྟར་བྱ་སྟེ། ག་རེ་བདག་དང་བདག་འདྲ་བའི་སེམས་
ཅན་ཐམས་ཅད་ཁམས་གསུམ་འཁོར་བར་འཁོར་ཞིང་འཁོར་བའི་སྡུག་བསྔལ་སྤྱི་
དང༌། ཁྱད་པར་ངན་སོང་གསུམ་གྱི་སྡུག་བསྔལ་གྱིས་འཇིགས་ཤིང་སྐྲག་ནས་དེ་
ལས་ཐར་བར་བྱེད་པའི་ཐབས་ལམ་ཟབ་མོ་བླ་མ་ཐུབ་པའི་དབང་པོ་ལ་སོགས་
པའི་ཚོགས་ཞིང་རྣམས་ལ་མངའ་བ་ལགས་པས། བདག་དང་བདག་འདྲ་བའི་
- 198 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། །
སེམས་ཅན་ཐམས་ཅད་ལ་ད་ལྟ་ཉིད་དུ་སྩལ་དུ་གསོལ་ཞེས་བརྗོད་ཅིང་འདུན་པ་
ཤུགས་དྲག་ཏུ་བྱས་ལ། ཡོན་ཏན་ཀུན་གྱི་ཞེས་པ་ནས། ཉེ་བར་ཞི་བར་བྱིན་གྱིས་
བརླབ་ཏུ་གསོལ། །ཞེས་གསོལ་འདེབས་ལན་གཉིས་གཉིས་བདུད་རྩི་འབེབས་
སྦྱང་གི་དམིགས་པ་དང་བཅས་དལ་བུས་བྱ། དེ་ནས། ག་རེ་བདག་གིས་དལ་
བའི་རྟེན་བཟང་པོ་ནི་ཐོབ། བླ་མ་སངས་རྒྱས་དང་ནི་མཇལ། དམ་པའི་ཆོས་ཟབ་
མོ་ཉམས་སུ་ལེན་རྒྱུ་ཡོད་པའི་སྐབས་འདིར་དལ་བ་དོན་དང་ལྡན་པར་བྱས་ལ།
བླ་མ་སངས་རྒྱས་ཀྱིས་བསྟན་པའི་གདམས་པ་ཉམས་སུ་བླངས་ལ་ཚེ་འདི་ཉིད་ལ་
བླ་མ་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱའོ། །གལ་ཏེ་ཚེ་འདི་ཉིད་
ལ་མ་ཐོབ་ན་སྐྱེ་བ་གཅིག་གམ། གསུམ་མམ། བདུན་ནམ། ཇི་ལྟར་རིང་ཡང་སྐྱེ་
བ་བཅུ་དྲུག་ཚུན་ལ་བདག་གིས་སངས་རྒྱས་ཀྱི་གོ་འཕང་ཐོབ་པར་བྱའོ། །དེའི་
བར་ལ་བླ་མ་སངས་རྒྱས་དང་སྐད་ཅིག་ཙམ་ཡང་མི་འབྲལ་ཞིང་གདམས་པ་རྒྱུན་
ཆད་མེད་པར་སྟོན་པ་དང་། དེའི་མཐུ་ལས་ས་ལམ་གྱི་ཡོན་ཏན་ཐམས་ཅད་མྱུར་
དུ་རྫོགས་ནས་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པའི་ཕྱིར་བསྔོའོ་སྙམ་
དུ་འདུན་པ་ཤུགས་དྲག་བྱས་ལ། སྐྱེ་བ་ཀུན་ཏུ་ཡང་དག་བླ་མ་དང་། །ཞེས་སོགས་
བརྗོད། དེ་ནས་ཚོགས་བསྡུ་བ་ནི། བླ་མ་ཐུབ་པའི་དབང་པོའི་ཐུགས་ཀ་ནས་འོད་
ཟེར་འཕྲོས་ཏེ་མཐའ་སྐོར་ན་ཞུགས་པའི་ཞི་ཁྲོ་རབ་འབྱམས་ཐམས་ཅད་ལ་ཕོག་
པས་མཐའ་མས་རིམ་གྱིས་འོད་དུ་ཞུ་སྟེ། རྒྱ་ཆེན་སྤྱོད་བརྒྱུད་དང་། ཟབ་མོ་ལྟ་
བརྒྱུད་དང་། ཉམས་ལེན་བྱིན་རླབས་བརྒྱུད་དང༌། ཆོས་འབྲེལ་དངོས་ཐོབ་ཀྱི་བླ་
མ་རྣམས་ལ་ཐིམ། དེ་རྣམས་ཀྱང་འོག་མ་འོག་མ་ནས་རིམ་གྱིས་ཞུ་སྟེ། རྒྱ་ཆེན་
སྤྱོད་བརྒྱུད་ བྱམས་པ་དང་། ཟབ་མོ་ལྟ་བརྒྱུད་འཇམ་དབྱངས་ལ་ཐིམ། ཉམས་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལེན་བྱིན་རླབས་བརྒྱུད་པའི་བླ་མ་རྣམས་ཀྱང་རྡོ་རྗེ་འཆང་ལ་ཐིམ། ཆོས་འབྲེལ་
དངོས་ཐོབ་ཀྱི་བླ་མ་རྣམས་ཀྱང་དྲིན་ཅན་རྩ་བའི་བླ་མ་ལ་ཐིམ། བྱམས་འཇམ་
དབྱངས་གཉིས་ཐུབ་དབང་ལ་ཐིམ་ཞིང་། གདན་པད་ཟླ་གཉིས་ ཀྱང་ཐུབ་པའི་
སེང་ཁྲི་ལ་ཐིམ། དྲིན་ཅན་རྩ་བའི་བླ་མ་ཡང་ཐུབ་པའི་དབང་པོའི་ཐུགས་ཀར་
ཐིམ། རྡོ་ རྗེ་ འཆང་ ཐུབ་ པའི་ དབང་ པོའི་ སྤྱི་བོ་ནས་བྱོན་ ཐུགས་ ཀར་ ཡེ་ཤེས་
སེམས་དཔའི་ཚུལ་གྱིས་བཞུགས། སེང་ཁྲི་པད་ཟླ་གཉིས་ཀྱང་ཐུབ་པའི་དབང་
པོའི་སེང་ཁྲི་པད་ཟླར་ཐིམ། ཐུབ་པའི་དབང་པོ་ཡང་རང་གི་སྤྱི་བོའི་དྲིན་ཅན་རྩ་
བའི་བླ་མ་ལ་ཐིམ་པས་རང་གི་སྤྱི་བོར་སེང་ཁྲི་པད་ཟླ་ཉི་མའི་དཀྱིལ་འཁོར་གྱི་
གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་བ་ཤཱཀྱ་
ཐུབ་པ་སྐུ་མདོག་གསེར་གཙོ་མ་ལྟ་བུ༔ རྡོ་རྗེ་སྐྱིལ་ཀྲུང་གིས་བཞུགས་པར་གྱུར་
པར་མོས་ལ། ཕུན་ཚོགས་དགེ་ ལེགས༴ མགོས་ཕྱག་འཚལ། །དངོས་བཤམས་
ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་
ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང༌། །འཁོར་བ་མ་སྟོང་
བར་ དུ་ ལེགས་ བཞུགས་ནས། །འགྲོ་ ལ་ ཆོས་ ཀྱི་ འཁོར་ ལོ་ བསྐོར་ བ་ དང་། །
བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །གླིང་བཞི་ཉི་ཟླ་རི་རབ་རིན་
ཆེན་བདུན། །རིན་ཆེན་མཎྜལ་ ཀུན་བཟང་མཆོད་ པའི་ ཚོགས། །བླ་མ་ཡི་དམ་
དཀོན་མཆོག་གསུམ་ལ་འབུལ། །ཐུགས་ རྗེས་བཞེས་ནས་བྱིན་གྱིས་བརླབ་ཏུ་
གསོལ། །ཞེས་ཡན་ལག་བདུན་པ་མཎྜལ་ དང་ བཅས་ པ་ ཕུལ་ཏེ་ཕུར་ཚུགས་
གསོལ་འདེབས་བྱ་བ་ནི། སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་
རྡོ་རྗེ་འཆང་ལ་གསོལ་བ་འདེབས། །སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །
- 200 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། །
ཐུབ་དབང་རྡོ་རྗེ་འཆང་ལ་གསོལ་བ་འདེབས། །བདེ་ཆེན་ལོངས་སྐུའི་བདག་ཉིད་
བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྣ་ཚོགས་སྤྲུལ་སྐུའི་
བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བླ་མ་ཀུན་
འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཡི་
དམ་ ཀུན་ འདུས་ བླ་ མ་ ལྷག་པའི་ལྷ། །ཐུབ་ དབང་ རྡོ་ རྗེ་ འཆང་ ལ་ གསོལ་བ་
འདེབས། །སངས་རྒྱས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་
ལ་གསོལ་བ་འདེབས། །དམ་ཆོས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་
རྗེ་འཆང་ལ་གསོལ་བ་འདེབས། །དགེ་འདུན་ཀུན་འདུས་བླ་མ་ལྷག་པའི་ལྷ། །
ཐུབ་དབང་རྡོ་རྗེ་འཆང་ལ་གསོལ་བ་འདེབས། །མཁའ་འགྲོ་ཀུན་འདུས་བླ་མ་
ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཆོས་སྐྱོང་ཀུན་
འདུས་བླ་མ་ལྷག་པའི་ལྷ། །ཐུབ་དབང་རྡོ་ རྗེ་ འཆང་ལ་གསོལ་བ་འདེབས། །
སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་
བ་འདེབས། བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་
རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི་དགེ་བའི་
བཤེས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་མ་བསྟེན་པས་ལན་
པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱིས་དགེ་བའི་བཤེས་
གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པར་བླ་མ་ལྷས་
བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་
ལས་རྩི་སྣ་ལྔ༔ ཁྱད་པར་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་
བཞིན་དུ་བསྟེན་པ་ལ་གེགས་བྱེད་ཀྱི་སྡིག་སྒྲིབ་ནད་གདོན་དང་བཅས་པ་ཐམས་
201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཅད་ བྱང་ ཞིང་ དག །ལུས་ དྭངས་ གསལ༴ ཁྱད་ པར་ དུ་ ཡང་ དགེ་ བའི་ བཤེས་
གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པའི་རྟོགས་པ་
ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ།
དངོས་གཞིའི་སྐྱོང་ཚུལ་ནི། བཤེས་གཉེན་བསྟེན་པའི་ཕན་ཡོན། མ་བསྟེན་པའི་
ཉེས་དམིགས། བསམ་པས་བསྟེན་ཚུལ། སྦྱོར་བས་བསྟེན་ཚུལ་རྣམས་གྲངས་དང་
གོ་རིམ་མ་འཕྱུགས་པར་དཔྱད་སྒོམ་གྱིས་ཉམས་སུ་བླངས་ལ་ཡིད་འགྱུར་གྱི་མྱོང་
བ་ཅི་ཐོན་བྱ། དེ་བཞིན་དུ་དལ་འབྱོར་ནས་ཞི་ལྷག་གི་བར་ཐམས་ཅད་ལ་སྦྱོར་
བའི་ཆོས་དྲུག་གོང་ལྟར་དང་། དངོས་གཞིའི་སྐྱོང་ཚུལ་ཐུན་མོང་མིན་པ་སོ་སོར་
ཡིད་འགྱུར་གྱི་མྱོང་བ་ཅི་ཐོན་བྱ། མཇུག་ཏུ་ཇི་ལྟར་བྱ་བ་ནི། བླ་མ་རྒྱལ་བ་ཤཱཀྱ་
ཐུབ་པ་ལ་ཕྱག་འཚལ་ལོ་མཆོད་དོ་སྐྱབས་སུ་མཆིའོ། །ཞེས་ལན་མང་དུ་གསོལ་
བ་བཏབ་པས་བླ་མ་ཐུབ་པའི་དབང་པོའི་སྐུ་ལས་རང་འདྲ་གཉིས་པ་ཞིག་ཆད་
ནས་རང་ཉིད་ལ་ཐིམ་པས་རང་ཐུབ་པའི་དབང་པོའི་སྐུར་ལམ་གྱིས་གྱུར། རང་
ཐུབ་པའི་དབང་པོར་གསལ་བའི་སྐུ་ལས་འོད་ཟེར་འཕྲོས། མཐའ་སྐོར་ན་ཡོད་
པའི་སེམས་ཅན་ཐམས་ལ་ཕོག་པས་སེམས་ཅན་ཐམས་ཅད་ཀྱང་ཐུབ་པའི་དབང་
པོའི་གོ་འཕང་ལ་བཀོད། རང་དང་སེམས་ཅན་ཐམས་ཅད་ཐུབ་པའི་དབང་པོར་
གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཨ་དཀར་པོ་ཧཱུྃ་སེར་པོས་
མཚན་པའི་མཐའ་སྐོར་དུ་ཨོཾ་མུ་ནི་མུ་ནི་མཧཱ་མུ་ནི་ཡེ་སྭཱཧཱ། ཞེས་པས་བསྐོར་བ་ལ་
དམིགས་ནས་བཟླས་པ་ཅི་མང་བྱ། མཇུག་ཏུ། དགེ་བ་འདི་ཡིས་མྱུར་དུ་བདག །
བླ་མ་སངས་རྒྱས་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །ཅེས་སོགས་ གནས་ སྐབས་དང་ མཐར་ཐུག་གི་སྨོན་གནས་
- 202 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་བྱ། ཐུན་མཚམས་སུ་ཡང་
བཤེས་གཉེན་བསྟེན་ཚུལ་སྟོན་པའི་གསུང་རབ་དགོངས་འགྲེལ་དང་བཅས་པ་
བལྟ་བ་དང་། དྲན་ཤེས་དང་ལྡན་པས་དབང་པོའི་སྒོ་སྡོམ་པ་སོགས་ལམ་རིམ་
ཆེན་མོ་ལས་ཇི་ལྟར་གསུངས་པའི་ཐུན་མཚམས་ཀྱི་དགེ་སྦྱོར་རྣམས་ལ་འབད་དེ་
དལ་བ་ཐོབ་པ་དོན་དང་ལྡན་པར་བྱའོ། །
སྨྲས་པ། གསུང་རབ་དགོངས་དོན་ཕྲ་ཞིང་རྟོགས་པར་དཀའ། །བདག་ནི་
བླང་དོར་གནས་ལ་བློ་ མིག་ཟུམ། །དེ་ ཕྱིར་བདག་ འདྲས་ བྱང་ ཆུབ་ ལམ་ རིམ་
ལས། །བརྩམས་ཏེ་ཚིག་སྦྱོར་བགྱིད་པ་ག་ལ་རིགས། །འོན་ཀྱང་འཇམ་མགོན་བླ་
མ་ཡབ་སྲས་ཀྱི། །གསུང་ལས་བཏུས་ཏེ་བགྱིས་པ་ལེགས་པས་ན། །མ་རྟགས་སྐྱེ་
བོའི་ཚིག་རྗེས་མི་འབྲང་བར། །གཟུར་གནས་བློ་ལྡན་རྣམས་ཀྱིས་དཔྱོད་པར་
རིགས། །མུ་ མེད་ ཞིང་ དུ་ བཙལ་ ཡང་ རྙེད་ དཀའ་ བ། །འཇམ་ མགོན་ བླ་ མའི་
གདམས་ པ་ རིན་ ཆེན་དང༌། །ལན་ ཅིག་ ཙམ་ ཞིག་ འཇལ་ བའི་ གནས་ སྐབས་
འདིར། །སྙིང་ནས་བརྩོན་པ་མཛོད་ཅིག་གྲོགས་པོ་དག །འདི་ན་བླུན་རྨོངས་སྐྱེ་
བོའི་ཚོགས་དག་ཀྱང་། །དོན་ཆུང་ཚེ་འདིའི་ལས་ལ་བརྩོན་བྱེད་ན། །ལས་འབྲས་
བླང་ དོར་ ཤེས་ པའི་ མཁས་ པ་ དག །གཏན་ གྱི་ མདུན་ མ་ བསྒྲུབ་ ལ་ ཅིས་ མི་
བརྩོན། །འཁྲུལ་མེད་ལམ་བཟང་སྟོན་པའི་བཤེས་གཉེན་དང་། །མཇལ་ཡང་ད་
དུང་ཚེ་འདིར་མངོན་ཞེན་ནས། །དོན་མེད་འདི་ནང་བྱ་བས་དུས་འདའ་བ། །བླུན་
རྨོངས་བདག་ལ་གཟིགས་ཤིག་བླ་མ་རྗེ། །དེང་ནས་བཟུང་སྟེ་ཚེ་རབས་ཐམས་
ཅད་དུ། །བདེ་ལེགས་རྩ་བ་དྲིན་ཅན་བླ་མ་ཡིས། །རྗེས་བཟུང་ཟབ་རྒྱས་གདམས་
པ་ ལེགས་ ཐོབ་ ནས། །བཀའ་ བཞིན་ སྒྲུབ་ པ་ སྙིང་ པོར་ བྱེད་ གྱུར་ ཅིག །ཡིད་
- 203 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཞིན་ ནོར་ ལྟར་ རྙེད་ དཀའི་ དལ་ འབྱོར་ འདི། །སྐར་ མདའ་ ལྟ་ བུར་ མྱུར་དུ་
འཇིགས་འགྱུར་ཞིང་། །ཤི་ནས་ངན་སོང་སྡུག་བསྔལ་མི་བཟོད་པས། །ཤུགས་
དྲག་སྐྱབས་འགྲོ་ནུས་ པར་ བྱིན་གྱིས་རློབས། །འཁོར་བ་འདི་ན་བདེ་ སྡུག་ཅི་
མཆིས་པ། །ཐམས་ཅད་རང་གི་ལས་ལ་རག་ལས་ཤིང་། །ཡིད་བརྟན་རུང་བ་གང་
ཡང་མ་མཆིས་པས། །ཐར་པའི་བཙན་ས་ཟིན་པར་བྱིན་གྱིས་རློབས། །ཉམ་ཆུང་
འགྲོ་བ་འདི་དག་མ་ལུས་པ། །བདག་གི་དྲིན་ཅན་ཕ་མ་ཉིད་ཡིན་པས། །བདག་
པས་གཞན་གཅེས་འབྱོངས་པའི་བྱང་སེམས་ཀྱིས། །རྒྱལ་སྲས་སྤྱོད་པ་མྱུར་དུ་
མཐར་ཕྱིན་ཤོག །ཤུགས་དྲག་སྙིང་རྗེས་བསྐྱེད་པའི་བྱང་སེམས་ཀྱིས། །གསང་
སྔགས་བླ་ན་མེད་པའི་སྒོར་ཞུགས་ནས། །དབེན་པའི་གནས་སུ་ཐུན་བཞིའི་རྣལ་
འབྱོར་གྱིས། །སྒྲུབ་པ་སྙིང་པོར་བྱེད་པར་བྱིན་གྱིས་རློབས། །དགེ་བ་འདི་ཡིས་ཚེ་
རབས་ཐམས་ཅད་དུ། །ལམ་བཟང་འདི་དང་ནམ་ཡང་མི་འབྲལ་ཞིང་། །དྲིན་ཅན་
བླ་མ་རྗེ་ཡི་དགོངས་པ་ལྟར། །འགྲོ་ཀུན་སྒྲོལ་ལ་སྙིང་སྟོབས་ཕུལ་ཕྱིན་ཤོག །
ཐར་ འདོད་ འགྲོ་ བ་ཡོངས་ ཀྱི་མིག་གཅིག་པུ། །འཇམ་མགོན་བླ་མའི་ལེགས་
བཤད་རིན་ཆེན་འདི། །གངས་ཅན་འགྲོ་བ་ཡོངས་ཀྱི་གསོས་སྨན་དུ། །ཆེས་ཆེར་
འཕེལ་ཞིང་རྒྱས་པའི་བཀྲ་ཤིས་ཤོག །ཅེས་པ་འདི་ནི་མང་ཐོས་སྒྲུབ་ལ་བརྩོན་
པའི་དཀའ་ཆེན་བློ་བཟང་བཟང་པོས་ནན་གྱིས་བསྐུལ་བ་ལ་བརྟེན་ནས། མྱུར་
ལམ་གྱི་དགོངས་པ་རྗེ་བཙུན་བླ་མ་གྲུབ་པའི་དབང་ཕྱུག་དཀའ་ཆེན་རིན་པོ་ཆེའི་
ཕྱག་བཞེས་སུ་མཛད་པ་བཞིན་དུ། རྒྱལ་ཁམས་ཀྱི་སྤྲང་པོ་ཡེ་ཤེས་རྒྱལ་མཚན་
གྱིས་ལྷ་རྔའི་ལྷ་ཁང་དུ་སྦྱར་བ་དགེ་ལེགས་འཕེལ། ། མངྒ་ལཾ། །
- 204 -



༄༅། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་
པའི་འགྲེལ་པ་རྗེ་བཙུན་འཇམ་དཔལ་དབྱངས་ཀྱི་
བྱིན་རླབས་ཀྱི་ཆར་རྒྱུན་མྱུར་དུ་འབེབས་ ས་
བྱེད་བསྟོད་སྤྲིན་གྱི་སྒྲ་དབྱངས་ཞེས་
བྱ་བ་བཞུགས། །
ན་མོ་གུ་རུ་མཉྫགྷོཥཱ་ཡ། སྟོབས་བཅུའི་རྩལ་རྫོགས་རྣམ་འདྲེན་མ་ལུས་
པའི། །མཁྱེན་རབ་ཡེ་ཤེས་གཅིག་ཏུ་བསྡུས་པའི་སྐུ། །བླ་མ་ལྷག་པའི་ལྷ་མཆོག་
འཇམ་དབྱངས་ལ། །རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ། །གང་སྐུའི་སྣང་
བ་ཡིད་ལ་ཤར་ཙམ་གྱིས། །མི་ཤེས་རྨོངས་པའི་མུན་པ་ཀུན་སེལ་བ། །མཆོག་
སྦྱིན་རྡོ་རྗེ་བརྟན་པའི་འཁོར་ལོ་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །
རྒྱལ་བ་ཀུན་གྱི་ཡབ་ཏུ་གྱུར་ཀྱང་ཞིང་རྣམས་ཀུན་ཏུ་རྒྱལ་སྲས་ཐུ་བོའི་ཚུལ། །
སྤྲོས་བྲལ་ངང་དུ་བཞུགས་ཀྱང་རབ་འབྱམས་ཞིང་ཀུན་སྣ་ཚོགས་སྤྲུལ་པའི་གར་
གྱིས་འགེངས། །སྤངས་རྟོགས་ཡོན་ཏན་རྫོགས་ཀྱང་འགྲོ་ལ་བརྩེ་བས་རྒྱལ་སྲས་
གཞོན་ ནུའི་ ཚུལ་ འཛིན་ པ། །དཀྱིལ་ འཁོར་ གཙོ་ བོར་ བཞུགས་ ཀྱང་ མི་ ཡི་
གཟུགས་འཛིན་འཇམ་མགོན་བླ་མར་སྙིང་ནས་འདུད། །ཟླ་མེད་སྟོན་པ་ཐུབ་པའི་
དབང་པོ་ཡི། །ས་གསུམ་འགེངས་པའི་གསུང་དབྱངས་མཐོན་པོ་ཡིས། ། མཁའ་
དབྱིངས་གང་བའི་རྒྱལ་སྲས་ཚོགས་རྣམས་ལ། །འཇམ་དཔལ་དབྱངས་ཀྱི་མཚན་
བརྗོད་བསྔགས་པ་གསུངས། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ལས། །རབ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དང༌ ཕུལ་ དང་རྩེ་མོར་གྱུར་ པ་ནི། །རིན་ཆེན་ལྟ་བུའི་ གདུལ་ བྱའི་ ཉམས་ལེན་
མཆོག །གསང་ཆེན་བླ་ན་མེད་པའི་རྒྱུད་ཉིད་དོ། །བླ་མེད་རྡོ་རྗེ་ཐེག་པའི་རྒྱུད་
ཀུན་གྱི། །གཞི་དང་རྩ་བ་སྙིང་པོར་གྱུར་ པ་ནི། །འཇམ་དཔལ་ཡེ་ཤེས་སེམས་
དཔའི་དོན་ དམ་པའི། །མཚན་མཆོག་བརྗོད་པ་འདི་ཉིད་ཡིན་པར་གསུངས། །
རྒྱུད་རྣམས་ཀུན་གྱི་བདག་པོ་འདི་ཉིད་ཀྱི། །བརྗོད་བྱ་རྒྱ་ཆེ་གཏིང་དཔག་དཀའ་
བས་ན། །ཉམ་ཆུང་བྱིས་པའི་བློ་ཡི་ཡུལ་མིན་གྱི། །སར་གནས་དཔའ་བོ་རྣམས་
ཀྱི་སྤྱོད་ཡུལ་ལོ། །དེ་ལྟར་ན་ཡང་ཉམ་ཆུང་སློང་མོ་བས། །འབྱོར་ལྡན་སྦྱིན་པའི་
བདག་པོ་མཐོང་བ་ན། །དབང་མེད་བབ་ཅོལ་བསྟོད་ཚིག་སྨྲ་བ་བཞིན། །ལྷག་
པའི་ལྷ་མཆོག་འདི་ཡི་ཡོན་ཏན་ལ། །དད་པས་བསྔགས་པ་བརྗོད་པའི་བློ་སྐྱེས་
སོ། །སེམས་མེད་ཤིང་བལ་དག་ཀྱང་རླུང་གི་མཐུས། །འདབ་ཆགས་བཞིན་དུ་
མཁའ་ལ་ལྡིང་བར་བྱེད། །དབྱུ་གུས་བསྐུལ་ན་རྔ་ཡང་སྒྲ་སྙན་སྒྲོག །རླུང་གིས་
བསྐུལ་ན་ལྗོན་པའང་གར་སྟབས་བྱེད། །རྡོ་རྗེས་པགས་པའི་ཤུལ་དུ་སྲད་བུའང་
རྒྱུ། །དེ་ཕྱིར་བློ་དམན་ ཉམ་ཆུང་བདག་ལྟ་ལ། །རྡོ་ རྗེའི་ ཚིག་འབྱེད་ནུས་པ་མ་
མཆིས་ཀྱང༌། །དབང་མེད་གཞན་ གྱིས་བསྐུལ་བར་གྱུར་ པ་དང་། །མཁས་པའི་
ལུགས་སྲོལ་མཐོང་བས་འདི་བརྗོད་དོ། །
དེ་ལ་འདིར་རྒྱུད་ཐམས་ཅད་ཀྱི་བླ་མ་ཟབ་པ་དང་རྒྱ་ཆེ་བའི་ལམ་གྱི་
གནད་རྣམས་ཚང་བར་སྟོན་པ་བྱིན་རླབས་ཀྱི་གཏེར་ཆེན་པོ་འཕགས་པ་འཇམ་
དཔལ་གྱི་མཚན་བརྗོད་ པ་འདིའི་དོན་འཆད་པ་ལ་གསུམ། ཆོས་ཁུངས་བཙུན་
པར་བསྟན་པའི་ཕྱིར་རྒྱུད་འདི་སྟོན་པས་གང་དུ་ཇི་ལྟར་གསུངས་པའི་ཚུལ། རྒྱུད་
འདི་ལ་ཡིད་ཆེས་ཀྱི་དད་པ་བསྐྱེད་པའི་ཕྱིར་ཆེ་བ་བརྗོད་པ། རྒྱུད་ཀྱི་ཚིག་དོན་
- 206 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བཤད་པའོ། །དང་པོ་ནི། ཕྱོགས་བཅུའི་རྒྱལ་བ་སྲས་བཅས་ ཐམས་ ཅད་ ལས་
སྙིགས་མའི་འགྲོ་བ་རྣམས་ལ་ཐུགས་རྗེ་ལྷག་པར་ཆེ་བ་སྟོན་པ་མཉམ་མེད་ཤཱཀྱའི་
རྒྱལ་པོ་དེ་ཉིད་ཀྱིས་ཁམས་གསུམ་གྱི་འགྲོ་བ་སྡུག་བསྔལ་གྱི་རྒྱ་མཚོར་བྱིང་བ་
རྣམས་ཐུགས་ རྗེས་མ་བཟོད་པར་དང་པོར་ བྱང་ཆུབ་མཆོག་ཏུ་ཐུགས་བསྐྱེད།
བར་དུ་བསྐལ་པ་ཆེན་པོ་གྲངས་མེད་པ་གསུམ་གྱི་རིང་ལ་ཚོགས་བསགས། ཁྱད་
པར་རྩོད་ལྡན་སྙིགས་མའི་འགྲོ་བ་རྒྱལ་བ་གཞན་གྱིས་ཡལ་བར་བོར་བ་རྣམས་
ཐུགས་རྗེས་མ་བཟོད་པར་རྩོད་ལྡན་ཚེ་ལོ་བརྒྱ་པའི་དུས་སུ་མི་མཇེད་འཇིག་རྟེན་
གྱི་ཁམས་འདིར་བྱོན་ནས་རྒྱལ་བའི་མཛད་པ་སྟོན་པར་ཐུགས་བསྐྱེད་ཅིང་སྨོན་
ལམ་ཆེན་པོ་ལྔ་བརྒྱ་མཛད་པ་སོགས་རྟེན་འབྲེལ་སྒོ་དུ་མ་ནས་བསྒྲིགས་པར་
མཛད། རྟེན་འབྲེལ་མཐའ་དག་འགྲིག་ནས་དུས་ལ་བབས་པ་ན་ཞིང་འདིར་བྱོན་
ནས་སེར་སྐྱའི་ཕོ་བྲང་དུ་སྐུ་བལྟམས། དགུང་ལོ་ཉི་ཤུ་རྩ་དགུའི་བར་དུ་གཞོན་ནུ་
རོལ་རྩེད་ཀྱི་སྒོ་ནས་ལྷ་མི་བགྲང་བ་ལས་འདས་པ་ཞིག་སྨིན་གྲོལ་ལ་བཀོད།
ཕྱོགས་བཅུའི་རྒྱལ་བ་རྣམས་ཀྱིས་ཡང་དང་ཡང་དུ་བསྐུལ་ཏེ་དུས་ལ་བབ་པ་ན་
འཁོར་ལོས་བསྒྱུར་བའི་དཔལ་མཆིལ་མའི་ཐལ་བ་བཞིན་དུ་དོར་ཏེ་ཁབ་ནས་
མངོན་པར་བྱུང་ནས་ནེ་རཉྫནར་ལོ་དྲུག་ཏུ་དཀའ་བ་སྤྱད། དགུང་ལོ་སུམ་ཅུ་རྩ་ལྔ་
ལ་བབ་པ་ན་ཏིང་ངེ་འཛིན་ལས་བཞེངས་ཏེ་སྐུའི་སྟོབས་བསྐྱེད་ནས་མ་ག་དྷ་རྡོ་
རྗེའི་གདན་དུ་བདུད་བྱེ་བ་ཕྲག་དུང་ཕྱུར་བྱམས་པའི་ཏིང་ངེ་འཛིན་གྱིས་བཏུལ་ཏེ་
མངོན་པར་རྫོགས་པར་སངས་རྒྱས་པའི་ཚུལ་བསྟན། དེ་ནས་ཝཱ་ར་ནཱ་སིར་བཀའ་
དང་པོ་བདེན་པ་བཞིའི་ཆོས་འཁོར་བསྐོར་ཏེ་ལྷ་དང་མི་བགྲང་བ་ལས་འདས་པ་
ཞིག་སྨིན་ཅིང་གྲོལ་བར་མཛད། དེ་ནས་ལྷ་དང་མིའི་ཡུལ་སྣ་ཚོགས་པར་ཆོས་ཀྱི་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འཁོར་ལོ་རིམ་པར་བསྐོར་ཞིང་། ལྷག་པར་བྱ་རྒོད་ཕུང་པོའི་རིར་ཕྱོགས་བཅུའི་
ཞིང་རབ་འབྱམས་ནས་འདུས་པའི་རྒྱལ་སྲས་ནམ་མཁའི་དབྱིངས་ཡོངས་སུ་གང་
བ་དང་། རིགས་སད་པའི་གདུལ་བྱ་བགྲང་བ་ལས་འདས་པ་ལ་དུས་གསུམ་གྱི་
སངས་རྒྱས་ཐམས་ཅད་ཀྱི་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཀྱི་
འཁོར་ལོ་བསྐོར་བ་དང་དུས་མཚུངས་པར། རྒྱ་གར་ལྷོ་ཕྱོགས་དཔལ་གྱི་རི་དང་
ཉེ་བར་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་འོག་ཏུ་ཆོས་དབྱིངས་
གསུང་གི་དབང་ཕྱུག་གི་དཀྱིལ་འཁོར་དང་། སྟེང་དུ་དཔལ་དུས་ཀྱི་འཁོར་ལོའི་
དཀྱིལ་འཁོར་ཆེན་པོ་སྤྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་དཀྱིལ་
འཁོར་དུ་གདན་འཛོམས། སྟོན་པ་ཤཱཀྱ་ཐུབ་པ་རང་ཉིད་དཀྱིལ་འཁོར་གྱི་གཙོ་
བོར་བཞེངས་ཏེ་སེང་གེའི་ཁྲི་ཆེན་པོ་ལ་བཞུགས་ནས་གསང་བའི་བདག་པོ་ཕྱག་
ན་རྡོ་རྗེ་སོགས་རྒྱལ་སྲས་དཔའ་བོ་ནམ་མཁའི་དབྱིངས་ཐམས་ཅད་ཡོངས་སུ་
གང་བ་རྣམས་ཀྱིས་གསོལ་བ་བཏབ་པ་ན་དཀྱིལ་འཁོར་ཆེན་པོར་དབང་བསྐུར་
ཏེ། རིན་པོ་ཆེ་ལྟ་བུའི་གདུལ་བྱ་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་
སར་འཁྲིད་པའི་ཉེ་ལམ་བླ་མེད་རྡོ་རྗེ་ཐེག་པའི་ཆོས་ཀྱི་འཁོར་ལོ་རྒྱ་ཆེར་བསྐོར་
ཞིང་། ལྷག་པར་མདོ་རྒྱུད་ཐམས་ཅད་ཀྱི་སྙིང་པོའི་ཡང་ སྙིང་པོ་བྱིན་རླབས་ཀྱི་
གཏེར་ཆེན་པོ་འཕགས་པ་འཇམ་དཔལ་གྱི་དོན་དམ་པའི་མཚན་ཡང་དག་པར་
བརྗོད་པ་འདི་བཀའ་སྩལ་ཏོ། །དེ་ནས་གསང་བའི་བདག་པོ་ཕྱག་ན་རྡོ་རྗེ་མིའི་
དབང་པོའི་རྣམ་པར་བྱོན་པ་ཆོས་རྒྱལ་ཟླ་བ་བཟང་པོས་ཤམྦྷ་ལར་སྐལ་བ་དང་
ལྡན་པ་བགྲང་བ་ལས་འདས་པ་ལ་མཚན་ཡང་དག་པར་བརྗོད་པ་འདིའི་མན་
ངག་རྒྱ་ཆེར་སྩལ་ཏེ་རྒྱལ་སྲས་བགྲང་བ་ལས་འདས་པ་ཞིག་རྡོ་རྗེ་འཛིན་པའི་ས་
- 208 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལ་འགོད་པར་མཛད། རྒྱལ་སྲས་དཔའ་བོ་གཞན་དག་གིས་ཀྱང་ཨོ་ཌི་ན་སོགས་
གྲུབ་པའི་གནས་མཆོག་གཞན་དག་ཏུ་རྒྱུད་ཀྱི་རྒྱལ་པོ་འདི་རྒྱ་ཆེར་སྤེལ་བར་
མཛད་དོ། །ཤམྦྷ་ལར་རྒྱལ་པོ་ཟླ་བ་བཟང་པོ་ནས་རིགས་ལྡན་པདྨ་དཀར་པོའི་
བར་དུ་འདིའི་མན་ངག་རིམ་པར་བརྒྱུད་དེ་རྒྱ་ཆེར་སྤེལ་ཞིང་འཕགས་མཆོག་
འཇིག་རྟེན་དབང་ཕྱུག་མི་ རྗེའི་རྣམ་པར་བྱོན་པ་རིགས་ལྡན་པདྨ་དཀར་པོས་
མཚན་ཡང་དག་པར་བརྗོད་པ་འདི་རྒྱལ་མཚན་གྱི་རྩེ་མོའི་ཡིད་བཞིན་གྱི་ནོར་བུ་
ལྟར་རྣམ་པ་ཀུན་ཏུ་མཆོད་ཅིང་བསྔགས་ པའི་གནས་སུ་མཛད་དེ། རྒྱུད་རྒྱལ་
འདིའི་ངེས་པའི་དོན་གསང་བ་ལས་ཀྱང་ཆེས་གསང་བ་རྣམས་དྲི་མ་མེད་པའི་འོད་
ཅེས་བྱ་བ་ཞིག་ཏུ་འགྲེལ་པར་མཛད་ཅིང་སྐལ་པ་དང་ལྡན་པ་དག་ལ་རྒྱ་ཆེར་སྤེལ་
བས་ས་གསུམ་མ་ལུས་ཆོས་འདིའི་འཕྲིན་ལས་ཀྱིས་ཁྱབ་པར་མཛད་དོ། །དེ་ནས་
རྒྱ་བོད་ཀྱི་མཁས་གྲུབ་དམ་པ་གོང་མ་རྣམས་ཀྱིས་རྒྱུད་རྒྱལ་འདི་ཐུགས་དམ་གྱི་
མཐིལ་དུ་བཟུང་ནས་རྒྱ་ཆེར་སྤེལ་ཞིང་ལྷག་པར་ཆོས་ཀྱི་རྒྱལ་པོ་ཙོང་ཁ་པ་ཆེན་
པོས་རྒྱུད་རྒྱལ་འདི་ཉིད་ཐུགས་དམ་གྱི་མཐིལ་དུ་བཟུང་ནས་ཉིན་རེ་བཞིན་ཐོ་
རེངས་ཀྱི་དུས་མཚན་བརྗོད་ཚར་གསུམ་རེ་འཆག་མེད་དང༌། དུས་གཞན་དང་
གཞན་སུ་ཆེས་མང་བ་ཞལ་ཏོན་དུ་མཛད་ཅིང་། རྒྱུད་འདིའི་སྙིང་པོའི་དོན་རྣམས་
སྲས་ཀྱི་ཐུ་བོ་རྣམས་ལ་རྒྱ་ཆེར་འདོམས་པར་མཛད་པས་ད་ལྟའི་བར་དུ་བྱིན་
རླབས་ཀྱི་བརྒྱུད་པ་མ་ཉམས་པར་བཞུགས་སོ། །དེས་ན་བློ་གྲོས་དང་ལྡན་པ་
རྣམས་ཀྱིས་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་ཉིད་ཀྱིས་དངོས་སུ་གསུངས་
ཤིང་སྔོན་བྱོན་དམ་པ་རྣམས་ཀྱི་ཐུགས་དམ་གྱི་མཐིལ་ཏུ་མཛད་པ་བྱིན་རླབས་ཀྱི་
རྒྱུད་པ་མ་ཉམས་པ་འདི་ལ་ཡིད་ཆེས་ཀྱི་དད་པ་བརྟན་པོ་རྙེད་པར་བྱས་ལ་རྒྱུད་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྒྱལ་འདི་ལ་བག་ཆགས་ཅི་ཐེབས་བྱའོ། ། །
གཉིས་པ་རྒྱུད་འདི་ལ་ཡིད་ཆེས་ཀྱི་དད་པ་བསྐྱེད་པའི་ཕྱིར་ཆེ་བ་བརྗོད་པ་
ནི། མཚན་ཡང་དག་པར་བརྗོད་པའི་རྒྱུད་འདི་ནི་ཟབ་པ་དང་རྒྱ་ཆེ་བའི་ལམ་གྱི་
གནད་ཐམས་ཅད་ཚང་བ་གསུང་རབ་ཀུན་གྱི་སྙིང་པོ་བསྡུས་པ་ཡིན་པས་འདི་ལ་
ཐོས་བསམ་སྒོམ་གསུམ་བྱེད་པ་ནི་སངས་རྒྱས་མྱུར་དུ་ཐོབ་པའི་ཐབས་མཆོག་
ཡིན་ཏེ། གསང་བའི་བདག་པོ་ཕྱག་ན་རྡོ་རྗེས་སྟོན་པ་ཐུབ་པའི་དབང་པོ་ལ་རྒྱུད་
འདི་ གསུང་བར་ གསོལ་ བ་ འདེབས་ པའི་ ཚེ། ཁྱབ་ བདག་ བདག་ ལ་ སྨན་ པ་
དང༌། །བདག་ དོན་ བདག་ ལ་ ཐུགས་ བརྩེའི་ ཕྱིར། །སྒྱུ་ འཕྲུལ་ དྲ་ བས་ མངོན་
རྫོགས་པའི། །བྱང་ཆུབ་ཅི་ནས་བདག་ཐོབ་མཛོད། །ཅེས་སེམས་ཅན་ཐམས་ཅད་
ཀྱི་དོན་དུ་རྫོགས་པའི་བྱང་ཆུབ་མྱུར་དུ་ཐོབ་པའི་ཐབས་གསུང་བར་གསོལ་བ་
བཏབ་ཅིང་། དེའི་ལན་དུ་སྟོན་པ་ཐུབ་པའི་དབང་པོས་ཀྱང་། སྙིང་རྗེ་ཆེ་དང་ལྡན་
གྱུར་ པས། །འགྲོ་ ལ་ ཕན་པའི་དོན་དུ་ཁྱོད། །ཡེ་ཤེས་ ལུས་ཅན་འཇམ་དཔལ་
གྱི། །མིང་བརྗོད་པས་ནི་དོན་ཆེ་བ། །དག་པར་བྱེད་ཅིང་སྡིག་སེལ་བ། །ང་ལས་
ཉན་པར་བརྩོན་པ་ནི། །ལེགས་སོ་དཔལ་ལྡན་རྡོ་རྗེ་འཆང་། །ལག་ན་རྡོ་རྗེ་ཁྱོད་
ལེགས་སོ། །གསང་བའི་བདག་པོ་དེ་ཕྱིར་ངས། ཁྱོད་ལ་ལེགས་པར་བསྟན་པར་
བྱ། །ཞེས་སེམས་ཅན་ཐམས་ཅད་ཀྱི་དོན་དུ་སྒྲིབ་གཉིས་བག་ཆགས་དང་བཅས་
པ་སྤངས་པའི་སངས་རྒྱས་ཀྱི་གོ་འཕང་ཐོབ་པའི་ཐབས་ཆ་ཚང་བ་ཞིག་སྟོན་པར་
ཞལ་ གྱིས་ བཞེས་ ཤིང་། མཇུག་ཏུ་ལེགས་ སོ་ བརྗོད་ པའི་ སྐབས་ སུའང་། རྣམ་
གྲོལ་འབྲས་བུ་འཚལ་བ་ཡི། །འགྲོ་བ་མགོན་མེད་རྣམས་དང་ནི། །བདག་ཅག་
ཡང་དག་རྫོགས་པ་ཡི། །བྱང་ཆུབ་ཐོབ་པའི་དོན་ཆེན་མཛད། །ཅེས་རྫོགས་པའི་
- 210 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སངས་རྒྱས་ ཀྱི་གོ་འཕང་ མྱུར་དུ་ཐོབ་ པའི་ ཐབས་ བླ་ན་མེད་ པ་ཆ་ཚང་བར་
གསུངས་པ་ལ་ལེགས་སོ་བརྗོད་པ་ལྟར་རོ། །དེས་ན་མཚན་ཡང་དག་པར་བརྗོད་
པའི་རྒྱུད་འདི་ལ་ཡིད་ཆེས་ཀྱི་དད་པ་བརྟན་པོས་ཐོས་བསམ་སྒོམ་གསུམ་བྱེད་པ་
ནི་རང་གི་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་དང་སེམས་
ཅན་ཐམས་ཅད་ལ་ཕན་པའི་ཐབས་བླ་ན་མེད་པའང་ཡིན་ནོ། །རྒྱུད་འདི་ལ་ངེས་
པ་རྙེད་ན་བླ་མེད་ཀྱི་རྒྱུད་མཐའ་དག་ལ་ངེས་པ་རྙེད་པར་གྱུར་ལ། རྒྱུད་འདིའི་
དོན་མ་ཤེས་ན་བླ་མེད་ཀྱི་ལམ་གྱི་གནད་ མི་ཤེས་པ་ནི། དྲི་མེད་འོད་ལས།
སེམས་ཅན་རྣམས་ཐེ་ཚོམ་མེད་པར་བྱ་བའི་ཕྱིར་སྔགས་ཀྱི་ཐེག་པ་ཐམས་ཅད་
ལས་བསྡུས་ནས། མཚན་ཡང་དག་པར་བརྗོད་པ་བཅོམ་ལྡན་འདས་ཀྱི་ཕྱག་ན་རྡོ་
རྗེ་ལ་ཡང་དག་པར་བསྟན་ཏོ། །མཚན་ཡང་དག་པར་བརྗོད་པ་མི་ཤེས་པ་དེས་རྡོ་
རྗེ་འཆང་གི་ཡེ་ཤེས་ཀྱི་སྐུ་མི་ཤེས་སོ། །གང་རྡོ་རྗེ་འཆང་གི་ཡེ་ཤེས་ཀྱི་སྐུ་མི་ཤེས་
པ་དེས་ནི་སྔགས་ཀྱི་ཐེག་པ་མི་ཤེས་སོ། །གང་སྔགས་ཀྱི་ཐེག་པ་མི་ཤེས་པ་དེ་
འཁོར་བ་སྟེ། ཐམས་ཅད་དུ་བཅོམ་ལྡན་འདས་རྡོ་རྗེ་འཆང་གི་ལམ་དང་བྲལ་བས་
སོ། །ཞེས་གསུངས་ཤིང་། མཚན་ཡང་དག་པར་བརྗོད་པའི་རྒྱུད་འདི་ནི་དཔག་
བསམ་གྱི་ཤིང་དང་ཡིད་བཞིན་ནོར་བུ་ལྟར་རང་གཞན་སེམས་ཅན་ཐམས་ཅད་ཀྱི་
གནས་སྐབས་དང་མཐར་ཐུག་གི་འདོད་དོན་མཐའ་དག་སྟེར་བའི་བྱེད་པོར་
གསུངས་ཤིང་། ཐ་ན་རྒྱུད་འདིའི་ཚིག་ཙམ་བཀླགས་པས་ཀྱང་སྡིག་སྒྲིབ་ཚབས་
ཆེན་པོ་འདག་པ་དང་། རྗེ་བཙུན་འཇམ་དཔལ་དབྱངས་ཀྱི་བྱིན་རླབས་མྱུར་དུ་
འཇུག་པ་སོགས་ཕན་ཡོན་མཐའ་ཡས་པ་འབྱུང་བ་འདིའི་ཕན་ཡོན་གྱི་ལེའུར་
གསུངས་པ་ལྟར་རོ། །གསུམ་པ་རྒྱུད་ཀྱི་ཚིག་དོན་བཤད་པ་ལ་བཞི། མཚན་དོན་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཤད་པ། འགྱུར་ཕྱག་བཤད་པ། རྒྱུད་གཞུང་གི་ཚིག་དོན་བཤད་པ། མཇུག་གི་
དོན་བཤད་པའོ། །དང་པོ་ནི། རྒྱ་གར་སྐད་དུ། ཨཱརྱ་མཉྫཤྲཱི་ནཱ་མ་སཾ་གཱི་ཏི། བོད་
སྐད་ དུ། འཕགས་ པ་ འཇམ་ དཔལ་ གྱི་ མཚན་ ཡང་ དག་ པར་ བརྗོད་ པ། ཞེས་
གསུངས། དོན་ནི། རྒྱ་གར་ནི་འཕགས་པའི་ཡུལ་ཏེ་སྔོན་སངས་རྒྱས་འཁོར་བ་
འཇིག་ནས་སྟོན་པ་ཐུབ་པའི་དབང་པོའི་བར་སྔར་བྱོན་ཟིན་པ་རྣམས་དང༌། རྗེ་
བཙུན་བྱམས་པ་ནས་སངས་རྒྱས་མོས་པ་སྣང་མཛད་ལ་ཐུག་གི་བར་བསྐལ་
བཟང་འདི་ལ་འབྱོན་པའི་སངས་རྒྱས་སྟོང་པོ་ཐམས་ཅད་གང་དུ་འཚང་རྒྱ་བའི་
མཛད་པ་སྟོན་པའི་གནས་འཛམ་བུའི་གླིང་གི་ཡུལ་དབུས་མཉན་ཡོད་ལ་སོགས་
པའི་གྲོང་ཁྱེར་ཆེན་པོ་དྲུག་གནས་པའི་ཡུལ་དེ་ལ་རྒྱ་གར་ཞེས་སྒྲ་འདོད་རྒྱལ་དུ་
སྦྱར་བའོ། །དེ་འདྲ་བའི་ཡུལ་རྒྱ་གར་ན་སྐད་རིགས་མི་འདྲ་བ་སཾ་སྐྲྀ་ཏ་ལྷའི་སྐད།
པྲ་ཀྲྀ་ཏ་ཡུལ་མི་རང་བཞིན་པའི་སྐད། ཨ་ཝབྷཾ་ཤ་ཟུར་ཆག་གི་སྐད། པི་ཤཱ་ཙི་ཤ་
ཟའི་སྐད་དང་བཞི་ཡོད་པ་ལས། ལེགས་སྦྱར་ལྷའི་སྐད་དུ་རྒྱུད་འདིའི་མཚན་ལ།
ཨཱརྱ་མཉྫ ཤྲཱི་ནཱ་ མ་ སཾ་ གཱི་ཏི། ཞེས་ པ་ སྟེ། དེ་བོད་ སྐད་ དུ་ བསྒྱུར་ན། ཨཱརྱ་ནི་
འཕགས་པ། མཉྫའི་ནི་འཇམ་དཔལ། ནཱ་མ་སཾ་གཱི་ཏི་ནི་མཚན་ཡང་དག་པར་
བརྗོད་པའོ། །འདི་ནི་ལོ་ཆེན་རིན་ཆེན་བཟང་པོས་རྒྱུད་འདི་བསྒྱུར་བའི་ཐོག་མར་
སྐད་ གཉིས་ཤན་སྦྱར་མཛད་ པ་ ཡིན་ལ། རྒྱུད་འདིའི་ མཚན་ ལ་ལོ་ཆེན་གྱིས་
བསྒྱུར་བ་བཤད་མ་ཐག་པ་དེ་ལྟར་དང༌། ལོ་ཙཱ་ བ་ གཞན་གྱིས་བསྒྱུར་བ་ལ་
འཕགས་པ་འཇམ་དཔལ་གྱི་དོན་དམ་པའི་མཚན་ཡང་དག་པར་བརྗོད་པ་ཞེས་
པའང་འབྱུང་སྟེ། དེ་གཉིས་ནི་རྒྱས་བསྡུས་ཡིན་པས་འགལ་བ་མེད་ལ། རྒྱུད་འདི་
རང་གི་གཞུང་དུའང་རྒྱུད་སྟོན་པར་གསོལ་བ་བཏབ་པའི་ཞུས་ལན་གྱི་སྐབས་སུ།
- 212 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཡེ་ཤེས་ལུས་ཅན་འཇམ་དཔལ་གྱི། །མིང་བརྗོད་པས་ནི་དོན་ཆེ་བ། །ཞེས་མཚན་
བསྡུས་ པ་ བྱུང་ ཞིང་། མཇུག་ རྫོགས་ པའི་ སྐབས་ སུ་ བཅོམ་ ལྡན་ འདས་ འཇམ་
དཔལ་ཡེ་ཤེས་སེམས་དཔའི་དོན་དམ་པའི་མཚན་ཡང་དག་པར་བརྗོད་པ། ཞེས་
མཚན་རྒྱས་པར་བྱུང་ངོ༌
། །རྒྱུད་ཀྱི་དབུར་སྐད་གཉིས་ཤན་སྦྱར་བྱས་པ་ནི། ཆོས་
རྒྱལ་གྱི་བཀས་བཅད་ལྟར་བྱས་པ་ཡིན་ཞིང་། དེའི་དགོས་པ་ཡང་རྒྱུད་འདི་བོད་
དུ་རང་བཟོ་བྱས་པ་མིན་གྱི། རྒྱ་གར་ཆོས་ཀྱི་འབྱུང་གནས་ནས་པཎྜི་ཏ་མཁས་པ་
ལ་གཏུགས་ཏེ་ལོ་ཆེན་སེམས་དཔའ་ཆེན་པོས་དཀའ་བ་དུ་མས་སྤྱན་དྲངས་པ་
ཡིན་ནོ་ཞེས་ཆོས་ཁུངས་བཙུན་པར་གོ་བའི་ཆེད་དང་། བོད་ཀྱི་གདུལ་བྱ་རྣམས་
སཾ་སྐྲ་ཏའི་སྐད་ལ་བག་ཆགས་འཇོག་པའི་ཆེད་དང་། ཕྱི་རབས་ཀྱི་གདུལ་ བྱ་
རྣམས་ཆོས་རྒྱལ་ལོ་པཎ་རྣམས་ཀྱི་བཀའ་དྲིན་དྲན་ཏེ་བྱས་པ་གཟོ་བར་བྱ་བའི་
ཕྱིར་དུའང་མཛད་དོ། །
གཉིས་པ་འགྱུར་ཕྱག་བཤད་པ་ནི། འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། །ཞེས་པ་སྟེ། ལོ་ཆེན་རིན་ཆེན་བཟང་པོས་རྒྱུད་འདི་བསྒྱུར་བ་ལ་
གེགས་མེད་པར་མཐར་ཕྱིན་པར་བྱ་བའི་ཆེད་དང་། རྒྱུད་འདི་བསྒྱུར་བས་གངས་
ཅན་གྱི་ལྗོངས་འདིར་རྒྱལ་བའི་བསྟན་པའི་སྙིང་པོ་འདི་ཆེས་ཆེར་འཕེལ་ཞིང་རྒྱས་
ནས་འགྲོ་བ་མང་པོ་ལ་ཕན་པ་རྒྱ་ཆེན་པོ་འབྱུང་བའི་ཆེད་དུ་ལྷག་པའི་ལྷ་རྗེ་བཙུན་
འཇམ་དཔལ་དབྱངས་ལ་ཕྱག་འཚལ་ཏེ་གསོལ་བ་བཏབ་པའོ། །འདི་ཡང་ཕྱི་
རབས་ཀྱི་གདུལ་བྱ་རྣམས་ལ་བྱ་བ་གང་བྱེད་ཀྱང་དཀོན་མཆོག་གསུམ་ལ་སྙིང་
ནས་གསོལ་བ་བཏབ་སྟེ་བྱས་ན་ཆོས་ལྡན་གྱི་བསམ་པ་མཐའ་དག་འགྲུབ་པར་
འགྱུར་རོ་ཞེས་གདམས་ངག་ཆེན་པོ་བྱིན་པའོ། །གསུམ་པ་རྒྱུད་གཞུང་གི་ཚིག་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དོན་བཤད་པ་ལ་གསུམ། ཞུས་ལན་གྱི་སྒོ་ནས་རྒྱུད་རྩོམ་པ་ལ་འཇུག་པའི་ཡན་
ལག་ བཤད་ པ། མཚན་ ཡང་ དག་ པར་ བརྗོད་ པའི་ རྒྱུད་ རྒྱས་ པར་ བཤད་ པ།
གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོས་རྒྱུད་གསུངས་པ་ལ་
ལེགས་སོ་དང་རྗེས་སུ་ཡི་རང་བྱས་པའོ། །
དང༌ པོ་ལ་གཉིས། གསང་བདག་འཁོར་བཅས་ཀྱིས་སྟོན་པ་ཐུབ་པའི་
དབང་པོ་ལ་མཚན་ཡང་དག་པར་བརྗོད་པའི་རྒྱུད་གསུང་བར་གསོལ་བ་བཏབ་པ་
དང༌། སྟོན་པ་ཐུབ་པའི་དབང་པོས་མཚན་ཡང་དག་པར་བརྗོད་པའི་རྒྱུད་གསུང་
བར་ཞལ་གྱིས་བཞེས་པའོ། །དང་པོ་ལ་ལྔ། མཚམས་སྦྱར་བ། རྒྱུད་འདི་གསུང་
བར་ཞུ་བ་པོ་གསང་བདག་གི་ཡོན་ཏན་བརྗོད་པ། དེའི་གྲོགས་རྣམས་ཀྱི་ཡོན་
ཏན་བརྗོད་པ། གསང་བདག་འཁོར་བཅས་ཀྱིས་རྒྱུད་འདི་ཞུ་བའི་ཚེ་སྟོན་པ་ལ་
གུས་འདུད་ཇི་ལྟར་མཛད་པ། ཇི་ལྟར་ཞུས་པའི་ཚུལ་ལོ། ། །
དང༌ པོ་ མཚམས་སྦྱར་ བ་ སྟོན་ པ་ ལ། དེས་ནས་ཞེས་པ་འདི་གསུངས།
འདིའི་དོན་ལ་དངོས་ཟིན་གྱི་དོན་དང་སྦས་དོན་གཉིས་ལས། དངོས་ཟིན་གྱི་དོན་
ནི། མཚན་ཡང་དག་པར་བརྗོད་པའི་རྒྱུད་འདི་སྒྱུ་འཕྲུལ་དྲྭ་བའི་རྒྱུད་ཀྱི་དུམ་
བུའམ་འཕྲོ་ལུས་ཡིན་པས་སྔ་ཕྱི་མཚམས་སྦྱོར་བའི་ཚིག་ཕྲད་དེ། དེ་ནས་ཞེས་པ་
འདིའི་སྐད་དོད་ལ་ཨ་ཐ་ ཞེས་ པ་ ཡོད་ལ། ཨ་ཐ་ཞེས་པ་བཀྲ་ཤིས་ པ་དང་།
དབང་དུ་བྱ་བ་དང་། ཚིག་ཕྲད་སོགས་དོན་དུ་མ་ལ་འཇུག་པ་ལས། འདིར་ཚིག་
ཕྲད་ལ་འཇུག་སྟེ། མཚན་ཡང་དག་པར་བརྗོད་པའི་རྒྱུད་འདི་སྒྱུ་འཕྲུལ་དྲྭ་བའི་
རྒྱུད་ཆེན་པོ་ལ་ལེའུ་ཁྲི་དྲུག་སྟོང་ཡོད་པ་ལས་ཁྲི་ལྔ་སྟོང་དགུ་བརྒྱ་དགུ་བཅུ་གོ་
དགུ་གསུངས་ཟིན་མ་ཐག་གསང་བའི་བདག་པོ་ཕྱག་ན་རྡོ་རྗེ་འཁོར་དཔའ་བོ་
-214-



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གྲངས་མེད་པ་དང་བཅས་པས་སྟོན་པ་ཐུབ་པའི་དབང་པོ་ལ་འཕགས་པ་འཇམ་
དཔལ་གྱི་མཚན་ཡང་དག་པར་བརྗོད་པ་འདི་གསུང་བར་གསོལ་བ་བཏབ་པ་
ཡིན་པས་དེ་ནས་ཞེས་པ་གཞུང་སྔ་ཕྱི་མཚམས་སྦྱོར་བའི་ཚིག་ཕྲད་ཡིན་ཏེ། ལེའུ་
སྔ་མ་གསུངས་ཟིན་པའི་དེ་མ་ཐག་ནས་འདི་ཞུས་ཤིང་གསུངས་ཞེས་པའོ། །དེ་
དག་ནི་ཐུན་མོང་བ་དངོས་ཟིན་གྱི་ཚིག་དོན་ཡིན་ནོ། །ཐུན་མོང་མིན་པ་སྦས་དོན་
ནི། དེ་ནས་ཀྱི་སྐད་དོད་ཨ་ཐ་ཞེས་པ་ཨེ་ཝཾ་གྱི་དོན་ལ་འཇུག་སྟེ། ཨས་ཤེས་རབ་
སྟོང་པ་ཉིད་དང་། ཐས་ཐབས་བདེ་བ་ཆེན་པོའི་ཡེ་ཤེས་སྟོན་པས་སྔགས་བླ་མེད་
ཀྱི་སྙིང་པོའི་དོན་བདེ་སྟོང་དབྱེར་མེད་ཀྱི་ཡེ་ཤེས་སྟོན་ལ། དེ་ལ་ཡང་ལམ་དུས་
དང་འབྲས་དུས་གཉིས་ཡོད་ཅིང་། ལམ་དུས་ལ་ཡང་སྦྱང་གཞི་སྟོན་ཚུལ་དང༌།
སྦྱོང་ བྱེད་ ལམ་ རིམ་ གཉིས་ སྟོན་ ཚུལ་ དང༌། འབྲས་ དུས་ ལ་ ཡང་ཆོས་ སྐུ་དང་
གཟུགས་སྐུ་གཉིས་སྟོན་ཚུལ་དང་། དབྱེར་མེད་ཟུང་འཇུག་སྟོན་ཚུལ་སོགས་ཨེ་
ཝཾ་གྱིས་གཞི་ལམ་འབྲས་གསུམ་ལས་བརྩམས་ཏེ་བླ་མེད་ཀྱི་རྒྱུད་སྡེའི་སྙིང་པོའི་
དོན་ཚང་བར་སྟོན་པར་སྒྲོན་གསལ་ལས་བཤད་དོ། །དེས་ན་རྒྱུད་འདི་ལ་རྣལ་
འབྱོར་དུ་བྱེད་པ་རྣམས་ཀྱིས་རྒྱུད་འདི་འདོན་པའི་ཚེ་ཐོག་མར་མཚམས་སྦྱར་གྱི་
ཚིག་འདི་ལ་དྲང་དོན་དང་ངེད་དོན་གྱི་གནད་ཁྱད་པར་ཅན་དེ་ལྟ་བུ་ཡོད་པ་ཤེས་
པར་བྱས་ལ་དད་གུས་ཤུགས་དྲག་བསྐྱེད་ནས་འདི་ཁ་ཏོན་དུ་བྱས་ན་རྗེ་བཙུན་
འཇམ་དཔལ་དབྱངས་ཀྱི་བྱིན་རླབས་ཞུགས་ནས་རྒྱུད་དོན་ལ་ངེས་པ་རྙེད་པར་
འགྱུར་རོ། །གཉིས་པ་རྒྱུད་འདི་གསུང་བར་ཞུ་བ་པོ་གསང་བདག་གི་ཡོན་ཏན་
བརྗོད་པ་ལ་གཉིས། རྒྱུད་འདི་ཞུ་བ་པོ་གསང་བའི་བདག་པོ་ཡིན་པར་བསྟན་པ་
དང༌། དེའི་ཡོན་ཏན་བརྗོད་པའོ། །དང་པོ་ སྟོན་པ་ལ། དཔལ་ལྡན་རྡོ་རྗེ་འཆང་
215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཞེས་གསུངས། དོན་ནི། རྒྱུད་འདི་ཞུ་བ་པོ་ནི་ཚིགས་གཉིས་ཡོངས་སུ་རྫོགས་པའི་
དཔལ་དང་ལྡན་ཞིང་གཉིས་སུ་མེད་པའི་ཡེ་ཤེས་ཐུགས་རྒྱུད་ལ་མངའ་ལ་ཡེ་ཤེས་
དེ་ལ་ལྡོག་པས་ཕྱེ་ན་མེ་ལོང་ལྟ་བུའི་ཡེ་ཤེས། མཉམ་ཉིད་ཡེ་ཤེས། སོར་རྟོག་ཡེ་
ཤེས། བྱ་གྲུབ་ཡེ་ཤེས། ཆོས་དབྱིངས་ཡེ་ཤེས་ལྔ་ཡོད་ཅིང་ཡེ་ཤེས་དེ་ལྔ་མཚོན་
བྱེད་རྡོ་རྗེ་རྩེ་ལྔ་པ་ཕྱག་ཏུ་འཆང་བ་གསང་བའི་བདག་པོ་ནི་རྒྱུད་འདི་ཞུ་བ་པོ་དང་
སྡུད་པ་པོ་གཉིས་ཀ་ཡིན་ནོ། །དེ་དག་ནི་ཚིག་གི་དངོས་ཟིན་དྲང་དོན་གྱི་བཤད་པ་
ཡིན་ལ། ངེས་དོན་གྱི་དབང་དུ་བྱས་ན། དེ་ནས་དཔལ་ལྡན་རྡོ་རྗེ་འཆང་། །ཞེས་
པ་འདིའི་སྐད་དོད་ལ། ཨ་ཐ་ཤྲཱི་བཛྲ་དྷ་ར། ཞེས་པ་ཡོད་ལ། ཨ་ཐའི་ངེས་དོན་
བཤད་ཟིན་ཅིང་། ཤཱི་ལ་ཤ་དང་ར་ཨི་རྣམས་ཕྲལ་ཏེ་ངེས་ཚིག་གི་བཤད་པས་རྡོ་
རྗེའི་ལུས་ལ་གནད་དུ་བསྣུན་པ་ལ་འོད་གསལ་གྱི་ཡེ་ཤེས་འཆར་བ་དང་། དེ་
ལས་ཟུང་འཇུག་གི་སྐུ་འགྲུབ་པ་སོགས་ཀྱི་ངེས་དོན་ཁྱད་པར་ཅན་ཡོད་ཅིང་།
བཛྲ་དྷ་ར་ནི་རྡོ་རྗེ་འཆང་ངམ་རྡོ་རྗེ་འཛིན་པ་སྟེ། རྡོ་རྗེ་འཛིན་ཞེས་པ་ལ་སྤྱི་དོན་
དང༌། ཡིག་ དོན་ དང་། སྦས་ དོན་ དང་། མཐར་ ཐུག་ སྟེ་ ཚུལ་ བཞིའི་ བཤད་ པ་
འཇུག་པར་སྒྲོན་གསལ་ལས་བཤད་ཅིང་། དྲི་མེད་འོད་དུའང་དེ་དང་ཆ་འདྲ་བའི་
སྦས་དོན་བཤད་དོ། །དེས་ན་མཚན་ཡང་དག་པར་བརྗོད་པའི་ཐོག་མའི་ཚིག་རྐང་
དང་པོ་འདི་ལ་ཟབ་ལམ་རིམ་གཉིས་འབྲས་བུ་དང་བཅས་པའི་གནད་ཁྱད་པར་
ཅན་དེ་ལྟ་བུའི་ངེས་དོན་ཡོད་པ་ཤེས་པར་བྱས་ལ་རྒྱུད་འདི་ལ་ཡིད་ཆེས་ཀྱི་དད་
པ་བསྐྱེད་པར་བྱའོ། །གཉིས་པ་དེའི་ཡོན་ཏན་བརྗོད་པ་ནི། གདུལ་དཀའ་འདུལ་
བ་རྣམས་ཀྱི་མཆོག །དཔའ་བོ་འཇིག་རྟེན་གསུམ་ལས་རྒྱལ། །རྡོ་རྗེ་དབང་ཕྱུག་
གསང་བའི་རྒྱལ། །པདྨ་དཀར་པོ་རྒྱས་འདྲའི་སྤྱན། །པདྨ་རྒྱས་འདྲའི་ཞལ་མངའ་
- 216 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བ། །རང་ གི་ ལག་ གིས་ རྡོ་ རྗེ་ མཆོག །ཡང་དང་ཡང་དུ་གསོར་ བྱེད་པ། །ཞེས་
གསུངས། དོན་ནི། གདུལ་ དཀའ་ འདུལ་ བ་ རྣམས་ ཀྱི་ མཆོག །ཅེས་ པ་ གསང་
བདག་ཕྱག་ན་རྡོ་རྗེ་འདི་ནི་འཇིག་རྟེན་ན་ཆེ་བར་རློམ་ཞིང་གཞན་གྱིས་འདུལ་
དཀའ་བ་དབང་ཕྱུག་དང༌། ཁྱབ་འཇུག་ལ་སོགས་པ་ལྷ་དྲེགས་པ་ཅན་རྣམས་
དང༌། ཀླུ་གདུག་པ་ཅན་རྣམས་དང་། གནོད་སྦྱིན་གདུག་པ་ཅན་རྣམས་དང་། ལྷ་
མ་ཡིན་གདུག་པ་ཅན་རྣམས་ལ་སོགས་པ་སྲིད་ན་དྲེགས་པའི་ང་རོ་སྒྲོག་ཅིང་
གདུལ་བྱ་ཐར་པ་དང་ཐམས་ཅད་མཁྱེན་པའི་གོ་འཕང་སྒྲུབ་པར་བྱེད་པ་རྣམས་ལ་
འཚེ་བར་བྱེད་པ་རྣམས་འདུལ་བར་མཛད་ཅིང་། གདུག་པ་ཅན་འདུལ་བ་མང་དུ་
ཡོད་མོད་ཀྱང་དེ་རྣམས་ཀྱི་ནང་ནས་མཆོག་ཏུ་གྱུར་པ་ཡིན་པ་དང་། ངེས་པའི་དོན་
དུ་ནི་ཁམས་གསུམ་གྱི་སེམས་ཅན་རྣམས་ཐོག་མ་མེད་པ་ནས་འཁོར་བར་འཆིང་
བྱེད་ཉོན་མོངས་གཡོ་བར་བྱེད་པའི་ལས་རླུང་སེམས་ཅན་སུས་ཀྱང་འདུལ་དཀའ་
བ་རྣམས་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་སྟོབས་ཀྱིས་འདུལ་བར་མཛད་
ཅིང་ཐབས་མཁས་ཀྱིས་ལམ་དེ་ཉིད་གདུལ་བྱ་ལ་སྟོན་པ་ལ་མངའ་བརྙེས་པའི་
མཆོག་ནི་གསང་བདག་ཕྱག་ན་རྡོ་རྗེ་འདི་ཡིན་ཞེས་པའོ། །དཔའ་བོ་འཇིག་རྟེན་
གསུམ་ལས་རྒྱལ། །ཞེས་པ་དཔལ་ཕྱག་ན་རྡོ་རྗེ་ནི་བདུད་ཀྱི་དཔུང་ལས་རྒྱལ་
ཞིང་བདུད་སྡེ་འཇོམས་པ་ལ་བག་ཚ་བ་མི་མངའ་བས་དཔའ་བོ་དང་། ས་འོག་ས་
སྟེང་ས་བླའི་འཇིག་རྟེན་གསུམ་ལས་རྣམ་པར་རྒྱལ་བ་ཡིན་ལ། ངེས་པའི་དོན་དུ་
ནི་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱིས་ཉོན་མོངས་བག་ཆགས་དང་བཅས་
པ་འཇོམས་པ་ལ་མངའ་བརྙེས་པས་དཔའ་བོ་དང་། ལུས་ངག་ཡིད་གསུམ་ཕྱིན་ཅི་
ལོག་ཏུ་བསྒྱུར་བར་བྱེད་པའི་ཉོན་མོངས་ལས་རླུང་དང་བཅས་པ་ལས་རྣམ་པ་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཀུན་ཏུ་རྒྱལ་བ་ཡིན་ཞེས་པའོ། །རྡོ་རྗེ་དབང་ཕྱུག་གསང་བའི་རྒྱལ། །ཞེས་པ་ལ།
རྡོ་རྗེ་དབང་ཕྱུག་ཅེས་པ་ཕྱག་ན་རྡོ་རྗེ་ནི་རིགས་ལྔའི་ནང་ནས་རྡོ་རྗེའི་རིགས་ལ་
དབང་ཕྱུག་གི་དཔལ་བརྙེས་པ་དང༌། རྡོ་རྗེ་ཐེག་པའི་ཆོས་སྟོན་པ་ལ་རྒྱལ་བ་
རྣམས་ཀྱིས་དབང་བསྐུར་ཞིང་མངའ་བརྙེས་པས་ན་དབང་ཕྱུག་གོ །གསང་བའི་
རྒྱལ་ཞེས་པ་སངས་རྒྱས་ཀྱི་མཛད་པ་ཐམས་ཅད་ཀྱི་ནང་ནས་མཆོག་ཏུ་གྱུར་པ་བླ་
མེད་རྡོ་རྗེ་ཐེག་པ་སྟོན་པ་ལ་མངའ་བརྙེས་ཏེ། དེ་ཡང་ཆོས་ལ་བློ་མ་ཕྱོགས་པའི་
སྐྱེ་བོ་རྣམས་དང༌། ཆོས་ལ་བློ་ཕྱོགས་ཀྱང་ཐེག་ཆེན་གྱི་སྣོད་དུ་མི་རུང་བ་རང་
གཅིག་པུ་ཐར་པ་འདོད་པ་ཉན་རང་རྣམས་དང་། ཐེག་ཆེན་ལ་ཞུགས་ཀྱང་བླ་མེད་
ཀྱི་ཐབས་མཁས་བློར་མི་ཤོང་བའི་གདུལ་བྱ་རྣམས་ལ་གསང་བར་བྱ་བ་བླ་མེད་
རྡོ་རྗེ་ཐེག་པའི་ཆོས་སྟོན་པ་ལ་མངའ་བརྙེས་པས་གསང་བའི་རྒྱལ་པོའམ་གསང་
བའི་བདག་པོ་ཞེས་བྱ། ཡང་ན། གནོད་སྦྱིན་རྣམས་ལ་གསང་བ་པ་ཞེས་བརྗོད་
ཅིང་ཕྱག་ན་རྡོ་རྗེ་ནི་ལྕང་ལོ་ཅན་གྱི་ཕོ་བྲང་དུ་བཞུགས་ནས་གནོད་སྦྱིན་རྣམས་ཀྱི་
རྒྱལ་པོ་མཛད་པས་ན་གསང་བའི་རྒྱལ་ཞེས་བྱའོ། །དཔལ་ཕྱག་ན་རྡོ་རྗེ་གསང་
སྔགས་ཀྱི་བདག་པོར་དབང་བསྐུར་བ་ནི། དཔལ་ཕྱག་ན་རྡོ་རྗེ་གསང་སྔགས་དང་
རིག་ སྔགས་ ཐམས་ ཅད་ ཀྱི་བདག་ པོར་ རྒྱུད་ སྡེ་ མཐའ་ ཡས་ པ་ ནས་ རྒྱ་ ཆེར་
བསྔགས་ཤིང་། ཁྱད་པར་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་
རྩ་རྒྱུད་ལེའུ་བཅུ་བདུན་རྫོགས་པའི་ཚེ་བཅོམ་ལྡན་འདས་ཀྱིས་སངས་རྒྱས་དང༌
བྱང་ཆུབ་སེམས་དཔའི་ཚོགས་ནམ་མཁའི་དབྱིངས་ཡོངས་སུ་གང་བའི་དབུས་སུ་
རྡོ་རྗེ་ཆོས་ཞེས་པ་དཔལ་ཕྱག་ན་རྡོ་རྗེ་ལ་འབོད་པར་མཛད་ནས་རིགས་ཀྱི་བུ་ཁྱོད་
ཀྱིས་རྒྱུད་འདི་གཟུང་ཞིང་ཕྱོགས་བཅུའི་སྐལ་བ་དང་ལྡན་པ་རྣམས་ལའང་སྤེལ་
- 218 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཅིག་ཅེས་གསང་སྔགས་ཐམས་ཅད་ཀྱི་བདག་པོར་དབང་བསྐུར་ཅིང་བྱིན་གྱིས་
རློབས་པར་མཛད་པ་ལྟར་རོ། །དཔལ་ཕྱག་ན་རྡོ་རྗེ་ལ་གནོད་སྦྱིན་རྣམས་ཀྱི་རྒྱལ་
པོ་ཞེས་བརྗོད་པ་ནི། སེང་གེས་རི་དྭགས་ཐམས་ཅད་སྐྲག་པར་བྱས་ནས་ཟིལ་
གྱིས་གནོན་པས་ན་སེང་གེ་ལ་རི་དྭགས་ཀྱི་རྒྱལ་པོ་ཞེས་བརྗོད་པ་ལྟར། དཔལ་
ཕྱག་ན་རྡོ་རྗེས་ཀྱང་སེམས་ཅན་གྱི་ལུས་སྲོག་ལ་འཚེ་བར་བྱེད་པ་དང་། དམ་པའི་
ཆོས་སྒྲུབ་པ་ལ་བར་ཆད་བྱེད་པའི་གནོད་སྦྱིན་གདུག་པ་ཅན་རྣམས་དྲག་པོའི་
སྟོབས་ཀྱིས་ཚར་གཅོད་ཅིང་བླ་མེད་རྡོ་རྗེ་ཐེག་པའི་ཆོས་ཀྱིས་འདུལ་བར་མཛད་
པས་ན་གནོད་སྦྱིན་རྣམས་ཀྱི་རྒྱལ་པོའམ། གནོད་སྦྱིན་གྱི་སྡེ་དཔོན་ནམ། གནོད་
སྦྱིན་ གྱི་བདག་པོ་ཞེས་བརྗོད་དོ། །པདྨ་དཀར་པོ་རྒྱས་འདྲའི་སྤྱན། །པདྨ་རྒྱས་
འདྲའི་ཞལ་མངའ་བ། །ཞེས་པ་ནི། དཔལ་ཕྱག་ན་རྡོ་རྗེ་ནི་བླ་མེད་རྡོ་རྗེ་ཐེག་པའི་
སྣོད་དུ་རུང་བའི་གདུལ་བྱ་སྐལ་ལྡན་རྣམས་རྗེས་སུ་བཟུང་བར་མཛད་པའི་ཚེ་པདྨ་
དཀར་པོ་རྒྱས་པ་འདྲ་བའི་སྤྱན་དང༌། པདྨ་རྒྱས་པ་འདྲ་བའི་ཞལ་སོགས་མཚན་
བཟང་པོ་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུ་མངའ་བའི་རང་
གཟུགས་བསྟན་ཏེ་གདུལ་བྱ་སྐལ་ལྡན་རྣམས་དཀྱིལ་འཁོར་དུ་བཅུག་སྟེ་དབང་
བསྐུར་རྒྱུད་བཤད་མན་ངག་བྱིན་ནས་སྨིན་གྲོལ་ལ་འགོད་པར་མཛད་པའོ། །རང་
གི་ལག་གིས་རྡོ་རྗེ་མཆོག །ཡང་དང་ཡང་དུ་གསོར་བྱེད་པ། །ཞེས་པ་ནི། དཔལ་
ཕྱག་ན་རྡོ་རྗེའི་ཐུན་མོང་མ་ཡིན་པའི་སྐུའི་རྣམ་འགྱུར་དང་འཕྲིན་ལས་ཀྱི་ཁྱད་
པར་སྟོན་པ་སྟེ། དཔལ་ཕྱག་ན་རྡོ་རྗེ་ནི་སྔོན་ཡུན་རིང་པོ་ནས་སྐུ་གསུམ་བརྙེས་
ཟིན་ཀྱང་གདུལ་བྱའི་དོན་དུ་བསྐལ་བཟང་གི་སངས་རྒྱས་སྟོང་ལ་སོགས་པ་
སངས་རྒྱས་ཐམས་ཅད་ཀྱི་བསྟན་པ་བསྲུང་བའི་སྲུང་མའི་ཚུལ་མཛད་པ་དང༌།
-219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བྱང་ཆུབ་སེམས་དཔའ་གང་དང་གང་ན་ཡོད་པ་དེ་དང་དེར་ཕྱི་བཞིན་འབྲངས་ཏེ་
ལག་ན་རྡོ་རྗེ་འཁོར་མང་པོ་དང་བཅས་བར་ཆད་བསྲུང་བར་མཛད་པ་གསང་བ་
བསམ་གྱིས་མི་ཁྱབ་པའི་མཛད་པ་ཅན་ཡིན་ལ། ཕྱི་ལྟར་དུ་ཕྱག་ན་རྡོ་རྗེ་རྩེ་ལྔ་པ་
བཟུང་སྟེ་ཡང་དང་ཡང་དུ་གནམ་དུ་བཏེག་སྟེ་གསོར་བར་བྱེད་ཅིང་། ངེས་པའི་
དོན་དུ་ནི་རྡོ་རྗེའི་ལུས་ལ་གནད་དུ་བསྣུན་པའི་མཐུ་ལས་བདེ་ཆེན་ལྷན་ཅིག་སྐྱེས་
པའི་ཡེ་ཤེས་གདུལ་བྱ་རྣམས་ཀྱི་རྒྱུད་ལ་ཡང་དང་ཡང་དུ་བསྐྱེད་དེ་འཁྲིད་པར་
མཛད་པས་ན་རྡོ་རྗེ་ཡང་དང་ཡང་དུ་གསོར་བའོ། །དཔལ་ཕྱག་ན་རྡོ་རྗེའི་ཕྱག་གི་
རྡོ་རྗེའི་ཆེ་བ་ནི་གསང་བ་བསམ་གྱིས་མི་ཁྱབ་པའི་མདོ་ལས། དེ་ནས་རྒྱལ་པོ་མ་
སྐྱེས་དགྲས་འདི་སྙམ་དུ་སེམས་ཏེ། གསང་བ་པའི་བདག་པོ་ལག་ན་རྡོ་རྗེས་ལག་
ཕྱིར་ན་གསང་བའི་བདག་པོ་ལག་ན་རྡོ་རྗེ་འདི། སྟོབས་ཀྱི་ཤུགས་ཆེན་པོ་བདོག་
པ་ཞེས་བྱ་སྙམ་མོ། །དེ་ནས་གསང་བའི་བདག་པོ་ལག་ན་རྡོ་རྗེ་རྒྱལ་པོ་མ་སྐྱེས་
དགྲའི་སེམས་ཀྱི་རྣམ་པར་རྟོག་པ་སེམས་ཀྱིས་ཤེས་ནས། རྒྱལ་པོ་ཆེན་པོ་མ་སྐྱེས་
དགྲ་ལ་འདི་སྐད་ཅེས་སྨྲས་སོ། །རྒྱལ་པོ་ཆེན་པོ་རྡོ་རྗེ་འདི་ནི་ལྕི་བ་ཡང་ཡིན་ཡང་
བ་ཡང་ཡིན་ནོ། །སྨྲས་པ། ཅིའི་ཕྱིར་ནི་ལྕི་བ་ཡིན་ལ། ཇི་ལྟར་ན་ཡང་བ་ཡང་
ཡིན། སྨྲས་པ། རྒྱལ་པོ་ཆེན་པོ་སེམས་ཅན་ང་རྒྱལ་དང༌། རྒྱགས་པ་དང་། དྲེགས་
པས་བསྙེམས་པ་རྣམས་ཡོངས་སུ་འདུལ་བའི་ཕྱིར་ལྕི་བ་ཡིན་ནོ། །སེམས་ཅན་ང་
རྒྱལ་མེད་པ་དང་དྲང་བ་རྣམས་ལ་ནི་ཡང་བ་ཡིན་ནོ། །དེ་ནས་གསང་བ་པའི་
བདག་པོ་ལག་ན་རྡོ་རྗེས་ས་ཕྱོགས་དེ་རྡོ་རྗེར་བྱིན་གྱིས་བརླབས་ནས། རྡོ་རྗེ་དེ་
སའི་སྟེང་དུ་བཞག་པ་དང་། དེ་བཞག་མ་ཐག་ཏུ་སྟོང་གསུམ་གྱི་སྟོང་ཆེན་པོའི་
- 220 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཇིག་རྟེན་གྱི་ཁམས་རྣམ་པ་དྲུག་ཏུ་རབ་ཏུ་གཡོས་སོ། །དེ་ནས་གསང་བ་པའི་
བདག་པོ་ལག་ན་རྡོ་རྗེས་རྒྱལ་པོ་མ་སྐྱེས་དགྲ་ལ་འདི་སྐད་ཅེས་སྨྲས་སོ། །རྒྱལ་པོ་
ཆེན་པོ། ཁྱོད་ཀྱིས་རྡོ་རྗེ་འདི་སའི་སྟེང་འདི་ནས་ཐེག་ཅིག །དེ་ནས་རྒྱལ་པོ་མ་
སྐྱེས་དགྲས་ཚན་པོ་ཆེན་པོའི་སྟོབས་ཀྱི་ཤུགས་ཆེན་པོ་དང་ལྡན་པས་རྡོ་རྗེ་དེ་
སྟོབས་ཀྱི་ཤུགས་ཐམས་ཅད་ཀྱིས་འདེག་པར་བསྐྱེད་པ་ན། སྐུའི་རྩེ་མོ་ཙམ་ཡང་
བསྐྱོད་པའམ། བསྒུལ་བར་མ་ནུས་ནས་དེ་ངོ་མཚར་དུ་གྱུར་ཏེ། ཐལ་མོ་སྦྱར་ནས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི་
ཚན་པ་ཆེན་པོའི་སྟོབས་ཀྱི་ཤུགས་དང་ལྡན་ཏེ། གོ་ཆ་དང་ཡ་ལད་བསྐོན་པའི་
གླང་པོ་ཆེ་ཡང་ལག་པ་ཡ་གཅིག་གིས་བཏེག་པའི་རྡོ་ཐོག་ན། བདག་གིས་རྡོ་རྗེ་
འདི་ལྟར་ཆུང་བ་འདི་བསྐྱོད་པའམ། བསྒྲལ་པའི་རྡོ་ཡང་མ་ཐོག་ན། གདེག་པར་
ལྟ་སྨོས་ཀྱང་ཅི་འཚལ་ཏེ། འདི་ལ་རྒྱུ་ཅི་ཞིག་མཆིས། བཅོམ་ལྡན་འདས་ཀྱིས་
བཀལ་སྩལ་པ། རྒྱལ་པོ་ཆེན་པོ། རྡོ་ རྗེ་འདི་ནི་ལྕི་ཡི་འདི་ལ་ཁྱོད་ཡིད་མ་ཆད་
ཅིག །དེ་ནས་རྒྱལ་པོ་མ་སྐྱེས་དགྲས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་
སྨྲས་སོ། །ཀོ་ཤི་ཀ་ཁྱོད་རྡོ་རྗེ་འཆང་བ་ཞེས་བྱ་ན། རྡོ་རྗེ་འདི་སའི་སྟེང་འདི་ནས་
ཐེག་ཅིག །དེ་ནས་ལྷའི་དབང་པོ་བརྒྱ་བྱིན་གྱིས་རང་གི་སྟོབས་ཀྱི་ཤུགས་དང་།
རྫུ་འཕྲུལ་གྱི་སྟོབས་དང༌། སྙིང་སྟོབས་ཀྱི་ཤུགས་ཐམས་ཅད་བསྟན་ཀྱང་། རྡོ་རྗེ་
དེ་བསྐྱོད་པའམ། བསྒུལ་བར་མ་ནུས་སོ། །དེ་ནས་ལྷའི་དབང་པོ་བརྒྱ་བྱིན་ངོ་
མཚར་དུ་གྱུར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས། བདག་གང་གི་ཚེ་ལྷ་མ་ཡིན་དང་གཡུལ་འགྱེད་པ་དེའི་ཚེ་ལག་པ་གཡས་
པས་ལྷ་མ་ཡིན་གྱི་དབང་པོ་ཐགས་བཟང་རིས་ཀྱི་ཤིང་རྟ་དཔག་ཚད་བདུན་བརྒྱ་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པ་དྲག་ཏུ་མཆི་བ་ཡང་འཛིན་པའི་རྔོ་ཐོག་ན། བདག་གིས་རྡོ་རྗེ་ཆུང་ངུ་འདི་བསྐྱོད་
པའམ། བསྒུལ་བའི་རྔོ་མ་ཐོག་པ་འདི་བཅོམ་ལྡན་འདས་ཅི་ལགས། སངས་རྒྱས་
ཀྱིས་བྱིན་གྱིས་བརླབས་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། ཀོ་
ཤི་ཀ །རྡོ་རྗེ་འདི་ནི་ལྕི་སྟེ། འདི་ངས་བྱིན་གྱིས་བརླབས་པ་མ་ཡིན་པར་རིག་པར་
བྱའོ། །ཀོ་ཤི་ཀ །འདི་ ཇི་སྙམ་དུ་སེམས། རིའི་རྒྱལ་པོ་ རི་རབ་ལྕི་བ་ཡིན་ནམ།
གསོལ་བ། བཅོམ་ལྡན་འདས། རིའི་རྒྱལ་པོའི་རི་རབ་ཇི་ཙམ་དུ་ལྕི་བ་ནི་དཔེར་
བགྱི་བར་ཡང་སླ་བ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། །ཀོ་
ཤི་ཀ །རྡོ་རྗེ་འདི་ནི་ལྕི་སྟེ། ཀོ་ཤི་ཀ །གལ་ཏེ་གསང་བ་པའི་བདག་པོ་ལག་ན་རྡོ་
རྗེས། རྡོ་ རྗེ་ འདི་རྡོ་ རྗེའི་ རང་ བཞིན་ གྱི་ ཁོར་ཡུག་གི་ རི་ ལ་ བསྣན་ན། དེ་ཡང་
དཔེར་ན་ཕུབ་མ་སྤར་གང་གཏོར་བ་བཞིན་དུ་རྣམ་པར་འཐོར་ཏེ། ཀོ་ཤི་ཀ །རྡོ་རྗེ་
འདིའི་སྟོབས་ཀྱི་ཤུགས་ནི་དེ་ཙམ་མོ། །དེ་ནས་ལྷའི་དབང་པོ་བརྒྱ་བྱིན་གྱིས། ཚེ་
དང་ལྡན་པ་མོའུ་གལ་གྱི་བུ་ཆེན་པོ་ལ་འདི་སྐད་ཅེས་སྨྲས་སོ། །བཙུན་པ་མོའུ་
གལ་གྱི་བུ་ཆེན་པོ། ཁྱོད་བཅོམ་ལྡན་འདས་ཀྱི་ཉན་ཐོས་རྣམས་ཀྱི་ནང་ན་རྫུ་
འཕྲུལ་དང་ལྡན་པའི་མཆོག་ཏུ་བསྟན་པ་ཡིན་ན། རྡོ་རྗེ་འདི་སའི་སྟེང་འདི་ནས་
ཐེག་ཅིག །དེ་ནས་ཚེ་དང་ལྡན་པ་མོའུ་གལ་གྱི་བུ་ཆེན་པོས་འདི་སྙམ་དུ་བསམས་
ཏེ། གལ་ཏེ་བདག་གིས་ལྷ་དང་བཅས་པའི་འཇིག་རྟེན་འདིའི་མདུན་དུ་རྡོ་རྗེ་འདི་
གདེག་མ་ནུས་ན་ནི། བདག་ལ་དབང་ཟ་བར་འགྱུར་རོ་སྙམ་ནས། དེས་དེ་འདྲ་
བའི་སྟོབས་ཀྱི་ཤུགས་ཀྱིས་རྡོ་རྗེ་དེ་ལ་བཟུང་བ་དང༌། སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས། རབ་ཏུ་གཡོས་ཏེ། ཆུ་ཡང་
གནམ་དུ་བརྒལ་ཅིང་ རྒྱ་ མཚོ་ ཐམས་ ཅད་ འཁྲུགས་ ཀྱང་། རྡོ་ རྗེ་ དེ་ ལ་ བསྐྱོད་
- 222 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པའམ། བསྒུལ་བར་མ་ནུས་སོ། །དེ་ནས་ཚེ་དང་ལྡན་པ་མོའུ་གལ་གྱི་བུ་ཆེན་པོ་ངོ་
མཚར་ དུ་ གྱུར་ནས། བཅོམ་ ལྡན་ འདས་ ཀྱི་ ཞབས་ གཉིས་ ལ་ མགོ་བོས་ཕྱག་
འཚལ་ཏེ། འདི་ སྐད་ ཅེས་ གསོལ་ཏོ། །བཅོམ་ ལྡན་ འདས། བདག་ བཅོམ་ལྡན་
འདས་ཀྱི་ཉན་ཐོས་ཀྱི་ནང་ན་རྫུ་འཕྲུལ་དང་ལྡན་པའི་མཆོག་ཏུ་བསྟན་པ་ལགས་
ཏེ། བཅོམ་ལྡན་འདས། བདག་དེ་ལྟར་རྫུ་འཕྲུལ་ཆེ་ཞིང་དེ་ལྟར་དབང་ཆེ་བར་
གྲགས་ལ། དེ་ལྟར་མཐུ་ཆེ་བ་ལགས་ཏེ། བཅོམ་ལྡན་འདས། བདག་གང་གི་ཚེ་
འཚལ་ན། རྒྱ་མཚོ་ཆེན་པོ་བཞིའི་ཆབ་ཀྱི་ཕུང་པོ་ལག་མཐིལ་གཅིག་ཏུ་འཇུག་
གོ །བཅོམ་ལྡན་འདས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་
ཡང་དཔེར་བགྱི་ན་མི་ལ་ལ་ཞིག་གིས་ཀར་ཤ་པ་ན་གཅིག་མཛུབ་མོའི་རྩེ་མོས་
བསྒྲེ་བ་ཟློག་པ་དེ་བཞིན་དུ། བདག་གིས་བསྒྲེ་བ་ཟློག་གོ །བཅོམ་ལྡན་འདས།
ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བ་མཆེ་བ་ཡང་བདག་གིས་
ཐོགས་པར་བགྱིད་དོ། །རིའི་རྒྱལ་པོ་རི་རབ་ཀྱང་ལག་པ་ཡ་གཅིག་གིས་བླངས་
ཏེ་ཚངས་པའི་འཇིག་རྟེན་གྱི་བར་དུ་འཕེན་ཏོ། །བཅོམ་ལྡན་འདས་བདག་གིས་
ཀླུའི་རྒྱལ་པོ་དགའ་བོ་དང་ཉེ་དགའ་བོ་དེ་དག་གཉིས་ཀྱང་བཏུལ་ཏོ། །བཅོམ་
ལྡན་འདས། བདག་འཇིག་རྟེན་གྱི་ཁམས་འོད་ཟེར་ཅན་དུ་ཡང་མཆིས། བདག་
གིས་རི་རབ་ཙམ་གྱིས་ཁམས་དེ་དག་ཀྱང་འཚལ་ན། བཅོམ་ལྡན་འདས། བདག་
གིས་རྡོ་རྗེ་འདི་ལྟར་ཆུང་བ་འདི་བསྐྱོད་པའམ། བསྒུལ་བའི་རྔོ་ཡང་མ་ཐོག་པ་
འདི། བཅོམ་ལྡན་འདས། བདག་རྫུ་འཕྲུལ་གྱི་སྟོབས་དེ་ལས་ཡོངས་སུ་ཉམས་
པའམ་གཅིག་ཏུ་མ་གྱུར་ལགས་ སམ། བཅོམ་ལྡན་འདས་བཀའ་སྩལ་པ། མོའུ་
གལ་གྱི་བུ་ཆེན་པོ། ཁྱོད་རྫུ་འཕྲུལ་ཀྱི་སྟོབས་དེ་ལས་ཡོངས་སུ་ཉམས་པ་མེད་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མོད་ཀྱི། བྱང་ཆུབ་སེམས་དཔའི་སྟོབས་ཀྱི་བྱིན་གྱིས་བརླབས་འདི། ཉན་ཐོས་
དང༌ རང་སངས་རྒྱས་ཐམས་ཅད་ཀྱིས་ཀྱང་རྣམ་ པར་ དཀྲུག་པར་མི་ནུས་ན།
སེམས་ཅན་གཞན་དག་གིས་ལྟ་སྨོས་ཀྱང་ཅི་དགོས། མོའུ་གལ་གྱི་བུ། སངས་
རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་དག་ན། རིའི་རྒྱལ་པོ་རི་རབ་ཡོད་པ་རྣམས་
ནི་བསྐྱོད་པའམ་བསྒུལ་བར་ནུས་ཀྱི། རྡོ་རྗེ་འདི་ནི་ས་ཕྱོགས་འདི་ནས་བསྐྱོད་
པའམ་བསྒུལ་བར་མི་ནུས་སོ། །ཚེ་དང་ལྡན་པ་མོའུ་གལ་གྱི་བུ་ཆེན་པོས་གསོལ་
བ། བཅོམ་ལྡན་འདས། འདི་ལྟར་རྡོ་ རྗེ་ འདི་འཆང་བའི་གསང་བའི་བདག་པོ་
ལག་ན་རྡོ་རྗེ་ནི་སྟོབས་ཆེ་བ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ།
མོའུ་གལ་གྱི་བུ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་རི་རབ་ཇི་
སྙེད་ཡོད་པ་དེ་དག་ཐམས་ཅད་རི་གཅིག་ཏུ་གྱུར་ཀྱང་། དེ་ནི་གདེག་པར་ནུས་ཀྱི་
རྡོ་རྗེ་འདི་ནི་གདེག་པར་མི་ནུས་སོ། །དེ་ནས་གནས་བརྟན་མོའུ་གལ་གྱི་བུ་ཆེན་
པོ་ངོ་མཚར་དུ་གྱུར་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས། འདི་ལྟར་རྡོ་རྗེ་འདི་འཆང་བའི་གསང་བ་པའི་བདག་པོ་ལག་ན་རྡོ་རྗེ་
འདི་ནི་སྟོབས་ཀྱི་ཤུགས་ཆེན་པོ་དང་ལྡན་པ་ལགས་ཏེ། ངོ་མཚར་ཏོ། །བཅོམ་
ལྡན་འདས། ཅི་ལགས་གསང་བ་པའི་བདག་པོ་ལག་ན་རྡོ་རྗེའི་སྟོབས་དེ་ཕ་མ་
ལས་གྱུར་པ་ལགས་སམ་འོན་ཏེ་རྫུ་འཕྲུལ་གྱི་སྟོབས་ལགས། བཅོམ་ལྡན་འདས་
ཀྱིས་བཀའ་སྩལ་པ། མོའུ་གལ་གྱི་བུ། ཕ་མ་ལས་གྱུར་པའི་སྟོབས་དེ་ནི་གང་ཅི་
ཡང་རུང་སྟེ། འཇུག་པ་ཙམ་དུ་མིང་བསྟན་པར་ཟད་དོ། །གལ་ཏེ་བྱང་ཆུབ་སེམས་
དཔའ་རྣམས་ཀྱི་རྫུ་འཕྲུལ་གྱི་སྟོབས་དེ་མ་ལུས་པར་བསྟན་ན་ལྷ་དང་བཅས་པའི་
འཇིག་རྟེན་མྱོས་མྱོས་པོར་འགྱུར་རོ། །དེ་ནས་བཅོམ་ལྡན་འདས་ཀྱིས་གླང་པོ་
- 224 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆེའི་ ལྟ་ སྟངས་ ཀྱིས་ ཕྱོགས་ཐམས་ཅད་དུ་ཀུན་ཏུ་གཟིགས་ཏེ་གསང་བ་པའི་
བདག་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བ་པའི་བདག་
པོ། ཁྱོད་ཀྱིས་རྡོ་རྗེ་འདི་སའི་སྟེང་འདི་ནས་ཐེག་ཅིག །དེ་ནས་གསང་བ་པའི་
བདག་པོ་ལག་ན་རྡོ་རྗེས་དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ གཡོས་པར་བྱས་ནས། སའི་ སྟེང་ དེ་ནས་ རྡོ་ རྗེ་ དེ་ལག་ པ་ གཡོན་པས་
བླངས་ཏེ་སྟེང་གི་བར་སྣང་དུ་འཕངས་ནས། དེས་དེ་བར་སྣང་ལ་ལན་བདུན་
བསྐོར་ཏེ་ལག་པ་གཡས་པར་བཞག་གོ །དེ་མཐོང་བ་ན་ཐམས་ཅད་དང་ལྡན་
པའི་འཁོར་ངོ་མཚར་དུ་གྱུར་ཏེ། ཐལ་མོ་སྦྱར་ནས་གསང་བ་པའི་བདག་པོ་ལག་
ན་རྡོ་རྗེ་ལ་ཕྱག་འཚལ་ཏེ། འདི་ལྟར་རྡོ་རྗེ་འདི་འཆང་བས། གསང་བ་པའི་བདག་
པོ་ལག་ན་རྡོ་རྗེ་ཇི་ཙམ་དུ་སྟོབས་ཀྱི་ཤུགས་དང་ལྡན་པ་ནི་ངོ་མཚར་ཏོ། །བཅོམ་
ལྡན་འདས། སེམས་ཅན་ཐམས་ཅད་ཀྱང་འདི་ལྟ་བུའི་སྟོབས་དང་ལྡན་པར་གྱུར་
ཅིག་ཅེས་སྨྲས་སོ། །ཞེས་གསུངས་པ་ལྟར་རོ། །དཔལ་ཕྱག་ན་རྡོ་རྗེ་བསྐལ་པ་
བཟང་པོ་འདི་ལ་འབྱོན་པའི་སངས་རྒྱས་སྟོང་པོ་ཐམས་ཅད་ཀྱི་བསྟན་པ་སྲུང་བ་
པོ་དང་། བསྟན་པ་སྡུད་པ་པོར་མངའ་གསོལ་བ་ནི་གསང་བ་བསམ་གྱིས་མི་ཁྱབ་
པའི་མདོ་ལས། བསྐལ་བ་བཟང་པོ་འདི་ལ་འབྱོན་པའི་སངས་རྒྱས་སྟོང་པོ་འདི་
དག་འཁོར་ལོས་བསྒྱུར་བའི་རྒྱལ་པོ་ཡུལ་འཁོར་སྲུང་གི་སྲས་སུ་འཁྲུངས་པའི་ཚེ་
རང་རང་གིས་སངས་རྒྱས་ཀྱི་ཞིང་བཟུང་བ་ན་དང་པོ་འཁོར་བ་འཇིག་ནས་ཐ་མ་
མོས་པ་སྣང་མཛད་ཀྱི་བར་སྟོང་པོ་དེས་རང་རང་གི་ཞིང་བཟུང་ཞིང་སྨོན་ལམ་
བཏབ་ནས་བཙུན་མོ་མ་སྨད་མའི་པང་པ་ནས་རྫུས་ཏེ་སྐྱེས་པའི་ཁྱེའུ་ཆོས་སེམས་
ཀྱིས་བདག་ནི་ཁྱེད་ཅག་སྟོང་པོ་ཐམས་ཅད་ཀྱི་བསྟན་པ་བསྲུང་ཕྱིར་ལག་ན་རྡོ་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྗེར་གྱུར་ཏེ་བསྟན་པ་བསྲུང་བ་དང་། དེ་བཞིན་གཤེགས་པའི་གསང་བ་ཐམས་
ཅད་འཛིན་པ་དང་། སངས་རྒྱས་ཀྱི་ཆོས་ཐམས་ཅད་འཛིན་པར་གྱུར་ཅིག །ཅེས་
སྨོན་ལམ་བཏབ་ཅིང་དེ་ལྟར་དུ་འགྱུར་བར་གསུངས་པ་ལྟར་རོ། །དཔལ་ཕྱག་ན་
རྡོ་རྗེ་སངས་རྒྱས་ཐམས་ཅད་ཀྱི་བསྟན་པ་བསྲུང་བ་པོར་བྱིན་གྱིས་བརླབས་པ་ནི།
སྟོན་པས་ཕྱག་རྡོར་དབང་བསྐུར་བའི་རྒྱུད་གསུངས་པའི་ཚེ་ཕྱོགས་བཅུའི་སངས་
རྒྱས་ཐམས་ཅད་གཞལ་ཡས་ཁང་ཆེན་པོར་གདན་འཛོམས་ནས་རྒྱལ་བ་ཀུན་གྱི་
འཕྲིན་ལས་ནུས་པ་རྣམས་རྡོ་རྗེར་བྱིན་གྱིས་བརླབས་ནས་དཔལ་ཕྱག་ན་རྡོ་རྗེའི་
ཕྱག་ཏུ་གཏད་ཅིང་། དེའི་ཚེ་བཅོམ་ ལྡན་ འདས་ཤཱཀྱ་ཐུབ་ པས་ ཀྱང་ བྱང་ཆུབ་
སེམས་དཔའ་ལག་ན་རྡོ་རྗེ་ལ་བཀའ་སྩལ་པ། རིགས་ཀྱི་བུ། དེ་བཞིན་གཤེགས་
པ་ཐམས་ཅད་ ཀྱིས་དཀྱིལ་འཁོར་གྱི་འཁོར་ལོས་བསྒྱུར་བ་ཆེན་པོའི་རྡོ་ རྗེའི་
དཀྱིལ་འཁོར་ཆེན་པོར་ལག་ཏུ་རྡོ་རྗེ་དབང་བསྐུར་བས་ཁྱོད་དབང་བསྐུར་ཏོ། །
ཏིང་ངེ་འཛིན་བྱེ་བ་ཁྲག་ཁྲིག་བརྒྱ་སྟོང་དུ་མ་ལས་བྱས་པའི་རྡོ་རྗེ་ཁྱོད་ལ་བྱིན་
ནོ། །འཁོར་ལོས་བསྒྱུར་བའི་རྒྱལ་པོ་ཆེན་པོའི་རྡོ་རྗེས་ཁྱོད་བྱིན་གྱིས་བརླབས་
སོ། །རྡོ་རྗེའི་སྙིང་པོ་ཐམས་ཅད་ཁྱོད་ལ་བསྟན་ཏོ། །དེ་བཞིན་གཤེགས་པ་ཐམས་
ཅད་ཀྱིས་ཁྱོད་ལ་བསྟན་པ་ཐམས་ཅད་ཀྱི་དོན་བྱ་བ་དང་། བསྲུང་བར་གནང་ངོ༌།
ཁྱོད་ཀྱི་སྔོན་གྱི་སྨོན་ལམ་ཆེན་པོ་ཡོངས་སུ་རྫོགས་སོ། །རིགས་ཀྱི་བུ། རང་གི་རྫུ་
འཕྲུལ་གྱི་ཆོ་འཕྲུལ་ངེས་པར་སྟོན་ཅིག་ཅེས་ཕྱག་ན་རྡོ་རྗེ་སངས་རྒྱས་ཐམས་ཅད་
ཀྱིས་བསྟན་པ་བསྲུང་བ་པོ་དང་། བསྟན་པ་སྡུད་པ་པོར་བྱིན་གྱིས་བརླབ་ཚུལ་
རྒྱས་པར་གསུངས་པ་ལྟར་རོ། ། །
གསུམ་པ་དེའི་གྲོགས་རྣམས་ཀྱི་ཡོན་ཏན་བརྗོད་པ་ལ་གཉིས། གསང་
- 226 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བའི་བདག་པོས་སྟོན་པ་ཐུབ་པའི་དབང་པོ་ལ་མཚན་ཡང་དག་པར་བརྗོད་པའི་
རྒྱུད་འདི་གསུང་བར་གསོལ་བ་འདེབས་པའི་ཚེ་གྲོགས་ཇི་ཙམ་ཡོད་བསྟན་པ་
དང༌། དེ་དག་གི་ཡོན་ཏན་བརྗོད་པའོ། །དང་པོ་ནི། ཁྲོ་གཉེར་རིམ་པར་ལྡན་ལ་
སོགས། །ལག་ན་རྡོ་རྗེ་མཐའ་ཡས་པ། །ཞེས་གསུངས། དོན་ནི། དཔལ་ཕྱག་ན་
རྡོ་རྗེས་སྟོན་པ་ལ་རྒྱུད་འདི་གསུང་བར་གསོལ་བ་འདེབས་པའི་ཚེ་གྲོགས་སམ་
འཁོར་ཁྲོ་བོ་ཆེན་པོ་ཁྲོ་གཉེར་རིམ་པར་ལྡན་དང་། ཁྲོ་བོ་ཆེན་པོ་གཞན་གྱིས་མི་
ཐུབ་པ་སོགས་ཁྲོ་བོའི་དབང་པོ་ལྔ་བརྒྱ་དང་། ཁྲོ་བོའི་དབང་པོ་རེ་རེ་ལ་ཡང་
འཁོར་ཁྲོ་བོ་བརྒྱ་ཁྲག་མང་པོ་དང་བཅས་ཁྲོ་བོ་ལག་ན་རྡོ་རྗེ་ཐོགས་པ་མཐའ་
ཡས་པ་དང༌། འོག་ནས། སྣ་ཚོགས་གཞན་དང་ལྷན་ཅིག་ཏུ། །ཞེས་འབྱུང་བ་ལྟར་
ལྷ་དང་མི་དང་ལྷ་མ་ཡིན་དང༌། ཀླུ་དང་གནོད་སྦྱིན་དང་དྲི་ཟ་དང་གྲུལ་བུམ་ལ་
སོགས་པ་སྔགས་ཀྱི་དཀྱིལ་འཁོར་ཆེན་པོར་དབང་བསྐུར་བ་ཐོབ་པའི་གདུལ་བྱ་
བགྲང་བ་ལས་འདས་པ་དང་ལྷན་ཅིག་ཏུ་སྟོན་པ་ལ་ཞུས་སོ། ། །
གཉིས་ པ་ དེ་ དག་ གི་ ཡོན་ཏན་བརྗོད་ པ་ནི། དཔའ་བོ་ གདུལ་ དཀའ་
འདུལ་བ་པོ། །འཇིགས་སུ་རུང་དང་དཔའ་བྱད་ཅན། །རྡོ་རྗེ་རྩེ་མོ་རབ་འཕྲོ་བ། །
རང་གི་ལག་གིས་གསོར་བྱེད་པ། །སྙིང་རྗེ་ཆེ་དང་ཤེས་རབ་དང༌། །ཐབས་ཀྱིས་
འགྲོ་དོན་བྱེད་པའི་མཆོག །དགའ་མགུ་རངས་པའི་བསམ་པ་ཅན། ཁྲོ་བོའི་ལུས་
ཀྱི་གཟུགས་ལྡན་པ། །སངས་རྒྱས་འཕྲིན་ལས་བྱེད་ པའི་མགོན། །ལུས་བཏུད་
རྣམས་དང་ལྷན་ཅིག་ཏུ། །ཞེས་གསུངས། དོན་ནི། ཁྲོ་བོ་ཆེན་པོ་དེ་དག་ཡེ་ཤེས་
ཀྱི་སྟོབས་ཀྱིས་ཉོན་མོངས་པ་བཅོམ་ཞིང་བདུད་དང་ཕས་རྒོལ་གྱིས་བརྫི་བར་མི་
ནུས་པའི་དཔའ་བོ་ཆེན་པོ་ཤ་སྟག་ཡིན་པ་དང་། གདུལ་བྱའི་དོན་དུ་ཁྲོ་བོའི་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཟུགས་བསྟན་ཏེ་གདུལ་བྱ་མ་རུང་པ་གདུལ་དཀའ་བ་རྣམས་འདུལ་བ་པོ་ཡིན་
པ་དང༌། དྲག་པོའི་འཕྲིན་ལས་མཛད་ཕྱིར་སྐུ་ལ་སྦྲུལ་དང་རུས་པའི་རྒྱན་གྱིས་
བརྒྱན་ཅིང་དབུ་སྐྲ་ཁམ་སེར་གྱེན་དུ་འཛིངས་ལ་མེ་སྟག་འཕྲོ་བ་དང་། ཞལ་མཆེ་
བ་གཙིགས་ཤིང་བསྡིགས་པའི་གད་མོ་སྒྲོག་པ་སོགས་འཇིགས་སུ་རུང་བ་དང་།
དཔའ་བོའི་ཆ་བྱད་ཅན་རྡོ་རྗེ་རྩེ་མོ་ལྔ་པ་མེ་འོད་རབ་ཏུ་འཕྲོ་བ་རང་གི་ལག་གིས་
བཟུང་སྟེ་ཡང་དང་ཡང་དུ་གནམ་དུ་བཏེག་སྟེ་གསོར་བར་བྱེད་པ་དང་། མ་རུང་པ་
འདུལ་ཕྱིར་དྲག་པོའི་ལས་མཛད་པ་དེ་ཡང་ཞེ་སྡང་གི་བསམ་པ་ཅན་མིན་པར་
འགྲོ་བ་ཉམ་ཐག་པ་མ་བཟོད་པའི་སྙིང་རྗེ་ཆེ་བ་དང་། གནས་ལུགས་རྟོགས་པའི་
ཤེས་རབ་དང་ཐབས་མཁས་ཀྱིས་འགྲོ་བའི་དོན་བྱེད་པའི་མཆོག་ཏུ་གྱུར་པ་དང་།
རང་ཡལ་བར་དོར་ནས་འགྲོ་བའི་དོན་འབའ་ཞིག་བྱེད་པ་དང་། འགྲོ་བའི་དོན་
དང་བསྟན་པ་བསྲུང་བ་ལ་དགའ་ཞིང་མགུ་ལ་རངས་པའི་བསམ་པ་ཅན། གར་གྱི་
ཉམས་དགུ་དང་ལྡན་ཞིང་ཁྲོ་བོའི་ལུས་ཀྱི་གཟུགས་དང་ལྡན་པ་སངས་རྒྱས་ཀྱི་
འཕྲིན་ལས་འབའ་ཞིག་བྱེད་པ་མགོན་པོ་ཕྱག་ན་རྡོ་རྗེ་དང་སྤྱོད་པ་མཐུན་པར་
སྟོན་པ་ཐུབ་པའི་དབང་པོའི་སྤྱན་སྔར་ལུས་བཏུད་དེ་འདུད་པའི་ཚུལ་གྱིས་གནས་
པ་རྣམས་ཏེ་དེ་རྣམས་དང་དཔལ་ཕྱག་ན་རྡོ་རྗེ་ལྷན་ཅིག་ཏུ་གནས་སོ། ། །
བཞི་པ་གསང་བདག་འཁོར་བཅས་གྱིས་རྒྱུད་འདི་ཞུ་བའི་ཚེ་སྟོན་པ་ལ་
གུས་ འདུད་ ཇི་ ལྟར་ མཛད་ པ་ནི། དེ་ བཞིན་ གཤེགས་ པ་བཅོམ་ལྡན་འདས། །
རྫོགས་སངས་རྒྱས་ལ་ཕྱག་འཚལ་ནས། །ཐལ་མོ་སྦྱར་བར་བྱས་ནས་ནི། །སྤྱན་
སྔར་འདུག་སྟེ་འདི་སྐད་གསོལ། །ཞེས་གསུངས། དོན་ནི། གསང་བདག་ཕྱག་ན་
རྡོ་རྗེ་འཁོར་དང་བཅས་པས་སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་
- 228 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ལུས་ཐམས་ཅད་
ས་ལ་ཕབ་པའི་ཕྱག་འཚལ་ནས་མདུན་དུ་པུས་མོ་གཙུགས་ཐལ་མོ་སྦྱར་བར་བྱས་
ནས་སྤྱན་སྔར་འདུག་སྟེ་འོག་ནས་འབྱུང་བ་འདི་སྐད་དུ་གསོལ་བ་བཏབ་བོ། །
འདི་ནི་བླ་མ་ལྔ་བཅུ་པ་ལས། མདུན་དུ་དུལ་བ་འདུག་པ་དང་། །གོས་སོགས་
ཚུལ་ནི་བསྡམ་པ་དང་། །པུས་བཙུགས་ཐལ་མོ་སྦྱར་བྱས་ཏེ། །ཉན་སོགས་འདོད་
པས་ གསོལ་ གསུམ་ གདབ། །ཅེས་ གསུངས་ པ་ ལྟར། ཕྱི་ རབས་ ཀྱི་ གདུལ་ བྱ་
རྣམས་ལ་རྡོ་རྗེ་སློབ་དཔོན་ལ་གསང་སྔགས་ཀྱི་ཆོས་ཞུ་བའི་ཚེ་གུས་པ་ཆེན་པོ་
བྱས་ཏེ་ང་རྒྱལ་དང་ཁྱད་གསོད་ཀྱི་དབང་དུ་མ་སོང་བར་བླ་མའི་སྤྱན་སྔར་འདུག་
ཚུལ་འདི་ལྟར་བྱེད་དགོས་སོ་ཞེས་འདོམས་པའོ། །གཞུང་འདི་དག་ལ་ཟབ་ལམ་
རིམ་པ་གཉིས་ཀྱི་ཉམས་ལེན་ལ་སྦྱོར་བའི་ནང་བཤད་ཁྱད་པར་ཅན་ཡོད་པ་
རྣམས་ཀྱང་ཤེས་པར་བྱས་ལ་ཡིད་ཆེས་ཀྱི་དད་པ་སྐྱེས་པར་བྱའོ། །
ལྔ་པ་ཇི་ལྟར་ཞུས་པའི་ཚུལ་ལ་གསུམ། དགོས་པ་གང་གི་ཕྱིར་དུ་ཞུས་པ།
དོན་གང་ལས་བརྩམས་ཏེ་ཞུས་པ། རྒྱུད་འདི་གཟུང་བར་དམ་འཆའ་བའོ། །དང་
པོ་ ལ་ གཉིས། རང་དོན་གྱི་ དགོས་ པའི་ ཕྱིར་ དུ་ ཞུས་པ་དང༌། གཞན་དོན་ གྱི་
དགོས་པའི་ཕྱིར་དུ་ཞུས་པའོ། །དང་པོ་ནི། ཁྱབ་བདག་བདག་ལ་སྨན་པ་དང་། །
བདག་ དོན་ བདག་ ལ་ ཐུགས་ བརྩེའི་ ཕྱིར། །སྒྱུ་ འཕྲུལ་དྲྭ་ བས་ མངོན་ རྫོགས་
པའི། །བྱང་ ཆུབ་ ཅི་ ནས་ བདག་ ཐོབ་ མཛོད། །ཅེས་ གསུངས། དོན་ནི། གསང་
བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་ལ་ཁྱབ་བདག་ཅེས་བོས་ཏེ་
བདག་ལ་སྨན་པ་སྟེ་ཕན་པ་དང༌། བདག་གིས་མཁའ་ཁྱབ་ཀྱི་སེམས་ཅན་ཐམས་
ཅད་ཀྱི་དོན་བྱ་བར་འདོད་པ་ཇི་ལྟར་སྨོན་པ་ལྟར་འགྲུབ་པའི་ཕྱིར་བདག་ལ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཐུགས་བརྩེ་བར་དགོངས་ནས་སེམས་ཅན་ཐམས་ཅད་ཀྱི་དོན་དུ་སྒྱུ་འཕྲུལ་དྲྭ་བའི་
རྒྱུད་ལས་གསུངས་པའི་སྔགས་ཀྱི་ལམ་གྱི་རིམ་པས་མྱུར་བ་མྱུར་བར་མངོན་པར་
རྫོགས་པར་བྱང་ཆུབ་པ་བླ་ན་མེད་པའི་ཆོས་སྐུ་ཐོབ་པའི་ཕྱིར་དུ་བྱང་ཆུབ་དེ་ཐོབ་
པའི་ཐབས་དམ་པ་རྗེ་བཙུན་ འཇམ་དཔལ་དབྱངས་ཀྱི་དོན་དམ་པའི་མཚན་ཡང་
དག་པར་བརྗོད་པ་ཅི་ནས་ཀྱང་གསུང་བར་མཛོད་ཅེས་ཞུས་སོ། །འདི་ནི་རང་དོན་
ཆོས་སྐུ་དོན་གཉེར་གྱི་བསམ་པའི་སྒོ་ནས་ཞུས་པའོ། །སྟོན་པ་ཐུབ་པའི་དབང་པོ་
ལ་ཁྱབ་བདག་ཅེས་བརྗོད་པ་ནི་མཁའ་ཁྱབ་ཀྱི་སེམས་ཅན་རྣམས་གདུལ་བར་བྱ་
བའི་ཕྱིར་རིགས་ལྔས་བསྡུས་པའི་ཞི་བ་དང་ཁྲོ་བོའི་དཀྱིལ་འཁོར་མཁའ་ཁྱབ་ཏུ་
སྤོ་བ་ཐམས་ཅད་ཀྱི་བདག་པོ་ཡིན་པས་ཁྱབ་བདག་ཅེས་བརྗོད། ཡང་ན་མཁྱེན་
པས་ཤེས་བྱ་ཐམས་ཅད་ལ་ཁྱབ་ཅིང་ཐུགས་རྗེས་འགྲོ་བ་ཐམས་ཅད་ལ་ཁྱབ་པར་
མཛད་པ་པོ་ཡིན་པས་ན་ཁྱབ་བདག་ཅེས་བྱའོ། ། །
གཉིས་པ་གཞན་དོན་གྱི་དགོས་པའི་ཕྱིར་ཞུས་པ་ནི། ཉོན་མོངས་པས་ནི་
སེམས་དཀྲུགས་ཤིང་། །མི་ཤེས་འདམ་དུ་བྱིང་བ་ཡི། །སེམས་ཅན་ཀུན་ལ་སྨན་
པ་ དང༌། །བླ་ མེད་ འབྲས་ བུ་ ཐོབ་ བྱའི་ ཕྱིར། །ཞེས་ གསུངས། དོན་ནི། གསང་
བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་ལ་མཁའ་ཁྱབ་ཀྱི་སེམས་
ཅན་འདི་རྣམས་ཐོག་མ་མེད་པ་ནས་འདོད་ཆགས་ལ་སོགས་པའི་ཉོན་མོངས་པས་
སེམས་དཀྲུགས་ཏེ་རང་དབང་མེད་པར་ལས་བསགས་ནས་སྡུག་བསྔལ་བརྒྱུད་
མར་མྱོང་ཞིང་། ཤེས་བྱའི་གནས་ལུགས་ལ་རྨོངས་པའི་བག་ཆགས་མི་ཤེས་པ་
གཉིས་སྣང་འཁྲུལ་པའི་འདམ་དུ་བྱིང་སྟེ་རང་དབང་མེད་པའི་སེམས་ཅན་འདི་
ཀུན་ལ་སྨན་པ་སྟེ་འཕྲལ་དང་ཕུགས་སུ་ཕན་པ་དང༌། ལྷག་པར་སེམས་ཅན་འདི་
- 230 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
རྣམས་བྱང་ཆུབ་ལ་འགོད་པའི་ཕྱིར་འབྲས་བུ་བླ་ན་མེད་པ་རྫོགས་པའི་བྱང་ཆུབ་
མྱུར་དུ་ཐོབ་པར་བྱ་བའི་ཕྱིར་བྱང་ཆུབ་སྒྲུབ་པའི་མྱུར་ལམ་མཚན་ཡང་དག་པར་
བརྗོད་ པ་ གསུང་ དུ་ གསོལ་ ཞེས་ གསོལ་བ་ བཏབ་པའོ། །འདི་ ནི་ གཞན་ དོན་
གཟུགས་སྐུ་དོན་གཉེར་གྱི་སྒོ་ནས་ཞུས་པ་ཡིན་ལ། གཞུང་སྔ་ཕྱི་འདི་གཉིས་ཀྱི་
དོན་ ལ་ ལེགས་ པར་ དཔྱོད་ཤེས་ན་ རྗེ་ བཙུན་བྱམས་ པ་ མགོན་པོས། སེམས་
བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་བྱང་
ཆུབ་ཀྱི་སེམས་མཚན་ཉིད་ཚང་བ་ལ་གཞན་དོན་དོན་གཉེར་དང་བྱང་ཆུབ་དོན་
གཉེར་གཉིས་ཀ་དགོས་པར་གསུངས་ པའི་གནད་རྣམས་ལ་ངེས་པ་རྙེད་པར་
འགྱུར་ཞིང་གསང་སྔགས་བླ་མེད་ཀྱི་ལམ་ལ་སྒྲུབ་པ་སྙིང་པོར་བྱེད་པ་ལ་བྱང་ཆུབ་
ཀྱི་སེམས་རིན་པོ་ཆེ་ལམ་གྱི་སྲོག་ཏུ་དགོས་པའང་ཤེས་པར་གྱུར་རོ། ། །
གཉིས་པ་དོན་གང་ལས་བརྩམས་ཏེ་ཞུས་པ་ལ་བཞི། རྒྱུད་གསུངས་པ་པོ་
སྟོན་པ་ཐུབ་པའི་དབང་པོའི་ཡོན་ཏན་བརྗོད་པ། གང་ཞུ་བའི་ཆོས་ངོས་བཟུང་བ།
ཆོས་དེའི་ཆེ་བ་བརྗོད་པ། ཇི་ལྟར་ཞུས་ཚུལ་དངོས་སོ། །དང་པོ་ནི། རྫོགས་པའི་
སངས་རྒྱས་བཅོམ་ལྡན་འདས། །འགྲོ་བའི་བླ་མ་སྟོན་པ་པོ། །དམ་ཚིག་ཆེན་པོ་དེ་
ཉིད་མཁྱེན། །དབང་པོ་བསམ་པ་མཁྱེན་མཆོག་ གིས། །ཞེས་གསུངས། དོན་ནི།
སྟོན་པ་ཐུབ་པའི་དབང་པོ་ནི་དང་པོར་ བྱང་ཆུབ་མཆོག་ཏུ་ཐུགས་བསྐྱེད། བར་དུ་
བསྐལ་པ་གྲངས་མེད་གསུམ་དུ་ཚོགས་བསགས། མཐར་ཚོགས་གཉིས་མཐར་
ཕྱིན་ནས་འོག་མིན་དུ་ལོངས་སྤྱོད་རྫོགས་སྐུའི་གོ་འཕང་མངོན་དུ་མཛད་དེ་སྙིགས་
མའི་འགྲོ་བ་རྣམས་ཀྱི་མགོན་ཏུ་ཞིང་འདིར་བྱོན་ནས་སངས་རྒྱ་བའི་ཚུལ་བསྟན་
ཏེ་ཆོས་ཀྱི་འཁོར་ལོ་བསྐོར་བར་མཛད་པ་བསྟན་པ་འདིའི་བདག་པོ་རྫོགས་པའི་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སངས་རྒྱས་བཅོམ་ལྡན་འདས་ཤཱཀྱ་ཐུབ་པ་ཞེས་ས་གསུམ་ན་ཡོངས་སུ་གྲགས་པ་
ལྷ་དང་བཅས་པའི་འགྲོ་བའི་བླ་མ་ཁམས་གསུམ་འཁོར་བར་འཁྱམས་པའི་འགྲོ་
བ་རྣམས་ལ་མཐོ་རིས་དང་ཐར་པ་དང་ཐམས་ཅད་མཁྱེན་པའི་ལམ་སྟོན་པ་པོ།
ཁྱད་པར་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་སྒྲུབ་པའི་ཐབས་མཆོག་བླ་
མེད་རྡོ་རྗེ་ཐེག་པའི་ཉེ་ལམ་དབང་དམ་ཚིག་ལྷ་སྐུ་ཕྱག་རྒྱ་ཆེན་པོ་སོགས་རིམ་པ་
གཉིས་ཀྱི་དེ་ཉིད་མཁྱེན་ནས་གསུང་བ་པོ་མཁའ་ཁྱབ་ཀྱི་སེམས་ཅན་རྣམས་ཀྱི་
དབང་ པོ་ དང་ བསམ་ པ་ བག་ ལ་ ཉལ་ མཁྱེན་ནས་ རང་ རང་ གི་ སྐལ་བ་དང་
འཚམས་པར་ཆོས་གསུང་བར་མཛད་པ་སྟོན་པ་མཆོག་གིས་འཕགས་པ་འཇམ་
དཔལ་གྱི་མཚན་ཡང་དག་པར་བརྗོད་པ་བཤད་དུ་གསོལ་ཞེས་པའོ། །
གཉིས་པ་གང་ཞུ་བའི་ཆོས་ངོས་བཟུང་བ་ནི། བཅོམ་ལྡན་འདས་ཀྱི་ཡེ་
ཤེས་སྐུ། །གཙུག་ཏོར་ཆེན་པོ་ཚིག་གི་བདག །ཡེ་ཤེས་སྐུ་སྟེ་རང་བྱུང་བ། །འཇམ་
དཔལ་ཡེ་ཤེས་སེམས་དཔའ་ཡི། །མིང་ནི་ཡང་དག་བརྗོད་པའི་མཆོག །ཅེས་
གསུངས། དོན་ནི། འདིར་ གསང་ བདག་ འཁོར་ བཅས་ ཀྱིས་ སྟོན་ པ་ ཐུབ་ པའི་
དབང་པོ་ལ་གང་ཞུ་བར་བྱ་བའི་ཆོས་ནི་སངས་རྒྱས་བཅོམ་ལྡན་འདས་རྣམས་ཀྱི་
ཡེ་ཤེས་གཅིག་ཏུ་བསྡུས་པའི་སྐུ། སངས་རྒྱས་ཀྱི་གཙུག་ཏོར་ལྟར་ལྟ་དཀའ་ཞིང་
མཐོང་དཀའ་བ། ཐོས་ཤིང་མཐོང་ན་དོན་ཆེན་པོ་བྱེད་པ་ཚིག་གི་བདག་གམ་
བདག་གི་དབང་ཕྱུག་སྒྲ་རྟོག་གི་སྤྱོད་ཡུལ་ལས་འདས་པ་གཉིས་སུ་མེད་པའི་ཡེ་
ཤེས་རང་སྣང་གི་སྐུ། རང་བྱུང་སྟེ་རྡོ་རྗེའི་སྐུར་ཤར་བ་འཕགས་པ་འཇམ་དཔལ་
ཡེ་ཤེས་སེམས་དཔའི་མིང་སྟེ་དོན་དམ་པའི་མཚན་ཡང་དག་པར་བརྗོད་པའི་
མཆོག་འདིའོ། །གསུམ་པ་ཆོས་དེའི་ཆེ་བ་བརྗོད་པ་ནི། དོན་ཟབ་དོན་ནི་རྒྱ་ཆེ་
- 232 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཞིང་། །དོན་ཆེན་མཚུངས་མེད་རབ་ཞི་བ། །ཐོག་མ་བར་དང་མཐར་དགེ་བ། །
ཞེས་གསུངས། དོན་ནི། མཚན་ཡང་དག་པར་བརྗོད་པ་འདི་ནི། བརྗོད་བྱའི་དོན་
ཟབ་ཅིང་བརྗོད་བྱའི་དོན་རྒྱ་ཆེ་བ་སྟེ། མཚན་ཡང་དག་པར་བརྗོད་པའི་རྒྱུད་
འདིས། སྤྱིར་ཐེག་པ་གསུམ་གའི་ལམ་གྱི་གནད་རྣམས་སྟོན་ཞིང་། ཁྱད་པར་བླ་
མེད་རྡོ་རྗེ་ཐེག་པའི་གསང་བ་ཟབ་མོ་རྣམས་སྟོན་ལ། དེ་ཡང་ཕ་རྒྱུད་མ་རྒྱུད་
གཉིས་ཀའི་ལམ་གྱི་གནད་རྣམས་སྟོན་པས་དོན་ཤིན་ཏུ་རྒྱ་ཆེའོ། །མཚན་བརྗོད་
འདིའི་དོན་རྟོགས་ན་སངས་རྒྱས་ཀྱི་ཉེ་ལམ་རྙེད་པར་འགྱུར་བས་དོན་ཆེན་པོ་བླ་
ན་མེད་ པ་ཐོབ་ལ། རྒྱུད་ འདི་ རྒྱུད་ ཐམས་ ཅད་ ཀྱི་བདག་པོར་ གསུངས་ པས་
མཚུངས་པ་མེད་ཅིང་འཁོར་བར་འཆིང་བྱེད་ཉོན་མོངས་བག་ཆགས་དང་བཅས་པ་
རབ་ཏུ་ཞི་བར་བྱེད་པ་ཐོག་མཐའ་བར་གསུམ་དུ་དགེ་བ་སྟེ་རྒྱུད་འདི་ལ་ཡིད་ཆེས་
ཀྱི་དད་པ་ཆེན་པོས་བཟུང་ཞིང་ཁ་ཏོན་དུ་བྱས་ཏེ་ཞུགས་ན་མདོ་སྔགས་གཉིས་
ཀའི་ལམ་གྱི་གནད་ལ་གོ་བ་རྙེད་པར་འགྱུར་བས་ཐོག་མར་དགེ་བ་དང་། རྒྱུད་
འདིའི་དོན་ལ་ལེགས་པར་དཔྱད་ཅིང་བསམས་ན་ལམ་ཐུན་མོང་མིན་པ་ཟབ་
ལམ་རིམ་པ་གཉིས་ཀྱི་གནད་རྣམས་ལ་ངེས་པ་གཏིང་ཚུགས་པ་སྐྱེ་བས་བར་དུ་
དགེ་བ་དང་། ཇི་ལྟར་ངེས་པའི་དོན་རྣམས་ཡིད་ལ་འདྲིས་པར་བྱས་ན་བླ་མེད་
བྱང་ཆུབ་མྱུར་དུ་ཐོབ་པར་འགྱུར་བས་མཐའ་མར་དགེ་བའོ། །
བཞི་པ་ཇི་ལྟར་ཞུས་ཚུལ་དངོས་ནི། འདས་པའི་སངས་རྒྱས་རྣམས་ཀྱིས་
གསུངས། །མ་འོངས་རྣམས་ ཀྱང་ གསུང་ འགྱུར་ ལ། །ད་ ལྟར་ བྱུང་ བའི་ རྫོགས་
སངས་རྒྱས། །ཡང་དང་ཡང་དུ་གསུང་བ་གང་། །རྒྱུད་ཆེན་སྒྱུ་འཕྲུལ་དྲ་བ་ལས། །
རྡོ་རྗེ་འཆང་ཆེན་གསང་སྔགས་འཆང་། །དཔག་མེད་རྣམས་ཀྱི་བཀའ་བཞིན་དུ། །
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡
གླུར་ བླངས་ གང་ ལགས་ བཤད་ དུ་ གསོལ། །ཞེས་ གསུངས། དོན་ ནི། གསང་
བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་ལ་མཆོད་པ་ཚད་མེད་པས་
མཆོད་ཅིང་ཕྱག་བཙལ་ནས་མཁའ་ཁྱབ་ཀྱི་སེམས་ཅན་རྣམས་བླ་ན་མེད་པའི་བྱང་
ཆུབ་ལ་འགོད་པའི་ཆེད་དུ་རྒྱུད་འདི་གསུང་བར་གསོལ་བ་འདེབས་པའི་ཚེ་རང་
ཉིད་སྙིང་རྗེས་དབང་མེད་དུ་བསྐུལ་བ་ཡིན་ཚུལ་དང༌། སངས་རྒྱས་ཐམས་ཅད་
ལས་ སྟོན་པ་ཐུབ་པའི་དབང་པོ་ཉིད་ཞིང་འདིའི་འགྲོ་བ་རྣམས་ལ་ཐུགས་ རྗེ་
ཆེ་ཞེས་ཐུགས་རྗེ་བསྐལ་བ་དང་། ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་མཚན་
ཡང་དག་པར་བརྗོད་པ་འདི་ཡིན་ཚུལ་དང་། རྒྱུད་འདིའི་ཆེ་བ་རྣམས་བརྗོད་ནས་
རྒྱུད་འདི་ནི་སྔོན་འདས་པའི་སངས་རྒྱས་རྣམས་ཀྱིས་ཀྱང་གསུངས། མ་འོངས་
ཕན་འབྱོན་པར་འགྱུར་བའི་སངས་རྒྱས་རྣམས་ཀྱང་གསུང་བར་འགྱུར་ལ། ད་
ལྟར་ཕྱོགས་བཅུའི་ འཇིག་རྟེན་གྱི་ ཁམས་ན་བྱུང་བ་སྟེ་འཚོ་ཞིང་གཞེས་ པའི་
རྫོགས་པའི་སངས་རྒྱས་རྣམས་ཡང་དང་ཡང་དུ་གསུང་བ་གང་ཡིན་པ་རྒྱུད་ཆེན་སྒྱུ་
འཕྲུལ་དྲ་བ་ལས་རྡོ་རྗེ་འཆང་ཆེན་པོ་གསང་སྔགས་དང་རིག་སྔགས་འཆང་བ་
དཔག་ཏུ་མེད་པ་བརྗོད་ཀྱིས་མི་ལང་བ་རྣམས་ཀྱིས་སྟོན་པའི་བཀའ་བཞིན་དུ་
འཕགས་པ་འཇམ་དཔལ་གྱི་མཚན་གླུར་བླངས་པ་སྟེ་ཡང་དག་པར་བརྗོད་པ་གང་
ལགས་པ་དེ་རྩོད་ལྡན་ཚེ་ལོ་བརྒྱ་པའི་གདུལ་བྱ་འདི་རྣམས་ལ་བཤད་དུ་གསོལ་
ཞེས་གསོལ་བ་བཏབ་པའོ། །ཡང་ན་རྡོ་རྗེ་འཆང་ཆེན་པོ་གསང་སྔགས་འཆང་བ་
དཔག་ཏུ་མེད་པ་རྣམས་ཀྱི་བཀའ་བཞིན་དུ་མཚན་ཡང་དག་པར་བརྗོད་པ་དུས་
འདིར་སྟོན་པས་བཤད་དུ་གསོལ་ཞེས་བྱའོ། །གཞུང་འདིའི་ཚིག་རྐང་མཐའ་མ་
གཉིས་ལ་ལོ་ཆེན་རིན་ཆེན་བཟང་པོའི་འགྱུར་དེང་སང་ཡོངས་སུ་གྲགས་པའི་དཔེ་
- 234 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཕལ་མོ་ཆེར་ སྔར་ བཀོད་ པ་ལྟར་བྱུང་ཡང་། དཔེ་འགའ་ཞིག་ཏུ། དཔག་མེད་
རྣམས་ཀྱིས་དགྱེས་པ་ཡིས། །རབ་གསུངས་གང་ལེགས་བཤད་དུ་གསོལ། །ཞེས་
འབྱུང༌། དེ་ལྟར་ན་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་
དཔལ་སྒྱུ་འཕྲུལ་དྲྭ་བའི་དཀྱིལ་འཁོར་དུ་རྒྱལ་བ་ཐམས་ཅད་གདན་འཛོམ་ནས་
ཐུགས་དགྱེས་པ་ཆེན་པོས་རབ་ཏུ་གསུངས་པ་གང་ལེགས་པ་དེ་ལྟར་དུ་སྟོན་པ་
ཐུབ་པའི་དབང་པོས་སྙིགས་མའི་འགྲོ་བ་རྣམས་ལ་ཐུགས་བརྩེ་བས་བཤད་དུ་
གསོལ་ཞེས་ཞུས་པའོ། །
གསུམ་པ་རྒྱུད་འདི་གཟུང་བར་དམ་འཆའ་བ་ལ་གསུམ། རྒྱུད་ཀྱི་ཚིག་
དོན་མ་ལུས་པ་རང་གིས་གཟུང་བར་དམ་འཆའ་བ། སེམས་ཅན་རྣམས་ལ་རྒྱུད་
འདི་བཤད་དེ་སྤེལ་བར་དམ་འཆའ་བ། ཕྱི་རབས་ཀྱི་གདུལ་བྱ་རྣམས་ལ་བསླབ་
པའི་ཕྱིར་ཆོས་ཉན་པའི་ཀུན་སྤྱོད་དག་པར་མཛད་པའོ། །དང་པོ་ནི། མགོན་པོ་
རྫོགས་ སངས་ རྒྱས་ ཀུན་ གྱི། །གསང་འཛིན་ཅི་ནས་བདག་འགྱུར་ ཕྱིར། །ངེས་
པར་ འབྱུང་གི་བར་དུ་འདི། །བདག་གིས་བསམ་པ་བརྟན་པོས་བཟུང་། །ཞེས་
གསུངས། དོན་ནི། གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་
ལ་མཚན་ཡང་དག་པར་བརྗོད་པའི་རྒྱུད་གསུང་བར་གསོལ་བ་བཏབ་སྟེ། མགོན་
པོ། ཞེས་ཐུབ་པའི་དབང་པོ་ལ་བོས་ནས་རྫོགས་པའི་སངས་རྒྱས་ཀུན་གྱི་གསང་
བའི་ མཛོད་འཛིན་ པར་ སྔོན་ཡུན་ རིང་ པོ་ནས་དམ་བཅས་ཤིང་། སངས་ རྒྱས་
ཐམས་ཅད་ཀྱིས་དབང་བསྐུར་བ་ལྟར་བདག་གིས་ཅི་ནས་ཀྱང་སངས་རྒྱས་ཀུན་
གྱི་གསང་བའི་མཛོད་འཛིན་པར་ཁས་བླངས་པ་མཐར་ཕྱིན་པར་འགྱུར་བའི་ཕྱིར་
སེམས་ཅན་ཐམས་ཅད་བླ་མེད་རྡོ་རྗེ་ཐེག་པའི་ལམ་ལ་བརྟེན་ནས་བླ་ན་མེད་པ་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཡང་དག་པར་རྫོགས་པའི་བྱང་ཆུབ་ཏུ་ངེས་པར་འབྱུང་གི་བར་དུ་མཚན་ཡང་དག་
པར་བརྗོད་པའི་རྒྱུད་འདི་བདག་གིས་བསམ་པ་བརྟན་པོས་གཟུང་ངོ་ཞེས་དམ་
བཅས་སོ། །གཉིས་པ་སེམས་ཅན་རྣམས་ལ་རྒྱུད་འདི་བཤད་དེ་སྤེལ་བར་དམ་
འཆའ་བ་ནི། ཉོན་མོངས་མ་ལུས་བསལ་བ་དང༌། །མི་ཤེས་མ་ལུས་སྤང་བའི་
ཕྱིར། །བསམ་ པའི་ ཁྱད་པར་ ཇི་ བཞིན་དུ། །སེམས་ཅན་རྣམས་ ལ་བཤད་ པར་
འཚལ། །ཞེས་གསུངས། དོན་ནི། གསང་བདག་འཁོར་བཅས་ཀྱིས་སྟོན་པ་ཐུབ་
པའི་དབང་པོ་ལ་འདི་སྐད་དུ་སེམས་ཅན་རྣམས་ཁམས་གསུམ་གྱི་འཁོར་བར་
འཆིང་བྱེད་ཉོན་མོངས་པ་དུག་གསུམ་པོ་འདི་ཡིན་པས་ཉོན་མོངས་པ་དུག་གསུམ་
པོ་འདི་མ་ལུས་པར་བསལ་ནས་ཐར་པའི་གོ་འཕང་ལ་དཀྲི་བ་དང་། ཐམས་ཅད་
མཁྱེན་པ་ཐོབ་པ་ལ་བར་དུ་གཅོད་པའི་གེགས་མི་ཤེས་པ་སྟེ་མ་རིག་པའི་བག་
ཆགས་གཉིས་སྣང་འཁྲུལ་པ་མ་ལུས་པ་སྤང་བར་བྱ་བའི་ཕྱིར་དབང་པོ་དང་
བསམ་པའི་ཁྱད་པར་ཇི་བཞིན་དུ་ཁམས་གསུམ་གྱི་སེམས་ཅན་རྣམས་ལ་མཚན་
ཡང་དག་པར་བརྗོད་པའི་རྒྱུད་འདི་བཤད་པར་འཚལ་བ་སྟེ་བཤད་པར་བྱའོ་ཞེས་
དམ་བཅས་པའོ། །
གསུམ་པ་ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར་ཆོས་ཉན་པའི་
ཀུན་སྤྱོད་དག་པར་མཛད་པ་ནི། གསང་དབང་ལག་ན་རྡོ་རྗེ་ཡིས། །དེ་བཞིན་
གཤེགས་ལ་དེ་སྐད་དུ། །གསོལ་ནས་ཐལ་མོ་སྦྱར་བྱས་ཏེ། །ལུས་བཏུད་ནས་ནི་
སྤྱན་སྔར་འདུག །ཅེས་གསུངས། དོན་ནི། གསང་བའི་དབང་པོ་ལག་ན་རྡོ་རྗེས་
སྟོན་པ་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ལ་སྔར་བཤད་པ་ལ་
དེ་སྐད་དུ་གསོལ་བ་བཏབ་ནས་ཐལ་མོ་སྦྱར་བར་བྱས་ཏེ་ལུས་བཏུད་ནས་སྟོན་
- 236 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པའི་སྤྱན་སྔར་གུས་པ་དང་བཅས་ཏེ་འདུག་གོ །འདི་ནི་ཕྱི་རབས་ཀྱི་གདུལ་བྱ་
རྣམས་ལ་བསླབ་པར་བྱ་བ་སྟེ་དམ་པའི་ཆོས་ཉན་པའི་ཚེ་སེམས་ཉོན་མོངས་པའི་
དབང་དུ་མ་སོང་བར་ཆོས་ལ་དོན་གཉེར་གྱི་འདུན་པ་རྩེ་གཅིག་པ་དང་། བླ་མ་ལ་
ང་རྒྱལ་དང་ཁྱད་གསོད་དང་ཁེངས་པ་མེད་པར་བླ་མའི་མདུན་དུ་ལུས་བཏུད་ནས་
གུས་པར་ཐལ་མོ་སྦྱར་ཏེ་འདུག་པ་སོགས་ཀུན་སློང་ཀུན་སྤྱོད་རྣམ་པར་དག་པ་
འདི་ ལྟར་ དུ་ བྱ་ དགོས་ སོ་ཞེས་ འདོམས་ པའོ། །འཕགས་ པ་ འཇམ་ དཔལ་ གྱི་
མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་འཇམ་དཔལ་དབྱངས་ཀྱི་
བྱིན་རླབས་ཀྱི་ཆར་རྒྱུན་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས་ལེའུ་དང་
པོ་ཞུས་པའི་ལེའུ་བཤད་པའོ།། །། །
༈ རྒྱུད་འདི་ལ་ལེའུ་གཅོད་མཚམས་ལོ་ཆེན་གྱིས་བསྒྱུར་བ་ལ་མ་བྱུང་
ཞིང་། རིགས་ལྡན་པདྨ་དཀར་པོས་ལེའུའི་གཅོད་མཚམས་མཛད་ཅིང་གྲུབ་ཆེན་
གཞན་མང་པོས་ཀྱང་ལེའུའི་གཅོད་མཚམས་མཛད་ལ། ལེའུའི་གཅོད་མཚམས་
ལ་མི་མཐུན་པ་ཅི་རིགས་སྣང་ཡང་རིགས་ལྡན་པདྨ་དཀར་པོས་ལེའུ་བཅུ་བཞིར་
མཛད་པ་ཉིད་ཚད་མར་བྱ་སྟེ། བཅུ་བཞིར་མཛད་ཚུལ་ནི་དྲི་མེད་འོད་ལས་ཞུས་
པའི་ལེའུ། ལན་བཏབ་པའི་ལེའུ། རིགས་ལ་གཟིགས་ པའི་ལེའུ། སྒྱུ་འཕྲུལ་དྲྭ་
བས་མངོན་པར་བྱང་ཆུབ་པའི་ལེའུ། རིགས་དྲུག་པ་རྡོ་རྗེ་དབྱིངས་ཀྱི་སྒོ་ནས་
བསྟོད་པའི་ལེལུ། ཤིན་ཏུ་རྣམ་པར་དག་པ་ཆོས་ཀྱི་དབྱིངས་ཀྱི་ལེའུ། མེ་ལོང་ལྟ་
བུའི་ཡེ་ཤེས་ཀྱི་ལེའུ། སོ་སོར་ཀུན་ཏུ་རྟོག་པའི་ཡེ་ཤེས་ཀྱི་ལེའུ མཉམ་ཉིད་ཡེ་
ཤེས་ཀྱི་ལེའུ བྱ་གྲུབ་ཡེ་ཤེས་ཀྱི་ལེའུ། དེ་བཞིན་གཤེགས་པ་ལྔ་ལ་ཡེ་ཤེས་ཀྱི་
བསྟོད་པའི་ལེའུ ཕན་ཡོན་གྱི་ལེའུ། སྔགས་ཀྱི་ལེའུ། རྗེས་སུ་ཡི་རང་བའི་ལེའུ་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྟེ་བཅུ་བཞིར་གསུངས་སོ། །ལེའུ་བཅུ་བཞི་པོ་དེ་དག་རྒྱུད་ཀྱི་ཚིག་དང་སྦྱར་ཏེ་
ངོས་འཛིན་པ་ནི་དྲི་མེད་འོད་ལས། དེ་བཞིན་དུ་མཚན་ཡང་དག་པར་བརྗོད་པར་
བཅོམ་ལྡན་འདས་རྡོ་རྗེ་སེམས་དཔའ། མཆོག་ཏུ་མི་འགྱུར་བའི་ཡེ་ཤེས་སངས་
རྒྱས་དང་བྱང་ཆུབ་སེམས་དཔའ་རྣམས་ཀྱི་སྙིང་པོར་གྱུར་པ། དེ་བཞིན་གཤེགས་
པས་ཚིགས་སུ་བཅད་པ་བརྒྱ་དྲུག་ཅུ་རྩ་གཉིས་སུ་བསྟན་པ་ལ། དེ་ནས་དཔལ་
ལྡན་རྡོ་ རྗེ་ འཆང་། །ཞེས་པ་ལ་སོགས་ པ་ནས། ལུས་བཏུད་ནས་ནི་སྤྱན་སྔར་
འདུག །ཅེས་ བྱ་ བའི་བར་ གྱི་ཚིགས་སུ་བཅད་པ་བཅུ་དྲུག་གིས་ཞུ་བ་བསྟན་
པའོ། །དེ་ནས་བཅོམ་ལྡན་ཤཱཀྱ་ཐུབ། །ཅེས་བྱ་བ་ནས། བཅོམ་ལྡན་དེ་ནི་ལེགས་
ཞེས་གསོལ། །ཞེས་ བྱ་བའི་བར་གྱི་ཚིགས་སུ་བཅད་པ་དྲུག་གིས་ལན་བཏབ་
པའོ། །དེ་ནས་བཅོམ་ལྡན་ཤཱཀྱ་ཐུབ། །ཅེས་བྱ་བ་ནས། རིགས་ཆེན་གཙུག་ཏོར་
ཆེར་གཟིགས་ནས། །ཞེས་བྱ་བའི་བར་གྱི་ཚིགས་སུ་བཅད་པ་གཉིས་ཀྱིས་རིགས་
དྲུག་ལ་གཟིགས་པ་བསྟན། གསང་སྔགས་རྒྱལ་པོ་དྲུག་ལྡན་ཞིང་། །ཞེས་བྱ་བ་ལ་
སོགས་པ་ནས། ཨ་ར་པ་ཙ་ན་ཡ་ཏེ་ན་མ་ཞེས་བྱ་བའི་བར་གྱི་ཚིགས་སུ་བཅད་པ་
གསུམ་གྱིས་སྒྱུ་འཕྲུལ་དྲྭ་བས་མངོན་པར་བྱང་ཆུབ་པའི་རིམ་པ་བསྟན། འདི་ལྟར་
སངས་ རྒྱས་ བཅོམ་ ལྡན་ འདས། །ཞེས་ བྱ་ བ་ནས། ཐེག་ པ་ ཆེན་ པོའི་ ཚུལ་ གྱི་
མཆོག །ཅེས་བྱ་བའི་བར་གྱི་ཚིགས་སུ་བཅད་པ་བཅུ་བཞིས་རྡོ་རྗེ་དབྱིངས་ཀྱི་
དཀྱིལ་འཁོར་ཆེན་པོའི་བསྟོད་པ་གསུངས་སོ། །སངས་རྒྱས་རྣམ་པར་སྣང་མཛད་
ཆེ། །ཞེས་བྱ་བ་ལ་སོགས་པ་ནས། རྡོ་རྗེ་ལྕགས་ཀྱུ་ཞགས་པ་ཆེ། །ཞེས་བྱ་བའི་
བར་གྱི་ཚིགས་སུ་བཅད་པ་རྐང་པ་གཅིག་གིས་མ་ཆོག་པ་ཉི་ཤུ་རྩ་ལྔས་ཤིན་ཏུ་
རྣམ་པར་དག་པ་ཆོས་ཀྱི་དབྱིངས་ཀྱི་བསྟོད་པ་བསྟན་ཏོ། །རྡོ་རྗེ་འཇིགས་བྱེད་
བྱ
- 238 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཇིགས་ པར་ བྱེད། །ཅེས་ བྱ་ བ་ལ་སོགས་ པ་ནས། སྒྲ་དང་ལྡན་པ་རྣམས་ ཀྱི་
མཆོག །ཅེས་ བྱ་བའི་བར་ རྐང་ པ་ གཅིག་ གིས་ ལྷག་པའི་ཚིགས་སུ་བཅད་པ་
བཅུས་མེ་ལོང་ལྟ་བུའི་ཡེ་ཤེས་ཀྱི་བསྟོད་པ་བསྟན་ཏོ། །ཡང་དག་བདག་མེད་དེ་
བཞིན་ཉིད། །ཅེས་བྱ་བ་ལ་སོགས་པ་ནས། ཡེ་ཤེས་མེ་ལྕེ་འོད་རབ་གསལ། །
ཞེས་བྱ་བའི་བར་གྱི་ཚིགས་སུ་བཅད་པ་བཞི་བཅུ་རྩ་གཉིས་ཀྱིས་སོ་སོར་ཀུན་ཏུ་
རྟོག་པའི་ཡེ་ཤེས་ལ་བསྟོད་པ་བསྟན་ཏོ། །འདོད་པའི་དོན་གྲུབ་དམ་པ་སྟེ། །ཞེས་
བྱ་བ་ལ་སོགས་པ་ནས། ནོར་བུ་ཆེན་པོ་རིན་ཆེན་ཏོག །ཅེས་བྱ་བའི་བར་གྱི་
ཚིགས་སུ་བཅད་པ་ཉི་ཤུ་རྩ་བཞིས་མཉམ་ཉིད་ཀྱི་ཡེ་ཤེས་ལ་བསྟོད་པ་བསྟན་
ཏོ། །སངས་རྒྱས་ཀུན་གྱི་རྟོགས་ བྱ་བ། །ཞེས་ བྱ་བ་ལ་སོགས་ པ་ནས། འཇམ་
དཔལ་དཔལ་དང་ལྡན་པའི་མཆོག །ཅེས་བྱ་བའི་བར་གྱི་ཚིགས་སུ་བཅད་པ་བཅོ་
ལྔས་བྱ་བ་ནན་ཏན་གྱི་ཡེ་ཤེས་ལ་བསྟོད་པ་བསྟན་ཏོ། །མཆོག་སྦྱིན་རྡོ་རྗེ་མཆོག་
ཁྱོད་འདུད། །ཅེས་བྱ་བ་ལ་སོགས་པ་ནས། ཡེ་ཤེས་སྐུ་ཉིད་ཁྱོད་ལ་འདུད། །ཅེས་
བྱ་བའི་བར་གྱི་ཚིགས་སུ་བཅད་པ་ལྔས་དེ་བཞིན་གཤེགས་པ་ལྔ་ལ་ཡེ་ཤེས་ཀྱི་
བསྟོད་པ་བསྟན་ཏོ། །ལག་ན་རྡོ་རྗེ་རྡོ་རྗེ་འཆང་། །ཞེས་བྱ་བ་ལ་སོགས་པ་ནས།
ཕྱོགས་བཅུར་དམ་པའི་ཆོས་ཀྱི་རྔ་སྒྲ་ཆེན་པོ་རྒྱུན་མི་ཆད་པར་སྒྲོགས་པའི་ཆོས་ཀྱི་
རྒྱལ་པོར་འགྱུར་རོའི་བར་གྱིས་ཕན་ཡོན་བསྟན་ཏོ། །ཨོཾ་སརྦ་དྷམ། ཞེས་བྱ་བ་ལ་
སོགས་པ་ནས། ཛྷཱ་ན་གནྡྷ་ཨཱ་ཞེས་བྱ་བ་ལ་སོགས་པའི་བར་གྱིས་སྔགས་ཀྱི་ལེའུ་
བསྟན་ཏོ། །དེ་ ནས་ དཔལ་ལྡན་རྡོ་རྗེ་འཆང་། །ཞེས་ བྱ་བ་ལ་སོགས་ པ་ནས།
རྫོགས་པའི་སངས་རྒྱས་ཀུན་གྱིས་བཤད། །ཅེས་པའི་བར་གྱིས་རྗེས་སུ་ཡི་རང་བ་
བསྟན་ཏོ། །ཞེས་གསལ་བར་གསུངས་སོ། །དེ་ནས་དཔལ་ལྡན་རྡོ་རྗེ་འཆང་། །
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཞེས་པ་ནས། ལུས་བཏུད་ནས་ནི་སྤྱན་སྔར་འདུག །ཅེས་པའི་བར་གྱི་རྒྱུད་ཚིག་དེ་
དག་ལ་དྲང་དོན་ཐུན་མོང་བ་རེ་དང་ངེས་དོན་རེ་ཡོད་ཅིང་སྔར་ཅུང་ཟད་ཅིག་
བརྗོད་ཟིན་པ་ལྟར་དང༌། མ་བརྗོད་པའི་ལྷག་མ་རྒྱུད་ཚིག་རྣམས་ཀྱི་ངེས་དོན་
ཁྱད་པར་ཅན་རྣམས་ཞིབ་ཏུ་ཤེས་པར་འདོད་ན་དྲི་མེད་འོད་དང་། བདུད་ རྩི་
ཐིགས་པ་སོགས་གྲུབ་ཆེན་གྱི་གཞུང་རྣམས་དང་། གྲུབ་ཆེན་གྱི་གཞུང་དེ་དག་གི་
དོན་བསྡུས་ནས་རྡོ་རྗེའི་རྣལ་འབྱོར་གྱི་དེ་ཁོ་ན་ཉིད་སྣང་བར་བྱེད་པའི་ཉི་མ་ཆེན་
པོ་རྣམས་ལས་ཤེས་པར་བྱའོ། །
གཉིས་པ་སྟོན་པ་ཐུབ་པའི་དབང་པོས་མཚན་ཡང་དག་པར་བརྗོད་པའི་
རྒྱུད་ གསུང་བར་ཞལ་གྱིས་བཞེས་པ་ལ་ལྔ། རྒྱུད་འདི་གསུང་བ་པོ་བསྟན་པ་
འདིའི་བདག་པོ་སྟོན་པ་ཐུབ་པའི་དབང་པོ་ཉིད་ཡིན་པར་བསྟན་པ། སྟོན་པས་
རྒྱུད་འདི་གསུང་བ་ལ་ཕྱོགས་པའི་ཚེ་ཆོ་འཕྲུལ་ ཇི་ ལྟར་མཛད་པ། སྟོན་པས་
གསང་བདག་ལ་ལེགས་སོ་བརྗོད་ནས་མཚན་ཡང་དག་པར་བརྗོད་པའི་རྒྱུད་
གསུང་བར་ཞལ་གྱིས་བཞེས་པ། ཕྱི་རབས་ཀྱི་གདུལ་བྱ་རྣམས་ལ་བསླབ་པའི་
ཕྱིར་ཆོས་ཉན་པའི་སྣོད་རུང་དུ་བྱ་བར་གདམས་པ། སྟོན་པས་རྒྱུད་གསུང་བར་
ཞལ་གྱིས་བཞེས་པ་ལ་གསང་བདག་གིས་ལེགས་སོ་ཞུས་པའོ། །དང་པོ་ནི། དེ་
ནས་བཅོམ་ལྡན་ཤཱཀྱ་ཐུབ། །རྫོགས་པའི་སངས་རྒྱས་རྐང་གཉིས་མཆོག །ཅེས་
གསུངས། དོན་ནི། གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་
ལ་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་བཤད་དུ་གསོལ་
ཞེས་གསོལ་བ་བཏབ་པའི་རྗེས་དེ་མ་ཐག་ནས་སྟོན་པ་ཐུབ་པའི་དབང་པོས་རྒྱུད་
འདི་གསུང་བར་ཞལ་གྱིས་བཞེས་ཤིང་། རྒྱུད་འདི་གསུང་བ་པོ་དེ་ཡང་ སངས་
- 240 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྒྱས་གཞན་དང་གཞན་དག་མིན་གྱི་རྩོད་ལྡན་སྙིགས་མའི་འགྲོ་བ་རྣམས་ལ་
ཐུགས་བརྩེ་བས་ཞིང་འདིར་བསམ་བཞིན་དུ་བྱོན་པའི་སྟོན་པ་བཅོམ་ལྡན་འདས་
ཤཱཀྱ་ཐུབ་པ་ཐུགས་རྗེ་ཅན་དེ་ཉིད་ཡིན་ལ། དེ་ཡང་དང་པོར་ཐུགས་བསྐྱེད་པ་
ནས་བཟུང་སྐད་ཅིག་ཀྱང་བར་མ་ཆད་པར་བསྐལ་བ་ཆེན་པོ་གྲངས་མེད་པ་
གསུམ་གྱི་བར་ཚོགས་བསགས་ཏེ། ས་བཅུ་རིམ་གྱིས་བགྲོད་ནས་མཐར་རྡོ་རྗེ་ལྟ་
བུའི་ཏིང་ངེ་འཛིན་གྱིས་གཉིས་སྣང་འཁྲུལ་པའི་བག་ཆགས་མ་ལུས་པར་བཅོམ་
ནས་མངོན་པར་ རྫོགས་ པར་ སངས་རྒྱས་ཏེ་རྐང་ གཉིས་ལྷ་དང་མི་རྣམས་ ཀྱི་
མཆོག་ཞིང་འདིའི་གདུལ་བྱ་རྣམས་ལ་ཆོས་ཀྱི་འཁོར་ལོ་བསྐོར་བར་མཛད་པ་པོ་
དེ་ཡིན་ནོ་ཞེས་པའོ། །བཅོམ་ལྡན་ཞེས་པ་ནི་ཐུབ་པས་ཚོགས་གཉིས་མཐར་ཕྱིན་
ནས་བདུད་བཞི་མ་ལུས་པར་བཅོམ་ཞིང་། དབང་ཕྱུག་དང་ནི་གཟུགས་བཟང་
དང༌། །དཔལ་དང་གྲགས་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་
སྟེ། །དྲུག་པོ་རྣམས་ལ་སྐལ་ཞེས་བྱ། །ཞེས་གསུངས་པ་ལྟར་གྱི་ཡོན་ཏན་དྲུག་
དང༌། དབང་ བཅུ་དང༌། སྟོབས་ བཅུ་ ལ་ སོགས་ པའི་ སངས་ རྒྱས་ ཀྱི་ཡོན་ཏན་
ཐམས་ཅད་དང་ལྡན་པས་ན་བཅོམ་ལྡན་ཞེས་བྱའོ། །ཤཱཀྱ་ཐུབ་པ་ཞེས་པ་ནི་ཐུབ་
པའི་དབང་པོ་སྔོན་རྒྱལ་སྲས་ཀྱི་སྤྱོད་པ་ལ་བསླབ་པའི་ཚེ་བྲམ་ཟེ་སྤྲིན་ཞེས་བྱ་
བར་གྱུར་པ་ན་དེ་བཞིན་གཤེགས་པ་མར་མེ་མཛད་ཀྱིས་རིགས་ཀྱི་བུ་ཁྱོད་མ་
འོངས་པ་ན་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་ཞེས་ལུང་བསྟན་ཅིང་།
རྒྱལ་བ་འོད་སྲུང་གི་བསྟན་པ་ལ་བྲམ་ཟེའི་ཁྱེའུ་བླ་མར་གྱུར་པའི་ཚེ་རྒྱལ་བ་འོད་
སྲུང་གིས་བྲམ་ཟེའི་ཁྱེའུ་ཁྱོད་ང་འདས་པའི་འོག་ཏུ་ཚེ་ལོ་བརྒྱ་པའི་དུས་སུ་སྟོན་པ་
ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན། གཞན་ཡང་རྒྱལ་བ་བགྲང་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བ་ལས་འདས་པས་མཚན་འདི་ལྟར་དུ་འབྱུང་བ་ལུང་བསྟན་ལ། ཐ་མལ་པ་རྣམས་
ལ་མཚན་འདི་ལྟར་དུ་གྲགས་པ་ནི། སྟོན་པ་ཡུམ་གྱི་ལྷུམས་སུ་ཞུགས་ནས་སྐུ་
བལྟམས་པའི་དུས་ལ་འབབས་པ་ན་ལྷ་མོ་སྒྱུ་འཕྲུལ་མ་ལུམ་བིའི་ཚལ་དུ་བྱོན་
ནས་ལྷ་རྣམས་ཀྱིས་མཆོད་བཞིན་དུ་སྐུ་བལྟམས། དེ་ནས་ཡུལ་ཆོས་ཀྱི་ལྷ་མཆོད་
དུ་འབྱོན་དགོས་པར་བསྐུལ་བ་ན། སྟོན་པས་ལྷ་ཁང་དུ་གཤེགས་པ་ན་ཚངས་པ་
དང༌། དབང་ཕྱུག་དང་། ཁྱབ་འཇུག་ལ་སོགས་པའི་ལྷའི་གཟུགས་དེ་དག་རང་
དབང་མེད་པར་སྟོན་པའི་དྲུང་དུ་ཚུར་འོངས་ནས་ཞབས་ལ་མགོ་བོ་བཏུད་པ་ན་ལྷ་
མི་ཐམས་ཅད་ཀྱིས་ཨ་ལ་ལ་ཞེས་ངོ་མཚར་བའི་ཚིག་བརྗོད་ཅིང་འདི་ནི་ལྷའི་ཡང་
ལྷའོ་ཞེས་བསྔགས་པས་ལྷའི་ལྷ་ཞེས་མཚན་དུ་གྲགས། དེ་ནས་ཕོ་བྲང་དུ་འབྱོན་
པའི་ཚེ་ཤཱཀྱ་རྒན་པོ་སྟོབས་དང་དབང་ཕྱུག་གིས་དྲེགས་པ་རྣམས་དང་། མཁས་
པའི་ཡོན་ཏན་གྱིས་དྲེགས་པ་རྣམས་སྟོན་པའི་སྐུ་མཐོང་མ་ཐག་ཏུ་སེང་གེའི་དྲུང་
དུ་ཝ་སྐྱེས་ལྟར་གཟི་བརྗིད་མ་བཟོད་པར་ཞུམ་ཞུམ་པོར་གྱུར་པ་ན། དེའི་ཚེ་མི་
ཐམས་ཅད་ཀྱིས་འདི་ལྟར་དབང་ཕྱུག་དང་ཡོན་ཏན་གྱིས་དྲེགས་པའི་ཤཱཀྱ་རྒན་པོ་
འདི་དག་ཐམས་ཅད་ཟིལ་གྱིས་མནན་པས་འདི་ནི་ཤཱཀྱ་ཐུབ་པའོ་ཞེས་མཚན་དུ་
གྲགས་སོ། །འདིར་ཤཱཀྱ་ཞེས་སྨོས་པ་ནི་རིགས་ཀྱི་ཆེ་བ་བརྗོད་པ་སྟེ་འཇིག་རྟེན་
ཆགས་ནས་རྒྱལ་པོ་ཐོག་མར་བྱུང་བ་ནི་མང་པོས་བཀུར་བའི་རྒྱལ་པོ་ཡིན་ཞིང་།
རྒྱས་པོ་མང་པོས་བཀུར་བ་ནས་བཟུང་རྒྱལ་རིགས་ཀྱི་རྒྱུད་དྲི་མ་མེད་པ་ནི་ཤཱཀྱའི་
རྒྱལ་པོ་ཟས་གཙང་མ་ཡིན་ལ། སྟོན་པ་འདི་རྒྱལ་པོ་ཟས་གཙང་གི་སྲས་སུ་
འཁྲུངས་པ་ན་མང་བཀུར་རྒྱལ་པོའི་རྒྱལ་ རྒྱུད་དྲི་མ་མེད་པ་ཤཱཀྱའི་རིགས་སུ་
འཁྲུངས་སོ་ཞེས་ཆེ་བ་བརྗོད་པའོ། །ཐུབ་པ་ཞེས་པ་ནི་ཐུགས་ཀྱི་ཡོན་ཏན་གྱི་ཆེ་
- 242 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བ་སྟེ། འདི་ལ་སྟོན་པས་མཁྱེན་པའི་སྟོབས་ ཀྱིས་ཉོན་མོངས་བག་ཆགས་དང་
བཅས་པ་སྤངས་ཤིང་བདུད་སྡེ་དཔུང་དང་བཅས་འཇོམས་པར་མཛད་པས་ན་ཕྱི་
ནང་གི་ཉེར་འཚེ་དེ་དག་ཐུབ་བོ་ཞེས་པའོ། །འདི་ལ་འཇིག་རྟེན་དབང་ཕྱུག་པདྨ་
དཀར་པོས། ཐུབ་པས་རྒྱུད་འདི་གསུང་བའི་ཚེ་ཆོ་འཕྲུལ་རྣམ་པ་གསུམ་ལས་
ཐུགས་ཀྱི་ཆོ་འཕྲུལ་ནི་ཐུབ་པ་ཞེས་པས་བསྟན་གསུངས་སོ། །རྐང་གཉིས་མཆོག་
ཅེས་པ་ལ་སློབ་དཔོན་འཇམ་དཔལ་གྲགས་པས་མཆོག་ཏུ་གྱུར་པ་ལྔའི་བཤད་པ་
མཛད་དེ། ལྔ་ནི། སྐུ་མཆོག་ཏུ་གྱུར་པ། གསུང་མཆོག་ཏུ་གྱུར་པ། ཐུགས་མཆོག་
ཏུ་གྱུར་པ། ཡོན་ཏན་མཆོག་ཏུ་གྱུར་པ། འཕྲིན་ལས་མཆོག་ཏུ་གྱུར་པ་ལྔའོ། །དེ་
ལ་སྐུ་མཆོག་ཏུ་གྱུར་པ་ནི་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་
པོ་བརྒྱད་ཅུས་སྤྲས་པ་ལྟ་བས་ཆོག་མི་ཤེས་པ་མཐོང་ན་མི་མཐུན་པ་མེད་པ་ལྷ་
དང་མི་ཐམས་ཅད་ཀྱི་ནང་ན་མཚུངས་པ་མེད་པ་མཆོག་ཏུ་གྱུར་པའོ། །གསུང་
མཆོག་ཏུ་གྱུར་པ་ནི་ཡན་ལག་དྲུག་ཅུའི་དབྱངས་དང་ལྡན་པ་འགྲོ་བ་རིགས་དྲུག་
པོ་ཐམས་ཅད་ལ་རང་རང་གི་སྐད་དུ་ཆོས་སྟོན་པར་ནུས་པ་ལྷ་དང་མི་ཐམས་ཅད་
ཀྱི་ནང་ན་མཚུངས་པ་མེད་པའི་གསུང་མཆོག་ཏུ་གྱུར་པའོ། །ཐུགས་མཆོག་ཏུ་གྱུར་
པ་ནི་ཤེས་བྱ་ཐམས་ཅད་མངོན་སུམ་དུ་མཁྱེན་པ་སུས་ཀྱང་འགྲན་དུ་མེད་པ་
མཆོག་ཏུ་གྱུར་པའོ། །ཡོན་ཏན་མཆོག་ཏུ་གྱུར་པ་ནི་སངས་རྒྱས་ཀྱི་ཡོན་ཏན་ནམ་
མཁའ་དང་མཉམ་པ་བརྙེས་ཤིང་ནམ་ཡང་ཆད་པ་མེད་པའི་མཆོག་ཏུ་གྱུར་པའོ། །
འཕྲིན་ལས་མཆོག་ཏུ་གྱུར་པ་ནི་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་
སྐལ་བ་དང་འཚམ་པར་དོན་མཛད་པ་ལ་ནམ་ཡང་ཐོགས་པ་མེད་པའི་མཆོག་ཏུ་
གྱུར་པའོ། །
- 243-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཉིས་པ་སྟོན་པས་རྒྱུད་འདི་གསུང་བ་ལ་ཕྱོགས་པའི་ཚེ་ཆོ་འཕྲུལ་ཇི་
ལྟར་མཛད་པ་ལ་གཉིས། སྐུའི་ཆོ་འཕྲུལ་དང་། གསུང་གི་ཆོ་འཕྲུལ་ལོ། །དང་པོ་
ནི། ཉིད་ཀྱི་ཞལ་ནས་ལྗགས་བཟང་བ། །རིང་ཞིང་ཡངས་པ་བརྐྱངས་མཛད་དེ། །
འཇིག་རྟེན་གསུམ་པོ་སྣང་བྱེད་ཅིང་། །བདུད་བཞིའི་དགྲ་རྣམས་འདུལ་བྱེད་པ། །
སེམས་ཅན་རྣམས་ཀྱི་ངན་སོང་གསུམ། །སྦྱོང་བར་བྱེད་པའི་འཛུམ་བསྟན་ནས། །
ཞེས་གསུངས། དོན་ནི། སྟོན་པ་ཐུབ་པའི་དབང་པོས་མཚན་ཡང་དག་པར་བརྗོད་
པའི་རྒྱུད་འདི་གསུང་བ་ལ་ཕྱོགས་པའི་ཚེ་གསང་བདག་ཕྱག་ན་རྡོ་རྗེས་ཇི་ལྟར་
གསོལ་བ་བཏབ་པ་ལྟར་འགྲོ་བ་མཐའ་ཡས་པ་ལ་ཕན་པ་རྒྱ་ཆེན་པོ་འབྱུང་བར་
གཟིགས་ནས་ཐུགས་དགྱེས་པ་ཆེན་པོས་གསུང་བར་བཞེད་པ་ན་དེའི་སྔ་ལྟས་སུ་
ཐུབ་པའི་དབང་པོ་ཉིད་ཀྱི་ཞལ་ནས་ལྗགས་པདྨའི་འདབ་མ་ལྟར་འཇམ་ཞིང་
བཟང་བ་རིང་ཞིང་ཡངས་པ་བརྐྱངས་ནས་ སྟོན་ པར་མཛད་དེ་ཞལ་འཛུམ་པ་
མཛད་དོ། །དེའི་ཚེ་ཞལ་གྱི་སྒོ་ནས་འོད་ཟེར་ཁ་དོག་སྣ་ཚོགས་པ་ཐོན་ཏེ་ས་འོག་
ས་སྟེང་ས་བླའི་འཇིག་རྟེན་གསུམ་པོ་ཀུན་ནས་སྣང་བར་བྱེད་ཅིང་འཕྲོ་བ་རྣམས་
མཐོ་རིས་དང་ཐར་པར་བགྲོད་པ་ལ་གེགས་བྱེད་པའི་བདུད་བཞིའི་དགྲ་རྣམས་
ཀྱང་འདུལ་བར་མཛད། རིགས་དྲུག་གི་སེམས་ཅན་རྣམས་ཀྱི་ནང་ན་ངན་སོང་
གསུམ་ན་སྐྱེས་པ་ཇི་སྙེད་ཅིག་ཡོད་པ་དེ་དག་ཀྱང་ཐབས་མཁས་ཀྱི་སྤྲུལ་པས་དད་
པའི་ས་ལ་བཀོད་དེ་ངན་སོང་ལས་ཐར་པར་བྱས་ཏེ་ངན་སོང་གསུམ་པོ་སྦྱོང་བར་
མཛད་དོ། །ཐུབ་པའི་དབང་པོས་ཞལ་འཛུམ་པ་མཛད་པའི་ཚེ་ཞལ་གྱི་སྒོ་ལས་
འོད་ཟེར་སྣ་ཚོགས་ཐོན་ཏེ་འཇིག་རྟེན་གསུམ་པོ་སྣང་བར་མཛད་པ་ནི་འཇམ་
དཔལ་རྩ་རྒྱུད་ལས། དེ་ནས་འཇམ་དཔལ་ གཞོན་ནུར་གྱུར་ པས་ བཅོམ་ལྡན་
-244-



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འདས་ལ་འདི་སྐད་ཅེས་གསོལ་ཏོ། །བདག་གི་ཚིག་གི་ནུས་པ་གསལ་བར་མཛད་
ཅིང་སྔགས་ཀྱི་སྤྱོད་པའི་ཡོན་ཏན་གྲུབ་པར་མཛད་པ་ནི་ལེགས་སོ་ལེགས་སོ་ཞེས་
གསོལ་ཏོ། །བཅོམ་ལྡན་འདས་དེའི་དུས་ལ་བབ་པར་མཁྱེན་ན་བདག་ལ་ཐུགས་
བརྩེ་བའི་སླད་དུ་དེ་བཤད་དུ་གསོལ། དེ་ནས་བཅོམ་ལྡན་འདས་ཤཱཀྱ་ཐུབ་པས་
ཐམས་ཅད་དང་ལྡན་པའི་འཁོར་ལ་གཟིགས་ཏེ་འཛུམ་པ་མཛད་དོ། །དེ་ནས་
བཅོམ་ལྡན་འདས་ཤཱཀྱ་ཐུབ་པའི་ཞལ་ཀྱི་སྒོ་ནས་འོད་ཟེར་སྔོན་པོ་དང་། སེར་པོ་
དང༌། ལྗང་ཁུ་དང༌། ཤེལ་གྱི་ཁ་དོག་ལྟ་བུ་བྱུང་སྟེ། འོད་ཟེར་དེ་བྱུང་མ་ཐག་ཏུ་
ཐམས་ཅད་དང་ལྡན་པའི་དཀྱིལ་འཁོར་སྣང་བར་བྱས་ནས་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་ཀྱི་བདུད་ཐམས་ཅད་ཟིལ་གྱིས་མནན་ནས་རྒྱུ་
སྐར་གྱི་འོད་དང་། རི་བོའི་ཚོགས་ཐམས་ཅད་ཀྱི་འོད་དང་། གང་འདི་ཟླ་བ་དང་།
ཉི་མ་རྫུ་འཕྲུལ་ཆེ་ཞིང་མཐུ་ཆེ་བ་དེ་དག་གི་འོད་ཀྱང་ཟིལ་གྱིས་མནན་ཏེ་མི་
གསལ་ཞིང་འོད་མེད་པར་གྱུར་ པ་དང༌། རྣམ་པར་མཛེས་པར་མི་འགྱུར་ཞིང་
གསལ་བར་ མི་ འགྱུར་རོ། །ནོར་ བུ་ ཐམས་ཅད་ དང་། སྔགས་ དང༌། སྨན་དང༌། །
རིན་པོ་ཆེའི་འོད་ཐམས་ཅད་མེད་པར་བྱས་ནས་སླར་ལོག་སྟེ། བཅོམ་ལྡན་འདས་
ཤཱཀྱ་ཐུབ་པའི་ཞལ་གྱི་སྒོར་ནུབ་པར་གྱུར་ཏོ། །ཞེས་གསུངས་པ་ལྟར་རོ། །ཐུབ་
པའི་དབང་པོའི་ལྗགས་རིང་བ་ནི་ཐུབ་པས་དེ་བཞིན་གཤེགས་པ་བདུན་གྱི་སྔོན་
གྱི་སྨོན་ལམ་གྱི་ཁྱད་པར་བསྟན་པའི་མདོ་གསུང་བའི་ཚེ་གདུལ་བྱ་རྣམས་ཡིད་
ཆེས་པར་བྱ་བའི་ཕྱིར་ལྗགས་བརྐྱངས་ཏེ་ཡར་སྐུ་མཚམས་དང་སྙན་གཡས་གཡོན་
གྱི་བར་ཐམས་ཅད་ལྗགས་ཀྱིས་ཁེབས་པར་མཛད་ནས་ཀུན་དགའ་བོ་ལ་བཀའ་
སྩལ་པ། ཀུན་དགའ་བོ། ལྕེ་འདི་འདྲ་ཡོད་པས། རྫུན་གསུང་བ་སྲིད་དམ་ཞེས་པ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གསུངས་ པ་ ལྟ་ བུའོ། །དེ་ བཞིན་ གཤེགས་ པའི་ ལྗགས་ ཆེར་ བརྐྱངས་ན་ སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱང་ཡོངས་སུ་ཁེབས་པར་མདོ་
ལས་གསུངས་སོ། །བདུད་བཞིའི་དགྲ་རྣམས་འདུལ་བ་ནི་འོད་ཟེར་གྱི་སྣེ་ལ་ཁྲོ་བོ་
མཐའ་ཡས་པ་སྤྲོས་ཏེ་སྤྱིར་འགྲོ་བ་རྣམས་མཐོ་རིས་དང་ཐར་པར་བགྲོད་པ་ལ་
གེགས་བྱེད་པའི་བདུད་ཐམས་ཅད་དང་། ཁྱད་པར་མཚན་ཡང་དག་པར་བརྗོད་
པའི་རྒྱུད་འདི་ལ་ཐོས་བསམ་སྒོམ་གསུམ་བྱེད་པ་ལ་བར་དུ་བཅོད་པར་བྱེད་པའི་
བདུད་ རྣམས་ འདུལ་ བའོ། །བར་ གཅོད་ བྱེད་ པའི་ བདུད་ དེ་ ལ་ བཞི་ སྟེ། ཉོན་
མོངས་པའི་བདུད་དང་། ཕུང་པོའི་བདུད་དང༌། འཆི་བདག་གི་བདུད་དང༌། ལྷའི་
བུའི་བདུད་རྣམས་སོ། །བདུད་དེ་དག་ཇི་ལྟར་བཏུལ་ཚུལ་དང་། ས་མཚམས་གང་
དང་གང་གི་སྐབས་སུ་བཏུལ་བའི་ཚུལ་ལ་སོགས་པ་ཞིབ་པར་ཕར་ཕྱིན་གྱི་འགྲེལ་
བཤད་ཆེན་མོ་དག་ལས་ཤེས་པར་བྱའོ། །ཐུབ་པས་ཞལ་འཛུམ་པ་མཛད་པའི་ཚེ་
ཞལ་གྱི་སྒོ་ལས་སྤྲོས་པའི་འོད་ཟེར་གྱིས་ངན་སོང་གསུམ་སྦྱོང་བའི་ཚུལ་ཞིབ་པར་
ནི་འདུལ་བ་ལུང་དང་ཤེར་ཕྱིན་གྱི་མདོ་སྡེ་རིན་པོ་ཆེ་གསུང་བའི་སྐབས་ལ་སོགས་
པ་སྐབས་མང་པོར་ཞལ་གྱི་སྒོ་ལ་སོགས་པ་སྐུའི་ཆ་ཐམས་ཅད་ལས་འཕྲོས་པའི་
འོད་ཟེར་གྱིས་རིགས་དྲུག་སོ་སོའི་སྡུག་བསྔལ་དང་མ་དག་པའི་འཇིག་རྟེན་གྱི་
ཁམས་ སྦྱོང་བར་མཛད་ པར་ གསུངས་ པ་ ལྟ་བུ་སྟེ། དེ་ ཡང་ སྐུ་ ལས་འོད་ཟེར་
བསིལ་བའི་རང་བཞིན་ཅན་སྤོས་ཆུའི་རྒྱུན་ལྟ་བུ་སྤྲོས་ཏེ་ཚ་དམྱལ་བ་རྣམས་ཀྱི་ཚ་
བའི་སྡུག་བསྔལ་ཞི་བར་བྱས། སྤྲུལ་པའི་གཟུགས་བསྟན་ཏེ་དད་པར་བྱས་ནས་
དམྱལ་བའི་སྡུག་བསྔལ་ལས་ཐར་བར་མཛད་པ་དང་། སྐུ་ལས་འོད་ཟེར་མེ་འོད་
ལྟ་བུ་ཚ་བའི་རང་བཞིན་ཅན་ སྤྲོས་ཏེ་གྲང་དམྱལ་བ་རྣམས་ཀྱི་གྲང་བའི་སྡུག་
- 246 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྔལ་ཞི་བར་བྱས། སྤྲུལ་པའི་གཟུགས་བསྟན་ཏེ་གྲང་བའི་དམྱལ་བ་ལས་ཐར་
བར་མཛད་པ་དང༌། སྐུ་ལས་འོད་ཟེར་བདུད་རྩིའི་རང་བཞིན་ཅན་སྤྲོས་ཏེ་ཡི་
དྭགས་རྣམས་ཀྱི་བཀྲེས་སྐོམ་གྱི་སྡུག་བསྔལ་ཞི་བར་བྱས་སྤྲུལ་པའི་གཟུགས་
བསྟན་ཏེ་དད་པར་བྱས་ནས་ཡི་དྭགས་ཀྱི་གནས་ལས་ཐར་བར་མཛད་པ་དང་།
སྐུ་ལས་འོད་ཟེར་ཆོས་ཀྱི་སྒྲོན་མེའི་རང་བཞིན་ཅན་སྤྲོས་ཏེ་དུད་འགྲོ་རྣམས་ཀྱི་
སྡུག་བསྔལ་དང་རྨོངས་པའི་མུན་པ་བསལ་ནས་ཆོས་ཀྱི་སྣང་བ་བསྐྱེད་དེ་དུད་
འགྲོའི་གནས་ལས་ཐར་བར་མཛད་པ་དང༌། སྐུ་ལས་འོད་ཟེར་དང་སྤྲུལ་པ་དཔག་
ཏུ་མེད་པ་སྤྲོས་ཏེ་ལྷ་དང་མི་དང་ལྷ་མ་ཡིན་རྣམས་ཀྱི་སོ་སོའི་སྡུག་བསྔལ་དང་
ཉོན་མོངས་རྣམས་ཞི་བར་བྱས། རང་རང་གི་དབང་པོ་དང་འཚམས་པའི་སྤྲུལ་པ་
བསྟན་ཏེ་ཆོས་བསྟན་པས་རིམ་གྱིས་སྨིན་ཅིང་གྲོལ་བར་མཛད་པ་ལྟ་བུ་སྟེ་རྒྱས་
པར་འདུལ་བ་ལུང་དང་ཤེར་ཕྱིན་གྱི་མདོ་སྡེ་སོགས་ལས་ཤེས་པར་བྱའོ། ། །
གཉིས་པ་གསུང་གི་ཆོ་འཕྲུལ་ནི། ཚངས་པའི་གསུང་ནི་སྙན་པ་ཡིས། །
འཇིག་རྟེན་གསུམ་པོ་ཀུན་བཀང་སྟེ། །ཞེས་ གསུངས། དོན་ནི། ཐུབ་པས་རྒྱུད་
འདི་གསུང་བའི་ཚེ་ཡན་ལག་དྲུག་ཅུ་དང་ལྡན་པའི་ཚངས་པའི་དབྱངས་སྙན་པའི་
གསུང་གིས་འཇིག་རྟེན་གསུམ་པོ་ཀུན་བཀང་ནས་གསུངས་སོ། །གསུང་དབྱངས་
ཡན་ལག་དྲུག་ཅུ་ནི། གཉེན་པ་དང་། འཇམ་པ་དང་། ཡིད་དུ་འོང་བ་དང། ཡིད་
དུ་འཐད་པ་དང་། དག་པ་དང༌། དྲི་མ་མེད་པ་དང་། གསལ་བ་དང༌། སྙན་ཞིང་
འཇེབས་པ་དང་། མཉན་ པར་ འོས་ པ་ དང་། མི་ཚུགས་ པ་ དང༌། སྙན་ པ་ དང་།
དུལ་བ་དང་། མི་རྩུབ་པ་དང་། མི་བརླང་བ་དང་། རབ་ཏུ་དུལ་བ་དང་། རྣར་སྙན་
པ་དང་། ལུས་ཚིམ་པར་བྱེད་པ་དང་། སེམས་ཚིམ་པར་བྱེད་པ་དང༌། སྙིང་དགའ་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བར་བྱེད་པ་དང་། དགའ་བ་དང་བདེ་བ་བསྐྱེད་པ་དང་། ཡོངས་སུ་གདུང་བ་མེད་
པ་དང་། ཀུན་ཏུ་ཤེས་པར་བྱ་བ་དང་། རྣམ་པར་རིག་པར་བྱ་བ་དང་། རྣམ་པར་
གསལ་བ་དང༌། དགའ་བར་བྱེད་པ་དང་། མངོན་པར་དགའ་བར་བྱེད་པ་དང༌།
ཀུན་ཤེས་པར་བྱེད་པ་དང་། རྣམ་པར་རིག་པར་བྱེད་པ་དང་། རིགས་པ་དང་།
འབྲེལ་བ་དང་། ཟློས་པའི་སྐྱོན་མེད་པ་དང་། སེང་གེའི་སྒྲའི་ཤུགས་དང་། གླང་པོ་
ཆེའི་སྒྲ་སྐད་དང་། འབྲུག་གི་སྒྲ་དབྱངས་དང་། ཀླུའི་དབང་པོའི་སྒྲ་དབྱངས་དང༌།
དྲི་ཟའི་སྒྲ་དབྱངས་དང༌། ཀ་ལ་པིངྐའི་སྒྲ་དབྱངས་དང༌། ཚངས་པའི་སྒྲ་དབྱངས་
བསྒྲགས་པ་དང་། ཤང་ཤང་ཏེའུའི་སྒྲ་དབྱངས་སུ་གྲག་པ་དང༌། ལྷའི་དབང་པོའི་
སྒྲ་དབྱངས་ལྟར་སྙན་པ་དང་། རྔའི་སྒྲ་དང༌། མ་ཁེངས་པ་དང་། མི་དམའ་བ་དང༌།
སྒྲ་ཐམས་ཅད་ཀྱི་རྗེས་སུ་ཞུགས་པ་དང་། ཚིག་ཟུར་ཆག་པ་མེད་པ་དང༌། མ་ཚང་
བ་མེད་པ་དང༌། མ་ཞུམ་པ་དང༌། མི་ཞན་པ་དང་། རབ་ཏུ་དགའ་བ་དང་། ཁྱབ་
པ་ དང༌། ཆུབ་ པ་ དང་། རྒྱུན་ ཆགས་ པ་ དང༌། འབྲེལ་ བ་ དང༌། སྒྲ་ ཐམས་ ཅད་
རྫོགས་པར་བྱེད་པ་དང་། དབང་པོ་ཐམས་ཅད་ཚིམ་པར་བྱེད་པ་དང་། མ་སྨད་པ་
དང༌། མི་འགྱུར་བ་དང༌། མི་རྟབ་པ་དང༌། འཁོར་ཀུན་ཏུ་གྲག་པ་དང་། རྣམ་པ་
ཐམས་ཅད་ཀྱི་མཆོག་དང་ལྡན་པའོ། །འཇིག་རྟེན་གསུམ་པོ་བཀང་བ་ནི་ཐུབ་པའི་
གསུང་ལ་ཐག་ཉེ་རིང་མེད་པར་འཇིག་རྟེན་གྱི་ཁམས་གཞན་དང་གཞན་དག་ཏུ་
ཕྱིན་ཏེ་ཉན་ན་ཡང་དྲུང་ན་འདུག་པ་ལྟར་ཐོས་པ་སྟེ། འཕགས་པ་མོའུ་གལ་གྱི་བུ་
ཆེན་པོས་ཐུབ་པའི་གསུང་གི་མཐའ་བརྟག་པའི་ཕྱིར་ནུབ་ཕྱོགས་གྱི་འཇིག་རྟེན་གྱི་
ཁམས་འོད་ཟེར་གྱི་རྒྱལ་མཚན་ཞེས་བྱ་བར་ཕྱིན་ནས་ཉན་ཀྱང་རྒྱལ་བྱེད་ཚལ་དུ་
སྡོད་པ་དང་འདྲ་བར་གསལ་བར་ཐོས་པ་ལྟ་བུའོ། །
- 248 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གསུམ་པ་སྟོན་པས་གསང་བདག་ལ་ལེགས་སོ་བརྗོད་ནས་མཚན་ཡང་
དག་ པར་ བརྗོད་ པའི་རྒྱུད་གསུང་བར་ཞལ་གྱིས་ བཞེས་ པ་ནི། ལག་ན་རྡོ་རྗེ་
སྟོབས་པོ་ཆེ། །གསང་དབང་ལ་ནི་སླར་གསུངས་པ། །སྙིང་རྗེ་ཆེ་དང་ལྡན་གྱུར་
པས། །འགྲོ་ལ་ ཕན་ པའི་ དོན་ དུ་ ཁྱོད། །ཡེ་ཤེས་ལུས་ཅན་འཇམ་དཔལ་གྱི། །
མིང་བརྗོད་པས་ནི་དོན་ཆེ་བ། །དག་པར་བྱེད་ཅིང་སྡིག་སེལ་བ། །ང་ལས་ཉན་
པར་བརྩོན་ པ་ནི། །ལེགས་སོ་ དཔལ་ལྡན་རྡོ་ རྗེ་ འཆང་། །ལག་ན་རྡོ་ རྗེ་ ཁྱོད་
ལེགས་སོ། །གསང་བའི་བདག་པོ་དེ་ཕྱིར་ངས། ཁྱོད་ལ་ལེགས་པར་བསྟན་པར་
བྱ། །ཞེས་གསུངས། དོན་ནི། སྟོན་པ་ཐུབ་པའི་དབང་པོས་གསང་བའི་བདག་པོ་
ལག་ན་རྡོ་རྗེ་སྟོབས་པོ་ཆེ་ལ་སླར་གསུངས་པ། ཁྱོད་འཕགས་པ་འཇམ་དཔལ་གྱི་
མཚན་ཡང་དག་པར་བརྗོད་པ་ང་ལས་ཉན་པར་བརྩོན་པར་བྱེད་པ་ནི་ལེགས་
སོ། །དཔལ་ལྡན་རྡོ་ རྗེ་ འཆང་ ཞེས་ ཕྱག་རྡོར་ལ་བོས་ནས་ལག་ན་རྡོ་རྗེ་ཁྱོད་
ལེགས་སོ། །ལེགས་པའི་རྒྱུ་མཚན་ནི་ཀུན་སློང་གི་བསམ་པ་ཕུན་སུམ་ཚོགས་
པས་ལེགས་པ་དང་། དགོས་པ་ཕུན་སུམ་ཚོགས་པས་ལེགས་པ་དང་། གང་ཞུ་
བའི་ཆོས་ཁྱད་པར་ཅན་ཕུན་སུམ་ཚོགས་པས་ལེགས་པའོ། །ཀུན་སློང་གི་བསམ་
པ་ཕུན་སུམ་ཚོགས་པས་ལེགས་པ་ནི་རང་གི་ཚེ་འདིའི་དོན་དང་ཕྱི་མ་ལྷ་མི་ཐོབ་
འདོད་དང་། རང་ཐར་པ་ཙམ་ཐོབ་འདོད་ཀྱི་བསམ་པས་མིན་པར་མཁའ་ཁྱབ་ཀྱི་
སེམས་ཅན་རྣམས་འཁོར་བར་སྡུག་བསྔལ་བ་མ་བཟོད་ནས་སེམས་ཅན་ཐམས་
ཅད་ལ་དམིགས་པའི་སྙིང་རྗེ་ཆེན་པོ་དང་ལྡན་པར་གྱུར་པས་ཞུ་བ་ཡིན་པས་
ལེགས་སོ། །དགོས་པ་ཕུན་སུམ་ཚོགས་པས་ལེགས་པ་ནི་མཚན་ཡང་དག་པར་
བརྗོད་པའི་རྒྱུད་འདིས་འགྲོ་བ་མཐའ་ཡས་པ་ལ་ཕན་པའི་དོན་དུ་འགྱུར་བས་ན་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལེགས་སོ། །གང་ཞུ་བའི་ཆོས་ཁྱད་པར་ཅན་ཕུན་སུམ་ཚོགས་པས་ལེགས་པ་ནི་
སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་ལུས་ཅན་འཕགས་པ་
འཇམ་དཔལ་གྱི་མཚན་བརྗོད་པ་ནི་དོན་ཤིན་ཏུ་ཆེ་བ་སྟེ། རྒྱུད་འདི་བཀླགས་པ་
ཙམ་གྱིས་ཀྱང་སྔར་བསགས་ཀྱི་ལས་ངན་སྡིག་སྒྲིབ་དག་པར་བྱེད་ཅིང་། ཕྱིས་
ལས་ངན་སྡིག་སྒྲིབ་གསོག་པར་འགྱུར་བའི་རྒྱུ་ཉོན་མོངས་དང་དེའི་རྐྱེན་འགལ་
རྐྱེན་བར་ཆད་ཐམས་ཅད་སེལ་བར་བྱེད་པའི་ཕན་ཡོན་ཚད་མེད་པ་དང་ལྡན་པའི་
རྒྱུད་འདི་ཞུ་བ་ལེགས་སོ། །འཕགས་པ་འཇམ་དཔལ་གྱི་མཚན་བརྗོད་པ་ཕན་
ཡོན་ཆེ་བ་ནི་འཇམ་དཔལ་རྩ་རྒྱུད་ལས། འཇམ་ཞེས་བྱ་བར་རབ་ཤེས་སངས་
རྒྱས་ཡིན། །དཔལ་ཞེས་བྱ་བར་ཡོངས་སུ་བཏགས་པ་ནི། ཁྱོད་ཀྱི་མིང་ནི་སྔོན་གྱི་
རྒྱལ་བས་མཛད། ཁྱོད་ཀྱི་མིང་དུ་འདི་ལྟར་བཏགས་བྱས་པ། །འདས་དང་མ་བྱོན་
ད་ལྟར་སངས་རྒྱས་ཀྱིས། །གཞན་དུ་མ་ཡེངས་རྩེ་གཅིག་ཡིད་དག་པས། ཁྱོད་ཀྱི་
མིང་ནི་འཁོར་ གྱི་ནང་དུ་ ཐོས། །དེས་ནི་འདི་ལ་ཤེས་དང་ཞི་བ་འཐོབ། །སྲིད་
མཐར་བྱང་ཆུབ་མཆོག་ནི་ཁྱད་པར་ཐོབ། །སྔགས་རྣམས་མ་ལུས་གྲུབ་པར་འགྱུར་
བ་དང་། །འགྲོ་བའི་སྐྱེ་གནས་མཆོག་ནི་རབ་འཐོབ་ཅིང་། །རྟག་ཏུ་ཆོས་མཆོག་ལ་
ནི་ཡང་དག་གནས། །བགེགས་རྣམས་རྣམ་པར་སྤངས་ཤིང་གྲུབ་པ་ཐོབ། །འདོད་
པའི་སྔགས་རྣམས་མ་ལུས་འགྲུབ་པར་བྱེད། །བྱང་ཆུབ་ཤིང་དབང་དྲུང་དུ་མྱུར་དུ་
འགྲོ །སོང་ནས་བྱང་ཆུབ་མཆོག་ནི་ཐོབ་པར་བྱེད། །སོང་ནས་སེམས་ཅན་ཕན་
ཕྱིར་དེར་འདུག་སྟེ། །སངས་རྒྱས་ བྱང་ཆུབ་འཁོར་ལོ་རབ་ཏུ་བསྐོར། །དེ་ལྟར་
རྒྱལ་བའི་གཙོ་བོས་ཡོན་ཏན་གསུངས། །འཇམ་དཔལ་ཞེས་ནི་ཁྱོད་ཀྱི་མིང་དྲན་
པ། །ཡོན་ཏན་བསམ་མི་ཁྱབ་ཅེས་རྒྱལ་བས་གསུངས། །རྒྱལ་བའི་གཙོ་བོ་སྔར་
- 250 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཤེགས་ཐམས་ཅད་ཀྱིས། །རྟག་ཏུ་ཁྱོད་ཀྱི་མཐུ་ནི་བསྟན་པ་ཡིན། །གཞོན་ནུ་
དག་ པ་ ཁྱོད་ ཀྱི་སྔགས་རྟོགས་པ། །བསྐལ་བ་གྲངས་མེད་དག་ཏུའང་སྟོན་མི་
ནུས། །ཇམ་དཔལ་ཁྱོད་ཀྱི་སྔགས་ཀྱི་སྤྱོད་པ་ནི། །སངས་རྒྱས་མ་ལུས་དག་གིས་
རབ་ཏུ་བཤད། །ཅེས་གསུངས། སངས་རྒྱས་གཞན་ཐམས་ཅད་ཀྱི་མཚན་བརྗོད་
པ་ ལས་ འཕགས་ པ་ འཇམ་ དཔལ་ སངས་ རྒྱས་ པའི་ མཚན་ རྒྱལ་ བ་ ཀུན་ ཏུ་
གཟིགས་ཞེས་པ་ལན་གཅིག་བརྗོད་པ་ཕན་ཡོན་ཆེ་བ་ནི་འཇམ་དཔལ་གྱི་ཞིང་གི་
བཀོད་པའི་མདོ་ལས། རིགས་ཀྱི་བུ་དག་གང་གིས་སངས་རྒྱས་བྱེ་བ་ཁྲག་ཁྲིག་
བརྒྱ་སྟོང་གི་མཚན་བརྗོད་པ་བས་ནི་གང་གིས་འཇམ་དཔལ་གཞོན་ནུར་གྱུར་པའི་
མིང་བརྗོད་ན་འདི་ཉིད་དེ་བས་བསོད་ནམས་ཆེས་མང་དུ་བསྐྱེད་ན་བཅོམ་ལྡན་
འདས་དེ་བཞིན་གཤེགས་པ་ཀུན་ཏུ་གཟིགས་པ་དེའི་མཚན་བརྗོད་པ་ལྟ་སྨོས་
ཀྱང་ཅི་དགོས། དེ་ཅིའི་ཕྱིར་ཞེ་ན་འཇམ་དཔལ་གཞོན་ནུར་གྱུར་པས་བསྐལ་པ་རེ་
རེ་ཞིང་སེམས་ཅན་གྱི་དོན་ཇི་སྙེད་དུ་བྱས་པའི་སེམས་ཅན་གྱི་དོན་དེ་ནི་སངས་
རྒྱས་བྱེ་བ་ཁྲག་ཁྲིག་བརྒྱ་སྟོང་གིས་ཀྱང་མ་མཛད་དོ། །ཞེས་གསུངས་པ་ལྟར་
རོ། །དེ་ ལྟར་ འཕགས་ པ་ འཇམ་ དཔལ་ གྱི་ མཚན་ ཡང་ དག་ པར་ བརྗོད་ པ་ནི་
མཁའ་ཁྱབ་ཀྱི་སེམས་ཅན་རྣམས་འཁོར་བ་དང་ངན་སོང་གི་སྡུག་བསྔལ་ལས་
བསྒྲལ་ཏེ་མཐོ་རིས་དང་ཐར་པ་དང་ཐམས་ཅད་མཁྱེན་པའི་གོ་འཕང་མྱུར་དུ་ཐོབ་
པའི་ཐབས་བླ་ན་མེད་པར་འགྱུར་བས་རྒྱུད་འདི་གསུང་བར་བསྐུལ་བ་ནི་དགོས་
པ་ཆེན་པོ་དང་ལྡན་པ་དེའི་ཕྱིར་དཔལ་ཕྱག་ན་རྡོ་རྗེ་ལ་གསང་བའི་བདག་པོ་ཞེས་
བོས་ནས་ཁྱོད་ཀྱིས་སེམས་ཅན་ཐམས་ཅད་ཀྱི་དོན་དུ་ཇི་ལྟར་གསོལ་བ་བཏབ་པ་
དེ་ལྟར་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་ངས་ཁྱོད་ལ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསྟན་པར་བྱའོ་ཞེས་སྟོན་པ་ཐུབ་པའི་དབང་པོས་རྒྱུད་འདི་གསུང་བར་ཞལ་གྱིས་
བཞེས་སོ། །
བཞི་པ་ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར། ཆོས་ཉན་པའི་
སྣོད་རུང་དུ་ བྱ་བར་ གདམས་ པ་ནི། ཁྱོད་ནི་རྩེ་གཅིག་ ཡིད་ ཀྱིས་ཉོན། །ཞེས་
གསུངས། དོན་ནི། གསང་བདག་ཕྱག་ན་རྡོ་རྗེ་ལ་ཆོས་ཉན་པའི་ཀུན་སློང་གི་སྐྱོན་
དྲི་མ་གང་ཡང་མེད་ཀྱང་ཕྱི་རབས་ཀྱི་གདུལ་བྱ་རྣམས་ལ་ཆོས་ཉན་པའི་ཚེ་སྣོད་ཀྱི་
སྐྱོན་གསུམ་སྤངས་མཚན་ཉིད་གསུམ་དང་ལྡན་པར་བྱ་དགོས་སོ་ཞེས་འདོམས་
པའི་ཕྱིར་གསང་བདག་ལ་གསུང་བའི་ཚུལ་དུ་ཁྱོད་ནི་གཞན་དུ་མ་ཡེངས་པར་རྩེ་
གཅིག་ཏུ་ཡིད་ཀྱིས་བསྒྲིམས་ཏེ་ཉོན་ཅིག་ཅེས་གསུངས། སྣོད་ཀྱི་སྐྱོན་གསུམ་ནི་
ཁ་སྦུབས་དང༌། ཞབས་རྡོལ་དང་། དྲི་མ་ཅན་གསུམ་སྟེ་ཁ་སྦུབས་ཀྱི་སྐྱོན་སེལ་
ཕྱིར་ཉོན་ཞེས་གསུངས། ཞབས་རྡོལ་གྱི་སྐྱོན་སེལ་ཕྱིར་ཡིད་ཀྱིས་ཞེས་གསུངས་
ཏེ་མ་བརྗེད་པར་སེམས་ལ་འཛིན་དགོས་པའོ། །དྲི་མ་ཅན་གྱི་སྐྱོན་སེལ་ཕྱིར་རྩེ་
གཅིག་ཅེས་གསུངས་ཏེ་རྙེད་བཀུར་སྙན་གྲགས་ལ་ཆགས་པ་སོགས་ཉོན་མོངས་
པའི་དབང་དུ་མ་སོང་བར་དད་པ་རྩེ་གཅིག་པ་དང་འདུན་པ་རྩེ་གཅིག་པས་ཉན་
དགོས་པར་གདམས་པའོ། །ལྔ་པ་སྟོན་པས་རྒྱུད་གསུང་བར་ཞལ་གྱིས་བཞེས་པ་
ལ་ གསང་ བདག་ གིས་ ལེགས་ སོ་ ཞུས་ པ་ནི། བཅོམ་ ལྡན་དེ་ནི་ ལེགས་ ཞེས་
གསོལ། །ཞེས་གསུངས། དོན་ནི། སྟོན་པ་ཐུབ་པའི་དབང་པོས་ཐུགས་དགྱེས་པ་
ཆེན་པོས་ཆོ་འཕྲུལ་རྣམ་པ་གསུམ་གྱི་སྒོ་ནས་འཕགས་པ་འཇམ་དཔལ་གྱི་མཚན་
ཡང་དག་པར་བརྗོད་པའི་རྒྱུད་གསུང་བར་ཞལ་གྱིས་བཞེས་པ་ན་གསང་བའི་
བདག་པོས་བཅོམ་ལྡན་འདས་རྒྱུད་གསུང་བར་ཞལ་གྱིས་བཞེས་པ་དེ་ནི་ལེགས་
- 252 -



S-
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
སོ་ཞེས་གསོལ་ནས་སྟོན་པས་ཇི་ལྟར་བཀའ་སྩལ་པ་བཞིན་དུ་བདག་གིས་རྩེ་
གཅིག་ཏུ་ཉན་ནས་བཀའ་བཞིན་དུ་བསྒྲུབ་པར་བགྱིའོ། །ཞེས་པ་ནི་ཚིག་གི་ལྷག་
མའོ། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་
རྗེ་བཙུན་འཇམ་དཔལ་དབྱངས་ཀྱི་བྱིན་རླབས་ཀྱི་ཆར་རྒྱུན་འབེབས་བྱེད་བསྟོད་
སྤྲིན་གྱི་སྒྲ་དབྱངས་ལས། ལེའུ་གཉིས་པ་ལན་བཏབ་པའི་ལེའུ་བཤད་པའོ།། །། །
༈ གཉིས་པ་མཚན་ཡང་དག་པར་བརྗོད་པའི་རྒྱུད་རྒྱས་པར་བཤད་པ་ལ་
གསུམ། སྟོན་པ་ཐུབ་པའི་དབང་པོས་འཕགས་པ་འཇམ་ དཔལ་ གྱི་ རིགས་ལ་
གཟིགས་པ། འཕགས་ པ་ འཇམ་དཔལ་ གྱི་རིགས་རྣམས་ཀྱི་ལུས་རྣམ་གཞག་
བསྟན་ཏེ་སྒྱུ་འཕྲུལ་དྲྭ་བས་མངོན་པར་རྫོགས་པར་བྱང་ཆུབ་པའི་ཚུལ། འཕགས་
པ་འཇམ་དཔལ་གྱི་མཚན་རིགས་སོ་སོའི་སྒོ་ནས་རྒྱས་པར་བཤད་པའོ། །དང་པོ་
ནི། དེ་ནས་བཅོམ་ལྡན་ཤཱཀྱ་ཐུབ། །གསང་སྔགས་རིགས་ཆེན་ཐམས་ཅད་དང་། །
གསང་སྔགས་རིག་སྔགས་འཆང་བའི་རིགས། །རིགས་གསུམ་ལ་ནི་རྣམ་པར་
གཟིགས། །འཇིག་ རྟེན་ འཇིག་ རྟེན་ འདས་ པའི་ རིགས། །འཇིག་རྟེན་ སྣང་ བྱེད་
རིགས་ཆེན་དང༌། །ཕྱག་རྒྱ་ཆེན་པོའི་རིགས་མཆོག་དང༌། །རིགས་ཆེན་གཙུག་
ཏོར་ཆེར་གཟིགས་ནས། །ཞེས་གསུངས། དོན་ནི། ཞུས་ལན་གྱི་སྒོ་ནས་རྒྱུད་འདི་
གསུང་བ་ལ་འཇུག་པའི་ཡན་ལག་བསྟན་ཟིན་པའི་དེ་མ་ཐག་ནས་སྟོན་པ་བཅོམ་
ལྡན་འདས་ཤཱཀྱ་ཐུབ་པས་འཕགས་པ་འཇམ་དཔལ་ གྱི་ རིགས་ཀྱི་དབྱེ་བ་ལ་
གཟིགས་ ཏེ་དེ་ ཡང་ རིགས་ ཐམས་ ཅད་ མཐར་ གཏུགས་ པ་ རིགས་ གཅིག་ ཏུ་
གཟིགས་པ་དང་། དེ་ལས་ཕྱེ་བ་རིགས་གཉིས་སུ་གཟིགས་པ། རིགས་གསུམ་དུ་
གཟིགས་པ། རིགས་ལྔར་གཟིགས་པ། རིགས་དྲུག་ཏུ་གཟིགས་པ། དེ་དག་ལས་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཕྱེ་བ་རིགས་མཐའ་ཡས་པར་གཟིགས་པ་རྣམས་སུ་ཡོད་པ་ལས། དང་པོ་རིགས་
གཅིག་ཏུ་གཟིགས་པ་ནི། གསང་སྔགས་རིགས་ཆེན་ཐམས་ཅད་དང་། །ཞེས་པས་
བསྟན་ ཏོ། །དེ་ ཡང་ གསང་ སྔགས་ ཀྱི་ རྒྱུད་ ནས་ ལྷའི་ རིགས་ མཐའ་ ཡས་ པ་
གསུངས་པ་ཐམས་ཅད་མཐར་གཏུགས་ན་གཉིས་སུ་མེད་པའི་ཡེ་ཤེས་ཀྱི་རིགས་
ཆེན་པོ་གཅིག་ཏུ་འདུ་བས་འཕགས་པ་འཇམ་དཔལ་ནི་སངས་རྒྱས་ཐམས་ཅད་ཀྱི་
ཡེ་ཤེས་གཅིག་ཏུ་འདུས་པའི་སྐུ་ཅན་ཡིན་པས་གསང་སྔགས་རིགས་ཆེན་ཞེས་
བསྔགས་སོ། །གསང་སྔགས་ཞེས་པ་ནི་འཕགས་པ་འཇམ་དཔལ་གྱི་སྐུ་སྒྲུབ་ཚུལ་
རྒྱུད་སྡེ་བཞི་ནས་གསུངས་པ་ཐམས་ཅད་དང༌། ཁྱད་པར་བླ་མེད་ཀྱི་རྒྱུད་ནས་
རིམ་གཉིས་ཀྱི་ལྷའི་སྐུ་སྒྲུབ་ཚུལ་གསུངས་པ་འདི་དག་ནི་སྣོད་རུང་གི་དབང་མ་
ཐོབ་པ་ཐམས་ཅད་ལ་གསང་ཞིང་སྦ་བར་བྱ་བ་ཁོ་ན་ཡིན་པ་དང༌། དམ་ཚིག་ཚུལ་
བཞིན་དུ་བསྲུངས་ཏེ་གསང་བའི་སྒོ་ནས་བསྒྲུབས་ན་འགྲུབ་ཀྱི། དམ་ཚིག་མ་
བསྲུངས་པ་དང་། སྔགས་ཀྱི་གསང་བ་འདི་དག་མ་སྦས་པར་སྣོད་མིན་ལ་གསང་
སྒྲོག་བྱས་ན་རིམ་གཉིས་ཀྱི་ལྷ་སྐུ་མི་འགྲུབ་པར་མ་ཟད་གསང་བ་བསྒྲགས་པའི་
ཉེས་པས་འདི་ཕྱི་གཉིས་ཀར་ཕུང་བར་གསུངས་སོ། །དེ་ལས་ཕྱེ་བ་རིགས་གཉིས་
སུ་གཟིགས་པ་ནི། གསང་སྔགས་རིག་སྔགས་འཆང་བའི་རིགས། །ཞེས་གསུངས།
དོན་ནི། གཉིས་སུ་མེད་པའི་ཡེ་ཤེས་དེ་ལ་ཡང་ཐབས་ཀྱི་ཆ་དང་ཤེས་རབ་ཀྱི་ཆ་
གཉིས་ཡོད་ པས་ གསང་ སྔགས་ ཐབས་ ཀྱི་ རིགས་དང༌། རིག་སྔགས་འཆང་བ་
ཤེས་རབ་ཀྱི་རིགས་གཉིས་སུ་ཡོད་པར་གཟིགས་སོ། །དེ་ཡང་བླ་མེད་ཀྱི་རྒྱུད་
ཐམས་ཅད་ལྷན་ཅིག་སྐྱེས་པའི་ཡེ་ཤེས་དང་། གནས་ལུགས་དེ་ཁོ་ན་ཉིད་དབྱེར་
མེད་དུ་སྦྱོར་བའི་གཉིས་མེད་ཀྱི་རྒྱུད་ཤ་སྟག་ཡིན་ཀྱང་། གཉིས་མེད་ཀྱི་རྒྱུད་དེ་
- 254 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལ་ཐབས་རྒྱུད་དང་ཤེས་རབ་ཀྱི་རྒྱུད་གཉིས་སུ་ཡོད་ཅིང་། ཐབས་ཤེས་གཉིས་སུ་
མེད་པའི་རྒྱུད་ཅེས་པའི་ཐབས་ཤེས་དང༌། དེ་ལ་དབྱེ་ན་ཐབས་རྒྱུད་དང་ཤེས་
རབ་ཀྱི་རྒྱུད་ཅེས་ པའི་ ཐབས་ཤེས་གཉིས་མིང་འདྲ་ཡང་དོན་མི་གཅིག་གོ །
གསང་བ་ལས་ཀྱང་ཆེས་གསང་བའི་གནས་འདི་དག་ནི་བློ་བཟང་ཐུབ་དབང་རྡོ་རྗེ་
འཆང་ཆེན་པོས་ས་གསུམ་གྱི་སྒྲོན་མེ་གཅིག་པུ་རིམ་ལྔ་གསལ་བའི་སྒྲོན་མེར་ཞིབ་
ཏུ་ གསུངས་ པས་ དེ་ ལས་ ཤེས་ པར་ བྱའོ། །རིགས་ གསུམ་ དུ་ གཟིགས་ པ་ ནི།
རིགས་ གསུམ་ ལ་ ནི་ རྣམ་ པར་ གཟིགས། །ཞེས་ གསུངས། དོན་ནི། རྗེ་ བཙུན་
འཇམ་དཔལ་དབྱངས་ཀྱི་རིགས་ལ་སྐུ་རྡོ་རྗེའི་རིགས་དང༌། གསུང་རྡོ་རྗེའི་རིགས་
དང་། ཐུགས་རྡོ་རྗེའི་རིགས་གསུམ་དུ་ཡོད་ཅིང་། རིགས་དེ་གསུམ་ལ་རྣམ་པར་
གཟིགས་ནས་འོག་ནས་དེ་དག་དང་མཐུན་པའི་བསྟོད་པ་མཛད་ཅེས་པའོ། །
རིགས་ལྔར་གཟིགས་པ་དང་རིགས་དྲུག་ཏུ་གཟིགས་པ་དང་དེ་དག་ལས་བྱེ་བའི་
རིགས་མཐའ་ ཡས་ པ་ ལ་ གཟིགས་ པ་ནི། འཇིག་རྟེན་འཇིག་རྟེན་འདས་པའི་
རིགས། །འཇིག་ རྟེན་ སྣང་ བྱེད་ རིགས་ ཆེན་ དང༌། །ཕྱག་ རྒྱ་ ཆེན་ པོའི་ རིགས་
མཆོག་དང་། །རིགས་ཆེན་གཙུག་ཏོར་ཆེར་གཟིགས་ནས། །ཞེས་གསུངས། དོན་
ནི། འཕགས་པ་འཇམ་དཔལ་གྱི་སྐུའི་རིགས་ལྔ་ཡོད་པ་ནི། དེ་བཞིན་གཤེགས་
པའི་རིགས་དང་། རིན་པོ་ཆེའི་རིགས་དང༌། པདྨའི་རིགས་དང༌། ལས་ཀྱི་རིགས་
དང༌། རྡོ་རྗེའི་རིགས་ལྔ་སྟེ། མེ་ལོང་ལྟ་བུའི་ཡེ་ཤེས། མཉམ་ཉིད་ཡེ་ཤེས། སོར་
རྟོགས་ཡེ་ཤེས། བྱ་གྲུབ་ཡེ་ཤེས། ཆོས་དབྱིངས་ཡེ་ཤེས་ལྔ་ཡོད་ཅིང་། དེ་དག་
ལྷའི་སྐུར་ཤར་བའི་རིགས་ཀྱང་ལྔ་ཡོད་པས་འོག་ནས་དེ་དག་དང་མཐུན་པའི་
མཚན་བརྗོད་པར་མཛད་དོ། །རིགས་དྲུག་ལ་གཟིགས་པ་ནི། རིགས་ལྔ་པོ་དེའི་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྟེང་ དུ་ དྲུག་ པ་ རྡོ་ རྗེ་ འཆང་ གི་ རིགས་ བསྣན་ པའོ། །རིགས་ ལྔ་ དང་ དྲུག་ ལ་
གཟིགས་ཚུལ་དེ་དག་ཀྱང་། ཕྱག་རྒྱ་ ཆེན་པའི་རིགས་མཆོག་དང་། །ཞེས་པས་
བསྟན་པར་དྲི་མེད་འོད་ལས་གསུངས། རིགས་མཐའ་ཡས་པ་ལ་གཟིགས་ཚུལ་
ནི། འཇིག་རྟེན་འཇིག་རྟེན་འདས་པའི་རིགས། འཇིག་རྟེན་སྣང་བྱེད་རིགས་ཆེན་
དང༌། །ཞེས་པས་བསྟན་ཏེ། དེ་ལ་འཇིག་རྟེན་པའི་རིགས་དང་འཇིག་རྟེན་ལས་
འདས་པའི་རིགས་མཐའ་ཡས་པ་དང་། དེ་དག་རེ་རེ་ལའང་ནང་གསེས་ཀྱིས་ཕྱེ་
བ་མཐའ་ཡས་པ་ཡོད་པ་ཡིན་པར་གསུངས། ལྷའི་རིགས་ལ་རིགས་གཅིག་དང་།
གསུམ་དང༌། ལྔ་དང་། དེ་ལས་ཕྱེ་བའི་རིགས་བརྒྱར་དབྱེ་བ་འདུས་པའི་རྩ་རྒྱུད་
ལས་གསུངས་སོ། །དེ་ལྟར་རིགས་ཀྱི་དབྱེ་བ་མང་དུ་ཡོད་ཀྱང་རིགས་ཐམས་ཅད་
ཀྱི་ནང་ནས་རིགས་ཆེན་པོ་གཙུག་ཏོར་ལྟ་བུ་ནི་རིགས་དྲུག་པ་ཉིད་ཡིན་པར་
གསུངས་ཤིང་། རིགས་དྲུག་པ་ཉིད་ཆེ་བར་གཟིགས་ནས་དེ་དང་མཐུན་པའི་
མཚན་བརྗོད་པའི་བསྟོད་པ་རྒྱས་པར་མཛད་ཅེས་པའོ། །གཞུང་འདི་དག་ལ་དྲི་
མེད་འོད་དང་བདུད་རྩི་ཐིགས་པ་སོགས་སུ་སྦས་དོན་གྱི་བཤད་པ་མང་དུ་མཛད་
སྣང་སྟེ་གཞུང་དེ་དག་ཉིད་ལས་ཤེས་པར་བྱའོ། །འཕགས་པ་འཇམ་དཔལ་གྱི་
མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་འཇམ་དཔལ་དབྱངས་ཀྱི་
བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས།
ལེའུ་གསུམ་པ་རིགས་ལ་གཟིགས་པའི་ལེའུ་བཤད་པའོ།། །།
༈ གཉིས་པ་འཕགས་ པ་ འཇམ་ དཔལ་ གྱི་ རིགས་རྣམས་ཀྱི་ལུས་རྣམ་
གཞག་བསྟན་ཏེ་སྒྱུ་འཕྲུལ་དྲྭ་བས་མངོན་པར་རྫོགས་པར་བྱང་ཆུབ་པའི་ཚུལ་ནི།
ཚིག་གི་བདག་པོས་ཚིགས་སུ་བཅད། །གསང་སྔགས་རྒྱལ་པོ་དྲུག་ལྡན་ཞིང་། །
- 256 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཉིས་སུ་མེད་པར་འབྱུང་བ་དང་། །མི་སྐྱེ་ཆོས་ཅན་འདི་གསུངས་པ། །ཨ་ཨཱ།
ཨི་ཨཱི། ཨུ་ཨཱུ། ཨེ་ཨེ། ཨོ་ཨཽ། ཨཾ་ཨ༔ སྦི་ཏོ་ཧྲི་དི། ཛྙཱ་ན་མཱནྟི་ རཧཾ་བུདྡྷེ་བུདྡྷཱ་ནཾ།
ཏུ་དྷ་བནྟི་ནཾ། ཨོཾ་བཛྲ་ཏཱིཀ་དུ ཁ་ཙྪེད་པྲཛྙཱ་ཛྷཱ་ནཱ་མུནྟ་ཡེ། ཛྙཱ་ན་ཀཱ་ཡ་ཝཱ་གཱི་ཤྭ་ར་
ཨ་ ར་ པ་ཙ་ནཱ་ཡ་ཏེ་ན་མ། ཞེས་ གསུངས། དོན་ནི། ཁམས་གསུམ་ གྱི་འགྲོ་བ་
རྣམས་ལ་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་པོ་བརྒྱད་
ཁྲི་བཞི་སྟོང་སྟོན་པའི་ཚིག་གི་བདག་པོ་སྟོན་པ་ཐུབ་པའི་དབང་པོས་འཕགས་པ་
འཇམ་དཔལ་གྱི་སྐུའི་རྣམ་འགྱུར་རིགས་ཇི་སྙེད་ཡོད་པ་རྣམས་ལ་གཟིགས་ནས་
རིགས་དེ་དག་དང་མཐུན་པར་མཚན་ཡང་དག་པར་བརྗོད་པའི་བསྟོད་པ་ཚིགས་
སུ་བཅད་པ་མཛད་བཞེད་ནས་དེ་དག་གི་ལུས་མདོར་བསྟན་ལྟ་བུར་བཛྲ་ཏིཀྵ་ལ་
སོགས་པའི་གསང་སྔགས་རྒྱལ་པོ་དྲུག་དང་ལྡན་ཞིང་གཉིས་སུ་མེད་པར་འབྱུང་བ་
དང་མི་སྐྱེ་བའི་ཆོས་ཅན་སྟོན་པའི་ཨ་ཨཱ་ཞེས་པ་ནས་ན་མ་ཞེས་པའི་བར་གྱི་
སྔགས་འདི་ དག་ གསུངས་སོ། །དེ་ལ་ ཨ་ཨཱ། ཨི་ཨཱི། ཨུ་ཨཱ། ཨེ་ ཨེ། ཨོ་ཨོ། ཨོཾ་
ཞེས་ཉིས་ཚན་དུ་བྱས་ནས་དྲུག་དང་། སོ་སོར་བགྲང་ན་བཅུ་གཉིས་སུ་ཡོད་
པ་འདི་དག་ནི་སྦྱང་གཞི་སྦྱོང་བྱེད་དང་ཕྱི་ནང་གཞན་གསུམ་མཚོན་པའི་བརྡར་
གསུངས་པ་ཡིན་ཏེ། དེ་ཡང་སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་
དྲུག་ལྡན་པ་ཞིག་གི་ལུས་ལ་ཁམས་དྲུག་ཡོད་པ་དང་། ཕྱིའི་སྐྱེ་མཆེད་དྲུག་དང་
ནང་གི་སྐྱེ་མཆེད་དྲུག་དང་སྣོད་ཀྱི་འཇིག་རྟེན་ལ་ས་ཆུ་མེ་རླུང་ནམ་མཁའ་རི་རབ་
བཅས་དྲུག་ཡོད་པ་དང༌། སྤྱིར་སེམས་ཅན་ཐམས་ཅད་བསྡུ་ན་རིགས་དྲུག་ཡོད་པ་
ལྟར་དེ་དག་སྦྱོང་བྱེད་ཀྱི་ལྷ་ལ་རྒྱལ་བ་རིགས་དྲུག་ཡོད་པ་དང་
། ཕྱི་ལ་སྣོད་ཀྱི་
འཇིག་རྟེན་ལ་ས་ཆུ་མེ་རླུང་ནམ་མཁའ་རི་རབ་བཅས་དྲུག་དང་། ནང་ལ་འགྲོ་བ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རིགས་དྲུག་དང་མངལ་སྐྱེས་ལ་ཁམས་དྲུག་ལ་སོགས་པ་ཡོད་པ་དང་། གཞན་ལ་
བསྐྱེད་རྫོགས་གཉིས་ལས་བསྐྱེད་རིམ་ལ་རྒྱལ་བ་རིགས་དྲུག་གི་དཀྱིལ་འཁོར་
དང༌། རྫོགས་རིམ་ལ་སྦྱོར་བ་ཡན་ལག་དྲུག་ཡོད་པ་རྣམས་དབྱངས་ ཉིས་ཚན་
དྲུག་དང་སྔགས་དྲུག་གིས་མཚོན་པ་དང༌། ཡང་ཕྱི་ལ་སྣོད་ཀྱི་འཇིག་རྟེན་ལས་
དུམ་བུ་བཅུ་གཉིས་ཡོད་པ་དང༌། མཁའ་ལ་ལུག་ཁྱིམ་ལ་སོགས་ པ་ཁྱིམ་བཅུ་
གཉིས་ ཡོད་པ་དང་། ནང་ལ་སེམས་ཅན་རྣམས་མ་རིག་པ་ལ་སོགས་པ་རྟེན་
འབྲེལ་ཡན་ལག་བཅུ་གཉིས་ཀྱི་དབང་གིས་འཁོར་བར་འཁོར་བ་དང་། གཞན་
ལས་བཅུ་གཉིས་ རིམ་གྱིས་བགྲོད་ནས་བྱང་ཆུབ་སྒྲུབ་པ་རྣམས་དབྱངས་བཅུ་
གཉིས་ཀྱིས་མཚོན་ཞིང་། ས་བཅུ་གཉིས་ནི་སོ་སྐྱེའི་ས་ལ་དད་པའི་ས་དང་། མོས་
སྤྱོད་ཀྱི་ས་གཉིས་དང་། མོས་སྤྱོད་ལ་ཚོགས་སྦྱོར་གཉིས་དང་། འཕགས་པའི་ས་
ལ་ས་དང་པོ་རབ་ཏུ་དགའ་བ་ནས་བཅུ་པ་ཆོས་ཀྱི་སྤྲིན་གྱི་བར་ས་བཅུ་སྟེ་ཁྱོན་ས་
བཅུ་གཉིས་དང་། ཡང་རྡོ་རྗེ་སྙིང་པོ་རྒྱན་གྱི་རྒྱུད་ལས། ཀུན་ཏུ་འོད་ཀྱི་ས་ཆེན་
པོ། །དེ་ནི་ཉི་མའི་དཀྱིལ་འཁོར་འདྲ། །བདུད་རྩི་འོད་ནི་གཉིས་པ་སྟེ། །ཤིན་ཏུ་
འོད་གསལ་ཟླ་བ་འདྲ། །ནམ་མཁའ་འོད་ནི་གསུམ་པ་སྟེ། །ནམ་མཁའ་ཇི་བཞིན་
རབ་ཏུ་གནས། །རྡོ་རྗེ་འོད་ནི་བཞི་པ་སྟེ། །ས་དེ་ཉིད་ནི་ཡིད་དགའ་འོ། །ལྔ་པ་
རིན་ཆེན་འོད་ཅེས་པ། །དབང་བསྐུར་བ་ལ་རབ་ཏུ་གནས། །པདྨའི་འོད་ནི་དྲུག་
པ་སྟེ། །པདྨ་བཞིན་དུ་རབ་ཏུ་དགྱེས། །བདུན་པ་ལས་ཀྱི་འོད་ཅེས་བྱ། །སངས་
རྒྱས་འཕྲིན་ལས་བྱེད་པར་འདོད། །བརྒྱད་པ་དཔེ་མེད་ཅེས་པ་སྟེ། །དོན་ལ་དཔེ་
དང་མཉམ་པ་མིན། །དཔེ་ལྡན་ཞེས་པ་དགུ་པ་ཡིན། །ཐམས་ཅད་དཔེ་ནི་སོ་སོར་
འབིགས། །བཅུ་པ་ཤེས་རབ་འོད་ཅེས་པ། །སངས་རྒྱས་པ་ནི་བླ་ན་མེད། །བཅུ་
- 258 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཅིག་ཐམས་ཅད་མཁྱེན་པ་ཉིད། །ས་ཆེན་རབ་ཏུ་འོད་གསལ་བ། །བཅུ་གཉིས་
སོ་སོར་རང་རིག་པ། །སངས་རྒྱས་ཡེ་ཤེས་རབ་ཏུ་རྫོགས། །ཞེས་འབྱུང་བ་ལྟར་
གྱི་ས་བཅུ་གཉིས་དང༌། ཡང་ཀྱེ་རྡོ་རྗེའི་རྒྱུད་ནས་བཤད་པ་ལྟར་གྱི་གནས་ལ་
སོགས་པ་ལ་སྦྱར་བ་བཅུ་གཉིས་སུ་བྱས་པ་ནི། ཨའི་རྣམ་པ་ནི་གནས། ཨཱའི་རྣམ་
པ་ཉེ་བའི་གནས། ཨིའི་རྣམ་པ་ནི་ཞིང་། ཨཱིའི་རྣམ་པ་ཉེ་བའི་ཞིང་། ཨུའི་རྣམ་པ་
ནི་ཚནོ་ཧ། ཨཱའི་རྣམ་པ་ནི་ཉེ་བའི་ཚནྡྷོ་ཧ། ཨེའི་རྣམ་པ་འདུ་བ། ཨེའི་རྣམ་པ་ཉེ་
བའི་འདུ་བ། ཨོའི་རྣམ་པ་དུར་ཁྲོད། ཨོའི་རྣམ་པ་ཉེ་བའི་དུར་ཁྲོད། ཨོཾ་གི་རྣམ་
པ་འཐུང་གཅོད། ཨའི་རྣམ་པ་ཉེ་བའི་འཐུང་གཅོད་དེ་བཅུ་གཉིས་སོ། །སྔགས་
དོན་དངོས་གཞི་ནི་དབྱངས་བཅུ་གཉིས་པོ་ཉིས་ཚན་དུ་བྱས་ཏེ་ཡེ་ཤེས་དྲུག་ལྷའི་
རྣམ་པར་ཤར་བའི་སྐུའོ། སྦི་ཏོ་ཧྲི་དི་ནི་སྙིང་ངམ་ཐུགས་ཀར་གནས་པ་སྟེ། སྦི་ཏོ་
ནི་གནས་པ། ཧྲི་དི་ནི་ཐུགས་སམ་སྙིང་པོ། ཛྙཱ་ན་མཱུརྟི་ནི་ཡེ་ཤེས་ཀྱི་སྐུ་སྟེ། ཛྷཱ་ན་
ནི་ཡེ་ཤེས། མཱནྟི་ནི་སེམས་དཔའི་སྐུའོ། །ར་ཧོ་ནི་ངའོ། །བུདྡྷོ་ནི་རྟོགས་པ། བུདྡྷ་
ཚྭ་ནི་སངས་རྒྱས་རྣམས་ཀྱིའོ། །ཏུདྡྷ་བནྟི་ཚྭ་ནི་དུས་གསུམ་བཞུགས་པ་སྟེ། རྱ་དྷཱ་
ནི་དུས་གསུམ། བནྟི་ཚྭ་ནི་བཞུགས་པའོ། །ཨོཾ་བཛྲ་ཏིཀ་ནི་རྡོ་རྗེ་རྣོན་པོ། དུཉཁ་ལྕེ་
ད་ནི་སྡུག་བསྔལ་གཅོད་པ། པྲཛྙཱ་ཛྷཱ་ན་མཱུཏྟ་ཡེ་ནི་ཤེས་རབ་ཡེ་ཤེས་ཀྱི་གཙུག་ཏོར་
རམ་སྐུ་ཅན། ཛྙཱ་ན་ཀཱ་ཡ་ནི་ཡེ་ཤེས་ཀྱི་སྐུ་ཅན། ཝཱ་གཱི་ཤྭ་ར་ནི་ངག་གི་དབང་
ཕྱུག །ཨ་ར་པ་ཙ་ནཱ་ཡ་ཏེ་ན་མ་ནི་འགྲོ་བ་སྨིན་པར་བྱེད་པ་ཁྱོད་ལ་འདུད་ཅེས་
པའོ། །དེ་དག་གོ་བདེ་བར་བརྗོད་ན་དབྱངས་བཅུ་གཉིས་ཀྱིས་མཚོན་པའི་ཐུན་
མོང་དང་ཐུན་མོང་མིན་པའི་ལམ་རྣམས་མཐར་ཕྱིན་ནས་སངས་རྒྱས་པ་དུས་
གསུམ་གྱི་སངས་རྒྱས་ཐམས་ཅད་ཀྱི་སྙིང་པོ་གཉིས་སུ་མེད་པའི་ཡེ་ཤེས་གཅིག་ཏུ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འདུས་པའི་སྐུ་རྗེ་བཙུན་འཇམ་དཔལ་དབྱངས་ཀྱི་སྐུའི་རྣམ་འགྱུར་རྡོ་རྗེ་རྣོན་པོ་ལ་
སོགས་པ་རིགས་དྲུག་ཏུ་ཤར་བ་ལ་གུས་པས་འདུད་དོ་ཞེས་པའོ། །ཚིག་གི་བདག་
པོས་ཚིགས་སུ་བཅད། །ཅེས་ཚིགས་བཅད་དུ་བརྗོད་པར་གསུངས་པས་སྔགས་
འདི་ དག་ ཚིགས་བཅད་ དུ་ བྱེད་ ཚུལ་ནི། སྙིང་ ལ་ གནས། །ཡེ་ཤེས་ སྐུ་ བདག་
སངས་རྒྱས་ཏེ། །སངས་རྒྱས་དུས་གསུམ་བཞུགས་རྣམས་ཀྱིའོ། །ཨོ་རྡོ་རྗེ་རྣོན་པོ་
སྡུག་ བསྔལ་ གཅོད། །ཤེས་ རབ་ ཡེ་ཤེས་ སྐུ་ ཅན་ཏེ། །ཡེ་ཤེས་ སྐུ་ ཅན་ གསུང་
དབང་ཕྱུག །འགྲོ་བ་སྨིན་བྱེད་ཁྱོད་ལ་འདུད། །ཅེས་པ་སྟེ། སྔོན་གྱི་དམ་པ་འགའ་
ཞིག་གིས་སྔགས་འདི་དག་སྐད་གཉིས་ཤན་སྦྱར་བྱས་པ་ལས་དེ་ལྟར་འབྱུང་ངོ༌། །
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་
འཇམ་དཔལ་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་
སྤྲིན་གྱི་སྒྲ་དབྱངས་ལས། ལེའུ་བཞི་པ་སྒྱུ་འཕྲུལ་དྲྭ་བས་མངོན་པར་བྱང་ཆུབ་
པའི་ལེའུ་བཤད་པའོ།། །། །
༈ གསུམ་པ་འཕགས་པ་འཇམ་དཔལ་གྱི་མཚན་རིགས་སོ་སོའི་སྒོ་ནས་
རྒྱས་པར་བཤད་པ་ལ་ལྔ། འཕགས་པ་འཇམ་དཔལ་ལ་རིགས་དྲུག་པའི་སྒོ་ནས་
བསྟོད་པ། ཡེ་ཤེས་ལྔ་སོ་སོའི་སྒོ་ནས་བསྟོད་པ། བསྟོད་པ་རྒྱས་པར་བཤད་པ་
རྣམས་ཀྱི་དོན་བསྡུས་ཏེ་བསྟོད་པ། མཚན་ཡང་དག་པར་བརྗོད་པའི་ཕན་ཡོན་
བཤད་པ། འཕགས་པ་འཇམ་དཔལ་ གྱི་མཚན་ཡང་དག་པར་བརྗོད་པའི་སྙིང་
པོའི་སྔགས་བསྟན་པའོ། །དང་པོ་ལ་གཉིས། རིགས་དྲུག་པའི་སྒོ་ནས་བསྟོད་པ་
མདོར་ བསྟན་ པ་ དང༌། དེ་ ཉིད་ རྒྱས་ པར་ བཤད་ པའོ། །དང་ པོ་ནི། འདི་ ལྟར་
སངས་རྒྱས་བཅོམ་ལྡན་འདས། །རྫོགས་པའི་སངས་རྒྱས་ཨ་ལས་བྱུང་། །ཨ་ནི་
- 260 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཡིག་འབྲུ་ཀུན་གྱི་མཆོག །དོན་ཆེན་ཡི་གེ་དམ་པ་ཡིན། ཁོང་ནས་འབྱུང་བ་སྐྱེ་བ་
མང་། །ཚིག་ཏུ་བརྗོད་ པ་ སྤངས་པ་སྟེ། །བརྗོད་པ་ ཀུན་ གྱི་ རྒྱུ་ཡི་མཆོག །ཚིག་
ཀུན་ རབ་ ཏུ་ གསལ་ བར་ བྱེད། །ཅེས་ གསུངས། དོན་ ནི་ སྔར་ ལེའུ་ བཞི་ པར་
དབྱངས་བཅུ་གཉིས་ཀྱིས་མཚོན་པའི་ཐབས་ཤེས་ཀྱི་ལམ་མཐར་ཕྱིན་པ་ལས་ཡེ་
ཤེས་ཀྱི་སྐུ་འགྲུབ་པ་དང་དེ་ལ་རིགས་ཀྱི་དབྱེ་བ་ཡོད་ཚུལ་བཤད་པ་དེ་ལྟར། རྗེ་
བཙུན་འཇམ་པའི་དབྱངས་ཀྱི་སྐུ་འགྲུབ་ཚུལ་དང་མཚན་གྱི་རྣམ་གྲངས་བརྗོད་པ་
ནི་འདི་ལྟར་གཉིས་སུ་མེད་པའི་ཡེ་ཤེས་སྐུར་ཤར་བའི་སངས་རྒྱས་བཅོམ་ལྡན་
འདས་ཞེས་བྱ་བ་ཡང་དག་པར་རྫོགས་པའི་སངས་རྒྱས་རིགས་ཐམས་ཅད་ཀྱི་
ཁྱབ་བདག་རྡོ་རྗེ་འཆང་ཆེན་པོ་ནི་ཨ་ལས་བྱུང་ངོ་། །ཇི་ལྟར་བྱུང་ནས་ཨ་ལ་དྲང་
ངེས་གཉིས་ལས་དྲང་དོན་གྱི་ཨས་ཡི་གེ་ཐམས་ཅད་ཀྱི་རྒྱུ་བྱས་ཏེ་དེ་ལས་ཆོས་ཀྱི་
ཕུང་པོ་བརྒྱད་ཁྲི་བཞི་སྟོང་བྱུང་ཞིང་། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་སྙིང་
པོའི་དོན་ཉམས་སུ་བླངས་པ་ལས་གཉིས་སུ་མེད་པའི་ཡེ་ཤེས་ཀྱི་སྐུ་རྡོ་རྗེ་འཆང་
ཆེན་པོ་འགྲུབ་བོ། །ངེས་དོན་གྱི་ཨ་ཐུང་ནི་དྷ་ཏཱིའི་ནང་གི་མི་ཤིགས་པ་སྟེ་དེ་ལས་
འོད་གསལ་འཆར་ལ། འོད་གསལ་ལྷན་ཅིག་སྐྱེས་པའི་ཡེ་ཤེས་ལས་གཉིས་སུ་
མེད་པའི་ཡེ་ཤེས་ཀྱི་སྐུ་ཁྱབ་བདག་རྡོ་རྗེ་འཆང་ཆེན་པོའི་གོ་འཕང་འགྲུབ་བོ། །རྒྱུ་
མཚན་དེ་དག་གི་ཕྱིར་རྒྱུད་སྡེ་དུ་མ་ལས་ཨ་ནི་ཡིག་འབྲུ་ཀུན་གྱི་མཆོག་ཡིན་པར་
གསུངས་སོ། །དེ་ལྟར་ཨས་དོན་ཆེན་པོ་བྱེད་ཅིང་། དེ་ཡང་། དོན་ཆེན་ཡི་གེ་དམ་
པ་ཡིན། །ཞེས་པའི་ཡི་གེ་དམ་པ་ཞེས་པ་ཡི་གེའི་སྐད་དོད་ལ་ཨཀྟ་ར་ཞེས་འབྱུང་
ལ། ཨཀྟ་ཞེས་པ་ཡི་གེ་དང་མི་འགྱུར་བ་གཉིས་ཀ་ལ་འཇུག་པ་ལས་ལོ་ཆེན་གྱིས་
ཡི་གེར་བསྒྱུར། མི་འགྱུར་བ་ལ་འཇུག་པའི་དབང་དུ་བྱས་ན་ངེས་དོན་གྱིས་ཨའི་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དོན་བསྒོམས་པ་ལས་གཉིས་སུ་མེད་པའི་ཡེ་ཤེས་ཀྱི་སྐུ་འགྲུབ་ལ་སྐུ་དེ་ནི་ནམ་
མཁའ་མ་ཟད་ཀྱི་བར་དུ་འགྱུར་བ་མེད་པའི་རྡོ་རྗེའི་སྐུ་ཡིན་པས་ཨས་དོན་ཆེན་པོ་
བྱེད་པའི་རྒྱུ་མཚན་དེ་ལྟར་ཡིན་ནོ། །དྲང་དོན་གྱི་དབང་དུ་བྱས་ན་ཡི་གེ་གཞན་
རྣམས་ནི་ལྕེ་དང་རྐན་དང་མཆུ་སོགས་ལ་བལྟོས་ནས་འབྱུང་དགོས་ལ། ཨ་ནི་དེ་
དག་ལ་མི་བལྟོས་པར་ཁོང་ནས་འབྱུང་བས་རྩེ་རྐན་ལ་བལྟོས་པའི་ཡི་གེའི་ངོ་བོར་
སྐྱེད་པ་མེད་པའོ། །ཨ་ནི་ཡི་གེ་དུ་མ་འདུས་པའི་ཚིག་ཏུ་བརྗོད་པ་སྤངས་པ་སྟེ།
དེ་ལྟ་བུའི་ཚིག་ཏུ་བརྗོད་པ་མིན་པར་ཡི་གེ་ཐམས་ཅད་ཀྱི་སྲོག་ཏུ་ཞུགས་ཏེ་མིང་
ཚིག་ཏུ་བརྗོད་པ་ཐམས་ཅད་ཀྱི་རྒྱུ་བྱེད་པ་ཡིན་ལ། ཨ་སྲོག་ཏུ་ཞུགས་པ་ལས་
མིང་ཚིག་གི་ཡི་གེ་དང༌། དེ་ལས་ཚིགས་སུ་བཅད་པ་སོགས་རྒྱ་ཆེར་གསལ་བར་
བྱེད་དོ། །འདི་ལྟར་སངས་རྒྱས་བཅོམ་ལྡན་འདས། །ཞེས་སོགས་ཚིགས་བཅད་
གཉིས་པོ་འདི་ནི་གསང་སྔགས་བླ་མེད་ཀྱི་རྒྱུད་ཐམས་ཅད་ཀྱི་སྙིང་པོའི་ཡང་སྙིང་
པོ་གཉིས་སུ་མེད་པའི་ཡེ་ཤེས་ཀྱི་སྐུ་སྒྲུབ་པའི་མན་ངག་མཐར་ཐུགས་པ་གསང་
བ་ལས་ཀྱང་ཆེས་གསང་བ་ཟབ་པ་ལས་ཀྱང་ཆེས་ཟབ་པའི་གནས་ཡིན་པས་
མཚན་བརྗོད་འདོན་པ་པོ་རྣམས་ ཀྱིས་ རྗེ་བཙུན་འཇམ་དཔལ་དབྱངས་ ཀྱི་ སྐུ་
བསྒོམས་ལ་འདི་ལྟ་བུའི་གསང་བའི་གནས་འདི་དག་གོ་བ་དང་འདི་དག་གི་དོན་
ནམ་ཞིག་ན་རྒྱུད་ལ་སྐྱེ་བར་འགྱུར་སྙམ་དུ་ རྗེ་བཙུན་འཇམ་པའི་དབྱངས་ལ་
གསོལ་བ་ཤུགས་དྲག་ཏུ་བཏབ་སྟེ་སྨོན་ལམ་གདབ་པར་བྱའོ། །
གཉིས་པ་དེ་ཉིད་རྒྱས་པར་བཤད་པ་ལ་བཞི། རྗེ་བཙུན་འཇམ་ད པལ་
དབྱངས་ ལ་ ཡེ་ཤེས་ ལྔའི་སྒོ་ནས་ བསྟོད་པ། སྐུ་བཞིའི་སྒོ་ནས་བསྟོད་ པ། ཕ་
རོལ་ཏུ་ཕྱིན་པ་བཅུའི་སྒོ་ནས་བསྟོད་པ། འཕྲིན་ལས་བཞིའི་སྒོ་ནས་བསྟོད་པའོ། །
- 262 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
དང་པོ་ལ་ལྔ། སོར་རྟོག་ཡེ་ཤེས་ཀྱི་སྒོ་ནས་བསྟོད་པ། མེ་ལོང་ལྟ་བུའི་ཡེ་ཤེས་ཀྱི་
ཀྱི་སྒོ་ནས་བསྟོད་པ། ཆོས་དབྱིངས་ཡེ་ཤེས་ཀྱི་སྒོ་ནས་བསྟོད་པ། བྱ་གྲུབ་ཡེ་ཤེས་
ཀྱི་སྒོ་ནས་བསྟོད་པ། མཉམ་ཉིད་ཡེ་ཤེས་ཀྱི་སྒོ་ནས་བསྟོད་པའོ། །དང་པོ་ནི།
མཆོད་པ་ཆེན་པོ་འདོད་ཆགས་ཆེ། །སེམས་ཅན་ཐམས་ཅད་དགའ་བར་བྱེད། །
ཅེས་གསུངས། དོན་ནི། རིགས་དྲུག་གི་སེམས་ཅན་ཐམས་ཅད་ཐོག་མ་མེད་པ་
ནས་གོམས་པའི་ཆགས་པའི་དབང་གིས་འདོད་པའི་ཡུལ་ལ་དགའ་བར་བྱེད་ཅིང་
དེའི་རང་བཞིན་མ་ཤེས་པར་ཞེན་པའི་དབང་གིས་ལས་བསགས་ཏེ་འཁོར་བར་
སྡུག་བསྔལ་བརྒྱུད་མར་མྱོང་བ་ཡིན་ལ། རྗེ་བཙུན་འཇམ་དཔལ་དབྱངས་ཀྱིས་དེ་
ལྟ་བུའི་སེམས་ཅན་རྣམས་ལ་བརྩེ་བས་གཟིགས་པས་འདོད་ཡོན་ལ་ཆགས་པ་
ལམ་དུ་བྱེད་པའི་ཐབས་མཁས་ཀྱི་མན་ངག་བསྟན་ནས་འཁྲིག་པའི་བདེ་བ་མྱོང་
བའི་འདོད་ཆགས་ཆེ་བ་དེ་དང་རྣམ་པ་མཐུན་པའི་ལམ་གྱིས་འདོད་ཆགས་རྩ་བ་
ནས་ཟད་པར་བྱེད་པ་འདོད་ཆགས་རྣམ་པར་དག་པའི་སོ་སོར་རྟོག་པའི་ཡེ་ཤེས་
ནི་རྒྱལ་བ་ཐམས་ཅད་མཉེས་པར་བྱ་བའི་མཆོད་པ་ཆེན་པོའོ། །དེ་འདྲ་བའི་སོ་
སོར་རྟོག་པའི་ཡེ་ཤེས་ལྷའི་རྣམ་པར་ཤར་བ་ནི་གསུང་རྡོ་རྗེ་སྟེ་རྗེ་བཙུན་འཇམ་
པའི་དབྱངས་ལ་དེའི་སྒོ་ནས་བསྟོད་པའོ། །ཚུལ་འདི་ནི་གཤིན་རྗེ་གཤེད་ཀྱི་རྒྱུད་
ནས། འདོད་ ཆགས་ རྡོ་ རྗེའི་ངོ་བོ་ ཁྱོད། །གཤིན་ རྗེའི་ གཤེད་པོ་ རབ་ འཇིགས་
པ། །རྡོ་ རྗེ་ གསུང་དང་ རབ་མཚུངས་པ། །རྡོ་ རྗེ་གསུང་ལ་ཕྱག་འཚལ་བསྟོད། །
ཅེས་ རྗེ་ བཙུན་ འཇམ་ དཔལ་ དབྱངས་ ལ་ གསུང་ རྡོ་ རྗེའི་སྒོ་ནས་བསྟོད་ པ་ལྟ་
བུའོ། ། །
གཉིས་པ་མེ་ལོང་ལྟ་བུའི་ཡེ་ཤེས་ཀྱི་སྒོ་ནས་བསྟོད་པ་ནི། མཆོད་པ་ཆེན་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པོ་ཞེ་སྡང་ཆེ། །ཉོན་མོངས་ཀུན་གྱི་དགྲ་ཆེ་བ། །ཞེས་གསུངས། དོན་ནི། སེམས་
ཅན་རྣམས་ཐོག་མ་མེད་པ་ནས་གོམས་པའི་བག་ཆགས་ཀྱིས་ཡུལ་ཡིད་དུ་མི་འོང་
བ་ལ་ཞེ་སྡང་སྐྱེས་ཏེ་དེའི་དབང་གིས་ལས་ངན་བསགས་ནས་འཁོར་བ་སྤྱི་དང་
ཁྱད་པར་ངན་སོང་གི་སྡུག་བསྔལ་བཟོད་དཀའ་བ་མྱོང་བ་རྣམས་ལ་བརྩེ་བས་
གཟིགས་ནས་རྗེ་བཙུན་འཇམ་པའི་དབྱངས་ཀྱིས་སེམས་ཅན་ཞེ་སྡང་ཅན་རྣམས་
འདུལ་ཕྱིར་དྲག་པོའི་སྐུར་བསྟན་ནས་ཐབས་མཁས་ཀྱི་སྤྲུལ་པས་སེམས་ཅན་
རྣམས་ཀྱི་ཉོན་མོངས་འཇོམས་པར་མཛད་པས་ན་ཉོན་མོངས་པ་ཀུན་གྱི་དགྲ་ཆེན་
པོ་ཞེས་སྔགས་ཤིང་། དེ་ལྟ་བུའི་ཐབས་མཁས་ཀྱི་མཛད་པ་ནི་རྒྱལ་བ་ཐམས་ཅད་
མཉེས་ པར་ བྱེད་ པའི་ མཆོད་པ་ཆེན་པོའོ། །ཚུལ་ འདི་ནི་ རྗེ་ བཙུན་འཇམ་ པའི་
དབྱངས་ཁྲོ་བོའི་དབང་པོ་གཤིན་རྗེའི་གཤེད་ཀྱི་སྐུར་བཞེངས་ནས་ཁམས་གསུམ་
བཟའ་བ་ལྟ་བུའི་དྲག་པོའི་རྔམ་བརྗིད་མཛད་པ་རྡོ་རྗེ་འཇིགས་བྱེད་ཀྱི་རྒྱུད་ལས་
རྒྱས་པར་གསུངས་པ་ལྟ་བུའོ། །སྤྱིར་རྒྱུད་སྡེ་ཕལ་ཆེ་བ་ལས་ཞེ་སྡང་རྣམ་པར་དག་
པ་ཆོས་དབྱིངས་ཡེ་ཤེས་དང་། གཏི་མུག་རྣམ་པར་དག་པ་མེ་ལོང་ཡེ་ཤེས་སུ་
གསུངས་ཀྱང་། འདིར་དྲི་མེད་འོད་ལས་ཞེ་སྡང་རྣམ་པར་དག་པ་མེ་ལོང་ཡེ་ཤེས་
སུ་གསུངས་ཤིང་། སྔོན་གྱི་དམ་པ་མང་པོས་ཀྱང་དེའི་རྗེས་སུ་འབྲང་བར་སྣང་
བས་འདིར་ཡང་དྲི་མེད་འོད་དུ་གསུངས་པ་སོར་བཞག་ཏུ་བྱས་སོ། །
གསུམ་པ་ཆོས་དབྱིངས་ཡེ་ཤེས་ཀྱི་སྒོ་ནས་བསྟོད་པ་ནི། མཆོད་པ་ཆེན་པོ་
གཏི་མུག་ཆེ། །གཏི་མུག་བློ་སྟེ་གཏི་མུག་སེལ། །ཞེས་གསུངས། དོན་ནི། སེམས་
ཅན་རྣམས་ཐོག་མ་མེད་པ་ནས་གཏི་མུག་གི་དབང་གིས་འཁོར་བར་འཁྱམས་པ་
གཟིགས་པ་ན་བརྩེ་བས་མ་བཟོད་པར་རྗེ་བཙུན་འཇམ་དཔལ་དབྱངས་ཀྱིས་གཏི་
- 264 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མུག་གི་མུན་པ་སེལ་བར་བྱེད་པའི་ཤེས་རབ་ཀྱི་བློའི་སྣང་བ་བསྟན་ཏེ་སེམས་ཅན་
རྣམས་ཀྱི་གཏི་མུག་འཇོམས་པར་མཛད་ཅིང་། འཁོར་བའི་རྩ་བ་གཏི་མུག་གི་
གཉེན་པོ་མཐར་ཐུག་པ་ཆོས་ཀྱི་དབྱིངས་རྟོགས་པའི་ཡེ་ཤེས་ལྷའི་སྐུའི་རྣམ་པར་
ཤར་ནས་སེམས་ཅན་གྱི་དོན་མཛད་པ་ནི་རྒྱལ་བ་རྣམས་མཉེས་པར་བྱེད་པའི་
མཆོད་པའི་མཆོག་གོ །ཚུལ་འདི་ནི་གཤིན་རྗེའི་གཤེད་ཀྱི་རྒྱུད་ལས། གཤིན་རྗེའི་
གཤེད་པོ་རབ་འཇིགས་པ། །གཏི་མུག་རྡོ་རྗེའི་ངོ་བོ་ཁྱོད། །སྟོན་པ་སངས་རྒྱས་
ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་བསྟོད། །ཅེས་རྗེ་བཙུན་འཇམ་པའི་
དབྱངས་ལ་གཏི་མུག་རྡོ་རྗེ་ཞེས་བསྔགས་པ་ལྟར་རོ། །
བཞི་པ་བྱ་གྲུབ་ཡེ་ཤེས་ཀྱི་སྒོ་ནས་བསྟོད་པ་ནི། མཆོད་པ་ཆེན་པོ་ཁྲོ་བ་
ཆེ། ཁྲོ་བ་ཆེན་པོ་དགྲ་ཆེ་བ། །ཞེས་གསུངས། དོན་ནི། སེམས་ཅན་རྣམས་ཐོག་
མ་མེད་པ་ནས་གོམས་པའི་བག་ཆགས་ཀྱིས་གཞན་གྱི་ཕུན་ཚོགས་ལ་མི་བཟོད་
པའི་ཁྲོ་བ་ཕྲག་དོག་གི་སྒོ་ནས་ལས་ངན་བསགས་ཏེ་འཁོར་བ་སྤྱི་དང་ཁྱད་པར་
ངན་སོང་གསུམ་དུ་སྡུག་བསྔལ་བརྒྱུད་མར་མྱོང་བ་རྣམས་ཐུགས་རྗེས་མ་བཟོད་
ནས་རྗེ་བཙུན་འཇམ་དཔལ་དབྱངས་ཀྱིས་སེམས་ཅན་རྣམས་ཀྱི་ཕྲག་དོག་སེལ་
ཕྱིར་ཕྲག་དོག་རྣམ་པར་དག་པ་བྱ་གྲུབ་ཡེ་ཤེས་ཀྱི་རང་སྣང་ལྷའི་སྐུར་ཤར་ཏེ་
སེམས་ཅན་རྣམས་ཀྱི་དོན་མཛད་པ་འདི་ནི་རྒྱལ་བ་སྲས་བཅས་མཉེས་པར་བྱེད་
པའི་མཆོད་པ་ཆེན་པོ་ཡིན་ཞིང་སེམས་ཅན་རྣམས་སྡུག་བསྔལ་བར་བྱེད་པའི་ཉོན་
མོངས་པ་ཁྲོ་བའི་དགྲ་ཆེན་པོའང་ཡིན་ནོ། །ཚུལ་འདི་ནི་གཤིན་རྗེ་གཤེད་ཀྱི་རྒྱུད་
ལས་རྗེ་བཙུན་འཇམ་དཔལ་དབྱངས་ལ། ཕྲག་དོག་རྡོ་རྗེའི་ངོ་བོ་ཁྱོད། །གཤིན་
རྗེའི་གཤེད་པོ་ལས་ཀུན་པ། །རྡོ་ རྗེ་ སྐུ་དང་རབ་མཚུངས་པ། །ཕྱག་ན་རལ་གྲི་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཕྱག་འཚལ་བསྟོད། །ཅེས་བསྔགས་པ་ལྟར་རོ། །
ལྔ་ པ་ མཉམ་ ཉིད་ ཡེ་ཤེས་ ཀྱི་ སྒོ་ནས་བསྟོད་ པ་ནི། མཆོད་པ་ཆེན་པོ་
ཆགས་ པ་ ཆེ། །ཆགས་ པ་ ཐམས་ ཅད་ སེལ་བར་ བྱེད། །ཅེས་ གསུངས། དོན་ནི།
སེམས་ཅན་རྣམས་ལུས་དང་ལོངས་སྤྱོད་ལ་ཆགས་པའི་དབང་གིས་འཁོར་བར་
འཁྱམས་ནས་སྡུག་བསྔལ་བཟོད་དཀའ་བ་མྱོང་བ་རྣམས་ཐུགས་རྗེས་མ་བཟོད་
ནས་རྗེ་བཙུན་འཇམ་དཔལ་དབྱངས་ཀྱིས་ལུས་དང་ལོངས་སྤྱོད་ལ་ཆགས་པའི་
སེར་སྣ་རྣམ་པར་དག་པ་མཉམ་ཉིད་ཡེ་ཤེས་ལྷའི་སྐུར་ཤར་བའི་སྒོ་ནས་སེམས་
ཅན་རྣམས་ ཀྱི་ཆགས་པ་ཐམས་ཅད་སེལ་བར་བྱེད་པས་ན་ཆགས་པ་ཆེ་ཞེས་
བསྔགས་ཤིང་། དེ་ལྟར་ཐབས་མཁས་ཀྱི་ལམ་གྱིས་ སེམས་ཅན་རྣམས་འདུལ་
བར་མཛད་པ་ནི་རྒྱལ་བ་སྲས་བཅས་མཉེས་པར་བྱེད་པའི་མཆོད་པ་ཆེན་པོ་ཡིན་
ནོ། །འདི་ལ་ཆགས་པ་ཆེ་ཞེས་བརྗོད་པ་ནི། སངས་རྒྱས་རྣམས་མཁའ་ཁྱབ་ཀྱི་
སེམས་ཅན་རྣམས་ལ་མ་བུ་གཅིག་པ་ལ་བརྩེ་བ་ལྟར་བྱམས་བརྩེས་དུས་རྟག་ཏུ་
དགོངས་བཞིན་པར་བཞུགས་པ་ལ་འགྲོ་ལ་ཆགས་པ་ཞེས་མདོ་རྒྱུད་མང་པོར་
གསུངས་ཤིང༌། གཤིན་རྗེའི་གཤེད་ཀྱི་རྒྱུད་ལས་རྗེ་བཙུན་འཇམ་དཔལ་དབྱངས་
ལ་སེར་སྣ་གཤིན་རྗེའི་གཤེད་ཅེས་པ་དང་ཕྲ་མ་རྡོ་རྗེ་ཞེས་བསྔགས་པ་ལྟར་རོ། །
གཉིས་པ་སྐུ་བཞིའི་སྒོ་ནས་བསྟོད་པ་ལ་བཞི། བདེ་བ་ཆེན་པོའི་སྐུའི་སྒོ་
ནས་བསྟོད་པ། ལོངས་སྤྱོད་རྫོགས་སྐུའི་སྒོ་ནས་བསྟོད་པ། ཆོས་གྱི་སྐུའི་སྒོ་ནས་
བསྟོད་པ། སྤྲུལ་པའི་སྐུའི་སྒོ་ནས་བསྟོད་པའོ། །དང་པོ་ནི་འདོད་པ་ཆེན་པོ་བདེ་
བ་ ཆེ། །དགའ་ བ་ ཆེན་ པོ་ མགུ་ བ་ ཆེ། །ཞེས་ གསུངས། དོན་ནི། སེམས་ ཅན་
རྣམས་ཐོག་མ་མེད་པ་ནས་གོམས་པའི་དབང་གིས་འདོད་པའི་ཡོན་ཏན་ལྔ་ལ་
- 266 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆགས་ནས་དེའི་དབང་གིས་ལས་བསགས་ཏེ་འཁོར་བར་བཅིངས་ནས་ སྡུག་
བསྔལ་བརྒྱུན་མར་མྱོང་བ་རྣམས་ཐུགས་རྗེས་མ་བཟོད་པར་ རྗེ་བཙུན་འཇམ་
དཔལ་དབྱངས་ཀྱིས་གང་ལ་གང་འདུལ་གྱི་སྤྲུལ་པས་སེམས་ཅན་རྣམས་ལ་ཆོས་
བསྟན་ཏེ་ཐོག་མར་ཆོས་ཀྱི་རིགས་སད་པར་མཛད། དེ་ནས་བྱམས་སྙིང་རྗེ་བྱང་
ཆུབ་ཀྱི་སེམས་བསྐྱེད་དུ་བཅུག་ནས་ཐེག་པ་ཆེན་པོར་རིགས་ངེས་པར་མཛད། དེ་
ནས་དབང་བསྐུར་ཏེ་སྔགས་ཀྱི་སྣོད་རུང་དུ་བྱས་ནས་འདོད་ཡོན་ལམ་བྱེད་ཐབས་
མཁས་ཀྱི་མན་ངག་བསྟན་ཏེ་བདེ་ཆེན་ལྷན་ཅིག་སྐྱེས་པའི་ཡེ་ཤེས་བསྐྱེད་པར་
མཛད་པས་ན་དེ་ལྟ་བུའི་བདེ་བ་ཆེན་པོ་ལྷན་ཅིག་སྐྱེས་པའི་ཡེ་ཤེས་སྟེར་བར་བྱེད་
པའི་མན་ངག་འདོད་པའི་ཡོན་ཏན་ལྔ་ལ་ཆགས་པ་ལམ་དུ་བྱས་ནས་སེམས་ཅན་
ཐམས་ཅད་དགའ་ཞིང་མགུ་བར་མཛད་པ་འདི་ནི་རྒྱལ་བའི་མཛད་པ་ཐམས་ཅད་
ཀྱི་ནང་ནས་མཆོག་ཏུ་གྱུར་ པ་ཐབས་མཁས་ བླ་ན་མེད་པའོ། །དེའི་ ཕྱིར་ རྒྱུད་
འདིར་དོན་འདི་ལ་འདོད་པ་ཆེན་པོ་དང༌། བདེ་བ་ཆེན་པོ་དང་། དགའ་བ་ཆེན་པོ་
དང་། མགུ་བ་ཆེན་པོ་ཞེས་དོན་རེ་རེ་ལ་ཆེན་པོ་ཞེས་བསྔགས་པ་མཛད་དོ། །དོན་
འདི་ནི་གསང་སྔགས་བླ་མེད་ཀྱི་མན་ངག་མཐར་ཐུག་པ་སྟེ། གསང་བ་འདུས་
པའི་རྩ་རྒྱུད་ལེའུ་དྲུག་པར། ཡིད་ནི་དགའ་ཞིང་མགུ་བ་ཡི། །ཞེས་པ་འོད་གསལ་
དང༌། དེ་ལས་སྒྱུ་མའི་སྐུ་འགྲུབ་པའི་ཚུལ་ལ་བཤད་དོ། །
གཉིས་པ་ལོངས་སྤྱོད་རྫོགས་སྐུའི་སྒོ་ནས་བསྟོད་པ་ནི། གཟུགས་ཆེ་ལུས་
ཀྱང་ཆེ་ བ་སྟེ། ཁ་ དོག་ཆེ་ ཞིང་ ལུས་བོངས་ཆེ། །མིང་ ཡང་ ཆེ་ཞིང་རྒྱ་ཆེ་བ། །
དཀྱིལ་འཁོར་ཆེན་པོ་ཡངས་པ་ཡིན། །ཞེས་གསུངས། དོན་ནི། གཟུགས་ཐམས་
ཅད་ཀྱི་ནང་ནས་ཆེས་མཆོག་ཏུ་གྱུར་པ་ནི་མཚན་དཔེས་སྤྲས་པའི་སྐུ་དེ་ཐོག་མར་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཐོབ་པ་ནས་ནམ་མཁའ་མ་ཟད་ཀྱི་བར་དུ་འགྱུར་བ་མེད་ཅིང་རྒྱུན་ཆད་པ་མེད་པ་
ནི་ལོངས་སྤྱོད་རྫོགས་པའི་སྐུ་ཡིན་པས་ལུས་ཀྱང་ཆེ་བ་ཞེས་བྱ་སྟེ་ལོངས་སྤྱོད་
རྫོགས་པའི་སྐུ་དེ་ནི་སྤྲུལ་སྐུའི་ཡང་གཞི་ཡིན་པས་མཆོག་ཏུ་གྱུར་པའོ། ཁ་དོག་ཆེ་
ཞེས་པ་ལོངས་སྤྱོད་རྫོགས་པའི་སྐུ་དེ་ཁ་དོག་གསེར་བཙོ་མའི་འོད་ལྟར་འབར་བ་
ནམ་མཁའི་ཁྱོན་ཐམས་ཅད་འོད་ཀྱིས་འགེངས་པར་བྱེད་པ་ཁ་དོག་ཐམས་ཅད་ཀྱི་
ནང་ནས་ཆེས་མཆོག་ཏུ་གྱུར་པ་མཚུངས་པ་མེད་པའོ། །ལུས་བོངས་ཆེ་ཞེས་པ་ནི།
རྗེ་བཙུན་འཇམ་དཔལ་དབྱངས་མངོན་པར་རྫོགས་པར་འཚང་རྒྱ་བའི་ཚུལ་སྟོན་
པའི་སངས་རྒྱས་རྒྱལ་བ་ཀུན་ཏུ་གཟིགས་ཞེས་བྱ་བ་དེ་ནི་ཕྱོགས་བཅུའི་རྒྱལ་བ་
གཞན་ཐམས་ཅད་ལས་སྐུ་ལུས་བོངས་ཆེ་བ་ཞིག་འབྱུང་ སྟེ། རྒྱལ་བ་ ཀུན་ཏུ་
གཟིགས་ཀྱི་བྱང་ཆུབ་ཀྱི་ཤིང་དེ་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་བཅུའི་ཚད་ཙམ་གྱི་ཆེ་བ་ཞིག་འབྱུང་བར་འཇམ་དཔལ་ཞིང་བཀོད་ཀྱི་མདོ་
ལས་ གསུངས་ པ་ལྟར་ རོ། །མིང་ ཡང་ཆེ་ཞིང་རྒྱ་ཆེ་བ། །ཞེས་པ་ནི། རྗེ་བཙུན་
འཇམ་དཔལ་དབྱངས་ཀྱི་མཚན་སངས་རྒྱས་ཀྱི་ཞིང་ཀུན་ཏུ་གྲག་པ་དང་། སངས་
རྒྱས་ གཞན་ ཐམས་ ཅད་ ཀྱི་ མཚན་ བརྗོད་ པ་ ལས། རྗེ་ བཙུན་ འཇམ་ད པལ་
དབྱངས་ཀྱི་མཚན་བརྗོད་པ་དང༌། རྒྱལ་བ་ཀུན་ཏུ་གཟིགས་ཀྱི་མཚན་བརྗོད་པ་
ཕན་ཡོན་ཆེ་བར་གསུངས་སོ། །རྒྱ་ཆེ་བ་ནི། རྒྱལ་བ་ཀུན་ཏུ་གཟིགས་ཀྱི་ཞིང་
ཁམས་དེ་ནི་སངས་རྒྱས་ཀྱི་ཞིང་གངྒཱའི་ཀླུང་དུ་མའི་བྱེ་མ་སྙེད་ཀྱི་ཞིང་ཙམ་གྱི་ཐ་
གྲུ་ཡངས་པ་འབྱུང་བ་འཇམ་དཔལ་གྱི་ཞིང་གི་བཀོད་པ་སྟོན་པའི་མདོ་ལས་
གསུངས་ པ་ ལྟར་ རོ། །དཀྱིལ་ འཁོར་ ཡངས་ པ་ ནི་ རྗེ་ བཙུན་ འཇམ་དཔལ་
དབྱངས་ཀྱི་དཀྱིལ་འཁོར་དུ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་གདན་
- 268 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཛོམས་པར་བྱེད་པས་ནམ་མཁའ་ལྟར་ཡངས་ཤིང་རྒྱ་ཆེ་བའོ། །
གསུམ་པ་ཆོས་ཀྱི་སྐུའི་སྒོ་ནས་བསྟོད་པ་ནི། ཤེས་རབ་མཚོན་ཆེན་འཆང་
བ་སྟེ། །ཉོན་མོངས་ལྕགས་ཀྱུ་ཆེ་བའི་མཆོག །གྲགས་ཆེན་སྙན་གྲགས་ཆེན་པོ་
སྟེ། །སྣང་ བ་ཆེན་ པོ་ གསལ་བ་ཆེ། །ཞེས་ གསུངས། དོན་ནི། རྗེ་ བཙུན་ འཇམ་
དཔལ་དབྱངས་ཀྱིས་སྔོན་ཐུགས་བསྐྱེད་པ་ནས་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་
ལ་རྒྱུན་མ་ཆད་པར་བསླབས་ཤིང་ཉོན་མོངས་འདུལ་ཕྱིར་ཇི་ལྟ་བ་དང་ཇི་སྙེད་པ་
ཐམས་ཅད་གཟིགས་པའི་ཤེས་རབ་ཀྱི་མཚན་ཆེན་པོ་འབྲལ་མེད་དུ་འཆང་བ་སྟེ་
བཅངས་ནས་གླང་པོ་ཆེ་མ་དུལ་བ་ལྕགས་ཀྱུས་བཏུལ་བ་ལྟར་ཉོན་མོངས་པ་བག་
ཆགས་དང་བཅས་པ་སོ་སོར་རྟོག་པའི་ཤེས་རབ་ཀྱིས་བཏུལ་ཏེ་ས་ལམ་རིམ་གྱིས་
བགྲོད་ནས་རྡོ་རྗེ་ལྟ་བུའི་ཏིང་ངེ་འཛིན་གྱིས་ཉོན་མོངས་བག་ཆགས་དང་བཅས་པ་
བཅོམ་སྟེ་བྱང་ཆུབ་ཆེན་པོ་བརྙེས་པ་ཡིན་པས་ན། དེ་ལྟ་བུའི་ཡེ་ཤེས་དེ་ལ་ཆེ་
བའི་མཆོག་ཅེས་བསྔགས་སོ། །རྗེ་བཙུན་འཇམ་དཔལ་དབྱངས་ ཀྱིས་སློབ་པ་
ལམ་གྱི་གནས་སྐབས་སུ་སོ་སོར་རྟོག་པའི་ཤེས་རབ་གྱིས་ཉོན་མོངས་བཏུལ་ཚུལ་
དེ་ལྟར་མཛད་པ་ནི། །བསྟོད་སྤྲིན་རྒྱ་མཚོ་ལས། དངོས་འཛིན་ཆང་གིས་རབ་ཏུ་
མྱོས་པས་བླང་དོར་དཔྱོད་པའི་བློ་གྲོས་ཉམས། །ཉོན་མོངས་གདུག་པའི་སྣ་ཡི་
ལག་ པས་ དགེ་བའི་ ལྗོན་པ་ཀུན་ཏུ་འཛོམས། །སྲིད་ པའི་ ཞགས་པས་ཡིད་ནི་
དྲངས་པས་རྙེད་བཀུར་གླང་མོའི་ཕྱིར་འབྲང་བ། །བག་མེད་ནགས་ཁྲོད་ཀུན་ཏུ་རྒྱུ་
བའི་ གདུལ་ དཀའི་ ཡིད་ ཀྱི་ གླང་ པོ་ཆེ། །དྲན་ཤེས་བག་ ཡོད་ ཐག་ པས་ དམ་
བཅིངས་ནས། །ཡང་དག་རིགས་པའི་ལྕགས་ཀྱུ་རྣོན་པོ་ཡིས། །འཕགས་མཆོག་
བྱེ་བས་བགྲོད་ཅིང་བསྔགས་པ་ཡི། །རྟེན་འབྲེལ་དམ་པའི་ལམ་བཟང་སྲོལ་དུ་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཙུད། ། ཚུལ་དེ་སྐྱོ་མེད་བརྩོན་པའི་ཤུགས་དྲག་གིས། །དཔག་མེད་བསྐལ་པར་
ཡང་དང་ཡང་གོམས་པས། །སྒྱུ་མ་ལྟ་བུའི་ཏིང་འཛིན་རྡོ་རྗེ་ཡིས། །མཐར་འཛིན་
རི་བོ་མིང་གི་ལྷག་མར་མཛད། །ཅེས་གསུངས་པ་ལྟར་རོ། །རྡོ་རྗེ་ལྟ་བུའི་ཏིང་ངེ་
འཛིན་གྱིས་ཉོན་མོངས་བག་ཆགས་དང་བཅས་པ་བཅོམ་ནས་བྱང་ཆུབ་བརྙེས་པ་
ནི། སླར་ཡང་མཐའ་ཡས་རྒྱལ་བའི་དབང་པོ་རྣམས། །རབ་མཆོག་མཆོད་སྤྲིན་རྒྱ་
མཚོས་ མཉེས་ བྱས་ པས། །དྲི་ མེད་ མགུར་ ནས་ ཚངས་ དབྱངས་ ང་ རོ་ ཡིས། །
དགོངས་པ་གཅིག་གིས་གསུངས་པའི་གདམས་པ་མཆོག །སྲིད་པའི་ནད་བརྒྱ་
དྲུང་འབྱིན་བདུད་རྩིའི་ཟས། །རྒྱུན་དུ་བསྟེན་པས་བགྲོད་པར་ཆེས་དཀའ་བའི། །
རྒྱལ་སྲས་སྤྱོད་པ་རླབས་ཆེའི་ཕ་རོལ་ཏུ། །བགྲོད་པའི་བློ་གྲོས་ལུས་སྟོབས་རྒྱས་
པ་ན། །མཐའ་དག་ འཛིན་ པས་ ནམ་ ཡང་མི་བརྫི་ ཞིང་། །མ་ ལུས་འཁྲུལ་སྣང་
འཇོམས་ལ་ཐོགས་མེད་པའི། །ཏིང་འཛིན་ཀུན་གྱི་གཙོ་བོར་གྱུར་པ་གང་། །རྡོ་རྗེ་
ལྟ་བུར་གྲགས་པའི་ཏིང་ངེ་འཛིན། ཁྱོད་ཀྱིས་མངོན་དུ་མཛད་པ་དེ་ཡི་མཐུས། །
སྒྱུ་མ་ལྟ་བུའི་ཡུལ་གྱི་སྣང་བ་དང་། །རྨི་ལམ་ལྟ་བུར་གསལ་ཞིང་རིག་པའི་བློ། །
མྱོང་སྣང་མ་ལུས་ཆོས་ཀྱི་དབྱིངས་སུ་ཞུགས། །དེ་ཕྱིར་རྩ་བ་ཉམས་པའི་ལྗོན་ཤིང་
བཞིན། །མ་ལུས་འཛིན་པའི་ས་བོན་དྲུང་ཕྱུང་བས། །སྐྱོབ་པ་ཁྱོད་ལ་ནམ་མཁའ་
ཇི་སྲིད་དུ། །ཆོས་ཀྱི་སྐུ་ལས་གཡོ་བ་ག་ལ་ཞིག །ཅེས་གསུངས་པ་ལྟར་རོ། །ཆོས་
ཀྱི་སྐུ་བརྙེས་ནས་སྐུ་དེ་ལ་གཡོ་བ་མེད་བཞིན་དུ་སྨོན་ལམ་གྱི་དབང་གིས་མཁའ་
ཁྱབ་ཏུ་སྤྲུལ་པ་བཀྱེས་ནས་སེམས་ཅན་གྱི་དོན་མཛད་པ་ན་རྒྱལ་ཀུན་གྱི་ཡབ་
གཅིག་རྗེ་བཙུན་འཇམ་དཔལ་དབྱངས་ཞེས་གྲགས་ཆེན་སྙན་གྲགས་ཆེན་པོས་
འཇིག་རྟེན་གྱི་ཁམས་ཐམས་ཅད་ཁྱབ་པས་ན་རྗེ་བཙུན་འཇམ་དཔལ་དབྱངས་ལ་
- 270 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
གྲགས་ ཆེན་ སྙན་ གྲགས་ ཆེན་ པོ་ ཞེས་ བསྔགས་ སོ། །རྗེ་ བཙུན་ འཇམ་དཔལ་
དབྱངས་ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་སྣང་བ་ཆེན་པོ་ཤིན་ཏུ་གསལ་
བ་ནམ་མཁའི་མཐས་གཏུགས་པའི་སེམས་ཅན་སུས་གསོལ་བ་བཏབ་ཀྱང་ཤེས་
རབ་ཀྱི་སྣང་བ་ཆེན་པོ་ཤིན་ཏུ་གསལ་བ་སྟེར་བར་མཛད་པས་ན། སྣང་བ་ཆེན་པོ་
གསལ་བ་ཆེ། །ཞེས་བསྔགས་སོ། །རྗེ་ བཙུན་ འཇམ་ དཔལ་ དབྱངས་ ཀྱིས་ བྱང་
ཆུབ་བརྙེས་ནས་ཆོས་ཀྱི་སྐུ་ལས་གཡོ་བ་མེད་བཞིན་དུ་ཤེས་བྱ་ཐམས་ཅད་གསལ་
བར་ གཟིགས་ པ་ནི། བསྟོད་ སྤྲིན་ རྒྱ་ མཚོ་ ལས། དེ་ ལྟར་ མགོན་ ཁྱོད་ ཆོས་ ཀྱི་
དབྱིངས་ལས་ཅུང་ཟད་གཡོ་བ་མེད་བཞིན་དུ། །དུ་མའི་ཤེས་བྱ་གསལ་བར་སྣང་
བ་མེ་ལོང་ནང་དུ་གཟུགས་བརྙན་ནམ། །ནམ་མཁའི་ལམ་ན་འཇའ་ཚོན་བཞིན་དུ་
སོ་སོར་མ་འདྲེས་རྫོགས་པར་མཁྱེན། །མཁྱེན་བཟང་ཁྱོད་ཀྱི་མཁྱེན་པ་དེ་ཡང་
སྐད་ཅིག་ཉིད་ལ་དེ་ལྟར་ལགས། །ཞེས་གསུངས་པ་ལྟར་རོ། །
བཞི་པ་སྤྲུལ་པའི་སྐུའི་སྒོ་ནས་བསྟོད་པ་ནི། མཁས་པ་སྒྱུ་འཕྲུལ་ཆེན་པོ་
འཆང་། །སྒྱུ་འཕྲུལ་ཆེན་པོ་དོན་གྲུབ་པ། །སྒྱུ་འཕྲུལ་ཆེན་པོ་དགའ་བས་དགའ། །
སྒྱུ་འཕྲུལ་ཆེན་པོ་མིག་འཕྲུལ་ཅན། །ཞེས་གསུངས། དོན་ནི། རྗེ་བཙུན་འཇམ་
དཔལ་དབྱངས་ཀྱིས་ལོངས་སྤྱོད་རྫོགས་པའི་སྐུ་བརྙེས་ནས་སྐུ་དེ་ལས་གཡོ་བ་
མེད་བཞིན་དུ་ཐབས་ལ་མཁས་ པས་ནམ་མཁའི་མཐའ་ ཁྱབ་ ཀྱི་ སེམས་ ཅན་
ཐམས་ཅད་ལ་རང་རང་གི་སྐལ་པ་དང་འཚམ་པར་གང་ལ་གང་འདུལ་གྱི་སྤྲུལ་པ་
སྟོན་པར་མཛད་པས་ན་སྒྱུ་འཕྲུལ་ཆེན་པོ་འཆང་བ་ཡིན་ཞིང་སྒྱུ་མའི་རྣམ་འཕྲུལ་
ཆེན་པོ་དེ་ལྟ་བུས་སེམས་ཅན་རྣམས་ཀྱི་དོན་བསྒྲུབས་པར་མཛད་ལ། སྒྱུ་མའི་
རྣམ་འཕྲུལ་ཆེན་པོ་དེ་ལྟ་བུས་སེམས་ཅན་རྣམས་དགའ་བར་མཛད་པས་ན་སེམས་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཅན་ཐམས་ཅད་དགའ་བར་བྱེད་པའི་མཆོག་གོ །རྗེ་བཙུན་འཇམ་དཔལ་དབྱངས་
ཀྱིས་ཐབས་མཁས་ཀྱི་མཛད་པ་སྒྱུ་འཕྲུལ་ཆེན་པོ་དེ་ལྟ་བུ་ནི་མིག་འཕྲུལ་དང་
མཚུངས་པའི་མཛད་པ་ངོ་མཚར་ཅན་ནོ། །རྗེ་བཙུན་འཇམ་དཔལ་དབྱངས་ཀྱིས་
མིག་འཕྲུལ་བཞིན་དུ་མཁའ་ཁྱབ་ཀྱི་སེམས་ཅན་ཐམས་ཅད་ལ་རང་ རང་ གི་
བསམ་པ་དང་མཐུན་པར་དུས་གཅིག་ཏུ་སྤྲུལ་པ་བཀྱེས་ནས་དོན་མཛད་པ་ནི།
བསྟོད་ སྤྲིན་ རྒྱ་ མཚོ་ ལས། བསོད་ ནམས་ ཚོགས་ རབ་ རབ་ འབྱམས་ རྒྱུ་ ལས་
འཁྲུངས་ པའི་ སྐུ་ མཆོག་ མཆོག་ ཏུ་ མཛེས་ པ་ ཁྱོད་ ཀྱི་ སྐུ། ནམ་མཁའི་མཐས་
གཏུགས་གཏུགས་པ་མེད་པའི་ཞིང་མཆོག་ཀུན་དུ་དུ་མའི་འགྲོ་ལ་མིག་འཕྲུལ་
བཞིན། །ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་
ཀྱི་སྐུ་ཡི་ནི། །བཀོད་པ་མཆོག་འདི་འདི་དང་གཞན་དུ་མ་ལུས་འགྲོ་ཀུན་ཀུན་
མཁྱེན་གྱུར་ཀྱང་བརྗོད་མི་ནུས། །ཞེས་གསུངས་པ་ལྟར་རོ། །
གསུམ་པ་ཕ་རོལ་ཏུ་ཕྱིན་པ་བཅུའི་སྒོ་ནས་བསྟོད་པ་ལ་བཅུ། སྦྱིན་པའི་
ཕར་ ཕྱིན་གྱི་སྒོ་ནས་བསྟོད་པ། ཚུལ་ཁྲིམས་ཀྱི་ཕར་ཕྱིན་གྱི་སྒོ་ནས་བསྟོད་པ།
བཟོད་པའི་ཕར་ཕྱིན་གྱི་སྒོ་ནས་བསྟོད་པ། བརྩོན་འགྲུས་ཀྱི་ཕར་ཕྱིན་གྱི་སྒོ་ནས་
བསྟོད་པ། བསམ་གཏན་ གྱི་ ཕར་ ཕྱིན་གྱི་སྒོ་ནས་བསྟོད་པ། ཤེས་རབ་ཀྱི་ཕར་
ཕྱིན་གྱི་སྒོ་ནས་བསྟོད་པ། སྟོབས་ཀྱི་ཕར་ཕྱིན་གྱི་སྒོ་ནས་བསྟོད་པ། ཐབས་ཀྱི་
ཕར་ཕྱིན་གྱི་སྒོ་ནས་བསྟོད་པ། སྨོན་ལམ་གྱི་ཕར་ཕྱིན་གྱི་སྒོ་ནས་བསྟོད་པ། ཡེ་
ཤེས་ཀྱི་ཕར་ཕྱིན་གྱི་སྒོ་ནས་བསྟོད་པའོ། ། །
དང༌ པོ་ནི། སྦྱིན་བདག་ཆེན་པོ་ གཙོ་བོ་སྟེ། ཞེས་གསུངས། དོན་ནི། རྗེ་
བཙུན་འཇམ་དཔལ་དབྱངས་ཀྱིས་བྱང་ཆུབ་མཆོག་ཏུ་ཐུགས་བསྐྱེད་ནས་རྒྱལ་
- 272 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྲས་ཀྱི་སྤྱོད་པ་རླབས་པོ་ཆེ་རྣམས་ལ་རྒྱུན་མ་ཆད་པར་སློབ་པར་མཛད་ཅིང་།
རྒྱལ་སྲས་ཀྱི་སྤྱོད་པ་ལ་མཐའ་ཡས་པ་ཡོད་ཀྱང་ཕར་ཕྱིན་བཅུ་ཐམས་ཅད་འདུས་
ཤིང་། ཕར་ཕྱིན་བཅུའི་ནང་ནས་སྦྱིན་པ་ལ་ཇི་ལྟར་སློབ་པར་མཛད་པ་ནི། ཐུགས་
བསྐྱེད་པ་ནས་བཟུང་ལུས་ལོངས་སྤྱོད་དགེ་རྩ་རྣམས་ལ་རང་དོན་ཡིད་བྱེད་ཀྱི་
བསམ་པ་སྐད་ཅིག་ཀྱང་མེད་པར་སེམས་ཅན་ཁོ་ནའི་དོན་དུ་གཏོང་བར་མཛད་པ་
སྟེ་སྤྱིར་དཀོན་མཆོག་མཆོད་པ་དང་དབུལ་ཕོངས་ལ་ཟང་ཟིང་སྟེར་བ་ཙམ་ལམ་
ལ་མ་ཞུགས་པའི་སེམས་ཅན་ཐ་མལ་པ་རྣམས་ལའང་ཡོད་མོད་ཀྱང་དེ་དག་ལ་
རྒྱལ་སྲས་ཀྱི་སྤྱོད་པ་ཞེས་མི་བརྗོད་ལ། རྒྱལ་སྲས་ཀྱི་སྤྱོད་པར་འགྲོ་བ་ནི་བྱང་
ཆུབ་ཀྱི་སེམས་རིན་པོ་ཉིད་ཀྱི་མཐུ་སྟེ། བྱང་ཆུབ་ཀྱི་སེམས་རིན་པོ་ཆེས་ཀུན་ནས་
བླངས་ཏེ་བྱ་རོག་ལ་ཟན་ཆངས་གཅིག་བྱིན་པའང་རྒྱལ་སྲས་ཀྱི་སྤྱོད་པ་ཞེས་བྱ་
བའི་གྲངས་སུ་འགྲོའོ། །རྗེ་བཙུན་འཇམ་དཔལ་དབྱངས་ཀྱིས་ནི་ཐུགས་བསྐྱེད་
པའི་དུས་སུ་རང་དོན་གྱི་བསམ་པ་སྐད་ཅིག་ཀྱང་མི་བསྐྱེད་པར་ཅི་བྱེད་སེམས་
ཅན་ཁོ་ནའི་ཆེད་དུ་སྤྱོད་པ་དང་། ལྷག་པར་སེམས་ཅན་ཐམས་ཅད་བླ་ན་མེད་
པའི་བྱང་ཆུབ་ལ་མ་བཀོད་ཀྱི་བར་དུ་རང་ཉིད་འཚང་མི་རྒྱ་བར་རྒྱལ་སྲས་ཀྱི་སྤྱོད་
པ་སྤྱད་དོ། །ཞེས་ཐུགས་བསྐྱེད་དེ་མཁའ་ཁྱབ་ཀྱི་སེམས་ཅན་ཐམས་ཅད་བླ་ན་
མེད་པའི་བྱང་ཆུབ་ལ་མགྲོན་དུ་གཉེར་ནས་སྒོ་གསུམ་གྱི་སྤྱོད་པ་ཅི་མཛད་དེ་ཁོ་
ནའི་ཆེད་དུ་མཛད་པས་རྗེ་བཙུན་འཇམ་དཔལ་དབྱངས་ལ། སྦྱིན་བདག་ཆེན་པོ་
གཙོ་བོ་སྟེ། ། ཞེས་བསྔགས་སོ། །
གཉིས་པ་ཚུལ་ཁྲིམས་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། ཚུལ་ཁྲིམས་
ཆེན་པོ་འཆང་བའི་མཆོག །ཅེས་གསུངས། དོན་ནི། སྤྱིར་སྒོ་གསུམ་གྱི་ཉེས་སྤྱོད་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྡོམ་པ་ཚུལ་ཁྲིམས་ཀྱི་ཉམས་ལེན་ཡིན་ལ། བྱང་ཆུབ་ཀྱི་སེམས་རིན་པོ་ཆེ་མེད་ན་
སྒོ་གསུམ་གྱི་ཉེས་སྤྱོད་བསྡམས་པ་ཙམ་གྱིས་རྒྱལ་སྲས་ཀྱི་སྤྱོད་པར་མི་ཆུད་ལ།
རྒྱལ་སྲས་ཀྱི་སྤྱོད་པར་འགྲོ་བ་ལ་བྱང་ཆུབ་ཀྱི་སེམས་རིན་པོ་ཆེས་ཟིན་པ་ཞིག་
ངེས་པར་དགོས་ཤིང་རང་དོན་ཡིད་བྱེད་ཀྱི་དབང་དུ་མ་སོང་བར་བྱང་ཆུབ་ཀྱི་
སེམས་ཀྱིས་ཀུན་ནས་བླངས་ཏེ་ཅི་བྱེད་སེམས་ཅན་ཁོ་ནའི་དོན་དུ་བྱེད་པ་ནི་ཐེག་
པ་ཆེན་པོའི་ཚུལ་ཁྲིམས་ཀྱི་ཉམས་ལེན་ཡིན་པས་དེ་ལྟ་བུའི་ཚུལ་ཁྲིམས་དེ་ལ་
ཚུལ་ཁྲིམས་ཆེན་པོ་ཞེས་བརྗོད་དོ། །རྗེ་བཙུན་འཇམ་དཔལ་དབྱངས་ཀྱིས་སློབ་
པ་ལམ་གྱི་གནས་སྐབས་སུ་ཚུལ་ཁྲིམས་ཇི་ལྟར་སྲུང་བར་མཛད་པ་ནི་རྒྱལ་སྲས་
གཞན་ལས་ཁྱད་པར་དུ་འཕགས་པ་སྟེ། རྨི་ལམ་དུ་ཡང་སྡོམ་པ་གསུམ་གྱི་བཅས་
མཚམས་དང་འགལ་བའི་ཉེས་ལྟུང་གི་དབང་དུ་སྐད་ཅིག་ཀྱང་མི་འགྲོ་བར་མཛད་
ཅིང་ཐུགས་བསྐྱེད་པའི་ཚེ་ནའང་ཉོན་མོངས་ཀྱི་དབང་དུ་སྐད་ཅིག་ཀྱང་མི་གཏོང་
བར་ཐུགས་ཇི་ལྟར་བསྐྱེད་པ་ལྟར་སྐྱེས་པ་ལྟར་སྐྱེས་རབས་ཐམས་ཅད་དུ་གྲོང་
པའི་ཆོས་ཀྱིས་མ་གོས་པའི་གཞོན་ནུའི་སྤྱོད་པ་ལྟར་ཉོན་མོངས་པའི་སྤྱོད་པ་ནམ་
ཡང་མི་སྤྱོད་ཅིང་ཚུལ་ཁྲིམས་གཙང་མ་ལ་གནས་ནས་རྒྱལ་སྲས་ཀྱི་སྤྱོད་པ་ལ་
སློབ་པར་མཛད་པས་ན་འཇམ་དཔལ་ གཞོན་ནུར་གྱུར་ པ་ཞེས་རྒྱལ་བ་སྲས་
བཅས་ཀུན་གྱིས་བསྔགས་པས་ན་འདིར་ཡང་རྗེ་བཙུན་འཇམ་དཔལ་དབྱངས་ལ།
ཚུལ་ཁྲིམས་ཆེན་པོ་འཆང་བའི་མཆོག །ཅེས་བསྔགས་སོ། ། །
གསུམ་པ་བཟོད་པའི་ཕར་ཕྱིན་གྱི་སྒོ་ནས་བསྟོད་པ་ནི། བཟོད་ཆེན་འཆང་
བ་ བརྟན་ པ་ པོ། །ཞེས་ གསུངས། དོན་ནི། གནོད་ བྱེད་ ལ་ ཇི་ མི་ སྙམ་ པ་ དང༌།
སྡུག་བསྔལ་དང་དུ་ལེན་པ་དང་། ཆོས་ལ་ངེས་པར་སེམས་པ་གསུམ་པོ་རང་དོན་
- 274 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཡིད་བྱེད་མེད་པར་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བླངས་ཏེ་ཉམས་སུ་
ལེན་པ་ནི་རྒྱལ་སྲས་རྣམས་ཀྱི་བཟོད་པའི་ཉམས་ལེན་བྱེད་ཚུལ་ཡིན་པས་དེ་ལ་
བཟོད་པ་ཆེན་པོ་ཞེས་བརྗོད་ཅིང་། རྗེ་ བཙུན་ འཇམ་ དཔལ་ དབྱངས་ ཀྱིས་ནི་
ཐུགས་བསྐྱེད་པ་ནས་བཟུང་དེ་ལྟ་བུའི་བཟོད་པ་གསུམ་གྱི་ཉམས་ལེན་ལ་ནམ་
ཡང་ གཡེལ་བ་མེད་པར་མཛད་དེ་མཁའ་ཁྱབ་ ཀྱི་སེམས་ཅན་རྣམས་ ཀྱི་དོན་
མཛད་པ་ན། སེམས་ཅན་མ་རུང་པ། བྱེད་པ་ངན་པ། དྲིན་ལན་ལོག་པར་འཇལ་
བ་དག་གིས་ཇི་ལྟ་བུའི་གནོད་པ་བྱས་ཀྱང་ཐུགས་འཁྲུགས་པ་དང༌། སྐྱོ་བ་དང་།
སུན་པ་མེད་པར་ཇི་ལྟར་བུ་སྡུག་པ་མེའི་དོང་དུ་ལྷུང་བ་མཐོང་བ་བཞིན་དུ་སེམས་
ཅན་དེ་དག་ལ་ལྷག་པར་བརྩེ་བས་སླར་ཡང་སེམས་ཅན་དེ་དག་གི་དོན་ལ་ཆེར་
བརྩོན་པར་མཛད་ཅིང་། བློ་གྲོས་དམན་པ་རྣམས་ཀྱིས་ཉམས་སུ་བླང་དཀའ་བ་
སངས་རྒྱས་ཀྱི་སྤྱོད་ཡུལ་བསམ་གྱིས་མི་ཁྱབ་པ་དང༌། ལས་དང་འབྲས་བུའི་ཚུལ་
བསམ་གྱིས་མི་ཁྱབ་པ་དང༌། སྔགས་དང་སྨན་གྱི་ནུས་པ་བསམ་གྱིས་མི་ཁྱབ་པ་
དང༌། ཆོས་རྣམས་ཀྱི་ཡིན་ལུགས་མཐར་ཐུག་པ་སྤྲོས་པའི་མཐའ་ཐམས་ཅད་དང་
བྲལ་བ་ཟབ་མོ་སྟོང་པ་ཉིད་ཀྱི་ཚུལ་རྣམས་ལ་ཐུགས་ཀྱི་སྣང་བ་ཆེས་ཆེར་རྒྱས་ཏེ་
ཆོས་ཟབ་མོ་ལ་སེམས་པའི་བཟོད་པ་རྒྱལ་སྲས་བདག་ཉིད་ཆེན་པོ་གཞན་དག་
ལས་ཀྱང་ཁྱད་པར་དུ་འཕགས་པ་ནམ་ཡང་འགྱུར་བ་མེད་པ་ཐུགས་ལ་མངའ་
ཞིང་གདུལ་བྱ་རྣམས་ཀྱང་ཆོས་ཟབ་མོའི་ཚུལ་དེ་ལ་ཐབས་མཁས་པས་འཁྲིད་
པར་མཛད་པས་ན་རྒྱུད་འདིར་རྗེ་བཙུན་འཇམ་དཔལ་དབྱངས་ལ། བཟོད་ཆེན་
འཆང་བ་བརྟན་པ་པོ། །ཞེས་བསྔགས་སོ། །
བཞི་པ་བརྩོན་འགྲུས་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། བརྩོན་འགྲུས་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཆེན་པོ་བརྟུལ་བ་ཡིན། །ཞེས་གསུངས། དོན་ནི། སྤྱིར་དགེ་བ་ལ་སེམས་སྤྲོ་བ་
བརྩོན་འགྲུས་ཡིན་ལ། དེ་ཙམ་ནི་ལམ་ལ་མ་ཞུགས་པའི་སེམས་ཅན་ཐ་མལ་པ་
རྣམས་ལའང་ཡོད་པས། བརྩོན་འགྲུས་དེ་ཙམ་གྱིས་རྒྱལ་སྲས་ཀྱི་སྤྱོད་པའི་གྲངས་
སུ་མི་ཆུད་པས་བརྩོན་འགྲུས་ཆེན་པོ་ཞེས་བརྗོད་ལ། བརྩོན་འགྲུས་ཆེན་པོ་ནི་
རྒྱལ་སྲས་རྣམས་ ཀྱི་བརྩོན་འགྲུས་དེ་མཁའ་ ཁྱབ་ ཀྱི་སེམས་ཅན་ ཐམས་ཅད་
འཁོར་བའི་ སྡུག་བསྔལ་མཐའ་ དག་ ལས་ སྒྲོལ་བར་ འདོད་ པའི་ བྱང་ ཆུབ་ ཀྱི་
སེམས་རིན་པོ་ཆེས་ཀུན་ནས་བླངས་ཏེ། གོ་ཆའི་བརྩོན་འགྲུས་དང་། དགེ་བ་བསྡུ་
བའི་བརྩོན་འགྲུས་དང༌། སེམས་ཅན་དོན་བྱེད་ཀྱི་བརྩོན་འགྲུས་གསུམ་པོ་ནམ་
ཡང་ཉམས་པ་མེད་ཅིང་རྒྱུན་ཆད་པ་མེད་པར་གུས་པ་དང་རྟག་ཏུ་སྦྱོར་བས་འབད་
པ་ལྷུར་བྱེད་པ་ནི་རྒྱལ་སྲས་རྣམས་ཀྱི་བརྩོན་འགྲུས་ཀྱི་ཉམས་ལེན་ཡིན་པས་དེ་
འདྲ་བའི་བརྩོན་འགྲུས་དེ་ལ་བརྩོན་འགྲུས་ཆེན་པོ་ཞེས་བརྗོད་ལ། རྗེ་བཙུན་
འཇམ་དཔལ་དབྱངས་ཀྱིས་ནི་ཐུགས་བསྐྱེད་པ་ནས་བཟུང་མཁའ་ཁྱབ་ཀྱི་སེམས་
ཅན་ཐམས་ཅད་སྡུག་བསྔལ་མཐའ་དག་ལས་སྒྲོལ་བ་རང་གི་ཁུར་དུ་བཞེས་ཏེ་
རྒྱལ་སྲས་ གཞན་དག་ལས་ སྙིང་སྟོབས་ཆེས་ལྷག་པར་གོ་ཆའི་བརྩོན་འགྲུས་
བསྐྱེད་པར་མཛད་དེ། ཐུགས་བསྐྱེད་པའི་དུས་སུ་ཕྱོགས་བཅུའི་སངས་རྒྱས་ཀྱི་
ཞིང་ཐམས་ཅད་རང་ཉིད་ཀྱིས་སངས་རྒྱས་ ཀྱི་ས་ལ་བཀོད་ པའི་ སངས་རྒྱས་
ཀྱིས་གང་བར་མ་གྱུར་གྱི་བར་དུ་རང་ཉིད་འཚང་མི་རྒྱ་བར་རྒྱལ་སྲས་ཀྱི་སྤྱོད་པ་
སྤྱད་དོ་ཞེས་ཐུགས་བསྐྱེད་ཅིང་། དེ་འདྲ་བའི་སྙིང་སྟོབས་དང་བསམ་པའི་གོ་
ཆ་ནམ་ཡང་ཉམས་པ་མེད་པར་གོང་ནས་གོང་དུ་ སྤེལ་ཞིང་དོན་དེ་སྒྲུབ་ཕྱིར་
ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་མཐའ་དག་གི་སྤྱན་སྔར་
-276 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆོས་གསན་པ་དང་མཆོད་པས་མཉེས་པར་མཛད་པ་སོགས་ཚོགས་གཉིས་གསོག་
པ་ལ་བར་མ་ཆད་དུ་བརྟུལ་བ་བརྟན་པོས་བརྩོན་པར་མཛད་པས་ན། རྒྱུད་འདིར་
རྗེ་བཙུན་འཇམ་དཔལ་དབྱངས་ལ། བརྩོན་འགྲུས་ཆེན་པོ་བརྟུལ་བ་ཡིན། །ཞེས་
བསྔགས་སོ། །
ལྔ་པ་བསམ་གཏན་གྱི་ཕར་ཕྱིན་གྱི་སྒོ་ནས་བསྟོད་པ་ནི། བསམ་གཏན་
ཆེན་པོ་ཏིང་ངེ་འཛིན་གནས། །ཞེས་གསུངས། དོན་ནི། སྤྱིར་དགེ་བའི་དམིགས་
པ་ལ་སེམས་རྩེ་གཅིག་པ་ཐམས་ཅད་ཏིང་འཛིན་ཡིན་པར་གསུངས་ལ། དེ་ཙམ་
གྱིས་རྒྱལ་སྲས་ཀྱི་སྤྱོད་པར་མི་ཆུད་ལ། རྒྱལ་སྲས་ཀྱི་བསམ་གཏན་གྱི་ཉམས་
ལེན་དུ་འགྲོ་བ་ལ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བླངས་ཏེ་ཅི་བྱེད་
སེམས་ཅན་གྱི་དོན་དུ་དམིགས་པ་ཞིག་དགོས་ལ། སེམས་ཅན་ཐམས་ཅད་འཁོར་
བ་ནས་འདོན་པར་འདོད་ནས་དེའི་ཕྱིར་དུ་བླ་ན་མེད་པའི་བྱང་ཆུབ་ལ་ཐོབ་འདོད་
རྩེ་གཅིག་པ་ནི་ཐེག་པ་ཆེན་པོའི་བསམ་གཏན་གྱི་ཉམས་ལེན་ཡིན་བས་བསམ་
གཏན་ཆེན་པོ་ཞེས་བརྗོད་ལ། རྗེ་བཙུན་འཇམ་དཔལ་དབྱངས་ཀྱིས་ནི་སེམས་
ཅན་རྣམས་འཁོར་བ་ནས་འདོན་པའི་ཕྱིར་དུ་རིན་ཆེན་ཕྱག་རྒྱ་ཞེས་བྱ་བའི་ཏིང་ངེ་
འཛིན་དང༌། ནམ་མཁའ་མཛོད་ཅེས་བྱ་བའི་ཏིང་ངེ་འཛིན། དཔའ་བར་འགྲོ་བ་
ཞེས་བྱ་བའི་ཏིང་ངེ་འཛིན་ལ་སོགས་པ་ཏིང་ངེ་འཛིན་བརྒྱ་སྟོང་དུ་མ་ལ་རྩལ་
སྦྱངས་ཤིང༌། ཏིང་ངེ་འཛིན་དེ་དག་ལ་གནས་ནས་མཁའ་ཁྱབ་ཀྱི་སེམས་ཅན་
ཐམས་ཅད་ལ་རང་ རང་གི་ཁམས་དང་། བསམ་པ་དང་། དབང་པོ་དང་འཚམ་
པར་སྤྲུལ་པ་བཀྱེས་ནས་དོན་མཛད་པས་ན་རྒྱུད་འདིར་རྗེ་བཙུན་འཇམ་དཔལ་
དབྱངས་ལ། བསམ་གཏན་ཆེན་པོ་ཏིང་འཛིན་གནས། །ཞེས་བསྔགས་སོ། །
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དྲུག་པ་ཤེས་རབ་ཀྱི་ཕ་ཕྱིན་གྱི་སྒོ་ནས་བསྟོད་པ་ནི། ཤེས་རབ་ཆེན་པོའི་
ལུས་འཆར་བ། །ཞེས་གསུངས། དོན་ན། གནས་ལུགས་རིག་པ་དོན་དམ་རྟོགས་
པའི་ཤེས་རབ། གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་
གྱི་དོན་བྱེད་ཚུལ་རྟོགས་པའི་ཤེས་རབ་རྣམས་བྱང་ཆུབ་ཀྱི་སེམས་རིན་པོ་ཆེས་
ཀུན་ནས་བླངས་ཏེ་གོང་ནས་གོང་འཕེལ་དུ་ཉམས་སུ་ལེན་པ་ནི་རྒྱལ་སྲས་རྣམས་
ཀྱི་ཤེས་རབ་ཀྱི་ཉམས་ལེན་ཡིན་པས་དེ་འདྲ་བའི་ཤེས་རབ་དེ་ལ་ཤེས་རབ་ཆེན་
པོ་ཞེས་བརྗོད་དོ། །རྗེ་བཙུན་འཇམ་དཔལ་དབྱངས་ནི་རྒྱལ་སྲས་གཞན་ཐམས་
ཅད་ལས་ཤེས་རབ་ཆེ་བ་དང་། རྗེ་བཙུན་འཇམ་དཔལ་དབྱངས་ལ་གསོལ་བ་
བཏབ་ན་ཤེས་བྱའི་གནས་ལུགས་མཐའ་དག་རིག་པའི་ཤེས་རབ་མྱུར་དུ་སྟེར་བ་
དང༌། རྒྱལ་བ་ཐམས་ཅད་ཀྱི་མཁྱེན་རབ་གཅིག་ཏུ་བསྡུས་པའི་སྐུ་ཅན་ཡིན་པར་
ཡོངས་སུ་གྲགས་པ་ལྟར་ཡིན་པས་རྒྱུད་འདིར་རྗེ་བཙུན་འཇམ་དཔལ་དབྱངས་ལ།
ཤེས་རབ་ཆེན་པོའི་ལུས་འཆར་བ། །ཞེས་བསྔགས་སོ། །བདུན་པ་སྟོབས་ཀྱི་ཕར་
ཕྱིན་ གྱི་སྒོ་ནས་ བསྟོད་ པ་ནི། སྟོབས་པོ་ཆེ། ཞེས་གསུངས། དོན་ནི། སྟོབས་ ཀྱི་
ཕར་ཕྱིན་སོགས་ཕར་ཕྱིན་ཐ་མ་བཞི་པོ་འདི་ཤེས་རབ་ཀྱི་ཕར་ཕྱིན་ལས་ཕྱེ་བ་སྟེ་
ཤེས་རབ་ཀྱི་ཕར་ཕྱིན་གོང་ནས་གོང་དུ་ཁྱད་པར་དུ་སོང་བའི་རྣམ་པའི་ཁྱད་པར་
ལ་སྟོབས་དང་། ཐབས་དང༌། སྨོན་ལམ་དང་། ཡེ་ཤེས་ཀྱི་ཕར་ཕྱིན་ཏུ་ཕྱེ་བ་ཡིན་
གྱི། ཤེར་ཕྱིན་ཏུ་མ་འདུས་པའི་ལོགས་པ་མིན་ཏེ་རྒྱལ་བས་མདོ་རྒྱུད་དུ་མར་ཕ་
རོལ་ཏུ་ཕྱིན་པ་དྲུག་གསུངས་ཤིང་། དེའི་དགོངས་པ་འབྲས་བུ་གཟུགས་སྐུ་དང་
ཆོས་སྐུ་གཉིས་བསྒྲུབ་པ་ལ་རྒྱུ་ཕ་རོལ་དུ་ ཕྱིན་པ་དྲུག་ལ་བསླབ་དགོས་ཤིང་།
ཕར་ ཕྱིན་དྲུག་གིས་མི་ འགྲུབ་ པ་ གང་ ཡང་མེད་པ་དང༌། ཕར་ ཕྱིན་དྲུག་གིས་
- 278 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྒྲུབ་ན་འབྲས་བུ་སྐུ་གཉིས་འགྲུབ་ནུས་པ་དང༌། ཕར་ཕྱིན་དྲུག་ལས་གང་མ་
ཚང་ན་ཡང་འབྲས་བུ་སྐུ་གཉིས་འགྲུབ་མི་ནུས་པའི་ཚུལ་ཕར་ཕྱིན་དྲུག་གི་གྲངས་
ངེས་གོ་རིམ་མདོ་སྡེ་རྒྱན་དུ་གསུངས་པ་ལྟར་རོ། །དེ་ལ་སྟོབས་ཀྱི་ཕར་ཕྱིན་ནི།
ཤེས་རབ་ཀྱི་ཕ་རོལ་ཏུ་ཕྱིན་པའི་ཉམས་ལེན་ཕུལ་ཕྱིན་དུ་སོང་སྟེ་ཐར་པ་དང་
ཐམས་ཅད་མཁྱེན་པ་ཐོབ་པ་ལ་བར་དུ་གཅོད་པའི་གེགས་ནང་གི་ཉོན་མོངས་དང་
ཕྱིའི་བདུད་དཔུང་དང་བཅས་པ་འཇོམས་པ་ལ་མཐུ་ཕུལ་དུ་ཕྱིན་པ་ཐོབ་པས་ན་
སྟོབས་ཞེས་བརྗོད་ལ། སྟོབས་ཀྱི་ཕར་ཕྱིན་འདི་ལ་ཐུབ་པ་དགོངས་རྒྱན་ལས་
སྟོབས་ བཅུ་ བཤད་ ལ། འདིའི་ སྟོབས་བཅུ་ནི། བསམ་ པའི་ སྟོབས། ལྷག་ པའི་
བསམ་པའི་སྟོབས། གཟུངས་ཀྱི་སྟོབས། ཏིང་ངེ་འཛིན་གྱི་སྟོབས། ཡང་དག་པར་
འབྱོར་པའི་སྟོབས། དབང་གི་སྟོབས། སྤོབས་པའི་སྟོབས། སྨོན་ལམ་གྱི་སྟོབས།
ཕ་རོལ་ཏུ་ཕྱིན་པའི་སྟོབས། བྱམས་པ་ཆེན་པོའི་སྟོབས། སྙིང་རྗེ་ཆེན་པོའི་སྟོབས།
ཆོས་ཉིད་ཀྱི་སྟོབས། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་རློབ་པའི་
སྟོབས་རྣམས་སོ། །དེ་དག་གི་དོན་ནི་ཐུབ་པ་དགོངས་རྒྱན་ལས། དེ་ལ་བསམ་
པའི་སྟོབས་ནི་ཉོན་མོངས་པ་ཀུན་ཏུ་སྤྱོད་པ་མེད་པའི་ཕྱིར་རོ། །ལྷག་པའི་བསམ་
པའི་སྟོབས་ནི་སའི་ཡེ་ཤེས་ཡོངས་སུ་སྦྱངས་པ་ཉིད་ཀྱི་ཕྱིར་རོ། །གཟུངས་ཀྱི་
སྟོབས་ནི་ཆེས་མི་བརྗེད་པ་ཉིད་ཀྱི་ཕྱིར་རོ། །ཏིང་ངེ་འཛིན་གྱི་སྟོབས་ནི་རྟག་ཏུ་
རྣམ་པར་གཡེངས་པ་མེད་པ་ཉིད་ཀྱི་ཕྱིར་རོ། །ཡང་དག་པར་འབྱོར་པའི་སྟོབས་
ནི་མཐའ་ཡས་ཤིང་མུར་ཐུག་པ་མེད་པའི་འཇིག་རྟེན་གྱི་ཁམས་ཀྱི་སྤྱོད་པ་རྣམ་
པར་དབྱེ་བ་ལ་མཁས་པ་ཉིད་ཀྱི་ ཕྱིར་རོ། །དབང་གི་སྟོབས་ནི་ཡིད་ལ་རེ་བ་
ཐམས་ཅད་ཡོངས་སུ་རྫོགས་པ་ཐོབ་པའི་ཕྱིར་རོ། །སྤོབས་པའི་སྟོབས་ནི་སངས་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྒྱས་ཀྱི་ཆོས་ཐམས་ཅད་རྣམ་པར་སྤྱོད་པ་རྣམ་པར་དབྱེ་བ་ལ་མཁས་པ་ཉིད་ཀྱི་
ཕྱིར་རོ། །སྨོན་ལམ་གྱི་སྟོབས་ནི་སངས་རྒྱས་ཐམས་ཅད་ཀྱི་སྤྱོད་པ་ལ་སྦྱོར་བ་མི་
གཏོང་བའི་ཕྱིར་རོ། །ཕ་རོལ་ཏུ་ཕྱིན་པའི་སྟོབས་ནི་བདག་ཉིད་ཀྱིས་སངས་རྒྱས་
ཀྱི་ཆོས་ཡོངས་སུ་སྨིན་པར་བྱེད་པ་དང༌། སེམས་ཅན་ཡོངས་སུ་སྨིན་པར་བྱེད་པ་
དང་། སེམས་ ཅན་ ཐམས་ ཅད་ ལ་ ཕན་ པའི་ སྤྱོད་ པ་ མི་ གཏོང་བའི་ ཕྱིར་ རོ། །
བྱམས་པ་ཆེན་པོའི་སྟོབས་ནི་སེམས་ཅན་ཐམས་ཅད་བསྐྱབ་པ་ལ་མཆོག་ཏུ་སྦྱོར་
བ་མི་གཏོང་བའི་ཕྱིར་རོ། །སྙིང་རྗེ་ཆེན་པོའི་སྟོབས་ནི་སེམས་ཅན་ཐམས་ཅད་ཀྱི་
སྡུག་བསྔལ་ཐམས་ཅད་སེལ་བར་བྱེད་པའི་ཕྱིར་རོ། །ཆོས་ཉིད་ཀྱི་སྟོབས་ནི་སྒྱུ་མ་
ལྟ་བུ་ལ་སོགས་པའི་ཆོས་ཉིད་མངོན་དུ་བྱེད་པའི་ཕྱིར་རོ། །དེ་བཞིན་གཤེགས་པ་
ཐམས་ཅད་ཀྱི་བྱིན་གྱིས་རློབ་པའི་སྟོབས་ནི་རྣམ་པ་ཐམས་ཅད་མཁྱེན་པའི་ཡེ་
ཤེས་ལ་མངོན་དུ་ཕྱོགས་པར་གྱུར་པ་ཉིད་ཀྱི་ཕྱིར་རོ། །ཞེས་པ་མདོ་སྡེར་བསྟན་
པའི་ སྟོབས་རྣམས་ སོ། །ཞེས་ གསུངས་ པ་ ལྟར་ རོ། །རྗེ་ བཙུན་ འཇམ་ད པལ་
དབྱངས་ ཀྱིས་ཤེར་ ཕྱིན་ གྱི་ཉམས་ལེན་མཐར་ ཕྱིན་ པར་མཛད་དེ་ ཕྱི་ནང་གི་
གེགས་མཐའ་དག་འཇོམས་པ་ལ་སྟོབས་ཕུལ་ཏུ་ཕྱིན་པ་བརྙེས་པས་ན། འདིར་
རྗེ་བཙུན་འཇམ་དཔལ་དབྱངས་ལ་སྟོབས་པོ་ཆེ་ཞེས་བསྔགས་སོ། །
བརྒྱད་པ་ཐབས་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། ཐབས་ཆེ་བ། ཞེས་
གསུངས། དོན་ནི། ཤེར་ ཕྱིན་ གྱི་ནུས་པ་ཆེས་ཆེར་རྒྱས་ནས་མཚན་འཛིན་ གྱི་
དམིགས་གཏད་མེད་བཞིན་དུ་ཐབས་སྣ་ཚོགས་ཀྱིས་གཞན་དོན་བྱེད་པ་ལ་མཐུ་
ཕུལ་ཏུ་ཕྱིན་པ་ཐོབ་པ་རྗེ་བཙུན་འཇམ་དཔལ་དབྱངས་ནི་རྒྱལ་སྲས་གཞན་ཐམས་
ཅད་ལས་སེམས་ཅན་གྱི་དོན་མཛད་པ་ལ་ཐབས་མཁས་པ་ཆེ་བ་སྟེ། བཅོམ་ལྡན་
- 280 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
འདས་ཀྱི་སྤྱན་སྔར་གནས་ལུགས་ཀྱི་དོན་ཁོང་དུ་མ་ཆུད་པར་ཟབ་མོའི་དོན་ལ་
རྒོལ་བ་བྱེད་པ་མཐའ་ཡས་པ་ཞིག་རྗེ་བཙུན་འཇམ་དཔལ་དབྱངས་ཀྱིས་ཐབས་
མཁས་ཀྱིས་བཏུལ་བ་དང་། མཚམས་མེད་ཀྱི་ལས་བྱེད་པ་རྒྱལ་པོ་མ་སྐྱེས་དགྲ་
ལྟ་བུའང་རྗེ་བཙུན་འཇམ་དཔལ་དབྱངས་ཀྱིས་ཐབས་མཁས་ཀྱི་བཏུལ་བ་སོགས་
མདོ་སྡེ་རྣམས་ལས་རྒྱ་ཆེར་བསྔགས་པ་ལྟར་རོ། །གཞན་ཡང་རྒྱལ་སྲས་བདག་
ཉིད་ཆེན་པོ་རྣམས་ཤེར་ཕྱིན་གྱི་ཉམས་ལེན་མཛད་པའི་ཚེ་ཡང་དག་པའི་མཐའ་
ལ་སྐད་ཅིག་དང་སྐད་ཅིག་ལ་སྙོམས་པར་འཇུག་ཅིང་ལྡང་བར་ནུས་པ་དང་།
འགོག་པ་ཡང་དག་པའི་མཐའ་དེ་ལ་བློའི་རྩལ་སྦྱོང་ཕྱིར་སྙོམས་པར་འཇུག་ཀྱང་
དེའི་དབང་གིས་དམན་ལམ་དུ་མི་ལྟུང་བར་བྱང་ཆུབ་ཀྱི་སེམས་རིན་པོ་ཆེ་གོང་
ནས་གོང་དུ་སྤེལ་བའི་ཐབས་མཁས་ཐོབ་པས་ན་ཐབས་ལ་མཁས་པ་ཞེས་བཤད་
དོ། །ཐབས་མཁས་ འདི་ལ་བྱང་ས་ལས་ནང་གི་ཐབས་མཁས་དྲུག་ དང་ ཕྱིའི་
ཐབས་མཁས་དྲུག་ སྟེ་ཐབས་མཁས་བཅུ་ གཉིས་ གསུངས་ལ། ནང་གི་ཐབས་
མཁས་དྲུག་ནི། བྱང་སེམས་ཀྱིས་སེམས་ཅན་ཐམས་ཅད་ལ་སྙིང་རྗེ་དང་ལྡན་པར་
ལྟ་བ་དང་། འདུ་བྱེད་ཐམས་ཅད་ཀྱི་རང་བཞིན་ཡང་དག་པ་ཇི་ལྟ་བ་བཞིན་དུ་
ཤེས་པ་དང༌། བླ་ན་མེད་པའི་བྱང་ཆུབ་ཀྱི་ཡེ་ཤེས་འདོད་པ་དང་། སེམས་ཅན་ལ་
ལྟ་བ་ལ་བརྟེན་ནས་འཁོར་བ་མི་སྤོང་བ་དང་། འདུ་བྱེད་ཇི་ལྟ་བ་བཞིན་ཤེས་པ་
ལ་བརྟེན་ནས་ཉོན་མོངས་པ་ཅན་མ་ཡིན་པའི་སེམས་ཀྱིས་འཁོར་བར་འཁོར་བ་
དང་། སངས་ རྒྱས་ འདོད་ པ་ ལ་ བརྟེན་ ནས་ བརྩོན་ འགྲུས་ འབར་ བའོ། །ཕྱིའི་
ཐབས་མཁས་དྲུག་ནི། བྱང་སེམས་རྣམས་ཀྱིས་སེམས་ཅན་གྱི་དགེ་བའི་རྩ་བ་
ཆུང་ངུ་རྣམས་འབྲས་བུ་ཚད་མེད་པར་སྒྱུར་བར་བྱེད་པ་དང༌། དེ་བཞིན་དུ་ཚེགས་
81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཆུང་ངུས་དགེ་རྩ་ཆེ་བ་དག་སྒྲུབ་པར་བྱེད་པ། བསྟན་པ་ལ་ཞེ་འགྲས་པ་རྣམས་ཀྱི་
ཁོང་ཁྲོ་སེལ་བར་བྱེད་པ་དང༌། བསྟན་པ་ལ་ཡིད་བར་མར་གནས་པ་རྣམས་དེ་ལ་
འཛུད་པ་དང་། ཞུགས་པ་རྣམས་སྨིན་པར་བྱེད་པ་དང༌། སྨིན་པར་རྣམས་གྲོལ་
བར་ བྱེད་ པ་ སྟེ་ ཕྱིའི་ ཐབས་ མཁས་ དྲུག་ གོ །རྗེ་ བཙུན་ འཇམ་དཔལ་དབྱངས་
སེམས་ཅན་གྱི་དོན་མཛད་པ་ལ་ཐབས་མཁས་ཕུལ་ཏུ་ཕྱིན་པ་བརྙེས་པས་ན་
འདིར་རྗེ་བཙུན་འཇམ་དཔལ་དབྱངས་ལ་ཐབས་ཆེ་བ་ཞེས་བསྔགས་སོ། །
དགུ་པ་སྨོན་ལམ་གྱི་ཕར་ཕྱིན་གྱི་སྒོ་ནས་བསྟོད་པ་དང༌། བཅུ་པ་ཡེ་ཤེས་
ཀྱི་ཕར་ཕྱིན་གྱི་སྒོ་ནས་བསྟོད་པ་གཉིས་སྟོན་པ་ལ། སྨོན་ལམ་ཡེ་ཤེས་རྒྱ་མཚོ་
སྟེ། །ཞེས་གསུངས། དོན་ནི། དེ་ལ་སྨོན་ལམ་རྒྱ་མཚོ་དང་ཡེ་ཤེས་རྒྱ་མཚོ་ཞེས་སོ་
སོར་སྦྱར་ཏེ་སྨོན་ལམ་རྒྱ་མཚོའི་སྒོ་ནས་བསྔགས་པ་ནི་རྗེ་བཙུན་འཇམ་དཔལ་
དབྱངས་ནི་སྔོན་ཐུགས་བསྐྱེད་པའི་དུས་ཉིད་ནས་མཁའ་ཁྱབ་ཀྱི་སེམས་ཅན་
རྣམས་འཁོར་བའི་གནས་ནས་བཏོན་ཏེ་སངས་རྒྱས་ཀྱི་ས་ལ་འཇོག་པར་བཞེད་
པའི་ཐུགས་བསྐྱེད་དང་སྨོན་ལམ་གྱི་མཐུ་ལྷག་པར་ཆེ་བ་ཞིག་སྟེ་རྗེ་བཙུན་འཇམ་
དཔལ་དབྱངས་ཀྱིས་ཐུགས་བསྐྱེད་དུས་ཐུགས་བསྐྱེད་དང་སྨོན་ལམ་ ཇི་ ལྟར་
མཛད་པ་ནི། རྗེ་བཙུན་འཇམ་དཔལ་དབྱངས་སྔོན་འཁོར་ལོས་བསྒྱུར་བའི་རྒྱལ་
པོ་ནམ་མཁའ་ཞེས་བྱ་བར་འཁྲུངས་པའི་ཚེ་དེ་བཞིན་གཤེགས་པ་འབྲུག་སྒྲའི་
དབྱངས་ཀྱི་རྒྱལ་པོ་འཁོར་དང་བཅས་པ་ལོ་བརྒྱ་སྟོང་དུ་མར་མཆོད་པའི་ཡོ་བྱད་
ཐམས་ ཅད་ ཀྱིས་ མཆོད་ དེ་ བསོད་ནམས་ རྒྱ་ ཆེན་པོ་བསགས་ནས། དེ་ བཞིན་
གཤེགས་པ་དེའི་སྤྱན་སྔར་ཐུགས་བསྐྱེད་འདི་ལྟར་མཛད་དེ། འཁོར་བ་མཐའ་མ་
མེད་པ་ཡི། །སྔོན་གྱི་མཐའ་མ་ཇི་སྲིད་པ། །དེ་སྲིད་སེམས་ཅན་ཕན་དོན་དུ། །
- 282 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྤྱོད་པ་དཔག་ཡས་སྤྱད་པར་བྱ། །འཇིག་རྟེན་མགོན་པོའི་སྤྱན་སྔ་འདིར། །བྱང་
ཆུབ་མཆོག་ཏུ་སེམས་བསྐྱེད་དེ། །འགྲོ་བ་ཐམས་ཅད་མགྲོན་གཉེར་ཏེ། །དབུལ་
ཞིང་ ཕོངས་ ལས་ སྒྲོལ་ བར་ བྱ། །དེ་ རིང་ ཕན་ཆད་གལ་ཏེ་ཡང་། །བདག་གིས་
འདོད་ཆགས་སེམས་བསྐྱེད་ན། །ཕྱོགས་བཅུ་དག་ན་གང་བཞུགས་པའི། །སངས་
རྒྱས་ཐམས་ཅད་བསླུས་པར་གྱུར། །བྱང་ཆུབ་ནམ་ཞིག་འཐོབ་བར་དུ། །ཐ་བའི་
སེམས་དང་གནོད་སེམས་དང༌། །ཕྲག་དོག་དང་ནི་སེར་སྣ་ཡང་། །དེ་རིང་ཕྱིན་
ཆད་མི་བྱའོ། །ཚངས་པའི་སྤྱོད་པ་བདག་གིས་སྤྱད། །སྡིག་པའི་འདོད་པ་ཡོངས་
སུ་བཏད། །ཚུལ་ ཁྲིམས་སྡོམ་དང་དེས་པ་ལ། །སངས་རྒྱས་རྗེས་སུ་བསླབ་པར་
བྱ། །བདག་ནི་བྱང་ཆུབ་རིངས་ཚུལ་དུ། །འཚང་རྒྱར་མོས་ཤིང་སྤྲོ་བ་མེད། །ཕྱི་
མཐར་ཐུག་གི་བར་དུ་ཡང་། །སེམས་ཅན་གཅིག་ཕྱིར་སྤྱད་པར་བྱ། །ཚད་མེད་
བསམ་གྱིས་མི་ཁྱབ་པའི། །སངས་རྒྱས་ཞིང་ནི་སྦྱང་བར་བྱ། །ཕྱོགས་རྣམས་བཅུ་
པོ་ ཐམས་ཅད་ དུ། །བདག་ གི་ མིང་ ནི་ ཐོས་ པར་ བྱ། །ཞེས་ཐུགས་བསྐྱེད་ པར་
མཛད་ ཅིང་། །དེ་ ནས་ སྨོན་ ལམ་ འདི་ ལྟར་ བཏབ་ སྟེ། དེ་ བཞིན་ གཤེགས་ པ་
འབྲུག་སྒྲའི་དབྱངས་ཀྱི་རྒྱལ་པོ་འཁོར་བཅས་སོགས་ཕྱོགས་བཅུའི་རྒྱལ་བ་སྲས་
བཅས་ཐམས་ཅད་དཔང་དུ་གསོལ་ཏེ། ནམ་བདག་གིས་ཕྱོགས་བཅུ་མཐའ་ཡས་
མུ་མེད་པའི་འཇིག་རྟེན་གྱི་ཁམས་སུ་སངས་རྒྱས་ཀྱི་སྤྱན་སྒྲིབ་པ་མེད་པས་བལྟས་
ན། སངས་རྒྱས་བཅོམ་ལྡན་འདས་གང་ཇི་སྙེད་པ་དེ་དག་ཐམས་ཅད་བདག་གིས་
བྱང་ཆུབ་ལ་ཡང་དག་པར་བཙུད་པ་དང༌། བདག་གིས་བྱང་ཆུབ་ཀྱི་སེམས་ལ་
བཀོད་པ་དང་། བདག་གིས་སྦྱིན་པ་ལ་ཡང་དག་པར་བཙུད་པ་དང༌། དེ་བཞིན་དུ་
བདག་ གིས་ ཚུལ་ ཁྲིམས་ དང༌། བཟོད་ པ་ དང༌། བརྩོན་ འགྲུས་ དང༌། བསམ་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཏན་དང་། ཤེས་རབ་ལ་ཡང་དག་པར་བཙུད་པ་དང་། བདག་གིས་བསྐུལ་བ་
དང༌། བདག་གིས་རྗེས་སུ་བསྟན་པར་མ་གྱུར་པ་མ་མཐོང་བ་དེ་སྲིད་དུ་བདག་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་
བར་མི་བྱའོ། །ནམ་བདག་གིས་ སངས་ རྒྱས་ ཀྱི་སྤྱན་སྒྲིབ་པ་མེད་པས་ཕྱོགས་
བཅུར་རྣམ་པར་བལྟས་ཀྱང་། བདག་གིས་སངས་རྒྱས་ཉིད་ལ་མ་བཀོད་པའི་དེ་
བཞིན་གཤེགས་པ་དེ་ལྟ་བུ་གང་ཡང་མཐོང་བར་མ་གྱུར་པ་དེའི་ཚེ་བདག་ཀྱང་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་
བར་བྱའོ་ཞེས་སྨོན་ལམ་བཏབ་བོ། །བཅོམ་ལྡན་འདས་བདག་གིས་ནི་བདག་
གི་སངས་རྒྱས་ཀྱི་ཞིང་གཅིག་ལ་གངྒཱའི་ཀླུང་དུ་མའི་བྱེ་མ་སྙེད་ཀྱི་ཞིང་ཙམ་གྱི་ཐ་
གྲུ་ཡངས་པ་ཡོངས་སུ་མ་གྲུབ་ཅིང་སངས་རྒྱས་ཀྱི་ཞིང་དེའི་ཕྱིར་རིན་པོ་ཆེ་བརྒྱ་
སྟོང་འབུམ་ཕྲག་དུ་མ་ལས་གྲུབ་པ་དང་། རིན་པོ་ཆེ་བརྒྱ་སྟོང་འབུམ་ཕྲག་དུ་མས་
སྤྱས་པ་སྲིད་པའི་རྩེ་མོའི་ཚད་ཙམ་དུ་མ་གྱུར་གྱི་བར་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་བགྱི་བར་སྨོན་
ལམ་བཏབ་བོ། །བཅོམ་ལྡན་འདས་གཞན་ཡང་བདག་གིས་སངས་རྒྱས་ཀྱི་ཞིང་
དང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བཅུའི་ཚད་ཙམ་གྱི་བྱང་
ཆུབ་ ཀྱི་ཤིང་སྐྱེས་ཏེ། བྱང་ཆུབ་ ཀྱི་ཤིང་དེའི་འོད་ ཀྱིས་སངས་རྒྱས་ ཀྱི་ཞིང་དེ་
ཐམས་ཅད་རྒྱས་ཤིང་ཁྱབ་པར་གྱུར་ཅིག་ཅེས་བགྱི་བར་སྨོན་ལམ་དེ་སྐད་བཏབ་
བོ། །བཅོམ་ལྡན་འདས་གཞན་ཡང་བདག་གིས་བྱང་ཆུབ་ཀྱི་ཤིང་དེའི་དྲུང་དུ་
བདག་འདུག་པའི་ཚེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་སངས་རྒྱས་ནས། ཡོངས་སུ་མྱ་ངན་ལས་འདས་པའི་བར་དུ་བྱང་
- 284 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
ཆུབ་ཀྱི་ཤིང་དྲུང་དེ་ནས་མ་ལངས་ཀྱང་བདག་གི་སྤྲུལ་པ་ཕྱོགས་བཅུའི་ཕྱོགས་རེ་
རེ་ཞིང་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་འབུམ་ཕྲག་གྲངས་མེད་པ་
དག་ཏུ་དོང་ཞིང་སེམས་ཅན་རྣམས་ལ་ཆོས་སྟོན་པར་གྱུར་ཅིག་ཅེས་སྨོན་ལམ་དེ་
སྐད་བཏབ་བོ། །བཅོམ་ལྡན་འདས་གཞན་ཡང་བདག་གིས་བདག་གི་སངས་རྒྱས་
ཀྱི་ཞིང་དེར་ཉན་ཐོས་དང་། རང་སངས་རྒྱས་ཀྱི་མིང་ཙམ་ཡང་ཡེ་མེད་པར་གྱུར་
ཏེ། བྱང་ཆུབ་སེམས་དཔའ་ཞེ་སྡང་དང་ཐ་བ་དང་། འཆབ་པ་མེད་པ་ཚངས་པའི་
སྤྱོད་པ་ཡོངས་སུ་དག་པར་སྦྱོད་པ་ཤ་སྟག་གིས་སངས་རྒྱས་ཀྱི་ཞིང་དེ་གང་ལ་
སངས་རྒྱས་ཀྱི་ཞིང་དེ་ན་བུད་མེད་ཀྱི་མིང་ཡང་མི་གྲག་ཅིང་མངལ་དུ་སྐྱེ་བ་མེད་
པ་དང་། བྱང་ཆུབ་སེམས་དཔའ་དེ་དག་ཐམས་ཅད་ཀྱང་གོས་ངུར་སྨིག་གྱོན་ཅིང་
སྐྱིལ་མོ་ཀྲུང་བཅས་པར་རྫུས་ཏེ་བྱུང་བ་དང་། སངས་རྒྱས་ཀྱི་ཞིང་དེ་ཤིན་ཏུ་དག་
པར་གྱུར་ཏེ། དེ་བཞིན་གཤེགས་པའི་སྤྲུལ་པ་ཕྱོགས་བཅུའི་འཇིག་རྟེན་གྱི་ཁམས་
བྱེ་བ་ཁྲག་ཁྲིག་བརྒྱ་སྟོང་གྲངས་མེད་པར་གཤེགས་ཤིང་སེམས་ཅན་རྣམས་ལ་
ཆོས་སྟོན་པ་དེ་དག་ཐེག་པ་གསུམ་ལས་བརྩམས་ཏེ། མོས་པའི་ཚུལ་བཞིན་དུ་
སེམས་ཅན་རྣམས་ལ་སྟོན་པ་མ་གཏོགས་པར་སངས་རྒྱས་ཀྱི་ཞིང་དེ་ན་ཉན་ཐོས་
དང༌། རང་སངས་རྒྱས་མེད་ཅིང་བྱང་ཆུབ་སེམས་དཔས་ཡོངས་སུ་གང་བར་གྱུར་
ཅིག །ཅེས་པ་དང༌། བདག་གི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་
གང་དག་སྐྱེས་པར་གྱུར་པ་དེ་དག་ཁ་ཟས་ཀྱི་འདུ་ཤེས་ཤིག་སྐྱེས་པར་གྱུར་ན། དེ་
མ་ཐག་ཏུ་སྐད་ཅིག་དེ་ལ་དེ་དག་གི་ལག་པ་གཡས་པར་རོ་བྲོ་བ་བརྒྱ་ཕྲག་དུ་མ་
དང་ལྡན་པའི་ཁ་ཟས་ཀྱིས་གང་བའི་སྣོད་མངོན་དུ་བྱུང་བར་གྱུར་ལ་སྣོད་དེ་དག་
བྱུང་མ་ཐག་ཏུ་དེ་དག་འདི་སྙམ་དུ་འདི་ལྟར་བདག་ཅག་གིས་ཕྱོགས་བཅུའི་སངས་
-285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྒྱས་བཅོམ་ལྡན་འདས་རྣམས་ལ་མ་ཕུལ། སེམས་ཅན་དབུལ་ཞིང་ཕོངས་པས་
སྡུག་བསྔལ་བ་དང༌། མགོན་མེད་པར་གྱུར་པ་དག་དང་། ཡི་དྭགས་ཀྱི་འཇིག་
རྟེན་དུ་སྐྱེས་པ་གང་དག་ལ་སྟོང་ཕྲག་དུ་མར་ཡང་མཆིལ་མའི་ཐལ་བ་འགའ་ཡང་
མི་རྙེད་པ་དེ་ལྟ་བུ་དག་ཡོངས་སུ་ཚིམས་པར་མ་བྱས་པར་བདག་ཉིད་ཀྱིས་བཟའ་
བ་ནི་ཚུལ་དང་མི་མཐུན་ནོ་ཞེས་བགྱི་བར་དྲན་པ་ཐོབ་པར་གྱུར་ཅིག །དེའི་མོད་
ལ་དེ་དག་ལ་མངོན་པར་ཤེས་པ་ལྔ་ཡོངས་སུ་གྲུབ་པར་གྱུར་ཏེ། རྫུ་འཕྲུལ་དང་
ལྡན་ ཞིང་ནམ་ མཁའ་ ལས་ མཆི་ བ་དང༌། རླུང་ ལྟར་ ཐོགས་ པ་མ་ མཆིས་ པའི་
ཤུགས་ཀྱིས་ཕྱོགས་བཅུའི་འཇིག་རྟེན་གྱི་ཁམས་གྲངས་དང་ཚད་མ་མཆིས་པ་དག་
ཏུ་ཕྱིན་ནས། ཁ་ཟས་དེ་ལས་དེ་བཞིན་གཤེགས་པ་ཉན་ཐོས་ཀྱི་དགེ་འདུན་དང་
བཅས་པ་ལའང་ཕུལ། སེམས་ཅན་ཕོངས་ཤིང་ལྟོགས་པ་དང༌། མགོན་མ་མཆིས་
པ་རྣམས་དང་། ཡི་དྭགས་ཀྱི་འཇིག་རྟེན་དུ་སྐྱེས་པ་རྣམས་ཀྱང་ཡོངས་སུ་ཚིམས་
པར་བགྱིས་ནས། དེ་དག་ལ་ཆོས་བསྟན་ཏེ། སྐད་ཅིག་གཅིག་གིས་སངས་རྒྱས་
ཀྱི་ཞིང་དེར་སླར་མཆི་བར་གྱུར་ཅིག་ཅེས་པའི་བགྱི་བར་སྨོན་ལམ་དེ་སྐད་བཏབ་
བོ། །བཅོམ་ལྡན་འདས་གཞན་ཡང་བདག་གིས་ནི་བདག་བྱང་ཆུབ་ཐོབ་པའི་ཚེ།
བདག་གི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་གང་ཇི་སྙེད་ཅིག་སྐྱེས་
པ་དེ་དག་གོས་རིན་པོ་ཆེ་རྣམ་པ་སྣ་ཚོགས་ཀྱི་ལོངས་སྤྱོད་དང་ལྡན་པར་གྱུར་ཏེ།
བསམ་པ་ཙམ་གྱིས་ཅི་ལ་དགའ་བའི་གོས་རིན་པོ་ཆེ་དགེ་སྦྱོང་གི་ཚུལ་དང་མཐུན་
པ་རུང་བ་དག་ཀྱང་བྱུང་བར་གྱུར་ལ། གོས་རིན་པོ་ཆེ་དེ་དག་བྱུང་མ་ཐག་ཏུ་འདི་
སྙམ་དུ། འདི་ལྟར་བདག་ཅག་གིས་གོས་འདི་ལྟ་བུ་ཕྱོགས་བཅུའི་སངས་རྒྱས་
བཅོམ་ལྡན་འདས་རྣམས་ལ་མ་ཕུལ་བར། བདག་ཅག་ཉིད་ཀྱིས་ཡོངས་སུ་སྤྱད་
- 286 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པ་ནི་ཚུལ་དང་མི་མཐུན་ནོ་སྙམ་པའི་དྲན་པ་ཐོབ་པར་གྱུར་ནས་དེ་དག་གིས་
སེམས་དེ་ལྟར་སྐྱེས་མ་ཐག་ཏུ། འཇིག་རྟེན་གྱི་ཁམས་ཚད་མ་མཆིས་གྲངས་མ་
མཆིས་པ་དག་ཏུ་མཆིས་ཤིང་གོས་དེ་དག་སངས་རྒྱས་བཅོམ་ལྡན་འདས་རྣམས་
ལ་མངོན་པར་བཀབ་སྟེ། སླར་སངས་རྒྱས་ཀྱི་ཞིང་དེར་མཆིས་ནས་ཅི་དགའ་བའི་
གོས་རིན་པོ་ཆེ་ལ་སྤྱོད་པར་གྱུར་ཅིག་ཅེས་བགྱི་བར་སྨོན་ལམ་དེ་སྐད་བཏབ་
བོ། །བཅོམ་ལྡན་འདས་དེ་བཞིན་དུ་སངས་རྒྱས་ཀྱི་ཞིང་དེ་ན། བྱང་ཆུབ་སེམས་
དཔའ་སེམས་དཔའ་ཆེན་པོ་དེ་དག་གི་ལོངས་སྤྱོད་དང་། ཡོངས་སུ་སྤྱོད་པ་གང་
ཇི་སྙེད་ཅིག་མཆིས་པ་དེ་དག་ཐམས་ཅད་ཀྱང་། སངས་རྒྱས་བཅོམ་ལྡན་འདས་
ཉན་ཐོས་ཀྱི་དགེ་འདུན་དང་བཅས་པ་དག་ལ་ཕུལ་ནས། སླད་ཀྱིས་བདག་ཅག་
ཡོངས་སུ་སྤྱོད་པར་འགྱུར་བ་དང༌། སངས་རྒྱས་ཀྱི་ཞིང་དེ་ན་མི་ཁོམ་པ་བརྒྱད་མ་
མཆིས་ པ་ དང༌། སངས་རྒྱས་ ཀྱི་ ཞིང་དེ་ན་མི་དགེ་བའི་ སྒྲ་མ་མཆིས་པ་དང༌།
སངས་རྒྱས་ཀྱི་ཞིང་དེ་ན་སྡུག་བསྔལ་གྱི་སྒྲ་མ་མཆིས་པ་དང་། སངས་རྒྱས་ཀྱི་ཞིང་
དེ་ན་སྐྱོན་དུ་འགྱུར་བའི་སྒྲ་མ་མཆིས་པ་དང་། སངས་རྒྱས་ཀྱི་ཞིང་དེ་ན་གཟུགས་
དང༌། སྒྲ་དང་། དྲི་དང་། རོ་དང་། རེག་པ་ཡིད་དུ་མི་འོང་བ་མ་མཆིས་པར་གྱུར་
ཅིག་ཅེས་བགྱི་བར་སྨོན་ལམ་བཏབ་བོ། །བདག་གིས་སངས་རྒྱས་ཀྱི་ཞིང་དེ་རིན་
པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མས་གང་ཞིང་
། ནོར་བུ་རིན་པོ་ཆེ་དུ་མས་སྤྲས་
པས། ནོར་བུ་རིན་པོ་ཆེ་ཀུན་ཏུ་བསྟན་པ་འདྲ་ལ་རིན་པོ་ཆེ་དེ་དག་ཀྱང་ཕྱོགས་
བཅུའི་འཇིག་རྟེན་ན་དཀོན་ལ། སྔོན་ཆད་མ་མཐོང་ལ་མི་སྲིད་པ་ཤ་སྟག་སྟེ། དེ་
དག་གི་མིང་བརྗོད་ན་ཡང་ལོ་བྱེ་བ་བརྒྱ་སྟོང་ཐོགས་པར་འགྱུར་བ་དེ་ལྟ་བུའི་ནོར་
བུ་རིན་པོ་ཆེ་དག་གིས་སངས་རྒྱས་ཀྱི་ཞིང་དེ་ཡོངས་སུ་གང་བར་གྱུར་ཏེ། སངས་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྒྱས་ཀྱི་ཞིང་དེ་ལ་བྱང་ཆུབ་སེམས་དཔའ་ལ་ལ་ཞིག་སངས་རྒྱས་ཀྱི་ཞིང་འདི་
གསེར་ལས་གྲུབ་པར་མཐོང་བར་དགའོ་སྙམ་ནའང་དེས་གསེར་ལས་གྲུབ་པར་
མཐོང་བ་དང་། དངུལ་ལས་གྲུབ་པར་མཐོང་བར་དགའོ་སྙམ་ནའང་དངུལ་ལས་
གྲུབ་པར་མཐོང་ལ། གཞན་གྱིས་གསེར་ལས་གྲུབ་པར་མཐོང་བ་མ་མཆིས་པར་
མི་འགྱུར་བ་དང་། དེ་བཞིན་དུ་བེཌཱུརྱ་ལས་གྲུབ་པ་དང་། ཤེལ་ལས་གྲུབ་པ་དང་།
མུ་ཏིག་དམར་པོ་ལས་གྲུབ་པ་དང་། རྡོའི་སྙིང་པོ་ལས་གྲུབ་པ་དང་། སྤུག་ལས་
གྲུབ་པ་དང་། དེ་བཞིན་དུ་རིན་པོ་ཆེ་སྣ་ཚོགས་ཀྱི་རྒྱུ་ལས་གྲུབ་པ་དང༌། ཙན་དན་
ལས་གྲུབ་པའམ། ཨ་ཀ་རུ་ལས་གྲུབ་པའམ། ཏ་ཀ་རུ་ལས་གྲུབ་པའམ། ཏ་མ་
ལའི་ལོ་མ་ལས་གྲུབ་པའམ། ཙན་དན་སྦྲུལ་གྱི་སྙིང་པོ་ལས་སྒྲུབ་པའམ། ཙན་
དན་དམར་པོ་ལས་གྲུབ་པའམ། སུ་རྣམ་པ་ཇི་ལྟ་བུར་འདོད་པ་དེ་དག་གིས་དེ་
བཞིན་དུ་མཐོང་སྟེ་ཕན་ཚུན་ནས་སངས་རྒྱས་ཀྱི་ཞིང་ཐ་དད་པར་མཐོང་བའང་
མཆིས་པར་འགྱུར་བ་དང༌། སངས་རྒྱས་ཀྱི་ཞིང་དེ་ན་བྱང་ཆུབ་ཀྱི་ཤིང་དེ་ལས་
འོད་འབྱུང་བ་དང་། བྱང་ཆུབ་སེམས་དཔའ་རང་རང་ལས་འོད་འབྱུང་བས་སྣང་
ཞིང་གསལ་བ་མ་གཏོགས་པར་ཉི་མ་དང་ཟླ་བའི་འོད་ཀྱང་མི་མངོན། སྐར་མ་
དང༌། རིན་པོ་ཆེ་དང་། ཞུགས་དང༌། གློག་གམ་སེམས་ཅན་གཞན་གང་གི་འོད་
ཀྱང་མི་མངོན་པ་དང༌། གང་དག་ཇི་ཙམ་དུ་འོད་ཀྱིས་ཁྱབ་པར་གདའ་བ། ཐ་ན་
སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་དེ་སྙེད་དུ་དེ་དག་གི་འོད་ཀྱིས་
གསལ་བར་གྱུར་ཏེ། སངས་རྒྱས་ཀྱི་ཞིང་དེ་ན་བྱང་ཆུབ་སེམས་དཔའ་རྣམས་ཀྱི་
བསམ་པའི་ཁྱད་པར་གྱིས་མེ་ཏོག་ཁ་བྱེ་བ་དང་། ཁ་ཟུམ་པར་འགྱུར་བ་དང་།
གང་དུས་དང་ཚོད་རྣམ་པ་ཇི་ལྟ་བུར་ཡོངས་སུ་སྤྱད་པར་འཚོལ་བ་དེ་བཞིན་དུ་དེ་
- 288 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འགྲུབ་པ་མ་གཏོགས་པར་ཉིན་མཚན་གྱི་མིང་ ཡང་མ་མཆིས་པ་དང་། སངས་
རྒྱས་ཀྱི་ཞིང་དེ་ན་གྲང་བ་དང་། ཚ་བ་ཡང་མ་མཆིས་། རྒ་བ་དང་། ན་བ་དང་།
འཆི་བ་ ཡང་ མ་ མཆིས་ཏེ། བྱང་ཆུབ་ སེམས་དཔའ་ གང་ བྱང་ཆུབ་མངོན་པར་
རྫོགས་པར་འཚང་རྒྱ་བར་འཚལ་བ་དེ་འཇིག་རྟེན་གྱི་ཁམས་གཞན་དུ་མཆིས་
ཤིང་དགའ་ལྡན་གྱི་གནས་སུ་མཆིས་པར་བགྱིས་ནས་བྱང་ཆུབ་མངོན་པར་འཚང་
རྒྱ་བར་འགྱུར་བ་དང་། སངས་རྒྱས་ཀྱི་ཞིང་དེའི་སྟེང་གི་བར་སྣང་ལས་སིལ་སྙན་
བལྟར་མི་གདའ་བ་བྱེ་བ་ཁྲག་ཁྲིག་བརྒྱ་སྟོང་རྟག་ཏུ་རྒྱུན་མི་ཆད་པར་སྒྲ་འབྱིན་པ་
དང༌། སིལ་སྙན་དེ་དག་ལས་ཀྱང་འདོད་པ་དང་ལྡན་པའི་སྒྲ་མི་འབྱུང་གི །གཞན་
དུ་ན་ཕ་རོལ་ཏུ་ཕྱིན་པའི་སྒྲ་དང་། སངས་རྒྱས་ཀྱི་སྒྲ་དང་། ཆོས་ཀྱི་སྒྲ་དང་། དགེ་
འདུན་གྱི་སྒྲ་དང་། བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཀྱི་སྒྲ་
འབྱིན་པར་འགྱུར་ཏེ། བྱང་ཆུབ་སེམས་དཔའ་གང་དག་དེ་བཞིན་གཤེགས་པ་དེ་
ལ་ ལྟ་ བར་ འཚལ་ན་ འཆག་ གམ། འགྲོའམ། འོང་ངམ། སྡོད་ དམ། མཆིས་ ཀྱང་
རུང་སྟེ། གང་དག་དེར་སངས་རྒྱས་ལྟ་བའི་ཡིད་ལ་བགྱི་བ་སྐྱེས་མ་ཐག་ཏུ་དེ་དག་
གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཀུན་ཏུ་གཟིགས་པ་བྱང་ཆུབ་ཀྱི་ཤིང་དྲུང་ན་བཞུགས་པར་རིག་སྟེ། དེ་ཉིད་ན་
བཞུགས་པར་མཐོང་བར་གྱུར་ཅིང་མཐོང་ནས་ཀྱང་བཅོམ་ལྡན་འདས་དེ་མཐོང་
མ་ཐག་ཏུ་དེ་དག་གི་ཐེ་ཚོམ་མམ། ནེམ་ནུར་ རམ། ཡིད་གཉིས་སམ། ཆོས་ཀྱི་
སོམ་ཉི་ཅི་མཆིས་པ་ཡོངས་སུ་ཆད་པར་གྱུར་ཏེ། བསྟན་མི་འཚལ་བར་ཆོས་ཀྱི་
ཚིག་དེའི་དོན་ཡོངས་སུ་འཚལ་བར་གྱུར་ཅིག །ཅེས་སོགས་རྒྱལ་སྲས་གཞན་
ཐམས་ཅད་ལས་ཆེས་ལྷག་པའི་སྨོན་ལམ་མཛད་དོ། །དེའི་ཕྱིར་རྒྱུད་འདིར་རྗེ་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཙུན་འཇམ་དཔལ་དབྱངས་ལ་སྨོན་ལམ་རྒྱ་མཚོ་ཞེས་བསྔགས་སོ། །ཡེ་ཤེས་ཀྱི་
ཕར་ཕྱིན་གྱི་སྒོ་ནས་བསྟོད་པ་ནི། ཡེ་ཤེས་རྒྱ་མཚོ། ཞེས་པ་སྟེ། རྒྱལ་སྲས་བདག་
ཉིད་ཆེན་པོ་རྣམས་ཤེར་ཕྱིན་གྱི་ནུས་པ་ཆེས་ཆེར་རྒྱས་ནས་ཡེ་ཤེས་ལ་དབང་ཐོབ་
པར་འགྱུར་བ་ཡིན་ཞིང་། ལྷག་པར་རྗེ་བཙུན་འཇམ་དཔལ་དབྱངས་ནི་ཡེ་ཤེས་
ལ་དབང་ཐོབ་པ་མཚུངས་པ་མེད་པ་སྟེ་རྗེ་བཙུན་འཇམ་དཔལ་དབྱངས་ལ་ཡེ་
ཤེས་ ལུས་ ཅན་ ཞེས་ སྔར་ བརྗོད་ ཟིན་ པ་ ལྟར་ དང༌། རྒྱལ་བ་སྲས་བཅས་
ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་སྐུ་ཅན་ཡིན་པར་ཡོངས་སུ་གྲགས་པ་
ལྟར་རོ། །དེའི་ཕྱིར་རྒྱུད་འདིར་ རྗེ་བཙུན་འཇམ་དཔལ་དབྱངས་ལ་ཡེ་ཤེས་རྒྱ་
མཚོ་ཞེས་བསྔགས་སོ། ། །
བཞི་པ་ རྗེ་བཙུན་འཇམ་དཔལ་དབྱངས་ལ་འཕྲིན་ལས་བཞིའི་སྒོ་ནས་
བསྟོད་ པ་ ལ་ བཞི། སྤྲུལ་ སྐུའི་ འཕྲིན་ ལས་ ཀྱི་སྒོ་ནས་ བསྟོད་ པ། ལོངས་ སྐུའི་
འཕྲིན་ལས་ཀྱི་སྒོ་ནས་བསྟོད་པ། ཆོས་སྐུའི་འཕྲིན་ལས་ ཀྱི་སྒོ་ནས་བསྟོད་པ། །
ལྷན་ཅིག་སྐྱེས་པའི་སྐུའི་འཕྲིན་ལས་ཀྱི་སྒོ་ནས་བསྟོད་པའོ། །དང་པོ་ནི། བྱམས་
ཆེན་རང་བཞིན་དཔག་ཏུ་མེད། །སྙིང་རྗེ་ཆེན་པོ་བློ་ཡི་མཆོག །ཤེས་རབ་ཆེན་པོ་
བློ་ ཆེན་ ལྡན། །མཁས་ པ་ ཆེན་ པོ་ ཐབས་ ཆེ་ བ། །ཞེས་ གསུངས། དོན་ནི། རྗེ་
བཙུན་འཇམ་དཔལ་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་འཁོར་བར་
ལས་ཉོན་གྱིས་བཅིངས་ནས་སྡུག་བསྔལ་བ་ཐུགས་ཀྱིས་མ་བཟོད་ནས་སེམས་
ཅན་རྣམས་འཁོར་བ་ནས་འདོན་ཕྱིར་བྱང་ཆུབ་མཆོག་ཏུ་ཐུགས་བསྐྱེད། དེའང་
སེམས་ཅན་རྣམས་ལ་དམིགས་པའི་བྱམས་པ་དང་སྙིང་རྗེས་རང་དབང་མེད་པར་
བསྐུལ་ནས་བླ་ན་མེད་པའི་བྱང་ཆུབ་སྒྲུབ་ཕྱིར་བསྐལ་པ་བགྲང་བ་ལས་འདས་
- 290 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པར་ཚོགས་གཉིས་བསགས། བླ་ན་མེད་པའི་བྱང་ཆུབ་བརྙེས་ནས་ཀྱང་ཞི་བའི་
བདེ་བ་ལ་ཞེན་ནས་མི་བཞུགས་པར་མཁའ་ཁྱབ་ཀྱི་སེམས་ཅན་རྣམས་ལ་རང་
རང་གི་དབང་པོ་དང་ཁམས་དང་བསམ་པ་དང་འཚམས་པའི་སྤྲུལ་པ་བཀྱེས་ནས་
སེམས་ཅན་རྣམས་བདེ་བ་དང་ལྡན་པའི་ཐབས་ལ་འབད་པ་དང་། སྡུག་བསྔལ་
དང་བྲལ་བའི་ཐབས་ལ་འབད་པ་ལ་སྐད་ཅིག་ཀྱང་བརྩོན་པ་ལྷོད་པ་མེད་པར་
མཛད་དོ། །སེམས་ཅན་རྣམས་བདེ་བ་དང་འཕྲད་ན་སྙམ་པ་ཙམ་ལམ་ལ་མ་
ཞུགས་པའི་སེམས་ཅན་ཐ་མལ་པ་འགའ་ཞིག་ལའང་ཡོད་ཅིང་ཉན་རང་རྣམས་
ལའང་ཡོད་ཀྱང་། སེམས་ཅན་ཐམས་ཅད་གནས་སྐབས་དང་མཐར་ཐུག་གི་བདེ་
བ་མཐའ་དག་དང་ལྡན་པར་བྱེད་པ་རང་གི་ཁུར་དུ་འཁྱེར་བ་ཐེག་ཆེན་པ་རྣམས་
ལ་མིན་པར་མེད་པས་སེམས་ཅན་ཐམས་ཅད་བདེ་བ་དང་ལྡན་པར་བྱེད་པ་རང་
གི་ཁུར་དུ་འཁྱེར་བའི་བྱམས་པ་དེ་ལ་བྱམས་པ་ཆེན་པོ་ཞེས་བརྗོད་ཅིང་། ཡང་
བྱམས་པ་ལའང་སེམས་ཅན་ལ་དམིགས་པའི་བྱམས་པ་དང་། ཆོས་ལ་དམིགས་
པའི་བྱམས་པ་དང་། དམིགས་མེད་ལ་དམིགས་པའི་བྱམས་པ་གསུམ་ཡོད་པ་
ལས། དམིགས་མེད་ལ་དམིགས་པའི་བྱམས་པ་ནི་བྱམས་པ་ཆེན་པོའམ་མཆོག་
ཡིན་ནོ། །རྗེ་བཙུན་ འཇམ་དཔལ་དབྱངས་ཐུགས་བསྐྱེད་ པ་ནས་ བཟུང་མཁའ་
ཁྱབ་ཀྱི་སེམས་ཅན་ཐམས་ཅད་བདེ་བ་བླ་ན་མེད་པ་སངས་རྒྱས་ཀྱི་གོ་འཕང་ལ་
འགོད་པར་བཞེད་ནས་ཅི་མཛད་དེའི་དོན་དུ་མཛད་པས་ན་ རྗེ་བཙུན་འཇམ་
དཔལ་དབྱངས་ཀྱི་ཐུགས་ཀྱི་བྱམས་པ་ནི་བྱམས་པ་ཆེན་པོ་མཚུངས་པ་མེད་པ་
ཡིན་ནོ། །བསམ་པ་རླབས་ཆེན་པོ་དེ་ལྟ་བུའི་བྱམས་པ་ནི་དམིགས་ཡུལ་མཁའ་
ཁྱབ་ཀྱི་སེམས་ཅན་མཐའ་དག་ལ་དམིགས་པས་ན་དམིགས་ཡུལ་གྱི་སྒོ་ནས་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དཔག་ཏུ་མེད་པ་དང་། བསམ་པ་རྒྱ་ཆེ་བ་དཔག་པར་དཀའ་བ་ཡིན་པས་ན་
དམིགས་བྱེད་ཀྱི་བློའི་སྒོ་ནས་ཀྱང་དཔག་ཏུ་མེད་པ་དང༌། བྱམས་པ་དེ་ལྟ་ བུ་
བསྐྱེད་པའི་ཕན་ཡོན་གཞལ་དུ་མེད་ཅིང་དཔག་ཏུ་མེད་པས་ན་ཕན་ཡོན་གྱི་སྒོ་
ནས་ཀྱང་དཔག་ཏུ་མེད་པའོ། །དེ་བཞིན་དུ་སྙིང་རྗེ་ལའང་མཚུངས་ཏེ་སེམས་ཅན་
རྣམས་སྡུག་བསྔལ་དང་བྲལ་ན་སྙམ་པ་ཙམ་ལམ་ལ་མ་ཞུགས་པ་འགའ་ཞིག་
ལའང་ཡོད་ཅིང་ཉན་རང་རྣམས་ལའང་ཡོད་ཀྱང་། སེམས་ཅན་ཐམས་ཅད་སྡུག་
བསྔལ་དང་བྲལ་བར་བྱེད་པ་རང་གི་ཁུར་དུ་འཁྱེར་བ་ནི་སེམས་ཅན་ཐ་མལ་པ་
རྣམས་དང་ཉན་རང་རྣམས་ལ་མེད་པས་ཐེག་པ་ཆེན་པོའི་བསམ་པ་ཐུན་མོང་མིན་
པ་ཡིན་ལ། དེའི་ཕྱིར་དེ་ལྟ་བུའི་སྙིང་རྗེ་དེ་ལ་སྙིང་རྗེ་ཆེན་པོ་ཞེས་བྱ་ལ། སྙིང་རྗེ་
དེ་ཡང་དཔག་ཏུ་མེད་པའི་ཚུལ་སྔར་བྱམས་པ་ཆེན་པོ་ལ་བཤད་པ་ལྟར་དེ་དཔག་
ཏུ་མེད་པ་འདི་དབུ་མ་རིན་ཆེན་ཕྲེང་བ་ལས་དཔག་ཏུ་མེད་པ་ཞིག་གསུངས་ཏེ།
དེ་ཉིད་ལས། ཕྱོགས་རྣམས་ཀུན་ཏུ་ནམ་མཁའ་དང་། །ས་དང་ཆུ་དང་མེ་དང་
རླུང་། །ཇི་ལྟར་མཐའ་ཡས་དེ་བཞིན་དུ། །སྡུག་བསྔལ་སེམས་ཅན་མཐའ་ཡས་
འདོད། །སེམས་ཅན་མཐའ་ཡས་དེ་དག་ནི། །བྱང་ཆུབ་སེམས་དཔའ་སྙིང་བརྩེ་
བས། །སྡུག་བསྔལ་དག་ལས་དྲངས་བྱས་ཏེ། །སངས་རྒྱས་ཉིད་ལ་འགོད་པར་
ངེས། །དེ་ལྟར་བརྟན་པར་གནས་དེ་ནི། །མི་ ཉལ་བའམ་ ཉལ་ཡང་རུང༌། །ཡང་
དག་བླངས་པ་ནས་བཟུང་སྟེ། །བག་མེད་གྱུར་ཀྱང་སེམས་ཅན་རྣམས། །མཐའ་
ཡས་ཕྱིར་ན་སེམས་ཅན་བཞིན། །བསོད་ནམས་མཐའ་ཡས་རྟག་གསོག་འགྱུར། །
མཐའ་ཡས་དེས་ནས་སངས་རྒྱས་ཉིད། །མཐའ་ཡས་ཐོབ་མི་དཀའ་ཞེས་བྱ། །
གང་ཞིག་དཔག་མེད་དུས་གནས་ཏེ། །ལུས་ཅན་དཔག་ཏུ་མེད་དོན་དུ། །བྱང་ཆུབ་
- 292 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དཔག་ཏུ་མེད་འདོད་ཅིང་། །དགེ་བ་དཔག་ཏུ་མེད་བྱེད་པ། །དེས་ཀོ་བྱང་ཆུབ་
དཔག་མེད་ཀྱང་། །དཔག་ཏུ་མེད་པ་ རྣམ་བཞི་ ཡི། །ཚོགས་ཀྱིས་ རིང་པོར་མི་
ཐོགས་པར། །ཇི་ལྟ་བུར་ན་ཐོབ་མི་འགྱུར། །ཞེས་གསུངས་པ་ལྟར་རོ། །དེ་བཞིན་
དུ་སྤྱོད་འཇུག་ལས་ཀྱང་། སེམས་ཅན་རྣམས་ཀྱི་ཀླད་ནད་ཙམ། །བསལ་ལོ་སྙམ་
དུ་ བསམས་ ན་ ཡང་། །ཕན་ འདོགས་ བསམ་ པ་ དང༌ ལྡན་ ཏེ། །བསོད་ ནམས་
དཔག་མེད་ ལྡན་གྱུར་ན། །སེམས་ཅན་རེ་རེའི་མི་བདེ་བ། །དཔག་ཏུ་མེད་ པ་
བསལ་འདོད་ཅིང་། །རེ་རེའང་ཡོན་ཏན་དཔག་མེད་དུ། །བསྒྲུབ་པར་འདོད་པ་
སྨོས་ ཅི་ དགོས། །ཞེས་ གསུངས། དཔག་ ཏུ་ མེད་ པ་ ཞེས་ པ་ དང༌། བློ་ ཡི་
མཆོག་ཅེས་པ་གཉིས་བྱམས་པ་ཆེན་པོ་དང་སྙིང་རྗེ་ཆེན་པོ་གཉིས་ཀ་ལ་སྦྱར་ཏེ།
དཔག་ཏུ་མེད་པ་དེ་གཉིས་ལ་སྦྱོར་བ་བཤད་ཟིན་པ་ལྟར་ཡིན་ལ། བློ་ཡི་མཆོག་
ཅེས་པ་ནི་བྱམས་པ་ཆེན་པོ་དང་སྙིང་རྗེ་ཆེན་པོ་གཉིས་ཀྱིས་བསྐུལ་ནས་བླ་ན་མེད་
པའི་ བྱང་ ཆུབ་ སྒྲུབ་པའི་བསམ་པ་ནི་བློ་ཐམས་ཅད་ ཀྱི་ནང་ནས་མཆོག་དང་
བསམ་པ་ཐམས་ཅད་ཀྱི་མཆོག་དང་སྙིང་སྟོབས་ཐམས་ཅད་ཀྱི་མཆོག་དང་དགེ་བ་
ཐམས་ཅད་ཀྱི་ནང་ནས་མཆོག་ཏུ་བསྔགས་ཏེ་སྤྱོད་འཇུག་ལས། ཕའམ་ཡང་ན་མ་
ཡང་ རུང་། །སུ་ལ་འདི་འདྲའི་ཕན་སེམས་ཡོད། །ལྷ་དང་དྲང་སྲོང་རྣམས་ ཀྱང་
རུང༌། །ཚངས་པ་ལ་ཡང་འདི་ཡོད་དམ། །སེམས་ཅན་དེ་དག་ཉིད་ལ་སྔོན། །རང་
གི་དོན་དུ་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་
ལ་ སྐྱེ། །གཞན་ དག་ རང་ གི་དོན་དུ་ཡང་། །མི་ འབྱུང་ སེམས་ཅན་ དོན་ སེམས་
གང་། །སེམས་ཀྱི་རིན་ཆེན་ཁྱད་པར་འདི། །སྔ་ན་མེད་པའི་རྨད་ཅིག་འཁྲུངས། །
འགྲོ་བ་ཀུན་གྱི་དགའ་བའི་རྒྱུ། །སེམས་ཅན་སྡུག་བསྔལ་རྩིར་གྱུར་པ། །རིན་ཆེན་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སེམས་ ཀྱི་ བསོད་ ནམས་ གང་། །དེ་ ལ་ ཇི་ ལྟར་ གཞལ་ གྱིས་ ལང་། །ཕན་ པར་
བསམས་པ་ཙམ་གྱིས་ཀྱང་། །སངས་རྒྱས་ཆོས་ལས་ཁྱད་འཕགས་ན། །སེམས་
ཅན་མ་ལུས་ཐམས་ཅད་ ཀྱི། །བདེ་དོན་བརྩོན་པ་སྨོས་ཅི་དགོས། །ཞེས་དང༌།
གང་ཞིག་བདེ་བས་ཕོངས་པ་དང༌། །སྡུག་བསྔལ་མང་ལྡན་དེ་དག་ལ། །བདེ་བ་
ཀུན་གྱིས་ཚིམ་པ་དང་། །སྡུག་བསྔལ་ཐམས་ཅད་གཅོད་བྱེད་ཅིང་། །གཏི་མུག་
ཀྱང་ནི་སེལ་བྱེད་པ། །དེ་དང་དགེ་མཚུངས་ག་ལ་ཡོད། །དེ་འདྲའི་ཤེས་ཀྱང་ག་
ལ་ཡོད། །བསོད་ནམས་དེ་འདྲའང་ག་ལ་ཡོད། །ཕན་བཏགས་ལན་ལྡོན་གང་
ཡིན་པ། །དེ་ཡང་རེ་ཤིག་བསྔགས་འོས་ན། །མ་བཅོལ་ལེགས་པར་བྱེད་པ་ཡི། །
བྱང་ཆུབ་སེམས་དཔའ་སྨོས་ཅི་དགོས། །འགྲོ་བ་ཉུང་ཟད་ནར་མའི་ཟས་སྦྱོར་
བ། །སྐད་ ཅིག་ ཟས་ ཙམ་ སྦྱིན་ པར་ བྱེད་ པ་ དང༌། །བརྙས་ བཅས་ ཉིན་ ཕྱེད་
འགྲངས་པར་བྱེད་པ་ཡང་། །དགེ་བ་བྱེད་པ་ཡིན་ཞེས་སྐྱེ་བོས་བཀུར། །སེམས་
ཅན་གྲངས་མཐའ་ཡས་ལ་དུས་རིང་དུ། །བདེ་བར་གཤེགས་ཀྱི་བདེ་བ་ བླ་ན་
མེད། །ཡིད་ལ་བསམ་པ་མཐའ་དག་རྫོགས་བྱེད་པ། །རྟག་ཏུ་སྦྱིན་པ་ལྟ་ཞིག་
སྨོས་ཅི་དགོས། །ཞེས་གསུངས་པ་ལྟར་རོ། །དེ་འདྲ་བའི་དགེ་སེམས་ཐམས་ཅད་
ཀྱི་མཆོག་བྱམས་པ་ཆེན་པོ་དང་སྙིང་རྗེ་ཆེན་པོ་དང་དེ་གཉིས་ཀྱིས་དྲངས་པའི་
བྱང་ཆུབ་ཀྱི་སེམས་རིན་པོ་ཆེ་སྐྱེ་བ་ལ་བསོད་ནམས་རླབས་ཆེན་བསགས་པ་ཞིག་
དང༌། གསུང་རབ་ཀྱི་དགོངས་དོན་ཇི་བཞིན་ཤེས་པ་ཞིག་དང་། ལམ་མ་ནོར་བར་
སྟོན་པའི་བཤེས་གཉེན་དམ་པས་རྗེས་སུ་བཟུང་སྟེ་ཐབས་མཁས་ཀྱི་མན་ངག་
ཐོབ་པ་ཞིག་དགོས་པས་རྒྱུད་འདིར་ཡང་། ཤེས་རབ་ཆེན་པོ་བློ་ཆེན་ལྡན། །ཞེས་
སྔར་བཤད་པའི་བྱམས་སྙིང་རྗེ་བློ་ཆེན་པོ་དེ་ལྟ་བུ་དང་ལྡན་པ་ཞིག་འོང་བ་ལ་
- 294 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཤེས་རབ་ཆེན་པོ་དང་ལྡན་པ་ཞིག་དགོས་ཞེས་གསུངས་ཤིང་རྒྱས་བ་སྲས་དང་
བཅས་པའི་བགྲོད་པ་གཅིག་པའི་གཞུང་ལམ་བྱམས་སྙིང་རྗེ་བྱང་ཆུབ་ཀྱི་སེམས་
རིན་པོ་ཆེ་ཇི་བཞིན་བསྐྱེད་ནས་ལམ་དུ་འགྲོ་བ་ལ་ཐབས་མཁས་ཀྱི་མན་ངག་ཐོབ་
པ་ཞིག་དགོས་ཞེས་བསྔགས་ཤིང་། རྗེ་བཙུན་འཇམ་དཔལ་དབྱངས་ནི་སྔོན་དེ་
བཞིན་གཤེགས་པ་འབྲུག་སྒྲའི་དབྱངས་ཀྱི་རྒྱལ་པོའི་སྤྱན་སྔར་ཐུགས་བསྐྱེད་ཅིང་
ཐེག་པ་ཆེན་པོའི་མན་ངག་ཡོངས་རྫོགས་གསན་པ་ནས་བཟུང་རྒྱལ་སྲས་ཀྱི་སྤྱོད་
པ་ལ་སློབ་པའི་སྐབས་ཀུན་ཏུ་རྒྱལ་སྲས་གཞན་ལས་བྱམས་པ་དང་སྙིང་རྗེ་དང་
ཤེས་རབ་དང་ཐབས་མཁས་རྣམས་ཆེ་བ་ཞིག་དང་མངོན་པར་རྫོགས་པར་སངས་
རྒྱས་ནས་ཀྱང་བྱམས་པ་དང་སྙིང་རྗེ་ཆེས་ཆེར་འཕེལ་བ་དང་། ཤེས་རབ་དང་
ཐབས་མཁས་མཚུངས་པ་མེད་པས་སེམས་ཅན་གྱི་དོན་མཛད་པ་ལ་རྒྱལ་བ་སྲས་
བཅས་ཀུན་གྱི་ནང་ནས་མཆོག་ཏུ་བསྔགས་པ་ཡིན་པས་ན་རྒྱུད་འདིར་རྗེ་བཙུན་
འཇམ་དཔལ་དབྱངས་ལ་བྱམས་པ་ཆེ་བ་དང༌། སྙིང་རྗེ་ཆེ་བ་དང༌། ཤེས་རབ་ཆེ་
བ་དང་། ཐབས་མཁས་ཆེ་བ་རྣམས་ཀྱི་སྒོ་ནས་བསྔགས་སོ། །
གཉིས་པ་ལོངས་སྐུའི་འཕྲིན་ལས་ཀྱི་སྒོ་ནས་བསྟོད་པ་ནི། རྫུ་འཕྲུལ་ཆེན་
པོ་སྟོབས་དང་ལྡན། །ཤུགས་ཆེན་མགྱོགས་པ་ཆེན་པོ་སྟེ། །རྫུ་འཕྲུལ་ཆེན་པོ་ཆེར་
གྲགས་པ། །སྟོབས་ཆེན་ཕ་རོལ་གནོན་པ་པོ། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་ལོངས་སྤྱོད་རྫོགས་པའི་སྐུ་བརྙེས་པ་དང་མཉམ་དུ་ཇི་
ལྟར་ནམ་མཁའི་ ཟླ་བ་ གཅིག་ ཉིད་ ལས་ སའི་སྟེང་ གི་ཆུ་སྣོད་ཐམས་ཅད་དུ་
གཟུགས་བརྙན་ཅིག་ཅར་དུ་འཆར་བ་བཞིན་འབད་རྩོལ་མེད་པར་སངས་རྒྱས་ཀྱི་
ཞིང་ཐམས་ཅད་སྤྲུལ་པས་འགེངས་པ་དང༌། མཁའ་ཁྱབ་ཀྱི་སེམས་ཅན་ཐམས་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཅད་ལ་རང་རང་གི་ཁམས་དང་བསམ་པ་དང་འཚམ་པར་སྤྲུལ་པ་ཅིག་ཅར་དུ་
བསྟན་ནས་སེམས་ཅན་གྱི་དོན་མཛད་པས་ན་རྗེ་བཙུན་འཇམ་དཔལ་དབྱངས་ལ།
རྫུ་ འཕྲུལ་ཆེན་པོ་སྟོབས་དང་ལྡན། །ཞེས་བསྔགས་ཤིང་། ཞབས་ཀྱི་མཐེ་བོས་
སྟོང་གསུམ་ཀྱི་སྟོང་ཆེན་པོའི་འཇིག་རྟེན་གྱི་ཁམས་འདེགས་པར་ནུས་ཤིང་། དེར་
མ་ཟད་བ་སྤུའི་རྩེ་མོ་གཅིག་གིས་ཀྱང་འཇིག་རྟེན་གྱི་ཁམས་གྲངས་མེད་པ་བསྐྱོད་
པར་ནུས་པས་ན་སྟོབས་དང་ལྡན་པ་ཞེས་བསྔགས་སོ། །སངས་རྒྱས་ཀྱི་ཞིང་རབ་
འབྱམས་ཐམས་ཅད་རྫུ་འཕྲུལ་གྱི་ཤུགས་ཀྱིས་བསྐྱོད་པར་ནུས་པས་ན་ཤུགས་
ཆེན་པོ་དང༌། ལག་པར་བརྐྱངས་པ་དང་བསྐུམས་པ་ཙམ་གྱི་རིང་ལ་ཞིང་རབ་
འབྱམས་ཐམས་ཅད་དུ་བགྲོད་ནུས་པས་ན་མགྱོགས་པ་ཆེན་པོ་ཞེས་བསྔགས་
སོ། །མཁའ་ཁྱབ་ཀྱི་སེམས་ཅན་ཐམས་ཅད་ལ་རང་རང་གི་ཁམས་དང་བསམ་པ་
དང་འཚམ་པར་ཆོས་སྟོན་པར་མཛད་ཅིང་། དེ་ཡང་ལོངས་སྤྱོད་རྫོགས་པའི་སྐུ་
བརྙེས་པ་དང་མཉམ་དུ་འབད་རྩོལ་དང་རྣམ་རྟོག་མེད་པར་ཡན་ལག་དྲུག་ཅུ་དང་
ལྡན་པའི་གསུང་དབྱངས་གཅིག་གིས་འཇིག་རྟེན་གྱི་ཁམས་ཐམས་ཅད་འགེངས་
ཤིང་ལྷ་རྣམས་ཀྱིས་ལྷའི་སྐད་དུ་ཐོས། མི་རྣམས་ཀྱིས་མིའི་སྐད་དུ་ཐོས་པ་སོགས་
འགྲོ་བ་རིགས་དྲུག་པོ་རང་རང་གི་སྐད་དུ་ཐོས་པ་སོགས་ཀྱི་རྫུ་འཕྲུལ་སྟོན་པས་
ན། རྫུ་འཕྲུལ་ཆེན་པོ་ཆེར་གྲགས་པ། ཞེས་བསྔགས་ཤིང་། གསུང་དབྱངས་
གཅིག་གིས་འཇིག་རྟེན་གྱི་ཁམས་ཐམས་ཅད་ཁྱབ་པས་ཆེར་གྲགས་པ་ཞེས་ཀྱང་
བསྔགས་སོ། །གདུལ་བྱ་སྐལ་བ་དང་ལྡན་པ་རྣམས་ལ་གང་ལ་གང་འདུལ་གྱི་
ཆོས་སྟོན་ཅིང་བདུད་དང་མུ་སྟེགས་སོགས་ལོག་པར་འཁུ་བའི་ཕ་རོལ་རྣམས་རྫུ་
འཕྲུལ་གྱི་སྟོབས་ཆེན་པོས་ཟིལ་གྱིས་གནོན་པས་ན། སྟོབས་ཆེན་ཕ་རོལ་གནོན་
- 296 -



པ་པོ། ཞེས་བསྔགས་སོ། །ཡང་ན་ཚིག་རྐང་དང་པོ་གཉིས་སྐུའི་ཆོ་འཕྲུལ་དང་།
ཚིག་ རྐང་གསུམ་པ་གསུང་གི་ཆོ་འཕྲུལ་ དང༌། ཚིག་རྐང་བཞི་པ་ཐུགས་ ཀྱི་ཆོ་
འཕྲུལ་ལ་སྦྱར་ཏེ་ཐུགས་ཀྱི་ཆོ་འཕྲུལ་ནི་བླ་ན་མེད་པའི་བྱང་ཆུབ་བརྙེས་པ་དང་
མཉམ་དུ་ སྟོབས་བཅུའི་ཡེ་ཤེས་ ཀྱིས་ཉོན་མོངས་བག་ཆགས་དང་བཅས་པ་
ཐམས་ཅད་བཅོམ་ཞིང་། བྱམས་པའི་སྟོབས་ཀྱིས་བདུད་དཔུང་ཟིལ་གྱིས་གནོན་
གནོན་པ་པོ། །ཞེས་བསྔགས་སོ། །
གསུམ་པ་ཆོས་སྐུའི་འཕྲིན་ལས་ཀྱི་སྒོ་ནས་བསྟོད་པ་ནི། སྲིད་པའི་རི་བོ་
ཆེན་པོ་འཇོམས། །འཁྲིགས་ཤིང་རྡོ་རྗེ་ཆེན་པོ་འཆང་། །དྲག་པོ་ཆེན་པོ་དྲག་ཤུལ་
ཆེ། །འཇིགས་ཆེན་འཇིགས་པར་བྱེད་པ་པོ། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་ཚོགས་གཉིས་མཐར་ཕྱིན་པར་མཛད་དེ་ས་བཅུའི་
མཐར་རྡོ་རྗེ་ལྟ་བུའི་ཏིང་ངེ་འཛིན་གྱིས་ སྲིད་ པའི་ རི་བོ་ཆེན་པོ་འཇོམས་པར་
མཛད། སྲིད་པའི་རི་བོ་ཆེ་ལས་དང་ཉོན་མོངས་པའི་དབང་གིས་ཉེར་ལེན་གྱི་ཕུང་
པོ་གཅིག་ནས་གཅིག་ཏུ་བཅིངས་ཏེ་བར་མཚམས་མེད་པར་སྡུག་བསྔལ་བརྒྱུད་
མར་མྱོང་བར་བྱེད་པ་ཤིན་ཏུ་ཞིག་དཀའ་བ། སྔོན་ཐོག་མ་མེད་པ་ནས་ སྡུག་
བསྔལ་བརྒྱུད་མར་མྱོང་བ་ཞིག་སྟེ་མ་རིག་པའི་དབང་གིས་ལས་བསགས་ཏེ་རྣམ་
ཤེས་ལ་ས་བོན་བཞག་པ་ནས་རྒ་ཤི་དང་སྨེ་སྔགས་འདོན་པའི་བར་རྟེན་འབྲེལ་
ཡན་ལག་བཅུ་གཉིས་བར་མཚམས་མེད་པར་འཁོར་བ་ལ་སྲིད་པའི་རི་བོ་ཞེས་དྲི་
མེད་འོད་ལས་གསུངས་ཤིང་། འདུལ་བ་ལུང་སོགས་མདོ་སྡེ་རྣམས་སུ་འཇིག་
ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ཞེས་འབྱུང་སྟེ།
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འཇིག་ ལྟ་ ཉི་ཤུ་ནི་དབུ་མ་འཇུག་པ་ལས། གཟུགས་བདག་མ་ཡིན་བདག་ནི་
གཟུགས་ལྡན་མིན། །གཟུགས་ལ་བདག་མེད་བདག་ལའང་གཟུགས་ཡོད་མིན། །
དེ་ལྟར་རྣམ་བཞིར་ཕུང་ཀུན་ཤེས་བྱ་སྟེ། །དེ་དག་བདག་ཏུ་ལྟ་བ་ཉི་ཤུར་འདོད། །
ལྟ་ རེ་ བདག་མེད་རྟོགས་ པའི་ རྡོ་ རྗེ་ ཡིས། །བཅོམ་ བདག་ གང་ དང་ ལྷན་ཅིག་
འཇིག་འགྱུར་བ། །འཇིག་ཚོགས་ལྟ་རི་ལྷུན་སྟུག་ལ་གནས་པ། །རྩེ་མོ་མཐོ་བར་
གྱུར་པ་འདི་དག་གོ །ཞེས་གསུངས་པ་ལྟར་ཏེ། གཞུང་འདིའི་དོན་ཡང་དགོངས་
པ་ རབ་གསལ་ལས། གཟུགས་ནི་བདག་ མ་ ཡིན་ པ་ ལ་བདག་ཏུ་ལྟ་བ་ དང༌།
བདག་ནི་གཟུགས་ དང་ ངོ་ བོ་ ཉིད་ ཀྱིས་ ལྡན་ པ་ མིན་ པ་ ལ་ དེར་ ལྟ་ བ་ དང༌།
གཟུགས་ལ་བདག་དང་བདག་ལ་གཟུགས་རང་བཞིན་གྱིས་ཡོད་པ་མིན་པ་ལ་
དེར་ལྟ་བ་བཞི་སྟེ། གཟུགས་ཕུང་ལ་བཤད་པ་དེ་ལྟར་འཇིག་ལྟས་ལྟ་བའི་ཚུལ་
རྣམ་པ་བཞིར་ཚོར་བ་ལ་སོགས་པའི་ཕུང་པོ་བཞི་པོ་ཀུན་ལ་བཞི་བཞིར་ལྟ་བ་
ཤེས་པར་བྱ་སྟེ། དེ་དག་ནི་བདག་ཏུ་ལྟ་བ་འཇིག་ཚོགས་ལ་ལྟ་བའི་ཆ་ཉི་ཤུར་
འདོད་པ་ཡིན་ནོ། །ཞེས་གསུངས། འཇིག་ཚོགས་ལ་ལྟ་བ་ཉི་ཤུ་ཡེ་ཤེས་རྡོ་རྗེས་
བཅོམ་པ་ནི་དགོངས་པ་རབ་གསལ་ལས། དེ་ལ་འཇིག་ཚོགས་ལ་ལྟ་བའི་རིའི་རྩེ་
མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་
མངོན་དུ་བྱས་སོ། །ཞེས་གང་ལུང་ལས་གསུངས་པ་ནི་དམིགས་པ་ང་ལ་དམིགས་
ནས་རྣམ་པ་རང་བཞིན་གྱིས་གྲུབ་པར་འཛིན་པའི་འཇིག་ཚོགས་ལ་ལྟ་བའི་རི་བོ་
འཕགས་པའི་ཡེ་ཤེས་ཀྱི་རྡོ་ རྗེ་མ་བབས་པས། ཉིན་རེ་བཞིན་ཉོན་མོངས་པའི་
བྲག་རྡོ་འཕེལ་བ། འཁོར་བ་ཐོག་མ་མེད་པ་ནས་བྱུང་བ། དབང་ཁམས་གསུམ་དུ་
མཐོ་བ། ཕྱོགས་ཀྱི་ངོས་མ་ལུས་པ་ཁྱབ་པ། མ་རིག་པའི་གསེར་ གྱི་གཞི་ལས་
- 298 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
ཐོན་པ། བདག་མེད་པ་མངོན་སུམ་དུ་རྟོགས་པའི་ཡེ་ཤེས་ཀྱི་རྡོ་རྗེས་བཅོམ་པ་སྟེ་
བཤིག་པ་ན། བཅོམ་པའི་བདག་ཏུ་ལྟ་བ་དང་ལྷན་ཅིག་ཏུ་འཇིག་པར་འབྱུང་བ།
དེ་མ་ཐག་ཏུ་བཤད་པའི་རྩ་བའི་འཇིག་ཚོགས་ལ་ལྟ་བའི་རི་ལྷུན་སྟུག་པོ་ལ་
གནས་པའི་རྩེ་མོ་མཐོ་བར་གྱུར་པ་ཉི་ཤུ་ནི། སྔར་བཤད་པའི་ཕུང་པོ་ལྔ་པོ་རེ་རེ་
ལ་བཞི་བཞིར་བཤད་པ་འདི་དག་གོ་ཞེས་གསུངས་པ་ལྟར་རོ། །དེ་ལྟར་ཆོས་
རྣམས་ཀྱི་གནས་ལུགས་མངོན་སུམ་དུ་རྟོགས་པའི་ཡེ་ཤེས་ནི་ཉོན་མོངས་པ་
མཐའ་དག་འཇོམས་བྱེད་ཡིན་པས་ན་རྡོ་རྗེ་ལྟར་མཁྲེགས་ཤིང་ཉོན་མོངས་པའི་
བུད་ཤིང་མཐའ་དག་སྲེག་པར་བྱེད་པས་ན་ཡེ་ཤེས་འདི་ལ་རྡོ་རྗེ་ཞེས་པ་དང་། མེ་
བོ་ཆེ་ཞེས་ཀྱང་བསྔགས་སོ། །ཚིག་རྐང་འདི་གཉིས་ཀྱིས་རྗེ་བཙུན་འཇམ་དཔལ་
དབྱངས་ལ་ཡེ་ཤེས་ཆོས་སྐུ་དང་ངོ་བོ་ཉིད་ཀྱི་སྐུ་གཉིས་ཀའི་སྒོ་ནས་བསྔགས་ཏེ་
ཉོན་མོངས་བག་ཆགས་དང་བཅས་པ་སྤངས་པ་མཐར་ཕྱིན་པ་ནི་ངོ་བོ་ཉིད་ཀྱི་སྐུ་
ཡིན་པས་སྲིད་པའི་རི་བོ་ཆེན་པོ་འཇོམས་པ་ཞེས་བསྔགས་སོ། །གནས་ལུགས་
མངོན་སུམ་དུ་གཟིགས་པ་མཐར་ཕྱིན་པ་ནི་ཡེ་ཤེས་ཆོས་སྐུ་ཡིན་པས། མཁྲེགས་
ཞིང་རྡོ་རྗེ་ཆེན་པོ་འཆང་། །ཞེས་ཡེ་ཤེས་དེའི་སྒོ་ནས་བསྔགས་སོ། །དེ་འདྲ་བའི་
ཡེ་ཤེས་དེས་ནི་ལས་དང་ཉོན་མོངས་མཐའ་དག་རླག་པར་བྱེད་པས་དྲག་པོ་ཆེན་
པོ་དང་དྲག་ཤུལ་ཆེ་ཞེས་བསྔགས་ཤིང་། ལས་དང་ཉོན་མོངས་པའི་དབང་གིས་
འཁོར་བ་སྤྱི་དང་ཁྱད་པར་ངན་སོང་གསུམ་དུ་སྡུག་བསྔལ་འཇིགས་སུ་རུང་བ་
བཟོད་དཀའ་བ་དག་མྱོང་བར་བྱེད་པ་ལ་དེ་འདྲ་བའི་ལས་ཉོན་འབྲས་བུ་དང་
བཅས་པ་རྩ་བ་ནས་དག་པར་བྱེད་པས་ན་འཇིགས་ཆེན་འཇིགས་པར་བྱེད་པ་
ཞེས་བརྗོད་ཅིང་། ཡང་ན་ཁམས་གསུམ་ན་ཆེ་བར་རློམ་པ་དབང་ཕྱུག་དང་ཁྱབ་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འཇུག་ལ་སོགས་པ་འཇིག་རྟེན་དག་ཀྱང་འཇིགས་པར་བྱེད་པ་ཁྲོ་བོའི་དབང་པོ་
རྡོ་རྗེ་འཇིགས་བྱེད་ཀྱི་སྐུར་བཞེངས་ནས་ལྷ་ཆེན་པོ་དེ་དག་ཞབས་འོག་ཏུ་མནན་
ནས་འདུལ་བར་མཛད་པས་ན་རྗེ་བཙུན་འཇམ་དཔལ་དབྱངས་ལ། འཇིགས་ཆེན་
འཇིགས་པར་བྱེད་པ་པོ། །ཞེས་བསྔགས་སོ། ། །
བཞི་པ་ལྷན་ཅིག་སྐྱེས་ པའི་ སྐུའི་འཕྲིན་ལས་ཀྱི་སྒོ་ནས་བསྟོད་པ་ནི།
མགོན་པོ་རིགས་མཆོག་ཆེན་པོ་སྟེ། །བླ་མ་གསང་སྔགས་ཆེ་བའི་མཆོག །ཐེག་པ་
ཆེན་པོའི་ཚུལ་ལ་གནས། །ཐེག་པ་ཆེན་པོའི་ཚུལ་གྱི་མཆོག །ཅེས་གསུངས། དོན་
ནི། རྗེ་བཙུན་འཇམ་དཔལ་དབྱངས་གསང་སྔགས་དང་རིག་སྔགས་ཀྱི་ལྷ་ཐམས་
ཅད་ཀྱི་ནང་ནས་མཆོག་ཏུ་གྱུར་པ་ཆེན་པོ་ཡིན་ཞིང་། འགྲོ་བ་མགོན་མེད་པ་
མཐའ་དག་གི་མགོན་མཛད་པས་ན་མགོན་པོ་འཇམ་དཔལ་དབྱངས་ཞེས་ཞིང་
ཁམས་ཀུན་ཏུ་གྲགས་སོ། །རྗེ་བཙུན་འཇམ་དཔལ་དབྱངས་ཀྱི་གདུལ་བྱ་རྣམས་
ལ་ཆོས་སྟོན་པ་ཐམས་ཅད་ཀྱི་ནང་ནས་མཆོག་ཏུ་གྱུར་པ་ནི་གསང་སྔགས་ཀྱི་ཆོས་
ཡིན་ལ། གསང་སྔགས་རྒྱུད་སྡེ་བཞིའི་ནང་ནས་བླ་མའམ་གོང་མ་ཆེ་བའི་མཆོག་
ཏུ་གྱུར་པ་ནི་གསང་སྔགས་བླ་མེད་ཡིན་ལ། རྗེ་བཙུན་འཇམ་དཔལ་དབྱངས་ཀྱིས་
གསང་སྔགས་བླ་མེད་ཀྱི་དཀྱིལ་འཁོར་བགྲང་བ་ལས་འདས་པ་སྤྲུལ་ནས་གདུལ་
བྱ་རྗེས་སུ་འཛིན་པར་མཛད་དེ་ཐེག་པ་ཆེན་པོའི་ཡང་ཆེན་པོ་གསང་སྔགས་བླ་
མེད་ཀྱི་ཚུལ་ཏེ་ལམ་ལ་རང་ཉིད་གནས་པའི་ཚུལ་སྟོན་ཅིང་། ཐེག་པ་ཆེན་པོ་
གསང་སྔགས་བླ་མེད་ཀྱི་ཚུལ་ཏེ་ལམ་གྱི་མཆོག་གདུལ་བྱ་རྣམས་ལ་འདོམས་པར་
མཛད་དོ། །ཡང་ན་ཚིགས་བཅད་འདི་བླ་མེད་ཀྱི་ལམ་གྱི་མཐར་ཐུག་བདེ་ཆེན་
ལྷན་ཅིག་སྐྱེས་པའི་ཡེ་ཤེས་ཀྱི་ཆེ་བ་ལ་སྦྱར་ནས་དེ་འདྲ་བའི་ཡེ་ཤེས་དེ་སྙིགས་
- 300 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་སར་བགྲོད་པའི་ཉེ་ལམ་ཡིན་པས་ན།
ཐེག་ པ་ཆེན་པོའི་ཚུལ་གྱི་མཆོག །ཅེས་བྱའོ། །གསང་ སྔགས་བླ་མེད་ཀྱི་ལམ་
འཚང་རྒྱ་བ་ལ་མྱུར་ལམ་མཆོག་ཡིན་པ་ནི་ཚུལ་གསུམ་སྒྲོན་མ་ལས། དོན་གཅིག་
ན་ཡང་མ་རྨོངས་དང༌། །ཐབས་མང་དཀའ་བ་མེད་པ་དང༌། །དབང་པོ་རྣོན་པོའི་
དབང་བྱས་པས། །སྔགས་ཀྱི་བསྟན་བཅོས་ཁྱད་པར་འཕགས། །ཞེས་གསུངས་པ་
ལྟར། འཚང་རྒྱ་བ་ལ་ཕར་ཕྱིན་ཐེག་པ་ལས་སྔགས་ལམ་མྱུར་བ་དང་། ལྷག་པར་
བླ་མེད་ཀྱི་ལམ་རིམ་གཉིས་ཤིན་ཏུ་མྱུར་བར་རྒྱུད་དང་གྲུབ་ཆེན་གྱི་གཞུང་ལས་
གསུངས་པ་ལྟར་ རོ། །ལེའུ་འདི་ལ་རྗེ་བཙུན་འཇམ་དཔལ་དབྱངས་ ཀྱི་དཀྱིལ་
འཁོར་ལྷ་ཚོགས་སྒོམ་ཚུལ་ལ་སྦྱར་ཏེ་བཤད་པ་དྲི་མེད་འོད་འདི་ནས་གསུངས་ཏེ་
ཤེས་པར་འདོད་ན་རྒྱུད་འགྲེལ་དེ་ཉིད་ལས་ཤེས་པར་བྱ་ཞིང་། འདིར་ནི་རང་དང་
སྐལ་བ་མཉམ་པ་དག་ལ་འཇམ་དཔལ་མཚན་བརྗོད་འདོན་པའི་ཚེ་ རྗེ་བཙུན་
འཇམ་དཔལ་དབྱངས་ལ་བསྟོད་དེ་གསོལ་བ་གདབ་པ་དང་། ཐེག་པ་ཆེན་པོའི་
ལམ་ལ་བག་ཆགས་འཇོག་ཕྱིར་ཚིག་གི་དངོས་ཟིན་གང་ཡིན་གོ་སླ་བར་བཀོད་པ་
ཡིན་ནོ། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་
པ་རྗེ་བཙུན་འཇམ་དཔལ་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་
བྱེད་བསྟོད་སྤྲིན་གྱི་སྒྲ་དབྱངས་ལས་ལེའུ་ལྔ་པ་རྗེ་བཙུན་འཇམ་དཔལ་དབྱངས་
ལ་རིགས་དྲུག་པ་རྡོ་རྗེ་དབྱིངས་ཀྱི་སྒོ་ནས་བསྟོད་པའི་ལེའུའི་བཤད་པའོ།། །། །
༈ གཉིས་པ་རྗེ་བཙུན་འཇམ་དཔལ་དབྱངས་ལ་ཡེ་ཤེས་ལྔ་སོ་སོའི་སྒོ་
ནས་བསྟོད་པ་ ལ་ལྔ། ཆོས་དབྱིངས་ཡེ་ཤེས་ཀྱི་སྒོ་ནས་བསྟོད་པ། མེ་ལོང་ཡེ་
ཤེས་ཀྱི་སྒོ་ནས་བསྟོད་པ། སོར་རྟོག་ཡེ་ཤེས་ཀྱི་སྒོ་ནས་བསྟོད་པ། མཉམ་ཉིད་ཡེ་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཤེས་ཀྱི་སྒོ་ནས་བསྟོད་པ། བྱ་གྲུབ་ཡེ་ཤེས་ཀྱི་སྒོ་ནས་བསྟོད་པའོ། །དང་པོ་ལ་
གསུམ། ས་ ལམ་འབྲས་བུ་དང་བཅས་པའི་སྒོ་ནས་བསྟོད་པ། འགྲོ་བའི་དོན་
མཛད་ ཚུལ་ གྱི་སྒོ་ནས་ བསྟོད་ པ། སྐུ་བཞིའི་སྒོ་ནས་ བསྟོད་ པའོ། །དང་པོ་ལ་
བརྒྱད། སྐུའི་རིགས་ཀྱི་སྒོ་ནས་བསྟོད་པ། སྔགས་ལམ་གྱི་སྒོ་ནས་བསྟོད་པ། ཕར་
ཕྱིན་བཅུའི་སྒོ་ནས་བསྟོད་པ། ས་བཅུའི་སྒོ་ནས་བསྟོད་པ། ཤེས་པ་བཅུའི་སྒོ་ནས་
བསྟོད་ པ། སྟོབས་ བཅུའི་ སྒོ་ ནས་ བསྟོད་ པ། དབང་ བཅུའི་ སྒོ་ ནས་ བསྟོད་ པ།
འབྲས་བུ་ཆོས་སྐུའི་སྒོ་ནས་བསྟོད་པའོ། །དང་པོ་ནི། སངས་རྒྱས་རྣམ་པར་སྣང་
མཛད་ཆེ། །ཐུབ་པ་ཆེན་པོ་ཐུབ་ཆེན་ ལྡན། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ནི་རིགས་ལྔའི་ནང་ནས་སྐུའི་རིགས་དང༌། རིགས་གསུམ་
གྱི་ནང་ནས་དེ་བཞིན་གཤེགས་པའི་རིགས་ཡིན་ལ། སྐུའི་རིགས་ཀྱི་གཙོ་བོ་ནི་
སངས་རྒྱས་རྣམ་པར་སྣང་མཛད་ཡིན་པས་རྗེ་བཙུན་འཇམ་དཔལ་དབྱངས་ལ་
སངས་རྒྱས་རྣམ་པར་སྣང་མཛད་ཆེན་པོ་ཞེས་བསྟོད་ཅིང་། སྤྱིར་ཐུབ་པ་ཞེས་པ་
ཉན་རང་དགྲ་བཅོམ་རྣམས་དང་ལྷ་མིའི་དྲང་སྲོང་རྣམས་ལའང་བརྗོད་པ་ཡོད་
ཀྱང་། ཐུབ་པ་ཆེན་པོ་ཞེས་པ་དེ་བཞིན་གཤེགས་པ་ལ་བརྗོད་པ་ཡིན་པས་རྗེ་
བཙུན་འཇམ་དཔལ་དབྱངས་ལ་ཐུབ་པ་ཆེན་པོ་ཞེས་དང་། ཐུབ་ཆེན་ལྡན་ཞེས་
བསྔགས་སོ། །
གཉིས་པ་སྔགས་ལམ་གྱི་སྒོ་ནས་བསྟོད་པ་ནི། གསང་སྔགས་ཚུལ་ལེན་
ལས་བྱུང་བ། །གསང་སྔགས་ཚུལ་ཆེན་བདག་ཉིད་ཅན། །ཞེས་གསུངས། དོན་ནི།
རྗེ་བཙུན་འཇམ་དཔལ་དབྱངས་སྐུ་གསུམ་ཡེ་ཤེས་ལྔ་ལྡན་གྱི་ངོ་བོར་སངས་རྒྱས་
པ་དེ་གསང་སྔགས་ཀྱི་ཚུལ་ཆེན་པོ་འོད་གསལ་ལྷན་ཅིག་སྐྱེས་པའི་ཡེ་ཤེས་ལས་
- 302 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བྱུང་བ་ཡིན་ཞིང་། གསང་སྔགས་ཀྱི་ཚུལ་ཆེན་པོ་ཟུང་འཇུག་གི་བདག་ཉིད་ཅན་དུ་
བཞུགས་སོ་ཞེས་བསྔགས་སོ། །འདིས་སངས་རྒྱས་ཐམས་ཅད་སྔགས་ལམ་ལ་
བརྟེན་ནས་སངས་རྒྱས་པར་བསྟན་ཏེ་ཕར་ཕྱིན་ཐེག་པའི་ལམ་དུ་ཞུགས་པའི་བྱང་
སེམས་རྣམས་ཀྱང་ཚོགས་ལམ་ནས་ས་བཅུའི་བར་དུ་ཕར་ཕྱིན་ཐེག་པའི་ལམ་
གྱིས་བགྲོད་ནས་ས་བཅུའི་མཐར་ཆོས་སྐུ་མངོན་དུ་བྱེད་པ་སྔགས་ལམ་ལ་བལྟོས་
ཏེ། གཉིས་སྣང་འཁྲུལ་པའི་བག་ཆགས་རྩ་བ་ནས་དག་པར་བྱེད་པ་འོད་གསལ་
ལྷན་ཅིག་སྐྱེས་པའི་ཡེ་ཤེས་ལ་རག་ལས་པས་ཕར་ཕྱིན་ཐེག་པའི་ལམ་གྱིས་ས་
བཅུའི་བར་དུ་བགྲོད་པའི་བྱང་སེམས་དེས་རྡོ་རྗེ་འཆང་གི་མན་ངག་ལ་བརྟེན་ནས་
འོད་གསལ་ལྷན་ཅིག་སྐྱེས་པའི་ཡེ་ཤེས་བསྐྱེད་དེ་ཟུང་འཇུག་གི་སྐུ་བསྒྲུབ་ནས་
འཚང་རྒྱ་བར་ དཔལ་མགོན་འཕགས་པ་ཀླུ་སྒྲུབ་ཡབ་སྲས་ཀྱིས་གསུངས་ལ།
ཚུལ་འདི་ནི་གསང་བ་ལས་ཀྱང་ཆེས་གསང་བ་ཤིན་ཏུ་རྟོགས་དཀའ་བའི་གནས་
ཡིན་ཞིང་འདི་ལ་ངེས་པ་རྙེད་ན་གསང་སྔགས་བླ་མེད་ཀྱི་ལམ་ལ་ཡིད་ཆེས་ཀྱི་
དད་པ་བརྟན་པོ་སྐྱེ་བས་འདིའི་གནད་ཞིབ་པར་ས་གསུམ་གྱི་སྒྲོན་མེ་གཅིག་པུ་
རིམ་ལྔ་གསལ་བའི་སྒྲོན་མེ་ལས་ཤེས་པར་བྱའོ། །
གསུམ་པ་ཕར་ཕྱིན་བཅུའི་སྒོ་ནས་བསྟོད་པ་ནི། ཕ་རོལ་ཕྱིན་བཅུ་ཐོབ་པ་
སྟེ། །ཕ་རོལ་ཕྱིན་པ་བཅུ་ལ་གནས། །ཕ་རོལ་ཕྱིན་བཅུ་དག་པ་སྟེ། །ཕ་རོལ་ཕྱིན་
པ་བཅུ་ཡི་ཚུལ། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་
དང་པོར་བྱང་ཆུབ་མཆོག་ཏུ་ཐུགས་བསྐྱེད་ནས་བསྐལ་པ་ཆེན་པོ་བགྲང་བ་ལས་
འདས་པར་ཚོགས་གཉིས་བསགས་ནས་མོས་སྤྱོད་ཀྱི་ལམ་མཐར་ཕྱིན་ཏེ་འཇིག་
རྟེན་འདས་པའི་ལམ་ ཕ་རོལ་དུ་ ཕྱིན་པ་བཅུ་རིམ་གྱིས་ཉམས་སུ་བཞེས་ནས་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འབྲས་བུ་མཆོག་ཐོབ་སྟེ། ཕ་རོལ་ཏུ་ཕྱིན་པ་འདི་ལ་འདིས་ཕྱིན་པ་དང་། འདིར་
ཕྱིན་པ་གཉིས་ལས། འདིས་ཕྱིན་པ་ནི་ལམ་དུས་དང༌། འདིར་ཕྱིན་པ་ནི་འབྲས་
བུའི་དུས་ཏེ། ལམ་ དུས་ ཀྱི་ ཕར་ ཕྱིན་བཅུ་ ཉམས་ སུ་བཞེས་ པ་མཐར་ ཕྱིན་ཏེ་
འབྲས་དུས་ཀྱི་ཕར་ཕྱིན་བཅུ་ཐོབ་པའོ། །ཕར་ཕྱིན་བཅུ་ནི། སྦྱིན་པའི་ཕར་ཕྱིན།
ཚུལ་ ཁྲིམས་ ཀྱི་ ཕར་ ཕྱིན། བཟོད་ པའི་ ཕར་ ཕྱིན། བརྩོན་ འགྲུས་ ཀྱི་ ཕར་ ཕྱིན།
བསམ་གཏན་གྱི་ཕར་ཕྱིན། ཤེས་རབ་ཀྱི་ཕར་ཕྱིན། སྟོབས་ཀྱི་ཕར་ཕྱིན། ཐབས་
མཁས་ཀྱི་ཕར་ཕྱིན། སྨོན་ལམ་གྱི་ཕར་ཕྱིན། ཡེ་ཤེས་ཀྱི་ཕར་ཕྱིན་ཏེ་བཅུའོ། །
སྦྱིན་པ་དང་སྦྱིན་པའི་ཕར་ཕྱིན་ལ་ཁྱད་ཆེ་སྟེ། སྦྱིན་པ་ཙམ་ལམ་ལ་མ་ཞུགས་པའི་
སོ་སྐྱེ་རང་དགའ་བས་ཀྱང་བྱེད་དོ། །དེ་ཡང་ཚེ་འདིའི་ནད་གདོན་ཞི་བ་དང་། ཚེ་
དང་བསོད་ནམས་འཕེལ་བ་སོགས་ཀྱི་ཆེད་དུ་དཀོན་མཆོག་མཆོད་པ་དང་དབུལ་
ཕོངས་ལ་ཟང་ཟིང་གཏོང་བ་སོགས་སྦྱིན་པ་གཏོང་བ་ཡོད་ཀྱང་དེ་ཙམ་གྱིས་སྦྱིན་
པའི་ ཕར་ ཕྱིན་དུ་མི་འགྱུར་ལ། དེར་མ་ཟད་ཚེ་ཕྱི་མར་ལོངས་སྤྱོད་འབྱུང་བར་
འདོད་ནས་ སྦྱིན་པ་བྱེད་པའང་ སྦྱིན་ པའི་ ཕར་ ཕྱིན་ཏུ་མི་འགྱུར་ལ། རང་ཉིད་
འཁོར་བ་ལས་ཐར་བར་འདོད་ནས་སྦྱིན་པ་བྱེད་པའང་སྦྱིན་པའི་ཕར་ཕྱིན་དུ་མི་
འགྱུར་རོ། །དེ་ཙམ་དུ་ཡང་མ་ཟད་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་
སྤྱོད་པ་ལ་སློབ་བར་འདོད་ནས་སྦྱིན་པ་རླབས་ཆེན་པོ་བྱེད་ཀྱང་གནས་ལུགས་
མངོན་སུམ་དུ་མ་མཐོང་ན་མཚན་འཛིན་གྱིས་བཅིངས་པས་སྦྱིན་པའི་ཕར་ཕྱིན་དུ་
མི་འགྱུར་རོ། །སྦྱིན་པའི་ཕར་ཕྱིན་དུ་འགྱུར་བ་ལ་མོས་སྤྱོད་ཀྱི་ལམ་མཐར་ཕྱིན་
ནས་གནས་ལུགས་མངོན་སུམ་དུ་མཐོང་ནས་འཁོར་གསུམ་མི་དམིགས་པའི་ལྟ་
བས་ཟིན་པའི་སྦྱིན་པའི་ཉམས་ལེན་ནི་སྦྱིན་པའི་ ཕར་ཕྱིན་གྱི་ཉམས་ལེན་དུ་
- 304 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གསུངས་ལ། དེ་བཞིན་དུ་ཚུལ་ཁྲིམས་སོགས་ཕར་ཕྱིན་ལྷག་མ་རྣམས་ལ་ཤེས་
པར་ བྱ་ སྟེ། ཡོན་ཏན་ རིན་པོ་ ཆེ་ སྡུད་ པ་ ལས། གང་ ཚེ་ ལུས་དང་ སེམས་དང་
སེམས་ཅན་འདུ་ཤེས་མེད། །འདུ་ཤེས་རྣམ་པར་ལོག་ནས་གཉིས་སུ་མེད་ཆོས་
སྤྱོད། །འདི་ནི་བྱང་ཆུབ་ཞི་བ་མི་ཉམས་མཆོག་འདོད་པའི། །བརྩོན་འགྲུས་ ཕ་
རོལ་ཕྱིན་ཅེས་ཕན་པ་མཛད་པས་གསུངས། ཞེས་དང་། ཚུལ་ཁྲིམས་བསྲུང་ཞིང་
བྱང་ཆུབ་མཆོག་ཏུ་ཡོངས་བསྔོ་ལ། །དེ་ཡིས་རློམ་སེམས་མེད་ཅིང་བདག་བསྟོད་
མི་བྱེད་ལ། །ང་ཡིས་འདུ་ཤེས་སེམས་ཅན་འདུ་ཤེས་ཡོངས་སུ་སྤངས། །བྱང་ཆུབ་
སེམས་དཔའ་ཚུལ་ཁྲིམས་ཕ་རོལ་ཕྱིན་གནས་བརྗོད། །ཅེས་གསུངས། མདོ་དེའི་
དགོངས་པ་ལྟར་དབུ་མ་ལ་འཇུག་པ་ལས་ཀྱང་། སྦྱིན་པ་སྦྱིན་བྱ་ལེན་པོ་གཏོང་
བོས་སྟོང་། །འཇིག་རྟེན་འདས་པའི་ ཕ་རོལ་ཕྱིན་ཅེས་བྱ། །གསུམ་པོ་དག་ལ་
ཆགས་སྐྱེས་གྱུར་པ་དེ། །འཇིག་རྟེན་པ་ཡི་ཕ་རོལ་ཕྱིན་ཅེས་བསྟན། །ཅེས་དང་།
གལ་ཏེ་དེ་ན་ ཁྲིམས་དག་རང་བཞིན་ལྟ། །དེ་ ཕྱིར་དེ་ནི་ཚུལ་ ཁྲིམས་དག་ མི་
འགྱུར། །དེ་ཕྱིར་དེ་ནི་རྟག་ཏུ་གསུམ་ཆར་ལའང་། །གཉིས་བློའི་རྒྱུ་བ་གང་དག་
བྲལ་བར་འགྱུར། །ཞེས་དང་། གསུམ་པ་ཆགས་པས་སྟོང་དེ་འཇིག་རྟེན་འདས། །
ཞེས་དང་། རྫོགས་སངས་རྒྱས་ཀྱི་བྱང་ཆུབ་ཕྱིར་བསྡོས་ཀྱང་། །གསུམ་དམིགས་
ཡོད་ན་དེ་ནི་འཇིག་རྟེན་པའོ། །དམིགས་པ་མེད་ན་དེ་ཉིད་སངས་རྒྱས་ཀྱིས། །
འཇིག་རྟེན་འདས་པའི་ཕ་རོལ་ཕྱིན་ཅེས་བསྟན། །ཞེས་གསུངས་ཤིང་ཕར་ཕྱིན་
གཞན་རྣམས་ལའང་དེ་ལྟར་དུ་གསུངས་སོ། །རྗེ་བཙུན་འཇམ་དཔལ་དབྱངས་
ཀྱིས་སྔོན་སློབ་པ་ལམ་གྱི་གནས་སྐབས་སུ་ཕ་རོལ་དུ་ཕྱིན་པ་བཅུའི་ཉམས་ལེན་
ལ་གནས་ནས་ཕ་རོལ་ཏུ་ཕྱིན་པ་བཅུ་གོང་ནས་གོང་དུ་དག་པར་མཛད་དེ་ཕ་རོལ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དུ་ཕྱིན་པ་བཅུའི་ཚུལ་ཏེ་ལམ་མཐར་ཕྱིན་པར་མཛད་ཅིང་གདུལ་བྱ་སྐལ་པ་དང་
ལྡན་པ་གཞན་དག་ཀྱང་རྒྱལ་བ་སྲས་ཀྱི་སྤྱོད་པ་ཕར་ཕྱིན་བཅུའི་ལམ་ལ་འཁྲིད་
ནས་སངས་རྒྱས་ཀྱི་ས་ལ་འགོད་པར་མཛད་དོ། །རྗེ་བཙུན་འཇམ་དཔལ་དབྱངས་
ཀྱིས་རྒྱལ་སྲས་གྲངས་མེད་པ་ཐེག་པ་ཆེན་པོའི་ལམ་ལ་འཁྲིད་ནས་སངས་རྒྱས་
ཀྱི་ས་ལ་བཀོད་པའི་ཚུལ་ནི་སྔར་བརྗོད་ཟིན་པ་ལྟར་རོ། །ཕར་ཕྱིན་བཅུ་དག་པར་
བྱེད་ཚུལ་ནི་ས་དང་པོ་ཐོབ་ནས་ས་དེའི་ཡོངས་སྦྱོངས་དགེ་བའི་བཤེས་གཉེན་
བསྟེན་པ་དང་བསག་སྦྱང་རྒྱ་ཆེན་པོ་ལ་འབད་པ་སོགས་ཡོངས་སྦྱོངས་བཅུ་ལ་
འབད་ནས་སྦྱིན་པའི་ཕར་ཕྱིན་དག་པར་བྱས་ཏེ་ས་གཉིས་པར་འཕོས་ནས་ཚུལ་
ཁྲིམས་ཀྱི་ཕར་ཕྱིན་དག་པར་བྱེད་པ་སོགས་ས་བཅུ་ལ་ཕར་ཕྱིན་བཅུ་རིམ་གྱིས་
དག་པར་བྱེད་ཚུལ་མངོན་པར་རྟོགས་པའི་རྒྱན་དང་དབུ་མ་ལ་འཇུག་པ་ལས་
གསུངས་པ་ལྟར་རོ། །
བཞི་པ་ས་བཅུའི་སྒོ་ནས་བསྟོད་པ་ནི། མགོན་པོ་ས་བཅུའི་དབང་ཕྱུག་
སྟེ། །ས་བཅུ་ལ་ནི་གནས་པ་པོ། །ཞེས་གསུངས། དོན་ནི་མགོན་པོ་འཇམ་དཔལ་
དབྱངས་མངོན་པར་རྫོགས་པར་སངས་རྒྱས་ཟིན་ཀྱང་གདུལ་བྱའི་དོན་དུ་ས་བཅུ་
ལ་གནས་པའི་ཚུལ་བཟུང་སྟེ་ཕྱོགས་བཅུའི་ཞིང་རབ་འབྱམས་ན་བཞུགས་པའི་
རྒྱལ་བ་རྣམས་ཀྱི་སྲས་ཀྱི་ཐུ་བོའི་ཚུལ་གྱིས་རྒྱལ་བ་རྣམས་མཆོད་པ་དང་། རྒྱལ་
བའི་དམ་ཆོས་མ་ལུས་བཟུང་སྟེ་སེམས་ཅན་རྣམས་སངས་རྒྱས་ཀྱི་ས་ལ་འཁྲིད་
པར་མཛད་པས་ན་རྗེ་བཙུན་འཇམ་དཔལ་དབྱངས་ལ་ས་བཅུའི་དབང་ཕྱུག་ཅེས་
སངས་རྒྱས་ཀྱི་ཞིང་ཀུན་ཏུ་གྲགས་ཤིང་། ས་བཅུ་ལ་ནི་གནས་པ་པོ། །ཞེས་ཀྱང་
བསྔགས་སོ། །ས་བཅུ་ནི་ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ།
- 306 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གསུམ་པ་འོད་བྱེད་པ། བཞི་པ་འོད་འཕྲོ་བ། ལྔ་པ་སྦྱང་དཀའ་བ། དྲུག་པ་མངོན་
དུ་ཕྱོགས་པ། བདུན་པ་རིང་དུ་སོང་བ། བརྒྱད་པ་མི་གཡོ་བ། དགུ་པ་མོས་པའི་
བློ་གྲོས། བཅུ་པ་ཆོས་ཀྱི་སྤྲིན་རྣམས་སོ། །འདི་ལ་ས་ཞེས་བརྗོད་པ་ནི་ཡོན་ཏན་
གོང་མ་གོང་མའི་རྟེན་བྱེད་པས་ས་ཞེས་བརྗོད་ཅིང་། ས་དང་པོ་རབ་ཏུ་དགའ་བ་
ཞེས་བརྗོད་པ་སོགས་ས་བཅུ་ལ་མིང་དེ་ལྟར་འདོགས་པའི་རྒྱུ་མཚན་དང་ས་བཅུ་
རིམ་གྱིས་བགྲོད་ཚུལ་སོགས་འདི་དག་གི་ཚུལ་ཞིབ་ཏུ་ཤེས་པར་འདོད་ན་མདོ་སྡེ་
ས་བཅུ་པ་དང༌། མདོའི་དགོངས་པ་བྱམས་མགོན་གྱིས་བཀྲལ་བ་མངོན་རྟོགས་
རྒྱན་ དང༌ མདོ་ སྡེ་ རྒྱན་ སོགས་ བྱམས་ ཆོས་ རྣམས་ དང༌། མདོའི་ དགོངས་ པ་
འཕགས་པ་ཀླུ་སྒྲུབ་ཀྱིས་བཀྲལ་བ་དབུ་མ་རིན་ཆེན་ཕྲེང་བ་དང་། དེའི་དགོངས་
པ་ཤིན་ཏུ་འགྲེལ་པ་དབུ་མ་ལ་འཇུག་པ་རྣམས་ལས་ཤེས་པར་བྱའོ། ། །
ལྔ་པ་ཤེས་པ་བཅུའི་སྒོ་ནས་བསྟོད་པ་ནི། ཤེས་བཅུ་རྣམ་དག་བདག་ཉིད་
ཅན། །ཤེས་ བཅུ་ རྣམ་ དག་ འཆང་ བ་ པོ། །ཞེས་ གསུངས། དོན་ནི། རྗེ་ བཙུན་
འཇམ་དཔལ་དབྱངས་ཀྱིས་ས་ལམ་མཐར་ཕྱིན་ནས་ཤེས་པ་བཅུ་རྣམ་པར་དག་
པའི་བདག་ཉིད་ཅན་དུ་བཞུགས་ཤིང་། ཤེས་པ་བཅུ་རྣམ་པར་དག་པ་ནམ་ཡང་
ཉམས་པ་མེད་པར་ཐུགས་ལ་འཆང་བ་སྟེ་གནས་པས་ན་རྗེ་བཙུན་འཇམ་དཔལ་
དབྱངས་ལ་ཤེས་པ་བཅུ་རྣམ་པར་དག་པའི་བདག་ཉིད་ཅན་ཞེས་དང་། ཤེས་པ་
བཅུ་རྣམ་པར་དག་པ་འཆང་བ་པོ་ཞེས་བསྔགས་སོ། །ཤེས་པ་བཅུ་ནི། ཆོས་ཤེས་
པ་དང༌། རྗེས་སུ་འགྲོ་བ་ཤེས་པ་དང༌། ཕ་རོལ་གྱི་སེམས་ཤེས་པ་དང་། ཀུན་
རྫོབ་ཤེས་པ་དང༌། སྡུག་བསྔལ་ཤེས་པ་དང་། ཀུན་འབྱུང་ཤེས་པ་དང༌། འགོག་
པ་ཤེས་པ་དང་། ལམ་ཤེས་དང༌། ཟད་པ་ཤེས་པ་དང་། མི་སྐྱེ་བ་ཤེས་པ་རྣམས་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སོ། །ཤེས་པ་བཅུ་པོ་འདི་ནི་མཁྱེན་པའི་ཡོན་ཏན་ཐམས་ཅད་བསྡུས་པའི་སྡོམ་སྟེ་
འདིའི་རེ་རེ་ལའང་མཐའ་ཡས་པ་ཡོད་དོ། །དེ་ཡང་ཀུན་རྫོབ་ཤེས་པ་ལ་མཚོན་ན་
ཕྱི་སྣོད་གྱི་འཇིག་རྟེན་དང་ནང་བཅུད་ཀྱི་སེམས་ཅན་རྣམས་ཀྱི་རྒྱུ་འབྲས་དང་། སོ་
སོའི་ངོ་བོ་དང་། ཁྱད་པར་རྣམས་དང༌། སྐྱེ་འཕགས་ཐམས་ཅད་ཀྱི་གཟུགས་དང་
སྒྲ་དང་དྲི་ལ་སོགས་པ་དབང་པོ་དྲུག་གི་ཡུལ་དུ་སྣང་བ་ཐམས་ཅད་དང་། ཟག་པ་
དང་བཅས་པ་དང་ཟག་པ་མེད་པའི་ཁྱད་པར་དང༌། སོ་སོའི་བདེ་སྡུག་དང་སྐྱོན་
ཡོན་གྱི་ཁྱད་པར་སོགས་ཇི་བཞིན་དུ་མཁྱེན་པའོ། །དེ་བཞིན་དུ་ཤེས་པ་གཞན་རེ་
རེ་ལའང་མཐའ་ཡས་པ་ཡོད་དོ། །ཤེས་པ་བཅུ་པོ་འདིའི་ངོ་བོ་དང་བྱེད་ལས་ཞིབ་
པར་མངོན་པ་མཛོད་རྩ་འགྲེལ་ལས་འབྱུང་བས་བློ་གྲོས་ཅན་རྣམས་ཀྱིས་མངོན་
པའི་གཞུང་རྣམས་ལ་བལྟས་ནས་ཤེས་པར་བྱའོ། །
དྲུག་པ་སྟོབས་བཅུའི་སྒོ་ནས་བསྟོད་པ་ནི། རྣམ་པ་བཅུ་པོ་དོན་བཅུའི་
དོན། །ཐུབ་དབང་སྟོབས་བཅུ་ཁྱབ་པའི་བདག །ཀུན་གྱི་དོན་ནི་མ་ལུས་བྱེད། །
ཅེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་དོན་རྣམ་པ་བཅུ་
མཁྱེན་པ་མཐར་ཕྱིན་ཞིང་རྣམ་པར་དག་པར་མཛད་ནས་སྟོབས་བཅུ་བརྙེས་ཏེ་
ཁྱབ་བདག་རྡོ་རྗེ་འཆང་གི་ངོ་བོར་བཞུགས་ནས་མཁའ་ཁྱབ་ཀྱི་སེམས་ཅན་
རྣམས་འདྲེན་པར་མཛད་པས་ན་རྗེ་བཙུན་འཇམ་དཔལ་དབྱངས་ལ། རྣམ་པ་བཅུ་
པོ་ དོན་ བཅུའི་ དོན། །ཞེས་ དང༌། ཐུབ་དབང་ སྟོབས་བཅུ་མངའ་བ་ ཞེས་ དང༌།
ཁྱབ་བདག་ཅེས་བསྔགས་སོ། །རྣམ་པ་བཅུ་ནི་ཕུང་པོ་ལྔ་དང་། ཉོན་མོངས་པ་ལྔ་
སྟེ། བཅུ་པོ་དེ་ལ་རྣམ་པ་བཅུ་ཞེས་བརྗོད་ཅིང་། དོན་བཅུ་ནི་ཕུང་པོ་ལྔ་རྣམ་པར་
དག་པ་རིགས་ལྔ་དང༌། ཉོན་མོངས་པ་ལྔ་དག་པའི་ཡེ་ཤེས་ལྔ་དེ་བཅུ་པོ་དེ་ལ་
- 308 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དོན་ བཅུ་ ཞེས་ བཤད་ དོ། །ཐུབ་ པའི་ དབང་ པོའི་ སྟོབས་བཅུ་ནི། གནས་ དང་
གནས་ མ་ ཡིན་ པ་ མཁྱེན་ པའི་ སྟོབས། ལས་ ཀྱི་རྣམ་ པར་ སྨིན་ པ་ མཁྱེན་ པའི་
སྟོབས། མོས་ པ་ སྣ་ ཚོགས་ མཁྱེན་ པའི་ སྟོབས། ཁམས་ སྣ་ཚོགས་མཁྱེན་ པའི་
སྟོབས། དབང་ པོ་ མཆོག་ དང་ མཆོག་ མ་ ཡིན་ པས་ མཁྱེན་ པའི་ སྟོབས། ཐམས་
ཅད་དུ་འགྲོ་བའི་ལམ་མཁྱེན་པའི་སྟོབས། བསམ་གཏན་དང་རྣམ་པར་ཐར་པ་
དང་ཏིང་ངེ་འཛིན་དང་སྙོམས་པར་འཇུག་པ་སོགས་མཁྱེན་པའི་སྟོབས། སྔོན་གྱི་
གནས་རྗེས་སུ་དྲན་པ་མཁྱེན་པའི་སྟོབས། འཆི་འཕོ་བ་དང་སྐྱེ་བ་དང་གནས་པ་
མཁྱེན་ པའི་ སྟོབས། ཟག་ པ་ ཟད་ པ་ མཁྱེན་ པའི་ སྟོབས་ རྣམས་ སོ། །དེ་ ཡང་
སེམས་ཅན་རྣམས་འཁོར་བ་ཐོག་མ་མེད་པ་ནས་ཉོན་མོངས་པ་ལྔས་བཅིངས་ཤིང་
ཕུང་པོ་ལྔ་ལ་ཆགས་ནས་སྡུག་བསྔལ་བརྒྱུད་མར་མྱོང་བ་ལ་བླ་མེད་རྡོ་རྗེ་ཐེག་
པའི་སྒོར་ཞུགས་ནས་མན་ངག་ཐོབ་པ་རྣམས་ཀྱིས་ལམ་རིམ་གྱིས་བགྲོད་ནས་
རིམ་གཉིས་མཐར་ཕྱིན་ཏེ་གཟུགས་ཕུང་རྣམ་པར་དག་པ་རྣམ་སྣང་དང༌། ཚོར་
བའི་ཕུང་པོ་རྣམ་པར་དག་པ་རིན་འབྱུང་དང་། འདུ་ཤེས་ཀྱི་ཕུང་པོ་རྣམ་པར་དག་
པ་འོད་དཔག་མེད་དང་། འདུ་བྱེད་ཀྱི་ཕུང་པོ་རྣམ་པར་དག་པ་དོན་ཡོད་གྲུབ་པ་
དང་། རྣམ་ཤེས་ཀྱི་ཕུང་པོ་རྣམ་པར་དག་པ་མི་བསྐྱོད་པའི་རིགས་ལྔར་འཆར་བ་
དང་། གཏི་མུག་རྣམ་པར་དག་པ་མེ་ལོང་ཡེ་ཤེས་དང་། སེར་སྣ་རྣམ་པར་དག་པ་
མཉམ་ཉིད་ཡེ་ཤེས་དང་། འདོད་ཆགས་རྣམ་པར་དག་པ་སོར་རྟོག་ཡེ་ཤེས་དང༌།
ཕྲག་དོག་རྣམ་པར་དག་པ་བྱ་གྲུབ་ཡེ་ཤེས་དང་། ཞེ་སྡང་རྣམ་པར་དག་པ་ཆོས་
དབྱིངས་ཡེ་ཤེས་ལྔ་རྒྱུད་ལ་བསྐྱེད་ནས་འཚང་རྒྱ་བ་ཡིན་ལ། རྗེ་བཙུན་འཇམ་
དཔལ་དབྱངས་ཀྱིས་གདུལ་བྱ་རྣམས་དེ་ལྟ་བུའི་ཐབས་མཁས་ཀྱི་ལམ་ལ་འཁྲིད་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པར་མཛད་ཅིང་སྟོབས་བཅུའི་སྒོ་ནས་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་
དོན་མཛད་པས་ན་རྗེ་བཙུན་འཇམ་དཔལ་དབྱངས་ལ་ཀུན་གྱི་དོན་མ་ལུས་བྱེད་
པ་པོ་ཞེས་བསྔགས་སོ། །
བདུན་པ་དབང་བཅུའི་སྒོ་ནས་བསྟོད་པ་ནི། རྣམ་བཅུ་དབང་ལྡན་ཆེ་བ་
པོ། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་དབང་རྣམ་པ་
བཅུ་བརྙེས་པས་ན་རྗེ་བཙུན་འཇམ་དཔལ་དབྱངས་ལ། རྣམ་བཅུ་དབང་ལྡན་ཆེ་
བ་པོ། །ཞེས་བསྔགས་ སོ། །དབང་རྣམ་པ་བཅུ་ནི། ཚེ་ལ་དབང་བ། སེམས་ ལ་
དབང་བ། ཡོ་བྱད་ལ་དབང་བ། ལས་ལ་དབང་བ། སྐྱེ་བ་ལ་དབང་བ། རྫུ་འཕྲུལ་
ལ་དབང་བ། མོས་པ་ལ་དབང་བ། སྨོན་ལམ་ལ་དབང་བ། ཡེ་ཤེས་ལ་དབང་བ། །
ཆོས་ ལ་ དབང་ བ་ བཅུའོ། །དེ་ ལ་ ཚེ་ ལ་ དབང་བ་ནི་མཁའ་ཁྱབ་ ཀྱི་ ཞིང་ རབ་
འབྱམས་རྣམས་སུ་སྤྲུལ་པའི་བཀོད་པ་བསྟན་ནས་ཚེ་གནས་པ་དང་། ཚེའི་འདུ་
བྱེད་འདོར་བ་ཇི་ལྟ་འདོད་པ་བཞིན་བྱེད་ནུས་པའོ། །སེམས་ལ་དབང་བ་ནི་ཇི་
ལྟར་འདོད་པ་བཞིན་སེམས་ཏིང་ངེ་འཛིན་ལ་འཇུག་ནུས་པའོ། །ཡོ་བྱད་ལ་དབང་
བ་ནི་སེམས་ཅན་སོ་སོའི་བསམ་པ་ཇི་ལྟ་བ་བཞིན་དུ་ཉེ་བར་མཁོ་བའི་ཡོ་བྱད་
ཐམས་ཅད་འབྱུང་ཞིང་གནས་པར་བྱེད་ནུས་པའོ། །ལས་ལ་དབང་བ་ནི་ལུས་ངག་
གི་ལས་ཇི་ལྟར་འདོད་པ་བཞིན་བྱེད་ནུས་པའོ། །སྐྱེ་བ་ལ་དབང་བ་ནི་མཁའ་ཁྱབ་
ཀྱི་སེམས་ཅན་རྣམས་ཀྱི་དོན་དུ་ཇི་ལྟར་འདོད་པ་བཞིན་སྐྱེ་བ་སྟོན་ནུས་པའོ། །
མོས་པ་ལ་དབང་བ་ནི་སེམས་ཅན་གྱི་དོན་དུ་ས་རྡོ་གསེར་དུ་བསྒྱུར་བ་སོགས་ཇི་
ལྟར་ འདོད་ པར་ བསྒྱུར་ནུས་པའོ། །སྨོན་ལམ་ལ་དབང་བ་ནི་ སེམས་སོ་སོའི་
བསམ་པ་དང་མཐུན་པར་གང་འདོད་སྒྲུབ་ནུས་པའོ། །རྫུ་འཕྲུལ་ལ་དབང་བ་ནི།
- 310 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
མཁའ་ཁྱབ་ཀྱི་སེམས་ཅན་རྣམས་ལ་མངོན་ཤེས་ཀྱིས་བལྟས་ནས་སོ་སོའི་བསམ་
པ་དང་མཐུན་པར་སྤྲུལ་པ་སྟོན་པའོ། །ཡེ་ཤེས་ལ་དབང་བ་ནི་ཡེ་ཤེས་ནམ་ཡང་
ཉམས་པ་མེད་པའོ། །ཆོས་ལ་དབང་བ་ནི་མཁའ་ཁྱབ་ཀྱི་སེམས་ཅན་རྣམས་ལ་
རང་ རང་ གི་བསམ་ པ་ དང་མཐུན་ པར་ ཆོས་ སྟོན་ནུས་ པའོ། །ཡང་། རྣམ་བཅུ་
དབང་ལྡན་ཆེ་བ་པོ། །ཞེས་པ་དུས་འཁོར་དང་མཐུན་པར་ཡི་གེ་བཅུ་ལ་བཤད་པ་
ནི། ཧམལཝརཡཾ ཞེས་པ་སྟེ་ཡི་གེ་བཅུ་པོ་འདི་ནི་ཕྱི་ནང་གཞན་གསུམ་མཚོན་
པའི་བརྡ་ ཁྱད་པར་ཅན་ཏེ་ཕྱི་སྣོད་ཀྱི་འཇིག་རྟེན་ཇི་ལྟར་འགྲུབ་པ་དང་། ནང་
བཅུད་ཀྱི་སེམས་ཅན་རྣམས་ཀྱི་ཕུང་ཁམས་སྐྱེ་མཆེད་ཇི་ལྟར་འབྱུང་བ་དང༌།
གཞན་རིམ་པ་དང་པོའི་ལམ་ལ་གཞལ་ཡས་ཁང་རྟེན་དང་བརྟེན་པར་བཅས་པ་
བསྐྱེད་པ་དང་། རིམ་པ་གཉིས་པ་ལ་རྡོ་རྗེའི་ལུས་ལ་གནད་དུ་བསྣུན་པ་ལས་
འབྲས་བུ་མཆོག་འགྲུབ་པ་སོགས་ཀྱི་ས་ལམ་འབྲས་བུ་དང་བཅས་པའི་གནད་
ཐམས་ཅད་ས་བོན་གྱི་སྒོ་ནས་མཚོན་པར་བྱེད་པའོ། །རྣམ་བཅུ་དབང་ལྡན་འདི་
ལ་སྒྲ་སྒྲུབ་པ་དང་གཟུགས་སྒྲུབ་པ་གཉིས་ཡོད་ཅིང་། དེ་དག་གི་ཚུལ་ཞིབ་པར་
ཤེས་ པ་ འདོད་ན་དུས་འཁོར་འགྲེལ་ཆེན་ལས་ཤེས་ པར་ བྱའོ། །འདི་ཡང་ རྗེ་
བཙུན་འཇམ་དཔལ་དབྱངས་ཀྱི་ཐབས་མཁས་ཀྱི་མན་ངག་ཀྱང་ཁྱད་པར་ཅན་
ཡིན་པས་རྗེ་བཙུན་འཇམ་དཔལ་དབྱངས་ལ། རྣམ་བཅུ་དབང་ལྡན་ཆེ་བ་པོ། །
ཞེས་བསྔགས་སོ། །
བརྒྱད་པ་འབྲས་བུ་ཆོས་སྐུའི་སྒོ་ནས་བསྟོད་པ་ནི། ཐོག་མ་མེད་བདག་
སྤྲོས་མེད་བདག །དེ་བཞིན་ཉིད་བདག་དག་པའི་བདག །ཅེས་གསུངས། དོན་ནི།
རྗེ་བཙུན་ འཇམ་དཔལ་དབྱངས་ཀྱིས་ཐོག་མར་ཐུགས་བསྐྱེད་པ་ནས་བཟུང་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསྐལ་བ་ཆེན་པོ་བགྲང་བ་ལས་འདས་པར་བྱང་ཆུབ་ཀྱི་སེམས་དང་གནས་
ལུགས་རྟོགས་པའི་ལྟ་བ་ཟུང་འབྲེལ་དུ་གོམས་པ་མཛད་པས་གནས་ལུགས་ལ་
དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་བརྙེས་པ་ན་སྦྱོར་ལམ་དྲོད་
ཐོབ། དེ་ནས་ སྦྱོར་ ལམ་ངེས་འབྱེད་ཡན་ལག་བཞི་ མཐར་ ཕྱིན་པ་ན་གནས་
ལུགས་མཐར་ཐུག་མངོན་སུམ་དུ་གཟིགས་ཏེ་མཐོང་ལམ་ཐོབ། དེ་ནས་མ་དག་
ས་བདུན་མཐར་ཕྱིན་ཏེ་ས་བརྒྱད་པ་བརྙེས་པ་ན་བདེན་འཛིན་གྱི་ས་བོན་རྩ་བ་
ནས་ཟད་པའི་དགྲ་བཅོམ་ཐོབ་ཅིང་དག་པའི་ས་ལ་གནས་པ་ཞེས་བྱ། དེ་ནས་ས་
བཅུ་མཐར་ཕྱིན་ཏེ་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་འཁྲུལ་པའི་དངོས་
གཉེན་བྱས་ནས་ཉོན་མོངས་བག་ཆགས་དང་བཅས་པ་སྤངས་པ་མཐར་ཕྱིན་པའི་
ཡེ་ཤེས་ཆོས་སྐུ་ཐོབ་ཅིང་། དེ་ཡང་སེམས་ཀྱི་གནས་ ལུགས་མཐར་ཐུག་པ་ནི་
སུས་ཀྱང་བཅོས་པ་མིན་པར་ཐོག་མ་མེད་པ་ནས་སེམས་ཀྱི་བདག་ཉིད་དུ་གྲུབ་
ཅིང་། སླར་ཡང་དེ་ལས་སུས་ཀྱང་བསྒྱུར་དུ་མེད་ཅིང་རྟག་པ་དང་ཆད་པ་སོགས་
ཀྱི་སྤྲོས་པ་གང་ཡང་མེད་པའི་བདག་ཉིད་ཅན་ཡིན་ལ་དེ་ལ་ནི་དེ་བཞིན་ཉིད་ཅེས་
བྱ། དེ་འདྲ་བའི་དེ་བཞིན་ཉིད་དེ་ནི་སེམས་ཀྱི་བདག་ཉིད་དུ་སྒྲུབ་ཅིང་། གནས་
ལུགས་མཐར་ཐུག་དེ་ལ་སྒྲིབ་པའི་གཉིས་སྣང་འཁྲུལ་པ་རྣམས་ཐབས་ཤེས་ཟུང་
འབྲེལ་གྱི་ལམ་གྱིས་དག་པར་བྱས་པའི་བདག་ཉིད་ནི་ཆོས་ཀྱི་སྐུའོ། །འདིར་རྗེ་
བཙུན་འཇམ་དཔལ་དབྱངས་ལ་འབྲས་བུ་ཆོས་སྐུ་བརྙེས་ཚུལ་ལས་བརྩམས་ཏེ་
ཐོག་མ་མེད་པའི་བདག་ཉིད་དང་། སྤྲོས་པ་མེད་པའི་བདག་ཉིད་དང༌། དེ་བཞིན་
ཉིད་ཀྱི་བདག་ཉིད་དང་། དག་པའི་བདག་ཉིད་ཅེས་བསྔགས་སོ། །ཚིག་རྐང་འདི་
གཉིས་ཀྱིས་གནས་ལུགས་རྟོགས་པའི་ལྟ་བའི་གནད་མཐར་ཐུག་པ་རྣམས་བསྟན་
- 312 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཏེ། སེམས་ཀྱི་གནས་ལུགས་མཐར་ཐུག་ཏུ་འགྲོ་བ་ལ་ཆུའི་ཚ་བ་བཞིན་དུ་རྐྱེན་
གཞན་གྱིས་བཅོས་པ་མིན་པར་སེམས་ཀྱི་ངོ་བོར་སྐྱེས་པ་ཞིག་དགོས་པས་འདི་ལ་
ཐོག་མ་མེད་པ་ཞེས་བརྗོད་ལ། སེམས་དང་སེམས་ཀྱི་དེ་བཞིན་ཉིད་གཉིས་སླར་
རྐྱེན་གང་གིས་ཀྱང་འབྲལ་བར་བྱེད་མི་ནུས་ཤིང་སྤྲོས་པ་གང་གིའང་ངོ་བོར་མ་
སྐྱེས་པ་ཞིག་དགོས་ཏེ། ཤེར་ཕྱིན་གྱི་མདོ་ལས། གཉིས་སུ་མེད་དོ། །གཉིས་སུ་
དབྱར་མེད་དོ། །ཞེས་སེམས་དང་སེམས་ཀྱི་ཆོས་ཉིད་གཉིས་སུས་ཀྱང་སོ་སོར་
འབྱེད་དུ་མེད་པར་གསུངས། སེམས་གྱི་ཆོས་ཉིད་སྤྲོས་པ་གང་གིའང་ངོ་བོར་མེད་
པ་ནི། འཕགས་པ་ཀླུ་སྒྲུབ་ཀྱིས། གང་གིས་རྟེན་ཅིང་འབྲེལ་བར་འབྱུང༌། །འགག་
པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་
པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་བསྟན་པ། །ཞེས་
གསུངས་པ་ལྟར་ཏེ་དེ་དག་ནི་དོན་ཤིན་ཏུ་རྒྱ་ཆེའོ། །དེ་བཞིན་ཉིད་བདག །ཅེས་
པ་རང་བཞིན་རྣམ་དག་དང་། དག་པའི་བདག །ཅེས་པ་གློ་བུར་རྣམ་དག་གི་དོན་
ཏེ་རྗེ་བཙུན་འཇམ་དཔལ་དབྱངས་ཀྱིས་དག་པ་གཉིས་ལྡན་གྱི་ཆོས་སྐུ་བརྙེས་
ནས་ནམ་མཁའ་མ་ཟད་གྱི་བར་དུ་དེ་ལས་གཡོ་བ་མེད་བཞིན་དུ་སྙིང་རྗེ་དང་སྨོན་
ལམ་གྱི་དབང་གིས་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་མཛད་དོ། ། །
གཉིས་པ་འགྲོ་བའི་དོན་མཛད་ཚུལ་གྱི་སྒོ་ནས་བསྟོད་པ་ལ་ལྔ། འགྲོ་བའི་
དོན་མཛད་པ་ལ་བསླ་བ་མེད་པའི་ཚུལ་ལས་བརྩམས་ཏེ་བསྟོད་པ། འགྲོ་བའི་
དོན་མཛད་པ་ལ་མི་འཇིགས་པའི་ཚུལ་ལས་བསྟོད་པ། འགྲོ་བའི་དོན་མཛད་པ་
ལ་སྐུའི་ཡོན་ཏན་ཕུན་སུམ་ཚོགས་པའི་སྒོ་ནས་བསྟོད་པ། འགྲོ་བའི་དོན་མཛད་
པ་ལ་གསུང་གི་ཡོན་ཏན་ཕུན་སུམ་ཚོགས་པའི་སྒོ་ནས་བསྟོད་པ། ཐེག་པ་གསུམ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གའི་དོན་མཛད་ཚུལ་གྱི་སྒོ་ནས་བསྟོད་པའོ། །དང་པོ་ནི། བདེན་པར་སྨྲ་ཞིང་ཚིག་
མི་འགྱུར། །ཇི་སྐད་སྨྲས་ པ་ དེ་ བཞིན་ བྱེད། །གཉིས་མེད་གཉིས་སུ་མེད་ པར་
སྟོན། །ཡང་དག་མཐའ་ལ་རྣམ་པར་གནས། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་མཁའ་ཁྱབ་ཀྱི་སེམས་ཅན་རྣམས་ཀྱི་དོན་མཛད་པ་ལ་ནམ་
ཡང་བསླུ་བ་མེད་པའི་ཚད་མའི་སྐྱེས་བུ་མཐར་ཐུག་ཡིན་ཏེ། ཚད་མ་རྣམ་འགྲེལ་
ལས། སྐྱོབ་ པ་ ཉིད་ གཟིགས་ ལམ་ གསུང་ བ། །འབྲས་ མེད་ ཕྱིར་ ན་ རྫུན་ མི་
གསུངས། །ཞེས་ གསུངས་ པ་ལྟར། རྗེ་བཙུན་ འཇམ་ དཔལ་ དབྱངས་ ཀྱིས་ སྒྲིབ་
གཉིས་བག་ཆགས་དང་བཅས་པ་སྤངས་ཤིང་ཤེས་བྱ་ཐམས་ཅད་མངོན་སུམ་དུ་
གཟིགས་ནས་རང་གིས་ཇི་ལྟར་གཟིགས་པ་ལྟར་གདུལ་བྱ་རྣམས་ལ་འདོམས་
པར་མཛད་པས་ན་བདེན་པར་སྨྲ་བ་ཡིན་ཞིང་། རྗེ་བཙུན་འཇམ་དཔལ་དབྱངས་
ཀྱིས་གདུལ་བྱ་ལ་གང་གསུངས་པའི་ཚིག་རྣམས་གཞན་དུ་མི་འགྱུར་ལ། གདུལ་
བྱ་ལ་ཇི་སྐད་སྨྲ་བ་དེ་ཁོ་ན་བཞིན་དུ་བྱེད་པ་སྟེ། གདུལ་བྱ་རྣམས་ལ་མི་དགེ་བ་
སྤོངས་ཤིག་ཅེས་ཇི་ལྟར་འདོམས་པ་དེ་བཞིན་དུ་རྗེ་བཙུན་འཇམ་དཔལ་དབྱངས་
རང་ཉིད་མི་དགེ་བའི་ལས་ལ་ནམ་ཡང་མི་འཇུག་པ་སྟེ། སྒྲིབ་གཉིས་རྩ་བ་ནས་
སྤངས་པས་མི་དགེའི་ལས་ལ་འཇུག་པའི་རྒྱུ་མེད་དོ། །རྗེ་བཙུན་འཇམ་དཔལ་
དབྱངས་ ཀྱིས་གདུལ་བྱ་རྣམས་ལ་འཁོར་བར་འཁོར་བའི་རྒྱུ་ཉོན་མོངས་ཡིན་
ཞིང་། ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་ལ་བདག་འཛིན་འདི་ནི་
ཡུལ་ཕྱིན་ཅི་ལོག་ཏུ་ཞུགས་པ་སྟེ། བདག་གཉིས་སུ་གྲུབ་པ་ནམ་ཡང་མེད་པ་ལ་
བདག་གཉིས་སུ་འཛིན་པ་ཞིག་སྟེ། དེས་ན་བདག་གཉིས་སུ་མེད་པར་ལྟོས་ཤིག་
ཅེས་སྟོན་པར་མཛད་དོ། །གཞན་ལ་ཇི་ལྟར་བསྟན་པ་དེ་ལྟར་ རྗེ་བཙུན་འཇམ་
- 314 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དཔལ་དབྱངས་རང་ཉིད་སེམས་ཀྱི་གནས་ལུགས་མཐར་ཐུག་པ་ཡང་དག་པའི་
མཐའ་ལ་མཉམ་པར་བཞག་པ་ལས་ནམ་ཡང་ལྡང་བ་མེད་པར་རྣམ་པར་གནས་
སོ། །དེའི་ཕྱིར་རྗེ་བཙུན་འཇམ་དཔལ་དབྱངས་ལ་བདེན་པར་སྨྲ་བ་ཞེས་པ་དང༌། །
ཚིག་མི་འགྱུར་བ་ཞེས་ པ་དང༌། ཇི་ སྐད་ སྨྲས་ པ་ བཞིན་ བྱེད་ པ་ཞེས་ པ་དང་
།
གཉིས་མེད་གསུང་བ་ཞེས་པ་དང༌། གཉིས་སུ་མེད་པར་སྟོན་པ་ཞེས་བསྔགས་
སོ། །སྤྱིར་སངས་རྒྱས་ཀྱི་མཚན་གྱི་རྣམ་གྲངས་ལ་འདོན་པ་གསུང་བ་ཞེས་དང༌།
གཉིས་མེད་གསུང་བ་ཞེས་པ་སོགས་འབྱུང་ཡང་། འདིར་རྗེ་བཙུན་འཇམ་དཔལ་
དབྱངས་ཀྱི་མཚན་གྱི་རྣམ་གྲངས་སུ་སྦྱར་རོ། །ཚིག་རྐང་བཞི་པོ་འདིས་ཐེག་པ་
ཆེན་པོའི་དགེ་བའི་བཤེས་གཉེན་གྱི་མཚན་ཉིད་ཀྱང་བསྟན་ཏེ་ཐེག་པ་ཆེན་པོའི་
དགེ་བའི་བཤེས་གཉེན་གྱི་མཚན་ཉིད་ནི། མདོ་སྡེ་རྒྱན་ལས། བཤེས་གཉེན་དུལ་
བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག །དེ་ཉིད་རབ་
ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་ངལ་སྤངས་ལ་བརྟེན། །
ཞེས་ཡོན་ཏན་བཅུ་དང་ལྡན་པ་ཞིག་དགོས་པར་གསུངས་ཏེ། ཡོན་ཏན་བཅུ་པོ་དེ་
ཉིད་འདིར་འདུས་སོ། །དེ་དག་གི་ཚུལ་རེ་རེ་ནས་བཀྲལ་ན་ཡི་གེ་མང་པོ་དགོས་
པས་མ་སྤྲོས་ལ། ཇི་སྐད་སྨྲས་པ་བཞིན་དུ་བྱེད་པ་ནི་ཐེག་པ་ཆེན་པོའི་ཉམས་ལེན་
གྱི་གནད་ཁྱད་པར་ཅན་ཞིག་སྟེ། མདོ་སྡེ་བསྐལ་བཟང་ལས། བཅོམ་ལྡན་འདས་
ལ་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་འདི་སྐད་ཅེས་གསལ་
ཏོ། །བཅོམ་ལྡན་འདས། བྱང་ཆུབ་སེམས་དཔས་ཆོས་གང་རྫོགས་པར་བགྱིས་ན་
སེམས་ཅན་ཐམས་ཅད་ ཀྱི་བསམ་ པ་ དང་ སྤྱོད་པ་འཚལ་བར་འགྱུར་བ་དང༌།
སངས་རྒྱས་རྣམས་ཀྱི་དགོངས་པའི་བཀའ་ལ་འཇུག་པར་འགྱུར་བ་དང་། ཕྱིན་ཅི་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལོག་ཏུ་སྟོན་པ་ལས་མ་སྟོན་པར་འགྱུར་བ་དང༌། སྒྲ་ཇི་ལྟ་བ་བཞིན་དུ་བདེན་པ་
ཤེས་པ་ལ་རྗེས་སུ་འཇུག་པར་འགྱུར་བ་དང་། ད་ལྟར་གྱི་སངས་རྒྱས་ཐམས་ཅད་
ལ་སྒྲིབ་པ་མེད་པར་འགྱུར་བ་དང༌། འདི་ལྟ་སྟེ། སངས་རྒྱས་དང་འགྲོགས་པ་
འཐོབ་ཅིང་མཐོང་བ་དང༌། ཆོས་ ཀྱི་ངེས་ པ་འཐོབ་པར་འགྱུར་བ་དང༌། འཇིག་
རྟེན་གྱི་ཆོས་ལའང་སྤྱོད་ལ་འཇིག་རྟེན་པས་ཀྱང་མི་གོས་པར་འགྱུར་བ་དང་།
སྙོམས་པར་འཇུག་པ་ལ་གནས་ཀྱང་དེ་དེར་སྐྱེ་བར་མི་འགྱུར་བ་དང་། མྱ་ངན་
ལས་འདས་པའི་ཆོས་ལ་སྤྱོད་ཀྱང་ཡོངས་སུ་མྱ་ངན་ལས་འདའ་བར་མི་འགྱུར་བ་
དང་། སངས་རྒྱས་ཀྱི་སྨོན་ལམ་ཡོངས་སུ་རྫོགས་པར་མ་བགྱིས་པ་དང༌། ཉན་
ཐོས་དང་། རང་སངས་རྒྱས་ཀྱི་ཆོས་ལ་སྤྱོད་ཀྱང་ཐེག་པ་དེ་དག་གིས་ངེས་པར་
འབྱུང་བར་མི་འགྱུར་བ་དང༌། སངས་རྒྱས་རྗེས་སུ་དྲན་པ་ལ་སེམས་ནག་ནོག་མ་
མཆིས་ པར་འགྱུར་བ་དང༌། ཁམས་སྣ་ཚོགས་ལའང་འཇུག་ལ་ཐམས་ཅད་ ཀྱི་
རྗེས་སུའང་འཇུག་པར་འགྱུར་བ་དང་། ཞུ་བ་དང་སྤོབས་པའི་བསམ་པ་ལ་ཟིལ་
གྱིས་ནོན་པར་མི་འགྱུར་བ་དང་། སངས་རྒྱས་ཀྱི་ཞིང་གི་བཀོད་པ་མཐའ་ཡས་པ་
རབ་ཏུ་འཛིན་ཅིང་ཤེས་རབ་མ་ལུས་པར་འཐོབ་པར་འགྱུར་བ་དང༌། སེམས་ཅན་
རྣམས་ཡོངས་སུ་སྨིན་པར་བགྱིད་ལ་སེམས་ཅན་གྱི་འདུ་ཤེས་ལའང་མི་གནས་
པར་འགྱུར་བ་དང་། ཆོས་ཀྱང་སྟོན་ལ་དམིགས་པ་ལའང་མི་གནས་པ་དང་། མྱ་
ངན་ལས་འདས་པའང་སྨྲ་ལ། ཉེ་བར་ཞི་བ་གང་ཡང་མི་དམིགས་པར་འགྱུར་བ་
དང༌། བྱང་ཆུབ་ཀྱི་ཕྱིར་ཡང་སྤྱོད་ལ་མི་གནས་པར་ཡང་འགྱུར་བ་དང༌། མཆིས་
པ་དང་མ་མཆིས་པ་ཡོངས་སུ་སྤངས་ཀྱང་རྒྱ་ཆེན་པོ་ལ་མོས་པར་འགྱུར་བར་
བགྱིད་པ་དག །བཅོམ་ལྡན་འདས་ཀྱིས་བསྟན་དུ་གསོལ། དེ་སྐད་ཅེས་གསོལ་པ་
- 316 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་
པོ་ལ་འདི་སྐད་ཅེས་བཀའ་སྩལ་ཏོ། །མཆོག་ཏུ་དགའ་བའི་རྒྱལ་པོ། ལེགས་སོ་
ལེགས་སོ། །ཆོས་ཐམས་ཅད་ཀྱི་ཚུལ་ལ་ངེས་པར་སྟོན་པ་ཞེས་བྱ་བའི་ཏིང་ངེ་
འཛིན་ཡོད་དེ། བྱང་ཆུབ་སེམས་དཔའ་ཏིང་ངེ་འཛིན་དེ་དང་ལྡན་ན་ཡོན་ཏན་དེ་
དག་འཐོབ་པར་འགྱུར་རོ། །གཞན་ཡང་ཕ་རོལ་ཏུ་ཕྱིན་པ་བརྒྱ་ཉི་ཤུ་རྩ་གཅིག་
ཡོངས་སུ་རྫོགས་པར་བྱེད་དོ། །ཏིང་ངེ་འཛིན་སྟོང་ཕྲག་བརྒྱད་ཅུ་རྩ་བཞི་འཐོབ་
པར་ འགྱུར་རོ། །གཟུངས་སྟོང་ཕྲག་བརྒྱད་ཅུ་རྩ་བཞི་ འཐོབ་པར་འགྱུར་རོ། །
སེམས་ཅན་ཐམས་ཅད་ཀྱི་སྤྱོད་པ་ལ་འཇུག་པ་མཁས་པའང་རྟོགས་པར་འགྱུར་
རོ། །མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་འཚང་རྒྱ་བར་ཡང་འགྱུར་རོ། །མཆོག་ཏུ་དགའ་བའི་རྒྱལ་པོ། ཆོས་
ཐམས་ཅད་ཀྱི་ཚུལ་ལ་ངེས་པར་སྟོན་པ་ཞེས་བྱ་བའི་ཏིང་ངེ་འཛིན་དེ་གང་ཞེ་ན།
འདི་ལྟ་སྟེ། ཇི་སྐད་སྨྲས་པ་དེ་བཞིན་དུ་བྱེད་པ་ཉིད་དོ། །ཇི་ལྟར་བྱས་པ་དེ་བཞིན་
དུ་སྨྲ་བ་ཉིད་དོ། །ཞེས་གསུངས་པ་ལྟར་རོ། །གཉིས་པ་འགྲོ་བའི་དོན་མཛད་པ་
ལ་མི་འཇིགས་པའི་ཚུལ་ལས་བསྟོད་པ་ནི། བདག་མེད་སེང་གེའི་སྒྲ་དང་ལྡན། །
མུ་སྟེགས་རི་དྭགས་ངན་འཇིགས་བྱེད། །ཀུན་ཏུ་འགྲོ་བའི་དོན་ཡོད་སྟོབས། །དེ་
བཞིན་གཤེགས་པའི་ཡིད་ལྟར་མགྱོགས། །རྒྱལ་བ་དགྲ་རྒྱལ་རྣམ་པར་རྒྱལ། །
ཞེས་ གསུངས། དོན་ནི། རྗེ་བཙུན་ འཇམ་ དཔལ་ དབྱངས་ ཀྱིས་ འགྲོ་བ་རྣམས་
བདག་འཛིན་གྱི་དབང་གིས་འཁོར་བར་སྡུག་བསྔལ་བ་ཐུགས་རྗེས་མ་བཟོད་ནས་
དེ་ ལས་ སྒྲོལ་བའི་ཕྱིར་དུ་བདག་མེད་པའི་གནས་ལུགས་ཐབས་མཁས་པས་
རིགས་པའི་རྣམ་འགྱུར་བརྒྱ་ཕྲག་སྟོང་གི་སྒོ་ནས་སྟོན་པར་མཛད་དོ། །དེ་ཡང་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འཕགས་པ་ཡུལ་འཁོར་སྐྱོང་གིས་ཞུས་པའི་མདོ་ལས། སྟོང་པ་ཞི་བ་སྐྱེ་བ་མེད་
པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་
བའི་ ཐབས་ ཚུལ་ གྱི། །རིགས་ པ་ བརྒྱ་ དག་ གིས་ ནི་ འཛུད་ པར་ མཛད། །ཅེས་
གསུངས་པ་ལྟར་ཏེ། ཚུལ་འདི་ནི་སངས་རྒྱས་ཐམས་ཅད་ཀྱི་མཛད་པ་ཐུན་མོང་བ་
ཡིན་ཞིང་ལྷག་པར་བདག་མེད་པའི་གནས་ལུགས་སྟོན་པ་ལ་རྗེ་བཙུན་འཇམ་
དཔལ་དབྱངས་འཕྲིན་ལས་ཀྱི་མཐུ་ཕུལ་དུ་བྱུང་བར་མདོ་སྡེ་རྣམས་ལས་གསུངས་
པ་ལྟར་རོ། །རྗེ་བཙུན་འཇམ་དཔལ་དབྱངས་ཀྱིས་བདག་མེད་པའི་གནས་ལུགས་
སྟོན་པའི་གསུང་ནི་སེང་གེའི་སྒྲ་ལྟ་བུ་སྟེ་སེང་གེའི་སྒྲ་དབྱངས་ཀྱིས་རི་དྭགས་ངན་
པ་ཐམས་ཅད་འཇིགས་པར་བྱེད་པ་བཞིན་དུ་རྗེ་བཙུན་འཇམ་དཔལ་དབྱངས་
ཀྱིས་དབང་མེད་པའི་གནས་ལུགས་སྟོན་པའི་གསུང་གིས་ཀྱང་བདག་ཏུ་ལྟ་བ་ལ་
ཞེན་པའི་མུ་སྟེགས་ངན་པ་ཐམས་ཅད་འཇིགས་པར་བྱེད་དོ། །འདི་ཡང་མཚོན་
བྱེད་ཙམ་སྟེ། བདག་མེད་པའི་གནས་ལུགས་སྟོན་པའི་གསུང་དབྱངས་ཐོས་པ་
ཙམ་གྱིས་ཁམས་གསུམ་གྱི་འཁོར་བ་ཕྲལ་དུ་ཞིག་པར་འགྱུར་བ་བཞིན་དུ་སྣོད་
བཅུད་ཐམས་ཅད་འདར་ཞིང་གཡོ་ལ་བདག་མེད་པའི་གནས་ལུགས་ལ་ཐེ་ཚོམ་
ཟོས་པ་ཙམ་གྱིས་ཀྱང་སྲིད་པ་ཧྲུལ་པོར་བྱེད་པ་བཞི་བརྒྱ་པ་ལས་གསུངས་སོ། །
ཚིག་རྐང་གཉིས་པོ་འདིས་ནི་རྗེ་བཙུན་འཇམ་དཔལ་དབྱངས་གདུལ་བྱ་རྣམས་ལ་
ཆོས་ འཁོར་ བསྐོར་ བ་ ལ་ འཇིགས་ པ་ དང་ བག་ ཚ་ བ་ གང་ ཡང་ མེད་ པར་ མི་
འཇིགས་པ་བཞི་བརྙེས་པར་བསྟན་ཏོ། །རྗེ་བཙུན་འཇམ་དཔལ་དབྱངས་མཁའ་
ཁྱབ་ཀྱི་ཞིང་ཀུན་ཏུ་འགྲོ་བ་སྟེ་ཐོགས་པ་མེད་པར་བྱོན་ནས་མཐོང་ཐོས་དྲན་རེག་
ཐམས་ཅད་མཐོ་རིས་དང་ཐར་པའི་ལམ་ལ་བཀོད་དེ་དོན་ཡོད་པར་མཛད་པས་
- 318 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
ན། ཀུན་ཏུ་འགྲོ་བའི་དོན་ཡོད་སྟོབས། །ཞེས་བསྔགས་ཤིང༌། ཞིང་ཁམས་ཀུན་ཏུ་
འབྱོན་པ་དེའང་འབད་རྩོལ་དང་རྣམ་རྟོག་གང་ཡང་མེད་པར་དེ་བཞིན་གཤེགས་
པའི་ཡིད་དེ་ཐུགས་ལྟར་མགྱོགས་པས་སྐད་ཅིག་རེ་རེ་ལའང་ཞིང་ཀུན་ཏུ་རྫུ་
འཕྲུལ་གྱིས་བྱོན་ནས་སྤྲུལ་པས་འགེང་བར་མཛད་དོ། །དེའི་ཕྱིར་རྗེ་བཙུན་འཇམ་
དཔལ་དབྱངས་ལ་རྒྱལ་བ་ཞེས་པ་དང་། དགྲ་ལས་རྒྱལ་བ་ཞེས་པ་དང་། རྣམ་
པར་རྒྱལ་བ་ཞེས་བསྔགས་སོ། །
གསུམ་པ་འགྲོ་བའི་དོན་མཛད་པ་ལ་སྐུའི་ཡོན་ཏན་ཕུན་སུམ་ཚོགས་པའི་
སྒོ་ནས་ བསྟོད་ པ་ནི། འཁོར་ ལོས་ བསྒྱུར་བ་སྟོབས་པོ་ཆེ། །ཚོགས་རྗེ་ཚོགས་
བདག་དབང་དང་ལྡན། །མཐུ་ཆེན་གཅེས་པར་འཛིན་པ་སྟེ། །ཚུལ་ཆེན་གཞན་གྱི་
དྲིང་མི་འཇོག །ཅེས་ གསུངས། དོན་ནི། རྗེ་བཙུན་ འཇམ་ དཔལ་ དབྱངས་ ཀྱིས་
མཁའ་ཁྱབ་ཀྱི་སེམས་ཅན་རྣམས་ལ་ཆོས་ཀྱི་འཁོར་ལོས་བསྒྱུར་བ་མཚུངས་པ་
མེད་པ་སྟོབས་པོ་ཆེ་སྟེ་གདུལ་བྱ་རང་རང་གི་བསམ་པ་དང་མཚུངས་པར་གང་ལ་
གང་འདུལ་གྱི་སྤྲུལ་པས་ཆོས་བསྟན་ནས་གདུལ་བྱ་ཐམས་ཅད་ཀྱི་བླ་མ་མཛད་དེ།
གདུལ་བྱ་ཉན་ཐོས་ཀྱི་རིགས་ཅན་རྣམས་རྗེས་སུ་གཟུང་བའི་ཕྱིར་དུ་ཚོགས་ཀྱི་
སློབ་དཔོན་མཛད། གདུལ་བྱ་རང་རྒྱལ་གྱི་རིགས་ཅན་རྣམས་རྗེས་སུ་གཟུང་བའི་
ཕྱིར་དུ་རང་རྒྱལ་གྱི་དགེ་འདུན་ཚོགས་པ་རྣམས་ཀྱི་མཆོག་བླ་མ་མཛད། གདུལ་
བྱ་ཐེག་པ་ཆེན་པོའི་ རིགས་ཅན་རྣམས་ རྗེས་སུ་གཟུང་བའི་ ཕྱིར་ དུ་ བྱང་ཆུབ་
སེམས་དཔའི་ཚོགས་ཀྱི་རྗེ་བོ་མཛད། གདུལ་བྱ་དབང་པོ་ཡངས་རབ་སྔགས་ཀྱི་
སྣོད་རུང་རྣམས་རྗེས་སུ་གཟུང་བའི་ཕྱིར་དུ་དཀྱིལ་འཁོར་ལྷ་ཚོགས་ཀྱི་བདག་པོ་
ཁྱབ་བདག་རྡོ་རྗེའི་འཆང་དབང་གི་སྐུར་བཞེངས་ནས་དབང་དང་ལྡན་པར་མཛད།
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དེའི་ཕྱིར་རྗེ་བཙུན་འཇམ་དཔལ་དབྱངས་ལ་ཆོས་ཀྱི་འཁོར་ལོས་བསྒྱུར་བ་ཞེས་
པ་དང༌། སྟོབས་པོ་ཆེ་ཞེས་པ་དང་། ཚོགས་ཀྱི་སློབ་དཔོན་ཞེས་པ་དང་། ཚོགས་
ཀྱི་མཆོག་ཅེས་ པ་ དང༌། ཚོགས་ རྗེ་ ཞེས་ པ་ དང། ཚོགས་བདག་ཅེས་ པ་ དང༌ །
དབང་ཕྱུག་བརྒྱད་དང་ལྡན་པ་ཞེས་བསྔགས་སོ། །དེ་ལྟར་རྗེ་བཙུན་འཇམ་དཔལ་
དབྱངས་ཀྱི་ཡོན་ཏན་གྱི་མཐུ་ཆེན་པོ་མཚུངས་པ་མེད་པ་རྒྱལ་བ་སྲས་བཅས་ཀུན་
གྱི་ནང་ནས་ཁྱད་པར་དུ་འཕགས་པ་ཡིན་པས་ན་རྗེ་བཙུན་འཇམ་དཔལ་དབྱངས་
ནི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་གཅེས་པར་འཛིན་
པའི་གནས་འགྲོ་བ་ཐམས་ཅད་ ཀྱིས་མཆོད་པར་འོས་པའི་ཡུལ་ཏེ། རྗེ་བཙུན་
འཇམ་དཔལ་དབྱངས་ཀྱིས་གདུལ་བྱ་རྣམས་ལ་གང་ལ་གང་འཚམས་ཀྱི་ཆོས་ཀྱི་
འཁོར་ལོ་བསྐོར་ཞིང་ཁྱད་པར་གསང་ཆེན་རྡོ་རྗེ་ཐེག་པའི་ཚུལ་ཏེ་ལམ་གཞན་གྱི་
དྲིང་མི་འཇོག་པར་རང་དབང་དུ་སྟོན་པར་མཛད་པས་ན་རྗེ་བཙུན་འཇམ་དཔལ་
དབྱངས་ལ་ཁྱབ་བདག་འཇམ་དཔལ་རྡོ་རྗེ་ཞེས་རྒྱལ་བ་སྲས་བཅས་ཀུན་གྱིས་རྒྱ་
ཆེར་བསྔགས་སོ། །
བཞི་པ་འགྲོ་བའི་དོན་མཛད་པ་ལ་གསུང་གི་ཡོན་ཏན་ཕུན་སུམ་ཚོགས་
པའི་སྒོ་ནས་བསྟོད་པ་ནི། ཚིག་རྗེ་ཚིག་བདག་སྨྲ་མཁས་པ། །ཚིག་ལ་དབང་བ་
ཚིག་མཐའ་ཡས། །ཚིག་བདེན་བདེན་པར་སྨྲ་བ་སྟེ། །བདེན་པ་བཞི་ནི་སྟོན་པ་
པོ། །ཞེས་ གསུངས། དོན་ནི། རྗེ་བཙུན་འཇམ་དཔལ་དབྱངས་ གདུལ་ བྱ་རྣམས་
ལ་ཆོས་ཀྱི་འཁོར་ལོ་བསྐོར་བར་མཛད་པ་དེའང་གསུང་གི་གདངས་གཅིག་གིས་
ནམ་མཁའི་ཁྱོན་ཀུན་འགེང་བར་མཛད་པ་གསུང་དབྱངས་ཡན་ལག་དྲུག་ཅུ་དང་
ལྡན་པ་ཞིག་ཡིན་ཞིང་། ཁྱད་པར་སོ་སོར་ཡང་དག་པར་རིག་པ་བཞི་དང་ལྡན་པ་
- 320 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཞིག་སྟེ། སོ་སོར་ཡང་དག་པར་རིག་པ་བཞི་ནི། དོན་སོ་སོར་ཡང་དག་པར་རིག་
པ། ཆོས་སོ་སོར་ཡང་དག་པར་རིག་པ། ངེས་ཚིག་སོ་སོར་ཡང་དག་པར་རིག་པ།
སྤོབས་པ་སོ་སོར་ཡང་དག་པར་རིག་པ་བཞིའོ། །དེ་ལ་དོན་སོ་སོར་ཡང་དག་པར་
རིག་པ་ཐོབ་པས་ན་ཚིག་རྗེ་དང་། ཆོས་སོ་སོར་ཡང་དག་པར་རིག་པ་ཐོབ་པས་ན་
ཚིག་གི་བདག་པོ་དང་། ངེས་ཚིག་སོ་སོར་ཡང་དག་པར་རིག་པ་ཐོབ་པས་ན་སྨྲ་
མཁས་པ་དང༌། སྤོབས་པ་སོ་སོར་ཡང་དག་པར་རིག་པ་ཐོབ་པས་ན་ཚིག་ལ་
དབང་བའོ། །དེ་ལྟར་རྗེ་བཙུན་འཇམ་དཔལ་དབྱངས་ཀྱིས་གདུལ་བྱ་རྣམས་ལ་
ཆོས་སྟོན་པ་དེའང་གདུལ་བྱ་རེ་རེ་ནས་སོ་སོའི་སྐད་དུ་སྟོན་པ་དང་དུས་རེ་རེ་ནས་
སྟོན་དགོས་པ་མིན་གྱི་མཁའ་ཁྱབ་ཀྱི་གདུལ་བྱ་གང་ན་ཡོད་པ་དེ་དག་ཐམས་ཅད་
ལ་གསུང་གི་གདངས་གཅིག་གིས་གདུལ་བྱ་རང་རང་གི་སྐད་དུ་གོ་བར་ནུས་པ་
དང་། གདུལ་བྱ་རང་རང་གི་ཐེ་ཚོམ་གང་དང་གང་ཡོད་པ་དེ་དང་དེ་དག་ཐམས་
ཅད་གདུལ་བྱ་བགྲང་བ་ལས་འདས་པ་ཞིག་གིས་དུས་གཅིག་ཏུ་ཞུས་ཀྱང་སྒྲིབ་པ་
མེད་ པའི་ སྙན་ གྱིས་ གསན་ ཞིང་ ཐུགས་ ཀྱིས་ དགོངས་ནས་ གསུངས་ དབྱངས་
གཅིག་གིས་སོ་སོའི་ཐེ་ཚོམ་ཐམས་ཅད་གཅོད་པར་མཛད་པས་ན་ཚིག་མཐའ་
ཡས་པ་ཞེས་གསུངས། དེའི་ཕྱིར་རྗེ་བཙུན་འཇམ་དཔལ་དབྱངས་ལ་ཚིག་གི་རྗེ་བོ་
དང༌། ཚིག་གི་བདག་པོ་དང༌། སྨྲ་མཁས་པ་དང༌། ཚིག་ལ་དབང་བ་དང་། ངག་
གི་དབང་ཕྱུག་དང༌། ཚིག་མཐའ་ཡས་པ་ཞེས་བསྔགས་སོ། །རྗེ་བཙུན་འཇམ་
དཔལ་དབྱངས་ཀྱིས་ཆོས་ཇི་སྙེད་ཅིག་བསྟན་པ་ཐམས་ཅད་ཀྱང་ཚིག་བདེན་པ་
བདེན་པར་སྨྲ་བ་ཤ་སྟག་སྟེ་རྫུན་གསུངས་པ་ནམ་ཡང་མི་སྲིད་དོ། །ཆོས་ཇི་ལྟར་
སྟོན་པ་ནི་ཆོས་ཐམས་ཅད་ཀྱི་གནད་བསྡུ་ན་གདུལ་བྱ་འཁོར་བ་དང་ངན་སོང་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལས་དྲངས་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་བྱེད་པའི་
ཐབས་སྟོན་པ་སྟེ། དེའང་ཀུན་ནས་ཉོན་མོངས་ཕྱོགས་ཀྱི་རྒྱུ་འབྲས་གཉིས་དང་།
རྣམ་བྱང་ཕྱོགས་ཀྱི་རྒྱུ་འབྲས་ གཉིས་ སུ་འདུ་སྟེ། ཀུན་ནས་ཉོན་མོངས་ཕྱོགས་
གཉིས་ནི་སྡུག་བསྔལ་བདེན་པ་དང་ཀུན་འབྱུང་བདེན་པ་གཉིས་སོ། །རྣམ་བྱང་
ཕྱོགས་ གཉིས་ནི་འགོག་བདེན་ དང་ ལམ་བདེན་ གཉིས་སོ། །དེའང་ཐོག་མར་
གདུལ་བྱ་ཚེ་འདི་འབའ་ཞིག་ལ་ཆགས་པ་རྣམས་ལ་ངན་སོང་གི་སྡུག་བསྔལ་ཇི་
ལྟར་ཡོད་པ་བསྟན་ནས། དེ་ལས་ཐར་བའི་ཐབས་སུ་སྐྱབས་འགྲོ་དང་སྡིག་སྤོང་
དགེ་སྒྲུབ་ཀྱི་ཚུལ་སྟོན། གདུལ་བྱ་བློ་འབྲིང་དུ་གྱུར་པ་རྣམས་ལ་འཁོར་བ་སྤྱིའི་
སྡུག་བསྔལ་བསྟན་ནས་དེ་ལས་ཐར་བའི་ཐབས་སུ་ལམ་བསླབ་པ་གསུམ་སྟོན།
གདུལ་བྱ་བློ་མཆོག་ཏུ་གྱུར་པ་རྣམས་ལ་སེམས་ཅན་རྣམས་རང་ལ་དྲིན་ཆེ་བ་དང་
འཁོར་བར་ ལས་ཉོན་གྱིས་བཅིངས་ནས་སྡུག་བསྔལ་མྱོང་ཚུལ་བསྟན་ནས་དེ་
ལས་ཐར་བའི་ཐབས་སུ་བྱམས་སྙིང་རྗེ་བྱང་ཆུབ་ཀྱི་སེམས་བསྒོམས་ནས་འཚང་
རྒྱ་བའི་ཐབས་སྟོན་པར་མཛད་དོ། །དེའི་ཕྱིར་རྗེ་བཙུན་འཇམ་དཔལ་དབྱངས་ལ་
བདེན་པ་གསུང་བ་ཞེས་བསྔགས་སོ། །དོན་འདི་ལ་དགོངས་ནས་ཚད་མ་རྣམ་
འགྲེལ་ ལས་ ཀྱང་། དེའི་ ཕྱིར་ཚད་ ཡིན་ ཡང་ ན་ སྐྱོབ། །བདེན་ པ་ བཞི་ ནི་ སྟོན་
མཛད་པའོ། །ཞེས་གདུལ་བྱ་ལ་བདེན་པ་བཞི་སྟོན་པར་མཛད་པས་འགྲོ་བའི་
སྐྱབས་སུ་བསྒྲུབ་བོ། ། །
ལྔ་པ་ཐེག་པ་གསུམ་གའི་དོན་མཛད་ཚུལ་གྱི་སྒོ་ནས་བསྟོད་པ་ནི། ཕྱིར་
མི་ལྡོག་ པ་ ཕྱིར་མི་འོང༌། །འདྲེན་པ་ རང་རྒྱལ་ བསེ་རུའི་ཚུལ། །ངེས་འབྱུང་ སྣ་
ཚོགས་ལས་བྱུང་བ། །འབྱུང་བ་ཆེན་པོ་རྒྱུ་གཅིག་པུ། །དགེ་སློང་དགྲ་བཅོམ་ཟག་
- 322 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པ་ཟད། །འདོད་ཆགས་བྲལ་བས་དབང་པོ་ཐུལ། །བདེ་བ་བརྙེས་པས་འཇིགས་
མེད་ཐོབ། །བསིལ་བར་གྱུར་པ་རྙོག་པ་མེད། །ཅེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་ཐེག་པ་གསུམ་གྱི་རིགས་ཅན་མཐའ་དག་རྗེས་སུ་
གཟུང་བར་མཛད་དེ། གདུལ་ བྱ་ཉན་ཐོས་ཀྱི་རིགས་ཅན་རྣམས་ ལ་བདེན་པ་
བཞིའི་ཆོས་བསྟན་ནས་རྒྱུན་ཞུགས་དང་། སླར་སྐྱེ་གནས་སུ་ཕྱིན་མི་ལྡོག་པ་ཕྱིར་
མི་འོང་དང་། ཉོན་མོངས་རྩ་བ་ནས་སྤོང་བའི་དགྲ་བཅོམ་པའི་གོ་འཕང་ལ་འགོད་
པར་མཛད། གདུལ་བྱ་ཉན་ཐོས་ཀྱི་རིགས་ཅན་དེ་དག་ལ་ཐུགས་བརྩེ་བས་རང་
ཉིད་ཉན་ཐོས་ཀྱི་ཚུལ་འཛིན་པར་ཡང་མཛད་དོ། །གདུལ་བྱ་རང་རྒྱལ་གྱི་རིགས་
ཅན་རྣམས་ལ་རྟེན་ཅིང་འབྲེལ་བར་འབྱུང་བའི་ཆོས་བསྟན་ནས་རང་རྒྱལ་གྱི་བྱང་
ཆུབ་ལ་འགོད་པར་མཛད་དོ། །དེའང་རང་རྒྱལ་ལ་རིགས་གཉིས་ཏེ་ཚོགས་ན་
སྤྱོད་ པ་ དང༌། བསེ་རུ་ལྟར་གཅིག་པུར་ གནས་ པའོ། །འདྲེན་པ་ཚོགས་ན་ སྤྱོད་
པའི་རང་རྒྱལ་རྣམས་ལ་ཚོགས་ཀྱི་སློབ་དཔོན་གྱི་ཚུལ་བཟུང་སྟེ་རྟེན་འབྲེལ་ཡན་
ལག་བཅུ་གཉིས་ལུགས་འབྱུང་དང་ལུགས་ལྡོག་གི་ཚུལ་བསྟན་ནས་རང་རྒྱལ་གྱི་
བྱང་ཆུབ་ལ་འགོད་པར་མཛད། བསེ་རུ་ལྟ་བུའི་རང་རྒྱལ་རྣམས་ལ་བསེ་རུ་ལྟ་
བུའི་ཚུལ་བཟུང་སྟེ་ཆོས་བསྟན་ནས་རང་རྒྱལ་གྱི་བྱང་ཆུབ་ལ་འགོད་པར་མཛད་
དོ། །གདུལ་བྱ་ཐེག་པ་ཆེན་པོའི་རིགས་ཅན་རྣམས་ལ་ཚེ་འདི་ལས་བློ་ལོག་པའི་
ངེས་འབྱུང་དང་། སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་དང་། སྲིད་
ཞི་གཉིས་ཀའི་མཐའ་ལ་མི་གནས་པའི་ངེས་འབྱུང་བསྟན་ནས་ངེས་འབྱུང་སྣ་
ཚོགས་པ་དེ་དག་ལས་བྱུང་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཐོབ་པའི་ཐབས་སྟོན་པར་མཛད་དོ། །དེ་ལྟ་བུའི་ཐེག་པ་གསུམ་གྱི་འབྲས་བུ་ཆེན་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པོ་འབྱུང་བའི་རྒྱུ་གཅིག་པུ་ནི་དགེ་བ་ཁོ་ན་ཡིན་ལ། དགེ་བ་དེ་ལ་གདུལ་བྱའི་བློ་
རིགས་ཀྱི་རིམ་པ་མང་དུ་ཡོད་དོ། །དེ་ལྟར་རྗེ་བཙུན་འཇམ་དཔལ་དབྱངས་ཀྱིས་
ཐེག་པ་གསུམ་གྱི་གདུལ་བྱ་སོ་སོའི་བསམ་པ་དང་མཐུན་པར་ཆོས་སྟོན་ཅིང་སོ་
སོའི་རྣམ་པ་དང་མཐུན་པར་སྐུའི་ཆ་ལུགས་ཀྱང་སྟོན་པར་མཛད་དེ། དགེ་སློང་གི་
ཆ་ལུགས་དང་། དགྲ་བཅོམ་པ་ཟག་པ་ཟད་པའི་ཚུལ་དང༌། འདོད་ཆགས་བྲལ་
བས་དབང་པོ་ཐུལ་བའི་ཚུལ་དང༌། བླ་ན་མེད་པའི་བདེ་བ་བརྙེས་པས་འཇིགས་
པ་མེད་པ་བླ་ན་མེད་པའི་བྱང་ཆུབ་ཐོབ་པའི་ཚུལ་སྟོན་པ་དང་། ཉོན་མོངས་པའི་
སྡུག་བསྔལ་མཐའ་དག་ཞི་ནས་བསིལ་བར་གྱུར་པ་རྙོག་པ་མེད་པའི་ཚུལ་སྟོན་
པར་མཛད་དོ། །སྔར་བཤད་པ་དེ་ལྟར་མཁྱེན་པ་གསུམ་གྱིས་གདུལ་བྱ་སོ་སོའི་
དོན་མཛད་ཚུལ་ལས་བརྩམས་པའི་སྐུའི་རྣམ་འགྱུར་དང་མཚན་གྱི་རྣམ་གྲངས་
ཀྱང་དེ་སྙེད་ཡོད་དོ། །
གསུམ་པ་སྐུ་བཞིའི་སྒོ་ནས་བསྟོད་པ་ལ་གཉིས། སྐུ་བཞིའི་ཡོན་ཏན་གྱི་
སྒོ་ནས་བསྟོད་པ་དང༌། སྐུ་བཞི་མྱུར་དུ་སྒྲུབ་བྱེད་སྔགས་ལམ་གྱི་སྒོ་ནས་བསྟོད་
པའོ། །དང་པོ་ལ་བཞི། སྤྲུལ་ སྐུའི་ཡོན་ཏན་གྱི་སྒོ་ནས་བསྟོད་པ། ལོངས་སྐུའི་
ཡོན་ཏན་གྱི་སྒོ་ནས་བསྟོད་པ། ཆོས་སྐུའི་ཡོན་ཏན་གྱི་སྒོ་ནས་བསྟོད་པ། ཡེ་ཤེས་
ཀྱི་སྐུའི་ཡོན་ཏན་གྱི་སྒོ་ནས་བསྟོད་པའོ། །དང་པོ་ནི། རིག་པ་དང་ནི་རྐང་པར་
ལྡན། །བདེ་གཤེགས་འཇིག་རྟེན་རིག་པའི་མཆོག །བདག་གིར་མི་འཛིན་ངར་མི་
འཛིན། །བདེན་པ་གཉིས་ཀྱི་ཚུལ་ལ་གནས། །འཁོར་བའི་ ཕ་རོལ་མཐར་སོན་
པ། །བྱ་བ་བྱས་པ་སྐམ་སར་གནས། །ཞེས་གསུངས། དོན་ནི། འདིར་སྤྲུལ་སྐུའི་
ཡོན་ཏན་གྱི་སྒོ་ནས་བསྟོད་པ་འདི་ནི་མདོ་ལས། བཅོམ་ལྡན་འདས་དེ་བཞིན་
-324 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་
བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་
ལྡན་འདས་ཞེས་འབྱུང་བ་དེའི་དོན་བསྡུས་པ་སྟེ། དེ་ལ་བཅོམ་ལྡན་འདས་ནི་
བདུད་བཞི་བཅོམ་ཞིང་དབང་ཕྱུག་ལ་སོགས་པ་ལེགས་པ་དྲུག་དང་ལྡན་པའི། དེ་
བཞིན་གཤེགས་པ་ཞེས་པ་ནི་ཆོས་རྣམས་ཀྱི་གནས་ལུགས་ཇི་ལྟར་ཡིན་པ་དེ་ཁོ་
ན་བཞིན་དུ་ཐུགས་སུ་ཆུད་ནས་གདུལ་བྱ་རྣམས་ཡང་དེ་ཁོ་ན་བཞིན་དུ་ཕྱིན་ཅི་མ་
ལོག་པར་གསུང་བར་མཛད་པས་ན་དེ་བཞིན་གཤེགས་པ་ཞེས་བརྗོད་དོ། །དགྲ་
བཅོམ་པ་ཞེས་པ་ཉན་རང་རྣམས་ལའང་ཡོད་མོད་ཀྱང་འདིར་ནི་ཉོན་མོངས་བག་
ཆགས་དང་བཅས་པ་མ་ལུས་པར་སྤངས་པའོ། །ཡང་དག་པར་རྫོགས་པའི་སངས་
རྒྱས་ཞེས་བྱ་བ་ནི་ཆོས་རྣམས་ཀྱི་གནས་ལུགས་ཡང་དག་པར་ཕྱིན་ཅི་མ་ལོག་
པར་རྣམ་པ་ཀུན་ནས་མཁྱེན་པའི་ཡེ་ཤེས་ཐུགས་སུ་ཆུད་པའི་དོན་ཏོ། །རིག་པ་
དང་ཞབས་སུ་ལྡན་པ། ཞེས་གསུངས་པ་ནི། འཕགས་ལམ་ཡན་ལག་བརྒྱད་པའི་
སྒོ་ནས་གོ་འཕང་བླ་ན་མེད་པར་གཤེགས་པའི་དོན་ཏེ། གོང་གི་སྟོན་པ་ཕུན་སུམ་
ཚོགས་པ་དེ་ཉིད་ཐོབ་པའི་རྒྱུ་བསྟན་པ་ཡིན་ནོ། །དེ་ལ་རིག་པ་ནི་ཡང་དག་པའི་
ལྟ་བ་དང་། ཞབས་ནི་ཡན་ལག་ལྷག་མ་བདུན་ཏེ། ཡང་དག་པའི་རྟོག་པ་དང༌།
ཡང་དག་པའི་ངག་དང་། ཡང་དག་པའི་ལས་ཀྱི་མཐའ་དང་། ཡང་དག་པའི་འཚོ་
བ་དང་། ཡང་དག་པའི་རྩོལ་བ་དང་། ཡང་དག་པའི་དྲན་པ་དང་། ཡང་དག་པའི་
ཏིང་ངེ་འཛིན་རྣམས་སོ། །འཕགས་པའི་ལམ་ཡན་ལག་བརྒྱད་པོ་དེ་བསླབ་པ་
གསུམ་དུ་འདུ་བས་བསླབ་པ་གསུམ་ལ་སྦྱར་ན། རིག་པ་ནི་ལྷག་པའི་ཤེས་རབ་
- 325-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཀྱི་བསླབ་པ་དང་། ཞབས་ནི་ལྷག་ པའི་ ཚུལ་ ཁྲིམས་དང་ ལྷག་པའི་ སེམས་ ཀྱི་
བསླབ་པ་གཉིས་ལ་བཤད་དོ། །འདིར་རིག་པ་དང་རྐང་པ་ཞེས་པ་འགྱུར་གྱི་ཁྱད་
པར་རོ། །བདེ་བར་གཤེགས་པ་ཞེས་པ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་
བསླངས་ཏེ་བསླབ་པ་གསུམ་གྱི་ཉམས་ལེན་མཐར་ཕྱིན་པར་མཛད་པས་ན་སྐྱོན་
ཀུན་ཟད་ཡོན་ཏན་ཀུན་རྫོགས་པའི་གོ་འཕང་བླ་ན་མེད་པར་གཤེགས་པའི་དོན་
ཏོ། །འཇིག་རྟེན་རིག་པའམ་མཁྱེན་པ་ནི་མངོན་པ་རྫོགས་པར་སངས་རྒྱས་ནས་
སེམས་ཅན་གྱི་འཇིག་རྟེན་རྣམས་དང་སེམས་ཅན་རྣམས་གང་དུ་གནས་པའི་སྣོད་
ཀྱི་འཇིག་རྟེན་རྣམས་ཀྱི་གནས་ཚུལ་མངོན་སུམ་དུ་གཟིགས་ནས་སེམས་ཅན་སུ་
ཞིག་འཁོར་བའི་གནས་ནས་དྲངས་ཏེ་ཐར་པའི་ས་ལ་འགོད་པར་བྱ། སུ་ཞིག་ངན་
སོང་ནས་བཏོན་ཏེ་མངོན་མཐོ་ལ་འགོད་པར་བྱ། སུ་ཞིག་ཐེག་པ་ཆེན་པོའི་ལམ་
དུ་འཁྲིད་ནས་སངས་རྒྱས་ཀྱི་ས་ལ་བཞག་པར་བྱ་སྙམ་དུ་ཡེ་ཤེས་སྒྲིབ་པ་མེད་
པས་མཁའ་ཁྱབ་ཀྱི་སེམས་ཅན་རྣམས་ལ་གཟིགས་ནས་གང་ལ་གང་འདུལ་གྱི་
འགྲོ་བའི་དོན་མཛད་པའོ། །འགྲོ་བ་རྣམས་འཁོར་བ་ནས་ཇི་ལྟར་འདྲེན་པ་ནི་
འཁོར་བར་འཁོར་བའི་རྒྱུ་ནི་བདག་དང་བདག་གིར་འཛིན་པ་ཡིན་ལ། རྗེ་བཙུན་
འཇམ་དཔལ་དབྱངས་ཀྱིས་སྐལ་པ་དང་ལྡན་པ་རྣམས་ལ་བདག་མེད་པའི་གནས་
ལུགས་བསྟན་ནས་བདག་གིར་མི་འཛིན་པ་དང་ངར་མི་འཛིན་པ་སྟེ་བདག་དང་
བདག་གིར་འཛིན་པ་སྤངས་ནས་ཐར་པའི་བདེ་བ་ལ་འགོད་པར་མཛད་ཅིང་རྗེ་
བཙུན་ཉིད་ཀྱི་ཐུགས་ལའང་བདག་དང་བདག་གིར་འཛིན་པ་ནམ་ཡང་སྐྱེ་མི་སྲིད་
པའོ། །སངས་རྒྱས་ཀྱི་གོ་འཕང་ཐོབ་པ་ལ་གཞི་བདེན་པ་གཉིས་ཀྱི་གནས་ལུགས་
ཇི་བཞིན་རིག་ནས་ལམ་ཐབས་ཤེས་གཉིས་ཉམས་སུ་བླངས་པ་ལས་འབྲས་བུ་སྐུ་
- 326 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཉིས་སྒྲུབ་དགོས་པས་ན་རྗེ་བཙུན་འཇམ་དཔལ་དབྱངས་ཀྱིས་གདུལ་བྱ་རྣམས་
ལ་བདེན་པ་གཉིས་ཀྱི་གནས་ཚུལ་སྟོན་པར་མཛད་ཅིང་། རྗེ་བཙུན་རང་ཉིད་ཀྱང་
གཞི་ལམ་འབྲས་གསུམ་གྱི་བདེན་གཉིས་གཟིགས་པ་མཐར་ཕྱིན་ཏེ་དེའི་ཚུལ་ལ་
གནས་སོ། །བདེན་གཉིས་ལའང་ཐུན་མོང་བ་དང་ཐུན་མོང་མིན་པ་གཉིས་ལས།
ཐུན་མོང་མིན་པ་ནི་སྔགས་བླ་མེད་ཀྱི་ལས་མཐར་ཐུག་ཟུང་འཇུག་སྒྲུབ་ཚུལ་ལོ། །
འདིར་འཁོར་བའི་ཕ་རོལ་མཐར་སོན་པ། །བྱ་བ་བྱས་པ་སྐམ་སར་གནས། །ཞེས་
པ་ནི་དཀོན་མཆོག་རྗེས་དྲན་གྱི་མདོ་ལས། སངས་རྒྱས་ཀྱི་ཡོན་ཏན་བརྗོད་པའི་
ཚེ། སྲིད་ པ་ ལས་ གྲོལ་བ། ཆུ་བོ་ལས་བརྒལ་བ་ཞེས་ གསུངས་པ་དང་ གནད་
གཅིག་གོ །དེའང་ལས་དང་ཉོན་མོངས་པའི་འཆིང་བ་མཐའ་དག་ལས་གྲོལ་ནས་
འཁོར་བའི་ཕ་རོལ་ཐར་པ་བླ་ན་མེད་པའི་མཐར་སོན་པ། བྱ་བ་བྱས་པ། ཁུར་
བོར་བ། སྲིད་པའི་ཆུ་བོ་ལས་བརྒལ་ཏེ་ཐར་པ་བླ་ན་མེད་པའི་སྐམ་སར་གནས་
པའོ། །སྲིད་པའི་ཆུ་བོ་ལ་བཞི་བཤད་དེ། འདོད་པའི་ཆུ་བོ་དང༌། སྲིད་པའི་ཆུ་བོ་
དང་། མ་ རིག་ པའི་ ཆུ་བོ། ལྟ་བའི་ ཆུ་ བོ་བཞིའོ། །ཆུ་བོ་བཞི་ པོ་དེ་ དག་ ལས་
བརྒལ་ནས་ཉོན་མོངས་བག་ཆགས་དང་བཅས་པའི་བརླན་གཤེར་གང་ཡང་མེད་
པའི་ཐར་ པའི་སྐམ་སར་གནས་པའོ། །རྗེ་ བཙུན་འཇམ་ད པལ་དབྱངས་ ཀྱིས་
གདུལ་བྱ་རྣམས་ལ་ས་ལམ་འབྲས་བུ་དང་བཅས་པའི་གནད་དེ་དག་འདོམས་པར་
མཛད་ཅིང་། རྗེ་བཙུན་རང་ཉིད་ས་ལམ་མཐར་ཕྱིན་ནས་འབྲས་བུ་བླ་ན་མེད་པའི་
གོ་འཕང་ལ་གནས་པའོ། །དེའི་ཕྱིར་རྒྱུད་འདིར་རྗེ་བཙུན་འཇམ་དཔལ་དབྱངས་
ལ་རིག་པ་དང་ཞབས་སུ་ལྡན་པ་ཞེས་པ་དང་། བདེ་བར་གཤེགས་པ་ཞེས་དང༌།
འཇིག་རྟེན་མཁྱེན་པའི་མཆོག་ཅེས་དང་། བདག་དང་བདག་གིར་མི་འཛིན་པ་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཞེས་པ་དང་། བདེན་པ་གཉིས་ཀྱི་ཚུལ་ལ་གནས་པ་ཞེས་པ་དང་། འཁོར་བའི་ཕ་
རོལ་ཏུ་སོན་པ་ཞེས་དང༌། བྱ་བ་བྱས་པ་ཞེས་དང་། སྐམ་སར་གནས་པ་ཞེས་
བསྔགས་སོ། །
གཉིས་པ་ལོངས་སྐུའི་ཡོན་ཏན་གྱི་སྒོ་ནས་བསྟོད་པ་ནི། ཤེས་པ་འབའ་
ཞིག་ངེས་གསལ་བ། །ཤེས་རབ་མཚོན་ཆས་རྣམ་འཇོམས་པ། །དམ་ཆོས་ཆོས་
རྒྱལ་གསལ་བར་ལྡན། །འཇིག་རྟེན་སྣང་བར་བྱེད་པའི་མཆོག །ཆོས་ཀྱི་དབང་
ཕྱུག་ཆོས་ཀྱི་རྒྱལ། །ལེགས་པའི་ལམ་ནི་སྟོན་པ་པོ། །ཞེས་གསུངས། དོན་ནི། རྗེ་
བཙུན་འཇམ་དཔལ་དབྱངས་ཀྱིས་ཚོགས་གཉིས་མཐར་ཕྱིན་ཏེ་རྣམ་པ་ཐམས་
ཅད་མཁྱེན་པའི་ཡེ་ཤེས་བརྙེས་པ་ན་ལས་ཉོན་གྱིས་འདུ་བྱས་པའི་བེམ་ཆོས་
རགས་པ་རྣམས་དག་ནས་ཤེས་པ་འབའ་ཞིག་ངེས་པར་གསལ་བ་སྟེ་སྐུ་དང་
གཞལ་ཡས་ཁང་སོགས་ཡེ་ཤེས་ རང་ སྣང་ འབའ་ཞིག་ལས་གྲུབ་ཅིང་ གནས་
ལུགས་རྟོགས་པའི་ཤེས་རབ་ཀྱི་མཚོན་ཆས་བདུད་བཞི་རྣམ་པར་འཇོམས་པ་སྟེ་
སྒྲིབ་གཉིས་སྤངས་པ་མཐར་ཕྱིན་པ་ཆོས་ཀྱི་སྐུ་བརྙེས་ནས་དམ་ཆོས་ཆོས་རྒྱལ་
གསལ་བར་ལྡན་པ་སྟེ་ལྷ་དང་བཅས་པའི་འགྲོ་བ་ཐམས་ཅད་ལ་ཆོས་ཀྱི་སྣང་བ་
སྟེར་བའི་ལོངས་སྤྱོད་རྫོགས་པའི་སྐུར་བཞེངས་ཏེ་འཇིག་རྟེན་མ་ལུས་འོད་ཀྱིས་
སྣང་བར་བྱེད་པའི་མཆོག་ཆོས་ཀྱི་དབང་ཕྱུག་ཆོས་ཀྱི་རྒྱལ་པོ་གསུངས་དབྱངས་
འགག་པ་མེད་པས་གཏན་དུ་ལེགས་པ་ཐར་པ་དང་ཐམས་ཅད་མཁྱེན་པའི་ལམ་
སྟོན་པར་མཛད་པ་པོ་ཞེས་བསྔགས་སོ། །ཡོན་ཏན་འདི་དག་ལོངས་སྤྱོད་གཉིས་
ཀ་ལ་ཡོད་ཀྱང་རྣམ་པ་ཐམས་ཅད་མཁྱེན་པའི་ཡེ་ཤེས་ཐོག་མར་བརྙེས་མ་ཐག་སྐུ་
མཚན་དཔེས་བརྒྱན་པའི་སྐུ་དང་། གསུང་འགག་མེད་ཡན་ལག་དྲུག་ཅུའི་ཚངས་
GK7
- 328 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དབང་དང་། ཐུགས་ཤེས་བྱ་ཐམས་ཅད་གཟིགས་པ་གསུམ་ཡེ་ཤེས་རང་སྣང་གི་
ངོ་བོར་དུས་གཅིག་ཏུ་གནས་པ་ནི་ལོངས་སྐུ་ཡིན་པས་འདིར་ལོངས་སྐུའི་ཡོན་
ཏན་ལ་སྦྱར་རོ། ། །
གསུམ་པ་ཆོས་སྐུའི་ཡོན་ཏན་གྱི་སྒོ་ནས་བསྟོད་པ་ནི། དོན་གྲུབ་བསམ་པ་
གྲུབ་པ་སྟེ། །ཀུན་ཏུ་རྟོག་པ་ཐམས་ཅད་སྤངས། །རྣམ་པར་མི་རྟོག་དབྱིངས་མི་
ཟད། །ཆོས་དབྱིངས་ དམ་ པ་ ཟད་མི་ཤེས། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་དག་པ་གཉིས་ལྡན་གྱི་ཆོས་སྐུ་བརྙེས་པ་ན་སྔོན་ཡུན་
རིང་པོ་ནས་སྨོན་པའི་དོན་གྲུབ་ཅིང་བསམ་པ་གྲུབ་པ་སྟེ་འཁོར་བར་འཆིང་བྱེད་
ཀུན་ཏུ་རྟོག་པ་ཐམས་ཅད་སྤངས་ཤིང་དེ་བཞིན་ཉིད་ཀྱི་ངང་དུ་རྣམ་པར་མི་རྟོག་
པར་བཞུགས་པས་ན་དབྱིངས་མི་ཟད་པ་དང་། ཆོས་དབྱིངས་དམ་པ་ཟད་མི་ཤེས་
པ་ཞེས་བྱ་སྟེ་འགྲོ་བའི་དོན་བྱེད་པ་དང་། ཤེས་བྱ་ཐམས་ཅད་ལྟ་བ་ལ་གེགས་
བྱེད་གཉིས་སྣང་འཁྲུལ་པ་ཟད་ནས་དག་པ་གཉིས་ལྡན་གྱི་ཆོས་སྐུ་བརྙེས་ཤིང་
དབྱིངས་མཐར་ཐུག་ལ་སླར་ལྡང་བ་མེད་པར་མཉམ་པར་བཞག་བཞིན་དུ་ཤེས་བྱ་
ཐམས་ཅད་གཟིགས་པའི་ཡེ་ཤེས་བརྙེས་སོ། །དེའི་ཕྱིར་འདིར་དོན་འདི་དག་གི་
སྒོ་ནས་བསྟོད་དོ། ། །
བཞི་ པ་ ཡེ་ཤེས་ ཀྱི་སྐུའི་སྒོ་ནས་བསྟོད་ པ་ནི། བསོད་ནམས་ ལྡན་ པ་
བསོད་ནམས་ཚོགས། །ཡེ་ཤེས་ཡེ་ཤེས་འབྱུང་གནས་ཆེ། །ཡེ་ཤེས་ལྡན་པ་ཡོད་
མེད་ཤེས། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་རྒྱལ་
སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་བསླབ་པ་མཐར་ཕྱིན་ཏེ་བསོད་ནམས་ཀྱི་ཚོགས་
བསགས་ཤིང་། ལྷག་པར་རྫོགས་བྱང་མྱུར་དུ་སྒྲུབ་པའི་ཐབས་མཁས་བླ་མེད་ཀྱི་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཐེག་པའི་སྒོ་ནས་སྐད་ཅིག་རེ་རེ་ལའང་བསོད་ནམས་རླབས་ཆེན་རྫོགས་པར་
མཛད་པས་ན་བསོད་ནམས་དང་ལྡན་པ་ཞེས་དང་བསོད་ནམས་ཀྱི་ཚོགས་རྫོགས་
པ་ཞེས་བསྔགས་ཤིང་། བསོད་ནམས་ཀྱི་མཐུ་ལས་གྲུབ་པའི་ཡེ་ཤེས་ཐམས་ཅད་
ཀྱི་འབྱུང་གནས་ལྷན་ཅིག་སྐྱེས་པའི་ཡེ་ཤེས་བརྙེས་སོ། །ལྷན་ཅིག་སྐྱེས་བའི་ཡེ་
ཤེས་དང་ལྡན་པ་ཆོས་ཐམས་ཅད་མཁྱེན་པ་སྟེ། ཐ་སྙད་དུ་ཡོད་པ་དང་རང་བཞིན་
གྱིས་མེད་པ་གཉིས་རེས་འཇོག་མེད་པར་དུས་གཅིག་ཏུ་ཤེས་པ་སྟེ་མངོན་སུམ་དུ་
མཁྱེན་པས་ན་རྣམ་པ་ཐམས་ཅད་མཁྱེན་པ་ཞེས་བསྔགས་སོ། །
གཉིས་པ་སྐུ་བཞི་མྱུར་དུ་སྒྲུབ་བྱེད་སྔགས་ལམ་གྱི་སྒོ་ནས་བསྟོད་པ་ལ་
གསུམ། སྔགས་ཀྱི་ཐབས་མཁས་ཁྱད་པར་ཅན་གྱི་སྒོ་ནས་བསྟོད་པ། སྐུ་དང་ཡེ་
ཤེས་ཀྱི་རྣམ་གྲངས་ཀྱི་སྒོ་ནས་བསྟོད་པ། སྔགས་ལམ་ཐུན་མོང་མིན་པའི་སྒོ་ནས་
བསྟོད་པའོ། །དང་པོ་ནི། ཚོགས་གཉིས་ཚོགས་ནི་བསགས་ པ་པོ། རྟག་པ་ཀུན་
རྒྱལ་རྣལ་འབྱོར་ཅན། བསམ་གཏན་བསམ་བྱ་བློ་ལྡན་མཆོག །སོ་སོར་རང་རིག་
མི་ གཡོ་བ། །ཞེས་ གསུངས། དོན་ནི། རྗེ་ བཙུན་ འཇམ་ ད པལ་ དབྱངས་ ཀྱིས་
སྔགས་ལམ་གྱི་བྱང་ཆུབ་བརྙེས་ནས་གདུལ་བྱ་རྣམས་ལ་རྡོ་རྗེ་ཐེག་པའི་མྱུར་ལམ་
གྱིས་བགྲོད་པ་ལ་ལམ་གྱི་གནད་འདི་ལྟར་ཡོད་དོ་ཞེས་འདོམས་པར་མཛད་དེ། །
དེའང་བསྐལ་ཆེན་གྲངས་མེད་མང་པོར་ཚོགས་གསོག་པའི་དོད་ཐུབ་པའི་ཚོགས་
གཉིས་གསོག་ཚུལ་ཁྱད་པར་ཅན་ཞིག་དགོས་ཏེ་བླ་མ་ལ་བརྟེན་ནས་ཚོགས་
གཉིས་མྱུར་དུ་རྫོགས་པར་བྱ་བ་དང༌། བྱང་ཆུབ་ཀྱི་སེམས་ཆེས་ཤུགས་དྲག་པས་
ཚོགས་གཉིས་མྱུར་དུ་རྫོགས་པར་བྱ་བ་དང་། གང་སྣང་ལྷར་འཆར་བའི་རྣལ་
འབྱོར་གྱིས་ཚོགས་གཉིས་མྱུར་དུ་རྫོགས་པ་སོགས་ཚོགས་གཉིས་མྱུར་དུ་རྫོགས་
- 330 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པའི་ཐབས་མཁས་རིམ་པ་གཉིས་ཀ་ལ་ཡོད་ཅིང་། ལྷག་པར་རྟག་པ་ཀུན་རྒྱལ་
རྣལ་འབྱོར་ཞེས་པ་ནི་རྒྱུད་སྡེ་མང་པོར་རྒྱལ་བ་རྣམ་སྣང་ལ་རྟག་པའི་རྡོ་རྗེ་ཞེས་
བཤད་ཅིང་། སངས་རྒྱས་ཕུང་པོ་ལྔ་རྣམ་པར་དག་པའི་རིགས་ལྔར་བསྡུ་བའི་ཚེ་
རྒྱལ་བ་རྣམ་སྣང་ནི་གཟུགས་ཕུང་རྣམ་པར་དག་པའི་ཆ་ཡིན་པས། རྒྱལ་བ་ཀུན་
མཚན་དཔེའི་གཟུགས་གཅིག་ཏུ་བསྡུས་པ་ནི་རྣམ་སྣང་སྟེ་ལྷའི་རྣལ་འབྱོར་སྒོམ་
པའི་ཚེ་སངས་རྒྱས་ཐམས་ཅད་ཀྱི་ཡེ་ཤེས་མཚན་དཔེའི་གཟུགས་གཅིག་ཏུ་ཤར་
བར་སྒོམ་པ་ཡིན་པས་ན་རྒྱུད་ཚིག་འདིར་ལྷའི་རྣལ་འབྱོར་ཁྱད་པར་ཅན་དང་།
ལྷན་ཅིག་སྐྱེས་པའི་ཡེ་ཤེས་ཀྱི་རྣལ་འབྱོར་ཁྱད་པར་ཅན་གྱི་སྒོ་ནས་ལམ་མྱུར་དུ་
བགྲོད་ པར་ བྱེད་ ཚུལ་ སྟོན་ པ་ ཡིན་ པས་ ན་ འདིར་ རྗེ་ བཙུན་ འཇམ་ ད པལ་
དབྱངས་ལ་ཚུལ་དེའི་སྒོ་ནས་བསྔགས་སོ། །ཐབས་མཁས་ཀྱི་མྱུར་དུ་བགྲོད་པར་
བྱ་བའི་སྔགས་ལམ་དེ་ལ་རིམ་པ་གཉིས་ཡོད་ཅིང་། རིམ་པ་དང་པོ་ནི་ རིམ་པ་
གཉིས་པའི་དགེ་རྩ་སྨིན་བྱེད་ཡིན་ལ། རིམ་པ་གཉིས་པ་ལ་ཡན་ལག་དྲུག་ཡོད་པ་
ལས་ སོར་ སྡད་དང་ བསམ་ གཏན་ སོགས་ བསམ་ པར་ བྱ་ བའི་ གནས་ བློ་ལྡན་
རྣམས་ཀྱི་ཉམས་ལེན་གྱི་སྙིང་པོ་མཆོག་རྣལ་འབྱོར་པ་སོ་སོ་རང་གིས་རང་རིག་པ་
གཞན་གྱིས་གཡོ་བར་མི་ནུས་པ་ལྷན་ཅིག་སྐྱེས་པའི་ཡེ་ཤེས་བསྒྲུབ་སྟེ་མྱུར་དུ་
འཚང་རྒྱ་བར་བྱེད་པ་ཡིན་པས་ན་འདིར་རྗེ་བཙུན་འཇམ་དཔལ་དབྱངས་ལ་ཚུལ་
དེ་དག་གི་སྒོ་ནས་བསྔགས་སོ། །
གཉིས་པ་སྐུ་དང་ཡེ་ཤེས་ཀྱི་རྣམས་གྲངས་ཀྱི་སྒོ་ནས་བསྟོད་པ་ལ་ལྔ། སྐུ་
གསུམ་གྱི་སྒོ་ནས་བསྟོད་པ། སྐུ་ལྔའི་སྒོ་ནས་བསྟོད་པ། ཡེ་ཤེས་ལྔའི་སྒོ་ནས་
བསྟོད་ པ། རྒྱལ་ བ་ རིགས་ ལྔའི་ སྒོ་ནས་ བསྟོད་ པ། སྤྱན་ ལྔའི་ སྒོ་ནས་ བསྟོད་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པའོ། །དང་པོ་ནི། མཆོག་གི་དང་པོ་སྐུ་གསུམ་འཆང་། །ཞེས་གསུངས། དོན་ནི།
རྗེ་བཙུན་འཇམ་དཔལ་དབྱངས་ཀྱིས་སྐུ་བརྙེས་ཚུལ་ལ་སྐུ་གཅིག་ཏུ་བྱས་པ་དང༌།
སྐུ་གཉིས་སུ་བྱས་པ་དང༌། སྐུ་གསུམ་དུ་བྱས་པ་དང༌། སྐུ་བཞིར་བྱས་པ་དང་། སྐུ་
ལྔར་བྱས་པ་ཡོད་དེ། དེ་ལ་སྐུ་གཅིག་ཏུ་བྱས་པ་ནི། སངས་རྒྱས་ཐམས་ཅད་ཆོས་
ཀྱི་སྐུར་བཤད་པ་ལྟ་བུ་སྟེ་སྐུ་ལ་རྣམ་གྲངས་མང་ཡང་ཐམས་ཅད་ཆོས་ཀྱི་སྐུར་
འདུའོ། །སྐུ་ལ་གཉིས་སུ་བྱས་པ་ནི་ཆོས་སྐུ་དང་གཟུགས་སྐུ་གཉིས་སུ་བྱེད་པ་སྟེ།
ངོ་བོ་ཉིད་སྐུ་དང་ཡེ་ཤེས་སྐུ་གཉིས་ཆོས་སྐུ་དང་། ལོངས་སྤྲུལ་གཉིས་གཟུགས་
སྐུར་བྱེད་པའོ། །སྐུ་ལ་གསུམ་དུ་བྱེད་པ་ནི་གཞུང་འདིའི་དངོས་བསྟན་ཏེ་མཆོག་
གི་དངོས་གྲུབ་བརྙེས་ནས་དང་པོའི་མགོན་པོ་ལོངས་སྐུ་ཐོབ་པ་ན་སྔར་བཤད་པ་
ལྟར་གྱི་ཆོས་སྐུ་དང་། ལོངས་སྤྱོད་རྫོགས་སྐུ་དང་། སྤྲུལ་སྐུ་གསུམ་དུས་གཅིག་ཏུ་
འཆང་བ་སྟེ་བརྙེས་སོ། །སྐུ་བཞིར་བྱས་པ་ནི་བཤད་ཟིན་ཏོ། །
གཉིས་པ་སྐུ་ལྔའི་སྒོ་ནས་བསྟོད་པ་ནི། སངས་རྒྱས་སྐུ་ལྔའི་བདག་ཉིད་
ཅན། །ཞེས་ གསུངས། དོན་ནི། རྗེ་ བཙུན་ འཇམ་ ད པལ་དབྱངས་ མངོན་ པར་
རྫོགས་པར་སངས་རྒྱས་ནས་སྐུ་ལྔའི་བདག་ཉིད་ཅན་དུ་བཞུགས་སོ། །སྐུ་ལྔ་ནི་ངོ་
བོ་ཉིད་སྐུ་དང་། ཡེ་ཤེས་ཆོས་སྐུ། ལོངས་ སྤྱོད་ རྫོགས་སྐུ། སྤྲུལ་པའི་སྐུ། ལྷན་
ཅིག་སྐྱེས་པའི་ཡེ་ཤེས་ཀྱི་སྐུ་སྟེ་ལྔའོ། །རྒྱུད་འགྲེལ་འགའ་ཞིག་ཏུ་ཆོས་སྐུ་དང་།
ལོངས་ སྤྱོད་ རྫོགས་ པའི་ སྐུ་ དང༌། སྤྲུལ་ པའི་ སྐུ་ དང༌། རྡོ་ རྗེ་ ལྟ་ བུའི་ སྐུ་ དང་།
མངོན་པར་བྱང་ཆུབ་པའི་སྐུ་སྟེ་ ལྔའོ་ཞེས་བཤད། གཞན་ཡང་སྐུ་ལྔ་ལ་བཤད་
ཚུལ་མང་དུ་སྣང་སྟེ་ཞིབ་ཏུ་ཤེས་པར་འདོད་ན་ལེགས་བཤད་གསེར་ཕྲེང་ལས་
ཤེས་པར་བྱའོ། །གསུམ་པ་ཡེ་ཤེས་ལྔའི་སྒོ་ནས་བསྟོད་པ་ནི། ཁྱབ་བདག་ཡེ་
- 332 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
ཤེས་ལྔ་ཡི་བདག །ཅེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱི་
ཁྱབ་བདག་རྡོ་ རྗེ་ འཆང་ གི་ སྐུ་ བརྙེས་ནས་ ཡེ་ཤེས་ལྔའི་བདག་ ཉིད་ཅན་དུ་
བཞུགས་སོ། །ཡེ་ཤེས་ལྔ་ནི། ཆོས་དབྱིངས་ཡེ་ཤེས། མེ་ལོང་ཡེ་ཤེས། སོར་རྟོག་
ཡེ་ཤེས། མཉམ་ཉིད་ཡེ་ཤེས། བྱ་གྲུབ་ཡེ་ཤེས་ཏེ་ལྔའོ། །
བཞི་པ་རྒྱལ་བ་རིགས་ལྔའི་སྒོ་ནས་བསྟོད་པ་ནི། སངས་རྒྱས་ལྔ་བདག་
ཅོད་པན་ཅན། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་མངོན་
པར་རྫོགས་པར་སངས་རྒྱས་ནས་དཀྱིལ་འཁོར་གྱི་འཁོར་ལོར་བཞེངས་ཏེ་སངས་
རྒྱས་རིགས་ལྔའི་བདག་ཉིད་ཅན་ཅོད་པན་དུ་བཞུགས་སོ། །སངས་རྒྱས་རིགས་
ལྔ་ནི། རྣམ་པར་སྣང་མཛད། རིན་ཆེན་འབྱུང་ལྡན། འོད་དཔག་མེད། དོན་ཡོད་
གྲུབ་པ། མི་བསྐྱོད་པ་སྟེ་ལྔའོ། །རྗེ་བཙུན་འཇམ་དཔལ་དབྱངས་ཀྱི་དཀྱིལ་འཁོར་
གྱི་འཁོར་ལོ་ལ་སངས་རྒྱས་རིགས་ལྔའི་ཅོད་པན་ཡོད་ཚུལ་ནི། རྗེ་བཙུན་འཇམ་
དཔལ་དབྱངས་དཀྱིལ་འཁོར་གྱི་འཁོར་ལོར་བཞེངས་པ་དེ་ལ་དཀྱིལ་འཁོར་བྱེ་
བ་བགྲང་བ་ལས་འདས་པ་ཡོད་ཅིང་། དཀྱིལ་འཁོར་གཅིག་ལ་དཔེར་མཚོན་ན་
རྗེ་བཙུན་འཇམ་དཔལ་དབྱངས་རྡོ་རྗེ་འཇིགས་བྱེད་ཀྱི་དཀྱིལ་འཁོར་དུ་བཞེངས་
པ་དེ་ལ་ལྷ་བཅུ་གསུམ་ཡོད་པ་ལས་ཤར་དང་ཤར་ལྷོ་པ་རྣམས་ལ་རྣམ་སྣང་གི་
ཅོད་པན། ལྷོ་དང་ལྷོ་ནུབ་པ་རྣམས་ལ་རིན་འབྱུང་གི་ཅོད་པན། ནུབ་དང་ནུབ་
བྱང་པ་རྣམས་ལ་འོད་དཔག་མེད་ཀྱི་ཅོད་པན། བྱང་དང་བྱང་ཤར་པ་རྣམས་ལ་
དོན་གྲུབ་ཀྱི་ཅོད་པན། དབུས་ཀྱི་རྡོ་རྗེ་འཇིགས་བྱེད་ལ་མི་བསྐྱོད་པའི་ཅོད་པན་
ཡོད་པ་ལྟ་བུའོ། །ལྔ་པ་སྤྱན་ལྔའི་སྒོ་ནས་བསྟོད་པ་ནི། སྤྱན་ལྔ་ཆགས་པ་མེད་པ་
འཆང་། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་སྤྱན་ལྔ་དང་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལྡན་ཞིང་གང་ལའང་ཆགས་པ་མེད་པ་དང་འཆང་བ་སྟེ་ལྡན་པའོ། །སྤྱན་ལྔ་ནི།
ཤའི་ སྤྱན་ དང་། ལྷའི་ སྤྱན་ དང༌། ཡེ་ ཤེས་ ཀྱི་ སྤྱན་ དང༌། ཆོས་ ཀྱི་ སྤྱན་ དང་།
སངས་རྒྱས་ཀྱི་སྤྱན་ཏེ་ལྔའོ། །
གསུམ་པ་སྔགས་ལམ་ཐུན་མོང་མིན་པའི་སྒོ་ནས་བསྟོད་པ་ལ་བརྒྱད། རྗེ་
བཙུན་འཇམ་དཔལ་དབྱངས་ཀྱི་ཡོན་ཏན་ཐུན་མོང་མིན་པ་དང་སྔགས་ཀྱི་ལམ་
སྒྲུབ་པའི་རྟེན་གྱི་སྒོ་ནས་བསྟོད་པ། སྔགས་ལམ་གྱི་འབྲས་བུ་མཐར་ཐུག་གི་སྒོ་
ནས་བསྟོད་པ། སྔགས་ལམ་སྒོམ་པའི་ལམ་རྟགས་ཀྱི་སྒོ་ནས་བསྟོད་པ། སྦྱོར་བ་
ཡན་ལག་དག་གི་སོར་སྡུད་སྒོམ་པའི་ཚེ་ལུས་གནད་དང་ལྟ་སྟངས་ཇི་ལྟར་བྱ་བ་
སོགས་ཀྱི་སྒོ་ནས་བསྟོད་པ། སྦྱོར་བ་ཡན་ལག་དྲུག་གི་ལམ་མཐར་ཐུག་པའི་སྒོ་
ནས་བསྟོད་པ། སྔགས་ཀྱི་ལམ་ཐུན་མོང་མིན་པ་རླུང་སྔགས་དབྱེར་མི་ཕྱེད་པའི་
རྣལ་འབྱོར་གྱི་སྒོ་ནས་བསྟོད་པ། སྦྱོར་བ་ཡན་ལག་དྲུག་གི་རྗེས་དྲན་གྱི་སྒོ་ནས་
བསྟོད་པ། སྦྱོར་བ་ཡན་ལག་དྲུག་གི་འཛིན་པའི་སྒོ་ནས་བསྟོད་པའོ། །དང་པོ་ནི།
སངས་རྒྱས་ཐམས་ཅད་སྐྱེད་པ་པོ། །སངས་རྒྱས་སྲས་པོ་དམ་པའི་མཆོག །ཅེས་
གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་སྔོན་ཐུགས་བསྐྱེད་པའི་
ཚེ་ཕྱོགས་བཅུའི་ཞིང་རབ་འབྱམས་ཐམས་ཅད་རྗེ་བཙུན་ཉིད་ཀྱིས་སངས་རྒྱས་ཀྱི་
ས་ལ་བཞག་པའི་སངས་རྒྱས་ཤ་སྟག་གིས་གང་བ་ཞིག་བསྒྲུབ་པར་ཐུགས་བསྐྱེད་
པ་དང་། བསྐལ་བཟང་གི་སངས་རྒྱས་སྟོང་སོགས་དུས་གསུམ་གྱི་སངས་རྒྱལ་
ཕལ་ཆེར་རྗེ་བཙུན་འཇམ་དཔལ་དབྱངས་ཀྱིས་བཤེས་གཉེན་མཛད་ནས་ཐུགས་
བསྐྱེད་པ་དང༌། ལམ་ལ་སློབ་པའི་ཚེ་ནའང་ རྗེ་བཙུན་ཉིད་ཀྱིས་བཤེས་གཉེན་
མཛད་པས་ན་རྗེ་བཙུན་འཇམ་དཔལ་དབྱངས་ལ་རྒྱལ་ཀུན་གྱི་ཡབ་གཅིག་ཅེས་
334 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྔགས་ཤིང་། རྒྱལ་བ་ཐམས་ཅད་ཀྱི་བཤེས་གཉེན་དུ་གྱུར་ཀྱང་རྒྱལ་བ་ཐམས་
ཅད་ཀྱི་དྲུང་ན་རྒྱལ་སྲས་དམ་པའི་ཚུལ་བཟུང་སྟེ་འགྲོ་བའི་དོན་མཛད་པས་ན་རྗེ་
བཙུན་འཇམ་དཔལ་དབྱངས་ལ་རྒྱས་སྲས་ཐུ་བོ་གཞོན་ནུར་གྱུར་པ་ཞེས་ཞིང་ཀུན་
ཏུ་གྲགས་སོ། །ཚིག་རྐང་འདི་གཉིས་ཀྱིས་སྔགས་ཀྱི་ལམ་ཐུན་མོང་མིན་པ་སྦྱོར་
བ་ཡན་ལག་དྲུག་སྒོམ་པའི་རྟེན་ཡང་བཤད་པར་གསུངས་ཏེ། སྦྱོར་བ་ཡན་ལག་
དྲུག་སྒོམ་པའི་རྟེན་ལ་བྱང་ཆུབ་མཆོག་ཏུ་སེམས་བསྐྱེད་ནས་རྒྱལ་བའི་སྲས་པོར་
གྱུར་བ་ཞིག་དང་། དབང་རྣམ་པར་དག་པ་ཐོབ་ནས་དམ་ཚིག་དང་སྡོམ་པ་ཚུལ་
བཞིན་དུ་ བསྲུང་ ཞིང་ ལྷའི་རྣལ་ འབྱོར་ སྒོམ་ པ་ ཞིག་ དགོས་ པར་ ཡང་ བསྟན་
གསུངས་སོ། །གཉིས་པ་སྔགས་ལམ་གྱི་འབྲས་བུ་མཐར་ཐུག་གི་སྒོ་ནས་བསྟོད་
པ་ནི། ཤེས་པས་སྲིད་འབྱུང་སྐྱེ་གནས་མེད། །ཆོས་ལ་འབྱུང་བ་སྲིད་པ་སེལ། །
གཅིག་པུ་སྲ་མཁྲེགས་རྡོ་ རྗེའི་བདག །སྐྱེས་མ་ཐག་ཏུ་འགྲོ་བའི་བདག །ཅེས་
གསུངས། དོན་ནི། བྱང་ཆུབ་མཆོག་ཏུ་སེམས་བསྐྱེད་ནས་དབང་རྣམ་པར་དག་པ་
ཐོབ་སྟེ། དམ་ཚིག་དང་སྡོམ་པ་ཚུལ་བཞིན་དུ་སྲུང་བ་གཞིར་བཞག་ནས་རིམ་པ་
དང་པོའི་རྣལ་འབྱོར་ལ་བསླབས། དེ་ནས་རིམ་པ་གཉིས་པ་སྦྱོར་བ་ཡན་ལག་
དྲུག་བསྒོམས་པས་ལམ་རིམ་གྱིས་རྒྱུད་ལ་སྐྱེས་ནས་བདེ་ཆེན་ལྷན་ཅིག་སྐྱེས་ཀྱི་
ཡེ་ཤེས་ཐོབ་པ་ན་ཤེས་པ་དེས་སྲིད་པ་ལས་ངེས་པར་འབྱུང་བ་ཐར་པའི་གོ་འཕང་
ཐོབ་སྟེ་སླར་འཁོར་བར་སྐྱེ་བའི་གནས་མེད་པར་འགྱུར་ཏེ། ཆོས་ཐམས་ཅད་ཀྱི་
སྙིང་པོ་སྔགས་ལམ་མཐར་ཐུག་ལས་འབྱུང་བ་ལྷན་སྐྱེས་ཀྱི་ཡེ་ཤེས་ཆེན་པོ་དེས་
སྲིད་པའི་འཆིང་བ་ཐམས་ཅད་སེལ་བར་བྱེད་དོ། །ལྷན་སྐྱེས་ཀྱི་ཡེ་ཤེས་ཀྱིས་སྲིད་
པ་བསལ་བ་སྟེ་སྤངས་པ་དང་དུས་མཉམ་པར་གཅིག་ཏུ་སྲ་ཞིང་མཁྲེགས་པ་གང་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གིས་ཀྱང་གཞོམ་པར་མི་ནུས་པ་རྡོ་རྗེའི་སྐུའི་བདག་ཉིད་འཐོབ་པར་འགྱུར་རོ། །
དེ་འདྲ་བའི་རྡོ་རྗེའི་སྐུར་སྐྱེས་པ་སྟེ་ཟུང་འཇུག་གི་སྐུ་དེ་ཐོབ་མ་ཐག་ཏུ་འགྲོ་བ་ལྷ་
དང་བཅས་པ་ཐམས་ཅད་ཀྱི་མགོན་སྐྱབས་དང་དཔུང་གཉེན་གྱི་བདག་ཉིད་ཅན་
དུ་འགྱུར་རོ། །རྒྱུད་ཚིག་འདི་དག་གིས་ཆོས་རྣམས་ཀྱི་གནས་ལུགས་ཤེས་པས་
སྲིད་མཐའ་སྤོང་བ་དང་། ངེས་དོན་གྱི་སྙིང་རྗེ་ཆེན་པོ་ལྷན་སྐྱེས་ཀྱི་ཡེ་ཤེས་ཀྱི་
གཟུང་རྣམ་ལྷར་ཤར་བས་ཞི་མཐའ་སྤངས་ཏེ་སྲིད་ཞི་གཉིས་ཀའི་མཐའ་ལས་
འདས་པའི་ཁྱབ་བདག་རྡོ་རྗེ་འཆང་གི་གོ་འཕང་ཐོབ་ཚུལ་བསྟན་པར་གསུངས།
འདི་ལ་ཐུན་མོང་བའི་ལམ་ལ་སྦྱར་བའི་བཤད་པ་དང་ཐུན་མོང་མིན་པ་སྔགས་
ལམ་ལ་སྦྱར་ཏེ་སྦྱོར་བ་ཡན་ལག་དྲུག་ལ་སྦྱར་བ་དང་རིམ་གཉིས་སྤྱི་ལ་སྦྱར་བ་
སོགས་བཤད་པ་མང་དུ་སྣང་སྟེ་རྒྱུད་ཚིག་རེ་རེ་ལའང་དྲང་དོན་དང་ངེས་དོན་མང་
དུ་འབྱུང་བར་རྒྱན་བདུན་འགྲོ་བ་ལས་གསུངས་པ་ལྟར་རོ། །དངོས་ཟིན་ནི་རྗེ་
བཙུན་ འཇམ་ ད པལ་ དབྱངས་ ལ་ མཆོག་ གི་ གོ་ འཕང་ བརྙེས་ པའི་ ཚུལ་ ལས་
བརྩམས་ཏེ་བསྟོད་པའོ། ། །
གསུམ་པ་སྔགས་ལམ་སྒོམ་པའི་ ལམ་རྟགས་ཀྱི་སྒོ་ནས་བསྟོད་པ་ནི།
ནམ་མཁའ་ལས་བྱུང་རང་བྱུང་བ། །ཤེས་རབ་ཡེ་ཤེས་མེ་བོ་ཆེ། །འོད་ཆེན་རྣམ་
པར་ སྣང་བར་བྱེད། །ཡེ་ཤེས་སྣང་བ་ལམ་མེ་བ། །འགྲོ་བའི་མར་མེ་ཡེ་ཤེས་
སྒྲོན། །གཟི་བརྗིད་ཆེན་པོ་འོད་གསལ་བ། །སྔགས་མཆོག་མངའ་བདག་ རིག་
སྔགས་ རྒྱལ། །གསང་ སྔགས་ རྒྱལ་ པོ་ དོན་ཆེན་ བྱེད། །ཅེས་ གསུངས། དོན་ནི།
སྦྱོར་བ་ཡན་ལག་དྲུག་སྒོམ་པའི་ཚེ་ལུས་གནད་དང་ལྟ་སྟངས་སོགས་མ་འཕྱུགས་
པར་བྱས་ཏེ་བསྒོམས་པ་ལས་དྲོད་རྟགས་རྣམས་འབྱུང་སྟེ། ཐོག་མར་སོར་སྡུད་
- 336 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
སྒོམ་པའི་ཚེ་ཉིན་མཚན་གྱི་རྣལ་འབྱོར་རྣམས་རྒྱུད་ནས་བཤད་པ་ལྟར་ཚུལ་བཞིན་
དུ་བསྒོམས་པ་ལས་ཉིན་རྟགས་དང་མཚན་རྟགས་རྣམས་རིམ་གྱིས་འབྱུང་སྟེ་ནམ་
མཁའ་ལ་མཐོང་སྣང་སྣ་ཚོགས་པ་རང་གི་ངང་གིས་འབྱུང་བ་ནི། ཤེས་རབ་ཡེ་
ཤེས་མེ་བོ་ཆེ། །ཞེས་པ་མེ་འབར་བ་ལྟ་བུའི་སྣང་བ་དང༌། འོད་ཆེན་རྣམ་པར་སྣང་
བར་བྱེད་པ་སྟེ་ཡེ་ཤེས་ཀྱི་སྣང་བ་དཀར་ལམ་མེ་བ་ཟླ་བ་ལྟར་སྣང་བ་དང་། འགྲོ་
བའི་མར་མེ་སྟེ་ཉི་མ་ལྟར་སྣང་བ་དང་། ཡེ་ཤེས་སྒྲོན་མ་སྟེ་སྒྲ་གཅན་ལྟར་སྣང་བ་
དང༌། གཟི་བརྗིད་ཆེན་པོ་འོད་གསལ་བ་སྟེ་གློག་གི་རྣམ་པ་ལྟ་བུར་སྣང་བ་དང་།
རྟགས་དེ་རྣམས་ལས་མཆོག་ཏུ་གྱུར་པ་སྔགས་ཀྱི་མཆོག་སྔགས་ཀྱི་བདག་པོ་རིག་
སྔགས་ཀྱི་རྒྱལ་པོ་ཐིག་ལེ་སྔོན་པོའི་དབུས་སུ་གསང་སྔགས་རྒྱལ་པོ་དོན་ཆེན་བྱེད་
པ་སྟེ་འོད་ཟེར་སྣ་ལྔ་པའི་དབུས་སུ་ཡི་དམ་གྱི་སྐུ་གསལ་བར་སྣང་བ་འཐོབ་པར་
འགྱུར་རོ། །རྒྱུད་ཚིག་འདི་དག་ལས་ཐུན་མོང་བ་ལ་སྦྱར་བ་དང༌། ཐུན་མོང་མིན་
པ་ལ་ཡང་དྲང་དོན་རིམ་པ་དང་པོ་དང་ངེས་དོན་རིམ་པ་གཉིས་པ་ལ་སྦྱར་བ་དང་།
དེ་ལ་ཡང་ཡན་ལག་དྲུག་གི་དང་པོ་སོར་སྡུད་ལ་སྦྱར་བ་ནས་དྲུག་པ་ཏིང་ངེ་འཛིན་
ལ་སྦྱར་བའི་བར་ངེས་དོན་གྱི་བཤད་པ་མཐའ་ཡས་པ་ཞིག་སྣང་སྟེ་བློ་གྲོས་ཅན་
རྣམས་ཀྱིས་ས་གསུམ་གྱི་སྒྲོན་མེ་གཅིག་པུ་རིམ་ལྔ་གསལ་བའི་སྒྲོན་མེ་དང་དུས་
འཁོར་རྒྱུད་འགྲེལ་རྣམས་ལས་ཤེས་པར་བྱའོ། ། །
བཞི་པ་སྦྱོར་བ་ཡན་ལག་དྲུག་གི་སོར་སྡུད་སྒོམ་པའི་ཚེ་ལུས་གནད་ལྟ་
སྟངས་ཇི་ལྟར་བྱ་བ་སོགས་ཀྱི་སྒོ་ནས་བསྟོད་པ་ནི། གཙུག་ཏོར་ཆེན་པོ་རྨད་བྱུང་
གཙུག །ནམ་མཁའི་བདག་པོ་སྣ་ཚོགས་སྟོན། །ཞེས་གསུངས། དོན་ནི། སྦྱོར་བ་
ཡན་ལག་དྲུག་གི་སོར་སྡུད་སྒོམ་པའི་ཚེ་གནས་དང་དུས་དང་ལུས་གནད་དང་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སེམས་གནད་རྣམས་རྒྱུད་ནས་བཤད་པ་ལྟར་མ་འཕྱུགས་པར་བྱས་ལ་ཉིན་མཚན་
གྱི་རྣལ་འབྱོར་སྒོམ་པའི་ཚེ་གཙུག་ཏོར་ཆེན་པོ་རྨད་བྱུང་གཙུག་སྟེ་དབུ་མའི་ཡར་
སྣའི་ནང་གི་ནམ་མཁའི་དབུས་སུ་སེམས་བཟུང་སྟེ་བསྒོམས་པས་ནམ་མཁའི་
བདག་པོ་སྣ་ཚོགས་ཏེ་གང་དུ་སྒོམ་པ་དེའི་ནམ་མཁའ་ལ་དུ་བ་ལ་སོགས་པའི་
རྟགས་རྣམས་རིམ་གྱིས་འཆར་བར་འགྱུར་རོ། །ལྔ་པ་སྦྱོར་བ་ཡན་ལག་དྲུག་གི་
ལམ་མཐར་ཐུག་པའི་སྒོ་ནས་བསྟོད་པ་ནི། སངས་རྒྱས་ཀུན་བདག་དངོས་པོ་
མཆོག །འགྲོ་ཀུན་དགའ་བའི་མིག་དང་ལྡན། །སྣ་ཚོགས་གཟུགས་ཅན་སྐྱེད་པ་
པོ། །མཆོད་ཅིང་ བརྗོད་ པ་དྲང་སྲོང་ཆེ། །ཞེས་གསུངས། དོན་ནི། རིམ་ པ་ དང་
པོས་རྒྱུད་སྨིན་པར་བྱས་ནས་རིམ་པ་གཉིས་པ་སྦྱོར་བ་ཡན་ལག་དྲུག་བསྒོམས་
པས་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཐོབ་སྟེ་ཡེ་ཤེས་དེ་དང་སྟོང་གཟུགས་
བསྐྱེད་པ་ལས་སངས་རྒྱས་ཀུན་འདུས་པའི་བདག་ཉིད་ཟུང་འཇུག་གི་དངོས་པོ་
མཆོག་འཐོབ་པར་འགྱུར་བ། དེ་ཐོབ་པ་ན་ཞིང་ཁམས་བྱེ་བ་ཕྲག་བརྒྱ་མཐོང་ཞིང་
འཇིག་རྟེན་གྱི་ཁམས་མཐའ་ཡས་པ་ན་གནས་པའི་འགྲོ་བ་ཀུན་དགའ་བ་སྟེ་
ཚིམས་པར་བྱེད་པའི་མིག་དང་ལྡན་པར་འགྱུར་རོ། །ཡང་ན་སྦྱོར་བ་ཡན་ལག་
དྲུག་གི་ཏིང་ངེ་འཛིན་གྱི་ཡན་ལག་ཐོབ་པ་ན་མཐོང་ཐོས་དྲན་རེག་ཐམས་ཅད་
རྗེས་སུ་འཛིན་པར་ནུས་ཤིང་རྣལ་འབྱོར་པ་དེའི་སྐུ་མིག་གིས་མཐོང་བ་ཙམ་གྱིས་
འགྲོ་བ་ཀུན་དགའ་བའི་དཔལ་དང་ལྡན་པར་འགྱུར་ལ། རྣལ་འབྱོར་བ་དེ་ཞི་བ་
དང་ཁྲོ་བོའི་གཟུགས་སྣ་ཚོགས་པ་བསྐྱེད་ནས་ཞིང་ཁམས་རབ་འབྱམས་སྤྲུལ་
པས་འགེངས་པར་བྱེད་ནུས་ཤིང་དེ་འདྲ་བའི་རྣལ་འབྱོར་པ་དྲང་སྲོང་ཆེན་པོ་དེ་ནི་
འགྲོ་བ་ལྷ་དང་བཅས་པ་ཐམས་ཅད་ཀྱིས་མཆོད་ཅིང་བརྗོད་པ་སྟེ་བཀུར་སྟིར་བྱ་
- 338 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བའི་གནས་སུ་འགྱུར་རོ། །དཔེ་མང་པོར་བརྗོད་པ་ཞེས་འདུག་པ་འགྲེང་བ་དང་
ན་རོ་ནོར་བ་སྟེ་འདི་ནི་སྔགས་ལམ་མཐོན་པོར་གཤེགས་པའི་བདག་ཉིད་ཆེན་པོ་
དེ་མཆོད་པར་བྱ་བ་དང་བརྗེད་པར་བྱ་བའི་གནས་ཡིན་ཞེས་པའོ། །
དྲུག་པ་སྔགས་ལམ་ཐུན་མོང་མིན་པ་རླུང་སྔགས་དབྱེར་མི་བྱེད་པའི་རྣལ་
འབྱོར་གྱི་སྒོ་ནས་བསྟོད་པ་ནི། རིགས་གསུམ་འཆང་བ་གསང་བསྔགས་འཆང་། །
དམ་ཚིག་ཆེན་པོ་གསང་ སྔགས་འཛིན། །ཞེས་གསུངས། དོན་ནི། རིགས་གསུམ་
འཆང་བ་གསང་སྔགས་འཆང་། །ཞེས་པ་སྐུ་གསུང་ཐུགས་ཀྱི་རིགས་གསུམ་གྱི་
ལྷའི་རྣལ་འབྱོར་ལ་གནས་པའི་སྒོ་ནས་རླུང་སྔགས་དབྱེར་མི་བྱེད་པའི་རྡོ་རྗེའི་
བཟླས་པ་བྱ་བ་ནི་འདར་མི་རུང་བའི་དམ་ཚིག་ཆེན་པོ་ཡིན་ཞིང་གསང་སྔགས་
ཐམས་ཅད་ཀྱི་སྙིང་པོ་འཛིན་པ་ཡིན་ནོ། །རོ་རྐྱང་གི་རྒྱུ་བ་བཀག་ནས་དབུ་མར་
རླུང་གི་རྡོར་བཟླས་བྱེད་པ་ནི་ཚེ་གཅིག་ཉིད་ལ་འཚང་རྒྱ་བའི་ཐབས་མཁས་ཀྱི་
མན་ངག་མཐར་ཐུག་ཏུ་གསུངས་སོ། །འདི་ལ་སྲོག་རྩོལ་ཞེས་བརྗོད་པ་ནི། སྐད་
དོད་ཀྱི་སྟེང་ནས་སྲོག་འགོག་པའི་ཡན་ལག་ཞེས་བྱ་བར་འགྱུར་ཏེ་འདིར་སྲོག་ནི་
རླུང་ཡིན་པས་རོ་རྐྱང་ལ་རླུང་རྒྱུ་བ་བཀག་ནས་རླུང་དབུ་མར་སྡུད་བྱེད་ཡིན་པས་
ན་དེ་ལྟར་དུ་བརྗོད་དོ། །
བདུན་པ་སྦྱོར་བ་ཡན་ལག་དྲུག་གི་ རྗེས་དྲན་གྱི་སྒོ་ནས་བསྟོད་པ་ནི།
གཙོ་བོ་དཀོན་མཆོག་གསུམ་འཛིན་པ། །ཐེག་པ་མཆོག་གསུམ་སྟོན་པ་པོ། །ཞེས་
གསུངས། དོན་ནི། སྦྱོར་བ་ཡན་ལག་དྲུག་བསྒོམས་པས་གཙོ་བོ་དཀོན་མཆོག་
གསུམ་འཛིན་པ་ཞེས་པ་ལམ་གྱི་གཙོ་བོ་བསྐལ་མང་སྟོང་དུ་རྙེད་པར་དཀའ་བ་ལྟེ་
བའི་དྷ་ཏཱིའི་ནང་དུ་ཐིག་ལེ་དཀར་དམར་དང་སེམས་གསུམ་ལྷན་ཅིག་ཏུ་འདུས་པ་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལས་ལྷན་སྐྱེས་ཀྱི་ཡེ་ཤེས་ཐོབ་ཅིང་སྟོང་གཟུགས་སྒྲུབ་སྟེ་ཐེག་པའི་མཆོག་མཐར་
ཐུག་པ་གསུམ་སྟོན་པ་པོ་སྟེ་མི་འགྱུར་བའི་བདེ་བ་དང་སྟོང་གཟུགས་སྦྱར་བ་ལས་
ལྷན་སྐྱེས་ཀྱི་ཡེ་ཤེས་སྟོང་པ་ཉིད་ལ་རྩེ་གཅིག་ཏུ་ཞུགས་པ་ཐོབ་ནས་མྱུར་དུ་
འཚང་རྒྱ་བར་འགྱུར་རོ། །བརྒྱད་པ་སྦྱོར་བ་ཡན་ལག་དྲུག་གི་འཛིན་པའི་སྒོ་ནས་
བསྟོད་ པ་ ནི། དོན་ ཡོད་ ཞགས་ པ་ རྣམ་ པར་ རྒྱལ། །འཛིན་ པ་ ཆེན་ པོ་ རྡོ་ རྗེ་
ཞགས། །རྡོ་ རྗེ་ ལྕགས་ཀྱུ་ཞགས་པ་ཆེ། །ཞེས་ གསུངས། དོན་ནི། དཀྱིལ་འཁོར་
གྱི་ འཁོར་ ལོ་ སྒོམ་པའི་ཚེ་ལྕགས་ཀྱུ་དང༌། ཞགས་པ་དང་། ལྕགས་སྒྲོག་དང༌།
དྲིལ་བུ་འཛིན་པའི་སྒོ་བ་བཞིས་དམ་ཚིག་པ་ལ་ཡེ་ཤེས་པ་རྣམས་བཅུག་སྟེ་དེ་
ལས་མི་འདའ་བར་བྱེད་པ་ལྟར་རྡོ་རྗེའི་ལུས་ལ་གནད་དུ་བསྣུན་པ་ལས་འབྱུང་
བཞིའི་རླུང་རྣམས་དྷུ་ཏཱིའི་ལྟེ་བར་བསྡུས་ཏེ་ཐིམ་པ་ལས་མི་འགྱུར་བའི་བདེ་བ་
དང་སྟོང་གཟུགས་དབྱེར་མེད་པའི་རྣལ་འབྱོར་ཐོབ་སྟེ་ཚེ་གཅིག་ཉིད་ལ་འཚང་རྒྱ་
བའི་ལམ་གྱི་ནུས་པ་འཐོབ་པར་འགྱུར་རོ། །སངས་རྒྱས་རྣམ་པར་སྣང་མཛད་
ཆེ། །ཞེས་པ་ནས། རྡོ་ རྗེ་ ལྕགས་ཀྱུ་ཞགས་པ་ཆེ། །ཞེས་པའི་བར་གྱི་རྒྱུད་ཚིག་
འདི་དག་ལ་དྲང་ངེས་ཀྱི་བཤད་པ་མང་དུ་སྣང་ཞིང་ལྷག་པར་སྦྱོར་བ་ཡན་ལག་
དྲུག་གི་གནད་རྣམས་སྟོན་པ་ལ་ཤིན་ཏུ་བསྔགས་པ་དུས་ཀྱི་འཁོར་ལོའི་རྒྱུད་ཀྱི་
དགོངས་པ་སེམས་འགྲེལ་སྐོར་གསུམ་ལས་ཇི་ལྟར་བཤད་པ་ལྟར་མཚན་ཡང་
དག་པར་བརྗོད་པའི་རྒྱུད་འདི་སྤྱིར་རྒྱུད་སྡེ་མཐའ་དག་གི་རྩ་བ་དང༌། ལྷག་པར་
དུས་ཀྱི་འཁོར་ལོའི་རྒྱུད་རྣམས་ཀྱི་རྩ་བར་གསུངས་པ་ལྟར་འདིར་སྦྱོར་བ་ཡན་
ལག་དྲུག་མིང་ཙམ་ཞིག་བྲིས་པ་ཡིན་གྱི་ཞིབ་པར་རྒྱུད་འགྲེལ་ཆེན་མོ་རྣམས་ལས་
ཤེས་པར་བྱའོ། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་
-340 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འགྲེལ་པ་རྗེ་བཙུན་འཇམ་དཔལ་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་
འབེབས་བྱེད་བསྟོད་སྤྲིན་གྱི་སྒྲ་དབྱངས་ལས་ལེའུ་དྲུག་པ་ཤིན་ཏུ་རྣམ་པར་དག་
པ་ཆོས་ཀྱི་དབྱིངས་ཀྱི་ལེའུ་བཤད་པའོ།། །།
༈ གཉིས་པ་རྗེ་བཙུན་འཇམ་དཔལ་དབྱངས་ལ་མེ་ལོང་ཡེ་ཤེས་ཀྱི་སྒོ་
ནས་བསྟོད་པ་ལ་ལྔ། སྐུ་དྲག་པོའི་རྣམ་འགྱུར་གྱི་སྒོ་ནས་བསྟོད་པ། གསུང་དྲག་
པོའི་རྣལ་འབྱོར་གྱི་སྒོ་ནས་བསྟོད་པ། དྲག་པོའི་འཕྲིན་ལས་མཛད་པའི་ཚེ་ཐུགས་
ཀྱི་རྣམ་འགྱུར་ཇི་ལྟར་ཡོད་པའི་སྒོ་ནས་བསྟོད་པ། དྲག་པོའི་འཕྲིན་ལས་ཀྱི་སྒོ་
ནས་བསྟོད་པ། དྲག་པོའི་ཡོན་ཏན་ གྱི་སྒོ་ནས་བསྟོད་པའོ། །དང་པོ་ནི། རྡོ་ རྗེ་
འཇིགས་བྱེད་འཇིགས་པར་བྱེད། ཁྲོ་བོའི་རྒྱལ་པོ་གདོང་དྲུག་འཇིགས། །མིག་
དྲུག་ལག་དྲུག་སྟོབས་དང་ལྡན། །ཀེང་རུས་མཆེ་བ་གཙིགས་པ་པོ། །ཧ་ལ་ཧ་ལ་
གདོང་ བརྒྱ་ པ། །གཤིན་ རྗེ་ གཤེད་ པོ་ བགེགས་ ཀྱི་ རྒྱལ། །རྡོ་ རྗེ་ ཤུགས་ ཆེན་
འཇིགས་བྱེད་པ། །རྡོ་རྗེ་དྲག་པོ་རྡོ་རྗེའི་སྙིང་། །སྒྱུར་འཕྲུལ་རྡོ་རྗེ་གསུས་པོ་ཆེ། །
རྡོ་ རྗེ་ལས་སྐྱེས་རྡོ་ རྗེའི་བདག །རྡོ་ རྗེ་ སྙིང་པོ་མཁའ་འདྲ་བ། །མི་གཡོ་རལ་པ་
གཅིག་གིས་བསྒྲིངས། །གླང་ཆེན་ཀོ་རློན་གོས་སུ་གྱོན། །ཞེས་གསུངས། དོན་ནི།
རྗེ་ བཙུན་ འཇམ་ ད པལ་ དབྱངས་ ཀྱིས་ སེམས་ ཅན་ རྣམས་ འཁོར་ བར་ སྡུག་
བསྔལ་བ་ཐུགས་ཀྱིས་མ་བཟོད་ནས་སེམས་ཅན་རྣམས་འཁོར་བ་ལས་ཐར་པ་ལ་
གེགས་བྱེད་པའི་བདུད་རིགས་ཀྱི་ལྷ་རྣམས་དང༌། ཆོས་བྱེད་རྣམས་ལ་ལྷག་པར་
འཚེ་བའི་གཤིན་རྗེ་དང་མ་མོ་ལ་སོགས་པ་འབྱུང་པོ་གདུག་པ་ཅན་རྣམས་འདུལ་
བའི་ཕྱིར་ཁྲོ་བོའི་དབང་པོ་རྡོ་རྗེ་འཇིགས་བྱེད་ཆེན་པོའི་སྐུར་བཞེངས་ཏེ་སྲིད་པ་
གསུམ་ན་འཇིགས་པ་མཐའ་དག་འཇིགས་པར་བྱེད་པ། ཁམས་གསུམ་པོ་ཐམས་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཅད་སྐད་ཅིག་ཉིད་ལ་ཞལ་དུ་བསྟབས་ནས་ཟ་བར་ནུས་པའི་རྔམ་སྟབས་ཅན།
སྲིད་གསུམ་ཐམས་ཅད་མེའི་འོད་ཀྱིས་འགེང་པར་མཛད་པ། གང་གི་སྐུ་མཐོང་ན་
ཁྲོ་བོ་གཞན་ཐམས་ཅད་ཀྱི་ལག་ཆ་དུས་གཅིག་ཏུ་མཆོར་བར་རྒྱུད་ལས་གསུངས་
ན་འཇིག་རྟེན་གྱི་གདུག་པ་ཅན་རྣམས་འཇིགས་ཤིང་སྐྲག་པར་འགྱུར་བ་ལྟ་ཅི་
སྨོས། དེ་འདྲ་བའི་ཁྲོ་བོའི་དབང་པོའི་སྐུར་ བཞེངས་ན་གདུག་པ་ཅན་རྣམས་
འདུལ་ཞིང་སྐལ་བ་དང་ལྡན་པ་རྣམས་རྗེས་སུ་བཟུང་ནས་མྱུར་བ་མྱུར་བར་སངས་
རྒྱས་ཀྱི་སར་འཁྲིད་པར་མཛད་དོ། །དཔལ་རྡོ་རྗེ་འཇིགས་བྱེད་ཆེན་པོ་ནི་འཇམ་
དཔལ་གྱི་རྒྱུད་རྒྱས་པའི་དུམ་བུ་རྟོག་པ་བདུན་པ་ལས་གསུངས་ཤིང་། དེ་ལ་རྡོ་རྗེ་
འཇིགས་བྱེད་དཔའ་བོ་གཅིག་པ་དང༌། བཅུ་གསུམ་མ་དང༌། རོ་ལངས་བརྒྱད་
སྐོར་དང་། །ཞེ་དགུ་མ་སོགས་དཀྱིལ་འཁོར་གྱི་འཁོར་ལོའི་སྒྲུབ་ཐབས་མང་དུ་
གསུངས་སོ། །རྗེ་བཙུན་འཇམ་དཔལ་དབྱངས་ཀྱིས་ཁྲོ་བོའི་རྒྱལ་པོ་གདོང་དྲུག་
གི་སྐུར་བཞེངས་ནས་འཇིགས་པ་མཐའ་དག་ལ་འཇིགས་པར་མཛད་དེ། འདི་ནི་
གདོང་དྲུག་གི་རྒྱུད་ལས་རྒྱ་ཆེར་གསུངས་ཤིང་། ཁྲོ་བོ་འདི་ལ་གདོང་དྲུག །གདོང་
རེ་རེ་ལ་སྤྱན་གསུམ་གསུམ་ཡོད་ཀྱང་། དཔྲལ་བའི་དབུས་ན་ཡེ་ཤེས་ཀྱི་སྤྱན་མེ་
ལྟར་འབར་བ་རེ་རེ་ཡོད་པས་མིག་དྲུག་པ་ཞེས་བརྗོད་ཅིང་། ལག་པ་སྟེ་ཕྱག་དྲུག་
ཡོད་པ་སྟོབས་དང་ལྡན་པ་ཀེང་རུས་ཀྱིས་བརྒྱན་པ། མཆེ་བ་གཙིགས་པ་སྐུ་ལས་
མེ་འབར་བ་སོགས་དྲག་པོའི་རྣམ་འགྱུར་ཐམས་ཅད་དང་ལྡན་པའི་སྐུར་བཞེངས་
ནས་གདུག་པ་ཅན་རྣམས་འདུལ་ཞིང་སྐལ་བ་དང་ལྡན་པ་རྣམས་རྗེས་སུ་གཟུང་
བར་མཛད་དོ། །ཡང་རྗེ་བཙུན་འཇམ་དཔལ་དབྱངས་ཁྲོ་བོའི་དབང་པོ་ཧ་ལ་ཧ་ལ་
ཞེས་བྱ་བ་གདོང་བརྒྱ་ཡོད་པའི་སྐུར་བཞེངས་ནས་གདུག་པ་ཅན་རྣམས་འདུལ་
- 342 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
ཞིང་སྐལ་བ་དང་ལྡན་པ་རྣམས་རྗེས་སུ་གཟུང་བར་མཛད་དོ། །ཡང་རྗེ་བཙུན་
འཇམ་ ད པལ་ དབྱངས་ ཁྲོ་ བོའི་ དབང་ པོ་ གཤིན་ རྗེ་ གཤེད་ དམར་ པོའི་ སྐུར་
བཞེངས་ནས་བགེགས་དང་ལོག་འདྲེན་ཐམས་ཅད་འདུལ་བར་མཛད་པས་ན་ཁྲོ་
བོ་འདི་ལ་བགེགས་ཀྱི་རྒྱལ་པོ་ཞེས་བརྗོད་དོ། །འདི་ནི་གཤེད་དམར་གྱི་རྒྱུད་
ལས་མངོན་རྟོགས་དང་སྒྲུབ་ཐབས་རིམ་པ་དང་པོ་དང་རིམ་པ་གཉིས་པ་རྣལ་
འབྱོར་བཞིའི་མན་ངག་རྣམས་ཆེས་རྒྱས་པར་གསུངས་སོ། །ཡང་རྗེ་བཙུན་འཇམ་
དཔལ་དབྱངས་ཁྲོ་བོའི་དབང་པོ་རྡོ་རྗེ་ཤུགས་ཞེས་བྱ་བའི་སྐུར་བཞེངས་ནས་
བདུད་དང་འབྱུང་པོ་ཐམས་ཅད་འཇིགས་པར་མཛད་དོ། ཁྲོ་བོའི་དབང་པོ་འདི་ནི་
དུས་འཁོར་གྱི་རྒྱུད་ལས་འཁོར་སྲུང་མ་དྲུག་ཅུ་དང་བཅས་པ་ཞིབ་པར་གསུངས་
སོ། །ཡང་རྗེ་བཙུན་འཇམ་དཔལ་དབྱངས་རྡོ་རྗེ་དྲག་པོ་ཞེས་བྱ་བ་དང་། རྡོ་རྗེ་སྙིང་པོ་
ཞེས་བྱ་བ་དང་། སྒྱུ་འཕྲུལ་རྡོ་རྗེ་ཞེས་བྱ་བ་དང་། རྡོ་རྗེ་གསུས་པོ་ཆེ་ཞེས་བྱ་བ་
སོགས་ཁྲོ་བོའི་དབང་པོ་སྣ་ཚོགས་པའི་སྐུར་བཞེངས་ཏེ་སེམས་ཅན་གྱི་དོན་མཛད་
དོ། །རྒྱུད་འདི་ལས་རྗེ་བཙུན་འཇམ་དཔལ་དབྱངས་ཀྱི་རྣམ་འཕྲུལ་ཁྲོ་བོའི་དབང་
པོ་ལྔ་བཅུ་ཙམ་བཤད་ཅེས་སྔོན་གྱི་དམ་པ་རྣམས་གསུངས་སོ། ཁྲོ་བོའི་དབང་པོ་
དེ་དག་ཐམས་ཅད་ཀྱང་ངེས་དོན་གྱི་རྡོ་རྗེ་བདེ་སྟོང་གཉིས་སུ་མེད་པའི་ཡེ་ཤེས་
ལས་སྐྱེས་པ་ཡེ་ཤེས་ཀྱི་རྡོ་རྗེ་དེའི་བདག་ཉིད་རྡོ་རྗེ་སྙིང་པོ་ཅན་ནམ་མཁའ་དང་
འདྲ་བར་ཆོས་ཀྱི་དབྱིངས་རྣམ་པར་དག་པའི་ངང་ལས་མི་གཡོ་བཞིན་དུ་སྐུའི་རྣམ་
འགྱུར་འཇིགས་འཇིགས་ལྟར་བསྟན་ཏེ་དབུའི་རལ་པ་སྐྲ་ཉག་མ་གཅིག་ཀྱང་ཐུར་
དུ་མི་འཕྱང་བར་གཅིག་ཏུ་གྱེན་དུ་བརྗེས་པ་ཚངས་པའི་འཇིག་རྟེན་མན་ཆད་སྲེག་
པར་བྱེད་པ་ལྟར་དུ་མེ་འོད་རབ་ཏུ་འབར་བས་བསྐྱོངས་ཤིང་མཛེས་པ་གཏི་མུག་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དང་བྲལ་བ་མཚོན་ཕྱིར་གླང་པོ་ཆེའི་ཀོ་བ་རློན་པ་ཁྲག་འཛགས་བཞིན་པ་གོས་སུ་
གྱོན་པ་སོགས་དྲག་པོའི་རྣམ་འགྱུར་སྟོན་པར་མཛད་དོ། །
གཉིས་པ་གསུང་དྲག་པོའི་རྣམ་འགྱུར་གྱི་སྒོ་ནས་བསྟོད་པ་ནི། གྲགས་
ཆེན་ཧ་ཧ་ཞེས་སྒྲོག་པ། །ཧི་ཧི་ཞེས་སྒྲོག་འཇིགས་པར་བྱེད། །གད་མོ་ཆེན་མོ་གད་
རྒྱངས་ཅན། །རྡོ་རྗེ་གད་མོ་ཆེར་སྒྲོག་པ། །ཞེས་གསུངས། དོན་ནི། རྗེ་བཙུན་འཇམ་
དཔལ་དབྱངས་ཀྱིས་ཁྲོ་བོའི་དབང་པོའི་སྐུར་བཞེངས་པ་དེ་དག་གིས་གྲགས་ཆེན་
ནམ་དྲག་པོའི་སྒྲ་སྐད་ཆེན་པོ་ཧ་ཧ་ཞེས་སྒྲོག་པ་དང་ཧི་ཧི་ཞེས་སྒྲོག་པས་གདུག་པ་
ཅན་མཐའ་དག་འཇིགས་པར་བྱེད་དོ། །དྲག་པོའི་སྒྲ་དབྱངས་ཧ་ཧ་ཞེས་པ་སོགས་
གད་མོ་ཆེན་པོ་དེ་དག་ལ་དཔའ་བོའི་གད་རྒྱངས་ཞེས་བརྗོད་པས་ཁྲོ་བོ་ཆེན་པོ་
དཔའ་བོའི་གད་རྒྱངས་ཆེན་པོ་ཅན་ཞེས་བསྔགས་སོ། །དེ་ལྟར་རྡོ་རྗེའི་གད་མོ་
ཆེར་སྒྲོག་པ་དེ་དག་གིས་སྲིད་གསུམ་ཐམས་ཅད་འདར་བར་བྱེད་ཅིང་། བདུད་
རིགས་ཀྱི་འབྱུང་པོ་རྣམས་ནི་གད་རྒྱངས་ཆེན་པོ་དག་ཐོས་པ་ཙམ་གྱིས་སྙིང་གས་
ཏེ་སེམས་འོད་གསལ་དུ་འཇུག་པར་བྱེད་དོ། །གད་རྒྱངས་འདི་ལ་བརྒྱད་གསུངས་
ཏེ། བསྡིགས་པའི་གད་མོ་ཧ་ཧ་ཞེས་པ་དང་། དགྱེས་པའི་གད་མོ་ཧེ་ཧེ་ཞེས་པ་
དང༌། སྒེག་པའི་གད་མོ་ཧི་ཧི་ཞེས་པ་དང་། ཟིལ་གྱིས་མནོན་པའི་གད་མོ་ཧོ་ཧོ་
ཞེས་པ་བརྒྱད་དོ། །དེ་དག་ལ་བཞད་པ་བརྒྱད་ཅེས་ཀྱང་བརྗོད་དོ། །
གསུམ་པ་དྲག་པོའི་འཕྲིན་ལས་མཛད་པའི་ཚེ་ཐུགས་ཀྱི་རྣམ་པ་ཇི་ལྟར་
ཡོད་པའི་སྒོ་ནས་བསྟོད་པ་ནི། རྡོ་རྗེ་སེམས་དཔའ་སེམས་དཔའ་ཆེ། རྡོ་རྗེ་རྒྱལ་
པོ་ བདེ་ བ་ ཆེ། །རྡོ་ རྗེ་ དྲག་ པོ་ དགའ་ བ་ཆེ། །རྡོ་ རྗེ་ ཧཱུཾ་ སྟེ་ ཧཱུཾ་ ཞེས་ སྒྲོག །ཞེས་
གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་གདུལ་བྱའི་དོན་དུ་ཁྲོ་
- 344 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
བོའི་སྐུར་བཞེངས་ཏེ་འཇིགས་ཤིང་ཤིན་ཏུ་འཇིགས་པ་ལྟར་སྟོན་པར་མཛད་ཀྱང་
ཐུགས་ནི་ཆོས་ཀྱི་དབྱིངས་དང་བྱང་ཆུབ་ཀྱི་སེམས་ལས་སྐད་ཅིག་ཀྱང་གཡོ་བ་
མེད་པར་ངེས་དོན་གྱི་རྡོ་རྗེ་འོད་གསལ་མངོན་པར་བྱང་ཆུབ་པ་ཉིད་ཐུགས་ལ་
གནས་པས་ན་སེམས་དཔའ་དང་། མཁའ་ཁྱབ་ཀྱི་སེམས་ཅན་རྣམས་ཀྱི་དོན་ཁོ་
ན་སེམས་པས་ན་སེམས་དཔའ་ཆེན་པོ་ཞེས་བསྔགས་སོ། །ཡང་ཐུགས་བདེ་སྟོང་
གཉིས་སུ་མེད་པའི་ཡེ་ཤེས་ཀྱི་ངང་དུ་གནས་ཤིང་ཡེ་ཤེས་དེ་ནི་ངེས་དོན་གྱི་རྡོ་རྗེ་
ཡིན་པས་རྡོ་རྗེ་རྒྱལ་པོ་ཞེས་བསྔགས་ཤིང་བདེ་བ་ཆེན་པོ་ཞེས་ཀྱང་བསྔགས་
སོ། །ངེས་དོན་གྱི་རྡོ་རྗེ་ལྷན་སྐྱེས་ཀྱི་ཡེ་ཤེས་ལས་གཡོ་བ་མེད་བཞིན་དུ་དྲག་པོའི་
སྐུར་བསྟན་པས་ན་རྡོ་རྗེ་དྲག་པོ་དང༌། སྐལ་བ་དང་ལྡན་པ་མཐའ་དག་མགུ་བར་
བྱེད་ཅིང་ཐུགས་དགའ་བ་ཆེན་པོ་ལས་གཡོ་བ་མེད་པས་ན་དགའ་བ་ཆེན་པོ་ཞེས་
ཀྱང་བསྔགས་སོ། །དགའ་ཆེན་ཞེས་པ་རྡོ་རྗེ་འཆང་གི་མཚན་གྱི་རྣམ་གྲངས་ཡིན་
པས་ན་རྗེ་བཙུན་འཇམ་དཔལ་དབྱངས་ལ་དེའི་སྒོ་ནས་བསྟོན་པའོ། །དེ་ལྟར་
ཐུགས་འོད་གསལ་ལས་གཡོ་བ་མེད་བཞིན་དུ་ཧཱུཾ་ཞེས་རྡོ་རྗེའི་སྒྲ་སྒྲོག་པར་མཛད་
དོ། །ཡང་ན་རྡོ་རྗེ་ཧཱུྃ་མཛད་ཅེས་ལྷའི་སྐུར་བྱས་ཏེ་རྗེ་བཙུན་འཇམ་དཔལ་དབྱངས་
ལ་དེའི་སྒོ་ནས་བསྟོད་པའོ། ། །
བཞི་པ་དྲག་པོའི་འཕྲིན་ལས་ཀྱི་སྒོ་ནས་བསྟོད་པ་ནི། མཚོན་དུ་རྡོ་རྗེ་
མདའ་ ཐོགས་ པ། །རྡོ་ རྗེ་ རལ་ གྱིས་ མ་ ལུས་ གཅོད། །རྡོ་ རྗེ་ ཀུན་ འཆང་ རྡོ་ རྗེ་
ཅན། །རྡོ་ རྗེ་ གཅིག་ པ་ གཡུལ་ སེལ་ བ། །ཞེས་ གསུངས། དོན་ ནི། རྗེ་ བཙུན་
འཇམ་དཔལ་དབྱངས་ཀྱི་རྣམ་འཕྲུལ་རྡོ་རྗེ་འཇིགས་བྱེད་སོགས་ཁྲོ་བོའི་དབང་པོ་
དེ་དག་གིས་རྡོ་རྗེ་དང་རལ་གྲི་དང་མདའ་ལ་སོགས་པའི་མཚོན་ཆ་སྣ་ཚོགས་པ་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཐོགས་ཏེ་དེ་ལ་དྲང་དོན་དང་ངེས་དོན་གཉིས་ལས་དྲང་དོན་གྱི་མཚོན་ཆ་དེ་དག་
གིས་འབྱུང་པོ་གདུག་པ་ཅན་རྣམས་འདུལ་བར་བྱེད་པ། ངེས་དོན་གྱི་མཚོན་ཆ་
བདེ་སྟོང་གཉིས་སུ་མེད་པའི་ཡེ་ཤེས་ཀྱི་རལ་གྲི་ལ་སོགས་པས་ཉོན་མོངས་པ་
བག་ཆགས་ དང་ བཅས་ པ་ འཇོམས་ པར་ བྱེད་དོ། །དེའི་ ཕྱིར་ རྗེ་ བཙུན་འཇམ་
དཔལ་དབྱངས་ཁྲོ་བོའི་སྐུར་བཞེངས་པ་ལ་མཚོན་ཆ་དེ་དང་དེ་དག་འཛིན་པ་ཞེས་
བསྔགས་སོ། །དེ་བཞིན་དུ་རྡོ་རྗེ་ལ་ཡང་དྲང་དོན་དང་ངེས་དོན་གཉིས་ལས། དྲང་
དོན་གྱི་རྡོ་རྗེ་ནི་རྡོ་རྗེ་ཕ་ལམ་ལས་གྲུབ་པའི་རྡོ་རྗེ་རྩེ་ལྔ་པ་ལ་སོགས་པ་ཕྱག་
མཚན་དུ་འཛིན་པ་དང༌། ངེས་དོན་ནི་ཡེ་ཤེས་ལྔའི་རང་བཞིན་ཅན་གྱི་བདེ་ཆེན་
ཡེ་ཤེས་ཐུགས་ལ་འབྲལ་མེད་དུ་འཆང་བས་ན་རྗེ་བཙུན་འཇམ་དཔལ་དབྱངས་
ལ་ རྡོ་ རྗེ་ འཆང་ ཞེས་ དང་ རྡོ་ རྗེ་ ཅན་ ཞེས་བསྔགས་སོ། །མདོར་ན་ ཕྱི་ནང་ གི་
བགེགས་ཐམས་ཅད་འཇོམས་པ་དང་ཕྱི་ནང་གི་གཡུལ་ངོ་ཐམས་ཅད་སེལ་བར་
བྱེད་པ་པོ་ནི་ངེས་དོན་གྱི་རྡོ་རྗེ་དོན་དམ་པའི་བྱང་ཆུབ་ཀྱི་སེམས་གཅིག་པུ་ཡིན་
པས་ན་རྗེ་བཙུན་འཇམ་དཔལ་དབྱངས་ལ། རྡོ་ རྗེ་ གཅིག་པུ་གཡུལ་སེལ་བ། །
ཞེས་བསྔགས་སོ། །
ལྔ་པ་དྲག་པོའི་ཡོན་ཏན་གྱི་སྒོ་ནས་བསྟོད་པ་ལ་གཉིས། སྐུའི་ཡོན་ཏན་
གྱི་སྒོ་ནས་བསྟོད་པ་དང་། གསུང་གི་ཡོན་ཏན་གྱི་སྒོ་ནས་བསྟོད་པའོ། །དང་པོ་ནི།
རྡོ་ རྗེ་འབར་བ་མིག་མི་བཟང་། །སྐྲ་ཡང་རྡོ་རྗེ་འབར་བ་སྟེ། །རྡོ་རྗེ་འབེབས་པ་
འབེབས་པ་ཆེ། །མིག་བརྒྱ་པ་ནི་རྡོ་ རྗེའི་མིག །ལུས་ནི་རྡོ་རྗེའི་བ་སྤུ་ཅན། །རྡོ་
རྗེའི་སྤུ་ནི་གཅིག་པུའི་ལུས། །སེན་མོ་སྐྱེས་པ་རྡོ་རྗེའི་རྩེ། །རྡོ་རྗེ་སྙིང་པོ་པགས་པ་
མཁྲེགས། །རྡོ་རྗེ་ཕྲེང་ཐོགས་དཔལ་དང་ལྡན། །རྡོ་རྗེ་རྒྱན་གྱིས་བརྒྱན་པ་སྟེ། ། ཞེས་
- 346 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གསུངས། དོན་ནི། ཚིག་རྐང་ དང་ པོ་ འདི་ ལ་ རྡོ་ རྗེ་འབར་བ་མིག་མི་བཟད། །
ཅེས་པ་དང་། རྡོ་རྗེ་འབར་བ་མིག་མི་བཟང་། །ཞེས་པ་གཉིས་འབྱུང་སྟེ། དང་པོ་
ལྟར་ན་རྗེ་བཙུན་འཇམ་དཔལ་དབྱངས་ཁྲོ་བོའི་དབང་པོའི་སྐུར་བཞེངས་པའི་
སྤྱན་རྡོ་རྗེའི་མེ་འོད་འབར་བ་དེའི་འོད་ཀྱིས་ཞིང་ཁམས་མཐའ་ཡས་པ་སྣང་བར་
བྱེད་པས་མི་བཟད་པ་དང། ངེས་དོན་ལ་ཁྲོ་བོའི་དབང་པོ་དེའི་སྤྱན་གྱིས་ཤེས་བྱ་
མཐའ་དག་གཟིགས་པས་མི་བཟད་པ་ཞེས་བྱའོ། །འགྱུར་གཉིས་པ་ལྟར་ན་ཁྲོ་
བོའི་དབང་པོ་དེའི་སྤྱན་རྡོ་རྗེའི་མེ་འོད་འབར་བ་གློག་འཁྱུག་པ་ལྟ་བུས་གདུག་པ་
ཅན་རྣམས་སྲེག་པར་བྱེད་པས་མིག་མི་བཟང་བ་དང། ངེས་དོན་ལ་དེའི་སྤྱན་གྱིས་
ཉོན་མོངས་བག་ཆགས་དང་བཅས་པ་སྲེག་པར་བྱེད་པས་མིག་མི་བཟང་ཞེས་
བརྗོད་དོ། །སྐྲ་ཡང་རྡོ་རྗེ་འབར་བ་སྟེ། །ཞེས་པ་ནི་ཡང་ཞེས་པའི་ཚིག་གི་ནུས་
པས་ ཁྲོ་བོའི་དབང་པོ་དེའི་སྐྲ་རྡོ་ རྗེའི་མེ་འོད་འབར་བ་དེས་བསྡིགས་པ་ཅན་
རྣམས་བསྲེགས་ པ་ དང༌། ངེས་དོན་ལ་ཉོན་མོངས་བག་ཆགས་དང་བཅས་པ་
བསྲེགས་པ་དང༌། མིག་གི་བྱ་བ་བྱས་ཏེ་ཡུལ་ཐམས་ཅད་གཟིགས་པ་སྟེ་འདི་ནི་
སངས་རྒྱས་ཀྱི་ཡོན་ཏན་ཐུན་མོང་མ་ཡིན་པ་སྟེ་སངས་རྒྱས་པ་ན་སྐུ་དང་ཐུགས་ངོ་
བོ་གཅིག་ཏུ་སོང་སྟེ་སྐུའི་ཆ་ཤས་རེ་རེས་ཀྱང་ཡུལ་རྣམས་ལ་ལྟ་བ་དང་གདུལ་བྱ་
ལ་ཆོས་སྟོན་པ་སོགས་དབང་པོ་དྲུག་གི་བྱ་བ་ཐམས་ཅད་བྱེད་ནུས་པ་ཞིག་འབྱུང་
སྟེ། ཐུབ་པའི་དབང་པོའི་སྐུའི་གཙུག་ཏོར་ལས་འཕགས་མ་གདུགས་དཀར་མོའི་
གཟུངས་གསུངས་ པ་ལྟ་བུའོ། །རྡོ་རྗེ་ འབེབས་པ་འབེབས་པ་ཆེ། །ཞེས་པ་དྲང་
དོན་ལ་ཁྲོ་བོའི་སྐུ་ལས་རྡོ་རྗེའི་མེ་འོད་འཕྲོས་པས་བགེགས་རྣམས་བསྲེགས་པས་
འབེབས་པ་དང་། བགེགས་ཆེས་སྟོབས་ཆེ་བ་རྣམས་ཀྱང༌། བསྲེགས་པས་འབེབས་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པ་ཆེ་ཞེས་བྱ། ངེས་དོན་ལ་ཆོས་རྣམས་ཀྱི་གནས་ལུགས་སྟོང་པ་ཉིད་ལ་ཐུགས་རྩེ་
གཅིག་ ཏུ་ མཉམ་ པར་ བཞག་ པས་ རྡོ་ རྗེ་ འབེབས་ པ་ དང༌། གནས་ལུགས་ལ་
མཉམ་པར་བཞག་བཞིན་དུ་ཤེས་བྱ་མཐའ་དག་གཟིགས་པས་འབེབས་པ་ཆེ་
ཞེས་བརྗོད་དོ། །མིག་བརྒྱ་པ་ནི་རྡོ་རྗེའི་མིག །ཅེས་པ་རྗེ་བཙུན་འཇམ་དཔལ་
དབྱངས་ཀྱི་རྣམ་འཕྲུལ་ཁྲོ་བོའི་དབང་པོ་གདོང་བརྒྱ་པའི་གདོང་རེ་རེ་ལ་མིག་
གསུམ་ཡོད་ཀྱང་གདོང་རེའི་མིག་རྣམས་མིག་གི་རྣམ་གྲངས་གཅིག་ཏུ་བྱས་ཏེ་
མིག་བརྒྱ་པ་དང་། མིག་དེ་དག་རེ་རེའང་རྡོ་རྗེའི་མེ་འོད་འབར་བའི་མིག་ཤ་སྟག་
གོ །ཡང་ན་ རྗེ་བཙུན་ འཇམ་ དཔལ་ དབྱངས་ ཀྱི་རྣམ་ འཕྲུལ་ ཁྲོ་བོའི་ དབང་པོ་
རྣམས་ཀྱི་མིག་ལ་མཐའ་མེད་པས་མིག་བརྒྱ་པ་ཞེས་བྱ་སྟེ། གྲངས་ཆེས་མང་པོ་
ལ་བརྒྱའི་ཐ་སྙད་བྱེད་པར་མངོན་བརྗོད་ཀྱི་གཞུང་དག་ལས་འབྱུང་ངོ༌། །ལུས་ནི་
རྡོ་རྗེའི་བ་སྤུ་ཅན། །ཞེས་པ་ཁྲོ་བོའི་དབང་པོ་དེ་དག་གི་སྐུའི་བ་སྤུ་ཐམས་ཅད་
ཀྱང་རྡོ་རྗེའི་མེ་འོད་འབར་བ་ཤ་སྟག་གོ །རྡོ་རྗེའི་སྤུ་ནི་གཅིག་པུའི་ལུས། །ཞེས་
པ་ཁྲོ་བོའི་དབང་པོ་དེ་དག་གི་སྐུའི་བ་སྤུ་ཐམས་ཅད་ཀྱང་བེམ་ཆོས་ཐ་མལ་པ་
མིན་པར་ཡེ་ཤེས་རྡོ་རྗེ་གཅིག་པུའི་རང་བཞིན་ཅན་དུ་གྲུབ་པའོ། །སེན་མོ་སྐྱེས་པ་
རྡོ་རྗེའི་རྩེ། །ཞེས་པ་ནི་ཁྲོ་བོའི་དབང་དེ་དག་གི་ཕྱག་ཞབས་ཀྱི་སེན་མོ་རྣམས་
ལྕགས་ཀྱུ་ལྟར་རྣོ་ཞིང་རིང་བ་དང་ཡེ་ཤེས་རྡོ་རྗེའི་རང་བཞིན་ཅན་ཤ་སྟག་གོ །
རྡོ་ རྗེ་ སྙིང་ པོ་ པགས་པ་མཁྲེགས། །ཞེས་ པ་ ཁྲོ་བོའི་དབང་པོ་དེ་དག་གི་སྐུའི་
པགས་པ་རྣམས་གང་གིས་ཀྱང་གཞིག་པར་མི་ནུས་པ་ཤིན་ཏུ་མཁྲེགས་པ་རྡོ་རྗེའི་
སྙིང་པོ་ཅན་ནོ། །རྡོ་རྗེ་ཕྲེང་ཐོགས་དཔལ་དང་ལྡན། །ཞེས་པ་ཁྲོ་བོའི་དབང་པོ་དེ་
དག་ཐམས་ཅད་ཐུགས་རྒྱུད་ཀྱི་ཡེ་ཤེས་འགྱུར་བ་མེད་པ་མཚོན་བྱེད་དབུ་ལ་རྡོ་
- 348 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྗེའི་ཕྲེང་བ་ཐོགས་པ་དཔལ་དང་ལྡན་པ་ཤ་སྟག་གོ །རྡོ་རྗེ་རྒྱན་གྱིས་བརྒྱན་པ་
སྟེ། །ཞེས་པ་ཁྲོ་བོའི་དབང་པོ་དེ་དག་ཐམས་ཅད་གཉིས་སུ་མེད་པའི་ཡེ་ཤེས་ཀྱི་
རང་བཞིན་རྡོ་རྗེའི་རྒྱན་གྱིས་བརྒྱན་པ་ཤ་སྟག་སྟེ་མདོར་ན་ཁྲོ་བོའི་ཉམས་ཐམས་
ཅད་དང་ལྡན་པ་ཤ་སྟག་གོ ། །
གཉིས་པ་གསུང་གི་ཡོན་ཏན་གྱི་སྒོ་ནས་བསྟོད་པ་ནི། གད་རྒྱངས་ཧ་ཧ་
ངེས་པར་སྒྲོག །ཡི་གེ་དྲུག་པ་རྡོ་རྗེའི་སྒྲ། །འཇམ་དབྱངས་ཆེན་པོ་སྒྲ་ཆེ་བ། །འཇིག་
རྟེན་གསུམ་ན་སྒྲ་གཅིག་པ། །ནམ་མཁའི་མཐའ་ཀླས་སྒྲ་སྒྲོག་པ། །སྒྲ་དང་ལྡན་པ་
རྣམས་ ཀྱི་ མཆོག །ཅེས་ གསུངས། དོན་ ནི། རྗེ་ བཙུན་ འཇམ་དཔལ་ དབྱངས་
མཁའ་ཁྱབ་ཀྱི་སེམས་ཅན་རྣམས་ཀྱི་དོན་མཛད་པ་ལ་ཤིན་ཏུ་དགྱེས་པའི་གད་
རྒྱངས་ཧ་ཧ་ཞེས་ངེས་པར་སྒྲོག་པར་མཛད་དོ། །རྗེ་བཙུན་འཇམ་དཔལ་དབྱངས་
ཀྱི་སེམས་ཅན་གྱི་དོན་མཛད་པའི་གཙོ་བོ་ནི་ཆོས་སྟོན་པར་མཛད་པ་ཡིན་ལ།
གདུལ་བྱ་རིགས་ཅན་གསུམ་ལ་རང་རང་གི་སྐལ་བ་དང་འཚམ་པའི་ཆོས་སྟོན་
པར་མཛད་ཅིང་། དེའི་ནང་ནས་མཆོག་ཏུ་གྱུར་པ་ཐེག་པ་མཆོག་གི་རིགས་ཅན་
དབང་པོ་ཤིན་ཏུ་རྣོ་བ་སེམས་ཅན་གྱི་དོན་དུ་འཚང་རྒྱ་བ་ལ་རིངས་པ་དག་ལ་མྱུར་
དུ་འཚང་རྒྱ་བའི་ཉེ་ལམ་རྡོ་རྗེ་ཐེག་པའི་ཆོས་སྟོན་པར་མཛད་ཅིང་རྡོ་རྗེའི་སྒྲ་ཆེན་
པོ་ཡི་གེ་དྲུག་པ་ཞེས་བྱ་བའི་གསང་སྔགས་ཆེན་པོ་སྟོན་པར་མཛད་དོ། །ཡི་གེ་
དྲུག་པའི་གསང་སྔགས་ནི་འཇམ་དཔལ་རྩ་རྒྱུད་ལས་གསུངས་ལ། ཡི་གེ་དྲུག་
པའི་གསང་སྔགས་འདི་ལ་སྔགས་དྲུག་འབྱུང་ཞིང་། དྲུག་གི་གནང་ནས་གཙོ་བོ་ནི་
ཨོཾ་བཱ་ཀྱེ་དཾ་ནཱ་མཞེས་པ་ཡིན་ཞིང། ཨོཾ་ཝ་གི་ཤྭ་རེ་མྱི་ཞེས་པའི་ཡེ་གེ་དྲུག་པའི་
གསང་སྔགས་ཀྱང་གསུངས་སོ། །ཡི་གེ་དྲུག་པའི་གསང་ སྔགས་ཕན་ཡོན་དང་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཅས་པ་ཇི་ལྟར་གསུངས་པ་ནི། འཇམ་དཔལ་རྩ་བའི་རྒྱུད་རབ་འབྱམས་ཀྱི་ལེའུ་
བདུན་པ་ལས། སྙིང་པོ་མཆོག་རྣམས་ཀྱི་དོན་མཆོག་ཏུ་གསང་བ་དམ་པ་དོན་ཆེན་
པོ་སྔགས་ཐམས་ཅད་ཀྱི་ཆོ་གར་གྱུར་པ་དྲུག་པོ་འདི་དག་ཡི་གེ་དྲུག་གི་སྙིང་པོའི་
མཆོག་ཐེ་ཚོམ་མེད་པ་དེའི་ཚེ་འགྲུབ་པར་འགྱུར་ཏེ། སེམས་ཅན་དེ་དག་འདུལ་
བའི་ཕྱིར་དང་། ཐབས་ལ་མཁས་པ་ལ་ཡང་དག་པར་རབ་ཏུ་ཞུགས་པའི་ ཕྱིར་
དང༌། ངེས་པར་ཡང་དག་པའི་བྱང་ཆུབ་ཐོབ་པའི་ ཕྱིར་སངས་རྒྱས་བྱེ་བ་ཕྲག་
བདུན་ཅུ་རྩ་དྲུག་གིས་སྔགས་གསུངས་ཤིང་ད་ལྟར་ཡང་ངས་བཤད་དེ། མ་འོངས་
པའི་སྐྱེ་བོའི་ཚོགས་ལ་ཕན་པའི་ཕྱིར་ལེགས་པར་ཉོན་ལ་ཡིད་ལ་ཟུངས་ཤིག་དང་
ངས་བཤད་པར་བྱའོ། །དེ་གང་ཞེ་ན། དེ་ནས་བཅོམ་ལྡན་འདས་ཤཱཀྱ་ཐུབ་པས་
གསང་སྔགས་འདི་རྣམས་གསུངས་པ། ཨོ་བཱཀྱེརྦ་ཛ་ ཡ། ཨོ་བཱཀྱེ་ཤེ་ཤ་སྭ། ཨོ་
བཱཀྱེ་བི་ཛ་ཡ། ཨོཾ་བཱཀྱེ་ནིཏྠི་ཡ། ཨོ་བཱཀྱེ་ཡ་ནཱ་མ། ཨོ་བཱཀྱེ་དཾ་ནཱ་མ། དེ་ལྟར་འདི་
དག་འཇམ་དཔལ་གཞོན་ནུར་གྱུར་པ་ཁྱོད་ཀྱི་སྔགས་དྲུག་དང་ཡི་གེ་དྲུག་པ་མཐུ་
ཆེན་པོ་དང༌སྟོབས་མཉམ་པ། སྙིང་པོ་དམ་པ་མཆོག་ཏུ་གྲུབ་པ། སངས་རྒྱས་
བཞིན་དུ་འབྱུང་བ། སེམས་ཅན་ཐམས་ཅད་ཀྱི་དོན་གྱི་ཕྱིར་སངས་རྒྱས་ཐམས་
ཅད་ ཀྱིས་ རབ་ཏུ་གསུངས་པ། དམ་ ཚིག་ ཉམས་པ་དང་། དམ་ཚིག་གཡོས་ པ་
རྣམས་ཀྱི་ལས་ཐམས་ཅད་བྱེད་པ། བྱང་ཆུབ་ཀྱི་ལམ་རྗེས་སུ་སྟོན་པ། དེ་བཞིན་
གཤེགས་པའི་རིགས་ལ་སྔགས་ཀྱི་མཆོག་ཏུ་གྱུར་པ། མཆོག་དང་། འབྲིང་དང་།
ཐ་མ་གསུམ་ལ་རབ་ཏུ་སྦྱོར་བ། ལེགས་པར་སྦྱངས་པའི་ལས་ཀྱི་འབྲས་བུའི་རྣམ་
པར་སྨིན་པ་སྦྱིན་པ། བསྟན་པ་ནུབ་པའི་དུས་སུ་ཡང་དངོས་གྲུབ་ཐོབ་པར་འགྱུར་
རོ། །ལས་ཀྱི་ཚུལ་དང་བཅས་པ་ལ་ཡང་དག་པར་གཞོལ་བ་ལ་སྐད་ཅིག་གིས་
- 350 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དོན་བསྒྲུབ་པར་འགྱུར་བ་དེ་དག་མྱུར་དུ་ཤིན་ཏུ་མྱུར་བར་དེའི་ཚེ་དང་དེའི་དུས་སུ་
འགྲུབ་པར་འགྱུར་རོ། །ཉམས་སད་པའི་ཕྱིར་ཡང་སྙིང་པོ་དམ་པ་འདི་དག་འགྲུབ་
པར་བྱ་སྟེ། མདོར་ན་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་འགྲུབ་པར་འགྱུར་
རོ། །ཞེས་གསུངས་སོ། །ཡི་གེ་དྲུག་པའི་གསང་སྔགས་འདི་ནི་གདུལ་བྱ་སྐལ་བ་
དང་ལྡན་པ་རྣམས་ཀྱིས་ཚུལ་བཞིན་དུ་བཟླས་ན་ཉོན་མོངས་པའི་རྩུབ་རེག་རྣམས་
མྱུར་དུ་ཞི་ནས་རྒྱུད་འཇམ་ཞིང་དུལ་བ་དང་ཚངས་པའི་དབྱངས་མྱུར་དུ་འགྲུབ་པ་
སྟེ། རྗེ་བཙུན་འཇམ་ དཔལ་ དབྱངས་ ཀྱི་ སྐུ་གསུང་ཐུགས་མྱུར་དུ་ འགྲུབ་ པའི་
ཐབས་མཁས་ཆེན་པོ་ཡིན་ལ་ ས་འོག་ས་སྟེང་ ས་ བླའི་ འཇིག་རྟེན་ གསུམ་ན་
མཚུངས་ པ་ མེད་ པའི་ སྒྲ་ གཅིག་ པ་ ཞེས་ པའི། གཅིག་ པ་ འདི་ ལ་ གསུམ་
གསུངས་ཏེ། གཉིས་ སུ་ མེད་ པས་ གཅིག་ པ་ དང་། འགྲོ་ བའི་ དོན་ ལ་ གཅིག་ཏུ་
གཞོལ་བས་གཅིག་པ་དང་། འགྲན་ཟླ་མེད་པས་གཅིག་པ་གསུམ་གསུངས། དེ་
ལ་གཉིས་སུ་མེད་པས་གཅིག་པ་ནི་གསང་སྔགས་འདི་བཟླས་ན་གཉིས་སུ་མེད་
པའི་དོན་མྱུར་དུ་རྟོགས་པར་འགྱུར་བའོ། །འགྲོ་བའི་དོན་བྱེད་པ་ལ་གཅིག་ཏུ་
གཞོལ་བས་གཅིག་པ་ནི་རྗེ་བཙུན་འཇམ་དཔལ་དབྱངས་ཀྱིས་ཆོས་རྒྱ་ཆེན་པོ་ཇི་
སྙེད་ཅིག་བསྟན་པ་ཐམས་ཅད་འགྲོ་བ་རྣམས་འཁོར་བ་དང་ངན་སོང་ལས་སྒྲོལ་
བའི་ཐབས་ཁོ་ནར་འགྱུར་བའོ། །འགྲན་ཟླ་མེད་པས་གཅིག་པ་ནི་ཆོས་སྟོན་པ་པོ་
ཐམས་ཅད་ཀྱི་ནང་ན་ རྗེ་བཙུན་འཇམ་དཔལ་དབྱངས་འགྲན་ཟླ་མེད་པའམ།
གསང་སྔགས་ཐམས་ཅད་ཀྱི་ནང་ན་ཡི་གེ་དྲུག་པའི་གསང་སྔགས་འདི་འགྲན་ཟླ་
མེད་པར་ཕན་ཡོན་ཆེ་བའོ། །ཡི་གེ་དྲུག་པའི་གསང་སྔགས་འདི་ནི་གདུལ་བྱ་ཉུང་
ཟད་མིན་པར་ནམ་མཁའི་མཐས་ཀླས་པའི་སྐལ་བ་དང་ལྡན་པ་མཐའ་དག་གིས་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གསང་སྔགས་ཀྱི་སྒྲ་འདི་སྒྲོག་པར་བྱེད་ཅིང་། དེ་དག་ཐམས་ཅད་ལ་སྔར་བཤད་
པ་ལྟར་གྱི་ཕན་ཡོན་འབྱུང་ངོ་། །ཡང་ན་རྗེ་བཙུན་འཇམ་དཔལ་དབྱངས་ཀྱིས་
གདུལ་བྱ་ཕྱོགས་རེ་ཙམ་མིན་པར་ནམ་མཁའི་མཐས་ཀླས་པའི་གདུལ་བྱ་མཐའ་
དག་ལ་ཆོས་ཀྱི་སྒྲ་དུས་རྒྱུན་དུ་སྒྲོག་པར་མཛད་དོ། །སྒྲ་ཐམས་ཅད་ཀྱི་ནང་ན་རྗེ་
བཙུན་འཇམ་དཔལ་དབྱངས་ཀྱིས་ཆོས་བསྟན་པའི་སྒྲ་འདི་ཉིད་མཆོག་སྟེ་ རྗེ་
བཙུན་འཇམ་དཔལ་དབྱངས་ཀྱིས་ཆོས་བསྟན་པ་ལས་དུས་གསུམ་གྱི་སངས་རྒྱས་
ཐམས་ཅད་འབྱུང་བར་སྔར་བཤད་པ་ལྟར་རོ། །འཕགས་པ་འཇམ་དཔལ་གྱི་
མཚན་ཡང་དག་བར་བརྗོད་པའི་འགྲེལ་པ་རྗེ་བཙུན་འཇམ་པའི་དབྱངས་ཀྱི་བྱིན་
རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་
བདུན་པ་མེ་ལོང་ལྟ་བུའི་ཡེ་ཤེས་ཀྱི་ལེའུ་བཤད་པའོ།། །།
༈ གསུམ་པ་རྗེ་བཙུན་འཇམ་དཔལ་དབྱངས་ལ་སོར་རྟོགས་ཡེ་ཤེས་ཀྱི་སྒོ་
ནས་བསྟོད་པ་ལ་གསུམ། མདོར་བསྟན་དང་། རྒྱས་པར་བཤད་པ། དོན་བསྡུས་
ཏེ་བསྟན་པའོ། །དང་པོ་ལ་བརྒྱད། རྗེ་བཙུན་འཇམ་དཔལ་དབྱངས་ལ་དག་པ་
གཉིས་ལྡན་གྱི་ཆོས་སྐུའི་སྒོ་ནས་བསྟོད་པ། ཆོས་སྟོན་པའི་སྒྲ་དབྱངས་ཀྱི་སྒོ་ནས་
བསྟོད་པ། སྐུ་གསུམ་གྱི་སྒོ་ནས་བསྟོད་པ། སྐུའི་གཟི་བརྗིད་མཚུངས་པ་མེད་པའི་
སྒོ་ནས་བསྟོད་པ། སྐུའི་རྣམ་འགྱུར་དང་མཛེས་པ་ཕུན་སུམ་ཚོགས་པའི་སྒོ་ནས་
བསྟོད་པ། གདུལ་བྱའི་མགོན་སྐྱབས་མཛད་པའི་ཚུལ་ལས་བསྟོན་པ། མཁྱེན་པ་
ལ་མཐའ་མེད་པ་དང་གདུལ་བྱ་འཁོར་བ་ལས་སྒྲོལ་བའི་ཚུལ་ལས་བསྟོད་པ། སྐུ་
གསུམ་གྱི་མཛད་པའི་སྒོ་ནས་བསྟོད་པའོ། །དང་པོ་ནི། ཡང་དག་བདག་མེད་དེ་
བཞིན་ཉིད། །ཡང་དག་མཐའ་སྟེ་ཡི་གེ་མེད། །ཅེས་གསུངས། དོན་ནི། རྗེ་བཙུན་
- 352 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཇམ་དཔལ་དབྱངས་ཀྱི་ཐུགས་ནི་ཆོས་རྣམས་ཀྱི་གནས་ལུགས་ཡང་དག་པ་
བདག་མེད་པའི་དེ་བཞིན་ཉིད་རང་བཞིན་གྱིས་རྣམ་པར་དག་པའི་སྟེང་དུ་གློ་བུར་
གྱི་དྲི་མས་ཀྱང་དག་པའི་ཡང་དག་པའི་མཐའ་ལ་སླར་མི་ལྡང་བའི་ཚུལ་གྱིས་རོ་
གཅིག་པར་མཉམ་པར་བཞག་བཞིན་དུ་བཞུགས་སོ། །དེ་ལྟར་རྗེ་བཙུན་འཇམ་
དཔལ་དབྱངས་ཀྱི་ཐུགས་ཀྱི་ཆོས་ཉིད་དག་པ་གཉིས་ལྡན་གྱི་ཆོས་ཀྱི་སྐུ་དེ་ནི་
རྒྱལ་བ་ཉིད་ཀྱིས་གཟིགས་པ་ལས་སེམས་ཅན་གཞན་གྱིས་དེའི་ངང་ཚུལ་ཇི་མ་ཇི་
བཞིན་སྒྲས་བརྗོད་མི་ནུས་ཤིང་རྣམ་རྟོག་གིས་བསམ་དུ་མེད་པས་ན་དེ་འདྲ་བའི་
ཆོས་ ཀྱི་སྐུ་དེ་ལ་ཡི་གེ་མེད་པ་ཞེས་བརྗོད་དོ། །ཐུགས་ ཀྱི་ཆོས་ཉིད་དེ་ལ་རྩེ་
གཅིག་ཏུ་བཞུགས་པའི་ཡེ་ཤེས་ནི་ཡེ་ཤེས་ཆོས་ཀྱི་སྐུ་ཞེས་བྱ་བ་ཡིན་ཞིང་།
མཁའ་ཁྱབ་ཀྱི་སེམས་ཅན་རྣམས་ལ་ཆོས་སྟོན་པ་སོགས་རྣམ་དཀར་གྱི་འཕྲིན་
ལས་ཐམས་ཅད་ཀྱི་བདག་པོ་ཡིན་ནོ། །དེའི་ཕྱིར་འདིར་རྗེ་བཙུན་འཇམ་དཔལ་
དབྱངས་ལ་ཚུལ་དེའི་སྒོ་ནས་བསྟོད་དོ། །
གཉིས་པ་རྗེ་བཙུན་འཇམ་དཔལ་དབྱངས་ལ་ཆོས་སྟོན་པའི་སྒྲ་དབྱངས་
ཀྱི་སྒོ་ནས་བསྟོད་པ་ནི། སྟོང་ཉིད་སྨྲ་བའི་ཁྱུ་མཆོག་སྟེ། །ཟབ་ཅིང་རྒྱ་ཆེའི་སྒྲ་སྒྲོག་
པ། །ཆོས་ ཀྱི་དུང་སྟེ་ སྒྲ་ཆེན་ལྡན། །ཆོས་ ཀྱི་གཎྜི་ སྒྲ་བོ་ཆེ། །མི་གནས་མྱ་ངན་
འདས་པ་པོ། །ཕྱོགས་བཅུ་ཆོས་ཀྱི་རྔ་བོ་ཆེ། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་སྔར་བཤད་ པ་ལྟར་ གྱི་ཆོས་ ཀྱི་སྐུ་བརྙེས་ ཀྱང་ ཞི་བའི་
དབྱིངས་ལ་མི་ཞེན་པར་ཐུགས་རྗེ་ཆེན་པོས་བསྐུལ་ནས་འགྲོ་བ་རྣམས་ལ་ཆོས་
སྟོན་པར་མཛད་ཅིང་ཆོས་ཐམས་ཅད་ཀྱི་སྙིང་པོ་རྟེན་ཅིང་འབྲེལ་པར་འབྱུང་བ་
སྟོང་པ་ཉིད་སྤྲོས་པའི་མཐའ་ཐམས་ཅད་དང་བྲལ་བ་སྟོན་པར་མཛད་པས་ན་སྨྲ་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བའི་ཁྱུ་མཆོག་ཅེས་བསྔགས་སོ། །ཚུལ་འདི་ནི་དབུ་མ་རྩ་བ་ལས་སྟོན་པ་ཐུབ་
པའི་དབང་པོ་ལ་རྟེན་འབྲེལ་སྤྲོས་པའི་མཐའ་བརྒྱད་དང་བྲལ་བར་སྟོན་པས་ན་
སྨྲ་བ་རྣམས་ ཀྱི་ དམ་ པ་ ཞེས་བསྔགས་ པ་ དང་ མཚུངས་སོ། །རྗེ་ བཙུན་ འཇམ་
དཔལ་དབྱངས་ཀྱིས་གདུལ་བྱ་ལ་ཆོས་སྟོན་ཚུལ་ཡོངས་སུ་རྫོགས་པ་ནི་ཟབ་པ་
དང་རྒྱ་ཆེ་བའི་ཆོས་ཀྱི་སྒྲ་སྒྲོག་པ་སྟེ། དེ་ལ་ཟབ་པ་ནི་ཆོས་རྣམས་ཀྱི་གནས་
ལུགས་སྟོང་པ་ཉིད་དང། རྒྱ་ཆེ་བ་ནི་བཤེས་གཉེན་ལ་དད་པ་དང་དལ་འབྱོར་དོན་
ཆེ་རྙེད་དཀའ་མི་རྟག་པ་སྐྱབས་འགྲོ་ལས་འབྲས་འཁོར་བའི་སྡུག་བསྔལ་དང་དེ་
ལས་ཐར་པའི་ཐབས་ལམ་བསླབ་པ་གསུམ་བྱམས་སྙིང་རྗེ་བྱང་ཆུབ་ཀྱི་སེམས་
རྒྱལ་སྲས་ཀྱི་སྤྱོད་པ་ཕྱིན་དྲུག་ལ་སློབ་ཚུལ་ས་ལམ་བགྲོད་ཚུལ་དང་བཅས་པ་
རྣམས་ཏེ་མདོར་ན་གདུལ་བྱ་སྐལ་བ་དང་ལྡན་པ་དག་ལ་ལམ་གྱི་ལུས་ཡོངས་སུ་
རྫོགས་པ་བསྟན་ནས་སངས་རྒྱས་ཀྱི་སར་འཁྲིད་པར་མཛོད་དོ། །དེ་འདྲ་བའི་
ཆོས་ཀྱི་དུང་བུས་ཏེ་མཁའ་ཁྱབ་ཀྱི་གདུལ་བྱ་སྐལ་བ་དང་ལྡན་པ་རྣམས་ཆོས་ཀྱི་
བདུད་རྩི་ལ་མགྲོན་དུ་འབོད་པར་མཛད་པས་ན་ཆོས་ཀྱི་དུང་སྟེ་སྒྲ་ཆེན་ལྡན་པ་
ཞེས་བསྔགས་སོ། །རྗེ་བཙུན་འཇམ་དཔལ་དབྱངས་ཀྱིས་སྔར་བཤད་པ་ལྟར་གྱི་
ཆོས་བསྟན་པ་དེས་གདུལ་བྱ་སྐལ་བ་དང་ལྡན་པ་མཐའ་དག་བསྡུས་ཏེ་ཚིམ་པར་
མཛད་པ་དེ་ནི་དགེ་འདུན་འདུ་བའི་གཎྜི་དང་མཚུངས་པས་ན། ཆོས་ཀྱི་གཎྜི་སྒྲ་བོ་
ཆེ། །ཞེས་བསྔགས་སོ། །རྗེ་བཙུན་ འཇམ་ དཔལ་ དབྱངས་ ཀྱིས་ ཆོས་ བསྟན་ པ་
དེས་གདུལ་བྱ་རྣམས་སྲིད་ཞི་གཉིས་ཀའི་མཐའ་ལས་བསྒྲལ་ཏེ་སྐུ་གསུམ་གཞལ་
མེད་ ཁང་དུ་འཁྲིད་པར་མཛད་པས་ན། མི་གནས་མྱ་ངན་འདས་པ་པོ། །ཞེས་
བསྔགས་སོ། །སུམ་ཅུ་རྩ་གསུམ་གྱི་ལྷ་རྣམས་ལ་བསོད་ནམས་ཀྱིས་མཐུས་གྲུབ་
354 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པའི་རྔ་བོ་ཆེ་ནམ་མཁར་གནས་པ་ཡོད་དེ་ལྷ་རྣམས་འདོད་ཡོན་གྱིས་གཡེངས་
ནས་བག་མེད་པར་ གནས་ པ་ན། ནམ་ མཁར་ གནས་ པའི་ རྔ་ དེས་མི་རྟག་པ་
བསྟན་ནས་ཆོས་ལ་བསྐུལ་བ་སོགས་ཆོས་ཀྱི་སྡོམ་བཞིའི་སྒྲ་བསྒྲགས་ནས་ལྷ་
རྣམས་ཆོས་ལ་བསྐུལ་བར་བྱེད་པ་བཞིན་དུ་རྗེ་བཙུན་འཇམ་དཔལ་དབྱངས་ཀྱིས་
ཕྱོགས་བཅུའི་སེམས་ཅན་རྣམས་ལ་ཆོས་བསྟན་ནས་རྒྱུད་བསྐུལ་བར་མཛད་པས་
ན། ཕྱོགས་བཅུ་ཆོས་ཀྱི་རྔ་བོ་ཆེ། །ཞེས་བསྔགས་སོ། ། །
གསུམ་པ་རྗེ་བཙུན་འཇམ་དཔལ་དབྱངས་ལ་སྐུ་གསུམ་གྱི་སྒོ་ནས་བསྟོད་པ་
ནི། གཟུགས་མེད་གཟུགས་བཟང་དམ་པ་སྟེ། །སྣ་ཚོགས་གཟུགས་ཅན་ཡིད་ལས་
སྐྱེས། །གཟུགས་རྣམས་ཐམས་ཅད་སྣང་བའི་དཔལ། །གཟུགས་བརྙན་མ་ལུས་
འཆང་བ་པོ། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་སྐུ་
གསུམ་གྱི་གོ་འཕང་བརྙེས་པའི་སྐུ་གསུམ་པོ་ཇི་ལྟར་ཡོད་པ་ནི། ཆོས་སྐུ་ལོངས་སྐུ་
སྤྲུལ་སྐུ་གསུམ་སྟེ། ཆོས་སྐུ་ནི་སྔར་བཤད་པ་ལྟར་གནས་ལུགས་སྟོང་པ་ཉིད་དང་
རོ་གཅིག་ཏུ་བཞུགས་པ་གཟུགས་མེད་པ་ནམ་མཁའ་རྣམ་པར་དག་པ་ལྟ་བུའོ། །
ལོངས་སྐུ་ནི་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་རང་སྣང་མཚན་དཔེས་
སྤྲས་པའི་སྐུར་ཤར་བ་གཟུགས་བཟང་བ་དམ་པ་མཚུངས་པ་མེད་པའོ། །སྤྲུལ་སྐུ་
ནི་ལོངས་སྐུའི་གོ་འཕངས་བརྙེས་པ་དང་མཉམ་དུ་མཁའ་ཁྱབ་ཀྱི་སེམས་ཅན་
རྣམས་ལ་རང་རང་གི་སྐལ་བ་དང་འཚམ་པར་སྤྲུལ་པ་སྣ་ཚོགས་སྟོན་པར་མཛད་
དེ། ལྷའི་གཟུགས་ཀྱིས་འདུལ་བ་ལ་ལྷ། མིའི་གཟུགས་ཀྱིས་འདུལ་བ་ལ་མི། བྱ་
དང་རི་དྭགས་སོགས་ཀྱིས་འདུལ་བ་ལ་དེ་དང་དེ་དག་གི་གཟུགས་བསྟན་ནས་
འདུལ་བར་མཛད་པས་ན་སྣ་ཚོགས་གཟུགས་ཅན་ཞེས་པ་དང་། ཡིད་ལས་སྐྱེས་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཞེས་བསྔགས་པའོ། །དེ་འདྲ་བའི་སྤྲུལ་སྐུ་ ཇི་ སྙེད་ཅིག་སྟོན་པ་དེ་ཐམས་ཅད་
ལོངས་སྤྱོད་རྫོགས་སྐུའི་ཡེ་ཤེས་ཀྱི་རང་སྣང་ལས་ཤར་བ་དེ་ནམ་མཁའི་ཟླ་བ་
གཟུགས་གཅིག་ཉིད་ལས་འཛམ་བུའི་གླིང་གི་ཆུ་སྣོད་ཐམས་ཅད་དུ་གཟུགས་
བརྙན་ཅིག་ཅར་དུ་འཆར་བ་བཞིན་ནོ། །དེའི་ཕྱིར་གཟུགས་རྣམས་ཐམས་ཅད་
སྣང་བའི་དཔལ། །ཞེས་དང། གཟུགས་བརྙན་མ་ལུས་འཆང་བ་པོ་ཞེས་བསྔགས་
སོ། །
བཞི་པ་རྗེ་བཙུན་འཇམ་དཔལ་དབྱངས་ལ་སྐའི་གཟི་བརྗིད་མཚུངས་པ་
མེད་པའི་སྒོ་ནས་བསྟོད་པ་ནི། ཚུགས་པ་མེད་ཅིང་ཆེ་བར་གྲགས། ཁམས་གསུམ་
དབང་ཕྱུག་ཆེན་པོ་སྟེ། །འཕགས་ལམ་ཤིན་ཏུ་མཐོ་ལ་གནས། །དར་བ་ཆེན་པོ་
ཆོས་ཀྱི་ཏོག །ཅེས་གསུངས། དོན་ནི། རྗེ་བཙུན་འཇམ་དཔལ་དབྱངས་ནི་ཁམས་
གསུམ་ན་འགྲན་ཟླ་མེད་པ་སྟེ་བདུད་དང་མུ་སྟེགས་དང་ཕས་ཀྱི་རྒོལ་བ་གང་གིས་
ཀྱང་ཚུགས་པ་མེད་ཅིང། མཁའ་ཁྱབ་ཀྱི་ཞིང་ཁམས་ཀུན་ཏུ་ཆེ་བའི་ཆེ་མཆོག་སྟོན་
པ་བླ་ན་མེད་པར་གྲགས་སོ། ཁམས་གསུམ་ལ་འཕྲིན་ལས་ཀྱི་སྟོབས་ཀྱི་དབང་
བསྒྱུར་བའི་དབང་ཕྱུག་ཆེན་པོ་སྟེ་རང་ ཉིད་ འཕགས་ལམ་ཤིན་ཏུ་མཐོ་བ་ སྐུ་
གསུམ་གྱི་གོ་འཕང་ལ་གནས་ནས་ཁམས་གསུམ་གྱི་སེམས་ཅན་རྣམས་ལ་དར་བ་
སྟེ་བླ་ན་མེད་པའི་བདེ་བ་ཆེན་པོ་སྟེར་བའི་ཆོས་ཀྱི་ཏོག་ཐེག་པ་ཆེན་པོའི་ལམ་གྱི་
ལུས་ཡོངས་སུ་རྫོགས་པ་དང་། རྡོ་རྗེ་ཐེག་པའི་ཉེ་ལམ་སྟོན་པར་མཛད་དོ། །དེས་
ན་ཡོན་ཏན་དེ་དག་བསམ་ནས་རྗེ་བཙུན་འཇམ་དཔལ་དབྱངས་ནམ་ཡང་བསླུ་བ་
མེད་པའི་སྐྱབས་གནས་མཐར་ཐུག་ཏུ་བསམས་ཏེ་དད་ཅིང་གུས་པ་ཆེན་པོས་
བསྟོད་པ་འདི་དག་འདོད་ཞིང་གསོལ་བ་གདབ་པར་བྱའོ། །
- 356 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལྔ་པ་རྗེ་བཙུན་འཇམ་དཔལ་དབྱངས་ལ་སྐུའི་རྣམ་འགྱུར་དང་མཛེས་པ་
ཕུན་སུམ་ཚོགས་པའི་སྒོ་ནས་བསྟོད་པ་ནི། འཇིག་རྟེན་གསུམ་ན་གཞོན་ལུས་
གཅིག །གནས་བརྟན་རྒན་པོ་སྐྱེ་དགུའི་བདག །སུམ་ཅུ་རྩ་གཉིས་མཚན་འཆང་
བ། །སྡུག་ གུ་ འཇིག་རྟེན་གསུམ་ན་མཛེས། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་གདུལ་བྱའི་དོན་མཛད་ཚུལ་ནི་བསམ་གྱིས་མི་ཁྱབ་
སྟེ། ལ་ལར་གཞོན་ནུའི་ཚུལ། ལ་ལར་ཉན་ཐོས་ཀྱི་ཚུལ། ལ་ལར་རང་རྒྱལ་གྱི་
ཚུལ། ལ་ལར་བྱང་ཆུབ་སེམས་དཔའི་ཚུལ། གདུལ་བྱ་སྐལ་བ་དང་ལྡན་པ་མཆོག་
དག་ལ་སངས་རྒྱས་ཀྱི་སྐུར་བསྟན་ཏེ་རང་རང་གི་སྐལ་བ་དང་འཚམ་པར་སྐུའི་
རྣམ་འགྱུར་དང་། རང་རང་གི་དབང་པོ་དང་འཚམ་པར་ཆོས་བསྟན་ཏེ་དོན་མཛད་
དོ། །དེ་ལ་གཞོན་ནུའི་སྐུར་བསྟན་པ་ནི། འཇིག་རྟེན་གསུམ་ན་གཞོན་ནུ་ལོ་བཅུ་
དྲུག་ལོན་པའི་ན་ཚོད་ཅན་སྐུ་ལྟ་བས་ཆོག་མི་ཤེས་པ་རྒྱལ་སྲས་ཐུ་བོའི་ཚུལ་
བཟུང་ནས་སེམས་ཅན་གྱི་དོན་མཛད་དེ། གཞོན་ནུའི་སྐུ་ལུས་འཆང་བ་པོ། །ཤེས་
རབ་ སྒྲོན་མེས་ རབ་ཏུ་བརྒྱན། །འཇིག་ རྟེན་ གསུམ་ གྱི་མུན་ སེལ་བ། །འཇམ་
དཔལ་དབྱངས་ལ་ཕྱག་འཚལ་ལོ། །ཞེས་བསྟོད་པ་ལྟར། ཕྱོགས་བཅུའི་ཞིང་རབ་
འབྱམས་རྣམས་སུ་འཇམ་དཔལ་གཞོན་ནུར་གྱུར་པ་ཞེས་གཞོན་ནུའི་ལུས་ཅན་
ཞིག་ཏུ་ཡོངས་སུ་གྲགས་པ་ལྟར་རོ། ཉན་ཐོས་ཀྱི་ཚུལ་སྟོན་པ་ནི། ཉན་ཐོས་ཀྱི་
རིགས་ཅན་རྣམས་རྗེས་སུ་བཟུང་བའི་ཕྱིར་ཉན་ཐོས་དགྲ་བཅོམ་པའི་ཚུལ་བཟུང་
སྟེ་གནས་བརྟན་གྱི་བྱ་བ་མཛད་པ་དང་། ལ་ལར་དགེ་སློང་གི་རྟེན་སྡོམ་པ་གསུམ་
ལྡན་གྱི་ཚུལ་བཟུང་སྟེ་གདུལ་བྱ་རྣམས་ཀྱང་ཚུལ་དེ་ལ་དཀྲི་བར་མཛད་དོ། །
གནས་བརྟན་ཞེས་པ་ནི་བསྙེན་པར་རྫོགས་ནས་ལོ་བཅུ་སོགས་ཡུན་རིང་དུ་ལོན་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཞིང་། འདུལ་བའི་བསླབ་བྱ་ཕྲ་རགས་ལ་མཁས་ཤིང་ཉམས་འོག་ཏུ་ཆུད་པར་
བྱས་ནས་རང་གང་དུ་གནས་ཀྱང་གཞན་ལ་རག་མི་ལས་པ་རང་དབང་ཐོབ་པས་
གནས་པ་བརྟན་པ་ཞེས་བྱའོ། །རྒན་པོ་ཞེས་པ་གནས་བརྟན་ཉིད་ལ་སྦྱར་བ་དང་
རང་རྒྱལ་ལ་སྦྱར་བའི་བཤད་པ་གཉིས་སྣང་ངོ༌། །སྐྱེ་དགུའི་བདག་པོ་ནི་ཚངས་པ་
སྟེ་སྟོང་གསུམ་གྱི་བདག་པོར་བརྗོད་པའོ། །འདི་དག་ལ་དུས་འཁོར་གྱི་དབང་
དག་པ་དང་བཅས་པ་ལ་སྦྱར་ཏེ་བཤད་པའང་སྣང་ངོ༌། སུམ་ཅུ་རྩ་གཉིས་མཚན་
འཆང་བ། ཞེས་པ་རྗེ་བཙུན་འཇམ་དཔལ་དབྱངས་ཀྱི་སྐུ་ལ་མཚན་བཟང་པོ་སུམ་
ཅུ་ རྩ་ གཉིས་ ཀྱིས་སྤྲས་པའོ། །མཚན་བཟང་སུམ་ཅུ་རྩ་ གཉིས་ནི་ ཕྱག་ ཞབས་
འཁོར་ ལོས་ མཚན་ པ་ དང༌ ། ཞབས་ མཐིལ་ མཉམ་ པ་ དང་། སོར་མོ་དྲ་བས་
འབྲེལ་བ་དང་། ཕྱག་ཞབས་གཞོན་ཤ་ཆགས་ཤིང་འཇམ་པ་དང༌། སྐུའི་ཕྲག་གོང་
གཉིས་སོགས་བདུན་མཐོ་བ་དང༌། སོར་མོ་རིང་བ་དང་། རྟིང་པ་ཡངས་པ་དང་། སྐུ་
ཆེ་ཞིང་དྲང་བ་དང༌། ལོང་བུ་མི་མངོན་པ་དང་། བ་སྤུ་གྱེན་དུ་ཕྱོགས་ པ་དང་།
བྱིན་པ་རི་དྭགས་ཨེ་ན་ཡ་ལྟ་བུ་དང་། ཕྱག་རིང་བ་དང༌། འདོམ་གྱི་སྦ་བ་སྦུབས་
སུ་ནུབ་པ་དང་། པགས་པའི་མདོག་གསལ་བ་དང་། པགས་པ་འཇམ་པ་དང་།
སྤུ་རེ་རེ་ནས་སྐྱེས་ཤིང་གཡས་ཕྱོགས་སུ་འཁྱིལ་བ་དང་། མཛོད་སྤུ་དང༌། རོ་སྟོད་
སེང་གེ་འདྲ་བ་དང་། དཔུང་མགོ་ཟླུམ་པ་དང་། ཐལ་གོང་རྒྱས་པ་དང་། རོ་བྲོ་བ་
མཆོག་དང་། སྐུ་ ཆུ་ཞེང་ གབ་ བ་ དང་། གཙུག་ཏོར་དང་། ལྗགས་ རིང་ བ་ དང་།
གསུང་ཚངས་བའི་དབྱངས་དང་། འགྲམ་པ་སེང་གེ་འདྲ་བ་དང༌། ཚེམས་དཀར་
བ་དང༌། ཚེམས་མཉམ་པ་དང༌། ཚེམས་ཐགས་བཟང་བ་དང༌། གྲངས་བཞི་བཅུ་
ཐམ་པ་ཚང་བ་དང༌། སྤྱན་མཐོན་མཐིང་དང་། སྤྱན་རྫི་ཁྱུ་མཆོག་གི་རྫི་མ་ལྟ་བུ་སྟེ་
- 358 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སུམ་ཅུ་རྩ་གཉིས་སོ། །རྗེ་བཙུན་འཇམ་དཔལ་དབྱངས་ ཀྱི་སྐུ་མཚན་བཟང་པོ་
སུམ་ཅུ་རྩ་གཉིས་ཀྱིས་བརྒྱན་པ་ནི་འཇིག་རྟེན་གསུམ་ན་མཛེས་པའི་མཆོག་སྟེ་
མཐོང་ན་མི་མཐུན་པ་མེད་པ་ཀུན་གྱི་སྙིང་དུ་སྡུག་པ་ལྟ་བས་ཆོག་མི་ཤེས་པ་
མཐོང་བ་ཙམ་གྱིས་ལས་ངན་པའི་སྒྲིབ་པ་དག་ནས་ཡོན་ཏན་ཁྱད་པར་ཅན་སྟེར་
བར་མཛད་པ་མཐོང་བ་དོན་ལྡན་ཞེས་བྱའོ། །
དྲུག་ པ་ གདུལ་ བྱའི་ མགོན་སྐྱབས་མཛད་པའི་ཚུལ་ལས་བསྟོད་པ་ནི།
འཇིག་རྟེན་ཤེས་ལེགས་སློབ་དཔོན་ཏེ། །འཇིག་རྟེན་སློབ་དཔོན་འཇིག་པ་མེད། །
མགོན་སྐྱབས་འཇིག་རྟེན་ཡིད་བཅུགས་པ། །སྐྱབས་དང་སྐྱོབ་པ་བླ་ན་མེད། །
ཅེས་གསུངས། དོན་ནི། རྗེ་བཙུན་འཇམ་དཔལ་དབྱངས་ནི་མཁའ་ཁྱབ་ཀྱི་འཇིག་
རྟེན་ན་གནས་པའི་སྐལ་ལྡན་མཐའ་དག་ལ་ཤེས་པར་བྱ་བ་བླང་དོར་གྱི་གནས་
ལེགས་པར་སྟོན་པའི་སློབ་དཔོན་ཏེ་མི་འཇིགས་པ་བཞི་བརྙེས་པས་འཇིག་རྟེན་
མཐའ་དག་གི་སློབ་དཔོན་མཛད་པ་ལ་ཕས་ཀྱི་རྒོལ་བ་གང་གིས་ཀྱང་འཇིགས་པ་
མེད་པའོ། །རྗེ་བཙུན་འཇམ་དཔལ་དབྱངས་ནི་འགྲོ་བ་ལྷ་དང་བཅས་པ་ཐམས་
ཅད་ཀྱི་མགོན་དང་སྐྱོབ་པ་དང༌། འཇིག་རྟེན་མཐའ་དག་གི་ཡིད་བཅུགས་པའི་
མཛའ་བཤེས་དང་། སེམས་ཅན་སྐྱབས་མེད་ པ་རྣམས་ ཀྱི་ སྐྱབས་དང་། དཔུང་
གཉེན་མེད་པ་རྣམས་ཀྱི་དཔུང་གཉེན་དང་། ལམ་འཁྱམས་པ་རྣམས་ཀྱི་འདྲེན་པ་
དང་། སྡུག་བསྔལ་ཅན་རྣམས་ཀྱི་སྐྱོབ་པ་དང༌། གནས་མེད་པ་རྣམས་ཀྱི་གནས་
དང་། མུན་པར་འཁྱམས་རྣམས་ལ་སྒྲོན་མེ་དང། ཕྱོགས་ཀླས་པ་རྣམས་ལ་ལམ་
སྟོན་པ་བླ་ན་མེད་པའོ། ། །
བདུན་པ་མཁྱེན་པ་ལ་མཐའ་མེད་པ་དང་གདུལ་བྱ་འཁོར་བ་ལས་སྒྲོལ་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བའི་ཚུལ་ལ་བསྟོད་པ་ནི། ནམ་མཁའི་མཐའ་ཀླས་ལོངས་སྤྱོད་པ། །ཐམས་ཅད་
མཁྱེན་པའི་ཡེ་ཤེས་མཚོ། །མ་རིག་སྒོ་ངའི་སྦུབས་འབྱེད་པ། །སྲིད་པའི་དྲྭ་བ་འཇོམས་
པ་པོ། །ཉོན་མོངས་མ་ལུས་ཞི་བྱེད་པ། །འཁོར་བའི་རྒྱ་མཚོའི་ཕ་རོལ་ཕྱིན། །ཡེ་
ཤེས་དབང་བསྐུར་ཅོད་པན་ཅན། །རྫོགས་པའི་སངས་རྒྱས་རྒྱན་དུ་ཐོགས། །ཞེས་
གསུངས། དོན་ནི། རྗེ་བཙུན་འཇམ་དཔལ་དབྱངས་མཁའ་ཁྱབ་ཀྱི་སེམས་ཅན་
རྣམས་ཀྱི་དོན་མཛད་པ་ལ་བསླུ་བ་མེད་པའི་སྐྱབས་གནས་མཐར་ཐུག་སྟེ་རང་
ཉིད་འཇིགས་པ་ཐམས་ཅད་ལས་གྲོལ། གཞན་འཇིགས་པ་ལས་སྒྲོལ་བའི་ཐབས་
ལ་མཁས། ཐུགས་རྗེ་ཆེན་པོ་ཉེ་རིང་མེད་ཅིང་སེམས་ཅན་རྣམས་འཁོར་བ་ལས་
སྒོལ་བ་ལ་ནམ་ཡང་སྐྱོ་ངལ་མེད་པའོ། །དེའང་རྗེ་བཙུན་འཇམ་དཔལ་དབྱངས་
ཀྱིས་ནམ་མཁའི་མཐས་ཀླས་པའི་སེམས་ཅན་ཐམས་ཅད་ཀྱི་གནས་སྐབས་དང་
མཐར་ཐུག་གི་ལོངས་སྤྱོད་ཕན་བདེ་མ་ལུས་འབྱུང་བའི་རྒྱུ་རྣམ་པ་ཐམས་ཅད་
མཁྱེན་པའི་ཡེ་ཤེས་བརྙེས་པས་མཁའ་ཁྱབ་ཀྱི་སེམས་ཅན་སུ་ཞིག་ལའང་ཕན་
ཐོགས་ན་དེའི་ཐབས་མཛད་པ་ལ་བསྙེལ་བ་དང་སྒྲིབ་པ་གང་ཡང་མེད་ཅིང་དེ་
དང་དེ་ལ་ཆོས་གསུང་བ་ལ་ཐོགས་པ་མེད་དེ། རྣམ་པ་ཐམས་ཅད་མཁྱེན་པའི་ཡེ་
ཤེས་ཀྱིས་ཤེས་བྱ་ཐམས་ཅད་ལ་ཁྱབ་པས་སོ། །འདི་ལ་ཡེ་ཤེས་ཀྱི་མཚོ་ཞེས་
བརྗོད་པ་ནི། འཇིག་རྟེན་ན་དཀོན་པའི་རིན་པོ་ཆེའི་རིགས་ཐམས་ཅད་རྒྱ་མཚོ་
ཆེན་པོ་ལས་འབྱུང་བ་ལྟར་མཁའ་ཁྱབ་ཀྱི་སེམས་ཅན་རྣམས་ཀྱི་ཕན་བདེ་ཐམས་
ཅད་ཡེ་ཤེས་འདི་ལས་འབྱུང་བའི་དོན་ནོ། །རྗེ་བཙུན་འཇམ་དཔལ་དབྱངས་ཀྱིས་
སེམས་ཅན་གྱི་དོན་ཇི་ལྟར་མཛད་པ་ནི། སེམས་ཅན་རྣམས་ཐོག་མ་མེད་པ་ནས་
མ་རིག་པའི་སྒོ་ངའི་སྦུབས་སུ་ཆུད་དེ་རང་དབང་མེད་པར་བཅིངས་ཤིང་སྡུག་
- 360 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྔལ་བ་རྣམས་ཀྱི་མ་རིག་པའི་སྒོ་ངའི་སྦུབས་འབྱེད་པར་མཛད། ཐོག་མ་མེད་
པ་ནས་སྲིད་པའི་དྲྭ་བ་དམ་པོས་བཅིངས་པ་རྣམས་ཀྱི་སྲིད་པའི་དྲྭ་བ་བཅད་དེ་རྩ་
བ་ནས་ འཇོམས་ པར་མཛད། ཐོག་མ་མེད་ནས་ཉོན་མོངས་པས་བཅིངས་ པ་
རྣམས་ཀྱི་ཉོན་མོངས་མ་ལུས་པ་ཞི་བར་མཛད། ལས་ཀྱི་རླུང་གིས་འཁོར་བའི་རྒྱ་
མཚོར་ཁྱེར་ཞིང་བདས་པ་རྣམས་འཁོར་བའི་རྒྱ་མཚོ་ལས་བསྒྲལ་ཏེ་ཕ་རོལ་ཐར་
པའི་སྐམ་སར་ཕྱིན་པར་མཛད་དོ། །རྗེ་བཙུན་འཇམ་དཔལ་དབྱངས་ཀྱིས་གདུལ་
བྱ་སྐལ་བ་དང་ལྡན་པ་རྣམས་ལ་རང་ཉིད་བསླུ་བ་མེད་པའི་སྐྱབས་གནས་སྐུ་
གསུམ་ཡེ་ཤེས་ལྔ་ལྡན་གྱི་གོ་འཕང་བརྙེས་སོ་ཞེས་སྟོན་ཕྱིར་རྒྱལ་བ་རིགས་ལྔས་
དབང་བསྐུར་བའི་ཅོད་པན་རྫོགས་པའི་སངས་རྒྱས་མི་བསྐྱོད་པ་དབུ་རྒྱན་དུ་
ཐོགས་པ་སྟོན་པར་མཛད་དོ། །རྒྱུད་ཚིག་འདི་དག་ལ་དུས་ཀྱི་འཁོར་ལོའི་རྒྱུད་
ནས་བཤད་པ་ལྟར་གྱི་དབང་བསྐུར་ཚུལ་ལ་སྦྱར་བའི་བཤད་པའང་སྣང་ངོ་། །
བརྒྱད་པ་རྗེ་བཙུན་འཇམ་དཔལ་དབྱངས་ལ་སྐུ་གསུམ་གྱི་མཛད་པའི་སྒོ་
ནས་བསྟོད་པ་ལ་གསུམ། ཆོས་སྐུ་མཛད་པ་དང་བཅས་པའི་སྒོ་ནས་བསྟོད་པ།
སྤྲུལ་སྐུ་མཛད་པ་དང་བཅས་པའི་སྒོ་ནས་བསྟོད་པ། ལོངས་སྤྱོད་རྫོགས་སྐུ་མཛད་
པ་དང་བཅས་པའི་སྒོ་ནས་བསྟོད་པའོ། །དང་པོ་ལ་གཉིས། ཆོས་སྐུའི་ངོ་བོའི་སྒོ་
ནས་བསྟོད་པ་དང༌། ཆོས་ཀྱི་སྐུ་ལ་བརྟེན་ནས་སེམས་ཅན་གྱི་དོན་འབྱུང་ཚུལ་གྱི་
སྒོ་ནས་བསྟོད་པའོ། །དང་པོ་ནི། སྡུག་བསྔལ་གསུམ་གྱི་སྡུག་བསྔལ་ཞི། །གསུམ་
སེལ་མཐའ་ལས་གྲོལ་གསུམ་ཐོབ། །སྒྲིབ་པ་ཀུན་ལས་ངེས་པར་གྲོལ། །མཁའ་
ལྟར་མཉམ་པ་ཉིད་ལ་གནས། །ཉོན་མོངས་དྲི་མ་ཀུན་ལས་འདས། །དུས་གསུམ་
དུས་ མེད་ རྟོགས་ པ་ པོ། །ཞེས་ གསུངས། དོན་ ནི། རྗེ་ བཙུན་ འཇམ་ དཔལ་
- 361 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དབྱངས་ཀྱིས་ཆོས་སྐུ་མངོན་དུ་མཛད་པ་ན་སྡུག་བསྔལ་གྱི་སྡུག་བསྔལ་དང༌།
འགྱུར་ བའི་ སྡུག་བསྔལ་དང་། ཁྱབ་ པ་ འདུ་ བྱེད་ ཀྱི་ སྡུག་བསྔལ་ གསུམ་ གྱིས་
བསྡུས་པའི་སྡུག་བསྔལ་ཐམས་ཅད་ཞི་ཞིང་མཁའ་ཁྱབ་ཀྱི་སེམས་ཅན་རྣམས་ཀྱི་
སྡུག་བསྔལ་གསུམ་ཡང་སེལ་ནུས་པ་དང་། ཉན་ཐོས་ཀྱི་གྲོལ་བ་དང་། རང་རྒྱལ་
གྱི་གྲོལ་བ་དང་། ཐེག་པ་ཆེན་པོའི་ གྲོལ་བ་གསུམ་གྱིས་བསྡུས་པའི་སྤངས་པ་
མཐར་ཐུག་ནམ་མཁའ་ལྟར་མཐའ་ཡས་པ་ཐོབ་ཅིང་། ཉོན་མོངས་པའི་སྒྲིབ་པ་
དང༌། ཤེས་བྱའི་སྒྲིབ་པ་དང༌། སྙོམས་འཇུག་གི་སྒྲིབ་པ་ཀུན་ལས་ངེས་པར་གྲོལ་
བའི་ངོ་བོ་ཉིད་ཀྱི་སྐུ་ཐོབ་བོ། །སྐུ་དེ་ཐོབ་པ་དང་དུས་མཉམ་དུ་ནམ་མཁའ་ལྟར་
རྣམ་པར་དག་པའི་ཆོས་ཀྱི་དབྱིངས་མཉམ་པ་ཉིད་ལ་གནས་ཤིང་། ཉོན་མོངས་
པའི་དྲི་མ་ཀུན་ལས་འདས་ཏེ། འདས་པ་དང་། མ་འོངས་པ་དང་། ད་ལྟར་གྱི་དུས་
གསུམ་གྱིས་བསྡུས་པའི་ཤེས་བྱའི་གནས་མཐའ་དག་རང་བཞིན་གྱིས་མེད་པར་
མངོན་སུམ་དུ་རྟོགས་པའི་ཡེ་ཤེས་ཆོས་སྐུ་ཐོབ་བོ། །
གཉིས་པ་ཆོས་ཀྱི་སྐུ་ལ་བརྟེན་ནས་སེམས་ཅན་གྱི་དོན་འབྱུང་ཚུལ་གྱི་སྒོ་
ནས་བསྟོད་པ་ནི། སེམས་ཅན་ཀུན་གྱི་ཀླུ་ཆེན་པོ། །ཡོན་ཏན་ཐོད་ཅན་རྣམས་ཀྱི་
ཐོད། །ཉོན་མོངས་ ཀུན་ ལས་རྣམ་ གྲོལ་བ། །ནམ་ མཁའི་ ལམ་ ལ་ རབ་ གནས་
པ། །ཡིད་བཞིན་ནོར་བུ་ཆེན་པོ་འཆང་། ཁྱབ་བདག་རིན་ཆེན་ཀུན་གྱི་བདག །དཔག་
བསམ་ཤིང་ཆེན་རྒྱས་པ་སྟེ། །བུམ་པ་བཟང་པོ་ཆེ་བའི་མཆོག །བྱེད་པ་སེམས་
ཅན་ཀུན་དོན་བྱེད། །ཅེས་གསུངས། དོན་ནི། དེ་འདྲ་བའི་ཡེ་ཤེས་ཆོས་སྐུ་དེ་ནི་
མཁའ་ཁྱབ་ཀྱི་སེམས་ཅན་ཀུན་གྱི་ཕན་བདེ་མ་ལུས་འབྱུང་བའི་རྒྱུ་གཅིག་པུ་
འདོད་དགུའི་ཆར་འབེབས་པའི་ཀླུ་ཆེན་པོ། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་
- 362 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གང་ལས་འབྱུང་བའི་བདག་པོའི་རྐྱེན་ཆེན་པོ་ཡོན་ཏན་མ་ལུས་པའི་གཏེར་དུ་
བསྔགས་སོ། །དེའང་ཁམས་གསུམ་གྱི་སེམས་ཅན་ཐ་མལ་པ་རྣམས་ལས་མཐོ་བ་
ཡོན་ཏན་གྱི་ཐོད་ཅན་ནི་ཐུབ་པའི་བསླབ་གཞི་ལྔ་འཛིན་པའི་དགེ་བསྙེན་དང༌།
དགེ་བསྙེན་ཐམས་ཅད་ལས་མཐོ་བ་ཡོན་ཏན་གྱི་ཐོད་ཅན་ནི་བསླབ་གཞི་བཅུ་
འཛིན་པའི་དགེ་ཚུལ་དང༌། དགེ་ཚུལ་ཐམས་ཅད་ལས་མཐོ་བ་ཡོན་ཏན་གྱི་ཐོད་
ཅན་ནི་ཁྲིམས་ཉིས་བརྒྱ་ལྔ་བཅུ་རྩ་གསུམ་བསྲུང་བའི་དགེ་སློང་དང༌། ཐེག་དམན་
གྱི་ལམ་དུ་ཞུགས་པའི་དགེ་སློང་ཐམས་ཅད་ལས་མཐོ་བ་ཡོན་ཏན་གྱི་ཐོད་ཅན་ནི་
དགེ་སློང་བྱང་ཆུབ་སེམས་དཔའ་དང་། བྱང་སེམས་སོ་སྐྱེ་ཐམས་ཅད་ལས་མཐོ་བ་
ཡོན་ཏན་གྱི་ཐོད་ཅན་ནི་བྱང་སེམས་འཕགས་པ་དང་། ཡོན་ཏན་གྱི་ཐོད་ཅན་དེ་
དག་རྣམས་ཀྱི་ཐོད་ལྟ་བུ་དེ་དག་ཀུན་ལས་མཆོག་ཏུ་གྱུར་པ་ནི་ཉོན་མོངས་པ་ཀུན་
ལས་རྣམ་པར་གྲོལ་བ་ནམ་མཁའི་ ལམ་ ལྟར་ དག་པ་གཉིས་ལྡན་གྱི་ཆོས་ ཀྱི་
དབྱིངས་ལ་རབ་ཏུ་གནས་པ་རྗེ་བཙུན་འཇམ་དཔལ་དབྱངས་སོ། །ཞེས་རྗེ་བཙུན་
འཇམ་དཔལ་དབྱངས་ལ་ཀུན་ལས་ཁྱད་པར་དུ་འཕགས་པའི་སྒོ་ནས་བསྔགས་
སོ། །དེ་ལྟར་དག་པ་གཉིས་ལྡན་གྱི་ཡེ་ཤེས་ཆོས་སྐུ་བརྙེས་པ་ནི་ཡིད་བཞིན་གྱི་
ནོར་བུ་རིན་པོ་ཆེ་དང༌། ཅི་འདོད་སྩོལ་བའི་དཔག་བསམ་གྱི་ཤིང་ཆེན་པོ་དང་།
འདོད་དགུ་འབྱུང་བའི་བུམ་པ་བཟང་པོ་ལྟར་འབད་རྩོལ་དང་རྣམ་རྟོག་མེད་པར་
གང་གིས་གསོལ་བ་བཏབ་པ་ཐམས་ཅད་ལ་མཆོག་དང་ཐུན་མོང་བའི་དངོས་གྲུབ་
ཅི་འདོད་ཡིད་བཞིན་དུ་སྩོལ་བར་མཛད་པའི་སྒོ་ནས་སེམས་ཅན་ཀུན་གྱི་དོན་བྱེད་
དོ། །དེའི་ཕྱིར་འདིར་རྗེ་བཙུན་འཇམ་དཔལ་དབྱངས་ལ་ཡིད་བཞིན་གྱི་ནོར་བུ་
ཆེན་པོ་འཆང་བ་དང༌། ཁྱབ་བདག་ རིན་ཆེན་ ཀུན་ གྱི་བདག་པོ་དང༌། དཔག་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསམ་གྱི་ཤིང་ཆེན་པོ་རྒྱས་པ་དང་། བུམ་པ་བཟང་པོ་ཆེ་བའི་མཆོག །ཅེས་རྒྱ་
ཆེར་བསྔགས་སོ། །
གཉིས་པ་སྤྲུལ་སྐུ་མཛད་པ་དང་བཅས་པའི་སྒོ་ནས་བསྟོད་པ་ནི། ཕན་
འདོད་སེམས་ཅན་མཉེས་གཤིན་པ། །བཟང་ངན་ཤེས་ཤིང་དུས་ཤེས་ལ། ཁྱབ་
བདག་དམ་ཤེས་དམ་ཚིག་ལྡན། །དུས་ཤེས་སེམས་ཅན་དབང་པོ་ཤེས། །རྣམ་
གྲོལ་ གསུམ་ ལ་ མཁས་ པ་ པོ། །ཞེས་ གསུངས་ སོ། །དོན་ནི། རྗེ་ བཙུན་འཇམ་
དཔལ་དབྱངས་ཀྱིས་ཆོས་སྐུའི་གོ་འཕང་བརྙེས་ནས་མཁའ་ཁྱབ་ཀྱི་སེམས་ཅན་
རྣམས་ལ་ཕན་པར་འདོད་པ་གཉེས་གཤིན་བྱམས་པས་གཟིགས་པ་ན་སེམས་
ཅན་རྣམས་ཀྱི་ལས་བཟང་ངན་དང་འབྲས་བུ་བདེ་སྡུག་གང་མྱོང་རྣམས་མངོན་
སུམ་དུ་ཤེས་ཤིང་། འདས་པའི་དུས་སུ་ལས་གང་བྱས་པ་དང་། ད་ལྟར་གྱི་དུས་ན་
བྱ་བ་གང་དང་གང་བྱེད་པ་དང༌། མ་འོངས་པའི་དུས་སུ་ཇི་ལྟར་འགྱུར་བ་རྣམས་
ཤེས་ལ། ཁྱབ་བདག་ཆེན་པོ་རང་ཉིད་ཀྱིས་སྔོན་རྒྱལ་བ་སྲས་བཅས་དབང་དུ་
བཞག་སྟེ་སེམས་ཅན་རྣམས་འཁོར་བའི་སྡུག་བསྔལ་ལས་སྒྲོལ་བར་དམ་བཅས་
པ་ཤེས་ཤིང་དྲན་ལ། དམ་བཅའ་དེ་ལས་ནམ་ཡང་མི་འགྱུར་བའི་དམ་ཚིག་དང་
ལྡན་པས་རིགས་དྲུག་གི་སེམས་ཅན་རྣམས་ལ་གཟིགས་ཏེ་སུ་ཞིག་འཁོར་བའི་
གནས་ནས་དྲང་བར་བྱ་བ་དང་། དུས་ནམ་ཞིག་ན་སྒྲོལ་བར་འགྱུར་བའི་དུས་ཤེས་
ཤིང་། སེམས་ཅན་སོ་སོའི་དབང་པོ་དང༌། བསམ་པ་དང་། ཁམས་དང༌། བག་ལ་
ཉལ་ཇི་བཞིན་དུ་ཤེས་ནས་རང་རང་གི་སྐལ་བ་དང་འཚམ་པར་ཉན་ཐོས་དང་རང་
སངས་རྒྱས་དང་ཐེག་པ་ཆེན་པོའི་རྣམ་གྲོལ་གསུམ་དུ་འགོད་པ་ལ་མཁས་ཤིང་
མཁས་པ་ལྟར་དུ་དུས་ལས་ཡོལ་བ་མེད་པར་སེམས་ཅན་དེ་དང་དེ་དག་གི་དོན་
- 364 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མཛད་དོ། །ཚུལ་འདི་ནི་ལུང་ལས། ཐུབ་པའི་དབང་པོས་རིགས་དྲུག་གི་སེམས་
ཅན་རྣམས་ལ་གཟིགས་ནས་དོན་མཛད་ཚུལ་གསུངས་པ་དང་མཚུངས་པ་སྟེ།
ལུང་ལས། བཅོམ་ལྡན་འདས་ལ་མི་མཁྱེན་པ་དང་མི་གཟིགས་པ་མི་མངའ་བས།
སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ། འཇིག་རྟེན་ལ་ཕན་
པར་ཞུགས་པ། བསྲུང་བ་གཅིག་པུ་པ། ཉག་གཅིག་དཔའ་བ། གཉིས་པ་མེད་པ།
གཉིས་སུ་མི་གསུངས་པ། ཞི་གནས་དང་ལྷག་མཐོང་གིས་བཞུགས་པ། རིག་པ་
གསུམ་ གསལ་ བ། བསླབ་ པ་ གསུམ་ ལ་ ལེགས་ པར་ བསླབས་པ། དུལ་བའི་
གནས་གསུམ་གྱི་གཞི་ལ་མཁས་པ། ཆུ་བོ་བཞི་ལས་བརྒལ་བ་རྫུ་འཕྲུལ་གྱི་རྐང་
པ་བཞིས་སྤྱོད་པའི་གཞི་ལ་གནས་པ། བསྡུ་བའི་དངོས་པོ་བཞི་ལ་ཡུན་རིང་པོ་
ནས་སྦྱོང་བར་མཛད་པ། བདེན་པ་བཞི་སྟོན་པ། མ་འཇིགས་པ་བཞིས་བསྙེངས་
པ་མི་མངའ་བ། ཡན་ལག་ལྔ་སྤངས་པ། འགྲོ་བ་ལྔ་ལས་འདས་པ། ཕུང་པོ་ལྔ་
བདག་མེད་པར་སྟོན་པ། ཡན་ལག་དྲུག་དང་ལྡན་པ། ཕར་ཕྱིན་དྲུག་རྫོགས་པ།
དབང་པོ་དྲུག་གི་སྒོ་བསྡམས་པ། ཡང་དག་པར་དགའ་བའི་ཆོས་དྲུག་ལ་གོམས་
པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ། འཕགས་པའི་ནོར་
བདུན་སྟོན་པ། འཇིག་རྟེན་གྱི་ཆོས་བརྒྱད་ཀྱིས་མ་གོས་པ། ལམ་གྱི་ཡན་ལག་
བརྒྱད་ སྟོན་པ། སྙོམས་ འཇུག་ དགུ་ ལ་མཁས་པ། ཀུན་ནས་མནར་ སེམས་ ཀྱི་
དངོས་པོ་དགུ་ལ་མཁས་པ། སྟོབས་བཅུ་དང་ལྡན་པ། ཕྱོགས་བཅུར་སྙན་པ་ཡང་
དག་པར་རྒྱས་པ། བརྒྱ་ཕྲག་བཅུར་དབང་སྒྱུར་བ་ལས་ཁྱད་པར་དུ་འཕགས་པ་
རྣམས་ཀྱི་ཆོས་ཉིད་ནི། དུས་དྲུག་ཏུ་སངས་རྒྱས་ ཀྱི་སྤྱན་གྱིས་འཇིག་རྟེན་ལ་
གཟིགས་ནས་སུ་གདུལ་བའི་དུས་ལ་བབ་སྙམ་དུ་གཟིགས་ཏེ། ཆུ་སྲིན་གནས་ཀྱི་
- 365-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དུག་ ཅན་ པ། །དུས་ ལས་ འདའ་ བར་ འགྱུར་ སྲིད་ ཀྱི། །སངས་ རྒྱས་ གདུལ་ ལ་
བྱམས་ པ་ནི། །དུས་ལས་འདའ་བར་མི་འགྱུར་རོ། །ཞེས་གསུངས་པ་ལྟར་ཏེ།
འདིར་རྗེ་བཙུན་འཇམ་དཔལ་དབྱངས་ལ་ཡོན་ཏན་དེ་དག་གི་སྒོ་ནས་བསྔགས་
པའོ། ། །
གསུམ་པ་ལོངས་སྤྱོད་རྫོགས་སྐུ་མཛད་པ་དང་བཅས་པའི་སྒོ་ནས་བསྟོད་
པ་ ནི། ཡོན་ ཏན་ ལྡན་ ཞིང་ ཡོན་ ཏན་ ཤེས། །ཆོས་ཤེས་ བཀྲ་ཤིས་ བཀྲ་ཤིས་
འབྱུང་། །བཀྲ་ཤིས་ཀུན་གྱི་བཀྲ་ཤིས་པ། །གྲགས་པའི་བཀྲ་ཤིས་སྙན་ གྲགས་
དགེ །དབུགས་འབྱིན་ཆེན་པོ་དགའ་སྟོན་ཆེ། །དགའ་ཆེན་རོལ་མོ་ཆེན་པོ་སྟེ། །
བཀུར་ སྟི་ རིམ་ གྲོ་ ཕུན་ སུམ་ ཚོགས་། །མཆོག་ ཏུ་ དགའ་ བའི་ གྲགས་ བདག་
དཔལ། །མཆོག་ ལྡན་ མཆོག་ སྦྱིན་ གཙོ་ བོ་ སྟེ། །སྐྱབས་ ཀྱི་ དམ་ པ་ སྐྱབས་ སུ་
འོས། །འཇིག་རྟེན་དགྲ་སྟེ་རབ་ཀྱི་མཆོག །འཇིགས་པ་མ་ལུས་སེལ་བ་པོ། །ཞེས་
གསུངས། དོན་ནི། རྗེ་ བཙུན་ འཇམ་ དཔལ་ དབྱངས་ ལ་ མཚན་ དཔེས་ སྨྲས་ པ་
སོགས་སྐུའི་ཡོན་ཏན་དང་། གསུང་དབྱངས་ཡན་ལག་དྲུག་ཅུ་དང་ལྡན་པ་སོགས་
གསུང་གི་ཡོན་ཏན་དང༌། ཤེས་བྱ་ཐམས་ཅད་གཟིགས་པ་སོགས་ཐུགས་ཀྱི་ཡོན་
ཏན་རྣམས་དང་ལྡན་ཞིང་། ཡོན་ཏན་ཁྱད་པར་ཅན་དེ་དག་གདུལ་བྱ་རྣམས་ལ་
སྟེར་བར་མཛད་པའི་ཐབས་ཚུལ་ཇི་ལྟ་བ་བཞིན་ཤེས་ཏེ། ཇི་ལྟར་མཁྱེན་པ་ལྟར་
གདུལ་བྱ་རྣམས་སངས་རྒྱས་ཀྱི་གོ་འཕང་ཐོབ་པའི་ཐབས་ལ་རིམ་གྱིས་དཀྲི་བར་
མཛད་དོ། །དེའང་ཐོག་མར་ལས་རྒྱུ་འབྲས་ཀྱི་ཆོས་ཤེས་པའི་དད་པ་ལ་བཀོད་དེ་
བཀྲ་ཤིས་པ་དེས་ངན་སོང་ལས་དྲངས་ནས་མཐོ་རིས་ཀྱི་བདེ་བ་ལ་འགོད་པའི་
བཀྲ་ཤིས་འབྱུང་བར་མཛད། དེ་ནས་ཀུན་ནས་ཉོན་མོངས་དང་རྣམ་བྱང་ཕྱོགས་
- 366 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཀྱི་བླང་དོར་རྒྱས་པར་བསྟན་ཏེ་བཀྲ་ཤིས་པ་ཀུན་གྱི་བཀྲ་ཤིས་པ་ཕྱིར་མི་ལྡོག་
པའི་ལམ་ལ་བཀོད་དེ་རྒྱལ་བ་སྲས་བཅས་ཀུན་གྱིས་བསྔགས་པའི་གྲགས་པའི་
བཀྲ་ཤིས་སྙན་པར་གྲགས་པ་དོན་དམ་པའི་དགེ་བ་ཐར་པའི་ས་ལ་བཀོད་དེ།
ཐོག་མ་མེད་པ་ནས་འཁོར་བར་འཁྱམས་ཏེ་དབུགས་མ་ཕྱིན་པ་རྣམས་དབུགས་
དབྱུང་བར་མཛད་པས་ན་རྗེ་བཙུན་འཇམ་དཔལ་དབྱངས་ལ་དབུགས་འབྱིན་ཆེན་
པོ་ཞེས་བསྔགས་ཤིང་། ཐོག་མ་མེད་པ་ནས་སྡུག་བསྔལ་གྱི་ཉམ་ཐག་པ་རྣམས་
ཐར་པའི་དགའ་སྟོན་ཆེན་པོ་ལ་འགོད་པར་མཛད་པས་ན་དགའ་སྟོན་ཆེ་ཞེས་
བསྔགས་ཤིང་། གདུལ་བྱ་རྣམས་ཐར་པ་བླ་ན་མེད་པའི་དགའ་བ་ཆེན་པོ་ཟག་པ་
མེད་པའི་བདེ་བའི་དཔལ་ལ་འགོད་པར་མཛད་པས་ན་དགའ་ཆེན་རོལ་མོ་ཆེན་
པོ་ཞེས་བསྔགས་སོ། །དེའི་ཕྱིར་རྗེ་བཙུན་འཇམ་དཔལ་དབྱངས་ནི་འགྲོ་བ་ལྷ་
དང་བཅས་པས་བཀུར་སྟི་ཕུན་སུམ་ཚོགས་པས་མཆོད་པར་བྱ་བ་དང་། རིམ་གྲོ་
ཕུན་སུམ་ཚོགས་པས་བསྙེན་བཀུར་བྱ་བ་དང་། མཆོག་ཏུ་དགའ་བས་གྲགས་པའི་
གཞི་དང་། ཁྱབ་བདག་དཔལ་དང་ལྡན་པ་དང་། མཆོག་ལྡན་མཆོག་སྦྱིན་གཙོ་བོ་
དང༌། སྐྱབས་གྱི་དམ་པ་དང་། ལས་ཉོན་གྱིས་བཅིངས་པའི་འཁོར་བ་འཇིག་པར་
མཛད་པས་ན་འཇིག་རྟེན་དགྲ་དང། རབ་ཀྱི་མཆོག་དང༌། འཇིགས་པ་མ་ལུས་
སེལ་བ་པོ། ཞེས་རྒྱ་ཆེར་བསྔགས་སོ། །དེས་ན་རྒྱུད་འདི་འདོན་པ་པོ་རྣམས་ཀྱིས་
ཡོན་ཏན་དེ་དག་དྲན་པར་བྱས་ལ་རྗེ་བཙུན་འཇམ་དཔལ་དབྱངས་ལ་དང་ཅིང་
གུས་པས་གསོལ་བ་གདབ་པར་བྱའོ། ། །
གཉིས་པ་རྗེ་བཙུན་འཇམ་དཔལ་དབྱངས་ལ་སོར་རྟོག་ཡེ་ཤེས་ཀྱི་སྒོ་ནས་
བསྟོད་པ་རྒྱས་པར་བཤད་པ་ལ་ལྔ། སྐུའི་རྣམ་འགྱུར་སྣ་ཚོགས་ཀྱི་སྒོ་ནས་སེམས་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཅན་གྱི་དོན་མཛད་ཚུལ་ལས་བརྩམས་ཏེ་བསྟོད་པ། ཆོས་ཀྱི་སྐུའི་སྒོ་ནས་བསྟོད་
པ། ཡེ་ཤེས་ཀྱི་སྐུའི་སྒོ་ནས་བསྟོད་པ། སྤྲུལ་པའི་སྐུ་མཛད་པ་དང་བཅས་པའི་སྒོ་
ནས་བསྟོད་པ། ལོངས་སྤྱོད་རྫོགས་སྐུའི་སྒོ་ནས་བསྟོད་པའོ། །དང་པོ་ལ་གསུམ།
ཁྱིམ་པའི་བརྟུལ་ཞུགས་བཟུང་བའི་ཚུལ་ལས་བརྩམས་ཏེ་བསྟོད་པ། རབ་ཏུ་བྱུང་
བའི་བརྟུལ་ཞུགས་གཟུང་བའི་ཚུལ་ལས་བརྩམས་ཏེ་བསྟོད་པ། རྣམ་པར་གྲོལ་
བའི་ཚུལ་ལས་བརྩམས་ཏེ་བསྟོད་པའོ། །དང་པོ་ནི། གཙུག་ཕུད་ཕུད་པུ་ལྕང་ལོ་
ཅན། །རལ་པ་མུཉྫཅོད་པན་ཐོགས། །གདོང་ལྔ་གཙུག་ཕུད་ལྔ་དང་ལྡན། ། ཟུར་
ཕུད་ལྔ་པ་མེ་ཏོག་ཐོད། །ཅེས་གསུངས། དོན་ནི། རྗེ་བཙུན་འཇམ་དཔལ་དབྱངས་
ཀྱིས་གདུལ་བྱའི་ཁམས་དང་བསམ་པ་ལ་གཟིགས་ནས་ཆ་ལུགས་སྣ་ཚོགས་སྟོན་
པར་མཛད་དེ། གཙུག་ཕུད་བཞག་པའི་ཆ་ལུགས་དང་། ཕུད་པུ་ཞེས་པ་གཙུག་
ཕུད་ཀྱི་གཡས་གཡོན་དུ་འཕྱང་པའི་ཁྱད་པར་ལ་བཤད་པ་དང༌། ཕུད་པུ་ལྕང་ལོ་
ཞེས་སྦྲེལ་ནས་བཤད་པ་དང་། འགའ་ཞིག་ གིས་ཕུད་པུ་ ཞེས་ པ་ གཙུག་ཕུད་
འཇོག་པའི་ཚེ་སྐྱ་བྱིངས་མ་གཞར་ནས་ཕུད་དཀོན་མཆོག་ལ་འབུལ་བའི་དོན་དུ་
བཤད་པ་སོགས་བཤད་ཚུལ་མང་ཡང་ཕྱི་མ་འདི་ནི་དོན་དུ་མ་སོང་བ་འདྲ་ཞིང་ཇི་
ལྟར་ཡང་དབུ་སྐྲ་འཇོག་ལུགས་ཀྱི་ཁྱད་པར་ཞིག་གོ །ལྕང་ལོ་ནི་ཡོངས་སུ་གྲགས་
པ་ལྟར་དང༌། རལ་པ་མུཉྫཞེས་པ་རྒྱ་འགྲེལ་འགའ་ཞིག་ཏུ་རལ་པ་དང་མུཉྫསོ་
སོར་བྱས་ནས་མུཉྫ། ཞེས་པ་སྐྲ་ཐུར་དུ་རིང་པོར་འཕྱང་བ་ལ་བཤད་པའང་སྣང་
སྟེ། རལ་པ་ནི། ཡོངས་གྲགས་ལྟར་དང་མུཉྫནི་རྒྱ་སྐད་བསྒྱུར་མ་བདེ་བ་ཞིག་གོ
ཅོད་པན་ཐོགས་པ་ནི་གོ་སླ་ལ། གདོང་ལྔ་གཙུག་ཕུད་ལྔ་དང་ལྡན། ། ཞེས་པ་ལ་
རྒྱ་འགྲེལ་འགའ་ཞིག་ཏུ་དབུ་གདོང་ལྔ་པ་གདོང་རེ་རེ་ལ་གཙུག་ཕུད་རེ་རེ་བཞག་
- 368 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པས་གདོང་ལྔ་གཙུག་ཕུད་ལྔ་དང་ལྡན་པ་ཞེས་བཤད། འགའ་ཞིག་གིས་རྗེ་བཙུན་
འཇམ་དབྱངས་ཀྱིས་ཚངས་པའི་ཚུལ་བཟུང་བ་ལ་བཤད་དེ། ཚངས་པ་ནི་གདོང་
བཞི་པར་གྲགས་ཀྱང་སྐབས་འགར་ཚངས་པས་གདོང་ལྔ་སྤྲུལ་ཏེ་གདོང་བཞིའི་
སྟེང་དུ་གདོང་གཅིག་ཡོད་པ་གདོང་བཞི་ལས་རིག་བྱེད་བཞི་བརྗོད་ཅེས་འབྱུང་བ་
ལྟར་རྗེ་བཙུན་འཇམ་དཔལ་དབྱངས་ཀྱིས་ཀྱང་གདུལ་བྱའི་དོན་དུ་ཆ་ལུགས་དེ་
བཞིན་དུ་མཛད་པའང་ཡོད་པའོ། །ཟུར་ཕུད་ལྔ་པ་ཞེས་པ་རྗེ་བཙུན་འཇམ་པའི་
དབྱངས་ཀྱི་མཚན་དུ་ཡོངས་སུ་གྲགས་ཏེ་དབུ་སྐྲ་ཐོར་ཅོག་བཅིངས་པ་ལ་ཟུར་
ཕུད་ལྔ་དང། ཟུར་ཕུད་རེ་རེ་ལའང་དྲི་ཞིམ་པོའི་མེ་ཏོག་གིས་མཛེས་པས་ཟུར་
ཕུད་ལྔ་པ་མེ་ཏོག་ཐོད་ཅེས་བསྔགས་སོ། །འདི་དག་ཀྱང་མཚོན་བྱེད་ཙམ་སྟེ་རྗེ་
བཙུན་འཇམ་དཔལ་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་ལ་ཐུགས་
བརྩེ་བས་གཟིགས་ནས་རང་རང་གི་དབང་པོ་དང་འཚམས་པར་གང་ལ་གང་
འདུལ་གྱི་སྤྲུལ་པ་བསྟན་ནས་དོན་མཛད་དེ། རྒྱུད་ཚིག་འདི་དག་ལ་དུས་འཁོར་
གྱི་དབང་བསྐུར་ཚུལ་ལ་སྦྱར་བའི་ནང་བཤད་ཀྱང་སྣང་ངོ༌། །སངས་རྒྱས་དང་བྱང་
སེམས་དབང་ཐོབ་པ་རྣམས་ཀྱིས་གང་ལ་གང་འདུལ་གྱི་སྤྲུལ་པ་སྣ་ཚོགས་སྟོན་པ་
དཀོན་མཆོག་ཏ་ ལའི་ གཟུངས་ ལས། དེ་ དག་ སྙན་དངགས་མཁན་ རྒྱལ་ སྙན་
དངགས་སྦྱོར། །གར་མཁན་རྔ་མཁན་གྱད་དང་རོལ་མོ་མཁན། །གཞགས་མཛེས་
རྒྱན་ ཕྲེང་ ཐོགས་ཤིང་ གར་ བྱེད་ དང། །སྒྱུ་མ་མཁན་ པོ་ གཟུགས་མང་ ཀུན་ཏུ་
སྟོན། །གྲོང་པ་ གྲོང་དཔོན་ ཁ་ལོ་སྒྱུར་བར་འགྱུར། །དེ་བཞིན་དེད་དཔོན་ཚོང་
དཔོན་ ཁྱིམ་བདག་འགྱུར། །རྒྱལ་པོ་བློན་པོ་མདུན་འདོན་ཕོ་ཉ་དང༌། །སྨན་པ་
འཇིགས་མེད་བསྟན་བཅོས་ཆོ་ག་མཁན། །དེ་དག་དགོན་པར་ལྗོན་ཤིང་ཆེན་པོར་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འགྱུར། །སྨན་དང་ རིན་ཆེན་ མི་ ཟད་ གཏེར་རྣམས་དང་། །ཡིད་བཞིན་ནོར་བུ་
འདོད་སྦྱིན་སྡོང་པོ་དང་། །ལམ་གོལ་དོང་བ་རྣམས་ལ་ལམ་སྟོན་འགྱུར། །འཇིག་
རྟེན་བྱུང་ནས་མི་རིང་ཤེས་གྱུར་ཅིང་། །སེམས་ཅན་ལས་ཀྱི་ཚུལ་རྣམས་མི་ཤེས་
པ། །དེ་དག་ཀུན་ལ་རྨོས་ཆོས་ཚོགས་ཐབས་དང། །སྣ་ཚོགས་བཟོ་རྣམས་འཇིག་
རྟེན་བརྗོད་པར་བྱེད། །འཚེ་མེད་གནོད་པ་མེད་པའི་སྦྱོར་བ་གང་། །སེམས་ཅན་
བདེ་བྱེད་མཁས་པས་རབ་བསྔགས་པ། །རིག་སྟོབས་སྨན་དང་བསྟན་བཅོས་སྣ་
ཚོགས་ཀུན། །དྲང་སྲོང་དེ་དག་རྣམས་ཀྱིས་རབ་ཏུ་བརྗོད། །གང་ལ་ལྷར་བཅས་
འཇིག་རྟེན་མོས་གྱུར་པ། །དྲང་སྲོང་སྤྱོད་མཆོག་དམ་པ་གང་ཡིན་དང་། །བརྟུལ་
ཞུགས་དཀའ་སྤྱད་དཀའ་ཐུབ་མཆོག་ཀུན་ཀྱང་། །མཁས་པ་དེ་དག་རྣམས་ཀྱིས་
རབ་ཏུ་བརྗོད། །དེ་དག་སྤྱོད་ཅན་ཀུན་རྒྱུ་མུ་སྟེགས་ཅན། །གདུང་བ་གོའུ་ཏམ་
དང་མི་སྨྲ་སྤྱོད། །གཅེར་བུ་གོས་མེད་ལྷུར་ལེན་དགེ་སྦྱོང་ལ། །མུ་སྟེགས་ཅན་གྱི་
སློབ་དཔོན་མཁས་པར་སྟོན། །དེ་དག་ཀུན་ཏུ་འཚོ་བའི་ཆོས་འཛིན་དང་། །བླ་ན་
ཡོད་དང་བླ་ན་མེད་རྣམས་དང་། །རལ་ པ་ རིང་དང་གཞོན་ནུའི་བརྟུལ་ཞུགས་
ཅན། །དེ་དག་ཏུ་ཡང་སློབ་དཔོན་འགྱུར་བ་ཡིན། །ཞེས་གསུངས་པ་ལྟར་རོ། །
གཉིས་པ་རབ་ཏུ་བྱུང་བའི་བརྟུལ་ཞུགས་བཟུང་བའི་ཚུལ་ལས་བརྩམས་
ཏེ་བསྟོད་པ་ནི། མགོ་ཟླུམ་བརྟུལ་ཞུགས་ཆེན་པོ་བ། །ཚངས་པར་སྤྱོད་པ་བརྟུལ་
ཞུགས་མཆོག །དཀའ་ཐུབ་མཐར་ ཕྱིན་དཀའ་ཐུབ་ཆེ། །གཙང་གནས་དམ་པ་
གོའུ་ཏ་མ། །བྲམ་ཟེ་ཚངས་པ་ཚངས་པ་ཤེས། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་གདུལ་བྱའི་དོན་དུ་མགོ་ཟླུམ་སྟེ་མགོ་བོའི་སྐྲ་དང་ཁ་
སྤུ་རྣམས་བྲེག་སྟེ། གོས་ངུར་སྨྲིག་བགོས་ནས་རབ་ཏུ་བྱུང་བའི་བརྟུལ་ཞུགས་
- 370 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བཟུང་ནས་སེམས་ཅན་གྱི་དོན་མཛད་པས་ན། མགོ་ཟླུམ་བརྟུལ་ཞུགས་ཆེན་པོ་
བ། །ཞེས་བསྔགས། བརྟུལ་ཞུགས་ཐམས་ཅད་ཀྱི་ནང་ན་ཚངས་པར་སྦྱོང་བ་དགེ་
སློང་གི་ཆ་ལུགས་བཟུང་བ་ནི། རབ་དང་མཆོག་དང་ཕུལ་དུ་བྱུང་བ་སྟེ། སངས་
རྒྱས་ཐམས་ཅད་ཀྱང་མཆོག་གི་སྤྲུལ་སྐུའི་མཛད་པ་སྟོན་པའི་ཚེ་རབ་ཏུ་བྱུང་བའི་
ཆ་ ལུགས་ མཛད་ པ་ ཡོངས་ སུ་ གྲགས་ པ་ ལྟར་ རོ། །རྗེ་ བཙུན་ འཇམ་ དཔལ་
དབྱངས་ཀྱིས་སྐབས་འགར་མུ་སྟེགས་དཀའ་ཐུབ་ཅན་རྣམས་འདུལ་བའི་ཕྱིར་
དཀའ་ཐུབ་ཆེན་པོ་ལ་གནས་ཏེ་དཀའ་ཐུབ་མཐར་ཕྱིན་པ་གཙང་གནས་དམ་པ་
གོའུ་ཏ་མ་ལྟ་བུར་ཡང་སྟོན་པར་མཛད་དོ། །གོའུ་ཏ་མ་ཞེས་པ་ནི་ཐུབ་པའི་མཚན་
གྱི་རྣམ་གྲངས་ཏེ་སྟོན་པ་ཐུབ་པའི་དབང་པོ་འདི་ཉིད་དྲང་སྲོང་གོའུ་ཏ་མའི་རིགས་
མང་བཀུར་རྒྱལ་པོའི་རྒྱལ་རྒྱུད་དྲི་མ་མེད་པ་ཤཱཀྱའི་རྒྱལ་པོ་ཟས་གཙང་གི་སྲས་སུ་
འཁྲུངས་ནས་ཞིང་འདིར་ཆོས་འཁོར་བསྐོར་བར་མཛད་པས་ན་སྟོན་པ་ལ་གོའུ་ཏ་
མ་ཞེས་མདོ་སྡེ་དག་ལས་རྒྱ་ཆེར་བསྔགས་པ་ལྟར་རོ། །ཡང་ རྗེ་བཙུན་འཇམ་
དཔལ་དབྱངས་ཀྱིས་སྐབས་འགའ་ཞིག་ཏུ་ཚངས་པའི་སྲས་པོར་གྲགས་པ་བྲམ་
ཟེའི་ཚུལ་བཟུང་ནས་སེམས་ཅན་གྱི་དོན་མཛད་ཅིང་། གདུལ་བྱ་རྣམས་ཚངས་པ་
མཚུངས་པར་སྤྱོད་པ་ལ་འགོད་པའི་ཐབས་མཁས་པ་ཤེས་ནས་ཚུལ་དེ་ལ་དཀྲི་
བར་མཛད་དོ། །འདི་དག་ ཀྱང་མཚོན་བྱེད་ ཙམ་ སྟེ། རྗེ་བཙུན་འཇམ་དབྱངས་
ཀྱིས་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་སྐལ་བ་དང་འཚམ་པའི་
སྤྲུལ་པ་བསྟན་ནས་དོན་མཛད་དོ། །ལ་ལར་ལྷའི་རྣམ་པ། ལ་ལར་མིའི་རྣམ་པ།
ལ་ལར་བྱ་དང་རི་དྭགས་སོགས་ཀྱི་རྣམ་པ། ལ་ལར་ རིན་པོ་ཆེ་དང་ལྗོན་ཤིང་
སོགས་ཀྱི་རྣམ་པ་སྟོན་པར་མཛད་དོ། ། །
-371 -



qག་ལ
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གསུམ་པ་རྣམ་པར་གྲོལ་བའི་ཚུལ་ལས་བརྩམས་ཏེ་བསྟོད་པ་ནི། མྱ་ངན་
འདས་པ་ཚངས་པ་ཐོབ། །གྲོལ་བ་ཐར་པ་རྣམ་གྲོལ་ལུས། །རྣམ་གྲོལ་ཞི་བ་ཞི་བ་
ཉིད། །མྱ་ངན་འདས་ཞི་མྱ་ངན་འདས། །ལེགས་པར་མྱ་ངན་འདས་དང་ཉེ། །བདེ་
སྡུག་ སེལ་ བ་ མཐར་ གྱུར་ པ། །ཆགས་ བྲལ་ ལུས་ ལས་ འདས་ པ་ པོ། །ཞེས་
གསུངས། དོན་ནི། རྗེ་ བཙུན་ འཇམ་དཔལ་དབྱངས་ཀྱིས་ སྤངས་རྟོགས་ཐམས་
ཅད་མཐར་ཕྱིན་ཀྱང་གདུལ་བྱའི་དོན་དུ་ཉན་རང་གི་མྱ་ངན་ལས་འདས་པ་མངོན་
དུ་བྱེད་པའི་ཚུལ་ཡང་སྟོན་ཅིང། འགའ་ཞིག་ཏུ་ཚངས་པ་མི་གནས་པའི་མྱ་ངན་
ལས་འདས་པ་གསར་དུ་ཐོབ་པའི་ཚུལ་ཡང་སྟོན་ནོ། །དེའང་འཁོར་བའི་འཆིང་བ་
ལས་གྲོལ་བ་ཐར་པ་རྣམ་པར་གྲོལ་བའི་ལུས་དང༌། སྲིད་ཞི་གཉིས་ཀའི་མཐའ་
ལས་རྣམ་པར་གྲོལ་བའི་ཞི་བ་མི་གནས་པའི་མྱང་འདས་དང་། མི་གནས་པའི་
མྱང་འདས་ལེགས་པར་མྱ་ངན་ལས་འདས་པ་དང་ཉེ་བ་ས་བཅུའི་སེམས་དཔའི་
ཚུལ་ ཡང་སྟོན་ཏེ། གདུལ་བྱའི་དབང་གིས་ ཉན་ཐོས་རྒྱུན་ཞུགས་ཀྱི་ཚུལ་དང༌།
དགྲ་བཅོམ་པའི་ཚུལ་དང་། རང་རྒྱལ་དགྲ་བཅོམ་པའི་ཚུལ་དང་། བྱང་སེམས་
ལས་དང་པོའི་ཚུལ་དང་། བྱང་སེམས་སར་གནས་ཀྱི་ཚུལ་དང་། ས་བཅུའི་དབང་
ཕྱུག་གི་ཚུལ་དང་། མཁའ་ཁྱབ་ཀྱི་སེམས་ཅན་རྣམས་ལ་ཕན་བདེ་སྟེར་བ་དང་།
སྡུག་བསྔལ་མ་ལུས་སེལ་བ་མཐར་ཐུག་པར་གྱུར་པ་དམན་པའི་ཆགས་བྲལ་གྱི་
ལུས་ལས་འདས་པ་སངས་རྒྱས་ཀྱི་གོ་འཕང་བརྙེས་པའི་ཚུལ་སྣ་ཚོགས་སྟོན་པར་
མཛད་དེ་མཁའ་ཁྱབ་ཀྱི་ཞིང་ཐམས་ཅད་དུ་སྤྲུལ་པས་བཀང་ནས་མཆོག་དམན་
བར་མའི་འགྲོ་བ་མཐའ་དག་གི་དོན་མཛད་པ་ནི་བསམ་གྱིས་མི་ཁྱབ་པའི་གནས་
སོ། །དེའི་ཕྱིར་རྒྱུད་འདིར་རྗེ་བཙུན་འཇམ་དཔལ་དབྱངས་ཀྱིས་ཐབས་མཁས་ཀྱི་
- 372 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྤྲུལ་པ་མཐའ་ཡས་པས་སེམས་ཅན་གྱི་དོན་མཛད་ཚུལ་ལས་བརྩམས་ཏེ་མཚན་
ཡང་དག་པར་བརྗོད་པར་མཛད་པས་ན་རྒྱུད་འདི་འདོན་པའི་ཚེ་རྗེ་བཙུན་འཇམ་
དཔལ་དབྱངས་ཀྱི་གསང་བ་བསམ་གྱིས་མི་ཁྱབ་པའི་མཛད་པའི་ཚུལ་ལ་ཡིད་
ཆེས་ཀྱི་དད་པ་བསྐྱེད་ནས་གསོལ་བ་གདབ་བར་བྱའོ། ། །
གཉིས་པ་ཆོས་སྐུའི་སྒོ་ནས་བསྟོད་པ་ལ་གཉིས། ངོ་བོ་ཉིད་སྐུའི་སྒོ་ནས་བསྟོད་
པ་དང་། ཡེ་ཤེས་ཆོས་སྐུའི་སྒོ་ནས་བསྟོད་པའོ། །དང་པོ་ནི། ཐུབ་པ་མེད་པ་དཔེ་མེད་
པ། །མི་མངོན་མི་སྣང་གསལ་བྱེད་མིན། །མི་འགྱུར་ཀུན་འགྲོ་ཁྱབ་པ་པོ། །ཕྲ་ཞིང་
ཟག་མེད་ས་བོན་བྲལ། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་
ཀྱིས་ཆོས་སྐུ་མངོན་དུ་མཛད་པ་དེ་ལ་ངོ་བོ་ཉིད་སྐུ་དང་ཡེ་ཤེས་ཆོས་སྐུ་གཉིས་ལས།
ངོ་བོ་ཉིད་སྐུ་ནི་དག་པ་གཉིས་ལྡན་གྱི་སྐུ་སྟེ། སྐུ་དེ་ནི་གཞན་གང་གིས་ཀྱང་མི་ཐུབ་
པས་ཐུབ་པ་མེད་པ། དཔེས་མཚོན་དུ་མེད་པ། འདིའོ་ཞེས་མི་མངོན་པ། གཟུགས་སུ་
མ་གྲུབ་པས་མི་སྣང་བ། ཉི་མ་དང་ཟླ་བ་དང་ནོར་བུ་དང་མར་མེའི་འོད་སོགས་འཇིག་
རྟེན་གྱི་གསལ་བྱེད་གང་གིས་ཀྱང་གསལ་བར་བྱེད་ནུས་པ་མིན་པས། རྒྱུ་རྐྱེན་གྱིས་
མ་བསྐྱེད་པས་རྐྱེན་གང་གིས་ཀྱང་མི་འགྱུར་བ། དེ་ལ་དམིགས་ནས་བསྒོམས་ན་
སངས་རྒྱས་ཀྱི་སར་ཀུན་ཏུ་འགྲོ་ནུས་པ། སྣོད་བཅུད་ཀུན་ལ་ཁྱབ་པ་ཏིལ་ལ་ཏིལ་
མར་བཞིན་དུ་གནས་ཀྱང་ཤིན་ཏུ་ཕྲ་ཞིང་རྟོགས་དཀའ་བས་དམུས་ལོང་གིས་རང་གི་
ཁྱིམ་གྱི་ས་འོག་ན་གནས་པའི་གཏེར་མི་མཐོང་བ་བཞིན་དུ་འགྲོ་བ་རྣམས་ཀྱིས་རང་
རང་གི་སེམས་ལ་ཆོས་ཉིད་རང་བཞིན་རྣམ་དག་དེ་གནས་ཀྱང་གློ་བུར་གྱི་དྲི་མས་
བསྒྲིབས་ནས་མི་མཐོང་བ། ཟབ་པ་ཞི་བ་སྤྲོས་པ་དང་བྲལ་བ་རང་བཞིན་གྱིས་འོད་
གསལ་བ་དེ་རྗེ་བཙུན་འཇམ་དཔལ་དབྱངས་ཀྱིས་མངོན་སུམ་དུ་མཛད་པས་ཐུགས་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལ་ཟག་པ་མེད་ཅིང་འཁོར་བའི་སྡུག་བསྔལ་བསྐྱེད་པའི་ས་བོན་ཐམས་ཅད་དང་བྲལ་
ཏེ་ནམ་མཁའ་རྣམ་པར་དག་པ་ལྟ་བུའི་ཆོས་ཀྱི་སྐུ་བརྙེས་སོ། །
གཉིས་པ་ཡེ་ཤེས་ཆོས་སྐའི་སྒོ་ནས་བསྟོད་པ་ནི། རྡུལ་མེད་རྡུལ་བྲལ་དྲི་མ་
མེད། །ཉེས་པ་སྤངས་པ་སྐྱོན་མེད་པ། །ཤིན་ཏུ་སད་པ་སད་པའི་བདག །ཀུན་ཤེས་
ཀུན་རིག་དམ་པ་པོ། །རྣམ་པར་ཤེས་པའི་ཆོས་ཉིད་འདས། །ཡེ་ཤེས་གཉིས་མེད་
ཚུལ་འཆང་བ། །རྣམ་པར་རྟོག་མེད་ལྷུན་གྱིས་གྲུབ། །དུས་གསུམ་སངས་རྒྱས་ལས་
བྱེད་པ། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་སྔར་བཤད་
པ་ལྟར་གྱི་ཐུགས་ཀྱི་ཆོས་ཉིད་རང་བཞིན་རྣམ་དག་དེ་མངོན་སུམ་དུ་མཛད་པ་མཐར་
ཕྱིན་པ་ན་ཤེས་བྱའི་གནས་ལུགས་ལྟ་བ་ལ་སྒྲིབ་བྱེད་ཀྱི་ཉོན་མོངས་པའི་རྡུལ་མེད་
ཅིང་ཉོན་མོངས་པའི་བག་ཆགས་ཀྱི་རྡུལ་དང་བྲལ་བ་དྲི་མ་མེད་པ་ཉེས་པ་བག་
ཆགས་སོགས་དུག་གསུམ་སྤངས་ཤིང་གཉིས་སྣང་འཁྲུལ་པའི་སྐྱོན་མེད་པ། ཐོག་མ་
མེད་པ་ནས་མ་རིག་པའི་གཉིད་ཀྱིས་མྱོས་པ་ཤིན་ཏུ་སད་པའང་སངས་པ། མ་རིག་
བག་ཆགས་དང་བཅས་པའི་གཉིད་སད་པའི་བདག་ཉིད་ཡེ་ཤེས་ཆོས་ཀྱི་སྐུ་ཐོབ་བོ།
ཡེ་ཤེས་ཆོས་ཀྱི་སྐུ་དེ་ལ་ཇི་སྙེད་པ་མཁྱེན་པའི་ཡེ་ཤེས་དང་
། ཇི་ལྟར་བ་མཁྱེན་པའི་
ཡེ་ཤེས་གཉིས་ཡོད་ཅིང་། ཇི་སྙེད་པ་མཁྱེན་པའི་ཡེ་ཤེས་དེས་ཕུང་ཁམས་སྐྱེ་མཆེད་
ཀྱིས་བསྡུས་པའི་ཆོས་ཀུན་ཤེས་ཤིང་གདུལ་བྱའི་ཁམས་དང་བསམ་པ་ཀུན་ཤེས་ལ།
མཁའ་ཁྱབ་ཀྱི་སེམས་ཅན་རྣམས་ལ་གང་ལ་གང་ཕན་པའི་ཐབས་ཀུན་ཀྱང་ཤེས་སོ།།
ཇི་ལྟ་བ་མཁྱེན་པའི་ཡེ་ཤེས་ཀྱིས་ཆོས་རྣམས་ཀྱི་གནས་ལུགས་ཀུན་རིགས་ཤིང་།
དོན་དམ་པའི་གནས་ལུགས་སྟོན་པ་ལ་ཐོགས་པ་མེད་པའི་མཐུ་ཐོབ་བོ། །འདི་ནི་མདོ་
སྡེ་རྒྱན་ལས། རྣམ་ཤེས་ལ་མི་རྟོན་ཡེ་ཤེས་ལ་རྟོན་ཞེས་གསུངས་པ་ལྟར་རྗེ་བཙུན་
-374 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཇམ་དཔལ་དབྱངས་ཀྱི་ཐུགས་རྣམ་པ་ཐམས་ཅད་མཁྱེན་པའི་ཡེ་ཤེས་དེ་ནི་གཉིས་
སྣང་ཅན་གྱི་རྣམ་པར་ཤེས་པའི་ཆོས་ཉིད་ལས་འདས་ཏེ་ཆོས་རྣམས་ཀྱི་གདོད་མའི་
གནས་ལུགས་ལ་ཆུ་ལ་ཆུ་བཞག་བཞིན་དུ་རོ་གཅིག་ཏུ་སླར་ལྡང་བ་མེད་པས་མཉམ་
པར་བཞག་པའི་ཡེ་ཤེས་ཡིན་པས་རྗེ་བཙུན་འཇམ་དཔལ་དབྱངས་ལ་གཉིས་མེད་
ཚུལ་འཆང་བ་ཞེས་བསྔགས་ཏེ་རྗེ་བཙུན་འཇམ་དཔལ་དབྱངས་གཉིས་སུ་མེད་པའི་
ཡེ་ཤེས་དེའི་ངང་དུ་གནས་པའོ། །ཡེ་ཤེས་དེས་ནི་རྣམ་པར་རྟོག་པ་མེད་པར་སྔོན་གྱི་
སྨོན་ལམ་གྱི་མཐུ་ལྷུན་གྱིས་གྲུབ་སྟེ་དུས་གསུམ་གྱི་སངས་རྒྱས་ཐམས་ཅད་ཀྱི་འཕྲིན་
ལས་སེམས་ཅན་རྣམས་ལ་གནས་སྐབས་དང་མཐར་ཐུག་གི་ཕན་བདེ་མ་ལུས་སྟེར་
བར་བྱེད་པ་ཆོས་ཕུང་བརྒྱད་ཁྲི་བཞི་སྟོང་འབྱུང་བའི་བདག་རྐྱེན་བྱེད་པ་ཡིན་ནོ། །
འདི་ནི་ཡེ་ཤེས་ཆོས་སྐུའི་བསྔགས་པ་བླ་ན་མེད་པ་སྟེ། མཛད་པ་ཀུན་ལས་གསུང་གི་
ནི། །མཛད་པ་མཆོག་ཡིན་ཞེས་གསུངས་པ་ལྟར་སངས་རྒྱས་ཀྱི་མཛད་པ་ཐམས་ཅད་
ཀྱི་ནང་ནས་མཆོག་ཏུ་གྱུར་པ་ནི་གདུལ་བྱ་ལ་ཆོས་སྟོན་པའི་མཛད་པ་འདི་ཡིན་ལ།
སངས་རྒྱས་རྣམས་གདུལ་བྱ་ལ་ཆོས་སྟོན་པ་ནི་རྣམ་པ་ཐམས་ཅད་མཁྱེན་པའི་ཡེ་
ཤེས་ཀྱི་མཐུ་སྟེ། མངོན་རྟོགས་རྒྱན་ལས། གང་དང་ཡང་དག་ལྡན་པས་ཐུབ་རྣམས་
རྣམ་པ་ཀུན་ལྡན་སྣ་ཚོགས་འདི་གསུངས་པ། །ཉན་ཐོས་བྱང་ཆུབ་སེམས་དཔའི་
ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། །ཞེས་གསུངས་པ་ལྟར་རོ། །
གསུམ་པ་ཡེ་ཤེས་ཀྱི་སྐུའི་སྒོ་ནས་བསྟོད་པ་ལ་གཉིས་ཡེ་ཤེས་ཀྱི་སྐུའི་ངོ་བོའི་
སྒོ་ནས་བསྟོད་པ་དང་། འགྲོ་ལ་ཆོས་སྟོན་པའི་གསུང་གི་འཕྲིན་ལས་ཀྱི་སྒོ་ནས་
བསྟོད་པའོ། །དང་པོ་ནི། སངས་རྒྱས་ཐོག་མ་མཐའ་མ་མེད། །དང་པོའི་སངས་རྒྱས་
རྒྱུ་མེད་པ། །ཡེ་ཤེས་མིག་གཅིག་དྲི་མ་མེད། །ཡེ་ཤེས་ལུས་ཅན་དེ་བཞིན་གཤེགས།།
-375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཞེས་གསུངས་དོན་ནི། རྗེ་བཙུན་འཇམ་དཔལ་དབྱངས་ཀྱི་རྫོགས་སྨིན་སྦྱངས་གསུམ་
གྱི་སྤྱོད་པ་མཐར་ཕྱིན་ནས་ཆོས་ཀྱི་སྐུ་ཐོག་མར་ཐོབ་པའི་སངས་རྒྱས་ཀྱི་ཆོས་ཀྱི་སྐུ་
དག་པ་གཉིས་ལྡན་གྱི་ཆོས་ཉིད་དེ་ནི་ཐོག་མ་དང་མཐའ་མ་མེད་པ་སྟེ། རྒྱུས་མ་
བསྐྱེད་པའི་འདུས་མ་བྱས་ཡིན་པས་ཐོག་མ་མེད་པ། སླར་ཡང་རྐྱེན་གཞན་གྱི་བསྒྱུར་
དུ་མེད་པས་མཐའ་མ་མེད་པའི་དེ་འདྲ་བའི་དག་པ་གཉིས་ལྡན་གྱི་ཆོས་སྐུ་ཐོག་མར་
མངོན་དུ་མཛད་པ་དེ་ལ་དང་པོའི་སངས་རྒྱས་ཞེས་བྱ་ཞིང་དང་པོའི་མགོན་པོ་ཞེས་
ཀྱང་བརྗོད་དོ། །རང་བཞིན་རྣམ་དག་དེ་རྒྱུ་རྐྱེན་མེད་པ། འདུས་མ་བྱས་ཡིན་ཡང་
རང་བཞིན་རྣམ་དག་དེ་དང་ངོ་བོ་དབྱེར་མེད་པའི་ཡེ་ཤེས་ཀྱི་སྐུ་དེ་ནི་འདུས་བྱས་ཏེ་
ཚོགས་གཉིས་བསགས་པའི་རྒྱུ་ལས་བྱུང་བ་རྐྱེན་ལས་བྱུང་བ། ཡེ་ཤེས་དེས་ཤེས་
བྱའི་གནས་ཐམས་ཅད་གཟིགས་པས་ན་ཡེ་ཤེས་མིག་གཅིག་ཅེས་བསྔགས་ཤིང་། ཐ་
མལ་པ་རྣམས་ཀྱི་མིག་གིས་མདུན་ན་གནས་པའི་གཟུགས་མཐོང་ཡང་རགས་པ་
གཞན་གྱིས་བར་དུ་ཆོད་པའི་གཟུགས་མི་མཐོང་ལ། སྣང་བ་ཡོད་པའི་ཚེ་མཐོང་ཡང་།
སྣང་བ་མེད་པའི་ཚེ་མི་མཐོང་ཞིང་
། ཐ་མལ་པ་རྣམས་ཀྱི་མིག་ཤེས་ནི་སྒྲིབ་བྱེད་ཀྱི་
རྐྱེན་མང་བས་དྲི་མ་ཅན་ཡིན་ལ། ཡེ་ཤེས་ཆོས་ཀྱི་སྐུ་དེ་ནི་སྒྲིབ་བྱེད་མཐའ་དག་དང་
བྲལ་ཞིང་དྲི་མ་མེད་པའོ། །དེའི་ཕྱིར་རྗེ་བཙུན་འཇམ་དཔལ་དབྱངས་ལ་ཡེ་ཤེས་ལུས་
ཅན་ཞེས་པ་དང་། དེ་བཞིན་གཤེགས་པ་ཞེས་བསྔགས་སོ། །
གཉིས་པ་འགྲོ་ལ་ཆོས་སྟོན་པའི་གསུང་གི་འཕྲིན་ལས་ཀྱི་སྒོ་ནས་བསྟོད་
པ་ནི། ཚིག་གི་དབང་ཕྱུག་སྨྲ་བ་ཆེ། །སྨྲ་བའི་སྐྱེས་མཆོག་སྨྲ་བའི་རྒྱལ། །སྨྲ་བའི་
དམ་པ་མཆོག་གི་གནས། །སྨྲ་བའི་སེང་གེ་ཚུགས་པ་མེད། །ཅེས་གསུངས། དོན་
ནི། རྗེ་བཙུན་འཇམ་དཔལ་དབྱངས་ཀྱི་ཆོས་ཀྱི་སྐུ་བརྙེས་པ་དང་མཉམ་དུ་བེམ་
- 376 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆོས་རགས་པ་ལས་གྲུབ་པ་མིན་པ་ཡེ་ཤེས་ཀྱི་རང་སྣང་མཚན་དཔེས་བརྒྱན་པའི་
སྐུར་ཤར་བ། སྐུ་དེ་ལས་ནམ་ཡང་འགག་པ་མེད་པའི་གསུང་ཆོས་ཀྱི་སྒྲ་དབྱངས་
ནམ་མཁའི་མཐས་ཁྱབ་པ་རིགས་དྲུག་གི་སེམས་ཅན་རྣམས་ཀྱིས་རང་རང་གི་
སྐད་དུ་གོ་བར་ནུས་པ་འབྱུང་ངོ༌། །དེའི་ཕྱིར་རྗེ་བཙུན་འཇམ་དཔལ་དབྱངས་ལ་
ཚིག་གི་དབང་ཕྱུག་ཅེས་པ་དང་། སྨྲ་བ་ཆེ་ཞེས་པ་དང་། སྨྲ་བའི་སྐྱེས་མཆོག་ཅེས་
པ་དང་། སྨྲ་བའི་རྒྱལ་པོ་ཞེས་པ་དང་། སྨྲ་བའི་དམ་པ་ཞེས་པ་དང་། སྨྲ་བ་མཆོག་
གི་གནས་ཞེས་པ་དང་། སྨྲ་བའི་སེང་གེ་ཞེས་པདང་
། ཕས་ཀྱི་རྒོལ་བས་གླགས་
མི་རྙེད་པས་ཚུགས་པ་མེད་པ་ཞེས་སོགས་ཆོས་སྟོན་པའི་ཚུལ་ལས་བརྩམས་པའི་
མཚན་གྱི་རྣམ་གྲངས་མང་པོས་རྒྱ་ཆེར་བསྔགས་སོ། །
བཞི་པ་སྤྲུལ་པའི་སྐུ་མཛད་པ་དང་བཅས་པའི་སྒོ་ནས་བསྟོད་པ་ལ་བཞི།
སྐུའི་ངོ་བོའི་སྒོ་ནས་བསྟོད་པ། སེམས་ཅན་གྱི་དོན་མཛད་པ་ལ་སྨན་པ་ཆེན་པོ་ལྟ་
བུར་བསྔགས་པའི་སྒོ་ནས་བསྟོད་པ། དཀྱིལ་འཁོར་གྱི་བདག་པོར་བསྔགས་པའི་
སྒོ་ནས་ བསྟོད་པ། སེམས་ ཅན་རྣམས་ཐུགས་ རྗེ་ སྐྱོབ་ པ་ ལ་ རྒྱལ་མཚན་དང་
གདུགས་ལ་སོགས་པའི་དཔེ་སྣ་ཚོགས་ཀྱི་སྒོ་ནས་བསྟོད་པའོ། །དང་པོ་ནི། ཀུན་
ཏུ་ལྟ་བ་མཆོག་ཏུ་དགའ། །གཟི་བརྗིད་ཕྲེང་བ་ལྟ་ན་སྡུག །འོད་བཟང་འབར་བ་
དཔལ་གྱི་བེའུ། །ལག་ན་ འོད་ འབར་ སྣང་བ་པོ། །ཞེས་ གསུངས། དོན་ནི། རྗེ་
བཙུན་འཇམ་དཔལ་དབྱངས་ཀྱིས་ལོངས་སྤྱོད་རྫོགས་ པའི་སྐུ་བརྙེས་པ་དང་
མཉམ་དུ་མཁའ་ཁྱབ་ཀྱི་སེམས་ཅན་རྣམས་ལ་གང་ལ་གང་འདུལ་གྱི་སྤྲུལ་པ་
འགྱེད་ ལ། གཙོ་ བོར་ རྗེ་ བཙུན་ འཇམ་ དཔལ་ དབྱངས་ གཞོན་ནུར་ གྱུར་ པའི་
གཟུགས་ ཅན་ མཁའ་ ཁྱབ་ ཀྱི་ སེམས་ ཅན་ ཀུན་ ལ་ དུས་ ཀུན་ ཏུ་ ཐུགས་ རྗེས་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཟིགས་པ་ལྷུར་མཛད་པ། མཐོང་ན་མི་མཐུན་པ་མེད་པ་ཡིད་དུ་འོང་བ་ཐམས་
ཅད་གཅིག་ཏུ་བསྡུས་པ་ལྟ་བུ། མཆོག་ཏུ་དགའ་བའི་གཟུགས་ཅན། ཉི་མ་བྱེ་བ་
དུས་གཅིག་ཏུ་ཤར་བ་ལྟ་བུར་གཟི་བརྗིད་མཚུངས་པ་མེད་པ། འོད་ཟེར་གྱི་ཕྲེང་
བ་ཕྱོགས་ཀུན་ཏུ་འཕྲོ་བ། ལྟ་ན་སྡུག་པ་ཡེ་ཤེས་ལྔའི་རང་སྣང་གི་འོད་བཟང་པོ་
ཁ་དོག་སྣ་ལྔ་པ་འབར་བ་ནག་ཕྱོགས་པ་རྣམས་ཀྱི་བལྟས་ན་ནམ་མཁའི་ཁྱོན་ཀུན་
འགེངས་པའི་མེ་ཕུང་ལྟ་བུར་སྣང་བ། སྐལ་པ་དང་ལྡན་པ་དག་གིས་མཐོང་ན་
བདུད་རྩིའི་ཕུང་པོ་ལྟ་བུར་དགའ་བ་བསྐྱེད་པ། ཐུགས་ཀར་དཔལ་གྱི་བེའུའི་རི་
མོས་མཚན་པ་སོགས་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་
བརྒྱད་ཅུས་སྤྲས་པ། ཐུན་མོང་མ་ཡིན་པའི་ཕྱག་མཚན་ལག་ན་འོད་རབ་ཏུ་འབར་
བའི་རལ་གྲི་བསྣམས་ཏེ་རལ་གྲི་དེའི་འོད་ཀྱིས་འཇིག་རྟེན་ཀུན་སྣང་བས་ཁྱབ་
པར་མཛད་དོ། །དེའི་ཕྱིར་རྗེ་བཙུན་འཇམ་དཔལ་དབྱངས་ལ་སྐུའི་ཡོན་ཏན་དང་
གཟི་བརྗིད་མཚུངས་པ་མེད་པའི་སྒོ་ནས་རྒྱ་ཆེར་བསྔགས་སོ། ། །
གཉིས་ པ་ སེམས་ ཅན་ གྱི་ དོན་ མཛད་ པ་ ལ་ སྨན་ པ་ ཆེན་ པོ་ ལྟ་ བུར་
བསྔགས་པའི་སྒོ་ནས་བསྟོད་པ་ནི། སྨན་པ་ཆེ་མཆོག་གཙོ་བོ་སྟེ། །ཟུག་རྔུ་འབྱིན་
པ་བླ་ན་མེད། །སྨན་རྣམས་མ་ལུས་ལྗོན་པའི་ཤིང་། །ནད་དོ་ཅོག་གི་དགྲ་ཆེ་བ། །
ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་མཁའ་ཁྱབ་ཀྱི་སེམས་
ཅན་ཐོག་མ་མེད་པ་ནས་ཉོན་མོངས་པའི་གཅོང་ནད་ཀྱིས་ཟིན་པ་རྣམས་གསོ་
བར་མཛད་པའི་སྨན་པ་ཆེན་པོ་སྨན་པའི་མཆོག་སྨན་པའི་གཙོ་བོར་གྱུར་པ་སྟེ་
གདུལ་བྱ་རྣམས་ཀྱི་ཉོན་མོངས་ པའི་ཟུག་རྔུ་འབྱིན་པར་མཛད་པ་བླ་ན་མེད་
པའོ། །ཟུག་རྔུ་ལ་འདོད་ཆགས་ཀྱི་ཟུག་རྔུ་དང༌། ཞེ་སྡང་གི་ཟུག་རྔུ་དང༌། གཏི་
- 378 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མུག་གི་ཟུག་རྔུ་གསུམ་དུ་མངོན་པ་ཀུན་ལས་བཏུས་ལས་གསུངས་སོ། །ཟུག་རྔུ་དེ་
དག་སེལ་ཚུལ་ནི་མི་རྟག་པ་དང་། སྡུག་བསྔལ་བ་དང༌། མི་སྡུག་པའི་གདམས་
ངག་གིས་འདོད་ཆགས་ཀྱི་ཟུག་རྔུ་སེལ། བྱམས་སྙིང་རྗེ་བྱང་ཆུབ་ཀྱི་སེམས་ཀྱི་
གདམས་ངག་གིས་ཞེ་སྡང་གི་ཟུག་རྔུ་སེལ། བདག་མེད་པའི་གནས་ལུགས་སྟོན་
པའི་གདམས་ངག་གིས་གཏི་མུག་གི་ཟུག་རྔུ་སེལ་ལོ། །རྗེ་བཙུན་འཇམ་དཔལ་
དབྱངས་ནི་སྨན་རྣམས་མ་ལུས་འདུས་པ་སྨན་གྱི་ལྗོན་ཤིང་ ཆེན་པོ་ལྟ་བུ་སྟེ།
སེམས་ཅན་སྤྱི་མཐུན་གྱི་བསོད་ནམས་དང་སངས་རྒྱས་རྣམས་ཀྱི་ཐུགས་རྗེ་ལས་
གྲུབ་པའི་སྨན་གྱི་ལྗོན་ཤིང་ཆེན་པོ་ནི་ཡལ་ག་དང་ལོ་མ་དང་མེ་ཏོག་དང་འབྲས་
བུ་ཐམས་ཅད་ཀུན་ལ་ཕན་པའི་སྨན་ཤ་སྟག་ཏུ་འགྱུར་བ་ལྟར་རྗེ་བཙུན་འཇམ་
དཔལ་ དབྱངས་ ཀྱི་ སྐུ་ གསུང་ ཐུགས་ ཀྱི་མཛད་ པ་ ཐམས་ ཅད་ མཁའ་ ཁྱབ་ ཀྱི་
སེམས་ཅན་ཡོངས་ལ་ཕན་པའི་ཐབས་ཤ་སྟག་ཏུ་འགྱུར་གྱི། སེམས་ཅན་ལ་མི་
ཕན་པའི་མཛད་པ་ཕྲ་མོའང་མི་སྲིད་པ་སྟེ་མཁས་གྲུབ་སྨྲ་བའི་ཉི་མས་རྗེ་རིན་པོ་
ཆེ་ལ་བསྟོད་པ་ལས། མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང༌། །མཐའ་དག་
འགྲོ་ལ་སྨན་པའི་རྒྱུར་འགྱུར་ན། །ཚོགས་ཉིད་སྤྱོད་པ་གཞན་ལྟ་སྨོས་ཅི་འཚལ། །
ས་གསུམ་སྐྱེ་དགུའི་གཉེན་ལ་གསོལ་བ་འདེབས། །ཞེས་བསྔགས་པ་ལྟར་རོ། །
རྗེ་བཙུན་འཇམ་དཔལ་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་ལ་ཉོན་
མོངས་པ་དང་དེས་བསྐྱེད་པའི་སྡུག་བསྔལ་ཇི་སྙེད་ཅིག་ཡོད་པ་དེ་དག་རྩ་བ་ནས་
སྤོང་བའི་ ཐབས་ སྟོན་ པར་ མཛད་ པས་ ན་ནད་ དོ་ཅོག་གི་ དགྲ་ཆེན་པོ་ཞེས་
བསྔགས་སོ། ། །
གསུམ་པ་དཀྱིལ་འཁོར་གྱི་བདག་པོར་བསྔགས་པའི་སྒོ་ནས་བསྟོད་པ་ནི།
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྡུག་གུ་འཇིག་རྟེན་གསུམ་གྱི་མཆོག །དཔལ་ལྡན་རྒྱུ་སྐར་དཀྱིལ་འཁོར་ཅན། །
ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་གདུལ་བྱའི་ཁམས་
དང་བསམ་པ་ལ་གཟིགས་ནས་སྤྲུལ་པ་གྲངས་མེད་པ། སྟོན་པར་མཛད་པ་རྣམས་
ཀྱི་ནང་ནས་མཆོག་ཏུ་གྱུར་པ་ནི་དཀྱིལ་འཁོར་གྱི་འཁོར་ལོའི་རྣམ་པར་བཞེངས་
ནས་ཐེག་པ་མཆོག་གི་རིགས་ཅན་དབང་པོ་རབ་ཏུ་གྱུར་པ་དག་རྗེས་སུ་བཟུང་སྟེ་
དབང་བཞི་བསྐུར་ནས་རིམ་གཉིས་ཀྱི་མན་ངག་གིས་རྡོ་རྗེ་འཆང་གི་སར་མྱུར་བ་
མྱུར་བར་འཁྲིད་པར་མཛད་པ་ནི་སྤྲུལ་པ་ཐམས་ཅད་ཀྱི་ནང་ནས་མཆོག་དང་།
ཆོས་སྟོན་པའི་མཛད་པ་ཐམས་ཅད་ཀྱི་ནང་ནས་རབ་དང་ཕུལ་དང་རྩེ་མོར་གྱུར་
པ་ཡིན་ལ། དཀྱིལ་འཁོར་གྱི་འཁོར་ལོ་ཡང་གྲངས་མེད་པ་སྤྲོ་བར་མཛད་པ་ལས་
མཚན་ཡང་ དག་ པར་བརྗོད་ པའི་རྒྱུད་འདི་གསུངས་པའི་ཚེ་དཀྱིལ་འཁོར་ གྱི་
འཁོར་ལོ་ཇི་ལྟར་བསྟན་པ་ནི་ཀུན་གྱི་ཡིད་དུ་འོང་ཞིང་སྙིང་དུ་སྡུག་པ་འཇིག་རྟེན་
གསུམ་གྱི་མཆོག་མཚན་དཔེས་བརྒྱན་པའི་གཟུགས་ཀྱི་སྐུ་དཔལ་ལྡན་རྒྱུ་སྐར་གྱི་
དཀྱིལ་འཁོར་འཁོར་ལོའི་རྣམ་པར་བཞེངས་ནས་མཚན་ཡང་དག་པར་བརྗོད་
པའི་རྒྱུད་འདི་གསུངས་སོ། །དཔལ་ལྡན་རྒྱུ་སྐར་གྱི་དཀྱིལ་འཁོར་ནི་ལྷོ་ཕྱོགས་
དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་འོག་ཏུ་ཆོས་དབྱིངས་གསུང་
དབང་གི་དཀྱིལ་འཁོར་དང༌། བར་དུ་རྡོ་རྗེ་དབྱིངས་ཀྱི་དཀྱིལ་འཁོར་དང༌། སྟེང་
དུ་དཔལ་ལྡན་རྒྱུ་སྐར་གྱི་དཀྱིལ་འཁོར་ཞེས་པ་དཔལ་དུས་ཀྱི་འཁོར་ལོའི་དཀྱིལ་
འཁོར་བཞུགས་ཏེ། འདི་ལ་རྒྱུ་སྐར་གྱི་དཀྱིལ་འཁོར་ཞེས་བརྗོད་པ་ནི། རྒྱུ་སྐར་
གྱི་ཆུ་ཚོད་སྟོང་དྲུག་བརྒྱ་ཉི་ཤུའི་གྲངས་དང་མཉམ་པའི་ལྷ་བཞུགས་པའི་དཀྱིལ་
འཁོར་ཡིན་པས་ན་དེ་ལྟར་བརྗོད་དོ། །དེ་ཡང་ཕྱི་ནང་གཞན་གསུམ་མཚོན་པ་སྟེ།
- 380 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཕྱི་ལ་སྣོད་ཀྱི་འཇིག་རྟེན་ས་ཆུ་མེ་རླུང་གི་དཀྱིལ་འཁོར་གླིང་བཞི་རི་རབ་དང་བཅས་
པ། མཁའ་ལ་ཉི་ཟླ་རྒྱུ་སྐར་ཉེར་བདུན། དེའི་རྒྱུ་ལམ་ལུག་ཁྱིམ་སོགས་ཁྱིམ་བཅུ་
གཉིས། ནང་ལ་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་གི་ལུས་
ལ་ཁམས་དྲུག་རྩ་རླུང་ཐིག་ལེ་རྣམས་ཆགས་པ་དང་རྒྱུ་ཚུལ། གཞན་ལ་རྡོ་རྗེ་ལུས་
ལ་གནད་དུ་བསྣུན་པ་ལས་རིམ་གཉིས་ཀྱི་རྟོགས་པ་སྐྱེ་ཚུལ་རྣམས་མཚོན་ནོ། །རྒྱུ་
སྐར་ ཉེར་ བདུན་ནི། བྲ་ཉེ། སྨིན་དྲུག་། སྣར་མ། མགོ། ལག། ནམས་ སོ། །རྒྱལ།
སྐག། མཆུ། གྲེ། དབོ། མེ་ བཞི། ནག་ པ། ས་ རི། ས་ ག །ལྷ་ མཚམས། སྣོན།
སྣུབས། ཆུ་ སྟོད། ཆུ་ སྨད། གྲོ་ ཞིན་ ནམ་ བྱི་ བཞིན། མོན་གྲུ། སྒྲོག ཁྲུམས་ སྟོད།
ཁྲུམས་སྨད། ནམ་གྲུ། ཐ་སྐར་རྣམས་སོ། ཁྱིམ་བཅུ་གཉིས་ནི། ལུག་གི་ཁྱིམ། གླང་
གི་ཁྱིམ། འཁྲིག་པའི་ཁྱིམ། ཀརྐ་ཊའི་ཁྱིམ། སེང་གེའི་ཁྱིམ། བུ་མོའི་ཁྱིམ། སྲང་གི་
ཁྱིམ། སྡིག་ པའི་ཁྱིམ། གཞུའི་ཁྱིམ། ཆུ་སྲིན་ གྱི་ ཁྱིམ། བུམ་པའི་ ཁྱིམ། ཉའི་ ཁྱིམ་
རྣམས་སོ། །རྗེ་བཙུན་འཇམ་དཔལ་དབྱངས་ ཀྱིས་སེམས་ཅན་རྣམས་ལ་གནས་
སྐབས་དང་མཐར་ཐུག་གི་བདེ་བ་སྟེར་ཕྱིར་དུས་ཀྱི་འཁོར་ལོའི་རྒྱུད་སེམས་འགྲེལ་
སྐོར་གསུམ་དང་བཅས་པ་ནས་ཇི་ལྟར་གསུངས་པ་ལྟར་གྱི་རྩིས་ཀྱི་མན་ངག་བསྟན་
ཏེ་རི་མོའི་ལམ་ནས་གནས་སྐབས་བྱ་བ་གང་བྱེད་ཀྱང་བྱེད་པ་བཟང་ངན་དང༌།
འབྲས་བུ་ཅིར་འགྱུར་ཤེས་པ་དང་། མཐར་ཐུག་གི་དོན་རྡོ་རྗེའི་ལུས་ཀྱི་གནས་ཚུལ་
ཤེས་ནས་དེ་ལ་གནད་དུ་བསྣུན་པ་ལས་བདེ་ཆེན་འོད་གསལ་འགྱུར་བ་མེད་པ་
དང༌། མཚན་དཔེས་བརྒྱན་པའི་སྟོང་གཟུགས་གྲུབ་སྟེ་སངས་རྒྱས་ཀྱི་གོ་འཕང་མྱུར་
བ་མྱུར་བར་ སྟེར་བར་མཛད་དོ། །དེའི་ཕྱིར་རྒྱུད་འདིར་རྗེ་བཙུན་འཇམ་དཔལ་
དབྱངས་ལ་ཚུལ་དེའི་སྒོ་ནས་ཡང་དང་ཡང་དུ་བསྔགས་སོ། །
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཞི་ པ་ སེམས་ ཅན་ རྣམས་ ཐུགས་ རྗེས་ སྐྱོབ་ པ་ ལ་ རྒྱལ་ མཚན་ དང་
གདུགས་ལ་སོགས་པའི་དཔེ་སྣ་ཚོགས་ཀྱི་སྒོ་ནས་བསྟོད་པ་ནི། ཕྱོགས་བཅུ་ནམ་
མཁའི་མཐས་གཏུགས་པར། །ཆོས་ཀྱི་རྒྱལ་མཚན་ལེགས་པར་འཛུགས། །འགྲོ་
ན་གདུགས་ གཅིག་ ཡངས་ པ་ སྟེ། །བྱམས་ དང་ སྙིང་ རྗེའི་ དཀྱིལ་ འཁོར་ཅན། །
དཔལ་ལྡན་པདྨ་གར་གྱི་བདག ཁྱབ་བདག་ཆེན་པོའི་ རིན་ཆེན་གདུགས། །ཞེས་
གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་ཕྱོགས་བཅུ་ནམ་མཁའ་
མཐས་གཏུགས་པའི་འཇིག་རྟེན་གྱི་ཁམས་རྣམས་སུ་སེམས་ཅན་རྣམས་འཁོར་བ་
དང་ངན་སོང་གི་སྡུག་བསྔལ་ལས་སྐྱོབ་ཕྱིར་ཆོས་ཀྱི་རྒྱལ་མཚན་ལེགས་པར་
འཛུགས་པར་མཛད། འགྲོ་བ་རིགས་དྲུག་གི་གནས་ན་ཉོན་མོངས་པའི་ཚད་པས་
གདུངས་པའི་སེམས་ཅན་རྣམས་སྐྱོབ་ཕྱིར་བྱམས་པ་ཆེན་པོ་དང་སྙིང་རྗེ་ཆེན་པོ་
དཀྱིལ་འཁོར་རབ་ཏུ་ཡངས་པ་ལ་བསྡུ་བ་རྣམ་པ་བཞིའི་ཤམ་བུ་བཟང་པོ་ཅི་
འདོད་ སྩོལ་བའི་ རིན་པོ་ཆེའི་དྲྭ་བ་ཅན་ གྱི་གདུགས་འཇིག་རྟེན་ཟླ་མེད་པའི་
གཅིག་པུ་ཤིན་ཏུ་ཡངས་པ་འགྲོ་བས་གར་ཁྱབ་ཏུ་ཁྱབ་པ་བཟུང་སྟེ་སེམས་ཅན་
རྣམས་ཉོན་མོངས་པའི་ཚད་པ་ལས་བསྐྱབས་ཏེ་ཐར་པ་དང་ཐམས་ཅད་མཁྱེན་
པའི་གོ་འཕང་ཤིན་ཏུ་བསིལ་བ་བདེ་བའི་གནས་ལ་འགོད་པར་མཛད་དོ། །དེ་
ལྟར་སྤྲུལ་པ་ཇི་སྙེད་ཅིག་བསྟན་ཀྱང་རྣམ་པར་རྟོག་པ་གང་ཡང་མེད་ཅིང་འཁོར་
བའི་སྐྱོན་གང་གིས་ཀྱང་མ་གོས་པ་འདམ་གྱི་ནང་དུ་སྐྱེས་པའི་པདྨ་ལྟ་བུ་སྟེ། མེ་
ཏོག་པདྨ་འདམ་གྱི་ནང་དུ་སྐྱེས་ཀྱང་དེ་ལ་འདམ་གྱི་སྐྱོན་གང་ཡང་མ་གོས་པར་དྲི་
ཞིམ་པོའི་ངད་བྲོ་བ་དང་། ཟེའུ་འབྲུའི་ཟིལ་མངར་གྱིས་བུང་བ་རྣམས་ཚིམ་པར་
བྱེད་པ་ཇི་བཞིན་དུ་ཚོགས་གཉིས་ཀྱི་དཔལ་དང་ལྡན་པའི་རྗེ་བཙུན་འཇམ་དཔལ་
- 382 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
དབྱངས་ཀྱང་འཁོར་བའི་གནས་སུ་སྤྲུལ་པ་ཇི་སྙེད་ཅིག་སྟོན་ཡང་འཁོར་བའི་སྐྱོན་
གང་གིས་ ཀྱང་མ་གོས་ཤིང་ སེམས་ཅན་རྣམས་ ཐམས་ མཁས་ ཀྱིས་ཚིམ་པར་
མཛད་དོ། །ཡང་ རྗེ་བཙུན་འཇམ་དཔལ་དབྱངས་སྤྲུལ་པ་སྣ་ཚོགས་སྟོན་པ་ནི་
གར་གྱི་བདག་ཉིད་ལྟ་བུ་སྟེ། གར་མཁན་གྱིས་གར་གྱི་ཆ་ལུགས་སྣ་ཚོགས་བཟུང་
སྟེ་ལྟད་མོ་བ་རྣམས་ལ་དགའ་བ་སྐྱེད་པར་བྱེད་པ་བཞིན་རྗེ་བཙུན་འཇམ་དཔལ་
དབྱངས་ཀྱིས་ཀྱང་སྤྲུལ་པ་སྣ་ཚོགས་བསྟན་ཏེ་གདུལ་བྱའི་དོན་མཛད་དོ། །དེ་
ཕྱིར་རིགས་བརྒྱའི་ཁྱབ་བདག་ཆེན་པོ་རྗེ་བཙུན་འཇམ་དཔལ་དབྱངས་ནི་འགྲོ་ལ་
འདོད་དགུ་སྩོལ་བའི་རིན་པོ་ཆེ་དང་། འགྲོ་བའི་ཚ་གདུང་སྐྱོབ་པའི་གདུགས་སོ་
ཞེས་སོགས་དཔེ་སྣ་ཚོགས་ཀྱིས་བསྔགས་སོ། ། །
ལྔ་པ་ལོངས་སྤྱོད་རྫོགས་པའི་སྐུའི་སྒོ་ནས་བསྟོད་པ་ནི། སངས་རྒྱས་ཀུན་
གྱི་གཟི་བརྗིད་ཆེ། །སངས་རྒྱས་ཀུན་གྱི་སྐུ་འཆང་བ། །སངས་རྒྱས་ཀུན་གྱི་རྣལ་
འབྱོར་ཆེ། །སངས་ རྒྱས་ ཀུན་ གྱི་ བསྟན་ པ་ གཅིག །ཅེས་ གསུངས། དོན་ནི། རྗེ་
བཙུན་འཇམ་དཔལ་དབྱངས་སྒྲིབ་གཉིས་བག་ཆགས་དང་བཅས་པ་སྤངས་ཏེ་
མངོན་པར་རྫོགས་པར་སངས་རྒྱས་པ་ན་སངས་རྒྱས་ཀུན་གྱི་གཟི་བརྗིད་ཐམས་
ཅད་གཅིག་ཏུ་བསྡུས་པ་ལྟ་བུ་མཚན་དཔེས་བརྒྱན་པའི་གཟུགས་སྐུར་བཞེངས་པ་
ནི་སངས་རྒྱས་ཀུན་གྱི་བདག་ཉིད་ཀྱི་སྐུ་འཆང་བའོ། །དེའི་ཚེ་ རྗེ་བཙུན་འཇམ་
དཔལ་དབྱངས་ ཀྱི་ཐུགས་ནི་ སངས་རྒྱས་ ཀུན་ གྱི་ཐུགས་ གཅིག་ཏུ་བསྡུས་པ་
ཐབས་ཤེས་དབྱེར་མེད་ པའི་རྣལ་འབྱོར་ཆེན་པོའོ། །དེའི་ཚེ་ རྗེ་བཙུན་ འཇམ་
དཔལ་དབྱངས་ཀྱི་གསུང་ནི་སངས་རྒྱས་ཀུན་གྱི་གསུང་དབྱངས་གཅིག་ཏུ་བསྡུས་
པ་མཁའ་ཁྱབ་ཀྱི་སེམས་ཅན་རྣམས་ཀྱི་ཉོན་མོངས་དང་སྡུག་བསྔལ་མ་ལུས་སེལ་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བའི་བསྟན་པ་གཅིག་པུའོ། །དེ་ཡང་ཐ་མལ་པ་རྣམས་ཀྱི་ལུས་ངག་ཡིད་གསུམ་
ལྟར་ངོ་བོ་ཐ་དད་མིན་པར་སྐུ་གསུང་ཐུགས་གསུམ་ངོ་བོ་གཅིག་པ་ཡིན་པས་ན་
བསྟན་པ་གཅིག་ཅེས་བསྔགས་སོ། ། །
གསུམ་པ་རྗེ་བཙུན་འཇམ་དཔལ་དབྱངས་ལ་སོར་རྟོག་ཡེ་ཤེས་ཀྱི་སྒོ་ནས་
བསྟོད་པའི་འཇུག་བསྡུས་ཏེ་བསྟོད་པ་ལ་བརྒྱད། རིགས་ལྔའི་སྒོ་ནས་བསྟོད་པ།
སྐུ་གསུང་ཐུགས་ཀྱི་སྒོ་ནས་བསྟོད་པ། འཕྲིན་ལས་བཞིའི་སྒོ་ནས་བསྟོད་པ། སྐུའི་
རྣམ་འགྱུར་གྱི་སྒོ་ནས་བསྟོད་པ། ས་བཅུའི་ལམ་རྟགས་ཀྱི་སྒོ་ནས་བསྟོད་པ།
རྒྱུད་འདིའི་ཆེ་བ་བརྗོད་པའི་སྒོ་ནས་བསྟོད་པ། སེམས་དཔའི་རྣམ་འཕྲུལ་གྱི་སྒོ་
ནས་བསྟོད་པ། ཤེར་ཕྱིན་གྱི་སྒོ་ནས་བསྟོད་པའོ། །དང་པོ་ནི། རྡོ་ རྗེ་ རིན་ཆེན་
དབང་བསྐུར་དཔལ། །རིན་ཆེན་ཀུན་བདག་དབང་ཕྱུག་སྟེ། །འཇིག་རྟེན་དབང་
ཕྱུག་ཀུན་གྱི་བདག །རྡོ་རྗེ་འཆང་དབང་ཀུན་གྱི་རྗེ། །ཞེས་གསུངས། དོན་ནི། རྗེ་
བཙུན་འཇམ་དཔལ་དབྱངས་ནི་རྒྱལ་བ་རིགས་ལྔའི་བདག་ཉིད་དེ་རྡོ་རྗེ་མི་བསྐྱོད་
པའི་དབང་བསྐུར་བའི་དཔལ་དང་ལྡན་ཞིང་། སེམས་ཅན་རྣམས་ཀྱི་ཉོན་མོངས་
པ་མཐའ་དག་སྦྱོང་བར་མཛད་པ་རྡོ་རྗེའི་རིགས་ཀྱི་བདག་ཉིད་དོ། །རིན་ཆེན་
འབྱུང་ལྡན་གྱི་དབང་བསྐུར་བའི་དཔལ་དང་ལྡན་ཞིང་སེམས་ཅན་རྣམས་ཀྱི་ང་
རྒྱལ་དང་སེར་སྣ་སྦྱོང་བར་མཛད་པ་རིན་པོ་ཆེའི་རིགས་ཀྱི་བདག་ཉིད་དོ། །རྣམ་
པར་སྣང་མཛད་ཀྱི་དབང་བསྐུར་བའི་དཔལ་དང་ལྡན་ཞིང་རིན་པོ་ཆེ་ཀུན་འདུས་
པའི་བདག་ཉིད་ལྟར་ཕྱོགས་བཅུར་འོད་འཕྲོས་པས་སེམས་ཅན་རྣམས་ཀྱི་རྨོངས་
པའི་མུན་པ་སེལ་བར་མཛད་པ་དེ་བཞིན་གཤེགས་པའི་ རིགས་ཀྱི་བདག་ཉིད་
དོ། །འོད་དཔག་མེད་ཀྱི་དབང་བསྐུར་བའི་དཔལ་དང་ལྡན་ཞིང་འཇིག་རྟེན་ཀུན་
- 384 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གྱི་འདོད་ཆགས་ཀྱི་དྲི་མ་སེལ་བར་མཛད་པ་པདྨའི་རིགས་ཀྱི་བདག་ཉིད་དོ། །
དོན་ཡོད་གྲུབ་པའི་དབང་བསྐུར་བའི་དཔལ་དང་ལྡན་ཞིང་སེམས་ཅན་རྣམས་ཀྱི་
ཕྲག་དོག་གི་དྲི་མ་སྦྱོང་བར་མཛད་པ་ལས་ཀྱི་རིགས་ཀྱི་བདག་ཉིད་དོ། །དེའི་ཕྱིར་
རྗེ་བཙུན་ འཇམ་དཔལ་དབྱངས་ལ་རྡོ་ རྗེ་ རིན་ཆེན་དབང་བསྐུར་དཔལ་དང་།
རིན་ཆེན་ཀུན་གྱི་བདག་པོ་དང༌། ཀུན་གྱི་དབང་ཕྱུག་དང་། འཇིག་རྟེན་དབང་
ཕྱུག་དང་། ཀུན་གྱི་བདག་པོ་ཞེས་བསྔགས་སོ། །རིགས་ལྔ་པོ་དེ་དག་གཅིག་ཏུ་
འདུས་པ་རིགས་ལྔ་པོ་ཀུན་གྱི་རྗེ་བོ་ནི་རྡོ་རྗེ་འཆང་ཆེན་པོ་ཡིན་ལ། རྗེ་བཙུན་
འཇམ་དཔལ་དབྱངས་ནི་རྡོ་རྗེ་འཆང་གི་ངོ་བོར་བཞུགས་པས་ན་རིགས་ཀྱི་བདག་
པོ་ཞེས་བསྔགས་སོ། །
གཉིས་པ་སྐུ་གསུང་ཐུགས་ཀྱི་སྒོ་ནས་བསྟོད་པ་ནི། སངས་རྒྱས་ཀུན་གྱི་
ཐུགས་ཆེ་བ། །སངས་རྒྱས་ཀུན་གྱི་ཐུགས་ལ་གནས། །སངས་རྒྱས་ཀུན་གྱི་སྐུ་ཆེ་
བ། །སངས་ རྒྱས་ ཀུན་ གྱི་ གསུང་ ཡང་ཡིན། །ཞེས་ གསུངས། དོན་ནི། རྗེ་ བཙུན་
འཇམ་དཔལ་དབྱངས་ནི་སངས་རྒྱས་ཀུན་གྱི་སྐུ་གསུང་ཐུགས་མ་ལུས་འདུས་པའི་
བདག་ཉིད་དེ། སངས་རྒྱས་ཀུན་གྱི་ཐུགས་ཆེ་བ་རྣམ་པར་མི་རྟོག་པའི་ཡེ་ཤེས་སྐུ་
གཅིག་ཏུ་ཤར་བ་ནི་རྗེ་བཙུན་འཇམ་དཔལ་དབྱངས་ཡིན་ཞིང་། རྗེ་བཙུན་འཇམ་
དཔལ་དབྱངས་ཀྱི་ངེས་དོན་གྱི་ཐུགས་བདེ་བ་ཆེན་པོའི་ཡེ་ཤེས་སངས་རྒྱས་ཀུན་
གྱི་ཐུགས་ལ་གནས་སོ། །དེ་བཞིན་དུ་རྗེ་བཙུན་འཇམ་དཔལ་དབྱངས་ཀྱི་སྐུ་ནི་
སངས་རྒྱས་ཀུན་གྱི་ཀུན་མཆོག་ཏུ་ཆེ་བ་མཚན་དཔེས་སྤྲས་པའི་གཟུགས་ཀྱི་སྐུ་
ཡིན་ཞིང་སྐུ་དེ་ལ་གནས་སོ། །རྗེ་བཙུན་འཇམ་དཔལ་དབྱངས་ཀྱི་གསུང་སངས་
རྒྱས་ཀུན་གྱི་གསུང་གཅིག་ཏུ་འདུས་པའི་བདག་ཉིད་ཡིན་ཞིང་གསུང་དེ་ལ་གནས་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སོ། །རྐང་པ་ཐ་མ་འདི་ལ་ཡང་ཞེས་སྨོས་པ་ནི་ཐུགས་ལ་ཚིག་རྐང་གཉིས་ཡོད་
པའི་དོན་དེ་ལྟར་སྐུ་དང་གསུང་ལའང་སྦྱར་ཞེས་པ་སྟེ། སངས་རྒྱས་ཀུན་གྱི་སྐུ་ཆེ་
བ། །སངས་ རྒྱས་ ཀུན་ གྱི་ སྐུ་ ལ་ གནས། །སངས་ རྒྱས་ ཀུན་ གྱི་གསུང་ ཆེ་བ། །
སངས་རྒྱས་ཀུན་གྱི་གསུང་ལ་གནས། །ཞེས་སྦྱོར་བར་མཁས་པ་འགའ་ཞིག་གིས་
གསུངས་སོ། །འདིར་ཐུགས་སྔོན་ལ་སྨོས་པ་ནི་རྗེ་བཙུན་འཇམ་དཔལ་དབྱངས་
ཀྱི་ཐུན་མོང་མིན་པའི་ཆེ་བ་སྟོན་པ་སྟེ། རྗེ་བཙུན་འཇམ་དཔལ་དབྱངས་ནི་སངས་
རྒྱས་ཀུན་མཁྱེན་རབ་གཅིག་ཏུ་བསྡུས་པའི་ངོ་བོ་ཡིན་པས་རྗེ་བཙུན་འཇམ་དཔལ་
དབྱངས་ལ་གསོལ་བ་བཏབ་ན་ཐོག་མར་ཐུགས་ཀྱི་བྱིན་རླབས་ཞུགས་ནས་ཤེས་
རབ་འཕེལ་བར་འགྱུར་ཞེས། འཇམ་མགོན་སྙན་བརྒྱུད་ཀྱི་མན་ངག་ལས་འབྱུང་
གསུམ་པ་འཕྲིན་ལས་བཞིའི་སྒོ་ནས་བསྟོད་པ་ནི། རྡོ་རྗེ་ཉི་མ་སྣང་བ་
ཆེ། །རྡོ་ རྗེ་ ཟླ་བ་དྲི་མེད་འོད། །ཆགས་བྲལ་ལ་སོགས་ཆགས་པ་ཆེ། ཁ་དོག་སྣ་
ཚོགས་འབར་བའི་འོད། །ཅེས་གསུངས། དོན་ནི་རྗེ་བཙུན་འཇམ་དཔལ་དབྱངས་
འཕྲིན་ལས་བཞི་ལ་མངའ་བརྙེས་པ་སྟེ། གང་གིས་གསོལ་བ་འདེབས་པ་རྣམས་
ལ་ཕན་པ་དང་བདེ་བའི་སྣང་བ་ཆེན་པོ་སྟེར་བར་མཛད་པ་རྡོ་རྗེ་ཉི་མ་ལྟ་བུ་དང༌།
གང་གིས་གསོལ་བ་འདེབས་པ་ངག་གི་ལས་དང་ཉོན་མོངས་པའི་གནོད་པ་དང་
དྲི་མ་ཐམས་ཅད་ཞི་སྟེ་མེད་པར་མཛད་པས་རྡོ་རྗེ་ཟླ་བའི་འོད་ལྟ་བུ་དང༌། གདུལ་
བྱའི་ཁམས་དང་བསམ་པ་ལ་གཟིགས་ནས་གདུལ་བྱ་དམན་པ་ལ་མོས་པ་རྣམས་
ལ་ཆགས་བྲལ་གྱི་ཆོས་བསྟན། གདུལ་བྱ་རྒྱ་ཆེན་པོ་ལ་མོས་པ་རྣམས་ལ་ས་དང་
ལམ་ གྱི་ཆོས་བསྟན། གདུལ་བྱ་འདོད་ཡོན་ལ་ཆགས་ པ་ལམ་དུ་བྱེད་ནུས་པ་
- 386 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
རྣམས་ལ་བླ་མེད་ཐེག་པའི་ཆོས་བསྟན་ཏེ་དམ་པའི་ཆོས་ཀྱིས་དབང་དུ་བསྡུས་
ནས་སྨིན་ཅིང་གྲོལ་བར་མཛད། གདུལ་བྱ་གདུག་པ་ཅན་དག་དྲག་པོའི་འཕྲིན་
ལས་ཀྱི་འདུལ་བར་མཛད་དེ་འཕྲིན་ལས་བཞིས་སེམས་ཅན་གྱི་དོན་མཛད་པ་
མཚོན་ཕྱིར་སྐུ་ལས་འོད་ཟེར་དཀར་པོ་དང་སེར་པོ་དང་དམར་པོ་དང་མཐིང་ག་སྟེ་
ཁ་དོག་སྣ་ཚོགས་འབར་བའི་འོད་སྤྲོ་བར་མཛད་དོ། །རྡོ་རྗེ་ཉི་མ་ཞེས་པ་ནས་
འདིའི་བར་སྦྱོར་དྲུག་གི་ཉིན་མཚན་གྱི་རྣལ་འབྱོར་སྒོམ་པའི་ལམ་རྟགས་ལ་
བཤད་པའང་སྣང་ངོ༌། །
བཞི་པ་སྐུའི་རྣམ་འགྱུར་གྱི་སྒོ་ནས་བསྟོད་པ་ནི། རྡོ་རྗེ་སྐྱིལ་ཀྲུང་རྫོགས་
སངས་རྒྱས། །སངས་རྒྱས་བརྗོད་པའི་ཆོས་འཛིན་པ། །དཔལ་ལྡན་སངས་རྒྱས་
པདྨ་སྐྱེས། །ཀུན་མཁྱེན་ཡེ་ཤེས་མཛོད་འཛིན་པ། །རྒྱལ་པོ་སྒྱུ་འཕྲུལ་སྣ་ཚོགས་
འཆང་། །ཆེ་བ་སངས་རྒྱས་རིག་སྔགས་རྒྱལ། །རྡོ་རྗེ་རྣོན་པོ་རལ་གྲི་ཆེ། །ཡི་གེ་
མཆོག་སྟེ་རྣམ་པར་དག །ཐེག་པ་ཆེན་པོ་སྡུག་བསྔལ་གཅོད། །མཚོན་ཆ་ཆེན་པོ་
རྡོ་ རྗེ་ ཆོས། །ཞེས་ གསུངས། དོན་ནི། རྗེ་ བཙུན་ འཇམ་ ད པལ་ དབྱངས་ ཀྱིས་
གདུལ་བྱའི་ཁམས་ལ་གཟིགས་ནས། སྐུའི་རྣམ་འགྱུར་སྣ་ཚོགས་སྟོན་པར་མཛད་
དེ། སྔོན་ནས་སངས་རྒྱས་ཟིན་ཀྱང་གསར་དུ་འཚང་རྒྱ་བའི་ཚུལ་བྱང་ཆུབ་ཀྱི་ཤིང་
དྲུང་དུ་རྡོ་རྗེའི་སྐྱིལ་ཀྲུང་གིས་བཞུགས་ནས་བདུད་འདུལ་བ་དང་། མངོན་པར་
རྫོགས་པར་སངས་རྒྱས་པའི་ཚུལ་ སྟོན་པ་དང་། སེམས་དཔའི་ཚུལ་བཟུང་སྟེ་
སངས་རྒྱས་རྣམས་ཀྱིས་བརྗོད་པའི་ཆོས་འཛིན་པ་དང་། དཔལ་ལྡན་སངས་རྒྱས་
རྣམས་ཀྱི་ལྗགས་ཀྱི་པདྨ་ལས་སྐྱེས་པའི་ཆོས་ཀུན་བཟུང་སྟེ་ཀུན་མཁྱེན་ཡེ་ཤེས་
མྱུར་དུ་ཐོབ་པར་བྱེད་པའི་མན་ངག་གི་མཛོད་འཛིན་པའི་ཚུལ་སྟོན་ནོ། །འདིའི་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྐང་པ་གཉིས་པ་ལ། སངས་རྒྱས་འགྲོ་བའི་ཆོས་འཛིན་པ། །ཞེས་པ་ཞིག་དང་།
སངས་རྒྱས་བརྗོད་པའི་ཆོས་འཛིན་པ། །ཞེས་པའི་འགྱུར་གཉིས་སྣང་སྟེ་ཕྱི་མ་
འདི་གོ་བདེའོ། །རྐང་པ་བཞི་པོ་འདི་རྡོ་རྗེ་བཞི་ལ་ཡང་སྦྱར་ཏེ། རྡོ་རྗེ་སྐྱིལ་ཀྲུང་
རྫོགས་སངས་རྒྱས། །ཞེས་པ་སྐུ་རྡོ་རྗེ་དང། སངས་རྒྱས་བརྗོད་པའི་ཆོས་འཛིན་
པ། །ཞེས་པ་གསུང་རྡོ་རྗེ་དང་། དཔལ་ལྡན་སངས་རྒྱས་པདྨ་སྐྱེས། །ཞེས་པ་ཡེ་
ཤེས་རྡོ་རྗེ་དང་། ཀུན་མཁྱེན་ཡེ་ཤེས་མཛོད་འཛིན་པ། །ཞེས་པ་ཐུགས་རྡོ་རྗེ་ལ་
སྦྱར་ཏེ་བཤད་པའང་སྣང་ངོ༌། །རྗེ་བཙུན་འཇམ་དབྱངས་གདུལ་བྱ་འདུལ་བ་ཁ་
ལོ་བསྒྱུར་བའི་རྒྱལ་པོ་སྤྲུལ་པའི་སྒྱུ་འཕྲུལ་སྣ་ཚོགས་འཆང་བ་སྟེ་སྟོན་པར་མཛད་
པ། སངས་རྒྱས་ཀྱི་ཆོས་ཐམས་ཅད་ཀྱི་ནང་ནས་མཆོག་ཏུ་གྱུར་པ་ཆེ་བ་ནི་རིག་
སྔགས་ཀྱི་རྒྱལ་པོ་ཡིན་ལ་རྗེ་བཙུན་འཇམ་དཔལ་དབྱངས་ཀྱིས་རིག་སྔགས་ཀྱི་
རྒྱལ་པོ་དེ་འཛིན་པར་མཛད་དོ། །རྗེ་བཙུན་འཇམ་དཔལ་དབྱངས་ཀྱིས་རྡོ་རྗེ་རྣོན་
པོའི་སྐུར་བཞེངས་ཏེ་ཕྱག་གཡས་ན་རལ་གྲི་ཆེན་པོ་བཟུང་། གཡོན་ན་ཡི་གེ་
མཆོག་སྟེ་ཤེར་ཕྱིན་གྱི་ས་བོན་ཨ་ཡིག་གིས་མཚོན་པ་ཆོས་ཐམས་ཅད་གདོད་ནས་
རྣམ་པར་དག་པར་སྟོན་པའི་ཤེས་ཕྱིན་གྱི་གླེགས་བམ་བཟུང་། ཕྱག་མཚན་དེ་
གཉིས་བཟུང་བའི་བྱེད་ལས་ནི་གཡས་ཀྱི་རལ་གྲིས་འགྲོ་བའི་སྡུག་བསྔལ་ཐམས་
ཅད་གཅོད་པར་མཛད། གཡོན་གྱི་གླེགས་བམ་གྱིས་ཐེག་པ་ཆེན་པོའི་ལམ་གྱི་
གནད་ཐམས་ཅད་སྟོན་པར་མཛད་པས་ན། གཡས་ཀྱི་རལ་གྲི་ནི་མཚོན་ཆ་ཆེན་
པོ་དང༌། གཡོན་གྱི་གླེགས་བམ་ནི་རྡོ་རྗེ་ཆོས་ཀྱི་མཛོད་དོ། །ཡང་། རྒྱལ་པོ་སྒྱུ་
འཕྲུལ་སྣ་ཚོགས་འཆང་། །ཞེས་པ་སྐུ་སྣ་ཚོགས་སྤྲུལ་སྐུ་དང་། ཆེ་བ་སངས་རྒྱས་
རིག་སྔགས་རྒྱལ། །ཞེས་པ་གསུང་རླུང་སྔགས་དབྱེར་མེད་ལོངས་སྐུ་དང་། རྡོ་རྗེ་
- 388 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྣོན་པོ་རལ་གྲི་ཆེ། །ཞེས་པ་ཐུགས་ཡེ་ཤེས་ཆོས་སྐུ་ལ་སྦྱར་ཏེ་བཤད་པའང་སྣང་
ངོ༌། །རྒྱུད་ཚིག་འདི་དག་དོན་ལྟར་རྗེ་བཙུན་འཇམ་དཔལ་དབྱངས་ལ་སློབ་དཔོན་
རྡོ་རྗེ་མཚོན་ཆས་བསྟོད་པ་མཛད་པར་ཡང་། གང་གི་བློ་གྲོས་སྒྲིབ་གཉིས་སྤྲིན་
བྲལ་ཉི་ལྟར་རྣམ་དག་རབ་གསལ་བས། །ཇི་སྙེད་དོན་ཀུན་ཇི་བཞིན་གཟུགས་
ཕྱིར་ཉིད་ཀྱི་ཐུགས་ཀར་གླེགས་བམ་འཛིན། །གང་དག་སྲིད་པའི་བཙོན་རར་མ་
རིག་མུན་འཐོམས་སྡུག་བསྔལ་གྱིས་གཟིར་བའི། །འགྲོ་ཚོགས་ཀུན་ལ་བུ་གཅིག་
ལྟར་བརྩེ་ཡན་ལག་དྲུག་ཅུའི་དབྱངས་ལྡན་གསུང་། །འབྲུག་ལྟར་ཆེར་སྒྲོགས་
ཉོན་མོངས་གཉིད་སློང་ལས་ཀྱི་ལྕགས་སྒྲོག་འགྲོལ་མཛད་ཅིང་། །མ་རིག་མུན་
སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་རལ་གྲི་བསྣམས། །གདོད་ནས་དག་
ཅིང་ས་བཅུའི་མཐར་སོན་ཡོན་ཏན་ལུས་རྫོགས་རྒྱལ་སྲས་ཐུ་བོའི་སྐུ། །བཅུ་ཕྲག་
བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་དཔལ་དབྱངས་ལ་
འདུད། །ཅེས་བསྟོད་དོ། །
ལྔ་པ་ས་བཅུའི་ལམ་རྟགས་ཀྱི་སྒོ་ནས་བསྟོད་པ་ནི། རྡོ་རྗེ་ཟབ་མོ་ཛི་ན་
ཛིཀ །རྡོ་རྗེ་བློ་གྲོས་དོན་བཞིན་རིག །ཕ་རོལ་ཕྱིན་པ་ཀུན་རྫོགས་པ། །ས་རྣམས་
ཀུན་གྱི་རྒྱན་དང་ལྡན། །རྣམ་པར་དག་པ་བདག་མེད་ཆོས། །ཡང་དག་ཡེ་ཤེས་ཟླ་
འོད་བཟང་། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱི་དོན་
དམ་པའི་མཚན་ཡང་དག་པ་བརྗོད་པ་འདིའི་དོན་ལྟར་རྡོ་རྗེ་གཉིས་སུ་མེད་པའི་
ཡེ་ཤེས་ཀྱིས་ཆོས་རྣམས་ཀྱི་གནས་ལུགས་ཟབ་མོ་ཐབས་དང་བཅས་པ་བསྒོམས་
པས་ཉོན་མོངས་པའི་འཆིང་བ་ལས་གྲོལ་བའི་རྒྱལ་བ་དང་། ཉན་རང་གི་གྲོལ་བ་
ལས་མཆོག་ཏུ་གྱུར་པ་གཉིས་སྣང་འཁྲུལ་པ་རྩ་བ་ནས་དག་པའི་རྒྱལ་བ་ཐོབ་
- 389-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བོ། །ཛི་ན་ཛིཀ་ཅེས་པ་ནི་རྒྱལ་བ་རྒྱལ་ཞེས་པའམ། རྒྱལ་བས་རྒྱལ་ཞེས་པ་ཡིན་
ལ། འདི་རྒྱ་སྐད་ཡིན་པ་དེང་སང་གི་དཔེ་འགའ་ཞིག་ཏུ་འཛིན་ན་འཛིན་ཅེས་བོད་
སྐད་བཞིན་སྔོན་འཇུག་དང་རྗེས་འཇུག་ཀ་མ་ཡིན་པར་ག་བྱེད་པ་ནོར་བའོ། །དེ་
ལྟར་ཟབ་མོའི་དོན་རྟོགས་པའི་བློ་དང་རྡོ་རྗེ་བློ་གྲོས་སོ་སོར་རྟོག་པའི་ཤེས་རབ་
ཀྱིས་ཇི་སྙེད་པའི་དོན་ཐམས་ཅད་ཇི་བཞིན་དུ་རིག་ནས་ཐབས་ཤེས་ཟུང་འབྲེལ་
དུ་བསྒོམས་པ་ལས་ཚོགས་ལམ་ཆུང་ངུ་འབྲིང་ཆེན་པོ་གསུམ་དང་སྦྱོར་ལམ་དྲོད་
རྩེ་མོ་བཟོད་པ། ཆོས་མཆོག་བཞི་རྣམས་རིམ་གྱིས་བགྲོད་ནས་ས་དང་པོ་ནས་
བཅུ་པའི་བར་ལ་ཕ་རོལ་ཏུ་ཕྱིན་པ་ཀུན་རིམ་གྱིས་རྫོགས་པར་བྱས་ཏེ་ས་བཅུ་པོ་
རྣམས་ཀུན་གྱི་ཡོན་ཏན་གྱི་རྒྱན་དང་ལྡན་པར་བྱང་ཆུབ་ཀྱི་སེམས་རིན་པོ་ཆེ་དང་
ཆོས་རྣམས་ཀྱི་གནས་ལུགས་རྣམ་པར་དག་པ་བདག་མེད་པའི་ཆོས་ཡང་དག་
པའི་ཡེ་ཤེས་ཟླ་བའི་འོད་ལྟར་གསལ་བས་མཐོང་བ་མཐར་ཕྱིན་ཏེ་འབྲས་བུ་
བཟང་པོ་མཐར་ཐུག་པ་མངོན་དུ་བྱེད་དོ། །འདི་ཡང་ རྗེ་བཙུན་འཇམ་ད པལ་
དབྱངས་ཀྱི་སྐུ་སྒོམ་པ་དང་། གསུང་ཚུལ་བཞིན་ཉམས་སུ་བླངས་པ་ལས་ས་ལམ་
རིམ་གྱིས་བགྲོད་ནས་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་པར་འགྱུར་རོ་
ཞེས་བསྔགས་པ་བརྗོད་པའོ། །ས་རྣམས་ཀྱི་ཡོན་ཏན་གྱི་རྐྱེན་དང་ལྡན་ཚུལ་ནི་ས་
དང་པོ་ཐོབ་པ་ན་སྐད་ཅིག་ཐང་ཅིག་ཡུད་ཙམ་ཞིག་ལ་སངས་རྒྱས་བརྒྱ་མཐོང་བ་
དང༌། སངས་རྒྱས་བརྒྱ་པོ་དེ་དག་གིས་རང་བྱིན་གྱིས་བརླབས་པ་ཤེས་པ་དང་།
ཚེ་བསྐལ་པ་བརྒྱར་གནས་པར་བྱེད་ནུས་པ་དང་། བསྐལ་པ་བརྒྱར་སྔོན་དང་ཕྱི་
མའི་མཐའ་ཡང་དག་པར་ཤེས་པ་དང༌། ཏིང་ངེ་འཛིན་བརྒྱ་ལ་སྙོམས་པར་འཇུག་
ཅིང་ལྡང་བར་བྱེད་ནུས་པ་དང་། འཇིག་རྟེན་གྱི་ཁམས་བརྒྱ་གཡོ་བར་བྱེད་ནུས་པ་
- 390 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དང༌། འཇིག་ རྟེན་ གྱི་ ཁམས་ བརྒྱ་ སྣང་ བར་ བྱེད་ནུས་ པ་ དང་། རྫུ་ འཕྲུལ་ གྱི་
མཐུས་སེམས་ཅན་བརྒྱ་ ཕྲག་སྨིན་པར་བྱེད་ནུས་པ་དང་། སངས་རྒྱས་ཀྱི་ཞིང་
བརྒྱར་འགྲོ་ནུས་པ་དང་། ཆོས་ཀྱི་སྒོ་བརྒྱ་ཡང་དག་པར་འབྱེད་ནུས་པ་དང་། རང་
གི་ལུས་བརྒྱ་ཕྲག་སྤྲུལ་ཞིང་ལུས་རེ་རེ་ལ་འཁོར་རྒྱལ་བའི་སྲས་པོ་བརྒྱ་ཕྲག་རེ་
རེས་བསྐོར་བ་སྟོན་ནུས་པ་སྟེ་ཡོན་ཏན་ཁྱད་པར་དུ་འཕགས་པ་བརྒྱ་ཕྲག་བཅུ་
གཉིས་ཐོབ་བོ། །ས་གཉིས་པ་ཐོབ་ནས་སྐད་ཅིག་རེ་རེ་ལ་སངས་རྒྱས་སྟོང་མཐོང་
བ་སོགས་ཡོན་ཏན་སྟོང་ཕྲག་བཅུ་གཉིས་ཐོབ་ནུས་པ་དང་། དེ་ནས་ས་གསུམ་པ་
བཞི་པ་ལྔ་པ་དྲུག་པ་བདུན་པ་རྣམས་ལ་རིམ་པ་བཞིན་དུ་སྔར་བཤད་པ་ལྟར་གྱི་
ཡོན་ཏན་དེ་དག་འབུམ་ཕྲག་བཅུ་གཉིས་དང༌། བྱེ་བ་ཕྲག་བརྒྱ་བཅུ་གཉིས་དང་། །
བྱེ་བ་ཁྲག་སྟོང་བཅུ་གཉིས་དང་། བྱེ་བ་བརྒྱ་ཁྲག་སྟོང་བཅུ་གཉིས་དང༌། བྱེ་བ་
ཁྲག་ཁྲིག་ཕྲག་བརྒྱར་རྫོགས་པར་འགྱུར་བ་སྟེ་བྱེ་བ་འབུམ་བཅུ་གཉིས་དང་།
སླར་ཡང་སྟོང་ཕྲག་ཏུ་ཡང་དག་པར་ནི་བསྒྱུར་བ་མཐའ་དག་སྟེ་སྔར་བཤད་པ་
ལྟར་གྱི་ཡོན་ཏན་དེ་དག་ཁྲག་ཁྲིག་འབུམ་ཕྲག་བཅུ་གཉིས་རབ་ཏུ་འཐོབ་པར་
འགྱུར་རོ། །དེ་ནས་ས་བརྒྱད་པ་དང་དགུ་པ་བཅུ་པ་རྣམས་ལ་སངས་རྒྱས་གངྒཱའི་
ཀླུང་གི་བྱེ་མ་སྙེད་ཀྱི་རྡུལ་གྱི་གྲངས་དང་མཉམ་པ་སྐད་ཅིག་རེ་ལའང་མཐོང་བ་
སོགས་ཡོན་ཏན་སྡེ་ཚན་བཅུ་གཉིས་པོ་གོང་ནས་གོང་དུ་རྒྱ་ཆེར་འཐོབ་པར་འགྱུར་
བར་ས་བཅུ་པའི་མདོ་ལས་གསུངས་པ་ལྟར་རོ། ། །
དྲུག་པ་རྒྱུད་འདིའི་ཆེ་བ་བརྗོད་པའི་སྒོ་ནས་བསྟོད་པ་ནི། བརྩོན་ཆེན་སྒྱུ་
འཕྲུལ་ དྲྭ་ བ་ སྟེ། །རྒྱུད་ ཀུན་ གྱི་ནི་བདག་ པོ་ མཆོག །རྡོ་ རྗེ་ གདན་ནི་མ་ ལུས་
ལྡན། །ཡེ་ཤེས་ སྐུ་ རྣམས་ མ་ ལུས་ འཆང་། །ཞེས་ གསུངས། དོན་ནི། རྒྱལ་སྲས་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྙིང་སྟོབས་དང་ལྡན་པས་སྒྱུ་འཕྲུལ་དྲ་བའི་རྒྱུད་ལས་འབྱུང་བ་རྗེ་བཙུན་འཇམ་
ད པལ་དབྱངས་ ཀྱི་དོན་དམ་པའི་མཚན་ཡང་ དག་པར་བརྗོད་པ་འདིའི་དོན་
ཐབས་ཤེས་ཟུང་འབྲེལ་གྱི་ལམ་བརྩོན་པ་ཆེན་པོས་བསྒོམས་ན་སྙིགས་དུས་ཀྱི་ཚེ་
ཐུང་གཅིག་ལ་རྡོ་རྗེའི་སྐུ་འཐོབ་པར་འགྱུར་ཏེ། རྒྱུད་འདི་ནི་རྒྱུད་ཀུན་གྱི་བདག་པོ་
མཆོག་ཏུ་རྡོ་རྗེ་འཆང་གིས་རྒྱ་ཆེར་བསྔགས་ལ། བསྔགས་པའི་རྒྱུ་མཚན་ཡང་རྒྱུད་
འདིའི་དོན་རྡོ་རྗེ་མི་འགྱུར་བའི་ཡེ་ཤེས་མཐར་ཐུག་པ་དེ་སྐྱེ་བའི་གདན་ནམ་
གནས་མ་ལུས་པ་རྒྱུད་འདིའི་དོན་ལ་ལྡན་ཞིང་། རྒྱུད་འདི་ལས་གསུངས་པ་ལྟར་
གྱི་ཐབས་ལམ་བསྒོམས་ན་ཡེ་ཤེས་ཀྱི་སྐུ་རྣམས་མ་ལུས་འཆང་བ་སྟེ་འཐོབ་པར་
འགྱུར་རོ། །ཡང་ན་རྗེ་བཙུན་འཇམ་དཔལ་དབྱངས་ཉིད་སྒྱུ་འཕྲུལ་དྲྭ་བའི་རྒྱུད་
འདིའི་བདག་པོ་མཆོག་ཡིན་པ་དང༌། རྡོ་རྗེ་གཉིས་སུ་མེད་པའི་ཡེ་ཤེས་ཀྱི་འབྱུང་
གནས་ཡིན་པ་དང་། སངས་རྒྱས་ཀུན་གྱི་ཡེ་ཤེས་གཅིག་ཏུ་བསྡུས་པའི་སྐུ་ཅན་
ཡིན་པ་སོགས་ལ་སྦྱར་རོ། །
བདུན་ པ་ སེམས་ དཔའི་རྣམ་ འཕྲུལ་ གྱི་སྒོ་ནས་ བསྟོད་ པ་ནི། ཀུན་ཏུ་
བཟང་པོ་ བློ་གྲོས་བཟང་། །ས་ཡི་སྙིང་པོ་འགྲོ་བ་འཛིན། །སངས་རྒྱས་ཀུན་གྱི་
སྙིང་པོ་ཆེ། །སྤྲུལ་པའི་འཁོར་ལོ་སྣ་ཚོགས་འཆང་། །ཞེས་གསུངས། དོན་ནི། རྗེ་
བཙུན་འཇམ་དཔལ་དབྱངས་ཀྱིས་རྒྱལ་སྲས་སེམས་དཔའི་ཚུལ་བཟུང་སྟེ་ཞིང་
ཁམས་ཀུན་ཏུ་སྤྲུལ་པ་སྟོན་ཞིང་། ཀུན་ཏུ་བཟང་པོ་ལྟར་བུ་དང༌། བློ་གྲོས་བཟང་
ངམ་བློ་གྲོས་མི་ཟད་པ་ལྟ་བུ་དང་། སའི་སྙིང་པོ་ལྟ་བུ་དང་། ནམ་མཁའི་སྙིང་པོ་
ལྟ་བུ་སོགས་ བྱང་ཆུབ་སེམས་དཔའ་གཞན་དག་གི་རྣམ་པར་ཡང་སྟོན་ཅིང་།
མདོར་ན་སངས་རྒྱས་དང་བྱང་ཆུབ་སེམས་དཔའ་ཇི་སྙེད་ཡོད་པ་དེ་དག་གི་རྣམ་
- 392 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
པར་བསྟན་ནས་སངས་རྒྱས་ཀུན་གྱི་སྙིང་པོ་ཐབས་ཤེས་དབྱེར་མེད་ཀྱི་ལམ་ལ་
འགྲོ་བ་རྣམས་འཁྲིད་ཕྱིར་སྤྲུལ་པའི་འཁོར་ལོ་རྣམ་པ་སྣ་ཚོགས་འཆང་བ་སྟེ་སྟོན་
པར་མཛད་དོ། །
བརྒྱད་པ་ཤེར་ཕྱིན་གྱི་སྒོ་ནས་བསྟོད་པ་ལ་གཉིས། དག་པ་གཉིས་ལྡན་
གྱི་ཆོས་ཀྱི་སྐུའི་སྒོ་ནས་བསྟོད་པ་དང་། འབྲས་བུ་ཤེར་ཕྱིན་རྣམ་པ་ཐམས་ཅད་
མཁྱེན་པའི་ཡེ་ཤེས་ཀྱི་སྒོ་ནས་བསྟོད་པའོ། །དང་པོ་ནི། དངོས་པོ་ཀུན་གྱི་རང་
བཞིན་མཆོག །དངོས་པོ་ཀུན་གྱི་རང་བཞིན་འཛིན། །སྐྱེ་མེད་ཆོས་ཏེ་སྣ་ཚོགས་
དོན། །ཆོས་ཀུན་ངོ་བོ་ཉིད་འཆང་བ། །ཞེས་གསུངས་། དོན་ནི། ཕྱི་ནང་གི་དངོས་
པོ་ཀུན་གྱི་རང་བཞིན་མཆོག་སྟེ་མཐར་ཐུག་པ་ནི་རང་བཞིན་གྱིས་མེད་པའི་སྟོང་
པ་ཉིད་ཡིན་ལ། དེ་འདྲ་བའི་རང་བཞིན་མེད་པ་དེ་ཉིད་དངོས་པོ་ཀུན་གྱི་རང་
བཞིན་དུ་འཛིན་ཏེ། ཆོས་རྣམས་གདོད་མ་ནས་སྐྱེ་བ་མེད་པ་ནི་ཆོས་རྣམས་ཀྱི་ངང་
ཚུལ་ཏེ། རང་བཞིན་གྱི་སྐྱེ་བ་མེད་པ་དེའི་ངང་ལས་ཐ་སྙད་ཀྱི་དོན་རྣམ་པ་སྣ་
ཚོགས་འཆར་ལ། ཐ་སྙད་རྣམ་པ་སྣ་ཚོགས་སུ་སྣང་བ་དེ་ཉིད་རང་བཞིན་མེད་
པའི་སྟོང་པ་ཉིད་ཀྱི་བདག་ཉིད་ཡིན་པས་ན་ཆོས་ཀུན་སྣང་སྟོང་ཟུང་འཇུག་རང་
བཞིན་གྱིས་རྣམ་པར་དག་པ་རང་བཞིན་རྣམ་དག་དང་ཐབས་མཁས་ཀྱི་མན་ངག་
ལ་བརྟེན་ནས་གནས་ལུགས་མངོན་སུམ་དུ་མཐོང་བ་ལ་སྒྲིབ་བྱེད་གློ་བུར་གྱི་དྲི་མ་
ཡང་རྣམ་པར་དག་པའི་དག་པ་གཉིས་ལྡན་གྱི་ངོ་བོ་ཉིད་ཀྱི་སྐུ་འཆང་བ་ཞེས་རྗེ་
བཙུན་འཇམ་དཔལ་དབྱངས་ལ་ངོ་བོ་ཉིད་སྐུའི་སྒོ་ནས་བསྟོད་དོ། །ཚིགས་བཅད་
འདིས་ནི་ཟབ་མོ་དབུ་མའི་ལྟ་བའི་གནད་མཐར་ཐུག་པ་བསྟན་ཏེ། དབུ་མའི་ལྟ་
བའི་གནད་མཐར་ཐུག་ནི། འཕགས་པ་ཀླུ་སྒྲུབ་ཀྱིས། ཆོས་རྣམས་སྟོང་པ་འདི་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཤེས་ནས། །ལས་དང་ འབྲས་བུ་འཐད་ པ་ གང་། །ངོ་མཚར་བས་ ཀྱང་ འདི་ངོ་
མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་གསུངས་པ་ལྟར། རྟེན་འབྱུང་
སྟོང་པ་དང་སྟོང་པ་རྟེན་འབྱུང་དུ་འཆར་བ་སྣང་སྟོང་ངོ་བོ་གཅིག་པའི་གནད་ཤེས་
པ་ འདི་ ཡིན་ ལ། ཚུལ་ འདི་ ནི་ ཤེས་ རབ་ སྙིང་ པོའི་ མདོ་ ལས། གཟུགས་སྟོང་
པའོ། །སྟོང་པ་ཉིད་གཟུགས་སོ། །གཟུགས་ལས་ཀྱང་སྟོང་པ་ཉིད་གཞན་མ་ཡིན།
སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །ཞེས་གསུངས་ཤིང་། དབུ་མ་
ལ་འཇུག་པ་ལས་ཀྱང་། དངོས་ཀུན་ཡང་དག་རྫུན་པ་མཐོང་བ་ཡིས། །དངོས་
རྙེད་ངོ་བོ་གཉིས་ནི་འཛིན་པར་འགྱུར། །ཞེས་དང༌། དངོས་པོ་སྟོང་པ་གཟུགས་
བརྙན་ལ་སོགས་པ། །ཚོགས་ལ་བལྟོས་རྣམས་མ་གྲགས་པ་ཡང་མིན། །ཇི་ལྟར་
དེར་ནི་གཟུགས་བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་ལྟར། །
དེ་བཞིན་དངོས་པོ་ཐམས་ཅད་སྟོང་ན་ཡང་། །སྟོང་ཉིད་དག་ལས་རབ་ཏུ་སྐྱེ་བར་
འགྱུར། །ཞེས་གསུངས་པ་ལྟར་རོ། །
གཉིས་པ་འབྲས་བུ་ཤེར་ཕྱིན་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་
སྒོ་ནས་བསྟོད་པ་ནི། ཤེས་རབ་ཆེན་པོ་སྐད་ཅིག་ལ། །ཆོས་ཀུན་ཁོང་དུ་ཆུད་པ་
འཆང་། །ཆོས་ ཀུན་ མངོན་ པར་ རྟོགས་ པ་ སྟེ། །ཐུབ་ པ་ བློ་ མཆོག་ འབྱུང་ བའི་
མཐའ། །མི་ གཡོ་ རབ་ ཏུ་ དང་ བའི་ བདག །རྫོགས་ པའི་ སངས་ རྒྱས་ བྱང་ཆུབ་
འཆང་། །སངས་རྒྱས་ཀུན་གྱི་མངོན་སུམ་པ། །ཡེ་ཤེས་མེ་ལྕེ་འོད་རབ་གསལ། །
ཞེས་ གསུངས། དོན་ནི། རྗེ་ བཙུན་ འཇམ་ད པལ་དབྱངས་ཀྱི་ཐུགས་ཤེས་ རབ་
ཆེན་པོ་རྣམ་པ་ཐམས་ཅད་མཁྱེན་པའི་ཡེ་ཤེས་དེས་སྐད་ཅིག་རེ་ལ་ཆོས་ཀུན་ཁོང་
དུ་ཆུད་པ་འཆང་བ་ཡིན་ཏེ། ཤེས་པར་བྱ་བའི་ཆོས་ཀུན་གང་གིས་ཀྱང་སྒྲིབ་པ་
- 394 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
མེད་པར་མངོན་སུམ་པར་རྟོགས་པ་ཡིན་ནོ། །དེ་ལྟར་རྗེ་བཙུན་འཇམ་དཔལ་
དབྱངས་ཤེས་བྱའི་གནས་མཐའ་དག་གཟིགས་པ་ལ་སྒྲུབ་བྱེད་གང་ཡང་མེད་ཅིང་
ཕ་རོལ་གྱིས་མི་ཚུགས་པའི་ཐུབ་པ་ཐམས་ཅད་མཁྱེན་པའི་བློ་མཆོག་འབྱུང་བའི་
མཐའ་བརྙེས་སོ། །དེ་ཡང་ཆོས་ཀྱི་དབྱིངས་ལ་ཐུགས་མཉམ་པར་བཞག་པ་ལས་
ནམ་ཡང་མི་གཡོ་བཞིན་དུ་ཤེས་བྱའི་གནས་ཀུན་གསལ་བར་གཟིགས་པ་རབ་ཏུ་
དྭངས་པའི་བདག་ཉིད་ཅན་བླ་ན་མེད་པའི་བྱང་ཆུབ་མངོན་པར་རྫོགས་པར་
སངས་རྒྱས་ཏེ། སངས་རྒྱས་ཀུན་གྱི་མངོན་སུམ་དུ་གཟིགས་པ་ལྟར་ རྗེ་བཙུན་
འཇམ་དཔལ་དབྱངས་ཀྱི་ཐུགས་རྣམ་པ། ཐམས་ཅད་མཁྱེན་པའི་ཡེ་ཤེས་མེ་ལྕེ་
འོད་རབ་ཏུ་གསལ་བས་ཤེས་བྱ་མཐའ་དག་གཟིགས་སོ། །ཞེས་རྗེ་བཙུན་འཇམ་
དཔལ་དབྱངས་ལ་ཇི་ལྟ་བ་མཁྱེན་པ་དང་ཇི་སྙེད་པ་མཁྱེན་པ་གཉིས་ཀའི་སྒོ་ནས་
བསྔགས་སོ། །ཚིགས་བཅད་འདི་དག་ཀྱང་དོན་ཤིན་ཏུ་རྒྱ་ཆེ་སྟེ། འབྲས་བུ་རྣམ་
པ་ཐམས་ཅད་མཁྱེན་པའི་ཡེ་ཤེས་ཀྱིས་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་
དུས་གཅིག་ལ་མངོན་སུམ་དུ་གཟིགས་ཚུལ་སྟོན་པ་ཡིན་ལ། ཚུལ་དེ་མཐའ་ཆོད་
པར་ཤེས་པ་ལ་གཞི་བདེན་པ་གཉིས་ངོ་བོ་གཅིག་ཏུ་འཇོག་ལུགས་མཐའ་ཆོད་
པར་ཤེས་དགོས་ལ། དེ་ལྟར་ཤེས་པ་ལ་ནི་རྒྱལ་བའི་དགོངས་པ་འཕགས་པ་ཀླུ་
སྒྲུབ་ཀྱིས་བཀྲལ་བ་ལྟར་གསུང་རབ་ཀྱི་དྲང་ངེས་ལེགས་པར་ཕྱེ་ནས་ངེས་དོན་གྱི་
མདོའི་དོན་དྲི་མ་མེད་པའི་རིགས་པས་རྙེད་པ་ཞིག་དགོས་སོ། །དེས་ན་རྒྱུད་འདི་
འདོན་པ་པོ་རྣམས་ཀྱིས་སྔར་བཤད་པའི་ཡོན་ཏན་དེ་དག་བསམས་ལ་རྗེ་བཙུན་
འཇམ་དཔལ་དབྱངས་ལ་དད་གུས་སྒོམ་ཞིང་གསོལ་བ་ཤུགས་དྲག་ཏུ་བཏབ་སྟེ་
ཟབ་མོ་དབུ་མའི་ལྟ་བ་མཐར་ཐུག་པ་མྱུར་དུ་རྒྱུད་ལ་སྐྱེ་བའི་སྨོན་ལམ་ཤུགས་དྲག་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཏུ་གདབ་བོ། །འཕགས་ པ་ འཇམ་ དཔལ་ གྱི་མཚན་ཡང་དག་པར་བརྗོད་པའི་
འགྲེལ་པ་རྗེ་བཙུན་འཇམ་དཔལ་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་
འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་བརྒྱད་པ་སོ་སོར་ཀུན་ཏུ་རྟོག་
པའི་ཡེ་ཤེས་ཀྱི་ལེའུ་བཤད་པའོ།། །།
བཞི་པ་རྗེ་བཙུན་འཇམ་དཔལ་དབྱངས་ལ་མཉམ་ཉིད་ཡེ་ཤེས་ཀྱི་སྒོ་ནས་
བསྟོད་པ་ལ་གསུམ། སྐུ་གསུམ་གྱི་སྒོ་ནས་བསྟོད་པ། སངས་རྒྱས་ཀྱི་འཕྲིན་ལས་
ཀྱི་སྒོ་ནས་བསྟོད་པ། ཡེ་ཤེས་ཀྱི་སྐུའི་སྒོ་ནས་བསྟོད་པའོ། །དང་པོ་ལ་གསུམ།
སྤྲུལ་སྐུའི་སྒོ་ནས་བསྟོད་པ། ཆོས་སྐུའི་སྒོ་ནས་བསྟོད་པ། ལོངས་སྐུའི་སྒོ་ནས་
བསྟོད་པ། དང་པོ་ལ་གཉིས། གདུལ་བྱའི་དོན་མཛད་ཚུལ་གྱི་སྒོ་ནས་བསྟོད་པ་
དང་། གདུལ་བྱའི་དོན་དུ་སྤྲུལ་པ་བསྟན་པའི་སྐུའི་རྣམ་འགྱུར་གྱི་སྒོ་ནས་བསྟོད་
པའོ། །དང་པོ་ནི། འདོད་པའི་དོན་གྲུབ་དམ་པ་སྟེ། །ངན་སོང་ཐམས་ཅད་རྣམ་
སྦྱོང་བ། །མགོན་པོ་ སེམས་ ཅན་ ཀུན་ གྱི་མཆོག །སེམས་ཅན་ཐམས་ཅད་ རབ་
གྲོལ་བྱེད། །ཉོན་མོངས་གཡུལ་དུ་གཅིག་དཔའ་བ། །མི་ཤེས་དགྲ་ཡི་དྲེགས་པ་
འཇོམས། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་མཁའ་
ཁྱབ་ཀྱི་སེམས་ཅན་རྣམས་འདུལ་བའི་ཕྱིར་གང་ལ་གང་འདུལ་གྱི་སྤྲུལ་པ་བསྟན་
ཏེ་ཆོས་བསྟན་ནས་རང་རང་གི་འདོད་པའི་དོན་གྲུབ་པར་མཛད་པ་ནི་མཛད་པ་
ཐམས་ཅད་ཀྱི་ནང་ནས་མཆོག་དང་ཕུལ་དང་རབ་དང་དམ་པའོ། །སེམས་ཅན་
རྣམས་ཀྱི་འདོད་དོན་ཇི་ལྟར་གྲུབ་པར་མཛད་པ་ནི་སེམས་ཅན་ཐམས་ཅད་བདེ་བ་
འདོད་ཅིང་སྡུག་བསྔལ་མི་འདོད་པ་ཤ་སྟག་ཡིན་ལ། རྗེ་བཙུན་འཇམ་ད པལ་
དབྱངས་ཀྱིས་སེམས་ཅན་རྣམས་ཀྱི་སྡུག་བསྔལ་ཞི་བར་མཛད་ཅིང་རང་རང་གི་
- 396 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྐལ་བ་དང་འཚམ་པའི་བདེ་བ་ཐོབ་པར་མཛད་དེ། སེམས་ཅན་ངན་སོང་གསུམ་
དུ་ལྷུང་བ་རྣམས་ལ་རང་རང་གི་སྐལ་བ་དང་འཚམ་པའི་སྤྲུལ་པ་བསྟན་ནས་དད་
པའི་ས་ལ་བཀོད་དེ་རིམ་གྱིས་ངན་སོང་གི་སྡུག་བསྔལ་ཐམས་ཅད་རྣམ་པར་སྦྱོང་
བར་མཛད་དེ་དགེ་བའི་ས་བོན་བཏབ་ནས་རིམ་གྱིས་བདེ་འགྲོའི་རྟེན་ལ་བཀོད་
དེ་སྨིན་ཅིང་གྲོལ་བར་མཛད་དོ། །ལྷ་དང་མིར་སྐྱེས་པ་རྣམས་ལ་མི་རྟག་པ་དང་
ངན་འགྲོའི་སྡུག་བསྔལ་བསྟན་ནས་ངན་འགྲོར་སྐྱེ་བའི་རྒྱུ་ལས་ངན་རྣམས་སྦྱངས་
ནས་བདེ་འགྲོ་ནས་བདེ་འགྲོར་རིམ་གྱིས་འཁྲིད་དེ་སྨིན་ཅིང་གྲོལ་བར་མཛད་
དོ། །རྗེ་བཙུན་འཇམ་དཔལ་དབྱངས་ཀྱིས་ཐབས་མཁས་ཀྱི་སྤྲུལ་པས་ངན་འགྲོར་
ལྷུང་བའི་སེམས་ཅན་རྣམས་ཀྱི་ངན་སོང་གི་སྡུག་བསྔལ་ཞི་བར་བྱས་ནས་དད་
པའི་ས་ལ་བཀོད་དེ་སྨིན་གྲོལ་ལ་འགོད་པར་མཛད་པ་ནི། སྤྱོད་འཇུག་ལས།
གྲོགས་དག་འཇིགས་པ་བོར་ལ་རིངས་པར་ཚུལ་ཤོག་འུ་བུའི་ཐད་དུ་ནི། །གང་གི་
མཐུ་ཡིས་སྡུག་བསྔལ་ཐམས་ཅད་དང་བྲལ་དགའ་བའི་ཤུགས་ཕྱིན་ལ། །འགྲོ་བ་
ཀུན་ནས་ཡོངས་སྐྱོབས་བྱང་ཆུབ་སེམས་དཔའ་བརྩེ་བ་སྐྱེས་གྱུར་པ། །གཞོན་ནུ་
ཟུར་ཕུད་ཅན་འབར་འཇིགས་པ་མེད་པར་བྱེད་པ་ཅི་ཞིག་ཕྱིན། ཁྱོད་ཀྱིས་ལྷ་
བརྒྱའི་ཅོད་པན་དག་གིས་ཞབས་ཀྱི་པདྨ་ལ་མཆོད་ཅིང་། །ཐུགས་རྗེས་རླན་སྤྱན་
དབུ་ལ་མེ་ཏོག་དུ་མའི་ཚོགས་ཀྱིས་ཆར་འབབ་པ། །ཁང་བརྩེགས་ཡིད་འོང་ལྷ་མོ་
སྟོང་ཕྲག་བསྟོད་དབྱངས་སྒྲོགས་ལྡན་འདི་ལྟོས་ཞེས། །འཇམ་དབྱངས་དེ་འདྲ་
མཐོང་ནས་ད་ནི་སེམས་དམྱལ་ཀུ་ཅོ་འདོན་པར་ཤོག །དེ་ལྟར་བདག་གི་དགེ་
རྩས་ཀུན་ཏུ་བཟང་ལ་སོགས། །བྱང་ཆུབ་སེམས་དཔའ་སྒྲིབ་པ་མེད་སྤྲིན་བདེ་བ་
དང་། །བསིལ་ཞིང་དྲི་ཞིམ་ངད་ལྡན་ཆར་པ་འབེབས་མཐོང་ནས། །སེམས་ཅན་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དམྱལ་བ་དེ་དག་མངོན་པར་ དགའ་ གྱུར་ ཅིག །ཅེས་གསུངས་ པ་ལྟར་ རོ། །རྗེ་
བཙུན་འཇམ་དཔལ་དབྱངས་ཀྱིས་ལྷ་དང་མི་སྐལ་བ་དང་ལྡན་པ་རྣམས་ནི་རང་
རང་གི་སྐལ་བ་དང་འཚམ་པར་ཐབས་མཁས་ཀྱི་སྤྲུལ་པས་རྗེས་སུ་བཟུང་སྟེ་དལ་
འབྱོར་རྙེད་དཀའ་ནམ་འཆི་ཆ་མེད། ངན་འགྲོའི་སྡུག་བསྔལ། ལས་འབྲས་བསླུ་
མེད་རྣམས་བསྟན་ནས་སྐྱབས་སུ་འགྲོ་བ་དང་དགེ་བ་བཅུ་ཚུལ་ཁྲིམས་ལ་འགོད་
པར་མཛད། དེ་ནས་རིམ་གྱིས་ལམ་གོང་མ་གོང་མར་འཁྲིད་པར་མཛད་པས་ན་
མགོན་པོ་འཇམ་དཔལ་དབྱངས་ནི་སེམས་ཅན་ཀུན་གྱི་མགོན་སྐྱབས་དང་དཔུང་
གཉེན་མཆོག་ཡིན་ནོ་ཞེས་བསྔགས་སོ། །དེ་དག་ནི་སྐྱེས་བུ་ཆུང་ངུའི་ལམ་གྱི་སྒོ་
ནས་སེམས་ཅན་གྱི་དོན་མཛད་ཚུལ་ཡིན་ལ། སྐྱེས་བུ་འབྲིང་གི་སྒོ་ནས་སེམས་
ཅན་གྱི་དོན་མཛད་ཚུལ་ནི། རྗེ་བཙུན་འཇམ་དཔལ་དབྱངས་ཀྱིས་སྐལ་བ་དང་
ལྡན་པ་རྣམས་ལ་འཁོར་བ་སྤྱིའི་ཉེས་དམིགས་དང་འཁོར་བའི་འཇུག་རིམ་རྣམས་
བསྟན་ནས་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་བསྐྱེད་ནས་ལམ་
བསླབ་པ་གསུམ་ལ་ཁྲིད་དེ་སྐལ་བ་དང་ལྡན་པའི་སེམས་ཅན་ཐམས་ཅད་འཁོར་
བའི་སྡུག་བསྔལ་ལས་རབ་ཏུ་གྲོལ་བར་བྱེད་དོ། །དེའི་ ཕྱིར་ མགོན་པོ་འཇམ་
དཔལ་དབྱངས་ནི་སེམས་ཅན་ཀུན་ཐར་པར་ཁྲིད་པའི་དེད་དཔོན་མཆོག་ཡིན་ནོ་
ཞེས་ སྐྱེས་ བུ་ འབྲིང་ གི་ སྒོ་ནས་བསྔགས་ སོ། །ཡང་ རྗེ་ བཙུན་ འཇམ་ ད པལ་
དབྱངས་ཀྱིས་ཐེག་པ་མཆོག་གི་རིགས་ཅན་རྣམས་བྱང་ཆུབ་ཀྱི་སེམས་དང་དེས་
འཕངས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་ཁྲིད་ནས་སྒྲིབ་པ་གཉིས་ཀའི་
འཆིང་བ་ལས་མྱུར་དུ་གྲོལ་བར་བྱེད་དོ། །ཞེས་རྒྱལ་སྲས་ཀྱི་སྤྱོད་པ་སྤྱིའི་སྒོ་ནས་
བསྔགས་སོ། །དེ་ལྟར་སྐྱེས་བུ་ཆུང་ངུ་དང་། འབྲིང་དང་ཆེན་པོའི་སྤྱོད་པ་སྤྱི་ལ་
- 398 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསླབས་ནས་ཁྱད་པར་ཟབ་མོ་དབུ་མའི་ལྟ་བ་ལ་ཁྲིད་པར་མཛད་དེ་ཉོན་མོངས་
པ་ཐམས་ཅད་ཀྱི་རྩ་བ་མཐར་ཐུག་པ་བདག་འཛིན་ཡིན་ཞིང་། ཉོན་མོངས་པ་དང་
གཡུལ་འགྱེད་པའི་ཚེ་ན་ཉོན་མོངས་པ་ཐམས་ཅད་ཀྱི་ནང་ནས་གཅིག་ཏུ་དཔའ་བ་
འཁོར་བའི་སྡུག་བསྔལ་ཐམས་ཅད་ཀྱི་རྩ་བ་ནི་མི་ཤེས་པ་སྟེ་མ་རིག་པ་འདི་ཡིན་
ལ་སེམས་ཅན་རྣམས་ཐོག་མ་མེད་པ་ནས་འཁོར་བར་སྡུག་བསྔལ་ལ་སྦྱོར་བའི་
དགྲ་བོ་བདག་འཛིན་གྱི་དངོས་གཉེན་བདག་མེད་རྟོགས་པའི་ཤེས་རབ་ཡིན་པས་
ཆོས་རྣམས་ཀྱི་གནས་ལུགས་སྟོང་པ་ཉིད་བསྟན་ནས་དགྲ་བོ་བདག་འཛིན་འགོང་
པོའི་དྲེགས་པ་འཇོམས་པ་སྟེ་བདག་འཛིན་རྩ་བ་ནས་སྤངས་བའི་ཐར་པའི་གོ་
འཕང་ལ་འགོད་ཅིང་། ཉོན་མོངས་ པ་ ཐམས་ ཅད་ ཀྱི་དཔའ་ བོ་ བདག་ འཛིན་
འཇོམས་པ་ཙམ་དུ་མ་ཟད་བདག་འཛིན་གྱི་ས་བོན་མི་ཤེས་པའི་རྨོངས་པ་ཤེས་
བྱའི་སྒྲིབ་པ་བཅོམ་ནས་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་ས་ལ་འགོད་
པར་མཛད་དོ། །ཞེས་ཐེག་པ་ཆེན་པོའི་ལམ་གྱི་ལུས་རྫོགས་པའི་སྒོ་ནས་བསྔགས་
སོ། །རྒྱུད་ཚིག་འདི་དག་ནི་དོན་ཤིན་ཏུ་རྒྱ་ཆེ་སྟེ། ཆོས་ཕུང་བརྒྱད་ཁྲི་བཞི་སྟོང་གི་
སྙིང་པོའི་དོན་སྐལ་བ་དང་ལྡན་པའི་གང་ཟག་གཅིག་ལས་དང་པོ་པའི་ས་ནས་
སངས་རྒྱས་ཀྱི་སའི་བར་ལ་འཁྲིད་པའི་ལམ་གྱི་ལུས་ཡོངས་སུ་རྫོགས་པ་སྟོན་
པར་མཛད་དོ། །དེས་ན་རྒྱུད་འདི་འདོན་པ་པོ་རྣམས་ཀྱིས་རྗེ་བཙུན་འཇམ་དཔལ་
དབྱངས་ཀྱི་སྐུ་གསལ་བར་སྒོམས་ལ་སྔར་བཤད་པ་ལྟར་གྱི་ལམ་གྱི་ལུས་ཡོངས་
སུ་རྫོགས་པ་དེ་དག་མྱུར་དུ་རྒྱུད་ལ་སྐྱེ་བའི་སྨོན་ལམ་ཤུགས་དྲག་ཏུ་གདབ་བོ། །
གཉིས་པ་གདུལ་བྱའི་དོན་དུ་སྤྲུལ་པ་བསྟན་པའི་སྐུའི་རྣམ་འགྱུར་གྱི་སྒོ་
ནས་ བསྟོད་ པ་ ནི། བློ་ ལྡན་ སྒེག་ འཆང་ དཔལ་ དང༌ ལྡན། །བརྟན་ པོ་ མི་ སྡུག་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཟུགས་འཆང་བ། །ལག་པ་བརྒྱ་པོ་ཀུན་བསྐྱོད་ཅིང་། །གོམས་པའི་སྟབས་ཀྱིས་
གར་བྱེད་པ། །དཔལ་ལྡན་ལག་པ་བརྒྱས་གང་ལ། །ནམ་མཁའི་ཁྱབ་པར་གར་
བྱེད་པ། །ས་ཡི་དཀྱིལ་འཁོར་བཞི་ཡི་ཁྱོན། །རྐང་པ་ཡ་གཅིག་མཐིལ་གྱིས་གནོན།།
རྐང་མཐེབ་སེན་མོའི་ཁྱོན་གྱིས་ཀྱང་། །ཚངས་པའི་ཡུས་ས་རྩེ་ནས་གནོན། །ཞེས་
གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་མཁའ་ཁྱབ་ཀྱི་སེམས་
ཅན་རྣམས་ལ་རང་རང་གི་སྐལ་བ་དང་འཚམ་པའི་སྤྲུལ་པ་བསྟན་ནས་དོན་མཛད་
དེ། སེམས་ ཅན་ སྐལ་ བ་ དང༌ ལྡན་ པ་ སྣོད་ རུང་ གི་ གདུལ་ བྱ་ རྣམས་ ལ་ ལྷའི་
གཟུགས་བློ་གྲོས་དང་ལྡན་པ་གཟུགས་བཟང་པ་ཡིད་དུ་འོང་བ། ལྟ་ན་སྡུག་པ།
སྒེག་འཆང་སྟེ་ལང་ཚོ་དར་ལ་བབ་པའི་ཉམས་དང་ལྡན་པ་སྟོན་པ་དང་། འགའ་
ཞིག་ལ་མིའི་ གཟུགས་མཚན་དཔེའི་ དཔལ་ དང་ ལྡན་ པ་ སྟོན་ པར་མཛད་དེ།
འཕགས་པ་ཀླུ་སྒྲུབ་ལ་བྱང་སེམས་བློ་གྲོས་རིན་ཆེན་ཞེས་བྱ་བ་ལྷའི་གཟུགས་སུ་
བསྟན་ནས་ཆོས་གསུང་བར་མཛད་པ་དང༌། འཇམ་མགོན་བླ་མ་ལ་འཇའ་ཚོན་སྣ་
ལྔའི་དྲ་བས་བསྐོར་བའི་གུར་ཁྱིམ་གྱི་དབུས་སུ་གུར་ཀུམ་གྱི་ལྷུན་པོ་ལ་ཉི་མའི་
མདངས་བྱུགས་པ་ལྟ་བུ་ལྟ་བས་ཆོག་མི་ཤེས་པ་གཟི་བརྗིད་ཅན་ཞིག་སྟོན་པར་
མཛད་པ་ལྟ་བུའོ། །ཞི་བས་འདུལ་བར་མི་ནུས་པའི་གདུག་པ་ཅན་རྣམས་འདུལ་
པའི་ཕྱིར་བརྟན་པོ་མི་སྡུག་པ་གནོད་སྦྱིན་ནམ་སྲིན་པོའི་གཟུགས་འཆང་བ་སྟེ་
སྟོན་པ་དེ་ལའང་ཞལ་གཅིག་ཕྱག་གཉིས་པ་ནས་ཞལ་བརྒྱ་དང་ཕྱག་བརྒྱའི་བར་
དང༌། དེ་ལས་ཀྱང་མང་བ་ཞལ་ཕྱག་མཐའ་ཡས་པ་བསྟན་ནས་ལག་པ་སྟེ་ཕྱག་
བརྒྱ་ལ་སོགས་པ་ཕྱག་ཇི་སྙེད་ཡོད་པ་ཀུན་འཇིགས་སུ་རུང་བའི་མཚོན་ཆ་སྣ་
ཚོགས་པ་བཟུང་སྟེ་བསྐྱོད་ཅིང་སྲིད་རྩེ་ནས་མནར་མེད་ཀྱི་བར་ཁམས་གསུམ་པོ་
- 400 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཐམས་ཅད་སྐད་ཅིག་ལ་ཟ་བར་ནུས་པའི་རྔམས་སྟབས་དང་། བདུད་རིགས་ཀྱི་
འབྱུང་པོ་རྣམས་རྡུལ་དུ་བརླག་ཕྱིར་ཞབས་བསྐྱོད་པའི་གོམས་པའི་སྟབས་ཀྱིས་
གར་བྱེད་པ་དང་ལག་པ་སྟེ་ཕྱག་བརྒྱ་ལ་སོགས་པ་ཕྱག་རེ་རེས་ཀྱང་ནམ་མཁའི་
ཁྱོན་གང་བ་ལྟ་བུར་སྟོན་ལ། ནམ་མཁའི་མཐས་ཁྱབ་པ་ལྟ་བུའི་གར་སྟབས་བྱེད་
པ། སའི་དཀྱིལ་འཁོར་གླིང་བཞི་པའི་འཇིག་རྟེན་གྱི་ཁྱོན་ཐམས་ཅད་རྐང་པ་སྟེ་
ཞབས་ཡ་གཅིག་གི་མཐིལ་གྱིས་གནོན་པར་མཛད་པ། དེར་ཡང་མ་ཟད་རྐང་པ་
སྟེ་ཞབས་ཀྱི་མཐེ་བོའི་སེན་མོའི་ཁྱོན་གྱིས་ཀྱང་སྟོང་གསུམ་གྱི་སྟོང་ཆེན་པོའི་
འཇིག་རྟེན་འདི་རིལ་གྱིས་ཁྱབ་པར་བྱས་ཏེ་ཚངས་པའི་ཡུལ་ས་སྟེ་སྟོང་གསུམ་མི་
མཇེད་ཀྱི་བདག་པོ་ཚངས་པ་ཆེན་པོའི་གཞལ་མེད་ཁང་གི་རྩེ་ནས་གནོན་པར་
མཛད་དེ་སྲིད་པ་གསུམ་ན་ཆེ་བར་རློམས་པ་མཐའ་དག་དབང་དུ་བསྡུས་ཏེ་འདུལ་
བར་མཛད་དོ། །འདི་དག་ཀྱང་མཚོན་བྱེད་ཙམ་སྟེ། སྐུའི་བ་སྤུ་གཅིག་གིས་ཀྱང་
སྲིད་པ་གསུམ་གྱི་སྣོད་བཅུད་ཐམས་ཅད་འཆིང་བར་བྱེད་ནུས་ཤིང་། དེར་ཡང་མ་
ཟད་རྡུལ་ཕྲ་མོ་གཅིག་གི་ནང་དུ་མཁའ་ཁྱབ་ཀྱི་སྣོད་བཅུད་ཐམས་ཅད་སྟོན་པ་
དང༌། སྐུའི་བ་སྤུ་གཅིག་གི་ཁུང་བུར་མཁའ་ཁྱབ་ཀྱི་འཇིག་རྟེན་ཐམས་ཅད་སྟོན་
པ་སོགས་སྐུའི་རྣམ་འགྱུར་བསམ་གྱིས་མི་ཁྱབ་པ་སྟོན་པར་མཛད་དོ། །སངས་
རྒྱས་དང་བྱང་སེམས་དབང་ཐོབ་པ་རྣམས་ཀྱིས་གདུལ་བྱ་འདུལ་བའི་ཕྱིར་སྐུའི་
རྣམ་འགྱུར་སྣ་ཚོགས་སུ་སྤྲུལ་པ་ནི། དཀོན་མཆོག་ཏ་ལའི་གཟུངས་ལས། །རིག་
སྔགས་ཚུལ་མཁས་སྒྱུ་མའི་མཁན་པོ་ནི། །སྣ་ཚོགས་གཟུགས་མང་མཐའ་ཡས་
སྟོན་པར་བྱེད། །ཉིན་མཚན་ཕུད་དང་ཟླ་བ་ལོ་བརྒྱ་དང༌། ཁྱིམ་བཟང་རྒྱས་པ་
ཤིན་ཏུ་མཛེས་པ་སྟོན། །འདོད་ཆགས་སྡང་ལྡན་སྒྱུ་མའི་མཁན་པོ་ཡང་། །སྒྱུ་མའི་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འཕྲུལ་གྱིས་འཇིག་རྟེན་མགུ་བྱེད་ན། །བསམ་གཏན་མངོན་ཤེས་རྣམ་ཐར་རབ་
བརླབས་ པ། །སྤྱོད་ ཚུལ་མཁས་རྣམས་ཅི་ ཕྱིར་ མགུ་མི་བྱེད། །ལྷ་ དང༌ ལྷ་མིན་
དབང་ པོ་འཐབ་པའི་ཚེ། །རྒྱལ་ལྡན་ལྷ་ཡིས་ལྷ་མིན་ ཕམ་ བྱས་ནས། །དེ་དག་
འཇིགས་པས་གདུགས་བཅས་བཞོན་བཅས་ཤིང་། །ཐོག་བཅས་དམག་བཅས་གོ་
གྱོན་བཞིན་དུ་འབྱེད། །འདོད་ཆགས་སྡང་ལྡན་ལྷ་དབང་དེ་དག་ཀྱང་། །ལུས་ཀྱི་
རྣམ་འཕྲུལ་བསམ་ཡས་སྟོན་བྱེད་ན། །དབང་ཕྱུག་རྫུ་འཕྲུལ་དབང་གནས་དཔའ་
བོ་རྣམས། །ལུས་ཀྱི་རྣམ་འཕྲུལ་ཅི་ཕྱིར་སྟོན་མི་བྱེད། །རྡོ་རྗེ་འཆང་བའི་གླང་པོ་ས་
བསྲུང་དུ། །དབང་པོའི་ འཁོར་གྱུར་ རྫུ་ འཕྲུལ་ཆེན་པོ་དེ། །མགོ་བོ་སུམ་ཅུ་ རྩ་
གསུམ་མངོན་སྤྲུལ་ཅིང་། །མགོ་རྣམས་ཀུན་ལའང་མཆེ་བ་དྲུག་དྲུག་སྟེ། །མཆེ་བ་
དེ་དག་སོ་སོར་རེ་ལའང་། །རྫིང་བུ་ཆུས་གང་བདུན་བདུན་སྤྲུལ་པ་བྱེད། །རྫིང་རེ་
ལ་ཡང་པདྨ་སྣ་ཚོགས་པ། །རྣམ་པར་བཀོད་པ་བདུན་བདུན་སྤྲུལ་པ་བྱེད། །པདྨ་
རེ་རེ་ལའང་ལྷའི་བུ་མོ་དག །སྒྱུ་རྩལ་ཀུན་ཤེས་བདུན་བདུན་སྤྲུལ་བ་བྱེད། །དེ་
དག་རྩེད་མོ་གླུ་གར་ཚུལ་ལ་མཁས། །སུམ་ཅུ་རྩ་གསུམ་དབང་པོ་དེ་དག་རྩེ། །
གླང་པོ་དེ་ཡང་ལུས་ནི་བསྒྱུར་བྱས་ཏེ། །ལྷ་རྣམས་ཀུན་དང་འགྲོགས་ཤིང་འགྲེ་
བར་བྱེད། །སྤྱོད་པའི་ཚུལ་དང་ལོངས་སྤྱོད་ཀུན་དང་མཐུན། །གླང་པོ་མཆོག་གི་
རྣམ་ འཕྲུལ་དེ་ ལྟར་ སྣང་ ། །གླང་པོ་ཆགས་སྡང་གཏི་མུག་ ལྡན་ དེ་ ཡང་། །འདི་
འདྲའི་རྫུ་འཕྲུལ་རབ་ཏུ་སྟོན་བྱེད་ན། །ཤེས་རབ་ཐབས་ཀྱི་སྟོབས་ལ་སྦྱངས་པ་
རྣམས། །ཏིང་འཛིན་བརྒྱ་ཡི་རྣམ་འཕྲུལ་ཅིས་མི་བྱེད། །སྒྲ་གཅན་ཇི་ལྟར་འདོད་
བཞིན་ལུས་སྤྲུལ་ཏེ། །རྡོ་རྗེའི་གཞི་ལ་རྐང་པ་འཇོག་བྱེད་ཅིང་། །རྒྱ་མཚོ་ལྟེ་བར་
ཕྱིན་པ་ཙམ་དུ་སྟོན། །རི་རབ་རྩེ་དང་རང་གི་མགོ་ཡང་སྙོམས། །སྒྲ་གཅན་ཆགས་
- 402 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྡང་གཏི་མུག་ལྡན་དེ་ཡང་། །འདི་འདྲའི་རྫུ་འཕྲུལ་རབ་ཏུ་སྟོན་བྱེད་ན། །འཇིག་
རྟེན་སྒྲོན་མ་བདུད་རྣམས་རབ་འཇོམས་པ། །རྫུ་འཕྲུལ་མཐའ་ཡས་ཅི་སྟེ་སྟོན་མི་
བྱེད། །བརྒྱ་བྱིན་རྣམ་འཕྲུལ་བསམ་ཡས་པ་ལ་བལྟོས། །ལྷ་དང་ལྷ་མིན་དབང་པོ་
གཡུལ་འགྱེད་ཚེ། །ལྷ་མིན་བྱེ་བ་མཆིས་པ་ཇི་སྙེད་པ། །དེ་སྙེད་བརྒྱ་བྱིན་རང་གི་
ལུས་ལས་སྤྲུལ། །ལྷ་མིན་དབང་དང་ལྷ་མིན་ཕལ་ཀུན་གྱིས། །བརྒྱ་བྱིན་རང་རང་
མདུན་ན་ འདུག་ པར་ཤེས། །ད་ནི་རྡོ་ རྗེ་ འཆང་ བས་ བཟུང་ ངོ་ཞེས། །ལྷ་མིན་
དབང་པོ་ཀུན་ ཀྱང་མགོ་མྱོས་འགྱུར། །འཇིགས་ པར་ བྱེད་ པའི་མིག་སྟོང་ རབ་
བསྟན་ཏེ། །རྡོ་རྗེ་མེ་ལྕེ་འབར་བ་ཐོགས་བྱེད་ཅིང་། །ལུས་ལ་གོ་བ གོས་ གཟི་
བརྗིད་བསྙེན་དཀའ་བའི། །བརྒྱ་བྱིན་མཐོང་ནས་ལྷ་མིན་དབང་པོ་འབྱེར། །དེ་
ཡང་བསོད་ནམས་ཕལ་བའི་མཐུ་སྟོབས་ཀྱིས། །ལྷ་རྒྱལ་དོན་དུ་རྣམ་པར་འཕྲུལ་
བྱེད་ན། །འགྲོ་བ་མ་ལུས་ཀུན་གྱི་སྐྱབས་གྱུར་པ། །བསོད་ནམས་མི་ཟད་རྣམས་
ལྟ་ཅིས་མི་འཕྲུལ། །ཞེས་གསུངས་པ་ལྟར་རོ། ། །
གཉིས་པ་ཆོས་ཀྱི་སྐུའི་སྒོ་ནས་བསྟོད་པ་ནི། དོན་གཅིག་གཉིས་མེད་ཆོས་
ཀྱི་དོན། །དམ་པའི་དོན་ནི་འཇིགས་པ་མེད། །རྣམ་རིག་སྣ་ཚོགས་གཟུགས་དོན་
ཅན། །སེམས་ དང་ རྣམ་ ཤེས་ རྒྱུད་ དང༌ ལྡན། །དངོས་ དོན་ མ་ ལུས་རྣམས་ ལ་
དགའ། །སྟོང་པ་ཉིད་དགའ་འདོད་ཆགས་བློ། །སྲིད་པའི་འདོད་ཆགས་སོགས་
སྤངས་པ། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱི་ཐུགས་
ཀྱི་ཆོས་ཉིད་དག་པ་གཉིས་ལྡན་གྱི་ཆོས་སྐུ་དེ་ནི་ཆོས་རྣམས་ཀྱི་དོན་དམ་པའི་
གནས་ལུགས་གཅིག་པུ་གཉིས་སུ་མེད་པ་དོན་དམ་པའི་བདེན་པ་ཡིན་ལ། དེ་ནི་
ནམ་མཁའ་མ་ཟད་ཀྱི་བར་དུ་འགྱུར་བ་མེད་པ་གནོད་པས་འཇིགས་པ་མེད་པ།
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྤྲོས་པའི་མཐའ་ཐམས་ཅད་དང་བྲལ་བ། ནམ་མཁའ་ལྟར་རྣམ་པར་དག་པའོ་
ཞེས་རྗེ་བཙུན་འཇམ་དཔལ་དབྱངས་ལ་ངོ་བོ་ཉིད་སྐུའི་སྒོ་ནས་བསྔགས་སོ། །རྗེ་
བཙུན་འཇམ་དབྱངས་ཀྱི་ཐུགས་རྣམ་པ་ཐམས་ཅད་མཁྱེན་པའི་ཡེ་ཤེས་ནི་རྣམ་
རིག་སྣ་ཚོགས་ཏེ། མིག་གི་རྣམ་ཤེས། རྣ་བའི་རྣམ་ཤེས། སྣའི་རྣམ་ཤེས། ལྕེའི་
རྣམ་ཤེས། ལུས་ཀྱི་རྣམ་ཤེས། ཡིད་ཀྱི་རྣམ་ཤེས་དྲུག་དང་། དྲུག་པོ་དེའི་ཡུལ།
གཟུགས། སྒྲ། དྲི། རོ། རེག་བྱ། ཆོས་དྲུག །ཡུལ་དྲུག་པོ་དེ་བཟུང་དོན་དུ་བྱེད་པ་
ཅན་གྱི་སེམས་ཡིད་དང་སྒོ་ལྔའི་རྣམ་ཤེས་ཀྱི་རྒྱུད་དང་ལྡན་པ་ཕྱི་ནང་གི་དངོས་པོ་
དང་དངོས་པོ་མེད་པའི་དོན་མ་ལུས་པ་རྣམས་ལ་དགའ་བ་སྟེ་ཆོས་དེ་དག་ཐམས་
ཅད་ཀྱི་ངོ་བོ་དང་ཁྱད་པར་དང་བྱེད་ལས་སོགས་ཐ་སྙད་ཀྱི་ངང་ཚུལ་ཐམས་ཅད་
ལག་མཐིལ་གྱི་སྐྱུ་རུ་ལྟར་མངོན་སུམ་དུ་མཁྱེན་པའོ། །ཞེས་ རྗེ་བཙུན་འཇམ་
དཔལ་དབྱངས་ལ་ཡེ་ཤེས ཆོས་སྐུའི་སྒོ་ནས་བསྔགས་སོ། །ཡང་ན་ རྗེ་ བཙུན་
འཇམ་དཔལ་དབྱངས་ཀྱིས་གཟུགས་སྣ་ཚོགས་བསྟན་ཏེ་གདུལ་བྱའི་དོན་མཛད་
ཅེས་སྦྱར་རོ། །དེ་ལྟར་ཐ་སྙད་ཀྱི་ཆོས་ཐམས་ཅད་གཟིགས་ཀྱང་རྟོག་བཅས་སུ་མི་
འགྱུར་བར་ཆོས་རྣམས་ཀྱི་གནས་ལུགས་སྟོང་པ་ཉིད་ལ་དགའ་བ་སྟེ་ཆུ་ལ་ཆུ་
བཞག་བཞིན་དུ་རོ་གཅིག་ཏུ་ སྙོམས་པར་ཞུགས་པའོ། །འདི་ལ་འདོད་ཆགས་
ཞེས་བརྗོད་པ་ནི་སྟོང་པ་ཉིད་ལ་ཡུམ་དང༌། དེ་ལ་རྩེ་གཅིག་ཏུ་ཞུགས་པ་ལ་ཡུམ་
དང་སྦྱོར་བ་ཞེས་བླ་མེད་ཀྱི་རྒྱུད་དང་གྲུབ་ཆེན་གྱི་གཞུང་མང་བ་ལས་འབྱུང་ཞིང་།
ཤེར་ཕྱིན་གྱི་མདོ་ལས་ཀྱང་སྟོང་པ་ཉིད་ལ་ཡུལ་ཞེས་གསུངས་སོ། །དེའི་ཕྱིར་རྗེ་
བཙུན་འཇམདཔལ་དབྱངས་གདུལ་བྱའི་དོན་དུ་སྤྲུལ་སྐུ་སྣ་ཚོགས་སྟོན་ཡང་སྲིད་
པའི་འཆིང་བ་གང་ཡང་མེད་པར་འདོད་ཆགས་སོགས་ཉོན་མོངས་པ་མཐའ་དག་
- 404 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྤངས་པ་མཐར་ཕྱིར་པ་ཡིན་ནོ་ཞེས་བསྔགས་སོ། །
གསུམ་པ་རྗེ་བཙུན་འཇམ་པའི་དབྱངས་ལ་ལོངས་སྐུའི་སྒོ་ནས་བསྟོད་པ་
ནི། སྲིད་གསུམ་དགའ་བ་ཆེན་པོ་སྟེ། །སྤྲིན་དཀར་དག་པ་བཞིན་དུ་དཀར། །འོད་
བཟང་སྟོན་ཀའི་ཟླ་བའི་འོད། །ཉི་མ་འཆར་ཀའི་དཀྱིལ་ལྟར་མཛེས། །སེན་མོའི་
འོད་ནི་ཤས་ཆེར་དམར། །ཅོད་པན་བཟང་པོ་མཐོན་ཀའི་རྩེ། །སྐུ་མཆོག་མཐོན་
ཀ་ཆེན་པོ་ཅན། །ནོར་བུ་ཆེན་པོ་འོད་ཆགས་དཔལ། །སངས་རྒྱས་སྤྲུལ་པའི་རྒྱན་
དང་ལྡན། །འཇིག་རྟེན་ཁམས་བརྒྱ་ཀུན་བསྐྱོད་པ། །ཞེས་གསུངས། དོན་ནི་རྗེ་
བཙུན་འཇམ་དཔལ་དབྱངས་ཀྱིས་དག་པ་གཉིས་ལྡན་གྱི་ཆོས་སྐུ་བརྙེས་པ་དང་
མཉམ་དུ་ཡེ་ཤེས་ཀྱི་རང་སྣང་གཟུགས་སྐུར་ཤར་བ་མཚན་དཔེས་བརྒྱན་པའི་
ལོངས་སྐུ་བརྙེས་སོ། །ལོངས་སྐུ་དེ་ནི་སྙིང་རྗེ་དང་སྨོན་ལམ་གྱི་དབང་གིས་སྲིད་
པ་གསུམ་གྱི་སེམས་ཅན་རྣམས་ཀྱི་དོན་མཛད་པ་ལ་དགའ་བ་ཆེན་པོ་སྟེ་དགའ་བ་
ཆེན་པོ་ཞེས་པ་རྡོ་རྗེ་འཆང་གི་མཚན་གྱི་རྣམ་གྲངས་སུ་གསུངས་སོ། །ལོངས་སྤྱོད་
རྫོགས་སྐུ་དེའི་སྐུའི་རྣམ་པ་ནི་སྤྲིན་དཀར་དག་པ་བཞིན་དུ་དཀར་ཞིང་དྭངས་ལ་
གསལ་བ་འོད་འབར་བའི་རང་བཞིན་ཅན་སྟོན་ཀའི་ཟླ་བ་ལྟར་ཐུགས་རྗེ་བསིལ་
བའི་འོད་སེམས་ཅན་ཀུན་ལ་འཕྲོ་བ། སྐུ་ལས་སྐྱེས་པའི་འོད་ཟེར་གྱི་གུར་ཁྱིམ་ཉི་
མ་འཆར་ཀའི་དཀྱིལ་ལྟར་མཛེས་པ། རྗེ་བཙུན་འཇམ་དཔལ་དབྱངས་ཀྱི་སྐུ་ལས་
སྐྱེས་པའི་འོད་ ཀྱི་གུར་ཁྱིམ་ཉི་མ་འཆར་ཀའི་འོད་ལྟར་ཡོད་པ་ནི། རྗེ་བཙུན་
འཇམ་དཔལ་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་
སྤྲིན་རྒྱ་མཚོ་ལས། ཉིན་བྱེད་འཆར་ཀའི་མདངས་ ཀྱིས་རབ་འཁྱུད་པའི། །ལྷུན་
སྟུག་གསེར་གྱི་རི་བོའི་ངོས་བཞིན་དུ། །དམར་སེར་འོད་ཀྱི་ཕུང་པོ་ལྷམ་མེ་བ། །
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འཇམ་དབྱངས་ མཁྱེན་ པའི་ གཏེར་ཁྱོད་ཡུད་ཙམ་དགོངས། །ཞེས་ གསུངས་ པ་
ལྟར་རོ། །རྗེ་བཙུན་འཇམ་དཔལ་དབྱངས་ཀྱི་སྐུ་མཚན་དཔེས་སྤྲས་པ་ནི། ཕྱག་
ཞབས་ཀྱི་མཐིལ་ན་གསེར་གྱི་འཁོར་ལོ་རྩིབས་སྟོང་དང་ལྡན་པའི་རི་མོ་གསལ་
བར་ཡོད་པ་སོགས་མཚན་བཟང་པོ་སུམ་ཅུ་རྩ་གཉིས་དང་། ཕྱག་ཞབས་ཀྱི་སེར་
མོ་འོད་དང་ལྡན་ཞིང་ཤས་ཆེར་དམར་བ་ཟངས་ཀྱི་མདོག་ལྟ་བུ་དང་། དབུ་སྐྲ་
མཐོན་མཐིང་གནག་ཅིང་སྣུམ་པ་སོགས་དཔེ་བྱེད་བརྒྱད་ཅུ་དང་ལྡན་ཏེ། མཚན་
བཟང་སུམ་ཅུ་རྩ་གཉིས་ནི་སྔར་བཤད་ཟིན་ལ། དཔེ་བྱད་བརྒྱ་ཅུ་ནི་མངོན་རྟོགས་
རྒྱན་ལས། ཐུབ་པའི་སེན་མོ་ཟངས་མདོག་དང༌། །མདོག་སྣུམ་མཐོ་དང་སོར་མོ་
རྣམས། །ཟླུམ་རྒྱས་བྱིན་གྱིས་ཕྲ་བ་དང་། །རྩ་མི་མངོན་དང་མདུད་པ་མེད། །ལོང་
བུ་མི་མངོན་ཞབས་མཉམ་དང་། །སེང་གེ་གླང་ཆེན་བྱ་དང་ནི། ཁྱུ་མཆོག་སྟབས་
གཤེགས་གཡས་ ཕྱོགས་དང༌། །མཛེས་གཤེགས་དྲང་དང་འཁྲིལ་བག་ཆགས། །
བྱི་དོར་བྱས་འདྲ་རིམ་པར་འཚམ། །གཙང་དང་འཇམ་དང་དག་པའི་སྐུ། །མཚན་
ནི་ཡོངས་སུ་རྫོགས་པ་དང་། །སྐུ་ཡི་ཁོ་ལག་ཡངས་ཤིང་བཟང་། །གོམ་སྙོམས་པ་
དང་སྤྱན་གཉིས་ནི། །དག་དང་གཞོན་ཤ་ཅན་ཉིད་དང༌། །སྐུ་ཞུམ་མེད་དང་རྒྱས་
པ་དང༌། །ཤིན་ཏུ་ གྲིམས་ པའི་ སྐུ་ ཉིད་དང་། །ཡན་ ལག་ ཤིན་ཏུ་རྣམ་ འབྱེས་
དང༌། །གཟིགས་ པ་ སྒྲིབ་ མེད་ དག་ པ་ དང༌། །དཀུ་ ཟླུམ་ སྐབས་ ཕྱིན་མ་རྙོངས་
དང༌། །ཕྱང་ངེ་བ་དང་ལྟེ་བ་ནི། །ཟབ་དྲང་གཡས་ཕྱོགས་འཁྱིལ་བ་དང༌། །ཀུན་
ནས་ལྟ་ན་སྡུག་པ་དང་། །ཀུན་སྤྱོད་གཙང་དང་སྐུ་ལ་ནི། །སྨེ་བ་གནས་བག་མེད་
པ་དང། །ཕྱག་ནི་ཤིང་བལ་ལྟར་འཇམ་དང་། །ཕྱག་རིས་མདངས་ཡོད་ཟབ་རིང་
དང༌། །ཞལ་ནི་ཧ་ཅང་མི་རིང་དང་། །མཆུ་ནི་བིམ་པ་ལྟར་དམར་དང་། །ལྗགས་
- 406 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
མཉེན་པ་དང་སྲབ་པ་དང་། །དམར་དང་འབྲུག་གི་སྒྲ་ཉིད་དང་། །གསུང་གཉེན་
འཇམ་དང་མཆེ་བ་ཟླུམ། །རྣོ་དང་དཀར་དང་མཉམ་པ་དང་། །བྱིན་གྱིས་ཕྲ་དང་
ཤངས་མཐོ་དང༌། །མཆོག་ཏུ་དག་ པ་དག་དང་ནི། །སྤྱན་ཡངས་ པ་ དང་ རྫི་ མ་
སྟུག །པདྨའི་འདབ་མ་འདྲ་བ་དང༌། །སྨིན་ཚུགས་རིང་དང་འཇམ་པ་དང་། །སྣུམ་
དང་སྤུ་ནི་མཉམ་པ་དང་། །ཕྱག་རིང་རྒྱས་དང་སྙན་མཉམ་དང་། །ཉམས་པ་རྣམ་
པར་སྤངས་པ་དང་། །དཔྲལ་བ་ལེགས་པར་འབྱེས་པ་དང་། །དབྱེས་ཆེ་བ་དང་
དབུ་ རྒྱས་ དང༌། །དབུ་སྐྲ་བུང་ བ་ ལྟར་ གནག་དང༌། །སྟུག་ དང་ འཇམ་ དང་ མ་
འཛིངས་དང༌། །མི་བཤོར་དྲི་ཞིམ་སྐྱེས་བུ་ཡི། །ཡིད་ནི་འཕྲོག་པར་བྱེད་པ་དང༌། །
དཔལ་གྱི་བེའུ་དང་བཀྲ་ཤིས་ནི། །སངས་རྒྱས་དཔེ་བྱད་བཟང་པོར་བཤད། །
ཅེས་གསུངས་པ་ལྟར་རོ། །དེ་ལྟར་མཚན་བཟང་དཔེ་བྱད་ཀྱིས་བརྒྱན་པའི་དབུ་
ལ་ནོར་བུའི་ཅོད་པན་བཟང་པོ་མཐོན་ཀའི་རྩེ་ཕྲན་ཅན་གྱིས་མཛེས་ཤིང་དབུ་སྐྲ་
ཟུར་ཕུད་ལྔ་དང་ལྡན་ཞིང་མཆོག་ཏུ་མཛེས་པ་མཐོན་མཐིང་ཅན་ནོར་བུ་རིན་པོ་
ཆེའི་དོ་ཤལ་མགུལ་བར་འཆང་བ་འོད་ཆགས་པའི་དཔལ་དང་ལྡན་པའོ། །ཅོད་
པན་དང་དོ་ཤལ་ཇི་ལྟར་ཡོད་པ་ནི། བསྟོད་སྤྲིན་རྒྱ་མཚོ་ལས། རྒྱལ་མཚན་ཏོག་
ལྟར་སྤྱི་གཙུག་གནས་སུ་ནི། །རིང་འཇམ་གནག་ལ་སྣུམ་པའི་རལ་པ་ཡི། །ཐོར་
ཅོག་མཛེས་པར་བཅིངས་པའི་ཟར་བུ་ནི། །ཟུར་ཕུད་ལྔ་ལྡན་ཅུང་ཟད་གཡོན་དུ་
འཕྱངས། །རིན་ ཆེན་ རྩེ་ ཕྲན་ རྣམས་ ཀྱིས་ མཛེས་ བྱས་ པའི། །དབྱིབས་ ལེགས་
གདུགས་བཞིན་ཀུན་ནས་རྒྱས་པའི་དབུ། །ཞེས་དང་། སྙན་ཤལ་བཟང་པོ་རིང་དུ་
འཕྱང་བའི་རྩེར། །རིན་ཆེན་དུ་མས་སྤྲས་པའི་རྣ་ཆ་གཡོ། །གཟི་འོད་འཁྱུག་པའི་
རིན་ཆེན་ཕྲེང་བའི་རྒྱན། །གང་དུ་འཕྱང་བའི་དྲི་མེད་མགྲིན་པ་ནི། །མཛེས་པའི་
407-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གསེར་གྱི་བུམ་པའི་མགྲིན་པ་བཞིན། །ཞེས་གསུངས་པ་ལྟར་རོ། །དེ་ལྟ་བུའི་སྐུ་
ལས་འོད་ཟེར་ཕྱོགས་བཅུར་འཕྲོ་ཞིང་། འོད་ཟེར་རེ་རེའི་སྣེ་ལ་སངས་རྒྱས་ཀྱི་
སྤྲུལ་པ་ནམ་མཁའི་ཁམས་འགེངས་པ་སེམས་ཅན་གྱི་གྲངས་དང་མཉམ་པ་སྤོས་
ཏེ་འགྲོ་བའི་དོན་མཛད་དོ། །སངས་རྒྱས་སྤྲུལ་པའི་རྒྱན་དང་ལྡན། །ཞེས་པ་འདི་
མི་བསྐྱོད་པའི་དབུ་རྒྱན་པ་ལ་བཤད་པ་དང༌། མཁས་པ་འགའ་ཞིག་གི་སྐུ་མཚན་
དཔེས་བརྒྱན་པ་ལ་བཤད་པའང་སྣང་ངོ༌། །དེ་ལྟར་སྤྲུལ་ཏེ་ནམ་མཁའི་མཐས་
གཏུགས་པའི་འཇིག་རྟེན་གྱི་ཁམས་ཀུན་བསྐྱོད་དེ་འགྲོ་བའི་དོན་མཛད་དོ། །བརྒྱ་
ཞེས་པ་ནི་གྲངས་མང་པོ་ལ་བརྒྱ་ཞེས་བརྗོད་པ་ཐ་སྙད་ཀྱི་རིག་བྱེད་དག་ལས་
འབྱུང་ངོ༌། །
གཉིས་པ་སངས་རྒྱས་ཀྱི་འཕྲིན་ལས་ཀྱི་སྒོ་ནས་བསྟོད་པ་ལ་བཞི། བྱང་
ཕྱོགས་སོ་བདུན་གྱི་སྒོ་ནས་བསྟོད་པ། ལམ་མཐར་ཕྱིན་པའི་འབྲས་བུ་གདུལ་བྱ་
ལ་འཕྲིན་ལས་འཇུག་ཚུལ་གྱི་སྒོ་ནས་བསྟོད་པ། ངེས་པར་འབྱུང་བའི་ཚུལ་ལས་
བརྩམས་ཏེ་བསྟོད་པ། སྤང་གཉེན་གྱི་ཚུལ་ལས་བརྩམས་ཏེ་བསྟོད་པའོ། །དང་པོ་
ནི། རྫུ་ འཕྲུལ་རྐང་པའི་སྟོབས་ཆེན་ལྡན། །དེ་ཉིད་དྲན་པ་ཆེན་པོ་འཆང་། །དྲན་
པ་ བཞི་ པོའི་ ཏིང་ འཛིན་ རྒྱལ། །བྱང་ ཆུབ་ ཡན་ ལག་མེ་ཏོག་ སྤོས། །དེ་བཞིན་
གཤེགས་ པའི་ཡོན་ཏན་མཚོ། །ལམ་གྱི་ཡན་ལག་བརྒྱད་ཚུལ་རིག །ཡང་དག་
སངས་ རྒྱས་ ལམ་ རིག་ པ། །ཞེས་ གསུངས། དོན་ ནི། འདིར་ རྗེ་ བཙུན་
འཇམ་དཔལ་དབྱངས་ལ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན་མཐར་ཕྱིན་
པའི་ཚུལ་ལས་བརྩམས་ཏེ་བསྟོད་ལ། བྱང་ཕྱོགས་སོ་བདུན་ནི་དྲན་པ་ཉེར་བཞག་
བཞི། ཡང་དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ།
408 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད་རྣམས་སོ། །དེ་ལ་
དྲན་པ་ཉེར་བཞག་བཞི་ནི། ལུས་རྗེས་སུ་དྲན་པ་ཉེ་བར་བཞག་པ། ཚོར་བ་རྗེས་
སུ་དྲན་པ་ཉེ་བར་བཞག་པ། ཆོས་རྗེས་སུ་དྲན་པ་ཉེ་བར་བཞག་པ། སེམས་རྗེས་
སུ་དྲན་པ་ཉེ་བར་བཞག་པ་བཞིའོ། །ཡང་དག་སྤོང་བ་བཞི་ནི། དགེ་བའི་ཆོས་མ་
སྐྱེས་པ་བསྐྱེད་པ་དང་། སྐྱེས་པ་རྣམས་བསྲུང་བ་དང་། མི་དགེ་བའི་ཆོས་སྐྱེས་པ་
རྣམས་སྤོང་བ་དང་། མ་སྐྱེས་པ་རྣམས་མི་བསྐྱེད་པ་བཞིའོ། །རྫུ་འཕྲུལ་གྱི་རྐང་པ་
བཞི་ནི། འདུན་པའི་རྫུ་འཕྲུལ་གྱི་རྐང་པ། བརྩོན་འགྲུས་ཀྱི་རྫུ་འཕྲུལ་གྱི་རྐང་པ།
སྤྱོད་པའི་རྫུ་འཕྲུལ་གྱི་རྐང་པ། སེམས་ཀྱི་རྫུ་འཕྲུལ་གྱི་རྐང་པ་བཞིའོ། །དབང་པོ་
ལྔ་ནི། དད་པའི་དབང་པོ། བརྩོན་འགྲུས་ཀྱི་དབང་པོ། དྲན་པའི་དབང་པོ། ཏིང་
ངེ་ འཛིན་ གྱི་དབང་པོ། ཤེས་རབ་ཀྱི་དབང་པོ་ལྔའོ། །སྟོབས་ལྔ་ནི། དད་ པའི་
སྟོབས། བརྩོན་ འགྲུས་ ཀྱི་ སྟོབས། དྲན་ པའི་ སྟོབས། ཏིང་ ངེ་ འཛིན་ གྱི་ སྟོབས།
ཤེས་རབ་ཀྱི་སྟོབས་ལྔའོ། །བྱང་ཆུབ་ཀྱི་ཡན་ལག་བདུན་ནི། ཏིང་ངེ་འཛིན་ཡང་
དག་ བྱང་ཆུབ་ཀྱི་ཡན་ལག །བརྩོན་འགྲུས་ཡང་དག་ བྱང་ ཆུབ་ཀྱི་ཡན་ལག །
དགའ་བ་ཡང་དག་བྱང་ཆུབ་ཀྱི་ཡན་ལག །ཤིན་ཏུ་སྦྱངས་པ་ཡང་དག་བྱང་ཆུབ་
ཀྱི་ཡན་ལག །ཆོས་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག །དྲན་པ་
ཡང་དག་བྱང་ཆུབ་ཀྱི་ཡན་ལག །བཏང་སྙོམས་ཡང་དག་བྱང་ཆུབ་ཀྱི་ཡན་ལག་
བདུན་ནོ། །འཕགས་ལམ་ཡན་ལག་བརྒྱད་ནི། ཡང་དག་པའི་ལྟ་བ། ཡང་དག་
པའི་རྟོག་པ། ཡང་དག་པའི་ངག །ཡང་དག་པའི་ལས་ཀྱི་མཐའ། ཡང་དག་པའི་
འཚོ་བ། ཡང་དག་པའི་རྩོལ་བ། ཡང་དག་པའི་དྲན་པ། ཡང་དག་པའི་ཏིང་ངེ་
འཛིན་བརྒྱད་དོ། །རྒྱུད་འདིར་དེ་དག་གོ་རིམ་འཁྲུགས་པ་དང་། འགའ་ཞིག་མི་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གསལ་བ་ནི། རྒྱུད་འདིའི་བརྗོད་བྱ་ལམ་གྱི་གནད་མཐར་ཐུག་པ་རྣམས་བླ་མའི་
ཞལ་ལས་ཤེས་པར་བྱ་བའི་ཕྱིར་གོ་རིམ་དཀྲུགས་པ་དང་། བརྡས་བཅིངས་པ་
དང༌། གབ་ པ་མང་ དུ་ སྣང་ ཞེས་རྒྱ་གར་མཁས་པ་མང་ པོས་ གསུངས་སོ། །བློ་
དམན་དག་གིས་གོ་སླ་བའི་ ཕྱིར་ གཞུང་གི་དངོས་ཟིན་ ལྟར་ མཐར་ཆགས་སུ་
བཤད་ན། སེམས་ཅན་ཐམས་ཅད་ཀྱི་དོན་བྱེད་པ་ལ་སོ་སོའི་སྐལ་བ་དང་འཚམ་
པའི་སྤྲུལ་པ་སྟོན་ནུས་པ་ཞིག་དགོས་ལ་དེ་ལྟ་བུའི་སྤྲུལ་པ་སྟོན་པ་ལ་རྫུ་འཕྲུལ་
གྱི་རྐང་པ་བཞི་ཐོབ་དགོས་ཤིང་། རྗེ་བཙུན་འཇམ་དཔལ་དབྱངས་ཀྱིས་ནི་བསྐལ་
པ་མང་པོ་ རྫུ་ འཕྲུལ་ གྱི་རྐང་པ་བཞི་ གོམས་པ་མཐར་ཕྱིན་ཏེ་མཁའ་ཁྱབ་ཀྱི་
སེམས་ཅན་ཐམས་ཅད་ལ་རང་གི་སྐལ་པ་དང་འཚམ་པར་རྫུ་འཕྲུལ་སྟོན་པ་ལ་
ཐོགས་པ་མེད་པའི་སྟོབས་ཆེན་པོ་དང་ལྡན་ནོ་ཞེས་བསྔགས་སོ། །དེ་ཉིད་དྲན་པ་
ཆེན་པོ་འཆང་། །ཞེས་པ་ནི་དགེ་བ་དང་མི་དགེ་བའི་བླང་དོར་གྱི་དེ་ཉིད་ལ་དྲན་
པ་ རྩེ་ གཅིག་ ཏུ་ གནས་ པ་ ཡང་ དག་ པར་ སྤོང་ བ་ བཞི་ སྟེ། རྗེ་ བཙུན་ འཇམ་
དཔལ་དབྱངས་ཀྱིས་ཐུགས་བསྐྱེད་པ་ནས་བཟུང་ལས་དཀར་ནག་གི་འཇུག་ལྡོག་
ལ་དྲན་པ་ཉམས་པ་མེད་པ་རྩེ་གཅིག་པའི་དྲན་པ་ཆེན་པོས་ཡང་དག་སྤོང་བ་བཞི་
གོམས་པ་མཐར་ཕྱིན་པ་ཐུགས་ལ་འཆང་ངོ་ཞེས་བསྔགས་སོ། །དྲན་པ་བཞི་པོའི་
ཏིང་འཛིན་རྒྱལ། །ཞེས་པ་རྗེ་བཙུན་འཇམ་དཔལ་དབྱངས་ཀྱིས་ཐུགས་བསྐྱེད་པ་
ནས་བཟུང་དྲན་པ་ཉེ་བར་བཞག་པ་བཞི་རྒྱུན་དུ་སྒོམ་པར་མཛད་པས་ཀུན་ནས་
ཉོན་མོངས་པ་མཐའ་དག་ཟིལ་ གྱིས་ མནན་ཅིང་། སེམས་ཅན་ ཀུན་ནས་ ཉོན་
མོངས་པས་བཅིངས་པ་རྣམས་ལ་སྙིང་རྗེ་ཆེན་པོ་ཆེས་ཆེར་བསྐྱེད་ནས་བདེན་པ་
བཞིའི་བླང་དོར་ལ་དམིགས་པའི་ཏིང་ངེ་འཛིན་ལ་དབང་བསྒྱུར་བའི་རྒྱལ་བའི་གོ་
- 410 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཕང་བརྙེས་སོ་ཞེས་བསྔགས་སོ། །ཏིང་འཛིན་རྒྱལ་ཞེས་པའི་ཚིག་གི་ནུས་པས་
དབང་པོ་ལྔ་དང་སྟོབས་ལྔ་མཐར་ཕྱིན་པ་ཡང་བསྟན་ཏེ། དབང་པོ་ལྔ་དང་སྟོབས་
ལྔ་ནི་སྦྱོར་ལམ་པའི་ཉམས་ལེན་ཡིན་ལ། སྦྱོར་ལམ་ནི་གནས་ལུགས་ལ་དམིགས་
པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་པ་ནས་འཇོག་ཅིང་། སྦྱོར་ལམ་
བཟོད་པ་ཐོབ་པ་ན་ངན་སོང་དུ་སྐྱེ་བ་ལས་གཏན་དུ་ཐར་པའི་རྒྱལ་བ་ཐོབ་པས་
སོ། །བྱང་ ཆུབ་ ཡན་ ལག་ མེ་ ཏོག་ སྤོས། །ཞེས་ པ་ ནི། རྗེ་ བཙུན་ འཇམ་
དཔལ་དབྱངས་ཀྱིས་མོས་སྤྱོད་ཀྱི་ལམ་མཐར་ཕྱིན་ནས་མཐོང་ལམ་བརྙེས་པ་ན་
བྱང་ཆུབ་ཀྱི་ཡན་ལག་བདུན་ཐོབ་སྟེ། དེ་ནི་རབ་ཏུ་དགའ་བའི་ས་ཐོབ་པས་རང་
ཉིད་རྣམ་པ་ཀུན་ཏུ་ཚིམ་ཞིང་། རྒྱལ་བ་སྲས་བཅས་ཐམས་ཅད་ཀྱང་ཐུགས་མཉེས་
པའི་མཆོད་པ་ཆེན་པོ་ཡིན་པས་ན་མེ་ཏོག་གི་མཆོད་པ་དང་སྤོས་ཀྱི་མཆོད་པ་
སོགས་ ངེས་ དོན་ གྱི་ མཆོད་ པ་ ཁྱད་ པར་ ཅན་ ཡིན་ པས་ རྗེ་ བཙུན་
འཇམ་དཔལ་དབྱངས་ལ་ཚུལ་དེ་དག་གི་སྒོ་ནས་བསྔགས་སོ། །ཚུལ་ཁྲིམས་དང་
ཏིང་ངེ་འཛིན་ལ་སོགས་པའི་དགེ་བ་རྣམས་ངེས་དོན་གྱི་མེ་ཏོག་དང་སྤོས་ལ་
སོགས་པའི་མཆོད་པར་འགྱུར་བ་ནི། ཐོས་པ་རྒྱ་མཚོའི་མཆོད་ཡོན་ཀུན་ནས་
འཁྱིལ། །ཡོན་ཏན་མེ་ཏོག་ཚུལ་ཁྲིམས་གདུག་སྤོས་སྤྲིན། །ཤེས་རབ་སྒྲོན་མེ་དད་
པ་ སྤོས་ ཆུའི་མཚོ། །ཏིང་ འཛིན་ བདུད་ རྩིའི་ ཞལ་ ཟས་ དམ་ པ་ དང་། །བསྟོད་
དབྱངས་སྙན་ པའི་ སིལ་སྙན་སྒྲ་འབྱིན་ཅིང་། །ཀུན་ནས་སྙིང་བརྩེ་རྣམ་དཔྱོད་
སྤོབས་ པ་ ཡི། །གདུགས་དང༌ རྒྱལ་མཚན་བ་དན་བསྒྲེངས་བྱས་ པས། །བདག་
ལུས་གཞལ་མེད་ཁང་བརྩེགས་རབ་བརྒྱན་ནས། །སྙིང་དབུས་ཆུ་སྐྱེས་ཐིག་ལེ་
འདབ་རྒྱས་ལ། །བརྟན་པར་བཞུགས་པའི་ཆོས་རྗེ་མཆོད་བྱེད་ཅིང་། །ངེས་པར་
- 411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འདུན་པའི་ཡིད་ཀྱིས་གསོལ་འདེབས་ན། །འགྲོ་བའི་བླ་མ་རྟག་ཏུ་མཉེས་གྱུར་
ཅིག །ཆོས་ཀྱི་རྒྱལ་པོ་རྟག་ཏུ་མཉེས་གྱུར་ཅིག །ཅེས་དང་། དངོས་བཤམས་ཡིད་
སྤྲུལ་ཡིད་བཞིན་རྒྱ་མཚོའི་ངོགས། །སྲིད་ཞིའི་རྣམ་དཀར་ལས་འོངས་མཆོད་རྫས་
ཀྱི། །འདབ་སྟོང་རྒྱས་པས་ཀུན་གྱི་ཡིད་འཕྲོག་ཅིང་། །འཇིག་རྟེན་འཇིག་རྟེན་
ལས་ འདས་ རང་ གཞན་ གྱི། །སྒོ་ གསུམ་ དགེ་བའི་མེ་ཏོག་ཅི་ཡང་ བཀྲ །ཀུན་
བཟང་མཆོད་པའི་དྲི་བསུང་འབུམ་འཕྲོ་ཞིང་། །བསླབ་གསུམ་རིམ་གཉིས་ལམ་
ལྔའི་འབྲས་ལྡན་པའི། །དགའ་ཚལ་རྗེ་བཙུན་བླ་མ་མཉེས་ཕྱིར་འབུལ། །ཞེས་
གསུངས་པ་ལྟར་རོ། །དེ་བཞིན་གཤེགས་པའི་ཡོན་ཏན་མཚོ། །ཞེས་པ་འཕགས་
ལམ་གྱི་འོག་ཏུ་བཤད་པར་བྱའོ། །ལམ་གྱི་ཡན་ལག་བརྒྱད་ཚུལ་རིག །ཡང་དག་
སངས་རྒྱས་ལམ་རིག་པ། །ཞེས་པ། རྗེ་བཙུན་འཇམ་དཔལ་དབྱངས་ཀྱིས་ས་དང་
པོ་རབ་ཏུ་དགའ་བ་ཐོབ་པའི་ རྗེས་སུ་དོན་དམ་པའི་བྱང་ཆུབ་ཀྱི་སེམས་ཆོས་
རྣམས་ཀྱི་གནས་ལུགས་མངོན་སུམ་དུ་མཐོང་བ་དེ་ཉིད་ཐབས་ཁྱད་པར་ཅན་གྱིས་
ཟིན་ཏེ་ཡུན་དུ་བསྒོམས་པས་སྒོམ་ལམ་དགུ་རིམ་གྱིས་བགྲོད་པ་ན་འཕགས་ལམ་
ཡན་ལག་བརྒྱད་ཚུལ་བཞིན་དུ་རིག་ནས་བསྒོམས་ཏེ་ཡང་དག་པར་རྫོགས་པའི་
སངས་རྒྱས་ཀྱི་སར་བགྲོད་པའི་ལམ་མཐར་ཐུག་པ་ཇི་ལྟ་བ་བཞིན་རིག་ནས་སྒོམ་
པ་མཐར་ཕྱིན་པར་མཛད་དོ་ཞེས་བསྔགས་སོ། །དེ་ལྟར་ས་ལམ་བགྲོད་པ་མཐར་
ཕྱིན་ནས་དེ་བཞིན་གཤེགས་པའི་གོ་འཕང་བརྙེད་པ་ན། སྟོབས་བཅུ་དང་། མི་
འཇིགས་པ་བཞི་དང་། མ་འདྲེས་པ་བཅོ་བརྒྱད་སོགས་ཟད་མི་ཤེས་པའི་ཡོན་ཏན་
གྱི་རྒྱ་མཚོ་ཆེན་པོ་ཐོབ་ནས་མཁའ་ཁྱབ་ཀྱི་འགྲོ་བ་ཐམས་ཅད་ཚིམ་པར་མཛད་དོ་
ཞེས་བསྔགས་སོ། །བྱང་ཕྱོགས་སོ་བདུན་པོ་འདི་ལམ་གང་དང་གང་གི་སྐབས་ལ་
- 412 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྦྱོར་བ་ནི་ཚོགས་ལམ་ཆུང་ངུ་ལ་དྲན་པ་ཉེར་གཞག་བཞི། ཚོགས་ལམ་འབྲིང་ལ་
ཡང་དག་སྤོང་བ་བཞི། ཚོགས་ལམ་ཆེན་པོ་ལ་རྫུ་འཕྲུལ་གྱི་རྐང་པ་བཞི། སྦྱོར་
ལམ་དྲོད་དང་རྩེ་མོ་གཉིས་ལ་དབང་པོ་ལྔ། སྦྱོར་ལམ་བཟོད་པ་དང་ཆོས་མཆོག་
གཉིས་ལ་སྟོབས་ལྔ། མཐོང་ལམ་ལ་བྱང་ཆུབ་ཀྱི་ཡན་ལག་བདུན། སྒོམ་ལམ་ལ་
འཕགས་ལམ་ཡན་ལག་བརྒྱད་རྣམས་སྦྱར་ཞིང་། དེ་ལའང་ཉན་ཐོས་ཀྱི་ལམ་དང་
ཐུན་མོང་བ་སོ་བདུན་དང་། རང་རྒྱལ་གྱི་ལམ་དང་ཐུན་མོང་བ་སོ་བདུན་དང༌།
ཐེག་ཆེན་གྱི་བྱང་ཕྱོགས་སོ་བདུན་དང་། ཐེག་ཆེན་ལ་ཡང་ཕར་ཕྱིན་ཐེག་པ་དང་
ཐུན་མོང་བ་སོ་བདུན་དང་སྔགས་བླ་མེད་ཀྱི་ལམ་དང་སྦྱར་བ་སོ་བདུན་ཡོད་ཅིང་།
འདི་དག་ཞིབ་ཏུ་བཀྲལ་ན་ས་ལམ་འབྲས་བུ་དང་བཅས་པ་མཐའ་དག་འདིར་འདུ་
བས་བྲི་མ་ནུས་ལ། མཚན་ཡང་དག་པར་བརྗོད་པའི་རྒྱུད་འདི་གསུང་རབ་ཐམས་
ཅད་ཀྱི་སྙིང་པོ་ཆོས་ཐམས་ཅད་ཀྱི་མཛོད་ཡིན་པས་རྒྱུད་འདི་འདོན་པ་པོ་རྣམས་
ཀྱིས་རྗེ་བཙུན་འཇམ་དཔལ་དབྱངས་ལ་གསོལ་བ་ཤུགས་དྲག་ཏུ་བཏབ་སྟེ་ལམ་
གྱི་ལུས་ཡོངས་སུ་རྫོགས་པ་ལ་བག་ཆགས་ཅི་ཐེབས་བྱའོ། །
གཉིས་པ་ལམ་མཐར་ཕྱིན་པའི་འབྲས་བུ་གདུལ་བྱ་ལ་འཕྲིན་ལས་འཇུག་
ཚུལ་གྱི་སྒོ་ནས་བསྟོད་པ་ནི། སེམས་ཅན་ཀུན་ལ་ཤས་ཆེར་ཆགས། །ནམ་མཁའ་
ལྟ་བུར་ཆགས་པ་མེད། །སེམས་ཅན་ཀུན་གྱི་ཡིད་ལ་འཇུག །སེམས་ཅན་ཀུན་གྱི་
ཡིད་ལྟར་མགྱོགས། །སེམས་ཅན་ཀུན་གྱི་དབང་དོན་ཤེས། སེམས་ཅན་ཀུན་གྱི་
ཡིད་འཕྲོག་པ། །ཕུང་པོ་ལྔ་དོན་དེ་ཉིད་ཤེས། །རྣམ་དག་ཕུང་པོ་ལྔ་འཆང་བ། །
ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཆོས་ཀྱི་སྐུ་བརྙེས་ནས་
ཞི་བའི་དབྱིངས་ལ་ཞེན་ནས་མི་བཞུགས་པར་མཁའ་ཁྱབ་ཀྱི་སེམས་ཅན་ཀུན་ལ་
- 413-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཤས་ཆེར་ཆགས་པ་སྟེ་མ་བུ་གཅིག་པ་ལ་བརྩེ་བ་ལྟར་ཐུགས་སྙིང་རྗེ་ཆེན་པོས་
རང་དབང་མེད་པར་བསྐུལ་ནས་སེམས་ཅན་གྱི་དོན་ལ་ནམ་ཡང་བརྙེལ་བ་མེད་
པར་འཇུག་གོ །ཚུལ་འདི་ནི་བསྟོད་པ་བརྒྱ་ལྔ་བཅུ་པ་ལས། འགྲོ་བ་འདི་དག་
ཐམས་ཅད་ནི། ཁྱད་མེད་ཉོན་མོངས་རྣམས་ཀྱིས་བཅིངས། ཁྱོད་ནི་འགྲོ་བའི་ཉོན་
མོངས་དག །དཀྲོལ་སླད་ཡུན་རིང་ཐུགས་རྗེས་བསྡམས། །དད་པོར་ཁྱོད་ལ་ཕྱག་
བགྱིའམ། །འོན་ ཏེ་ གང་ གིས་ འཁོར་ བར་ ཁྱོད། །སྐྱོན་ མཁྱེན་ ཡུན་ རིང་ དེ་ ལྟ་
བུར། །བཞུགས་མཛད་ཐུགས་རྗེ་ཆེ་ལ་བགྱི། །ཞེས་བསྟོད་པ་ལྟར་རོ། །དེ་ལྟར་
སེམས་ཅན་ཀུན་ལ་གཅིག་ཏུ་བརྩེ་བའི་དབང་དུ་གྱུར་ཀྱང་ཐུགས་ཆོས་ཀྱི་དབྱིངས་
ལ་རྟག་ཏུ་མཉམ་པར་བཞག་བཞིན་པ་ཡིན་པས་ནམ་མཁའ་ལྟ་བུར་གང་ལའང་
ཆགས་པ་མེད་དོ། །ཚིག་རྐང་འདི་གཉིས་ནི་སངས་རྒྱས་ཀྱི་ཡོན་ཏན་ཐུན་མོང་
མིན་པ་སྟོན་པ་སྟེ་ཐུགས་ཆོས་ཀྱི་དབྱིངས་ལ་རྩེ་གཅིག་ཏུ་མཉམ་པར་བཞག་
བཞིན་དུ་སྙིང་རྗེ་ཆེན་པོས་བསྐུལ་ནས་སེམས་ཅན་ཐམས་ཅད་ཀྱི་དོན་མཛད་པ་
ནི་སངས་རྒྱས་ཁོ་ནའི་ཡོན་ཏན་གྱི་སེམས་ཅན་སུ་ལའང་དེ་ལྟ་བུ་མེད་དོ། །དེ་
ལྟར་ རྗེ་བཙུན་འཇམ་དཔལ་དབྱངས་མངོན་པར་རྫོགས་པར་སངས་རྒྱས་ནས་
ཐུགས་རྗེ་ཆེན་པོས་བསྐུལ་ཏེ་མཁའ་ཁྱབ་ཀྱི་སེམས་ཅན་ཀུན་གྱི་ཡིད་ལ་རང་རང་
གི་སྐལ་བ་དང་འཚམ་པའི་འཕྲིན་ལས་འཇུག་ཅིང་། དེ་ལ་སྐད་ཅིག་ཀྱང་ཐོགས་
པ་དང་བསྙེལ་བ་མི་མངའ་བར་མཁའ་ཁྱབ་ཀྱི་སེམས་ཅན་ཀུན་ལ་རང་རང་གི་
ཡིད་ལྟར་མགྱོགས་པར་འཇུག་གོ །དེ་ཡང་མཁའ་ཁྱབ་ཀྱི་སེམས་ཅན་རྣམས་ཀྱི་
དབང་པོ་དང་ཁམས་དང་བསམ་པ་དང་བག་ལ་ཉལ་ཇི་ལྟར་ཡོད་པའི་དོན་རྣམས་
མངོན་སུམ་དུ་ཤེས་ནས་རང་རང་གི་སྐལ་བ་དང་འཚམ་པར་སྤྲུལ་པ་བསྟན་ཏེ་
- 414 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
སེམས་ཅན་ཀུན་གྱི་ཡིད་འཕྲོག་པར་བྱེད་ལ། ཐོག་མར་ཡིད་ཕྲོགས་ནས་དད་
པའི་ས་ལ་བཀོད། དེ་ནས་ཆོས་བསྟན་ཏེ། ཁམས་སྦྱངས་ནས། གཟུགས་ཀྱི་ཕུང་
པོ། ཚོར་བའི་ཕུང་པོ། འདུ་ཤེས་ཀྱི་ཕུང་པོ། འདུ་བྱེད་ཀྱི་ཕུང་པོ། རྣམ་ཤེས་ཀྱི་
ཕུང་པོ་ལྔ་པོའི་དོན་བདག་མེད་པའི་དེ་ཁོ་ན་ཉིད་ཤེས་པར་བྱས། དེ་ཡང་ཐབས་
ཀྱིས་ཟིན་པར་བྱས་ཏེ་ཉམས་ སུ་ བླངས་ པས་ ཚུལ་ ཁྲིམས་ ཀྱི་ཕུང་པོ། ཏིང་ངེ་
འཛིན་གྱི་ཕུང་པོ། ཤེས་རབ་ཀྱི་ཕུང་པོ། རྣམ་པར་གྲོལ་བའི་ཕུང་པོ། རྣམ་པར་
གྲོལ་བའི་ཡེ་ཤེས་གཟིགས་པའི་ཕུང་པོ་ལྔ་རྣམ་པར་དག་པ་མཐར་ཕྱིན་པར་
མཛད་པ་དང་། ཡང་སྔགས་བླ་མེད་ཀྱི་ལམ་དུ་ཞུགས་པ་རྣམས་ལ་རིམ་གཉིས་ཀྱི་
མན་ངག་བསྟན་ཏེ་ཕུང་པོ་ལྔ་རྣམ་པར་དག་པ་ཡེ་ཤེས་ལྔའི་རང་སྣང་རྒྱལ་བ་
རིགས་ལྔར་འཆར་བར་བྱས་ཏེ་འཚང་རྒྱ་བར་མཛད་དོ། །ཞེས་གདུལ་བྱའི་དོན་
མཛད་ཚུལ་དང༌། རྗེ་བཙུན་འཇམ་དཔལ་དབྱངས་རང་ཉིད་ཀྱི་ཐུགས་ལའང་དེ་
ལྟར་འཆང་ངོ་ཞེས་བསྔགས་སོ། །རྒྱུད་ཚིག་འདི་དག་གིས་གདུལ་བྱ་ལ་སངས་
རྒྱས་ཀྱི་འཕྲིན་ལས་འཇུག་ཚུལ་རྒྱས་པར་བསྟན་ཏེ། ཐོག་མར་གདུལ་བྱ་རྣམས་
ངན་སོང་ནས་དྲངས་ཏེ་བདེ་འགྲོའི་རྟེན་ལ་བཀོད་པ་ནས་མཐར་མི་གནས་པའི་
མྱང་འདས་ལ་འགོད་པའི་བར་འཕྲིན་ལས་ཉི་ཤུ་རྩ་བདུན་གྱི་སྒོ་ནས་སེམས་ཅན་
གྱི་དོན་མཛད་ཚུལ་རྣམས་ཀྱང་རྒྱུད་ཚིག་འདི་དག་གི་དོན་ལ་གནས་སོ། །དེའི་
ཕྱིར་འདིར་རྗེ་བཙུན་འཇམ་དཔལ་དབྱངས་ལ་སངས་རྒྱས་ཀྱི་འཕྲིན་ལས་ཀྱི་སྒོ་
ནས་བསྔགས་སོ། ། །
གསུམ་པ་ངེས་པར་འབྱུང་བའི་ཚུལ་ལས་བརྩམས་ཏེ་བསྟོད་པ་ལ་གསུམ།
ངེས་པར་འབྱུང་བའི་ལམ་ལ་མཁས་ཤིང་ལམ་དེ་མཐར་ ཕྱིན་པའི་ཚུལ་ལས་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བརྩམས་ཏེ་བསྟོད་ པ། རིགས་ཅན་ གསུམ་གྱི་ངེས་པར་འབྱུང་བའི་ ཚུལ་ལས་
བརྩམས་ཏེ་བསྟོད་པ། མཐར་ཐུག་ཐེག་པ་གཅིག་ཏུ་གྲུབ་པའི་ཚུལ་ལས་བརྩམས་
ཏེ་ བསྟོད་ པའོ། །དང་ པོ་ནི། ངེས་འབྱུང་ ཀུན་ གྱི་མཐའ་ལ་གནས། །ངེས་པར་
འབྱུང་བ་ཀུན་ལ་མཁས། །ངེས་འབྱུང་ཀུན་གྱི་ལམ་ལ་གནས། །ངེས་པར་འབྱུང་
བ་ཀུན་སྟོན་པ། །ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་
ངེས་པར་འབྱུང་བའི་ལམ་མཐར་ཕྱིན་པར་མཛད་དེ། ངེས་འབྱུང་འདི་ལ་གང་ནས་
འབྱུང་བ། གང་གིས་འབྱུང་བ། གང་དུ་འབྱུང་བ་གསུམ་ལས། ཚིག་རྐང་དང་པོ་
འདི་ནི་གང་དུ་འབྱུང་བའི་ཚུལ་སྟོན་པ་སྟེ། རྗེ་བཙུན་འཇམ་དཔལ་དབྱངས་ཀྱིས་
འཁོར་བ་མཐའ་དག་གི་ཉེས་དམིགས་ཇི་བཞིན་གཟིགས་ནས་དེ་ལས་ངེས་པར་
འབྱུང་བ་མཐར་ཐུག་སྟེ། འཁོར་བའི་ས་བོན་རྩ་བ་ནས་ སྤངས་པའི་སྤངས་པ་
མཐར་ཐུག་བརྙེས། རང་བདེ་འདོད་པས་ཞི་བའི་མཐར་ལྷུང་བའི་ཉེས་དམིགས་
ལེགས་པར་གཟིགས་ནས་ཞི་མཐའ་སྤངས་པའི་སྤངས་པ་མཐར་ཐུག་མི་གནས་
པའི་མྱ་ངན་ལས་འདས་པ་བརྙེས། ཤེས་བྱ་མཐའ་དག་གི་གནས་ལུགས་ལྟ་བ་ལ་
སྒྲིབ་བྱེད་གཉིས་སྣང་འཁྲུལ་པའི་སྐྱོན་ཇི་བཞིན་གཟིགས་ནས་གཉིས་སྣང་འཁྲུལ་
པ་བག་ཆགས་དང་བཅས་པ་སྤངས་པ་མཐར་ཕྱིན་པའི་ཆོས་ ཀྱི་སྐུ་བརྙེས་ཏེ་
མཐར་ཐུག་གི་དོན་ཆོས་ཀྱི་སྐུ་དེ་ལ་ནམ་ཡང་འགྱུར་བ་མེད་པར་གནས་སོ་ཞེས་
བསྔགས་སོ། །ངེས་པར་འབྱུང་བ་ཀུན་ལ་མཁས། །ཞེས་པ་ནི་རྗེ་བཙུན་འཇམ་
དཔལ་དབྱངས་ལམ་གྱི་གནད་མཐའ་དག་ལ་མཁས་པའི་ཚུལ་སྟོན་པ་སྟེ་འདོད་
པའི་ཉེས་དམིགས་མཁྱེན་ནས་ཚེ་འདི་ལས་བློ་ལོག་སྟེ་ངན་སོང་དུ་སྐྱེ་བ་ལས་ཐར་
ཏེ་བདེ་འགྲོའི་རྟེན་ཕུན་སུམ་ཚོགས་པ་ཐོབ་པའི་ཐབས་ཚུལ་ཀུན་ལ་མཁས་པ་
- 416 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དང༌། སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་གིས་བསྐུལ་ཏེ་ཐར་པ་
ཐོབ་པའི་ཐབས་ཚུལ་ཀུན་ལ་མཁས་པ་དང་། སྲིད་ཞི་གཉིས་ཀའི་མཐའ་ལས་
འདས་པ་མཐར་ཐུག་ཏུ་ངེས་པར་འབྱུང་བ་རྣམ་མཁྱེན་སྒྲུབ་པའི་ཐབས་ཚུལ་ཀུན་
ལ་མཁས་སོ་ཞེས་བསྔགས་སོ། །ངེས་འབྱུང་ཀུན་གྱི་ལམ་ལ་གནས། །ཞེས་པ་ནི་
རྗེ་བཙུན་འཇམ་དཔལ་དབྱངས་ཀྱིས་ཐུགས་བསྐྱེད་པ་ནས་བཟུང་སྐྱོན་གྱི་རིགས་
མཐའ་དག་སྤངས་ཡོན་ཏན་གྱི་རིགས་མཐའ་དག་བསྒྲུབས་ཏེ་སྐྱེས་བུ་ཆུང་ངུ་དང་
ཐུན་མོང་བའི་ངེས་འབྱུང་གིས་བསྐུལ་ཏེ་མངོན་མཐོ་སྒྲུབ་བྱེད་ཀྱི་ལམ་ཉམས་སུ་
བཞེས་ཏེ་དེ་ལ་གནས་ཤིང་དེ་མཐར་ཕྱིན་པར་མཛད། སྐྱེས་བུ་འབྲིང་དང་ཐུན་
མོང་བའི་ངེས་འབྱུང་གིས་བསྐུལ་ཏེ་ཐར་པ་ཐོབ་པའི་ཐབས་ལ མ་བསླབ་པ་
གསུམ་ལ་གནས་ཤིང་དེ་མཐར་ཕྱིན་པར་མཛད། ཐེག་པ་ཆེན་པོའི་ངེས་འབྱུང་
གིས་བསྐུལ་ཏེ་ཐམས་ཅད་མཁྱེན་པ་སྒྲུབ་པའི་ལམ་གནས་ཤིང་། དེ་མཐར་ཕྱིན་
པར་མཛད། སྔགས་ལམ་ཐུན་མོང་མིན་པའི་ ངེས་ འབྱུང་ གིས་ བསྐུལ་ཏེ་ཟུང་
འཇུག་སྒྲུབ་པའི་ལམ་ལ་གནས་ཤིང་དེ་མཐར་ཕྱིན་པར་མཛད་དོ་ཞེས་བསྔགས་
སོ། །ངེས་ པར་ འབྱུང་ བ་ ཀུན་ སྟོན་ པ། །ཞེས་ པ་ ནི། རྗེ་ བཙུན་ འཇམ་
དཔལ་དབྱངས་ ཀྱིས་ ལམ་ གྱི་གནད་ ཀུན་ ཚང་ བ་ཐུགས་ ཉམས་ སུ་ བཞེས་ པ་
མཐར་ཕྱིན་ཏེ་ཆོས་ཀྱི་སྐུ་བརྙེས་པ་ན་མཁའ་ཁྱབ་ཀྱི་སེམས་ཅན་རྣམས་ལ་རང་
ཉིད་གང་ནས་གཤེགས་པའི་ལམ་ངེས་པར་འབྱུང་བ་ལམ་གྱི་ཐབས་ཚུལ་ཀུན་
སྟོན་པར་མཛད་དོ་ཞེས་བསྔགས་སོ། །ཚིགས་བཅད་འདིས་ནི་དངོས་སུ་རྗེ་བཙུན་
འཇམ་དཔལ་དབྱངས་ལ་བསྟོད་ནས་དོན་གྱི་གདུལ་བྱའི་ཉམས་ལེན་ཆ་ཚང་བ་
ཞིག་བསྟན་ཏེ། དང་པོར་ལམ་ལ་སློབ་པའི་ཚེ་ཐོབ་བྱ་གང་ཡིན་ངོ་ཤེས་པར་བྱས་
417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ནས་མཐར་ཐུག་གི་འབྲས་བུ་དེ་ལ་དམིགས་ནས་དོན་གཉེར་སྐྱེ་དགོས་པ་ཚིག་
རྐང་དང་པོས་བསྟན། དེ་ནས་དགེ་བའི་བཤེས་གཉེན་མཁས་པ་ལ་བརྟེན་ཏེ་གང་
ཉམས་སུ་བླང་བར་བྱ་བའི་ཆོས་རྣམས་ལ་ཐོས་བསམ་གྱི་སྒོ་འདོགས་ཆོད་པ་ཞིག་
དགོས་ཞེས་ཚིག་རྐང་གཉིས་པས་བསྟན། དེ་ནས་ཇི་ལྟར་ངེས་པ་ལྟར་དུ་ལམ་གྱི་
གནད་ཚང་བ་ལ་ཉམས་ལེན་བྱ་དགོས་སོ་ཞེས་ཚིག་རྐང་གསུམ་པས་བསྟན།
ལམ་གྱི་ཉམས་ལེན་མཐར་ཕྱིན་ནས་གདུལ་བྱ་རྗེས་སུ་འཛིན་པའི་ཚུལ་ཚིག་རྐང་
བཞི་པས་བསྟན་ཏོ། །གཉིས་པ་རིགས་ཅན་གསུམ་གྱི་ངེས་པར་འབྱུང་གི་ཚུལ་
ལས་བརྩམས་ཏེ་བསྟོད་པ་ལ་གསུམ། རང་རྒྱལ་གྱི་རིགས་ཅན་དང་ཐུན་མོང་བའི་
ངེས་འབྱུང་གི་ཚུལ་ལས་བརྩམས་ཏེ་བསྟོད་པ། ཉན་ཐོས་ཀྱི་རིགས་ཅན་དང་ཐུན་
མོང་བའི་ངེས་འབྱུང་གི་ཚུལ་ལས་བརྩམས་ཏེ་བསྟོད་པ། ཐེག་པ་ཆེན་པོའི་རིགས་
ཅན་གྱི་ངེས་འབྱུང་གི་ཚུལ་ལས་བརྩམས་ཏེ་བསྟོད་པའོ། །དང་པོ་ལ་གཉིས། རྟེན་
འབྲེལ་ལུགས་འབྱུང་གི་ཚུལ་ལས་བརྩམས་ཏེ་བསྟོད་པ་དང་། རྟེན་འབྲེལ་ལུགས་
ལྡོག་གི་ཚུལ་ལས་བརྩམས་ཏེ་བསྟོད་པའོ། །དང་པོ་ནི། ཡན་ལག་བཅུ་གཉིས་
སྲིད་རྩ་བཏོན། །ཞེས་པ་སྟེ། རྗེ་བཙུན་འཇམ་དཔལ་དབྱངས་ ཀྱིས་རྟེན་འབྲེལ་
ཡན་ལག་བཅུ་གཉིས་ཀྱི་སྒོ་ནས་སྲིད་པ་གསུམ་དུ་འཁོར་བའི་ཚུལ་གཏིང་ཐུག་
པར་མཁྱེན་ནས་སྲིད་པའི་རྩ་བ་མ་རིག་པ་རྩ་བ་ནས་བཏོན་ཏེ་སྲིད་པ་ལས་གྲོལ་
བའི་ཐར་པའི་གོ་འཕང་བརྙེས་སོ་ཞེས་རང་རྒྱལ་དང་ཐུན་མོང་བའི་ལམ་གྱིས་
བསྔགས་སོ། །དེ་ལ་རྟེན་འབྲེལ་ཡན་ལག་བཅུ་གཉིས་ནི། མ་རིག་པ། འདུ་བྱེད།
རྣམ་པར་ཤེས་པ། མིང་ དང༌ གཟུགས། སྐྱེ་མཆེད་དྲུག །རེག་པ། ཚོར་བ། སྲེད་
པ། ལེན་པ། སྲིད་པ། སྐྱེ་བ། རྒ་ཤི་སྟེ་བཅུ་གཉིས་སོ། །ཡན་ལག་བཅུ་གཉིས་
- 418 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལུགས་འབྱུང་དུ་འགྲུབ་ཚུལ་ནི་མ་རིག་པའི་རྐྱེན་གྱིས་འདུ་བྱེད་འགྲུབ། འདུ་བྱེད་
ཀྱི་རྐྱེན་གྱིས་རྣམ་ཤེས་འགྲུབ། རྣམ་ཤེས་ཀྱི་རྐྱེན་གྱི་མིང་གཟུགས་འགྲུབ། མིང་
གཟུགས་ཀྱི་རྐྱེན་གྱིས་སྐྱེ་མཆེད་དྲུག་འགྲུབ། སྐྱེ་མཆེད་དྲུག་གི་རྐྱེན་གྱིས་རེག་པ་
འགྲུབ། རེག་པའི་རྐྱེན་གྱིས་ཚོར་བ་འགྲུབ། ཚོར་བའི་རྐྱེན་གྱིས་སྲེད་པ་འགྲུབ།
སྲེད་པའི་རྐྱེན་གྱིས་ལེན་པ་འགྲུབ། ལེན་པའི་རྐྱེན་གྱིས་སྲིད་པ་འགྲུབ། སྲིད་པའི་
རྐྱེན་གྱིས་སྐྱེ་བ་འགྲུབ། སྐྱེ་བའི་རྐྱེན་གྱིས་རྒ་ཤི་རྣམས་འགྲུབ་བོ། །དེ་ཡང་ཡན་
ལག་བཅུ་གཉིས་པོ་འདི་ལ་འཕེན་བྱེད་ཀྱི་རྒྱུ་འབྲས་སྐོར་གཅིག་དང་། འགྲུབ་
བྱེད་ཀྱི་རྒྱུ་འབྲས་སྐོར་གཅིག་སྟེ་ཚན་པ་གཉིས་ཡོད་ཅིང་རྒྱུ་འབྲས་ཚན་པ་གཉིས་
པོ་དེ་ཡང་སོ་སོར་འབྱུང་བ་མིན་པར་སྤེལ་ནས་འབྱུང་སྟེ། འཕེན་བྱེད་ཀྱིས་གང་
འཕངས་ པ་ དེ་ ཉིད་ འགྲུབ་བྱེད་ ཀྱིས་ བསྒྲུབ་པར་བྱས་ནས། འབྲས་བུའི་ སྡུག་
བསྔལ་ལ་ལོངས་སྤྱོད་བཞིན་དུ་སླར་འབྱུང་བའི་སྡུག་བསྔལ་གྱི་རྒྱུ་བསགས་ཏེ་
ཁམས་གསུམ་གྱི་འཁོར་བ་འདིར་བར་མཚམས་སྐད་ཅིག་ཀྱང་མེད་པར་འཁོར་ཏེ་
སྡུག་བསྔལ་བརྒྱུད་མར་མྱོང་བར་བྱེད་དོ། །འཁོར་བ་འདི་ལས་ཐར་བ་ལ་སྲིད་
པའི་རྩ་བ་ངོ་ཤེས་ནས་དེའི་གཉེན་པོ་བསྟེན་ཏེ་སྤོང་ཐུབ་པ་ཞིག་དགོས་པས་
འདིར་ཡང་སྲིད་རྩ་བཏོན་ཞེས་གསུངས་སོ། །འདི་ལ་སྔོན་གྱི་མཁས་པ་འགའ་
ཞིག་གིས་སྲིད་པའི་རྩ་བ་གདུལ་བྱ་རྣམས་ལ་སྟོན་པར་མཛད་ཅེས་བཤད་འདུག་
པ་ནི་ཡི་གེའི་དོན་ལ་མ་ཞུགས་ཏེ། སྲིད་རྩ་བཏོན་ཞེས་སྲིད་པའི་རྩ་བ་དྲུང་ནས་
འབྱིན་པའི་དོན་དུ་བཤད་དེ། སྲིད་རྩ་བཏོན་ཞེས་པའི་ཡི་གེ་དང་ཆོས་སྟོན་པར་
མཛད་ཅེས་པའི་ཡི་གེ་གཉིས་ཐོབ་མི་གཅིག་པ་མངོན་སུམ་དུ་གསལ་ལོ། །འདིར་
རང་རྒྱལ་གྱི་རིགས་ཅན་དང་ཐུན་མོང་བ་ལ་སྦྱར་བ་ནི། རང་རྒྱལ་གྱི་རིགས་ཅན་
- 419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྣམས་རྟེན་འབྲེལ་ཡན་ལག་བཅུ་གཉིས་ཀྱི་འཇུག་ལྡོག་གཙོ་བོར་བཏོན་ཏེ་རང་
གི་བྱང་ཆུབ་མངོན་དུ་བྱེད་པའི་ཚེ་ནའང་སློབ་དཔོན་མེད་པར་རྟེན་འབྲེལ་གྱི་ཚུལ་
ལེགས་པར་བསམས་ཏེ་འཁོར་བའི་འཆིང་བ་ལས་གྲོལ་བའི་རྣམ་གྲོལ་མངོན་དུ་
བྱེད་པར་གསུངས་སོ། །
གཉིས་པ་རྟེན་འབྲེལ་ལུགས་ལྡོག་གི་སྒོ་ནས་བསྟོད་པ་ནི། དག་པ་རྣམ་པ་
བཅུ་གཉིས་འཆང་། །ཞེས་པ་སྟེ། མ་རིག་པ་ནས་རྒ་ཤིའི་བར་གྱི་རྟེན་འབྲེལ་ཡན་
ལག་བཅུ་གཉིས་ལུགས་འབྱུང་དང་ལུགས་ལྡོག་གི་ཚུལ་ལེགས་པར་བསམས་ཏེ་
སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་གིས་བསྐུལ་ནས་སྲིད་པའི་རྩ་
བ་བདག་འཛིན་མ་རིག་པ་དང་འཛིན་སྟངས་འགལ་བའི་གནས་ལུགས་རྟོགས་
པའི་ལྟ་བ་བསྐྱེད་ནས་བསྒོམས་པས་སྲིད་པའི་རྟེན་འབྲེལ་ཡན་ལག་བཅུ་གཉིས་
རྣམ་པར་དག་པའི་གྲོལ་བ་ཐར་པའི་གོ་འཕང་ཐུགས་ལ་འཆང་ངོ་ཞེས་རྗེ་བཙུན་
འཇམ་ དཔལ་དབྱངས་ ལ་ བ སྔགས་ སོ། །རྟེན་ འབྲེལ་ ཡན་ ལག་ བཅུ་ གཉིས་
ལུགས་ ལྡོག་ གི་ ཚུལ་ ནི། གང་ འགགས་ པས། རྒ་ ཤི་ དང༌། མྱ་ ངན་ དང༌། སྨེ་
སྔགས་འདོན་པ་སོགས་སྡུག་བསྔལ་གྱི་ཕུང་པོ་ཆེན་པོ་འདི་འགག་པར་འགྱུར་
སྙམ་དུ་བསམ་པ་ན་འཁོར་བར་ ལས་ཉོན་གྱིས་སྐྱེ་བ་འདི་འགགས་ན་རྒ་ཤི་
སོགས་སྡུག་བསྔལ་གྱི་ཕུང་པོ་ཆེན་པོ་འདི་འགག་པར་འགྱུར་རོ། །གང་འགགས་
པས་སྐྱེ་བ་འགག་ན་སྲིད་པར་སྐྱེ་བ་འགྲུབ་བྱེད་ཀྱི་ལས་མཐུ་ཅན་སྲིད་པ་འགགས་
ན་སྐྱེ་བ་འགག་པ་ནས་མ་རིག་པ་འགགས་ན་འདུ་བྱེད་འགག་པའི་བར་རིམ་པ་
བཞིན་དུ་ཤེས་པར་བྱའོ། །ཚིག་རྐང་འདི་ལ་སྔོན་གྱི་མཁས་པ་རྣམས་ལ་བཤད་
སྲོལ་མང་དུ་བྱུང་སྟེ། མཁས་པ་འགའ་ཞིག་གིས་བཟུང་བ་དྲུག་དང་འཛིན་པ་དྲུག་
- 420 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྟེ། བཅུ་གཉིས་དག་པ་ལ་བཤད་པ་དང་། འགའ་ཞིག་གི་ཕྱི་ལ་ཁྱིམ་བཅུ་གཉིས་
ནང་ལ་ལས་རླུང་གི་རྒྱུ་བ་བཅུ་གཉིས། གཞན་ལ་འཕོ་ཆེན་བཅུ་གཉིས་དག་པའི་
མི་འགྱུར་བའི་བདེ་བའི་ཆ་ལ་བཤད་པ་སོགས་མང་དུ་སྣང་ངོ༌། །
གཉིས་པ་ཉན་ཐོས་ཀྱི་རིགས་ཅན་དང་ཐུན་མོང་བའི་ངེས་འབྱུང་གི་ཚུལ་
ལས་བརྩམས་ཏེ་བསྟོད་པ་ལ་བཞི། བདེན་པ་བཞིའི་རྣམ་པའི་སྒོ་ནས་བསྟོད་པ།
ཤེས་པ་བརྒྱད་ཀྱི་སྒོ་ནས་བསྟོད་པ། བདེན་དོན་བཅུ་གཉིས་ཀྱི་སྒོ་ནས་བསྟོད་པ།
དེ་ཉིད་བཅུ་དྲུག་གི་སྒོ་ནས་བསྟོད་པའོ། །དང་པོ་ནི། བདེན་བཞིའི་ཚུལ་གྱི་རྣམ་
པ་ཅན། །ཞེས་གསུངས། དེ་ལ་བདེན་པ་བཞི་ནི། སྡུག་བསྔལ་བདེན་པ། ཀུན་
འབྱུང་ བདེན་ པ། འགོག་པའི་ བདེན་པ། ལམ་གྱི་བདེན་ པ་ བཞི་ སྟེ་ རྗེ་ བཙུན་
འཇམ་དཔལ་དབྱངས་ཀྱིས་བདེན་པ་བཞིའི་བླང་དོར་ཚུལ་བཞིན་དུ་མཁྱེན་ནས་
བཞི་པོ་དེའི་རྣམ་པ་མི་རྟག་སོགས་བཅུ་དྲུག་རྟོགས་པའི་ལམ་སྒོམ་པ་མཐར་ཕྱིན་
པར་མཛད་དོ་ཞེས་བསྔགས་སོ། །འདི་ཉན་ཐོས་ཀྱི་རིགས་ཅན་དང་ཐུན་མོང་བ་
ལ་སྦྱར་བ་ནི། ཉན་ཐོས་ཀྱི་རིགས་ཅན་རྣམས་བདེན་བཞིའི་བླང་དོར་སྒོམ་པ་
གཙོ་བོར་བྱེད་དེ་ཐོག་མར་འཁོར་བ་སྤྱི་དང་བྱེ་བྲག་གི་སྡུག་བསྔལ་བསམ་ནས་
ངེས་འབྱུང་བསྐྱེད། དེ་ནས་འཁོར་བའི་རྒྱུ་ཀུན་འབྱུང་ངོ་ཤེས་པར་བྱས་ཏེ། དེ་རྩ་
བ་ནས་འགགས་པའི་འགོག་བདེན་ཐར་པ་ལ་དོན་གཉེར་བསྐྱེད། དེ་ནས་ཐར་པ་
ཐོབ་ཕྱིར་ལམ་བསླབ་པ་གསུམ་ལ་སློབ་པར་བྱེད་དོ། །བདེན་པ་བཞི་པོ་འདིའི་
ཚུལ་མཐའ་ཆོད་པར་ཤེས་པ་ལ་བཞི་པོ་འདིའི་གོ་རིམ་དང་གྲངས་ངེས་དང་སོ་
སོའི་ངོ་བོ་རྣམས་མཐའ་ཆོད་པར་ཤེས་དགོས་པས་བློ་གྲོས་དང་རྩོལ་བ་ཆེ་བ་
རྣམས་ ཀྱིས་ཤིང་རྟ་ཆེན་པོའི་གཞུང་སྤྱི་དང་། ལྷག་པར་ས་གསུམ་གྱི་སྒྲོན་མེ་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གཅིག་པུ་བྱང་ཆུབ་ལམ་རིམ་ཆེ་ཆུང་ལས་ཤེས་པར་བྱའོ། །
གཉིས་ པ་ ཤེས་ པ་ བརྒྱད་ ཀྱི་ སྒོ་ནས་ བསྟོད་ པ་ ནི། ཤེས་པ་བརྒྱད་པོ་
རྟོགས་པ་འཆང་། །ཞེས་གསུངས་། དོན་ནི་ཤེས་པ་བརྒྱད་པོ་འདི་ལ་བཤད་ཚུལ་
མང་སྟེ། འགའ་ཞིག་གིས་ཤེས་བཟོད་བཅུ་དྲུག་གི་ཤེས་པ་བརྒྱད་པོ་ལ་བཤད་དེ།
དེ་བརྒྱད་ནི་སྡུག་བསྔལ་ཆོས་ཤེས། སྡུག་བསྔལ་ རྗེས་ཤེས། ཀུན་འབྱུང་ཆོས་
ཤེས། ཀུན་འབྱུང་ རྗེས་ཤེས། འགོག་པ་ཆོས་ཤེས། འགོག་ པ་ རྗེས་ཤེས། ལམ་
ཆོས་ཤེས། ལམ་རྗེས་ཤེས་ཏེ་བརྒྱད་དོ། །འགའ་ཞིག་གིས་ཆོས་ཤེས་པ། རྗེས་སུ་
ཤེས་པ། སྡུག་བསྔལ་ཤེས་པ། ཀུན་འབྱུང་ ཤེས་ པ། འགོག་ པ་ ཤེས་ པ། ལམ་
ཤེས་པ། ཟད་པ་ཤེས་པ། མི་སྐྱེ་བ་ཤེས་པ་སྟེ་བརྒྱད་ལ་བཤད། ཡང་འགའ་ཞིག་
གིས་མདོ་སྡེ་རྒྱན་དང་བྱང་ས་ནས་བཤད་པ་ལྟར་ཡོངས་སུ་ཤེས་པ་བརྒྱད་ལ་
བཤད་དེ། ཡོངས་སུ་ཤེས་པ་བརྒྱད་ནི། དམིགས་མེད་ཡོངས་སུ་ཤེས་པ། སྤང་བྱ་
ཡོངས་སུ་ཤེས་པ། གཉེན་པོ་ཡོངས་སུ་ཤེས་པ། མཚན་ཉིད་ཡོངས་སུ་ཤེས་པ།
སྒོམ་པ་ཡོངས་སུ་ཤེས་པ། སྣང་བ་ཡོངས་སུ་ཤེས་པ། གནས་གྱུར་ཡོངས་སུ་ཤེས་
པ། ཞིང་སྦྱོང་ཡོངས་སུ་ཤེས་པ་སྟེ་བརྒྱད་དོ། །འདི་དག་ནི་རེ་རེའང་དོན་ཤིན་ཏུ་
རྒྱ་ཆེ་བ་ཤ་སྟག་སྟེ་བློ་གྲོས་ཅན་རྣམས་ཀྱིས་མངོན་པའི་གཞུང་རྣམས་དང་། ཕ་
རོལ་ཏུ་ཕྱིན་པའི་གཞུང་རྣམས་དང་། མདོ་སྡེ་རྒྱན་དང་། བྱང་ས་རྣམས་བལྟས་
ནས་ཤེས་པར་བྱའོ། །འདིར་དངོས་སུ་ནི་རྗེ་བཙུན་འཇམ་དཔལ་དབྱངས་ཀྱིས་དེ་
ལྟ་བུའི་ལམ་གྱི་གནད་རྣམས་མཁྱེན་ནས་རྟོགས་པ་མཐར་ཐུག་པ་ཐུགས་ལ་
འཆར་རོ་ཞེས་བསྔགས་སོ། །
གསུམ་པ་བདེན་དོན་བཅུ་གཉིས་ཀྱི་སྒོ་ནས་བསྟོད་པ་ནི། བདེན་དོན་རྣམ་
2 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པ་བཅུ་ གཉིས་ལྡན། །ཞེས་གསུངས། དོན་ནི། འདི་ལའང་མཁས་པ་རྣམས་ལ་
བཤད་ཚུལ་མི་འདྲ་བ་མང་དུ་སྣང་ཡང་། འདིར་ནི་འདུལ་བ་ལུང་ལས་གསུངས་
པ་ལྟར་བདེན་པ་བཞིའི་དོན་ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་
བཤད་པ་ལ་སྦྱར་ཏེ། བདེན་པ་བཞི་ལན་གསུམ་དུ་བཟླས་པ་ནི་སྟོན་པ་མངོན་
པར་རྫོགས་པར་སངས་རྒྱས་ནས་ཝཱ་ར་ཎཱ་སིར་བཀའ་དང་པོ་བདེན་བཞིའི་ཆོས་
འཁོར་བསྐོར་བའི་ཚེ་ཐོག་མར་བདེན་པ་བཞི་ངོས་འཛིན་པར་མཛད་དེ། དགེ་
སློང་དག །བཞི་པོ་འདི་དག་ནི་འཕགས་པའི་བདེན་པ་དག་སྟེ། བཞི་གང་ཞེ་ན།
སྡུག་བསྔལ་བ་དང་། སྡུག་བསྔལ་ཀུན་འབྱུང་བ་དང་། སྡུག་བསྔལ་ འགག་ པ་
དང༌། སྡུག་ བསྔལ་ འགོག་ པར་ འགྲོ་ བའི་ ལམ་མོ། །ཞེས་ མདོར་བསྟན་ནས།
སྡུག་བསྔལ་དང༌། ཀུན་འབྱུང་དང་། འགོག་བདེན་དང་། ལམ་བདེན་རྣམས་རེ་རེ་
ནས་ཞིབ་ཏུ་ངོས་འཛིན་མཛད་པ་དང་། དེའི་རྗེས་སུ་སྡུག་བསྔལ་ཡོངས་སུ་ཤེས་
པར་བྱ། ཀུན་འབྱུང་ཡོངས་སུ་སྤང་བར་བྱ། འགོག་པ་མངོན་དུ་བྱ། ལམ་བསྒོམ་
པར་བྱའོ། །ཞེས་མདོར་བསྟན་ནས་དེ་དག་རེ་རེ་ནས་རྒྱས་པར་བཤད་པ་དང་།
ཡང་སྡུག་བསྔལ་ཡོངས་སུ་ཤེས་སོ། །ཀུན་འབྱུང་སྤངས་སོ། །འགོག་པ་མངོན་དུ་
བྱས་སོ། །ལམ་བསྒོམས་སོ། །ཞེས་མདོར་བསྟན་ནས། དེ་དག་རེ་རེ་ནས་རྒྱས་
པར་བཤད་པ་སྟེ་བདེན་བཞི་ལན་གསུམ་དུ་བཟླས་ནས་རྣམ་པ་བཅུ་གཉིས་སུ་ཕྱེ་
སྟེ་ཆོས་ཀྱི་འཁོར་ལོ་བསྐོར་བར་མཛད་པ་ལྟར་རྗེ་བཙུན་འཇམ་དཔལ་དབྱངས་
ཀྱིས་ཀྱང་སྐལ་བ་དང་ལྡན་པ་རྣམས་ལ་བདེན་པ་བཞིའི་དོན་རྣམ་པ་བཅུ་གཉིས་
དང་ལྡན་པའི་ཆོས་ཀྱི་འཁོར་ལོ་བསྐོར་བར་མཛད་དོ་ཞེས་བསྔགས་སོ། །
བཞི་པ་དེ་ཉིད་བཅུ་དྲུག་གི་སྒོ་ནས་བསྟོད་པ་ནི། དེ་ཉིད་རྣམ་པ་བཅུ་དྲུག་
- 423 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རིག །ཅེས་གསུངས། དོན་ནི། འདི་ལའང་བཤད་སྲོལ་མང་སྟེ་འགའ་ཞིག་གིས་
བདེན་བཞིའི་རྣམ་པ་བཅུ་དྲུག་ལ་བཤད། འགའ་ཞིག་གིས་སྟོང་ཉིད་བཅུ་དྲུག་ལ་
བཤད་། འགའ་ཞིག་གིས་འདིའི་སྦས་དོན་དགའ་བ་བཞི་ལ་ཆར་ཕྱེ་བའི་བཅུ་
དྲུག་ལ་བཤད་དོ། །དེ་ལ་བདེན་བཞིའི་རྣམ་པ་བཅུ་དྲུག་ནི། སྡུག་བསྔལ་ལ་མི་
རྟག་པ་དང་སྡུག་བསྔལ་དང་། སྟོང་པ་དང༌། བདག་མེད་པ་བཞི། ཀུན་འབྱུང་ལ་
ཀུན་འབྱུང་དང་། རྒྱུ་དང་། རྐྱེན་དང་། རབ་སྐྱེ་བཞི། འགོག་པ་ལ་འགོག་པ་དང༌།
ཞི་བ་དང༌། གྱ་ནོམ་དང༌། ངེས་འབྱུང་བཞི། ལམ་ལ་ལམ་དང༌། རིགས་པ་དང་།
སྒྲུབ་པ་དང་། ངེས་འབྱིན་བཞི་སྟེ་བཅུ་དྲུག་གོ །སྟོང་ཉིད་བཅུ་དྲུག་ནི། ནང་སྟོང་
པ་ཉིད་དང་། ཕྱི་སྟོང་པ་ཉིད་དང་། ཕྱི་ནང་སྟོང་པ་ཉིད་དང་། སྟོང་པ་ཉིད་སྟོང་པ་
ཉིད་དང་། ཆེན་པོ་སྟོང་པ་ཉིད་དང་། དོན་དམ་པ་སྟོང་པ་ཉིད་དང༌། འདུས་བྱས་
སྟོང་པ་ཉིད་དང༌། འདུས་མ་བྱས་སྟོང་པ་ཉིད་དང་། མཐའ་ལས་འདས་པ་སྟོང་པ་
ཉིད་དང༌། ཐོག་མ་དང་མཐའ་མ་མེད་པ་སྟོང་པ་ཉིད་དང་། དོར་བ་མེད་པ་སྟོང་པ་
ཉིད་དང་། རང་བཞིན་སྟོང་པ་ཉིད་དང་། ཆོས་ཐམས་ཅད་སྟོང་པ་ཉིད་དང་། རང་
གི་མཚན་ཉིད་སྟོང་པ་ཉིད་དང༌། མི་དམིགས་པ་སྟོང་པ་ཉིད་དང་། དངོས་པོ་མེད་
པའི་ངོ་བོ་ཉིད་སྟོང་པ་ཉིད་དེ་བཅུ་དྲུག་གོ །དེ་དག་རེ་རེ་ནས་ངོས་ཟིན་ན་ཡི་གེ་ཧ་
ཅང་མང་པོ་དགོས་པས་མ་སྤྲོས་ལ། བློ་གྲོས་དང་རྩོལ་བ་ཆེ་བ་རྣམས་ཀྱིས་བདེན་
པ་བཞིའི་རྣམ་པ་བཅུ་དྲུག་ནི་མངོན་པ་མཛོད་དང༌། ཚད་མ་རྣམ་འགྲེལ་དང༌།
མངོན་རྟོགས་རྒྱན་རྣམས་ལས་ཤེས་པར་བྱ་ཞིང་། སྟོང་ཉིད་བཅུ་དྲུག་ནི་དབུ་མ་
ལ་འཇུག་པའི་རྣམ་བཤད་དགོངས་པ་རབ་གསལ་ལས་ཞིབ་ཏུ་འབྱུང་བས་དེ་
ལས་ཤེས་པར་བྱའོ། །འདིར་དངོས་བསྟན་ནི་རྗེ་བཙུན་འཇམ་དཔལ་དབྱངས་
- 424 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཀྱིས་ཆོས་རྣམས་ཀྱི་གནས་ལུགས་མཐར་ཐུག་པའི་དེ་ཉིད་རྣམ་པ་བཅུ་དྲུག་རིག་
པ་སྟེ། མངོན་སུམ་དུ་གཟིགས་ཤིང་རང་གིས་ཇི་ལྟར་གཟིགས་པ་ལྟར་མཁའ་
ཁྱབ་ཀྱི་གདུལ་བྱ་སྐལ་བ་དང་ལྡན་པ་རྣམས་ལ་རྒྱ་ཆེར་འདོམས་པར་མཛད་དོ་
ཞེས་བསྔགས་སོ། །
གསུམ་ པ་ ཐེག་ པ་ ཆེན་ པོའི་ རིགས་ཅན་ གྱི་ངེས་ འབྱུང་ གི་ཚུལ་ལས་
བརྩམས་ཏེ་བསྟོད་པ་ནི། རྣམ་པ་ཉི་ཤུས་བྱང་ཆུབ་པ། །རྣམ་པ་སངས་རྒྱས་ཀུན་
རིག་མཆོག །སངས་རྒྱས་ཀུན་གྱི་སྤྲུལ་པའི་སྐུ། །བྱེ་བ་དཔག་མེད་འགྱེད་པ་པོ། །
སྐད་ཅིག་ཐམས་ཅད་མངོན་པར་རྟོགས། །སེམས་ཀྱི་སྐད་ཅིག་དོན་ཀུན་རིག །
ཅེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་རྣམ་པ་ཉི་ཤུས་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་བརྙེས་པ་ཡིན་ནོ་ཞེས་ཚིག་རྐང་
དང་པོ་བསྔགས་སོ། །རྣམ་པ་ཉི་ཤུ་པོ་འདིའི་ངོས་འཛིན་ལ་མཁས་པ་དག་གིས་
བཤད་ཚུལ་མང་ཡང་འདིར་དུས་ཀྱི་འཁོར་ལོ་དང་མཐུན་པར་བཤད་ན། དབང་
པོ་ལྔ། ཡུལ་ལྔ། ལས་དབང་ལྔ། ལས་དབང་གི་བྱ་བ་ལྔ་སྟེ་ཉི་ཤུ་པོ་དེ་ཐབས་
མཁས་ཀྱི་ལམ་གྱིས་སྦྱངས་ནས་རྣམ་པར་དག་པ་སྒྲིབ་བྲལ་དུ་གྱུར་བའི་རྣམ་པ་ཉི་
ཤུས་མངོན་པར་རྫོགས་པར་བྱང་ཆུབ་པ་སྟེ་དུས་ཀྱི་འཁོར་ལོའི་དབང་བསྐུར་བའི་
སྐབས་ལས་འདི་དག་རྒྱས་པར་འབྱུང་ངོ་དེ་ལ་དབང་པོ་ལྔ་ནི། མིག་གི་དབང་པོ།
རྣ་བའི་དབང་པོ། སྣའི་དབང་པོ། ལྕེའི་དབང་པོ། ལུས་ཀྱི་དབང་པོ་ལྔའོ། །ཡུལ་
ལྔ་ནི། གཟུགས། སྒྲ། དྲི། རོ། རེག་ བྱ་ ལྔའོ། །ལས་ དབང་ ལྔ་ ནི། དྲི་ཆུའི་ དབང་
པོ། ཁའི་དབང་པོ། ལག་པའི་དབང་པོ། རྐང་པའི་དབང་པོ། བཤད་པའི་དབང་
པོ་ལྔའོ། །ལས་དབང་གི་བྱ་བ་ལྔ་ནི། ཁུ་བ་འཕོ་བ། བཤང་བ་འདོར་བ། འགྲོ་བ།།
- 425 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལེན་པ། བརྗོད་པ་ལྔའོ། །འདི་དག་གི་ཚུལ་ཞིབ་ཏུ་ཤེས་པར་འདོད་ན་དུས་ཀྱི་
འཁོར་ལོའི་རྒྱུད་འགྲེལ་དྲི་མེད་འོད་དང་། དེའི་འགྲེལ་བཤད་ཊིཀ་ཆེན་དེ་ཉིད་
སྣང་བ་དེར་བལྟས་ནས་ཤེས་པར་བྱའོ། །རྣམ་པ་སངས་རྒྱས་ཀུན་རིག་མཆོག །
ཅེས་པ་ནི་རྗེ་བཙུན་འཇམ་དཔལ་དབྱངས་ཀྱིས་ཐེག་ཆེན་ཐུན་མོང་བ་དང་ཐུན་
མོང་མིན་པ་བླ་མེད་རྡོ་རྗེ་ཐེག་པའི་ལམ་གྱིས་སངས་རྒྱས་ཀྱི་སར་འགྲོད་པའི་
ཐབས་ ཀུན་མཁྱེན་ཅིང་ ཇི་ ལྟར་ མཁྱེན་ པ་ ལྟར་ སྐལ་ བ་ དང་ ལྡན་ པ་ དག་ལ་
འདོམས་པར་མཛད་དོ། །ཐེག་ཆེན་ཐུན་མོང་བའི་སངས་རྒྱས་ཀྱི་སར་བགྲོད་པའི་
ལམ་གྱི་རྣམ་པ་ནི། མངོན་རྟོགས་རྒྱན་ལས། རྣམ་པ་ཀུན་མངོན་པར་རྫོགས་པར་
བྱང་ཆུབ་པའི་ཚུལ་སྟོན་པ་ལ་རྣམ་རྫོགས་སྦྱོར་བ་ཞེས་བརྗོད་ཅིང་། ཐེག་པ་
གསུམ་གའི་ལམ་གྱི་རྟོགས་རིགས་མཐའ་དག་བསྡུས་ཏེ་བྱང་ཆུབ་ཀྱི་སེམས་དང་
དབུ་མའི་ལྟ་བ་ཟུང་འབྲེལ་དུ་སྒོམ་ཚུལ་རྒྱས་པར་གསུངས་པ་ལྟར་ཡིན་ལ། ཐུན་
མོང་མིན་པ་བླ་མེད་རྡོ་རྗེ་ཐེག་པའི་ལམ་གྱིས་སངས་རྒྱས་སུ་བགྲོད་པའི་ཚུལ་ནི།
དབང་རྣམ་པར་དག་པ་ཐོབ་དམ་ཚིག་དང་སྡོམ་པ་བསྲུང་བ་གཞིར་བཞག་ནས་
རིམ་པ་དང་པོར་ཐ་མལ་གྱི་སྣང་ཞེན་སྦྱོང་བྱེད་ལྷའི་རྣམ་པ་སྒོམ་པ་གཙོ་བོར་བྱས་
ཏེ་སངས་རྒྱས་ཀུན་འདུས་པའི་དཀྱིལ་འཁོར་གྱི་འཁོར་གྱི་འཁོར་ལོ་སྒོམ། རིམ་
པ་གཉིས་པར་རྡོ་རྗེ་ལུས་ལ་གནད་དུ་བསྣུན་ཏེ་རྩ་རླུང་ཐིག་ལེ་བསྒོམས་པ་ལས་
རང་གི་སེམས་སངས་རྒྱས་ཀུན་འདུས་པའི་བདག་ཉིད་རྡོ་རྗེ་འཆང་གི་ངོ་བོར་
དངོས་གནས་ལ་འགྲུབ་པའི་རྣལ་འབྱོར་སྒོམ་པ་སྟེ། འདི་དག་ནི་དོན་ཤིན་ཏུ་རྒྱ་
ཆེ་ཞིང་མདོ་སྔགས་གཉིས་ཀའི་ལམ་གྱི་གནད་སྡོམ་ཡིན་ནོ། །སངས་རྒྱས་ཀུན་གྱི་
སྤྲུལ་པའི་སྐུ། །བྱེ་ བ་ དཔག་མེད་འགྱེད་ པ་ པོ། །ཞེས་ པ་ ནི་ རྗེ་ བཙུན་ འཇམ་
- 426 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དཔལ་དབྱངས་རྒྱལ་བ་ཀུན་གྱི་ཡབ་གཅིག་པུ་ཡིན་པས་མཁའ་ཁྱབ་ཀྱི་ཞིང་རབ་
འབྱམས་སུ་སངས་རྒྱས་ཀྱི་སྤྲུལ་པ་འགྱེད་པ་པོ་ཡིན་པ་དང༌། རྗེ་བཙུན་འཇམ་
དཔལ་དབྱངས་ཉིད་ཀྱི་སྐུ་ལས་སངས་རྒྱས་དང་བྱང་ཆུབ་སེམས་དཔའ་ཇི་སྙེད་
ཡོད་པ་ཀུན་གྱི་རྣམ་པ་ཅན་གྱི་སྤྲུལ་པ་བྱེད་པ་དཔག་ཏུ་མེད་པ་སྤྲོས་ནས་སེམས་
ཅན་གྱི་དོན་མཛད་པས་ན་རྗེ་བཙུན་འཇམ་དཔལ་དབྱངས་ནི་སངས་རྒྱས་ཀུན་གྱི་
སྤྲུལ་པའི་སྐུ་བྱེ་བ་དཔག་མེད་འགྱེད་པ་པོའོ། །ཞེས་བསྔགས་སོ། །སྐད་ཅིག་
ཐམས་ཅད་མངོན་པར་རྟོགས། །སེམས་ཀྱི་སྐད་ཅིག་དོན་ཀུན་རིག །ཅེས་པ་ནི་
རྗེ་བཙུན་འཇམ་དཔལ་དབྱངས་ཀྱིས་ཆོས་ཀྱི་སྐུ་བརྙེས་ནས་སྐད་ཅིག་ལ་ཤེས་བྱ་
ཐམས་ཅད་མངོན་པར་རྟོགས་པ་སྟེ་མངོན་སུམ་དུ་གཟིགས་ཤིང་མཁའ་ཁྱབ་ཀྱི་
སེམས་ཅན་རྣམས་ཀྱི་དབང་པོ་དང་བསམ་པ་དང་བག་ལ་ཉལ་དང་སེམས་ཀྱི་
སྐད་ཅིག་རེ་རེར་གང་ཤར་བའི་དོན་ཀུན་མངོན་སུམ་དུ་རིག་ནས་རང་རང་གི་
དབང་པོ་དང་སྐལ་བ་དང་འཚམ་པར་སྤྲུལ་པ་བསྟན་ནས་དོན་མཛད་དོ། །ཞེས་
བསྔགས་སོ། །རྒྱུད་ཚིག་འདི་དག་ལ་ཞིབ་ཏུ་དཔྱོད་ཤེས་ན་རྗེ་བཙུན་བྱམས་པས་
མངོན་རྟོགས་རྒྱན་དུ་སྦྱོར་བ་བཞིའི་སྒོ་ནས་སངས་རྒྱས་ཀྱི་སར་བགྲོད་པའི་ལམ་
གྱི་ རིམ་ པ་ གསུངས་ པ་ལ་ངེས་ པ་ རྙེད་ པར་ འགྱུར་ཏེ། སྦྱོར་བ་བཞི་ནི། རྣམ་
རྫོགས་སྦྱོར་བ། རྩེ་མོའི་ སྦྱོར་བ། མཐར་གྱིས་པའི་སྦྱོར་བ། སྐད་ཅིག་ སྦྱོར་བ་
བཞིའོ། །དེ་ལ་རྣམ་རྫོགས་སྦྱོར་བ་ནི། མི་རྟག་པའི་རྣམ་པ་ནས་རྣམ་པ་ཐམས་
ཅད་མཁྱེན་པའི་བར་ལམ་གྱི་རྣམ་པ་ཐམས་ཅད་རིམ་གྱིས་སྒོམ་པ་དང་བསྡུས་
ནས་སྦྱོར་བས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་སྒོམ་ཚུལ་ལོ། །
རྩེ་མོའི་སྦྱོར་བ་ནི། དེ་ལྟར་བསྒོམས་པ་ལས་ཉམས་རྟོགས་སྐྱེ་ཚུལ་ལོ། མཐར་
- 427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གྱིས་པའི་སྦྱོར་བ་ནི། ལམ་གྱི་ལུས་ཡོངས་སུ་རྫོགས་པ་སྒོམ་པའི་ཚེ་གོ་རིམ་མ་
འཁྲུགས་པར་མཐར་ཆགས་སུ་སྒོམ་པ་དང་ལམ་གྱི་ཡན་ལག་ཀུན་ཚང་བར་བྱེད་
དགོས་པའི་དོན་ནོ། །སྐད་ཅིག་མའི་སྦྱོར་བ་ནི། དེ་ལྟར་བསྒོམས་པ་ལས་མཐར་
ཐུག་ཐོབ་སྟེ་སྐད་ཅིག་ལ་ཤེས་བྱའི་གནས་ཀུན་རིག་པ་ཐོབ་ཚུལ་ལོ། །དེ་ལྟ་བུའི་
ལམ་གྱི་གནད་རྣམས་རྒྱུད་ཚིག་འདི་དག་གི་དོན་ལ་གནས་པས་ན་མཚན་ཡང་
དག་པར་བརྗོད་པའི་རྒྱུད་འདི་ནི་མདོ་རྒྱུད་ཐམས་ཅད་ཀྱི་རྩ་བ་ཡིན་པར་གྲུབ་
ཆེན་ཐམས་ཅད་ཀྱིས་མཐུན་པར་བསྔགས་སོ། །དེས་ན་རྒྱུད་འདི་འདོད་པ་པོ་
རྣམས་ཀྱིས་རྗེ་བཙུན་འཇམ་དཔལ་དབྱངས་ལ་གསོལ་བ་ཤུགས་དྲག་ཏུ་འདེབས་
ཤིང་འདི་ལྟ་བུའི་ལམ་གྱི་ལུས་ཡོངས་སུ་རྫོགས་པའི་གནད་རྣམས་གོ་བ་དང་རྒྱུད་
ལ་སྐྱེ་བ་ནམ་ཞིག་ན་འོང་ཞེས་སྨོན་ལམ་གདབ་པར་བྱའོ། །
གསུམ་པ་མཐར་ཐུག་ཐེག་པ་གཅིག་ཏུ་གྲུབ་པའི་ཚུལ་ལས་བརྩམས་ཏེ་
བསྟོད་པ་ནི། ཐེག་པ་སྣ་ཚོགས་ཐབས་ཚུལ་ གྱིས། །འགྲོ་བའི་དོན་ལ་རྟོག་ པ་
པོ། །ཐེག་པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །
ཞེས་ གསུངས། དོན་ནི། རྗེ་ བཙུན་ འཇམ་ དཔལ་དབྱངས་ ཀྱིས་ མཁའ་ ཁྱབ་ ཀྱི་
སེམས་ཅན་རྣམས་ཀྱི་དབང་པོ་དང་བསམ་པ་ལ་གཟིགས་ནས་རང་རང་གི་སྐལ་
བ་དང་འཚམ་པར་སྤྲུལ་པ་བསྟན་ནས་ཐེག་པ་སྣ་ཚོགས་པའི་ཐབས་ཚུལ་གྱིས་
འགྲོ་བ་དེ་དང་དེའི་དོན་མཛད་དོ། །དེ་ཡང་གདུལ་བྱ་འགའ་ཞིག་ལ་ཚེ་འདིར་
བདེ་བའི་ཐབས། འགའ་ཞིག་ལ་ཕྱི་མར་བདེ་བའི་ཐབས། འགའ་ཞིག་ལ་རང་
གཅིག་པུ་འཁོར་བ་ལས་ཐར་བའི་ཐབས། འགའ་ཞིག་ལ་སེམས་ཅན་གྱི་དོན་དུ་
འཚང་རྒྱ་བའི་ཐབས་བསྟན་ཏེ་དེ་ལའང་ཐབས་ཚུལ་མི་འདྲ་བ་མཐའ་ཡས་པ་སྟོན་
- 428 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པར་མཛད་དོ། །དེ་དག་ཐམས་ཅད་ཀྱང་མཐར་འཚང་རྒྱ་བའི་ཐབས་སུ་འགྱུར་བ་
ཞིག་མཛད་དེ། ཐེག་པ་གསུམ་གྱི་ངེས་པར་འབྱུང་བ་ཇི་སྙེད་ཅིག་འབྱུང་བ་དེ་
ཐམས་ཅད་ལ་མཐར་ཐེག་པ་གཅིག་གི་འབྲས་བུ་འབྱུང་བར་མཛད་དེ་མཐར་ཐུག་
ཐེག་པ་གཅིག་ཏུ་གནས་པར་མཛད་དོ། །འདི་ལའང་ཕར་ཕྱིན་ཐེག་པ་དང་ཐུན་
མོང་མཐར་ཐུག་ཐེག་པ་གཅིག་ཏུ་བསྒྲུབ་ཚུལ་དང་། བླ་མེད་ཐུན་མོང་མིན་པའི་
མཐར་ཐུག་ཐེག་པ་གཅིག་ཏུ་བསྒྲུབ་ཚུལ་གཉིས་ཡོད་པ་ལས། དང་པོ་ནི། ཉན་
རང་གི་རིགས་ཅན་རྣམས་རེ་ཤིག་རང་རང་གི་བྱང་ཆུབ་ཏུ་ཁྲིད་ནས་མཐར་སངས་
རྒྱས་ཀྱི་ས་ལ་འགོད་པ་སྟེ། མཐར་ཐུག་ཐེག་པ་གསུམ་དུ་ངེས་པ་དྲང་དོན་དང༌།
མཐར་ཐུག་ཐེག་པ་གཅིག་ཏུ་ངེས་པ་ངེས་དོན་ཏེ་ཚུལ་འདི་ནི་ཕྲ་བ་བས་ཀྱང་ཆེས་
ཆེས་ཕྲ་བ། ཟབ་པ་བས་ཀྱང་ཆེས་ཟབ་པ་ཤིན་ཏུ་རྟོགས་དཀའ་བའི་གནས་ཏེ།
འདིའི་གནད་མཐའ་ཆོད་པར་རྟོགས་པ་ལ་རྒྱལ་བའི་དགོངས་པ་འཕགས་པ་ཀླུ་
སྒྲུབ་ཀྱིས་བཀྲལ་བའི་རྗེས་སུ་ཞུགས་ཏེ་གསུང་རབ་ཀྱི་དྲང་ངེས་ཕྱེ་ནས་ངེས་དོན་
གྱི་མདོའི་དོན་དྲི་མ་མེད་པའི་རིགས་པས་རྙེད་དགོས་སོ། །འདིར་ནི་མིང་ཙམ་
ཞིག་སྨོས་པ་ཡིན་གྱི་བློ་གྲོས་ཅན་རྣམས་ཀྱིས་ཞིབ་ཏུ་ཤེས་པར་འདོད་ན་དྲང་བ་
དང་ངེས་པའི་དོན་རྣམ་པར་འབྱེད་པའི་ལེགས་པར་བཤད་པའི་ སྙིང་པོ་དང་།
འཇུག་ཊཱིཀ་དགོངས་པ་རབ་གསལ་དང་། རྩ་ཤེའི་ཊིཀ་ཆེན་དང་། མདོ་སྔགས་
ལམ་རིམ་ཆེན་མོ་གཉིས་རྣམས་ལས་ཤེས་པར་བྱའོ། །བླ་མེད་ཀྱི་ཐུན་མོང་མིན་
པའི་ཐེག་གཅིག་ཏུ་གནས་ཚུལ་ནི་སྤྱིར་རྒྱལ་བའི་བཀའ་ཐམས་ཅད་མཐར་འཚང་
རྒྱ་བའི་ཐབས་འབའ་ཞིག་དང་འཚང་གང་རྒྱ་བ་ཐམས་ཅད་བླ་མེད་ཀྱི་ལམ་གྱིས་
འཚང་རྒྱ་དགོས་པ་སྟེ་ཕར་ཕྱིན་ཐེག་པའི་ལམ་དུ་ཞུགས་ནས་ས་བཅུའི་བར་དུ་
- 429 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བགྲོད་པའི་སེམས་པ་ཆེན་པོ་རྣམས་ཀྱང་མཐར་བླ་མེད་ཀྱི་ལམ་གྱིས་འཚང་རྒྱ་
དགོས་པ་སྟེ་ཤིན་ཏུ་གསང་བའི་གནས་འདི་ཤེས་པར་འདོད་ན་ས་གསུམ་གྱི་སྒྲོན་
མེ་གཅིག་པུ་རིམ་ལྔ་གསལ་བའི་སྒྲོན་མེ་ལས་ཤེས་པར་བྱའོ། །
བཞི་པ་སྤང་གཉེན་གྱི་ཚུལ་ལས་བརྩམས་ཏེ་བསྟོད་པ་ལ་བཞི། སྤང་བྱ་
སྤོང་ཚུལ་ལས་བརྩམས་ཏེ་བསྟོད་བ། སྤང་བྱ་སྒྲིབ་གཉིས་སྤོང་ནུས་པའི་རྒྱུ་མཚན་
མཐར་ཐུག་བཤད་པའི་སྒོ་ནས་བསྟོད་པ། སེམས་ཅན་རྣམས་ལ་སངས་རྒྱས་ཀྱི་
འཕྲིན་ལས་འཇུག་ཚུལ་གྱི་སྒོ་ནས་བསྟོད་པ། སྦངས་རྟོགས་མཐར་ཕྱིན་པའི་ཚུལ་
ལས་ བསྟོད་ པའོ། །དང་ པོ་ ལ་དྲུག །སྤང་ བྱ་ ལས་ ཉོན་ སྤངས་ པའི་ ཚུལ་ ལས་
བསྟོད་པ། འཁོར་བའི་རྩ་བ་ཉོན་མོངས་ཀྱི་སྐྱོན་བསྟན་པའི་སྒོ་ནས་བསྟོད་པ།
ཉོན་མོངས་ངོས་བཟུང་སྟེ་དེ་སྤངས་པའི་ཚུལ་ལས་བསྟོད་པ། སྒྲིབ་གཉིས་སྤོང་
པའི་གཉེན་པོ་ངོས་བཟུང་བའི་སྒོ་ནས་བསྟོད་པ། རྣམ་རྟོག་མེད་ཀྱང་འགྲོ་དོན་
ནུས་པའི་ཚུལ་ལས་བརྩམས་ཏེ་བསྟོད་པ། སྒྲིབ་གཉིས་ཇི་ལྟར་སྤོང་བའི་ཚུལ་
ལས་བརྩམས་ཏེ་བསྟོད་པའོ། །དང་པོ་ནི། ཉོན་མོངས་ ཁམས་རྣམས་དག་པའི་
བདག །ལས་ ཀྱི་ ཁམས་རྣམས་ ཟད་ བྱེད་པ། ཞེས་ གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་འཁོར་བའི་ཉེས་སྐྱོན་ཐམས་ཅད་བསྐྱེད་པའི་རྒྱུ་ཉོན་
མོངས་པའི་ཁམས་རྣམས་རྩ་བ་ནས་དག་པའི་བདག་ཉིད་སྤངས་པ་མཐར་ཐུག་
བརྙེས་ཤིང༌། འཁོར་བའི་སྡུག་བསྔལ་འགྲུབ་བྱེད་ལས་ཀྱི་ཁམས་རྣམས་ཟད་པར་
མཛད་ཅིང་གདུལ་བྱ་རྣམས་ལའང་ལས་དང་ཉོན་མོངས་པ་རྣམས་ཟད་ཅིང་དག་
པར་བྱེད་པའི་ཚུལ་སྟོན་པར་མཛད་དོ་ཞེས་བསྔགས་སོ། །འདི་ལ་ཉོན་མོངས་
རྣམ་དག་ཞེས་པ་དང༌། ལས་ཀྱི་ཁམས་རྣམས་ཟད་བྱེད་པ། །ཞེས་གསུངས་པ་ནི་
- 430 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཚིག་གི་ནུས་པས་ཉོན་མོངས་དག་ཀྱང་ལས་མ་ཟད་པ་ཞིག་ཡོད་པར་སྟོན་ཏེ་
འདུལ་བ་འདུལ་བ་ལུང་ལས། ཉོན་མོངས་རྩ་བ་ནས་སྤངས་པའི་དགྲ་བཅོམ་
རྣམས་ལ་སླར་འཁོར་བར་སྐྱེ་བ་མེད་ཀྱང་སྐུ་ཚེ་དེ་ལ་ལས་ཀྱི་ལྷག་མས་ལུས་ལ་
སྡུག་བསྔལ་འབྱུང་བ་ཡོད་པར་བཤད་པ་ལྟ་བུའོ། །གཉིས་པ་འཁོར་བའི་རྩ་བ་
ཉོན་མོངས་ཀྱི་སྐྱོན་བསྟན་པའི་སྒོ་ནས་བསྟོད་པ་ནི། ཆུ་བོ་རྒྱ་མཚོ་ཀུན་ལས་
བརྒལ། །སྦྱོར་བའི་ དགོན་ པ་ ལས་བྱུང་བ། །ཞེས་གསུངས། དོན་ནི། རྗེ་བཙུན་
འཇམ་དཔལ་དབྱངས་ཀྱིས་ཉོན་མོངས་པའི་ཆུ་བོས་འཁོར་བའི་རྒྱ་མཚོ་ཁྱེར་བ།
སྡུག་བསྔལ་གྱི་གནས་ཀུན་ལས་བརྒལ་ཞིང་། ཀུན་ཏུ་སྦྱོར་བའི་དགོན་པ་ལས་
བྱུང་བ་ཉོན་མོངས་པ་དང་དེས་བསྐྱེད་པའི་ཉེས་སྐྱོན་ཐམས་ཅད་རྩ་བ་ནས་སྤངས་
པའི་སྤངས་པ་མཐར་ཐུག་བརྙེས་སོ་ཞེས་བསྔགས་སོ། །ཉོན་མོངས་པ་རྣམས་ལ་
ཆུ་བོ་ཞེས་བརྗོད་པ་ནི་མདོ་སྡེ་དང་དེའི་དགོངས་པ་འགྲེལ་པའི་ཤིང་རྟ་ཆེན་པོའི་
གཞུང་མང་པོར་གསུངས་ཤིང་། དེའི་རྒྱུ་མཚན་ཡང་ཉོན་མོངས་པ་རྣམས་ཀྱིས་
ལུས་དང་སེམས་ཡོངས་སུ་གདུང་བར་བྱེད་ཅིང་འདི་ཕྱིའི་བདེ་ལེགས་ཐམས་ཅད་
འཕྲོག་ པར་ བྱེད་ ལ། ཡང་ སྲིད་ ཕྱི་ མར་ འཁྱེར་ བར་ བྱེད་ པས་ ན་ ཆུ་ བོ་ ཞེས་
གསུངས་སོ། །མངོན་པ་ཀུན་བཏུས་ལས་ནི་མདུད་པ་བཞི་དང༌། ཡོངས་སུ་གདུང་
བ་གསུམ་དང༌། ཆུ་བོ་བཞིར་བཤད་དེ། མདུད་པ་བཞི་ནི་བརྣབ་སེམས། གནོད་
སེམས། ཚུལ་ཁྲིམས་དང་བརྟུལ་ཞུགས་མཆོག་འཛིན། ལྟ་ངན་མཆོག་འཛིན་བཞི་
ལ་བཤད་དོ། །ཡོངས་སུ་གདུང་བ་གསུམ་ནི། འདོད་ཆགས་ཀྱི་ཡོངས་སུ་གདུང་
བ། ཞེ་སྡང་གི་ཡོངས་སུ་གདུང་བ། གཏི་མུག་གི་ཡོངས་སུ་གདུང་བ་གསུམ་ལ་
བཤད་དོ། །ཆུ་བོ་བཞི་ནི། འདོད་པའི་ཆུ་བོ་དང༌། སྲིད་པའི་ཆུ་བོ་དང༌། མ་རིག་
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པའི་ཆུ་བོ་དང༌། ལྟ་བའི་ཆུ་བོ་བཞི་ལ་བཤད་ལ། དེ་བཞིན་དུ་སློབ་དཔོན་འཇམ་
དཔལ་གྲགས་པས་ཀྱང་ཆུ་བོ་ལས་བརྒལ་བ་ཞེས་པའི་ཆུ་བོ་དེ་འདོད་པའི་ཆུ་བོ་
དང། སྲིད་པའི་ཆུ་བོ་དང༌། མ་རིག་པའི་ཆུ་བོ་དང། ལྟ་བའི་ཆུ་བོ་བཞི་ལ་བཤད་
དེ་དོན་འདྲའོ། ། །
གསུམ་པ་ཉོན་མོངས་ངོས་བཟུང་སྟེ་དེ་སྤངས་པའི་ཚུལ་ལས་བསྟོད་པ་ནི།
ཉོན་མོངས་ཉེ་བ་ཀུན་ཉོན་མོངས། །བག་ཆགས་བཅས་པ་གཏན་ སྤངས་པ། །
ཞེས་གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་རྩ་བའི་ཉོན་མོངས་
པ་དྲུག་དང། ཉེ་བའི་ཀུན་ནས་ཉོན་མོངས་པ་ཉི་ཤུ་བག་ཆགས་དང་བཅས་པ་
གཏན་ནས་སྤངས་པའི་ཆོས་ཀྱི་སྐུ་བརྙེས་སོ་ཞེས་བསྔགས་སོ། །དེ་ལ་རྩ་ཉོན་དྲུག་
ནི། འདོད་ཆགས། ཁོང་ཁྲོ །ང་རྒྱལ། མ་རིག་པ། ཐེ་ཚོམ། ལྟ་བ་ཉོན་མོངས་ཅན་
དྲུག་གོ །ཉེ་ཉོན་ཉི་ཤུ་ནི་ཁྲོ་བ། ཁོན་དུ་འཛིན་པ། འཆབ་པ། འཚིག་པ། ཕྲག་
དོག །སེར་ སྣ། སྒྱུ། གཡོ། རྒྱགས་ པ། རྣམ་ པར་ འཚེ་ བ། ངོ༌ ཚ་ མེད་ པ། ཁྲེལ་
མེད་པ། རྨུགས་པ། རྒོད་ པ། མ་ དད་ པ། ལེ་ལོ། བག་མེད་ པ། བརྗེད་ངེས་ པ།
ཤེས་བཞིན་མ་ཡིན་པ། རྣམ་པར་གཡེང་བ་སྟེ་ཉི་ཤུའོ། །
བཞི་པ་སྒྲིབ་གཉིས་སྤོང་བའི་གཉེན་པོ་ངོས་བཟུང་བའི་སྒོ་ནས་བསྟོད་པ་
ནི། སྙིང་རྗེ་ཆེན་པོ་ཤེས་རབ་ཐབས། །ཞེས་གསུངས། དོན་ནི། འཁོར་བའི་རྒྱུ་
ཉོན་མོངས་སྤོང་བའི་གཉེན་པོ་ནི་ཆོས་རྣམས་ཀྱི་གནས་ལུགས་རྟོགས་པའི་ཤེས་
རབ་ཡིན་ལ། དེ་གཅིག་པུས་ཉོན་མོངས་པའི་བག་ཆགས་རྣམས་སྤོང་མི་ནུས་
པས་ཉོན་མོངས་ཀྱི་བག་ཆགས་ཤེས་སྒྲིབ་སྤོང་བ་ལ་ཐེག་པ་ཆེན་པོའི་ལམ་དུ་
ཞུགས་ཏེ་བྱམས་པ་ཆེན་པོ་དང་སྙིང་རྗེ་ཆེན་པོས་ཀུན་ནས་བསླངས་པའི་བྱང་ཆུབ་
- 432 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཀྱི་སེམས་བསྒོམས་ཏེ་ཐབས་རྒྱ་ཆེན་པོ་ལ་བསླབ་དགོས་ལ། ཤེས་རབ་ཀྱིས་ཟིན་
པའི་ཐབས་དང་ཐབས་ཀྱིས་ཟིན་པའི་ཤེས་རབ་གཉིས་ཀ་ཚོགས་པར་བྱས་ཏེ་
ཐབས་ཤེས་ཟུང་འབྲེལ་བསྒོམས་པ་ལས་རིམ་གྱིས་ཤེས་སྒྲིབ་སྦྱོང་དགོས་སོ། །
འདིར་རྗེ་བཙུན་འཇམ་དཔལ་དབྱངས་ཀྱིས་བསྐལ་པ་མང་པོར་ཐབས་སྙིང་རྗེ་
ཆེན་པོ་དང་ཤེས་རབ་ཟས་མོ་དབུ་མའི་ལྟ་བ་ཟུང་འབྲེལ་དུ་བསྒོམས་པས་ཆོས་སྐུ་
བརྙེས་པ་ཡིན་ནོ་ཞེས་བསྔགས་ཤིང༌། གདུལ་བྱ་རྣམས་ལའང་ཉོན་མོངས་དང་
ཤེས་སྒྲིབ་སྤོང་བར་འདོད་ན་འདི་ལྟར་ཐབས་ཤེས་ཟུང་འབྲེལ་གྱི་ལམ་ལ་བསླབ་
དགོས་སོ་ཞེས་འདོམས་པའོ། །
ལྔ་པ་རྣམ་རྟོག་མེད་ཀྱང་འགྲོ་དོན་ནུས་པའི་ཚུལ་ལས་བརྩམས་ཏེ་བསྟོད་
པ་ནི། དོན་ཡོད་འགྲོ་བའི་དོན་བྱེད་པ། །ཞེས་གསུངས། དོན་ནི། གཞུང་སྔ་མ་
དང་འབྲེལ་ནས་རྗེ་བཙུན་འཇམ་དཔལ་དབྱངས་ཀྱིས་ཉོན་མོངས་བག་ཆགས་
དང་བཅས་པ་སྤངས་པས་ཐུགས་ལ་འདི་དང་འདིའོ་སྙམ་པའི་རྣམ་རྟོག་གང་ཡང་
མེད་ཀྱང་སྙིང་རྗེ་ཆེན་པོ་དང་གནས་ལུགས་རྟོགས་པའི་ཤེས་རབ་ཟུང་འབྲེལ་དུ་
སྒོམ་པ་མཐར་ཕྱིན་པའི་མཐུས་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱིས་འགྲོ་
བ་ཀུན་གྱི་དབང་པོ་དང་བསམ་པ་མཁྱེན་ཅིང་ཐུགས་སྙིང་རྗེ་ཆེན་པོས་རང་དབང་
མེད་པར་བསྐུལ་ནས་འགྲོ་བའི་དོན་ལས་ནམ་ཡང་གཡེལ་བ་མེད་པས་མཁའ་
ཁྱབ་ཀྱི་སེམས་ཅན་རྣམས་ལ་ཡེ་ཤེས་ཀྱིས་གཟིགས་པ་ན་གང་དང་གང་གི་དོན་
བྱར་ཡོད་པའི་འགྲོ་བ་དེ་དང་དེའི་དོན་བྱེད་པ་ལ་སྐད་ཅིག་ཀྱང་གཡེལ་བ་མེད་དོ་
ཞེས་བསྔགས་སོ། །
དྲུག་པ་སྒྲིབ་གཉིས་ཇི་ལྟར་སྤོང་བའི་ཚུལ་ལས་བརྩམས་ཏེ་བསྟོད་པ་ནི།
433-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འདུ་ཤེས་ཀུན་གྱི་དོན་སྤངས་ཤིང་། །རྣམ་ཤེས་དོན་ནི་འགག་པར་བྱེད། །ཅེས་
གསུངས། དོན་ནི། རྗེ་བཙུན་འཇམ་དཔལ་དབྱངས་ཀྱིས་བདག་དང་བདག་གིར་
འདུ་ཤེས་པ་ཀུན་གྱི་དོན་ཏེ་ས་བོན་དང་བཅས་པ་སྤངས་ཤིང་། རྣམ་ཤེས་ཚོགས་
དྲུག་ལ་ཡུལ་བདེན་པར་སྣང་བའི་གཉིས་སྣང་འཁྲུལ་པའི་དོན་ཏེ་བག་ཆགས་
རྣམས་ལྷག་མ་མ་ལུས་པར་རྩ་བ་ནས་འགག་ པ་ སྟེ་དག་པར་མཛད་དོ་ཞེས་
བསྔགས་ཤིང་། གདུལ་བྱ་རྣམས་ལའང་འཁོར་བ་ལས་ཐར་བ་ལ་ཉོན་མོངས་ས་
བོན་དང་བཅས་པ་སྤོང་དགོས་ཤིང་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་
པ་ལ་ཤེས་བྱ་མཐའ་དག་ལྟ་བ་ལ་གེགས་བྱེད་པའི་སྒྲིབ་པ་གཉིས་སྣང་འཁྲུལ་པ་
དག་པར་བྱེད་དགོས་སོ་ཞེས་འདོམས་པའོ། །གཉིས་པ་སྤང་བྱ་སྒྲིབ་གཉིས་སྤོང་
ནུས་པའི་རྒྱུ་མཚན་མཐར་ཐུག་བཤད་པའི་སྒོ་ནས་བསྟོད་པ་ནི། སེམས་ཅན་ཀུན་
ཡིད་ཡུལ་དང་ལྡན། །སེམས་ཅན་ཀུན་གྱི་ཡིད་རིག་པ། །སེམས་ཅན་ཀུན་གྱི་ཡིད་
ལ་གནས། །ཞེས་གསུངས། དོན་ནི། ཉོན་མོངས་པ་དང་ཤེས་བྱའི་སྒྲིབ་པ་རྣམས་
སྤོང་ནུས་པའི་རྒྱུ་མཚན་ནི་སེམས་ཅན་རྣམས་ལ་ཆོས་ཀྱི་སྐུའི་ས་བོན་རང་བཞིན་
གནས་རིགས་ཡོད་པའི་རྒྱུ་མཚན་གྱིས་ཡིན་ལ། དེ་ཇི་ལྟར་ཡོད་པ་ནི། ཚད་མ་
རྣམ་འགྲེལ་ལས། སེམས་ཀྱི་རང་བཞིན་འོད་གསལ་བ། །དྲི་མ་རྣམས་ནི་གློ་བུར་
བའོ། །ཞེས་གསུངས་པ་ལྟར་སེམས་ཅན་ཀུན་གྱི་ཡིད་རང་བཞིན་གྱིས་རྣམ་པར་
དག་པའི་ཡུལ་དང་ལྡན་ལ་རང་བཞིན་རྣམ་དག་དེ་ཡོད་ཀྱང་གློ་བུར་གྱི་དྲི་མས་
བསྒྲིབས་ནས་རང་གི་སེམས་ལ་ཡོད་པའི་རང་བཞིན་རྣམ་དག་དེ་རང་གིས་མི་
མཐོང་བ་ཡིན་ནོ། །སེམས་ཅན་ཀུན་གྱི་ཡིད་ཀྱི་གནས་ལུགས་ཇི་བཞིན་རིག་པ་
སངས་རྒྱས་རྣམས་ཀྱི་ཐུགས་ཀྱི་ཆོས་ཉིད་དང་སེམས་ཅན་རྣམས་ཀྱི་སེམས་ཀྱི་
- 434-



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆོས་ཉིད་གཉིས་རང་བཞིན་རྣམ་དག་གི་ངང་དུ་དབྱེ་བ་མེད་པར་གསུངས་སོ། །
དེས་ན་ཆོས་སྐུའི་ས་བོན་རང་བཞིན་གནས་རིགས་སེམས་ཅན་ཀུན་གྱི་ཡིད་ལ་
གནས་སོ། །འདི་ནི་ཤིན་ཏུ་རྟོགས་དཀའ་བའི་གནས་ཏེ་འདི་འདྲ་བའི་ཟབ་མོའི་
གནས་རྟོགས་པ་ལ་དཀོན་མཆོག་གསུམ་ལ་སྐྱབས་སུ་སོང་སྟེ་ཚོགས་གསོག་པ་
དང་སྒྲིབ་པ་སྦྱོང་བའི་སྒོ་རྒྱ་ཆེན་པོ་ལ་འབད་ནས་སངས་རྒྱས་ཀྱི་བྱིན་རླབས་
སེམས་ ལ་ ཞུགས་ པ་ ཞིག་ དགོས་ སོ། །འདིར་ རྗེ་ བཙུན་ འཇམ་ དཔལ་
དབྱངས་ཀྱིས་ཟབ་མོའི་གནས་འདི་དག་ཐུགས་སུ་ཆུད་ནས་གདུལ་བྱ་རྣམས་ལ་
འདོམས་པར་མཛད་དོ་ཞེས་བསྔགས་སོ། །
གསུམ་པ་སེམས་ཅན་རྣམས་ལ་སངས་རྒྱས་ཀྱི་འཕྲིན་ལས་འཇུག་ཚུལ་གྱི་
སྒོ་ནས་བསྟོད་པ་ནི། དེ་དག་སེམས་དང་མཐུན་པར་འཇུག །སེམས་ཅན་ཀུན་
ཡིད་ཚིམ་པར་བྱེད། །སེམས་ཅན་ཀུན་གྱི་ཡིད་དགའ་བ། །ཞེས་གསུངས། དོན་
ནི། རྗེ་བཙུན་འཇམ་དཔལ་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་རང་
རང་གི་སེམས་ལ་རང་བཞིན་རྣམ་དག་ཡོད་ཀྱང་རང་གི་སེམས་ཀྱི་གནས་ལུགས་
རང་གིས་མ་རྟོགས་པར་ཉོན་མོངས་པའི་དབང་གིས་འཁོར་བར་སྡུག་བསྔལ་བ་
རྣམས་ལ་ཐུགས་རྗེ་ཆེན་པོས་བསྐྱེད་པའི་འཕྲིན་ལས་སེམས་ཅན་དེ་དག་རང་རང་
གི་སེམས་དང་མཐུན་པར་འཇུག་ཅིང་། སེམས་ཅན་རྣམས་ལ་སངས་རྒྱས་ཀྱི་
འཕྲིན་ལས་ཞུགས་ནས་སེམས་ཅན་ཀུན་གྱི་ཡིད་ཚིམ་པར་བྱེད་ཅིང་སེམས་ཅན་
ཀུན་གྱི་ཡིད་དགའ་བར་བྱེད་དེ། སེམས་ཅན་དམྱལ་བར་སྐྱེས་པ་རྣམས་ལ་ཐབས་
མཁས་ཀྱི་སྤྲུལ་པས་སྡུག་བསྔལ་གང་དང་གང་ཡོད་པ་དེ་དག་ཞི་བར་བྱས། སྤྲུལ་
པའི་གཟུགས་མཐོང་སྟེ་དགའ་བ་བསྐྱེད། རིན་གྱིས་བདེ་འགྲོའི་རྟེན་ལ་དྲངས་ཏེ་
- 435 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྣོད་རུང་དུ་སོང་བ་ན་ཆོས་བསྟན་ཏེ་སྨིན་ཅིང་གྲོལ་བར་མཛད། དེ་བཞིན་དུ་ཡི་
དྭགས་ རྣམས་ དང༌། དུད་ འགྲོ་ རྣམས་ དང་། མི་ རྣམས་ དང་། ལྷ་ མ་ ཡིན་དང་།
ལྷ་རྣམས་ཐབས་མཁས་ཀྱི་སྤྲུལ་པས་རིམ་གྱིས་མངོན་མཐོ་དང་ངེས་ལེགས་ཀྱི་
ལམ་ལ་ཁྲིད་དེ་སྨིན་ཅིང་གྲོལ་བར་མཛད་པས་ན་རྗེ་བཙུན་འཇམ་དཔལ་དབྱངས་
ནི་སེམས་ཅན་ཀུན་གྱི་སེམས་དང་མཐུན་པར་མཛད་པ་དང༌། སེམས་ཅན་ཀུན་གྱི་
ཡིད་ཚིམ་པར་མཛད་པ་དང་། སེམས་ཅན་ཀུན་གྱི་ཡིད་དགའ་བར་མཛད་པ་ཡིན་
ནོ་ཞེས་བསྔགས་སོ། །
བཞི་པ་སྤངས་རྟོགས་མཐར་ཕྱིན་པའི་ཚུལ་ལས་བསྟོད་པ་ནི། གྲུབ་པ་
མཐར་ཕྱིན་འཁྲུལ་པ་མེད། །ནོར་བ་ཐམས་ཅད་རྣམ་པར་སྤངས་། །དོན་གསུམ་
ཐེ་ཚོམ་མེད་པའི་བློ། །ཀུན་དོན་ཡོན་ཏན་གསུམ་གྱི་བདག །ཅེས་གསུངས། དོན་
ནི། རྗེ་ བཙུན་ འཇམ་ དཔལ་ དབྱངས་ཀྱིས་ ཚོགས་ གཉིས་ བསགས་ཏེ་ གྲུབ་ པ་
མཐར་ཕྱིན་པར་མཛད་པས་ཐུགས་ལ་འཁྲུལ་པ་གང་ཡང་མེད་ཅིང་ནོར་བའི་ལམ་
ཐམས་ཅད་རྣམ་པར་སྤངས། ལམ་མ་ནོར་བ་ཐམས་ཅད་མཐར་ཕྱིན་པར་འཛད་
དེ་རང་གི་དོན་དང་གཞན་གྱི་དོན་དང་རང་གཞན་གཉིས་ཀའི་དོན་གསུམ་སྒྲུབ་པ་
ལ་ཐེ་ཚོམ་མེད་པར་རྩེ་གཅིག་པའི་བློས་མཐར་ཕྱིན་པར་མཛད་དེ་མཁའ་ཁྱབ་ཀྱི་
སེམས་ཅན་ཀུན་གྱི་དོན་དུ་ཆོས་ཀྱི་སྐུ་དང་ལོངས་སྤྱོད་རྫོགས་པའི་སྐུ་དང་སྤྲུལ་
པའི་སྐུའི་ཡོན་ཏན་གསུམ་གྱི་བདག་ཉིད་ཁྱབ་བདག་རྡོ་རྗེ་འཆང་གི་གོ་འཕང་
བརྙེས་སོ་ཞེས་བསྔགས་སོ། །རྒྱུད་ཚིག་འདི་ དག་ གིས་ ལམ་ཐབས་ཤེས་ཟུང་
འབྲེལ་དུ་ཉམས་སུ་བླངས་པ་ལས་འབྲས་བུ་སྤངས་རྟོགས་མཐར་ཕྱིན་པ་སྐུ་
གསུམ་གྱི་གོ་འཕང་ཐོབ་ཚུལ་དང་། དེ་ཡང་ལམ་རིམ་གྱིས་བགྲོད་དགོས་ཚུལ་
- 436 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྟན་ཏེ། གྲུབ་པ་མཐར་ཕྱིན་ཞེས་པ་མདོ་སྡེ་རྒྱན་དང་དེའི་དོན་འགྲེལ་བྱང་ས་
ལས། མོས་སྤྱོད་ཀྱི་ལམ་ལ་བསླབས་ནས་ས་དང་པོ་ཐོབ་པ་ན་གྲུབ་པ་ཐོབ་པ་
དང༌། དེ་ཡང་ས་ནས་སར་འཕར་ཏེ་ས་བརྒྱད་པ་ཐོབ་པ་ན་གྲུབ་པ་ཕྱིར་མི་ལྡོག་
པའི་གོ་འཕང་ཐོབ་པ་དང་། དེ་ནས་ཀྱང་རིམ་གྱིས་ལམ་སྒོམ་པ་མཐར་ཕྱིན་པར་
བྱས་ཏེ། ས་བཅུ་མཐར་ཕྱིན་ནས་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་པ་
ན་གྲུབ་པ་མཐར་ཕྱིན་པ་སངས་རྒྱས་ཀྱི་གོ་འཕང་ཐོབ་པར་གསུངས་པ་དང་། དེ་
ལྟ་བུ་འོང་བ་ལ་དགེ་བའི་བཤེས་གཉེན་མཁས་པ་ལ་བརྟེན་ནས་ཐོས་བསམ་སྒོམ་
གསུམ་རིམ་གྱིས་བྱེད་དགོས་པ་དང་། ལམ་གྱི་གོ་རིམ་ངེས་པ་ཅན་དུ་སྒྲུབ་པ་
དང་། ལམ་མཐར་ཕྱིན་ནས་སྐུ་གསུམ་གྱི་གོ་འཕང་འགྲུབ་ཚུལ་རྣམས་རྒྱས་པར་
གསུངས་ཤིང་། དེ་བཞིན་དུ་མངོན་རྟོགས་རྒྱན་ལས་ཀྱང་གསུངས་ཏེ། ལམ་གྱི་
གནད་ལས་བརྩམས་པའི་དོན་རྒྱ་ཆེན་པོ་འདི་དག་རྟོགས་པ་ལ་དྲི་མ་མེད་པའི་
རིགས་པའི་ལམ་དུ་ཞུགས་ནས་གསུང་རབ་ཀྱི་དགོངས་དོན་ཤིང་རྟ་ཆེན་པོ་རྣམས་
ཀྱིས་བཀྲལ་བའི་ཚུལ་ལ་སྦྱོང་དགོས་སོ། །དེས་ན་རྒྱུད་འདི་འདོན་པ་པོ་རྣམས་
ཀྱིས་རྗེ་བཙུན་འཇམ་དཔལ་དབྱངས་ལ་གསོལ་བ་བཏབ་སྟེ་འདི་ལྟ་བུའི་ལམ་གྱི་
གནད་མཐར་ཐུག་པ་རྣམས་ལ་ངེས་པ་རྙེད་པ་དང་རྒྱུད་ལ་སྐྱེ་བའི་སྨོན་ལམ་
གདབ་པར་བྱའོ། ། ་་
གསུམ་པ་རྗེ་བཙུན་འཇམ་དཔལ་དབྱངས་ལ་ཡེ་ཤེས་ཀྱི་སྐུའི་སྒོ་ནས་
བསྟོད་ པ་ནི། ཕུང་པོ་ ལྔ་ དོན་ དུས་ གསུམ་དུ། །སྐད་ཅིག་ཐམས་ཅད་ བྱེ་བྲག་
ཕྱེད། །སྐད་ ཅིག་ གཅིག་ གིས་ རྫོགས་ སངས་ རྒྱས། །སངས་ རྒྱས་ ཀུན་ གྱི་ རང་
བཞིན་འཆང་། །ལུས་མེད་ལུས་ཏེ་ལུས་ཀྱི་མཆོག །ལུས་ཀྱི་མཐའ་ནི་རྟོགས་པ་
- 437 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པོ། །གཟུགས་རྣམས་སྣ་ཚོགས་ ཀུན་ཏུ་སྟོན། །ནོར་བུ་ཆེན་པོ་རིན་ཆེན་ཏོག །
ཅེས་ གསུངས། དོན་ནི། རྗེ་ བཙུན་ འཇམ་ དཔལ་ དབྱངས་ ཀྱིས་ ཕུང་ པོ་ ལྔ་ ལ་
བདག་ཅེས་བཏགས་པའི་དོན་སེམས་ཅན་རྣམས་ཀྱི་སྔར་འདས་པའི་དུས་སུ་བྱ་བ་
གང་དང་གང་བྱས་ པ་ དང༌། ཡུལ་ ཕྱོགས་ གང་དང་གང་དུ་སྐྱེས་ པ་དང་། ལས་
དཀར་ནག་གང་དང་གང་བསགས་པ་དང་། བདེ་སྡུག་ཇི་ལྟར་མྱོང་བ་ཐམས་ཅད་
དང་། ད་ལྟ་སེམས་ཅན་རྣམས་ཀྱི་སེམས་ཀྱི་རྒྱུ་བ་ཐམས་ཅད་དང་། བྱ་བ་གང་
དང་གང་བྱེད་པ་ཐམས་ཅད་དང༌། ཡུལ་ཕྱོགས་གང་དང་གང་ན་གནས་པ་ཐམས་
ཅད་དང་། བདེ་སྡུག་གང་དང་གང་མྱོང་བ་དང་ལས་དཀར་ནག་གང་དང་གང་
གསོག་པ་ཐམས་ཅད་དང། མ་འོངས་པ་ན་གང་དང་གང་དུ་སྐྱེ་བར་འགྱུར་བ་དང༌།
བདེ་སྡུག་ཇི་ལྟར་མྱོང་བ་ཐམས་ཅད་མཁྱེན་པ་སྟེ། མདོར་ན་སེམས་ཅན་རྣམས་
ཀྱིས་དུས་གསུམ་དུ་ཇི་ལྟར་བྱས་པ་དང་། བྱེད་པར་འགྱུར་བ་དང་བྱེད་བཞིན་པའི་
སྐད་ཅིག་ ཐམས་ ཅད་ བྱེ་བྲག་ཕྱེད་ པ་ སྟེ་ སོ་ སོར་ མ་འདྲེས་ པར་ མངོན་ སུམ་
གཟིགས་ཏེ་མཁྱེན་པའི་སྐད་ཅིག་གཅིག་གིས་ཆོས་ཐམས་ཅད་རྣམ་པ་ཐམས་ཅད་
དུ་མངོན་པར་རྫོགས་པར་སངས་རྒྱས་སོ་ཞེས་རྗེ་བཙུན་འཇམ་དཔལ་དབྱངས་
ཀྱིས་མཁྱེན་པའི་ ཚུལ་ལ་བསྔགས་སོ། །འདིའི་ སྦས་དོན་ལ། རྡོ་ རྗེའི་ ལུས་ལ་
གནད་དུ་བསྣུན་པ་ལས་མི་འགྱུར་བའི་བདེ་བ་སྐད་ཅིག་མ་ཉི་ཁྲི་ཆིག་སྟོང་དྲུག་
བརྒྱ་པོ་ཐམས་ཅད་ཀྱི་བྱེ་བྲག་ཕྱེད་པ་སྟེ་ཐམས་ཅད་རིམ་གྱིས་རྫོགས་པར་བྱས་
པའི་མཐར་ཆོས་རྣམས་ཀྱི་གནས་ལུགས་སྟོང་པ་ཉིད་དང་རོ་གཅིག་ཏུ་ཞུགས་པའི་
མི་འགྱུར་བའི་བདེ་བ་སྐད་ཅིག་མ་གཅིག་གིས་ཆོས་ཐམས་ཅད་རྣམ་པ་ཐམས་
ཅད་དུ་མངོན་པར་རྫོགས་པར་སངས་རྒྱས་ཏེ་དེ་འདྲ་བའི་ཡེ་ཤེས་ཀྱི་སྐུ་བརྙེས་སོ་
- 438 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཞེས་སྔགས་ལམ་ཐུན་མོང་མིན་པའི་འབྲས་བུ་མཐར་ཐུག་བདེ་བ་ཆེན་པོའི་
སྐུའམ་ཡེ་ཤེས་ཀྱི་སྐུའི་སྒོ་ནས་བསྔགས་སོ། །སངས་རྒྱས་ཀུན་གྱི་རང་བཞིན་
འཆང་། །ཞེས་པ་ནི་ སངས་ རྒྱས་ ཐམས་ཅད་ཆོས་ སྐུའི་ངང་དུ་རོ་གཅིག་པས།
སངས་རྒྱས་ཀུན་གྱི་རང་བཞིན་ཆོས་ཀྱི་སྐུ་འཆང་ངོ་ཞེས་རྗེ་བཙུན་འཇམ་དཔལ་
དབྱངས་ ལ་ ཆོས་ ཀྱི་ སྐུའི་ སྒོ་ནས་ བསྔགས་ སོ། །ལུས་ མེད་ ལུས་ ཏེ་ ལུས་ ཀྱི་
མཆོག །ཅེས་པ་ནི་མི་འགྱུར་བའི་བདེ་བ་ཆེན་པོ་སྟོང་ཉིད་ལ་རྩེ་གཅིག་ཏུ་ཞུགས་
པའི་ཡེ་ཤེས་ཆོས་ཀྱི་སྐུ་དེ་ནི་རྡུལ་ཕྲ་རབ་བསགས་པའི་བེམ་ཆོས་ཀྱི་རང་བཞིན་
ཅན་གྱི་ ལུས་ སུ་མེད་དོ། །བེམ་ཆོས་ ཀྱི་རང་བཞིན་ཅན་གྱི་ལུས་ སུ་མེད་ཀྱང་
མཚན་དཔེས་བརྒྱན་པའི་སྟོང་གཟུགས་ཀྱི་ལུས་ཏེ་སྐུ་ཐོབ་ལ། དེ་འདྲ་བའི་སྐུ་དེ་
ནི་ལུས་ཐམས་ཅད་ཀྱི་མཆོག་ཡིན་ཏེ་ལུས་ཐམས་ཅད་ཀྱི་མཐར་ཐུག་པ་ནམ་
མཁའ་མ་ཟད་ཀྱི་བར་དུ་གཞན་དུ་མི་འགྱུར་བའི་རྡོ་རྗེའི་སྐུ་རྟོགས་པ་སྟེ་ཐོབ་བོ་
ཞེས་རྗེ་བཙུན་འཇམ་དཔལ་དབྱངས་ལ་གཟུགས་ཀྱི་སྐུའི་སྒོ་ནས་བསྔགས་སོ། །
གཟུགས་རྣམ་སྣ་ཚོགས་ཀུན་ཏུ་སྟོན། །ནོར་བུ་ཆེན་པོ་རིན་ཆེན་ཏོག །ཅེས་པ་ནི་
རྗེ་བཙུན་འཇམ་དཔལ་དབྱངས་ཀྱིས་ཡེ་ཤེས་ཆོས་ཀྱི་སྐུ་བརྙེས་ནས་མཁའ་ཁྱབ་
སེམས་ཅན་རྣམས་ལ་རང་རང་གི་དབང་པོ་དང་འཚམ་པའི་གཟུགས་རྣམ་པ་སྣ་
ཚོགས་ཀུན་ཏུ་སྟོན་ཏེ་ལྷའི་རྣམ་པས་འདུལ་བ་ལ་ལྷའི་གཟུགས། མིའི་རྣམ་པས་
འདུལ་བ་ལ་མིའི་གཟུགས། བྱ་དང་རི་དྭགས་སོགས་ཀྱི་རྣམ་པས་འདུལ་བ་ལ་དེ་
དང་དེ་དག་གི་གཟུགས། འབྱུང་བ་བཞི་དང་ལྗོན་ཤིང་ལ་སོགས་པའི་རྣམ་པས་
འདུལ་བ་ལ་དེ་དང་དེ་དག་གི་གཟུགས་བསྟན་ཏེ་སེམས་ཅན་གྱི་དོན་མཛད་དོ། །
དེ་ལྟར་གཟུགས་རྣམ་པ་སྣ་ཚོགས་ཀྱིས་སེམས་ཅན་གྱི་དོན་མཛད་པ་དེ་ལའང་
- 439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྣམ་པར་རྟོག་པ་གང་ཡང་མེད་དེ་ཆོས་ཀྱི་སྐུ་ལས་གཡོ་བ་མེད་བཞིན་དུ་ཐུགས་
བསྐྱེད་དང་སྨོན་ལམ་གྱི་མཐུས་དཔག་བསམ་གྱི་ཤིང་དང་བུམ་པ་བཟང་པོ་དང་
ཡིད་བཞིན་གྱི་ནོར་བུ་རིན་པོ་ཆེ་ལྟར་འབད་རྩོལ་དང་རྣམ་རྟོག་མེད་པར་མཁའ་
ཁྱབ་ཀྱི་སེམས་ཅན་སུས་གསོལ་བ་བཏབ་ཀྱང་དེ་དང་དེ་ལ་རང་རང་གི་སྐལ་བ་
དང་འཚམ་པའི་སྤྲུལ་པའི་གཟུགས་སྟོན་པ་དང་འདོད་དོན་ཐམས་ཅད་བདེ་བླག་
ཏུ་རྩོལ་བར་མཛད་དེ། འདི་ནི་སངས་རྒྱས་ཀྱི་མཛད་པ་ཐུན་མོང་མིན་པ་རྒྱལ་
མཚན་གྱི་རྩེ་མོའི་ནོར་བུ་རིན་པོ་ཆེའི་ཏོག་ལྟར་ཆེས་ཕུལ་དུ་བྱུང་བ་བླ་ན་མེད་པའོ་
ཞེས་རྗེ་བཙུན་འཇམ་དཔལ་དབྱངས་ལ་མཛད་པ་འཕྲིན་ལས་ཕུལ་དུ་བྱུང་བའི་སྒོ་
ནས་བསྔགས་སོ། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་
འགྲེལ་པ་རྗེ་བཙུན་འཇམ་དཔལ་དབྱངས་ཀྱིས་བྱིན་རླབས་ཀྱི་ཆར་རྒྱུན་མྱུར་དུ་
འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་དགུ་པ་མཉམ་ཉིད་ཡེ་ཤེས་
ཀྱི་ལེའུ་བཤད་པའོ།། །། །
ལྔ་པ་རྗེ་བཙུན་འཇམ་དཔལ་དབྱངས་ལ་བྱ་གྲུབ་ཡེ་ཤེས་ཀྱི་སྒོ་ནས་བསྟོད་
པ་ལ་བཞི། རྗེ་བཙུན་འཇམ་དཔལ་དབྱངས་ལ་འབྲས་བུ་ཆོས་སྐུའི་སྒོ་ནས་བསྟོད་
པ། གཟུགས་སྐུ་གཉིས་ ཀྱི་སྒོ་ནས་བསྟོད་པ། འགྲོ་བའི་དོན་མཛད་ཚུལ་གྱི་སྒོ་
ནས་བསྟོད་པ། རྒྱུད་འདིར་བསྟོད་པ་ཇི་སྙེད་ཅིག་བརྗོད་པ་ཐམས་ཅད་རྗེ་བཙུན་
འཇམ་དཔལ་དབྱངས་ལ་བསྟོད་པ་ཡིན་ནོ་ཞེས་གོ་བའི་ཕྱིར་དུ་འཇམ་དཔལ་གྱི་
མཚན་དངོས་སུ་བརྗོད་པའི་སྒོ་ནས་བསྟོད་པའོ། །དང་པོ་ལ་ལྔ། འབྲས་བུ་བླ་ན་
མེད་པའི་བྱང་ཆུབ་ཐོབ་པ་སྔགས་ལམ་ལ་བསྟོད་པར་བསྟན་པ། སྔགས་ལམ་གྱི་
ཆེ་བ་བརྗོད་བ། སྔགས་ལམ་གྱི་གནད་སྟོན་པའི་ཡི་གེ་ཨེ་ཝཾ་སྒྲུབ་ཚུལ། སྔགས་
- 440 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལམ་གྱི་བསྒྲུབ་བྱ་སྒྲིབ་བྲལ་བདེ་བ་ཆེན་པོའི་ཡེ་ཤེས་བསྐྱེད་པའི་རྒྱུ་བསྟན་པ།
སྒྲིབ་བྲལ་བདེ་བ་ཆེན་པོའི་ཏིང་ངེ་འཛིན་ནི་ཏིང་ངེ་འཛིན་ཐམས་ཅད་ཀྱི་མཆོག་ཏུ་
བསྔགས་པའོ། །དང་པོ་ནི། སངས་རྒྱས་ཀུན་གྱིས་རྟོགས་བྱ་བ། ། སངས་རྒྱས་
བྱང་ཆུབ་བླ་ན་མེད། །གསང་སྔགས་ལས་བྱུང་ཡི་གེ་མེད། །གསང་སྔགས་ཆེན་པོ་
རིགས་གསུམ་པ། །ཞེས་གསུངས། དོན་ནི། སངས་རྒྱས་ཀུན་རྟོགས་པར་བྱ་བ་སྟེ་
མངོན་དུ་བྱ་བའི་གོ་འཕང་དག་པ་གཉིས་ལྡན་གྱི་དབྱིངས་དང་རོ་གཅིག་ཏུ་ཞུགས་
པའི་སྒྲིབ་བྲལ་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཆོས་ཀྱི་སྐུ་ནི་སངས་རྒྱས་ཀྱི་
བྱང་ཆུབ་བླ་ན་མེད་པ་ཡིན་ལ། དེ་འདྲ་བའི་སྒྲིབ་བྲལ་ལྷན་སྐྱེས་ཀྱི་ཡེ་ཤེས་དེ་ནི་
ཡི་གེ་མེད་པ་སྟེ་ངོ་བོ་ཇི་བཞིན་རྣལ་འབྱོར་པ་སོ་སོ་རང་གིས་མྱོང་བ་ལས་ཡི་གེ་
བརྗོད་དུ་མེད་ཅིང་། ཡི་གེ་དང་བརྡ་ཙམ་ལས་བྱུང་བ་མིན་པར་རྡོ་རྗེའི་ལུས་ལ་
གནད་དུ་བསྣུན་པའི་གསང་སྔགས་ཀྱི་ཐབས་མཁས་ལས་བྱུང་བའོ། །འདིས་ནི་
འཚང་རྒྱ་བ་ཐམས་ཅད་སྔགས་ཀྱི་ཐབས་མཁས་ལ་བལྟོས་པར་བསྟན་ཏེ་དེའི་རྒྱུ་
མཚན་སྔར་བཤད་ཟིན་པ་ལྟར་རོ། །གསང་ སྔགས་ཆེན་པོ་ རིགས་གསུམ་པ།
ཞེས་པ་ནི་དེ་འདྲ་བའི་བདེ་ཆེན་འོད་གསལ་བསྐྱེད་པའི་ཐབས་མཁས་ཀྱི་ལམ་དེ་
ནི་དབང་གི་སྣོད་རུང་དུ་མ་བྱས་པ་དང་། བླ་མ་དང་ སྔགས་ལམ་མི་དད་པའི་
གདུལ་བྱ་རྣམས་ལ་ཤིན་ཏུ་གསང་བར་བྱེད་དགོས་པ་དང༌། ལམ་དེ་ནི་གདུལ་
བྱའི་ཡིད་སྐྱོབ་པའི་ཐབས་མཆོག་ཏུ་གྱུར་པ་ཡིན་པས་སྔགས་ཞེས་བྱ་སྟེ་སྔགས་ཀྱི་
སྐད་དོད་མ་ཎ་ཊ་ལ་ངེས་ཚིག་གིས་བཤད་ན་མ་ཎ་ཡིད་དང་ཊ་ཡ་སྐྱོབ་པ་སྟེ་ཡིད་
སྐྱོབ་པས་ན་སྔགས་ཞེས་བྱའོ། །ཡིད་སྐྱོབ་ཚུལ་ནི་རྡོ་རྗེ་སློབ་དཔོན་མཁས་པ་ལ་
བརྟེན་ཏེ་ལམ་འདིར་ཞུགས་ན་ཐོག་མར་ཚེ་འདིའི་སྣང་ཤས་ལས་སྐྱོབ། དེ་ནས་
- 441 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཕྱི་མ་ངན་འགྲོའི་གཡང་ས་ལས་སྐྱོབ། དེ་ནས་འཁོར་བའི་འཆིང་བ་ལས་སྐྱོབ།
དེ་ནས་རང་དོན་ཡིད་བྱེད་ལས་སྐྱོབ། དེ་ནས་ཐ་མལ་གྱི་སྣང་ཞེན་ལས་སྐྱོབ། དེ་
ནས་མཚན་འཛིན་གྱི་འཆིང་བ་ལས་སྐྱོབ་པར་བྱེད་པའོ། །དེའི་ཕྱིར་ཐབས་ལམ་
དེ་ལ་གསང་སྔགས་ཆེན་པོ་ཞེས་བྱའོ། །རིགས་གསུམ་པ་ཞེས་པ་ནི་ཐབས་ལམ་
དེ་བསྒོམ་པའི་ཚེ་རླུང་སྡང་འཇུག་གནས་གསུམ་ལ་རྡོར་བཟླས་བྱས་ཏེ་རྣམ་རྟོག་
སྐྱེད་བྱེད་ཀྱི་ལས་རླུང་རྣམས་བཟློག་པར་བྱ་དགོས་པའི་དོན་དང་། རིམ་པ་དང་
པོའི་ཚེ་རྡོ་རྗེ་གསུམ་གྱི་ལྷའི་རྣལ་འབྱོར་སྒོམ་དགོས་པ་དང་། རིམ་པ་གཉིས་པའི་
ཚེ་ཕྱི་ནང་གཞན་གསུམ་སྦྱར་ཏེ་དག་པར་བྱ་བ་དང༌། སྦྱང་གཞི་སྦྱོང་བྱེད་སྦྱར་ཏེ་
གཞིའི་ལུས་ངག་ཡིད་གསུམ་ཤིན་ཏུ་ཕྲ་བ་རྣམས་ཐབས་མཁས་ཀྱིས་སྦྱངས་ཏེ་
ལམ་དུ་བསྒྱུར། དེ་ལས་འབྲས་བུ་རྡོ་ རྗེ་གསུམ་དབྱེར་མེད་པའི་གོ་འཕང་སྒྲུབ་
དགོས་པའི་དོན་ཏེ་འདིར་རྗེ་བཙུན་འཇམ་དཔལ་དབྱངས་ཀྱིས་ཐབས་མཁས་ཀྱི་
ལམ་དེ་ལ་བརྟེན་ནས་གོ་འཕང་མཆོག་བརྙེས་པ་དང་། གདུལ་བྱ་རྣམས་ལའང་
ཚུལ་དེ་འདོམས་པར་མཛད་དོ་ཞེས་བསྔགས་སོ། །
གཉིས་པ་སྔགས་ལམ་གྱི་ཆེ་བ་བརྗོད་པ་ནི། གསང་སྔགས་དོན་ཀུན་སྐྱེད་
པ་པོ། །ཞེས་ གསུངས། དོན་ནི། སྔར་བཤད་ པ་ ལྟར་ གྱི་གསང་ སྔགས་ ཐབས་
མཁས་ཀྱི་ལམ་དེ་ནི་གདུལ་བྱ་རྣམས་ཀྱི་གནས་སྐབས་ཀྱི་དོན་དང་། མཐར་ཐུག་
གི་དོན་ཀུན་སྐྱེད་པར་བྱེད་པ་སྟེ། དབང་རྣམ་པར་དག་པ་ཐོབ་ནས་དམ་ཚིག་ཚུལ་
བཞིན་དུ་བསྲུངས་ན་ གནས་ སྐབས་ སུ་ གནོད་ པས་མི་ཚུགས་ཤིང་ བསམ་ པ་
ཐམས་ཅད་འགྲུབ་པ་དང༌། རིམ་པ་དང་པོའི་རྣལ་འབྱོར་ལ་བསློབ་པས་ཞི་རྒྱས་
དབང་དྲག་གི་ལས་དང་གྲུབ་པ་ཆེན་པོ་བརྒྱད་སོགས་ཐུན་མོང་གི་དངོས་གྲུབ་
- 442 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྣམས་ཐོབ་ནུས་པ་དང༌། ཐུན་མོང་མིན་པ་མཆོག་གི་དངོས་གྲུབ་ཀྱང་མྱུར་དུ་ཐོབ་
པའི་དགེ་རྩ་རྫོགས་པར་འགྱུར་ཞིང་རིམ་པ་དང་པོས་རྒྱུད་སྨིན་པར་བྱས་ནས་
རིམ་པ་གཉིས་པ་ཚུལ་བཞིན་བསྒོམས་ན་མཆོག་གི་དངོས་གྲུབ་ངེས་པར་ཐོབ་
ནུས་ པར་ གསུངས་ པ་ ལྟར་ རོ། །སྐྱེད་ པ་ པོ་ ཞེས་ པ་ རྗེ་ བཙུན་ འཇམ་ དཔལ་
དབྱངས་གདུལ་བྱ་རྣམས་ལ་དེ་ལྟ་བུའི་དངོས་གྲུབ་སྩོལ་བར་མཛད་པ་པོའོ་ཞེས་
བསྔགས་སོ། །
གསུམ་པ་སྔགས་ལམ་གྱི་གནད་སྟོན་པའི་ཡེ་ཤེས་ཨེ་ཝཾ་གྲུབ་ཚུལ་ནི།
ཐིག་ལེ་ཆེན་པོ་ཡི་གེ་མེད། །སྟོང་པ་ཆེན་པོ་ཡི་གེ་ལྔ། །ཐིག་ལེ་སྟོང་པ་ཡི་གེ་
དྲུག །རྣམ་པ་ཀུན་ལྡན་རྣམ་པ་མེད། །ཅེས་གསུངས། དོན་ནི། ཐིག་ལེ་ཆེན་པོ་མི་
འགྱུར་བའི་བདེ་བ་ཆེན་པོ་ནི་ཡི་གེས་ཇི་བཞིན་བརྗོད་དུ་མེད་ཅིང་བཅོས་མ་མིན་
པར་གཞི་ལ་ཇི་ལྟར་གནས་པ་ལམ་དུ་བླངས་པས་ལྷུན་གྱིས་གྲུབ་པའོ། །སྟོང་པ་
ཆེན་པོ་ཡི་གེ་ལྔ། །ཐིག་ལེ་སྟོང་པ་ཡི་གེ་དྲུག །ཅེས་པ་ནི་ཨེ་ཝཾ་སྒྲུབ་ཚུལ་ཏེ།
ཁམས་སོ་དྲུག་སྡེ་ཚན་ལྔར་བྱས་པ་སྒྲིབ་བྲལ་དུ་གྱུར་པ་མཚོན་བྱེད་ཀྱི་མཚན་མ་
སྟོང་ཆེན་ཡི་གེ་ལྔ་འདུས་པ་ལས་ཝཾ་ཡིག་གི་གཟུགས་སྒྲུབ་པ་དང་། སྡེ་ཚན་དྲུག་
ཏུ་བྱས་པ་སྒྲིབ་བྲལ་དུ་གྱུར་པའི་ཐིག་ལེ་ཡིག་དྲུག་འདུས་པ་ལས་ཨེ་ཡིག་གི་
གཟུགས་སུ་སྒྲུབ་པ་སྟེ་འདི་ལྟར་ཨེ་ཝཾ་གྱི་གཟུགས་སྒྲུབ་པ་དང་སྒྲ་སྒྲུབ་ཚུལ་ཆེས་
ཞིབ་པ་དཔལ་དུས་ཀྱི་འཁོར་ལོའི་རྒྱུད་འགྲེལ་དྲི་མེད་འོད་དང་། འགྲེལ་བཤད་
ཊཱིཀ་ཆེན་དེ་ཉིད་སྣང་བ་ལས་ཆེས་རྒྱས་པར་འབྱུང་བས་དེ་དག་ལས་ཤེས་པར་
བྱའོ། །ཨེ་ཝཾ་སྒྲུབ་ཚུལ་འདི་དག་མཚན་ཡང་དག་པར་བརྗོད་པའི་འགྲེལ་པ་དྲི་
མེད་འོད་ལས་ཀྱང་གསུངས་སོ། །འདིའི་ཡི་གེ་རྣམས་ཀྱི་ངོས་འཛིན་ལ་བཤད་
- 443 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
སྲོལ་མི་འདྲ་བ་མང་སྟེ་ཡི་གེ་ལྔ་ཨོཾ་ཧཱུྃ་ཏྲཾ་ཧྲིཝཁཾ་ལྔ་ལ་བྱེད་པ་དང༌། ལཾ་མཾ་པཾ་ཏཾ་བི་
ལྔ་ལ་བྱེད་པ་དང༌། ཨ་ར་པ་ཙ་ན་ལ་བྱེད་པ་དང་། དབུས་སུ་ཡི་གེ་ཨ་དེའི་ཕྱོགས་
བཞིར་གི་གུ །འགྲེང་བུ། ཞབས་ཀྱུ། ན་རོ་བཞི་བཀོད་པ་ལྔ་ལ་བྱེད་པ་རྣམས་
བཤད་དེ་ཕྱི་མ་འདི་སྒྲ་སྒྲུབ་ཚུལ་དུ་བཤད་དོ། །ཡི་གེ་དྲུག་ལའང་བཤད་ཚུལ་མང་
སྟེ། ཨ་ཧཾ་ཨོཾ་ཧཱུྃ་ཧཾ་ཀ་དྲུག་ལ་བྱེད་པ་དང་། ༀ་ཝཱ་གི་ཤྭ་རི་མྱི་ལ་བྱེད་པ་དང༌། སྒྲ་
སྒྲུབ་ཚུལ་གྱི་ཡི་གེ་རྣམས་ལ་བྱེད་པ་སོགས་བཤད་ཚུལ་མང་ངོ༌། །ཇི་ལྟར་ཡང་
སྔགས་ལམ་གྱི་གནད་སྟོན་པའི་ཡི་གེ་ཨེ་ཝཾ་གཉིས་པོ་དེས་ཐབས་དང་ཤེས་རབ་
གཉིས་སུ་མེད་པའི་རྣལ་འབྱོར་བསྟན་ཅིང་། རྣལ་འབྱོར་དེ་ཉམས་སུ་བླངས་པའི་
འབྲས་བུ་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རང་སྣང་མཚན་དཔེས་བརྒྱན་
པའི་སྐུར་ཤར་བ་རྣམ་པའི་མཆོག་ཀུན་དང་ལྡན་པ་ངོ་བོ་རང་བཞིན་གྱིས་གྲུབ་
པའི་རྣམ་པ་མེད་པ་སྟེ་ཚུལ་འདི་ལ་དུས་ཀྱི་འཁོར་ལོའི་རྒྱུད་འགྲེལ་པ་དང་བཅས་
པ་ནས་བདེ་ཆེན་ལྷན་སྐྱེས་ཀྱི་ཡེ་ཤེས་ཀྱི་ཡུལ་རྣམ་མེད་ཀྱི་སྟོང་ཉིད་དང༌། ཡེ་
ཤེས་དེ་སྐྱེ་བའི་རྟེན་སྟོང་གཟུགས་རྣམ་བཅས་ཀྱི་སྟོང་ཉིད་ཅེས་བསྔགས་ཤིང་།
གསང་བ་ལས་ཀྱང་ཆེས་གསང་བའི་གནས་འདི་དག་ཤེས་པར་འདོད་ན་དུས་ཀྱི་
འཁོར་ལོའི་རྒྱུད་སེམས་འགྲེལ་སྐོར་གསུམ་གྱིས་འཆད་པའི་ལམ་སྲོལ་ལ་སྦྱང་
བར་བྱའོ། །འདེར་རྗེ་བཙུན་འཇམ་དཔལ་དབྱངས་ལ་གསང་བ་བླ་ན་མེད་པའི་
དོན་འདི་དག་གདུལ་བྱ་རྣམས་ལ་སྟོན་པར་མཛད་པ་པོའི་ཞེས་བསྔགས་སོ། །
བཞི་པ་ སྔགས་ལམ་གྱི་བསྒྲུབ་བྱ་སྒྲིབ་བྲལ་བདེ་བ་ཆེན་པོའི་ཡེ་ཤེས་
བསྐྱེད་པའི་རྒྱུ་བསྟན་པ་ནི། བཅུ་དྲུག་ཕྱེད་ཕྱེད་ཐིག་ལེ་ཅན། །ཡན་ལག་མེད་
པའི་རྩིས་ལས་འདས། །ཞེས་གསུངས། དོན་ནི། སྒྲིབ་བྲལ་བདེ་བ་ཆེན་པོའི་ཡེ་
- 444 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཤེས་བསྐྱེད་པའི་རྒྱུ་ནི་རྡོ་རྗེའི་ལུས་ལ་གནད་དུ་བསྣུན་པ་ཡིན་ལ། རྡོ་རྗེའི་ལུས་
ལ་གནད་དུ་བསྣུན་པ་ལས་ཡེ་ཤེས་དེ་ཇི་ལྟར་སྐྱེ་བ་ནི། འཁོར་ལོ་དྲུག་གི་ལྟེ་བར་
རླུང་བསྡུ་རིམ་ལ་སྦྱངས་པས་ལས་རླུང་དྷུ་ཏིར་བསྡུས་ནས་ལྟེ་གསང་གི་མེ་སྦར་ཏེ་
སྤྱི་བོའི་ཧཾ་ཡིག་ཞུ་བ་ལས། དགའ་བཞི་དྲངས་ཏེ་ལྷན་སྐྱེས་ཀྱི་ཡེ་ཤེས་བསྐྱེད་པ་
སྟེ་བཅུ་དྲུག་གི་ཕྱེད་ནི་བརྒྱད་ཡིན་ལ། དེའི་ཕྱེད་ནི་བཞི་སྟེ། བཞི་པོ་དེའི་ངོས་
འཛིན་ལ་བཤད་ཚུལ་མང་སྟེ། སྐུ་བཞི་ལ་བྱེད་པ་དང་། ཐིག་ལེ་བཞི་ལ་བྱེད་པ་
དང༌། དགའ་བ་བཞི་ལ་བྱེད་པ་སོགས་བཤད་ལ། ཐིག་ལེ་བཞི་ནི། གཉིད་འཐུག་
གི་ཐིག་ལེ། རྨི་ལམ་གྱི་ཐིག་ལེ། སད་པའི་ཐིག་ལེ། བཞི་པའི་ཐིག་ལེ་བཞིའོ། །
དགའ་བ་བཞི་ནི། དགའ་བ། མཆོག་དགའ། ཁྱད་དགའ། ལྷན་སྐྱེས་ཀྱི་དགའ་བ་
བཞིའོ། །ཇི་ལྟར་ཡང་རྡོ་རྗེའི་ལུས་ལ་གནད་དུ་བསྣུན་པ་ལས་འོད་གསལ་ལྷན་
ཅིག་སྐྱེས་པའི་ཡེ་ཤེས་བསྐྱེད་དེ། ཡེ་ཤེས་དེ་ལ་ནི་ཡན་ལག་མེད་པ། ཆ་མེད་པ།
རྩིས་ལས་འདས་པ་ཞེས་བྱ་སྟེ། བླ་མེད་ཀྱི་ལམ་གྱི་བསྒྲུབ་བྱ་མཐར་ཐུག་ པ་
སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་མྱུར་ལམ་སྟེ་འདིར་ རྗེ་བཙུན་
འཇམ་དཔལ་དབྱངས་ལ་དེ་ལྟར་བུའི་མྱུར་ལམ་སྟོན་པར་མཛད་པའི་ཚུལ་ལས་
བསྔགས་སོ། །
ལྔ་པ་སྒྲིབ་བྲལ་བདེ་བ་ཆེན་པོའི་ཏིང་ངེ་འཛིན་ནི་ཏིང་ངེ་འཛིན་ཐམས་
ཅད་ཀྱི་མཆོག་ཏུ་བསྔགས་པ་ནི། བསམ་གཏན་བཞི་པའི་རྩེ་མོ་ཅན། །བསམ་
གཏན་ཡན་ལག་ཀུན་ཤེས་ཤིང་། །ཏིང་འཛིན་རིག་དང་རྒྱུད་རིག་པ། །ཏིང་འཛིན་
ལུས་ཅན་ལུས་ཀྱི་མཆོག །ཅེས་གསུངས། དོན་ནི། སྒྲིབ་བྲལ་ལྷན་ཅིག་སྐྱེས་པའི་
ཡེ་ཤེས་དེ་ནི་འཇིག་རྟེན་པའི་བསམ་གཏན་བཞི་ལ་སོགས་པ་ཐུན་མོང་གི་ཏིང་
- 445 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འཛིན་རྣམས་དང་ཐུན་མོང་མིན་པའི་ཏིང་ངེ་འཛིན་རྣམས་ཀྱི་རྩེ་མོ་སྟེ་ཐམས་ཅད་
ཀྱི་མཆོག་ཐམས་ཅད་ལས་ཁྱད་པར་དུ་འཕགས་པ་ཡིན་ལ། དེ་ལྟ་བུའི་སྒྲིབ་བྲལ་
བདེ་ཆེན་ནམ་ཡང་འགྱུར་བ་མེད་པའི་ཏིང་ངེ་འཛིན་ནི་རྗེ་བཙུན་འཇམ་དཔལ་
དབྱངས་ཀྱི་ཐུགས་ལ་འཆང་ངོ་ཞེས་བསྔགས་སོ། །བསམ་གཏན་བཞི་ལ་ཐུན་
མོང་བ་དང་སྦས་དོན་གཉིས་གསུངས་ཏེ་ཐུན་མོང་བའི་བསམ་གཏན་བཞི་ནི།
བསམ་གཏན་དང་པོ་གཉིས་པ། གསུམ་པ། བཞི་པ་སྟེ་ཡོངས་གྲགས་ལྟར་རོ། །
སྦས་དོན་གྱི་བསམ་གཏན་བཞི་ནི། དགའ་བའི་བསམ་གཏན། མཆོག་དགའི་
བསམ་ གཏན། ཁྱད་ པར་ གྱི་དགའ་བའི་བསམ་ གཏན། ལྷན་ཅིག་སྐྱེས་དགའི་
བསམ་གཏན་བཞི་ལ་བྱེད་པར། རྒྱུད་འགྲེལ་འགའ་ཞིག་ལས་ གསུངས་སོ། །
བསམ་ གཏན་ ཡན་ ལག་ ཀུན་ཤེས་ ཤིང་། ཞེས་ པ་ནི་ རྗེ་ བཙུན་ འཇམ་ དཔལ་
དབྱངས་ཀྱིས་ཐུན་མོང་བ་དང་ཐུན་མོང་མིན་པའི་བསམ་གཏན་གྱི་ཡན་ལག་ཀུན་
མཁྱེན་ནོ་ཞེས་བསྔགས་སོ། །དེ་ལ་ཐུན་མོང་བའི་བསམ་གཏན་བཞི་ལ་ཡན་ལག་
བཅོ་བརྒྱད་བཤད་དེ། འདི་ལྟར་བསམ་གཏན་དང་པོ་ལ་ཡན་ལག་ལྔ་སྟེ། རྟོག་པ་
དང༌། དཔྱོད་ པ་ དང་། དགའ་ བ་ དང་། བདེ་ བ་དང༌། སེམས་ རྩེ་ གཅིག་ པ་ཉིད་
དོ། །བསམ་གཏན་གཉིས་པ་ལ་ཡན་ལག་བཞི་སྟེ། དགའ་བ་དང་། བདེ་བ་དང་།
ནང་རབ་ཏུ་དང་བ་དང་། སེམས་རྩེ་གཅིག་པ་ཉིད་དོ། །བསམ་གཏན་གསུམ་པ་
ལ་ཡན་ལག་ལྔ་སྟེ། བཏང་སྙོམས་དང་། དྲན་པ་དང་། ཤེས་བཞིན་དང་། བདེ་བ་
དང་། སེམས་རྩེ་གཅིག་པ་ཉིད་དོ། །བསམ་གཏན་བཞི་པ་ལ་ཡན་ལག་བཞི་སྟེ།
བཏང་སྙོམས་ཡོངས་སུ་དག་པ་དང་། དྲན་པ་ཡོངས་སུ་དག་པ་དང་། བདེ་བ་ཡང་
མ་ཡིན་སྡུག་བསྔལ་ཡང་མ་ཡིན་པའི་ཚོར་བ་ཡོངས་སུ་དག་པ་དང༌། སེམས་རྩེ་
- 446 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཅིག་ པ་ ཉིད་དེ་ ཁྱོན་ ཡན་ ལག་བཅོ་བརྒྱད་དོ། །ཐུན་མོང་མིན་པའི་བསམ་
གཏན་ལ་ཆོས་རྒྱུན་གྱི་ཏིང་ངེ་འཛིན་ཞེས་བྱ་བ་དང༌། ཞི་ལྷག་ཟུང་དུ་འབྲེལ་བའི་
ཏིང་ངེ་འཛིན་དང་། རྣམ་པར་མི་རྟོག་པའི་ཏིང་ངེ་འཛིན་ལ་སོགས་པ་ལམ་ལྔ་སོ་
སོའི་སྐབས་ ཀྱི་ཏིང་ངེ་འཛིན་རྣམས་དང་། དཔའ་བར་འགྲོ་བའི་ཏིང་ངེ་འཛིན་
དང་། རིན་ཆེན་ཕྱག་རྒྱའི་ཏིང་ངེ་འཛིན་དང་། སེང་གེ་རྣམ་པར་བསྒྱིངས་པའི་ཏིང་
ངེ་འཛིན་དང་། ཟླ་བའི་རྒྱལ་མཚན་དཔལ་ཞེས་བྱ་བའི་ཏིང་ངེ་འཛིན་དང་། ནམ་
མཁའ་མཛོད་ཅེས་བྱ་བའི་ཏིང་ངེ་འཛིན་དང༌། ཆོས་ཐམས་ཅད་མཉམ་པ་ཉིད་
ཅེས་བྱ་བའི་ཏིང་ངེ་འཛིན་ལ་སོགས་པ་ཐེག་པ་ཆེན་པོའི་མདོ་སྡེ་ནས་འབྱུང་བའི་
ཏིང་ངེ་འཛིན་མཐའ་ཡས་པ་རྣམས་དང་། སྔགས་ནས་བཤད་པའི་ཏིང་ངེ་འཛིན་
ཐུན་མོང་མིན་པ་ཀུན་མཁྱེན་ནོ་ཞེས་བསྔགས་སོ། །ཏིང་འཛིན་རིག་དང་རྒྱུད་རིག་
པ། །ཞེས་པ་རྗེ་བཙུན་འཇམ་དཔལ་དབྱངས་ཀྱིས་ཐུན་མོང་དང་ཐུན་མོང་མིན་
པའི་ཏིང་ངེ་འཛིན་རྣམས་ཇི་ལྟར་འགྲུབ་པའི་ཚུལ་དང་། ཏིང་ངེ་འཛིན་དེ་དག་གི་
ངོ་བོ་གང་ཡིན་པ་དང་། ལམ་གང་དང་གང་དུ་གཏོགས་པ་དང་། དེ་དག་འགྲུབ་
པའི་བྱེད་ལས་ལ་ཡོན་ཏན་གང་དང་གང་འབྱུང་བ་མཐའ་དག་ཇི་བཞིན་མཁྱེན་པ་
དང༌། ཏིང་ངེ་འཛིན་དེ་དག་གདུལ་བྱའི་རྒྱུད་ལ་ཇི་ལྟར་སྐྱེ་བ་དང་། དེ་དག་རྒྱུད་
ལ་ལྡན་པའི་གང་ཟག་ཇི་ལྟར་ཡོད་པ་དང་། རྒྱུད་དེ་དག་ལ་ཏིང་ངེ་འཛིན་དེ་དག་
ཐབས་གང་གིས་བསྐྱེད་པ་དང་། སྐྱེས་པའི་དགོས་པ་ཇི་ལྟར་ཡིན་པ་མཐའ་དག་
རིག་པ་སྟེ་མཁྱེན་ནོ་ཞེས་བསྔགས་སོ། །ཏིང་འཛིན་ལུས་ཅན་ལུས་ཀྱི་མཆོག །
ཅེས་པ་ནི་རྗེ་བཙུན་འཇམ་དཔལ་དབྱངས་ཀྱིས་ཏིང་ངེ་འཛིན་ཐམས་ཅད་ཀྱི་ནང་
ནས་མཆོག་ཏུ་གྱུར་པ་སྦྱོར་བ་ཡན་ལག་དྲུག་གི་ནང་ཚན་གྱི་ཏིང་ངེ་འཛིན་མི་
- 447 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འགྱུར་བའི་བདེ་བ་མཐར་ཐུག་པ་ནི་བློ་ཐམས་ཅད་ཀྱི་མཆོག་དང༌། བདེ་བ་དེ་
དང་ལྷན་ཅིག་ཚོགས་པའི་སྟོང་གཟུགས་མཚན་དཔེས་བརྒྱན་པའི་སྐུ་ནི་ལུས་
ཐམས་ཅད་ཀྱི་ནང་ནས་མཆོག་ཏུ་མཁྱེན་ཅིང་ཐུགས་སྒྲིབ་བྲལ་བདེ་བ་ཆེན་པོ་
དང༌། སྐུ་མཚན་དཔེས་བརྒྱན་པའི་སྐུར་སོང་བ་ངོ་བོ་གཅིག་ཏུ་ཚོགས་པ་བརྙེས་
སོ་ཞེས་རྗེ་བཙུན་འཇམ་དཔལ་དབྱངས་ལ་འབྲས་བུ་མཐར་ཐུག་པའི་སྒོ་ནས་
བསྔགས་སོ། །
གཉིས་པ་རྗེ་བཙུན་འཇམ་དཔལ་དབྱངས་ལ་གཟུགས་སྐུ་གཉིས་ཀྱི་སྒོ་
ནས་བསྟོད་པ་ལ་གཉིས། ལོངས་སྐུའི་སྒོ་ནས་བསྟོད་པ་དང་། སྤྲུལ་སྐུའི་སྒོ་ནས་
བསྟོད་ པའོ། །དང་པོ་ནི། ལོངས་སྤྱོད་ རྫོགས་ སྐུ་ ཀུན་ གྱི་རྒྱལ། །ཞེས་གསུངས།
དོན་ནི། རྗེ་བཙུན་འཇམ་དཔལ་དབྱངས་ཀྱིས་ལོངས་སྤྱོད་རྫོགས་པའི་སྐུ་བརྙེས་
ཤིང་སྐུ་དེ་ནི་ཡོན་ཏན་བསམ་གྱིས་མི་ཁྱབ་པ་དང་ལྡན་པ་བྱང་ཆུབ་སེམས་དཔའ་
ཀུན་གྱི་བླ་མ། ཐར་པའི་གྲོང་ཁྱེར་དུ་འགྲོ་འདོད་པ་ཀུན་གྱི་དེད་དཔོན། འཕགས་
ལམ་བགྲོད་པ་ཀུན་གྱི་རྒྱལ་པོ། འགྲོ་བ་ཐམས་ཅད་ཀྱི་མགོན་སྐྱབས་དང་དཔུང་
གཉེན་མཆོག་ཏུ་གྱུར་པའོ། །འདི་ནི་དཀོན་མཆོག་རྗེས་དྲན་གྱི་མདོ་ལས། སངས་
རྒྱས་དཀོན་མཆོག་ལ་སེམས་ཅན་ཐམས་ཅད་ཀྱི་སྟོན་པ། བྱང་ཆུབ་སེམས་དཔའ་
རྣམས་ཀྱི་ཡབ། འཕགས་པའི་གང་ཟག་ཐམས་ཅད་ ཀྱི་ རྒྱལ་པོ། མྱ་ངན་ལས་
འདས་པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན་ཞེས་བསྟོད་པ་དང་མཚུངས་
སོ། །ལོངས་སྤྱོད་རྫོགས་སྐུ་ནི་སྐུ་འགྱུར་བ་མེད་ཅིང་གསུང་འགག་པ་མེད་པ།
ཐུགས་བདེ་སྟོང་གི་ངང་ལ་རྩེ་གཅིག་ཏུ་ཞུགས་པ། སར་གནས་ཀྱི་སེམས་དཔའ་
རྣམས་ལ་ཆོས་ཀྱི་ལོངས་སྤྱོད་རྒྱུད་མི་འཆད་དུ་སྩོལ་བཞིན་པ་ཞིག་སྟེ། རྨད་བྱུང་
- 448 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མཚན་དཔེའི་དཔལ་འབར་ལོངས་སྤྱོད་རྫོགས། ཁ་སྤོར་བདེ་སྟོང་རོ་ལ་རྟག་རོལ་
ཞིང་། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །རྒྱལ་བ་ཡན་ལག་
བདུན་ལྡན་ལ་ཕྱག་འཚལ། །ཞེས་ཡན་ལག་བདུན་ལྡན་དུ་བསྔགས་པ་ལྟར་ཏེ།
འདི་ལ་བླ་མེད་སྤྱིའི་ལོངས་སྐུ་འཇོག་ཚུལ་དང་དུས་འཁོར་གྱི་ཐུན་མོང་མིན་པའི་
ལོངས་སྐུ་འཇོག་ཚུལ་ཤེས་དགོས་སོ། །
གཉིས་པ་སྤྲུལ་སྐུའི་སྒོ་ནས་བསྟོད་པ་ལ་གསུམ། མཆོག་གི་སྤྲུལ་སྐུའི་སྒོ་
ནས་བསྟོད་པ། སྤྲུལ་པ་མཐའ་ཡས་འཕྲོ་བའི་ཚུལ་ལས་བསྟོད་པ། དྲེགས་པ་ཅན་
རྣམས་འདུལ་ཕྱིར་སྤྲུལ་པ་སྟོན་པའི་ཚུལ་ལས་བསྟོད་པའོ། །དང་པོ་ནི། སྤྲུལ་
པའི་ སྐུ་ དེ་ སྐུ་ ཡི་ མཆོག །ཅེས་ གསུངས་། དོན་ ནི། རྗེ་ བཙུན་ འཇམ་ དཔལ་
དབྱངས་ཀྱིས་འགྲོ་བའི་དོན་དུ་སྤྲུལ་པ་མཐའ་ཡས་པ་སྟོན་པ་ལས་མཛད་པ་བཅུ་
གཉིས་ཀྱི་སྒོ་ནས་མཆོག་གི་སྤྲུལ་སྐུའི་མཛད་པ་སྟོན་པའི་སྤྲུལ་པའི་སྐུ་ནི་སྤྲུལ་སྐུ་
ཐམས་ཅད་ ཀྱི་མཆོག་གོ་ཞེས་བསྔགས་སོ། །རྗེ་བཙུན་འཇམ་དཔལ་དབྱངས་
ཀྱིས་མཛད་པ་བཅུ་གཉིས་ཀྱི་སྒོ་ནས་མཆོག་གི་སྤྲུལ་སྐུའི་མཛད་པ་སྟོན་པ་ནི་
བསམ་གྱིས་མི་ཁྱབ་སྟེ་བསྟོད་སྤྲིན་རྒྱ་མཚོ་ལས། བསོད་ནམས་ཚོགས་རབ་རབ་
འབྱམས་རྒྱུ་ལས་འཁྲུངས་པའི་སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །ནམ་
མཁའི་མཐས་གཏུགས་གཏུགས་པ་མེད་པའི་ཞིང་མཆོག་ཀུན་དུ་དུ་མའི་འགྲོ་ལ་
མིག་འཕྲུལ་བཞིན། །ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་
སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་འདི་འདི་དང་གཞན་དུ་མ་ལུས་འགྲོ་
ཀུན་ཀུན་མཁྱེན་གྱུར་ཀྱང་བརྗོད་མི་ནུས། །ཞེས་གསུངས་པ་ལྟར་རོ། ། །
གཉིས་པ་སྤྲུལ་པ་མཐའ་ཡས་འཕྲོ་བའི་ཚུལ་ལས་བསྟོད་པ་ནི། སངས་
- 449 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྒྱས་ སྤྲུལ་ པའི་ རྒྱུད་ འཆང་ བ། །ཕྱོགས་ བཅུར་ སྤྲུལ་ པ་ སྣ་ ཚོགས་ འགྱེད། །ཇི་
བཞིན་འགྲོ་བའི་དོན་བྱེད་པ། །ཞེས་གསུངས། དོན་ནི། རྗེ་བཙུན་འཇམ་དཔལ་
དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་ལ་སྒྲིབ་པ་མེད་པའི་ཡེ་ཤེས་ཀྱིས་
གཟིགས་ཏེ་གང་ལ་གང་འདུལ་གྱི་སངས་རྒྱས་ཀྱི་སྤྲུལ་པ་སེམས་ཅན་གྱི་གྲངས་
དང་མཉམ་པ་སྤྲོ་བར་མཛད་པས་ན་རྗེ་བཙུན་འཇམ་དཔལ་དབྱངས་ལ། སངས་
རྒྱས་ སྤྲུལ་པའི་རྒྱུད་འཆང་བ། །ཞེས་བསྔགས་ཤིང༌། ཕྱོགས་བཅུར་སྤྲུལ་པ་སྣ་
ཚོགས་འགྱེད་པར་མཛད་པའི་སྤྲུལ་པ་དེ་དག་གིས་སེམས་ཅན་སོ་སོའི་ཁམས་
དང་བསམ་པ་ཇི་བཞིན་དུ་འགྲོ་བའི་དོན་མཛད་དོ། །ཞེས་བསྔགས་སོ། །
གསུམ་པ་དྲེགས་པ་ཅན་རྣམས་འདུལ་ཕྱིར་སྤྲུལ་པ་སྟོན་པའི་ཚུལ་ལས་
བསྟོད་པ་ནི། ལྷ་དང་ལྷ་དབང་ལྷ་ཡི་ལྷ། །ལྷ་ཡི་དབང་པོ་ལྷ་མིན་བདག །འཆི་
མེད་ དབང་ པོ་ ལྷ་ ཡི་ བླ། །འཇོམས་ བྱེད་ འཇོམས་ བྱེད་ དབང་ ཕྱུག་ པོ། །ཞེས་
གསུངས། དོན་ནི། རྗེ་ བཙུན་ འཇམ་དཔལ་ དབྱངས་ ཀྱིས་ སྤྱིར་ མཁའ་ ཁྱབ་ ཀྱི་
སེམས་ཅན་རྣམས་ལ་རང་རང་གི་དབང་པོ་དང་འཚམ་པའི་སྤྲུལ་པ་སྟོན་ཅིང་ཁྱད་
པར་ལྷ་དང་ལྷ་མ་ཡིན་གྱི་གཙོ་བོ་དྲེགས་པས་ང་རྒྱལ་ཞིང་གདུག་པ་ཅན་སེམས་
ཅན་རྣམས་ཐར་པ་བགྲོད་པ་ལ་གེགས་བྱེད་པ་རྒྱལ་བའི་བསྟན་པ་ལ་སྡང་བ་
རྣམས་འདུལ་བའི་ཕྱིར་ལྷའི་གཙོ་བོ་བརྒྱ་བྱིན་ལྟ་བུ་དང༌། ལྷ་རྣམས་ལ་དབང་
བསྒྱུར་བ་ལྷའི་ལུས་ཐམས་ཅད་ཟིལ་གྱིས་གནོན་པ་ལྷའི་ཡང་ལྷ་ལྟ་བུ་དང༌། ལྷ་
མ་ཡིན་གྱི་བདག་པོ་ཐགས་བཟང་རིས་ལྟ་བུ་དང་། འཆི་མེད་དབང་པོ་འདོད་ལྷ་
དབང་ཕྱུག་ལྟ་བུ་དང་། ལྷའི་བླ་མ་དྲང་སྲོང་ཕུར་བུ་ལྟ་བུ་དང༌། འཇོམས་བྱེད་
ཁྱབ་འཇུག་ལྟ་བུ་དང༌། འཇོམས་བྱེད་དམ་འཇིགས་བྱེད་དབང་ཕྱུག་ཆེན་པོ་ལྟ་
- 450 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བུའི་སྐུར་བཞེངས་ཏེ་དྲེགས་པ་ཅན་རྣམས་འདུལ་བར་མཛད་དེ། སྔོན་བསྐལ་བ་
རྫོགས་ལྡན་གྱི་དུས་སུ་དབང་ཕྱུག་ཆེན་པོ་དང་ལྷོ་ཕྱོགས་ཀྱི་གཤིན་རྗེས་སེམས་
ཅན་རྣམས་ལ་འཚེ་ཞིང་། ལྷག་པར་སངས་རྒྱས་ཀྱི་ཆོས་དོན་དུ་གཉེར་བ་རྣམས་
ལ་ གནོད་ པ་ སྣ་ ཚོགས་ ཀྱིས་ གཟིར་ བར་ བྱས་ པ་ན་ རྗེ་བཙུན་ འཇམ་ དཔལ་
དབྱངས་ཁྲོ་བོའི་དབང་པོ་རྡོ་རྗེ་འཇིགས་བྱེད་ཀྱི་སྐུར་བཞེངས་ཏེ་གདུག་པ་ཅན་དེ་
དག་འདུལ་བར་མཛད་པ་ལྟ་བུའོ། །འདི་དག་ལ་དཀྱིལ་འཁོར་གྱི་འཁོར་ལོ་སྤྲོ་
ཚུལ་ལ་སྦྱར་ཏེ་བཤད་པའང་ཡོད་དོ། །
གསུམ་པ་འགྲོ་བའི་དོན་མཛད་ཚུལ་གྱི་སྒོ་ནས་བསྟོད་པ་ལ་ལྔ། འགྲོ་ལ་
ཆོས་སྟོན་པའི་འཕྲིན་ལས་ཀྱི་སྒོ་ནས་བསྟོད་པ། ཐབས་མཁས་ཀྱི་སྤྲུལ་པས་ལམ་
སྒྲུབ་པའི་བར་ཆད་སེལ་བའི་སྒོ་ནས་བསྟོད་པ། བསྙེན་བཀུར་བའི་ཞིང་བླ་ན་
མེད་པར་བསྔགས་པའི་སྒོ་ནས་བསྟོད་པ། སྤྲུལ་པ་མཐའ་མེད་པར་བསྔགས་པའི་
སྒོ་ནས་བསྟོད་པ། འགྲོ་བའི་དོན་མཛད་པ་ལ་མཚུངས་པ་མེད་པར་བསྔགས་པའི་
སྒོ་ནས་བསྟོད་པའོ། །དང་པོ་ནི། སྲིད་པའི་དགོན་པ་ལས་བརྒལ་བ། །སྟོན་པ་
གཅིག་པུ་འགྲོ་བའི་བླ། །འཇིག་རྟེན་ཕྱོགས་བཅུ་རབ་གྲགས་པ། །ཆོས་ཀྱི་སྦྱིན་
བདག་ཆེ་བ་ པོ། །ཞེས་ གསུངས། དོན་ནི། རྗེ་བཙུན་ འཇམ་ དཔལ་ དབྱངས་ནི་
རང་ ཉིད་ སྲིད་ པའི་ དགོན་ པ་ ལས་བརྒལ་ཞིང་། འགྲོ་བ་རྣམས་ ལ་ སྲིད་ པའི་
དགོན་པ་ཉམ་ང་བ་ལས་བརྒལ་བའི་ལམ་སྟོན་པ་གཅིག་པུ་ཟླ་མེད་པ་འགྲོ་བའི་
བླ་མ་ཐུགས་རྗེ་ཅན་ནོ་ཞེས་བསྔགས་སོ། །འཇིག་རྟེན་ཕྱོགས་བཅུ་རབ་གྲགས་
པ། །ཞེས་པ་རྗེ་བཙུན་འཇམ་དཔལ་དབྱངས་འགྲོ་ལ་ཐར་ལམ་སྟོན་པའི་བླ་མར་
བསྔགས་པ་དེ་ཡང་རྗེས་སུ་སློབ་པ་ཉུང་ཟད་ཀྱིས་བསྔགས་པ་ཙམ་མིན་གྱི་ཕྱོགས་
- 451 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བཅུའི་འཇིག་རྟེན་གྱི་ཞིང་རྣམས་སུ་རྗེ་བཙུན་འཇམ་དཔལ་དབྱངས་ནི་འགྲོ་བའི་
བླ་མ་མཚུངས་པ་མེད་པ་རྒྱལ་བ་ཀུན་གྱི་ཡབ་གཅིག་པུར་རབ་ཏུ་གྲགས་སོ་ཞེས་
བསྔགས་སོ། །ཆོས་ཀྱི་སྦྱིན་བདག་ཆེ་བ་པོ། །ཞེས་པ་ནི། རྗེ་བཙུན་འཇམ་དཔལ་
དབྱངས་ཕྱོགས་བཅུའི་ཞིང་དུ་ཟླ་མེད་པར་གྲགས་པ་དེ་ཡང་གཙོ་བོར་ཆོས་སྟོན་
པའི་འཕྲིན་ལས་ཀྱི་སྒོ་ནས་གྲགས་པ་ཡིན་ཏེ། རྗེ་བཙུན་འཇམ་དཔལ་དབྱངས་
ཀྱིས་མཁའ་ཁྱབ་ཀྱི་འགྲོ་བ་རྣམས་ལ་རང་རང་གི་སྐལ་བ་དང་འཚམ་པའི་སྤྲུལ་པ་
བསྟན་ནས་ཆོས་བསྟན་ཏེ། མཐོ་རིས་དང་ཐར་པ་དང་ཐམས་ཅད་མཁྱེན་པའི་
ལམ་དུ་འཁྲིད་པར་མཛད་པས་ན་རྗེ་བཙུན་འཇམ་དཔལ་དབྱངས་ནི་ཆོས་ཀྱི་སྦྱིན་
བདག་ཆེན་པོའོ་ཞེས་བསྔགས་སོ། །
གཉིས་པ་ཐབས་མཁས་ཀྱི་སྤྲུལ་པས་ལམ་སྒྲུབ་པའི་བར་ཆད་སེལ་བའི་
སྒོ་ནས་ བསྟོད་ པ་ ནི། བྱམས་ པའི་ གོ་ ཆ་ ཆས་ པ་ སྟེ། །སྙིང་ རྗེ་ ཡི་ ནི་ ཡ་ ལད་
བགོས། །ཤེས་རབ་རལ་གྲི་མདའ་གཞུ་ཐོགས། །ཉོན་མོངས་མི་ཤེས་གཡུལ་ངོ་
སེལ། །དཔའ་བོ་བདུད་དགྲ་བདུད་འདུལ་བ། །བདུད་བཞིའི་འཇིགས་བ་སེལ་
བར་བྱེད། །བདུད་ཀྱི་དཔུང་རྣམས་ ཕམ་ བྱེད་ པ། །ཞེས་ གསུངས་། དོན་ནི། རྗེ་
བཙུན་འཇམ་དཔལ་དབྱངས་ཀྱིས་གདུལ་བྱ་ལས་ཉོན་གྱི་འཆིང་བས་བཅིངས་
ཤིང་བདུད་ཀྱི་ཞགས་པས་བཟུང་བ་རྣམས་གྲོལ་བར་བྱ་བའི་ཕྱིར་ཐམས་མཁས་
ཀྱི་སྤྲུལ་པ་བྱམས་པའི་གོ་ཆ་གྱོན་ཞིང་སྙིང་རྗེའི་ཡ་ལད་བགོས། ཤེས་རབ་ཀྱི་
རལ་ གྲི་དང༌། ཤེར་ ཕྱིན་ གྱི་གླེགས་ བམ་ དང་ མདའ་ གཞུ་ ཐོགས་ནས་ དཀྱིལ་
འཁོར་གྱི་འཁོར་ལོའི་གཙོ་བོར་བཞུགས་ཏེ་སྐལ་བ་དང་ལྡན་པ་རྣམས་དཀྱིལ་
འཁོར་དུ་བཅུག་དབང་བསྐུར་གདམས་ངག་བསྟན་ནས་འདོད་ཆགས་ལ་སོགས་
- 452 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པའི་ཉོན་མོངས་པ་དང་མི་ཤེས་རྨོངས་པའི་གཡུལ་ངོ་སེལ་ཞིང་ཅི་འདོད་པའི་
དངོས་གྲུབ་སྩོལ་བར་མཛད་པས་ན་རྗེ་བཙུན་འཇམ་དཔལ་དབྱངས་ནི་ཕ་རོལ་གྱི་
གཡུལ་ལས་རྒྱལ་བའི་དཔའ་བོ་དང་། བདུད་ཀྱི་དགྲ་དང་། བདུད་འདུལ་བ་དང་།
བདུད་བཞིའི་འཇིགས་པ་སེལ་བར་བྱེད་པ་དང་། བདུད་ཀྱི་དཔུང་རྣམས་ ཕམ་
པར་བྱེད་པའོ་ཞེས་རྒྱ་ཆེར་བསྔགས་སོ། །རལ་གྲི་དང་མདའ་གཞུ་ཐོགས་པའི་
སྐུར་བསྟན་པ་ནི་འཇམ་དཔལ་རྡོ་རྗེའི་ཞལ་གསུམ་ཕྱག་དྲུག་པ། ཕྱག་གཡས་ན་
རལ་གྲི་དང་མདའ། ཕྱག་གཡོན་ན་ཨུཏྤལ་དང་ གཞུ་འཛིན་པར་མཛད་པ་ལྟ་
བུའོ། །བདུད་དགྲ་ཞེས་པ་དང་། བདུད་འདུལ་བ་ཞེས་སོགས་ནི་སྤྱིར་སངས་རྒྱས་
ཀྱི་ མཚན་ གྱི་ རྣམ་ གྲངས་ སུ་ གསུངས་ ལ། འདིར་ ནི་ རྗེ་ བཙུན་ འཇམ་ དཔལ་
དབྱངས་ལ་དོན་དང་མཐུན་པའི་མཚན་དུ་བྱས་ཏེ་བསྔགས་སོ། །དེ་ལ་བདུད་ཅེས་
པ་ནི་སེམས་ཉོན་མོངས་པའི་ཕྱོགས་སུ་ཁྲིད་པར་བྱེད་པ་ལ་བརྗོད་དེ། རྒྱ་ཆེ་རོལ་
པར། འདོད་པའི་ཉོན་མོངས་ལ་བདུད་ཀྱི་དེད་དཔོན་དུ་གསུངས་ཤིང་། སངས་
རྒྱས་རྣམ་པར་སྣང་མཛད་ཀྱིས་ རྗེ་བཙུན་མ་སྒྲོལ་མ་ལ་བསྟོད་པར། བདུད་ཀྱི་
དཔའ་བོ་རྣམ་པར་འཇོམས་མ། །ཞེས་བསྟོད་པའི་བདུད་ཀྱི་དཔའ་བོ་ཞེས་པ་
འདོད་ པའི་ ཉོན་མོངས་ ལ་བཤད་དོ། །བདུད་བཞི་ནི་ཉོན་མོངས་ པའི་བདུད།
ཕུང་ པོའི་ བདུད། འཆི་ བདག་ གི་ བདུད། ལྷའི་ བུའི་ བདུད་ བཞིའོ། །བདུད་ ཀྱི་
དཔུང་ནི་ཉོན་མོངས་པ་དུག་གསུམ་པོ་ལས་གྱེས་པའི་ཉོན་མོངས་བརྒྱད་ཁྲི་བཞི་
སྟོང་ཡོད་པ་རྣམས་དང་། དེ་དག་རྒྱས་པའི་རྐྱེན་བྱེད་པ་རྣམས་སོ། ། །
གསུམ་པ་རྗེ་བཙུན་འཇམ་དཔལ་དབྱངས་བསྙེན་བཀུར་བའི་ཞིང་བླ་ན་
མེད་པར་བསྔགས་པའི་སྒོ་ནས་བསྟོད་པ་ནི། རྫོགས་པའི་སངས་རྒྱས་འཇིག་རྟེན་
- 453-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
འདྲེན། །མཆོད་འོས་བསྟོད་འོས་ཕྱག་གི་གནས། །རྟག་ཏུ་རི་མོར་བྱ་བའི་འོས། །
བཀུར་འོས་བརྗེད་པར་བྱ་བའི་མཆོག །ཕྱག་བྱར་འོས་པ་བླ་མའི་ རབ། །ཅེས་
གསུངས། དོན་ནི། རྗེ་བཙུན་འཇམ་དཔལ་དབྱངས་ནི་འགྲོ་བ་ལྷ་དང་བཅས་པའི་
མགོན་སྐྱབས་དང་དཔུང་གཉེན་རྫོགས་པའི་སངས་རྒྱས་སོ་ཞེས་བསྔགས་ཤིང་།
དེ་བཞིན་དུ་འཇིག་རྟེན་གྱི་འདྲེན་པའོ། །མཆོད་འོས་སོ། །བསྟོད་འོས་སོ། །ཕྱག་
གི་གནས་སོ། །རྟག་ཏུ་རི་མོར་བྱ་བའི་འོས་སོ། །བཀུར་འོས་སོ། །བརྗོད་པར་བྱ་
བའི་ཡུལ་མཆོག་གོ །ཕྱག་བྱ་བར་འོས་པའོ། །བླ་མའི་རབ་དམ་པའོ་ཞེས་རྒྱ་ཆེར་
བསྔགས་སོ། །འདི་དག་ལ་སྔོན་གྱི་མཁས་པ་འགའ་ཞིག་གིས་མཚན་ཡང་དག་
པར་བརྗོད་ པའི་རྒྱུད་འདིར་མདོ་སྔགས་གཉིས་ཀའི་ ལམ་ གྱི་ ལུས་ཡོངས་སུ་
རྫོགས་པ་རྒྱ་ཆེར་བསྟན་པ་དེ་དག་གོ་བ་དང༌། དེ་དག་ལ་ངེས་པ་རྙེད་པ་དང༌།
ལམ་དེ་དག་རྒྱུད་ལ་སྐྱེ་བ་བླ་མ་ལ་རག་ལས་སོ་ཞེས་གོ་བའི་ཕྱིར་དུ་མཆོད་འོས་
བསྟོད་འོས་ཞེས་སོགས་གསུངས་ཞེས་བཤད་དོ། འདི་དག་ནི་དཀོན་མཆོག་རྗེས་
དྲན་ ལས། ཐལ་མོ་སྦྱར་ བའི་ འོས་ སུ་ གྱུར་ པ། ཕྱག་ བྱ་ བའི་ འོས་ སུ་ གྱུར་ པ།
བསོད་ནམས་ཀྱི་དཔལ་ གྱི་ཞིང་། ཡོན་ཡོངས་སུ་སྦྱོང་བ། སྦྱིན་པའི་གནས་སུ་
གྱུར་པ། ཀུན་ཏུའང་ སྦྱིན་ པའི་ གནས་སུ་གྱུར་ པ་ ཆེན་ པོའོ། །ཞེས་བསྔགས་པ་
ལྟར་ ཡིན་ ཞིང་། རྗེ་བཙུན་ འཇམ་དཔལ་དབྱངས་ནི་རྒྱལ་བ་རྣམས་ ཀྱིས་ ཀྱང་
བསྙེན་བཀུར་བའི་ཞིང་དུ་འཛིན་ན་གདུལ་བྱ་རྣམས་ཀྱིས་ལྟ་ཅི་སྨོས། རྗེ་བཙུན་
འཇམ་དཔལ་དབྱངས་རྒྱལ་བ་རྣམས་ཀྱིས་བསྙེན་བཀུར་བའི་ཞིང་དུ་འཛིན་པ་ནི།
སྟོན་པ་ཐུབ་པའི་དབང་པོ་ལ་སྤྲུལ་པའི་ཁྱིམ་བདག་གཅིག་གིས་ལྷུང་བཟེད་ཟས་
ཀྱིས་བཀང་སྟེ་ཕུལ་བ་ན། འཇམ་དཔལ་གྱིས། བཅོམ་ལྡན་འདས་ལ་ཟས་ ཀྱི་
454 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཕུད་མ་རྩལ་ བར་ གསོལ་ན་བྱས་པ་མི་གཙོ་བར་ འགྱུར་རོ་ཞུས་པས། འཁོར་
གཞན་ རྣམས་ འཇམ་ དཔལ་ འདིས་ བཅོམ་ ལྡན་ འདས་ ལ་ གང་ ཕན་ བཏགས་
བསམས་ན། སྟོན་པའི་ལྷུང་བཟེད་འོག་ཏུ་སོང་སྟེ་འཇིག་རྟེན་གྱི་ཁམས་གངྒཱའི་
ཀླུང་གི་བྱེ་མ་སྙེད་བདུན་ཅུ་རྩ་གཉིས་འདས་པའི་འཇིག་རྟེན་དུ་སོང་བ་ན་མཆོག་
ཟུང་སོགས་ལ་ལྷུང་བཟེད་ཚོལ་བར་བཀའ་སྩལ་པས། འཇིག་རྟེན་ཁམས་སྟོང་
ཕྲག་བཅུ་གཉིས་ཚུན་དུ་བཙལ་ཀྱང་མ་རྙེད་པ་དང་འཇམ་དཔལ་རང་ལ་བཀའ་
གནང་བས་འཇམ་དཔལ་གྱི་སྟན་དེ་ལ་འདུག་བཞིན་དུ་ལག་པ་བརྐྱངས་ནས་ལྷུང་
བཟེད་བླངས་ནས་ཕུལ་ལོ། །འཇམ་དཔལ་གྱིས་སྟོན་པ་ལ་ ཕན་བཏགས་ཚུལ་
དངོས་ནི། སྔོན་དེ་བཞིན་གཤེགས་པ་མི་ཐུབ་རྒྱལ་མཚན་འཇིག་རྟེན་དུ་བྱོན་པའི་
ཚེ་རྗེ་བཙུན་འཇམ་དཔལ་དགེ་སློང་ཡེ་ཤེས་རྒྱལ་པོར་གྱུར་པས་ལྷུང་བཟེད་ཟས་
ཀྱིས་བཀང་སྟེ་བསྣམས་པ་ལ་བདག་ཅག་གི་སྟོན་པ་ཁྱེའུ་དྲི་མེད་དཔུང་པར་གྱུར་
པས་སློངས་པས་ཟས་བྱིན་ནས། དེ་བཞིན་གཤེགས་པ་མི་ཐུབ་རྒྱལ་མཚན་གྱི་
དྲུང་དུ་ཁྲིད་ནས་སྐྱབས་འགྲོ་དང་བྱང་ཆུབ་ཀྱི་སེམས་བསྐྱེད་དུ་བཅུག་སྟེ་ཕན་
བཏགས་པ་བྱང་ཆུབ་སེམས་དཔའི་སྡེ་སྣོད་ལས་གསུངས་སོ། །
བཞི་ པ་ སྤྲུལ་ པ་མཐའ་མེད་ པར་བསྔགས་ པའི་ སྒོ་ནས་ བསྟོད་ པ་ནི།
འཇིག་ རྟེན་ གསུམ་ པོ་ གོམ་ གཅིག་ བགྲོད། །མཁའ་ལྟར་མཐའ་མེད་རྣམ་ པར་
གནོན། །ཞེས་ གསུངས། དོན་ནི། རྗེ་ བཙུན་ འཇམ་ དཔལ་ དབྱངས་ ཀྱིས་ མཁའ་
ཁྱབ་ཀྱི་ཞིང་ཀུན་སྤྲུལ་པས་འགེངས་པར་མཛད་པ་དེ་ཡང་འབད་རྩོལ་དང་རྣམ་
རྟོག་ལ་བལྟོས་པ་མིན་ཞིང་རེ་རེ་ནས་སྤྲོ་དགོས་པའང་མིན་པར་ས་འོག་ས་སྟེང་ས་
བླའི་འཇིག་རྟེན་གསུམ་པོ་གོམ་པ་གཅིག་གིས་བགྲོད་པའམ་ལག་ངར་བསྐུམས་
- 455 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པ་ལས་བརྐྱངས་པ་བཞིན་དུ་སྐད་ཅིག་གིས་སྤྲུལ་པ་འགྱེད་པ་དང་། མཁའ་ལ་ཉི་
མ་གཅིག་ཤར་བས་སའི་སྟེང་ཐམས་ཅད་འོད་ཟེར་གྱིས་ཁྱབ་པ་བཞིན་དུ་ཞིང་
ཐམས་ཅད་སྤྲུལ་པས་ཁྱབ་པར་མཛད་པ་དང་། ནམ་མཁའ་ལ་མཐའ་མེད་པ་ལྟར་
རྗེ་བཙུན་འཇམ་དཔལ་དབྱངས་ཀྱི་སྤྲུལ་པ་ལའང་མཐའ་མེད་པར་ནམ་མཁས་
གར་ཁྱབ་སྤྲུལ་པའི་བཀོད་པས་རྣམ་པར་གནོན་པ་སྟེ་ཁྱབ་པར་མཛད་དེ་ཞེས་
བསྔགས་སོ། ། །
ལྔ་པ་འགྲོ་བའི་དོན་མཛད་པ་ལ་མཚུངས་པ་མེད་པར་བསྔགས་པའི་སྒོ་
ནས་བསྟོད་པ་ནི། གསུམ་ རིག་གཙང་དག་པ་སྟེ། །མངོན་ཤེས་དྲུག་ལྡན་ རྗེས་
དྲན་དྲུག །བྱང་ཆུབ་སེམས་དཔའ་སེམས་དཔའ་ཆེ། །རྫུ་ འཕྲུལ་ཆེན་པོ་འཇིག་
རྟེན་འདས། །ཤེས་ རབ་ ཕ་ རོལ་ ཕྱིན་ པའི་ མཐའ། །ཤེས་ རབ་ ཀྱིས་ནི་དེ་ ཉིད་
ཐོབ། །བདག་ རིག་ གཞན་ རིག་ ཐམས་ ཅད་ པ། །ཀུན་ ལ་ ཕན་ པའི་ གང་ ཟག་
མཆོག །དཔེར་བྱ་ཀུན་ལས་འདས་པ་སྟེ། །ཤེས་དང་ཤེས་བྱའི་བདག་པོ་མཆོག །
ཅེས་གསུངས། དོན་ནི། འདིར་རྗེ་བཙུན་འཇམ་དཔལ་དབྱངས་ས་ལམ་འབྲས་བུ་
དང་བཅས་པ་མཐར་ཕྱིན་ཏེ་གོ་འཕང་མཆོག་བརྙེས་ནས་འགྲོ་བའི་དོན་མཛད་པ་
ལ་མཚུངས་པ་མེད་ཅེས་བསྟོད་པ་སྟེ། དེ་ལ། གསུམ་རིག་གཙང་མ་དག་པ་སྟེ།
ཞེས་པ་ལ་བཤད་ཚུལ་མང་སྟེ། དུས་གསུམ་རིག་པ་ལ་བཤད་པ་དང༌། སྐུ་གསུང་
ཐུགས་གསུམ་རིག་པ་ལ་བཤད་པ་དང་། མངོན་ཤེས་གསུམ་ལ་བཤད་པ་དང༌།
སྡེ་སྣོད་གསུམ་རིག་པ་ལ་བཤད་པ་སོགས་མང་ཡང་འདིར་ཕྱི་མ་ལྟར་བཤད་དེ།
རྗེ་བཙུན་འཇམ་དཔལ་དབྱངས་གདུལ་བྱ་ལ་ལམ་སྟོན་པ་ལ་མཚུངས་པ་མེད་
པའི་སྒོ་ནས་བསྔགས་ཏེ། ཐོག་མར་ལམ་ཐུན་མོང་བ་ངེས་འབྱུང་གི་བསམ་པས་
- 456 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཀུན་ནས་བླངས་ཏེ་འདུལ་བ་ནས་གསུངས་པའི་བསླབ་ཁྲིམས་རྣམ་དག་བསྲུང་བ་
མཐར་ཕྱིན་ཞིང་གདུལ་བྱ་གཞན་དག་ཀྱང་ཚུལ་དེར་བཀྲི་བ་ལ་ཟླ་མེད་པར་
བསྔགས་ཏེ་འདུལ་བ་ནས་བཤད་པའི་ལམ་སྟོན་པའི་བཤེས་གཉེན་མཚན་ཉིད་
དང་ལྡན་པ་གནས་བསྟན་འདུལ་བ་འཛིན་པར་འོས་པ་ལ་མཚན་ཉིད་མང་དུ་
གསུངས་པ་ཐམས་ཅད་ཀྱི་འགག་བསྡུ་ན་མང་ཐོས་ཚུལ་ལྡན་གཉིས་སུ་འདུ་བར་
གསུངས་ལ། དེ་ལ་མང་ཐོས་ནི་སྡེ་སྣོད་གསུམ་གྱི་ཚིག་འཛིན་ཅིང་དོན་ལ་མཁས་
པའོ། །ཚུལ་ལྡན་ནི་བཅས་རང་གི་ཉེས་པས་མ་གོས་པའི་ཚུལ་ཁྲིམས་གཙང་མ་
རྣམ་ པར་ དག་ པར་ དང་ ལྡན་ པའོ། །དེས་ན་ རྗེ་བཙུན་ འཇམ་དཔལ་དབྱངས་
གདུལ་བྱ་ཐར་ལམ་ལ་འཁྲིད་པ་ལ་ངེས་པར་དགོས་པའི་ཆོས་སྣེ་སྣོད་གསུམ་རིག་
ཅིང་ཚུལ་ཁྲིམས་གཙང་མ་རྣམ་པར་དག་པ་མཐར་ཕྱིན་ཞིང་གདུལ་བྱ་གཞན་དག་
ཀྱང་ཚུལ་དེར་ཁྲིད་པར་མཛད་དོ་ཞེས་བསྒྲགས་སོ། །མངོན་ཤེས་དྲུག་ལྡན་རྗེས་
དྲན་དྲུག །ཅེས་པ་ལ་མངོན་ཤེས་དྲུག་ནི། ལྷའི་མིག་གི་མངོན་ཤེས། ལྷའི་རྣ་བའི་
མངོན་ཤེས། གཞན་སེམས་ཤེས་པའི་མངོན་ཤེས། སྔོན་གནས་རྗེས་སུ་དྲན་པའི་
མངོན་ཤེས། རྫུ་འཕྲུལ་གྱི་ཡུལ་ཤེས་པའི་མངོན་ཤེས་། ཟག་པ་ཟད་པའི་མངོན་
ཤེས་དྲུག་གོ །རྗེས་དྲན་དྲུག་ནི། སངས་རྒྱས་རྗེས་སུ་དྲན་པ། ཆོས་རྗེས་སུ་དྲན་
པ། དགེ་འདུན་རྗེས་སུ་དྲན་པ། ཚུལ་ཁྲིམས་རྗེས་སུ་དྲན་པ། གཏོང་བ་རྗེས་སུ་
དྲན་པ། ལྷ་རྗེས་སུ་དྲན་པ་དྲུག་གོ །རྗེས་དྲན་འདི་ལ་འགྲོ་བ་དྲུག་རྗེས་སུ་དྲན་པ་
ལ་བྱེད་པ་ཞིག་དང་། དཀོན་མཆོག་གསུམ་རྗེས་སུ་དྲན་པའི་སྟེང་དུ་དམ་ཚིག་
རྗེས་སུ་དྲན་པ་དང་། ཐུགས་རྗེ་ རྗེས་སུ་དྲན་པ་དང་། མཛད་པ་རྗེས་སུ་དྲན་པ་
གསུམ་བསྣན་ནས་རྗེས་དྲན་དྲུག་ཏུ་བྱེད་པ་སོགས་བཤད་ཚུལ་མང་ངོ༌། །མངོན་
- 457 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྟོགས་རྒྱན་ལས་རྗེས་དྲན་བཅུ་གསུམ་གསུངས་ཏེ་སྔར་བཤད་པའི་རྗེས་དྲན་དང་
པོ་དྲུག་དང༌། ཕར་ཕྱིན་དྲུག་རྗེས་སུ་དྲན་པ་དང༌། དངོས་པོ་མེད་པའི་ངོ་བོ་ཉིད་
རྗེས་སུ་དྲན་པ་སྟེ་བཅུ་གསུམ་གསུངས་སོ། །ཇི་ལྟར་ཡང་རྗེ་བཙུན་འཇམ་དཔལ་
དབྱངས་ གདུལ་ བྱ་ ཐར་ པ་ དང་ ཐམས་ཅད་མཁྱེན་པའི་ ལམ་ དུ་ འཁྲིད་ པ་ ལ་
མཚུངས་པ་མེད་པའི་ཚུལ་སྟོན་པ་སྟེ། མཁའ་ཁྱབ་ཀྱི་གདུལ་བྱ་རྣམས་མངོན་པར་
ཤེས་པས་གཟིགས་ནས་སོ་སོའི་ཁམས་དང་མཐུན་པར་དོན་མཛད་པ་སྟེ། ཆོས་
བསྟན་ནས་འདུལ་བར་ནུས་པ་རྣམས་ལ་ཆོས་སྟོན། རྫུ་འཕྲུལ་གྱིས་འདུལ་བར་
འོས་པ་རྣམས་ལ་ རྫུ་ འཕྲུལ་སྟོན། མཐར་གདུལ་ བྱ་ཐམས་ཅད་ རྗེས་དྲན་དྲུག་
གམ་ བཅུ་ གསུམ་གྱི་སྒོ་ནས་ཐེག་པ་ཆེན་པོའི་ལམ་ཡོངས་རྫོགས་ ལ་ ཁྲིད་དེ་
སངས་རྒྱས་ཀྱི་ས་ལ་འདོན་པར་མཛད་དེ་ཞེས་བསྔགས་སོ། །བྱང་ཆུབ་སེམས་
དཔའ་སེམས་དཔའ་ཆེ། །ཞེས་པ་ཐོབ་བྱ་མཐར་ཐུག་བླ་ན་མེད་པའི་བྱང་ཆུབ་
དང་དེ་སྒྲུབ་པ་ལ་བྱང་ཆུབ་ཀྱི་སེམས་བསྐྱེད་དགོས་པ་དང་། བྱང་ཆུབ་ཀྱི་སེམས་
མཚན་ཉིད་ཚང་བ་རང་དོན་བྱང་ཆུབ་དང་། གཞན་དོན་གཟུགས་སྐུ་གཉིས་ཀ་ལ་
ཐོབ་འདོད་བསྐྱེད་ནས་དེ་གཉིས་ཀ་སྒྲུབ་པའི་ལམ་ཆ་ཚང་ལ་བསླབ་དགོས་སོ་
ཞེས་པ་སྟེ། སེམས་དཔའ་དང་པོར་རང་དོན་བྱང་ཆུབ་དམིགས་པ་དང་། སེམས་
དཔའ་ གཉིས་པ་ གཞན་དོན་ གཟུགས་ སྐུ་ ལ་ དམིགས་ པའོ། །འདིར་ རྗེ་ བཙུན་
འཇམ་དཔལ་དབྱངས་ཀྱི་ཐེག་པ་ཆེན་པོའི་ལམ་གྱི་གཞི་རྟེན་དང་། སྲོག་ཤིང་
དང་། ལམ་གྱི་ལུས་རྫོགས་པའི་གནད་བྱང་ཆུབ་ཀྱི་སེམས་རིན་པོ་ཆེ་བསྒོམས་པ་
མཐར་ཕྱིན་ནས་སེམས་དེས་བསྐུལ་ནས་མཁའ་ཁྱབ་ཀྱི་སེམས་ཅན་རྣམས་ཀྱི་
དོན་མཛད་པ་ལ་མཚུངས་པ་མེད་དོ་ཞེས་བསྔགས་སོ། །རྫུ་འཕྲུལ་ཆེན་པོ་འཇིག་
- 458 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྟེན་འདས། །ཞེས་པ་ཐེག་པ་ཆེན་པོའི་ལམ་ལ་སློབ་པའི་ཚེ་ཐོག་མར་དད་པའི་
མོས་སྤྱོད་ཀྱི་ས་ལ་བསླབ་ནས་དེ་མཐར་ཕྱིན་པ་འཇིག་རྟེན་ལས་འདས་པའི་ལམ་
ཐེག་པ་ཆེན་པོའི་མཐོང་ལམ་ཐོབ་པ་ན་རྫུ་འཕྲུལ་ཆེན་པོས་སེམས་ཅན་གྱི་དོན་
མཐའ་ ཡས་ པ་ མཛད་ནུས་སོ་ཞེས་པ་སྟེ། ཐེག་ཆེན་མཐོང་ལམ་ཐོབ་ནས་རྫུ་
འཕྲུལ་ཇི་ལྟར་སྟོན་ནུས་པ་སོགས་ས་བཅུའི་ཡོན་ཏན་སྔར་བརྗོད་ཟིན་པ་ལྟར་
རོ། །འདིར་རྗེ་བཙུན་འཇམ་དཔལ་དབྱངས་ཀྱིས་འཇིག་རྟེན་ལས་འདས་པའི་
ལམ་ ས་ བཅུ་ མཐར་ ཕྱིན་ཏེ་ རྫུ་ འཕྲུལ་ཆེན་ པོས་ འགྲོ་ བའི་ དོན་མཛད་པ་ལ་
མཚུངས་པ་མེད་དོ་ཞེས་བསྔགས་སོ། །ཤེས་རབ་ཕ་རོལ་ཕྱིན་པའི་མཐའ། །ཤེས་
རབ་ཀྱི་ནི་དེ་ཉིད་ཐོབ། །ཅེས་པ་ནི་ས་བཅུ་མཐར་ཕྱིན་ནས་འབྲས་བུ་བྱང་ཆུབ་
ཐོབ་ཚུལ་ཏེ། ས་བཅུ་རིམ་གྱིས་བགྲོད་ནས་རྒྱལ་སྲས་ཀྱི་སྤྱོད་པ་རྫོགས་སྨིན་སྦྱང་
གསུམ་མཐར་ཕྱིན་ཏེ་ཤེས་རབ་ཀྱི་ཕ་རོལ་ཏུ་ཕྱིན་པའི་མཐའ་རྡོ་རྗེ་ལྟ་བུའི་ཏིང་ངེ་
འཛིན་ཐོབ་པ་ན། བྱང་ཆུབ་ཀྱི་སེམས་ རིན་པོ་ཆེའི་སྟོབས་དང༌། གནས་ལུགས་
རྟོགས་པའི་ཤེས་རབ་ཀྱི་སྟོབས་གཉིས་ཀ་མཐར་ཕྱིན་ནས་འབྲས་བུ་མཐར་ཐུག་
པའི་དེ་ཉིད་བླ་ན་མེད་པའི་བྱང་ཆུབ་ཐོབ་བོ་ཞེས་རྗེ་བཙུན་འཇམ་དཔལ་དབྱངས་
ཀྱིས་བླ་ན་མེད་པའི་བྱང་ཆུབ་ཐོབ་པའི་ཚུལ་ལས་བརྩམས་ཏེ་བསྔགས་སོ། །
བདག་རིག་གཞན་རིག་ཐམས་ཅད་པ། །ཀུན་ལ་ཕན་པའི་གང་ཟག་མཆོག །ཅེས་
པ་བླ་ན་མེད་པའི་བྱང་ཆུབ་ཐོབ་ནས་གཞན་དོན་མཛད་ཚུལ་ཏེ། བླ་ན་མེད་པའི་
བྱང་ཆུབ་ཐོབ་ནས་རང་གི་དོན་དང་གཞན་གྱི་དོན་ཐམས་ཅད་རིག་པ་སྟེ་མཁྱེན་
ཅིང་དོན་དེ་ཐམས་ཅད། སྒྲུབ་པ་ལ་ཐོགས་པ་མེད་པའི་མཐུ་ཐོབ་པས་འགྲོ་བ་
ཀུན་ལ་ཕན་པ་བླ་ན་མེད་པ་མཛད་ནུས་ཤིང་། དེ་ལྟར་སངས་རྒྱས་ནས་འགྲོ་བ་
- 459-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཀུན་ལ་ཕན་པ་མཛད་པའི་གང་ཟག་ཐམས་ཅད་ཀྱི་ནང་ནས་རྗེ་བཙུན་འཇམ་
དཔལ་དབྱངས་ཐུགས་རྗེ་དང་འཕྲིན་ལས་མཚུངས་པ་མེད་པས་མཆོག་གོ་ཞེས་
བསྔགས་སོ། །ཚིག་རྐང་འདི་གཉིས་མཁས་པ་འགའ་ཞིག་གིས་ཐེག་པ་གསུམ་ལ་
སྦྱར་ཏེ། བདག་རིག་ཅེས་པ་རང་དོན་དུ་ཐར་པ་སྒྲུབ་པའི་ཉན་ཐོས་དང་། གཞན་
རིག་ཅེས་པ་སངས་རྒྱས་མ་བྱོན་པའི་འཇིག་རྟེན་གྱི་ཁམས་རྣམས་སུ་སྒྲ་མེད་ལུས་
ཀྱི་རྣམ་འགྱུར་གྱིས་གཞན་ལ་ཆོས་སྟོན་པའི་རང་རྒྱལ་དང་། ཀུན་ལ་ཕན་པ་བྱང་
ཆུབ་ སེམས་ དཔའ་སྟེ། རིག་ཅན་གསུམ་པོ་ སངས་རྒྱས་ ཀྱི་སར་འཁྲིད་ པ་ལ་
མཚུངས་པ་མེད་པ་ནི་རྗེ་བཙུན་འཇམ་དཔལ་དབྱངས་སོ་ཞེས་སྦྱར་རོ། །དཔེར་བྱ་
ཀུན་ལས་འདས་པ་སྟེ། ཞེས་པ་གོང་གི་ཡོན་ཏན་དེ་དག་ཐམས་ཅད་ལ་སྦྱར་ཏེ།
རྗེ་བཙུན་འཇམ་དཔལ་དབྱངས་སྔར་བཤད་པའི་མཛད་པ་དེ་དག་མཛད་པ་ལ་
མཚུངས་པ་མེད་པ་ཟླ་མེད་པ་དཔེ་མེད་པའོ་ཞེས་བསྔགས་སོ། །ཤེས་དང་ཤེས་
བྱའི་བདག་པོ་མཆོག་ཅེས་པ་ཐེག་པ་ཆེན་པོ་ཐུན་མོང་བའི་ལམ་མཐར་ཕྱིན་ནས་
དབང་པོ་མཆོག་ཏུ་རྣོ་བ་དག་སྔགས་བླ་མེད་ཀྱི་ལམ་ལ་ཁྲིད་དེ་བླ་མེད་ཀྱི་ལམ་གྱི་
བསྒྲུབ་བྱ་མཐར་ཐུག་མི་འགྱུར་བའི་བདེ་བ་སྒྲིབ་བྲལ་ལྷན་ཅིག་སྐྱེས་པའི་ཡེ་ཤེས་
ཐུགས་དང་ཤེས་བྱ་རྣམ་བཅས་སྟོང་གཟུགས་མཚན་དཔེས་བརྒྱན་པའི་སྐུ་གཉིས་
ངོ་བོ་གཅིག་པའི་འབྲས་བུ་མཐར་ཐུག་པ་སྐུ་གསུམ་ཡེ་ཤེས་ལྔ་ལྡན་གྱི་གོ་འཕང་
ངོ༌། །དེ་ལྟ་བུའི་ལམ་སྟོན་པ་ལ་དབང་འབྱོར་བའི་བདག་པོ་ནི་རྗེ་བཙུན་འཇམ་
དཔལ་དབྱངས་སོ། །དེས་ན་རྗེ་བཙུན་འཇམ་དཔལ་དབྱངས་ནི་གདུལ་བྱ་རྣམས་
ཀྱི་མགོན་སྐྱབས་དང་དཔུང་གཉེན་མཆོག་གོ་ཞེས་བསྔགས་སོ། ། །
བཞི་པ་ རྒྱུད་འདིར་བསྟོད་ པ་ ཇི་ སྙེད་ ཅིག་ གསུངས་ པ་ཐམས་ཅད་ རྗེ་
- 460 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བཙུན་འཇམ་དཔལ་དབྱངས་ལ་བསྟོད་པ་ཡིན་ནོ་ཞེས་གོ་བའི་ཕྱིར་འཇམ་དཔལ་
གྱི་མཚན་དངོས་སུ་བརྗོད་པའི་སྒོ་ནས་བསྟོད་པ་ནི། གཙོ་བོ་ཆོས་ཀྱི་སྦྱིན་བདག་
སྟེ། ཕྱག་རྒྱ་བཞི་པོའི་དོན་སྟོན་པ། །འགྲོ་བའི་བསྙེན་བཀུར་གནས་ཀྱི་མཆོག །
ངེས་འབྱུང་ གསུམ་པོ་བགྲོད་ རྣམས་ ཀྱི། །དོན་ གྱི་ དམ་ པ་རྣམ་ དག་ དཔལ། །
འཇིག་ རྟེན་ གསུམ་ན་ སྐལ་ བཟང་ཆེ། །དཔལ་ལྡན་ འབྱོར་ པ་ ཀུན་ བྱེད་ པ། །
འཇམ་དཔལ་དཔལ་དང་ལྡན་པའི་མཆོག །ཅེས་གསུངས། དོན་ནི། མཚན་ཡང་
དག་པར་བརྗོད་པའི་རྒྱུད་འདིར་སངས་རྒྱས་དང་བྱང་ཆུབ་སེམས་དཔའི་ཡོན་ཏན་
ཇི་སྙེད་ཅིག་བརྗོད་པ་དེ་ཐམས་ཅད་རྗེ་བཙུན་འཇམ་དཔལ་དབྱངས་ལ་བསྟོད་
པའི་སྒོ་ནས་ལས་དང་པོ་པའི་ས་ནས་སངས་རྒྱས་ཀྱི་སའི་བར་གྱི་གནད་ཐམས་
ཅད་དང་། སངས་རྒྱས་ནས་གདུལ་བྱའི་དོན་མཛད་ཚུལ་སངས་རྒྱས་ཀྱི་འཕྲིན་
ལས་ཀྱི་གནད་ཐམས་ཅད་ཚང་བར་བསྟན་ལ། དེ་ཡང་རྗེ་བཙུན་འཇམ་དཔལ་
དབྱངས་ལ་བསྟོད་པའི་སྒོ་ནས་སྟོན་པའི་རྒྱུ་མཚན་ཡང་རྗེ་བཙུན་འཇམ་དཔལ་
དབྱངས་ནི་སྔར་འདས་པའི་རྒྱལ་བ་རྣམས་བསྐྱེད་པའི་ཡབ་ཡིན་པ་དང༌། དེ་ལྟར་
ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་བྱང་ཆུབ་ སེམས་ དཔའ་
ཐམས་ཅད་རྗེ་བཙུན་འཇམ་པའི་དབྱངས་ཀྱི་མཐུ་ལས་ལམ་བགྲོད་པ་ཤ་སྟག་
ཡིན་པ་དང་། མ་འོངས་པ་ན་འབྱོན་པར་འགྱུར་བའི་བྱང་ཆུབ་སེམས་དཔའ་
ཐམས་ཅད་ཀྱང་རྗེ་བཙུན་འཇམ་དཔལ་དབྱངས་ཀྱི་མཐུ་ལ་བལྟོས་དགོས་པས་ན་
རྗེ་བཙུན་འཇམ་དཔལ་དབྱངས་ནི་འགྲོ་བའི་བླ་མ་མཚུངས་པ་མེད་པ་ལྷག་པའི་
ལྷ་གཅིག་པུའོ་ཞེས་སྟོན་པ་སྟེ་དེ་ལ་གཙོ་བོ་ཆོས་ཀྱི་སྦྱིན་བདག་སྟེ། ཞེས་པ་རྗེ་
བཙུན་འཇམ་དཔལ་དབྱངས་འགྲོ་བ་ཀུན་གྱི་བླ་མ་གཙོ་བོ་ཡིན་པ་བརྗོད་ཟིན་པ་
- 461 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟར་ཡིན་ལ་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་སྐལ་བ་དང་འཚམ་
པའི་སྤྲུལ་པས་ཆོས་བསྟན་ཏེ་དངོས་གྲུབ་སྩོལ་བར་མཛད་པས་ན་ཆོས་ཀྱི་སྦྱིན་
བདག་ཆེན་པོའོ་ཞེས་བསྔགས་སོ། །ཕྱག་རྒྱ་བཞི་པོའི་དོན་སྟོན་པ། ཞེས་པ་ཆོས་
ཇི་ལྟར་སྟོན་ན་ཕྱག་རྒྱ་བཞི་པོའི་དོན་སྟོན་པ་སྟེ། འདི་ལ་ཐུན་མོང་དང་ཐུན་མོང་
མིན་པ་གཉིས་ལས་ཐུན་མོང་བའི་ཕྱག་རྒྱ་བཞི་ནི་ལྟ་བ་བཀར་བཏགས་ཀྱི་ཕྱག་
རྒྱ་བཞི་སྟེ། འདུས་བྱས་ཐམས་ཅད་མི་རྟག་པ། །ཟག་བཅས་ཐམས་ཅད་སྡུག་
བསྔལ་བ། །ཆོས་ཐམས་ཅད་སྟོང་ཞིང་བདག་མེད་པ། །མྱ་ངན་ལས་འདས་པ་
འབའ་ཞིག་ཞི་བར་ལྟ་བ་བཞིའོ། །བཞི་པོ་འདི་ནི་རྒྱལ་བའི་གསུང་རབ་ཐམས་
ཅད་ཀྱི་གནད་ཀྱི་དོན་བསྟན་པ་འདི་ལ་ཞུགས་པ་རྣམས་ཀྱི་ཉམས་ལེན་བྱེད་ཚུལ་
འདི་ལས་འདས་ས་མེད་པས་ན་བཀའ་བཏགས་ཀྱི་ཕྱག་རྒྱ་ཞེས་བྱའོ། །ཐུན་མོང་
མིན་པའི་ཕྱག་རྒྱ་བཞི་ནི། སྐུ་ཕྱག་རྒྱ་ཆེན་པོ། །གསུང་ཆོས་ཀྱི་ཕྱག་རྒྱ། ཐུགས་
ལས་ཀྱི་ཕྱག་རྒྱ། འཕྲིན་ལས་དམ་ཚིག་གི་ཕྱག་རྒྱ་བཞིའོ། །འདི་སྔགས་ལམ་གྱི་
གནད་བསྡུས་པ་སྟེ། སྔགས་སྤྱི་དང་ཁྱད་པར་བླ་མེད་ཀྱི་ལམ་ལ་སློབ་པར་འདོད་
པ་རྣམས་ཀྱི་ལམ་གྱི་གནད་ཉམས་སུ་ལེན་ཚུལ་འདི་ལས་འདའ་ས་མེད་པས་ན་
ཕྱག་རྒྱ་ཞེས་བྱའོ། །འདི་དག་གི་ངོས་འཛིན་དང་ཉམས་སུ་ལེན་ཚུལ་ཞིབ་ཏུ་
བཀྲལ་ན་ ཡི་གེ་ཤིན་ཏུ་མང་བ་དགོས་ པས་མ་སྤྲོས་སོ། །འདིར་ནི་ རྗེ་བཙུན་
འཇམ་དཔལ་དབྱངས་ཀྱི་གདུལ་བྱ་རྣམས་ལ་ཐུན་མོང་དང་ཐུན་མོང་མིན་པའི་
ལམ་གྱི་གནད་མཐར་ཐུག་པ་རྣམས་སྟོན་པར་མཛད་དོ་ཞེས་བསྔགས་སོ། །འགྲོ་
བའི་བསྙེན་བཀུར་གནས་ཀྱི་མཆོག །ཅེས་པ་སྔར་བཤད་པ་ལྟར་ཆོས་སྤྱི་དང་
ཁྱད་པར་མདོ་སྔགས་ཀྱི་ལམ་གྱི་གནད་མ་ནོར་བར་སྟོན་པས་ན་འགྲོ་བ་རྣམས་ཀྱི་
52 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བརྙེན་བཀུར་བའི་གནད་ཀྱི་མཆོག་གོ་ཞེས་བསྔགས་སོ། །འདིའི་རྒྱུ་མཚན་ཡང་
ཕྱོགས་བཅུའི་སངས་རྒྱས་ཐམས་ཅད་མཆོད་པ་བས་རང་ལ་ལམ་མ་ནོར་བར་
སྟོན་པའི་བླ་མའི་བ་སྤུའི་བུ་ག་གཅིག་མཆོད་པ་བསོད་ནམས་ཆེ་བ་དཔལ་གསང་
བ་འདུས་ པའི་ རྒྱུད་ ལས་ རྒྱ་ ཆེར་བསྔགས་པ་ ལྟར་ རོ། །ངེས་འབྱུང་ གསུམ་པོ་
བགྲོད་རྣམས་ཀྱི། །དོན་གྱི་དམ་པ་རྣམ་དག་དཔལ། །ཞེས་པ་ནི་སྔར་བཤད་པ་
ལྟར་རྗེ་བཙུན་འཇམ་དཔལ་དབྱངས་ནི་ཐེག་པ་གསུམ་གྱི་ངེས་འབྱུང་གི་སྒོ་ནས་
ལམ་བགྲོད་འདོད་པ་རྣམས་ཀྱི་ལམ་གྱི་འདྲེན་པ་དོན་གྱི་དམ་པ་མཚུངས་པ་མེད་
པ། རྣམ་པ་ཀུན་ནས་སྐྱོན་དང་བྲལ་བའི་རྣམ་པར་དག་པ་དཔལ་དང་ལྡན་པའོ་
ཞེས་ བསྔགས་སོ། །འཇིག་ རྟེན་ གསུམ་ན་ སྐལ་ བཟང་ ཆེ། །ཞེས་ པ་ རྗེ་ བཙུན་
འཇམ་དཔལ་དབྱངས་ནི་ས་འོག་ས་སྟེང་ས་བླ་གསུམ་ན་མཚུངས་པ་མེད་པ་གང་
གི་མཚན་ཙམ་འཛིན་པ་དང་སྐུའི་སྣང་བརྙན་རི་མོར་བྲིས་པ་ཙམ་གྱིས་ཀྱང་གང་
དུ་གནས་པའི་གནས་དེ་ལྷ་དང་བཅས་པའི་འགྲོ་བའི་བསོད་ནམས་ཀྱི་ཞིང་སྐལ་
བཟང་ཆེན་པོར་བྱེད་པ་ཅན་ཡིན་ནོ་ཞེས་བསྔགས་སོ། །དཔལ་ལྡན་འབྱོར་པ་
ཀུན་བྱེད་པ། །འཇམ་དཔལ་དཔལ་དང་ལྡན་པའི་མཆོག །ཅེས་པ་མཚན་ཡང་
དག་པར་བརྗོད་པའི་རྒྱུད་འདིར་ཇི་སྙེད་ཅིག་གསུངས་པའི་ཡོན་ཏན་ཐམས་ཅད་
ཀྱི་དཔལ་དང་ལྡན་པ་ལྷ་དང་བཅས་པའི་འགྲོ་བ་ཡོངས་ལ་གནས་སྐབས་དང་
མཐར་ཐུག་གི་འབྱོར་པ་དངོས་གྲུབ་ཀུན་སྟེར་བར་བྱེད་པ་ཕྱག་དང་མཆོད་པའི་
འོས་སུ་གྱུར་པ་རྣམ་པ་ཀུན་ཏུ་གསོལ་བ་གདབ་པའི་གནས་སུ་གྱུར་པ་བསྔགས་བྱ་
ཀུན་གྱི་བསྔགས་པར་བྱ་བ། བསྟོད་ཚིག་ཀུན་གྱིས་བསྟོད་པའི་འོས་སུ་གྱུར་པ་
ཁྱད་པར་དུ་འཕགས་པའི་དཔལ་ཐམས་ཅད་དང་ལྡན་པའི་མཆོག་ནི་རྒྱལ་ཀུན་
463 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཡབ་གཅིག་རྗེ་བཙུན་འཇམ་དཔལ་དབྱངས་སོ་ཞེས་བསྔགས་སོ། །འཕགས་པ་
འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་ པ་ རྗེ་བཙུན་འཇམ་
དཔལ་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་
དབྱངས་ལས། ལེའུ་བཅུ་པ་བྱ་གྲུབ་ཡེ་ཤེས་ཀྱི་ལེའུ་བཤད་པའོ།། །།
རྩ་བའི་གསུམ་པ་བསྟོད་པ་རྒྱས་པར་བཤད་པ་རྣམས་ ཀྱི་དོན་བསྡུས་ཏེ་
བསྟོད་པ་ལ་ལྔ། རྗེ་བཙུན་འཇམ་དཔལ་དབྱངས་ལ་མེ་ལོང་ལྟ་བུའི་ཡེ་ཤེས་ཀྱི་སྒོ་
ནས་བསྟོད་པ། ཆོས་དབྱིངས་ཡེ་ཤེས་ཀྱི་སྒོ་ནས་བསྟོད་པ། སོར་རྟོག་ཡེ་ཤེས་ཀྱི་
སྒོ་ནས་བསྟོད་པ། མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ། བྱ་གྲུབ་ཡེ་ཤེས་ཀྱི་
སྒོ་ནས་བསྟོད་པའོ། །དང་པོ་ནི། མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་
མཐར་གྱུར་ཁྱོད་ལ་འདུད། །སྟོང་ཉིད་ལས་བྱུང་ཁྱོད་ལ་འདུད། །སངས་རྒྱས་བྱང་
ཆུབ་ ཁྱོད་ ལ་ འདུད། །ཅེས་ གསུངས། དོན་ནི། མཆོག་ སྦྱིན་ རྡོ་ རྗེ་ མཆོག་ ཁྱོད་
འདུད། །ཅེས་པ་རྗེ་བཙུན་འཇམ་དཔལ་དབྱངས་ལ་བསྟོད་པ་རྒྱས་པར་བཤད་པ་
རྣམས་ཀྱི་དོན་བསྡུས་ཏེ་ཡེ་ཤེས་ལྔའི་སྒོ་ནས་བསྟོད་པ་ལས། མེ་ལོང་ལྟ་བུའི་ཡེ་
ཤེས་ཀྱི་སྒོ་ནས་བསྟོད་ཅིང་གསོལ་བ་གདབ་པ་ནི། གདུལ་བྱ་རྣམས་ལ་མཆོག་
དང་ཐུན་མོང་གི་དངོས་གྲུབ་མ་ལུས་སྟེར་བར་མཛད་པས་ན་རྒྱལ་བ་སྲས་བཅས་
ཀུན་གྱི་མཆོག་སྦྱིན་རྡོ་ རྗེ་ ཞེས་མགྲིན་གཅིག་ཏུ་བསྔགས་པ་རྡོ་རྗེའི་རིགས་ཀྱི་
མཆོག་མགོན་པོ་འཇམ་དཔལ་དབྱངས་ཁྱོད་ལ་གུས་པས་འདུད་དོ། །མཆོག་དང་
ཐུན་མོང་གི་དངོས་གྲུབ་མྱུར་དུ་སྩལ་དུ་གསོལ་ཞེས་གསོལ་བ་བདབ་བོ། །ཡང་
དག་མཐར་གྱུར་ཁྱོད་ལ་འདུད། །ཅེས་པ་བྱང་ཆུབ་མཆོག་ཏུ་ཐུགས་བསྐྱེད་ནས་
ཚོགས་གཉིས་རྫོགས་པར་མཛད་དེ་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་
- 464 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཁྲུལ་པ་བཅོམ་ནས་ཡང་དག་པའི་མཐའ་ཆོས་རྣམས་ཀྱི་གནས་ལུགས་མཐར་
ཐུག་མངོན་སུམ་དུ་མཁྱེན་པ་རྣམ་པ་ཐམས་ཅད་མཁྱེན་པའི་ཡེ་ཤེས་ཐུགས་ལ་
མངའ་བ་མགོན་པོ་འཇམ་དཔལ་དབྱངས་ཁྱོད་ལ་གུས་པས་འདུད་དོ། །གནས་
ལུགས་སྟོང་པ་ཉིད་མངོན་སུམ་དུ་རྟོགས་ནུས་པར་བྱིན་གྱིས་བརླབ་ཏུ་གསོལ།
ཞེས་གསོལ་བ་གདབ་བོ། །སྟོང་ཉིད་ལས་བྱུང་ཁྱོད་ལ་འདུད། །ཅེས་པ་སྟོང་ཉིད་
སྙིང་རྗེའི་སྙིང་པོ་ཅན་བསྒོམ་པ་མཐར་ཕྱིན་ཏེ་དོན་དམ་པའི་འོད་གསལ་ལས་བྱུང་
བའི་མཚན་དཔེའི་སྐུ་མངའ་བ་མགོན་པོ་འཇམ་དཔལ་དབྱངས་ཁྱོད་ལ་གུས་པས་
འདུད་དོ། །མྱུར་དུ་མཚན་དཔེས་བརྒྱན་པའི་སྐུ་ཐོབ་པར་བྱིན་གྱིས་བརླབ་ཏུ་
གསོལ་ཞེས་གསོལ་བ་གདབ་བོ། །སངས་རྒྱས་བྱང་ཆུབ་ཁྱོད་ལ་འདུད། །ཅེས་པ་
ཐབས་བྱང་ཆུབ་ཀྱི་སེམས་རིན་པོ་ཆེ་དང་ཤེས་རབ་སྟོང་ཉིད་རྟོགས་པའི་ལྟ་བ་
གཉིས་ཟུང་དུ་འབྲེལ་བའི་ལམ་མཐར་ཕྱིན་ཏེ་བླ་ན་མེད་པ་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་བྱང་ཆུབ་ཆེན་པོ་བརྙེས་པ་མགོན་པོ་འཇམ་དཔལ་
དབྱངས་ཁྱོད་ལ་གུས་པས་འདུད་དོ། །མྱུར་དུ་སངས་རྒྱས་ཀྱི་གོ་འཕང་ཐོབ་པར་
བྱིན་གྱིས་བརླབས་ཏུ་གསོལ་ཞེས་གསོལ་བ་གདབ་བོ། །ཚིགས་བཅད་འདིས་ནི་
སངས་རྒྱས་ཀྱི་གོ་འཕང་སྒྲུབ་པའི་ལམ་གྱི་ལུས་ཚང་བར་བསྟན་ཏེ་ཐོག་མར་ཡོན་
ཏན་ཐམས་ཅད་ཀྱི་གཞི་དངོས་གྲུབ་ཐམས་ཅད་ཀྱི་རྩ་བ་ལམ་མ་ནོར་བར་སྟོན་
པའི་བཤེས་གཉེན་ཞིག་བསམ་སྦྱོར་གཉིས་ ཀྱི་ཚུལ་བཞིན་དུ་བསྟེན། དེ་ཡང་
ཤེས་གཉེན་དེ་ལ་ཐ་མལ་པའི་འདུ་ཤེས་བཀག་སྟེ་ལྷག་པའི་ལྷ་རྗེ་བཙུན་འཇམ་
དཔལ་དབྱངས་ཀྱི་ངོ་བོར་བལྟས་ནས་བླ་མ་དང་མགོན་པོ་འཇམ་དབྱངས་དབྱེར་
མ་མཆིས་པ་ལ་གསོལ་བ་རྩེ་གཅིག་ཏུ་འདེབས་པ་དང་བཀའ་བཞིན་དུ་བསྒྲུབ་
55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དགོས་པ་ནི་ཚིག་རྐང་དང་པོས་བསྟན། དེ་ནས་ལམ་ཐབས་ཤེས་ཟུང་འབྲེལ་ལ་
ཡུན་རིང་དུ་བསླབས་ནས་གོམས་པ་ཉམས་འོག་ཏུ་ཆུད་པ་ན་སྔགས་ལམ་རིམ་
གཉིས་ལ་ཆིག་སྒྲིལ་བྱེད་པའི་ཚེ་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་པོས་
ཀུན་ནས་བླངས་ཏེ་སྤོས་པའི་མཐའ་ཐམས་ཅད་དང་བྲལ་བ་ཡང་དག་པའི་མཐའ་
བསྒོམས་པ་དེའི་ངང་ལས་གཟུགས་ཀྱི་སྐུར་ལངས་ཏེ་ཟབ་གསལ་གཉིས་མེད་ཀྱི་
ལྷའི་རྣལ་འབྱོར་ ཆིག་བསྒྲིལ་དུ་སྒོམ་དགོས་ པ་ནི་ཚིགས་རྐང་གཉིས་པ་དང་
གསུམ་པས་བསྟན། དེ་ལྟར་བསྒོམ་པ་ལས་འབྲས་བུ་བླ་ན་མེད་པའི་བྱང་ཆུབ་
ཐོབ་པ་ཚིག་རྐང་བཞི་པས་བསྟན་ཏེ་རྒྱུད་འདི་འདོན་པའི་ཚེ་བླ་མ་དང་མགོན་པོ་
འཇམ་དཔལ་དབྱངས་དབྱེར་མ་མཆིས་པ་ལ་གསོལ་བ་ཤུགས་དྲག་ཏུ་འདེབས་
ཤིང་འདི་ལྟ་བུའི་ལམ་གྱི་ལུས་ཡོངས་སུ་རྫོགས་པ་ལ་འཁྲུལ་མེད་ཀྱི་ངེས་པ་རྙེད་
པ་དང་མྱུར་དུ་རྒྱུད་ལ་སྐྱེ་བའི་སྨོན་ལམ་གདབ་བོ། །
གཉིས་པ་རྗེ་བཙུན་འཇམ་དཔལ་དབྱངས་ལ་ཆོས་དབྱིངས་ཡེ་ཤེས་ཀྱི་སྒོ་
ནས་བསྟོད་པ་ནི། སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་
ཕྱག་འཚལ་འདུད། །སངས་རྒྱས་དགྱེས་པ་ཁྱོད་ལ་འདུད། །སངས་རྒྱས་རོལ་ལ་
ཕྱག་ འཚལ་ འདུད། །ཅེས་ གསུངས། དོན་ ནི། སངས་ རྒྱས་ ཆགས་ པ་ ཁྱོད་ ལ་
འདུད། །ཅེས་པ་མངོན་པར་རྫོགས་པར་སངས་རྒྱས་ནས་ཆོས་རྣམས་ཀྱི་གནས་
ལུགས་སྟོང་པ་ཉིད་ལ་ཆགས་པ་སྟེ་སླར་ལྡང་བ་མེད་པར་མཉམ་པར་གཞག་པ་
ཆོས་ཀྱི་སྐུ་བརྙེས་པ་མགོན་པོ་འཇམ་དཔལ་དབྱངས་ཁྱོད་ལ་འདུད་དོ། །མྱུར་དུ་
ཆོས་སྐུ་ཐོབ་པར་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །སངས་
རྒྱས་འདོད་ལ་ཕྱག་འཚལ་འདུད། །ཅེས་པ་མངོན་པར་རྫོགས་པར་སངས་རྒྱས་
- 466 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ནས་ཆོས་ཀྱི་སྐུ་ལས་གཡོ་བ་མེད་བཞིན་དུ་མཁའ་ཁྱབ་ཀྱི་སེམས་ཅན་རྣམས་མྱུར་
དུ་སྒྲོལ་བར་འདོད་པ་སྟེ་བཞེད་པའི་མགོན་པོ་ཐུགས་རྗེ་ཅན་རྗེ་བཙུན་འཇམ་
དཔལ་དབྱངས་ལ་གུས་པ་ཆེན་པོས་ཕྱག་འཚལ་ཞིང་འདུད་དོ། །བདག་ཀྱང་
མགོན་པོ་ཁྱོད་ལྟ་བུར་འགྱུར་བར་བྱིན་གྱིས་བརླབ་ཏུ་གསོལ་ཞེས་གསོལ་བ་
གདབ་བོ། །སངས་རྒྱས་དགྱེས་པ་ཁྱོད་ལ་འདུད། །ཅེས་པ་མངོན་པར་རྫོགས་
པར་སངས་རྒྱས་ནས་ཆོས་སྐུ་བདེ་བ་ཆེན་པོའི་ངང་དུ་ཐུགས་དགྱེས་པར་བཞུགས་
བཞིན་དུ་མ་བུ་གཅིག་པ་ལ་བརྩེ་བ་ལྟར་མཁའ་ཁྱབ་ཀྱི་སེམས་ཅན་རྣམས་ལ་
ཐུགས་དགྱེས་པས་སེམས་ཅན་ཐམས་ཅད་ཀྱི་དོན་མཛད་པ་ལ་ནམ་ཡང་གཡེལ་
བ་མེད་པ་མགོན་པོ་འཇམ་དཔལ་དབྱངས་ཁྱོད་ལ་གུས་པས་འདུད་དོ། །མྱུར་དུ་
ཤེས་རྒྱུད་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །སངས་རྒྱས་རོལ་
ལ་ཕྱག་འཚལ་འདུད། །ཅེས་པ་མངོན་པར་རྫོགས་པར་སངས་རྒྱས་ནས་ཐུགས་
བདེ་སྟོང་གི་ངང་དུ་རྟག་ཏུ་རོལ་ཞིང་ཐུགས་རྗེས་འགྲོ་བའི་དོན་མཛད་པ་ལ་ནམ་
ཡང་གཡེལ་བ་མེད་པ་མགོན་པོ་འཇམ་དཔལ་དབྱངས་ལ་ཕྱག་འཚལ་ཞིང་འདུད་
དོ། །མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །
གསུམ་པ་རྗེ་བཙུན་འཇམ་དཔལ་དབྱངས་ལ་སོར་རྟོག་ཡེ་ཤེས་ཀྱི་སྒོ་ནས་
བསྟོད་པ་ནི། སངས་རྒྱས་འཛུམ་པ་ཁྱོད་ལ་འདུད། །སངས་རྒྱས་བཞད་ལ་ཕྱག་
འཚལ་འདུད། །སངས་རྒྱས་གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་
ཕྱག་ འཚལ་ འདུད། །ཅེས་ གསུངས། དོན་ནི། སངས་ རྒྱས་ འཛུམ་ པ་ ཁྱོད་ ལ་
འདུད། །ཅེས་པ་མངོན་པར་རྫོགས་པར་སངས་རྒྱས་ནས་སེམས་ཅན་གྱི་དོན་ལ་
སྐད་ཅིག་ཀྱང་གཡེལ་བ་མེད་པར་ཕྱོགས་བཅུར་གཟིགས་ནས་སུ་ཞིག་འཁོར་བ་
- 467-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དང་ངན་སོང་ལས་དྲང་བར་བྱ། སུ་ཞིག་སངས་རྒྱས་ཀྱི་སར་འཁྲིད་པར་བྱ། སུ་
ཞིག་ལ་ཆོས་བསྟན་པར་བྱ་སྙམ་དུ་གཟིགས་ནས་ཆོས་སྟོན་པའི་སྣོད་རུང་གི་
གདུལ་བྱ་གཟིགས་པ་ན་ཐུགས་དགྱེས་ཏེ་ཆོས་སྟོན་པའི་སྔ་ལྟས་ཞལ་འཛུམ་པ་
མཛད་པ་མགོན་པོ་འཇམ་དཔལ་དབྱངས་ཁྱོད་ལ་གུས་པས་འདུད་དོ། །ཆོས་ཀྱི་
བདུད་རྩི་སྩལ་དུ་གསོལ་ཞེས་གསོལ་བ་གདབ་བོ། །སངས་རྒྱས་བཞད་ལ་ཕྱག་
འཚལ་འདུད། །ཅེས་པ་མངོན་པར་རྫོགས་པར་སངས་རྒྱས་ནས་ཕྱོགས་བཅུར་
གདུལ་བྱ་རྣམས་ལ་གཟིགས་ཏེ་སུ་ཞིག་ཞི་བས་འདུལ་བ་བྱ། སུ་ཞིག་དྲག་པོས་
འདུལ་བར་བྱ་སྙམ་དུ་དགོངས་པ་ན། དྲག་པོས་འདུལ་བར་བྱ་བའི་གདུལ་བྱ་
གཟིགས་པའི་ཚེ་ཁྲོ་བོའི་སྐུར་བཞེངས་ཏེ་བཞད་པ་བརྒྱད་ཀྱི་གད་བརྒྱངས་སྒྲོག་
ཅིང་དྲག་པོའི་ འཕྲིན་ལས་ ཀྱིས་འདུལ་བར་མཛད་པ་མགོན་པོ་འཇམ་དཔལ་
དབྱངས་ལ་ཕྱག་འཚལ་ཞིང་འདུད་དོ། །ལམ་སྒྲུབ་པའི་བར་ཆད་ཐམས་ཅད་མྱུར་
དུ་བསལ་དུ་གསོལ་ཞེས་གསོལ་བ་གདབ་བོ། །སངས་རྒྱས་གསུང་ཉིད་ཁྱོད་ལ་
འདུད། །ཅེས་པ་མངོན་པར་རྫོགས་པར་སངས་རྒྱས་ནས་སངས་རྒྱས་ཀྱི་མཛད་
པའི་གཙོ་བོ་གསུང་ཚངས་པའི་དབྱངས་ཀྱིས་གདུལ་བྱ་རྣམས་ལ་ཆོས་སྟོན་པར་
མཛད་པ་མགོན་པོ་འཇམ་དཔལ་དབྱངས་ཁྱོད་ལ་གུས་པས་འདུད་དོ། །མྱུར་དུ་
གསུང་དབྱངས་ཐོས་པ་དང་ཐོས་ནས་གྲོལ་བར་བྱིན་གྱིས་བརླབ་ཏུ་གསོལ་ཞེས་
གསོལ་བ་གདབ་བོ། །སངས་རྒྱས་ཐུགས་ལ་ཕྱག་འཚལ་འདུད། །ཅེས་པ་མངོན་
པར་རྫོགས་པར་སངས་རྒྱས་ནས་རྒྱལ་བ་ཀུན་གྱི་ཡེ་ཤེས་གཅིག་ཏུ་བསྡུས་པའི་
ཐུགས་ལ་ནམ་མཁའ་མ་ཟད་ཀྱི་བར་དུ་འགྱུར་བ་མེད་བཞིན་དུ་ཐུགས་རྗེ་ཆེན་
པོས་བསྐུལ་ནས་སེམས་ཅད་རྣམས་ལ་ཆོས་སྟོན་པར་མཛད་པ་མགོན་པོ་འཇམ་
- 468 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དཔལ་དབྱངས་ལ་ཕྱག་འཚལ་ཞིང་འདུད་དོ། །ཐུགས་རྗེས་གཟིགས་ལ་མྱུར་དུ་
བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །
བཞི་པ་མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ་ནི། མེད་པ་ལས་བྱུང་
ཁྱོད་ལ་འདུད། །སངས་རྒྱས་འབྱུང་བ་ཁྱོད་ལ་འདུད། །ནམ་མཁའ་ལས་བྱུང་ཁྱོད་
ལ་འདུད། །ཡེ་ཤེས་ལས་བྱུང་ཁྱོད་ལ་འདུད། །ཅེས་གསུངས། དོན་ནི། མེད་པ་
ལས་བྱུང་ཁྱོད་ལ་འདུད། །ཅེས་པ་ཐུགས་བསྐྱེད་ནས་ཚོགས་གཉིས་མཐར་ཕྱིན་ཏེ་
ཆོས་རྣམས་རང་བཞིན་གྱིས་མེད་པའི་སྟོང་ཉིད་མངོན་སུམ་དུ་གཟིགས་པ་དོན་
དམ་པའི་འོད་གསལ་ལས་བྱུང་བ་མི་འགྱུར་བའི་བདེ་བ་རྫོགས་པ་མཐར་ཐུག་པ་
དང་མཉམ་དུ་སྟོང་གཟུགས་མཚན་དཔེས་བརྒྱན་པའི་སྐུས་འགྲོ་བའི་དོན་མཛད་
པ་མགོན་པོ་འཇམ་དཔལ་དབྱངས་ཁྱོད་ལ་གུས་པས་འདུད་དོ། །ཐུགས་རྗེས་
གཟིགས་ལ་མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །སངས་
རྒྱས་འབྱུང་བ་ཁྱོད་ལ་འདུད་ཅེས་པ་མངོན་པར་རྫོགས་པར་སངས་རྒྱས་ནས་ཆོས་
ཀྱི་སྐུ་ལས་གཡོ་བ་མེད་བཞིན་དུ་མཁའ་ཁྱབ་ཀྱི་སེམས་ཅན་རྣམས་ལ་གང་ལ་
གང་འདུལ་གྱི་སྤྲུལ་པ་བསྟན་ནས་ཆོས་བསྟན་པས་སངས་རྒྱས་བགྲང་བ་ལས་
འདས་པ་འབྱུང་བར་མཛད་པ་མགོན་པོ་འཇམ་དཔལ་དབྱངས་ཁྱོད་ལ་གུས་པས་
འདུད་དོ། །མྱུར་དུ་སངས་རྒྱས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ་
ཞེས་གསོལ་བ་གདབ་བོ། །ནམ་མཁའ་ལས་བྱུང་ཁྱོད་ལ་འདུད། །ཅེས་པ་སྦྱོར་བ་
ཡན་ལག་དྲུག་བསྒོམས་པ་ལས་ནམ་མཁའ་ལ་སྨིག་རྒྱུ་སོགས་སྣང་བ་སྣ་ཚོགས་
འཆར་བ་ལམ་དུ་བླངས་པ་ལས་བྱུང་བ་སྟོང་གཟུགས་མཚན་དཔེས་བརྒྱན་པའི་སྐུ་
གྲུབ་སྟེ་འགྲོ་བའི་དོན་ལ་གཡེལ་བ་མེད་པ་མགོན་པོ་འཇམ་དཔལ་དབྱངས་ཁྱོད་
- 469 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལ་གུས་པས་འདུད་དོ། །མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་
བོ། །ཡང་ན་ནམ་མཁའ་ལྟ་བུའི་སྟོང་ཉིད་སྤྲོས་པའི་མཐའ་ཐམས་ཅད་དང་བྲལ་
བ་མངོན་སུམ་དུ་གཟིགས་པ་དོན་དམ་པའི་འོད་གསལ་ལས་བྱུང་སྟེ་གཟུགས་ཀྱི་
སྐུར་བཞེངས་ནས་འགྲོ་བའི་དོན་མཛད་པ་ཁྱོད་ལ་འདུད་དོ་ཞེས་བྱའོ། །ཡེ་ཤེས་
ལས་བྱུང་ཁྱོད་ལ་འདུད། །ཅེས་པ་སློབ་པ་མཐའི་དོན་གྱི་འོད་གྱི་འོད་གསལ་གྱི་
ཡེ་ཤེས་ལས་བྱུང་བ་སྐུ་གཉིས་ཟུང་དུ་འཇུག་པ་མངའ་བ་མགོན་པོ་འཇམ་དཔལ་
དབྱངས་ཁྱོད་ལ་གུས་པས་འདུད་དོ། །མྱུར་དུ་བྱིན་གྱིས་བརླབ་ཏུ་གསོལ་ཞེས་
གསོལ་བ་གདབ་བོ། །
ལྔ་པ་མགོན་པོ་འཇམ་དཔལ་དབྱངས་ལ་ བྱ་གྲུབ་ཡེ་ཤེས་ཀྱི་སྒོ་ནས་
བསྟོད་ པ་ནི། སྒྱུ་འཕྲུལ་དྲྭ་བ་ཁྱོད་ལ་འདུད། །སངས་རྒྱས་རོལ་ སྟོན་ ཁྱོད་ལ་
འདུད། །ཐམས་ ཅད་ ཐམས་ ཅད་ ཁྱོད་ ལ་ འདུད། །ཡེ་ ཤེས་ སྐུ་ ཉིད་ ཁྱོད་ ལ་
འདུད། །ཅེས་གསུངས། དོན་ནི། སྒྱུ་འཕྲུལ་དྲྭ་བ་ཁྱོད་ལ་འདུད། །ཅེས་པ་མངོན་
པར་རྫོགས་པར་སངས་རྒྱས་ནས་སྒྱུ་འཕྲུལ་དྲྭ་བ་ཞེས་པ་སྒྱུ་མ་ལྟ་བུའི་སྤྲུལ་པ་
སེམས་ཅན་གྱི་གྲངས་དང་མཉམ་པ་སྤོས་ནས་འགྲོ་བ་འདྲེན་པ་ལ་ནམ་ཡང་
གཡེལ་བ་མེད་པ་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །
བདག་ཀྱང་གང་འདུལ་སྤྲུལ་པས་རྗེས་སུ་གཟུང་སྟེ་མྱུར་དུ་སྨིན་ཅིང་གྲོལ་བར་
བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །སངས་རྒྱས་རོལ་སྟོན་ཁྱོད་
ལ་འདུད། །ཅེས་པ་མངོན་པར་རྫོགས་པར་སངས་རྒྱས་ནས་རྒྱལ་བའི་མཛད་པའི་
རྣམ་པར་རོལ་བ་སྣ་ཚོགས་སྟོན་པ་སྟེ་ཞིང་ཁམས་ལ་ལར་སྐུ་བལྟམས་པ། ཞིང་
ཁམས་ ལ་ལར་ཁབ་ཏུ་བཞུགས་པ། ལ་ལར་ རབ་ཏུ་བྱུང་བ། ལ་ལར་ཆོས་ཀྱི་
- 470 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཁོར་ལོ་བསྐོར་བ་སོགས་གདུལ་བྱ་རང་རང་གི་དབང་བོ་དང་འཚམས་པར་
གཟུགས་སྣ་ཚོགས་སྟོན་པར་མཛད་པ་མགོན་པོ་འཇམ་དཔལ་དབྱངས་ཁྱོད་ལ་
གུས་པས་འདུད་དོ། །མྱུར་དུ་མཚན་དཔེའི་སྐུ་མཐོང་ནས་གསུང་དབྱངས་ཐོས་ཏེ་
སྨིན་ཅིང་གྲོལ་བར་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །ཐམས་
ཅད་ཐམས་ཅད་ཁྱོད་ལ་འདུད། །ཅེས་པ་བསྔགས་བྱ་ཐམས་ཅད་ཀྱིས་རྣམ་པ་
ཐམས་ཅད་དུ་བསྔགས་པར་བྱ་བ། བསྟོད་པ་ཐམས་ཅད་ཀྱིས་རྣམ་པ་ཐམས་ཅད་
དུ་བསྟོད་པར་བྱ་བ། གདུལ་བྱ་ཐམས་ཅད་ཀྱིས་དུས་ཐམས་ཅད་དུ་གསོལ་བ་
གདབ་པའི་གནས་སུ་གྱུར་པ་མགོན་པོ་འཇམ་དཔལ་དབྱངས་ཁྱོད་ལ་གུས་པས་
འདུད་དོ། །མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །ཡེ་ཤེས་
སྐུ་ཉིད་ཁྱོད་ལ་འདུད། །ཅེས་པ་མདོར་ན་རྒྱལ་བ་ཐམས་ཅད་ཀྱི་ཡེ་ཤེས་གཅིག་
ཏུ་བསྡུས་པའི་སྐུ། ཡོན་ཏན་ཐམས་ཅད་གཅིག་ཏུ་བསྡུས་པའི་ཕུང་པོ། དངོས་
གྲུབ་མ་ལུས་འབྱུང་བའི་གཏེར་ཆེན་པོ། དམ་ཆོས་མ་ལུས་འབྱུང་བའི་གནས་
གཅིག་པུ། དགེ་འདུན་མ་ལུས་པའི་མངའ་བདག །སྐྱབས་གསུམ་མ་ལུས་འདུས་
པའི་བདག་ཉིད་མགོན་པོ་འཇམ་དཔལ་དབྱངས་ཁྱོད་ལ་གུས་པས་འདུད་དོ། །
ནམ་ཡང་འབྲལ་བ་མེད་པར་རྗེས་སུ་བཟུང་ལ་མཆོག་དང་ཐུན་མོང་གི་དངོས་
གྲུབ་མ་ལུས་མྱུར་དུ་སྩལ་དུ་གསོལ་ཞེས་གསོལ་བ་གདབ་བོ། །ཚིགས་བཅད་ལྔ་
པོ་འདི་ནི་མཚན་ཡང་དག་པར་བརྗོད་པའི་རྒྱུད་འདིར་མདོ་སྔགས་ཀྱི་ལམ་གྱི་
གནད་ཇི་སྙེད་གཅིག་གསུངས་པ་ཐམས་ཅད་ཀྱི་གནད་བསྡུས་པ་དང་། མགོན་པོ་
འཇམ་དཔལ་དབྱངས་ལ་བསྟོད་པ་ཇི་སྙེད་ཅིག་བྱས་པ་ཐམས་ཅད་ཀྱི་གནད་
བསྡུས་ནས་བསྟོད་པ་དང་། ལྷག་པར་དཔལ་དུས་ཀྱི་འཁོར་ལོའི་རྒྱུད་ནས་དངོས་
-471 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གྲུབ་སྒྲུབ་པའི་ཐམས་ཅད་གསུངས་པ་ཐམས་ཅད་ཀྱི་གནད་ཚང་བའི་ སྙིང་པོ་
མགོན་པོ་འཇམ་དཔལ་དབྱངས་ཀྱི་ཐུགས་རྗེ་མྱུར་དུ་བསྐུལ་བར་བྱེད་པ་བྱིན་
རླབས་ཀྱི་གཏེར་ཆེན་པོ་ཡིན་པས་རྒྱུད་འདི་འདོད་པ་པོ་རྣམས་ཀྱིས་འདུད་ཉི་ཤུའི་
གསོལ་འདེབས་འདི་དག་བྱེད་པའི་ཚེ་མགོན་པོ་འཇམ་དཔལ་དབྱངས་ལ་གསོལ་
བ་ཤུགས་དྲག་ཏུ་གདབ་པར་བྱའོ། །འཕགས་པ་འཇམ་དཔལ་གྱི་མཚན་ཡང་དག་
པར་བརྗོད་པའི་འགྲེལ་པ་རྗེ་བཙུན་འཇམ་དཔལ་དབྱངས་ཀྱི་བྱིན་རླབས་ཀྱི་ཆར་
རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་བཅུ་གཅིག་པ་དེ་
བཞིན་གཤེགས་པ་ལྔ་ལ་ཡེ་ཤེས་ཀྱི་བསྟོད་པའི་ལེའུ་བཤད་པའོ།། །།
༈ རྩ་བའི་བཞི་པ་མཚན་ཡང་དག་པར་བརྗོད་པའི་ཕན་ཡོན་བཤད་པ་ལ་
དྲུག །སྟོན་པ་ཐུབ་པའི་ དབང་ པོས་ གསང་ བདག་ འཁོར་ བཅས་ ཀྱིས་ ཇི་ ལྟར་
གསོལ་པ་བཏབ་པ་ལྟར་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་
པ་རྒྱས་པར་གསུངས་ནས་གསང་བའི་བདག་པོ་རྒྱུད་འདི་སྡུད་པ་པོར་བྱིན་གྱིས་
བརླབས་ཤིང་རྒྱུད་འདི་བཟུང་བ་ལ་ཕན་ཡོན་མཐའ་ཡས་འབྱུང་བར་བྱིན་གྱིས་
བརླབས་པ། རྒྱུད་འདི་འཛིན་པ་རྣམས་ལ་རྒྱལ་བ་སྲས་བཅས་ ཀྱི་བྱིན་རླབས་
འཇུག་པ་སོགས་ཕན་ཡོན་མཐའ་ཡས་བསྟན་པ། རྒྱུན་འདི་འཛིན་པ་རྣམས་ལ་
ནད་གདོན་སྡིག་སྒྲིབ་བྱང་ཞིང་ཚེ་དང་བསོད་ནམས་འཕེལ་བ་དང་ཤེས་རབ་རྒྱས་
པ་སོགས་ཕན་ཡོན་མཐའ་ཡས་འབྱུང་བར་བསྟན་པ། རྒྱུད་འདི་འཛིན་པ་རྣམས་
ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱི་རློབ་ཅིང་ས་
ལམ་མྱུར་དུ་བགྲོད་པ་སོགས་ཕན་ཡོན་མཐའ་ཡས་འབྱུང་བར་བསྟན་པ། རྒྱུད་
འདི་འཛིན་པ་རྣམས་ལ་རྗེ་བཙུན་འཇམ་དཔལ་དབྱངས་ཀྱིས་མྱུར་དུ་བྱིན་གྱིས་
472 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རློབ་པ་སོགས་ཕན་ཡོན་མཐའ་ཡས་འབྱུང་བར་བསྟན་པ། རྒྱུད་འདི་གཟུང་ཞིང་
དོན་ཡིད་ལ་སེམས་པ་རྣམས་ལ་གནས་སྐབས་དང་མཐར་ཐུག་གི་དོན་ཐམས་
ཅད་མྱུར་དུ་འགྲུབ་པའི་ཕན་ཡོན་འབྱུང་བར་བསྟན་པའོ། །དང་པོ་ནི། ལག་ན་རྡོ་
རྗེ་འཆང་། འདི་ནི་བཅོམ་ལྡན་འདས་ཀྱི་ཡེ་ཤེས་ཀྱི་སྐུ་དང་དེ་བཞིན་གཤེགས་པ་
ཐམས་ཅད་ཀྱི་ཡེ་ཤེས་ཀྱི་སྐུ་འཇམ་དཔལ་ཡེ་ཤེས་སེམས་དཔའི་མ་འདྲེས་པ་
ཡོངས་སུ་དག་པར་བརྗོད་པ་སྟེ། ཁྱོད་ཀྱི་བླ་ན་མེད་པའི་དགའ་བ་དང་རབ་ཏུ་
དྭངས་བ་དང་མགུ་བ་ཆེན་པོ་ཡང་དག་པར་སྐྱེད་པའི་དོན་དང་། སྐུ་དང་གསུང་
ཐུགས་ ཀྱི་གསང་ བ་ ཡོངས་ སུ་ དག་ པའི་ ཕྱིར་དང༌། ཡོངས་ སུ་ རྫོགས་ པ་ དང་
ཡོངས་སུ་དག་པའི་ས་དང་ཕ་རོལ་ཏུ་ཕྱིན་པ་དང་བསོད་ནམས་དང་ཡེ་ཤེས་ཀྱི་
ཚོགས་ཡོངས་སུ་རྫོགས་པ་དང་ཡོངས་སུ་དག་པའི་ཕྱིར་དང་། བླ་ན་མེད་པའི་
དོན་ལྷག་པར་མ་རྟོགས་པ་ལྷག་པར་རྟོགས་པའི་ཕྱིར་དང་། མ་ཐོབ་པ་ཐོབ་པའི་
ཕྱིར་དང༌། ཇི་སྲིད་དེ་བཞིན་གཤེགས་པ་ཐམས་ཅད་ཀྱི་དམ་པའི་ཆོས་ཀྱི་ཚུལ་
ཡང་དག་པར་གཟུང་བའི་དོན་དུ་ཡང་ངས་བསྟན་པ་དང་། ཡང་དག་པར་རབ་ཏུ་
བཤད་པ་དང་། རྣམ་པར་བཀྲོལ་བ་དང༌། རྣམ་པར་ཕྱེ་བ་དང༌། རབ་ཏུ་གསལ་
བར་བྱས་པ་དང་བྱིན་གྱིས་བརླབ་པའོ། །ལག་ན་རྡོ་རྗེ་འཆང་། འདི་ནི་ངས་ཁྱོད་
ཀྱི་རྒྱུད་ལ་སྔགས་ཀྱི་ཆོས་ཉིད་ཐམས་ཅད་ཀྱིས་བྱིན་གྱིས་བརླབས་པའོ། །ཞེས་
གསུངས། གཉིས་པ་རྒྱུད་འདི་འཛིན་པ་རྣམས་ལ་རྒྱལ་བ་སྲས་བཅས་ཀྱི་བྱིན་
རླབས་འཇུག་པ་སོགས་ཕན་ཡོན་མཐའ་ཡས་བསྟན་པ་ནི། གཞན་ཡང་ལག་ན་རྡོ་
རྗེ་འཆང་། འདི་ནི་མཚན་ཡང་དག་པར་བརྗོད་པ་ཤིན་ཏུ་ཡོངས་སུ་དག་པ་དང་
ཡོངས་སུ་བྱང་བ་སྟེ། ཇི་སྲིད་ཐམས་ཅད་མཁྱེན་པའི་ཡེ་ཤེས་དང་སྐུ་དང་གསུང་
- 473 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དང༌ ཐུགས་ ཀྱི་ གསང་ བར་ གྱུར་ པའོ། །དེ་ བཞིན་ གཤེགས་ པ་ ཐམས་ཅད་ ཀྱི་
སངས་རྒྱས་ཀྱི་བྱང་ཆུབ་བོ། །ཡང་དག་པར་རྫོགས་པའི་སངས་རྒྱས་རྣམས་ཀྱི་
མངོན་པར་རྟོགས་པའོ། །དེ་བཞིན་གཤེགས་པ་ཐམས་ཅད་ཀྱི་བླ་ན་མེད་པའོ། །
བདེ་བར་གཤེགས་པ་རྣམས་ཀྱི་ཆོས་ཀྱི་དབྱིངས་རྟོགས་པའོ། །རྒྱལ་བ་རྣམས་
ཀྱིས་བདུད་ཀྱི་སྟོབས་ཐམས་ཅད་ཕམ་པར་བྱེད་པའོ། །སྟོབས་བཅུ་དང་ལྡན་པ་
ཐམས་ཅད་ཀྱི་སྟོབས་བཅུའི་སྟོབས་སོ། །ཐམས་ཅད་མཁྱེན་པའི་ཡེ་ཤེས་རྣམས་
ཀྱི་ཐམས་ཅད་མཁྱེན་པ་ཉིད་དོ། །ཆོས་ཐམས་ཅད་ཀྱི་ལུང་ངོ༌། །སངས་ རྒྱས་
ཐམས་ཅད་ཀྱི་ཡང་དག་ པར་ ཀུན་ཆུབ་པའོ། །བྱང་ཆུབ་སེམས་དཔའ་ཆེན་པོ་
ཐམས་ཅད་ཀྱི་དྲི་མ་མེད་ཅིང་ཤིན་ཏུ་རྣམ་པར་དག་པའི་བསོད་ནམས་དང་ཡེ་
ཤེས་ཀྱི་ཚོགས་ཡོངས་སུ་རྫོགས་པའོ། །ཉན་ཐོས་དང་ རང་སངས་རྒྱས་ཐམས་
ཅད་ཀྱི་རབ་ཏུ་སྐྱེ་བའོ། །ལྷ་དང་མི་ཐམས་ཅད་ཀྱི་ཕུན་སུམ་ཚོགས་པའི་ཞིང་
ངོ༌། །ཐེག་པ་ཆེན་པོའི་ རབ་ཏུ་གནས་པའོ། །བྱང་ཆུབ་སེམས་དཔའི་སྤྱོད་པའི་
འབྱུང་ཁུངས་སོ། །འཕགས་པའི་ལམ་ཡང་དག་པའི་མཐར་ཐུག་པའོ། །རྣམ་པར་
གྲོལ་བ་རྣམས་ཀྱི་བརྟག་པའོ། །ངེས་པར་འབྱུང་བའི་ལམ་གྱི་བསྐྱེད་པའོ། །དེ་
བཞིན་གཤེགས་པའི་གདུང་གི་རྒྱུན་མི་འཆད་པའོ། །བྱང་ཆུབ་སེམས་དཔའ་ཆེན་
པོའི་རིགས་དང་རྒྱུད་ཀྱི་རབ་ཏུ་འཕེལ་བའོ། །ཕ་རོལ་གྱི་རྒོལ་བ་ཐམས་ཅད་ཀྱི་
ཚར་ གཅོད་ པའོ། །མུ་སྟེགས་ ཐམས་ ཅད་ ཀྱི་ རྣམ་ པར་ འཇོམས་ པའོ། །བདུད་
བཞིའི་སྟོབས་དང་དཔུང་དང་ སྡེ་རྣམས་ ཀྱི་ ཕམ་ པར་ བྱེད་པའོ། །སེམས་ཅན་
ཐམས་ཅད་ཀྱི་ཡང་དག་པར་སྡུད་པའོ། །ངེས་པར་འབྱུང་བས་བགྲོད་པ་ཐམས་
ཅད་ ཀྱི་འཕགས་ པའི་ལམ་ཡོངས་ སུ་ སྨིན་ པའོ། །ཚངས་ པའི་གནས་ བཞི་ལ་
- 474 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
གནས་ པ་རྣམས་ཀྱི་ཏིང་ ངེ་འཛིན་ནོ། །སེམས་རྩེ་གཅིག་པ་རྣམས་ཀྱི་བསམ་
གཏན་ནོ། །ལུས་དང་ངག་དང་ཡིད་མངོན་པར་སྦྱོར་བ་རྣམས་ཀྱི་རྣལ་འབྱོར་རོ། །
ཡང་དག་པར་སྦྱོར་བ་ཐམས་ཅད་ཀྱི་ཀུན་ཏུ་སྦྱོར་བ་དང་བྲལ་བའོ། །ཉོན་མོངས་
པ་དང་ཉེ་བའི་ཉོན་མོང་པ་རྣམས་ཀྱི་སྤོང་བའོ། །སྒྲིབ་པ་ཐམས་ཅད་ཀྱི་ཉེ་བར་ཞི་
བའོ། །འཆིང་བ་ཐམས་ཅད་ཀྱི་རྣམ་པར་གྲོལ་བའོ། །ལྷག་མ་ཐམས་ཅད་ཀྱི་ཐར་
པའོ། །སེམས་ཉེ་བར་འཕྲོ་བ་ཐམས་ཅད་ཀྱི་ཞི་བའོ། །ཕུན་སུམ་ཚོགས་པ་ཐམས་
ཅད་ཀྱི་འབྱུང་གནས་སོ། །རྒུད་པ་ཐམས་ཅད་ཀྱི་རབ་ཏུ་འཇོམས་པའོ། །ངན་སོང་
གི་སྒོ་ཐམས་ཅད་ཀྱི་འགེགས་པའོ། །རྣམ་པར་གྲོལ་བའི་གྲོང་ཁྱེར་གྱི་ལམ་དམ་
པའོ། །འཁོར་བའི་འཁོར་ལོའི་རབ་ཏུ་མི་འཇུག་པའོ། །ཆོས་ཀྱི་འཁོར་ལོས་རབ་
ཏུ་བསྐོར་བའོ། །དེ་བཞིན་གཤེགས་པའི་བསྟན་པའི་གདུགས་དང་རྒྱལ་མཚན་
དང་བ་དན་བསྒྲེང་བའོ། །དམ་པའི་ཆོས་སྟོན་པའི་ལྷག་པར་གནས་པའོ། །བྱང་
ཆུབ་སེམས་དཔའ་སྔགས་ཀྱི་སྒོའི་སྤྱད་པ་སྤྱོད་པ་རྣམས་ཀྱི་མྱུར་དུ་འགྲུབ་པའོ། །
བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་སྦྱོར་བ་རྣམས་
ཀྱི་བསྒོམ་པ་ལྷག་པར་རྟོགས་པའོ། །གཉིས་སུ་མེད་ཅིག་སོ་སོར་རྟོག་པ་སྒོམ་པ་
མངོན་པར་སྦྱོར་བ་རྣམས་ཀྱི་སྟོང་པ་ཉིད་སོ་སོར་རྟོགས་པའོ། །ཕ་རོལ་ཏུ་ཕྱིན་པ་
དང་ཚོགས་ཐམས་ཅད་ཀྱི་སྐྱེད་པའོ། །ཡོངས་སུ་དག་པའི་ས་དང་ཕ་རོལ་ཏུ་ཕྱིན་
པ་ཐམས་ཅད་ཀྱི་ཡོངས་སུ་རྫོགས་པའོ། །ཡང་དག་པའི་འཕགས་པའི་བདེན་པ་
བཞི་པོ་རྣམས་ཀྱི་སོ་སོར་རྟོགས་པའོ། །དྲན་པ་ཉེ་བར་བཞག་པ་བཞི་པོ་རྣམས་ཀྱི་
ཆོས་ཐམས་ཅད་གཅིག་པའི་སེམས་སོ་སོར་རྟོགས་པའོ། །མཚན་ཡང་དག་པར་
བརྗོད་པ་འདི་ནི་ཇི་སྲིད་སངས་རྒྱས་ཀྱི་ཡོན་ཏན་ཐམས་ཅད་ཡོངས་སུ་རྫོགས་
ཁ 475-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པའི་བར་རོ། །ཞེས་གསུངས། གསུམ་པ་རྒྱུད་འདི་འཛིན་པ་རྣམས་ལ་ནད་གདོན་
སྡིག་སྒྲིབ་བྱང་ཞིང་ཚེ་དང་བསོད་ནམས་འཕེལ་བ་དང་ཤེས་རབ་རྒྱས་པ་སོགས་
ཕན་ཡོན་མཐའ་ཡས་འབྱུང་བར་བསྟན་པ་ནི། གཞན་ཡང་ལག་ན་རྡོ་རྗེ་རྡོ་རྗེ་
འཆང་། མཚན་ཡང་དག་པར་བརྗོད་པ་འདི་ནི་སེམས་ཅན་ཐམས་ཅད་ཀྱི་ལུས་
དང་ངག་དང་ཡིད་ཀྱིས་ཀུན་ཏུ་སྤྱད་པའི་སྡིག་པ་མ་ལུས་པ་རབ་ཏུ་ཞི་བར་བྱེད་
པའོ། །སེམས་ཐམས་ཅད་ཀྱི་ངན་སོང་ཐམས་ཅད་རྣམ་པར་སྦྱོང་བའོ། །ངན་འགྲོ་
ཐམས་ཅད་ཟློག་པའོ། །ལས་ཀྱི་སྒྲིབ་པ་ཐམས་ཅད་ཡང་དག་པར་གཅོད་པའོ། །
མི་ཁོམ་བརྒྱད་དུ་སྐྱེ་བ་ཐམས་ཅད་མི་སྐྱེ་བར་བྱེད་པའོ། །འཇིགས་པ་ཆེན་པོ་
བརྒྱད་ཉེ་བར་ཞི་བར་བྱེད་པའོ། །རྨི་ལམ་ངན་པ་ཐམས་ཅད་ངེས་པར་སེལ་
བའོ། །མཚན་མ་ངན་པ་ཐམས་ཅད་རྣམ་པར་སེལ་བར་བྱེད་པའོ། །ལྟས་ངན་དང་
བགེགས་ཐམས་ཅད་ཉེ་བར་ཞི་བར་བྱེད་པའོ། །བདུད་དང་དགྲའི་ལས་ཐམས་
ཅད་ རིང་དུ་བྱེད་པའོ། །དགེ་བའི་རྩ་བ་དང་བསོད་ནམས་ཐམས་ཅད་ཉེ་བར་
གསོག་པར་བྱེད་པའོ། །ཚུལ་བཞིན་མ་ཡིན་པ་ཡིད་ལ་བྱེད་པ་ཐམས་ཅད་མི་སྐྱེ་
བར་བྱེད་པའོ། །རྒྱགས་པ་དང་ང་རྒྱལ་དང་དྲེག་པ་དང་ངར་འཛིན་ཐམས་ཅད་
ངེས་པར་འཇོམས་པར་བྱེད་པའོ། །སྡུག་བསྔལ་དང་ཡིད་མི་བདེ་བ་ཐམས་ཅད་
མི་སྐྱེ་བར་བྱེད་པའོ། །དེ་བཞིན་གཤེགས་པ་ཐམས་ཅད་ཀྱི་སྙིང་པོར་གྱུར་པའོ། །
བྱང་ཆུབ་སེམས་དཔའ་ཐམས་ཅད་ཀྱི་གསང་བར་གྱུར་པའོ། །ཉན་ཐོས་དང་རང་
སངས་རྒྱས་ཐམས་ཅད་ཀྱི་གསང་ཆེན་དུ་གྱུར་པའོ། །ཕྱག་རྒྱ་དང་སྔགས་ཐམས་
ཅད་ཀྱི་རབ་ཏུ་གྱུར་པའོ། །ཆོས་ཐམས་ཅད་བརྗོད་དུ་མེད་པར་སྨྲ་བ་རྣམས་ཀྱི་
དྲན་པ་དང་ཤེས་བཞིན་ཡང་དག་པར་བསྐྱེད་པའོ། །བླ་ན་མེད་པའི་ཤེས་རབ་
- 476 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དང་ཡིད་གཞུང་བར་བྱེད་པའོ། །ནད་མེད་པ་དག་སྟོབས་དང་དབང་ཕྱུག་ཕུན་
སུམ་ཚོགས་པར་བྱེད་པའོ། །དཔལ་དང་དགེ་བ་དང་ཞི་བ་དང་ལེགས་པ་རབ་ཏུ་
འཕེལ་བར་བྱེད་པའོ། །གྲགས་པ་དང་སྙན་པ་དང་ཚིགས་བཅད་དང་བསྟོད་པ་
རབ་ཏུ་གསལ་བར་བྱེད་པའོ། །ནད་དང་འཇིགས་པ་ཆེན་པོ་ཐམས་ཅད་ཉེ་བར་
ཞི་བར་བྱེད་པའོ། །ཤིན་ཏུ་དག་པ་རྣམས་ཀྱི་ཤིན་ཏུ་དག་པའོ། །ཤིན་ཏུ་གཙང་བ་
རྣམས་ཀྱི་ཤིན་ཏུ་གཙང་བའོ། །ཤིན་ཏུ་འབྱོར་ལྡན་རྣམས་ཀྱི་ཤིན་ཏུ་འབྱོར་ལྡན་
ནོ། །ཤིན་ཏུ་བཀྲ་ཤིས་པ་ཐམས་ཅད་ཀྱི་ཤིན་ཏུ་བཀྲ་ཤིས་པའོ། །སྐྱབས་འདོད་
པ་རྣམས་ཀྱི་སྐྱབས་སོ། །གནས་འདོད་པ་རྣམས་ཀྱི་གནས་སོ། །སྐྱོབ་པ་འདོད་པ་
རྣམས་ ཀྱི་སྐྱོབ་པའོ། །དཔུང་ གཉེན་མེད་ པ་རྣམས་ ཀྱི་ དཔུང་ གཉེན་ནོ། །གླིང་
འདོད་པ་རྣམས་ཀྱི་གླིང་དུ་གྱུར་པའོ། །རྟེན་མེད་པ་རྣམས་ཀྱི་བླ་ན་མེད་པའི་རྟེན་
དུ་གྱུར་པའོ། །སྲིད་པའི་རྒྱ་མཚོའི་ཕ་རོལ་ཏུ་འགྲོ་བ་རྣམས་ཀྱི་གྲུ་གཟིངས་སུ་གྱུར་
པའོ། །ནད་ཐམས་ཅད་ངེས་པར་འཇོམས་པའི་ཕྱིར་སྨན་པའི་རྒྱལ་པོ་ཆེན་པོར་
གྱུར་པའོ། །བླང་བ་དང་དོར་བའི་དངོས་པོ་རྣམ་པར་བྱེད་པའི་ཕྱིར་རབ་ཏུ་གྱུར་
པའོ། །ལྟ་བ་ངན་པའི་མུན་ནག་ཐམས་ཅད་བསལ་བའི་ཕྱིར་ཡེ་ཤེས་ཀྱི་སྣང་བར་
གྱུར་པའོ། །སེམས་ཅན་ཐམས་ཅད་ཀྱི་བསམ་པ་དང་མངོན་པར་འདོད་པ་ཇི་ལྟ་
བ་བཞིན་ཡོངས་སུ་རྫོགས་པའི་ ཕྱིར་ ཡིད་བཞིན་གྱི་ནོར་བུའི་རྒྱལ་པོར་གྱུར་
པའོ། །འཇམ་དཔལ་ཡེ་ཤེས་ཀྱི་སྐུ་རབ་ཏུ་ཐོབ་པའི་ཕྱིར་ཐམས་ཅད་མཁྱེན་པའི་
ཡེ་ཤེས་སུ་གྱུར་པའོ། །སྤྱན་ལྔ་རབ་ཏུ་ཐོབ་པའི་ཕྱིར་ཡོངས་སུ་དག་པའི་ཡེ་ཤེས་
གཟིགས་པར་གྱུར་པའོ། །ཟང་ཟིང་དང་མི་འཇིགས་པ་དང་ཆོས་ཀྱི་སྦྱིན་པ་ཡོངས་
སུ་གཏོང་བ་ཉིད་ཀྱིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་གྱུར་པའོ།།
477 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསོད་ནམས་དང་ཡེ་ཤེས་ཀྱི་ཚོགས་དང་ཏིང་ངེ་འཛིན་ཡོངས་སུ་རྫོགས་པ་ཉིད་
ཀྱིས་ ས་བཅུ་ རབ་ཏུ་ཐོབ་པར་གྱུར་པའོ། །གཉིས་ཀྱི་ཆོས་དང་བྲལ་བའི་ཕྱིར་
གཉིས་སུ་མེད་པའི་ཆོས་ཉིད་དོ། །ལྷག་པར་སྒྲོ་འདོགས་པ་དང་བྲལ་བ་ཉིད་ཀྱི་
ཕྱིར་དེ་བཞིན་ཉིད་ཀྱི་རང་བཞིན་དང་གཞན་མ་ཡིན་པའི་ཆོས་ཉིད་དོ། །དེ་བཞིན་
གཤེགས་པའི་ཡེ་ཤེས་ཀྱི་སྐུ་ཡོངས་སུ་དག་པའི་རང་བཞིན་ཉིད་ཀྱིས་ཡང་དག་
པའི་མཐའི་རང་བཞིན་ཉིད་དོ། །ལྟ་བ་ངན་པའི་ཚང་ཚིང་མ་ལུས་པ་ངེས་པར་
སེལ་བ་ཉིད་ཀྱིས་རྣམ་པ་ཐམས་ཅད་པ་ཆེན་པོ་སྟོང་པ་ཉིད་ཀྱི་གཟུགས་ཉིད་དོ། །
མཚན་ཡང་དག་པར་བརྗོད་པ་འདི་ནི་འདི་ལྟར་གཉིས་སུ་མེད་པའི་ཆོས་ཉིད་ཀྱི་
དོན་དང་མིང་ཡང་དག་པར་འཛིན་པ་རབ་ཏུ་གསལ་བར་བྱེད་པ་ཉིད་ཀྱི་ཆོས་
ཐམས་ ཅད་ བརྗོད་ དུ་མེད་ པར་ གྱུར་ པའོ། །ཞེས་ གསུངས། བཞི་ པ་ རྒྱུད་ འདི་
འཛིན་པ་རྣམས་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་
གྱིས་བརླབ་ཅིང་ས་ལམ་མྱུར་དུ་བགྲོད་པ་སོགས་ཕན་ཡོན་མཐའ་ཡས་འབྱུང་
བར་ བསྟན་ པ་ ནི། གཞན་ཡང་ལག་ན་ རྡོ་ རྗེ་ རྡོ་ རྗེ་ འཆང་། རིགས་ཀྱི་བུ་འམ་
རིགས་ཀྱི་བུ་མོ་གང་ལ་ལ་གསང་སྔགས་ཀྱི་སྒོའི་སྤྱད་པ་སྤྱོད་པས་བཅོམ་ལྡན་
འདས་འཇམ་དཔལ་ཡེ་ཤེས་སེམས་དཔའ་དེ་བཞིན་གཤེགས་པ་ཐམས་ཅད་ཀྱི་
ཡེ་ཤེས་ཀྱི་སྐུ་བཅོམ་ལྡན་འདས་ཀྱི་ཡེ་ཤེས་ཀྱི་སྐུ་དང་གཉིས་སུ་མེད་པ་དོན་དམ་
པའི་མཚན་ཡང་དག་པར་བརྗོད་པ་ཞེས་བྱ་བ་གཙུག་གི་ནོར་བུ་འདི་མཐའ་དག་
ཡོངས་སུ་རྫོགས་པ་མ་ཚང་བ་མེད་པ་དུམ་བུ་མ་ཡིན་པ་ཚིགས་སུ་བཅད་པ་དང་།
ཚིག་དང་ཡི་གེ་འདི་དག་ཉིད་ཀྱིས་ཉི་མ་སོ་སོར་དུས་གསུམ་དུ་འཛིན་པར་བྱེད་པ་
དང༌། ཀློག་པར་བྱེད་པ་དང་། ཀུན་ཆུབ་པར་བྱེད་པ་དང་། ཚུལ་བཞིན་དུ་ཡིད་ལ་
- 478 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བྱེད་པ་དང་། གཞན་དག་ལ་ཡང་དུས་ཇི་ལྟ་བར་རྒྱས་པར་ཇི་ལྟ་བ་བཞིན་དུ་རབ་
ཏུ་གསལ་བར་བྱེད་པ་དང་། མཚན་གྱི་དོན་ཕན་ཚུན་རེ་རེ་ཞིང་ཡང་འཇམ་དཔལ་
ཡེ་ཤེས་ཀྱི་སྐུ་མངོན་དུ་བྱས་ཏེ་རྩེ་གཅིག་པའི་ཡིད་ཀྱིས་སྒོམ་པར་བྱེད་པ་དང་།
ལྷག་པར་མོས་པ་དང་། དེ་ཁོ་ན་ཉིད་ཡིད་ལ་བྱེད་པ་དག་གིས་ཀུན་ནས་སྒོའི་
གནས་པས་གནས་པ་དང་། ཆོས་ཐམས་ཅད་སོ་སོར་རྟོགས་པ་དང༌། མཆོག་ཏུ་
གྱུར་ པ་དང༌། རྙོག་པ་མེད་པ་དང་། ཤེས་རབ་ཀྱིས་ རྗེས་སུ་འབིགས་པ་དང༌།
དད་པས་ཡང་དག་པར་བགྲོད་པ་དེ་ལ་དུས་གསུམ་དུ་དུས་མེད་པར་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཡང་དག་པར་གཤེགས་ཤིང་ཡང་དག་
པར་བྱོན་ནས་ཆོས་ཐམས་ཅད་ཀྱི་སྒོ་རྣམས་ཉེ་བར་སྟོན་པར་འགྱུར་རོ། །བདག་
ཉིད་ཀྱི་སྐུ་ཡང་ཉེ་བར་སྟོན་པར་འགྱུར་རོ། །སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱིས་བྱིན་གྱིས་བརླབས་ཀྱིས་ཀྱང་དེའི་ལུས་དང་ངག་དང་ཡིད་
ཀྱི་རྒྱུད་རྣམས་ལ་ཡང་དག་པར་བྱིན་གྱིས་རློབ་པར་འགྱུར་རོ། །སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱིས་རྗེས་སུ་འཛིན་པས་ཀྱང་རྗེས་སུ་འཛིན་
པར་ འགྱུར་རོ། །ཆོས་ ཐམས་ཅད་ལ་མི་ འཇིགས་ པའི་ སྤོབས་ པ་ ཡང་ཉེ་བར་
བསྒྲུབ་པར་གྱུར་རོ། །དགྲ་བཅོམ་པ་དང་ཉན་ཐོས་དང་རང་སངས་རྒྱས་ཐམས་
ཅད་ཀྱང་འཕགས་པའི་ཆོས་ལ་ སྡུག་པའི་བསམ་ པ་ཉིད་ཀྱིས་བདག་ཉིད་ཀྱི་
དངོས་པོ་ཡང་ཉེ་བར་སྟོན་པར་འགྱུར་རོ། །གདུལ་དཀའ་འདུལ་བ་ཁྲོ་བོའི་རྒྱལ་
པོ་ཆེན་པོ་དང་རྡོ་རྗེ་འཆང་ཆེན་པོ་ལ་སོགས་པ་འགྲོ་བ་ཡོངས་སུ་སྐྱོབ་པར་གྱུར་
པ་རྣམས་ཀྱང་སྣ་ཚོགས་པའི་སྤྲུལ་པའི་གཟུགས་ཀྱི་སྐུ་རྣམས་ཀྱིས་མདངས་དང་
སྟོབས་དང་གཟི་བརྗིད་ཟིལ་གྱིས་མི་ནོན་པ་ཉིད་དང་། སྔགས་དང་ཕྱག་རྒྱ་དང་
- 479 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མངོན་ པར་རྟོགས་ པ་དང་ དཀྱིལ་འཁོར་རྣམས་ཉེ་བར་ སྟོན་ པར་འགྱུར་རོ། །
སྔགས་དང་རིགས་པའི་རྒྱལ་པོ་མ་ལུས་པ་རྣམས་ཀྱིས་ཀྱང་བགེགས་དང་ལོག་
འདྲེན་དང་བདུད་དང་དགྲ་དང་ཕྱིར་བཟློག་པ་གཞན་གྱིས་མི་ཐུབ་པ་ཆེན་པོ་
ཐམས་ཅད་ལས་མཚན་མོ་དང་ཉིན་མོ་བཅས་པར་སྐད་ཅིག་སོ་སོར་སྤྱོད་ལམ་
དང་ལམ་རྣམས་སུ་བསྲུང་བ་དང་བསྐྱབ་པ་དང་སྦ་བར་བྱེད་པར་འགྱུར་རོ། །གང་
ཡང་ཚངས་པ་དང་དབང་པོ་དང་ཉེ་དབང་དང་སྲེད་མེད་ཀྱི་བུ་དང་ཀུན་འགྱེད་
གཞོན་ནུ་དང་དབང་ཕྱུག་ཆེན་པོ་དང་སྨིན་དྲུག་གི་བུ་དང་ནག་པོ་ཆེན་པོ་དང་
དགའ་བྱེད་དབང་ཕྱུག་དང་གཤིན་རྗེ་དང་ཆུ་ལྷ་དང་ལུས་ངན་དང་འཕྲོག་མ་དང་
ཕྱོགས་བཅུ་འཇིག་རྟེན་སྐྱོང་བ་རྣམས་ཀྱང་རྟག་པར་རྒྱུན་དུ་མཚན་མོ་དང་ཉིན་
མོར་བཅས་པ་འགྲོ་བ་དང་གནས་པ་དང་ཉལ་བ་དང་འདུག་པ་དང་གཉིད་ལོག་
པ་དང་སད་པ་དང་མཉམ་པར་གཞག་པ་དང་མཉམ་པར་མ་བཞག་པ་དང་གཅིག་
པུར་གནས་པ་དང་སྐྱེ་བོ་མང་པོའི་དབུས་སུ་སོན་པ་ནའང་རུང་སྟེ། ཇི་སྲིད་གྲོང་
དང་གྲོང་ཁྱེར་དང་གྲོང་རྡལ་དང་ལྗོངས་དང་ཡུལ་འཁོར་དང་རྒྱལ་པོའི་ཕོ་བྲང་ན་
གནས་པ་དང༌། སྒོ་སྟེང་དང་སྒོ་ཁང་དང་ལམ་སྲང་དང་བཞི་མདོ་དང་གསུམ་མདོ་
དང་གྲོང་ཁྱེར་གྱི་བར་དང་། ཚོང་ཁང་གི་ནང་ན་གནས་པ་དང་། ཇི་སྲིད་ཁང་སྟོང་
དང་རི་དང་དགོན་པ་དང་ཆུ་ཀླུང་དང་། ནགས་ཚང་ཚིང་ཉེ་བར་གནས་པ་དང་།
འབགས་པ་དང་མ་འབགས་པ་དང་མྱོས་པ་དང་རབ་ཏུ་མྱོས་པ་ན་རྟག་ཏུ་ཐམས་
ཅད་ཀྱི་ཚེ་རྣམ་པ་ཐམས་ཅད་དུ་མཆོག་ཏུ་བསྲུང་བ་དང་བསྐྱབ་པ་དང་སྦ་བ་བྱེད་
པར་འགྱུར་རོ། །ཉིན་མོ་དང་མཚན་མོ་ཡང་མཆོག་ཏུ་བདེ་ལེགས་སུ་བྱེད་པར་
འགྱུར་རོ། །གཞན་ཡང་ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་
- 480 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་དང་མི་མ་ཡིན་པ་རྣམས་དང༌།
གཞན་ཡང་གང་གཟའ་དང་རྒྱུ་སྐར་དང་མ་མོ་དང་ཚོགས་ཀྱི་བདག་པོ་རྣམས་
དང་། གང་ཡང་མ་མོ་བདུན་པོ་རྣམས་དང་། གང་ཡང་གནོད་སྦྱིན་མོ་དང་སྲིན་མོ་
དང་ཤ་ཟ་མོ་རྣམས་ཏེ་དེ་རྣམས་ཐམས་ཅད་ལྷན་ཅིག་མཐུན་པར་སྡེ་དང་བཅས་པ་
འཁོར་དང་བཅས་པ་རྣམས་ཀྱིས་སྤྱོད་ལམ་དང་ལམ་རྣམས་སུ་མཆོག་ཏུ་བསྲུང་བ་
དང་བསྐྱབ་པ་དང་སྦ་བ་བྱེད་པར་འགྱུར་རོ། །གཞན་ཡང་དེའི་ལུས་ལ་མདངས་
དང་སྟོབས་རབ་ཏུ་འཇུག་པར་བྱེད་དེ། ནད་མེད་པ་དང་། སྟོབས་དང་ཚེ་འཕེལ་
བ་དང་ཉེ་བར་སྒྲུབ་པར་བྱེད་དོ། །ཞེས་གསུངས། །
ལྔ་པ་རྒྱུད་འདི་འཛིན་པ་རྣམས་ལ་རྗེ་བཙུན་འཇམ་དཔལ་དབྱངས་ཀྱིས་
མྱུར་དུ་བྱིན་གྱིས་རློབ་པ་སོགས་ཕན་ཡོན་མཐའ་ཡས་འབྱུང་བར་བསྟན་པ་ནི།
གཞན་ཡང་ལག་ན་རྡོ་རྗེ་རྡོ་རྗེ་འཆང་། མཚན་ཡང་དག་པར་བརྗོད་པ་ཞེས་བྱ་བ་
གཙུག་གི་ནོར་བུ་འདི་ཉི་མ་སོ་སོར་མ་ཉམས་པར་ཡང་དག་པར་བླངས་ཏེ་མགྲིན་
པར་གནས་པ་ལན་གསུམ་དུ་ཁ་ཏོན་བྱེད་པ་དང༌། གླེགས་བམ་དུ་ཆུད་པ་ཀློག་
པར་བྱེད་པ་དང༌། ཉན་པ་དང་རབ་ཏུ་འདོན་པར་བྱེད་པ་དེས་བཅོམ་ལྡན་འདས་
འཇམ་དཔལ་ཡེ་ཤེས་སེམས་དཔའི་གཟུགས་ལ་དམིགས་ཏེ་དེའི་གཟུགས་ཀྱི་
རྗེས་སུ་སེམས་པ་དང་། དེའི་གཟུགས་ཀྱི་རྗེས་སུ་བསམ་གཏན་བྱེད་པས་དེ་ཉིད་
སྤྲུལ་པའི་གཟུགས་ཀྱི་སྐུ་ཡིས་ཡུན་མི་རིང་བ་ཉིད་ལས་གདུལ་བྱའི་དབང་ཉེ་བར་
བཟུང་ནས་མཐོང་བར་འགྱུར་རོ། །ནམ་མཁའི་མཐིལ་དུ་སོན་ཡང་སངས་རྒྱས་
དང་བྱང་ཆུབ་སེམས་དཔའ་སྣ་ཚོགས་པའི་སྤྲུལ་པའི་གཟུགས་ཀྱི་སྐུ་དང་ལྷན་
ཅིག་གནས་པ་མཐོང་བར་འགྱུར་རོ། །སེམས་དཔའ་ཆེན་པོ་དེའི་སྐྱེ་བ་ཇི་ལྟར་
- 481 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གྱུར་ཀྱང་ངན་འགྲོ་དང་ངན་སོང་དུ་ལྟུང་བའི་འཇིགས་པ་འབྱུང་བར་མི་འགྱུར་
རོ། །རིགས་དམན་པར་སྐྱེ་བར་མི་འགྱུར་རོ། །ཡུལ་མཐའ་འཁོབ་ཀྱི་གྲོང་རྡལ་དུ་
སྐྱེ་བར་མི་འགྱུར་རོ། །དབང་པོ་དམན་པར་མི་འགྱུར་རོ། །དབང་པོ་མ་ཚང་བར་
མི་འགྱུར་རོ། །ལོག་པར་ལྟ་བའི་རིགས་སུ་སྐྱེ་བར་མི་འགྱུར་རོ། །སངས་རྒྱས་མི་
བཞུགས་པའི་ཞིང་རྣམས་སུ་སྐྱེ་བར་མི་འགྱུར་རོ། །སངས་རྒྱས་འབྱུང་བ་དང་དེས་
བསྟན་པའི་ཆོས་ལ་མི་ཕྱོགས་པ་དང་ལྐོག་ཏུ་གྱུར་པར་མི་འགྱུར་རོ། །ལྷ་ཚེ་རིང་
པོ་རྣམས་སུ་སྐྱེ་བར་མི་འགྱུར་རོ། །མུ་གེ་དང་མཚོན་ཆའི་བསྐལ་པ་བར་མ་རྣམས་
ལ་སྐྱེ་བར་མི་འགྱུར་རོ། །སྙིགས་མ་ལྔའི་དུས་རྣམས་ལ་སྐྱེ་བར་མི་འགྱུར་རོ། །
རྒྱལ་པོ་དང་ཆོམ་རྐུན་དང་དགྲའི་འཇིགས་པ་འབྱུང་བར་མི་འགྱུར་རོ། །རྒུད་པ་
དང༌ དབུལ་ བའི་ འཇིགས་ པ་ ཐམས་ ཅད་ ཀྱང་ འབྱུང་ བར་ མི་ འགྱུར་ རོ། །མི་
བསྔགས་པ་དང་སྐུར་བ་འདེབས་པ་དང་སྨོད་པ་དང་མི་སྙན་པ་དང་གྲགས་པ་ངན་
པའི་འཇིགས་པ་འབྱུང་བར་མི་འགྱུར་རོ། །སྐྱེ་བ་བཟང་པོ་དང་རིགས་དང་རུས་
ཕུན་སུམ་ཚོགས་པར་འགྱུར་རོ། །ཀུན་ནས་མཛེས་པ་དང་གཟུགས་དང་ཁ་དོག་
དང་ཡང་དག་པར་ལྡན་པར་འགྱུར་རོ། །ལྟ་ན་སྡུག་པ་དང་ཡིད་དུ་འོང་བ་དང་
འགྲོགས་ན་བདེ་བ་དང་མཐོང་ན་དགའ་བར་ཡང་འགྱུར་རོ། །འཇིག་རྟེན་མཛེས་
པ་དང་སྐལ་པ་བཟང་པོ་དང་ཚིག་བཙུན་པར་འགྱུར་རོ། །གང་དང་གང་དུ་སྐྱེ་བར་
འགྱུར་བའི་སྐྱེ་བ་དེ་དང་དེར་སྐྱེ་བ་དྲན་པར་འགྱུར་རོ། །ལོངས་སྤྱོད་ཆེ་བ་དང་
འཁོར་མང་བ་དང་ལོངས་སྤྱོད་མི་ཟད་པ་དང་འཁོར་མི་ཟད་པར་ཡང་འགྱུར་རོ། །
སེམས་ཅན་ཐམས་ཅད་ཀྱི་མཆོག་ཏུ་གྱུར་པའི་ཡོན་ཏན་མཆོག་དང་ཡང་དག་པར་
ལྡན་པར་འགྱུར་རོ། །རང་བཞིན་གྱིས་ཀྱང་ཕ་རོལ་ཏུ་ཕྱིན་པ་དྲུག་གི་ཡོན་ཏན་
- 482 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དང་ཡང་དག་པར་ལྡན་པར་འགྱུར་རོ། །ཚངས་པའི་གནས་བཞི་ལ་གནས་པར་
ཡང་འགྱུར་རོ། །དྲན་པ་དང་ཤེས་བཞིན་དང་ཐབས་དང་སྟོབས་དང་སྨོན་ལམ་
དང་ཡེ་ཤེས་དང་ཡང་དག་པར་ལྡན་པར་ཡང་འགྱུར་རོ། །བསྟན་བཅོས་ཐམས་
ཅད་ལ་འཇིགས་པ་མེད་པ་དང་སྨྲ་མཁས་པར་ཡང་འགྱུར་རོ། །ཚིག་གསལ་བ་
དང་བླུན་པོ་མིན་པ་དང་སྒྲིབ་པར་ཡང་འགྱུར་རོ། །མཁས་པ་དང་ལེ་ལོ་མེད་པ་
དང་ཆོག་ཤེས་པ་དང་དོན་ཆེ་བ་དང་སྲེད་པ་མེད་པར་ཡང་འགྱུར་རོ། །སེམས་
ཅན་ཐམས་ཅད་ཀྱི་མཆོག་ཏུ་ཡིད་བརྟན་པར་བྱ་བ་དང་སློབ་དཔོན་དང་བླ་མར་
བཀུར་བར་བྱ་བར་ཡང་འགྱུར་རོ། །དེས་སྔོན་མ་ཐོས་པའི་བཟོ་དང་རྩིས་དག་
མངོན་པར་ཤེས་པ་དང་ཡེ་གེ་དང་བསྟན་བཅོས་རྣམས་ཀྱི་དོན་དང་གཞུང་རྣམས་
ཀྱང་རབ་ཏུ་གསལ་བར་རྟོགས་པར་འགྱུར་རོ། །ཤིན་ཏུ་ཡོངས་སུ་དག་པའི་ཚུལ་
ཁྲིམས་དང་འཚོ་བ་དང་ཀུན་ཏུ་སྤྱད་པ་སྤྱོད་པ་དང་ལེགས་པར་རབ་ཏུ་འབྱུང་བ་
དང་ལེགས་པར་བསྙེན་པར་རྫོགས་པར་ཡང་འགྱུར་རོ། །ཐམས་ཅད་མཁྱེན་པ་
ཉིད་དང་བྱང་ཆུབ་ཀྱི་སེམས་ཀྱང་རབ་ཏུ་བརྗོད་པ་མེད་པར་འགྱུར་རོ། །ཉན་ཐོས་
དགྲ་བཅོམ་པ་དང་རང་སངས་རྒྱས་ཀྱི་ངེས་པ་དང་བགྲོད་པ་ལ་ནམ་ཡང་གནས་
པར་མི་འགྱུར་རོ། །ཞེས་གསུངས།
དྲུག་ པ་ རྒྱུད་འདི་གཟུང་ཞིང་དོན་ཡིད་ལ་སེམས་པ་རྣམས་ལ་ གནས་
སྐབས་དང་མཐར་ཐུག་གི་དོན་ཐམས་ཅད་མྱུར་དུ་འགྲུབ་པའི་ཕན་ཡོན་འབྱུང་
བར་བསྟན་པ་ནི། ལག་ན་རྡོ་རྗེ་འཆང་། དེ་ལྟར་ཡོན་ཏན་དཔག་ཏུ་མེད་པ་དང་
ཡང་དག་པར་ལྡན་པར་འགྱུར་ཏེ། རྣམ་པ་དེ་ལྟ་བུའི་ཡོན་ཏན་གྱི་ཚོགས་དཔག་ཏུ་
མེད་པ་གཞན་རྣམས་དང་ཡང་ཡང་དག་པར་ལྡན་པ་འགྱུར་རོ། །ལག་ན་རྡོ་རྗེ་རྡོ་
- 483 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རྗེ་འཆང། དོན་དམ་པའི་མཚན་ཡང་དག་པར་བརྗོད་པ་འདི་ཡང་དག་པར་འཛིན་
པའི་སྐྱེས་བུ་གང་ཟག་ནི་རིང་པོར་མི་ཐོགས་པར་བསོད་ནམས་དང་ཡེ་ཤེས་ཀྱི་
ཚོགས་ལེགས་པར་བསགས་ཏེ་མྱུར་བར་སངས་རྒྱས་ཀྱི་ཡོན་ཏན་རྣམས་ཡང་དག་
པར་བསྒྲུབས་ཏེ་བླ་ན་མེད་པ་ཡང་རྫོགས་པའི་བྱང་ཆུབ་མངོན་པར་རྫོགས་པར་
འཚང་རྒྱ་བར་འགྱུར་རོ། །བསྐལ་པར་ཡང་ཡོངས་སུ་མྱ་ངན་ལས་མི་འདའ་བའི་
ཆོས་ཀྱི་སེམས་ཅན་ཐམས་ཅད་ཀྱི་བླ་ན་མེད་པའི་ཆོས་སྟོན་པ་པོ་དང་ཕྱོགས་
བཅུར་ཆོས་ཀྱི་རྔ་བོ་ཆེ་ལྷག་པར་གནས་པའི་ཆོས་ཀྱི་རྒྱལ་པོར་འགྱུར་རོ། །ཞེས་
གསུངས་སོ། །དེས་ན་རྒྱུད་འདི་འདོན་པ་པོ་རྣམས་ཀྱིས་འདི་ལྟ་བུའི་ཕན་ཡོན་
ཚད་མེད་པ་འདི་དག་བསམས་ནས་རྒྱུད་འདིའི་ཚིག་གཟུང་ཞིང་དོན་ཡིད་ལ་
སེམས་པ་ལ་འབད་པར་བྱའོ། །འཕགས་པ་འཇམ་དཔལ་གྱི་མཚན་ཡང་དག་
པར་བརྗོད་པའི་འགྲེལ་པ་རྗེ་བཙུན་འཇམ་དཔལ་དབྱངས་ཀྱི་བྱིན་རླབས་ཀྱི་ཆར་
རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་བཅུ་གཉིས་པ་
ཕན་ཡོན་གྱི་ལེའུ་བཤད་པའོ།། །།
༈ རྩ་བའི་ལྔ་པ་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་
པའི་སྙིང་པོའི་སྔགས་བསྟན་པ་ལ་གསུམ། རྩ་སྔགས་བསྟན་པ། སྤྱན་དྲངས་པའི་
སྔགས་བསྟན་པ། ཕྲེང་ སྔགས་བསྟན་པའོ། །དང་པོ་ནི། ཨོཾ་སརྦ་དྷརྨ་ཨ་བྷཱ་བ།
སྭ་བྷཱ་བ་བི་ཤུདྡྷབཛྲ་ཙཀྟ༔ ཨ་ཨཱ་ཨོཾ་ཨཞེས་པ་སྟེ་དོན་ནི། འདི་ལྟར་ཨོ་ནི་རྒྱུད་རྡོ་
རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བཤད། །མཆོག་དང་ནོར་སྟེར་དཔལ་དང་
གཡང་། །སྐལ་བཟང་རྣམ་ པ་ དང༌ ལྡན་ ཞིང་། །དམ་བཅའ་ བ་ དང་ བཀྲ་ཤིས་
དོན། །ནོར་བུ་འཛིན་པའི་སྔགས་སུ་བརྗོད། །ཅེས་འབྱུང་བ་ལྟར། དམ་བཅའ་བ་
- 484 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
དང༌། བཀྲ་ཤིས་པ་དང༌། ནོར་བུ་འཛིན་པའི་སྔགས་ཞེས་བྱ་ལ་འདིར་ཡེ་ཤེས་ལྔ་
མཚོན་པས་སྔགས་ཀྱི་མགོ་འདྲེན་ཞིང་སརྦ་དྷརྨ་ནི་ཆོས་ཐམས་ཅད། ཨ་བྷ་བ་ནི་
དངོས་པོ་མེད་པ་སྟེ་རང་བཞིན་མེད་པ། སྭ་བྷཱ་བ་ནི་རང་བཞིན། བི་ཤུདྡྷ་རྣམ་པར་
དག་པ། བཛྲ་ཙཀྵ་ནི་རྡོ་རྗེའི་མིག །ཨ་ཨཱ་ཨོཾ་ཨནི་རྣམ་ཐར་བཞི་མཚོན་པ་སྟེ།
ཆོས་ཐམས་ཅད་རང་བཞིན་གྱི་མེད་པའི་རང་བཞིན་ཅན་ཡོངས་སུ་དག་པའི་རྣམ་
ཐར་བཞིའི་དོན་བླ་མའི་མན་ངག་གི་མིག་གི་མཐོང་བར་འགྱུར་བའོ། །
གཉིས་པ་སྤྱན་དྲངས་པའི་སྔགས་བསྟན་པ་ནི། པྲ་ཀྲྀ་ཧི་པ་རི་ཤུདྡྷ༔ སརྦ་
དྷརྨ་ཡ་དུ་ཏ་སརྦ་ཏ་ཐཱ་ག་ཏ་ཛྙཱ་ན་ཀཱ་ཡ་མཉྫཤྲཱི་པ་རི་ཤུདྡྷི་ཏཱ་མུ་པཱ་དཱ་ཡེ་ཏ། ཞེས་པ་
སྟེ། དོན་ནི། འདི་ལྟར་པྲ་ཀྲྀ་ཏི་ནི་ཞིང་གང་ལ་བཞུགས་པ། པ་རི་ཤུདྡྷནི་ཡོངས་
སུ་དག་པ། སརྦ་དྷརྨ་ཆོས་ཐམས་ཅད། ཡ་དུ་ཏ་གཤེགས་ཤིག །སརྦ་ཏ་ཐཱ་ག་ཏ་
དེ་བཞིན་གཤེགས་པ་ཐམས་ཅད། ཛྙཱ་ན་ཀཱ་ཡ་ཡེ་ཤེས་ཀྱི་སྐུ། མཉྫཤྲཱི་ནི་འཇམ་
དཔལ། པ་རི་ཤུདྡྷི་ཏཱ་ཡོངས་སུ་དག་པ། མུ་པཱ་དཱ་ཡ་ཏ་ནི་མྱུར་བར་གཤེགས་ཤིག་
པའི་དོན་ཏེ། ཞིང་གང་ན་བཞུགས་པའི་དེ་བཞིན་གཤེགས་པ་ཐམས་ཅད་རང་
བཞིན་གྱིས་ཡོངས་སུ་དག་པའི་ཆོས་ཀྱི་སྐུའི་དབྱིངས་ནས་གཤེགས་ཤིག་ཅེས་པ་
དང༌། ཁྱད་པར་ཡེ་ཤེས་ཀྱི་སྐུ་ཅན་འཇམ་དཔལ་དེ་ཉིད་ཡོངས་སུ་དག་པའི་ཆོས་
ཀྱི་སྐུའི་དབྱིངས་ནས་མྱུར་དུ་གཤེགས་ཤིག་ཅེས་པ་སྐུལ་བའི་དོན་ཏོ། །
གསུམ་པ་ཕྲེང་སྔགས་བསྟན་པ་ནི། ཨ་ཨཱ༔ སརྦ་ཏ་ཐཱ་ག་ཏ་ཧྲི་ད་ཡ། ཧ་
ར་ཧ་ར། ཨོཾ་ཧཱུྃ་ཧྲཱིཿ བྷ་ག་བ་ན་ཛྷཱ་ན་མཱུཏྟིཾ་ཝཱ་གཱི་ཤྭ་ར། མཧཱ་པ་ཙ། སརྦ་དྷརྨ་ག་ག་
ན་ཨ་མ་ལ་སུ་པ་རི་ཤུདྡ་དྷརྨ་དྷཱ་ཏུ་ཛྙཱ་ན་གནྟ་ཨཱ༔ ཞེས་པ་སྟེ། དོན་ནི། འདི་ལྟར།
ཨ་ཨཱ༔ ནི་སྐྱེ་བ་མེད་པའི་ཆོས་ཀྱི་དབྱིངས། སརྦ་ཏ་ཐཱ་ག་ཏ་ནི་རིགས་བསྡུས་པའི་
- 485 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དེ་བཞིན་གཤེགས་པ་ཐམས་ཅད། ཧྲི་ད་ཡ་ནི་སྙིང་པོ། ཧ་ར་ཧ་ར་ནི་འབྱུང་བ་
འབྱུང་བ། ཨོ་ཧཱུཾ་ཧཱིཝནི་སྐུ་གསུང་ཐུགས། བྷ་ག་བན་ནི་བཅོམ་ལྡན་འདས། ཛྷཱ་ན་
ཡེ་ཤེས། མཱནྟི་ཐམས་ཅད། ཝཱ་གཱི་ཤྭ་ར་ངག་གི་དབང་ཕྱུག །མཧཱ་པ་ཙ་ནི་འཇམ་
དཔལ་ཆེན་པོ། སརྦ་དྷརྨ་ཆོས་ཐམས་ཅད། ག་ག་ན་ནམ་མཁའ། ཨ་མ་ལ་ནི་ལྟ་
བུ། སུ་བདེ་བ། པ་རི་ཤུདྡྷ་ཡོངས་སུ་དག་པ། དྷརྨ་དྷཱ་ཏུ་ཆོས་ཀྱི་དབྱིངས། ཛྷཱ་ན་ཡེ་
ཤེས། གནྡྷ་སྙིང་པོ་ཨནི་སྐྱེ་བ་མེད་པ་སྟེ། དེ་བཞིན་གཤེགས་པ་རིགས་དྲུག་པོ་
ཐམས་ཅད་ཀྱི་སྐུ་གསུང་ཐུགས་ཀྱི་སྙིང་པོ་ནི་སྐྱེ་བ་མེད་པའི་ཆོས་ཀྱི་དབྱིངས་ལས་
འབྱུང་བ་དང་། ཁྱད་པར་དུ་བཅོམ་ལྡན་འདས་ངག་གི་དབང་ཕྱུག་འཇམ་དཔལ་
ཡེ་ཤེས་སེམས་དཔའ་ནི་ཆོས་ཐམས་ཅད་རང་བཞིན་གྱིས་མེད་པའི་ཆོས་ཉིད་
ནམ་མཁའ་ལྟ་བུ་དང་རོ་གཅིག་པའི་བདེ་བ་ཆེན་པོའི་ངང་ལས་བྱུང་བས་ན།
ཡོངས་སུ་དག་པ་ཆོས་ཀྱི་དབྱིངས་དང་། དེ་རྟོགས་པའི་བདེ་བ་ཆེན་པོའི་ཡེ་ཤེས་
དབྱེར་མེད་པ་དེ་ཉིད་སྙིང་པོར་འཛིན་པ་ཅན་ཡིན་ནོ་ཞེས་པའི་དོན་ཏོ། །སྔགས་
འདི་དག་ལ་ངེས་དོན་གྱི་བཤད་པ་ཡང་རྒྱུད་འགྲེལ་རྣམས་སུ་བཤད་དོ། །དེས་ནི་
རྒྱུད་འདི་འདོན་པ་པོ་རྣམས་ཀྱི་རྗེ་བཙུན་འཇམ་དཔལ་དབྱངས་ཀྱི་སྐུ་གསལ་བར་
སྒོམ་ལ་སྔགས་འདི་དག་གི་དྲང་ངེས་ཀྱི་དོན་རྣམས་ཡིད་ལ་བྱེད་ཅིང་སྔགས་འདི་
དག་ གིས་ རྗེ་ བཙུན་ འཇམ་ དབྱངས་ ཀྱི་ཐུགས་ བསྐུལ་ཏེ་ བྱིན་རླབས་མྱུར་དུ་
འབེབས་པ་ལ་འབད་པར་བྱའོ། །འཕགས་པ་འཇམ་དཔལ་གྱི་མཚན་ཡང་དག་
པར་བརྗོད་པའི་འགྲེལ་པ་རྗེ་བཙུན་འཇམ་དཔལ་དབྱངས་ཀྱིས་བྱིན་རླབས་ཀྱི་
ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་བཅུ་གསུམ་
པ་སྔགས་ཀྱི་ལེའུ་བཤད་པའོ།། །། །
- 486 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ། །
༈ རྩ་ བའི་ གསུམ་ པ་ གསང་ བདག་འཁོར་བཅས་ ཀྱིས་ སྟོན་ པ་ཐུབ་ པའི་
དབང་པོས་རྒྱུད་གསུངས་པ་ལ་ལེགས་སོ་དང་རྗེས་སུ་ཡི་རངས་བྱས་པ་ནི། དེ་
ནས་དཔལ་ལྡན་རྡོ་རྗེ་འཆང་། །དགའ་ཞིང་མགུ་ནས་ཐལ་མོ་སྦྱར། །མགོན་པོ་
བཅོམ་ལྡན་དེ་བཞིན་གཤེགས། །རྫོགས་སངས་རྒྱས་ལ་ཕྱ་འཚལ་ནས། །དེ་ནས་
མགོན་པོ་གསང་བའི་བདག །ལག་ན་རྡོ་རྗེ་ཁྲོ་བོའི་རྒྱལ། །སྣ་ཚོགས་གཞན་དང་
ལྷན་ཅིག་ཏུ། །གསང་བསྟོད་ནས་ནི་ཚིག་འདི་གསོལ། །མགོན་པོ་བདག་ཅག་ཡི་
རང་ ངོ༌། །ལེགས་ སོ་ ལེགས་ སོ་ ལེགས་ པར་ གསུངས། །རྣམ་ གྲོལ་ འབྲས་ བུ་
འཚལ་བ་ཡི། །འགྲོ་བ་མགོན་མེད་རྣམས་དང་ནི། །བདག་ཅག་ཡང་དག་རྫོགས་
པ་ཡི། །བྱང་ཆུབ་ཐོབ་པའི་དོན་ཆེན་མཛད། །སྒྱུ་འཕྲུལ་དྲྭ་བའི་ཚུལ་བསྟན་པ། །
འདི་ནི་རྣམ་དག་ལེགས་པའི་ལམ། །ཟབ་ཅིང་ཡངས་ལ་རྒྱ་ཆེ་སྟེ། །དོན་ཆེན་འགྲོ་
བའི་དོན་བྱེད་པ། །སངས་རྒྱས་རྣམས་ཀྱི་ཡུལ་འདི་ནི། །རྫོགས་པའི་སངས་རྒྱས་
ཀུན་ གྱིས་ བཤད། །ཅེས་ གསུངས། དོན་ ནི། སྟོབ་ པ་ ཐུབ་ པའི་ དབང་ པོས་
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་རྒྱུད་གསུངས་པའི་
རྗེས་དེ་མ་ཐག་ནས་དཔལ་ལྡན་ཕྱག་ན་རྡོ་རྗེ་འཆང་བ་གསང་བའི་བདག་པོ་རང་
གིས་ཇི་ལྟར་གསོལ་བ་བཏབ་པ་ལྟར་སྟོན་པ་ཐུབ་པའི་དབང་པོས་རྒྱུད་གསུངས་
པ་ཐོས་པས་དགའ་ཞིང་མགུ་ནས་ཐལ་མོ་སྦྱར་ཏེ་ཁམས་གསུམ་གྱི་མགོན་པོ་
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་ལ་ཕྱག་འཚལ་བར་མཛད་དོ། །འདི་ནི་ཕྱི་རབ་ཀྱི་གདུལ་
བྱ་རྣམས་ལ་ལམ་མ་ནོར་བར་སྟོན་པའི་བཤེས་གཉེན་དམ་པ་ལ་མཆོད་ཅིང་ཕྱག་
འཚལ་ནས་ཆོས་སྟོན་པར་གསོལ་བ་བཏབ། ཆོས་བསྟན་པའི་རྗེ་སུའང་གུས་པ་
- 487 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ཆེན་པོས་ཕྱག་འཚལ་ཞིང་ཡོན་ཕུལ་ཏེ་མཉེས་པར་བྱ་དགོས་སོ། །ཞིང་འདོམས་
པའོ། །ཚིགས་བཅད་འདིའི་ངེས་དོན་ལ་སྔགས་ལམ་གྱི་གནད་མཐར་ཐུག་པ་
རྣམས་སྟོན་ཏེ། འདིའི་ཚིག་རྐང་དང་པོའི་སྐད་དོད་ཨ་ཐ་ཤྲཱི་བཛྲ་དྷ་ར་ཞེས་པ་
ཡོད་ཅིང་དེའི་ཨ་ཐ་ཞེས་པ་སྔགས་ལམ་གྱི་གནད་བསྡུས་པ་ཨེ་ཝཾ་གྱི་དོན་དང༌། །
ཤྲཱི་བཛྲ་དྷ་ར་ལ་ཚུལ་བཞིའི་བཤད་པ་ཡོད་པས་སྔགས་ལམ་འབྲས་བུ་དང་བཅས་
པའི་གནད་རྣམས་ཚང་བར་སྟོན་ཏེ་ལྔར་ལེའུ་དང་པོར་བཤད་ཟིན་པ་ལྟར་རོ། །
ཚིག་རྐང་གཉིས་པའི་དགའ་ཞིང་མགུ་བ་ཞེས་པས་དོན་གྱི་འོད་གསལ་དང་མཚན་
དཔེས་བརྒྱན་པའི་སྐུ་འགྲུབ་ཚུལ་སྟོན་པའང་སྔར་བཤད་ཟིན་པ་ལྟར་རོ། །ཐལ་
མོ་སྦྱར་བ་ཞེས་པ་ལའང་ངེས་དོན་གྱི་བཤད་པ་ཁྱད་པར་ཅན་ཡོད་དེ་རྡོ་རྗེ་ཐལ་
མོས་ཐབས་ཤེས་དབྱེར་མེད་དང་ཐུན་མོང་མིན་པའི་བདེན་གཉིས་དབྱེར་མེད་
མཚོན་པར་དཔལ་འདུས་པའི་རྒྱུད་ནས་བཤད་དོ། །ཚིགས་བཅད་གཉིས་པའི་
དོན་ནི་དེ་ནས་མགོན་པོ་གསང་བའི་བདག་པོ་འཁོར་ཁྲོ་བོའི་རྒྱལ་པོ་ལག་ན་རྡོ་རྗེ་
ཐོགས་པ་ཁྲོ་གཉེར་རིམ་པར་ལྡན་པ་དང་། གཞན་གྱིས་མི་ཐུབ་པ་སོགས་ཁྲོ་བོའི་
དབང་པོ་ལྔ་བརྒྱ་དང་གཞན་ཡང་ལྷ་དང་ཀླུ་དང་གནོད་སྦྱིན་ལ་སོགས་པ་བརྒྱད་
ཉན་པའི་འཁོར་དུ་འདུས་པ་རྣམ་པ་སྣ་ཚོགས་པ་གཞན་དང་གཞན་ནམ་མཁའི་
ཁམས་ཡོངས་སུ་གང་བ་ལྟ་བུ་དག་དང་ལྷན་ཅིག་ཏུ་སྐད་གསང་བསྟོད་ནས་ཕྱག་
འཚལ་ཏེ་རྗེས་སུ་ཡི་རང་བ་སོགས་འོག་ནས་འབྱུང་བའི་ཚིག་འདི་དག་གསོལ་
ཏོ། །ཚིགས་བཅད་གཉིས་པོ་འདིས་ནི་ལུས་ངག་ཡིད་གསུམ་གྱི་ཕྱག་འཚལ་བའི་
ཚུལ་བསྟན་ཏེ་ཐལ་མོ་སྦྱར་ཞེས་པ་དང༌། ཕྱག་ འཚལ་ཞེས་པས་ལུས་ཀྱི་ཕྱག་
འཚལ་ ཚུལ་དང་། གསང་བསྟོད་ནས་ནི་ཚིག་འདི་གསོལ། །ཞེས་པས་ངག་གི་
- 488 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཕྱག་ འཚལ་ ཚུལ་ དང༌། དགའ་ ཞིང་ མགུ་ ཞེས་ པས་ ཡིད་ ཀྱི་ ཕྱག་ འཚལ་ ཚུལ་
བསྟན། མགོན་པོ་བཅོམ་ལྡན་ཞེས་སོགས་ཀྱིས་གང་ལ་ ཕྱག་འཚལ་བའི་ཡུལ་
བསྟན་ཏོ། །མགོན་པོ་བདག་ཅག་ཞེས་སོགས་ཚིག་རྐང་གཉིས་ཀྱིས་རྗེས་སུ་ཡི་
རང་དང་ལེགས་སོ་འབུལ་བ་བསྟན་ཏེ། ཇི་ལྟར་བསྟན་པ་ནི། མགོན་པོ་ཞེས་སྟོན་
པ་ཐུབ་པའི་དབང་པོ་ལ་བོས་ཏེ་བདག་ཅག་རྣམས་ཟབ་ཅིང་རྒྱ་ཆེ་བའི་རྒྱུད་ཀྱི་
རྒྱལ་པོ་འདི་ཐོས་པས་ཚིམས་ཤིང་ཡི་རང་ངོ་ཞེས་རྗེས་སུ་ཡི་རང་དང་། ལེགས་སོ་
ལེགས་སོ་ལེགས་པར་གསུངས། །ཞེས་ལེགས་སོ་ཕུལ་ལོ། །དེ་ལ་ལེགས་སོ་དང་
པོ་ནི་རང་གི་དོན་གྲུབ་ པས་ ལེགས་ སོ་ཞེས་པ་དང་། ལེགས་སོ་ གཉིས་པ་ནི་
གཞན་གྱི་དོན་གྲུབ་པས་ལེགས་སོ་ཞེས་པ་དང་། ལེགས་པར་གསུངས་ཞེས་པ་ནི་
སྟོན་པ་ཐུབ་པའི་དབང་པོས་ལམ་གྱི་གནད་ཐམས་ཅད་ཚང་བའི་རྒྱུད་ཀྱི་རྒྱལ་པོ་
འདི་ལྟ་བུ་གསུངས་ཞེས་རྒྱུད་ཀྱི་ཆེ་བ་བརྗོད་པའི་སྒོ་ནས་ལེགས་སོ་བྱས་པའོ། །
རྣམ་གྲོལ་འབྲས་བུ་ཞེས་པ་དོན་ཆེན་མཛད་ཅེས་པའི་བར་གྱི་ཚིགས་བཅད་འདིས་
ལེགས་པར་གསུངས་པའི་རྒྱུ་མཚན་བསྟན་ཏེ། མཚན་ཡང་དག་པར་བརྗོད་པའི་
རྒྱུད་འདིས་ས་ལམ་འབྲས་བུ་དང་བཅས་པ་ཚང་བར་བསྟན་ཏེ། གདུལ་བྱ་རྣམས་
ལ་གནས་སྐབས་དང་མཐར་ཐུག་གི་དོན་ཐམས་ཅད་འགྲུབ་པར་མཛད་དེ་མངོན་
མཐོའི་རྒྱུ་ཚོགས་སྒྲུབ་ཚུལ་ཚང་བར་བསྟན་པས་ངན་སོང་གི་སྡུག་བསྔལ་ལས་
རྣམ་པར་གྲོལ་ཏེ་ལྷ་ མིའི་དཔལ་ཐོབ་པར་འདོད་པ་རྣམས་ ཀྱི་དོན་སྒྲུབ་པར་
མཛད། ཐར་པ་སྒྲུབ་ཚུལ་རྫོགས་པར་བསྟན་པས་འཁོར་བ་ལས་རྣམ་པར་གྲོལ་
བའི་འབྲས་བུ་ཐར་པའི་གོ་འཕང་འཚལ་བ་སྟེ་ཐོབ་པར་འདོད་པའི་འགྲོ་བ་རྣམས་
ཀྱི་དོན་གྲུབ་པར་མཛད། སངས་རྒྱས་ ཀྱི་གོ་འཕང་སྒྲུབ་པའི་ཐབས་ཚང་བར་
- 489 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བསྟན་པས་སྒྲིབ་གཉིས་ཀྱི་འཆིང་བ་ལས་རྣམ་པར་གྲོལ་བའི་འབྲས་བུ་སངས་
རྒྱས་ ཀྱི་གོ་འཕང་འཚལ་བ་སྟེ་ཐོབ་པར་འདོད་པའི་འགྲོ་བ་སྔར་ འདས་ པའི་
སངས་རྒྱས་རྣམས་ཀྱིས་སྒྲོལ་བར་མ་ནུས་པ་མགོན་མེད་འདི་རྣམས་དང་བདག་
ཅག་འཁོར་དང་བཅས་པ་ཡང་དག་པར་རྫོགས་པའི་བྱང་ཆུབ་མྱུར་དུ་ཐོབ་པའི་
དོན་ཆེན་མཛད་དོ་ཞེས་བསྔགས་སོ། །སྒྱུ་འཕྲུལ་དྲྭ་བའི་ཚུལ་བསྟན་པ། །ཞེས་པ་
ནས། སངས་རྒྱས་ཀུན་གྱིས་བཤད་ཅེས་པའི་བར་གྱིས་མཚན་ཡང་དག་པར་
བརྗོད་པའི་རྒྱུད་འདིའི་ཆེ་བ་བརྗོད་དེ། སྒྱུ་འཕྲུལ་དྲྭ་བའི་ཚུལ་ཏེ་སྒྱུ་མ་ལྟ་བུའི་
ཏིང་ངེ་འཛིན་གྱིས་སྙིགས་དུས་ཀྱི་ཚེ་ཐུང་གཅིག་ལ་རྫོགས་བྱང་སྒྲུབ་པའི་ལམ་
བསྟན་པ་འདི་ནི་ངོ་མཚར་ལས་ཀྱང་ཆེས་ངོ་མཚར་བ་ཁྱད་པར་དུ་འཕགས་པ་སྟེ་
རྒྱུད་ཀྱི་རྒྱལ་པོ་འདི་ནི་སྒྲིབ་གཉིས་རྣམ་པར་དག་པ་ངེས་པར་ལེགས་པའི་ལམ་
ཟབ་ཅིང་ཡངས་ལ་རྒྱ་ཆེ་བ་སྟོན་པ་སྟེ་མཁའ་ཁྱབ་ཀྱི་འགྲོ་བ་མཐའ་དག་གི་དོན་
ཆེན་པོ་རྫོགས་པའི་བྱང་ཆུབ་སྒྲུབ་པའི་དོན་བྱེད་པ་སངས་རྒྱས་རྣམས་ཀྱི་ཡུལ་ཁོ་
ནའོ། །ཚུལ་འདི་ནི་སྔར་འདས་པའི་སངས་རྒྱས་རྣམས་ཀྱིས་གདུལ་བྱ་སངས་
རྒྱས་ཀྱི་སར་ཁྲིད་ཚུལ་དང༌། མ་འོངས་པ་ན་འབྱོན་པར་འགྱུར་བའི་སངས་རྒྱས་
རྣམས་ ཀྱིས་ ཀྱང་ གདུལ་ བྱ་ སངས་རྒྱས་ ཀྱི་སར་འཁྲིད་ཚུལ་ཡིན་ཞིང་། ད་ ལྟ་
ཕྱོགས་བཅུའི་ཞིང་ཁམས་ན་བཞུགས་པའི་རྫོགས་པའི་སངས་རྒྱས་ཀུན་གྱིས་
བཤད་དོ་ཞེས་རྒྱུད་འདིའི་ཆེ་བ་བརྗོད་དོ། །འཕགས་པ་འཇམ་དཔལ་མཚན་ཡང་
དག་པར་བརྗོད་པའི་འགྲེལ་པ་རྗེ་བཙུན་འཇམ་དབྱངས་ཀྱི་བྱིན་རླབས་ཀྱི་ཆར་
རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་བཅུ་བཞི་པ་རྗེས་
སུ་ཡི་རང་བའི་ལེའུ་བཤད་པའོ།། །། །
- 490 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
༈ བཞི་པ་མཇུག་གི་དོན་བཤད་པ་ལ་གཉིས། མཛད་པ་པོ་གང་གིས་མཛད་པ་
དང་། ལོ་ པཎ་ གང་ གིས་ བསྒྱུར་ བའོ། །དང་ པོ་ནི། བཅོམ་ ལྡན་ འདས་ འཇམ་
དཔལ་ཡེ་ཤེས་ སེམས་ དཔའི་ དོན་ དམ་པའི་ མཚན་ཡང་ དག་ པར་ བརྗོད་ པ།
བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གསུངས་པ་རྫོགས་སོ། །
ཞེས་པ་སྟེ། དོན་ནི་དངོས་ཟིན་ལྟར་རོ། །
གཉིས་པ་ལོ་པཎ་གང་གིས་བསྒྱུར་བ་ནི། རྒྱུ་གར་གྱི་མཁན་པོ་ཤ་དྷ་ཀ་ར་ཝརྨ་
དང་། ཀ་མ་ལ་གུཔྟ་དང་། ཞུ་ཆེན་གྱི་ལོ་རྩྭ་བ་རིན་ཆེན་བཟང་པོས་བསྒྱུར་ཅིང་
ཞུས་ཏེ་གཏན་ལ་ཕབ་པའོ། །ཞེས་གསུངས། དོན་ནི། བོད་ཡུལ་གངས་ཅན་གྱི་
ལྗོངས་འདིར་ཆོས་རྒྱལ་མེས་དབོན་རྣམ་གསུམ་གྱི་རིང་ལ་རྒྱལ་བའི་བསྟན་པ་རྒྱ་
ཆེར་སྤེལ་བར་མཛད་པ་ལ་སྨོན་ལམ་ལོག་པའི་མཐུ་ལྡན་གླང་དར་མས་བསྟན་པ་
བསྣུབས་ཏེ་བོད་ཁམས་མུན་པའི་གླིང་དུ་གྱུར་པ་ན་རྒྱལ་བའི་དམ་ཆོས་འཛིན་
པའི་སྨོན་ལམ་རླབས་པོ་ཆེའི་མཐུ་གྲུབ་པ་ལོ་ཆེན་རིན་ཆེན་བཟང་པོ་བྱོན་ནས་རྒྱ་
གར་པནྟི་ཏ་ཀ་ར་རྣམ་གསུམ་སོགས་མཁས་གྲུབ་དུ་མ་བསྟེན་ནས་མདོ་སྔགས་ཀྱི་
ཆོས་མཐའ་ཡས་པ་བསྒྱུར་ཏེ་བོད་ཁམས་ཆོས་ཀྱི་སྣང་བས་ཁྱབ་པར་མཛད་ཅིང་།
ཁྱད་པར་པཎྜི་ཏ་ཐ་དྷ་ཀ་ར་ཝརྨ་བསྟེན་ནས་མཚན་ཡང་དག་པར་བརྗོད་པའི་རྒྱུད་
འདི་ལེགས་སྦྱར་གྱི་སྐད་ལས་བོད་སྐད་དུ་བསྒྱུར། སྐལ་བ་དང་ལྡན་པ་གཞན་
དག་ལ་རྒྱ་ཆེར་སྤེལ་ཞིང་། ལོ་ཆེན་རང་ཉིད་ཀྱིས་མཚན་ཡང་དག་པར་བརྗོད་
པའི་རྒྱུད་འདི་ཐུགས་དམ་གྱི་སྙིང་པོར་བཟུང་ནས་སཾ་སྒོ་ཏའི་སྐད་དུ་འབུམ་ཕྲག་
གཅིག །བོད་སྐད་དུ་འབུམ་ཕྲག་གཅིག །གཞན་ལ་ཡོན་ཕུལ་ནས་འབུམ་ཕྲག་
གཅིག་རྣམས་བཏོན་ཏེ་རྒྱུད་འདི་ལ་བརྟེན་ནས་ས་ལམ་མཐར་སོན་ཏེ་རྡོ་རྗེའི་སྐུ་
- 491 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བརྙེས་སོ། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ ཀྱང་རྒྱུད་འདི་
ཐུགས་དམ་དུ་བཟུང་ནས་ཐོ་རེངས་ཀྱི་ཆ་ལ་རྒྱུད་འདི་ཚར་གསུམ་རེ་ཆག་མེད་དུ་
འདོན་པར་མཛད་ཅིང་རིམ་ལྔ་གསལ་བའི་སྒྲོན་མེ་སོགས་སུ་རྒྱུད་འདིའི་སྙིང་པོའི་
དོན་རྣམས་རྒྱ་ཆེར་སྤེལ་བར་མཛད་དོ། །དེས་ན་མཚན་ཡང་དག་པར་བརྗོད་པའི་
རྒྱུད་འདི་འདོན་པ་པོ་རྣམས་ཀྱིས་རྗེ་བཙུན་འཇམ་དཔལ་དབྱངས་ཀྱི་སྐུའི་རྣམ་པ་
གསལ་བར་སྒོམ་ལ་མཆོད་ཅིང་གསོལ་བ་བཏབ་སྟེ་རྒྱུད་འདི་ནས་བཤད་པ་ལྟར་
གྱི་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་མྱུར་དུ་རྒྱུད་ལ་སྐྱེ་བའི་སྨོན་
ལམ་གདབ་པར་བྱའོ། །ཤིན་ཏུ་གཏིང་དཔག་དཀའ་བའི་ཟབ་མོའི་གནས། །སར་
གནས་དཔའ་བོ་རྣམས་ཀྱི་སྤྱོད་ཡུལ་ལ། །བླུན་རྨོངས་བྱིས་པའི་བློ་ཡིས་དཔྱད་
པས་ན། །ནོངས་པར་གང་གྱུར་བླ་མ་ལྷ་ལ་བཤགས། །བྱིས་པ་ཆུང་ངུས་འཁྲུལ་
པ་ཅི་ བྱས་ ཀྱང་། །བརྩེ་ལྡན་ཕ་མས་ཡལ་བར་མི་འདོར་བཞིན། །ཐུགས་ རྗེའི་
གཏེར་ཆེན་འཇམ་མགོན་བླ་མ་ཡིས། །ཉམ་ཆུང་བདག་ཅག་བརྩེ་བས་སྐྱང་དུ་
གསོལ། །རབ་འབྱམས་ཞིང་གི་རྒྱལ་བ་ཀུན་གྱི་ཡབ། །རབ་འབྱམས་རྒྱལ་སྲས་
ཀུན་གྱི་ལྷག་པའི་ལྷ། །རབ་མཆོག་བློ་གྲོས་སྩོལ་མཛད་འཇམ་དབྱངས་ལ། །རབ་
དང་གུས་པས་ཡིད་ཀྱིས་ཕྱག་བགྱིད་དོ། །ཚུལ་འདིར་འབད་ལས་ཐོབ་པའི་དགེ་
བ་དེས། །ལྷར་བཅས་འགྲོ་བ་ཀུན་གྱི་ཉེར་འཚོའི་གཞི། །རྒྱལ་བསྟན་སྙིང་པོ་ཚང་
ལ་མ་ནོར་བ། །འཇམ་མགོན་ལུགས་བཟང་ཆེས་ཆེར་འཕེལ་གྱུར་ཅིག །བདག་
ཀྱང་དེང་ནས་ཚེ་རབས་ཐམས་ཅད་དུ། །འཇམ་མགོན་བླ་མས་དགྱེས་བཞིན་རྗེས་
བཟུང་སྟེ། །མཐའ་ཡས་འགྲོ་བའི་བློ་མུན་སེལ་བ་ལ། །འཇམ་མགོན་བླ་མ་ཉིད་
དང་མཚུངས་པར་ཤོག །གོ་ལའི་ལམ་ལ་ཉི་ཟླའི་བགྲོད་པ་དང་། །ས་འདི་ཇི་སྲིད་
- 492 -



འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གནས་པ་དེ་སྲིད་དུ། །ལེགས་བཤད་འདིས་ཀྱང་མཐའ་ཡས་འགྲོ་བ་ལ། །ལམ་
བཟང་ལྟ་བའི་སྣང་བ་སྟེར་གྱུར་ཅིག །རྒྱུད་རྒྱལ་འདི་ཉིད་གང་ལ་གཏད་གྱུར་
པ། །མཐུ་སྟོབས་དབང་ཕྱུག་གསང་བདག་འཁོར་བཅས་ ཀྱིས། །ལེགས་བཤད་
འདི་ ཉིད་ འཛིན་ཅིང་ སྤེལ་ རྣམས་ ལ། །ནམ་ ཡང་ གཡེལ་བ་མེད་ པར་ གྲོགས་
མཛོད་ཅིག །ཅེས་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་
འགྲེལ་པ་རྗེ་བཙུན་འཇམ་དཔལ་དབྱངས་ཀྱིས་བྱིན་རླབས་ཀྱི་ཆར་རྒྱུན་མྱུར་དུ་
འབེབས་བྱེད་བསྟོད་སྤྲིན་གྱི་སྒྲ་དབྱངས་ཞེས་བྱ་བ་འདི་ནི་བྱང་ཕྱོགས་ཧོར་སོག་
གི་ཡུལ་སོ་ཉིད་གཡས་རུ་ཤོག་གི་གྲྭ་རིགས་དད་ལྡན་དགེ་སློང་འཇམ་དཔལ་ཚེ་
རིང་གིས་ནན་ཆེན་པོས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་
རྒྱལ་མཚན་གྱིས་རྒྱུད་ཀྱི་དངོས་ཟིན་གྱིས་དོན་འཇམ་མགོན་སྙན་བརྒྱུད་ཀྱི་མན་
ངག་དང་སྦྱར་ཞིང་རྒྱ་བོད་ཀྱི་འགྲེལ་བ་མང་དུ་སྣང་བ་དག་ལས་ལེགས་པར་
བཤད་པའི་ཆ་བླངས་ཏེ་རང་དང་སྐལ་བ་མཉམ་པ་དག་ལ་ཕན་དུ་རེ་བས་རྗེ་
བཙུན་འཇམ་དཔལ་དབྱངས་ལ་གསོལ་བ་འདེབས་པའི་ཚུལ་གོ་སླ་བར་བྱས་ཏེ་
རབ་བྱུང་བཅུ་གསུམ་པའི་ཕུར་བུ་ཞེས་པ་ས་ཕོ་སྤྲེའུའི་ལོ་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་
ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། ། །
- 493 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
@#
# & 2% > # ︽ནི༔
# # # % @ + p
# ༔ & # ཤཱཙྪཱ @ #
# ཚིག སྒྱུ $ $ ཚུ ༔ ཤཱནོ



རྩོམ་སྒྲིག་འགན་འཁུར་པ། ཚངས་པོ། །
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ། །
མེ ས་པོ འི ་ ཤུལ་བཞག།
དེབ་བརྒྱ་དང་དོན་ལྔ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
（༡༢/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣ °mm ༡/༣༢
དཔར་གྲངས། ༠༠༠༡–༡ ༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་( དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益坚赞著:
百慈藏文古籍研究室编,- - 北京:
中国藏学出版社,2011.12 (先哲遗书丛书)
ISBN 978-7-80253 - 436 -0.
1.0 … 1.0雍… 百….0喇嘛教
- 文集 - 藏语 IV.DB946.6 - 53
中国版本图书馆CIP数据核字(2011)第260029号
先哲遗书
(第175卷)
雍增·益西坚赞文集
第12/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880×1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253-436 -0/B.123
本文集总定价(1-32册):1050.00元



ISBN 978-7-80253-436-0
978780zlls 34360l
本文集总定价(1-32 卷):1050.00 元
