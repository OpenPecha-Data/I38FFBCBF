༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
14PD2664
Work:
LCCN:
W1KG16655
n/a
ImageGroup:
ISBN:
BN:
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༩༤
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༣༡/༣༢)
194
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང༌།
ཀྲུང་གོའི་བོད་རིག་པ་དཔེ་སྐྲུན་ཁང་།



#Se
#S**
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༣༡/༣༢)
1""
,
གས།
CALZEKS
ར
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
s
తెలు
- 9g



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



oo
知
Culo



དཀར་ཆག
•，，，，，，，，，(1)
，，，，
(303)
བློ་སྦྱོང་དོན་བདུན་མའི་སྙིང་པོ། .
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། …………………（6)
ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་
སྐལ་ལྡན་འཇུག་ངོགས། ………
དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དངོས་གྲུབ་
ཀུན་འབྱུང་། ………………
སྐྱབས་འགྲོའི་ཁྲིད་ཡིག་ཕན་བདེའི་གཞི་འཛིན། …… ……… (395)
དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་
ཆར་འབེབས། ……………………………………….
(404)
སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང་། ………………… (414)
•，，，，
(385)



༄༅། །བློ་སྦྱོང་དོན་བདུན་མའི་སྙིང་པོ་བཞུགས་སོ། །
ན་མོ་གུ་རུ་ལོ་ཀེ་ཤྭ་ར་ཡ། ཚངས་དང་དབང་པོ་གྲུབ་པའི་གཙོ་ལ་
སོགས། །ཆེར་རློམ་ཀུན་གྱི་གཙུག་གི་ནོར་བུ་ཡིས། །གང་གི་ཞབས་མཐིལ་
མཆོད་པའང་རྙེད་དཀའ་བ། །ལྷ་ཡི་བླ་མ་ཐུགས་རྗེ་ཅན་ལ་འདུད། །མཆོག་
གསུམ་ཀུན་འདུས་རྗེ་བཙུན་བླ་མ་ཡི། །སྐུ་གསུང་ཐུགས་ལ་སྙིང་ནས་སྐྱབས་
སུ་མཆི། །ཉམ་ཐག་མ་རྒན་འགྲོ་རྣམས་བསྒྲལ་བའི་ཕྱིར། །བདག་གིས་བྱང་
ཆུབ་མཆོག་ཏུ་སེམས་བསྐྱེད་དོ། །རིན་ཆེན་སེམས་མཆོག་ཐུགས་ལ་མངའ་
རྣམས་ལ། །རྣམ་པ་ཀུན་ཏུ་གུས་པས་ཕྱག་འཚལ་ལོ། །ཐུགས་རྗེ་མངའ་བ་
རྒྱལ་བ་སྲས་བཅས་ལ། །བདག་ཉིད་བྲན་དུ་འབུལ་ལོ་བརྩེ་བས་བཞེས། །
སྔོན་ཆད་བཀའ་དང་འགལ་རྣམས་ སྙིང་ནས་བཤགས། །སྲིད་ཞིའི་དགེ་བ་
ཀུན་ལ་རྗེས་ཡི་རང་། །ཉམ་ཐག་འགྲོ་ལ་ཕན་བདེའི་ལམ་སྟོན་ཕྱིར། །འཁོར་
བ་མ་སྟོང་བར་དུ་བཞུགས་སུ་གསོལ། །བདག་ལ་དུས་གསུམ་དགེ་བ་ཅི་ཡོད་
པ། །མ་རྒན་རིགས་དྲུག་ཡོངས་ལ་བསྔོས་པ་ཡིས། །རང་རང་སྡུག་བསྔལ་རྒྱུ་
བཅས་ ལས་ གྲོལ་ཏེ། །བླ་མེད་བདེ་བ་མཆོག་ལ་རེག་གྱུར་ཅིག །གང་ལ་
བརྟེན་ན་ སྲིད་ པའི་རྒྱ་མཚོ་ལས། །ཡུད་ཀྱིས་སྒྲོལ་བའི་ཐབས་མཁས་དེད་
དཔོན་ཆེ། །བཤེས་ གཉེན་ དམ་ པས་ དགྱེས་བཞིན་ རྗེས་བཟུང་སྟེ། །བཀའ་
བཞིན་སྒྲུབ་པ་སྙིང་པོར་བྱེད་པར་ཤོག །མུན་ནག་སྨག་རུམ་ནང་གི་གློག་འོད་
བཞིན། །དལ་བའི་རྟེན་འདི་མྱུར་དུ་འཇིག་འགྱུར་བས། །དོན་མེད་ཚེ་འདིའི་བྱ་
-
1-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བ་ཀུན་བོར་ནས། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །ལུས་ཀྱི་ན་ཚ་
ཕྲ་ མོའང་ མི་ བཟོད་ ཀྱང་། །འཇིགས་ རུང་ ངན་ འགྲོའི་ རྒྱུ་ ཚོགས་ སྒྲུབ་ ལ་
རེམས། །བླང་དོར་གོ་ལོག་སྤྱོད་འདི་ཡི་རེ་མུག །སྡིག་སྤོང་དགེ་སྒྲུབ་ནུས་པར་
བྱིན་གྱིས་རློབས། །འདོད་ཡོན་ལ་ཆགས་སྲིད་པའི་མྱོས་ཅུ་ཡིས། །མྱོས་ཤིང་
ལས་ ཀྱི་ རླུང་ གིས་ ཀུན་ཏུ་འཁྱེར། །རྒལ་ དཀའ་ སྲིད་ པའི་ ཀློང་དུ་ བྱིང་ བ་
བདག །ཐར་པའི་ལམ་སྣ་ཟིན་པར་བྱིན་གྱིས་རློབས། ཁམས་གསུམ་སེམས་
ཅན་བདག་གི་མ་ཡིན་ ཀྱང་། །ཆགས་སྡང་རྨོངས་པས་དགྲ་ གཉེན་ རིས་ སུ་
བཅད། ཁྲེལ་མེད་བདག་གིས་ཕལ་ཆེར་ཡལ་བར་དོར། །མར་ཤེས་ཉམས་
རྟོགས་ སྐྱེ་ བར་ བྱིན་ གྱིས་རློབས། །ཉིན་ གཅིག་ འཚོ་ བ་ སྦྱོར་ བའང་ ཕན་
བཏགས་ཞེས། །སྨྲ་ན་དྲིན་ཅན་མ་རྣམས་འདོར་ཕོད་པ། ཁྲེལ་མེད་བདག་གི་
སྙིང་ལ་ཅི་ཞིག་ཞུགས། །ཡིད་འོང་བྱམས་པ་སྐྱེ་བར་བྱིན་གྱིས་རློབས། །ཡང་
ཡང་དྲིན་གྱིས་བསྐྱངས་པའི་མ་རྒན་རྣམས། །བཟོད་དཀའི་སྡུག་བསྔལ་བརྒྱ་
ཡིས་མནར་བའི་ཚུལ། །ཡང་ཡང་བསམས་ནས་བཟོད་གླགས་མེད་པ་ཡི། །
བཅོས་མིན་སྙིང་རྗེ་སྐྱེ་བར་བྱིན་གྱིས་རློབས། །གཅེས་འཛིན་གདོན་ཆེན་འདི་
ཡིས་ཐོག་མེད་ནས། །ད་ལྟའི་བར་དུ་བདག་ལ་གནོད་པ་བྱས། །ད་དུང་འདི་
ཡིས་ བདག་ ཉིད་ ཕུང་བྱེད་ པས། །སྙིང་ གི་ གདོན་ འདི་ཐོན་ པར་ བྱིན་ གྱིས་
རློབས། །ལྷ་དང་མི་ཡི་བདེ་བ་ཇི་སྙེད་དང་། །ཐར་པ་བླ་ན་མེད་པའི་བདེ་བ་
ཡང་། །སེམས་ ཅན་ གཅེས་ འཛིན་ ཉིད་ ལས་ འབྱུང་ བས་ ན། །བདག་ པས་
གཞན་གཅེས་འབྱོངས་པར་བྱིན་གྱིས་རློབས། །དེས་ན་འགྲོ་བའི་སྡིག་སྒྲིབ་
སྡུག་བསྔལ་ཀུན། །བདག་ལ་བླངས་པས་ངན་སོང་སྟོང་གྱུར་ཅིང་། །བདག་



བློ་སྦྱོང་དོན་བདུན་མའི་སྙིང་པོ། །
ཉིད་རྨ་བྱས་བཙན་དུག་ཟོས་པ་བཞིན། །རྐྱེན་ངན་བྱང་ཆུབ་གྲོགས་སུ་འགྱུར་
བར་ཤོག །བདག་གི་བདེ་དགེ་གཞན་ལ་བཏང་བ་ཡིས། །གྲུབ་པའི་བཅུད་
ལེན་གྲུབ་པ་ཇི་བཞིན་དུ། །སྣོད་བཅུད་སྐད་ཅིག་ཉིད་ལ་གནས་གྱུར་ཏེ། །དག་
པ་རབ་འབྱམས་ཉིད་དུ་འགྱུར་བར་ཤོག །སྙིགས་མའི་རྒུད་པ་རྒྱས་པའི་ཁ་
རླངས་ ཀྱིས། །མི་འདོད་རྐྱེན་ངན་ཅི་དང་ཅི་བྱུང་ཡང་། །དེ་དང་དེ་ཉིད་བྱང་
ཆུབ་སྒྲུབ་པ་ཡི། །མཐུན་རྐྱེན་གྲོགས་སུ་འགྱུར་བར་གྱིན་གྱིས་རློབས། །འདོད་
དང་མི་འདོད་སྣང་བ་གང་ཤར་ཡང་། །བདེན་འཛིན་མ་རིག་རྨོངས་པའི་འཁྲུལ་
སྣང་དུ། །ཤེས་ནས་གང་ལའང་ཆགས་སྡང་མི་སྐྱེ་བར། །མཉམ་པ་ཉིད་དུ་རང་
ངོ་འཕྲོད་པར་ཤོག །རང་ལ་ནད་དང་སྡུག་བསྔལ་བྱུང་བའི་ཚེ། །སྡིག་སྤོང་
དགེ་བ་བསྒྲུབ་ པའི་བསྐུལ་མ་རུ། །ཤེས་ནས་ཚོགས་ གསོག་སྒྲིབ་སྦྱོང་ལ་
བརྩོན་ཞིང་། །རྐྱེན་ངན་ལམ་དུ་ལོངས་པར་བྱིན་གྱིས་རློབས། །གཞན་ཡང་
བདག་ཉིད་དམྱལ་བར་འཕེན་པའི་རྒྱུ། །མི་བཟད་ལས་ངན་བསགས་པའི་
འབྲས་བུ་རྣམས། །ཚེ་འདིར་སྨིན་པས་དམྱལ་བའི་སྐྱེ་སྒོ་ཁེགས། །དེ་ཕྱིར་དང་
ལེན་ནུས་པར་བྱིན་གྱིས་རློབས། །ཐོག་མེད་དུས་ནས་སྙིང་གི་དབུས་ཞུགས་
པའི། །དུག་གསུམ་འདུས་ནད་གཅེས་འཛིན་ཁོང་སྐྲན་འདི། །དཀར་པོ་ཆིག་
ཐུབ་ སྟོབས་ལྔའི་སྨོན་མཆོག་གིས། །མྱུར་དུ་བྱང་ཞིང་ དག་ པར་ བྱིན་གྱིས་
རློབས། །བདག་ལ་མི་སྙན་བརྗོད་པ་བྱུང་བའི་ཚེ། །རང་གི་སྤྱོད་ངན་སྟོན་པའི་
སློབ་དཔོན་དུ། །ཤེས་ནས་དེ་ལ་མི་འདོད་མི་སྐྱེ་བར། །སྤྲོ་བས་དང་དུ་ལེན་
པར་ བྱིན་ གྱིས་རློབས། །བདག་ གི་ རྙེད་བཀུར་ ཉམས་ བྱེད་ བྱུང་ བའི་ ཚེ། །
བདག་ཉིད་མི་གཙང་འདམ་དུ་བྱིང་བ་དག །དག་བྱེད་ཁྲུས་ཆབ་ཡིན་པར་ངོ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འཕྲོད་ནས། །བླ་མའི་ཐུགས་ རྗེར་གོ་བར་བྱིན་གྱིས་རློབས། །སེམས་ལ་གློ་
བུར་སྡུག་བསྔལ་བྱུང་བའི་ཚེ། །གཞན་གྱི་སེམས་རྒྱུད་དཀྲུགས་པའི་ལས་ངན་
དུ། །ཤེས་ནས་སུ་ལའང་ལེ་ལན་མི་བདའ་བར། །སྟོབས་བཞིའི་བཤགས་པ་
ནུས་པར་བྱིན་གྱིས་རློབས། །རང་གིས་ཡུན་རིང་དྲིན་གྱིས་བསྐྱངས་པས་ཀྱང་།
དྲིན་ལན་ལོག་གཞལ་ལོག་སྒྲུབ་བྱུང་བའི་ཚེ། །མཐོ་འདོད་གཅེས་འཛིན་ཁྱོད་
ཀྱིས་ལན་ནོ་ཞེས། །སླར་ཡང་གཏོང་ལེན་ནུས་པར་བྱིན་གྱིས་རློབས། །བློ་
གཏད་གྲོགས་པོས་བསླུས་པར་གྱུར་པའི་ཚེ། །ཡིད་བརྟན་མི་རུང་འཁོར་བའི་
ཕུན་ཚོགས་ལ། །ཡིད་བརྟན་འཆའ་བའི་གཅེས་འཛིན་འདིས་བསླུས་ཞེས། །
སླར་ཡང་གཏོང་ལེན་ནུས་པར་བྱིན་གྱིས་རློབས། །བཅོས་ཐབས་དཀའ་བའི་
ནད་ ཀྱིས་ གདུངས་གྱུར་ན། །འཁོར་ བའི་ རང་བཞིན་ཤེས་པའི་ངེས་འབྱུང་
དང༌། །རང་འདྲའི་འགྲོ་ལ་བརྩེ་བའི་སྙིང་རྗེ་ཡིས། །རྣམ་དག་གཏོང་ལེན་ནུས་
པར་བྱིན་གྱིས་རློབས། །སྐྱེ་བོ་ངན་པས་གཡོ་སྒྱུས་བསླུས་པའི་ཚེ། །ཅོལ་ཆུང་
གཅེས་འཛིན་འདི་ཡིས་ལན་སྙམ་དུ། །ལེ་ལན་བདས་ནས་གཞན་ལ་མི་ཁྲོ་
བར། །གཞན་སྐྱོན་རང་གི་སྟེང་དུ་ལེན་པར་ཤོག །མདོར་ན་དུས་དང་གནས་
སྐབས་ཅིར་གྱུར་ཀྱང་། །གསུང་རབ་ཀུན་གྱི་སྙིང་པོ་གཅིག་བསྡུས་པ། །ལམ་
རིམ་བློ་སྦྱོང་འདི་ལ་རྩེ་གཅིག་ཏུ། །ཉམས་ལེན་སྙིང་པོར་ནུས་པར་བྱིན་གྱིས་
རློབས། །ཡུལ་ གསུམ་དུག་གསུམ་རྒྱུ་རུ་མི་བཏང་བར། །རྣམ་དག་དགེ་རྩ་
གསུམ་དུ་ལེགས་བསྒྱུར་ཅིང་། །གང་སྣང་ཐམས་ཅད་སེམས་མཆོག་རིན་པོ་
ཆེ། །འཕེལ་ བའི་ རྐྱེན་དུ་འགྱུར་བར་ བྱིན་གྱིས་རློབས། །སྟོན་པ་ཐུབ་ པའི་
དབང་པོའི་རྣམ་ཐར་ལྟར། །རང་དོན་ཡལ་བར་དོར་ནས་གཞན་དོན་དུ། །



བློ་སྦྱོང་དོན་བདུན་མའི་སྙིང་པོ།
རླབས་ཆེན་རྒྱལ་སྲས་སྤྱོད་ལ་སློབ་པ་ལ། །སྐད་ཅིག་ཙམ་ཡང་ཞུམ་པ་མེད་
པར་ཤོག །མཐུ་ཆེན་རྒྱལ་སྲས་སྤྱོད་པའི་རྗེས་ཞུགས་ཏེ། །ལུས་དང་ལོངས་
སྤྱོད་དུས་གསུམ་དགེ་བ་རྣམས། །བཏང་བསྲུང་དག་སྤེལ་ཉམས་ལེན་བྱེད་པ་
ལ། །སྒྱིད་ལུག་ཞུམ་པ་ནམ་ཡང་མེད་པར་ཤོག །ཕྱི་ནང་ཆོས་རྣམས་རང་རང་
རྒྱུ་རྐྱེན་ལ། །བརྟེན་ནས་འབྱུང་བའི་ངང་ཚུལ་ལེགས་རྟོགས་ཏེ། །དངོས་འཛིན་
འཁྲུལ་པས་ནམ་ཡང་མི་བརྫི་བར། །ཞེན་མེད་རང་སར་གྲོལ་བར་བྱིན་གྱིས་
རློབས། །བློ་སྦྱོང་དམ་ཚིག་བསླབ་བྱའི་ཉམས་ལེན་རྣམས། །སྲོག་གི་ཕྱིར་ཡང་
གཏོང་བར་མི་བྱེད་ཅིང་། །བྱང་ཆུབ་སེམས་གཉིས་བསྒོམས་པ་མཐར་ཕྱིན་
ཏེ། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག །སྐྱེ་བ་ཀུན་ཏུ་ཡང་དག་
བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་
ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
ཅེས་བློ་སྦྱོང་གི་ཉམས་ལེན་རྣམས་ཚིགས་བཅད་དུ་བསྒྲིགས་པ་རྒྱུན་དུ་ཁ་ཏོན་དུ་བྱས་ཆོག་པ་
འདི་ལྟ་བུ་ཞིག་དགོས་ཞེས། དད་ལྡན་དགེ་སློང་བརྩོན་འགྲུས་རྒྱ་མཚོས་ནན་གྱིས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་བྲག་ཁ་ཐེག་ཆེན་གླིང་དུ་ཆུ་རྟ་ལོ་ཆུ་སྟོད་ཟླ་བའི་ཡར་ཚེས་
གཅིག་གི་ཉིན་བྲིས་པ། འདིས་ཀྱང་མ་རྒན་སེམས་ཅན་ཐམས་ཅད་བདག་འཛིན་འགོང་པོས་བཅིངས་པ་
ལས་ཐར་བར་གྱུར་ཅིག །སརྦ་མངྒ་ལམ།། །
།



༄༅། །ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ་
ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། རྨད་བྱུང་སྙིང་སྟོབས་ཐུགས་རྗེ་ཆེས་ལྷག་
པས། །རྒྱལ་ དང་ རྒྱལ་ སྲས་ ཀུན་ གྱིས་ མ་ཐུལ་བའི། །སྙིགས་དུས་ འགྲོ་ བའི་
མགོན་དུ་ལེགས་བྱོན་པ། །སྟོན་པ་མཉམ་མེད་དེ་ལ་གུས་ཕྱག་འཚལ། ། མགོན་
དེས་གང་ལ་ཆོས་ཀྱི་སྲིད་གཏད་པ། །རྒྱལ་ཚབ་མི་ཕམ་མགོན་དང་འཇམ་པའི་
དབྱངས། །ཀླུ་སྒྲུབ་ཐོགས་མེད་ཞི་བ་ལྷ་ལ་སོགས། །ཐུབ་བསྟན་གསལ་མཛད་
རྣམས་ལ་སྙིང་ནས་འདུད། །བྱང་ཆུབ་ཐུགས་ལ་མངའ་བརྙེས་ཨ་ཏི་ཤ ། རྒྱལ་བ་
རྒྱ་མཚོའི་འབྱུང་གནས་བཤེས་གཉེན་འབྲོམ། །སེམས་དཔའ་ཆེན་པོ་པོ་ཏོ་བ་ལ་
སོགས། །བཀའ་གདམས་བླ་མ་རྣམས་ལ་ཕྱག་འཚལ་ལོ། །ཕྱོགས་འདིར་བདེ་
གཤེགས་ལམ་བཟང་སྤེལ་བ་ལ། །རྒྱལ་བ་ཉིད་དང་ཀུན་ནས་མཚུངས་གྱུར་པ། །
རྗེ་བཙུན་བླ་མ་བློ་བཟང་གྲགས་པ་ལ། །སྙིང་གི་ཁོང་ནས་གུས་པས་ཕྱག་འཚལ་
ལོ། །བློ་བཟང་བསྟན་པ་སྤེལ་ཕྱིར་ཕྱོགས་བཅུ་ནས། །བསམས་བཞིན་བྱོན་པའི་
དམ་པ་ཐམས་ཅད་དང་། ཁྱད་པར་འཇམ་མགོན་སྙན་རྒྱུད་འཛིན་མཛད་པའི། །
དངོས་བརྒྱུད་བླ་མ་རྣམས་ལ་གུས་ཕྱག་འཚལ། །རྒྱལ་བ་མ་ལུས་བསྐྲུན་པའི་ས་
བོན་མཆོག །རྒྱལ་སྲས་ཀུན་ གྱི་ཐུགས་དམ་མཐིལ་གཅིག་པུ། །རིན་ཆེན་བྱང་



བློ
སྦྱོ
ང་
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཆུབ་ སེམས་ མཆོག་ སྦྱོང་ བའི་ཚུལ། །དམ་ པའི་ གསུང་ གིས་ བསྐུལ་ ཕྱིར་ རབ་
གསལ་འབྲི། །
དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་སྙིང་པོའི་གནད་གཅིག་
ཏུ་བསྡུས་པ། རྒྱལ་བ་སྲས་བཅས་ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ།
ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་དང་ཞི་བ་ལྷ་གསུམ་གྱིས་རྒྱལ་བའི་
དགོངས་པ་ཡོངས་སུ་རྫོགས་པར་བཀྲལ་བའི་ལམ་སྲོལ། ཁྱད་པར་རྒྱལ་སྲས་ཀྱི་
སྤྱོད་པ་རླབས་པོ་ཆེ་སྟོན་པའི་བཞུང་མཆོག་ཏུ་གྱུར་པ་བསླབ་བཏུས་དང་སྤྱོད་
འཇུག་གཉིས་ཀྱི་དགོངས་དོན། རྣམ་པ་ཐམས་ཅད་མཁྱེན་པར་བགྲོད་པའི་ལམ་
ཚང་ལ་མ་ནོར་བ། དཔལ་དན་ཨ་ཏི་ཤའི་མན་ངག་ཐེག་ཆེན་བློ་སྦྱོང་དུ་གྲགས་པ་
བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་སྙན་རྒྱུད་ཀྱི་མན་ངག་ལ་བརྟེན་ནས་
ཉམས་སུ་ལེན་ཚུལ་ལ་བདུན། སྔོན་འགྲོ་རྟེན་གྱི་ཆོས་བསམ་ཚུལ། དངོས་གཞི་
བྱང་ཆུབ་ཀྱི་སེམས་གཉིས་སྦྱོང་ཚུལ། རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། ཚེ་
གཅིག་གི་ཉམས་ལེན་དྲིལ་བ། བློ་འབྱོངས་པའི་ཚད་བློ་སྦྱོང་གི་དམ་ཚིག །བློ་
སྦྱོང་གི་བསླབ་བྱ་ལ་སློབ་ཚུལ་ལོ། །དང་པོ་སྔོན་འགྲོ་རྟེན་གྱི་ཆོས་བསམ་ཚུལ་ལ་
གཉིས། ལམ་གྱི་རྩ་ བ་ བཤེས་གཉེན་བསྟེན་པའི་ཚུལ་དང་། བསྟེན་ནས་སྔོན་
འགྲོའི་ཆོས་བཞི་བསམ་ཚུལ་ལོ། །དང་པོ་ལམ་གྱི་རྩ་བ་བཤེས་གཉེན་བསྟེན་པའི་
ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་
བའི་ཚུལ་ལོ། །དང་པོ་ལ་གསུམ། སྦྱོར་བ་དང་། དངོས་གཞི་དང་། མཇུག་ཏུ་ཇི་
ལྟར་བྱ་བའི་ཚུལ་ལོ། །དང་པོ་སྦྱོར་བའི་ཆོས་ནི་དྲུག་སྟེ། གནས་ཁང་བྱི་དོར་བྱས་
ལ་སྐུ་གསུང་ཐུགས་རྟེན་དགྲམ་པ། མཆོད་པ་གཡོ་མེད་པར་བཙལ་ལ་བཀོད་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མཛེས་པར་བཤམ་པ། སྟན་བདེ་བ་ལ་ ལུས་གནད་དང་ལྡན་པར་འཁོད་ནས་
སྐྱབས་འགྲོ་སེམས་བསྐྱེད་ རྒྱུད་དང་འདྲེས་ངེས་སུ་བྱ་བ། ཚོགས་ཞིང་གསལ་
གདབ་པ། བསངས་སྦྱང་གི་གནད་བསྡུས་ པ་ ཡན་ལག་བདུན་པ་མཎྜལ་དང་
བཅས་པ་འབུལ་བ། གསོལ་བ་འདེབས་པ་མན་ངག་བཞིན་རྒྱུད་དང་འདྲེས་ངེས་
སུ་བྱ་བའོ། །
དང་པོ་གནས་ཁང་བྱི་དོར་བྱས་ལ་སྐུ་གསུང་ཐུགས་རྟེན་དགྲམ་པ་ནི།
རང་གང་དུ་སྒྲུབ་པ་བྱེད་པའི་གནས་ཁང་དེར་ཆག་ཆག་དང་ཕྱག་བདར་སོགས་
ལེགས་པར་བྱས་ལ། བསྟན་པའི་བདག་པོ་ཐུབ་པའི་དབང་པོའི་སྐུ་དང་ཇོ་བོ་རྗེ་
དང་རྗེ་ཐམས་ཅད་མཁྱེན་པ་དང་རང་གི་རྩ་བའི་བླ་མའི་སྐུ་སོགས་སྐུ་གསུང་
ཐུགས་རྟེན་ཅི་ཡོད་རྣམས་སྟེགས་མཐོ་སར་བཀྲམ་མོ། །དེ་ཡང་གནས་ཁང་ལ་
ཕྱག་བདར་བྱས་པས་རང་གི་སེམས་དང་བར་བྱེད་པ་དང་། གཞན་གྱི་སེམས་དང་
བར་བྱེད་པ་དང་། དཀར་ཕྱོགས་ཀྱི་ལྷ་རྣམས་དགའ་བས་མཐུན་པའི་གྲོགས་བྱེད་
པ་སོགས་འདུལ་བ་ལུང་ལས་གསུངས་པའི་ཕན་ཡོན་རྣམས་དྲན་པར་བྱ་ཞིང།
རྒྱལ་སྲས་རྟག་ཏུ་ངུས་འཕགས་པ་ཆོས་འཕགས་གང་དུ་ཆོས་སྟོན་པའི་སར་ཆག་
ཆག་དང་ཕྱག་བདར་བྱས་པས་ཚོགས་རླབས་ཆེན་རྫོགས་ཤིང་དེའི་མཐུས་གོང་
མའི་ཡོན་ཏན་ཁྱད་པར་ཅན་བརྙེས་པ་དང་། བཅོམ་ལྡན་འདས་ཀྱིས་ལམ་ཆུང་བ་
ལ་ཕྱག་བདར་གྱི་གདམས་ངག་བསྟན་ནས་བྱེད་དུ་བཅུག་པས། ལམ་ཆུང་བས་
ཐུབ་པའི་བཀའ་བཞིན་བསྒྲུབས་ཏེ་ཕྱག་བདར་ལ་འབད་པས། ཕྱགས་མ་ཐོགས་
བཞིན་དུ་བདེན་ པ་མཐོང་བར་གསུངས་པ་དང་། འབྲོམ་རིན་པོ་ཆེས་ ཇོ་བོའི་
གཟིམ་ཁང་གི་ཕྱི་ས་རྣམས་ན་བཟས་ཕྱགས་ཤིང་ས་དཀར་གྱིས་དྲིལ་ཕྱིས་བྱས་
8-



བློ
སྦྱོ
ང་
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
པས་མངོན་ཤེས་རྒྱ་ཆེན་པོ་ཝལ་ཝལ་ཤར་གསུང་པ་སོགས་སྔོན་གྱི་བྱུང་བ་རྣམས་
ཀྱང་དྲན་པར་བྱས་ལ་བྱང་ཆུབ་ཀྱི་སེམས་རིན་པོ་ཆེ་སྒོམ་པའི་གེགས་སྡིག་ལྟུང་
རྣམས་སྦྱོང་བ་དང་། མཐུན་རྐྱེན་བསོད་ནམས་གསོག་ཕྱིར་བླ་མ་ཐུབ་པའི་དབང་
པོ་འཁོར་དང་བཅས་པ་སྤྱན་དྲངས་ཏེ་བཞུགས་གནས་སུ་བྱེད་སྙམ་པ་སོགས་ཀུན་
སློང་གི་བསམ་པ་དང་། ཆག་ཆག་དང་ཕྱག་བདར་ཇི་ལྟར་བྱ་བའི་ཚུལ་རྣམས་
མན་ངག་ལག་ཁྲིད་ལྟར་མ་འཕྱུགས་པར་བྱའོ། ། །
གཉིས་པ་མཆོད་པ་གཡོ་མེད་པར་བཙལ་ལ་བཀོད་པ་མཛེས་པར་བཤམ་
པ་ནི། སྐུ་གསུང་ཐུགས་རྟེན་དེ་དག་གི་མདུན་དུ་མཆོད་ཡོན་དང་། མེ་ཏོག་དང་།
བདུག་སྤོས་དང༌། སྣང་གསལ་དང་། ཞལ་ཟས་སོགས་མཆོད་པ་ཅི་འབྱོར་རྣམས་
གཞན་གྱི་མིག་སྔར་མཛེས་ཆོས་དང་གཡམ་ལ་རྒྱུག་དང་ཁྲལ་འཇལ་དང་འགྲན་
སེམས་སོགས་ཀུན་སློང་སྐྱོན་ཅན་དུ་སོང་བ་མ་ཡིན་པར་དད་གུས་ཆེན་པོའི་སྒོ་
ནས་གཙང་ཞིང་བཀོད་པ་མཛེས་པར་བཤམ། དེ་ཡང་ཞིང་པ་ལོ་ཏོག་གི་ཕྱིར་སོ་
ནམ་ ལ་ འབད་ པའམ། འདོད་ པ་ ཅན་ནོར་ འཚོལ་ བས་ ཚིམ་ པ་ མེད་ པ་ ལྟར།
མཆོད་པས་ཚིམ་པ་མེད་པར་ཇེ་བཟང་ཇེ་བཟང་དུ་གཏོང་བ་དགེ་བའི་བཤེས་
གཉེན་ཕུ་ཆུང་བའི་རྣམ་ཐར་ལྟར་བསླབས་ཏེ། ཕུ་ཆུང་བའི་ཞལ་ནས། ངས་དང་
པོ་སྤང་སྤོས་སྣ་ཚ་ཏིང་ངེ་བ་ཕུལ། དེ་ནས་རེང་བུ་བཞི་སྦྱོར་མངར་སིང་བ་དབུལ་
རྒྱུ་བྱུང་། ད་ལྟ་ཨ་ཀ་རུ་དང་དུ་རུ་སྐ་ལ་སོགས་པ་བསུང་ཆིང་ངེ་འབུལ་གསུང་།
འབྲོམ་རིན་པོ་ཆེའི་ཞལ་ནས། དངོས་པོ་ལ་མ་ཐོགས་དད་པ་ལ་ཐོགས། དད་པ་
ཡོད་ན་ཆུ་ཡན་ཆད་ཀྱིས་ལག་དར་བཏུབ་གསུང་ངོ་། །
གསུམ་པ་སྟན་བདེ་བ་ལ་ལུས་གནད་དང་ལྡན་པར་འཁོད་ནས་སྐྱབས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འགྲོ་སེམས་བསྐྱེད་རྒྱུད་དང་འདྲེས་ངེས་སུ་བྱ་བ་ནི། རང་གི་མལ་འོག་ཏུ་ས་
དཀར་གྱིས་གཡུང་དྲུང་རིས་ཆོས་སྐོར་ཚུལ་དུ་བྲིས། དེའི་སྟེང་དུ་རྩ་དུར་བ་མ་
འཁྲུགས་ པར་ བཏིངས། དེའི་སྟེང་ དུ་ སྟན་ རྒྱུ་དང་ ཞེང་དང་ སྲིད་ དང་ དཔངས་
སོགས་འདུལ་བ་ནས་ཇི་ལྟར་བཤད་པ་ལྟར་བཤམས། སྟན་དེའི་སྟེང་དུ་འདུག་
ལུགས་ནི་རྣམ་སྣང་གི་ཆོས་བདུན་དང་ལྡན་པར་བྱ་སྟེ། རྐང་པ་སྐྱིལ་ཀྲུང་ཡོངས་
སུ་ རྫོགས་ པའམ། སྐྱིལ་ཀྲུང་ཕྱེད་ པ་ གང་ བདེ་ བྱ། ལག་ པ་ གཉིས་ལྟེ་འོག་ཏུ་
མཉམ་གཞག་གི་ཕྱག་རྒྱ་བྱ། མིག་ཧ་ཅང་ཕྱེ་བ་དང་བཙུམས་པ་མིན་པར་སྣའི་རྩེ་
མོར་གཏད། ལུས་ཧ་ཅང་རྒྱབ་ཏུ་དགྱེ་བ་དང་མདུན་དུ་དགུ་བ་མིན་པར་དྲང་པོར་
བསྲང་། ཕྲག་ པ་ གཉིས་ཐད་ ཀར་ གཞག །མགོ་ མི་མཐོ་མི་དམའ་ ཞིང་ ཕྱོགས་
གཡས་གཡོན་དུ་མ་ཡོ་བར་ཅུང་ཟད་གུག་ཅིང་དྲང་པོར་གཞག །སོ་དང་མཆུ་རིང་
བབས་སུ་གཞག །ལྕེ་རྩེ་ཡ་སོའི་དྲུང་དུ་གཞར་ལ་དྲན་པ་ནང་དུ་བཞག་སྟེ་འདུག་
པར་བྱ། དེ་དག་ཀྱང་གང་བྱུང་མི་བྱ་བར་བླ་མས་ཞིབ་ཏུ་བསྟན་པ་ལྟར་འདུག་
ཚུལ་དེ་ལྟར་བྱས་པ་ལ་ཡོན་ཏན་གང་འབྱུང་བ་དང་། དེ་ལྟར་མ་བྱས་ན་སྐྱོན་ཇི་ལྟ་
བུ་བསྐྱེད་པ་རྣམས་ཤེས་པར་བྱས་ལ་མ་འཕྱུགས་པར་བྱའོ། །དེ་ལྟར་ལུས་གནད་
བཅས་ནས་དགེ་སྦྱོར་ལ་འཇུག་པའི་ཐོག་མར་རང་རྒྱུད་ལ་བརྟགས་ནས་ཀུན་
སློང་འཆོས་པ་ཤིན་ཏུ་གལ་ཆེ་སྟེ། སྦྱོར་ལས་དགེ་མི་དགེ་དང་དེའི་འབྲས་བུ་
བཟང་ངན་ཅི་འདྲ་འབྱུང་བ་ཐམས་ཅད་ཀུན་སློང་གི་བསམ་པའི་མཐུ་ཡིན་ཞིང་།
ཐེག་པ་མཐོ་དམན་ཡང་ཀུན་སློང་གི་བསམ་པའི་ཁྱད་པར་ཉིད་ཡིན་ཏེ། ཐེག་པ་
ཆེན་པོ་ཞེས་བྱ་བ་རང་ཡལ་བར་དོར་ནས་སེམས་ཅན་ཐམས་ཅད་ཀྱི་དོན་བསྒྲུབ་
པའི་ཕྱིར་དུ་ཐམས་ཅད་མཁྱེན་པའི་གོ་འཕང་འདོད་པ་ཞིག་ཡིན། ཐེག་པ་དམན་
- 10-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
པ་ནི་རང་གཅིག་པུ་འཁོར་བ་ལས་ཐར་བར་འདོད་པ་ཞིག་ལ་ཟེར་བ་ཡིན། རང་
ཡལ་བར་དོར་ནས་སེམས་ཅན་ཐམས་ཅད་གཅེས་པར་བཟུང་སྟེ། དེ་རྣམས་ཀྱི་
དོན་དུ་ཐམས་ཅད་མཁྱེན་པའི་གོ་འཕང་ཐོབ་པར་འདོད་པའི་བསམ་པ་དེ་འདྲ་
བས་ཀུན་ནས་བསླངས་ཏེ་ངན་སློང་ལ་ཟན་ཆངས་གཅིག་སྦྱིན་པའང་རྒྱལ་སྲས་ཀྱི་
སྤྱོད་པ་ཞེས་བྱ་བའི་གྲངས་སུ་འགྲོ་ལ། རང་གཅིག་པུ་ཐར་འདོད་ཀྱི་བསམ་པས་
ཀུན་ནས་བསླངས་ཏེ་སྟོང་གསུམ་གྱི་སེམས་ཅན་ཐམས་ཅད་ལ་འཚོ་བ་སྦྱར་ཡང་
རྒྱལ་སྲས་ཀྱི་སྤྱོད་པར་མི་འགྱུར་བར་གསུངས་ཏེ། སྦྱིན་བྱའི་རྫས་ལ་དེ་ཙམ་གྱི་ཆེ་
ཆུང་ཡོད་ཀྱང་ཀུན་སློང་གི་བསམ་པའི་ཁྱད་ཀྱིས། སྔ་མས་རྫས་ཆུང་ངུ་དེ་ཙམ་
བྱིན་པ་ཡང་རླབས་ཆེན་གྱི་བསོད་ནམས་སུ་སོང་སྟེ་རྫོགས་པའི་བྱང་ཆུབ་ཀྱི་རྒྱུར་
གྱུར་ལ། ཕྱི་མས་རྫས་རྒྱ་ཆེན་བ་དེ་ཙམ་བྱིན་ཡང་ཀུན་སློང་གི་བསམ་པ་དམན་
པས་འབྲས་བུ་དམན་པ་ལས་མ་བྱུང་བ་ཡིན་ནོ། །དེས་ན་ཐོག་མར་ཀུན་སློང་ལ་
ལེགས་པར་བརྟགས་ནས་ཀུན་སློང་ངན་པའི་དབང་དུ་མ་སོང་བར་དགེ་སེམས་
ཁྱད་པར་ཅན་བསྐྱེད་ཅི་ཐུབ་བྱ་དགོས་ལ། དེའི་ཚུལ་ནི་ལུས་གནད་ལེགས་པར་
བཅས་ནས། རང་གི་སེམས་ལ་ཇི་ལྟར་འཆར་བརྟགས་ཏེ། ཚེ་འདི་ནང་གི་སྣང་བ་
རེ་དོགས་ཀྱི་བསམ་པ་དུར་དུར་བ་ཞིག་འདུག་ན་དེ་ཉིད་ངོས་ཟིན་པར་བྱས་ལ།
བློ་ངན་འདི་འདྲ་བས་བདག་ཐོག་མ་མེད་པ་ནས་ད་ལྟའི་བར་ ཁམས་ གསུམ་
འཁོར་བ་འདིར་སྡུག་ཏུ་བཅུག །ད་རེས་དལ་འབྱོར་གྱི་མི་ལུས་ཐོབ། ལམ་མ་
ནོར་བར་སྟོན་པའི་བཤེས་གཉེན་དམ་པ་དང་མཇལ། ཐེག་པ་ཆེན་པོའི་ལམ་ལ་
ཅི་འདོད་དུ་བསླབ་ཏུ་ཡོད་པའི་སྐབས་འདིར་ཡང་བློ་ངན་འདིས་བདག་བསླུས་
ཤིང་བྲིད་བྲིད་ནས་དལ་བ་སྟོང་ལོག་ཏུ་བྱེད་དོ་སྙམ་དུ་ཉོན་མོངས་པའི་བསམ་པ་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དེ་དག་ལ་ཁོན་དུ་བཟུང་ནས། ད་ཕྱིན་ཆད་བློ་ངན་འདིའི་དབང་དུ་སྐད་ཅིག་ཀྱང་
མི་གཏང་སྙམ་དུ་ཡི་དམ་བཅས་ལ་རླུང་ཕྱིར་དྲག་ཏུ་འབུད་པ་དང་མཉམ་དུ་ཉོན་
མོངས་པའི་བསམ་པ་དེ་དག་ཡུལ་ནས་བཏོན་པའི་མོས་པ་དང༌། རླུང་ནང་དུ་རྔུབ་
པའི་ཚེ་ཕྱོགས་བཅུའི་རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་ཚུར་བསྡུས་
པའི་མོས་པ་བྱ། དེ་ནས་རླུང་རང་བབས་སུ་རྒྱུ་བ་ལ་བརྟག་ཅིང་བགྲངས་ནས་
སེམས་བཟུང་སྟེ་རིག་པ་དྭངས་སུ་འཇུག་ཅིང་སེམས་གསལ་ཞིང་རིག་པའི་ངང་དུ་
གནས་ཅི་ཐུབ་བྱ། དེའི་ངང་ནས་དལ་འབྱོར་དོན་ཆེ་རྙེད་དཀའ་ནམ་འཆི་ངེས་
མེད་ཀྱི་ཚུལ་བསམས་ནས་ཚེ་འདི་ལས་བློ་ལོག་སྟེ་ཕྱི་མ་དོན་གཉེར་གྱི་བློ་བསྐྱེད་
ཅི་ཐུབ་བྱ། དེ་ནས་ལས་འབྲས་ནམ་ཡང་བསླུ་བ་མེད་པ་དང་འཁོར་བའི་གནས་
གང་དུ་སྐྱེས་ཀྱང་ལས་ཉོན་གྱིས་བཅིངས་ནས་སྡུག་བསྔལ་གྱི་རང་བཞིན་ཅན་
ལས་མ་འདས་པའི་ཚུལ་བསམས་ནས་འཁོར་བ་ལ་ཞེན་ལོག་སྐྱོ་ཤས་བསྐྱེད་ཅི་
ཐུབ་བྱ། དེ་ནས་རང་གི་མཐའ་སྐོར་དུ་ཐོག་མེད་ནས་དྲིན་གྱིས་བསྐྱངས་པའི་མ་
རྒན་སེམས་ཅན་ཐམས་ཅད་གསལ་བར་དམིགས་ཏེ་རང་ཉམས་ལ་དཔགས་ནས་
བདག་གི་དྲིན་ཅན་གྱི་མ་རྒན་མོ་འདི་ཐམས་ཅད་ལས་ཉོན་གྱིས་རང་དབང་མེད་
པར་བཅིངས་ཤིང་། སྡུག་བསྔལ་གསུམ་གྱིས་བར་མེད་དུ་གདུངས་པ་འདི་དག་
སྙིང་ རེ་ རྗེ་ སྙམ་ དུ་ བྱམས་ སྙིང་ རྗེ་ཤུགས་དྲག་ཏུ་བསྐྱེད། མ་རྒན་སེམས་འདི་
རྣམས་སྒྲོལ་བའི་ཁུར་ངེད་རང་ལ་བབ་ཀྱང་ད་ལྟའི་གནས་སྐབས་འདི་ལྟ་བུས་
སེམས་ཅན་ཐམས་ཅད་ཀྱི་དོན་ལྟ་སྨོས་ཀྱང་ཅི་དགོས། སེམས་ཅན་གཅིག་གི་
དོན་ཡང་མཐར་ཕྱིན་པར་བྱེད་ནུས་པར་མི་འདུག །དེར་མ་ཟད་དགྲ་བཅོམ་པ་
གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས་སེམས་ཅན་
- 12 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་གོ་འཕངས་ལ་འགོད་པའི་
ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་
རྒྱས་ལ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་
པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་
སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད། དེ་ཡང་ཚིག་ཤར་ཙམ་གྱིས་
ཆོག་པར་མི་བྱ་བར་སོ་སོར་རྟོག་པའི་ཤེས་རབ་ཀྱིས་ཡང་དང་ཡང་དུ་དཔྱད་ཅིང་
ངེས་པ་ཆེས་ཆེར་བསྐྱེད་ལ་ཡིད་འགྱུར་གྱི་མྱོང་བ་ཅི་ཐོན་བྱའོ། །དེ་ལྟར་ཀུན་སློང་
བཅོས་ནས་དགེ་སེམས་ཁྱད་པར་ཅན་བསྐྱེད་པ་འདི་ནི་མདོ་རྒྱུད་དགོངས་འགྲེལ་
དང་བཅས་པའི་དོན་ཡིན་ཞིང་། ལྷག་པར་རྗེ་བླ་མའི་སྙན་རྒྱུད་འཛིན་པའི་དམ་པ་
རྣམས་ནན་ཏན་དུ་འདོམས་ཤིང་ཚུལ་དེ་ལ་ཇོ་བོ་ཡབ་སྲས་ཀྱི་གསུང་བགྲོས་ཀྱིས་
ཀྱང་ངེས་པ་བསྐྱེད་པར་མཛད་དེ། ཇོ་བོ་རྗེ་ལ་ཉིན་གཅིག་ལ་ལན་དུ་ཕྲད་ཀྱང་
དེའི་རིང་ལ་སེམས་བཟང་པོ་བྱུང་ངམ་ཞེས་འདི་སྐད། ཡང་ཇོ་བོས་སྒོམ་པ་རིན་
ཆེན་བླ་མ་ལ་ཞལ་གདམས་གནང་བ། ཁོ་བོའི་སྒོམ་པ་རིན་ཆེན་བླ་མ་སྒོམ་སྐད།
སྒོམ་ཙ་ན་བསྒོམས་པས་དར་ཡུག་དང་ཇ་སིག་མང་པོ་ཡོང་སེམས་ན། ཇི་ཙམ་
སྒོམ་པ་སྡིག་པ་ཡིན། སྒོམ་ཙ་ན་སྐྱེ་བའི་རྒྱ་མཚོ་མཐར་དབྱུང་། བྱང་ཆུབ་མཆོག་
གི་ས་བོན་བཏབ་སེམས་ན། སེམས་ཙམ་པ་ཞིག་བྱས་པའི་བསོད་ནམས་ཀྱང་
ནམ་མཁར་མི་ཤོང་གསུང་། དགེ་བཤེས་སྟོན་པ་འདའ་ཀར་པོ་ཏོ་བའི་པང་དུ་
དབུ་བཞག་ནས་ཡོད་པའི་ཚེ། པོ་ཏོ་བའི་ཐུགས་དགོངས་ལ། འཇིགས་སར་སྐྱེལ་
མས་བོར་བ་འདྲ་བ་ཞིག་འོང་བ་འདུག་ན་ད་སུ་ལ་བརྟེན་སྙམ་པ་དང་། སྤྱན་ཆབ་
གོང་བའི་རྩ་ན་མར་ཉིལ་གྱིས་བྱུང་བ་དགེ་བཤེས་སྟོན་པས་མཁྱེན་ནས། ངས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཁྱོད་ཀྱི་རྟེན་ས་སུ་ཡང་མ་མཐོང་བས་ད་ཕན་ཆད་གསུམ་ཡན་ཆད་ལྔ་མན་ཆད་
དཔུང་གདང་ཆོས། དགེ་བའི་བཤེས་གཉེན་མདོ་སྡེ་ལ་གྱིས་ལ་སེམས་བཟང་པོ་
གྱིས་དང་ཁྱད་པར་ཅན་དང་ཕྲད་དེ་འོང་གསུངས་པས། མདུན་ན་ཇོ་བོ་ལེགས་
ཡོད་པས་སེམས་བཟང་པོ་གང་ལ་ཟེར་ཞུས་པས། འོ་ན་བྱང་ཆུབ་ཀྱི་སེམས་ལ་
ཟེར་བ་ཡིན་མོད་ཅེས་ལན་གཉིས་བསྟུད་ནས་གསུང་བས། དེ་སྔ་ནས་ཀྱང་མ་གོ་
རྒྱུ་མེད་པ་ལ། དེས་སྙིང་ལ་ཕུར་པ་བཏབ་པ་འདྲ་ཞིག་བྱུང་ནས། དེའི་ཐབས་
ལྐོག་ཏུ་མན་ངག་ཏུ་ཡང་གསུངས་ཚོགས་སུ་ལུང་དང་སྦྱར་ནས་ཀྱང་གསུངས།
བཀའ་བཀྱོན་ཚུན་ཆད་ཀྱིས་ཀྱང་དེའི་ཐབས་སུ་གསུངས་ནས་ཡོད་པས། ལོ་
གཉིས་ཙམ་དུ་མྱ་ངན་ཡང་སངས་པ་འདྲ་ཞིག་བྱུང་བ་ལ། ཕྱིས་སེམས་བཟང་པོ་
ལ་ཁོང་རང་དགོས་པར་སོང་བས་མྱ་ངན་ལ་སངས་དུས་མེད་གསུང་ངོ་། །དེ་ལྟར་
ལུས་གནད་བཅས་ཀུན་སློང་བཅོས་ཏེ་དགེ་སེམས་ཁྱད་པར་ཅན་བསྐྱེད་ནས།
དེའི་ངང་ནས་སྐྱབས་འགྲོ་བྱ་ཚུལ་ལ། སྐྱབས་ཡུལ་གསལ་གདབ་པ་ནི། རང་གི་
མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་
པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་
དཀྱིལ་འཁོར་གྱི་གདན་ལ། བླ་མ་ཐུབ་པའི་དབང་པོ་ལ་དངོས་བརྒྱུད་ཀྱི་བླ་མ་ཡི་
དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་སྲུང་ཡེ་ཤེས་པའི་ཚོགས་
རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་
སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་
བཞིན་ཅན་གྱི་པོ་ཏིའི་རྣམ་པར་ཡོད་པ། སྐྱབས་ཡུལ་དེ་ཐམས་ཅད་ཀྱང་རང་དང་
མ་རྒན་སེམས་ཅན་རྣམས་ལ་བརྩེ་བའི་སྤྱན་གྱིས་གཟིགས་བཞིན་དུ་བཞུགས་པ་
- 14 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
གསལ་བཏབ་ལ། དེ་དག་གི་ཡོན་ཏན་དང་ཐུགས་རྗེ་དྲན་པའི་དད་གུས་ཆེན་པོ་
དང་། རང་ དང་ ཕ་ མ་ སེམས་ཅན་ ཐམས་ ཅད་ ལས་ ཉོན་ གྱིས་ དབང་ མེད་ དུ་
བཅིངས་ནས་སྡུག་བསྔལ་གསུམ་གྱིས་མནར་ཚུལ་བསམས་ནས་འཇིགས་ཞིང་
སྐྲག་པ་དང༌། དེ་ལས་སྐྱོབ་པའི་ནུས་པ་མདུན་ན་བཞུགས་པའི་བླ་མ་དཀོན་
མཆོག་གསུམ་མ་གཏོགས་གཞན་སུ་ལའང་མེད་པས། རེ་ས་གཞན་ན་མེད་པའི་
བློ་ལྟོས་དྲག་པོ་བཅའ་ཞིང་། ཁྱད་པར་མ་རྒན་སེམས་ཅན་འདི་རྣམས་སྒྲོལ་བའི་
ཁུར་རང་ལ་བབས་ཀྱང་ད་ལྟ་ནུས་པ་མེད་པས། མ་ལག་ཞར་མས་བུ་ཆུང་ཆུས་
ཁྱེར་བ་མཐོང་བ་ན་གཞན་ལ་ར་མདའ་སྦྲན་པ་ལྟར། མ་རྒན་སེམས་ཅན་ཐམས་
ཅད་འཁོར་བའི་སྡུག་བསྔལ་ལས་སྒྲོལ་བའི་ཕྱིར་སྙིང་ཐག་པ་ནས་སྐྱབས་འཚོལ་
བར་བསམས་ལ། རང་དང་མཐའ་སྐོར་གྱི་སེམས་ཅན་ཐམས་ཅད་ཀྱིས་མགྲིན་
གཅིག་ཏུ་བརྗོད་པར་བསམས་ནས། བདག་དང་འགྲོ་བ་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད། རྐང་གཉིས་རྣམས་ཀྱི་མཆོག་སངས་རྒྱས་
བཅོམ་ལྡན་འདས་རྣམས་ལ་སྐྱབས་ སུ་མཆིའོ། །ཆོས་རྣམས་ ཀྱི་མཆོག་ཞི་བ་
འདོད་ཆགས་དང་བྲལ་བའི་ཆོས་ལ་སྐྱབས་སུ་མཆིའོ། ། ཚོགས་རྣམས་ཀྱི་མཆོག་
འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་ཆེན་པོ་རྣམས་ལ་
སྐྱབས་སུ་མཆིའོ། །ཞེས་ལན་གང་མང་བརྗོད། བདུད་རྩི་འབེབས་སྦྱང་སོགས་བྱ་
བར་སྤྲོ་ན་མྱུར་ལམ་ནས་འབྱུང་བ་ལྟར་བྱ་རུང་གསུང་། གཙོ་བོར་ནི་དཀོན་མཆོག་
གསུམ་སོ་སོར་སྐྱབས་སུ་འཛིན་པའི་དམིགས་རྣམས་ཤུགས་དྲག་ཏུ་བྱ་ཞིང་། དེ་
ཡང་སྟོན་པ་སངས་རྒྱས་ལ་སྙིང་ཐག་པ་ནས་སྐྱབས་སུ་འཛིན་ཅིང་སེམས་ཅན་
ཐམས་ཅད་ཀྱི་དོན་དུ་དེའི་གོ་འཕང་མངོན་དུ་བྱེད་འདོད་ཀྱི་བསམ་པས་སྐྱབས་སུ་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སོང་ན་རྒྱུ་སྐྱབས་དང་འབྲས་སྐྱབས་གཉིས་ཀའི་གནད་ཚང་གསུང་། ཆོས་ལ་
སྐྱབས་སུ་འགྲོ་བའི་ཚེ་བཤེས་གཉེན་བསྟེན་ཚུལ་ནས་བཟུང་སངས་རྒྱས་ཀྱི་སའི་
བར་གྱི་ལུང་དང་རྟོགས་པའི་ཆོས་ཐམས་ཅད་ལ་སྙིང་ནས་སྐྱབས་སུ་འཛིན་ཅིང་།
ལྷག་པར་བྱང་ཆུབ་ལམ་གྱི་རིམ་པའི་སྙིང་པོ་བྱང་ཆུབ་སེམས་སྦྱོང་གི་གདམས་
ངག་འདི་ལྟ་བུ་ལ་སྙིང་ཐག་པ་ནས་ཇི་སྲིད་བྱང་ཆུབ་མ་ཐོབ་ཀྱི་བར་དུ་ཉམས་སུ་
བླང་བྱར་འཛིན་པ་གནད་ཡིན་གསུང་། དགེ་འདུན་ལ་སྐྱབས་སུ་འགྲོ་བའི་ཚེ་སྤྱིར་
ཐེག་པ་གསུམ་གྱི་དགེ་འདུན་ཐམས་ཅད་ལ་སྙིང་ནས་གུས་ཤིང་། ལྷག་པར་ཕྱིར་
མི་ལྡོག་པའི་བྱང་ཆུབ་སེམས་དཔའ་རྣམས་ལ་ལམ་མཐུན་པའི་འགྲོགས་སུ་བཟུང་
ནས་ཇི་སྲིད་བྱང་ཆུབ་མ་ཐོབ་བར་དུ་སེམས་དཔའ་ཆེན་པོ་དེ་དག་གི་རྗེས་སུ་སློབ་
པའི་འདུན་པ་ཤུགས་དྲག་བྱེད་པ་གནད་ཡིན་གསུང་ངོ་། །སེམས་བསྐྱེད་པ་ནི།
བྱམས་སྙིང་རྗེའི་དམིགས་རྣམས་ཤུགས་དྲག་ཏུ་གསལ་བཏབ་ནས། ཕྱོགས་བཅུ་
ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་
དགོངས་སུ་གསོལ། བདག་དང་མཁའ་མཉམ་གྱི་སེམས་ཅན་མ་ལུས་པ་ཐམས་
ཅད་ཀྱིས་སྐྱེ་བ་འདི་དང་། སྐྱེ་བ་གཞན་དང་གཞན་དག་ཏུ་སྦྱིན་པའི་རང་བཞིན་
དང་ཚུལ་ཁྲིམས་ཀྱི་རང་བཞིན་དང་བསྒོམས་པའི་རང་བཞིན་གྱི་དགེ་བའི་རྩ་བ་ཅི་
བགྱིས་པ་དང༌། བགྱིད་དུ་སྩལ་བ་དང་། བགྱིས་པ་ལ་རྗེས་སུ་ཡི་རང་བའི་དགེ་
བའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་རྣམས་དང་། ས་ཆེན་པོ་ལ་རབ་ཏུ་བཞུགས་པའི་བྱང་
ཆུབ་སེམས་དཔའ་རྣམས་ཀྱིས་དང་པོ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ་བདག་སོགས་སེམས་ཅན་
- 16 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཐམས་ཅད་ཀྱིས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་
ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་པོ་ལ་སེམས་
བསྐྱེད་པར་བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ། །མ་
གྲོལ་བ་རྣམས་དགྲོལ་བར་བགྱིའོ། ། དབུགས་མ་ཕྱིན་པ་རྣམས་དབུགས་དབྱུང་
བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་
འདའ་བར་བགྱིའོ། །ཞེས་དམ་བཅའ་དང་འདུན་པ་ཤུགས་དྲག་ཏུ་བྱ་ཞིང་ལན་
གང་མང་བརྗོད། འདིའི་སྐབས་སུ་རང་གིས་སེམས་བསྐྱེད་པ་དང་མཉམ་དུ་བླ་མ་
རྒྱལ་བ་སྲས་དང་བཅས་པའི་ཐུགས་ རྗེའི་ནུས་མཐུས་མཐའ་སྐོར་གྱི་མ་རྒན་
སེམས་ཅན་ཐམས་ཅད་ལའང་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བར་གྱུར་
ཅིག་སྙམ་དུ་འདུན་པ་ཤུགས་དྲག་ཏུ་བྱའོ། །དེ་ནས་ཁྱད་པར་གྱི་སེམས་བསྐྱེད་
ནི། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་
ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་ཐེག་པ་ཆེན་པོའི་ བློ་ སྦྱོང་ གི་
གདམས་པ་ཉམས་སུ་བླང་བར་བགྱིའོ། །ཞེས་ལན་གང་མང་བརྗོད་ཅིང་འདུན་པ་
དྲག་ཏུ་བྱའོ། ། །
བཞི་པ་ཚོགས་ཞིང་གསལ་གདབ་པ་ནི། རང་གི་མདུན་གྱི་ཐད་དྲང་གི་
ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་
ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ།
བླ་མ་ཐུབ་པའི་དབང་པོ་ལ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་
དཔའ་བོ་དཔའ་མོ་བསྟན་སྲུང་ ཡེ་ཤེས་ པའི་ ཚོགས་རྣམས་ ཀྱིས་བསྐོར་ནས་
- 17-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་སུམ་ཚོགས་པ་ལ་རང་
རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་
པར་ཡོད་པ། དེ་དག་གི་ཕྱི་རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་
བསམ་གྱིས་མི་ཁྱབ་པ་ཕྱོགས་བཅུར་འཕྲོ་བཞིན་པ་ཞིག་གསལ་བཏབ། རྒྱས་
པར་ བྱེད་ན་ སྤྱན་དྲངས་ པ་དང༌། སྐུ་ཁྲུས་གསོལ་བ་དང༌། ན་བཟའ་དང་རྒྱན་
འབུལ་བ་ དང་། ཚོགས་ ཀྱི་ཞིང་དུ་ཡུན་དུ་བཞུགས་ པར་གསོལ་བ་གདབ་པ་
རྣམས་བྱའོ། ། །
ལྔ་པ་བསགས་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་
བཅས་པ་འབུལ་བ་ནི། ལམ་རྒྱུད་ལ་སྐྱེ་བའི་མཐུན་རྐྱེན་ཚོགས་གསོག་པ་དང༌།
འགལ་རྐྱེན་སྒྲིབ་པ་སྦྱོང་བའི་ལྷན་ཅིག་བྱེད་རྐྱེན་དང་མི་ལྡན་པར་ཉེར་ལེན་གྱི་རྒྱུ་
དམིགས་རྣམ་སྐྱོང་བ་ཙམ་ལ་འབད་བློ་བྱས་ཀྱང་ལམ་རྒྱུད་ལ་སྐྱེ་བ་ཤིན་ཏུ་དཀའ་
བས། བསགས་སྦྱང་གི་གནད་བསྡུས་པ་ཡན་ལག་བདུན་པས་རྒྱུད་སྦྱང་དགོས་
ལ། ཡན་ལག་བདུན་པ་ནི་ཇི་སྙེད་སུ་དག་ཕྱོགས་བཅུའི་འཇིག་རྟེན་ན། ཞེས་པ་
ནས། ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཞེས་པའི་བར་བཟང་སྤྱོད་
ལས་འབྱུང་བ་ལྟར་བྱ། བློ་གྲོས་དང་རྩོལ་བ་ཆེ་བ་རྣམས་ཀྱིས་ནི་སྤྱོད་འཇུག་ནས་
གསུངས་པའི་ཡན་ལག་བདུན་པ་བློ་ལ་བཟུང་ནས་ཁ་ཏོན་དུ་བྱས་ན། བྱང་ཆུབ་
ཀྱི་སེམས་རིན་པོ་ཆེ་ལ་བློ་སྦྱོང་བའི་ཐབས་སུ་བྱེད་ཚུལ་དམིགས་རྣམ་གསལ་ཞིང་
བློ་འཁུལ་ཆེ་ བ་ དང་ བྱིན་རླབས་ ཀྱི་ཚན་ ཀ་ཤིན་ཏུ་ཆེའོ། །གཞན་ ཡང་ ལྟུང་
བཤགས་ བརྒྱ་ ཕྱག་ དང༌ བཅས་ པ་ དང༌ གསེར་ འོད་ ཀྱི་ བཤགས་ པ་ སོགས་
བསགས་སྦྱང་གི་སྒོ་གང་ཟབ་ནས་འབད་པར་བྱ་ཞིང་། ཡན་ལག་བདུན་པ་སོ་
18 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
སོའི་དམིགས་རྣམས་ཇི་ལྟར་བྱ་ཚུལ་བླ་མས་ཞིབ་ཏུ་བསྟན་པ་ལྟར་ངེས་པར་བྱས་
ལ་རྒྱུད་དང་འདྲེས་ངེས་བྱའོ། །དེ་ནས་དམིགས་པ་གསལ་བར་བྱས་ནས་མཎྜལ་
ཕུལ་ཏེ། བཤེས་གཉེན་ལ་མ་གུས་པ་ནས་བདག་གཉིས་སུ་མཚན་མར་འཛིན་
པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་མྱུར་དུ་འགག་པ་དང༌། བཤེས་
གཉེན་ལ་གུས་པ་ནས་བདག་མེད་པའི་དེ་ཁོ་ན་ཉིད་རྟོགས་པའི་བར་གྱི་ཕྱིན་ཅི་མ་
ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། ཕྱི་དང་ནང་གི་བར་ཆད་
ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཞེས་དོན་ཆེན་པོ་གསུམ་
གྱི་སྒོ་ནས་གསོལ་བ་འདེབས་པ་འདི་ལན་གསུམ་བྱའོ། །
དྲུག་པ་གསོལ་བ་འདེབས་པ་མན་ངག་བཞིན་རྒྱུད་དང་འདྲེས་ངེས་སུ་བྱ་
བ་ནི། མདོར་བསྡུས་ཤིག་བྱེད་ན་བཤད་མ་ཐག་པའི་དོན་ཆེན་པོ་གསུམ་གྱི་
གསོལ་འདེབས་དེས་ཀྱང་གོ་ཆོད་ཅིང་། ལམ་རྒྱུད་ལ་སྐྱེ་བ་ལ་དངོས་བརྒྱུད་ཀྱི་བླ་
མ་རྣམས་ལ་གསོལ་བ་བཏབ་ནས་བྱིན་རླབས་ཞུགས་པ་ཞིག་གལ་ཆེ་བར་བླ་མ་
དམ་པ་རྣམས་ནན་ཏན་དུ་གསུང་བས། དེའི་ཚུལ་ནི། དཔལ་ལྡན་རྩ་བའི་བླ་མ་
རིན་པོ་ཆེ། བདག་གི་སྤྱི་བོར་པད་ཟླའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་
ནས་ རྗེས་བཟུང་སྟེ། །སྐུ་ གསུང་ ཐུགས་ ཀྱི་དངོས་གྲུབ་སྩལ་དུ་གསོལ། །བསྐལ་
བཟང་རྣམ་འདྲེན་རྒྱལ་བ་གཞན་དག་གིས། །འདུས་བར་མ་ནུས་སྙིགས་དུས་འགྲོ་བ་
ལ། །ལྷག་པར་བརྩེ་བའི་སྟོན་པ་ཐུགས་རྗེ་ཅན། །འདྲེན་པ་མཉམ་མེད་ཤཱཀྱའི་རྒྱལ་
པོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བྱམས་པ་ཐོག་མེད་
དབྱིག་གཉེན་རྣམ་གྲོལ་སྡེ། །མཆོག་སྡེ་དུལ་བའི་སྡེ་དང་གྲགས་པའི་སྡེ། །སེང་
བཟང་ཀུ་ས་ལི་གཉིས་གསེར་གླིང་པ། །རྒྱ་ཆེན་སྤྱོད་བརྒྱུད་བླ་མའི་ཚོགས་རྣམས་
19-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །འཇམ་པའི་དབྱངས་
དང་ཀླུ་སྒྲུབ་འཕགས་པ་ལྷ། །སངས་རྒྱས་བསྐྱངས་དང་ཟླ་བ་གྲགས་པའི་ཞབས། །
རིགས་པའི་ཁུ་བྱུག་རྣམ་གཉིས་ལ་སོགས་པ། །ཟབ་མོ་ལྟ་བརྒྱུད་བླ་མའི་ཚོགས་
རྣམས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །འཇམ་པའི་
དབྱངས་དང་རྒྱལ་སྲས་ཞི་བ་ལྷ། །ཨེ་ལ་དྷ་རི་དཔའ་བོ་རྡོ་རྗེ་དང་། །རྒྱལ་སྲས་
རིན་ཆེན་དཔལ་དང་གསེར་གླིང་པ། །རླབས་ཆེན་ སྤྱོད་བརྒྱུད་བླ་མའི་ཚོགས་
རྣམས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཇོ་བོ་ཨ་ཏི་ཤ་
དང་ རྒྱལ་ བ་ འབྲོམ། །པོ་ཏོ་ཤ་ ར་ འཆད་ ཁ་ ལ་ སོགས་ པ། །རིན་ཆེན་ སེམས་
མཆོག་ཐུགས་དམ་མཐིལ་ཉིད་དུ། །འཛིན་མཛད་བཀའ་གདམས་བླ་མའི་ཚོགས་
རྣམས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཚང་ལ་མ་ནོར་
ལམ་བཟང་སྤེལ་བ་ལ། །ཟླ་བྲལ་རྗེ་བཙུན་བླ་མ་ཙོང་ཁ་པ། །ཡབ་སྲས་བརྒྱུད་
པར་བཅས་པ་ཐམས་ཅད་དང་། །སྐྱབས་གསུམ་ཀུན་འདུས་དྲིན་ཅན་བླ་མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཞེས་གསོལ་བ་ཤུགས་དྲག་
ཏུ་གདབ། །བླ་མ་གོང་མ་གཅིག་ནས་གཅིག་ཏུ་བརྒྱུད་པའི་རིམ་པ་ཚང་བར་བྱས་
ཏེ་གསོལ་བ་འདེབས་པ་རྒྱས་པར་བྱེད་ན་བདག་གིས་ཡི་གེ་ལོགས་སུ་བྲིས་ཡོད་
པ་ལྟར་བྱའོ། །དེ་ནས་ཐེག་པ་ཆེན་པོའི་ལམ་གྱི་རིམ་པ་སྤྱི་དང་། ཁྱད་པར་བདག་
པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་མྱུར་དུ་རྒྱུད་ལ་སྐྱེ་པའི་
གསོལ་བ་གདབ་པ་ནི། རྙེད་དཀའ་ཡོན་ཏན་ལྡན་པའི་དལ་འབྱོར་འདི། །དོན་
མེད་ཚེ་འདིའི་བྱ་བས་མི་གཡེང་བར། །དྲག་ལ་རྒྱུན་མི་འཆད་པའི་བརྩོན་འགྲུས་
ཀྱིས། །ཉིན་མཚན་ཆོས་ཀྱིས་འདའ་བར་བྱིན་གྱིས་རློབས། །ཆུ་བུར་ལྟ་བུར་མི་
-20-



བློ
སྦྱོ
གི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
རྟག་ལུས་སྲོག་འདི། །ནམ་འཇིག་ངེས་པ་མེད་པར་རྟོགས་གྱུར་ནས། །ཚེ་འདིས་
ཕུན་ཚོགས་སྒྲུབ་པའི་བསམ་སྦྱོར་རྣམས། །སྐད་ཅིག་ཙམ་ཡང་མེད་པར་ བྱིན་
གྱིས་རློབས། །སྲིད་པའི་བདེ་ལ་ནམ་ཡང་མི་ཞེན་ཅིང་། །རང་ཉིད་ཞི་བ་དོན་དུ་
མི་གཉེར་བར། །འགྲོ་ཀུན་དོན་དུ་སངས་རྒྱས་སྒྲུབ་པ་ཡི། །བསམ་སྦྱོར་རྒྱུན་མི་
འཆད་པར་བྱིན་གྱིས་རློབས། །ཐོག་མེད་དུས་ནས་གཉེན་གྱུར་འགྲོ་བ་རྣམས། །
སྡུག་བསྔལ་རྒྱ་མཚོར་བྱིང་བ་མཐོང་གྱུར་ནས། །བུ་སྡུག་ཆུ་ཡིས་ཁྱེར་བའི་མ་
བཞིན་དུ། །བཅོས་མིན་སྙིང་རྗེ་སྐྱེ་བར་བྱིན་གྱིས་རློབས། །རང་བདེ་འདོད་ལས་
ཉེས་པ་ཀུན་འབྱུང་ཞིང་། །གཞན་ཕན་སེམས་ལས་ཡོན་ཏན་ཀུན་འབྱུང་ཕྱིར། །
གཞན་སྐྱོན་བདག་ལ་ལེན་ཅིང་བདག་ཉིད་ཀྱི། །བདེ་དགེ་གཞན་ལ་གཏོང་བར་
བྱིན་གྱིས་རློབས། །རང་ཉིད་གཅེས་པར་འཛིན་པའི་དགྲ་བོ་འདིས། །ཐོག་མེད་
དུས་ནས་རང་གཞན་སྡུག་བསྔལ་བྱས། །ཕྱིན་ཆད་བྱང་ཆུབ་སེམས་གཉིས་སྟོབས་
རྒྱས་ནས། །བདག་འཛིན་རྩད་ནས་ཐོན་པར་བྱིན་གྱིས་རློབས། །འགྲོ་འདིས་ཐོག་
མེད་དུས་ནས་ཕན་བཏགས་ཤིང་། །བྱང་ཆུབ་སྒྲུབ་པའང་འདི་ལ་རག་ལས་པས། །
རྒྱལ་བ་བཞིན་དུ་ཕན་བདེའི་རྒྱུར་མཐོང་ནས། །གུས་པས་སྤྱི་བོར་ལེན་པར་བྱིན་
གྱིས་རློབས། །ལས་ངན་དབང་ གིས་སྣོད་བཅུད་ འགལ་རྐྱེན་ གྱིས། །གང་བའི་
དུས་འདིར་འགལ་རྐྱེན་ཀུན་སྤངས་ནས། །ལོགས་ནས་དམ་ཆོས་སྒྲུབ་དབང་མི་
གདའ་བས། །རྐྱེན་ངན་ལམ་དུ་ལོངས་པར་ བྱིན་གྱིས་རློབས། །བདེ་སྡུག་ ཕན་
གནོད་འབྱོར་རྒུད་ཅི་བྱུང་ཡང་། །རྨི་ལམ་ཡུལ་གྱི་འབྱོར་རྒུད་ཇི་བཞིན་དུ། །སྣང་
ཡང་བདེན་པར་མེད་པར་ཤེས་བྱས་ནས། །ཞེན་མེད་རང་སར་གྲོལ་བར་བྱིན་
གྱིས་རློབས། །དེ་ལྟར་ལམ་གྱི་གནད་རྣམས་གོ་བ་དང༌། །རྒྱུད་ལ་སྐྱེ་དང་སྒྲུབ་པ་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མཐར་ཕྱིན་པ། །ཀུན་གྱི་རྩ་བ་ཐེག་མཆོག་བཤེས་གཉེན་གྱིས། །འབྲལ་བ་མེད་
པར་རྗེས་སུ་འཛིན་གྱུར་ཅིག །ཅེས་གསོལ་བ་ཤུགས་དྲག་ཏུ་གདབ་བོ། །དེ་ནས་
ཚོགས་ཞིང་རྣམས་མཐའ་ནས་རིམ་གྱིས་འོད་དུ་བསྡུས་ཏེ་བླ་མ་ཐུབ་པའི་དབང་
པོ་ལ་ཐིམ། བླ་མ་ཐུབ་པའི་དབང་པོ་རང་གི་སྤྱི་བོའི་དྲིན་ཅན་རྩ་བའི་བླ་མ་ལ་
ཐིམ་པས། རང་གི་སྤྱི་བོར་བླ་མ་ཐུགས་རྗེ་ཆེན་པོའི་རྣམ་པ་ཅན་གསལ་བཏབ་ལ།
སྐྱབས་གསུམ་མ་ལུས་པའི་བདག་ཉིད་དུ་མོས་པ་ཤུགས་དྲག་པོའི་སྒོ་ནས། གང་
གི་དྲིན་གྱིས་བདེ་ཆེན་ཉིད། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་
ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །དངོས་བཤམས་ཡིད་སྤྲུལ་མཆོད་པ་
མ་ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་
འཕགས་དགེ་བ་རྣམས་ལ་རྗེས་ཡི་རང་། །འཁོར་བ་མ་སྟོངས་བར་དུ་ལེགས་
བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང༌། །བདག་གཞན་དགེ་
རྣམས་བྱང་ཆུབ་ཆེན་པོར་བསྔོ། །གླིང་བཞི་ཉི་ཟླ་རི་རབ་རིན་ཆེན་བདུན། །རིན་
ཆེན་མཎྜལ་ཀུན་བཟང་མཆོད་པའི་ཚོགས། །བླ་མ་ཡི་དམ་དཀོན་མཆོག་གསུམ་
ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །ཞེས་ཡན་ལག་
བདུན་པ་མཎྜལ་དང་བཅས་པ་མདོར་བསྡུས་ཕུལ་ཏེ། དུས་གསུམ་སྐྱབས་གནས་
ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་ལན་གང་
མང་གསོལ་བ་བཏབ་སྟེ། ཕྱིན་ཅི་ལོག་གི་བློ་སྣ་མཐའ་དག་འགགས་པ་དང༌།
ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང༌། རྐྱེན་ཕྱི་ནང་གི་
བར་ཆད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་
བླ་མ་དགེ་བའི་བཤེས་གཉེན་རིན་པོ་ཆེ་བརྒྱུད་པ་དང་བཅས་པ་རྣམས་ཀྱི་ཐུག་
-22 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རྒྱུད་ལ་ཇི་ལྟར་འཁྲུངས་པ། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་
ཐུགས་རྒྱུད་ལ་ཇི་ལྟར་མངའ་བ། ངེས་པའི་དོན་གྱི་མདོ་སྡེ་རིན་པོ་ཆེ་རྣམས་ཀྱི་
བརྗོད་བྱའི་དོན་གྱི་མཐིལ། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རིན་
པོ་ཆེ་རྣམ་པ་གཉིས་བདག་གི་རྒྱུད་ལ་ད་ལྟ་ཉིད་དུ་སྐྱེ་བར་བྱིན་གྱིས་བརླབ་ཏུ་
གསོལ། འབྱོར་བ། རྒུད་པ། མཐོ་བ། དམའ་བ། བདེ་བ། སྡུག་པ། ན་བ། འཆི་
འཕོ་བ། སྐྱེ་བའི་གནས་སྐབས་ཐམས་ཅད་དུ་བྱང་ཆུབ་ཀྱི་སེམས་རིན་པོ་ཆེ་མི་
བརྗེད་པར་མངོན་དུ་འགྱུར་བར་བྱིན་གྱིས་བརླབ་ཏུ་གསོལ། རྐྱེན་དང་བར་ཆད་
ཅི་བྱུང་ཡང་ཆོས་འདིའི་གྲོགས་སུ་འཁྱེར་ནུས་པར་བྱིན་གྱིས་བརླབ་ཏུ་གསོལ།
ཞེས་ལན་མང་དུ་གདུང་ཤུགས་དྲག་པོས་གསོལ་བ་གདབ། དེ་ནས་སྤྱི་བོའི་བླ་མ་
ལས་རང་འདྲ་གཉིས་པ་ཞིག་ཆད་ནས་རང་ལ་ཐིམ་པས་རྒྱུད་བྱིན་གྱིས་བརླབས་
པའི་མོས་པ་བྱའོ། ། །
གཉིས་པ་དངོས་གཞི་ནི། བཤེས་གཉེན་བསྟེན་པའི་ཕན་ཡོན། མ་བསྟེན་
པའི་ཉེས་དམིགས། རྩ་བ་དད་པ་སྦྱང་བ་། བཀའ་དྲིན་རྗེས་སུ་དྲན་པ། སྦྱོར་བས་
མཉེས་པ་སྒྲུབ་པ་སྟེ། དོན་ཚན་ལྔའི་སྒོ་ནས་བསམ་དགོས་གསུང་། །
དེ་ལ་དང་པོ་བཤེས་གཉེན་བསྟེན་པའི་ཕན་ཡོན་བསམ་ཚུལ་ནི། སྤྱི་བོར་
བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། སྙིང་ནས་ཐེག་པ་ཆེན་
པོའི་ལམ་ལ་སློབ་པར་འདོད་པ་རྣམས་ཀྱིས་ནི་ཐོག་མར་ལེགས་ཚོགས་ཐམས་
ཅད་ཀྱི་རྩ་བ་བླ་མ་ཞིག་ལ་ངེས་པར་བརྟེན་དགོས་ཏེ། པོ་ཏོ་བའི་ཞལ་ནས། རྣམ་
གྲོལ་སྒྲུབ་པ་ལ་བླ་མ་ལས་གལ་ཆེ་བ་མེད་དེ། ཚེ་འདིའི་བྱ་བ་བལྟས་ནས་བྱས་
པས་ཆོག་པ་ལའང་སློབ་མཁན་མེད་པར་མི་འོང་ན། ངན་སོང་ནས་འོངས་མ་ཐག་
- 23.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པ་འགྲོ་མ་མྱོང་བའི་སར་འགྲོ་བ་ལ་བླ་མ་མེད་པར་ག་ན་འོང་གསུང་བ་ལྟར་རོ། །
བླ་མ་ཡང་གང་བྱུང་གིས་མི་ཆོག་གི །མཚན་ཉིད་དང་ལྡན་པ་ཞིག་དགོས་སོ། །དེ་
ལ་རབ་ཏུ་ནི་མདོ་སྡེའི་རྒྱན་ལས་གསུངས་པ་ལྟར་ཚུལ་ཁྲིམས་རྣམས་པར་དག་པ་
ལ་སོགས་པའི་ཡོན་ཏན་བཅུ་དང་ལྡན་པ་ཞིག་ལ་བརྟེན་དགོས་ལ། ཡུལ་དུས་ཀྱི་
དབང་གིས་མཚན་ཉིད་ཡོངས་སུ་རྫོགས་པའི་བླ་མ་དེ་ལྟ་བུ་མ་རྙེད་ཀྱང་མ་མཐའ་
ཚུལ་ཁྲིམས་དག་ཅིང་། བླ་མ་གོང་མ་ལ་དམ་ཚིག་གི་སེལ་མེད་པ། བླ་མ་བརྒྱུད་
པའི་མན་ངག་དང་ལྡན་པ། སློབ་མ་ཚེ་འདིའི་བྱ་བ་ལ་མི་སྦྱོར་བར་ཕྱི་མའི་དོན་ལ་
སྦྱོར་བ་ཞིག་ངེས་པར་དགོས་གསུང་། བླ་མ་གོང་མ་རྣམས་ཀྱི་ཞལ་ནས་མ་མཐའ་
ཚེ་འདི་བས་ཕྱི་མ་གལ་ཆེ་ཟེར་བ་ཞིག་དགོས། ཚེ་ཕྱི་མ་ལས་ཚེ་འདི་གལ་ཆེ་བར་
བྱེད་པས་བླ་མ་མི་ཡོང་གསུང། འབྲོམ་རིན་པོ་ཆེའི་ཞལ་ནས། ཐེག་ཆེན་གྱི་བླ་མ་
བྱ་བ་བཤད་པ་ན་འབྱམས་ཀླས་པར་གོ་བ་སྐྱེད་ལ། ལག་ཏུ་ལེན་པ་ན་བསྟན་
པའི་ཐ་མ་ལ་ གང་ ཕན་དང་ཐད་ཀར་དོན་དུ་གང་འགྱུར་སྟོན་པ་ཞིག་དགོས་
གསུང་། དགེ་བའི་བཤེས་གཉེན་ཤ་ར་བའི་ཞལ་ནས། སྒྲུབ་པས་མཉེས་ཀྱི། ཟང་
ཟིང་ཅུང་ཟད་ཙམ་ལའང་མི་ལྟ་བ་ཞིག་ལ་བླ་མ་ཟེར་བ་ཡིན། དེ་ལས་ལྡོག་པས་
རྣམ་གྲོལ་སྒྲུབ་པའི་བླ་མ་མི་འོང་གསུང་ངོ༌། །ལོག་པའི་བཤེས་གཉེན་དང་ཕྲད་ན་
ནི་རང་གི་རྒྱུད་བཅོམ་ནས་འདི་ཕྱི་གཉིས་ཀར་ཕུང་བར་བྱེད་བས། ལེགས་ཚོགས་
ཀྱི་རྩ་བ་འཛུགས་པའི་སྐབས་འདིར་མ་འཕྱུགས་པ་གལ་ཆེའོ། །དེ་ལྟར་ལམ་མ་
ནོར་བར་སྟོན་པའི་བཤེས་གཉེན་མཚན་ཉིད་ཚང་བ་ཞིག་བཙལ་ལ། བསམ་སྦྱོར་
གཉིས་ཀྱིས་ཚུལ་བཞིན་དུ་བསྟེན་ན་ནི་ཕན་ཡོན་ཚད་མེད་པར་གསུངས་ཏེ། དེ་
ཡང་སློབ་མ་སྣོད་རུང་ཞིག་གིས་ལམ་མ་ནོར་བར་སྟོན་པའི་བཤེས་གཉེན་དམ་པ་
-24-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཚུལ་བཞིན་དུ་བསྟེན་པ་ན་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་
ཐུགས་གཏིང་ནས་དགྱེས་པར་གྱུར་ཏེ། སྤྱན་མ་དྲངས་པར་ཡང་བྱོན་ནས་བླ་མ་
དེའི་ལུས་ལ་ཞུགས་ཏེ་སློབ་མ་དེའི་མཆོད་པ་རྣམས་བཞེས་ཤིང༌། ཚོགས་གསོག་
པ་དང་སྒྲིབ་པ་སྦྱོང་བའི་ཞིང་མཛད་དེ་རྒྱུད་བྱིན་གྱིས་བརླབས་པས་ཚོགས་མྱུར་དུ་
རྫོགས་པ་དང་། སྡིག་སྒྲིབ་རྣམས་མྱུར་དུ་བྱང་བ་དང་། ས་ལམ་མྱུར་དུ་བགྲོད་པ་
དང༌། ནམ་ཡང་དགེ་བའི་བཤེས་གཉེན་གྱིས་མི་ཕོངས་པ་དང་། མི་དང་མི་མ་
ཡིན་གྱི་འཚེ་བས་མི་ཚུགས་པ་དང་། སྔོན་གྱི་ལས་ངན་པའི་འབྲས་བུ་ཡང་རྨི་ལམ་
དུ་མྱོང་བ་ཙམ་གྱིས་དག་པར་འགྱུར་བ་དང༌། ཕྱོགས་བཅུའི་སངས་རྒྱས་ཐམས་
ཅད་མཆོད་པ་བས་བླ་མའི་བ་སྤུའི་བུ་ག་གཅིག་མཆོད་པ་བསོད་ནམས་ཆེ་བ་
སོགས་ཕན་ཡོན་མཐའ་ཡས་པ་གསུང་མདོར་ན་སངས་རྒྱས་ཀྱི་གོ་འཕང་སྒྲུབ་པ་
ལ་བླ་མའི་རྣལ་འབྱོར་ཉིད་མྱུར་ལམ་མཆོག་ཡིན་པར་མགོན་པོ་ཀླུ་སྒྲུབ་ཀྱིས་
གསུངས་པ་སོགས་མདོ་རྒྱུད་དགོངས་འགྲེལ་དང་བཅས་པ་ཐམས་ཅད་ནས་ལམ་
མ་ནོར་བར་སྟོན་པའི་བཤེས་གཉེན་དམ་པ་ཚུལ་བཞིན་དུ་བསྟེན་པ་ལ་ལན་
གཅིག་མིན་པར་བསྔགས་སོ། །སྔོན་གྱི་དམ་པ་རྣམས་ཀྱི་རྣམ་ཐར་བསམས་ནས་
ཀྱང་ངེས་པ་བསྐྱེད་ལ་བཤེས་གཉེན་བསྟེན་པ་ལ་སྤྲོ་ཤུགས་ཆེན་པོ་བསྐྱེད་ནས་
བདུད་དང་ སྡིག་གྲོགས་སོགས་གང་གིས་ཀྱང་གཞན་དུ་བསྒྱུར་མི་ཐུབ་པ་ཞིག་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་
བ་ཤུགས་དྲག་ཏུ་གདབ་བོ། །
གཉིས་པ་མ་བསྟེན་པའི་ཉེས་དམིགས་ནི། བཤེས་གཉེན་དུ་བྱས་ནས་
བསྟེན་ཚུལ་ལོག་ན་ནི། ཚེ་འདིར་ནད་དང་གདོན་དུ་མས་འཚེ་བ་དང་། ཕྱི་མར་
-25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ངན་འགྲོའི་སྡུག་བསྔལ་བཟོད་དཀའ་བ་འཇིགས་སུ་རུང་བ་མཐའ་ཡས་པ་དག་
དུས་དཔག་ཏུ་མེད་པར་མྱོང་དགོས་པ་དང་། ཡོན་ཏན་མ་སྐྱེས་པ་མི་སྐྱེ་ཞིང་སྐྱེས་
པ་རྣམས་སྐད་ཅིག་རེ་རེ་བཞིན་ཉམས་པར་འགྱུར་བ་དང་། རྒྱལ་བ་སྲས་དང་
བཅས་པས་རྣམ་པ་ཀུན་ཏུ་སྨད་ཅིང་མཆོད་པ་ཕུལ་ཡང་མི་བཞེས་པ་སོགས་ཉེས་
དམིགས་ཤིན་ཏུ་ཆེ་བར་མདོ་རྒྱུད་ཐམས་ཅད་ནས་ལན་གཅིག་མིན་པར་གསུངས་
སོ། །རང་ཅག་སྙིགས་མའི་གདུལ་བྱ་ཕལ་ཆེར་ལས་ངན་པའི་མཐུ་དང་། ཉོན་
མོངས་ཤིན་ཏུ་རགས་ལ་བཤེས་གཉེན་བསྟེན་ཚུལ་གྱི་གནད་མི་ཤེས་ཤིང་། ཅུང་
ཟད་རེ་ཤེས་ཀྱང་ཚུལ་བཞིན་མི་བྱེད་པར་གང་བྱུང་བྱུང་ལ་ཆོས་ཉན་པ་རྣམས་ལ་
བླ་མ་ལ་བརྟེན་པའི་ཁ་ན་མ་ཐོ་བ་དཔག་ཏུ་མེད་པ་འབྱུང་ཞིང་། དེ་དག་ལའང་
འཆགས་པ་དང་སྡོམ་པའི་བློ་སྐྱེ་དཀའ་བས་ཉེས་ལྟུང་གིས་རྒྱུད་ཆུད་ཟོས་ཤིང་
ཕུང་བ་མང་བས། སྔར་བཤད་པ་ལྟར་གྱི་ཕན་ཡོན་དང་ཉེས་དམིགས་རྣམས་ཤེས་
པར་བྱས་ལ་ཡང་དང་ཡང་དུ་དཔྱད་ཅིང་བསམས་ནས། སྔོན་ཆད་བཤེས་གཉེན་
བསྟེན་ཚུལ་ཚུལ་བཞིན་དུ་མ་བྱུང་བ་རྣམས་ལ་སྙིང་ཐག་པ་ནས་བཤགས་པ་དང་
སྡོམ་སེམས་ཡང་ཡང་བྱ། ཕྱིན་ཆད་ལམ་གྱི་རྩ་བ་བཤེས་གཉེན་བསྟེན་ཚུལ་འདི་
ལས་སྲོག་གི་ཕྱིར་ཡང་མི་འདའ་བར་ཚུལ་བཞིན་དུ་བསླབ་པར་བྱའོ། །དེ་ལྟར་
བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། །ཞེས་གསོལ་བ་ཤུགས་
དྲག་ཏུ་གདབ་བོ། ། །
གསུམ་པ་རྩ་བ་དད་པ་སྦྱང་བ་ནི། སྤྱིར་ཡོན་ཏན་ཐམས་ཅད་ཀྱི་རྩ་བ་དད་
པ་ཡིན་ཞིང་། དེའི་ནང་ནས་ཀྱང་བླ་མ་ལ་དད་པ་ནི་བདེ་ལེགས་ཐམས་ཅད་ཀྱི་རྩ་
བ་ཡིན་པར་རྒྱལ་བས་མདོ་རྒྱུད་ཀུན་ཏུ་གསུངས་པས། རྟེན་འབྲེལ་གྱི་སྒོ་དང་པོ་
- 26 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
འདི་ནས་མ་འཕྱུགས་པ་ཞིག་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་བསྒྲིམ་དགོས་
སོ། །བླ་མ་ལ་དད་པ་ཇི་ལྟར་སྒོམ་ཚུལ་ནི། བླ་མ་རྣམས་མདུན་དུ་གསལ་བར་
དམིགས་ནས། བདག་གི་དགེ་བའི་བཤེས་གཉེན་འདི་རྣམས་ནི་ཡང་དག་པར་
རྫོགས་པའི་སངས་རྒྱས་རྣམས་ཀྱིས་བདག་ཅག་སངས་རྒྱས་དངོས་སུ་མཐོང་བའི་
སྐལ་བ་མེད་པ་རྣམས་རྗེས་སུ་བཟུང་བའི་ཕྱིར་དུ་དགེ་བའི་བཤེས་གཉེན་གྱི་སྐུའི་
རྣམ་པར་བསྟན་པ་ཡིན་པར་གསུངས་པས་སངས་རྒྱས་དངོས་རང་ཡིན་སྙམ་དུ་
བསྒོམ། དེ་ཡང་ སངས་རྒྱས་སུ་ལྟ་བའི་དོན་ནི། ཇི་ལྟར་སངས་རྒྱས་ཡིན་པར་
ཤེས་ན་དེ་ལ་སྐྱོན་རྟོག་གི་བློ་མི་སྐྱེ་ཞིང་། སྒོ་ཐམས་ཅད་ནས་ཡོན་ཏན་སེམས་པ་
ཞིག་ངང་གིས་འབྱུང་བ་ལྟར། རང་གི་བླ་མ་ལའང་སྐྱོན་རྟོག་གི་བློ་བཀག་ནས་སྒོ་
ཐམས་ཅད་ནས་ཡོན་ཏན་སེམས་པའི་དད་པ་སྦྱོང་བའི་དོན་ནོ། །སྐྱོན་རྟོག་གི་བློ་
ཤར་ན་དེའི་ཉེས་དམིགས་བསམས་ལ་བཀག་ཅི་ཐུབ་བྱ། ཡོན་ཏན་སེམས་པའི་བློ་
སྒོ་དུ་མ་ནས་སྦྱངས་ནས་དད་པ་ཅི་འཕེལ་བྱའོ། །དེ་ཡང་མདོ་ལས། དགེ་སློང་དག་
ངའམ་ང་དང་འདྲ་བས་གང་ཟག་གི་ཚོད་བཟུང་གི །གང་ཟག་གིས་གང་ཟག་གི་
ཚོད་མི་བཟུང་སྟེ། དེ་ལྟར་ན་ཉམས་པར་གྱུར་ཏ་རེ། ཞེས་གསུངས་པ་ལྟར་གཞན་
སེམས་མི་ཤེས་པར་ཕ་རོལ་གྱི་སྐྱོན་ལྟ་བ་དང་སྐྱོན་ནས་བརྗོད་ན་རང་ཉིད་ཉམས་
པར་འགྱུར་ཞིང་། ཁྱད་པར་བྱང་ཆུབ་ཀྱི་སེམས་རིན་པོ་ཆེ་སུའི་རྒྱུད་ལ་ཡོད་མི་
ཤེས་ཤིང་བྱང་ཆུབ་སེམས་དཔའ་ལ་སྐྱོན་རྟོག་དང་སྐྱོན་བརྗོད་བྱེད་པ་ནི་ངན་སོང་
མུ་མཐའ་མེད་པར་སྡུག་བསྔལ་ཟད་མི་ཤེས་པ་མྱོང་བའི་རྒྱུ་ཕུལ་དུ་ཕྱིན་པ་ཡིན་
པས། དཔའ་བར་འགྲོ་བའི་ཏིང་ངེ་འཛིན་གྱི་མདོ་ལས། བཅོམ་ལྡན་འདས་ལ་
འོད་སྲུངས་ཆེན་པོས་ཞུས་པ། བདག་ནི་སེམས་ཅན་ཐམས་ཅད་ལ་སྟོན་པའི་འདུ་
ཁ 27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཤེས་བསྐྱེད་ལགས་སོ། །དེ་ཅིའི་སླད་དུ་ཞེ་ན། དབང་པོ་སྨིན་པ་དང་མ་སྨིན་པ་
གང་ ཡིན་ འཚལ་ བ་ མ་ མཆིས་ པའི་ སླད་ དུའོ། །ཞེས་ གསུངས་ པ་ ལྟར། སྤྱིར་
སེམས་ཅན་ཐམས་ཅད་ལ་སྟོན་པའི་འདུ་ཤེས་སྐྱེད་དགོས་པ་དང་། བྱང་ཆུབ་
སེམས་དཔའི་ནོར་བུའི་ཕྲེང་བ་ལས། ལས་དང་པོ་པའི་སེམས་ཅན་ལ། སྟོན་པའི་
འདུ་ཤེས་བསྐྱེད་པར་བྱ། ཞེས་གསུངས་པ་ལྟར། ལྷག་པར་ཆོས་སྒོར་ཞུགས་པ་
རྣམས་ལ་སྟོན་པའི་འདུ་ཤེས་བསྐྱེད་ནས་དད་པ་སྦྱོང་དགོས་པར་གསུངས་ན།
རང་གི་བླ་མ་ལ་ལྟ་ཅི་སྨོས། བླ་མ་ལ་དད་པ་སྦྱོང་བའི་ཚེ་རྡོ་རྗེ་འཆང་ངམ་ཐུབ་
པའི་སྐུའི་རྣམ་པ་ལྟ་བུ་སྒོམ་བློ་བྱས་ཡང་། སོ་སོར་རྟོག་པའི་ཤེས་རབ་ཀྱིས་དཔྱད་
ནས་སྐྱོན་རྟོག་པའི་བློ་འགོག་ཅིང་ཡོན་ཏན་སེམས་པའི་བློ་སྦྱོང་ཤེས་པ་ཞིག་མེད་
ན་སྐྱོན་རྟོག་གི་བློ་མངོན་གྱུར་དུ་ཤར་བའི་ཚེ་བཀག་ཐུབ་པ་ཤིན་ཏུ་དཀའ་བས།
བླ་མ་དེའི་མཛད་པ་རང་གི་བློ་ཡུལ་དུ་ཤར་བ་རྣམས་ཀྱི་ནང་ནས་ཚུལ་ཁྲིམས་
གཙང་བའམ། ཐོས་པ་ཆེ་བའམ། སློབ་མ་ལ་ཕན་སེམས་ཆེ་བ་སོགས་ཡོན་ཏན་
གྱི་ཆ་གང་དང་གང་ཤར་བ་རྣམས་ཡང་ཡང་ཡིད་ལ་བྱས་ལ། བདག་གི་དཔལ་
ལྡན་བླ་མ་དམ་པ་འདི་ལ་ཡོན་ཏན་འདི་དང་འདི་ལྟ་བུ་མངའོ། །དེ་ཡང་རང་ཐ་
མལ་པའི་བློ་ལ་སྣང་ཚོད་ཙམ་ཡིན་གྱི། དོན་དུ་ན་སངས་རྒྱས་དངོས་རང་ཡིན་
སྙམ་དུ་ཡང་ཡང་སྒོམ་པ་གནད་དམ་པ་ཡིན། དེ་ལྟར་གོམས་པ་ན་སྐྱོན་ཐན་ཐུན་
མཐོང་ཡང་རང་གི་དད་པ་ལ་གེགས་སུ་མི་འགྲོ་བ་ཞིག་འོང་སྟེ། དཔེར་ན་རང་མི་
འདོད་པའི་ཕྱོགས་ལ་ཡོན་ཏན་མང་པོ་ཡོད་པར་མཐོང་ཡང་སྐྱོན་མཐོང་བའི་བློ་
ཤུགས་དྲག་པས་ཡོན་ཏན་མཐོང་བའི་བློ་ཟིལ་གྱིས་གནོན་པ་དང་། ཡང་རང་ལ་
སྐྱོན་མང་པོ་མཐོང་ཡང་རང་གི་ཡོན་ཏན་སྣ་རེ་མཐོང་བའི་བློ་ཤུགས་དྲག་ན་དེས་
-28-



སྦྱོ
ང་
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
སྐྱོན་མཐོང་བའི་བློ་ཟིལ་གྱིས་གནོན་པ་བཞིན་ནོ། །རང་ལ་དད་པ་མེད་ན་བླ་མ་
བཟང་བ་སངས་རྒྱས་དངོས་ལ་བརྟེན་ཀྱང་ཡོན་ཏན་མི་མཐོང་ཞིང་སྐྱོན་མཐོང་
བར་བཤད་དེ། སྔོན་ལེགས་པའི་སྐར་མས་སྟོན་པ་བཅོམ་ལྡན་འདས་ལོ་མང་
པོའི་བར་དུ་དངོས་སུ་བརྟེན་ཅིང་། མདོ་སྡེར་མང་པོ་བློ་ལ་བཟུང་ཡང་དད་པ་མེད་
པས་སྐྱོན་གྱི་གོང་བུར་མཐོང་བ་བཞིན་ཡིན་གསུང་། གཞན་ཡང་རྒྱུད་སྡེ་དུ་མར་
རྒྱལ་བ་རྡོ་རྗེ་འཆང་གིས་སྙིགས་མའི་དུས་སུ་ཐ་མལ་པའི་རྣམ་པར་བསྟན་ཏེ་
སེམས་ཅན་གྱི་དོན་མཛད་པར་གསུངས་པ་དང་། ཡབ་སྲས་མཇལ་བའི་མདོ་
སོགས་མདོ་དུ་མ་ནས་སངས་རྒྱས་ཀྱི་སེམས་ཅན་རྣམས་ལ་རང་རང་གི་སྐལ་པ་
དང་ འཚམ་པར་ཐ་མལ་པའི་ གཟུགས་སྟོན་པར་ གསུངས་པས། དུད་འགྲོ་ལ་
སོགས་པར་སྤྲུལ་པ་ན་བདག་གིས་དད་པ་ཇི་ལྟར་སྦྱང་། ད་ལྟ་མིའི་རྣམ་པར་
བསྟན་ནས་ཆོས་གསུང་པ་འདི་འདྲ་ཐུགས་རྗེ་རེ་ཆེ་སྙམ་དུ་ལུས་ཀྱི་བ་སྤུ་ལྡང་།
མིག་ནས་མཆི་མ་འཁྲུག །དད་པ་གཏིང་ནས་གཡོས་པ་མ་བྱུང་གི་བར་དུ་ཡང་
དང་ཡང་དུ་སོ་སོར་རྟོག་པའི་ཤེས་རབ་ཀྱིས་དཔྱད་ནས་ཡོན་ཏན་རྣམས་ལ་
བསམ་ཞིང་དད་པ་སྒོ་དུ་མ་སྦྱང་ངོ༌། །མདོར་ན་ཉོན་མོངས་པའི་གཉེན་པོ་དང་
ཐར་པའི་ཆོས་ཚིག་གཅིག་ཙམ་གང་ཟག་སུའི་ཁ་ནས་བྱུང་ཡང་ཚིག་དེ་སངས་
རྒྱས་ཀྱི་གསུང་ཡིན་པས་གང་ཟག་དེ་སངས་རྒྱས་རྣམས་ཀྱིས་བྱིན་གྱིས་བརླབས་
པ་དང་། དེའི་རྒྱུད་ལ་སངས་རྒྱས་རྣམས་ཀྱི་ཡེ་ཤེས་ཞུགས་པ་ཡིན་པས་སངས་
རྒྱས་སུ་ལྟ་དགོས་པ་ལྷག་བསམ་བསྐུལ་བ་ལས་གསུངས་པས། ཐེག་པ་ཆེན་པོའི་
ལམ་ཚང་ལ་མ་ནོར་བ་སྟོན་པའི་བླ་མ་རྣམས་ནི་སངས་རྒྱས་ཐམས་ཅད་ཀྱིས་བྱིན་
གྱིས་བརླབས་པ་དང་། སངས་རྒྱས་ཐམས་ཅད་ཀྱི་འཕྲིན་ལས་མཛད་པ་པོ་དང་།
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སངས་རྒྱས་ཐམས་ཅད་ཀྱི་ཡེ་ཤེས་ཐུགས་རྒྱུད་ལ་ཞུགས་པ་ཡིན་པར་གདོན་མི་ཟ་
བས། བདག་གི་དཔལ་ལྡན་བླ་མ་དམ་པ་འདི་རྣམས་ནི་སངས་རྒྱས་ཐམས་ཅད་
ཀྱི་ཡེ་ཤེས་གཅིག་ཏུ་བསྡུས་པའི་ངོ་བོ་ཉིད་དོ་སྙམ་དུ་སྙིང་ཐག་པ་ནས་དད་པ་
བསྒོམ་ཞིང་། དེ་ལྟར་བཅོས་མིན་གྱི་དད་པ་སྐྱེད་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
བཞི་པ་བཀའ་དྲིན་རྗེས་སུ་དྲན་པའི་གུས་པ་སྒོམ་ཚུལ་ནི། བླ་མ་རྣམས་
མདུན་དུ་གསལ་བར་དམིགས་ཏེ། བདག་གི་དཔལ་ལྡན་བླ་མ་དམ་པ་འདི་རྣམས་
བཀའ་དྲིན་རེ་ཆེ། བདག་སངས་རྒྱས་དང་བྱང་ཆུབ་སེམས་དཔའ་གཞན་ཐམས་
ཅད་ཀྱིས་འདུལ་མ་ནུས་པར་ཡལ་བར་བོར། ཐོག་མ་མེད་པ་ནས་སྤྱིར་འཁོར་བ་
དང༌། སྒོས་ ངན་ སོང་ གསུམ་ སོགས་ མི་ ཁོམ་ པའི་ གནས་ རྣམས་ སུ་ འཁྱམས་
འཁྱམས་ནས་དམ་པའི་ཆོས་ཀྱི་སྒྲ་ཙམ་ཡང་མ་ཐོས་པར་སྡུག་བསྔལ་བར་མ་ཆད་
དུ་མྱོང་བ་ལ། ད་རེས་བླ་མ་རྣམས་ཀྱི་ཐུགས་རྗེས་མིའི་ལུས་རྟེན་ཐོབ། སངས་རྒྱས་
ཀྱི་བསྟན་པ་དང་མཇལ། ཚང་ལ་མ་ནོར་བའི་གདམས་པ་འདི་ལྟར་བུ་ཐོབ། སངས་
རྒྱས་དངོས་སུ་བྱོན་ཡང་འདི་ལས་མཛད་རྒྱུ་མི་འདུག་པས་བཀའ་དྲིན་འཁོར་མེད་
རང་དུ་འདུག །རང་དང་སྐལ་བ་མཉམ་པ་གཞན་ལ་བལྟས་ནའང་བླ་མའི་བཀའ་
དྲིན་འཁོར་མེད་དུ་ཤེས་ནུས་ཏེ། ཁྱིམ་པའི་དུས་ན་རང་གི་ཉེ་དུ་ཉེ་འབྲེལ་རང་
དང་མཉམ་པ་རྣམས་དང་། རང་གི་གོང་དུ་ཡོད་པ་རང་ལས་ཆེ་བར་རློམ་པ་རྣམས་
ཀྱང་ད་ལྟ་བརྟགས་ན་ཕལ་ཆེར་སྡུག་བསྔལ་བརྒྱ་ཕྲག་དུ་མས་མནར་ནས་མེ་དོང་
དུ་ལྷུང་བ་འདྲ་བ་ཤ་སྟག་ཏུ་འདུག་པ་ལ། བདག་བླ་མའི་ཐུགས་རྗེས་ཁྱིམ་ནས་
བྱུང་སྟེ་ལུས་ལ་ཆོས་གོས་བགོས། ངག་ནས་སངས་རྒྱས་ཀྱི་གསུང་རབ་འདོན།
- 30 -



་
ང་
གི
ཁྲི
རྩི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཡིད་ལ་འཇིག་རྟེན་ཕྱི་མའི་དོན་སེམས་ཤིང་དབེན་པའི་རི་སུལ་ན་དྲང་སྲོང་གི་
སྤྱོད་ཚུལ་གྱིས་གནས་ཆོག་པ་འདི་འདྲ་བ་ནི་བླ་མའི་དྲིན་མིན་ན་སུའི་དྲིན་ཡིན།
རང་གི་ངོས་ནས་དང་པོ་སྣབས་ཕྱི་བ་ཡང་མི་ཤེས་པ་ཞིག་ཡིན་མོད། བླ་མས་
ཐབས་མཁས་ཀྱིས་སྤྲུལ་པ་སྣ་ཚོགས་པས་འགའ་ཞིག་གིས་ཡི་གེའི་བརྡ་བསླབས།
འགའ་ཞིག་གིས་སྐྲ་བཅད། སྐུའི་རྣམ་པ་དུ་མ་བསྟན་ནས་ཆོས་སྒོ་སྣ་ཚོགས་ནས་
བསླབས། མཐུན་རྐྱེན་སྒོ་མཐའ་དག་ནས་ཚང་བར་མཛད། འགལ་རྐྱེན་སྒོ་མཐའ་
དག་ནས་བསྲུངས་ཏེ་བོང་བུ་མི་ཁྱུར་ཆུད་པ་འདྲ་བ་ཞིག་མཛད་པས་ན་བཀའ་དྲིན་
ལ་འཁོར་ཐབས་རང་མི་འདུག །ད་ལྟར་ཆོས་དངོས་སུ་གནང་བའི་བཀའ་དྲིན་
ཙམ་དུ་མ་ཟད། རང་གི་རྒྱུད་ལ་སྐྱོ་སྣ་གཅིག་ འགགས་པ་དང༌། ཡོན་ཏན་སྣ་
གཅིག་སྐྱེད་པ་ཡན་ཆད་རྣམ་དཀར་གྱི་ཡོན་ཏན་ཅི་ཡོད་ཐམས་ཅད་བླ་མ་ཁོ་ནའི་
བཀའ་དྲིན་ཡིན་པ་དང་། དེར་མ་ཟད་ཟས་གོས་གནས་མལ་སོགས་ཚེ་འདིའི་ཉེར་
འཚོའི་ཡོ་བྱད་ཅི་རྙེད་ཐམས་ཅད་ཀྱང་བླ་མའི་བཀའ་དྲིན་དུ་བསམ་མོ། །དེ་ཡང་
ཇོ་བོ་རྗེ་ཡོན་ཏན་ཐམས་ཅད་སྦེད་པར་མཛད་པ་ལ་ཡོན་ཏན་འདི་དང་འདི་ཙམ་
མངའ་བ་ཞུས་ཙ་ན་དེ་བླ་མའི་བཀའ་དྲིན་ཡིན་གསུང་། ཁམ་ལུང་པའི་ཞལ་ནས།
ཁོ་བོའི་འཚོ་བ་ངན་ཕྱིར་འདི་དགེ་བའི་བཤེས་གཉེན་གྱི་བཀའ་དྲིན་ཡིན་གསུང་
ངོ༌། །སྔོན་ཡང་དག་པར་རྫོགས་པའི་སངས་རྒྱས་ཀྱིས་ཆོས་ཚིགས་བཅད་རེ་ཙམ་
གྱི་ ཕྱིར་དུ་ཡང་སྐུ་ལ་ལྕགས་གཟེར་སྟོང་གིས་བཏབ་པ་དང་། སྐུའི་པགས་པ་
བཤུས་པ་ལ་རུས་པས་སྙུ་གུ་བྱས། སྐུ་ལས་བྱུང་བའི་ཁྲག་སྣག་ཚར་སྦྱར་ཏེ་འདྲི་
དགོས་བྱུང་བ་དང་། སྐུ་ལ་མར་མེ་སྟོང་འཛུགས་དགོས་བྱུང་བ་དང་། མེའི་དོང་དུ་
མཆོང་བར་མཛད་པ་སོགས་དཀའ་བ་བསམ་གྱིས་མི་ཁྱབ་པ་མཛད་དགོས་བྱུང་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འདུག་ན། ད་ལྟ་ངེད་རང་དཀའ་སྤྱད་གང་ལའང་མ་ལྟོས་པར་ཕ་བཟང་གིས་བུ་ལ་
སློབ་པ་ལྟར་དུ། བཀའ་དགོངས་འགྲེལ་དང་བཅས་པའི་གནད་ཐམས་ཅད་ལྷག་
པར་འདོམས་ པའི་བཀའ་དྲིན་འདི་འདྲ་ཇི་ལྟར་འཁོར་ནུས། ཁྱིམ་བདག་དྲག་
ཤུལ་ཅན་གྱིས་ཞུས་པའི་མདོ་ལས་གསུངས་པ་ལྟར། ཆོས་ཚིག་རེ་རེའི་ཕྱིར་དུ་
བསྐལ་པའི་བར་དུ་བསྙེན་བཀུར་བྱས་ཀྱང་བཀའ་དྲིན་ཆ་ཙམ་ཡང་འཁོར་བར་མི་
ནུས་ན། ཆོས་རྒྱ་ཆེན་པོ་འདི་ལྟར་གནང་བའི་བཀའ་དྲིན་ཇི་ལྟར་འཁོར་ནུས།
དེའི་ནང་ནས་ཀྱང་ཐེག་པ་ཆེན་པོའི་ལམ་གྱི་སྙིང་པོ་དམ་པ་བྱང་ཆུབ་ཀྱི་སེམས་
རིན་པོ་ཆེའི་གདམས་ངག་སྟོན་པ་འདི་ལྟ་བུའི་བཀའ་དྲིན་ནམ་ཡང་འཁོར་ཐབས་
མེད་དོ་སྙམ་དུ་བཀའ་དྲིན་དྲན་པའི་གུས་པ་ཆེན་པོ་ཤུགས་དྲག་མ་སྐྱེས་ཀྱི་བར་དུ་
བསྒོམ་ཞིང་། དེ་ལྟར་དཀའ་དྲིན་རྗེས་དྲན་གྱི་གུས་པ་ཆེན་པོ་བཅོས་མ་མིན་པ་མྱུར་
དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ་གསོལ་བ་ཤུགས་དྲག་
ཏུ་གདབ་བོ། །
ལྔ་པ་སྦྱོར་བས་མཉེས་པ་སྒྲུབ་ཚུལ་ནི། རྗེ་བཙུན་བྱམས་པས། བཀུར་སྟི་
རྙེད་པ་དག་དང་རིམ་གྲོ་དང༌། །སྒྲུབ་པའི་སྒོ་ནས་བཤེས་གཉེན་བསྟེན་པར་བྱ།།
བསྟན་པ་ཇི་སྐད་བསྟན་པ་སྒྲུབ་པ་དེས། །དེ་ཡི་སེམས་ནི་ཡང་དག་མགུ་པར་
བྱེད། །ཅེས་གསུངས་པ་ལྟར། མཉེས་པ་སྒྲུབ་པའི་སྒོ་གསུམ་སྟེ། །བཀའ་བཞིན་
དུ་སྒྲུབ་པ་དང་། ལུས་ངག་གིས་བསྙེན་བཀུར་བ་དང་། ཟང་ཟིང་འབུལ་བའོ། །དེ་
ལ་བཀའ་བཞིན་སྒྲུབ་པ་ནི་མཆོག་དང་། ལུས་ངག་གིས་བསྙེན་བཀུར་བ་འབྲིང་།
ཟང་ཟིང་འབུལ་བ་ཐ་མར་གསུངས་པས། གཙོ་བོར་བཀའ་བཞིན་དུ་སྒྲུབ་པས་
མཉེས་པར་བྱ་དགོས་སོ། །དེ་ཡང་བླ་མ་མཚན་ཉིད་དང་ལྡན་པ་ཞིག་ཡིན་ན་ནི།
- 32 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
སློབ་མ་གཞི་ཚུལ་ཁྲིམས་ལ་གནས་ནས་ཐོས་བསམ་སྒོམ་གསུམ་ལ་རིམ་གྱིས་
བསྐུལ་བ་ཞིག་དགོས། དེའི་ཚེ་སློབ་མ་རང་གི་ངོས་ནས་བླ་མའི་བཀའ་བཞིན་དུ་
སྒྲུབ་པ་སྙིང་པོར་བྱ་བ་ནི་བླ་མ་མཉེས་པའི་མཆོག་ཡིན་ཏེ། སྐྱེས་རབས་ལས།
ཕན་པའི་ལན་དུ་མཆོད་པ་བྱ་བ་ནི། །བསྒོ་བའི་ཚིག་བཞིན་ཉམས་སུ་ལེན་པ་
ཡིན། །ཞེས་གསུས་པ་ལྟར་རོ། །ལུས་ངག་གིས་བསྙེན་བཀུར་བའང་འབད་པས་
སྒྲུབ་དགོས་ཏེ། བླ་མའི་ཕྱོགས་སུ་དཀའ་བ་ཅི་སྤྱད་ཐམས་ཅད་ཚོགས་གསོག་པ་
དང་སྒྲིབ་པ་སྦྱོང་བའི་ཐབས་ཆེན་པོར་འགྱུར་ཞིང་། སྔོན་གྱི་དམ་པ་མང་པོས་ཀྱང་
བླ་མའི་དོན་དུ་དཀའ་སྤྱད་ཆེན་པོ་བྱས་པས། ལམ་གོང་མའི་རྟོགས་པ་ཁྱད་པར་
ཅན་བརྙེས་པ་སོགས་ལོ་རྒྱུས་མང་དུ་སྣང་བ་ལྟར་རོ། །ཟང་ཟིང་འབུལ་བའང་
རང་གི་འབྱོར་པ་ཅི་ཡོད་ཀྱི་སྟེང་ནས་བླ་མ་མཉེས་པར་བྱ། ཟང་ཟིང་གི་མཆོད་པ་
ཅུང་ཟད་རེ་བཞེས་པ་བྱུང་ཡང་བཀའ་དྲིན་ཤིན་ཏུ་ཆེ་བའི་འདུ་ཤེས་བསྐྱེད། དེ་
ཡང་བླ་མ་བསོད་ནམས་གསོག་པའི་ཞིང་ས་གོང་ན་མེད་པ་ཡིན་པར་མདོ་རྒྱུད་
ཀུན་ནས་རྒྱ་ཆེར་གསུངས་པས། དངོས་པོ་ཡིད་དུ་འོང་བ་ཐམས་ཅད་བླ་མའི་
ཕྱོགས་སུ་གཏོང་ཅི་ཐུབ་བྱ། དཔེར་ན་ཞིང་པ་རྣམས་ཞིང་ལ་ས་བོན་འདེབས་པའི་
ཚེ་འབྲུ་གྲངས་མེད་པ་ས་ལ་གཏོར་ཀྱང་རང་ལ་གྱོང་བཀལ་ནས་ཞིང་དེ་ལ་ཕར་
དྲིན་གྱིས་བསྐྱངས་པའི་འདུ་ཤེས་ག་ལ་སྐྱེ། རང་གི་དོན་ཉིད་དུ་སེམས་ཤིང་ཞིང་
དེ་ལ་ལྷག་པར་ཡང་གཅེས་སྤྲས་སུ་བྱེད་པ་ལྟར། བླ་མ་མཆོད་པའང་དེ་ལྟར་དུ་
བལྟ་བར་བྱའོ། །མདོར་ན་བདག་གིས་དགེ་བའི་བཤེས་གཉེན་འདི་རྣམས་ཀྱི་
ཕྱིར་དུ་ལུས་སྲོག་ལོངས་སྤྱོད་ལ་སོགས་པ་བལྟོས་པ་མེད་པར་གཏོང་ཞིང་། ཁྱད་
པར་བཀའ་བཞིན་སྒྲུབ་པའི་མཆོད་པས་མཉེས་པར་བྱ་བ་གཙོ་བོ་ཡིན་པས། བླ་
- 33-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མས་ཇི་ལྟར་གསུང་བ་བཞིན་དུ་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་སྙིང་
ཐག་པ་ནས་བསྒོམ་པར་བྱ་ཞིང་། བླ་མ་རྣམས་ཀྱི་བཞེད་པ་ནི་མ་རྒན་སེམས་ཅན་
རྣམས་འཁོར་བའི་བཙོན་ར་ནས་བཏོན་ཏེ་སངས་རྒྱས་ཀྱི་སར་འཁྲིད་པར་བཞེད་
པ་ཉིད་ཡིན་པས། བླ་མ་རྣམས་ཀྱི་ཐུགས་ཀྱི་བཞེད་པ་དང་མཛད་པ་འཕྲིན་ལས་
ཀྱི་ཁུར་ཐམས་ཅད་བདག་གིས་ཁུར་དུ་བླངས་ཏེ། མ་རྒན་སེམས་ཅན་རྣམས་མྱུར་
བ་མྱུར་བར་སྒྲོལ་བའི་ཕྱིར་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་བསྒོམ་
པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་གདབ་བོ། ། །
གསུམ་པ་མཇུག་ཏུ་ཇི་ལྟར་བྱ་བ་ནི། སྤྱི་བོའི་བླ་མ་ལྷ་ལ་གསོལ་བ་
ཤུགས་དྲག་ཏུ་འདེབས་ཤིང་། དགེ་རྩ་རྣམས་བཟང་པོ་སྤྱོད་པ་དང་། སྨོན་ལམ་
བདུན་ཅུ་པ་དང་། སྤྱོད་འཇུག་སྨོན་ལམ་སོགས་ཀྱི་སྒོ་ནས་གནས་སྐབས་དང་
མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བར་བྱ་ཞིང་། ཁྱད་
པར་ བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པ་དང་། སྐྱེས་ཟིན་གོང་
འཕེལ་དུ་འགྱུར་བའི་རྒྱུར་བསྔོས་ཏེ། མ་རྒན་སེམས་ཅན་ཐམས་ཅད་མྱུར་བ་མྱུར་
བར་སྒྲོལ་ནུས་པའི་སྨོན་ལམ་གདབ་བོ། ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། དྲན་ཤེས་དང་ལྡན་
པའི་སྒོ་ནས་དབང་པོའི་སྒོ་སྡོམ་པ་དང་། ཟས་ཀྱི་ཚོད་རིག་པ་དང་། མི་ཉལ་བར་
རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་ལྟར་བྱ་བ་དང་། ཁྲུས་དང་ཁ་ཟས་ཀྱི་
རྣལ་འབྱོར་ལ་བརྩོན་པར་བྱེད་པ་རྣམས་ས་གསུམ་གྱི་སྒྲོན་མེ་གཅིག་པུ་བྱང་ཆུབ་
ལམ་གྱི་རིམ་པ་ཆེན་མོ་ལས་ཇི་ལྟར་འབྱུང་བ་ལྟར་བྱ་ཞིང་། ཁྱད་པར་རྟག་ཏུ་ངུས་
- 34 -



བློ
སྦྱོ
ང
གི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཆོས་འཕགས་བསྟེན་པའི་ཚུལ། གཞོན་ནུ་ནོར་བཟང་གིས་རྗེ་བཙུན་བྱམས་པ་
མགོན་པོ་སོགས་བཤེས་གཉེན་བསྟེན་པའི་ཚུལ། ཇོ་བོས་བླ་མ་གསེར་གླིང་པ་
བསྟེན་ཚུལ། འབྲོམ་རིན་པོ་ཆེས་ཇོ་བོ་བསྟེན་ཚུལ། དགེ་བཤེས་པོ་ཏོ་བས་འབྲོམ་
རིན་པོ་ཆེ་བསྟེན་ཚུལ་སོགས་བཤེས་གཉེན་བསྟེན་ཚུལ་སྟོན་པའི་གསུང་རབ་
དགོངས་འགྲེལ་དང་བཅས་པ་ལ་བལྟ་ཞིང་། དེ་དག་ཀྱང་བྱང་ཆུབ་ཀྱི་སེམས་
རིན་པོ་ཆེ་ལ་བློ་སྦྱོང་བའི་གྲོགས་དང་གསལ་འདེབས་སུ་ཅི་གྱུར་བྱ་བ་དང༌།
བསགས་སྦྱང་ལ་འབད་པ་སོགས་ཐུན་མཚམས་གྱི་བྱ་བ་རྣམས་ཀྱང་རྣམ་པ་ཀུན་
ནས་དོན་ཡོད་པར་བྱའོ། །
གཉིས་པ་སྔོན་འགྲོའི་ཆོས་བཞི་བསམ་ཚུལ་ལ་བཞི། དལ་འབྱོར་དོན་
ཆེན་རྙེད་དཀའ་བསམ་ནས་བྱང་ཆུབ་ཀྱི་སེམས་སྒོམ་པ་ལ་བསྐུལ་བ་དང་། འཆི་
བ་མི་རྟག་པ་བསམས་ནས་བྱང་ཆུབ་ཀྱི་སེམས་སྒོམ་པ་ལ་བསྐུལ་བ་དང་། ལས་
འབྲས་བསམས་ནས་བྱང་ཆུབ་ཀྱི་སེམས་སྒོམ་པ་ལ་བསྐུལ་བ་དང་། འཁོར་བའི་
ཉེས་དམིགས་བསམས་ནས་བྱང་ཆུབ་ཀྱི་སེམས་སྒོམ་པ་ལ་བསྐུལ་པའོ། །དང་པོ་
ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་
ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བའི་ཆོས་དྲུག་
ཇི་ལྟར་བྱ་བའི་ཚུལ་ནི་སྔར་བཤེས་གཉེན་བསྟེན་ཚུལ་གྱི་སྐབས་སུ་བཤད་པ་ལྟར་
རྗོད །
གཉིས་པ་དངོས་གཞི་ལ་གསུམ། དལ་འབྱོར་ཐོབ་པའི་སྐབས་ཡིན་པ་ངོ་
འཕྲོད་པར་བྱ་བ་དང་། དལ་འབྱོར་དོན་ཆེ་བར་བསམས་ནས་བྱང་ཆུབ་ཀྱི་སེམས་
སྒོམ་པ་ལ་བསྐུལ་བ་དང་། རྙེད་དཀའ་བར་བསམས་ནས་བྱང་ཆུབ་ཀྱི་སེམས་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྒོམ་པ་ལ་བསྐུལ་བའོ། །དང་པོ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་
འདི་ ལྟར་ བསམ་ སྟེ། སྤྱོད་འཇུག་ ལས། དལ་ འབྱོར་ འདི་ནི་རྙེད་པར་ཤིན་ཏུ་
དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་
བསྒྲུབས་ན། །ཕྱིས་འདི་ཡང་དག་འབྱོར་བར་ག་ལ་གྱུར། །ཅེས་དང་། རིང་ཞིག་
ལོན་ནས་དལ་བའི་མཆོག །ཐོབ་པ་ཡང་དང་ཡང་བསམས་ནས། །ཞེས་གསུངས་
པ་ལྟར། ད་རེས་དལ་འབྱོར་ཐོབ་པའི་སྐབས་ཡིན་པ་ངོ་ཤེས་པར་བྱས་ལ། ཐོག་
མ་མེད་པ་ནས་ཁམས་གསུམ་གྱི་འཁོར་བ་འདིར་འཁོར་ནས་སྡུག་བསྔལ་འབའ་
ཞིག་མྱོང་ཞིང་། སྡུག་བསྔལ་གྱི་རྒྱུ་སྒྲུབ་པ་ཤ་སྟག་གིས་དུས་འདའ་བ་ལས་དམ་
པའི་ཆོས་སྒྲུབ་པ་ལ་ཁོམ་པའི་སྐབས་མ་བྱུང་བ་ལ། ད་རེས་ལན་གཅིག་དལ་བ་
ཐོབ་པ་འདི་ཆུད་མ་ཟོས་པ་ཞིག་བྱ་དགོས་སྙམ་དུ་རང་གིས་རང་ལ་བསྐུལ་དགོས་
ཏེ། རང་ཅག་མི་ཚེ་ཧྲིལ་པོར་ཆོས་བྱ་ཁུལ་བྱས་ཀྱང་། ཆོས་ལ་བློ་གཏན་ནས་མི་
འགྲོ་བའི་ཚེ་འདིའི་སྣང་ཤས་འབའ་ཞིག་ཇེ་ཆེར་འགྲོ་བ་ནི་འདི་འདྲའི་གནད་མ་
བསམས་པས་ལན་པ་ཡིན། ད་ལྟ་རང་ཅག་གི་བསམ་པ་ལ་རྒྱུད་ལ་རྟོགས་པ་མ་
སྐྱེས་པ་འདི་ཆོས་མཐོན་པོ་ཞིག་མ་བྱུང་བས་ལན་སྙམ་པ་ཡོང་སྟེ། མན་ངག་
གནད་འདི་འདྲ་མ་ཤེས་པ་ཡིན། ལམ་གྱི་གཞི་དལ་འབྱོར་གྱི་སྐོར་ལ་མི་འབད་
པར་ལམ་གོང་མ་ལ་རིངས་ཀྱང་རྒྱུད་ལ་སྐྱེ་བ་མི་ཡོང་ཞིང་། ལམ་གྱི་གཞི་འདི་
རྣམས་ལ་སྙིང་ནས་འབད་ན་གོང་མ་རྣམས་ཀྱང་མྱུར་དུ་རྒྱུད་ལ་སྐྱེ་བར་འགྱུར་
རོ། །དགེ་བཤེས་དོལ་པས། དལ་འབྱོར་ གྱི་དམིགས་སྐོར་འདི་ལ་ཡུན་རིང་དུ་
འབད་པས། འདིའི་མྱོང་བ་སྐྱེས་པ་ན་ཆོས་གཞན་ཐམས་ཅད་དེས་སྣ་དྲངས་ནས་
བྱུང་གསུང་། དགེ་བཤེས་པོ་ཏོ་བའི་ཞལ་ནས། འོག་མ་མ་བརྟེན་པར་གོང་མ་ལ་
- 36 -



)
22R
ང་
གི
02
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཞུགས་ཀྱང་དེས་ལམ་བཅད་པ་ཅི་ཡང་མེད། ཆབ་རོམ་སྟེང་གི་མཁར་ལན་ཡིན་
གསུང་། འབྲོམ་རིན་པོ་ཆེས་སྤྱན་སྔ་ལ། དལ་བ་འབྱོར་བ་མིའི་ལུས་ཐོབ་པ་དྲན་
ནམ་གསུང་བ་དང་། སྤྱན་སྔ་ཡང་ཐུགས་དམ་ལ་འཇུག་རེས་ཀྱིས། གང་ཚེ་རང་
དབང་འཇུག་ཅིང་མཐུན་གནས་པ། །གལ་ཏེ་འདི་བདག་འཛིན་པར་མི་བྱེད་ན། །
གཡང་སར་ལྷུང་བས་གཞན་དབང་འཇུག་འགྱུར་བ། །དེ་ལས་ ཕྱིས་ནས་གང་
གིས་སློང་བར་འགྱུར། །ཞེས་འཇུག་པ་ནས་གསུངས་པ་དེ་ལན་རེ་བཏོན་ནས་
ཐུགས་དམ་མཛད་པ་ལྟར། ད་ལྟ་དལ་འབྱོར་ཐོབ་པའི་སྐབས་ཡིན་པ་དྲན་པར་
བྱས་ལ་བྱང་ཆུབ་ཀྱི་སེམས་རིན་པོ་ཆེ་སྒོམ་པ་ལ་ཡང་དང་ཡང་དུ་བསྐུལ་ལོ། ། །
གཉིས་པ་དལ་འབྱོར་དོན་ཆེན་བར་བསམས་ནས་བྱང་ཆུབ་ཀྱི་སེམས་
སྒོམ་པ་ལ་བསྐུལ་བ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་
བསམ་སྟེ། རང་ངོས་ནས་ཆོས་བྱེད་ལ་ཁོམ་པའི་དལ་བ་ཐོབ། ཕྱི་ནས་ལམ་མ་
ནོར་བར་སྟོན་པའི་བཤེས་གཉེན་དམ་པས་རྗེས་སུ་བཟུང་ཞིང་ཚང་ལ་མ་ནོར་
བའི་གདམས་ངག་ཐོབ། མཐུན་རྐྱེན་ཐམས་ཅད་ཚང་བའི་རྟེན་བཟང་པོ་འདི་སྟོང་
གསུམ་ཡིད་བཞིན་གྱི་ནོར་བུས་བཀང་བ་ལས་ཀྱང་ལྷག་ཅིང་དོན་ཆེ་སྟེ། གནས་
སྐབས་དང་མཐར་ཐུག་གི་དོན་ཐམས་ཅད་རྟེན་འདིས་སྒྲུབ་ནུས་པས་སོ། །གནས་
སྐབས་ཀྱི་དོན་ཐམས་ཅད་སྒྲུབ་ནུས་ཏེ། གནས་སྐབས་མངོན་མཐོའི་ལུས་ཕུན་
སུམ་ཚོགས་པ་ཞིག་འདོད་ན་ཡང་རྟེན་འདིས་སྒྲུབ་ནུས། ལོངས་སྤྱོད་ཕུན་སུམ་
ཚོགས་པ་ཞིག་འདོད་ན་ཡང་རྟེན་འདིས་སྒྲུབ་ནུས། འཁོར་ཕུན་སུམ་ཚོགས་པ་
ཞིག་འདོད་ན་ཡང་རྟེན་འདིས་སྒྲུབ་ནུས་སོ། །དེ་ཡང་ལྷའི་ལུས་ཤིག་ཐོབ་པར་
འདོད་ན་ཡང་རྟེན་འདིས་སྒྲུབ་ནུས་ཏེ། དེའི་རྒྱུ་ཚུལ་ཁྲིམས་རྣམ་པར་དག་པ་དང་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྨོན་ལམ་གྱིས་མཚམས་སྦྱར་བ་སོགས་རྟེན་འདིས་སྒྲུབ་ནུས་པས་སོ། །ལྷའི་ནང་
ནས་ཀྱང་མཐོ་བ་ཚངས་པ་དང་བརྒྱ་བྱིན་ལ་སོགས་པའི་གོ་འཕང་འདོད་ན་ཡང་
དེ་དག་གི་རྒྱུ་ཐམས་ཅད་ཀྱང་རྟེན་འདིས་སྒྲུབ་ནུས། དེར་མ་ཟད་བདེ་བ་ཅན་དང་
མངོན་དགའ་ལ་སོགས་པའི་ཞིང་དུ་འགྲོ་འདོད་ན་ཡང་ཞིང་དེ་དག་ཏུ་སྐྱེ་བའི་རྒྱུ་
ཐམས་ཅད་ཀྱང་རྟེན་འདིས་སྒྲུབ་ནུས། རྣམ་སྨིན་གྱི་ཡོན་ཏན་བརྒྱད་དང་ལྡན་
པའི་མིའི་ལུས་ཁྱད་པར་ཅན་ཞིག་འདོད་ན་ཡང་རྟེན་འདིས་སྒྲུབ་ནུས། ལོངས་
སྤྱོད་ཕུན་སུམ་ཚོགས་པ་ཅི་འདྲ་བ་ཞིག་འདོད་ན་ཡང་དེའི་རྒྱུ་སྦྱིན་པ་ཡིན་པས་
རྟེན་འདིས་སྒྲུབ་ནུས། འཁོར་དང་མངའ་ཐང་ཕུན་སུམ་ཚོགས་པ་ཅི་འདྲ་ཞིག་
འདོད་ན་ཡང་དེའི་རྒྱུ་ཐམས་ཅད་རྟེན་འདིས་སྒྲུབ་ནུས། དེ་ལྟར་འཁོར་བའི་ཕུན་
ཚོགས་ཅི་འདྲ་ཞིག་འདོད་ན་ཡང་རྟེན་འདིས་སྒྲུབ་ནུས་པ་ལ། ད་ལྟ་རང་རེ་རྣམས་
ཕྱི་མའི་དོན་སྒྲུབ་པའི་བསམ་པ་གཏན་ནས་མི་སྐྱེ་བར་ཚེ་འདིའི་རྙེད་བཀུར་སྙན་
གྲགས་ངན་ངོན་རེ་ལ་ཡིད་ཆགས་ནས་རེ་དོགས་ཀྱིས་དུས་འདའ་ཞིང་ཐར་པ་ལྟ་
ཞོག །འཁོར་བར་རང་གི་བདེ་སྡུག་གི་འདམ་ཀའང་མི་ཤེས་པ་ན་རིག་སྔགས་
ཀྱིས་རྨོངས་པར་བྱས་པ་བཞིན་དུ་ཤིན་ཏུ་རྨོངས་པའོ་སྙམ་དུ་བསམས་ལ་རང་
གིས་རང་ལ་བསྐུལ་བར་བྱའོ། །དེ་ལྟར་གནས་སྐབས་ལ་བལྟོས་ཏེ་དོན་ཆེ་བར་
མ་ཟད། མཐར་ཐུག་ལ་བལྟོས་ནས་ཀྱང་དོན་ཤིན་ཏུ་ཆེ་སྟེ། ཡོན་ཏན་ཐམས་ཅད་
ཀྱི་གཞི་ཚུལ་ཁྲིམས་ཡིན་ལ། སྡོམ་པ་རྣམས་རྟེན་འདི་ལ་སྐྱེ་བ་ལྟ་བུ་གཞན་གང་
ལའང་མི་སྐྱེའོ། །དེ་ཡང་སོ་སོར་ཐར་པའི་སྡོམ་པ་སྤྱི་དང་། དེའི་ནང་ནས་མཆོག་
ཏུ་གྱུར་པ་དགེ་སློང་གི་སྡོམ་པ་ནི་མིའི་རྟེན་མ་གཏོགས་འགྲོ་བ་གཞན་གང་གི་རྟེན་
ལ་ཡང་མི་སྐྱེ་ལ། མིའི་ནང་ནས་ཀྱང་བྱང་སྒྲ་མི་སྙན་པ་རྣམས་ནི་ལོངས་སྤྱོད་ལྷ་
- 38 -



བློ
ང་
ཁྲི
8.
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
དང་མཉམ་པ་ལྟ་བུ་ཡོད་ཀྱང་སོ་ཐར་གྱི་སྡོམ་པ་སྐྱེ་བའི་རྟེན་དུ་མི་རུང་ལ། ཤར་
ལུས་འཕགས་པོ་དང་། ནུབ་བ་ལང་སྤྱོད་ཀྱི་མི་རྣམས་ཀྱང་ལོངས་སྤྱོད་ཆེན་པོས་
འཚོ་ཡང་སོ་སོར་རྟོག་པའི་ཤེས་རབ་ཤས་ཆུང་བས་ཕལ་ཆེར་བླུན་ཞིང་ལམ་སྒྲུབ་
པ་ལ་ས་ཆོད་ཆུང་བས། རང་ཅག་འཛམ་བུ་གླིང་པའི་མིའི་རྟེན་ལ་ཐོབ་པ་འདྲ་བ་
ཞིག་རྟེན་གཞན་གང་ལ་ཡང་མི་ཐོབ་བོ། །ཐེག་པ་ཆེན་པོའི་སྡོམ་པ་ཡང་མིའི་རྟེན་
ལ་སྐྱེ་བ་འདྲ་བ་ཞིག་རྟེན་གཞན་གང་ལ་ཡང་མི་སྐྱེ་བས་ཐེག་པ་ཆེན་པོ་ལ་ཡང་
རྟེན་འདི་ཆེས་བསྔགས་པར་སློབ་སྦྲེང་ལས་གསུངས། སྔགས་ཀྱི་སྡོམ་པ་ཡང་རྟེན་
འདི་ལ་སྐྱེ་བ་འདྲ་བ་ཞིག་རྟེན་གཞན་ལ་མི་སྐྱེ་བར་སྡོམ་འབྱུང་ལས་གསུངས།
རང་ཅག་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་གིས་ལམ་
མཐུན་མོང་བ་སྔོན་དུ་བཏང་ནས་རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་གི་
ཞབས་དྲུང་དུ་དབང་ཐོབ། དམ་ཚིག་དང་སྡོམ་པ་སྲོག་དང་བསྡོས་ཏེ་བསྲུང་བ་
གཞིར་བཞག་ནས་སྔགས་ཀྱི་ལམ་བསྒོམས་ན་སྙིགས་དུས་ཀྱི་ཚེ་ཐུང་གཅིག་ལ་
འཚང་རྒྱ་ནུས་ལ། རྟེན་གཞན་གང་ལ་ཡང་དེ་འདྲ་བའི་ནུས་པ་མེད་དོ། །དེ་ཡང་
ཞིང་དང་བསམ་པ་དང་དངོས་པོ་དང་དུས་ཀྱི་སྒོ་ནས་ཀྱང་ཤིན་ཏུ་སྟོབས་ཆེ་བར་
གསུངས་པའི་ཚུལ་རྣམས་ལ་ངེས་པ་དྲངས་ནས་སྙིང་པོ་ལེན་འདོད་ཆེན་པོ་བསྐྱེད་
དོ། །དེ་ལྟར་གནས་སྐབས་དང་མཐར་ཐུག་གང་ལ་བལྟོས་ཀྱང་ཤིན་ཏུ་དོན་ཆེ་
བའི་རྟེན་བཟང་པོ་འདི་ལ་འཇིག་རྟེན་ཕྱི་མའི་དོན་བསྒྲུབ་པའི་ཕྱིར་དུ་སྙིང་པོ་མི་
ལེན་པར། ཚེ་འདིའི་ཟས་གོས་ཙམ་ཞིག་གི་རྩོལ་སྒྲུབ་ཀྱིས་དུས་འདའ་བར་བྱེད་
པ་ནི་དུད་འགྲོའི་ཀུན་སྤྱོད་དང་མཚུངས་པ་ཡིན་པས། མི་ལུས་ཐོབ་ཀྱང་དུད་འགྲོ་
དང་འདྲ་བར་སློབ་སྤྲིང་ལས་གསུངས། རྣལ་འབྱོར་པ་ཆེན་པོས། ད་རེས་ཕྱུགས་
39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལས་བྱེ་བྲག་འབྱེད་པའི་དུས་ཡིན་ནོ་གསུང་། དགེ་བཤེས་དོལ་བའི་ཞལ་ནས།
དལ་འབྱོར་གྱི་མི་ལུས་ཐོབ་ནས་ཕྱི་མ་ཕན་ཆད་ཀྱི་ཚིས་མི་བྱེད་པར། ཚེ་འདི་ཡི་
ཚིས་གཅིག་པུ་བྱེད་ན་དུད་འགྲོ་དང་ཁྱད་མེད་པ་ཡིན། ནན་ཏར་ཚེ་འདི་སྐྱོང་བ་
ལ་མི་བས་དུད་འགྲོ་རླབས་ཆེ་བ་མང་དུ་ཡོད་གསུངས་པ་ལྟར། དུད་འགྲོའི་སྤྱོད་
པ་ལས་ཁྱད་པར་ཅི་ཐོན་བྱ་དགོས་སོ། །རང་གིས་ཚེ་རབས་སྔོན་མ་རྣམས་སུ་
དགེ་བའི་བཤེས་གཉེན་ཞིག་དང་མཇལ། བསོད་ནམས་རླབས་ཆེན་བསགས།
དལ་འབྱོར་གྱི་མི་ལུས་ཁྱད་པར་ཅན་འདི་ལྟ་བུ་ཐོབ་པར་གྱུར་ཅིག་ཅེས་སྨོན་ལམ་
མང་དུ་བཏབ་པའི་འབྲས་བུ་གྲུབ་སྟེ། ས་སྟེང་ཡིད་བཞིན་གྱི་ནོར་བུས་གང་བ་
རྙེད་པ་ལས་ཀྱང་ལྷག་པའི་རྟེན་བཟང་པོ་འདི་འདྲ་ཐོབ་པ་འདི་ཚེ་འདིའི་བྱ་བས་
གཡེངས་ནས་སྟོང་ལོག་ཏུ་སོང་ན། དབུལ་པོས་ཡིད་བཞིན་གྱི་ནོར་བུ་རྙེད་པ་
ལོངས་མ་སྤྱད་པར་སྟོར་བ་དང་། རིན་པོ་ཆེའི་གླིང་ནས་སྟོང་ལོག་བྱས་པ་རྣམས་
ཀྱིས་དཔེར་མི་ཕོད་པས་ཤིན་ཏུ་ཕངས་སོ་སྙམ་དུ་ཡང་དང་ཡང་དུ་བསྐུལ་བར་བྱ་
སྟེ། དགེ་བའི་བཤེས་གཉེན་པོ་ཏོ་བའི་ཞལ་ནས། ངེད་ཀྱི་སྤྲས་ཀྱིབ་འོ་ཐང་ན་ཆུ་
མེད་ པས་ ལོ་ ཡགས་ ཙམ་ མི་འོང་། ལྷང་ ཟན་ བཟའ་ བས། ལན་ཅིག་ ཕ་ སྤྱད་
གསུམ་གྱིས་སྨེའུ་ཟན་བྱས་པས། བུ་ཆུང་ཤོས་སྦྱང་ཤས་ཆེར་རེ་བ་ཞིག་གིས་ཁོ་
རང་གི་ཟན་སྐལ་རྒྱབ་ཏུ་སྤས་ནས། ཕ་དང་ཕུ་བོའི་ཟན་ལས་ཟོས་པས། ཁོ་རང་
གི་ཟན་རྒྱབ་ནས་ཁྱིས་ཁྱེར་བས་དུས། ཟན་ཁྱིས་ཁྱེར་བ་ལ་ངུའམ་མ་ངུ་བྱས་པས།
བརྒྱ་མ་ལན་གཅིག་གི་སྨེའུ་ཟན་དེ་ཁ་ན་ཁྱིས་ཁྱེར་བ་ཟེར་ལོ། །དེ་བཞིན་དུ་རང་
ཅག་ཀྱང་ངན་སོང་གསུམ་དུ་གཏན་འཁྱམས་བཞིན་དུ་བསྡད་བསྡད་པ་ཞིག་དལ་
འབྱོར་ཐོབ་བསྟན་ པ་ དང་ ཕྲད་ པའི་ཆོས་ཉོན་མོངས་ པའི་ཁྱི་ལ་མ་སྐུར་ཅིག་
- 40 -



བློ་
སྦྱོ
ང་
གི
ཁྲི
རྩི་
སྙི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
གསུང་བ་ལྟར་རོ། །དེ་ལྟར་དལ་འབྱོར་དོན་ཆེ་བའི་ཚུལ་བསམས་ནས། དལ་
བའི་རྟེན་ལན་ཅིག་ཐོབ་པ་འདི་དོན་མེད་དུ་གཏང་བར་སྙིང་པོ་བླང་བའི་ཕྱིར་
བཤེས་གཉེན་དམ་པ་ཚུལ་བཞིན་བསྟེན་ནས་ངས་བསྟན་པའི་ཐེག་པ་མཆོག་གི་
གདམས་པའི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་ཉམས་སུ་བླང་བར་བགྱིའོ། །
དེ་ལྟར་བྱེད་ནུས་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་
དྲག་ཏུ་གདབ་བོ། ། །
གསུམ་པ་དལ་འབྱོར་རྙེད་དཀའ་བར་བསམས་ནས་བྱང་ཆུབ་ཀྱི་སེམས་
སྒོམ་པ་ལ་བསྐུལ་བ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་
བསམ་སྟེ། ད་རེས་ཚེ་འདི་བློས་བཏང་ནས་ཆོས་རྣམ་པར་དག་པ་ཞིག་མ་བྱས་ན།
ཕྱིས་ནས་རྟེན་འདི་འདྲ་ཤིན་ཏུ་རྙེད་དཀའ་བ་སྟེ། འདུལ་བ་ལུང་ལས། ངན་འགྲོ་
ནས་ཤི་འཕོས་ཏེ་དེར་སྐྱེ་བ་ནི་ས་ཆེན་པོའི་རྡུལ་དང་། དེ་ནས་བདེ་འགྲོར་སྐྱེ་བ་
ནི་ཐུབ་ པའི་ ཕྱག་ སེན་ གྱི་རྩེ་མོས་བཞེས་པའི་རྡུལ་དང་འདྲ་ཞིང་། བདེ་འགྲོ་
གཉིས་ནས་ཤི་འཕོས་ཏེ་ངན་འགྲོ་འགྲོ་བ་ནི་ས་ཆེན་པོ་དང་། དེ་ནས་བདེ་འགྲོར་
སྐྱེ་བ་ནི་ཐུབ་པའི་ཕྱག་སེན་གྱི་རྩེ་མོས་བཞེས་པའི་རྡུལ་དང་འདྲ་བར་གསུངས་
པས། སྤྱིར་འགྲོ་བ་རིགས་དྲུག་གི་ནང་ནས་བདེ་འགྲོའི་རྟེན་ཐོབ་པ་ཤིན་ཏུ་དཀོན་
ཞིང་། བདེ་འགྲོའི་ནང་ནས་ཀྱང་དལ་འབྱོར་ཚང་པའི་རྟེན་འདི་འདྲ་ཐོབ་པ་ཤིན་
ཏུ་རྙེད་དཀའོ། །དེ་ཙམ་རང་རྙེད་དཀའ་བ་ཅི་ཡིན་སྙམ་ན། དལ་འབྱོར་ཐོབ་པ་
འདི་རྒྱུ་མེད་དུ་མི་འབྱུང་བས་རྒྱུ་ཞིག་དགོས། རྒྱུ་ཡང་གཞན་གྱིས་བསགས་པའི་
ལས་ཀྱིས་རང་ལ་མི་ཕན་པས། རང་གི་ངོས་ནས་རྒྱུ་ཞིག་སྒྲུབ་དགོས་ལ། རྒྱུ་དེ་
གང་ཡིན་སྙམ་ན། སློབ་དཔོན་ཀླུ་སྒྲུབ་ཀྱིས། སྦྱིན་པས་ལོངས་སྤྱོད་ཁྲིམས་ཀྱིས་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བདེ། །ཞེས་གསུངས་པ་ལྟར། ཚུལ་ཁྲིམས་རྣམ་པར་དག་པ་ཞིག་ལུས་རྟེན་འདིའི་
རྒྱུ་ཡིན་ལ། དེ་གཅིག་པུས་མི་ཆོག་སྟེ། ཞིང་ལ་ལོ་ཏོག་འབྱུང་བ་ལ་རྒྱུ་ས་བོན་
གཅིག་པུས་མི་ཆོག་པར་ས་དང་ཆུ་དང་དྲོད་གཤེར་རྣམས་འཛོམ་དགོས་པ་ལྟར།
དལ་འབྱོར་གྱི་རྟེན་ཐོབ་པ་ལ་ཡང་ས་བོན་ལྟ་བུའི་རྒྱུའི་གཙོ་བོ་ཚུལ་ཁྲིམས་རྣམ་
པར་དག་པ་ཞིག་དང་། དེའི་སྟེང་དུ་དཀོན་མཆོག་མཆོད་པ་ལ་སོགས་པ་བསོད་
ནམས་རླབས་ཆེན་པོས་གྲོགས་བྱས་པ་དང་། སྨོན་ལམ་དྲི་མ་མེད་པས་མཚམས་
སྦྱར་བ་སོགས་རྒྱུ་མང་དུ་འཛོམ་དགོས་པ་ལ། རང་རེའི་སྤྱོད་པ་འདི་ལ་བལྟས་ན་
ཕྱི་མ་དལ་འབྱོར་གྱི་རེ་བ་མེད་པ་ལྟ་བུར་སྣང་སྟེ། ཚུལ་ཁྲིམས་རྣམ་པར་དག་པ་
ཞེས་བྱ་བ་ནི་སྒོ་གསུམ་ལ་དྲན་ཤེས་ནར་མར་བསྟེན་ནས་རང་གིས་ཁས་བླངས་
པའི་བཅས་མཚམས་ལས་ཅུང་ཟད་ཀྱང་མི་གཡེལ་ཞིང་། བརྒྱ་ལ་ཅུང་ཟད་འདས་
ན་ཡང་འཇིགས་ཤིང་སྐྲག་པའི་སེམས་ཀྱིས་དེ་མ་ཐག་ཏུ་ཕྱིར་བཅོས་ཀྱིས་དག་
པར་བྱས་ཏེ་སྡིག་ལྟུང་དང་ཞག་ཏུ་མི་འགྲོགས་པ་ཞིག་ལ་ཟེར་བ་ཡིན་ཞེས་བླ་མ་
རིན་པོ་ཆེ་གསུང་། དེས་ན་ད་ལྟ་རང་རེ་རྣམས་ནི་ཕལ་ཆེར་ ཁས་ལེན་ཆེ་ལ་
ཉམམས་ལེན་ཆུང་བ་སོང་ སྟེ། སྡོམ་ པ་ གང་ ཟག་ ཐམས་ཅད་ ལ་ འདི་ ཁས་མ་
བླངས་བྱ་བ་མེད་པ་ལ། བསླབ་བྱ་གང་གི་ཐད་ལའང་ལུག་ཞིང་གཟེབ་ཏུ་བཏང་
བ་ལྟར་ཐམས་ཅད་ཆལ་ཆོལ་དུ་སོང་སྟེ་འདིའི་ཐད་ནས་རྣམ་པར་དག་པ་ཞིག་
བྱུང་སྙམ་པའི་གཙང་སེང་ངེ་བ་བློ་བདེ་ངེས་པ་གཅིག་ཀྱང་མི་སྣང་། བསླབ་བྱ་
ལས་འདས་པའི་ཉེས་བྱས་ལན་འདི་མ་བྱུང་བྱ་བ་མེད། མདོར་ན་བྱར་རུང་བ་ནི་
གཅིག་ཀྱང་མི་བྱེད། མི་རུང་ན་ཐམས་ཅད་བྱེད། དགེ་བ་ཅུང་ཟད་རེ་བྱེད་པར་
རློམ་པ་ཕལ་ཆེར་ཡང་གཞན་གྱི་ལད་མོ་དང་ཚུལ་འཆོས་དང་ཕྱིའི་མཛེས་མཚོན་
12 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཙམ་ཤ་སྟག་ཏུ་སོང་ནས། འཇིག་རྟེན་ཕྱི་མ་དྲན་པའི་བསམ་པ་རྣམ་དག་གིས་
ཀུན་ནས་བསླངས་པ་ནི་མི་སྲིད་པ་ཙམ་དུ་སོང་འདུག །བསམ་པ་ཚེ་འདིའི་བདེ་
སྐྱིད་སྙན་གསུམ་ལ་དམིགས་ཏེ་ལས་ཅི་བྱས་ཀྱང་ཕལ་ཆེར་མི་དགེ་བ་ཤ་སྟག་ཏུ་
གསུང་། དེས་ན་ད་ལྟ་ཡན་ཆད་དལ་བ་སྟོང་ལོག་ཏུ་སོང་འདུག །ད་ཕྱིན་ཆད་རང་
གིས་རང་མ་བསླུས་པ་ཞིག་བྱེད་ན་ཉི་མ་དེ་རིང་ནས་རྙེད་བཀུར་སྙན་གྲགས་སྒྲུབ་
པ་སོགས་ཚེ་འདིའི་བསམ་སྦྱོར་ཐམས་ཅད་བློས་བཏང་ནས། འཇིག་རྟེན་ཕྱི་མའི་
དོན་བསྒྲུབ་ཕྱིར་ཉིན་མཚན་གཡེལ་བ་མེད་པར་དགེ་སྦྱོར་ལ་འབད་པར་བྱའོ་
སྙམ་དུ་ཞེས་དམ་བཅའོ། །སྤྱན་སྔ་བ་མནལ་ཡེ་མི་ལོག་པར་ཐུགས་དམ་མཛད་པ་
ལ། དགེ་བཤེས་རྣལ་འབྱོར་པས། བུ་སྐབས་སུ་ཁམས་བག་རེ་མ་བསངས་ན་
ཁམས་ ལོག་འོང་ཉེན་ཡོད་གསུངས་པས། དེ་ལྟར་ལགས་ཏེ་དལ་འབྱོར་རྙེད་
དཀའ་བ་འདི་བསམས་ཙ་ན། གཉིད་ལོག་ལོང་རང་མི་གདའ་ལགས་གསུང་པ་
ལྟར། དལ་འབྱོར་གྱི་རྟེན་བཟང་པོ་ལན་གཅིག་ཐོབ་པའི་སྐབས་འདིར་གཉིད་
དང་སྙོམ་ལས་དང་དོན་མེད་གཡེང་བའི་དབང་དུ་སྐད་ཅིག་ཀྱང་མི་གཏང་བར་
སྙིང་པོ་ཅི་ལོན་ཞིག་བྱ། སྙིང་པོ་ལེན་པའི་ཐབས་མཆོག་ཏུ་གྱུར་པ་ཐེག་པ་མཆོག་
གི་ལམ་གྱི་སྙིང་པོ་བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་
སྒོམ་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་ལྟར་བྱེད་ནུས་པར་
བླ་མ་ལྷས་བྱིན་གྱིས་བརླབ་ཏུ་གསོལ། ཞེས་ གསོལ་བ་ཤུགས་དྲག་ཏུ་གདབ་
བོ། །དེ་ལྟར་དལ་འབྱོར་གྱི་སྐོར་འདི་ལམ་གྱི་གཞི་ཡིན་པས་དཔེ་སྣ་ཚོགས་དང་།
དམིགས་ པ་སྒོ་དུ་མ་ནས་བསམས་ཏེ་བློ་ཅི་འཁུལ་བྱའོ། །དེ་ལྟར་འབད་ནས་
བསྒོམས་པས་རྒྱུད་ལ་མ་སྐྱེད་ནང་དེ་ལྟར་དུ་མི་བསྡད་པར་ལྷ་དང་བླ་མ་ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གསོལ་བ་གདབ། དེའི་གེགས་ཀྱི་སྒྲིབ་པ་སྦྱོང་། དེ་སྟོན་པའི་བཀའ་དང་དགོངས་
འགྲེལ་དྲི་མེད་རྣམས་ལ་ལྟ། དམིགས་རྣམ་ཡང་ཡང་ཡིད་ལ་བྱེད་ཅིང་ནམ་ཞིག་
ན་ལམ་གྱི་འདི་དག་ལ་རྩོལ་མེད་ཀྱི་མྱོང་བ་ཐོན་པ་ཞིག་འོང་སྙམ་དུ་སྨོན་ལམ་
ཚུན་ཆད་ཀྱིས་འབད་པར་བྱའོ། །
གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི། དལ་འབྱོར་གྱི་ཆོས་སྐོར་སྟོན་པའི་གསུང་
རབ་དགོངས་འགྲེལ་དང་བཅས་པ་བལྟ་ཞིང་དྲན་ཤེས་དང་ལྡན་པའི་སྒོ་ནས་
དབང་པོའི་སྒོ་སྡོམ་པ་སོགས་གཞན་རྣམས་སྔར་བཞིན་དང་། དེ་དག་ཐམས་ཅད་
ཀྱང་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བའི་ཐབས་སུ་ཅི་འགྱུར་བྱའོ། །
གཉིས་པ་འཆི་བ་མི་རྟག་པ་བསམས་ནས་བྱང་ཆུབ་ཀྱི་སེམས་སྒོམ་པ་ལ་
བསྐུལ་བ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་
ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་
བའི་ཆོས་དྲུག་ནི་སྔར་བཤད་པ་ལྟར་ཡིན་ལ། གཉིས་པ་དངོས་གཞི་ནི། དེ་ཡང་
ང་འཆི་སྙམ་པ་ཙམ་ཞིག་བསྒོམས་པས་བློའི་འཁུལ་དེ་ཙམ་མི་ཡོང་བས་རྒྱུ་མཚན་
དུ་མའི་སྒོ་ནས་བསམ་དགོས་ལ། དེ་ལ་ཐོག་མར་འཆི་བ་དྲན་པ་མ་བསྒོམས་པའི་
ཉེས་ དམིགས་ དང༌། བསྒོམས་ པའི་ ཕན་ ཡོན་ རྣམས་ བསམ་ དགོས་ པས། མ་
བསྒོམས་པའི་ཉེས་དམིགས་ནི་རང་ཅག་ད་ལྟ་སྙིང་ནས་ཆོས་མི་དྲན་པ་འདི་འཆི་
བ་མ་དྲན་པས་ལན་པ་ཡིན་ལ། འཆི་བ་སྙིང་ནས་དྲན་པ་ཞིག་བྱུང་ན་ད་ལྟའི་སྤྱོད་
པ་ངན་པ་འདི་འདྲ་ཡོང་དོན་མེད། ད་ལྟ་རང་རེ་ཚེ་འདི་འབའ་ཞིག་ལ་ཆགས་ནས་
ནམ་ ཕུགས་ ལྟོགས་ དོགས། འཁྱགས་ དོགས། ཁས་ ཞན་ དོགས། གཏམ་ ངན་
- 44 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དོགས། དགྲ་ མ་ ཐུལ་ དོགས། གཉེན་ མ་ འཁྱོངས་ དོགས་ སོགས་ རེ་ དོགས་ ཀྱི་
བསམ་ངན་བརྒྱ་ཕྲག་ཅིག་སྐྱེ་བ་འདི་ཐམས་ཅད་འཆི་བ་མ་དྲན་པར་ཚེ་འདིར་
སྡོད་ པའི་བསམ་པ་འབའ་ཞིག་གིས་ལན་པ་ཡིན་ལ། སྡིག་ལྟུང་ཇི་སྙེད་ཅིག་
གསོག་པ་འདི་ཐམས་ཅད་ཀྱང་ཚེ་འདིར་སྡོད་པའི་བསམ་པ་དེ་ཁོ་ནས་བྱས་པ་
ཡིན་ན། དགེ་སྦྱོར་ཅི་བྱས་ཀྱང་ཡར་སྐྱེད་ལས་མར་སྐྱེད་ཆེ་བ་འདི་ཡང་རྟག་
འཛིན་གྱི་བློ་ངན་འདི་ཁོ་ནས་ཡོན་ཏན་གོང་མ་རྣམས་སྐྱེ་བའི་སྒོ་བཀག་སྟེ་རག་རྒྱུད་
ཉེས་ལྟུང་གི་འདམ་དུ་ཐུར་ལ་འཐེན་པའི་འཐེན་ཐག་བྱས་ནས་རྒྱུད་ཇེ་ངན་དུ་སོང་
བ་ཡིན་ནོ། ། མདོར་ན་དེ་རིང་ཡང་མི་འཆི་དེ་རིང་ཡང་མི་འཆི་སྙམ་དུ་ལུས་སྲོག་
ཡུན་རིང་དུ་གནས་སུ་རེ་བའི་རྟག་འཛིན་འདིས་བསླུས་ཤིང་བྲིད་བྲིད་ནས། རང་
ཡུལ་ཉེ་དུ་ལོངས་སྤྱོད་དང་བཅས་པ་ལ་ཞེན་ཆགས་དྲག་པོ་དང་། དེའི་གེགས་
བྱས་པའམ་བྱེད་དུ་དོགས་པ་ལ་སྡང་བ་དྲག་པོ་དང་། དེ་དག་གི་ཉེས་དམིགས་ལ་
རྨོངས་པའི་གཏི་མུག་དང༌། རྙེད་བཀུར་སྙན་གྲགས་ཅུང་ཟད་རེ་བྱུང་ན་དེ་དག་
གིས་ང་རྒྱལ་བ་དང་། གཞན་ལ་ཕྲ་དོག་དང་འགྲན་སེམས་ལ་སོགས་པའི་ཉོན་
མོངས་ཐམས་ཅད་ངམ་ངམ་ཤུགས་ ཀྱིས་སྐྱེ་ལ། ཉོན་མོངས་དེ་དག་གིས་ལུས་
ངག་ཡིད་གསུམ་མི་དགེ་བའི་ལས་ཁོ་ན་ལ་བཀོད་ཏེ་དལ་འབྱོར་ཆུད་གཟོན་པར་
བྱས་ནས་ཕྱི་མ་ངན་སོང་ངན་འགྲོ་མུ་མཐའ་མེད་པར་འཁྲིད་པར་བྱེད་པས་ན།
སྙིང་ནས་ཆོས་བྱེད་པ་ལ་ཚེ་འདིར་ཆགས་པའི་རྟག་འཛིན་འདི་ལས་གནོད་པ་ཆེ་
བ་གང་ཡང་མེད་དོ། །ཞང་བཙུན་ཡེར་པ་བའི་ཞལ་ནས། སྔ་དྲོ་མི་རྟག་པ་མ་དྲན་
ན་ཉི་མ་ཕྱེད་བར་ཚེ་འདི་བར་འཆའ། ཉི་མ་ཕྱེད་ན་མི་རྟག་པ་མ་དྲན་ན་དགོང་མོ་
བར་ཚེ་འདིར་བར་འཆའ། ཚེ་འདི་བར་སོང་ན་ཅི་བྱས་ཆོས་སུ་མི་འགྲོ་གསུང་།
- 45-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽ །
དགེ་བཤེས་པོ་ཏོ་བའི་ཞལ་ནས་འཆི་བ་མ་དྲན་པར་ཚེ་འདི་ལ་ཆགས་པ་ནི་བེའུ་
རྟོད་ཕུར་ལ་བཏགས་པ་དང་འདྲ་བས། ཅི་བྱས་ཀྱང་ཆོས་ཀྱི་ལམ་དུ་མི་འགྲོ་ཞེས་
གསུང་། དགེ་བཤེས་དོལ་པའི་ཞལ་ནས། འོ་སྐོལ་ཐམས་ཅད་ཚེ་འདིའི་རྟོད་ཐག་
མ་གྲོལ་བས་གང་དུ་བརྒྱུགས་ཀྱང་བརྡེག་འཆོས་པ་ལས་མི་འོང་གསུང་ངོ༌། །འཆི་
བ་དྲན་པའི་ཕན་ཡོན་ནི། འཆི་བ་སྙིང་ཐག་པ་ནས་དྲན་ན་ཉེས་ལྟུང་ཐམས་ཅད་
རང་ཤུགས་ཀྱིས་འགག་པ་དང༌། ཡོན་ཏན་ཐམས་ཅད་སྤུངས་པ་བཞིན་དུ་འོང་སྟེ།
སྙིང་ཐག་པ་ནས་འཇིག་རྟེན་ཕྱི་མར་འགྲོ་དགོས་པའི་ཚུལ་དྲན་ན་ངན་འགྲོའི་རྒྱུ་
སྡིག་ལྟུང་སྤོང་བ་དང༌། ཕྱི་མ་བདེ་འགྲོ་ཐོབ་ཕྱིར་ཚུལ་ཁྲིམས་བསྲུང་བ་དང༌།
འཁོར་བ་མཐའ་མེད་ཀྱི་སྡུག་བསྔལ་ལས་ཐར་པའི་ཆེད་དུ་ལམ་བསླབ་པ་གསུམ་
ལ་སློབ་པ་དང་། མ་རྒན་སེམས་ཅན་རྣམས་ཀྱང་རྟག་འཛིན་གྱི་དབང་གིས་སྡུག་
བསྔལ་ཚུལ་བསམས་པས་སྙིང་རྗེ་ཆེན་པོ་སྐྱེ་བ་དང༌། ཆོས་ཐམས་ཅད་ལ་རང་
དབང་བའི་བདག་མེད་པར་རྟོགས་པའི་ལྟ་བ་མྱུར་དུ་རྒྱུད་ལ་སྐྱེ་བ་སོགས་ས་ལམ་
ཐམས་ཅད་ཀྱི་སྒོ་ཕྱེ་བར་འགྱུར་རོ། །པོ་ཏོ་བའི་ཞལ་ནས། ངེད་ཀྱི་སྣང་སེལ་མི་
རྟག་པ་སྒོམ་པ་འདི་རང་ཡིན་ཏེ་ཉེ་འབྲེལ་དང་ཡོ་བྱད་ལ་སོགས་པ་ཚེ་འདིའི་སྣང་
བ་ཀུན་བསལ་ནས་རང་གཅིག་པུ་གཉིས་སུ་མེད་པར་ཚེ་ཕ་རོལ་ཏུ་ཕྱད་ཀྱིས་འགྲོ་
བར་ཤེས་ཙ་ན། ཆོས་མོན་པ་ཅིས་ཀྱང་བྱར་མེད་སྙམ་ནས་ཚེ་འདི་ལ་མ་ཆགས་པ་
ཞིག་གདོད་འོང་བ་ཡིན། འདི་བློ་ལ་མ་སྐྱེས་ཀྱི་བར་དུ་ཆོས་ཐམས་ཅད་ཀྱི་ལམ་
འགག་ནས་འདུག་པ་ཡིན་གསུང་ངོ༌། །མི་རྟག་པ་དྲན་པ་འདི་ཐོག་མར་ཆོས་ལ་
སྐུལ་བྱེད་ཙམ་དུ་གོ་ནས་རྒྱུན་གྱི་ཉམས་ལེན་དུ་མི་གཟུང་བར། འདི་ལམ་གྱི་ཐོག་
མཐའ་བར་གསུམ་དུ་ཤིན་ཏུ་གལ་ཆེ་བར་ངེས་པ་རྙེད་དགོས་སོ། །དེ་ཡང་ཐོག་
- 46 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
མར་ཆོས་ལ་འཇུག་པ་ན་ཡང་འདིས་བསྐུལ་ནས་འཇུག་དགོས། བར་དུ་ཉམས་
ལེན་གོང་འཕེལ་དུ་འགྲོ་བ་ཡང་འདིས་བྱེད། མཐར་འབྲས་བུ་མངོན་དུ་བྱེད་པ་ན་
ཡང་འདིས་བསྐུལ་ཞིང་འདིའི་རང་བཞིན་མངོན་དུ་བྱེད་དགོས་སོ། །སྔོན་སྲིད་པ་
ཐ་མའི་གང་ཟག་རྣམས་ལ་ཡང་མི་རྟག་པ་བསྟན་ནས་ཆོས་ལ་བསྐུལ་བ་དང་།
ལམ་སྒོམ་པའི་ཚེ་ཡང་མི་རྟག་པ་ཡིད་ལ་བྱས་ནས་སྒོམ་པ་དང་། འབྲས་བུ་ཐོབ་
པའི་ཚེ་ཡང་མི་རྟག་པའི་ངང་ཚུལ་མངོན་དུ་བྱས་ནས་འབྲས་བུ་ཐོབ་པ་ཤ་སྟག་
གསུང་། དེར་མ་ཟད་སྔགས་བླ་མེད་ཀྱི་ལམ་ཉམས་སུ་ལེན་པ་ན་ཡང་མི་རྟག་པ་
བསམས་པ་ཤིན་ཏུ་གལ་ཆེ་བར་སྒྲུབ་ཐབས་ཀུན་བཟང་དང་སྤྱོད་བསྡུས་སྒྲོན་མེ་
སོགས་སྔགས་ཀྱི་གཞུང་མང་པོ་ནས་གསུངས་པས། འདི་སྔོན་འགྲོའི་ཆོས་ཙམ་དུ་
མི་བཟུང་བར་ཐོག་མཐའ་བར་གསུམ་དུ་དགོས་ལུགས་ལ་ངེས་པ་ཐོབ་པར་བྱའོ། །
དེ་ལྟར་བསམས་ནས་འཆི་བ་དྲན་པ་དངོས་གཞི་སྒོམ་ཚུལ་ནི་སྤྱི་བོར་བླ་མ་ལྷ་
སྒོམ་བཞིན་པའི་ངང་ནས་འདི་ལྟར་བསམ་སྟེ། ལུས་ཅི་འདྲ་ཞིག་བླངས་ཀྱང་ངེས་
པར་འཆི་བ་འོང་། ཡུལ་གང་དུ་བསྡད་ཀྱང་འཆི་བ་ལས་མི་ཐར། གནས་གང་དུ་
བྲོས་ཀྱང་འཆི་བདག་ལས་མི་ཐར། ཟས་གོས་གནས་མལ་སྨན་དཔྱད་རིམ་གྲོ་
སོགས་ཀྱིས་སྒོ་ཀུན་ནས་གསོས་ཤིང་བསྐྱངས་ཀྱང་ཕྱི་ནང་གི་རྐྱེན་གང་གིས་ཀྱང་
བཟློག་མི་ཐུབ་པར་ངེས་པར་འཆི་དགོས་པར་མངོན་སུམ་དུ་མཐོང་བ་འདི་ལྟར་
ཡིན། རང་ཅག་རྣམས་ད་ལྟ་གསོན་པའི་གནས་སྐབས་འདི་ལ་འཇིག་རྟེན་ཕྱི་མར་
མ་འགྲོ་བར་སྡོད་པར་སེམས་ཏེ། རང་ཅག་མའི་མངལ་ནས་སྐྱེ་ཙམ་ཉིད་ནས་སྐད་
ཅིག་ཀྱང་ངལ་གསོ་ལོང་མེད་པར་འཆི་བདག་གི་དྲུང་དུ་འགྲོ་བཞིན་པ་ཡིན་པར་
གསུང་། རང་ཅག་རྣམས་ཀྱི་ཚེ་ཕལ་ཆེར་ནི་འདས་ཟིན། ཚེ་ལྷག་ཅུང་ཟད་ཡོད་ན་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཡང་མྱུར་དུ་མཛད་པ་ལ་ཚེགས་མེད་དེ། དཔེར་ན་རི་མཐོན་པོའི་རྩེ་ནས་རྡོ་ལྷུང་
བ་ན་ངལ་གསོ་མེད་པར་ཐུར་དུ་བབས་ཏེ་ཐང་དུ་ལྷུང་བ་ལ་ཚེགས་མེད་པ་དང༌།
རི་གཟར་གྱི་ཆུ་འབབ་པ་དང༌། ཆུ་ཀླུང་དྲག་པོའི་རྒྱུན་འགྲོ་བ་ལྟར་སྐད་ཅིག་རེ་
རེས་ཀྱང་ངལ་གསོ་མེད་པར་ཆི་བདག་གི་དྲུང་དུ་འགྲོ་བའི་ཚུལ་རྣམས་སྒོ་སྣ་
ཚོགས་ནས་བསམས་ཏེ། དོན་མེད་ཚེ་འདིའི་བསླུ་བྲིད་ཀྱི་དབང་དུ་མ་གཏང་བར་
ཆོས་རྣམ་དག་ཅིག་ད་ལྟ་ཉིད་དུ་བྱ། དེ་ཡང་སྙིང་པོ་བསྡུ་བའི་དུས་ཡིན་པས་ཐེག་
པ་ཆེན་པོའི་གདམས་པའི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་བསྒོམ་པ་ལ་སྙིང་
ཐག་པ་ནས་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་སོགས་གསོལ་བ་ཤུགས་དྲག་ཏུ་གདབ་བོ། །ངེས་པར་འཆི་བར་
མ་ཟད། ནམ་འཆི་ལ་ངེས་པ་མེད། འཆི་བའི་རྐྱེན་ནི་མང་། གསོན་པའི་རྐྱེན་ནི་
ཉུང་། དེ་ཡང་རང་ཅག་འཛམ་བུ་གླིང་པའི་ཚེ་ལ་ངེས་པ་མེད་པ་དང་། དུས་མ་
ཡིན་པའི་འཆི་རྐྱེན་ཤིན་ཏུ་མང་བས་གློ་བུར་ཉིད་དུ་མི་འཆི་བའི་གདེང་གང་ཡང་
མེད། མདོ་ལས་དུས་མ་ཡིན་པའི་འཆི་རྐྱེན་དགུ་གསུངས་པ་རྣམས་ཀྱི་ནང་ན་རང་
ཅག་རྣམས་རླུང་དམར་འཚུབས་པའི་ནང་ན་མར་མེ་བཞིན་དུ་གནས་ཡོད་པ་ཡིན།
རང་ཅག་རྣམས་ཀྱི་ལུས་རྟེན་འདི་ནི་ཆུ་བར་བཞིན་དུ་རྐྱེན་ཅུང་ཟད་རེས་ཀྱང་
འཇིག་པ་ལ་ཚེགས་མེད་པས་ད་བར་གནས་པ་འདི་ཤིན་ཏུ་ཡ་མཚན། ད་ནི་དེ་
རིང་ རང་ཡང་མི་འཆི་བའི་གདེང་ མི་འདུག་པས། ཚེ་འདིའི་ཕུན་ཚོགས་ལ་མ་
ཆགས་པར་ཆོས་རྣམ་དག་ཅིག་ད་ལྟ་ཉིད་དུ་བྱ། ཆོས་ཀྱི་མཆོག་ནི་བྱང་ཆུབ་ཀྱི་
སེམས་རིན་པོ་ཆེ་ཡིན་པས། སེམས་རིན་པོ་ཆེ་འདི་བསྒོམ་པ་ལ་སྐྱེས་བུའི་རྩལ་ཅི་
ཡོད་ཀྱིས་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་



བློ
གི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
གསོལ། ཞེས་གསོལ་བ་ཤུགས་དྲག་ཏུ་གདབ་བོ། །འཆི་བའི་ཚེ་དམ་པའི་ཆོས་མ་
གཏོགས་གང་གིས་ཀྱང་མི་ཕན་ཏེ། གཉེན་ཉེ་དུ་ཇི་ཙམ་གྱིས་མཐར་བསྐོར་ཀྱང་
རང་གཅིག་པུར་འགྲོ་བའི་ཚེ་སུ་ཡང་རྗེས་སུ་མི་འབྲང་། ནོར་གྱི་ཕུང་པོ་ཇི་སྙེད་
ཅིག་ཡོད་ཀྱང་རྡུལ་ཕྲན་ཙམ་ཞིག་ཁྱེར་དབང་མེད། མའི་མངལ་ནས་ལྷན་ཅིག་
སྐྱེས་པའི་ཤ་རུས་འདི་ཡང་འདོར་དགོས་ན་གཞན་ལྟ་ཅི་སྨོས། དེས་ན་སྔོན་ཆད་
མ་ཤི་བ་བླ་མ་དཀོན་མཆོག་གི་ཐུགས་རྗེར་འདུག །ད་ནི་དེ་རིང་རང་འཆི་ཉེན་
ཡོད་ པས་ འཆི་ གྲབས་ཤིག་ བྱ་ དགོས། འཆི་གྲབས་ནི་ ཚེ་ འདིའི་བསམ་སྦྱོར་
ཐམས་ཅད་དོར་ཏེ། བྱང་ཆུབ་ཀྱི་སེམས་རིན་པོ་ཆེ་ལ་བག་ཆགས་ཅི་ཐེབས་ཀྱི་
ངང་ནས་འཆི་ཐུབ་པ་ཞིག་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི། མི་རྟག་པ་སྟོན་པའི་གསུང་རབ་དགོངས་
འགྲེལ་དང་བཅས་པ་ལྟ་བ་དང་། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་
སྡོམ་པ་སོགས་སྔར་བཞིན་དང་། དེ་དག་ཐམས་ཅད་ཀྱང་བྱང་ཆུབ་ཀྱི་སེམས་རིན་
པོ་ཆེ་སྦྱོང་བའི་ཡན་ལག་ཏུ་འགྱུར་བར་བྱའོ། ། །
གསུམ་པ་ལས་འབྲས་བསམས་པའི་སྒོ་ནས་བྱང་ཆུབ་ཀྱི་སེམས་སྒོམ་པ་
ལ་བསྐུལ་བ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་
ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་
བའི་ཆོས་དྲུག་ནི་སྔར་བཞིན་ཡིན་ལ། གཉིས་པ་དངོས་གཞི་ལ་གསུམ། ངན་
འགྲོའི་སྡུག་བསྔལ་བསམས་ནས་བྱང་ཆུབ་ཀྱི་སེམས་སྒོམ་པ་ལ་བསྐུལ་བ་དང་།
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དཀོན་མཆོག་གསུམ་ལ་སྐྱབས་སུ་འགྲོ་བའི་སྒོ་ནས་བྱང་ཆུབ་ཀྱི་སེམས་སྒོམ་པ་
ལ་བསྐུལ་བ་དང་། ལས་འབྲས་ནམ་ཡང་བསླུ་བ་མེད་པའི་ཚུལ་བསམས་ནས་
བྱང་ཆུབ་ཀྱི་སེམས་སྒོམ་པ་ལ་བསྐུལ་བའོ། །
དང་པོ་ནི་སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ།
རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་རྟེན་འདི་མྱུར་དུ་འཇིག་
ཅིང༌། ཞིག་པའི་འོག་ཏུ་ཡང་ནམ་མཁའ་ལ་སྤྲིན་དེངས་ པའམ་མར་མེ་ཤི་བ་
བཞིན་རང་གི་རྣམ་ཤེས་རྒྱུན་ཆད་པར་མི་འགྱུར་བས་ཡང་སྐྱེ་བ་ཞིག་ལེན་དགོས།
སྐྱེ་ས་ཡང་ངན་འགྲོ་དང་བདེ་འགྲོ་གཉིས་ལས་མ་འདས་ཤིང་། དེ་གཉིས་གང་དུ་
སྐྱེ་རང་ལ་རང་དབང་མེད་ཀྱི། ལས་དཀར་ནག་གིས་གང་འཕངས་པ་བཞིན་ཏུ་སྐྱེ་
བ་ལེན་དགོས་ལ། རང་ཅག་གིས་ནི་ལས་ནག་པོ་བསགས་པ་ལ་ཚད་མེད་ཅིང་
དཀར་པོའི་ལས་ནི་བསགས་པ་ཉུང་། ནག་པོའི་ལས་ཕྲ་མོ་རེས་ཀྱང་ངན་སོང་དུ་
འཕེན་པར་བྱེད་ན་འགྲོ་ས་ངན་སོང་ལས་མ་འདས་འདུག་པས། དེར་སྐྱེ་ན་གནས་
སྐབས་ཅི་འདྲ་ཞིག་ཏུ་འགྱུར་སྙམ་དུ་ངན་འགྲོའི་སྡུག་བསྔལ་ཡང་དང་ཡང་དུ་
བསྒོམ་པར་བྱ་དགོས་པ་ནི། མགོན་པོ་ཀླུ་སྒྲུབ་ཀྱིས། རབ་ཏུ་ཚ་ཞིང་གྲང་བ་ཡི།།
དམྱལ་བ་ཉི་མ་གཅིག་བཞིན་དྲན། །བཀྲེས་སྐོམ་དག་གིས་རིད་པ་ཡི། །ཡི་དྭགས་
དག་ཀྱང་དྲན་པར་བྱ། །རྨོངས་པའི་སྡུག་བསྔལ་རབ་མང་བའི། །བྱོལ་སོང་བལྟ་
ཞིང་དྲན་པར་བྱ། །དེའི་རྒྱུ་རྣམ་སྤང་བདེ་རྒྱུ་སྤྱད། །ཐོབ་དཀའ་འཛམ་གླིང་མི་ཡི་
ལུས། །དེ་ཐོབ་དུས་སུ་ངན་སོང་རྒྱུ། །རབ་ཏུ་བསྒྲིམས་ཏེ་གཅད་པར་བྱ། །ཞེས་
གསུངས་པ་ལྟར་རོ། །དེ་ལྟར་ངན་འགྲོའི་སྡུག་བསྔལ་ཡང་ཡང་བསམས་ན་ནི།
དེའི་རྒྱུ་སྡིག་པ་སྤོང་ཞིང་དགེ་བ་སྒྲུབ་པ་ལ་འཇུག་པར་འགྱུར་བས་གནད་ཤིན་ཏུ་
- 50 -



@na
ང་
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཆེའོ། །དེས་ན་ངན་འགྲོའི་སྡུག་བསྔལ་བསམས་ནས་བྱང་ཆུབ་ཀྱི་སེམས་སྒོམ་པ་
ལ་ བསྐུལ་བ་ལ་གསུམ། དམྱལ་བའི་སྡུག་བསྔལ་བསམས་ནས་ བྱང་ ཆུབ་ ཀྱི་
སེམས་སྒོམ་པ་ལ་བསྐུལ་བ་དང་། ཡི་དྭགས་ཀྱི་སྡུག་བསྔལ་བསམས་ནས་བྱང་
ཆུབ་ཀྱི་སེམས་སྒོམ་པ་ལ་བསྐུལ་བ་དང༌། དུད་འགྲོའི་སྡུག་བསྔལ་བསམས་ནས་
བྱང་ཆུབ་ཀྱི་སེམས་སྒོམ་པ་ལ་བསྐུལ་བའོ། ། །
དང་པོ་ནི་སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ།
དལ་འབྱོར་གྱི་རྟེན་འདི་དེ་རིང་རང་མི་འཇིག་པའི་གདང་གང་ཡང་མེད་ལ། དེ་
རིང་ལྟ་བུ་ཤི་ནས་དམྱལ་བར་ལྷུང་ན་ནི་དེའི་སྡུག་བསྔལ་བཟོད་གླགས་མེད་པ་
ཡོད་དེ། ད་ ལྟའི་འདུག་ས་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་
དམྱལ་བ་ཡང་སོས་ཡོད། དེ་ནས་དཔག་ཚད་བཞི་སྟོང་གིས་ཆོད་པ་ན་ཐིག་ནག །
དེ་ནས་བཞི་སྟོང་ན་བསྡུས་འཇོམས། དེ་ནས་བཞི་སྟོང་ན་ངུ་འབོད། དེ་ནས་བཞི་
སྟོང་ན་ངུ་འབོད་ཆེན་པོ། དེ་ནས་བཞི་སྟོང་ན་ཚ་བ། དེ་ནས་བཞི་སྟོང་ན་རབ་ཏུ་
ཚ་བ། དེ་ནས་བཞི་སྟོང་ན་མནར་མེད་ཡོད་པར་གསུངས་ལ། ཚ་དམྱལ་བརྒྱད་པོ་
དེ་ཐམས་ཅད་ཀྱང་འོག་གཞི་ལྕགས་བསྲེགས་ཀྱི་ས་གཞི་མེ་འབར་བ་ཤ་སྟག་གི་
སྟེང་ན་དམྱལ་སྲུང་འཇིགས་སུ་རུང་བ་མང་པོས་གནོད་པ་ཡ་ང་བ་རྣམ་པ་སྣ་
ཚོགས་ཀྱིས་འཚེ་བ། དམྱལ་བའི་ལུས་ཤིན་ཏུ་ཆེ་ཞིང་ཡ་ང་བ་དམྱལ་སྲུང་རྣམས་
ཀྱིས་མཚོན་ཆ་སྣ་ཚོགས་པས་དུམ་བུ་སྟོང་དུ་གཤེག་པ། འགའ་ཞིག་ལྕགས་ཀྱི་རི་
བོའི་བར་དུ་འཚེར་བ། འགའ་ཞིག་ལྕགས་ཀྱི་གཏུན་བུས་བརྡུང་བ། འགའ་ཞིག་
ལུས་ལ་ཐིག་ནག་པོ་བཏབ་ནས་དུམ་བུ་སྟོང་དུ་གཤེག་པ། འགའ་ཞིག་ལྕགས་
ལེབ་མོ་མེ་འབར་བས་ལུས་དཀྲི་བ། འགའ་ཞིག་ལྕགས་བསྲེགས་ཀྱི་སྟེང་དུ་གན་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
རྐྱལ་དུ་བསྐྱེལ་ནས་ཁྲོ་ཆུ་འབར་བ་ཁར་ལྡུགས་པ། འགའ་ཞིག་ལུས་བྱིངས་དང་
ལྷག་པར་ལྕེ་རིང་པོ་ཕྱོགས་བཞིར་བརྐྱངས་ནས། དེའི་སྟེང་དུ་ལྕགས་ཀྱི་ཐོང་
གཤོལ་འབར་བས་རྨོ་བ། འགའ་ཞིག་ལྕགས་ཁང་སྒོ་མེད་མེ་འབར་བའི་ནང་དུ་
བསྲེག་པ། ལ་ལ་ལྕགས་ཁང་དེ་འདྲ་ཉིས་རིམ་གྱི་ནང་དུ་བཅུག་སྟེ་བསྲེག་པ།
འགའ་ཞིག་ལྕགས་ཀྱི་གསལ་ཤིང་གིས་འཕོངས་ནས་སྤྱི་བོའི་བར་ཕུག་སྟེ་གསལ་
ཤིང་ལས་མེ་འབར་བས་ལུས་ཀྱི་ནང་ནས་བསྲེག་པ། འགའ་ཞིག་ལྕགས་ཟངས་
ཆེན་པོ་ཁྲོ་ཆུས་གང་བའི་ནང་དུ་བཅུག་ནས་ཤ་རུས་དུམ་བུ་སྟོང་དུ་ཞིག་པར་
འཚེད་པ། འགའ་ཞིག་ལུས་ལ་མེ་འབར་བ་མར་མེའི་སྡོང་བུ་བཞིན་དུ་ལུས་
ཐམས་ཅད་མེ་འབར་བའི་རང་བཞིན་དུ་སོང་བས། མེའི་ནང་ནས་འཇིགས་པའི་
སྐད་ངན་ལྷང་ལྷང་བ་གྲག་པས་སེམས་ཅན་དུ་ཤེས་པ་ཙམ་ལས་དམྱལ་བའི་མེ་
དང་ལུས་དབྱེར་མེད་ལྟ་བུར་སོང་སྟེ་སྡུག་བསྔལ་དྲག་པ་རྩུབ་པ་མི་བཟད་པ་དཔེ་
བྱ་བར་དཀའ་བ་རྒྱུན་མི་འཆད་པར་མྱོང་བར་གསུང་། ཚ་དམྱལ་བརྒྱད་པོ་དེའི་
མཐའ་སྐོར་ལ་མེ་མ་མུར་གྱི་འོབས་དང་། རོ་མྱགས་ཀྱི་འདམ་དང་། སྤུ་གྲིའི་ལམ་
སོགས་དང༌། ཆུ་ ཀླུང་ རབ་མེད་ཅེས་བྱ་བའི་ཉེ་འཁོར་ བ་བཞི་བཞི་ཡོད་པར་
གསུངས་ཏེ། དེ་དག་ཐམས་ཅད་ཀྱང་སྡུག་བསྔལ་བཟོད་གླགས་མེད་པས་མནར་
བཞིན་པའོ། །ཚ་དམྱལ་བརྒྱད་པོ་དེའི་ཐད་སོ་བྱང་ཕྱོགས་ན་དཔག་ཚད་ཁྲི་ཕྲག་
རེའི་ཕ་རོལ་ན་གྲང་དམྱལ་བརྒྱད་ཡོད་པར་གསུངས་ལ། དེ་ཡང་ས་འདི་ནས་
དཔག་ཚད་སུམ་ཁྲི་ཉིས་སྟོང་གི་འོག་ན་ཆུ་བུར་ཅན། དེ་ནས་དཔག་ཚད་ཉིས་སྟོང་
ཉིས་སྟོང་གིས་ཆོད་པ་ན་ཆུ་བུར་རྡོལ་བ། སོ་ཐམ་ཐམ་པ། ཀྱི་ཧུད་ཟེར་བ། ཨ་ཆུ་
ཟེར་བ། ཨུཏྤལ་ལྟར་གས་པ། པདྨ་ལྟར་གས་པ། པདྨ་ལྟར་ཆེར་གས་པ་སྟེ་གྲང་
- 52 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
དམྱལ་བརྒྱད་ཡོད་པར་གསུངས་ལ། གྲང་དམྱལ་བརྒྱད་པོ་དེ་ཐམས་ཅད་ཀྱང་
འོག་གཞི་འཁྱགས་རོམ་གྱི་དབུས་སུ་ཆུད་པ། ལོགས་ཐམས་ཅད་གངས་ རིས་
བསྐོར་བ། སྟེང་ནས་ཁ་བ་བུ་ཡུག་འཚུབ་བཞིན་པ། མུན་པ་ཤིན་ཏུ་གནག་པས་
རང་གི་ལག་པ་བརྐྱང་བསྐུམ་ཡང་མི་མཐོང་བ། འཇིགས་སུ་རུང་བ་ཡ་ང་བའི་
གནས་དེར་ལུས་ཤིན་ཏུ་ཆེ་བ་འཁྱགས་རོམ་ནང་ན་གྲང་བའི་སྡུག་བསྔལ་བཟོད་
གླགས་མེད་པས་གདུངས་ཏེ་ལུས་དུམ་བུ་སྟོང་དུ་གས་པ། འཁྱགས་རོམ་གྱི་ཁྲོད་
ནས་སྲིན་བུ་ལྕགས་ཀྱི་མཆུ་ཅན་དུ་མས་ལུས་ཕུག་སྟེ་རུས་པ་དང་རྐང་ལ་ཐུག་གི་
བར་ཟ་བར་བྱེད་པ་སོགས་སྡུག་བསྔལ་བརྗོད་ཀྱིས་མི་ལང་བ་མྱོང་བར་གསུང་།
མདོར་ན་དམྱལ་བའི་གནས་དེ་ན་ཡིད་དུ་འོང་བའི་དངོས་པོ་རྡུལ་ཕྲན་ཙམ་ཡང་
མེད་ཅིང་། བདེ་བའི་སྐབས་སྐད་ཅིག་ཀྱང་མེད་པ། སྡུག་བསྔལ་བརྒྱ་ ཕྲག་ དུ་
མས་མནར་བ། ཚ་དམྱལ་བ་དང་གྲང་དམྱལ་བ་དེ་དག་གི་སྡུག་བསྔལ་ནི་དམྱལ་
བ་པ་ཁོ་རང་གིས་ཉམས་སུ་མྱོང་བ་མ་གཏོགས་གཞན་གྱིས་བརྗོད་པར་མི་ནུས་
པར་གསུང་། མི་ཡུལ་གྱི་སྡུག་བསྔལ་ཐམས་ཅད་བསྡོམས་ཀྱང་དམྱལ་བའི་སྡུག་
བསྔལ་ཕྲ་མོ་གཅིག་ལས་ཀྱང་ཆུང་། ཚ་དམྱལ་བ་རྣམས་ལ་མི་ཡུལ་གྱི་མེས་རེག་
ན་ཚད་པས་གདུངས་པ་ལ་ཆུ་གཏོར་བ་ལྟ་བུའི་བསིལ་བའི་ཉམས་ཡོད་པར་
གསུང་། དེ་འདྲ་བའི་དམྱལ་བའི་གནས་སུ་ལྷུང་ན་ནི་སྐད་ཅིག་ཙམ་ཡང་བདེ་བའི་
སྐབས་མེད་ཅིང་། ཆོས་ཚིག་གཅིག་སེམས་པ་དང་། དགེ་སེམས་ཕྲ་མོ་རེ་ཡང་སྐྱེ་
བར་དཀའ་ན་ཐེག་པ་མཆོག་གི་ལམ་གྱི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་ལ་
བློ་སྦྱོང་བའི་གོ་སྐབས་ག་ལ་ཡོད། དེས་ན་ད་ལྟ་དལ་འབྱོར་ཕུན་སུམ་ཚོགས་པའི་
སྐབས་འདིར་ཐེག་པ་མཆོག་གི་ལམ་གྱི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་
53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྒོམ་པ་ལ་སྐྱེ་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་ལྟར་བྱེད་ནུས་པར་བླ་
མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གཉིས་པ་ཡི་དྭགས་ཀྱི་སྡུག་བསྔལ་བསམས་ནས་བྱང་ཆུབ་ཀྱི་སེམས་
སྒོམ་པ་ལ་བསྐུལ་བ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་
བསམ་སྟེ། རང་ཉིད་དེ་རིང་ལྟ་བུར་ཤི་ནས་ལས་ངན་པའི་དབང་གིས་ཡི་དྭགས་
ཀྱི་གནས་སུ་ལྷུང་ན་སྡུག་བསྔལ་བཟོད་གླགས་མེད་པ་མྱོང་དགོས་ཏེ། དེ་ཡང་
ཟངས་གོག་མེས་བསྲེགས་པ་ལྟ་བུའི་གནས་ཡིད་དུ་འོང་བའི་དངོས་པོ་ཅུང་ཟད་
ཀྱང་མེད་པ། གནོད་པ་རྣམ་པ་མང་པོས་གང་བ། གཅོང་རོང་ཟབ་མོ་ལ་སོགས་
པའི་ཤིན་ཏུ་ཉམ་ང་བའི་གནས་ན། ལྟོ་བ་རི་ཙམ་ལ་མགྲིན་པ་རྟ་རྔ་ཙམ་རྐང་ལག་
འཇག་མ་ཙམ་ཡོད་པ། མགོ་ཤིན་ཏུ་ཆེ་བ། སྒྲས་ལུས་ཐམས་ཅད་ཁེབས་པ། སྡོང་
དུམ་མེས་ཚིག་པ་ལྟ་བུ་ཤིན་ཏུ་ཡ་ང་བའི་ལུས་ཅན། རྐང་ལག་གིས་ལུས་མི་ཐེག་
པར་ས་ལ་འདྲེ་ལྡོག་ཅིང་རྒྱུ་བ། ཝ་བ་ཆེན་པོ་བྲག་རི་འབུར་དུ་དོད་པ་ལྟ་བུ་ལས་
རྣག་ཁྲག་མང་དུ་འཛག་པ། ཁ་ཁབ་མིག་ཙམ་ལས་མེད་པ། བཀྲེས་སྐོམ་གྱི་སྡུག་
བསྔལ་གྱིས་ཆེར་གདུངས་ཏེ་ཁོང་པ་ནས་མེ་འབར་བ། ལོ་བརྒྱའི་བར་དུ་ཟས་
བཙལ་ཀྱང་ཆུ་ཐིགས་ཙམ་ཡང་རྙེད་དཀའ་བ། བརྒྱ་ལ་རྒྱང་མ་ནས་ཆུ་མཐོང་བ་
ན་འཐུང་བར་འདོད་ནས་ཕྱོགས་དེར་ཕྱིན་པ་ན་ཆུ་མེད་པར་མཚོན་ཆའི་ཆར་
འབབ་པ་དང་། འགའ་ཞིག་ལ་སྔོན་ནས་ཆུ་སྔོ་སིང་ངེ་བར་འབབ་ཀྱང་ལས་ངན་
ཅན་དེ་སླེབ་མ་ཐག་ཆུ་རྣག་ཁྲག་ཏུ་འགྱུར་བ་དང་། མཚོན་ཆའི་ཕུང་པོར་འགྱུར་བ་
སོགས་ ཡ་ང་བ་ཤ་སྟག་ཏུ་འགྱུར་བས། ཆུ་མི་མྱོང་བའི་ཁར་ འཇིགས་ པ་དང་
གནོད་པ་བརྒྱ་ཕྲག་དུ་མས་གཙེས་ནས་སྡུག་བསྔལ་བ་དང་། དཔྱིད་དུས་ཚ་བའི་
- 54 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཚེ་ན་ཟླ་བའི་འོད་ལ་སོགས་པ་རྣམས་ཀྱང་ལས་ངན་ཅན་དེ་ལ་མེ་འོད་ལྟ་བུའི་
རེག་བྱ་ཤིན་ཏུ་ཚ་བར་གྱུར་ནས་ལུས་གདུང་བ་དང་། དགུན་དུས་ཚེ་ནི་ཉི་འོད་
ལུས་ལ་ཕོག་ན་ཡང་གྲང་བའི་རེག་བྱར་གྱུར་ནས་ལུས་གྲང་བའི་རེག་པས་ཀུན་
ནས་ གདུང་ བ་ སོགས་ སྡུག་ བསྔལ་ བརྗོད་ ཀྱིས་ མི་ ལང་ བ་ མྱོང་ དགོས་ པར་
གསུངས་པས། སྡུག་བསྔལ་དེ་དག་རང་ཐོག་ཏུ་བབ་ན་ཅི་ཙུག་བྱེད། གནས་དེར་
ལྷུང་ན་ནི་སྡུག་བསྔལ་བཟོད་གླགས་མེད་པས་རྒྱུན་དུ་མནར་ནས་དགེ་སེམས་ཕྲ་
མོ་རེའང་རྒྱུད་ལ་སྐྱེ་བ་དཀའ་ན། བྱང་ཆུབ་ཀྱི་སེམས་རིན་པོ་ཆེ་ལ་བློ་སྦྱོང་བའི་
གོ་སྐབས་ག་ལ་ཡོད། དེས་ན་ད་ལྟ་དལ་འབྱོར་ཕུན་སུམ་ཚོགས་པའི་སྐབས་
འདིར་ཐེག་པ་མཆོག་གི་ལམ་གྱི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་བསྒོམས་
པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གསུམ་པ་དུད་འགྲོའི་སྡུག་བསྔལ་བསམས་ནས་བྱང་ཆུབ་ཀྱི་སེམས་སྒོམ་
པ་ལ་བསྐུལ་བ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་
སྟེ། རང་ཉིད་དེ་རིང་ལྟ་བུ་ཤི་ནས་ལས་ངན་པའི་དབང་གིས་དུད་འགྲོའི་སྐྱེ་
གནས་སུ་ལྷུང་ན་ནི་སྡུག་བསྔལ་བརྗོད་ལས་འདས་པ་མྱོང་དགོས་ཏེ། དུད་འགྲོ་
བྱིངས་ཀྱི་གནས་རྒྱ་མཚོ་ཆེན་པོའི་ནང་ན་ཆང་གི་རྫ་སྣོད་ན་གནས་པའི་སྦྲང་མ་
བཞིན་དུ་སྤུངས་ཏེ་གནས་པ། དུད་འགྲོ་ཆེ་བ་ཆུ་སྲིན་ལ་སོགས་པས་ཆུང་བ་
འབུམ་ཕྲག་མང་པོ་དུས་གཅིག་ལ་ཟ་བ་དང༌། ཆུང་བ་རྣམས་ཀྱིས་ཆེ་བའི་ལུས་
ཕུག་སྟེ་ཟ་བ་དང་། མི་ཡུལ་ན་གནས་པའི་དུད་འགྲོ་རྣམས་ནི་གསོད་པ་དང༌།
འཆིང་བ་དང་། བརྡེག་པ་དང༌། ཁུར་གྱིས་ངལ་བ་དང་། སྤུ་འདྲེག་པ་དང་། རྔོན་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པས་འཚེ་བ་དང་། ནང་ ཕན་ཚུན་གཅིག་གིས་གཅིག་ཟ་བ་ ལ་སོགས་ པ་ སྡུག་
བསྔལ་བརྗོད་ཀྱིས་མི་ལང་བ་རང་རེ་རྣམས་ཀྱི་མིག་ལ་སྣང་བ་འདི་བཞིན་ལ།
སྡུག་བསྔལ་གཞན་ལྟ་ཞོག །རང་རེའི་མིག་ལ་སྣང་བའི་བོང་བུ་སྒལ་པ་ཅན་རྒྱབ་
ཐམས་ཅད་རྨས་ཁེངས་ཏེ་རྣག་ཁྲག་རྒྱུན་ཆད་མེད་པར་འཛག་ཀྱང་། ད་དུང་སོས་
བདེར་སྐད་ཅིག་ཀྱང་སྡོད་དབང་མེད་པར་ཁུར་ཤིན་ཏུ་ལྕི་བས་ནོན་ཅིང་། དབྱུག་
པ་སོགས་ཀྱིས་བདས་ཏེ་སྡུག་བསྔལ་བཟོད་གླགས་མེད་པ་མྱོང་བ་འདི་འདྲ་རང་
རེའི་ཐོག་ཏུ་བབ་ན་ཅི་ཙུག་བྱེད། ད་ལྟ་རང་རེའི་ལུས་ལ་ཤུ་འབུར་ཕྲ་མོ་རེ་བྱུང་
ཡང་དེ་ལ་རེག་ཏུ་མི་བཟོད་པའི་སྡུག་བསྔལ་འདི་འདྲ་ན། བོང་བུ་དེ་འདྲ་ཞིག་ཏུ་
དངོས་ སུ་ སོང་ན་ཅི་འདྲ་ བྱེད། དེ་འདྲ་ཞིག་མི་ཡོང་བའི་རང་ དབང་ནི་མེད།
གནས་དེ་འདྲ་ཞིག་ཏུ་ལྷུང་ན་ནི་ཆོས་ཚིག་གཅིག་ཀྱང་ཐོས་པའི་སྐལ་བ་མེད་ཅིང་།
དགེ་སེམས་ཕྲ་མོ་རེ་ཡང་སྐྱེ་བར་དཀའ་ན་བྱང་ཆུབ་ཀྱི་སེམས་ལ་བློ་སྦྱོང་བའི་གོ་
སྐབས་ག་ལ་ཡོད། དེས་ན་ད་ལྟ་དལ་འབྱོར་གྱི་རྟེན་ཐོབ་པའི་སྐབས་འདིར་ཐེག་
པ་མཆོག་གི་ལམ་གྱི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་སྒོམ་པ་ལ་སྐྱེས་བུའི་
རྩལ་ཅི་ཡོད་ཀྱིས་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །གཉིས་པ་དཀོན་
མཆོག་གསུམ་ལ་སྐྱབས་སུ་འགྲོ་བའི་སྒོ་ནས་བྱང་ཆུབ་ཀྱི་སེམས་སྒོམ་པ་ལ་
བསྐུལ་བ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། དེ་
ལྟར་ན་ངན་འགྲོའི་སྡུག་བསྔལ་བསམས་ནས་འཇིགས་ཤིང་སྐྲག་པའི་བློ་བྱུང་ན།
དེ་ལས་སྐྱོབ་པའི་སྐྱབས་ནི་དཀོན་མཆོག་གསུམ་ཉིད་དུ་ངེས་ཏེ། སློབ་དཔོན་ཟླ་
བ་གྲགས་པས། སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་
- 56 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
སྐྱབས། །ཞེས་གསུངས་པ་ལྟར་རོ། །དཀོན་མཆོག་གསུམ་ལ་སྐྱབས་སུ་འགྲོ་བ་
ལ་རང་ཉིད་འཁོར་བ་དང་ངན་སོང་གི་སྡུག་བསྔལ་ལ་སྙིང་ནས་འཇིགས་པ་ཞིག་
དང༌། དཀོན་མཆོག་གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པ་
གཉིས་ཚང་ན་སྐྱབས་འགྲོའི་རྒྱུ་ཚང་ལ། དེ་གཉིས་གང་རུང་ཞིག་མེད་ན་སྐྱབས་
འགྲོའི་རྒྱུ་མི་ཚང་བས་སྐྱབས་འགྲོ་རྣམ་དག་ཏུ་མི་འགྱུར་རོ། །དེ་ཡང་འཁོར་བ་
དང་ངན་སོང་གི་སྡུག་བསྔལ་ལ་འཇིགས་པ་མེད་ན་སྐྱབས་འགྲོ་བྱེད་ཁུལ་ཅི་བྱས་
ཀྱང་ཚིག་ཙམ་དུ་འགྲོ་སྟེ། རང་འཁོར་བའི་ཕུན་ཚོགས་ལ་སྙིང་ནས་ཞེན་བཞིན་དུ་
འདི་ལས་བསྐྱབ་ཏུ་གསོལ་བྱས་ཀྱང་ཚིག་ཙམ་ལས་འོས་ཅི་ཡོད། དོན་དུ་ན་ཁ་ཞེ་མི་
མཐུན་པའི་ཚིག་ཡིན་པས་དེ་འདྲ་ལ་དཀོན་མཆོག་གི་བྱིན་རླབས་ག་ལ་འཇུག །
སེམས་ཚེ་འདིའི་སྙེད་བཀུར་སྙན་གྲགས་ལ་ཆགས་ནས་ཅི་བྱེད་དེའི་ཐབས་སུ་
བྱེད་བཞིན་དུ་ཁ་ནས་འཁོར་བ་ལས་ཐར་པ་མཛད་དུ་གསོལ་བྱས་ཀྱང་ཅི་འདྲར་
འགྱུར་བ་འདུག །ད་ལྟ་རང་རེ་ཚུལ་འཆོས་ཀྱི་ན་བཟས་བསྒྲིབས་པ་མ་གཏོགས་
གསལ་པོར་བསྟན་ན་ཨཱ་ཙརྱ་མ་ནུ་དང་འདྲ་གསུང་། དེ་ནི་སྔོན་དུས་རྭ་སྒྲེང་དུ་ཇོ་
བོའི་སྐུ་གདུང་བཞེངས་དུས་བཟོ་བོ་ཨཱ་ཙརྱ་མ་ནུ་བྱ་བ་དེ་ཚེས་བཅོ་ལྔའི་ཟླ་བ་
ཤར་བ་ན་ངུ་སྐད། ཁྱོད་ཅི་ལ་ངུ་བྱས་པས། ད་ཙམ་ན་ངེད་ཀྱི་ཡུལ་ན་ནང་མི་
རྣམས་རྩེད་མོ་རྣམ་པ་མང་པོ་བྱེད་པ་དྲན་ཟེར། འོ་ན་ཁྱོད་ད་ལྟ་རང་སངས་རྒྱས་
པ་དང་བུ་སྨད་དང་ཕྲད་པ་གང་འདམ་བྱས་པས། ཁོ་ན་རེ་བུ་སྨད་དང་ཕྲད་པ་
འདམ་ཟེར་ལོ། །དེ་བཞིན་དུ་རང་ཅག་ཀྱང་ཁ་མི་གསལ་བ་མ་གཏོགས་སེམས་
ཀྱི་ཕུགས་ཁོ་དང་ཁྱད་པར་ཅི་ཡོད། ཚེ་འདིའི་མིག་ཉེ་ཕྲ་མོ་རེ་མཐོང་ཙ་ན་ཆོས་
བློས་གཏོང་ཕོད་པ་འདི་ ག་ཡིན་མོད། གཞན་ལྟ་ཞོག །གྲོང་གསེབ་ནས་ སྦྱིན་
-57-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བདག་ནོར་ཆེ་བ་ཞིག་གིས་གཤིན་ཆོག་གམ་རིམ་གྲོ་ཞིག་ལ་བོས་ན། རང་གི་
དགེ་སྦྱོར་བློས་བཏང་ནས་གཏེར་རྙེད་པའམ། སངས་རྒྱས་ཀྱི་གོ་འཕང་ཞིག་དེ་ན་
ཡོད་པ་ལྟར་དུ་དགའ་བཞིན་དུ་རྒྱུག །ཟླ་བ་རེའི་འཚོ་བ་ཙམ་ཞིག་གི་མིག་ཉེ་
མཐོང་ཚེ་བླ་མའི་ཆོས་གྲྭའི་ཁྲོད་ནས་ཀྱང་འགྲོ་ཕོད་པ་ཙམ་བྱེད། མདོར་ན་རང་རེ་
རྣམས་ཀྱི་སྤྱོད་པ་འདི་ལ་ཞིབ་ཏུ་བརྟགས་ན་དེ་འདྲ་ཤ་སྟག་ཏུ་སྣང་ངོ༌། །དཀོན་
མཆོག་ལ་ཡིད་ཆེས་པའི་དད་པ་ཞིག་མེད་ན་ཡང་སྐྱབས་འགྲོ་རྣམ་དག་ཏུ་མི་
འགྱུར་ཏེ། ཡིད་མ་ཆེས་ན་བློ་འགེལ་བ་མི་ཡོང་། བློ་མ་ཁེལ་ན་སྙིང་ནས་སྐྱབས་
སུ་སོང་བར་ག་ལ་འགྱུར། དེས་ན་ཐོག་མར་སྐྱབས་འགྲོའི་རྒྱུ་གཉིས་པོ་འདི་ལ་
འབད་པ་གནད་ཆེའོ། །གང་ལ་སྐྱབས་སུ་འགྲོ་བའི་ཡུལ་ནི། སྟོན་པ་སངས་རྒྱས་
དང༌། དེས་བསྟན་པའི་ལུང་རྟོགས་ཀྱི་ཆོས་དང་། ཆོས་དེ་ཚུལ་བཞིན་དུ་སྒྲུབ་པའི་
འཕགས་པའི་དགེ་འདུན་རྣམས་ཁོ་ན་བསླུ་བ་མེད་པའི་སྐྱབས་ཡིན་གྱི། འཇིག་
རྟེན་གྱི་ལྷ་མཐུ་བོ་ཆེ་རྣམས་དང༌། དེ་དག་སྐྱབས་སུ་འཛིན་པའི་མུ་སྟེགས་པ་
རྣམས་དང་། ཆོས་ལོག་པར་མི་དགེ་བའི་བཤེས་གཉེན་རྣམས་དང་། དེ་དག་གིས་
བསྟན་ པའི་ ཆོས་ ལྟར་ སྣང་རྣམས་ དང་། ཆོས་ འདི་ ལས་ ཕྱི་རོལ་ དུ་ གྱུར་ པའི་
གྲོགས་ངན་རྣམས་ལ་སྐྱབས་སུ་མི་གཟུང་སྟེ། མཐར་ཐུག་གི་སྐྱབས་སུ་འགྱུར་བ་
ལ་རང་ཉིད་འཇིགས་པ་ཐམས་ཅད་ལས་གྲོལ། གཞན་འཇིགས་པ་ལས་སྒྲོལ་
བའི་ཐབས་ལ་མཁས། ཀུན་ལ་ཐུགས་རྗེ་ཆེ་པོ་ཉེ་རིང་མེད་པར་འཇུག །ཕན་
བཏགས་མ་བཏགས་ཐམས་ཅད་ཀྱི་དོན་མཛད་པ་ཞིག་དགོས་ལ། དེ་ལྟ་བུའི་ཡོན་
ཏན་ཁྱད་པར་ཅན་རྣམས་ཚང་བ་ནི་སྟོན་པ་སངས་རྒྱས་ཉག་གཅིག་ཡིན་གྱི།
འཇིག་རྟེན་གྱི་ལྷ་མཐུ་བོ་ཆེ་སོགས་ལ་ཡོན་ཏན་དེ་དག་གི་ནང་ནས་སྣ་གཅིག་
- 58-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཀྱང་མེད་དོ། །དེས་ན་སྟོན་པ་སངས་རྒྱས་ཁོ་ན་བསླུ་བ་མེད་པའི་སྐྱབས་སུ་ངེས་
ལ། དེ་ངེས་ན་དེས་བསྟན་པའི་ཆོས་དང་། ཆོས་དེ་ཚུལ་བཞིན་དུ་སྒྲུབ་པའི་དགེ་
འདུན་རྣམས་ཀྱང་སྐྱབས་སུ་ཡིད་ཆེས་པར་འགྱུར་བས། དཀོན་མཆོག་གསུམ་གྱི་
ཡོན་ཏན་སྒོ་དུ་མ་ནས་དྲན་པར་བྱས་ཏེ་ཡང་དང་ཡང་དུ་བསམས་ལ། དང་བ་དང་
ཡིད་ཆེས་པའི་དད་པ་ཅི་འཕེལ་བྱ། འཇིགས་པ་དང་གུས་པ་དྲག་པོས་ཀུན་ནས་
བསླངས་ཏེ་རེ་ས་གཞན་མེད་པའི་བློ་ལྟོས་བཅོལ་ལ་སྙིང་ཐག་པ་ནས་སྐྱབས་སུ་
འགྲོ་བར་བྱའོ། །ཇི་ལྟར་སྐྱབས་སུ་འགྲོ་ཚུལ་ནི། དཀོན་མཆོག་གསུམ་སོ་སོའི་
ཡོན་ཏན་རྣམས་ཤེས་པ་བྱས་ལ། ཡང་དང་ཡང་དུ་ཡིད་ལ་བྱས་ཏེ་ངེས་ཤེས་ཅི་
འདྲོངས་དང་ཡིད་ཆེས་ཀྱི་དད་པ་ཅི་རྙེད་བྱ། དཀོན་མཆོག་གསུམ་སོ་སོའི་ངོ་བོ་ཇི་
ལྟ་བུ་ཡིན་པ་དང་། སོ་སོའི་ཁྱད་པར་དང་། སོ་སོར་གུས་པ་ཇི་ལྟར་བསྒོམ་པ་
དང༌། སོ་སོར་མཆོད་པ་ཇི་ལྟར་བྱ་བ་དང་། དཀོན་མཆོག་གསུམ་དང་དེ་ལས་ཕྱི་
རོལ་ཏུ་གྱུར་པ་རྣམས་ཀྱི་མཆོག་དམན་གྱི་ཁྱད་པར་རྣམས་ཞིབ་ཏུ་ཤེས་པར་བྱས་
ལ། སོ་སོར་རྟོག་པའི་ཤེས་རབ་ཀྱིས་དཔྱད་ནས་ངེས་པ་བརྟན་པོ་བཙལ ་ ལ་
བདུད་དང་སྡིག་པའི་གྲོགས་པོ་སོགས་ཀྱིས་བློ་གཞན་དུ་བསྒྱུར་མི་ཐུབ་པ་ཞིག་
བྱའོ། །དེ་ལྟར་ངེས་པ་འདྲངས་པ་ཞིག་བྱུང་ན་ནི་ཤིན་ཏུ་བསྔགས་ཏེ། ཐོག་མེད་
ནས་མ་གོམས་པས་རེ་ཞིག་བློ་བཅོས་ནས་འཇུག་པའང་དཀའ་ཡང་། འབད་ནས་
གོམས་པ་ན་དཀོན་མཆོག་གསུམ་རྗེས་སུ་དྲན་པ་ལ་ངང་གིས་འཇུག་པ་དང༌།
རྗེས་སུ་དྲན་པའི་སངས་རྒྱས་དེ་འདྲ་ཞིག་བདག་གིས་ཀྱང་ཐོབ་ན་ཅི་མ་རུང་སྙམ་
དུ་བྱང་ཆུབ་ཀྱི་སེམས་སྐྱེ་བ་དང་། ཉིན་མཚན་ཀུན་ཏུ་སངས་རྒྱས་ཡིད་ཡུལ་དུ་
སྣང་བར་འགྱུར་བ་དང༌། རྐྱེན་ཅི་བྱུང་ཡང་དཀོན་མཆོག་གསུམ་རྗེས་སུ་དྲན་པ་
ད9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལས་མི་ཉམས་པར་འགྱུར་བ་སོགས་ཡོན་ཏན་མཐའ་ཡས་པ་ཞིག་མདོ་ལས་
གསུངས། དེ་ལྟར་ངེས་པ་བརྟན་པོ་བཙལ་ལ་སྟོན་པ་སངས་རྒྱས་ལ་སངས་རྒྱས་
ཀྱི་སར་བགྲོད་པའི་ལམ་སྟོན་པ་པོ་ནམ་ཡང་བསླུ་བ་མེད་པའི་སྐྱབས་སུ་འཛིན་
ཅིང་རང་ཉིད་ཀྱང་མ་རྒན་སེམས་ཅན་རྣམས་ཀྱི་དོན་དུ་སངས་རྒྱས་ཀྱི་གོ་འཕང་
དེ་ལྟ་བུ་ཞིག་ཅི་ནས་ཀྱང་ཐོབ་པར་བྱ་སྙམ་དུ་ཡི་དམ་བཅའ། རང་གིས་གང་
ཉམས་སུ་བླངས་རྒྱུའི་ཐེག་པ་ཆེན་པོའི་ལམ་གྱི་རིམ་པ་འབྲས་བུ་ཆོས་ཀྱི་སྐུ་དང་
བཅས་པར་རང་གི་ཐོབ་བྱར་འཛིན་ཅིང་སྙིང་ཐག་པ་ནས་སྐྱབས་སུ་བཟུང་སྟེ་ལམ་
འབྲས་བུ་དང་བཅས་པ་དེ་དག་མངོན་དུ་བྱ་བའི་ཡི་དམ་བཅའ། ཕྱིར་མི་ལྡོག་པའི་
སེམས་དཔའ་ཆེན་པོ་རྣམས་ལ་ལམ་མཐུན་པའི་གྲོགས་དང་ལམ་སྣ་འདྲེན་པ་
པོར་བཟུང་ནས་སྙིང་ཐག་པ་ནས་སྐྱབས་སུ་འགྲོ་ཞིང་། སེམས་དཔའ་ཆེན་པོ་དེ་
དག་གི་ རྗེས་ སུ་ སློབ་ པའི་ ཡི་དམ་བརྟན་པོ་ བཅའོ། །དཀོན་མཆོག་གསུམ་ལ་
སྐྱབས་སུ་སོང་བའི་བསླབ་བྱ་ནི། སངས་རྒྱས་ལ་སྐྱབས་སུ་འཛིན་པ་ནི་ཆོས་སྟོན་
པ་པོ་སྐྱབས་སུ་འཛིན་པ་ཡིན་པས། ལམ་མ་ནོར་བར་སྟོན་པའི་བཤེས་གཉེན་ལ་
ཡོན་ཏན་ཐམས་ཅད་ཀྱི་རྩ་བར་བཟུང་ནས་བསྟེན་པ་ཞིག་དགོས་སོ། །ཆོས་ལ་
སྐྱབས་སུ་བཟུང་བས་ནི་བླ་མ་ལ་ཆོས་ཉན་ཅིང་དེའི་དོན་ལ་ཚུལ་བཞིན་དུ་སེམས་
པ་དང་སྤང་བླང་ཚུལ་བཞིན་བྱེད་པ་ཞིག་དགོས་སོ། །དགེ་འདུན་ལ་སྐྱབས་སུ་
བཟུང་བས་ནི་འཕགས་པའི་གང་ཟག་རྣམས་གང་ནས་བགྲོད་པའི་ལམ་དེ་ལ་རང་
ཡང་སྙིང་ནས་འཇུག་པ་ཞིག་དགོས་སོ། །གཞན་ཡང་དབང་པོའི་སྒོ་བསྡམས་ཏེ་
ཐུབ་པས་བཅས་པའི་བསླབ་པའི་གནས་རྣམས་ལ་དྲན་ཤེས་བག་ཡོད་དང་ལྡན་
པར་བྱ། ཆོས་ནས་ཇི་ལྟར་གསུངས་པ་རྣམས་ཅི་ནུས་སུ་ཉམས་སུ་ལེན། སེམས་
- 60 -



གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཅན་ལ་སྙིང་བརྩེ་བར་བྱས་ཏེ་གནོད་འཚེ་སྤོང་། ཉི་མ་རེ་རེ་བཞིན་དཀོན་མཆོག་
ལ་མཆོད་པ་ཅི་ནུས་བྱའོ། །གཞན་ཡང་སངས་རྒྱས་ལ་སྐྱབས་སུ་སོང་བས་འཇིག་
རྟེན་པའི་ལྷ་ལ་སྐྱབས་མི་འཆོལ་ཞིང་། སངས་རྒྱས་ཀྱི་སྐུ་གཟུགས་བྲིས་འབུར་ཅི་
འདྲ་ཞིག་མཐོང་ཡང་བདག་འཁོར་བ་ལས་སྒྲོལ་བའི་སྟོན་པ་ཐུགས་རྗེ་ཅན་
དེའི་སྐུའོ་སྙམ་དུ་སྙིང་ནས་གུས་པར་བྱ་ཞིང་། ལེགས་ཉེས་ཀྱི་དཔྱས་འདོགས་པ་
དང་། རིན་ཐང་ གདབ་ པ་དང་། འགོམ་ཡུག་ སོགས་བརྙས་ཐབས་རྣམས་ཀུན་
ནས་མ་ཤོར་བར་བྱ། ཆོས་ལ་སྐྱབས་སུ་སོང་བས་སེམས་ཅན་ལ་གནོད་འཚེ་སྤོང་
ཞིང་། ཆོས་ཚིག་བཞི་པ་ཞིག་ཡན་ཆད་ལ་འགོམ་ཡུག་དང་། ས་སྒེ་བོ་ལ་འཇོག་
པ་ དང༌། ནོར་ གྱི་ཆེད་དུ་ གཞན་ ལ་ སྟེར་ བ་ དང་། དེའི་སྟེང་དུ་ཡོ་བྱད་ གཞན་
འཇོག་ པ་ དང༌། ལྷམ་ དང༌ སྤྲུགས་ ཏེ་ འཁུར་ བ་ དང་། སོ་དྲེག་ གིས་ བསྐུད་ པ་
སོགས་མ་གུས་པ་དང་བརྙས་ཐབས་རྣམ་པ་ཀུན་ནས་མ་ཤོར་བར་ བྱ། དགེ་
འདུན་ལ་སྐྱབས་སུ་སོང་བས་དཀོན་མཆོག་གསུམ་ལ་ཡིད་མི་ཆེས་པའི་གྲོགས་
ངན་དང༌ མི་འགྲོགས་ཤིང་། རབ་ཏུ་བྱུང་བའི་རྟགས་ ཙམ་ འཛིན་ པ་ ཡན་ཆད་
ལའང་གུས་པར་བྱ་བ་དང་། དགེ་འདུན་ནང་ཕན་ཚུན་ལ་ངེད་ཚོ་དང་ཁྱེད་ཚོ་ཞེས་
རིས་སུ་གཅོད་པ་རྣམ་པ་ཀུན་ནས་མི་བྱ་ཞིང་། ལྷན་པ་སེར་པོ་རེ་འགོམ་པའི་སར་
ཡོད་པ་ཡང་མི་འགོམ་པར་བསྒྲུགས་ནས་ས་གཙང་སར་སྐྱལ་བ་འབྲོམ་རིན་པོ་
ཆེའི་ཕྱག་ལེན་ལྟར་བསླབ་བོ། །གཞན་ཡང་དཀོན་མཆོག་གསུམ་གྱི་ཁྱད་པར་
དང་ཡོན་ཏན་རྗེས་སུ་དྲན་པས་མོས་གུས་ཆེན་པོས་སྐྱབས་འགྲོ་ཡང་དང་ཡང་དུ་
བྱ། བཀའ་དྲིན་ཆེན་པོ་རྗེས་སུ་དྲན་པས་དུས་རྟག་ཏུ་མཆོད་པ་ལ་བརྩོན་པར་བྱ་
ཞིང་། བཟའ་བ་དང་བཅའ་བའི་ཕུད་ཀྱིས་ཀྱང་མཆོད་པ་མ་ཆག་པར་བྱའོ། །ད་
61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལྟར་རང་ཅག་བསོད་ནམས་ཤིན་ཏུ་དམན་པས་ཆོས་ཀྱི་བློ་སྐྱེ་དཀའ་ཞིང་། ཅུང་
ཟད་རེ་སྐྱེས་ན་ཡང་དགེ་སྦྱོར་ལམ་དུ་འགྲོ་བ་དང་མཐར་ཕྱིན་པ་ཤིན་ཏུ་དཀའ་
བས། དཀོན་མཆོག་རིན་པོ་ཆེ་གསུམ་ལ་མཆོད་ཅིང་སྙིང་ནས་གསོལ་བ་འདེབས་
པ་ཤིན་ཏུ་གལ་ཆེ་སྟེ། རྗེ་རིན་པོ་ཆེས། ཞིང་གི་མཆོག་ལ་ཐ་མལ་པའི་ཞིང་གི་
མཐོང་ཙམ་ཡང་མེད་པ་འདི་འོ་སྐོལ་སྟངས་བཟང་བར་མི་འདུག་པས་དཀོན་
མཆོག་མཆོད་པ་ལ་དུས་ཐམས་ཅད་དུ་བརྩོན་པར་བྱའོ། །དེ་ལྟར་བྱས་ན་ཞིང་
དམ་པ་ལ་དགེ་རྩ་བསྐྲུན་པའི་མཐུ་ལས་ལམ་གྱི་རིམ་པ་རྣམས་ལ་བློའི་མཐུ་ཇེ་
རྒྱས་སུ་འགྲོ་བས། མཉན་ན་ཚིག་མི་ཟིན། བསམས་ན་དོན་མི་གོ །བསྒོམས་ན་
རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་
མན་ངག་ཡིན་གསུང་བ་ལྟར་རོ། །རང་ཉིད་དཀོན་མཆོག་ལ་མཆོད་ཅིང་སྐྱབས་
སུ་འགྲོ་བ་བཞིན་དུ་སེམས་ཅན་གཞན་ཡང་ཅི་ནུས་ཀྱིས་དཀོན་མཆོག་གསུམ་ལ་
སྐྱབས་སུ་འགྲོ་བ་དང་མཆོད་པ་སོགས་ལ་སེམས་བརྩེ་བས་འགོད་ཅི་ཐུབ་བྱ། བྱ་
བ་གང་བྱེད་ཀྱང་དཀོན་མཆོག་རིན་པོ་ཆེར་གསོལ་བ་བཏབ་ནས་བྱེད་ཅིང་། རྐྱེན་
བཟང་ངན་ཅི་བྱུང་ཡང་དཀོན་མཆོག་རིན་པོ་ཆེར་མཆོད་ཅིང་གསོལ་བ་འདེབས་
པ་མ་གཏོགས་བོན་ཆོག་སོགས་རྣམ་པ་ཀུན་ནས་མི་བྱ། སྐྱབས་འགྲོའི་ཕན་ཡོན་
རྣམས་དྲན་ནས་ཉིན་ལན་གསུམ་མཚན་ལན་གསུམ་དུ་སྐྱབས་འགྲོ་མ་ཆགས་པར་
བྱ། དེ་ལྟར་སྐྱབས་འགྲོ་རྣམ་པར་དག་པ་ཞིག་བྱུང་ན་ནི་སངས་རྒྱས་ཀྱི་བསྟན་
པའི་སྒོར་ཚུད་དེ་ནང་པ་སངས་རྒྱས་པ་ཞེས་བྱ་བའི་གྲངས་སུ་འགྲོ་ལ། སྐྱབས་
འགྲོ་དེ་འདྲ་ཞིག་མེད་ན་ནི་ཡོན་ཏན་ཅི་ཡོད་ཀྱང་སངས་རྒྱས་ཀྱི་བསྟན་པའི་སྒོར་
མི་ཆུད་དེ། ཐོས་པ་ཆེ་སྟེ་སྡེ་སྣོད་གསུམ་ག་འདོན་ཡང་དཀོན་མཆོག་གསུམ་ལ་
- 62-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
སྐྱབས་སུ་འགྲོ་བ། དེ་འདྲ་ཞིག་མེད་ན་ཆོས་སངས་རྒྱས་ཀྱི་ཆོས་ཡིན་པས་མི་ཕན།
གང་ཟག་ཁོ་རང་ནང་པ་སངས་རྒྱས་པར་མ་ཆུད། སྒོམ་བཟང་སྟེ་བསམ་གཏན་
བཞི་ཐོབ་མངོན་ཤེས་དང་རྫུ་འཕྲུལ་དཔག་མེད་ཡོད་ཀྱང་། དཀོན་མཆོག་གསུམ་
ལ་བློ་ཁེལ་བ་འདི་མེད་ན་ཕྱི་རོལ་མུ་སྟེགས་པའི་དྲང་སྲོང་རྣམས་བཞིན་དུ་ད་དུང་
སངས་རྒྱས་ཀྱི་བསྟན་པའི་སྒོ་ནང་དུ་མ་ཆུད་དོ། །དགེ་བའི་བཤེས་གཉེན་པོ་ཏོ་
བའི་ཞལ་ནས། གནས་བརྟན་ཞལ་མང་གཟིགས་ཤིང་འདུག་པ་ལ་ད་དུང་སངས་
རྒྱས་ཀྱི་བསྟན་པའི་སྒོར་མ་ཆུད་གསུང་ངོ༌། །དེ་ལྟར་ཕན་ཡོན་དང་ཉེས་དམིགས་
རྣམས་ལ་ངེས་པ་བརྟན་པར་བྱས་ནས་དཀོན་མཆོག་གསུམ་སྲོག་གི་ཕྱིར་ཡང་མི་
གཏང་ཞིང་། ཐ་ན་བཞད་གད་ཀྱི་ཕྱིར་དུ་ཡང་དཀོན་མཆོག་གཏོང་བའི་ཚིག་སྨྲ་
བར་མི་བྱའོ། །དེ་ལྟར་སྐྱབས་འགྲོ་གནད་རྣམས་ཤེས་པར་བྱས་ནས་སྐྱབས་སུ་
འགྲོ་བའི་ཚེ་སྤྱི་བོའི་བླ་མ་ལྷའི་མཐའ་སྐོར་དུ་སྐྱབས་ཡུལ་ཐམས་ཅད་མ་ཚང་བར་
མེད་པ་བཞུགས་པར་གསལ་བཏབ། རང་གི་མཐའ་སྐོར་དུ་སེམས་ཅན་ཐམས་
ཅད་ཡོད་པར་གསལ་བར་དམིགས་ལ་རང་གཅིག་པུ་ཙམ་མིན་པར། མ་རྒན་
སེམས་ཅན་རྣམས་ཀྱང་འཁོར་བ་དང་ངན་སོང་གི་གནས་ན་ཉམ་ཐག་ལུགས་
བསམས་ཏེ་མ་རྒན་འདི་ཐམས་ཅད་ཀྱང་བསྒྲལ་དུ་གསོལ་སྙམ་དུ་སྐྱབས་སུ་འགྲོ་
དགོས། མ་རྒན་སེམས་ཅན་དེ་རྣམས་རང་གིས་སྒྲོལ་འདོད་ཀྱང་ད་ལྟ་ནུས་པ་
མེད་པས། དཀོན་མཆོག་རིན་པོ་ཆེ་གསུམ་ལ་འོ་དོད་བོས་ནས་སེམས་ཅན་རྣམས་
འཁོར་བ་དང་ངན་སོང་གི་སྡུག་བསྔལ་ལས་མྱུར་དུ་ཐར་པར་གསོལ་བ་འདེབས།
རང་གིས་ཀྱང་སེམས་ཅན་དེ་དག་མྱུར་དུ་སྒྲོལ་བའི་ཕྱིར་བྱང་ཆུབ་ཀྱི་སེམས་རིན་
པོ་ཆེ་ཤུགས་དྲག་ཏུ་བསྒོམས་ནས་སྟོན་པ་སངས་རྒྱས་ཀྱི་གོ་འཕང་མྱུར་དུ་ཐོབ་
མ63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པར་བྱ། ཆོས་མི་གནས་པའི་མྱང་འདས་མྱུར་དུ་རྒྱུད་ལ་མངོན་དུ་བྱ། དགེ་འདུན་
ས་བཅུའི་བྱང་ཆུབ་སེམས་དཔའ་རྣམས་ ཀྱི་ རྗེས་སུ་བསླབ་པར་བྱ། གོ་འཕང་
མཆོག་དེ་འདྲ་ཞིག་མ་ཐོབ་ཀྱི་བར་དུ་དཀོན་མཆོག་གསུམ་ལ་སྙིང་ཐག་པ་ནས་
སྐྱབས་སུ་བཟུང་སྟེ། སྐྱབས་འགྲོའི་བསླབ་བྱ་རྣམས་སྲོག་གི་ཕྱིར་ཡང་མི་གཏོང་
བར་ཚུལ་བཞིན་དུ་བསྲུང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་ གསོལ། ཞེས་གསོལ་བ་ཤུགས་དྲག་ཏུ་ གདབ་བོ། །གསུམ་ པ་ ལས་
འབྲས་ནམ་ཡང་བསླུ་བ་མེད་པའི་ཚུལ་བསམས་ནས་བྱང་ཆུབ་ཀྱི་སེམས་སྒོམ་པ་
ལ་བསྐུལ་བ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ།
དེ་ལྟར་དལ་བའི་རྟེན་འདི་མྱུར་དུ་འཇིག་ཅིང་། ཤི་བའི་འོག་ཏུ་གར་སྐྱེ་ལ་རང་
དབང་མེད་པས་ངན་སོང་གསུམ་དུ་སྐྱེས་ན་སྡུག་བསྔལ་བཟོད་གླགས་མེད་པ་མྱོང་
དགོས་ཚུལ་བསམས་པས་འཇིགས་སྐྲག་ནས་དཀོན་མཆོག་གསུམ་ལ་སྐྱབས་སུ་
སོང་བ་ན་དཀོན་མཆོག་གསུམ་གྱིས་ཇི་ལྟར་སྐྱོབ་སྙམ་ན། སངས་རྒྱས་ནི་སྐྱབས་
སྟོན་པ་དང༌། དགེ་འདུན་ནི་སྐྱབས་སྒྲུབ་ པའི་ གྲོགས་ཡིན་ལ། སྐྱབས་དངོས་ནི་
ཆོས་དཀོན་མཆོག་སྟེ། སྤང་རྟོགས་ཀྱི་ཡོན་ཏན་མཐར་ཐུག་པའི་ཆོས་དཀོན་མཆོག་
དེ་ཐོབ་པ་ན་འཇིགས་པ་དང་ཡ་ང་བ་ཐམས་ཅད་ལས་གྲོལ་བར་འགྱུར་རོ། །སྤང་
རྟོགས་མཐར་ཐུག་པའི་ཆོས་དཀོན་མཆོག་དེ་ཡང་ལས་དང་པོ་པའི་དུས་ཀྱི་སྐྱོན་
ཕྱོགས་རེ་ཙམ་སྤོང་བའི་སྤངས་པ་དང་། ཡོན་ཏན་ཕྱོགས་རེ་ཙམ་སྒྲུབ་པའི་རྟོགས་
པ་གཉིས་གོང་ནས་གོང་དུ་ཁྱད་བཞུགས་པར་སོང་བ་ཞིག་ཡིན་གྱི། རིམ་གྱིས་མ་
བསྒྲུབས་པར་གློ་བུར་དུ་འབྱུང་བ་མིན་ནོ། །དེས་ན་རང་རེ་ལས་དང་པོ་པ་རྣམས་
ཀྱིས་སྟོན་པ་སངས་རྒྱས་ལ་སྐྱབས་བཅོལ་ནས་དེའི་བཀའ་བཞིན་དུ་བསྒྲུབ་པར་
- 64 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བྱ་བའི་ཆོས་ནི་ལས་དཀར་ནག་དང་དེ་ལས་འབྲས་བུ་ཇི་ལྟར་འབྱུང་བའི་ཚུལ་
རྒྱལ་བའི་བཀའ་ལས་ཇི་ལྟར་འབྱུང་བ་ལྟར་ཤེས་པར་བྱས་ལ་ཡིད་ཆེས་ཀྱི་དད་པ་
བསྐྱེད་ནས་སྤང་བླང་ཚུལ་བཞིན་དུ་སྒྲུབ་པ་ཞིག་ཡིན་ནོ། །དེ་ལྟ་བུའི་ལས་འབྲས་
ལ་ཡིད་ཆེས་ཀྱི་དད་པ་བརྟན་པོ་སྐྱེད་པ་ལ། ལས་ངེས་པ་དང༌། ལས་འཕེལ་ཆེ་
བ་དང༌། ལས་མ་བྱས་པ་དང་མི་ཕྲད་པ་དང༌། ལས་བྱས་པ་ཆུད་མི་ཟ་བ་བཞིའི་
སྒོ་ནས་བསམ་དགོས་པར་གསུང་། དེ་ལ་ལས་ངེས་པ་བསམ་ཚུལ་ནི། རྒྱུ་དགེ་བ་
སྤྱད་པ་ལས་འབྲས་བུ་བདེ་བ་ཁོ་ན་འབྱུང་ཞིང་། དགེ་བ་ལས་སྡུག་བསྔལ་འབྱུང་
བ་གནས་མེད། རྒྱུ་མི་དགེ་བ་སྤྱད་པ་ལས་འབྲས་བུ་སྡུག་བསྔལ་ཁོ་ན་འབྱུང་
ཞིང་། མི་དགེ་བ་ལས་བདེ་བ་འབྱུང་བ་གནས་མེད་པར་ངེས་ནས་སྡིག་པ་ཕྲ་ཞིང་
ཕྲ་བ་ནས་སྤོང་། དགེ་བ་ཕྲ་ཞིང་ཕྲ་བ་ནས་སྒྲུབ་པའོ། །དེ་ལྟར་ལས་ངེས་པའི་
ཚུལ་ལ་ངེས་པ་འདྲངས་པ་ནི་ཤིན་ཏུ་གལ་ཆེ་སྟེ། ལས་ངེས་པའི་ཚུལ་འདི་ལ་ངེས་
པ་འདྲོངས་ན་ལས་འཕེལ་ཆེ་བ་ལ་སོགས་པ་གཞན་རྣམས་ལ་ངེས་པ་འབད་མེད་
དུ་སྐྱེ་ལ། འདི་ལ་ངེས་པ་རྣམ་དག་ཅིག་མ་འདྲོངས་ན་ཡོན་ཏན་གོང་མ་གཞན་
གང་ཡང་སྐྱེ་ཐབས་མེད་དོ། །ལས་ངེས་པའི་ཚུལ་དེ་ཡང་རང་གི་རྒྱུད་སྟེང་དུ་སྦྱར་
ནས་བསམ་དགོས་པར་གསུངས་པས། ད་ལྟ་རང་ཅག་ལ་ཚོར་བ་སིལ་པའི་རྣམ་
པ་ཅན་གྱི་བདེ་བ་ཐ་ན་ཚ་བའི་དུས་སུ་རླུང་བསིལ་བ་ལངས་པ་ལ་བརྟེན་ནས་
བདེ་བའི་སྣང་བ་ཅུང་ཟད་སྐྱེས་པ་ཡན་ཆད། བདེ་བ་ཇི་སྙེད་ཅིག་འབྱུང་བ་ཐམས་
ཅད་ཚེ་རབས་སྔོན་མ་རྣམས་སུ་དགེ་བའི་ལས་ཤིག་བསགས་པའི་མཐུ་ཁོ་ན་ལས་
འབྱུང་གི །མི་དགེ་བའི་ལས་ལས་བདེ་བ་འབྱུང་བ་གནས་མེད་ཅིང་། རྒྱུ་མེད་དང་
མི་མཐུན་པའི་རྒྱུ་གཞན་ལས་འབྱུང་བའང་གནས་མེད་པར་གསུངས་ལ། ཚོར་བ་
65.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གདུང་བའི་རྣམ་པ་ཅན་གྱི་སྡུག་བསྔལ་ཐ་ན་མགོ་བོ་ཅུང་ཟད་ཙམ་ཞིག་ན་བ་ཡན་
ཆད། སྡུག་བསྔལ་ཇི་སྙེད་ཅིག་འབྱུང་བ་ཐམས་ཅད་ཚེ་རབས་སྔོན་མ་རྣམས་སུ་
མི་དགེ་བའི་ལས་རེ་བསགས་པའི་མཐུ་ཁོ་ན་ལས་འབྱུང་གི །དགེ་བའི་ལས་ལས་
སྡུག་བསྔལ་འབྱུང་བ་གནས་མེད་ཅིང་། རྒྱུ་མེད་དུ་འབྱུང་བ་དང་མི་མཐུན་པའི་རྒྱུ་
ལས་འབྱུང་བའང་མི་སྲིད་པར་གསུང་པས། འཁོར་བའི་གནས་ན་བདེ་བ་དང་
སྡུག་བསྔལ་ཇི་སྙེད་ཅིག་ཡོད་པ་ཐམས་ཅད་ལས་དགེ་མི་དགེའི་མཐུ་ཁོ་ན་ལས་
ཅུང་ཟད་ཀྱང་མ་འཆོལ་བར་སོ་སོར་འབྱུང་བའི་ལས་འབྲས་ངེས་པ་ཅན་གྱི་ཚུལ་
འདི་ལ་ཡིད་ཆེས་ཀྱི་ངེས་པ་བརྟན་པོ་རྙེད་པར་བྱ། དེ་ལྟར་བུའི་ལས་འབྲས་ལ་
ཡིད་ཆེས་པ་འདི་མེད་ན་ཡོན་ཏན་གོང་མ་རྣམས་སྐྱེ་ས་མེད་དེ། ལས་འབྲས་ལ་
ཡིད་མ་ཆེས་ན་ཚེ་ཕྱི་མ་དྲན་པ་མི་འོང་། འཁོར་བ་དང་ངན་སོང་གི་སྡུག་བསྔལ་
ལ་མི་འཇིགས། ཆོས་ལ་དོན་གཉེར་སྐྱེ་བ་མི་ཡོང་བས་བཤེས་གཉེན་བསྟེན་ཚུལ་
རྣམ་དག་ཅིག་ཡོང་ས་མེད་ལ། ལས་འདི་ བྱས་པས་རྣམ་སྨིན་འདི་འབྱུང་ཞེས་
རྒྱལ་བས་གསུངས་པ་ལ་ཡིད་མ་ཆེས་ན་སྐྱབས་འགྲོ་རྣམས་དག་ག་ལ་འོང་།
སྐྱབས་འགྲོ་མ་བྱུང་ན་སྡོམ་པ་གང་ཡང་སྐྱེ་བའི་གཞི་མེད་དེ། དགེ་བསྙེན་གྱི་སྡོམ་
པ་ཞིག་ལེན་ན་ཡང་སྐྱབས་འགྲོ་སྔོན་དུ་བཏང་ནས་ལེན་དགོས། དེ་བཞིན་དུ་
དགེ་ཚུལ་དགེ་སློང་རྣམས་ལའང་དེ་དང་འདྲ། ཐེག་པ་ཆེན་པོའི་སྡོམ་པ་ཡང་
སྐྱབས་འགྲོ་སྔོན་དུ་བཏང་ནས་ལེན་དགོས་ཤིང་། སྔགས་ཀྱི་སྡོམ་པ་ཡང་སྐྱབས་
འགྲོ་སྔོན་དུ་བཏང་ནས་ལེན་དགོས་སོ། །ད་ལྟ་ཆོས་རྒྱུས་ཆུང་ངུ་ཁ་ཅིག་གི་བསམ་
པ་ལ། སྐྱབས་འགྲོ་ནི་ཐོག་མར་ཅུང་ཟད་རེ་བྱས་པས་ཆོག་པ་སྔོན་འགྲོ་ཙམ་ཞིག་
ཡིན་སྙམ་པ་འོང་སྟེ། སྐྱབས་འགྲོ་ལས་འབྲས་ཀྱི་སྐོར་འདི་དག་ནི་མདོ་སྔགས་
- 66 -



གི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
གང་གི་སྒོར་འཇུག་ཀྱང་མེད་དུ་མི་རུང་བ། ཡོན་ཏན་ཐམས་ཅད་ཀྱི་གཞི་ལྟ་བུ་
ཡིན་ པར་ མདོ་ རྒྱུད་ དགོངས་ འགྲེལ་ དང་ བཅས་ པ་ ནས་ ལན་ཅིག་ མིན་ པར་
གསུངས་སོ། །ལས་འབྲས་ལ་ཡིད་ཆེས་ཤིང་དཀོན་མཆོག་ལ་སྐྱབས་སུ་སོང་བའི་
འདི་མེད་པར་ཐེག་པ་ཆེན་པོ་གོང་ན་མེད་པ་ཞིག་ཡིན་པར་རློམ་ཡང་རློམ་པ་ཙམ་
དུ་ཟད་དེ། ལས་འབྲས་ལ་ཡིད་ཆེས་ནས་དཀོན་མཆོག་ལ་སྐྱབས་སུ་སོང་བ་ཞིག་
མེད་ན་སངས་རྒྱས་ཀྱི་བསྟན་པའི་སྒོར་མི་ཚུད། དེར་མ་ཚུད་ན་ཐེག་པ་ཆེན་པོའི་
ལམ་དུ་འཇུག་པའི་སྐབས་ག་ལ་ཡོད། སངས་རྒྱས་ཀྱི་བསྟན་པའི་སྒོར་ཡང་མ་
ཚུད་ན་ཐེག་པ་ཆེན་པོའི་ཡང་ཆེན་པོ་གསང་སྔགས་ཀྱི་ལམ་དུ་ཞུགས་པ་གནས་
མེད་ཅིང་མི་སྲིད་དོ། །དེ་ལྟར་ཆོས་དང་བསྟུན་ན་སངས་རྒྱས་ཀྱི་བསྟན་པའི་སྒོར་
ཚུད་པའང་ཤིན་ཏུ་དཀའ་བར་སྣང་ངོ༌། །ད་ལྟ་རྒྱལ་བའི་བཀའ་དང་ཤིང་རྟ་ཆེན་
པོའི་གཞུང་ལ་མ་སྦྱངས་བའི་བློ་ཆུང་འགའ་ཞིག་གི་རྟོག་པ་ལ་ལས་འབྲས་ལ་
ཡིད་མི་ཆེས་པ་སུ་ཡོད། ལས་འབྲས་ལ་ཡིད་ཆེས་ནས་ཆོས་བྱས་པ་ཡིན་མོད་
སྙམ་པ་འོང་སྟེ། ལས་འབྲས་ལ་ཡིད་ཆེས་ན་ད་ལྟའི་སྤྱོད་ངན་འདི་འདྲ་མིན་པ་
ཞིག་འོང་དགོས་ཏེ། དཔེར་ན་དུག་ཟོས་ན་ལུས་སྲོག་ལ་གནོད་པ་ཆེན་པོ་ཡོད་
པར་ཡིད་ཆེས་ནས་དུག་ཟ་བ་སུ་ཡང་མི་ཡོང་ཞིང་། དུག་ཡིན་མིན་ཐེ་ཚོམ་ཙམ་
བྱུང་ ཡང་ ཟས་ ཀྱི་ཉེ་ འཁོར་དུའང་མི་འཇོག་པར་རྒྱང་རིང་དུ་འཕེན། དུག་གི་
གཡའ་ཙམ་ཡང་ཟས་ལ་འདྲེས་དོགས་ནས་རྟོག་ཞིབ་ཇི་ཙམ་ཞིག་བྱེད། དེ་བཞིན་
དུ་ལས་འབྲས་ལ་ཡིད་ཆེས་ཡོད་ན་ནི་ཕྱི་མ་དམྱལ་བའི་མེ་ནང་དུ་ལྷུང་དོགས་ནས་
ལུས་ངག་ཡིད་གསུམ་གྱི་སྤྱོད་པ་ངན་པ་གང་ལའང་སྲོག་དང་བསྡོས་ཏེ་བསྲུང་།
ཐ་ན་ཐེ་ཚོམ་ཟ་བ་རྣམས་ལའང་དགེ་བའི་བཤེས་གཉེན་མཁས་པ་ལ་བྱར་རུང་མི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
རུང་དྲིས་ནས་བྱེད་པ་མ་གཏོགས་ཚམ་ཚོམ་དུ་གཏན་ནས་མི་འཇུག་པ་ཞིག་འོང་
དགོས་རྒྱུ་ལ། ད་ལྟ་རང་རེ་ཚོ་ལ་བླ་མས་ལས་འབྲས་ཀྱི་ཆོས་ཇི་ཙམ་ཞིག་བཤད།
རང་གི་ཁ་ནས་ཀྱང་ལས་འབྲས་སྟོན་པའི་ཆོས་ཇི་ཙམ་ཞིག་འདོན། ལས་འབྲས་
སྟོན་པའི་ གསུང་ རབ་ ཇི་ ཙམ་ཞིག་བཀླགས་ ཀྱང་། སྒོ་གསུམ་གྱི་སྤྱོད་ངན་ལ་
འཛེམ་པའི་བློ་ཅུང་ཟད་ཀྱང་མེད་པར་ལུས་ཀྱི་སྤྱོད་པ་འདུལ་བ་དང་མ་མཐུན་པ་
ཤ་སྟག་བྱེད་པ་ལ་ཡ་མི་ང་། ངག་ནས་རྫུན་ཕྲ་མ་ཚིག་རྩུབ་ངག་འཁྱལ་སྣ་ཚོགས་
པ་སྨྲ་བ་ལ་ཡ་ང་བ་ཅུང་ཟད་ཀྱང་མེད་པར་མ་ཟད། གཞན་གྱི་སྙིང་བསྲེག་པའི་
ཚིག་རྩུབ་སྨྲ་ཕོད་པ་ལ་ཕོ་རྒོད་པར་རློམ། དག་འཁྱལ་སྣ་ཚོགས་སྨྲ་བ་ལ་གཏམ་
བཟང་བར་རློམ། གཞན་ལ་བརྣབ་སེམས་དང་གནོད་སེམས་ཀྱིས་དུས་འདའ་བ་
ལ་ཤེས་རྒྱ་ཆེ་བར་རློམ། མདོར་ན་བླ་མས་བྱར་མི་རུང་གསུང་བ་ཐམས་ཅད་ལ་
འཇུག་པ་ལ་ཡང་ཅུང་ཟད་ཀྱང་མེད་པ་འདི་ནང་ན་ལས་འབྲས་ལ་ཡིད་ཆེས་མེད་
པའི་རྟགས་ཡང་དག་པ་ཡིན་ནོ། །དེས་ན་སྤྱོད་འཇུག་ལས། མི་དགེ་བ་ལས་སྡུག་
བསྔལ་འབྱུང་། །འདི་ལས་ ཇི་ ལྟར་ངེས་ཐར་ཞེས། །ཉིན་མཚན་རྟག་ཏུ་བདག་
གིས་ནི། །འདི་ཉིད་འབའ་ཞིག་བསམ་པར་རིགས། །ཞེས་གསུངས་པ་ལྟར། བདེ་
ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་ལ་བློ་
ནུས་ཅི་ཡོད་ཀྱིས་འབད་དགོས་པས། མདོ་སྡེ་དྲན་པ་ཉེར་བཞག་དང་མཛངས་
བླུན་དང་། ལས་བརྒྱ་པ་དང་། རྟོགས་བརྗོད་བརྒྱ་པ་དང་། འདུལ་བ་ལུང་གི་རྒྱུད་
གླེང་སོགས་རྒྱལ་བའི་བཀའ་དྲི་མ་མེད་པ་རྣམས་བལྟས་ལ་ཡིད་ཆེས་ཅི་རྙེད་བྱའོ། །
ཚུལ་འདི་ལ་སྔོན་གྱི་དམ་པ་རྣམས་ཀྱི་གསུང་བགྲོས་ཀྱིས་ཀྱང་ངེས་པ་བསྐྱེད་པར་
བྱ་ སྟེ། དགེ་བཤེས་ སྟོན་ པའི་ ཞལ་ནས། ཇོ་བོ་ པ་ སྙིང་ ཁམ་ཆེད་མི་རུང་རྟེན་
- 68 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
འབྲེལ་འདི་ཕྲ་གསུང་། དགེ་བཤེས་དགོན་པ་པའི་ཞལ་ནས། ལས་འབྲས་དང་མི་
རྟག་པ་ལ་ཉ་མའི་ཆོས་སུ་མཐོང་ནས་ཉན་པ་པོས་ཉན་ཕན་མེད་བཤད་པ་པོས་
བཤད་རིན་མེད་པར་བྱེད་དེ། མཁས་པ་ཡང་དེ་མ་རེད་རྡུགས་གསུང་། སྤྱན་སྔ་བ་
ལ་གླང་ཐང་པས་གདམས་ངག་ཞུས་པས། སློབ་ སྤྲིང་གི་ལས་འབྲས་ཀྱི་ཚིག་
གཅིག་བཏོན་ནས། ཇོ་བོ་ལས་འབྲས་སེམས་པ་འདི་རང་མན་ངག་ཡིན་སྙམ་པ་
ཡིན་ གསུང་། ཡང་ དགེ་ བཤེས་ པོ་ ཏོ་ བའི་ ཞལ་ ནས། ནམ་ མཁའ་ ལ་ ལྕེས་
བལྡགས་པ་ལ་རོ་མྱོང་རྒྱུ་མི་ཡོང་། ལས་འབྲས་མ་བསམ་པས་ཆོས་ཀྱི་རོ་མི་མྱོང་།
བྱིས་པ་བརྡ་མ་ཕྲད་པ་ཁྱིམ་མེ་འབར་བའི་ནང་དུ་གཅིག་པུར་བཞག་ན་ཕྱི་བ་
བཙོས་པ་འདྲ་བ་ཞིག་འོང་། འུ་ཅག་ཆོས་ཀྱི་བརྡ་མ་ཕྲད་པ་ཡང་དམྱལ་བའི་མེས་
བསྲེག་གསུང་། ཕུ་ཆུང་བ་ལ་ཁམ་པ་ལུང་པས་དགེ་བཤེས་པ་ནི་ལས་འབྲས་ཁོ་
ན་གལ་ཆེ་བར་གསུང་བ་ལ། ད་ལྟ་བཤད་པ་དང་ཉན་པ་དང་སྒོམ་རིན་མེད་པར་
བྱེད་དེ། འདི་ཁོ་ན་ཉམས་སུ་བླང་དཀའ་འམ་སྙམ་གསུངས་པས། ཕུ་ཆུང་བ་ཡང་
དེ་ཙུག་ལགས་གསུང་། ཤ་ར་བའི་ཞལ་ནས། ལས་འབྲས་ལ་མ་བྱང་བར་ཆོས་
མཐོ་མཐོ་ལ་དགའ་བ་ནི་འཁྱག་པའི་སྟེང་དུ་མཁར་བརྩིགས་པ་དང་འདྲ་གསུང་།
དགེ་བཤེས་ཕུ་ཆུང་བའི་ཞལ་ནས། ང་ནི་གཏུགས་ཀྱི་ཐུག་ནས་རྒས་ཁར་མཛངས་
བླུན་ལ་ཁ་ལྷན་སོང་གསུང་ངོ༌། །དེ་ལྟར་ལས་འབྲས་ངེས་པ་ཅན་ལ་ཡིད་ཆེས་
བསྐྱེད་ནས། ལས་འཕེལ་ཆེ་བའི་ཚུལ་བསམ་པ་ནི། དགེ་བ་ཆུང་ངུ་ལས་འབྲས་
བུ་བདེ་བ་ཤིན་ཏུ་ཆེ་བ་འབྱུང་། མི་དགེ་བ་ཆུང་ངུ་ལས་འབྲས་བུ་སྡུག་བསྔལ་ཤིན་
ཏུ་ཆེ་བ་འབྱུང་བའི་ཚུལ་རྒྱལ་བའི་བཀའ་ལས་མང་དུ་འབྱུང་བ་རྣམས་ཡང་ཡང་
བསམས་ལ་ཡིད་ཆེས་པར་བྱའོ། །ལས་མ་བྱས་པ་དང་མི་ཕྲད་པའི་ཚུལ་བསམ་པ་
-69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ནི། བདེ་བ་དང་སྡུག་བསྔལ་མྱོང་བའི་རྒྱུ་རང་གིས་ལས་གང་བསགས་པ་དེའི་
འབྲས་བུ་མྱོང་ཞིང་། རང་གིས་ལས་མ་བསགས་པར་འབྲས་བུ་མྱོང་བ་གཏན་
ནས་མི་སྲིད་པར་རྒྱལ་བས་གསུངས་པ་ལ་ཡིད་ཆེས་བསྐྱེད་པའོ། །ལས་བྱས་པ་
ཆུད་མི་ཟ་བའི་ཚུལ་བསམ་པ་ནི། རང་གིས་སྡིག་པ་ཞིག་བསགས་ཕྱིན་བཤགས་
སྡོམ་གྱིས་དག་ན་མ་གཏོགས་འབྲས་བུ་ངེས་པར་མྱོང་དགོས་པ་ནི། འདུལ་བ་
ལུང་ལས། ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་དང་
དུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་ཉིད། །ཅེས་
གསུངས་པ་ལྟར། ངེས་པར་མྱོང་དགོས་པའི་ཚུལ་རྣམས་ལ་ཡིད་ཆེས་བསྐྱེད་པའོ། །
དེ་ལྟར་ལས་འབྲས་ལ་ཡིད་ཆེས་བསྐྱེད་པ་བདེ་ལེགས་ཐམས་ཅད་ཀྱི་རྩ་བ་དང་
ས་ལམ་ཐམས་ཅད་ཀྱི་གཞི་ལྟ་བུར་ཤིན་ཏུ་གལ་ཆེ་ན། དགེ་བ་དེ་གང་ལ་ཟེར་
སྡིག་པ་དེ་གང་ལ་ཟེར་སྙམ་ན། འཕགས་པ་ཀླུ་སྒྲུབ་ཀྱིས། ཆགས་དང་ཞེ་སྡང་
གཏི་མུག་དང༌། །དེས་བསྐྱེད་ལས་ནི་མི་དགེ་བ། །མ་ཆགས་མི་སྡང་གཏི་མུག་
མེད། །དེས་བསྐྱེད་ལས་ནི་དགེ་བ་ཡིན། །ཞེས་གསུངས་པ་ལྟར། ལས་གང་བྱས་
ན་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ ཀྱིས་ རབ་ཏུ་སྨད་ཅིང་
བསྔགས་པ་ནམ་ཡང་མི་གསུང་བ། རང་དང་གཞན་ལ་གནོད་པར་འགྱུར་བ་
བསམ་པ་དུག་གསུམ་གྱིས་ཀུན་ནས་བསླངས་པའི་ལས་རྣམས་ནི་མི་དགེ་བ།
བསམ་པ་དགེ་སེམས་ཀྱིས་ཀུན་ནས་བསླངས་ཤིང་རང་དང་གཞན་ལ་ཕན་པའི་
ལས་རྣམས་ནི་དགེ་བར་གསུངས་སོ། །དེ་ལ་དབྱེ་ན་མཐའ་ཡས་མུ་མེད་པ་ཞིག་
ཡོད་ཀྱང་། བསྡུ་ན་ལུང་རྣམ་འབྱེད་ལས། ངག་རྣམས་བསྲུང་ཞིང་ཡིད་ཀྱིས་རབ་
བསྡམས་ཏེ། །ལུས་ཀྱིས་མི་དགེ་བ་དག་མི་བྱེད་ཅིང་། །ལས་ལམ་གསུམ་པོ་འདི་
- 70 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
དག་རབ་སྦྱངས་ན། །དྲང་སྲོང་གསུངས་པའི་ལམ་ནི་འཐོབ་པར་འགྱུར། །ཞེས་
གསུངས་པ་ལྟར། སྒོ་གསུམ་གྱི་སྒོ་ནས་བྱས་པ་གསུམ་དུ་འདུ་ལ། སྒོ་གསུམ་ལ་
དྲན་པ་ཉེ་བར་བཞག་ནས་ཡང་དང་ཡང་དུ་བརྟགས་ཏེ་སྡིག་པ་ཕྲ་ཞིང་ཕྲ་བ་ནས་
སྤོང་། དགེ་བ་ཕྲ་ཞིང་ཕྲ་བ་ནས་བསྒྲུབ་པ་ལ་བརྩོན་པར་བྱའོ། །དེ་ཡང་རྟོག་གེའི་
རིགས་པ་ལྟར་སྣང་གིས་དཔྱད་ནས། འདི་ལྟར་འབྱུང་འདི་ལྟར་མི་འབྱུང་ཞེས་
རང་བཟོས་ཐག་གཅད་པར་མི་བྱ་སྟེ། ལས་འབྲས་ཀྱི་སྐོར་འདི་ཤིན་ཏུ་ལྐོག་གྱུར་
ཡིན་ པས། རྒྱལ་ བ་ ཉག་ གཅིག་ གི་ ཐུགས་ ཀྱི་སྤྱོད་ཡུལ་ཡིན་ལ། དགྲ་བཅོམ་
བདག་ཉིད་ཆེན་པོ་རྣམས་དང་ས་ལ་གནས་པའི་སེམས་དཔའ་ཆེན་པོ་རྣམས་ཀྱིས་
ཀྱང་རྒྱལ་བའི་བཀའ་ལ་མ་བལྟོས་པར་ཐག་གཅད་པར་མི་ནུས་པར་གསུངས་ན་
རང་ཅག་རྣམས་ཀྱིས་ལྟ་ཅི་སྨོས། དེ་ཡང་འཕགས་པ་ཤཱ་རིའི་བུ་དང་མོའུ་འགལ་
སོགས་དགྲ་བཅོམ་བདག་ཉིད་ཆེན་པོ་དེ་དག་གིས་གནས་ལུགས་ཟབ་མོའི་དོན་
ལས་བརྩམས་ཏེ་གསུངས་ན་ཐོགས་པ་མེད་པར་གསུང་ནུས་ཀྱང་། འདུལ་བའི་
བཅས་མཚམས་ཀྱི་ཐད་དུ་སྟོན་པ་ཉིད་ལ་ཞུས་ནས་བྱེད་པ་མ་གཏོགས་བཅས་
མཚམས་ཕྲ་མོ་ཞིག་ཀྱང་རང་དགར་ཐག་གཅད་མི་ནུས་པར་གསུང་། དེའི་རྒྱུ་
མཚན་ཡང་བཅས་པ་འདི་བསྲུངས་ན་ཕན་ཡོན་འདི་ཡོད་དང་། འདི་ལས་འགལ་
ན་ཉེས་དམིགས་ འདི་ཡོད་ ཀྱི་ལས་འབྲས་ ཕྲ་མོ་དེ་རྒྱལ་བ་ ཉག་གཅིག་གིས་
མཁྱེན་པ་མ་གཏོགས་སེམས་ཅན་རྣམས་ཀྱིས་མངོན་སུམ་དུ་མི་རྟོགས་པས་ཡིན་
ནོ། །འདུལ་བའི་འགོར་ཐམས་ཅད་མཁྱེན་པ་ལ་ཕྱག་འཚལ་ལོ་ཞེས་སྔོན་གྱི་ལོ་
ཙཱ་བ་རྣམས་ཀྱིས་བཀས་བཅད་མཛད་པ་དེ་ཡང་དོན་དེ་འདྲ་ལ་དགོངས་པ་ཡིན་
གསུང་། དེས་ན་ཏིང་ངེ་འཛིན་རྒྱལ་པོ་ལས། ཟླ་བ་སྐར་མར་བཅས་པ་གནས་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལྟུང་ཞིང་། །རི་དང་གྲོང་དུ་བཅས་པའི་ས་ཞིག་ལ། །ནམ་མཁའི་ཁམས་ནི་རྣམ་པ་
གཞན་གྱུར་ཀྱང་། །ཁྱོད་ནི་མི་བདེན་པ་ཡི་ཚིག་མི་གསུང་། །ཞེས་དང་། ཚད་མ་
རྣམ་འགྲེལ་ལས། འབྲས་མེད་ཕྱིར་ན་རྫུན་མི་གསུང་། །ཞེས་སོགས་རྒྱལ་བའི་
བཀའ་དགོངས་འགྲེལ་དང་བཅས་པ་ནས་ཐུབ་པའི་བཀའ་ནམ་ཡང་བསླུ་བ་མེད་
པར་གསུངས་པ་ལྟར། སངས་རྒྱས་ཀྱི་བཀའ་ལ་ཡིད་ཆེས་བསྐྱེད་ནས་སྒོ་གསུམ་
ལ་དྲན་པ་ཉེ་བར་བཞག་སྟེ་ཉེས་པས་མ་གོས་པ་ལ་སྐྱེས་བུའི་རྩལ་ཅི་ཡོད་ཀྱིས་
འབད། བརྒྱ་ལ་ གོས་ནའང་ཉེས་དམིགས་ དྲན་ པར་ བྱས་ཏེ་ འཕྲལ་འཕྲལ་དུ་
བཤགས་སྡོམ་གྱིས་དག་པར་བྱ། ཉེས་པ་རྣམས་ཀྱི་ནང་ནས་ཀྱང་གང་འབྱུང་ཉེ་
བ་རྣམས་ལ་དྲན་ཤེས་བསྟེན་པ་ག་ལ་ཆེའོ། །དེ་ལྟར་བསམས་ལ་ལས་འབྲས་ལ་
ཡིད་ཆེས་ཀྱི་དད་པ་ཅི་སྐྱེ་བྱ། ངེས་པ་ཅུང་ཟད་རེ་རྙེད་པ་ན་མ་རྒན་སེམས་ཅན་
རྣམས་ཀྱང་འདི་ལྟ་བུའི་ལས་འབྲས་ཀྱི་ཚུལ་མ་ཤེས་པས་འཁོར་བ་ན་སྡུག་བསྔལ་
བ་ཡིན་སྙམ་དུ་སྙིང་རྗེ་དྲག་ཏུ་བསྒོམ། སེམས་ཅན་རྣམས་འཁོར་བའི་སྡུག་བསྔལ་
ལས་སྒྲོལ་བ་ལ་རང་ཉིད་ལས་ངན་པའི་དབང་དུ་སོང་ན་གཞན་ཇི་ལྟར་སྒྲོལ་ནུས།
དེས་ན་བདག་གིས་སྡིག་པ་ཕྲ་ཞིང་ཕྲ་བ་ནས་སྤང་དགེ་བ་ཕྲ་ཞིང་ཕྲ་བ་ནས་
བསྒྲུབ་པར་བྱའོ། །དགེ་བ་ཐམས་ཅད་ཀྱི་ནང་ནས་མཆོག་ཏུ་གྱུར་པ་ནི་བྱང་ཆུབ་
ཀྱི་སེམས་རིན་པོ་ཆེ་ཡིན་པས་བདག་གིས་བྱང་ཆུབ་ཀྱི་སེམས་རིན་པོ་ཆེ་སྒོམ་པ་
ལ་ཅི་ནས་ཀྱང་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཤད་པ་བཞིན་ཡིན་ལ། གཉིས་
པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་ལས་འབྲས་ཀྱི་
-72 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
རྣམ་གཞག་སྟོན་པའི་བཀའ་དགོངས་འགྲེལ་དང་བཅས་པ་སྤྱི་དང་། ཁྱད་པར་
མཛངས་བླུན་ལས་བརྒྱ་པ་རྟོགས་བརྗོད་བརྒྱ་པ་འདུལ་བ་ལུང་གི་རྒྱུད་གླེང་
རྣམས་ཞིབ་ཏུ་བལྟ་ཞིང་། དེ་དག་ཀྱང་བྱང་ཆུབ་ཀྱི་སེམས་སྦྱོང་བའི་གྲོགས་སུ་
འཁྱེར་ཤེས་པ་ཞིག་བྱ། དབང་པོའི་སྒོ་སྡོམ་པ་ལ་སོགས་པ་གཞན་རྣམས་ནི་སྔར་
བཤད་པ་བཞིན་ཡིན་ནོ། །
བཞི་པ་འཁོར་བའི་ཉེས་དམིགས་བསམས་ནས་བྱང་ཆུབ་ཀྱི་སེམས་སྒོམ་
པ་ལ་བསྐུལ་བ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་
ཇི་ལྟར་བྱ་བའི་ཚུལ་ལོ། །དང་པོ་སྦྱོར་དངོས་མ་མཇུག་གསུམ་ལས། དང་པོ་སྦྱོར་
བའི་ཆོས་དྲུག་ནི་སྔར་བཞིན་ཡིན་ལ། གཉིས་པ་དངོས་གཞི་ནི། སྤྱི་བོར་བླ་མ་ལྷ་
སྒོམ་བཞིན་པའི་ངང་ནས་འདི་ལྟར་བསམ་སྟེ། སྔར་བཤད་པ་ལྟར་རྙེད་པར་
དཀའ་ཞིང་རྙེད་ན་དོན་ཆེ་བའི་རྟེན་འདི་མྱུར་དུ་འཇིག་ཅིང་། ཤི་ནས་གར་སྐྱེ་ལ་
རང་དབང་མེད་ལ་ངན་སོང་དུ་སྐྱེས་ན་སྡུག་བསྔལ་བཟོད་གླགས་མེད་པའི་ཚུལ་
བསམས་པས་འཇིགས་ཤིང་སྐྲག་ནས་དཀོན་མཆོག་གསུམ་ལ་སྙིང་ཐག་པ་ནས་
སྐྱབས་སུ་སོང་ཞིང་། ལས་འབྲས་ལ་ཡིད་ཆེས་བསྐྱེད་ནས་རྒྱལ་བའི་བཀའ་ལྟར་
ལས་དགེ་སྡིག་གི་སྤང་བླང་ལ་འབད་ན་བདེ་འགྲོའི་རྟེན་རྣམ་པར་དག་པ་ཞིག་
ཐོབ་ངེས་ཀྱང་། ད་དུང་འཁོར་བ་ལས་མ་ཐར་ཞིང་། འཁོར་བར་སྐྱེས་ཕྱིན་ཆད་
སྡུག་བསྔལ་གྱི་རང་བཞིན་ལས་མ་འདས་ཏེ། འཁོར་བའི་ནང་ནས་མཐོ་བ་བདེ་
འགྲོའི་རྟེན་ཡིན་ལ། དེར་སྐྱེ་བ་ཞིག་བླངས་ཕྱིན་སྡུག་བསྔལ་ལས་མ་འདས་པ་ནི།
དཔེར་ན་མི་ནག་ཅན་ཞིག་རྒྱལ་པོའི་ཁྲིམས་རར་བཟུང་ནས་བཅིང་བ་དང་བརྡེག་
པ་དང་ལྕག་གིས་བཞུས་པ་དང་མཚོན་གྱིས་འདེབས་པ་ལ་སོགས་ པའི་ སྡུག་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བསྔལ་དུ་མས་མནར་བཞིན་པ་ལས། སྐབས་འགར་བཙོན་སྲུང་དང་རྒྱལ་པོས་
བསྐོས་པའི་གཤེད་མ་དེ་དག་ཅུང་ཟད་ངལ་གསོ་བའི་སྐབས་དང༌། གཞན་གྱི་ངོ་
ཆེན་སོགས་ཀྱི་རེ་ཤིག་གི་རིང་བརྡེག་པ་སོགས་མི་བྱེད་ཀྱང་། རྒྱལ་པོས་བཙོན་དུ་
བཟུང་ཞིང་མཐར་གསོད་པར་ངེས་པས་སྡུག་བསྔལ་ཁོ་ན་མྱོང་བ་ལས་བདེ་བའི་
སྐབས་མེད་པ་བཞིན་དུ། མངལ་དུ་ཉིང་མཚམས་སྦྱར་ཕྱིན་སྡུག་བསྔལ་མ་ལུས་
འབྱུང་བའི་གནས་སྐྱེ་བའི་བཙོན་ནང་དུ་བཟུང་བ་ཡིན་པས་སྡུག་བསྔལ་གྱི་རང་
བཞིན་ཁོ་ན་ལས་མ་འདས་སོ། །དེ་ཡང་མའི་མངལ་མི་གཙང་བ་རྣམ་པ་དུ་མ་དང་
སྲིན་བུའི་རིགས་སྟོང་ཕྲག་དུ་མས་གང་བ། ཤིན་ཏུ་དྲི་ང་བ་མུན་གནག་པ་སྐྱུག་བྲོ་
བ་འཇིགས་སུ་རུང་བའི་གནས་ན་ཕོ་བའི་འོག་ལོང་ཀའི་སྟེང་དུ་རྐང་ལག་དང་
གདོང་པ་རྣམས་ཤ་མས་དཀྲིས། སྡུག་བསྔལ་བཟོད་གླགས་མེད་པ་མྱོང་བཞིན་དུ་
ཟླ་བ་དགུ་དང་ངོ་བཅུའི་རིང་ལ་གནས་དགོས་ཤིང་། མངལ་ནས་བཙའ་བའི་ཚེ་
སྡུག་བསྔལ་བཟོད་གླགས་མེད་པ་མྱོང་བཞིན་དུ་བཙའ་དགོས་པ་དང་། ཕྱི་རོལ་ཏུ་
བཙས་མ་ཐག་མའི་ལག་པས་རེག་པ་ན་བ་ལང་ལྤགས་པ་བཤུས་པ་ལ་སྲོག་
ཆགས་གཞན་གྱིས་ཟོས་པ་ལྟ་བུའི་སྡུག་བསྔལ་དང་། རལ་གྲིས་ལུས་དུམ་བུར་
བཅད་པ་ལྟ་བུའི་སྡུག་བསྔལ་ཡོད་པར་གསུང་། བྱིས་པ་ཆུང་ངུ་རྟག་ཏུ་ངུ་བ་ཡང་
སྡུག་བསྔལ་ཚད་མེད་དེ་འདྲ་ཞིག་ཡོད་ནས་ངུ་བ་ཡིན་པར་ གསུང་། དེ་ལྟར་
མངལ་དུ་གནས་པ་དང་བཙའ་བའི་སྡུག་བསྔལ་དེ་ཙམ་དུ་མ་ཟད། སྐྱེ་བ་བླངས་
པ་དེ་ཉིད་ཀྱིས་ན་བ་དང་རྒ་བ་དང་འཆི་བ་ལ་སོགས་པའི་སྡུག་བསྔལ་ཐམས་ཅད་
འདྲེན་པར་བྱེད། གདོན་དང་བགེགས་ལ་སོགས་ཐམས་ཅད་ཀྱང་དེ་ལ་བརྟེན་
ནས་འཇུག་སྟེ། ཆགས་པའི་དབང་གིས་ལུས་རེ་བླངས་པས་ལུས་དེ་ལ་བརྟེན་
74-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ནས་གནོད་པ་དེ་དག་ཐམས་ཅད་འབྱུང་བ་ཡིན། ལུས་མེད་ན་དེ་ལྟར་འབྱུང་བའི་
སྒོ་མེད་དོ། །གཞན་ཡང་སྐྱེ་བ་བླངས་པ་ལ་བརྟེན་ནས་ཉོན་མོངས་པ་ཐམས་ཅད་
ཀྱང་འདྲེན་པར་བྱེད་དེ། ཕ་མའི་ཁུ་ཁྲག་ཚོགས་པའི་ཤ་རུས་རྡོས་བཅས་འདི་ལ་
ངའི་ལུས་ཞེས་རྨོངས་ནས་བདག་ཏུ་བཟུང་། དེ་ལ་བརྟེན་ནས་འདོད་ཆགས་དང་
ཞེ་སྡང་ལ་སོགས་པའི་ཉོན་མོངས་པ་ཐམས་ཅད་རྒྱས། ཉོན་མོངས་པ་དེ་དག་
གིས་ལས་ངན་བསགས། དེའི་མཐུས་སླར་ཡང་སྡུག་བསྔལ་ཁོ་ན་མྱོང་བར་འགྱུར་
ཞིང་། སེམས་ལ་ཉོན་མོངས་ཀྱི་བག་ཆགས་བཞག་པས་ཉོན་མོངས་རྣམས་ཀྱང་
ཇེ་རྒྱས་སུ་སོང་སྟེ། འཁོར་བའི་མཐའ་མི་མངོན་པར་སྡུག་བསྔལ་འབའ་ཞིག་མྱོང་
བ་འདི་བྱུང་བ་ཡིན་པས། འཁོར་བར་སྐྱེ་བ་སྡུག་བསྔལ་ཐམས་ཅད་ཀྱི་སྒོ་ཡིན་
པར་གསུངས་པ་ཡིན་ནོ། །དེ་ལྟར་སྐྱེ་བ་བླངས་བ་ལ་བརྟེན་ནས་ལུས་ལ་ནད་རྣམ་
པ་མང་པོ་འབྱུང་། ནད་དེ་དག་ལ་བརྟེན་ནས་སྡུག་བསྔལ་དཔག་ཏུ་མེད་པ་སྐྱེད་
པ་མངོན་སུམ་དུ་མྱོང་བ་ལྟར་དང༌། ལུས་དེ་ཡང་སྐད་ཅིག་སྐད་ཅིག་གིས་འགྲིབ་
ཅིང་རྒ་བས་ནོན་ནས་ལུས་ཀྱི་མདངས་ཉམས་པ་དང་། མགོ་བོའི་སྐྲ་བྱི་ཞིང་
དཀར་བ་དང༌། སྨྲ་ན་ལྡིབ་ཅིང་འགྲོ་ན་འབུབ་པ་དང། བཟའ་བཏུང་སོགས་འདོད་
ཡོན་ལ་སྤྱོད་མི་ནུས་ཤིང་། ཀུན་གྱིས་བརྙས་པའི་གནས་སུ་བྱེད་པ་སོགས་ལུས་
དང་སེམས་ཀྱི་སྡུག་བསྔལ་དཔག་ཏུ་མེད་པ་ཇི་ལྟར་ཡོད་པ་རྣམས་ཡང་ཡང་
བསམས་ལ། བདག་ཀྱང་འདི་ལྟ་བུའི་རང་བཞིན་ལས་མ་འདས་སོ་སྙམ་དུ་ཡིད་
འབྱུང་དྲག་ཏུ་བསྒོམ། ལུས་དེ་ཡང་ཡུན་རིང་མི་གནས་པར་མྱུར་དུ་འཆི་བ་དང་།
འཆི་བའི་ཚེ་སྡིག་སྡུག་གཏམ་ངན་ཐམས་ཅད་ཁྱད་དུ་བསད་དེ་སེར་སྣས་བསགས་
པའི་ལོངས་སྤྱོད་ཐམས་ཅད་འབྲལ་དགོས་པ་དང་། གཉེན་དང་ཉེ་དུ་ཞེས་རྣམ་པ་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཀུན་ནས་ཆགས་ཞེན་བྱེད་པ་ཐམས་ཅད་དང་འབྲལ་དགོས་པ་དང་། ཐ་ན་རང་གི་
ལུས་ཀྱང་བོར་ནས་ག་ཤེད་དུ་དབང་མེད་འཁྱམ་དགོས་པ་སོགས་སྡུག་བསྔལ་
དཔག་ཏུ་མེད་པ་མྱོང་དགོས་པ་རྣམས་ཡང་ཡང་བསམས་ལ་སྐྱོ་བ་བསྐྱེད་པར་
བྱའོ། །དེ་ཡང་རྒྱ་ཆེར་རོལ་པ་ལས། རྒ་དང་ན་བས་བཅོས་པའི་འགྲོ་ལྟོས་ལ། །
སྡུག་བསྔལ་ལས་ནི་འབྱུང་བ་མྱུར་ཤོད་ཅིག །ཅེས་གསུངས་པ་ལྟར་རང་ཉམས་
ལ་དཔགས་ཏེ་མ་རྒན་སེམས་ཅན་རྣམས་ཀྱང་སྐྱེ་རྒ་ན་འཆིའི་སྡུག་བསྔལ་གྱིས་
གཟིར་བའི་ཚུལ་བསམས་ལ་བྱམས་པ་དང་སྙིང་རྗེ་ཤུགས་དྲག་ཏུ་བསྐྱེད་ཅིང་།
མ་རྒན་ཉམ་ཐག་འདི་རྣམས་སྐྱེ་རྒ་ན་འཆིའི་སྡུག་བསྔལ་ལས་མྱུར་དུ་བསྒྲལ་བའི་
ཕྱིར་བདག་གིས་སངས་རྒྱས་ཀྱི་གོ་འཕང་ཐོབ་པར་བྱ་བའི་ཕྱིར་བྱང་ཆུབ་ཀྱི་
སེམས་རིན་པོ་ཆེ་ལ་བློ་སྦྱང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ། །ཞེས་གསོལ་བ་ཤུགས་དྲག་ཏུ་གདབ་བོ། །དེ་བཞིན་དུ་
གཉེན་སྡུག་པ་དང་བྲལ་བའི་སྡུག་བསྔལ། དགྲ་མི་སྡུག་པ་དང་ཕྲད་པའི་སྡུག་
བསྔལ། འདོད་པའི་དངོས་པོ་བཙལ་ཀྱང་མ་རྙེད་པའི་སྡུག་བསྔལ། མདོར་ན་ཉེ་
བར་ལེན་པའི་ཕུང་པོ་ལྔ་པོ་སྡུག་བསྔལ་གྱི་རང་བཞིན་ཅན་ཡིན་པའི་ཚུལ་རྣམས་
ཀྱང་ཡང་ཡང་བསམས་ལ་འཁོར་བ་ལ་སྐྱོ་བ་བསྐྱེད། མ་རྒན་སེམས་ཅན་རྣམས་
ཀྱང་སྡུག་བསྔལ་དེ་དག་གིས་མནར་བའི་ཚུལ་བསམས་ལ། མ་རྒན་ཉམ་ཐག་
འདི་རྣམས་མྱུར་དུ་བསྒྲལ་བའི་ཕྱིར་བྱང་ཆུབ་ཀྱི་སེམས་རིན་པོ་ཆེ་ལ་བློ་སྦྱང་བར་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་
བ་ཤུགས་དྲག་ཏུ་གདབ་བོ། །དེ་ལྟར་སྐྱེ་བ་དང་། ན་བ་དང་། རྒ་བ་དང་། འཆི་བ་
དང་། གཉེན་སྡུག་པ་དང་བྲལ་བ་དང༌། དགྲ་མི་སྡུག་པ་དང་ཕྲད་པ་དང་། འདོད་
- 76 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
པའི་དངོས་པོ་བཙལ་ཀྱང་མ་རྙེད་པ་དང༌། མདོར་ན་ཉེ་བར་ལེན་པའི་ཕུང་པོ་
སྡུག་བསྔལ་གྱི་རང་བཞིན་ཅན་ཏེ། འཁོར་བའི་སྡུག་བསྔལ་རྣམས་སྡུག་བསྔལ་
བརྒྱད་དུ་བསྡུས་ནས་བསགས་ཏེ་ཡིད་ འགྱུར་ གྱི་མྱོང་བ་ཅི་ཐོན་ བྱའོ། །ཡང་
འཁོར་བའི་སྡུག་བསྔལ་རྣམས་ངེས་པ་མེད་པའི་སྡུག་བསྔལ། ངོམས་པ་མེད་པའི་
སྡུག་བསྔལ། ལུས་ཡང་དང་ཡང་དུ་འདོར་བའི་སྡུག་བསྔལ། ཡང་དང་ཡང་དུ་
ཉིང་མཚམས་སྦྱོར་བའི་སྡུག་བསྔལ། ཡང་དང་ཡང་དུ་མཐོ་དམན་དུ་འགྱུར་བའི་
སྡུག་བསྔལ། གྲོགས་མེད་པར་འཁྱམ་དགོས་པའི་སྡུག་བསྔལ་དྲུག་ཏུ་བསྡུས་ནས་
ཀྱང་བསམ་པར་བྱ་སྟེ། དེ་ལ་ངེས་པ་མེད་པ་ནི། ཐོག་མ་མེད་པ་ནས་འཁོར་བ་
འདིར་འཁོར་ཏེ་ཆགས་ཤིང་ཞེན་པས་རང་གི་ཕ་མ་དང་བུ་ལ་སོགས་པ་ཤིན་ཏུ་
གཅེས་ཤིང་ཡིད་ལ་གཅགས་པའི་གཉེན་བཤེས་སུ་བཟུང་བ་རྣམས་ཚེ་རབས་
གཞན་དུ་ཕན་ཚུན་གཅིག་གིས་གཅིག་ལ་བརྡེག་པ་དང་གསོད་པ་སོགས་གནོད་
པ་སྣ་ཚོགས་བྱེད་པའི་དགྲའི་དྭངས་མར་འགྱུར་ཞིང་། ཡང་རྣམ་པ་ཀུན་ནས་
གནོད་པ་བྱེད་པའི་དགྲ་དེ་རྣམས་ཚེ་རབས་གཞན་དུ་རང་གི་བུ་ལ་སོགས་པའི་
གཉེན་བཤེས་སུ་གྱུར་ཏེ་ལྷག་པར་ཆགས་ཤིང་ཞེན་པས་ཡོ་བྱད་ཅི་རྙེད་དེ་ལ་སྟོབ་
པར་བྱེད་པ་དང་། ཡང་གཉེན་དུ་བཟུང་བ་དེ་རྣམས་ཚེ་རབས་ཕྱི་མ་གཞན་དུ་དགྲ་
མི་བཟད་པར་འགྱུར་བ་དང་། ཚེ་འདི་ཡང་ཚེ་སྟོད་ཀྱི་དགྲ་ཚེ་སྨད་ཀྱི་གཉེན་དུ་
འགྱུར་ཞིང་ཚེ་སྟོད་ཀྱི་གཉེན་ཚེ་སྨད་ལ་དགྲར་འགྱུར་བ་དང་། དེར་མ་ཟད་ཉི་མ་
རེ་རེ་དང་སྐད་ཅིག་རེ་རེ་ལའང་དགྲ་གཉེན་འགྱུར་ནས་འགྲོ་བས། འཁོར་བའི་
ཆོས་ལ་བློ་གཏད་བྱ་ས་གང་ཡང་མེད་པར་བལྟས་ལ་ངེས་འབྱུང་སྐྱོ་ཤེས་བསྐྱེད་
ཅིང་། གཏན་དུ་བློ་གཏད་ཐུབ་པ་ནི་དམ་པའི་ཆོས་ཁོ་ན་ཡིན་ལ། ཆོས་ཀྱི་ནང་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ནས་ཀྱང་རང་གཞན་སེམས་ཅན་ཐམས་ཅད་ལ་ཉེ་རིང་མེད་པར་རྣམ་པ་ཀུན་ཏུ་
མི་བསླ་ཞིང་ཕན་པ་ནི་བྱང་ཆུབ་ཀྱི་སེམས་རིན་པོ་ཆེ་འདི་ཡིན་པས། བྱང་ཆུབ་ཀྱི་
སེམས་རིན་པོ་ཆེ་བསྒོམ་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་ན། ངོམས་པ་
མེད་པའི་སྡུག་བསྔལ་ནི། ཐོག་མ་མེད་པ་ནས་འཁོར་བ་འདིར་འཁོར་ཏེ་སེམས་
ཅན་རེ་རེས་རང་གི་མ་བྱས་ཏེ་དེའི་ནུ་ཞོ་འཐུངས་པ་བསགས་ན་རྒྱ་མཚོ་ཆེན་པོའི་
ཆུ་ལས་མང་ཞིང་། དེར་མ་ཟད་སྟོང་གསུམ་འདིར་ཡང་ག་ལ་ཤོང་། དེ་བཞིན་དུ་
སེམས་ཅན་ ཐམས་ཅད་ཀྱིས་མ་ཡང་དང་ཡང་དུ་བྱས་ཏེ་ནུ་ཞོ་ དེ་སྙེད་ཅིག་
འཐུངས་ཀྱང་ངོམས་པ་དང་ཚིམ་པ་མ་བྱུང་ཞིང་། དེ་བཞིན་དུ་འཁོར་བ་འདིར་
ཟས་ཟོས་པ་དང་གོས་གྱོན་པ་སོགས་རེ་རེ་ནས་ནམ་མཁར་མི་ཤོང་བ་ཞིག་
ལོངས་སྤྱད་ཀྱང་ངོམས་པ་དང་ཚིམ་པ་མ་བྱུང་། མདོར་ན་འཁོར་བའི་ཕུན་ཚོགས་
དང་འཁོར་བའི་གནས་ཀྱི་བདེ་བ་ལ་འདི་མ་མྱོང་བྱ་བ་མེད་ཀྱང་ཚིམ་པ་མེད་པར་
མ་ཟད། མཛེ་ཅན་སྲིན་བུས་ཉེན་པ་མེ་ལ་བསྲོ་བ་དང་། གཡན་པ་ཕྲུག་པ་དང༌།
སྐོམ་པས་གདུངས་པ་ཚྭ་ཆུ་འཐུང་བ་ལྟར་སླ་ཡང་སྲེད་པ་ཆེས་ཆེར་འཕེལ་ཏེ་སྡུག་
བསྔལ་ཟད་མེད་མྱོང་བའི་ཚུལ་འདི་ལ་ངེས་འབྱུང་སྐྱོ་ཤས་དྲག་ཏུ་བསྐྱེད་ཅིང་།
ངོམས་པ་དང་ཚིམ་པར་འགྱུར་བ་ནི་དམ་པའི་ཆོས་ཁོ་ན་ཡིན་ལ། དེའི་ནང་ནས་
ཀྱང་བྱང་ཆུབ་ཀྱི་སེམས་རིན་པོ་ཆེ་ནི་རང་དང་ཕ་མ་སེམས་ཅན་ཐམས་ཅད་ཚིམ་
པར་བྱེད་པའི་བདུད་རྩིའི་མཆོག་ཡིན་པས། བྱང་ཆུབ་ཀྱི་སེམས་རིན་པོ་ཆེ་བསྒོམ་
པ་ལ་ནུས་པ་ཅི་ཡོད་ཀྱིས་འབད་དོ། །སྤྱན་སྔའི་ཞལ་ནས། ཇོ་བོ་སྟོན་པ། ཐོག་མ་
མེད་པ་ནས་ཅི་འདྲའི་ལུས་ཤིག་བླང་པ་ལ། ད་རེས་བཞིན་དུ་ཐེག་ཆེན་གྱི་ཆོས་
བྱེད་མ་མྱོང་བས་འབུང་དགོས་གསུང་། ལུས་ཡང་དང་ཡང་དུ་འདོར་བའི་སྡུག་
- 78 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
བསྔལ་ནི། ཐོག་མ་མེད་པ་ནས་འཁོར་བ་འདིར་འཁོར་ཏེ་ལས་དབང་གིས་ལུས་
འདི་མ་བླངས་བྱ་བ་མེད་ཀྱང་དོན་མེད་ཆུད་ཟོས་ཤ་སྟག་ཏུ་སོང་ནས་ཡང་དང་
ཡང་དུ་དོར་ཏེ་ཡང་དང་ཡང་དུ་ལུས་རེ་བླངས་ཀྱང་སྡུག་བསྔལ་གྱི་ཕུང་པོ་ལ་ཟད་
པ་མེད་པའི་ངང་ཚུལ་འདི་བསམས་ངེས་འབྱུང་སྐྱོ་ཤས་བསྐྱེད་ཅིང་། ད་རེས་དལ་
འབྱོར་གྱི་རྟེན་བཟང་པོ་ལན་ཅིག་རྙེད་པ་འདི་ཆུད་ཟོས་སུ་མི་གཏང་བར་རང་དང་
ཕ་མ་སེམས་ཅན་ཐམས་ཅད་ཀྱི་སྡུག་བསྔལ་གྱི་ཕུང་པོའི་རྒྱུན་བཅད་དེ་གཏན་གྱི་
བདེ་བ་བསྒྲུབ་ཕྱིར་བྱང་ཆུབ་ཀྱི་སེམས་རིན་པོ་ཆེ་སྒོམ་པ་ལ་ཆིག་སྒྲིལ་དུ་འབད་
པར་བྱའོ། །པོ་ཏོ་བའི་ཞལ་ནས། སྔར་དེ་ཙམ་ཞིག་འཁྱམས་པ་ལ་རང་ལོག་མ་
བྱུང་ཙ་ན། ད་ཡང་རང་ལོག་མི་འོང་བས་ལྡོག་དགོས། ལྡོག་པའི་དུས་ཀྱང་ད་རེས་
དལ་འབྱོར་ཐོབ་པའི་དུས་འདིར་ཡིན་གསུང་ངོ་། །ཡང་དང་ཡང་དུ་ཉིང་མཚམས་
སྦྱོར་བའི་སྡུག་བསྔལ་ནི། ལས་དང་ཉོན་མོངས་པའི་དབང་གིས་འཁོར་བ་འདིར་
སྐྱེ་བ་བླངས་པའི་མཐའ་མི་མངོན་ཞིང་། རང་གི་ཚེ་འདིའི་མ་ནས་དེའི་མ་དང་།
དེའི་ ཡང་མ་ལ་སོགས་ པ་མ་ རིམ་པར་བརྒྱུད་པའི་མཐའ་ཡང་མི་མངོན་པར་
འཁོར་བའི་རྒྱུན་དཔག་གིས་མི་ལང་བ་བཟོད་དཀའ་བའི་སྡུག་བསྔལ་སྟོང་གིས་
གཟིར་བ། གནོད་པ་དུ་མས་གང་བའི་འཁོར་བའི་འབྲོག་དགོན་པ་ཆེན་པོར་ཟོ་
ཆུན་བཞིན་དུ་རྒྱུན་མི་འཆད་དུ་འཁོར་བའི་ཚུལ་འདི་ལ་སྐྱོ་ཤས་ངེས་འབྱུང་ཤུགས་
དྲག་ཏུ་བསྐྱེད་ལ། རང་དང་ ཕ་མ་སེམས་ཅན་ཐམས་ཅད་ཀྱི་སྐྱེ་རྒ་ན་འཆིའི་
རིམས་ནད་སེལ་བའི་སྨན་གཅིག་པུ་བྱང་ཆུབ་ཀྱི་སེམས་རིན་པོ་ཆེ་ཚེ་འདིའི་བྱ་བ་
གང་གིས་ཀྱང་མི་གཡེང་བར་རྩེ་གཅིག་ཏུ་བསྒོམ་པར་བྱའོ། །ཡང་དང་ཡང་དུ་
མཐོ་དམན་དུ་འགྱུར་བའི་སྡུག་བསྔལ་ནི། ཐོག་མ་མེད་པ་ནས་འཁོར་བ་འདིར་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འཁོར་ཏེ་སྲིད་རྩེ་ནས་མནར་མེད་ཀྱི་བར་ལ་འདིར་མ་སྐྱེས་བྱ་བ་དང་ལུས་རྟེན་
འདི་མ་བླངས་བྱ་བ་གཅིག་ཀྱང་མེད། རེས་འགའ་ཟག་བཅས་ཀྱི་བསོད་ནམས་
རེའི་མཐུས་ཚངས་པ་དང་བརྒྱ་བྱིན་དང་འཁོར་ལོས་བསྒྱུར་བའི་དཔལ་སོགས་
འཇིག་རྟེན་ཀུན་གྱིས་འདུད་ཅིང་མཆོད་པའི་གནས་སུ་བྱེད་པ་དང་། སྲིད་འབྱོར་
རྒྱ་ཆེན་པོ་ཐོབ་ཀྱང་དོན་མེད་ཆུད་ཟོས་སུ་སོང་སྟེ། ལས་བཟང་པོའི་འཕེན་པ་ཟད་
ནས་སླར་ཡང་ལས་ངན་པའི་མཐུ་བརྟས་ཏེ་ངན་སོང་དུ་ལྷུང་ནས་བཟོད་དཀའི་
སྡུག་བསྔལ་མྱོང་བ་དང༌། ཡང་མིའི་ནང་དུ་ཤིན་ཏུ་ཉམས་དམའ་བ་བྲན་གྱི་ཡང་
བྲན་སོགས་སུ་སྐྱེ་བ་དང་། རེས་འགའ་བསོད་ནམས་རེའི་མཐུས་ཉི་མ་དང་ཟླ་
བའི་རྟེན་ཐོབ་སྟེ་འོད་ཀྱིས་འཇིག་རྟེན་མཐའ་དག་སྣང་བར་བྱེད་ཀྱང་། ཡང་དེ་
ནས་ལྷུང་སྟེ་གླིང་བར་གྱི་མུན་པའི་ནང་གི་དུད་འགྲོ་དང་ས་འོག་གི་སྲིན་བུ་སོགས་
སུ་སྐྱེས་ཏེ་རང་གི་ལག་པ་བརྐྱང་བསྐུམ་ཙམ་ཡང་མི་མཐོང་བའི་ཉམ་ཐག་ཏུ་གྱུར་
པ་སོགས། མདོར་ན་འཁོར་བའི་གནས་འདིར་ལས་དབང་ གིས་འཁྱམས་ ཕྱིན་
བསགས་པ་ཀུན་གྱི་ཐ་མ་འཛད་པ་དང༌། མཐོན་པོ་རྣམས་ཀྱི་ཐ་མ་ལྷུང་བ་དང་།
ཕྲད་པའི་ཐ་མ་འབྲལ་བ་དང་། གསོན་པའི་ཐ་མ་འཆི་བ་སོགས་འཁོར་བའི་ཕུན་
ཚོགས་ཐམས་ཅད་ཀྱི་མཐའ་རྒུད་པས་སྡུད་བའི་ངང་ཚུལ་འདི་ལ་ཡིད་གཏིང་ནས་
སྐྱོ་བར་བྱས་ལ། རང་དང་ཕ་མ་སེམས་ཅན་ཐམས་ཅད་ཀྱི་རྒུད་པ་མ་ལུས་སེལ་
ཞིང་གཏན་གྱི་བདེ་བ་སྟེར་བའི་འཆི་མེད་བདུད་རྩི་བྱང་ཆུབ་ཀྱི་སེམས་རིན་པོ་ཆེ་
སྒོམ་པ་ལ་འབད་པར་བྱའོ། །གསང་ཕུ་བའི་ཞལ་ནས། འཁོར་བ་འདིར་གན་
བུབ་མང་པོ་ཞིག་བྱེད་དགོས་པ་འདི་ཉམས་ལ་རེ་མ་བབ་གསུང་ངོ༌། །གྲོགས་
མེད་པར་འཁྱམ་དགོས་པའི་སྡུག་བསྔལ་ནི། ལས་དང་ཉོན་མོངས་པའི་དབང་
- 80 -



གི
སྙི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
གིས་འཁོར་བ་འདིར་གང་དུ་སྐྱེས་ཀྱང༌། རང་གི་ལས་ཀྱི་བགོ་སྐལ་ལ་སྤྱོད་པ་
ལས་གཉེན་གཤེས་དང་མཛའ་གྲོགས་གང་གིས་ཀྱང་ཕན་པ་མེད་དེ། གང་དུ་སྐྱེ་
ནའང་རང་གི་ལས་བཟང་ངན་གྱི་དབང་གིས་སྐྱེ་བ་མ་གཏོགས་གྲོགས་སུས་ཀྱང་
ཕན་པ་མེད་ལ། འཆི་བའི་ཚེ་ནའང་རང་གི་རྣམ་ཤེས་གཅིག་པུ་ཕ་རོལ་ཏུ་འགྲོ་བ་
མ་གཏོགས་གྲོགས་གཅིག་ཀྱང་རྗེས་སུ་འབྲང་བ་མེད། ད་ལྟ་གཉེན་བཤེས་དང་
གྲོགས་ལ་ཆགས་ནས་ལས་ངན་བསགས་པ་དེའི་འབྲས་བུ་རང་ངན་སོང་དུ་ལྷུང་
ནས་སྡུག་བསྔལ་མྱོང་བའི་ཚེ་གྲོགས་སུས་ཀྱང་སྡུག་བསྔལ་གྱི་སྐལ་བ་མི་ལེན་
ཅིང་སྡུག་བསྔལ་དེ་སེལ་བའི་ཐབས་བྱེད་པའང་སུ་ཡང་མེད་པས། འཁོར་བར་
གྲོགས་ལ་ཡིད་བརྟན་བྱ་ས་གང་ཡང་མེད་པའི་ཚུལ་བསམས་ལ་ངེས་འབྱུང་སྐྱོ་
ཤས་བསྐྱེད་ཅིང་། ནམ་ཡང་བསླུ་བ་མེད་པ་ནི་དམ་པའི་ཆོས་ཁོ་ན་ཡིན་ལ། དེའི་
ནང་ནས་ཀྱང་ རང་དང་ཕ་མ་སེམས་ཅན་ཐམས་ཅད་ཀྱི་འཇིགས་པ་དང་སྡུག་
བསྔལ་ཐམས་ཅད་སེལ་བའི་སྨན་གཅིག་པུ་ནི་བྱང་ཆུབ་ཀྱི་སེམས་རིན་པོ་ཆེ་འདི་
ཡིན་པས། སེམས་རིན་པོ་ཆེ་འདི་སྒོམ་པ་ལ་སེམས་ཐམས་ཅད་ཀྱིས་བསམ་ཞིང་
ནུས་པ་ཅི་ཡོད་ཀྱིས་འབད་པར་བྱའོ། །དེ་ལྟར་འཁོར་བའི་གནས་འདིར་ཡིད་
བརྟན་གང་ཡང་བྱ་ས་མེད་པ་དང་། འཁོར་བའི་བདེ་བ་ལ་ཇི་ཙམ་སྤྱད་ཀྱང་ཚིམ་
པ་མེད་པར་སྡུག་བསྔལ་ཇེ་འཕེལ་དུ་འགྲོ་བ་དང་། འཁོར་བའི་མཐའ་མི་མངོན་
པའི་ ངང་ ཚུལ་ དེ་ དག་ བསམས་ ལ་ ངེས་ འབྱུང་ཤུགས་དྲག་ བསྐྱེད་ཅིང་། རང་
ཉམས་ལ་དཔགས་ནས་མ་རྒན་སེམས་ཅན་རྣམས་ཀྱང་འཁོར་བའི་གནས་ན་ཡིད་
བརྟན་གང་ཡང་མེད་པར་སྡུག་བསྔལ་དེ་དག་གིས་གཟིར་བའི་ཚུལ་བསམས་ལ།
མ་རྒན་ཉམ་ཐག་འདི་རྣམས་མྱུར་དུ་བསྒྲལ་བའི་ཕྱིར་བྱང་ཆུབ་ཀྱི་སེམས་རིན་པོ་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཆེ་ལ་བློ་སྦྱང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་གསོལ་བ་ཤུགས་དྲག་ཏུ་གདབ་བོ། །ཡང་འཁོར་བའི་སྡུག་བསྔལ་
ཐམས་ཅད་སྡུག་བསྔལ་གྱི་སྡུག་བསྔལ་དང་། འགྱུར་བའི་སྡུག་བསྔལ་དང་། འདུ་
བྱེད་ཀྱི་སྡུག་བསྔལ་གསུམ་དུ་བསྡུས་ནས་ཀྱང་བསམ་པར་བྱ་སྟེ། འཁོར་བའི་
གནས་ན་སྡུག་བསྔལ་གྱི་སྡུག་བསྔལ་བསམ་ལས་འདས་པ་ཇི་སྙེད་ཅིག་ཡོད་པ་
རྣམས་དང༌། བདེ་བར་སྣང་བ་རྣམས་ཀྱང་ངོ་བོ་སྡུག་བསྔལ་ལས་མ་འདས་པའི་
ཚུལ་དང་། ཐམས་ཅད་ཀྱང་ལས་ཉོན་གྱི་གཞན་དབང་ཅན་ཤ་སྟག་ཡིན་པས།
འདུ་བྱེད་ཀྱི་སྡུག་བསྔལ་གྱི་རང་བཞིན་དུ་གྱུར་པའི་ཚུལ་རྣམས་ཡང་ཡང་བསྒོམ་
མོ། །དེ་ཡང་ད་ལྟ་རང་གི་ཉམས་ལ་དཔགས་ཏེ་བསྒོམས་ན་བློའི་འཁུལ་ཆེ་བར་
གསུངས་པས། རང་ཅག་རྣམས་ཀྱི་ལུས་རྟེན་འདི་ལ་ནད་རྣམ་པ་སྣ་ཚོགས་པའི་
སྡུག་བསྔལ་དང་། སེམས་ལ་ཡིད་མི་བདེ་གློ་བུར་གློ་བུར་དུ་འབྱུང་བ་དང་། ད་ལྟ་
བདེ་བར་རློམ་པ་རྣམས་ཀྱང་སྡུག་བསྔལ་ཕྱིར་བཅོས་པ་ལ་བདེ་བར་ཞེན་པ་ཤ་
སྟག་ལས་ཡང་དག་པའི་བདེ་བ་མེད་པར་ངོ་བོ་སྡུག་བསྔལ་ཤ་སྟག་སྟེ། དཔེར་ན་
གྲང་བས་ཉེན་ནས་སྡུག་བསྔལ་ཆེར་སྐྱེས་པའི་ཚེ་ཉི་མའམ་མེ་ལ་བརྟེན་པ་ན།
གྲང་བའི་སྡུག་བསྔལ་དེ་ཆུང་དུ་སོང་བ་ལ་བདེ་བའི་བློ་སྐྱེ་ཞིང་ཚ་བའི་སྡུག་
བསྔལ་གྱི་འགོ་ཚུགས་ཏེ་མི་ལྟ་བུས་གདུངས་པའི་ཚ་བ་དེ་ཆེར་འཕེལ་བ་ན་ཚ་
བས་ཉེན་པའི་སྡུག་བསྔལ་མི་བཟོད་པ་ཆེར་སྐྱེ་བ་མྱོང་བས་གྲུབ་པ་བཞིན་ནོ། །དེ་
ལྟར་འགྱུར་བའི་སྡུག་བསྔལ་བར་མཚམས་མེད་པས་མནར་ཞིང་། ཟང་ཟིང་གི་ཡོ་
བྱད་འབྱོར་ན་གསོག་སྲུང་གི་སྡུག་བསྔལ། དབུལ་ན་དེ་འཚོལ་བའི་སྡུག་བསྔལ་
རྣམས་ཀྱིས་བར་མཚམས་མེད་པར་གདུངས་ཏེ་བདེ་བའི་སྐབས་མེད་ལ། ལས་
- 82 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཉོན་གྱི་གཞན་དབང་ཅན་དུ་སོང་བས་རང་དབང་གང་ཡང་མེད་པར་གློ་བུར་གློ་
བུར་དུ་ལུས་ལ་ནད་དང༌། སེམས་ལ་ཉོན་མོངས་པ་དང་། དེས་བསྐྱེད་པའི་སྡུག་
བསྔལ་སྒོ་དུ་མ་ནས་ལྡང་བ་དང་། སྐད་ཅིག་རེ་རེ་བཞིན་འགྱུར་ཞིང་གནས་པའི་
དབང་མེད་པ་སོགས་མངོན་སུམ་དུ་མྱོང་བས་གྲུབ་པ་འདི་བཞིན་ཡིན་ཡང་། སྡུག་
བསྔལ་བདེ་བར་འཛིན་པའི་ཕྱིན་ཅི་ལོག་གི་བློ་དང་ལས་ངན་གྱི་མཐུས་བསྒྲིབས་
ནས། ད་དུང་ཡིད་འབྱུང་མི་སྐྱེ་བར་སྡུག་བསྔལ་དང་སྡུག་བསྔལ་གྱི་རྒྱུ་ཉིད་ལ་ཕྱེ་
མ་ལེབ་མར་མེའི་འོད་ལ་མཆོང་བ་བཞིན་དུ་རྒྱུག་པའི་ངང་ཚུལ་འདི་ལ་ཡིད་
འབྱུང་ཅི་སྐྱེ་དང་། མ་རྒན་སེམས་ཅན་རྣམས་ཀྱང་དེ་ལྟར་དུ་སྡུག་བསྔལ་གྱིས་
ཉམ་ཐག་པའི་ཚུལ་བསམས་ལ་བྱང་ཆུབ་ཀྱི་སེམས་རིན་པོ་ཆེ་སྒོམ་པ་ལ་འབད་
པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་གདབ་བོ། །དེ་ལྟར་འཁོར་བའི་ཉེས་དམིགས་བསམས་
པས་ཡིད་སྐྱོ་བར་གྱུར་པ་ན། འདི་ལྟ་བུའི་སྡུག་བསྔལ་བཟོད་གླགས་མེད་པ་འདི་
མྱོང་བའི་རྒྱུ་ཅི་ཞིག་གུ་སྙམ་དུ་འཁོར་བའི་རྩ་བ་འཚོལ་བ་ལ་འབད་དགོས་ཏེ།
འཁོར་བའི་རྩ་བ་ངོས་མ་ཟིན་ན་སྡུག་བསྔལ་ལ་ཇི་ཙམ་འཇིགས་ཀྱང་དེ་སེལ་བའི་
ཐབས་མེད་དོ། །དེས་ན་འཁོར་བའི་སྡུག་བསྔལ་ཐམས་ཅད་ཀྱི་རྩ་བ་ནི་རང་རྒྱུད་
ཀྱི་བདག་འཛིན་འདི་ཡིན་པར་རྒྱལ་བའི་བཀའ་དགོངས་འགྲེལ་དང་བཅས་པ་
ཐམས་ཅད་ནས་ གསུངས་ཤིང་། རིགས་ པས་ ཀྱང་ འགྲུབ་ པ་ ཡིན་ནོ། །བདག་
འཛིན་འདི་ཡོད་ཕྱིན་རང་ལ་ཆགས་པ་དང་གཞན་ལ་སྡང་བ་དབང་མེད་དུ་སྐྱེ། དེ་
གཉིས་ཀྱིས་ལས་གསོག །ལས་ཀྱིས་འཁོར་བར་སྐྱེ་བ་འཕངས་ནས་སྡུག་བསྔལ་
བརྒྱུད་མར་མྱོང་དགོས་པས། འཁོར་བའི་སྡུག་བསྔལ་མི་འདོད་ན་དེའི་རྒྱུ་ལས་
83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
དང་ཉོན་མོངས་གཉིས་སྤང་དགོས་ལ། དེ་གཉིས་ཀྱི་ནང་ནས་ཀྱང་ཉོན་མོངས་པ་
གཙོ་ཆེ་སྟེ། ཉོན་མོངས་མེད་ན་ལས་ཇི་སྙེད་ཅིག་ཡོད་ཀྱང་འཁོར་བར་སྐྱེ་བ་
འཕེན་མི་ནུས་པ་ནི། དཔེར་ན་ནས་ཀྱི་ས་བོན་ཇི་སྙེད་ཅིག་ཡོད་ཀྱང་རླན་དང་ས་
ལ་སོགས་པ་མེད་ན་མྱུ་གུ་སྐྱེ་མི་སྲིད་པ་བཞིན་ནོ། །ལས་མེད་ཀྱང་ཉོན་མོངས་པ་
ཡོད་ན་ནི་དེ་མ་ཐག་ལས་བསགས་ཏེ་སྡུག་བསྔལ་གྱི་རྒྱུ་སྒྲུབ་པས། འཁོར་བ་
ལས་ཐར་པར་འདོད་ན་རང་རྒྱུད་ཀྱི་ཉོན་མོངས་པ་འདི་འཇོམས་པ་ལ་བརྩོན་པར་
བྱ་དགོས་ལ། རང་ཉམས་ལ་དཔགས་ནས་མ་རྒན་སེམས་ཅན་རྣམས་ཀྱང་ཉོན་
མོངས་པས་རང་དབང་མེད་པར་བཅིངས་ཤིང་སྡུག་བསྔལ་བའི་ཚུལ། དབུ་མ་
འཇུག་པ་ལས། དང་པོར་ང་ཞེས་བདག་ལ་ཞེན་གྱུར་ཅིང་། །བདག་གི་འདི་ཞེས་
དངོས་ལ་ཆགས་བསྐྱེད་པ། །ཟོ་ཆུན་འཕྱན་ལྟར་རང་དབང་མེད་པ་ཡི། །འགྲོ་ལ་
སྙིང་ རྗེར་གྱུར་ གང་ དེ་ ལ་ འདུད། །ཅེས་གསུངས་ པ་ལྟར་བསམས་ ལ་ སྙིང་ རྗེ་
ཤུགས་དྲག་བསྐྱེད་ཅིང་བྱང་ཆུབ་ཀྱི་སེམས་སྒོམ་པ་ལ་འཇུག་པར་བྱའོ། །དེ་ལྟར་
བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་
ཏུ་གདབ་བོ། །དེ་ལྟར་ཉོན་མོངས་པའི་དབང་གིས་འཁོར་བར་འཁོར་ཚུལ་ཤེས་
པར་བྱས་ལ། ཉོན་མོངས་པའི་གཉེན་པོ་བསྟེན་ནས་ཉོན་མོངས་སྤོང་བ་ལ་འབད་
དགོས་ཤིང་། དེ་ཡང་ཉོན་མོངས་པ་རྣམས་ཀྱི་ཉེས་དམིགས་ཡང་ཡང་བསམས་
ནས་ སྐྱོན་ དུ་ མ་ བལྟས་ ན་ སྤོང་ འདོད་ མི་ འབྱུང་ བས། ཉོན་མོངས་ པའི་ ཉེས་
དམིགས་ནི། ཉོན་མོངས་པས་རང་ཕུང་ཞིང་གཞན་ལ་ཡང་གནོད་པ་དང༌། འདི་
ཕྱིའི་ལེགས་ཚོགས་ཐམས་ཅད་འཇོམས་པར་བྱེད་པ་སོགས་མི་འདོད་པ་མཐའ་
དག་ལ་སྦྱོར་རོ། །སེམས་ཅན་ཕ་རོལ་གྱིས་རང་ལ་གནོད་པ་ཅི་བྱས་ཀྱང་དེ་ལ་ཁྲོ་
- 84 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
བོ་མ་ཤོར་བར་བཟོད་པར་བྱས་ན་འདི་ཕྱི་ཀུན་ཏུ་ཕན་ལ། ཉོན་མོངས་འདི་རང་
གི་སྙིང་ལ་གནས་ནས་རྣམ་པ་ཀུན་ཏུ་གནོད་པ་དང་སྡུག་བསྔལ་འབའ་ཞིག་ལ་
སྦྱོར་བས། ཉོན་མོངས་པའི་དགྲ་འདིས་རང་ལ་གནོད་པ་བྱེད་པ་ཙམ་སེམས་ཅན་
ཐམས་ཅད་དགྲར་ལངས་ཀྱང་དེ་ཙམ་གནོད་མི་ནུས་སོ། །ཕ་རོལ་གྱི་དགྲ་ནི་ཇི་
ལྟར་རྒྱུན་རིང་ཡང་ཚེ་ཐུང་ཡུད་ཙམ་འདིའི་རིང་ཡིན་གྱི། ཉོན་མོངས་པའི་དགྲ་
འདིས་ནི་འཁོར་བ་ཐོག་མེད་ནས་ད་བར་སྡུག་བསྔལ་ལ་སྦྱར་ཞིང་། ད་དུང་
འདིའི་དབང་དུ་སོང་ན་སྡུག་བསྔལ་མཐའ་མེད་ལ་སྦྱོར་རོ། །ཐ་མལ་པའི་དགྲ་
གཞན་ལ་བཟའ་བཏུང་སོགས་ཀྱིས་བསྙེན་བཀུར་རིམ་གྲོ་བྱས་ན་སེམས་མགུ་
ནས་ཚུར་ཕན་པ་དང་གྲོགས་བྱེད་ལ། ཉོན་མོངས་པའི་དགྲ་འདི་རྣམས་ནི་བསྟེན་
ཅིང་ཁོ་དང་མཐུན་པར་བྱས་ན་གནོད་པ་དང་སྡུག་བསྔལ་ཚབས་ཆེན་ལ་སྦྱོར་བར་
བྱེད་དོ། །གཞན་ཡང་འདོད་ཡོན་ལ་ཆགས་པ་ནི་རི་དྭགས་རྔོན་པའི་རྙི་ལ་ཐོགས་
པ་དང་། སྤུ་གྲི་རྣོན་པོའི་སོ་ལ་ཆགས་པའི་སྦྲང་རྩི་ལྕེས་བལྡག་པ་དང་། དུག་སྦྲུལ་
ནག་པོའི་གདེངས་ཀའི་གྲིབ་བསིལ་ལ་བརྟེན་པ་སོགས་དང་འདྲ་བར་གནོད་པ་
དང་སྡུག་བསྔལ་དུ་མའི་རྒྱུ་ཡིན་པར་གསུང་། མདོར་ན་མདོ་སྡེའི་རྒྱན་དང་སྤྱོད་
འཇུག་སོགས་ལས་གསུངས་པ་ལྟར། ཉོན་མོངས་པའི་ཉེས་དམིགས་ཤེས་པར་
བྱས་ལ། དེ་ ལ་ དགྲར་བཟུང་ནས་ སྤོང་བ་ ཞིག་ དགོས་ སོ། །དེ་ ཡང་ ངན་སོང་
གསུམ་དུ་ལྷུང་ན་ཉོན་མོངས་སྤོང་བའི་ཐབས་མེད་པས། བདེ་འགྲོའི་རྟེན་ཐོབ་
པའི་སྐབས་འདིར་སྤོང་དགོས་ལ། དེའི་ནང་ནས་ཀྱང་དལ་འབྱོར་གྱི་རྟེན་ཁྱད་
པར་ཅན་ཐོབ་པའི་སྐབས་འདིར་སྤོང་བ་ལ་འབད་དགོས་ཤིང་། དེ་ལས་ཀྱང་
ཁྱིམ་དུ་གནས་ན་ནི་ཆོས་སྒྲུབ་པའི་སྐབས་མེད་པས། རབ་ཏུ་བྱུང་ནས་ཚུལ་
- 85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཁྲིམས་རྣམ་པར་དག་པ་ལ་གནས་ཏེ་ཉོན་མོངས་སྤོང་བ་ལ་འབད་དགོས་ལ།
རབ་ཏུ་བྱུང་ཡང་འདུ་འཛིའི་ནང་དུ་གནས་ན་ཉོན་མོངས་ཇེ་འཕེལ་དུ་འགྱུར་བ་
ལས་སྤོང་བའི་ཐབས་མི་རྙེད་པས། དབེན་པར་གནས་ནས་ཉོན་མོངས་འཇོམས་
པའི་ཐབས་ལ་འབད་དགོས་པས། འདོད་པ་དང་འདུ་འཛིའི་ཉེས་དམིགས་ཡང་
ཡང་བསམས་ལ་དབེན་པ་ལ་སྤྲོ་བ་བསྐྱེད་ནས། མ་རྒན་སེམས་ཅན་རྣམས་སྙིང་
ཕུགས་སུ་བཅུག་ལ་ཤ་གཟུག་རང་ཟའི་ཚུལ་དུ་རེ་ཤིག་རང་རྒྱུད་ཀྱི་ཉོན་མོངས་
འདུལ་བ་ལ་འབད་དགོས་པར་གསུང་། དེ་ཡང་བྱང་དུ་མུ་གེ་ཞིག་གི་དུས་དབུལ་
ཕོངས་བཟའ་མི་མང་ཙམ་ཞིག་ལ་ཟས་སུ་ཤ་གཟུག་གཅིག་ལས་མེད་པས། ཕ་
དེས་བསམས་པ། ནང་མི་མང་པོ་འདི་ལ་ཤ་གཟུག་འདིས་གར་ཡང་མི་ཕྱིན་པས།
ངས་ཡུལ་གཞན་ནས་འཚོ་བ་བཙལ་ལོ་སྙམ་ནས་ཤ་གཟུག་དེ་ཕ་དེས་ལམ་གྱིས་
འཚོ་བར་ཁྱེར་ནས་ལ་འུར་ཡུལ་གཞན་དུ་ཕྱིན་ནས་འཚོ་བ་བཙལ་ཏེ་ནང་མི་དེ་
རྣམས་གསོས་ནས། ཁོ་ཤེད་ངས་ཁྱེད་ཅག་ནང་མི་རྣམས་ལ་ཤ་གཟུག་དེ་མ་བྱིན་
པར་ང་རང་གིས་ཁྱེར་བ་དེ་ཁྱེད་ཅག་ལ་བརྩེ་བ་མེད་པ་མིན། ངས་ཁྱེད་ཅག་བློས་
མ་ཐོངས་པར་འཚོ་བ་འདི་ལྟར་བཙལ་བ་ཡིན་ཟེར་ལོ། །དཔེ་དེ་བཞིན་དུ་འོ་སྐོལ་
ཡང་སེམས་ཅན་གྱི་དོན་དུ་བླ་མའི་གདམས་ངག་ཤ་གཟུག་ལྟ་བུ་དེས་སྔོན་ལ་རང་
སྨིན་པར་བྱས་ལ། བརྟན་པ་ཐོབ་པ་ན་སེམས་ཅན་གྱི་དོན་བྱེད་དགོས་ པར་
གསུང་། རྒྱལ་སྲས་རྣམས་ཀྱིས་ཐོག་མར་རང་རྒྱུད་འདུལ་བ་ལ་འབད་དགོས་པ་
ནི། ཡོན་ཏན་མཐའ་ཡས་པར་བསྟོད་པ་ལས། གང་ཞིག་རང་ཉིད་མ་དུལ་བཞིན་
དུ་རིགས་པར་ལྡན་པའི་ཚིག་སྨྲ་ཡང་། རང་གི་ཚིག་དང་འགལ་བར་སྤྱོད་པས་
གཞན་དག་འདུལ་བར་མི་ནུས་ཞེས། ཁྱོད་ཀྱིས་དགོངས་ནས་དེ་སླད་འགྲོ་བ་
86 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
མཐའ་དག་ཐུགས་ལ་བཞག་མཛད་ནས། རེ་ཤིག་བདག་ཉིད་མ་དུལ་བ་ཉིད་
འདུལ་བར་བྱ་ཕྱིར་བརྩོན་པ་ལགས། ཞེས་གསུངས་པ་ལྟར་རོ། །དེ་ལྟར་དབེན་
པའི་གནས་སུ་གནས་ནས་ཚེ་འདིའི་ཕུན་ཚོགས་སྒྲུབ་པའི་བསམ་སྦྱོར་ཐམས་ཅད་
བློས་དོར་ཏེ། རྗེ་བཙུན་བྱམས་པ་མགོན་པོས་མདོ་སྡེའི་རྒྱན་དུ་གསུངས་པ་ལྟར།
ཆོས་མཐུན་གྱི་གྲོགས་བཟང་པོ་དང་ལྷན་ཅིག་ཏུ་ལམ་བསླབ་པ་རིན་པོ་ཆེ་གསུམ་
ལ་ཚུལ་བཞིན་དུ་བསླབ་པར་བྱ། བསྒོམ་བྱའི་ལམ་ཐམས་ཅད་ཀྱི་ནང་ནས་བྱང་
ཆུབ་ཀྱི་སེམས་རིན་པོ་ཆེ་ཉིད་རབ་དང་ཕུལ་དང་གཙོ་བོར་གྱུར་པ་ཡིན་པས། ད་
རེས་གཙོ་བོ་ཉམས་སུ་བླང༌། ཞེས་འབྱུང་བ་ལྟར། ཚེ་ཐུང་འདི་ལ་བྱང་ཆུབ་ཀྱི་
སེམས་རིན་པོ་ཆེ་ལ་བག་ཆགས་ཅི་ཐེབས་ཤིག་ཅི་ནུས་ཀྱང་བྱའོ། །དེ་ལྟར་བྱེད་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་
གདབ་བོ། །གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ནོ། །
གཉིས་ པ་ ཐུན་མཚམས་ སུ་ ཇི་ ལྟར་ བྱ་བའི་ ཚུལ་ནི། འཁོར་ བའི་ ཉེས་
དམིགས་ དང་ ཐར་ པའི་ ཕན་ཡོན་ སྟོན་ པའི་ གསུང་ རབ་ དགོངས་ འགྲེལ་ དང་
བཅས་པར་བལྟ་ཞིང་། དེ་ཡང་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བའི་
ཐབས་སུ་ཅིར་འགྱུར་བྱ། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་སྡོམ་པ་
སོགས་གཞན་རྣམས་ནི་སྔར་བཞིན་ནོ། །དེ་ལྟར་འཁོར་བའི་ཉེས་སྐྱོན་སྒོ་དུ་མ་
ནས་རིག་པར་བྱས་ལ་ཡིད་འབྱུང་ཤུགས་དྲག་ཏུ་བསྐྱེད་ནས། དབེན་པའི་གནས་
སུ་རང་རྒྱུད་འདུལ་བ་ལ་བརྩོན་པར་བྱ་དགོས་ཚུལ་ནན་ཏན་དུ་བཤད་པ་དེ་དག་
ལ། བློ་གྲོས་ཆུང་ངུ་འགའ་ཞིག་འདི་སྙམ་དུ་འཁོར་བའི་ཉེས་དམིགས་བསམས་
ནས་ངེས་འབྱུང་སྐྱོ་ཤས་ཀྱིས་དབེན་པར་སྡོད་པ་ནི་ཉན་ཐོས་ཀྱི་ལུགས་ཡིན་གྱི།
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཐེག་པ་ཆེན་པོ་པ་ནི་གཞན་དོན་བྱ་དགོས་པས་དབེན་པར་སྡོད་པ་མི་རིགས་སོ་
སྙམ་ན། དེ་ནི་གསུང་རབ་ཀྱི་དོན་མ་གོ་བ་ཡིན་ཏེ། བྱང་ཆུབ་སེམས་དཔའ་རྣམས་
ནི་ཉན་ཐོས་ལས་ཀྱང་འཁོར་བ་ལ་སྐྱོ་ཤས་ཆེ་བ་ཞིག་དགོས་པ་ནི། ཉན་རང་
རྣམས་ནི་རང་གཅིག་པུ་ཐར་པའི་ཆེད་ཙམ་དུ་འཁོར་བའི་ཉེས་སྐྱོན་བསམས་ནས་
རང་ རྒྱུད་ ཀྱི་ཉོན་མོངས་སྤོང་ཕྱིར་ བརྩོན་ པ་ཡིན་ལ། བྱང་ཆུབ་སེམས་དཔའ་
རྣམས་ནི་རང་དང་སེམས་ཅན་ཐམས་ཅད་འཁོར་བ་ལས་བསྒྲལ་བའི་ཕྱིར་འཁོར་
བའི་ཉེས་སྐྱོན་མཐའ་དག་རིག་ནས། དེ་སྤོང་བའི་ཐབས་སྒོ་དུ་མ་ནས་སེམས་
ཤིང་། སེམས་ཅན་འཁོར་བར་འཁྱམས་པ་རྣམས་འཁོར་བའི་སྡུག་བསྔལ་དེ་དང་
དེས་མནར་ཚུལ་མཐའ་དག་དྲན་ནས་སྙིང་རྗེ་ཆེན་པོ་སྐྱེད་དགོས་པས། ཉན་ཐོས་
རང་གཅིག་པུ་ཐར་པའི་ཆེད་དུ་ལམ་སྒོམ་པ་ལས་འབུམ་འགྱུར་གྱིས་སྐྱོ་བ་ཆེ་བ་
ཞིག་དགོས་པར་གསུངས་སོ། །ཡང་ འདི་ སྙམ་དུ་ ཕར་ཕྱིན་ཐེག་པའི་ལམ་དུ་
ཞུགས་པའི་བྱང་སེམས་རྣམས་ཀྱིས་འཁོར་བ་ལ་སྐྱོ་ཤས་དེ་ལྟར་སྒོམ་དགོས་
ཀྱང་། གསང་སྔགས་བླ་མེད་ཀྱི་ལམ་དུ་ཞུགས་པའི་བྱང་སེམས་རྣམས་ཀྱིས་དེ་
ལྟར་སྒོམ་མི་དགོས་སོ་སྙམ་ན། གསང་སྔགས་བླ་མེད་ཀྱི་ལམ་དུ་ཞུགས་པའི་རྣལ་
འབྱོར་པ་རྣམས་ཀྱིས་ཀྱང་འཁོར་བའི་སྡུག་བསྔལ་དྲག་ཏུ་བསམས་ནས་ངེས་
འབྱུང་སྒོམ་དགོས་ཏེ། གྲུབ་ཆེན་ལཱུ་ཨི་པ་ཆེན་པོ་ལ་རྗེ་བཙུན་རྡོ་རྗེ་རྣལ་འབྱོར་
མས། རྐང་པ་བརྐྱངས་པ་སྤངས་ནས་ནི། །འཁོར་བའི་མངགས་བཞུག་དོར་ནས་
སུ། །རྡོ་རྗེ་སེམས་དཔའ་རྒྱལ་པོ་ཆེ། །ཡང་དང་ཡང་དུ་བསྐུལ་བར་བྱ། །ཞེས་ཚེ་
འདི་བློས་བཏང་ཞིང་འཁོར་བ་མཐའ་དག་ལ་ཞེན་པ་ལོག་ནས། སྐྱོ་ཤས་དང་
བརྩོན་པ་ཤུགས་དྲག་པོའི་སྒོ་ནས་སྒྲུབ་དགོས་པར་བསྐུལ་ཞིང་། ལཱུ་ཨི་པས་ཀྱང་
- 88-



{
གི
ཁྲི
2
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
རྗེ་བཙུན་མའི་བཀའ་བཞིན། དབེན་པའི་གནས་སུ་འཚོ་བ་དཀའ་ཐུབ་ལ་བརྟེན་
ནས་སྒྲུབ་པ་མཛད་པས་གྲུབ་པ་ཐོབ་པ་དང་། གྲུབ་ཆེན་དྲིལ་བུ་པས་ཀྱང་དབེན་
པའི་ནགས་ཁྲོད་དུ་དཀའ་སྤྱད་དྲག་པོའི་སྒོ་ནས་སྒྲུབ་པ་མཛད་པར་གསུང་། དེ་
བཞིན་དུ་རྒྱ་གར་གྱི་གྲུབ་ཆེན་ཕལ་མོ་ཆེ་དབེན་པའི་གནས་སུ་འཚོ་བ་དཀའ་ཐུབ་
ལ་བརྟེན་ནས་སྒྲུབ་པ་རྩེ་གཅིག་ཏུ་མཛད་པས་གྲུབ་པ་ཐོབ་པ་ཤ་སྟག་ཡིན་ཞིང་།
སློབ་དཔོན་འཕགས་པ་ལྷའི་སྤྱོད་བསྡུས་སྒྲོན་མ་ལས་ཀྱང་། རིམ་པ་འདིས་ཤིན་
ཏུ་སྤྲོས་པ་མེད་པའི་སྤྱོད་པ་ལ་འཇུག་པར་བྱའོ། །དེའི་རིམ་པ་འདི་ཡིན་ཏེ། དེ་ལ་
དང་པོ་ཁོ་ནར་སྒྲུབ་པ་པོས་འཁོར་བ་ཐོག་མ་མེད་པ་ཅན་གྱི་སྡུག་བསྔལ་དྲན་པར་
བྱས་ལ་མྱ་ངན་ལས་འདས་པའི་བདེ་བ་འདོད་པས་འདུ་འཛི་ཐམས་ཅད་ཡོངས་སུ་
སྤང་བར་བྱ་ཞིང་། ཐ་ན་རྒྱལ་སྲིད་ཀྱི་དབང་ཕྱུག་ལ་ཡང་སྡུག་བསྔལ་གྱི་འདུ་ཤེས་
བསྒོམ་པར་བྱའོ། །ཞེས་གསུངས་ཤིང་། དོན་དེ་དག་ལ་དགོངས་ནས་རྗེ་ཐམས་
ཅད་མཁྱེན་པས་བདེ་མཆོག་གི་སྨོན་ལམ་དུའང་། དེ་ཡིས་ཉེ་བར་བསྟན་པའི་
གདམས་པ་ལས། །འོངས་པའི་དལ་འབྱོར་དོན་ཆེ་རྙེད་དཀའ་དང་། །འཇིག་པར་
སླ་དང་ངན་འགྲོའི་སྡུག་བསྔལ་དང་། །དེ་ལས་སྐྱོབ་པའི་སྐྱབས་འགྲོ་ལས་འབྲས་
རྣམས། །ལེགས་པར་བསམས་ལས་ངེས་པ་བརྟན་པོ་ནི། །རྙེད་ནས་ཡང་དག་
ལམ་གྱི་གཞི་ཟིན་ཤོག །ཅེས་དལ་འབྱོར་རྙེད་དཀའ། འཆི་བ་མི་རྟག་པ། ལས་
རྒྱུ་འབྲས། འཁོར་བའི་ཉེས་དམིགས་ སྒོམ་ པ་རྣམས་ལམ་ གྱི་གཞིར་བསྔགས་
ཤིང་། མཐའ་གཅོད་རིན་པོ་ཆེའི་མྱུ་གུ་ལས་ཀྱང་། འདི་འདྲའི་ཐེག་མཆོག་དགའ་
སྟོན་མྱོང་བའི་ཚེ། །ལམ་མཆོག་འདི་ཡིས་ཉིན་མཚན་མི་འདའ་བར། །ཤིང་གི་
སྣོད་དུ་བསྐོལ་བ་ཇི་བཞིན་དུ། །དང་པོ་གང་ཡིན་ཐ་མར་འགྱུར་བ་ཡི། །ཚེ་འདིའི་
-89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཕུན་ ཚོགས་ ལྷུར་ ལེན་ སུ་ ཞིག་ ཡོད། །སྦྱིན་ པ་ འཕྱར་ ལ་ ཀུན་ ནས་ འབད་ པ་
བཞིན། །སྙིང་པོ་མེད་པའི་བྱ་བས་གཡེངས་གཡེངས་ནས། །དོན་ཆེན་སྒྲུབ་པ་སུ་
ཞིག་ཡལ་བར་འདོར། །ཞེས་བླ་མེད་ཀྱི་རྣལ་འབྱོར་པ་རྣམས་ཀྱིས་རྒྱུད་དོན་ཤེས་
ནས་ཚེ་བློས་བཏང་སྟེ་དབེན་པའི་གནས་སུ་རྩེ་གཅིག་སྒྲུབ་དགོས་པར་གསུངས་
པས། བླ་མེད་ཀྱི་རྣལ་འབྱོར་པས་ཀྱང་ལམ་གྱི་གཞི་དེ་དག་ལ་འབད་དགོས་སོ། །
གཉིས་པ་དངོས་གཞི་བྱང་ཆུབ་ཀྱི་སེམས་གཉིས་སྦྱོང་ཚུལ་ལ་གསུམ། བདག་
པས་གཞན་གཅེས་པའི་ བྱང་ ཆུབ་ ཀྱི་སེམས་རིན་པོ་ཆེ་ལ་བློ་སྦྱོང་ཚུལ་དང་།
སེམས་བསྐྱེད་ནས་རྒྱལ་སྲས་ཀྱི་སྤྱོད་པ་སྤྱི་ལ་སློབ་ཚུལ་དང་། ཁྱད་པར་དོན་དམ་
བྱང་ཆུབ་ཀྱི་སེམས་སྦྱོང་ཞེས་བྱ་བ་ཟབ་མོ་དབུ་མའི་ལྟ་བ་ལ་སློབ་ཚུལ་ལོ། །དང་
པོ་ལ་གཉིས། བྱང་ཆུབ་ཀྱི་སེམས་ཀྱི་ཕན་ཡོན་བསམས་ནས་སྤྲོ་ཤུགས་བསྐྱེད་པ་
དང༌། སེམས་སྦྱོང་ཚུལ་དངོས་སོ། །དང་པོ་ནི་སྔར་བཤད་པ་ལྟར། དལ་འབྱོར་
རྙེད་དཀའ། འཆི་བ་མི་རྟག་པ། ངན་འགྲོའི་སྡུག་བསྔལ་རྣམས་བསམས་པས།
ཚེ་འདི་ལས་བློ་ལོག་སྟེ་འཇིག་རྟེན་ཕྱི་མའི་དོན་འབའ་ཞིག་སྒྲུབ་པར་འདོད།
ལས་འབྲས་ནམ་ཡང་བསླུ་བ་མེད་པའི་ཚུལ་དང་འཁོར་བའི་ཉེས་དམིགས་སྒོ་དུ་
མ་ནས་བསྒོམས་པས། འཁོར་བ་མཐའ་དག་ལ་ཞེན་པ་གཏིང་ནས་ལོག་སྟེ་ཐར་
འདོད་ ཀྱི་བློ་ཤུགས་དྲག་སྐྱེས་པ་ན། རང་གཅིག་པུ་ཐར་པའི་ཆེད་དུ་ལམ་ལ་
འཇུག་པར་མི་རིགས་ཀྱི། མ་རྒན་སེམས་ཅན་རྣམས་ཀྱང་འཁོར་བའི་སྡུག་བསྔལ་
གྱིས་ཉམ་ཐག་པའི་ཚུལ་བསམས་ནས་དེ་དག་སྒྲོལ་བའི་ཁུར་ཁྱེར་ནས་ཐེག་པ་
ཆེན་པོའི་ལམ་དུ་འཇུག་དགོས་ཏེ། རང་གཅིག་པུ་ཐར་པའི་ཆེད་དུ་དམན་པའི་
ལམ་དུ་ཞུགས་ནས་དགྲ་བཅོམ་ཐོབ་ཀྱང་སྐྱོན་ཟད་པ་ཕྱོགས་རེ་བ་དང་ཡོན་ཏན་
- 90 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཕྱོགས་རེ་བ་ཐོབ་པ་ཡིན་གྱི། སྐྱོན་ཐམས་ཅད་ཟད་ཅིང་ཡོན་ཏན་ཐམས་ཅད་
རྫོགས་པའི་གོ་འཕང་ཐོབ་པ་མིན་པས། རང་གི་ངོས་ནས་ཀྱང་སྐྱོན་མཐའ་དག་
མ་ཟད་ཅིང་ཡོན་ཏན་མཐར་ཐུག་མ་ཐོབ་ལ། མ་རྒན་སེམས་ཅན་རྣམས་ཀྱི་ངོས་
ནས་ནི་དྲིན་ཅན་གྱི་མ་ཤ་སྟག་ཡིན་པ་ལ། དེ་རྣམས་ཡལ་བར་དོར་ཏེ་རང་གཅིག་
པུ་ཅི་ཐར་བྱེད་པ་ནི་ཁྲེལ་མེད་མ་ རབས་ ཀྱི་སྤྱོད་པར་སློབ་སྦྱོང་སོགས་ལས་
གསུངས། ཐེག་ དམན་ གྱི་ ལམ་དུ་ཞུགས་ནས་མྱང་འདས་ མངོན་ དུ་ བྱས་ ཀྱང་
འབྲས་བུ་མཐར་ཐུག་མ་ཐོབ་པས། མཐར་དེ་ལ་སངས་རྒྱས་ཀྱིས་འོད་ཟེར་གྱིས་
བསྐུལ་ནས་ཐེག་པ་ཆེན་པོར་འཇུག་དགོས་ལ། དེའི་ཚེ་དང་པོ་ནས་ཐེག་ཆེན་དུ་
ཞུགས་པ་དང་མི་འདྲ་བར་ཐེག་པ་ཆེན་པོའི་ལམ་སྐྱེ་བ་ཤིན་ཏུ་དཀའ་སྟེ། ཡང་
དག་པའི་མཐའ་དེ་ལས་སློང་བ་ཤིན་ཏུ་དཀའ་ལ། བརྒྱ་ལ་སངས་རྒྱས་ཀྱི་ཐུགས་
རྗེའི་འོད་ཟེར་གྱིས་དེ་ལས་བསླངས་ཀྱང་ཡིད་ཆེས་ཀྱི་དབྱིངས་ལ་རྩེ་གཅིག་ཏུ་
ཞུགས་པ་དེ་ལ་ཕྱོགས་ནས་སེམས་ཅན་སྡུག་བསྔལ་གྱིས་མནར་བ་ལ་ཤས་མི་
བཟོད་པའི་སྙིང་རྗེ་ཆེན་པོ་སྐྱེ་བ་ཤིན་ཏུ་དཀའ་བར་གསུངས་ཤིང༌། ཐེག་ཆེན་གྱི་
རིགས་ཅན་དམྱལ་བར་ལྷུང་བ་དང་ཐེག་པ་དམན་པའི་ལམ་དུ་ཞུགས་ནས་དེའི་
འབྲས་བུ་མངོན་དུ་བྱས་པ་གཉིས་ཕྱི་མས་འཚང་རྒྱ་བ་ལ་བར་དུ་གཅོད་པ་ཙམ་
དམྱལ་བར་སྐྱེས་པས་དེ་ཙམ་མི་གནོད་པར་གསུངས་ཏེ། དམྱལ་བར་བསྐལ་པའི་
བར་གནས་དགོས་བྱུང་ཡང་། དེ་ནས་ཐར་ཏེ་ཐེག་ཆེན་གྱི་ལམ་བསྒྲུབས་ན་ཇི་
བཞིན་སྒྲུབ་ནུས་ལ། ཐེག་དམན་དུ་ལྷུང་བ་དེས་སྔར་བཤད་པ་ལྟར་སྙིང་རྗེ་ཆེན་
པོ་དང་བྱང་ཆུབ་ཀྱི་སེམས་སོགས་ཀྱི་དམིགས་རྣམ་ཡིད་ལ་བྱེད་པ་ཤིན་ཏུ་དཀའ་
བས། དང་པོ་ནས་ཐེག་ཆེན་དུ་ཞུགས་པ་ལས་འབུམ་འགྱུར་གྱིས་ལམ་བགྲོད་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བུལ་བར་གསུངས་སོ། །དེས་ན་དགེ་བའི་བཤེས་གཉེན་པོ་ཏོ་བའི་བེའུ་བུམ་ལས།
རབ་རྒལ་ གཅིག་ལ་རྫས་ཅང་གཉིས་མིན། །དང་པོ་ཉིད་ནས་ཐེག་ཆེན་ལམ་
འཇུག །ཅེས་གསུངས་པ་ལྟར། དང་པོ་ཉིད་ནས་ཐེག་པ་ཆེན་པོའི་ལམ་དུ་འཇུག་
པར་བྱ་དགོས་སོ། །འོ་ན་ཐེག་པ་ཆེན་པོར་འཇུག་པའི་སྒོ་གང་ནས་ཡིན་སྙམ་ན།
ཐེག་ཆེན་དུ་འཇུག་ པའི་ སྒོ་ནི་བྱང་ཆུབ་ཀྱི་སེམས་རིན་པོ་ཆེ་ཉིད་ཡིན་པར་
གསུངས། བྱང་ཆུབ་ཀྱི་སེམས་རིན་པོ་ཆེ་འདི་བསྐྱེད་པ་ལ་བློ་གྲོས་དང་རྩོལ་བ་
དང་ནུས་པ་ཅི་ཡོད་ཀྱིས་བསྒྲིམ་ཞིང་འབད་པར་བྱའོ། །བྱང་ཆུབ་ཀྱི་སེམས་སྐྱེས་
པའི་ཕན་ཡོན་ནི། བྱང་ཆུབ་ཀྱི་སེམས་རིན་པོ་ཆེ་འདི་སྦངས་ནས་བཅོས་མ་ཡིན་
པ་ཞིག་རྒྱུད་ལ་སྐྱེས་ན་ཕན་ཡོན་བསམ་གྱིས་མི་ཁྱབ་པ་དང་ལྡན་ཏེ། སེམས་རིན་
པོ་ཆེ་དེ་སྐྱེས་ཙམ་ཉིད་ནས་ཐེག་པ་ཆེན་པོའི་སྒོར་ཆུད་པ་དང་། བྱང་ཆུབ་སེམས་
དཔའ་ཞེས་བྱ་བ་དང་རྒྱལ་བའི་སྲས་པོ་ཞེས་བྱ་བའི་མིང་ཐོབ་པ་དང་། ཉན་རང་
དགྲ་ བཅོམ་ བདག་ ཉིད་ཆེན་པོ་རྣམས་ ཀྱང་ རིགས་ ཀྱི་སྟོབས་ ཀྱིས་ཟིལ་གྱིས་
གནོན་པར་ནུས་པ་དང་། འགྲོ་བ་ལྷ་དང་བཅས་པའི་མཆོད་པའི་ཞིང་ས་དམ་པར་
འགྱུར་བ་དང་། ཚོགས་བདེ་བླག་ཏུ་རྫོགས་པ་དང༌། སྡིག་སྒྲིབ་མྱུར་དུ་བྱང་བ་
དང༌། རང་གཞན་གྱི་དོན་ཐམས་ཅད་འབད་མེད་དུ་འགྲུབ་པ་དང་། གནོད་པ་
དང་བར་ཆགས་གང་གིས་ཀྱང་མི་ཚུགས་པ་དང༌། འགྲོ་བའི་བདེ་སྐྱིད་ཐམས་ཅད་
ཀྱང་དེ་ལ་རག་ལས་པས་ཕན་བདེ་མ་ལུས་པའི་ཞིང་ས་དམ་པར་འགྱུར་བ་དང༌། །
ས་ལམ་ཐམས་ཅད་མྱུར་དུ་རྫོགས་པར་འགྱུར་བ་ལ་སོགས་པའི་ཕན་ཡོན་མཐའ་
ཡས་མུ་མེད་པ་གསུངས་སོ། །དེ་ཡང་སེམས་རིན་པོ་ཆེ་དེ་སྐྱེས་ཙམ་ཉིད་ནས་ཐེག་
པ་ཆེན་པོའི་སྒོར་ཆུད་པ་ཡིན་ཏེ། སེམས་རིན་པོ་ཆེ་དེ་ཡོད་ན་ནི་མངོན་ཤེས་དང་
-92 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རྫུ་འཕྲུལ་ལ་སོགས་པའི་ཡོན་ཏན་གཞན་མེད་ཀྱང་ཐེག་པ་ཆེན་པོ་བར་འཇོག་ལ།
སེམས་རིན་པོ་ཆེ་དེ་མེད་ན་ནི་མངོན་ཤེས་དང་རྫུ་འཕྲུལ་ལ་སོགས་པའི་ཡོན་ཏན་
ཅི་ཡོད་ཀྱང་ཐེག་པ་ཆེན་པོ་པར་མི་ཆུད་དོ། །ཡོན་ཏན་གཞན་ལྟ་ཞོག །གནས་
ལུགས་ སྟོང་པ་ཉིད་མངོན་སུམ་དུ་རྟོགས་ཏེ། དེ་ལ་རྩེ་གཅིག་ཏུ་མཉམ་པར་
བཞག་ནས་བསྒོམས་པས་དགྲ་བཅོམ་ཐོབ་ཀྱང་། ད་དུང་ཐེག་པ་ཆེན་པོའི་སྒོར་
མི་ཆུད་དེ། ཐེག་པ་ཆེ་ཆུང་ནི་གནས་ལུགས་རྟོགས་པའི་ལྟ་བ་དང་ཉོན་མོངས་
སྤངས་པའི་སྤངས་པ་སོགས་ཀྱིས་མི་འབྱེད་ཀྱི། བྱང་ཆུབ་ཀྱི་སེམས་རིན་པོ་ཆེ་ཁོ་
ནས་འབྱེད་པ་ཡིན་པར་སློབ་དཔོན་ཀླུ་སྒྲུབ་ཀྱིས་གསུངས་སོ། །དགེ་བཤེས་སྟོན་
པ་ལ་རྣལ་འབྱོར་པ་ཆེན་པོས། ཁོ་བོ་ལ་རླུང་མཉམ་འཇུག་ལ་སོགས་པའི་ཡོན་
ཏན་འདི་དང་འདི་ཡོད་ཅེས་རྟོགས་པ་ཕུལ་བ་ན། འབྲོམ་རིན་པོ་ཆེས། ཁྱོད་ལ་རྣ་
རྩར་རྔ་བོ་ཆེ་བརྡུངས་ཀྱང་མི་ཞིག་པའི་སྒོམ་ཡོད་ཀྱང་བྱམས་པ་དང་སྙིང་རྗེ་བྱང་
ཆུབ་ཀྱི་སེམས་མེད་ན་ཉིན་མཚན་དུ་བཤགས་པ་བྱ་དགོས་པའི་སར་སྐྱེ་བ་ཡིན་
གསུངས། ཡང་འབྲོམ་རིན་པོ་ཆེ་རྭ་སྒྲེང་དུ་སྐུ་ཁམས་ཅུང་མ་བདེ་བ་ཞིག་གི་དུས་
སུ། རྣལ་འབྱོར་པ་ཆེན་པོས་རྩིག་པ་ལ་ཐགས་ཐོགས་མེད་པར་བྱོན་ཏེ་སྙན་དྲིས་
པས། ཇོ་བོ་ པ་ ཁྱོད་ གང་ ངོ་ཚ་བའི་ཡན་ལག་དེས་དྲེགས་ སམ། སེམས་ཅན་
བཞག་ནས་གར་ཆ་གསུངས་སོ། །བྱང་ཆུབ་ཀྱི་སེམས་རིན་པོ་ཆེ་དེ་སྐྱེས་ཙམ་ཉིད་
ནས་བྱང་ཆུབ་སེམས་དཔའ་དང་རྒྱལ་བའི་སྲས་པོ་ཞེས་བྱ་བའི་མིང་ཐོབ་སྟེ། སྤྱོད་
འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་
རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་
བྱ་ཞིང་། །འཇིག་རྟེན་ལྷ་མིར་བཅས་པའི་ཕྱག་བྱར་འགྱུར། །ཞེས་དང་། དེ་རིང་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ཞེས་གསུངས་པ་
ལྟར་རོ། །སེམས་རིན་པོ་ཆེ་འདི་སྐྱེས་ཙམ་ཉིད་ནས་ཉན་རང་དགྲ་བཅོམ་བདག་
ཉིད་ཆེན་པོ་རྣམས་ཀྱང་རིགས་ཀྱི་སྟོབས་ཀྱིས་ཟིལ་གྱིས་གནོན་པར་ནུས་ཏེ།
དཔེར་ན་འཁོར་ལོས་བསྒྱུར་བའི་རྒྱལ་པོ་ལ་བུ་མཚན་དང་ལྡན་པ་ཞིག་བྱུང་ན།།
དེ་ལ་བློན་པོ་རྒན་པོ་བློ་གྲོས་དང་ལྡན་པ། ལོངས་སྤྱོད་དང་ལྡན་པ། དཔུང་དང་
ལྡན་པ། བྱ་བ་ཐམས་ཅད་ལ་མཁས་པར་གྱུར་པ་ཇི་སྙེད་ཅིག་ཡོད་པ་དེ་དག་
ཐམས་ཅད་ཀྱིས་ཀྱང་རྒྱལ་པོའི་བུ་ཆུང་ངུ་དེའི་རྐང་པ་ལ་མགོ་བོས་འདུད་པར་
བྱེད། དེ་ལ་རྣམ་པ་ཀུན་ནས་བཀུར་སྟི་དང་རིམ་གྲོ་དང་གུས་པར་བྱེད་དགོས་ཀྱི།
དེའི་གོང་དུ་འདུག་པ་དང་། ཁྱད་གསོད་ཀྱི་ཚིག་སྨྲ་བ་སོགས་རྣམ་པ་ཀུན་ནས་མི་
ནུས་པ་དེ་བུ་ཆུང་ངུ་དེས་རིགས་ཀྱི་སྟོབས་ཀྱི་ཟིལ་གྱིས་མནན་པ་ཡིན། བློ་གྲོས་
ཀྱི་དབང་དུ་བྱས་ན་བུ་ཆུང་ངུ་སྐྱེས་མ་ཐག་པ་དེས་བློན་པོ་རྒན་པོ་མཁས་པ་དེ་
དག་ལ་གང་ཡང་བསྒྲུན་དུ་མེད་དོ། །དེ་བཞིན་དུ་བྱང་ཆུབ་ཀྱི་སེམས་རིན་པོ་ཆེ་
སྐྱེས་མ་ཐག་པ་དེས་ཉན་རང་དགྲ་བཅོམ་བདག་ཉིད་ཆེན་པོ་རྣམས་བློ་གྲོས་ཀྱི་
སྟོབས་ ཀྱིས་ཟིལ་གྱིས་གནོན་མི་ནུས་ཀྱང་། རིགས་ཀྱི་སྟོབས་ ཀྱིས་ཟིལ་གྱིས་
གནོན་པ་ཡིན་ནོ། །སེམས་རིན་པོ་ཆེ་དེ་སྐྱེས་མ་ཐག་ཏུ་འགྲོ་བ་ལྷ་དང་བཅས་
པའི་མཆོད་པའི་ཞིང་དུ་འགྱུར་ཏེ། སེམས་རིན་པོ་ཆེ་འདི་ཐོག་མར་སྐྱེས་པ་ན་
ཕྱོགས་བཅུའི་སངས་རྒྱས་ཐམས་ཅད་ཀྱི་གདན་འགུལ་བ་དང་ཞིང་ཐམས་ཅད་
རབ་ཏུ་གཡོ་བར་འགྱུར། དེ་ལྟར་གྱུར་པ་ན་སངས་རྒྱས་རྣམས་ཀྱིས་འདི་ཅི་ཞིག་
གི་ལྟས་ཡིན་སྙམ་དུ་དགོངས་པ་ན། འཇིག་རྟེན་གྱི་ཁམས་འདི་ཞེས་བྱ་བ་རིགས་
ཀྱི་བུ་ འདི་ ཞེས་ བྱ་ བས་ བྱང་ ཆུབ་ཏུ་སེམས་བསྐྱེད་པས་དེའི་མཐུའོ་ སྙམ་དུ་
- 94 -



ང
གི་
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དགོངས་པར་གྱུར་ནས་འཁོར་ལོས་བསྒྱུར་བའི་རྒྱལ་པོ་ལ་བུ་གཅིག་པུ་ཞིག་བྱུང་
བ་ལྟར། རྒྱལ་བ་རྣམས་ཀྱི་གདུང་འཚོབ་བྱུང་བར་དགོངས་ནས་ཐུགས་དགྱེས་པ་
ཆེན་པོས་བྱང་ཆུབ་སེམས་དཔའ་དེ་ལ་བྱིན་གྱིས་རློབ་པར་མཛད། བྱང་ཆུབ་
སེམས་དཔའ་བདག་ཉིད་ཆེན་པོ་ཐམས་ཅད་ཀྱིས་ཀྱང་དེའི་སེམས་རིན་པོ་ཆེ་
སྐྱེས་པ་དེ་མཐར་ཕྱིན་པའི་ཐུགས་སྨོན་མཛད། ཚངས་པ་དང་བརྒྱ་བྱིན་ལ་སོགས་
པ་ལྷ་མཐུ་བོ་ཆེ་ཐམས་ཅད་ཀྱང་བྱང་ཆུབ་སེམས་དཔའ་དེའི་རྐང་པ་ལ་སྤྱི་བོས་
གཏུག་ཅིང་ཕྱག་འཚལ་བར་བྱེད། མཆོད་པའི་བྱེ་བྲག་སྣ་ཚོགས་ཀྱིས་མཆོད་ཅིང་
དེའི་ལུས་ལ་གཟི་བྱིན་སྐྱེད་པ་དང་བསམ་པ་ཐམས་ཅད་འགྲུབ་པའི་གྲོགས་བྱེད་
པར་གསུངས་སོ། །དེ་ཙམ་དུ་ཡང་མ་ཟད་བྱང་ཆུབ་ཀྱི་སེམས་རིན་པོ་ཆེ་དེ་གང་ལ་
ཡོད་པ་དེ་ལ་ནི་རྒྱལ་བ་རྣམས་ཀྱང་བཀུར་སྟི་དང་རིམ་གྲོ་མཛད་པར་བཞེད་ན།
གཞན་རྣམས་ལྟ་ཅི་སྨོས། དེས་ན་རྙེད་བཀུར་སྙན་གྲགས་ཤིག་འདོད་ན་ཡང་བྱང་
ཆུབ་ཀྱི་སེམས་རིན་པོ་ཆེ་སྒོམ་པ་དེ་ལ་རྙེད་བཀུར་སྙན་གྲགས་རྒྱ་ཆེན་པོ་དེ་ཙམ་
ཞིག་འབྱུང་གི །ཚེ་ འདིའི་ཕུན་ཚོགས་ལ་ཆགས་ནས་ རྙེད་བཀུར་ འབད་ པས་
བསྒྲུབས་ཀྱང་ངན་ངོན་རེ་ཡང་འབྱུང་དཀའོ། །བྱང་ཆུབ་ཀྱི་སེམས་རིན་པོ་ཆེ་འདི་
ཡོད་ན་ཚོགས་བདེ་བླག་ཏུ་རྫོགས་པར་འགྱུར་ཏེ། བྱང་ཆུབ་ཀྱི་སེམས་རིན་པོ་ཆེ་
བཅོས་མ་མིན་པ་ཞིག་རྒྱུད་ལ་སྐྱེས་ན་ནམ་མཁའ་དང་མཉམ་པའི་སེམས་ཅན་
ཐམས་ཅད་སྡུག་བསྔལ་ལས་བསྒྲལ། བདེ་བ་ཐམས་ཅད་དང་ལྡན་པ་ཞིག་བྱེད།
བདེ་བའི་ནང་ནས་ཀྱང་མཆོག་དང་རབ་དང་གོང་ན་མེད་དུ་གྱུར་པ་ཆོས་ཀྱི་རྒྱལ་
པོ་སངས་རྒྱས་བཅོམ་ལྡན་འདས་ཀྱི་གོ་འཕང་ལ་འགོད་པར་འདོད་ནས་ཅི་བྱེད་
སེམས་ཅན་གྱི་དོན་དུ་བྱེད་པ་ཡིན་པས། དེའི་དགེ་བ་དེ་གཟུགས་སུ་གྲུབ་ན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སེམས་ཅན་རེ་རེའི་སྟེང་ནས་དགེ་རྩ་ ཁབ་རྩེ་ཙམ་རེ་བསྡུས་ཀྱང་སྟོང་གསུམ་
འདིར་ ག་ ལ་ཤོང་། སེམས་ཅན་ གཅིག་ ལ་ དམིགས་ནས་ སྡུག་བསྔལ་བསལ་
འདོད་དང་བདེ་བ་དང་ཕྲད་འདོད་ཀྱི་བྱམས་སྙིང་རྗེ་བཅོས་མ་མིན་པ་ཞིག་སྐྱེས་
པ་ལའང་ཕན་ཡོན་མཐའ་ཡས་པ་ཞིག་གསུངས་ན། ནམ་མཁའི་མཐའ་ཁྱབ་ཀྱི་
སེམས་ཅན་ཐམས་ཅད་དེ་ལྟ་བུའི་བསམ་པ་སྐྱེས་ན་ཕན་ཡོན་ཚད་གཟུང་དུ་མེད་
པ་ལྟ་ཅི་སྨོས། སེམས་ཅན་རྣམས་ཀྱི་སྡུག་བསྔལ་སྣ་རེ་ཙམ་བསལ་བར་འདོད་
པའི་སྙིང་རྗེ་བཅོས་མིན་ཞིག་སྐྱེས་ནའང་སྔོན་གྱི་ལས་སྒྲིབ་ཆེན་པོ་རྣམས་མྱུར་དུ་
བྱང་བ་དང་། སངས་རྒྱས་ཐོབ་པའི་རྒྱུའི་བསོད་ནམས་ཚད་མེད་པ་ཞིག་འབྱུང་
བར་མཛའ་བོའི་བུ་མོའི་གླེང་གཞི་སོགས་ཀྱིས་ཤེས་ལ། དེ་ལྟར་ན་ནམ་མཁའི་
མཐའ་ཁྱབ་ཀྱི་སེམས་ཅན་ཐམས་ཅད་ལ་དམིགས་ནས་སྡུག་བསྔལ་མཐའ་དག་
སེལ་བར་འདོད་པ་དང་། གནས་སྐབས་དང་མཐར་ཐུག་གི་བདེ་བ་མཐའ་དག་
སྐྱེད་པར་འདོད་པའི་བསམ་པ་རླབས་པོ་ཆེ་དེ་ལྟ་བུ་བཅོས་མིན་ཞིག་སྐྱེས་པ་ལ་
ཕན་ཡོན་ཚད་གཟུང་དུ་མེད་པ་ལྟ་ཅི་སྨོས། དེའི་ཕྱིར་བདག་པས་གཞན་གཅེས་
པའི་བསམ་པས་ནམ་མཁའི་མཐའ་ཁྱབ་ཀྱི་སེམས་ཅན་རྣམས་ཀྱི་སྡུག་བསྔལ་
སེལ་བ་དང་བདེ་བ་སྒྲུབ་པ་རང་གི་ཁུར་དུ་ཁྱེར་ཏེ། ཅི་བྱེད་དེའི་ཐབས་འབབ་
ཞིག་ཏུ་བྱེད་པའི་བྱང་ཆུབ་ཀྱི་སེམས་རིན་པོ་ཆེ་སྐྱེད་པར་བྱེད་པ་ནི་སངས་རྒྱས་ཀྱི་
རྒྱུ་ཚོགས་མཐའ་ཡས་མུ་མེད་པ་གསུངས་པ་ཐམས་ཅད་མྱུར་དུ་རྫོགས་པར་བྱེད་
པའི་ཐབས་མཁས་ཆེན་པོ་ཡིན་པར་དཔའ་བྱིན་གྱིས་ཞུས་པའི་མདོ་དང་ལག་
བཟང་གིས་ཞུས་པའི་མདོ་དང་སྡོང་པོ་བཀོད་པའི་མདོ་སོགས་ལས་ གསུངས་
ཤིང་། བྱང་ཆུབ་ཀྱི་སེམས་ལ་དེ་ལྟ་བུའི་ཕན་ཡོན་འབྱུང་བའི་རྒྱུ་མཚན་ཞིབ་པར་
- 96 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རིན་ཆེན་ཕྲེང་བ་ལས་གསུངས་སོ། །བྱང་ཆུབ་ཀྱི་སེམས་རིན་པོ་ཆེ་འདི་རྒྱུད་ལ་
སྐྱེས་ན། དེ་ནས་བཟུང་སྟེ་བྱང་ཆུབ་སེམས་དཔའ་དེ་ཐ་ན་གཉིད་ལོག་པའི་གནས་
སྐབས་ཚུན་ཆད་དུའང་བསོད་ནམས་རླབས་ཆེན་པོ་ནམ་མཁའ་དང་མཉམ་པ་
རྒྱུན་མི་འཆད་པར་གསོག་སྟེ། སྤྱོད་འཇུག་ལས། གང་ནས་བཟུང་སྟེ་སེམས་ཅན་
ཁམས། །མཐའ་ཡས་རབ་ཏུ་བསྒྲལ་བའི་ཕྱིར། །མི་ལྡོག་པ་ཡི་སེམས་ཀྱིས་སུ། །
སེམས་དེ་ཡང་དག་བླངས་གྱུར་པ། །དེ་ནས་བཟུང་སྟེ་གཉིད་ལོག་གམ། །བག་
མེད་གྱུར་ཀྱང་བསོད་ནམས་ཤུགས། །རྒྱུན་མི་འཆད་པར་དུ་མ་ཞིག །ནམ་མཁའ་
མཉམ་པ་རབ་ཏུ་འབྱུང་། །ཞེས་གསུངས་པ་ལྟར་རོ། །བྱང་ཆུབ་ཀྱི་སེམས་རིན་པོ་
ཆེ་འདིའི་མཐུས་བྱ་རོག་ལ་ཟན་ཆངས་གཅིག་བྱིན་པ་ལྟ་བུའི་དགེ་རྩ་ཆུང་ངུ་ཞིག་
བྱས་ཀྱང་། ནམ་ཡང་འཛད་པ་མེད་པར་གོང་ནས་འཕེལ་དུ་འགྱུར་བ་ནི་རྒྱ་མཚོ་
ཆེན་པོའི་ནང་དུ་ཆུ་ཐིག་གཅིག་བླུགས་ན། དེ་རྒྱ་མཚོ་ཆེན་པོ་དང་འདྲེས་ནས་ཆེས་
ཆེར་འཕེལ་ཞིང་། རྒྱ་མཚོ་མ་ཟད་ཀྱི་བར་དུ་དེ་མི་འཛད་པ་ལྟར། བྱང་ཆུབ་ཀྱི་
སེམས་ཀྱིས་ཟིན་ཅིང་བྱང་ཆུབ་ཆེན་པོར་བསྔོས་བའི་དགེ་རྩ་ཅི་བྱས་བྱང་ཆུབ་མ་
ཐོབ་བར་དུ་མི་འཛད་པར་བློ་གྲོས་མི་ཟད་པའི་མདོ་ལས་གསུངས་པ་ལྟར་རོ། །
བྱང་ཆུབ་ཀྱི་སེམས་མེད་ན་འཁོར་བའི་གནས་འདིར་སྦྱིན་པ་ལ་སོགས་པའི་དགེ་
བ་རྒྱ་ཆེན་པོ་ཅི་འདྲ་ཞིག་བྱས་ཀྱང་ཕལ་ཆེར་བར་སྐབས་སུ་ཆུད་འཛའ་བ་མང་
ཞིང་། ཆུད་མ་ཟོས་ཀྱང་ཆུ་ཤིང་དང་སྨུག་མར་འབྲས་བུ་ཆགས་པ་ན་སྐམ་པར་
འགྱུར་བ་བཞིན་རང་རང་གི་འབྲས་བུ་ཕྱུང་ནས་ཟད་པར་འགྱུར་ལ། བྱང་ཆུབ་ཀྱི་
སེམས་རིན་པོ་ཆེས་ཟིན་པའི་དགེ་རྩ་རྣམས་ལྗོན་ཤིང་བཟང་པོར་འབྲས་བུ་
ཆགས་ནས་གོང་འཕེལ་དུ་འགྱུར་བ་ལྟར་ནམ་ཡང་ཟད་པ་མེད་པར་ཆེས་ཆེར་
-97-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འཕེལ་བར་འགྱུར་བ་ནི། སྤྱོད་འཇུག་ལས། དགེ་བ་གཞན་ཀུན་ཆུ་ཤིང་བཞིན་དུ་
ནི། །འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་
ཤིང་རྟག་པར་ཡང་། །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་
གསུངས་ པ་ལྟར་ རོ། །བྱང་ཆུབ་ཀྱི་སེམས་ རིན་ པོ་ཆེ་ནི་ གསེར་ གྱུར་ གྱི་ རྩིས་
ལྕགས་ཁམས་གསེར་དུ་བསྒྱུར་བ་ལྟར། མི་གཙང་བའི་ལུས་སྙིང་པོ་མེད་པ་ལ་
སྙིང་པོ་དམ་པ་ལོན་ཏེ་འགྲོ་བ་ལྷ་དང་བཅས་པའི་ཕྱག་དང་མཆོད་པའི་ཡུལ་རྒྱལ་
བའི་སྐུར་སྒྲུབ་པར་བྱེད་པས་ན་དེ་ལས་དོན་ཆེ་བ་གང་ཞིག་ཡོད། སྤྱོད་འཇུག་
ལས། གསེར་འགྱུར་རྩི་ཡི་རྣམ་པ་མཆོག་ལྟ་བུར། །མི་གཙང་ལུས་འདི་བླངས་
ནས་རྒྱལ་ བའི་ སྐུ། །རིན་ ཆེན་ རིན་ ཐང་ མེད་ པར་ བསྒྱུར་ བས་ན། །བྱང་ཆུབ་
སེམས་ཞེས་བྱ་བ་རབ་བརྟན་གཟུང་། །ཞེས་གསུངས་པ་ལྟར་རོ། །སེམས་རིན་པོ་
ཆེ་འདི་ཡོད་ན་སྡིག་པ་ཐམས་ཅད་མྱུར་དུ་བྱང་བར་འགྱུར་ཏེ། སེམས་རིན་པོ་ཆེ་
འདིའི་མཐུས་ཕམ་པ་བཞི་དང་མཚམས་མེད་ལྔ་ལ་སོགས་པའི་ཉེས་པ་ཆེན་པོ་
རྣམས་ཀྱང་མྱུར་དུ་སྦྱོང་ནུས་ན། སྡིག་ སྒྲིབ་གཞན་རྣམས་ལྟ་ཅི་སྨོས་ཏེ། སྤྱོད་
འཇུག་ལས། སྡིག་པ་སྟོབས་ཆེན་ཤིན་ཏུ་མི་བཟད་པ། །དེ་ནི་རྫོགས་པའི་བྱང་
ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་པར་འགྱུར། །ཞེས་
དང་། དེས་ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་
པར་སྲེག་པར་བྱེད། །ཅེས་གསུངས་པ་ལྟར་རོ། །བྱང་ཆུབ་ཀྱི་སེམས་རིན་པོ་ཆེའི་
མཐུས་སྡིག་ལྟུང་ཐམས་ཅད་སྦྱོང་ནུས་པར་མ་ཟད་གཉིས་སྣང་འཁྲུལ་པའི་བག་
ཆགས་ཀྱང་བྱང་ཆུབ་ཀྱི་སེམས་རིན་པོ་ཆེའི་མཐུས་སྦྱོང་བ་ཡིན་གྱི། བྱང་ཆུབ་ཀྱི་
སེམས་མེད་པར་ཐབས་གང་གིས་ཀྱང་གཉིས་སྣང་འཁྲུལ་བའི་བག་ཆགས་སྦྱོང་
- 98 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
མི་ནུས་སོ། །དེ་ཡང་བྱང་ཆུབ་ཀྱི་སེམས་མེད་ན་ཟབ་མོ་སྟོང་པ་ཉིད་ཀྱི་དོན་ཕྱིན་
ཅི་མ་ལོག་པར་རྟོགས་ནས་ཡུན་རིང་དུ་བསྒོམས་ཏེ་མངོན་སུམ་དུ་རྟོགས་ཀྱང་།
ཐེག་པ་ཆེན་པོའི་སྒོར་ཡང་མི་ཆུད་པ་སྔར་བཤད་ཟིན་པ་ལྟར་རོ། །བྱང་ཆུབ་ཀྱི་
སེམས་རིན་པོ་ཆེ་འདི་མེད་ན་ལྷ་སྒོམ་པ་དང་རླུང་སྒོམ་པ་སོགས་སྔགས་ཀྱི་ཉམས་
ལེན་ཅི་འདྲ་ཞིག་བྱས་ཀྱང་ཐེག་པ་ཆེན་པོའི་སྒོར་ཡང་མི་ཆུད་ན། སངས་རྒྱས་ཀྱི་
སར་བགྲོད་པའི་གོ་སྐབས་ག་ལ་ཡོད། དེར་མ་ཟད་བྱང་ཆུབ་ཀྱི་སེམས་འདི་མེད་
པར་ལྷ་སྒོམ་པ་དང་གནས་ལུགས་སྟོང་པ་ཉིད་ཕྱིན་ཅི་མ་ལོག་པར་སྒོམ་པ་ཟུང་དུ་
སྤྲེལ་ཡང་སྟབས་ལེགས་ན་དམན་ལམ་དུ་སོང་ནས་ཐར་པ་ཙམ་ཐོབ་སྲིད་ཀྱི།
ཐེག་པ་ཆེན་པོའི་སྒོར་ཡང་མི་ཆུད་ན་ཐམས་ཅད་མཁྱེན་པ་ག་ལ་ཐོབ་ནུས། སྔོན་
ཇོ་བོ་རྗེ་སྙེ་ཐང་ན་བཞུགས་དུས་རྒྱ་གར་ནས་ཨཱ་ཙརྱ་ཞིག་ཇོ་བོ་མཇལ་དུ་བྱུང་བ་
ན། ཇོ་བོས། རྒྱ་གར་ན་མཚར་གཏམ་ཅི་ཡོད་དྲིས་པས། ཁོ་ན་རེ། གཞན་ཆེར་
མེད། ཀྱེ་རྡོ་རྗེའི་རྣལ་འབྱོར་པ་ཞིག་གིས་རྒྱུན་ཞུགས་ཐོབ་པ་ཞིག་བྱུང་སོང་ཞུས་
པས། ཇོ་བོའི་ཞལ་ནས་ཕ་ལ་ཕ་ལ་ཧེ་བཛྲ་སྒོམ་པ་དམྱལ་བར་མ་ལྷུང་བ་མཚང་
རེ་ཆེ་གསུང་སྐད། སྔོན་བྲམ་ཟེའི་ཁྱེའུ་ ཙ་ནག་ ཀྱ་ཞེས་བྱ་བ་ཞིག་གིས་ ཁྲོ་བོ་
བསྒྲུབས་ ཏེ་ གཤིན་ རྗེ་ གཤེད་དངོས་སུ་གྲུབ་ པ་ཞིག་བྱུང་ ཡང་། བྱང་ཆུབ་ཀྱི་
སེམས་མེད་པས་ཁྲོ་བོའི་དྲག་སྔགས་ཀྱིས་སྲོག་ཆགས་མང་པོ་ཕུང་ལ་གཏད་དེ་
དམྱལ་བར་ལྷུང་ནས་མཐའ་ཟད་མི་ཤེས་པའི་ངང་དུ་དམྱལ་བའི་སྡུག་བསྔལ་མྱོང་
དགོས་པ་འཇམ་དཔལ་རྩ་རྒྱུད་ལས་གསུངས་སོ། །ཚུལ་དེ་དག་ལ་རྣམ་དཔྱོད་
ཅན་རྣམས་ཀྱིས་ལེགས་པར་དཔྱད་ན་མདོ་སྔགས་གང་གི་སྐབས་སུའང་བྱང་ཆུབ་
ཀྱི་སེམས་རིན་པོ་ཆེ་ཉིད་མྱུར་ལམ་མཆོག་ཡིན་པར་ངེས་པ་གཏིང་ནས་རྙེད་པར་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འགྱུར་རོ། །དོན་གྱི་དབང་དེ་དག་གཟིགས་ནས་ཇོ་བོ་རྗེས་དུས་རྟག་ཏུ། ངན་སོང་
ཐམས་ཅད་འཇིག་པ་དང༌། །སྒྲིབ་པ་ཐམས་ཅད་ལས་གྲོལ་ཞིང་། །རྫོགས་སངས་
གོ་འཕང་སྩོལ་མཛད་པ། །བྱང་ཆུབ་སེམས་ལ་ཕྱག་འཚལ་ལོ། །ཞེས་གསུངས་
པར་ མཛད་ ཅེས་ བཀའ་ གདམས་ གོང་ མའི་ གསུང་བགྲོས་ ལས་ འབྱུང་། དགེ་
བཤེས་སྨྱུག་རུམ་པའི་ཞལ་ནས་ཀྱང་བྱང་ཆུབ་ཀྱི་སེམས་འདི་གཅིག་སྐྱེར་བཏུབ་
ན། ཚོགས་ཁོ་རང་གིས་གསོག །སྒྲིབ་པ་ཁོ་རང་གིས་སྦྱོང་། བར་ཆད་ཀྱང་ཁོ་རང་
གིས་སེལ་ཏེ། འདི་གཅིག་མེད་པར་རྩ་རླུང་དང་ཐིག་ལེ་དང་ལྷའི་སྐུ་དང་སྟོང་པ་
ཉིད་ལ་སོགས་པ་བསྒོམས་ཀྱང་འདོད་སར་གོམ་པ་གང་བས་ཕྱེད་ཀྱང་མི་ཕྱིན་
གསུང་ངོ༌། །སེམས་རིན་པོ་ཆེ་འདི་ཡོད་ན་རང་དང་གཞན་གྱི་དོན་ཐམས་ཅད་
བདེ་བླག་ཏུ་འགྲུབ་པར་འགྱུར་ཏེ། བྱང་ཆུབ་ཀྱི་སེམས་རིན་པོ་ཆེ་འདི་རྒྱུད་ལ་
སྐྱེས་ཙམ་ཉིད་ནས་ལྷ་དང་བཅས་པའི་འགྲོ་བ་ཐམས་ཅད་ཀྱིས་མཆོད་པའི་གནས་
སུ་འགྱུར་བ་དང་། བྱང་ཆུབ་ཀྱི་སེམས་ཀྱི་མཐུས་སྐྱོན་ཐམས་ཅད་ཟད་ཡོན་ཏན་
ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ཐོབ་པ། དེ་ཐོབ་ནས་ནམ་མཁའི་
མཐའ་ཁྱབ་ཀྱི་སེམས་ཅན་ཐམས་ཅད་ལ་དཔག་བསམ་གྱི་ཤིང་དང་ཡིད་བཞིན་
གྱི་ནོར་བུ་བཞིན་དུ་གསོལ་བ་གང་དང་གང་བཏབ་པ་ཐམས་ཅད་འབད་མེད་དུ་
སྩོལ་བ་དང་། འབྱུང་བ་ཆེན་པོ་བཞི་ལྟར་སེམས་ཅན་ཐམས་ཅད་ཀྱི་ཉེར་འཚོའི་
གཞིར་འགྱུར་བར་མདོ་ལས་གསུངས། སེམས་རིན་པོ་ཆེ་འདི་ཡོད་ན་གནོད་པ་
དང་བར་ཆད་གང་གིས་ཀྱང་མི་ཚུགས་ཏེ། བྱང་ཆུབ་ཀྱི་སེམས་རིན་པོ་ཆེ་འདི་རྒྱུད་
ལ་སྐྱེས་ཙམ་ཉིད་ནས་རྒྱལ་བ་རྣམས་ཀྱིས་བུ་ལྟར་དགོངས་ཤིང་། བཀའ་སྡོད་
སྲུང་མ་རྣམས་ཀྱིས་རྟག་ཏུ་བསྲུང་བ་དང་། ཁྱད་པར་གནོད་སྦྱིན་ལག་ན་རྡོ་ རྗེ་
- 100 -



སྦྱོ
ང་
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
བརྒྱ་ཕྲག་མང་པོས་དུས་རྟག་ཏུ་བསྲུང་བས། བྱང་སེམས་ལས་དང་པོ་པ་དེ་གཉིད་
ལོག་གམ་མྱོས་སམ་བག་མེད་པར་གྱུར་ན་ཡང་མི་མ་ཡིན་གདུག་པ་ཅན་སུས་
ཀྱང་གནོད་པ་བྱ་མི་ནུས་པ་དང་། བྱང་སེམས་དེ་གང་ན་གནས་པ་དེར་ཡང་ནད་
ཡམས་དང་མུ་གེ་དང་མི་མ་ཡིན་གྱི་གནོད་པའི་འཇིགས་པ་ཆེར་མི་འབྱུང་ཞིང་།
བྱུང་ཡང་བྱང་སེམས་དེས་བསམས་པ་ཙམ་གྱིས་མྱུར་དུ་ཞི་བར་འགྱུར་བར་
གསུང་། བྱང་ཆུབ་ཀྱི་སེམས་རིན་པོ་ཆེ་འདི་ནི་འགྲོ་བའི་བདེ་སྐྱིད་མ་ལུས་པའི་
འབྱུང་གནས་ཞིང་ས་ལྟ་བུ་ཡིན་ཏེ། ཡོན་ཏན་རིན་པོ་ཆེ་སྡུད་པ་ལས། མྱུ་གུ་མེད་
པར་འཇིག་རྟེན་སྡོང་འབྱུང་ཡོད་མེད་ན། །དེ་ལ་ཡལ་འདབ་མེ་ཏོག་འབྲས་བུ་ག་
ལ་འབྱུང་། །བྱང་ཆུབ་སེམས་མེད་རྒྱལ་འབྱུང་འཇིག་རྟེན་ཡོད་མེད་ན། །འབྲས་
བུ་བརྒྱ་བྱིན་ཚངས་པ་ཉན་ཐོས་ག་ལ་འབྱུང་། །ཞེས་གསུངས་པ་ལྟར། འཇིག་
རྟེན་གྱི་བདེ་སྐྱིད་ཐམས་ཅད་དཀར་པོའི་ཆོས་ཀྱི་མཐུ་ལས་འབྱུང་ཞིང་། འཇིག་
རྟེན་དུ་དཀར་ཆོས་གང་འབྱུང་བ་ཐམས་ཅད་བྱང་ཆུབ་ཀྱི་སེམས་རིན་པོ་ཆེའི་མཐུ་
ཁོ་ན་ལས་འབྱུང་བ་དང་། ཐ་ན་ནམ་མཁའ་ལ་སྤྲིན་འཁྲིགས་ཏེ་ཆར་འབབ་པ་
དང་ས་གཞི་ལ་ནགས་ཚལ་དང་ལོ་ཏོག་སྐྱེ་བ་ཡན་ཆད་འཇིག་རྟེན་གྱི་ཉེར་འཚོ་ཇི་
སྙེད་ཅིག་ཡོད་པ་ཐམས་ཅད་ཀྱང་བྱང་ཆུབ་ཀྱི་སེམས་རིན་པོ་ཆེའི་མཐུ་ཁོ་ན་ལས་
འབྱུང་བར་གསུང་། ས་ལམ་ཐམས་ཅད་ཀྱང་མྱུར་དུ་རྫོགས་པར་འགྱུར་ཏེ། གོང་
དུ་བཤད་པ་ལྟར་སྨོན་པ་དང་འཇུག་པའི་བདག་ཉིད་ཅན་གྱི་སེམས་རིན་པོ་ཆེ་
འདི་ཡོད་ན་སྐད་ཅིག་རེ་རེ་ལའང་ཚོགས་རྫོགས་པ་ལ་ཚེགས་མེད་ཅིང་། སྤྱོད་
ལམ་རྣམ་བཞིའི་བྱ་བ་གང་བྱེད་ཀྱང་ཚོགས་རྫོགས་པའི་ཡན་ལག་ཏུ་གྱུར་ནས་ས་
ལམ་བགྲོད་པ་ལ་ཚེགས་མེད་པར་གསུངས་སོ། །ཇོ་བོ་རྗེ་དཔལ་ལྡན་ཨ་ཏི་ཤས་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཇི་ལྟར་བྱས་ན་སེམས་ཅན་རྣམས་འཁོར་བའི་རྒྱ་མཚོ་ལས་བསྒྲལ་བར་ནུས། ཇི་
ལྟར་བྱས་ན་མྱུར་དུ་མངོན་པར་རྫོགས་པར་འཚང་རྒྱ་སྙམ་དུ་དགོངས་ཤིང་རྡོ་རྗེ་
གདན་ལ་སྐོར་བ་མཛད་པའི་དུས་ན། ནུབ་ཕྱོགས་བདུད་བཏུལ་བའི་ལྷ་ཁང་གི་
ཐད་སོ་ན་ཚུར་བྱོན་ཙ་ན། གནྡྷོ་ལའི་ནང་ན་ཞུགས་པའི་བྱང་ཆུབ་ཆེན་པོས་གསུང་
ཕྱུང་ནས། ཧེ་བྷ་ཏན་ཏ་མྱུར་དུ་མངོན་པར་རྫོགས་པར་འཚང་རྒྱ་བར་འདོད་པས་
བྱང་ཆུབ་ཀྱི་སེམས་སྦྱོངས་གསུང་། ཡང་ལན་ཅིག་རྡོ་རྗེ་གདན་ལ་སྐོར་བ་མཛད་
པ་ན་རྡོ་རྗེ་གདན་གྱི་བྱང་ཕྱོགས་སྒྲོལ་མའི་ལྷ་ཁང་གི་ཐད་དུ་རྗེ་བཙུན་སྒྲོལ་མའི་
རྣམ་སྤྲུལ་བུད་མེད་རྒན་གཞོན་གཉིས་སྣང་བ། གཞོན་པས་རྒན་པ་ལ་འདྲི་བའི་
ཚུལ་མཛད་དེ་མྱུར་དུ་མངོན་པར་རྫོགས་པར་འཚང་རྒྱ་བར་འདོད་པས་གང་ལ་
བསླབ་པར་བྱ་ཟེར་བས། རྒན་པ་དེས་མྱུར་དུ་མངོན་པར་རྫོགས་པར་འཚང་རྒྱ་
བར་འདོད་པས་བྱང་ཆུབ་ཀྱི་སེམས་སྦྱོངས་གསུང་སྐད། ཡང་ལན་ཅིག་རི་ནག་
པོའི་གཙུག་ལག་ཁང་ན་བཞུགས་པའི་གྲུབ་ཆེན་ར་ཧུ་ལ་གུཔྟ་ཇོ་བོའི་མདུན་དུ་
ཐོག་བབས་སུ་བྱོན་ནས། ཡི་དམ་གྱི་ལྷ་ཞལ་མཐོང་བ་དང་། དཀྱིལ་འཁོར་གྱི་ལྷ་
ཚོགས་མང་པོ་མངོན་དུ་གྱུར་པ་དང་། ཐུན་མོང་གི་དངོས་གྲུབ་མང་པོ་ཐོབ་པ་
དང༌། ཏིང་ངེ་འཛིན་རི་རྒྱུད་ཙམ་ཡོད་པས་གར་ཡང་མི་ཕྱིན། བྱམས་པ་དང་སྙིང་
རྗེ་བྱང་ཆུབ་ཀྱི་སེམས་ལ་བློ་སྦྱོང་། ཐུགས་རྗེ་ཆེན་པོ་སྙིང་རྗེའི་ལྷ་ཡིན་པས་ཡིད་
དམ་དུ་བཟུངས། འཁོར་བ་མ་སྟོངས་ཀྱི་བར་དུ་སེམས་ཅན་གྱི་དོན་བྱེད་པར་དམ་
ཆོས་ཤིག་གསུང་བས། བླ་མ་གསེར་གླིང་པས་ཐུགས་ལ་ངེས་པར་མཛད་པའི་
སྟེང་དུ་དེ་བས་ཀྱང་ཐུགས་ངེས་ཆེ་བར་གྱུར་གསུང་། གྲུབ་ཆེན་གྱིས་ཇི་ལྟར་
གསུང་བ་ལྟར། ཐུགས་རྗེ་ཆེན་པོ་ཡི་དམ་དུ་བཟུང་ནས་རྡོ་ རྗེ་གདན་གྱི་ནུབ་
- 102 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཕྱོགས་འོད་དཔག་མེད་ཀྱི་ལྷ་ཁང་ན་བྱམས་སྙིང་རྗེ་བྱང་ཆུབ་ཀྱི་སེམས་རྩེ་གཅིག་
ཏུ་སྒོམ་བཞིན་བཞུགས་པ་ན། ཐུགས་རྗེ་ཆེན་པོས་ཞལ་མངོན་སུམ་དུ་བསྟན་
ནས། སྐྱེས་བུ་དམ་པ་ལེགས་སོ་ལེགས་སོ། །དུས་གསུམ་གྱི་སངས་རྒྱས་ཐམས་
ཅད་ ཀྱི་ གསང་ བའི་མཛོད་ གང་ ཡིན་ པ་དེ་ ཁྱོད་ ཀྱིས་ཤེས་ སོ། །ཞེས་ སོགས་
དབུགས་དབྱུང་བ་དང་ལུང་བསྟན་པ་རྒྱ་ཆེར་མཛད་ཅེས་བཀའ་གདམས་གོང་
མའི་གསུང་བགྲོས་ལས་འབྱུང་ངོ༌། །བྱང་ཆུབ་ཀྱི་སེམས་རིན་པོ་ཆེའི་ཕན་ཡོན་
མཐའ་ ཡས་ པ་ནི། སྤྱོད་འཇུག་ལས། དེ་ ཡི་ ཕན་ཡོན་དཔག་ཏུ་མེད་ པ་དག །
བྱམས་མགོན་བློ་དང་ལྡན་པས་ནོར་བཟང་བཤད། །ཅེས་གསུངས་པ་ལྟར། མདོ་
སྡེ་ཕལ་པོ་ཆེ་ལས་འབྱུང་བས། དེ་ནས་འབྱུང་བ་ལྟར་ཤེས་པར་བྱས་ལ་ངེས་པ་
ཤུགས་དྲག་སྐྱེད་དགོས་ཤིང་། དེའི་ནང་ནས་ཀྱང་སྡོང་པོ་བཀོད་པ་ལས། རིགས་
ཀྱི་བུ་བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། །
ཞེས་བྱང་ཆུབ་ཀྱི་སེམས་འདི་ཡོད་ན་སངས་རྒྱས་འབྱུང་ཞིང་། འདི་མེད་ན་རྒྱུ་
གཞན་གང་གིས་ཀྱང་སངས་རྒྱས་མི་འབྱུང་བ་ས་བོན་ལྟ་བུ་ཡིན་པ་དང་། བྱང་
ཆུབ་སེམས་དཔའི་སྤྱོད་པ་དང་སྨོན་ལམ་ཐམས་ཅད་སྡུད་པས་མདོ་ལྟ་བུའོ། །
ཞེས་རྒྱལ་སྲས་ཀྱི་སྤྱོད་པ་ཐམས་ཅད་བསྡུས་པའི་སྡོམ་ཡིན་པར་གསུངས་པ་འདི་
ལ་ངེས་པ་རྙེད་པ་ཤིན་ཏུ་གལ་ཆེའོ། །སྙིང་ཐག་པ་ནས་ཐེག་པ་ཆེན་པོའི་ལམ་དུ་
འཇུག་པར་འདོད་ན་ནི་བྱང་ཆུབ་ཀྱི་སེམས་རིན་པོ་ཆེའི་ཕན་ཡོན་དེ་དག་ཤེས་
པར་བྱས་ལ་ངེས་པར་ཤུགས་དྲག་ལ་བརྟན་པ་བསྐྱེད་དགོས་ཏེ། སེམས་རིན་པོ་
ཆེ་འདི་ནི་ཐེག་པ་ཆེན་པོའི་ལམ་ཐམས་ཅད་ཀྱི་རྩ་བ་དང་གཞུང་ཤིང་དང་སྙིང་པོ་
ཡིན་པས། འདི་ལ་ངེས་པ་འདྲོངས་པ་ཞིག་མ་བྱུང་ན་ཐེག་པ་ཆེན་པོའི་ལམ་གྱི་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གཞི་སྟོར་བར་འགྱུར་ཞིང་། ཐེག་པ་ཆེན་པོའི་ལམ་གྱི་རྩ་བ་དང་སྙིང་པོ་དང་
གཞུང་ཤིང་འདི་བཞག་ནས། སེམས་གནས་ཕྲ་མོའི་རེ་ལ་འབད་པ་དང་སྒོམ་པ་
སོགས་ཡན་ལག་ཕྲ་མོ་རེ་ལ་འབད་བློ་བྱེད་པ་ནི་ཐེག་པ་ཆེན་པོའི་ལམ་གྱི་གནད་
མི་ཤེས་པ་སྟེ། ཡིད་བཞིན་གྱི་ནོར་བུ་འཚོལ་འདོད་པ་རྒྱ་མཚོ་ཆེན་པོར་འཇུག་པ་
དོར་ཏེ། བ་ལང་གི་རྨིག་རྗེས་ལས་ཡིད་བཞིན་གྱི་ནོར་བུ་འཚོལ་ཞིང་འབྱུང་དུ་རེ་
བ་དང་འདྲའོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་ཉིད་ཐེག་པ་ཆེན་པོའི་ལམ་
གྱི་འཇུག་སྒོ་དང་། ཐེག་པ་ཆེན་པོའི་ལམ་གྱི་གཞུང་ཤིང་དང་། ཐེག་པ་ཆེན་པོའི་
ལམ་གྱི་སྲོག་དང་། ཐེག་པ་ཆེན་པོའི་གསུང་ རབ་ཐམས་ཅད་ཀྱི་སྙིང་པོ་དང༌།
འཚང་རྒྱ་བ་ལ་ཤིན་ཏུ་མྱུར་བའི་ལམ་གྱི་གནད་དམ་པ་ཡིན་ཚུལ་རྒྱ་ཆེར་བཤད་པ་
དེ་དག་ལ། འགའ་ཞིག་འདི་སྙམ་དུ་བྱང་ཆུབ་ཀྱི་སེམས་ཞེས་བྱ་བ་ནི་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་ཤོག་ཅིག་སྙམ་པའི་བློ་འདི་ཡིན་ན།
འདི་ལ་དེ་ཙམ་གྱི་བསྔགས་པ་དང་ཤིན་ཏུ་རྟོགས་དཀའ་བར་བཤད་པ་ནི་ཁྱོད་
ཉིད་ཀྱིས་ཆ་བརྗོད་བྱས་པ་ཙམ་མོ་སྙམ་ན། དེ་ནི་སེམས་རིན་པོ་ཆེ་འདིའི་གནད་
མ་རྟོགས་པ་ཡིན་ཏེ། བྱང་ཆུབ་ཀྱི་སེམས་རིན་པོ་ཆེ་སྐྱེ་བ་ལ་སྙིང་རྗེ་ཆེན་པོ་
མཚན་ཉིད་ཚང་བ་ཞིག་རྒྱུད་ལ་སྐྱེ་དགོས་ལ། དེ་ནི་སྒོམ་རིམ་དང་པོ་ལས། གང་
གི་ཚེ་ཡིད་དུ་འོང་བའི་བུ་མི་བདེ་བ་བཞིན་དུ་སེམས་ཅན་ཐམས་ཅད་ལ་ཡང་སྡུག་
བསྔལ་གཏན་ནས་བྱང་བར་འདོད་པའི་རྣམ་པའི་སྙིང་རྗེ་རང་གི་ངང་གིས་འཇུག་
པ་བདག་ཉིད་ཀྱིས་མཚུངས་པར་འཇུག་པར་འགྱུར་བ་དེའི་ཚེ་རྫོགས་པ་ཡིན་པས་
སྙིང་རྗེ་ཆེན་པོའི་མིང་འཐོབ་སྟེ། དེ་ལྟར་སྙིང་རྗེ་ཆེན་པོ་གོམས་པའི་སྟོབས་ཀྱིས་
སེམས་ཅན་མ་ལུས་པ་དྲང་བར་དམ་བཅས་ནས་བླ་ན་མེད་པ་ཡང་དག་པར་
- 104 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རྫོགས་པའི་བྱང་ཆུབ་ཏུ་སྨོན་པའི་རང་བཞིན་གྱི་བྱང་ཆུབ་ཀྱི་སེམས་བསྒྲིམ་མི་
དགོས་པར་སྐྱེ་སྟེ། ཞེས་གསུངས་པ་ལྟར། མ་ཞིག་ལ་བུ་ཆུང་ངུ་སྙིང་དུ་སྡུག་པ་
ཤིན་ཏུ་གཅེས་པ་ཞིག་ཡོད་པ་ལ་བུ་ཆུང་ངུ་དེ་མེས་ཚིག་པའམ། བཙོན་རར་
བཅིངས་ནས་ཉམ་ཐག་པ་ལྟ་བུ་སྡུག་བསྔལ་ཚབས་ཆེན་པོས་མནར་བ་ན་མ་དེ་
བཟོད་གླགས་མེད་པར་བརྩེ་སེམས་ངམ་ངམ་ཤུགས་ཀྱིས་སྐྱེ་བ་དང་། བུ་ཉམ་
ཐག་པ་དེའི་སྡུག་བསྔལ་སེལ་བའི་ཐབས་ལ་གཞན་གྱིས་བསྐུལ་མི་དགོས་པར་
ཐབས་ཚུལ་ཀུན་གྱིས་འབད་པ་ཞིག་རང་གི་ངང་གིས་འབྱུང་བ་ཇི་ལྟ་བར། ནམ་
མཁའི་མཐའ་ཁྱབ་ཀྱི་སེམས་ཅན་ཐམས་ཅད་ལ་བཟོད་གླགས་མེད་པའི་སྙིང་རྗེ་
བཅོམ་མ་མིན་པ་ངམ་ངམ་ཤུགས་ཀྱིས་སྐྱེ་བ་དང་། སེམས་ཅན་ཐམས་ཅད་ཀྱི་
སྡུག་བསྔལ་མཐའ་དག་སེལ་བ་དང་བདེ་བ་མཐའ་དག་སྒྲུབ་པ་ལ་གཞན་གྱིས་
བསྐུལ་བ་ལ་མི་བལྟོས་པར་རང་གི་ངང་གིས་དེ་འབའ་ཞིག་སེམས་ཤིང་། དེའི་
ཐབས་སྒྲུབ་པ་ལ་སྐད་ཅིག་ཀྱང་མི་ལྷོད་པ་ཞིག་དགོས་པ་ལ། བསམ་པ་རླབས་པོ་
ཆེ་དེ་དག་གི་ཕྱོགས་དང་ཡུལ་ནའང་མེད་པར་ཚེ་འདིའི་རྙེད་བཀུར་ཁོ་ན་སེམས་
ཤིང་། འཁོར་བའི་ཕུན་ཚོགས་ལ་གཏིང་ནས་ཞེན་བཞིན་དུ་སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཐོབ་པར་གྱུར་ཅིག་ཅེས་པའི་ཚིག་ཙམ་དང་། ཚིག་
རྗེས་འབྲང་བའི་སྨོན་པ་ཙམ་ཞིག་བྱས་པ་ལ་བྱང་ཆུབ་ཀྱི་སེམས་རྒྱུད་ལ་སྐྱེས་པར་
རློམ་པ་ནི། ཇོ་བོ་རྗེས། བྱམས་པ་དང་སྙིང་རྗེ་སྦྱོང་མི་ཤེས་པའི་བྱང་ཆུབ་སེམས་
དཔའ་ བོད་ ཀྱིས་ཤེས་ པ་ གསུང་ བ་ དང༌། ཞང་ སྣ་ ཆུང་ སྟོན་ པས། ཇོ་ བོ་ ལ་
གདམས་ ངག་ ཞུས་ ཀྱང་། འཇིག་ རྟེན་ འདི་ བློས་ཐོངས། བྱང་ ཆུབ་ ཀྱི་ སེམས་
སྒོམས་བྱ་བ་ཞིག་ལས་མི་འོང་བྱས་པ་ན། དགེ་བཤེས་སྟོན་པས་ཐུགས་ཁྲེལ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ནས། དེ་ཇོ་བོའི་གདམས་ངག་གི་མཐིལ་ཕྱུང་བ་ལ། ཞང་ལྟ་བུས་ཀྱང་ཆོས་ཞུ་མ་
མཁྱེན་གསུང་བ་ལྟར། བྱང་ཆུབ་ཀྱི་སེམས་ལ་སླ་ཆོས་དང་གཙིགས་ཆུང་བར་བྱེད་
པ་དང་ཐུན་གྱི་འགོར་སེམས་བསྐྱེད་ཀྱི་ཚིགས་བཅད་གཅིག་བརྗོད་པས་ཆོག་པར་
བྱེད་པ་དག་ནི་ཐེག་པ་ཆེན་པོའི་ལམ་གྱི་རྒྱུས་ཡོད་པའི་མཁས་པ་དག་ཐུགས་
ཁྲེལ་བའི་གནས་སུ་འཛིན་ཅིང་། བྱིས་པ་ཆུང་ངུས་བླ་བརྡོལ་སྨྲ་བ་ལྟར་བཞད་
གད་དུ་མཛད་དོ། །འདི་ལ་ངེས་པ་གཏིང་ནས་འདྲོངས་པ་ཤིན་ཏུ་དཀའ་སྟེ། སློབ་
དཔོན་དཔའ་བོས། ཁྱོད་ཀྱི་ཐུགས་ནི་རིན་པོ་ཆེ། །རྫོགས་པའི་བྱང་ཆུབ་ས་བོན་
དེ། །དཔའ་ཁྱོད་ཁོ་ནས་སྙིང་པོར་མཁྱེན། །དེ་གཞན་སྐྱེ་བོས་འོལ་མི་དབྱེ། །ཞེས་
གསུངས་པ་ལྟར་རོ། །དེ་ལྟར་མཐོང་བ་དང་ཐོས་པ་དང་དྲན་པ་དང་རེག་པས་
ཀྱང་འགྲོ་བ་ཐམས་ཅད་ ཀྱི་གསོས་སུ་འགྱུར་ཞིང་། རང་ཡལ་བར་དོར་ནས་
གཞན་གྱི་དོན་དུ་ཞུགས་པས་སྤང་རྟོགས་མཐར་ཕྱིན་པ་དང་། འགྲོ་བ་ལྷ་དང་
བཅས་པའི་མཆོད་པའི་གནས་སུ་འགྱུར་བ་སོགས་རང་གི་དོན་ཕུན་སུམ་ཚོགས་
པ་ཞར་ལ་འགྲུབ་པའི་ཐབས་མཁས་པ་དང་ལྡན་པ། ཆོས་ཀྱི་ཕུང་པོ་བརྒྱད་ཁྲི་
བཞི་སྟོང་གི་སྙིང་པོའི་བཅུད། ཐེག་པ་ཆེན་པོའི་ལམ་གྱི་གནད་བསྡུས་པ། དུས་
གསུམ་གྱི་བྱང་ཆུབ་སེམས་དཔའ་ཐམས་ཅད་ཀྱི་ཐུགས་དམ་གྱི་མཐིལ། ཐེག་
དམན་ལས་འབྱེད་པའི་ཐེག་པ་ཆེན་པོའི་ཁྱད་ཆོས་ཐུན་མོང་མིན་པ་བྱང་ཆུབ་ཀྱི་
སེམས་རིན་པོ་ཆེའི་ཕན་ཡོན་དེ་དག་ལ་ངེས་པ་གཏིང་ནས་འདྲོངས་ཏེ་སྒོམ་པས་
གདུངས་པ་ཆུའི་གཏམ་ཐོས་པ་དང་། ཚ་བས་གདུངས་པའི་གླང་ཆེན་གྱིས་པད་
མཚོ་མཐོང་བ་ལྟར་བྱང་ཆུབ་ཀྱི་སེམས་སྒོམ་པ་ལ་མོས་པ་དང་འདུན་པ་དང་གུས་
པ་དང་སྤྲོ་བ་ཤུགས་དྲག་བསྐྱེད་དོ། ། །
- 106 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
གཉིས་པ་བྱང་ཆུབ་ཀྱི་སེམས་རིན་པོ་ཆེ་སྦྱོང་ཚུལ་དངོས་ལ་གཉིས། ཐུན་
གྱི་ངོ་བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་
ལ་སྦྱོར་དངོས་མཇུག་གསུམ་ལས། དང་པོ་སྦྱོར་བའི་ཆོས་དྲུག་ཇི་ལྟར་བྱ་བའི་
ཚུལ་ནི་སྔར་བཞིན་ཡིན་ལ། གཉིས་པ་དངོས་གཞི་ལ་གཉིས། གཞན་དོན་དོན་
གཉེར་གྱི་བློ་སྦྱང་བ་དང་། བྱང་ཆུབ་དོན་གཉེར་གྱི་བློ་སྦྱང་བའོ། །དང་པོ་གཞན་
དོན་དོན་གཉེར་གྱི་བློ་སྦྱོང་ཚུལ་ལ་གསུམ། སེམས་ཅན་རྣམས་གཉེན་དུ་བསྒོམས་
ནས་ཡིད་འོང་གི་བྱམས་པ་སྒྲུབ་ཚུལ་དང་། བདག་གཅེས་འཛིན་གྱི་སྐྱོན་དང་
གཞན་གཅེས་འཛིན་གྱི་ཕན་ཡོན་བསམས་ཏེ་སེམས་ཅན་རྣམས་ཡིད་བཞིན་གྱི་
ནོར་བུ་ལྟར་ཤིན་ཏུ་གཅེས་ཤིང་ཕངས་པའི་རྣམ་པ་ཅན་གྱི་ཡིད་འོང་གི་བྱམས་པ་ཁྱད་
པར་ཅན་སྒྲུབ་ཚུལ་དང་། དེ་ནས་བདག་གཞན་མཉམ་བརྗེ་སྒོམ་ཚུལ་ལོ། །དང་པོ་ནི་
སྤྱི་བོར་བླ་མ་ལྷ་སྒོམ་བཞིན་པའི་ངང་ནས་རང་གི་མཐའ་སྐོར་དུ་སེམས་ཅན་ཐམས་
ཅད་གསལ་བར་དམིགས་ལ་ཐོག་མར་བཏང་སྙོམས་བསྒོམ་པར་བྱའོ། །དེ་ཡང་ཐོག་
མ་ནས་སེམས་ཅན་སྤྱི་ལ་དམིགས་ནས་བསྒོམས་ཀྱང་མཚན་ཉིད་ཚང་བ་སྐྱེ་
དཀའ་ལ། ཐོག་མར་རེ་རེ་ནས་ཡིད་འགྱུར་གྱི་མྱོང་བ་བཏོན་ནས་རིམ་གྱིས་ཇེ་
མང་དུ་བཏང་སྟེ། མཐར་སེམས་ཅན་ཐམས་ཅད་ལ་དམིགས་ནས་བསྒོམས་ན་སྐྱེ་
སླ་ཞིང་། གང་སྐྱེས་པ་དེ་ཡང་རྣམ་དག་ཅིག་འབྱུང་བར་གསུངས་པས་རིམ་པ་དེ་
བཞིན་དུ་བྱ་དགོས་སོ། །དེའི་སྒོམ་ཚུལ་ནི་ཐོག་མར་རང་ལ་སྔར་ཚེ་འདིར་ཕན་
གནོད་གང་ཡང་མ་བྱས་པའི་བར་མའི་སེམས་ཅན་ཞིག་མདུན་དུ་གསལ་བར་
དམིགས་ནས། འདི་ལ་ཉེ་བར་བཟུང་ནས་ཆགས་པའམ་རིང་བར་བཟུང་ནས་
སྡང་བར་མི་བྱ་བར་སེམས་སྙོམས་པ་ཞིག་བྱའོ་སྙམ་དུ་སེམས་སྙོམས་པ་བསྒོམ། དེ་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལ་སེམས་སྙོམས་པ་ན་རང་གི་མཛའ་བཤེས་སོགས་ཡིད་དུ་འོང་ངོས་ཤེས་པའི་
སེམས་ཅན་ཞིག་མདུན་དུ་གསལ་བར་དམིགས་ནས་སེམས་སྙོམས་པ་བསྒོམ་མོ། །
དེའི་ ཚེ་འདི་ནི་བདག་གི་གཉེན་ནོ་སྙམ་པའམ། མཛའ་བཤེས་སོ་སྙམ་པའམ།
གྲོགས་སོ་སྙམ་པའམ། འདི་བདག་ལ་ཕན་པར་བྱེད་པ་ཞིག་གོ་སྙམ་དུ་རྗེས་སུ་
ཆགས་པ་བྱུང་ན་སེམས་མ་སྙོམས་པ་ཡིན་པས་ཆགས་པ་དེ་བསལ་ལ་སེམས་
སྙོམས་པ་བསྒྲུབ་བོ། །དེ་ལ་སེམས་སྙོམས་པ་ན་རང་ལ་གནོད་པ་བྱེད་པའི་དགྲ་
ལྟ་ བུ་ ཡིད་དུ་མི་འོང་ངོས་ཤེས་ པའི་སེམས་ཅན་ཞིག་མདུན་དུ་གསལ་བར་
དམིགས་ནས་དེ་ལ་སེམས་སྙོམས་པ་བསྒྲུབ་བོ། །དེའི་ཚེ་འདི་ནི་བདག་ལ་གནོད་
པ་བྱེད་བྱེད་པ་ཞིག་གོ་སྙམ་པ་དང་། འདི་ནི་བདག་གི་གཉེན་ལ་གནོད་པ་བྱེད་
བྱེད་པ་ཞིག་གོ་སྙམ་པ་དང་། འདི་ནི་བདག་གི་དགྲའི་ཕྱོགས་སོ་སྙམ་པ་དང༌།
འདི་ནི་སྤྱོད་པ་ངན་པ་ཡིད་དུ་མི་འོང་བ་ཞིག་གོ་སྙམ་དུ་ཡིད་དུ་མི་འོང་བ་དང་མི་
འདོད་པ་དང་སྙིང་ན་བ་དང་ཁོང་ཁྲོ་བར་གྱུར་ནས་སེམས་མ་སྙོམས་ན། ཁོང་ཁྲོ་
སྐྱེ་བ་ སོགས་ འབད་ པས་ བསལ་ལ་བཏང་ སྙོམས་བསྒོམ་པར་བྱའོ། །དེ་ཡང་
སེམས་ཅན་འདི་ལ་སེམས་མ་སྙོམ་ན་བྱམས་སྙིང་རྗེ་སྐྱེ་བའི་གཞི་མེད། དེ་མེད་ན་
བྱང་ཆུབ་ཀྱི་སེམས་སྐྱེ་བའི་གཞི་མེད་པས། འདི་ལ་སེམས་མ་སྙོམས་ན་བདག་
ཐེག་པ་ཆེན་པོར་འཇུག་པའི་སྐལ་བ་ཆད་པར་འགྱུར་བས་ཅི་ནས་ཀྱང་སེམས་
སྙོམས་པར་བྱའོ་སྙམ་དུ་བསམ། གཉེན་ལ་ཆགས་པ་དང་དགྲ་ལ་སྡང་བ་སྐྱེ་བ་
འདི་མ་བསལ་ན་སེམས་ཅན་ཐམས་ཅད་ལ་སེམས་སྙོམས་པའི་ཐབས་མེད་པས་
ཆགས་སྡང་དེ་གཉིས་འབད་པ་དུ་མས་བསལ་དགོས་ལ། དེ་ཡང་ཆགས་སྡང་གི་
བློ་སྐྱེས་པའི་ཚེ་བློ་དེ་སྐྱེ་བ་བཀག་པ་ཙམ་གྱིས་ཆགས་སྡང་ཅུང་ཟད་རེ་ཞི་ཡང་
- 108 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རྐྱེན་དང་ཕྲད་ན་ཡང་མྱུར་དུ་སྐྱེ་བར་འགྱུར་བས། དེའི་གཉེན་པོ་ཡིད་ལ་བྱས་ནས་
སླར་མི་སྐྱེ་བའི་ཐབས་ཤིག་ལ་འབད་དགོས་སོ། །དེའི་ཐབས་ནི་ སྤྱིར་འདོད་
ཆགས་ཀྱི་གཉེན་པོར་མི་སྡུག་པ་དང་ཞེ་སྡང་གི་གཉེན་པོར་བྱམས་པ་སྒོམ་པ་
བསྔགས་ཤིང་། སེམས་སྙོམས་པ་བསྒྲུབ་པའི་སྐབས་འདིར་ནི་དགྲ་གཉེན་དང་
ཕན་གནོད་ལ་ཡིད་བརྟན་མེད་པའི་ཚུལ་བསམས་ན་རྗེས་སུ་ཆགས་པ་དང་ཁོང་
ཁྲོ་བ་ཞི་ནས་སེམས་སྙོམས་པར་འགྱུར་བས། བུ་མོ་ཟླ་བ་མཆོག་གིས་ཞུས་པ་
ལས། བདག་གིས་ སྔོན་ཆད་ཁྱེད་རྣམས་ཐམས་ཅད་བསད། །བདག་ཀྱང་ཁྱེད་
ཀྱིས་སྔོན་ཆད་གཤགས་ཤིང་གཏུབས། །ཀུན་ཀྱང་ཕན་ཚུན་དགྲ་དང་གསོད་པ་
ཡིན། །ཁྱེད་ཅག་ཇི་ལྟར་འདོད་ཆགས་སེམས་ཀྱང་སྐྱེ། །ཞེས་དང་། དཔུང་བཟང་
གིས་ཞུས་པ་ལས། རེ་ཤིག་ཅིག་ན་དགྲ་ཡང་མཛའ་བོར་འགྱུར། །མཛའ་བོ་ཡང་
ནི་དེ་བཞིན་དགྲར་ཡང་འགྱུར། །དེ་བཞིན་ཁ་ཅིག་ཀྱང་ནི་བར་མར་འགྱུར། །
བར་མ་དེ་ཉིད་ཀྱང་ནི་དགྲ་བོར་འགྱུར། །དེ་བཞིན་མཛའ་བཤེས་འགྱུར་བར་
རིག་ནས་ནི། །བློ་གྲོས་ ལྡན་པས་ནམ་ཡང་ཆགས་མི་བྱ། །ཞེས་དང་། བཤེས་
སྤྲིང་ལས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་
དང༌། །ལྡོག་པ་ཉིད་དུ་མཆི་བས་དེ་སླད་དུ། །འཁོར་བ་དག་ན་ངེས་པ་འགའ་མ་
མཆིས། །ཞེས་གསུངས་པ་ ལྟར། དགྲ་གཉེན་དང་ ཕན་གནོད་ཐམས་ཅད་སྐད་
ཅིག་དང་སྐད་ཅིག་ལ་འགྱུར་ཞིང་འགྲོ་བས་ཡིད་བརྟན་རུང་བ་གང་ཡང་མེད་པའི་
ཚུལ་བསམས་ལ་དགྲ་གཉེན་ལ་ཆགས་སྡང་བསལ་ཏེ་ཉེ་རིང་མེད་པའི་བཏང་
སྙོམས་བསྒོམ་པར་བྱའོ། །དེ་ནས་རིམ་གྱིས་རྒྱ་ཇེ་ཆེར་བཏང་སྟེ་མཐར་སེམས་
ཅན་ཐམས་ཅད་ལ་སེམས་སྙོམས་པ་བསྒོམ་མོ། །དེ་ཡང་སེམས་ཅན་འགའ་ཞིག་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལ་ཉེ་བར་བཟུང་བར་ནས་ཕན་འདོགས་པ་དང་། འགའ་ཞིག་ལ་རིང་བར་བཟུང་
ནས་གནོད་པ་སྐྱེལ་བའི་ཆ་གཉིས་མི་བྱ་བར་ཉེ་རིང་ཆགས་སྡང་མེད་པའི་སེམས་
སྙོམས་པ་ཞིག་ཅི་ནས་ཀྱང་བྱའོ་སྙམ་དུ་བསྒོམ་མོ། །དེའི་ཚེ་ཆགས་སྡང་གི་དབང་
གིས་སེམས་མ་སྙོམས་ན། ཉེ་རིང་ཆགས་སྡང་འགོག་པའི་མན་ངག་ཐུན་མོང་མིན་
པ་འདི་ལྟར་བསམ་སྟེ། འགའ་ཞིག་ལ་ཉེ་བར་བཟུང་ནས་ཕན་འདོགས་པ་དང་།
འགའ་ཞིག་ལ་རིང་བར་བཟུང་ནས་གནོད་པ་བྱེད་པ་འདི་མི་རིགས་ཏེ། སེམས་
ཅན་གྱི་ངོས་ནས་ཀྱང་དེ་མི་རིགས། རང་གི་ངོས་ནས་ཀྱང་མི་རིགས་སོ། །སེམས་
ཅན་གྱི་ངོས་ནས་འགའ་ཞིག་ལ་ཉེ་བར་བཟུང་ནས་ཕན་འདོགས་པ་དང༌། འགའ་
ཞིག་ལ་རིང་བར་བཟུང་ནས་གནོད་པ་བྱེད་པ་མི་རིགས་ཏེ། སེམས་ཅན་ཐམས་
ཅད་བདེ་བ་འདོད་པ་དང་སྡུག་བསྔལ་མི་འདོད་པར་མཚུངས་པའི་ཕྱིར། སེམས་
ཅན་ གྱི་ངོས་ནས་བདེ་བ་ འདོད་ མཉམ་ དང༌ སྡུག་བསྔལ་མི་འདོད་མཉམ་དུ་
མཚུངས་པས་ཁྱད་མེད་ཀྱང་རང་ངོས་ནས་ཁྱད་ཡོད་དོ་སྙམ་ན། རང་གི་ངོས་ནས་
ཀྱང་སེམས་ཅན་ལ་ཉེ་རིང་བྱེད་པ་འདི་མི་རིགས་ཏེ། སེམས་ཅན་ཐམས་ཅད་རང་
གི་དྲིན་ཅན་གྱི་མ་ཤ་སྟག་ཡིན་པས་མ་འགའ་ཞིག་ལ་ཉེ་བར་བཟུང་ནས་ཕན་
འདོགས་པ་དང་མ་འགའ་ཞིག་ལ་རིང་བར་བཟུང་ནས་གནོད་པ་བྱེད་པ་ནི་གཏན་
ནས་མི་ རིགས་ སོ་ སྙམ་དུ་བསམས་ ལ་བཏང་སྙོམས་བསྒོམ་པར་བྱ། དེ་ལྟར་
སེམས་ཅན་ཐམས་ཅད་ལ་སེམས་སྙོམས་པ་སྒྲུབ་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །དེ་ནས་མར་ཤེས་
སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་མཐའ་སྐོར་དུ་སེམས་
ཅན་ཐམས་ཅད་གསལ་བར་དམིགས་ནས་འདི་ལྟར་བསམ་སྟེ། མདོ་ལས། སྔོན་
- 110 -



ས
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཡུན་རིང་པོ་འདས་པ་ནས་གང་དུ་ཁྱེད་མ་སྐྱེས་པ་དང་མ་སོང་བ་དང་མ་ཤི་བའི་ས་
ཕྱོགས་དེ་ནི་ངས་མཐོང་བར་དཀའོ། །ཡུན་རིང་པོ་འདས་པ་ནས་སེམས་ཅན་གང་
ཁྱེད་ཀྱི་ཕའམ། མའམ། ཕུ་ནུའམ། སྲིང་མོའམ། སློབ་དཔོན་ནམ། མཁན་པོའམ།
བླ་མའམ། བླ་མའི་གནས་ལྟ་བུར་མ་གྱུར་པ་དེ་ནི་ངས་མཐོང་བར་དཀའོ། །ཞེས་
གསུངས་པ་ལྟར། སེམས་ཅན་འདི་ཐམས་ཅད་བདག་གི་དྲིན་ཅན་གྱི་མ་ཤ་སྟག་
ཡིན་སྙམ་དུ་བསྒོམ། སེམས་ཅན་ཐམས་ཅད་བདག་གི་མ་ཇི་ལྟར་ཡིན་སྙམ་ན།
འཁོར་བ་ལ་ཐོག་མ་མེད་པས་བདག་གི་སྐྱེ་བ་ལ་ཡང་ཐོག་མ་མེད་ཅིང་སྐྱེ་བ་
གཅིག་ནས་གཅིག་ཏུ་བརྒྱུད་དེ་ཡུལ་ཕྱོགས་དང་ས་ཕྱོགས་འདིར་མ་སྐྱེས་བྱ་བ་
གཅིག་ཀྱང་མེད། སྐྱེས་པ་ ལ་ གྲངས་ཀྱིས་མི་ཆོད། སེམས་ཅན་འདིའི་ལུས་མ་
བླངས་བྱ་བ་གཅིག་ཀྱང་མེད། བླངས་པ་ལ་གྲངས་ཀྱིས་མི་ཆོད། སེམས་ཅན་འདི་
བདག་གི་མ་མ་བྱས་བྱ་བ་གཅིག་ཀྱང་མེད། བྱས་པ་ལ་ གྲངས་ ཀྱིས་མི་ཆོད།།
སེམས་ཅན་རེ་རེས་ཀྱང་མིའི་རྟེན་ལ་བདག་གི་མ་མ་བྱས་བྱ་བ་གཅིག་ཀྱང་མེད།།
བྱས་པ་ལ་གྲངས་ཀྱིས་མི་ཆོད་ཅིང་ད་དུང་ཇི་སྲིད་ལས་ཉོན་མ་ཟད་ཀྱི་བར་དུ་
སེམས་ཅན་འདི་དག་གིས་བདག་གི་མ་བྱེད་པར་འགྱུར་བས། འདི་དག་བདག་གི་
དྲིན་ཅན་གྱི་མ་ཅིས་ཀྱང་ཡིན་སྙམ་དུ་བསམས་ལ་སེམས་ཅན་ཐམས་ཅད་རང་གི་
མ་དྲིན་ཅན་ཉིད་དུ་གཏིང་ནས་ངེས་ཤེས་འདྲོངས་པར་བྱ། དེ་ལྟར་མར་ཤེས་ཀྱི་
རྟོགས་པ་ཁྱད་པར་ཅན་མྱུར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་གསོལ་བ་ཤུགས་དྲག་ཏུ་གདབ་བོ། །མར་ཤེས་འདི་ནི་ཐེག་པ་ཆེན་
པོའི་ལམ་གྱི་གཞི་ཡིན་པས་ངེས་པ་གཏིང་ཚུགས་པ་ཞིག་རྙེད་པ་ཤིན་ཏུ་གལ་ཆེ་
ལ། དེ་ཡང་ཚད་མ་རྣམ་འགྲེལ་ལས། སྐྱེ་བ་ཡོངས་སུ་ལེན་པ་ན། །ཞེས་སོགས་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གསུངས་པ་ལྟར། འཁོར་བའི་ཡ་མཐའ་ཐུག་མེད་དུ་སྒྲུབ་པའི་རིགས་པ་དྲི་མ་
མེད་པ་རྣམས་དང་། སྔར་དྲངས་པའི་ལུང་དེ་ལ་སོགས་པ་རྒྱལ་བའི་བཀའ་དྲི་མ་
མེད་པ་རྣམས་ལ་ཡིད་ཆེས་པར་བྱས་ལ་འདི་ལ་ངེས་པ་བརྟན་པོ་ཅི་རྙེད་བྱ་དགོས་
ཏེ། མར་ཤེས་འདི་རྒྱུད་ལ་སྐྱེས་ན་དྲིན་དྲན་སོགས་གོང་མ་རྣམས་སྐྱེ་སླ་ལ། འདི་
མ་སྐྱེས་ན་ལམ་གོང་མ་རྣམས་རྒྱུད་ལ་སྐྱེ་བའི་གཞི་མེད་པས་ཐེག་པ་ཆེན་པོའི་
ལམ་ཐམས་ཅད་ཀྱི་སྒོ་འགགས་པ་ཡིན་ནོ། །དེ་ཡང་དམིགས་རྣམ་ཐུན་རེ་ཙམ་
བསྐྱངས་ནས་འདི་མ་བྱུང་ཟེར་མི་རུང་སྟེ། ཐེག་པ་ཆེན་པོའི་ལམ་གྱི་རྨང་འདི་དག་
ནི་རྒྱལ་སྲས་རྣམས་ཀྱིས་བསྐལ་པ་མང་པོར་ཐུགས་དམ་གྱི་མཐིལ་དུ་བཟུང་ནས་
སྦྱོང་དགོས་པར་གསུངས་ན། དེང་སང་གི་གདུལ་བྱ་ཐེག་པ་ཆེན་པོའི་ལམ་གྱི་
གནས་འདི་དག་ལ་གོ་ཡུལ་ཙམ་ཡང་རྙེད་དཀའ་བ་རྣམས་ ཀྱིས་ཡུད་ཙམ་རེ་
བསྐྱངས་པས་ག་ལ་སྐྱེ། དེས་ན་ཚེ་ཐུང་འདི་ལ་ཐེག་པ་ཆེན་པོའི་ལམ་གྱི་གཞི་འདི་
དག་ལ་བག་ཆགས་སྣེ་ཟིན་ཙམ་རེ་བྱུང་ནའང་དོན་ཤིན་ཏུ་ཆེ་བ་ཡིན་པས། ལམ་
གྱི་གནད་དམ་པ་འདི་དག་ལ་གོ་བ་ཕུ་ཐག་ཆོད་པར་བཙལ་ལ་དམིགས་རྣམ་ནར་
མར་སྐྱོང༌། ཚོགས་གསོག་སྒྲིབ་སྦྱོང་ལ་འབད། བླ་མ་དཀོན་མཆོག་ལ་གསོལ་
འདེབས་ཤུགས་དྲག་ཏུ་བྱའོ། །དེ་ཡང་སེམས་ཅན་སྤྱི་ལ་དམིགས་ནས་མ་ཡིན་
སྙམ་པ་ཙམ་གྱིས་མི་ཆོག་པར་རེ་རེ་ནས་མར་བསམས་ཏེ་ཡིད་འགྱུར་གྱི་མྱོང་བ་
འདོན་པ་གནད་ཆེ་བས། ཚེ་འདིའི་གཉེན་བཤེས་རྣམས་དང་། བར་མ་རྣམས་
དང༌། ཡིད་དུ་མི་འོང་བའི་དགྲ་རྣམས་དང་། རྟ་གླང་བོང་བུ་སོགས་མིག་ལམ་དུ་
སྣང་བའི་དུད་འགྲོ་རྣམས་དང་། ཡིད་ཡུལ་དུ་ཤར་བའི་སེམས་ཅན་རྣམས་ལ་རེ་
རེ་ནས་མིག་གིས་མཐོང་བ་དང༌། ཡིད་ལ་དྲན་ཙམ་ནས་ཚེ་འདིའི་མ་མཐོང་ཙམ་
- 112 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ནས་འདི་དྲིན་ཅན་གྱི་མའོ་སྙམ་པའི་བློ་ངང་གིས་སྐྱེ་བ་ཅི་འདྲ་བ་ཞིག་སྐྱེ་དགོས་
པས། རེ་རེ་ནས་མཐོང་ཙམ་དང་ཡིད་ལ་དྲན་ཙམ་ནས་འདི་བདག་གི་མ་དྲིན་ཅན་
ནོ་སྙམ་དུ་ཡིད་ལ་བྱ་ཞིང་ཡང་དང་ཡང་དུ་བློ་བཅོས་ནས་དྲན་པར་བྱའོ། །ཇོ་བོ་རྗེ་
སེམས་ཅན་སྡུག་བསྔལ་བ་སུ་འདྲ་ཞིག་གཟིགས་ཀྱང་མ་རྒན་འོ་བརྒྱལ་གསུངས་
ནས་སྤྱན་ཆབ་འབྱིན། ཇོ་བོ་སྙེ་ཐང་ན་བཞུགས་དུས་རྟ་རྒོད་མ་ཞིག་ལྕང་མའི་
གསེབ་ཏུ་མགྲིན་པ་ཆུད་ནས་འགགས་པ་ཇོ་བོས་མངོན་ཤེས་ཀྱིས་གཟིགས་ནས།
རྣལ་འབྱོར་པ་ལ་མ་རྒན་འོ་བརྒྱལ་གྱིས་ལ་འུར་བཞུད་དང་གསུང་བ་ལྟར་རོ། །དེ་
ནས་དྲིན་དྲན་པ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་རང་གི་ཚེ་འདིའི་
མ་གཞོན་པའི་གནས་སྐབས་མ་ཡིན་པ་རྒན་པའི་གནས་སྐབས་ཀྱི་རྣམ་པ་གསལ་
བ་ཞིང་མདུན་དུ་བསྒོམས་ནས་འདི་ལྟར་བསམ་སྟེ། བདག་གི་མ་འདིས་ཚེ་འདི་
ཁོ་ནར་མ་ཟད་ཚེ་རབས་ཐོག་པ་མེད་པ་ནས་བདག་གིས་མ་བགྲང་ལས་འདས་པ་
བྱེད་བྱེད་པ་ཞིག་ཡིན། ཁྱད་པར་ཚེ་འདིར་ཡང་དང་པོར་མངལ་དུ་བརྩེ་བས་
བསྐྱངས། བཙས་ པའི་ ཚེ་ འཇམ་ པའི་ སྟན་ ལ་ བཞག །སོར་ མོ་ བཅུའི་ རྩེ་ ལ་
གཡེངས། ཤའི་དྲོད་ ལ་ སྦྱར། བརྩེ་ བའི་ འཛུམ་ གྱིས་ བསུས། དགའ་ བའི་ མིག་
གིས་བལྟས། སྣབས་ ཁས་ ཕྱིས། མི་གཙང་བ་ལག་པས་ཕྱིས། མ་རང་སྲོག་ལ་
བབ་པ་ལྟ་བུའི་སྡུག་བསྔལ་བྱུང་བ་ལས་བདག་ཅུང་ཟད་ན་བ་ལ་སྡུག་བསྔལ་ཆེ་
བར་བྱས། སྡིག་སྡུག་གཏམ་ངན་རང་སྲོག་ལའང་མ་བལྟས་པར་ཤ་ཐང་ཐང་དུ་
བསྒྲུབས་པའི་ཟས་ནོར་ཐམས་ཅད་བདག་ལ་བརྩེ་བས་ཕོག །མ་རང་གི་འཁྱེར་
འཁོས་དང་བསྟུན་པའི་ཕན་པ་དང་བདེ་བ་ཚད་མེད་པ་བསྒྲུབས། གནོད་པ་དང་
སྡུག་བསྔལ་ཚད་མེད་པ་ལས་བསྐྱབས་པས་དྲིན་ཤིན་ཏུ་ཆེ་སྙམ་དུ་བསམ་མོ། །དེ་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལྟར་བསྒོམས་པས་ཚེ་འདིའི་མའི་དྲིན་དྲན་པའི་བློ་ཚིག་ཙམ་མིན་པ་ཞིག་སྐྱེས་པ་
ན་དེ་ནས་ཕ་མ་ལ་སོགས་པའི་མཛའ་བཤེས་གཞན་ལ་ཡང་མར་ཤེས་པར་བྱས་
པ་དེ་ལྟར་བསྒོམ། དེ་ནས་བར་མ་རྣམས་ཀྱང་མར་ཤེས་པར་བྱས་ལ་བསྒོམ། དེ་
ལ་ཚེ་འདིའི་མ་དང་འདྲ་བའི་བློ་སྐྱེས་པ་ན་དགྲ་རྣམས་ཀྱང་མར་ཤེས་པར་བྱས་ལ་
བསྒོམ། དེ་ལ་ཚེ་འདིའི་མ་དང་འདྲ་བའི་བློ་སྐྱེས་པའི་ཚེ་ཕྱོགས་བཅུའི་སེམས་ཅན་
ཐམས་ཅད་ལ་མར་ཤེས་པ་སྔོན་དུ་བཏང་ནས་རིམ་གྱིས་རྒྱ་ཇེ་ཆེར་བཏང་ལ་
བསྒོམ་མོ། །གཞན་ཡང་རང་གི་མ་དེས་ཇི་ལྟར་ཕན་བཏགས་པའི་ཚུལ་དང་རང་
ལ་བརྩེ་སེམས་ཇི་ལྟར་བྱས་པའི་ཚུལ་རང་གི་བློས་གང་ངེས་རྣམས་བསམས་ལ་
དྲིན་དྲན་པར་བྱ། ཚུལ་དེ་སེམས་ཅན་ཐམས་ཅད་ལ་ཡང་སྦྱར་ཏེ། ད་ལྟ་མ་རྒན་
འདིས་བདག་ལ་ཕན་པ་དང་བརྩེ་སེམས་ཇི་ལྟར་བྱས་པ་དེ་ལྟར་སེམས་ཅན་འདི་
ཐམས་ཅད་ཀྱིས་ཀྱང་བདག་གི་མ་ནམ་བྱས་རེས་ཀྱིས་ཕན་པ་དང་བརྩེ་སེམས་
འདི་ལྟར་ཏུ་བྱས་སོ་སྙམ་དུ་ལུས་ཀྱི་བ་སྤུ་གཡོ། མིག་ནས་མཆི་མ་འཁྲུག་པ་མ་
བྱུང་གི་བར་དུ་མ་རྒན་སེམས་ཅན་རྣམས་ཀྱི་དྲིན་བསམ་པར་བྱ་ཞིང་། དྲིན་དྲན་
གྱི་བློ་དེ་ལྟ་བུ་མྱུར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་གདབ་བོ། །དེ་ལྟར་དྲིན་བསམས་ནས་དྲིན་གཟོ་སྒོམ་
ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། ཐོག་
མེད་ནས་ཡང་ཡང་དྲིན་གྱིས་བསྐྱངས་པའི་མ་རྒན་རྣམས་རིགས་དྲུག་འཁོར་བའི་
བཙོན་ཁང་ན་ལས་དང་ཉོན་མོངས་པའི་འཆིང་བ་དམ་པོས་བཅིངས་ནས། སྡུག་
བསྔལ་གསུམ་གྱིས་ཡུན་དུ་མནར་ཞིང་ཉམ་ཐག་པ་འདི་རྣམས་ཡལ་བར་དོར་ན་
བདག་ཉིད་ཁྲེལ་མེད་མ་རབས་སུ་འགྱུར་ཞིང་ཡལ་བར་འདོར་ག་ལ་ཕོད། དེས་
- 114 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། བ་
ན་བདག་གིས་མ་དྲིན་ཅན་འདི་རྣམས་མྱུར་བ་མྱུར་བར་བསྒྲལ་ནས་ཐར་པ་བླ་ན་
མེད་པའི་བདེ་བ་ལ་འགོད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གཉིས་པ་བདག་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཕན་
ཡོན་བསམས་ཏེ་སེམས་ཅན་རྣམས་ཡིད་བཞིན་གྱི་ནོར་བུ་ལྟར་ཤིན་ཏུ་གཅེས་
ཤིང་ཕངས་པའི་རྣམ་པ་ཅན་གྱི་ཡིད་འོང་གི་བྱམས་པ་ཁྱད་པར་ཅན་སྒྲུབ་ཚུལ་ལ་
གཉིས། བདག་གཅེས་འཛིན་གྱི་སྐྱོན་བསམ་ པ་དང༌། གཞན་གཅེས་འཛིན་གྱི་
ཕན་ཡོན་བསམ་པའོ། །དང་པོ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་
འདི་ལྟར་བསམ་སྟེ། རང་གི་མཐར་སྐོར་དུ་ཚེ་འདིའི་དགྲ་གཉེན་བར་མ་སོགས་
སེམས་ཅན་ཐམས་ཅད་གསལ་བར་དམིགས་ལ། རང་གི་བློ་ཡུལ་དུ་རང་གཞན་
གཉིས་གང་གཅེས་པར་འཛིན་གང་ཡལ་བར་འདོར་སྙམ་དུ་བརྟགས་པ་ན། རང་
གཅེས་པར་འཛིན་ཅིང་གཞན་ཡལ་བར་འདོར་བའི་བློ་ངམ་ངམ་ཤུགས་ཀྱིས་སྐྱེ་
ལ། དེའི་ཚེ་རང་ལ་གཅེས་པར་འཛིན་པའི་བློ་ངན་འདིས་བདག་ཐོག་མ་མེད་པ་
ནས་ད་ལྟའི་བར་དུ་ཁམས་གསུམ་འཁོར་བར་སྡུག་བསྔལ་རྒྱུན་མི་འཆད་དུ་མྱོང་
དུ་བཅུག །ད་རེས་དལ་འབྱོར་གྱི་མི་ལུས་ལན་ཅིག་ཐོབ་པའི་སྐབས་འདིར་ཡང་
བློ་ངན་འདིས་བསླུས་ནས་སྤྱིར་འཁོར་བའི་ཕུན་ཚོགས་ལ་ཆགས་ཤིང་ཞེན་པ་
དང་། སྒོས་ཚེ་འདིའི་སྣང་ཤས་ཀྱི་དབང་དུ་སོང་སྟེ་སྔོན་ཆད་དལ་བ་སྟོང་ལོག་ཏུ་
སོང་འདུག །ད་ནི་གཅེས་འཛིན་འགོང་པོ་འདིའི་དབང་དུ་སྐད་ཅིག་ཀྱང་མི་གཏང་
ཞིང་བློ་ངན་འདི་རྩད་ནས་ཐོན་པ་ཞིག་ཅིས་ཀྱང་བྱའོ་སྙམ་དུ་འདུན་པ་ཤུགས་དྲག་
ཏུ་བྱ། དེ་ཡང་ཐོག་མེད་ནས་གོམས་ཤུགས་ཆེས་པས་གཅེས་འཛིན་མི་བསྐྱེད་དོ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྙམ་པ་ཙམ་ཞིག་གིས་བློ་དེ་མངོན་གྱུར་དུ་སྐྱེ་བ་ཅུང་ཟད་རེ་འགགས་ཀྱང་རྩད་
ནས་ཐོན་པ་མི་ཡོང་བས། བློ་ངན་འདི་རྩད་ནས་ཐོན་པ་ཞིག་བྱེད་པ་ལ་བློ་ངན་
འདིའི་ཉེས་སྐྱོན་མཐའ་དག་པར་རིག་ནས་འདི་ཕྱི་ཀུན་ཏུ་ཕུང་བར་བྱེད་པའི་དགྲ་
བོའི་དྭངས་མར་ངེས་པ་གཏིང་ནས་འདྲོངས་པ་ཞིག་དགོས་སོ། །དེས་ན་བདག་
གཅེས་ འཛིན་ གྱི་སྐྱོན་ བསམ་ པ་ནི། བློ་སྦྱོང་ རྩ་ ཚིག་ཏུ། ལེ་ ལན་ ཐམས་ཅད་
གཅིག་ལ་བདའ། །ཞེས་འབྱུང་བ་ལྟར། སྔར་འཁོར་བ་ཐོག་མ་མེད་པ་ནས་ད་
བར་དུ་ཁམས་གསུམ་འཁོར་བ་འདིར་འཁོར་འཁོར་ནས་སྡུག་བསྔལ་ཇི་སྙེད་ཅིག་
མྱོང་བ་འདི་གང་གིས་ལན་མ་ཤེས་པར་ལེ་ལན་བདའ་ས་གཞན་དུ་འཚོལ་འཚོལ་
ནས། རང་ལ་བདེ་སྐྱིད་གང་ནས་འབྱུང་བའི་རྒྱུ་ཡིད་བཞིན་གྱི་ནོར་བུ་རིན་པོ་ཆེ་
མ་རྒན་སེམས་ཅན་འདི་རྣམས་ཡིན་པ་ལ། རྨོངས་ནས་དེ་ལྟར་མ་ཤེས་པར་ཕྱིན་
ཅི་ལོག་ཏུ་བཟུང་སྟེ། སེམས་ཅན་རྣམས་ལ་དགྲར་བཟུང་། སྒོ་དུ་མ་ནས་གནོད་
པ་སྐྱེལ། རང་གི་སྡུག་བསྔལ་ཐམས་ཅད་འབྱུང་བའི་རྒྱུ་དགྲ་བོ་བདག་འཛིན་
འགོང་པོ་ལ་གཉེན་དུ་བཟུང་ནས་ཅི་བྱེད་ཐམས་ཅད་བདག་འཛིན་འགོང་པའི་
དབང་དུ་བཏང་ནས་བྱས་པ་འདི་ལན་པ་ཡིན་ཏེ། སྤྱོད་འཇུག་ལས། འཇིག་རྟེན་
དག་ན་འཚེ་བ་གང་ཡོད་དང་། །འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །
དེ་ཀུན་བདག་ཏུ་འཛིན་པ་ལས་བྱུང་ན། འདྲེ་ཆེན་དེས་ཀོ་བདག་ལ་ཅི་ཞིག་བྱ། །
ཞེས་ གསུངས་པ་ལྟར། ཚེ་འདིར་གཞན་གྱིས་རང་ལ་མི་སྙན་པར་བརྗོད་ཅིང་
འཕྱར་ཀ་གཏོང་བ་སོགས་མིའི་གནོད་པ་ཇི་སྙེད་ཅིག་འབྱུང་བ་ཐམས་ཅད་ཀྱང་
བདག་ གཅེས་འཛིན་འདི་ལས་འབྱུང་། གདོན་བགེགས་སོགས་མི་མ་ཡིན་གྱི་
གནོད་པ་དང་ཉེ་བར་འཚེ་བ་ཇི་སྙེད་འབྱུང་བ་ཐམས་ཅད་ཀྱང་བདག་གཅེས་
- 116 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
འཛིན་འདི་ ལས་ འབྱུང་། ལུས་ལ་ནད་ དང་ སེམས་ ལ་ སྡུག་བསྔལ་ སོགས་ མི་
འདོད་པ་ཇི་སྙེད་འབྱུང་བ་ཐམས་ཅད་ཀྱང་བདག་གཅེས་འཛིན་འདི་ལས་འབྱུང་།
སྡོམ་པ་དང་དམ་ཚིག་ཉམས་པ་སོགས་ཆོས་ལམ་དུ་མི་འགྲོ་བ་ཐམས་ཅད་ཀྱང་
བདག་གཅེས་འཛིན་འདི་འབའ་ཞིག་གིས་བྱས། ཕྱི་མར་ངན་སོང་གསུམ་གྱི་སྡུག་
བསྔལ་མྱོང་བ་སོགས་ཁམས་གསུམ་འཁོར་བའི་སྡུག་བསྔལ་ཇི་སྙེད་ཅིག་འབྱུང་
བ་ཐམས་ཅད་ཀྱང་བདག་གཅེས་འཛིན་འདི་འབའ་ཞིག་ལས་འབྱུང་བས། མི་
འདོད་པ་དང་སྡུག་བསྔལ་ཐམས་ཅད་ཀྱི་འབྱུང་གནས་མཐར་ཐུག་པ་ནི་གཅེས་
པའི་འཛིན་འགོང་པོ་འདི་ཁོ་ན་ཡིན་པར་གསུང་། དེ་ཡང་མིའི་གནོད་པ་ཇི་སྙེད་
ཅིག་ཡོད་པ་ཐམས་ཅད་ཀྱང་བདག་གཅེས་འཛིན་འདི་ཁོ་ན་ལས་འབྱུང་བ་ནི།
ཕན་ཚུན་འཁྲུག་པ་དང་རྩོད་པ་དང་གཤགས་འགྱེད་པ་དང་གཅིག་ལ་གཅིག་ཁ་
ཟེར་བ་འདི་ཐམས་ཅད་ཀྱང་བདག་གཅེས་འཛིན་འདི་ཁོ་ན་ལས་འབྱུང་སྟེ། རང་
གཅེས་ པར་ བཟུང་ནས་ རང་ བདེ་བར་ འདོད། རང་ ཕུན་ སུམ་ ཚོགས་ པ་ ཞིག་
འདོད། གཏམ་ བཟང་ བ་ ཞིག་ འདོད། སྙན་ གྲགས་ ཆེ་ བ་ ཞིག་ འདོད། དེ་ ལ་
སོགས་པ་བདེ་སྐྱིད་ཕུན་སུམ་ཚོགས་པ་ཐམས་ཅད་རང་ལ་ཚང་བ་ཞིག་འདོད་
ནས་དེ་བསྒྲུབ་པའི་ཕྱིར་དུ་ལས་ངན་པ་མང་དུ་གསོག་ཅིང་གཞན་ལ་ཁྱད་གསོད་
དང་ང་རྒྱལ་བྱེད། གཞན་ཕུན་སུམ་ཚོགས་པ་དང་གཞན་ལ་ལེགས་པ་སྣ་རེ་
མཐོང་ཡང་མི་བཟོད་པར་ཕྲག་དོག་སྐྱེ། རང་ལ་ཚིག་ངན་ཕྲ་མོ་རེ་ཟེར་བ་ཐོས་
ཀྱང་མི་བཟོད་པར་ཞེ་སྡང་སྐྱེ་ཞིང་། ཐ་ན་མིག་གིས་བལྟ་ལུགས་ལེགས་ཉེས་ཙམ་
ཡང་མི་བཟོད་པར་གྱུར་པས་ན་གཞན་ཐམས་ཅད་རང་གི་དགྲར་སོང་བ་འདྲ་བ་
ཞིག་འོང་སྟེ། ད་ལྟ་རང་རེ་སུ་དང་འགྲོགས་ཀྱང་མཐུན་པ་ཡེ་མི་ཡོང་། དེ་ཡང་ཕ་
117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མ་དང་བུ་ཚ་མི་མཐུན། ཕ་མ་ནང་ཕན་ཚུན་མི་མཐུན། བུ་ཚ་ནང་ཕན་ཚུན་མི་
མཐུན། ཡུལ་སྡེ་ཕན་ཚུན་མི་མཐུན། ཡུལ་ སྡེ་གཅིག་གི་མི་རྣམས་མི་མཐུན། སྡེ་
དཔོན་ནང་ཕན་ཚུན་མི་མཐུན། ཕ་སྤུན་ནང་ཕན་ཚུན་མི་མཐུན། དཔོན་གཡོག་
ནང་ཕན་ཚུན་མི་མཐུན། བླ་མ་དང་སློབ་མ་མི་མཐུན། སྦྱིན་བདག་དང་མཆོད་
གནས་མི་མཐུན་པ་འདི་ཐམས་ཅད་གཅེས་འཛིན་འགོང་པོ་འདི་ཁོ་ནས་བྱས་པ་
ཡིན། གཅེས་འཛིན་འགོང་པོ་འདི་སྙིང་དུ་ཞུགས་ཕྱིན་ཕན་ཚུན་མཐུན་པའི་ཐབས་
མེད་དེ། དགེ་བའི་བཤེས་གཉེན་ཤྭ་པོ་བའི་ཞལ་ནས། ཇི་སྲིད་རང་ལ་དགྲར་མ་
མཐོང་བའི་རིང་ལ་བླ་མ་སོགས་སུས་ཀྱང་ཕན་ཐོགས་མི་ནུས། རང་ལ་དགྲར་
མཐོང་ན་ཡོ་ཕན་ཐོགས་སུ་ཡོང་གསུང་བ་ལྟར། གཅེས་འཛིན་འགོང་པོ་འདི་སྙིང་
གི་ཕུགས་སུ་གནས་ཕྱིན་བླ་མ་སོགས་སུས་ཀྱང་བྱ་ཐབས་མེད་དེ། བླ་མས་བླང་
དོར་བསྟན་ཀྱང་གཅེས་འཛིན་འགོང་པོ་དང་མ་མཐུན་ཕྱིན་ཁོའི་དབང་དུ་སོང་
ནས་བླ་མ་ཅི་གསུང་ཡང་ང་རང་འདི་ལྟར་བྱེད་སྙམ་དུ་རང་གི་སྤྱོད་པ་ངན་པ་དེའི་
རྗེས་སུ་འཇུག་པ་ལས་བླ་མའི་གསུང་གི་རྗེས་སུ་འཇུག་པར་མི་བྱེད་དོ། །གྲོགས་
དགེ་བའི་བཤེས་གཉེན་རྣམས་ཀྱིས་བསྐུལ་ཡང་དགའ་བ་མི་སྐྱེ། རྣམ་པ་ཀུན་
ནས་རང་བདེ་ན་སྙམ་པ་མ་གཏོགས་རང་གི་སྤྱོད་པ་ལ་སྐྱོན་དུ་མཐོང་བ་མི་ཡོང་
བས། གྲོགས་གཞན་གྱིས་བསྐུལ་ཡང་དེ་ལ་ཁོང་ཁྲོ་སྐྱེ་བ་མ་གཏོགས་རྗེས་སུ་
མཐུན་པར་ འཛིན་ པ་ མི་ ཡོང་། གཞན་ཐམས་ཅད་ ཁྱད་དུ་བསད་ པས་ གཞན་
ཐམས་ཅད་ཀྱི་ཡིད་དུ་མི་འོང་བ་ཞིག་འབྱུང་། དེའི་ཚེ་རང་གི་སྤྱོད་པ་ངན་པའི་
སྐྱོན་གྱིས་དེ་ལྟར་བྱུང་བ་མི་ཤེས་པར་རང་གིས་གང་ཡང་མ་ལན་པ་ལ་གཞན་
གྱིས་གནོད་པ་བྱས་པ་འདྲ་བ་ཞིག་འོང་སྟེ། རང་གི་གཅེས་འཛིན་འདི་ཁོ་ནས་
- 118-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ལན་པ་ཡིན། གཞན་གྱིས་རང་ལ་བཏམ་ངན་བརྗོད་པ་ཡང་གཅེས་འཛིན་འདི་ཁོ་
ནའི་མཐུ་ཡིན་ཏེ། རང་ཉིད་གཅེས་པར་བཟུང་ནས་གཞན་ལ་ཁྱད་གསོད་བྱས་
པའམ། གཞན་གྱི་བློ་དང་མི་མཐུན་པའི་ལས་ཤིག་བྱས་པས་གཏམ་ངན་གླེང་བ་
ཡིན་ནོ། །བརྒྱ་ལ་ཚེ་འདིར་ཕ་རོལ་པོ་དེ་ལ་ཁྱད་གསོད་དང་གནོད་པའི་བསམ་པ་
སོགས་མ་སྐྱེས་ཀྱང་། ཚེ་རབས་སྔ་མ་ལ་གཏམ་ངན་དེ་ལྟར་འབྱུང་བའི་ལས་ངེས་
པར་བསགས་པའི་མཐུ་ཡིན་པར་གསུངས་སོ། །ཆོས་ལམ་དུ་འགྲོ་བ་ཐམས་ཅད་
ཀྱང་བདག་གཅེས་འཛིན་འདི་ཁོ་ནས་བྱས་པ་ཡིན་པ་ནི། རྒྱལ་སྲས་དྷ་རྨ་རཀྟི་
ཏའི་ཞལ་ནས། དགེ་སྦྱོར་བྱས་ཀྱང་རང་རྒྱུད་མ་ཐུལ་ཚེ། །ཚེ་འདིའི་ཆེ་ཐབས་དང་
དུ་བླངས་པ་ཡིས། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་ཐར་པ་
འདོད་ལ་སྒྲིལ་བར་བྱ། །ཞེས་གསུངས་པ་ལྟར་རོ། །ཆོམ་རྐུན་གྱིས་ གནོད་ པ་
དང༌། སྡེ་དཔོན་སོགས་ཀྱིས་ཆད་པས་བཅད་པ་དང་། འགྲན་ཟླས་གཙེས་པ་ལ་
སོགས་པའི་གནོད་པ་རྣམས་ཀྱང་གཅེས་འཛིན་འདི་ཁོ་ན་ལས་བྱུང་བ་ཡིན་ཏེ།
གཅེས་འཛིན་དམ་པོས་ནམ་ཕུགས་འཁྱགས་ དོགས་དང་ལྟོགས་དོགས་དང༌།
གཞན་ལ་རེ་མི་དགོས་པའི་ཕུན་སུམ་ཚོགས་པ་ཞིག་བྱེད་པར་འདོད་ནས་ཟང་
ཟིང་གི་ནོར་མང་དུ་བསགས་ཤིང་། དེ་ལ་སྙིང་ནས་ཞེན་ཅིང་གནས་པ་ན་ཆོམ་
རྐུན་པས་ཁྱེར་བ་དང་། རྒྱལ་པོས་ཕྲོགས་པ་དང༌། སྐྱེ་བོ་གཞན་གྱིས་གཞོགས་
སློང་དང་། ཐ་ན་ས་འོག་གི་བྱི་བ་ཚུན་ཆོད་ཀྱིས་གནོད་པ་སྒོ་དུ་མ་ནས་སྐྱེལ་བ་
འདི་བྱུང་བ་ཡིན། ནོར་དངོས་པོ་ལ་ནི་སྦར་འཐམས་པ་འདི་མེད་པར་གནོད་པ་དེ་
དག་གང་ཡང་འབྱུང་བའི་སྒོ་མེད་དོ། །གཅེས་འཛིན་འགོང་པོ་འདིས་ཡིད་བསྐྱོད་
ནས་ཅི་བྱེད་ཚེ་འདིའི་རྙེད་བཀུར་སྙན་གྲགས་སྒྲུབ་པའི་ཐབས་སུ་སོང་ན། སྡིག་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པ་དང་སྡུག་བསྔལ་འབའ་ཞིག་ལས་གནས་སྐབས་སུ་ཡང་བདེ་བ་མི་ཐོབ་ཅིང་།
མི་སྙན་པ་དང་གྲགས་པ་ངན་པ་འབྱུང་བ་དང་། དགྲ་མང་དུ་འཕེལ་བ་དང་། ཐ་
ན་མཁན་སློབ་དང་མཆེད་གྲོགས་ཚུན་ཆོད་ཀྱིས་རྣམ་པ་ཀུན་ནས་བརྙས་པ་དང་
སྐྱོན་བརྗོད་མང་དུ་བྱེད་པ་ནི་མི་འོས་པ་ཞིག་བརྗོད་པ་མིན། རང་གི་སྤྱོད་ངན་དེ་
ཉིད་ཀུན་གྱིས་གསལ་བར་མཐོང་ནས་རང་བཞིན་བརྗོད་པ་ཡིན། དཔེར་བགྱི་མེ་འདི་
ཤིན་ཏུ་ཚ། འདིས་ཐམས་ཅད་བསྲེག་ཅེས་བརྗོད་ཀྱང་། མེ་ལ་མི་འོས་པའི་སྐྱོན་
བརྗོད་པ་ག་ལ་ཡིན། མེ་ཁོ་རང་གི་རང་བཞིན་གསལ་བར་བརྗོད་པ་ཡིན་ནོ། །དེ་
བཞིན་དུ་རང་རེ་རྣམས་ཀྱང་གཅེས་འཛིན་འགོང་པོ་འདི་ཕུགས་སུ་ཞུགས་པའི་
དབང་གིས་བྱ་བ་ཅི་བྱེད་ཀྱང་རྒྱལ་བའི་བཀའ་དང་མི་མཐུན་པ་ཤ་སྟག་བྱས་པས་
རང་གི་རང་བཞིན་དེ་ཉིད་གཞན་གྱིས་གསལ་བར་བརྗོད་པ་ཡིན་ནོ། །མི་རྣམས་
ཀྱིས་གཏམ་ངན་གླེང་བ་ཙམ་དུ་མ་ཟད། མདོ་སྡེའི་རྒྱན་ལས། ཉོན་མོངས་རྣམས་
ཀྱིས་བདག་འཇོམས་སེམས་ཅན་འཇོམས་ཤིང་ ཚུལ་ ཁྲིམས་འཇོམས། །ཉམས་
བཅས་རྙེད་པས་དམན་ཞིང་སྲུང་དང་དེ་བཞིན་སྟོན་པས་སྨད། །རྩོད་པ་མི་སྙན་དེ་
ནི་གཞན་དུ་མི་ཁོམ་གནས་སུ་སྐྱེ། །ཞེས་གསུངས་པ་ལྟར། དཀར་ཕྱོགས་སྐྱོང་
བའི་སྲུང་མ་རྣམས་ཀྱིས་ཀྱང་སྨོད་པར་མཛད། དེར་ཡང་མ་ཟད་བྱང་ཆུབ་སེམས་
དཔའ་རྣམས་དང་ཕྱོགས་བཅུའི་ཞིང་ན་བཞུགས་པའི་སངས་རྒྱས་རྣམས་ཀྱིས་
ཀྱང་རྣམ་པ་ཀུན་ཏུ་སྨོད་པར་མཛད་ན་གཞན་ལྟ་ཅི་སྨོས། རང་ཉིད་གཅེས་པར་
བཟུང་ནས་རྙེད་བཀུར་སྙན་གྲགས་ལ་ཆགས་པ་ནི་རང་གི་ཆོས་ཅི་བྱས་དོན་མེད་
དུ་ གཏོང་བ་དང༌། དལ་འབྱོར་སྟོང་ལོག་ཏུ་བཏང་ནས་མངོན་མཐོ་དང་ངེས་
ལེགས་ཐམས་ཅད་ཀྱི་སྲོག་འཕྲོག་པའི་དུག་མི་བཟད་པ་ཡིན་པས། གཅེས་འཛིན་
- 120 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
འགོང་པོ་འདིས་སྙིང་གི་ཕུགས་སུ་གནས་ནས་རང་ལ་འདི་འདྲ་བའི་དུག་ངན་བྱིན་
པར་ཤེས་པར་བྱའོ། །དོན་གྱི་དབང་འདི་ལ་དགོངས་ནས་སྟོན་པ་ཐུགས་རྗེ་ཅན་
དེས་ཐར་འདོད་རྣམས་ལ་རྙེད་བཀུར་ལ་ཆགས་པ་འགོག་པའི་ཐབས་སུ་གསེར་
དངུལ་ ལ་ རེག་ པ་ ཙམ་ལའང་མི་རུང་བའི་བཅའ་བ་མཛད་དོ། །དེ་ ལྟར་ རང་
གཅེས་འཛིན་གྱི་དབང་གིས་ཚེ་འདིའི་རྙེད་བཀུར་སྙན་གྲགས་ཤིག་འོང་དུ་རེ་ནས་
བྱར་མི་རུང་བ་འབའ་ཞིག་བྱས་པ་ན། སྔོན་གྱི་བསོད་ནམས་ཅུང་ཟད་ཡོད་པ་དེ་
ཡང་ཉམས་ནས་ཚེ་འདིའི་བདེ་སྐྱིད་ངན་ངོན་རེ་ཡང་རྙེད་དཀའ་ཞིང་མི་འདོད་པ་
མཐའ་དག་ཆར་བཞིན་དུ་འབབ་པ་འདི་བྱུང་། དམ་པ་རྣམས་ཀྱིས་གཅེས་འཛིན་
འགོང་པོ་སྙིང་ནས་བཏོན་ཏེ་རང་ཡལ་བར་དོར། གཞན་གཅེས་པར་བཟུང་སྟེ་
བྱམས་སྙིང་རྗེ་བྱང་ཆུབ་ཀྱི་སེམས་ལ་ཐུགས་དམ་མཛད་པས་གནོད་འཚེ་ཐམས་
ཅད་རང་ཞིར་སོང་། རྙེད་བཀུར་སྙན་གྲགས་ཐམས་ཅད་འབད་མེད་དུ་འབྱུང་སྟེ།
དགེ་བའི་བཤེས་གཉེན་པོ་ཏོ་བའི་ཞལ་ནས། ཆོས་ཤིག་བྱས་ན་ཚེ་འདི་རང་ལ་
གཞན་དང་མི་འདྲ་བ་ཞིག་འོང་སྟེ། ཡུང་བ་ལུང་ན་ཁམ་ལུང་པ་ལས་བདེ་སྐྱིད་
སྙན་གསུམ་ཆེ་བ་མེད། ཀླུང་ཤོད་ན་སྤྱན་སྔ་བ་ལས་སྐྱིད་པ་མེད་དེ། དེ་ཆོས་
བཞིན་བྱས་པས་བྱུང་བ་ཡིན་གསུང་། སྤྱན་སྔ་བ་དང་པོའི་དུས་རྩམ་པ་ཆད་ཀྱིན་
ཟྭ་ཚོད་རེ་ཙམ་ལ་བརྟེན། ཤམ་ཐབས་ལ་ལྷན་པ་མ་རྙེད་པར་ཀོམ་པོ་རྒྱབ་པས་
སྤྱན་སྔ་ཀོ་ཤམ་ཅན་དུ་གྲགས། ད་ལྟ་ནི་འཛམ་བུ་གླིང་པ་ཀུན་ངས་གསོས་ཀྱང་
གསོས་ སྙམ་ གསུང་། དགེ་བཤེས་འབན་གྱི་ཞལ་ནས། ང་མི་སྐྱའི་དུས་མདའ་
གཞུ་ཚེར་མ་འདྲ་བ་བཏགས། གྲི་གཉིས་གསུམ་རེ་བཙུགས་ཀྱང་དགྲ་མང་ཟུན་
ཉུང་། ང་ཕོ་རེང་པ་མི་གཅིག་ལ་སྟོན་ཐོག་བཞི་བཅུ་ཐོན་པས་གྲོང་པ་རྣམས་ཀྱིས་
121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ངའི་མིང་བཞི་བཅུ་སྡིགས་སུ་བཏགས། ཉིན་མོ་ལ་ཁའི་ཇག་པ་དང་ནུབ་མོ་གྲོང་
གི་རྐུན་མ་བྱས་ཀྱང་ལྟོ་མི་ཕྱིད། ད་མཚོན་ཆ་སྤངས་པས་དགྲ་མི་གཅིག་ཀྱང་མེད།
ལས་ཀ་མཆིལ་མ་རྡོ་ལ་མི་འབོད་དེ་ལྟོ་ཕྱིད། མུ་གེ་ཅི་བྱུང་ཡང་སུ་ཕྱུག་པ་དང་
མཇིང་སྤེལ་ནས་ཟར་ཡོད། སྔར་ངའི་ཁས་ཟད་མི་རྙེད། ད་ཟས་ཀྱིས་ངའི་ཁ་མི་
རྙེད། ཟོས་པས་ནི་མི་འཛད། འཐུངས་པས་ནི་མི་ཡོག་གསུང་ངོ༌། །མི་མ་ཡིན་གྱི་
གནོད་འཚེ་འདི་ཐམས་ཅད་ཀྱང་གཅེས་འཛིན་འདི་ལས་འབྱུང་སྟེ། རང་གི་ལུས་
ལོངས་ སྤྱོད་རྣམས་གཅེས་པར་བཟུང་བ་ན། མདངས་འཕྲོག་ པའི་ གནོད་ སྦྱིན་
གདུག་པ་ཅན་རྣམས་ཀྱང་གཅེས་འཛིན་ཅན་དེའི་ལུས་སྲོག་ལ་སྒོ་དུ་མ་ནས་
གནོད་པ་བྱེད། དེའི་མདངས་འཕྲོག་པར་བྱེད། མི་འདོད་པའི་སྡུག་བསྔལ་སྒོ་དུ་
མ་ནས་སྐྱེད་པར་བྱེད་དོ། །ནོར་ལོངས་སྤྱོད་གསོག་པར་འདོད་ནས་ཁ་གསག་
གཞོགས་སློང་ཚུལ་འཆོས་ཐོབ་འཇལ་རྙེད་པས་རྙེད་པ་འཚོལ་བ་སོགས་ཆོས་དང་
འགལ་བའི་སྤྱོད་ངན་དུ་མས་ནོར་ལོངས་སྤྱོད་བཙལ་བ་ན་མི་མ་ཡིན་རྣམས་ཀྱིས་
རྣམ་པ་ཀུན་ནས་འཚེ་ཞིང་གནོད་པ་བྱེད་དེ། ལག་འཚོ་ཅུང་ཟད་དེ་རྒྱས་པ་ན་འུག་
པ་དང་སྲིན་བྱ་ལ་སོགས་པའི་འབྱུང་པོའི་བྱ་རྣམས་ཀྱིས་ཀྱང་ལྟས་ངན་སྣ་ཚོགས་
སྟོན་ཅིང་། སེམས་ལ་གདོན་ཞུགས་ཏེ་འཁྲུག་རྩོད་སྣ་ཚོགས་འབྱུང་བ་དང་ལུས་
ལ་ནད་སྣ་ཚོགས་འབྱུང་སྟེ། ད་ལྟ་ཁ་དངགས་ལའང་འཁྲུག་རྩོད་སོགས་བཀྲ་མི་
ཤིས་པ་སྣ་ཚོགས་བྱུང་བ་ལ་དཀོར་རྟགས་བྱུང་ཞེས་སྨྲའོ། །རྨི་ལམ་དུའང་མི་
གཙང་བ་མྱགས་པའི་ཁྲོད་དུ་ལྷུང་བ་དང་ཆུ་ཀླུང་རྙོག་མ་ཅན་གྱིས་ཁྱེར་བ་སོགས་
ཤིན་ཏུ་ངན་པ་རྨི་སྟེ། རྟགས་དེ་དག་ལས་ན་ལུས་དང་ལོངས་སྤྱོད་ལ་གཅེས་པར་
འཛིན་པ་ནི་གནོད་པ་དང་སྡུག་བསྔལ་ཀུན་གྱི་འབྱུང་གནས་སུ་ངེས་སོ། །བདག་
- 122 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
པས་གཞན་གཅེས་སྒོམ་པའི་སེམས་དཔའ་རྣམས་ལ་ནི་མི་མ་ཡིན་རྣམས་ཀྱང་
རྣམ་པ་ཀུན་ནས་མཆོད་པ་དང་བསྙེན་བཀུར་བྱེད་དེ། ཇོ་བོ་རྗེ་དཔལ་ལྡན་ཨ་ཏི་
ཤ་གནས་གང་དང་གང་དུ་བྱོན་ཡང་དེ་དང་དེའི་གཞི་བདག་རྣམས་ཀྱིས་བསྙེན་
བཀུར་བྱས་པ་དང༌། སྤྱན་སྔ་བ་བྱམས་པ་སྒོམ་ཞིང་བཞུགས་པ་ན་གཅན་གཟན་
རྣམས་དང་རི་དྭགས་རྣམས་ཀྱང་རང་རང་གི་མ་མཐོང་བ་ལྟར་དགའ་བའི་རྣམ་
འགྱུར་བྱེད་ཅིང་སྐུའི་གམ་དུ་བག་ཕབས་ནས་གནས་པར་བྱེད་པ་དང་། གླང་རི་
ཐང་པ་བདག་པས་གཞན་གཅེས་འབའ་ཞིག་སྒོམ་ཞིང་བཞུགས་པ་ན་མི་མ་ཡིན་
གདུག་པ་ཅན་འགའ་ཞིག་གིས་གནོད་པ་བྱེད་པར་བགྲོས་པ་ན་མི་མ་ཡིན་གཅིག་
ན་རེ། གླང་ཐང་པ་འདི་ཁོང་རང་ལས་འུ་ཅག་ལ་གཅེས་པར་བྱེད་ན་གནོད་པ་ག་
ལ་བྱེད་ཟེར་ནས་ལོག་སྐད། དེ་ཡང་ས་ལ་རྒྱུ་བའི་མི་མ་ཡིན་ཕྲ་མོ་རྣམས་ལྟ་ཅི་
སྨོས། རྒྱལ་པོ་ཆེན་པོ་བཞི་འཁོར་དང་བཅས་པ་ཡང་བདག་པས་གཞན་གཅེས་
སྒོམ་པའི་སེམས་དཔའ་རྣམས་ལ་ཡང་དང་ཡང་དུ་ལྟ་བར་བྱེད། ཕྱག་ འཚལ།
མཆོད་པ་འབུལ། བསྙེན་བཀུར་སྒོ་དུ་མ་ནས་བྱེད། ལུས་ཀྱི་མདངས་སྐྱེད་པར་
བྱེད། ཕྱོགས་དང་ཕྱོགས་མཚམས་རྣམས་སུ་སྙན་པའི་གྲགས་པ་སྒྲོག་པར་བྱེད་པ་
ལ་སོགས་པ་ཤེར་ཕྱིན་གྱི་མདོ་ནས་མང་དུ་གསུངས་སོ། །བདུད་ཀྱི་གནོད་པ་
ཐམས་ཅད་ཀྱང་གཅེས་འཛིན་འདི་ལས་འབྱུང་བ་ཡིན་ཏེ། བདུད་ཅེས་བྱ་བ་རེ་བ་
ནག་པོ་གྱོན་ནས་ཁ་གདངས་མཆེ་བ་གཙིགས་པ་ཞིག་ཕ་རོལ་ནས་འབྱུང་བ་མིན་
གྱི། རང་ གི་ སེམས་ འདུ་ འཛིས་ གཡེངས་ པ་ དང༌། རྙེད་བཀུར་སྙན་ གྲགས་ ལ་
ཆགས་པ་དང་། ཉེ་དུ་དང་མཛའ་བཤེས་ལ་ཆགས་ཤིང་དེ་དག་གི་ཚེ་འདིའི་བྱ་
བྱེད་སེམས་པ་དང༌། ཚུལ་མིན་ཡིད་བྱེད་ ཀྱིས་རང་ཕྱོགས་ལ་ཆགས་པ་དང༌།
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གཞན་ཕྱོགས་ལ་སྡང་བའི་དབང་གིས་འཁྲུག་རྩོད་སོགས་དོན་མེད་ཚེ་འདིའི་བྱ་བ་
ངན་པས་གཡེངས་པ་ཐམས་ཅད་བདུད་ཀྱི་ལས་ཡིན་པར་ཤེར་ཕྱིན་གྱི་མདོ་ལས་
གསུངས་པ་ལྟར་རོ། །དེ་ལྟ་བུའི་ཆགས་སྡང་གི་ལས་དེ་དག་ནི་རང་གི་གཅེས་
འཛིན་འགོང་པོ་འདི་འབའ་ཞིག་གིས་བྱས་པ་ཡིན་ནོ། །གཞན་ཡང་བདུད་ཐམས་
ཅད་ཀྱི་སྡེ་དཔོན་དཔའ་བོ་ལྟ་བུ་ནི་ཉོན་མོངས་པའི་བདུད་འདི་ཡིན་པར་རྗེ་བཙུན་
མ་སྒྲོལ་མ་ལ་བསྟོད་པ་ལས། བདུད་ཀྱི་དཔའ་བོ་རྣམ་པར་འཇོམས་མ། །ཞེས་
གསུངས་པའི་བདུད་ཀྱི་དཔའ་བོ་ནི་ཉོན་མོངས་པའི་བདུད་ཡིན་པར་དེའི་འགྲེལ་
པ་ལས་བཤད་ཅིང་། རྒྱ་ཆེར་རོལ་པ་ལས་ཀྱང་བདུད་ཀྱི་སྡེ་དཔོན་ཐུ་བོ་ནི་འདོད་
པའི་ ཉོན་མོངས་ ཡིན་ པར་ གསུངས་ པ་ ལྟར་ རོ། །འཇིག་ རྟེན་ ན་ གདོན་ དང་
བགེགས་དང་འཇིགས་པ་ཇི་སྙེད་ཅིག་ཡོད་པ་ཐམས་ཅད་ཀྱང་བདག་གཅེས་
འཛིན་འདི་ལས་བྱུང་བ་ཡིན་ཏེ། གཅེས་འཛིན་གྱི་གདོན་ཆེན་འདི་སྙིང་དུ་ཞུགས་
ཕྱིན་གདོན་དང་བགེགས་ཐམས་ཅད་ཀྱང་འཇུག་ལ། གཅེས་འཛིན་གྱི་གདོན་འདི་
མེད་ན་ནི་གདོན་བགེགས་གཞན་གང་ཡང་མི་འཇུག་གོ །དེ་ཡང་སངས་རྒྱས་དང་
བྱང་ཆུབ་སེམས་དཔའ་རྣམས་ལ་གདོན་བགེགས་ཀྱི་གནོད་པར་མི་ནུས་པ་ནི་
གཅེས་འཛིན་གྱི་གདོན་འདི་མེད་པས་ཡིན་ནོ། །གཅེས་འཛིན་གྱི་གདོན་འདི་མེད་
ན་གཞན་གྱིས་གནོད་པ་བྱས་ཀྱང་གནོད་པར་མི་འགྱུར་བར་ཕན་པར་འགྱུར་ཏེ།
རྒྱ་ཆེར་རོལ་པ་ལས། བྱམས་ལྡན་ཐུབ་པ་དེ་ཡི་སྐུ་ལ་ནི། །དུག་དང་མཚོན་དང་མེ་
ཡིས་ མི་ ཚུགས་ ཏེ། །མཚོན་ ཆ་ འཕངས་ པ་ ཐམས་ ཅད་ མེ་ ཏོག་ གྱུར། །ཅེས་
གསུངས་པ་ལྟར། སྔོན་བྱང་ཆུབ་སེམས་དཔའ་བྱང་ཆུབ་ཀྱི་ཤིང་དྲུང་དུ་བཞུགས་
ནས་འཚང་རྒྱ་བ་ལ་མངོན་དུ་ཕྱོགས་པའི་ཚེ། བདུད་ཀྱི་དམག་ཚོགས་ཀྱིས་མཚོན་
- 124 -



བ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཆའི་ཆར་ཕབ་པ་རྣམས་མེ་ཏོག་གི་ཆར་དུ་གྱུར་པ་ལྟ་བུའོ། །འདི་དང་ཕྱི་མའི་སྡུག་
བསྔལ་ཐམས་ཅད་ཀྱང་བདག་གཅེས་འཛིན་འདི་ལས་འབྱུང་སྟེ། ཚེ་འདིར་ལུས་
ལ་ནད་དང་སེམས་ལ་སྡུག་བསྔལ་ཅི་བྱུང་བ་ཐམས་ཅད་བདག་གཅེས་འཛིན་
འདིས་བྱས་པ་ཤ་སྟག་ཡིན་ཏེ། གཅེས་འཛིན་གྱི་དབང་གིས་གཞན་གྱི་སེམས་
དཀྲུགས་པ་དང་། གཞན་ལ་གནོད་པ་སྒོ་དུ་མ་ནས་བསྐྱལ་བས་དེའི་རྣམ་སྨིན་
གྱིས་རང་གི་ལུས་ལ་ནད་དང་སེམས་ལ་སྡུག་བསྔལ་སྣ་ཚོགས་འབྱུང་ངོ༌། །དུས་
མ་ཡིན་པའི་འཆི་རྐྱེན་ཐམས་ཅད་ཀྱང་གཅེས་འཛིན་འདི་ཁོ་ན་ལས་འབྱུང་སྟེ།
རང་གི་སེམས་གཅེས་འཛིན་གྱི་མུན་པས་བསྒྲིབས་ནས་རྨོངས་ཏེ་གནས་ལུགས་
ཀྱི་དོན་ཤེས་པ་ལྟ་ཞོག །ཚེ་འདིའི་བདེ་སྡུག་ཙམ་ཡང་མི་ཤེས་པར་སྡུག་བསྔལ་
ལ་བདེ་བར་བཟུང་། མི་གཙང་བ་ལ་གཙང་བར་བཟུང་། གནོད་པ་ལ་ཕན་པར་
གཟུང་སྟེ། ཟས་ལ་སྲེད་ཞེན་ཆེན་པོས་རང་གི་ལུས་ལ་མི་འཕྲོད་པའི་ཟས་ཟ་བ་
དང༌། མ་གོམས་པའི་ཟས་ཟ་བ་དང་། སྔ་མ་མ་ཞུ་བར་ལྟོ་འདུན་དྲག་པོས་ཡང་
ཡང་ཟ་བ་རྣམས་དུས་མ་ཡིན་པའི་འཆི་རྐྱེན་དུ་མདོ་ལས་གསུངས་ཤིང་། ཇི་ལྟར་
གསུངས་པ་ལྟར་དེ་དག་གིས་འཆི་རྐྱེན་བྱས་པ་མང་སྟེ། དེ་ནི་གཅེས་འཛིན་འགོང་
པོས་རང་བསད་པ་ཡིན་ནོ། །ཚུལ་དེ་དག་ལ་ལེགས་པར་བསམས་ན་ནི་བདག་
གཅེས་པར་འཛིན་པའི་བློ་ངན་འདི་གནོད་པ་ཐམས་ཅད་ཀྱི་འབྱུང་ཁུངས་དང་
སྙིང་གི་དགྲ་ཡིན་པར་ཤེས་ནུས་སོ། །དོན་འདི་དག་ལ་དགོངས་ནས་རྒྱལ་སྲས་
ཆེན་པོ་ཞི་བ་ལྷས། འདྲེ་ཆེན་དེས་ཀོ་བདག་ལ་ཅི་ཞིག་བྱ། །ཞེས་བདག་གཅེས་
འཛིན་འདི་ལ་འདྲེ་ཆེན་ཞེས་འདྲེ་ཐམས་ཅད་ཀྱི་ནང་ནས་ཆེ་ཤོས་ཡིན་པར་
གསུངས་སོ། །སེམས་དཔའ་ཆེན་པོ་དྷ་རྨ་རཀྵི་ཏས་ཀྱང་། དེ་ལྟར་ལགས་པས་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དགྲ་བོ་བདག་གིས་ཟིན། །འཇབས་ནས་བསླ་བའི་ཆོམ་རྐུན་བདག་གིས་ཟིན། །
རང་དུ་བརྫུས་ནས་བསླུ་བ་བདག་གིས་ཟིན། །ཨེ་མ་བདག་འཛིན་འདི་ཡིན་ཐེ་
ཚོམ་ཆོད། །ཅེས་མཐོ་རིས་དང་ཐར་པའི་ནོར་མ་ལུས་པ་འཕྲོག་པའི་ཆོམ་རྐུན་
དང༌། རང་གཞན་མ་ལུས་པ་ཕུང་བར་བྱེད་པའི་འགོང་པོ་ནི་བདག་གཅེས་འཛིན་
འདི་ཡིན་པར་གསུངས་སོ། །མདོར་ན་ཁམས་གསུམ་འཁོར་བའི་སྡུག་བསྔལ་ཇི་
སྙེད་ཅིག་འབྱུང་བ་ཐམས་ཅད་བདག་འཛིན་འགོང་པོ་འདི་ཁོ་ནས་བྱས་པ་ཡིན་པ་
ནི། སློབ་དཔོན་ཟླ་བ་གྲགས་པས། ཉོན་མོངས་སྐྱོན་རྣམས་མ་ལུས་འཇིག་ཚོགས་
ལ། །ལྟ་ ལས་བྱུང་ བར་ བློ་ཡིས་མཐོང་གྱུར་ཅིང་། །བདག་ནི་འདི་ཡི་ཡུལ་དུ་
རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་པར་བྱེད། །ཅེས་དང་།
ཚད་མ་རྣམ་འགྲེལ་ལས། བདག་ཡང་ན་ནི་གཞན་དུ་ཤེས། །བདག་གཞན་ཆ་
ལས་འཛིན་དང་ སྣང་། །འདི་དག་དང་ནི་ཡོངས་འབྲེལ་ལས། །ཉེས་པ་ཐམས་
ཅད་འབྱུང་བར་འགྱུར། །ཞེས་གསུངས་པ་ལྟར། ཁམས་གསུམ་འཁོར་བའི་སྡུག་
བསྔལ་འདི་ཐམས་ཅད་བདག་འཛིན་གྱི་མཐུ་ལ་བརྟེན་ནས་འབྱུང་བ་ཡིན་ཏེ།
འཁོར་ བའི་ རྩ་ བ་ མ་ རིག་ པ་ ཡིན་ པར་ མདོ་ བསྟན་ བཅོས་ ཐམས་ ཅད་ ནས་
གསུངས་ཤིང་ཀུན་ལ་རླུང་ལྟར་གྲགས་པ། འཁོར་བའི་རྩ་བ་མ་རིག་པ་ནི་བདག་
འཛིན་འདི་ཡིན་ནོ། །དེ་ཡང་བདག་འཛིན་མ་རིག་པ་འདི་ལ་བརྟེན་ནས་ཉོན་
མོངས་གཞན་ཐམས་ཅད་འབྱུང་། ཉོན་མོངས་དེ་དག་གིས་ལས་བསགས། ལས་
ཀྱི་དབང་གིས་འཁོར་བར་འཁོར་ཏེ་སྡུག་བསྔལ་རྒྱུན་ཆད་མེད་པར་མྱོང་བ་འདི་
བྱུང་ཞིང་། ཐ་ན་འཁོར་བའི་གནས་ཀྱི་སྣོད་རྣམས་ཀྱང་མ་རིག་པ་འདིའི་མཐུ་
ལས་བྱུང་བ་ཤ་སྟག་ཡིན་པས། ཁམས་གསུམ་འཁོར་བའི་སྣོད་བཅུད་འདི་ཐམས་
- 126 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཅད་མ་རིག་པ་ནས་བཟུང་རྒ་ཤིའི་བར་གྱི་རྟེན་འབྲེལ་ཡན་ལག་བཅུ་གཉིས་པོ་
འདི་ལས་མ་འདས་ཤིང་། རྟེན་འབྲེལ་ཡན་ལག་བཅུ་གཉིས་ཀྱི་ནང་དུ་ཚུད་པའི་
རིགས་དྲུག་འཁོར་བའི་སྣོད་བཅུད་འདི་ཐམས་ཅད་ཀྱི་རྩ་བ་བདག་འཛིན་མ་རིག་
པ་འདི་ཡིན་ནོ་ཞེས་གོ་བའི་ཕྱིར་དུ་སྟོན་པ་ཐུགས་རྗེ་ཅན་དེ་ཉིད་ཀྱིས། གཙུག་
ལག་ཁང་གི་སྒོ་ཁང་དུ་ཆ་ལྔ་པའི་འཁོར་ལོ་མཐའ་རྟེན་འབྲེལ་བཅུ་གཉིས་ཀྱིས་
བསྐོར་བ། དབུས་སུ་གཏི་མུག་ཕག་གི་གཟུགས་ཅན་དང་། དེའི་ཁ་ནས་འདོད་
ཆགས་ཕུག་རོན་གྱི་གཟུགས་ཅན་དང་ཞེ་སྡང་སྤྲུལ་གྱི་གཟུགས་ཅན་འཐོན་པ། དེ་
ཐམས་ཅད་མི་རྟག་པ་སྲིན་པོའི་གཟུགས་ཅན་གྱི་ཡན་ལག་ལྔས་བཟུང་ཞིང་ཁ་
ནང་དུ་ཆུད་པ་བྲིས་ཤིག་ཅེས་བཀའ་སྩལ་པ་ལྟར་རོ། །ད་ལྟར་བདག་གཅེས་
འཛིན་འདིས་ཐོག་མ་མེད་པ་ནས་ད་བར་དུ་རང་བསླུས་ཏེ་ཕན་པའི་ཟོལ་གྱིས་
གནོད་པ་དང་སྡུག་བསྔལ་འབའ་ཞིག་ལ་སྦྱར་བའི་ཚུལ་རྣམས་ཡང་ཡང་དྲན་པར་
བྱས་ལ། གཅེས་འཛིན་འགོང་པོ་འདི་འདུལ་བ་ལ་ནུས་པ་ཅི་ཡོད་ཀྱིས་འབད་
པར་བྱ་སྟེ། ད་དུང་འགོང་པོ་འདིའི་དབང་དུ་སོང་ན་སྔར་ལྟར་སྡུག་བསྔལ་མཐའ་
མེད་ལ་སྦྱོར་བར་འགྱུར་བས། ད་ཕྱིན་ཆད་བདག་གཅེས་འཛིན་དོར་ཏེ། རང་གི་
ལུས་ལོངས་སྤྱོད་ཐམས་ཅད་གཞན་ལ་གཏོང་ཞིང་། གཞན་གྱི་སྡིག་སྡུག་ཐམས་
ཅད་རང་ལ་བླངས་ཏེ་བདག་འཛིན་འགོང་པོ་བག་ཆགས་དང་བཅས་པ་དྲུང་ནས་
འབྱིན་པ་ལ་འབད་དགོས་སོ། །འཇིག་རྟེན་གྱི་རྒྱལ་འགོང་དང་ཐ་མལ་གྱི་དགྲ་
རྣམས་ནི་ལན་ཅིག་ཡུལ་ནས་བཏོན་ཀྱང་སྐབས་བལྟས་ནས་སླར་འོང་ལ། གཅེས་
འཛིན་འགོང་པོ་འདི་ལན་ཅིག་འདོན་ཐུབ་ན་ཕྱིན་ཆད་འབྱུང་བའི་གཞི་མེད་དེ།
སྤྱོད་འཇུག་ལས། ཐ་མལ་དགྲ་བོ་ཡུལ་ནས་ཕྱུང་ཡང་ནི། །ཡུལ་གཞན་དག་ཏུ་
127-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གནས་ཤིང་ཡོངས་བཟུང་ནས། །ནུས་པ་བརྟས་ནས་དེ་ནས་ཕྱིར་ལྡོག་གི །ཉོན་
མོངས་དགྲ་ ཚུལ་དེ་དང་འདྲ་མ་ཡིན། །ཉོན་མོངས་ཉོན་མོངས་ཤེས་རབ་མིག་
གིས་སྤང་། །བདག་ཡིད་ལས་བསལ་གང་དུ་འགྲོ་བར་འགྱུར། །གང་དུ་གནས་
ནས་བདག་གནོད་བྱ་ཕྱིར་འོང་། །བློ་ཞན་བདག་ལ་བརྩོན་པ་མེད་པར་ཟད། །
ཅེས་གསུངས་པ་ལྟར་རོ། །ཐོག་མ་མེད་པ་ནས་གཅེས་འཛིན་འགོང་པོ་འདི་སྙིང་
གི་ཕུགས་ སུ་ཞུགས་ཏེ་ཉོན་མོངས་པ་བརྒྱད་ཁྲི་བཞི་སྟོང་ཐམས་ཅད་ འདིས་
བསྐྱེད་ནས་རང་སེམས་ཉོན་མོངས་པ་ཐམས་ཅད་ཀྱིས་བཅིངས་ཏེ་སྡུག་བསྔལ་
བརྒྱ་ཕྲག་དུ་མས་མནར་བ་ཡིན་པས། ད་རེས་དལ་བའི་རྟེན་ཐོབ་བླ་མ་དམ་པ་
དང་མཇལ་བའི་བཀའ་དྲིན་གྱིས་ཤེས་རབ་ཀྱི་མིག་ཐོབ་ནས་འགོང་པོ་འདི་ལན་
གཅིག་ ངོས་ཟིན་པའི་སྐབས་འདིར་ རང་སེམས་འགོང་ པོ་འདིའི་དབང་དུ་མི་
གཏང་བར་རྣམ་པ་ཀུན་ནས་བདག་འཛིན་འགོང་པོ་འདི་འཇོམས་པ་ལ་སྐྱེས་བུའི་
རྩལ་ཅི་ཡོད་ཀྱིས་འབད་པར་བྱ་དགོས་ཤིང་། གཅེས་འཛིན་འགོང་པོ་འདི་འདུལ་
ཕྱིར་གཤིན་རྗེ་གཤེད་ལ་སོགས་པའི་ཁྲོ་བོའི་དྲག་སྔགས་བཟླ་བ་དང་བཀའ་སྡོད་
སྲུང་མ་རྣམས་ལའང་གཅེས་འཛིན་བློ་ངན་འདི་འདུལ་ཕྱིར་འཕྲིན་ལས་ཀྱི་གྲོགས་
འཆོལ་པ་སོགས་ཀྱང་བྱ་བར་སེམས་དཔའ་ཆེན་པོ་དྷ་རྨ་རཀྵི་ཏས་གསུངས་པ་
ལྟར་བྱ་སྟེ། སེམས་དཔའ་ཆེན་པོ་དེའི་ཞལ་ནས། ད་ནི་ལས་ཀྱི་མཚོན་ཆ་ཀླད་ལ་
བསྐོར། །ཁྲོས་པའི་ཚུལ་གྱིས་ལན་གསུམ་ཀླད་ལ་བསྐོར། །བདེན་གཉིས་ཞབས་
བགྲད་ཐབས་ཤེས་སྤྱན་མིག་གདངས། །སྟོབས་བཞིའི་མཆེ་བ་གཙིགས་ལ་དགྲ་
ལ་བསྣུན། །དགྲ་བོ་གཟིར་བའི་རིག་སྔགས་རྒྱལ་པོ་ཡང་། །འཁོར་བའི་གནས་
སུ་རང་དབང་མ་མཆིས་པར། །ལས་ཀྱི་མཚོན་ཆ་ཐོགས་ནས་རྒྱུག་པ་ཡི། །བདག་
- 128 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
འཛིན་འགོང་པོ་གཅེས་པའི་གདུག་རྩུབ་ཅན། །རང་གཞན་ཕུང་དུ་འཇུག་པའི་
དམ་ཉམས་ཁུག །ཁུག་ཅིག་ཁུག་ཅིག་ཁྲོ་བོ་གཤིན་རྗེ་གཤེད། །རྒྱོབ་ཅིག་རྒྱབ་
ཅིག་དགྲ་བདག་སྙིང་ལ་བསྣུན། །ཕུང་བྱེད་རྟོག་པའི་མགོ་ལ་ཆེམས་སེ་ཆེམས། །
དགྲ་བདག་གཤེད་མའི་སྙིང་ལ་མཱ་ར་ཡ། །ཞེས་གསུང་། དགེ་བཤེས་སྨྱུག་རུམ་
པའི་ཞལ་ནས་ཀྱང་། ཉོན་མོངས་པ་ཉུག་གིས་བྱུང་ཙ་ན་ལེ་ལོ་མི་བྱ་བར་མོད་ལ་
གཉེན་པོས་བཟློག །བཟློག་མ་ནུས་ན་ལངས་ལ་མཎྜལ་དང་མཆོད་པ་བཤམ་བླ་
མ་དང་ཡི་དམ་ལ་ཕུལ་ལ་གསོལ་བ་གདབ། དེ་ལ་དམིགས་ནས་ཁྲོ་བོའི་བཟླས་
པ་བྱས་པས་ཉལ་གྱིས་འགྲོ་གསུང་། མདོར་ན་རང་ཉིད་ཕུན་སུམ་ཚོགས་པ་ཞིག་
བྱེད་པར་འདོད་ནས་འཁོར་བ་ཐོག་མ་མེད་པ་ནས་ད་ལྟའི་བར་དུ་རང་གཅེས་
པར་བཟུང་བས་རང་གཞན་གྱི་དོན་གང་ཡང་མ་གྲུབ་པར་མ་ཟད། སྡུག་བསྔལ་སྣ་
ཚོགས་པ་ཞིག་མྱོང་བ་འདི་བྱུང་འདུག །ཐོག་མ་མེད་པ་ནས་ད་ལྟའི་བར་དུ་འཁོར་
བའི་བཙོན་ནང་དུ་བཅུག་ནས་སྡུག་བསྔལ་སྟོང་གིས་གཟིར་ཅིང་ནམ་ཡང་མི་
ཐར་པར་བྱེད་པའི་གཙོན་སྲུང་ཡང་གཅེས་འཛིན་འདི་ཡིན་པར་འདུག །མངོན་
མཐོ་དང་ངེས་ལེགས་ཀྱི་ལམ་ཐམས་ཅད་རྒྱུད་ལ་སྐྱེར་མི་འཇུག་ཅིང་། ཅུང་ཟད་
རེ་སྐྱེ་བར་ཕྱོགས་ཀྱང་དེ་མ་ཐག་ལམ་གྱི་སྲོག་རྩ་གཅོད་པར་བྱེད་པའི་འགོང་པོ་
དེ་ཡང་གཅེས་འཛིན་འདི་ཡིན་པར་འདུག །དགེ་བ་གང་བྱས་ཐམས་ཅད་ཆུད་
ཟོས་སུ་གཏོང་ཞིང་རྣམ་དཀར་གྱི་ལོ་ཏོག་སྐད་ཅིག་ལ་རླག་པར་བྱེད་པའི་སེར་བ་
ཡང་གཅེས་འཛིན་འགོང་པོ་འདི་ཡིན་པར་འདུག །རང་གཞན་ཐམས་ཅད་ཕུང་དུ་
འཇུག་པའི་ལྟས་ངན་འུག་པའི་མགོ་ཅན་དེ་ཡང་སྙིང་ནང་གི་གཅེས་འཛིན་འགོང་
པོ་འདི་ཡིན་པར་འདུག་པས། ད་ནི་གཅེས་འཛིན་འགོང་པོ་འདིའི་དབང་དུ་སྐད་
- 129 -



）
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཅིག་ཀྱང་མི་གཏང་ཞིང་རང་གཅེས་པར་འཛིན་པའི་བློ་མ་སྐྱེས་པ་མི་སྐྱེད་པ་དང་།
གསར་དུ་སྐྱེས་ན་དེ་མ་ཐག་ཉེས་སྐྱོན་དྲན་པར་བྱས་ལ་རྒྱུན་འཐུད་དུ་མི་གཞུག་
པར་འཕྲལ་འཕྲལ་དུ་གཉེན་པོས་ནོན་པར་བྱས་ཏེ་སྤོང་བ་ལ་བློ་གྲོས་དང་ནུས་པ་
དང་རྩོལ་བ་ཅི་ཡོད་ཀྱིས་བསྒྲིམས་ཤིང་སེམས་ཐམས་ཅད་ཀྱིས་བསམས་ནས་
འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ།
ཞེས་གསོལ་བ་ཤུགས་དྲག་ཏུ་གདབ་བོ། ། །
གཉིས་པ་གཞན་གཅེས་འཛིན་གྱི་ཕན་ཡོན་བསམ་པ་ནི། ཀུན་ལ་བཀའ་
དྲིན་ཆེ་བར་བསྒོམ། ཞེས་གསུངས་ཏེ། མ་རྒན་སེམས་ཅན་འདི་རྣམས་ཀྱིས་ཐོག་
མ་མེད་པ་ནས་རང་གི་མ་ཡང་ཡང་བྱས་ཏེ་བརྩེ་བས་བསྐྱངས་པས་དྲིན་ཤིན་ཏུ་ཆེ་
བར་མ་ཟད། བླ་ན་མེད་པའི་བྱང་ཆུབ་ཐོབ་པ་ཡང་མ་རྒན་སེམས་ཅན་འདི་རྣམས་
ལ་རག་ལས་ཤིང་། འཁོར་བའི་གནས་ཀྱི་ལུས་ལོངས་སྤྱོད་ཐམས་ཅད་ཀྱང་མ་
རྒན་སེམས་ཅན་རྣམས་གཅེས་པར་བཟུང་བ་ལས་འབྱུང་བ་ནི། སྤྱོད་འཇུག་ལས།
འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང་། །འཇིག་
རྟེན་སྡུག་བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང་། །ཞེས་བདེ་བ་
དང༌ ཕུན་ སུམ་ ཚོགས་པ་ ཐམས་ ཅད་ གཞན་ གཅེས་ འཛིན་ ལས་ འབྱུང་། སྡུག་
བསྔལ་ དང༌ མི་ འདོད་ པ་ ཐམས་ ཅད་ བདག་ གཅེས་ འཛིན་ ལས་ འབྱུང་ བར་
གསུངས་པས། ཚུལ་དེ་དག་ལེགས་པར་བསམས་ན་ནི་མ་རྒན་སེམས་ཅན་རྣམས་
གཅེས་པར་འཛིན་པ་ནི་སྤྱིར་བདེ་ལེགས་ཐམས་ཅད་ཀྱི་འབྱུང་གནས་ཡིན་པ་
དང༌། ཁྱད་པར་ཐེག་པ་ཆེན་པོའི་ལམ་གྱི་སྙིང་པོ་དང་རྩ་བ་ཡིན་པར་ཤེས་པར་
འགྱུར་རོ། །དེ་ཡང་ཞིང་ས་ཤིན་ཏུ་གཤིན་པ་ཞིག་ལ་ས་བོན་གྲུང་པོ་བཏབ་ནས་
- 130 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ལེགས་པར་བསྲུངས་ཤིང་བསྐྱངས་ན་སྟོན་ཐོག་བཟང་མང་འབྱུང་བར་མཐོང་ནས་
ཞིང་ས་དེ་ལ་ཆེས་ཆེར་གཅེས་སྤྲས་སུ་བྱེད་པ་ལྟར། སེམས་ཅན་གྱི་ཞིང་ལ་བྱམས་
སྙིང་ རྗེ་ བྱང་ཆུབ་ཀྱི་སེམས་ ཕྱིན་དྲུག་བསྡུ་བཞིའི་ས་བོན་གྲུང་པོ་བཏབ་ནས་
ལེགས་པར་བསྲུངས་ཤིང་བསྐྱངས་ན་དོན་གཉིས་མཐར་ཕྱིན་སངས་རྒྱས་བཅོམ་
ལྡན་འདས་ཀྱི་གོ་འཕང་འབྱུང་བར་མཐོང་ནས་སེམས་ཅན་གྱི་ཞིང་ལའང་ཆེས་
ཆེར་གཅེས་སྤྲས་སུ་བྱེད་པ་དང་། ཕངས་ཤིང་སྡུག་པ་ཡིད་དུ་འོང་བའི་རྣམ་པ་ཅན་
དུ་བལྟས་ནས་གུས་པར་བྱ་སྟེ། སྤྱོད་འཇུག་ལས། དེ་ཕྱིར་སེམས་ཅན་ཞིང་དང་ནི། །
རྒྱལ་བའི་ཞིང་ཞེས་ཐུབ་པས་གསུངས། །འདི་དག་མགུ་བྱས་མང་པོ་ཞིག །འདི་ལྟར་
ཕུན་ཚོགས་ཕ་རོལ་ཕྱིན། །སེམས་ཅན་རྣམས་དང་རྒྱལ་བ་ལས། །སངས་རྒྱས་ཆོས་
འགྲུབ་འདྲ་བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་མིན་ཅི་ཡི་
ཚུལ། །ཞེས་གསུངས་པ་ལྟར་རོ། །འཁོར་བའི་གནས་ཀྱི་བདེ་བ་ཐམས་ཅད་ཀྱང་
མ་རྒན་སེམས་ཅན་འདི་དག་ཉིད་ལས་འབྱུང་སྟེ། བདེ་འགྲོ་ལྷ་མིའི་ལུས་ཐོབ་
པའང་མ་རྒན་སེམས་ཅན་རྣམས་ལ་བརྟེན་ནས་འབྱུང་། རྟེན་དེ་ལ་ལོངས་སྤྱོད་
འབྱུང་བའང་མ་རྒན་སེམས་ཅན་རྣམས་ལ་བརྟེན་ནས་འབྱུང་ངོ༌། །དེ་ཡང་སྤྱིར་
སེམས་ཅན་ཐམས་ཅད་རང་གི་མ་རྒན་ཤ་སྟག་ཡིན་པས་དྲིན་ཆེ་ཞིང་། མ་ལན་རེ་
ཙམ་བྱས་པ་མིན་པར་སེམས་ཅན་རེ་རེས་རང་གི་མ་བྱས་ཏེ་ནུ་ཞོ་འཐུངས་པ་
བསགས་ན་སྟོང་གསུམ་འདིར་མི་ཤོང་བ་དང་། དེ་བཞིན་དུ་ཟས་བྱིན་པ་དང་
གོས་བྱིན་པ་དང་ནོར་བྱིན་པ་རྣམས་རེ་རེ་ནས་བསགས་ནའང་སྟོང་གསུམ་འདིར་
མི་ཤོང་བས་དྲིན་གྱིས་བསྐྱངས་པ་ལ་ཚད་མེད་ཅིང་། དེར་མ་ཟད་བདེ་འགྲོའི་
ལུས་ཐོབ་པ་ལ་ཚུལ་ཁྲིམས་རྣམ་པར་དག་པ་དང་སྦྱིན་སོགས་ཀྱི་གྲོགས་བྱས་པ་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཞིག་དགོས་ལ། དེ་ནི་སེམས་ཅན་རྣམས་ལ་རག་ལས་ཏེ། སེམས་ཅན་རྣམས་ལ་
གནོད་འཚེ་སྤངས་ཏེ་ཕན་སེམས་ཀྱིས་ནོར་བྱིན་པར་དང་ཟས་སྐོམ་བྱིན་པ་སོགས་
སེམས་ཅན་གྱི་ཞིང་ལ་བསོད་ནམས་ཀྱི་ས་བོན་བཏབ་པ་ལས་བདེ་འགྲོའི་རྟེན་
འབྱུང་བ་དང་། སེམས་ཅན་གྱི་སྲོག་བཅད་པ་དང་ སེམས་ཅན་ལ་མ་བྱིན་པར་
བླངས་པ་དང་ཚིག་རྩུབ་སྨྲ་བ་སོགས་གནོད་འཚེ་བྱས་པ་ལས་ངན་འགྲོར་སྐྱེ་བར་
གསུངས་སོ། །དེ་ཡང་ཡུལ་སེམས་ཅན་ལ་དམིགས་ནས་གནོད་སེམས་སོགས་མི་
དགེ་བ་ཆེན་པོས་དམྱལ་བར་སྐྱེ། འབྲིང་གིས་ཡི་དྭགས་སུ་སྐྱེ། ཆུང་དུས་དུད་
འགྲོར་སྐྱེ་བར་གསུངས་པས། རང་ཉིད་དམྱལ་བར་ལྷུང་ནས་སྡུག་བསྔལ་ཇི་སྙེད་
ཅིག་མྱོང་བ་དེ་ཐམས་ཅད་ཀྱང་རང་གཅེས་པར་བཟུང་ནས་གཞན་ཡལ་བར་དོར་
བ་ལས་བྱུང་བ་ཤ་སྟག་ཡིན་ནོ། །དེ་བཞིན་དུ་ཡི་དྭགས་སུ་སྐྱེས་ནས་ལོ་བརྒྱར་ཆུ་
ཐིགས་རེ་ཡང་མི་མྱོང་བའི་བཀྲེས་ཤིང་སྐོམ་པའི་སྡུག་བསྔལ་ཚད་མེད་མྱོང་བ་
ཡང་རང་གཅེས་པར་བཟུང་ནས་ལོངས་སྤྱོད་ལ་སེར་སྣས་གཞན་ལ་ཅུང་ཟད་ཀྱང་
གཏོང་མི་ཕོད་པ་དང་། སེམས་ཅན་གྱི་རྫས་ལ་བརྣབ་སེམས་དང་། གཞན་གྱི་
ལོངས་སྤྱོད་ལ་གནོད་པ་བྱས་པའི་འབྲས་བུ་ཡིན་པས་གཞན་ཡལ་བར་དོར་ནས་
རང་གཅེས་པར་འཛིན་པ་འདི་འབའ་ཞིག་གིས་བྱས་པ་ཡིན་ནོ། །དེ་བཞིན་དུ་
གཞན་ལ་ཁྱད་གསོད་ཀྱིས་སྐྱོན་བརྗོད་དང་གཞན་བསླུ་བའི་བསམ་པས་རྫུན་དང་
ཕྲ་མ་སོགས་བྱས་པས་དུད་འགྲོར་ལྷུང་ནས་བཀོལ་སྤྱད་དང་རྨོངས་པའི་སྡུག་
བསྔལ་ཚད་མེད་པ་འདི་བྱུང་བ་ཡིན་པས། ངན་སོང་གི་སྡུག་བསྔལ་བཟོད་གླགས་
མེད་པ་མྱོང་དགོས་པ་དེ་ཡང་གཞན་ཡལ་བར་དོར་ནས་རང་གཅེས་པར་འཛིན་པ་
འདི་འབའ་ཞིག་གིས་བྱས་པ་ཡིན་ནོ། །བདེ་འགྲོའི་རྟེན་ཐོབ་ནས་ལོངས་སྤྱོད་
- 132 -



བློ
སྦྱོ
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཕུན་སུམ་ཚོགས་པ་འབྱུང་བ་ནི་སེམས་ཅན་གྱི་ཞིང་ལ་སྦྱིན་པའི་ས་བོན་བཏབ་པ་
ཁོ་ན་ལས་འབྱུང་། དབུལ་ཞིང་ཕོངས་པ་ནི་གཞན་ལ་ཕན་པའི་བསམ་པ་མེད་
པར་རང་གཅིག་པུའི་ཆེད་དུ་ལོངས་སྤྱོད་གསོག་པར་འདོད་ནས་སེར་སྣ་བྱས་པའི་
མཐུ་ཁོ་ན་ལས་འབྱུང་། རིགས་ཕུན་སུམ་ཚོགས་པར་སྐྱེ་བ་དང་དབང་ཆེ་བ་དང་
ཀུན་གྱིས་གོང་དུ་བཀུར་བའི་གནས་སུ་འགྱུར་བ་ནི་ཡུལ་སེམས་ཅན་རྣམས་ལ་ང་
རྒྱལ་ དང་ ཁྱད་གསོད་མེད་པར་ གུས་ པར་ བྱས་པ་དང་། ལྷག་ པར་ ཕ་མ་དང་
འཇིག་རྟེན་གྱི་ཡ་རབས་རྣམས་དང་ རང་ལས་རྒན་པ་རྣམས་དང་མཁན་སློབ་
སོགས་ཡུལ་ ཁྱད་ པར་ཅན་རྣམས་ལ་གུས་ པར་ རིམ་གྲོ་ བྱས་ པ་ ལས་འབྱུང་།།
རིགས་དམའ་བ་དང་ཀུན་གྱི་བྲན་དུ་གྱུར་པ་དང་ཚིག་མི་བཙུན་པ་དང་དབང་ཆུང་
ཞིང་ཉམས་དམའ་བར་གྱུར་པ་དེ་དག་ཐམས་ཅད་ནི་གཞན་ཁྱད་དུ་བསད་པ་ཁོ་
ན་ལས་འབྱུང་བར་གསུང་། ཚངས་པ་དང་བརྒྱ་བྱིན་ལ་སོགས་པའི་གནས་ཐོབ་པ་
ཡང་གཞན་གཅེས་འཛིན་ཉིད་ལས་འབྱུང་སྟེ། སེམས་ཅན་ལ་ཉེ་རིང་མེད་པའི་
སེམས་བསྒོམ་པ་དང་བྱམས་པ་བསྒོམས་པ་ལས་ཚངས་པའི་གནས་སུ་སྐྱེ་བར་
མདོ་ལས་གསུངས་སོ། །དེ་ལྟར་འཁོར་བའི་གནས་ཀྱི་བདེ་སྐྱིད་ཐམས་ཅད་མ་
རྒན་རྣམས་ལས་འབྱུང་བར་མ་ཟད། ཐར་པ་དང་ཐམས་ཅད་མཁྱེན་པའི་ལམ་
འབྲས་བུ་དང་བཅས་པ་ཐམས་ཅད་ཀྱང་མ་རྒན་སེམས་ཅན་རྣམས་ཁོ་ན་ལས་
འབྱུང་སྟེ། ཐོག་མར་རྒྱལ་བའི་བསྟན་པ་དང་མཇལ་བ་ཡང་མ་རྒན་འདི་རྣམས་ཁོ་
ནའི་དྲིན་ཡིན། དེ་ཡང་ཚེ་འདིའི་མ་རྒན་གྱིས་རང་ཉིད་མངལ་དུ་བཟུང་ནས་ཆུད་
མ་ཟོས་པར་བསྐྱངས། མངལ་ནས་བཙས་ནས་ཀྱང་ནར་མ་སོན་གྱི་བར་དུ་སྡིག་
སྡུག་གཏམ་ངན་ཐམས་ཅད་ཁྱད་དུ་བསད་དེ་དཀའ་བ་དུ་མས་བརྩེ་བས་བསྐྱངས་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བའི་དྲིན་ལས་རྒྱལ་བའི་བསྟན་པ་རིན་པོ་ཆེ་དང་མཇལ་བ་ཡིན་ནོ། །བསྟན་པ་
དང་མཇལ་ནས་དགེ་སློང་གི་སྡོམ་པ་རྣམ་པར་དག་པ་ཐོབ་པ་ཡང་མ་རྒན་སེམས་
ཅན་རྣམས་ ལ་ རག་ ལས་ ཏེ། སེམས་ཅན་རྣམས་ དམིགས་ ཡུལ་ དུ་ བྱས་ནས་
གཞན་གནོད་གཞི་བཅས་ལས་ལྡོག་སྟེ་ཕན་པའི་སེམས་བསྐྱེད་པ་ལས་སྡོམ་པ་
འདི་ཐོབ་དགོས་པ་ཡིན་ནོ། །ཐེག་པ་ཆེན་པོའི་ལམ་དུ་འཇུག་པ་ཡང་མ་རྒན་འདི་
དག་ཉིད་ལ་རག་ལས་ཏེ། ཐེག་པ་ཆེན་པོའི་ལམ་གྱི་རྩ་བ་ནི་བྱང་ཆུབ་ཀྱི་སེམས་
རིན་པོ་ཆེ་ཡིན་ལ། བྱང་ཆུབ་ཀྱི་སེམས་རིན་པོ་ཆེ་སྐྱེ་བ་ནི་སེམས་ཅན་གཅེས་
འཛིན་འདི་ཁོ་ན་ལ་རག་ལས་སོ། །ཡང་བྱང་ཆུབ་ཀྱི་སེམས་རིན་པོ་ཆེ་སྐྱེ་བ་ལ་
སྙིང་རྗེ་ཆེན་པོ་སྐྱེ་དགོས། དེ་ནི་མ་རྒན་སེམས་ཅན་རྣམས་དམིགས་ཡུལ་དུ་བྱས་
པ་ཁོ་ན་ལས་སྐྱེ་བ་ཡིན་ནོ། །སྙིང་རྗེ་ཆེན་པོ་སྐྱེ་བ་ལ་མ་རྒན་སེམས་ཅན་རྣམས་
ཡིད་དུ་འོང་ཞིང་གཅེས་ལ་ཕངས་པའི་རྣམ་པ་ཅན་གྱི་ཡིད་འོང་གི་བྱམས་པ་ངེས་
པར་སྔོན་དུ་འགྲོ་དགོས་ཏེ། ཡིད་འོང་གི་བྱམས་པ་དེ་མེད་པར་སྙིང་རྗེ་ཆེན་པོ་སྐྱེ་
བའི་ཐབས་མེད་པར་དབུ་མ་སྒོམ་རིམ་ལས་གསུངས་ཤིང་རིགས་པ་དྲི་མ་མེད་
པས་འགྲུབ་པར་སྔར་བཤད་ཟིན་པ་ལྟར་རོ། །དེ་ལྟར་མ་རྒན་སེམས་ཅན་རྣམས་
ལ་མ་བརྟེན་པར་བྱམས་པ་དང་སྙིང་རྗེ་གང་ཡང་སྐྱེ་ཐབས་མེད་ལ། དེ་མེད་པར་
བྱང་ཆུབ་ཀྱི་སེམས་སྐྱེ་ཐབས་མེད་པས་ཐེག་པ་ཆེན་པོའི་ལམ་དུ་འཇུག་པར་
འདོད་ན་མ་རྒན་སེམས་ཅན་ལ་མ་བརྟེན་པར་འཇུག་ཐབས་མེད་དོ། །དེར་མ་
ཟད་ཐེག་དམན་གྱི་ལམ་དུ་འཇུག་ན་ཡང་སེམས་ཅན་ལ་མ་བརྟེན་པར་འཇུག་
ཐབས་མེད་དེ། ཐེག་ དམན་ གྱི་ ལམ་ ཐམས་ ཅད་ ཀྱི་གནད་བསྡུ་ན་བསླབ་ པ་
གསུམ་དུ་འདུ། ཤེས་རབ་ཀྱི་བསླབ་པས་ཉོན་མོངས་སྤངས་ནས་འབྲས་བུ་མངོན་
- 134 -



རྩེ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
དུ་བྱེད་པ་ཡིན། ཤེས་རབ་དེ་འབྱུང་བ་ལ་བསམ་གཏན་དགོས། དེ་འབྱུང་བ་ལ་
ཚུལ་ཁྲིམས་དགོས། སོ་ཐར་གྱི་ཚུལ་ཁྲིམས་རྣམ་དག་ཐོབ་པ་ཡང་ཡུལ་སེམས་
ཅན་དམིགས་ཡུལ་དུ་བྱས་ནས་ཐོབ་དགོས་པ་སྔར་བཤད་ཟིན་པ་ལྟར་རོ། །ཐེག་
ཆེན་གྱི་ལམ་དུ་ཞུགས་ནས་ས་ལམ་རྫོགས་པ་ཡང་ཡུལ་སེམས་ཅན་ཉིད་ལ་རག་
ལས་ཏེ། མ་རྒན་སེམས་ཅན་འདི་རྣམས་གཅེས་པར་བཟུང་ནས་འདི་རྣམས་ལ་
ལུས་ ལོངས་ སྤྱོད་དགེ་རྩ་ གསུམ་བཏང་བས་སྦྱིན་ པའི་ ཕར་ ཕྱིན་ རྫོགས་ པར་
འགྱུར། མ་རྒན་འདི་རྣམས་དམིགས་ཡུལ་དུ་བྱས་ནས་གནོད་འཚེ་སྤངས་ཤིང་སྒོ་
དུ་མ་ནས་ཕན་པ་བསྒྲུབས་པས་ཚུལ་ཁྲིམས་དང་། དེ་བཞིན་དུ་བཟོད་པ་ཡང་མ་
རྒན་སེམས་ཅན་འདི་རྣམས་དམིགས་ ཡུལ་དུ་ བྱས་ནས་སྒྲུབ་ དགོས། བརྩོན་
འགྲུས་ཀྱང་འདི་རྣམས་དམིགས་ཡུལ་དུ་བྱས་ནས་སྒྲུབ་དགོས། ཐེག་པ་ཆེན་པོ་
ཐུན་མོང་མ་ཡིན་པའི་བསམ་གཏན་ཡང་འདི་རྣམས་དམིགས་ཡུལ་དུ་བྱས་ནས་
སྒྲུབ་དགོས། ཤེས་རབ་ཀྱི་ཕ་རོལ་ཏུ་ཕྱིན་པ་ཡང་འདི་རྣམས་དམིགས་ཡུལ་དུ་
བྱས་ནས་སྒྲུབ་དགོས། མདོར་ན་ལམ་ལྔ་དང་ ས་ བཅུ་པོ་ཐམས་ཅད་མ་རྒན་
སེམས་ཅན་འདི་རྣམས་ལ་བརྟེན་ནས་སྒྲུབ་དགོས། མ་རྒན་སེམས་ཅན་གཅེས་
པར་འཛིན་པ་ཇི་ཙམ་ཤུགས་དྲག་པ་བཞིན་དུས་ལམ་མྱུར། ཐེག་པ་ཆེ་ཆུང་གི་
ཁྱད་པར་ཡང་མ་རྒན་སེམས་ཅན་རྣམས་གཅེས་པར་འཛིན་པ་འདིའི་སྟེང་ནས་
འབྱེད་པ་ཡིན་ཏེ། རང་ཡལ་བར་དོར་ནས་མ་རྒན་སེམས་ཅན་རྣམས་གཅེས་པར་
འཛིན་པའི་བསམ་པ་ཤུགས་དྲག་པོས་བྱང་ཆུབ་ཏུ་སེམས་བསྐྱེད་ནས་ཅི་བྱེད་
སེམས་ཅན་གྱི་དོན་དུ་བྱེད་པ་ཞིག་ལ་ཐེག་པ་ཆེན་པོ་པ་ཞེས་བརྗོད། བསམ་པ་དེ་
འདྲ་མེད་པར་རང་གཅིག་པུ་ཅི་ཐར་བྱེད་པ་ཞིག་ལ་ཐེག་དམན་པ་ཞེས་བརྗོད་པ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཡིན་ནོ། །ས་ལམ་རྫོགས་ནས་འབྲས་བུ་སངས་རྒྱས་ཀྱི་གོ་འཕང་ཐོབ་པའི་ཚེ་ཡང་
མ་རྒན་སེམས་ཅན་ཁོ་ན་ལ་བརྟེན་དགོས་ཏེ། སངས་རྒྱས་འཇིག་རྟེན་དུ་འབྱོན་པ་
ཡང་མ་རྒན་འདི་རྣམས་ཀྱི་དོན་ཁོ་ནར་འབྱོན་དགོས། ཆོས་ཀྱི་འཁོར་ལོ་བསྐོར་
བ་ཡང་སེམས་ཅན་གྱི་དོན་ཁོ་ནར་བསྐོར་དགོས། མདོར་ན་སེམས་ཅན་ལ་མི་
དམིགས་པར་སངས་རྒྱས་ཀྱི་མཛད་པ་གང་ཡང་འབྱུང་བའི་རྒྱུ་མེད་དོ། །ད་ལྟ་
རང་ཅག་རྣམས་སངས་རྒྱས་ཀྱི་སྐུ་ལ་མཆོད་པ་འབུལ་ཞིང་གུས་པར་བྱེད་ལ།
སྡུག་བསྔལ་ཞི་བ་དང་བདེ་བ་ཐམས་ཅད་གང་ལས་འབྱུང་བ་དང་། ཁྱད་པར་ཐེག་
པ་ཆེན་པོའི་ས་ལམ་འབྲས་བུ་དང་བཅས་པ་གང་ལས་འབྱུང་བའི་རྒྱུ་མ་རྒན་
སེམས་ཅན་རྣམས་ཁྱད་དུ་གསོད་ཅིང་ཡལ་བར་འདོར་བ་འདི་ནི་ཆེས་བླུན་པ་
ཡིན་ཏེ། སངས་རྒྱས་གང་ལས་འགྲུབ་པའི་རྒྱུ་དེ་ལ་ཁྱད་དུ་གསོད་དགྲར་འཛིན་
རྣམ་པ་ཀུན་ནས་མི་མཐུན་པར་བཟུང་ནས། རྒྱུ་དེ་དག་གཞན་ཞིག་ནས་འབྱུང་
བར་གྱུར་ཅིག་ཅེས་སྨོན་ལམ་འདེབས་པ་ལྟ་བུ་ཡིན་པས་སོ། །ཆོས་ཡང་དག་པར་
སྡུད་པའི་མདོ་ལས། སེམས་ཅན་གྱི་ཞིང་ནི་སངས་རྒྱས་ཀྱི་ཞིང་སྟེ། སངས་རྒྱས་
ཀྱི་ ཞིང་ དེ་ལས་ རྒྱས་ཀྱི་ཆོས་རྣམས་འཐོབ་པར་འགྱུར་གྱི། དེར་ནི་ལོག་པར་
བསྒྲུབ་པར་མི་རིགས་སོ། །ཞེས་གསུངས། ཚུལ་དེ་དག་ཡང་ཡང་བསམས་ནས་
རང་ཡལ་བར་དོར་ཏེ་གཞན་གཅེས་པར་འཛིན་ཅིང་། རང་གི་ལུས་ལོངས་སྤྱོད་
དགེ་རྩ་དང་བཅས་པ་སེམས་ཅན་ལ་གཏོང་བའི་བློ་ཡང་ཡང་སྦྱང༌་
། བསམ་པ་ཇི་
ལྟར་སྦྱོར་བ་ལྟར་དུ་ལག་ལེན་ལ་ཅི་ཐེབས་བྱ། སེམས་དཔའ་ཆེན་པོ་རྣམས་ཀྱི་
མཛད་པ་ལྟར་ལུས་དངོས་སུ་གཏོང་བ་སོགས་རེ་ཤིག་མི་ནུས་ཀྱང་རང་གི་ནུས་པ་
དང་བསྟུན་ནས་སེམས་ཅན་ལ་ཆོས་དང་ཟང་ཟིང་གི་ཕན་ཐོགས་ཅི་འགྲུབ་བྱ།
- 136 -



བློ
GPO
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
སྤྱོད་ལམ་ཐམས་ཅད་དུ་དྲན་ཤེས་བཞིན་དང་ལྡན་པས་སེམས་ཅན་ལ་གནོད་པའི་
བསམ་སྦྱོར་མཐའ་དག་སྤོང་ཞིང་ཕན་པའི་ཐབས་སུ་ཅི་འགྱུར་བྱ། སེམས་ཅན་
མིག་གིས་མཐོང་བའི་ཚེ་ན་ཡང་འདི་དག་བདག་གིས་མ་དྲིན་ཅན་ནོ་སྙམ་པ་དང༌།
འདི་ལ་བརྟེན་ནས་བདག་གི་བྱང་ཆུབ་ཀྱི་ཚོགས་རྫོགས་པར་འགྱུར་པས་བདག་
གི་བསོད་ནམས་ཀྱི་ཞིང་ངོ་སྙམ་དུ་བྱམས་པ་དང་གུས་པའི་སེམས་ཀྱིས་བལྟ་
ཞིང་། སེམས་ཅན་འདི་དག་མགུ་བར་བྱས་ན་རྒྱལ་བ་སྲས་བཅས་ཀྱང་མཉེས་
པར་འགྱུར་རོ་སྙམ་དུ་ཡང་ཡང་བསམ་པར་བྱའོ། །གཞན་ཡང་མ་རྒན་སེམས་
ཅན་རྣམས་མགུ་བར་བྱས་ན་རྒྱལ་བ་དགྱེས་ཤིང་། སེམས་ཅན་ལ་གནོད་པ་བྱས་
ན་མི་དགྱེས་པ་དང་། མ་རྒན་སེམས་ཅན་རྣམས་ལ་བྱམས་སྙིང་རྗེ་བསྐྱེད་ན་རྒྱལ་
བ་དགྱེས་པའི་མཆོད་པར་འགྱུར་ཞིང་། མ་རྒན་སེམས་ཅན་ལ་གནོད་སེམས་
བསྐྱེད་ཅིང་ལྟོས་མེད་དང་ཁྱད་གསོད་བྱས་ན་དོན་གྱིས་སངས་རྒྱས་ལ་ལྟོས་མེད་
དང་ཁྱད་གསོད་བྱས་པར་འགྱུར་བ་དང༌། མ་རྒན་སེམས་ཅན་རྣམས་ལ་ཕན་
སེམས་བསྐྱེད་ན་སངས་རྒྱས་མཆོད་པའི་མཆོག་ཏུ་འགྱུར་ཞིང་། སེམས་ཅན་ལ་
ཕན་པའི་བསམ་པས་ཀུན་ནས་བསླངས་ཏེ་མཆོད་པ་ཆུང་ངུ་ཞིག་ཕུལ་བ་ཡང་
མཆོད་པའི་ཚོགས་ཆེན་པོར་འགྱུར་ལ། སེམས་ཅན་ལ་གནོད་སེམས་བསྐྱེད་ནས་
སངས་རྒྱས་ལ་མཆོད་པ་རླབས་ཆེན་པོ་ཅི་ཕུལ་ཡང་དགྱེས་པར་མི་འགྱུར་བ་དང༌།།
ཐུབ་པས་བསྐལ་བ་གྲངས་མེད་མང་པོར་ཚོགས་བསགས་པ་དང༌། ནོར་ལོངས་
སྤྱོད་ཐམས་ཅད་སྦྱིན་པར་བཏང་བ་དང་། སྐུ་ལུས་སྦྱིན་པར་བཏང་བའང་གྲངས་
མེད་བྱས་པ་ཐམས་ཅད་སེམས་ཅན་གྱི་དོན་ཁོ་ནར་མཛད་པ་དང༌། མཐར་སངས་
རྒྱས་པའང་སེམས་ཅན་གྱི་དོན་ཁོ་ནར་ཡིན་པ་དང་། ཆོས་གསུངས་པ་སོགས་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མཛད་པ་ཐམས་ཅད་སེམས་ཅན་གྱི་དོན་ཁོ་ནར་མཛད་པ་ཡིན་པས། སེམས་ཅན་
ལ་གནོད་ལ་བྱས་ན་དོན་གྱིས་ཐུབ་པའི་དབང་པོ་ལ་གནོད་པ་བྱས་པ་དང༌།
སེམས་ཅན་ལ་ཕན་པ་བྱས་ན་དོན་གྱིས་ཐུབ་པའི་དབང་པོ་ལ་ཕན་པ་བྱས་པ་ཡིན་
ནོ། །དེས་ན་ཐུབ་པའི་དབང་པོ་དགྱེས་པ་ཞིག་བྱ་བར་འདོད་ན་མ་རྒན་སེམས་
ཅན་རྣམས་གཅེས་པར་འཛིན་དགོས་པ་ནི་རྒྱལ་བ་རང་ཉིད་ཀྱི་ཞལ་ནས་གསུངས་
པའི་སེམས་ཅན་མགུ་བའི་ཚིགས་བཅད་ལས་འབྱུང་བ་ལྟར་རོ། །སེམས་ཅན་འདི་
དག་རང་གི་གནས་སྐབས་དང་མཐར་ཐུག་གི་འདོད་དོན་ཐམས་ཅད་སྟེར་བའི་
ཡིད་བཞིན་གྱི་ནོར་བུ་ལྟ་བུར་བསམ་དགོས་ཏེ། སློབ་དཔོན་ཀླུ་སྒྲུབ་ཀྱི་ཞལ་ནས།
འདི་དག་ཡིད་བཞིན་ནོར་བུ་སྟེ། །བུམ་པ་བཟང་ཡིན་འདོད་འཇོའི་བ། །དེ་ཕྱིར་
ལྷ་དང་བླ་མ་བཞིན། །དེ་དག་བསྟེན་པར་བྱ་བ་ཡིན། །ཞེས་དང་། ཇོ་བོ་རྗེས་
དཀོན་མཆོག་གསུམ་དང་ཡི་དམ་གྱི་ལྷ་དང་བླ་མ་རྣམས་དང་འགྲོ་བ་རྒྱུད་ལྔས་
བསྡུས་པའི་མ་རྒན་རྣམས་ངའི་ལྷ་དང་ཇོ་བོ་ཡིན་ཞེས་གསུང་། གླང་རི་ཐང་པའི་ཞལ་
ནས། །བདག་གི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི།
དོན་མཆོག་སྒྲུབ་པའི་བསམ་པ་ཡིས། །རྟག་ཏུ་གཅེས་པར་འཛིན་པར་ཤོག །ཅེས་
གསུངས་པ་ལྟར་རོ། །དེ་ལྟར་སེམས་ཅན་རྣམས་ཡིད་བཞིན་གྱི་ནོར་བུ་ལྟ་བུར་ལྟ་
བ་དེ་ཡང་གནས་སྐབས་ཀྱི་འདོད་དོན་སྒྲུབ་པ་ལ་འདྲ་བའི་དཔེར་བླངས་པ་ཡིན་
གྱི། མཐར་ཐུག་གི་དོན་སྒྲུབ་པ་ལ་ཡིད་བཞིན་གྱི་ནོར་བུ་ལས་མ་རྒན་སེམས་ཅན་
རྣམས་ཆེས་ལྷག་པས་དཔེར་མི་རུང་ངོ༌། །དེ་ཡང་གནས་སྐབས་སུ་ཚེ་རིང་བ་དང་
ནད་མེད་པ་དང་ལོངས་སྤྱོད་ཕུན་སུམ་ཚོགས་པ་ཐོབ་པ་ནི་མ་རྒན་སེམས་ཅན་
རྣམས་དང་ཡིད་བཞིན་གྱི་ནོར་བུ་གཉིས་ཀ་འདྲ་སྟེ། ཡིད་བཞིན་ནོར་བུ་རིན་པོ་ཆེ་
- 138 -



རི
ཆེ
2pk
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
རྒྱལ་མཚན་གྱི་རྩེ་མོ་ལ་བཏགས་ཏེ་མཆོད་ཅིང་གསོལ་བ་བཏབ་ན་ཚེ་རིང་ནད་
མེད་ལོངས་སྤྱོད་ཐམས་ཅད་འགྲུབ་པ་བཞིན་དུ། རང་ཡལ་བར་དོར་ནས་གཞན་
གཅེས་པར་བཟུང་སྟེ་མ་རྒན་སེམས་ཅན་རྣམས་མཆོད་ན་ཚེ་རིང་ནད་མེད་ལོངས་
སྤྱོད་ཐམས་ཅད་འབད་མེད་དུ་གྲུབ་སྟེ། བདག་ པས་ གཞན་གཅེས་ སྒོམ་ པའི་
སེམས་དཔའ་ཆེན་པོ་རྣམས་ལ་ཚངས་པ་དང་བརྒྱ་བྱིན་ལ་སོགས་ལྷ་མཐུ་བོ་ཆེ་
རྣམས་དང་། ཀླུའི་རྒྱལ་པོ་དགའ་བོ་དང་འཇོག་པོ་ལ་སོགས་པ་ཐམས་ཅད་ཀྱང་
ཞབས་ཀྱི་དྲུང་དུ་ལྷགས་ནས་གཙུག་གི་ནོར་བུས་ཞབས་ཀྱི་མཐིལ་ལ་གཏུག་ཅིང་།
ལྷ་དང་ཀླུ་ལ་སོགས་པའི་ལོངས་སྤྱོད་མཐའ་དག་གིས་མཆོད་པ་བྱེད་ན། མིའི་
གནས་ཀྱི་ལོངས་སྤྱོད་རྣམས་འགྲུབ་པ་ལྟ་ཅི་སྨོས། ཡིད་བཞིན་གྱི་ནོར་བུ་མཆོད་
པས་ཚེ་འདིའི་ལོངས་སྤྱོད་ཙམ་འགྲུབ་ཀྱི། ཚེ་ཕྱི་མར་ནི་གང་ཡང་ཕན་པ་མེད་དེ།
འཆི་བའི་ཚེ་ཡིད་བཞིན་ནོར་བུ་འབུམ་ཕྲག་ཡོད་ཀྱང་གཅིག་ཀྱང་འཁྱེར་དབང་
མེད་པར་རྣམ་ཤེས་འདི་གཅིག་པུ་འཇིག་རྟེན་ཕ་རོལ་ཏུ་འགྲོ་དགོས་པས་དེའི་ཚེ་
ཡིད་བཞིན་གྱི་ནོར་བུས་གང་ཡང་མི་ཕན་ནོ། །མ་རྒན་སེམས་ཅན་རྣམས་མཆོད་
ན་ནི་ཚེ་འདི་བས་ཀྱང་ཕྱི་མ་ལ་ཕན་ཆེ་བ་ནི། ཚེ་རབས་ཕྱི་མར་གནས་དང་ལུས་
དང་ལོངས་སྤྱོད་ཕུན་སུམ་ཚོགས་པ་ཐམས་ཅད་འབད་རྩོལ་ལ་མི་ལྟོས་པར་ལྷུན་
གྱིས་གྲུབ་པ་ཞིག་འོང་བའི་ཚུལ་ཐུབ་པའི་འཁྲུངས་རབས་རྣམས་ལས་གསལ་བ་
ལྟར་རོ། །མ་རྒན་སེམས་ཅན་རྣམས་ཡིད་བཞིན་གྱི་ནོར་བུར་ལྟ་བ་དང་ནོར་བུ་
ལས་ ཀྱང་ ལྷག་ པར་ བལྟས་ཏེ་གཅེས་པར་ བྱ་ བ་ དེ་བཞིན་དུ་ཚེ་འདིའི་མཛའ་
བཤེས་རྣམས་ལས་ཀྱང་ལྷག་པར་བལྟས་ཏེ་ཤིན་ཏུ་ཕངས་ཤིང་གཅེས་པའི་བློ་ཅི་
སྐྱེ་བྱའོ། །དེ་ཡང་ཚེ་འདིའི་གཉེན་བཤེས་རྣམས་ལ་ཆགས་ཤིང་ཞེན་པས་ཕན་ཅི་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བཏགས་ཀྱང་ཕྱི་མར་ངན་སོང་དུ་འཕེན་པའི་རྒྱུ་བྱེད་ཅིང་། ཚེ་འདིར་ཡང་གཉེན་
བཤེས་དགྲར་ལངས་པ་དང༌། གཅིག་ལ་ཕན་བཏགས་པ་ན་གཞན་མང་པོ་ཁྲོ་
བས་འཁྲུགས་ཏེ། འཕྱར་ཁ་གཏོང་ཞིང་མི་སྙན་པར་བརྗོད་པ་སོགས་གནོད་པ་
བྱེད་པ་མང་བས་མཛའ་བཤེས་ལ་ཆགས་པ་ནི་འདི་ཕྱི་ཀུན་ཏུ་ཕུང་བའི་རྒྱུ་ཡིན་
ལ། མ་རྒན་སེམས་ཅན་རྣམས་གཅེས་པར་བཟུང་ནས་ཕན་བཏགས་ན་འདི་ཕྱི་
ཀུན་ཏུ་ ཕན་ པ་འབའ་ཞིག་ལས་ གནོད་པ་ནམ་ཡང་མི་འབྱུང་ཞིང་། མ་རྒན་
སེམས་ཅན་རྣམས་ལ་བྱམས་པ་དང་བརྩེ་བའི་བསམ་པ་ལན་རེ་ཙམ་སྐྱེས་ནའང་
རྒྱལ་བ་དགྱེས་པ་དང་ལྷ་མི་ཀུན་གྱི་མཆོད་པའི་གནས་སུ་འགྱུར་བ་སོགས་ཕན་པ་
ཚད་མེད་པ་སྟེར་རོ། །དེ་བཞིན་དུ་ཚེ་འདིའི་རེ་གནས་འཇིག་རྟེན་གྱི་སྡེ་དཔོན་
རྣམས་ལས་ལྷག་པ་དང༌། ལྷ་ཀླུ་མཐུ་བོ་ཆེ་རྣམས་ལས་ལྷག་པའི་ཚུལ་སོགས་
ཀྱང་ཤེས་པར་བྱ་ཞིང་། ལེགས་པར་བརྟགས་ན་མ་རྒན་སེམས་ཅན་རྣམས་དང་
ཡི་དམ་གྱི་ལྷ་གཉིས་མཆོག་ཐུན་མོང་གི་དངོས་གྲུབ་སྟེར་བ་ལ་མཚུངས་པས།
འཕགས་པ་ཀླུ་སྒྲུབ་དང་རྒྱལ་སྲས་ཞི་བ་ལྷ་དང་ཇོ་བོ་རྗེ་རྣམས་ཀྱིས་མ་རྒན་
སེམས་ཅན་འདི་རྣམས་ལྷ་དང་ཇོ་བོ་དང་བླ་མ་ལྟ་བུ་ཡིན་གསུང་ངོ༌། །དེ་ལྟར་
བདག་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་
བསམས་པས་བདག་གཅེས་འཛིན་ལ་དགྲར་མཐོང་སྟེ། དེའི་ཁ་མི་འཛིན་ཕྱོགས་
མི་སྐྱོར་བར་བློ་ངན་དེ་མ་སྐྱེས་པ་མི་སྐྱེད། སྐྱེས་པ་རྒྱུན་འཐུད་དུ་མི་གཞུག་པར་
གཉེན་པོས་ཚར་བཅད། གཉེན་པོར་ཤོར་ཏེ་བདག་གཅེས་འཛིན་གྱི་བློ་སྐྱེ་བར་
སྣང་ན་དེ་མ་ཐག་ཏུ་དྲན་པས་ཟིན་པར་བྱས་ལ་འགོང་པོ་ཁོ་བྱུང་ཨང་སྙམ་པ་བྱས་
ནས་འགོང་པོ་འདིས་སྔར་ཡང་འཁོར་བ་ཐོག་མེད་ནས་ད་བར་སྡུག་བསྔལ་ལ་
- 140 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
སྦྱར། ད་དུང་ཡང་འགོང་པོ་འདིའི་དབང་དུ་བཏང་ན་འཇིག་རྟེན་གྱི་ཁ་དངགས་
ལ་འདུག་ས་དཔྲལ་བར་བྱས་ནས་མིག་ལ་ཐལ་བ་འདེབས་ཟེར་བ་ལྟར། འགོང་
པོ་འདི་སྙིང་དུ་གནས་ན་འཕྲལ་ཕན་པ་ལྟར་བཅས་པའི་བསླུ་བྲིད་ཀྱིས་བསླུས་
ནས་བདག་དམྱལ་བའི་མེ་དོང་དུ་ངེས་པར་སྐྱུར་བར་བྱེད་པས་ཅི་ལ་ཐུག་ཀྱང་
འགོང་པོ་འདིའི་དབང་དུ་མི་གཏོང་སྙམ་དུ་ཞེ་དམ་དྲག་པོ་བཅས་ནས་དགག་པར་
བྱའོ། །དེ་ལྟར་གཞན་གཅེས་པར་འཛིན་པའི་ཕན་ཡོན་སྒོ་དུ་མ་ནས་བསམས་ལ།
གཞན་གཅེས་པར་འཛིན་པ་ནི་རང་དང་མ་རྒན་སེམས་ཅན་ཐམས་ཅད་ཀྱི་གནས་
སྐབས་དང་མཐར་ཐུག་གི་དོན་མ་ལུས་འགྲུབ་པའི་འབྱུང་གནས་སུ་ཡིད་ཆེས་པར་
བྱས་ལ་མ་རྒན་སེམས་ཅན་རྣམས་ལ་ཡིད་བཞིན་ནོར་བུ་ལྟར་ཤིན་ཏུ་གཅེས་ཤིང་
ཕངས་ལ་ཡིད་དུ་འོང་བའི་བྱམས་པ་ཁྱད་པར་ཅན་ཅི་སྐྱེ་བྱ། དེ་ལྟ་བུའི་ཡིད་འོང་
གི་བྱམས་པ་ཁྱད་པར་ཅན་མྱུར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་གསོལ་བ་ཤུགས་དྲག་ཏུ་གདབ་བོ། ། །
གསུམ་ པ་ བདག་ གཞན་ མཉས་ བརྗེ་ སྒོམ་ ཚུལ་ ལ། ཐོག་ མར་ བདག་
གཞན་བརྗེ་བའི་བསམ་པ་བསྐྱེད་པའི་ཕན་ཡོན་དང་མ་བསྐྱེད་པའི་ཉེས་དམིགས་
བསམས་ནས། བདག་ གཞན་མཉམ་བརྗེ་ སྒོམ་ པ་ ལ་ སྤྲོ་བ་ཤུགས་དྲག་སྐྱེད་
དགོས་པས། བདག་གཞན་བརྗེ་བའི་བསམ་པ་བསྐྱེད་པའི་ ཕན་ཡོན་ནི། སྤྱོད་
འཇུག་ལས། གང་ཞིག་བདག་དང་གཞན་རྣམས་ནི། །མྱུར་དུ་བསྐྱབ་པར་འདོད་པ་
དེས། །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཞེས་
དང་། འཇིག་རྟེན་བདེ་བ་ ཇི་ སྙེད་པ། །དེ་ཀུན་གཞན་བདེ་འདོད་ལས་བྱུང་། །
འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང་། །མང་དུ་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བཤད་ལྟ་ཅི་ཞིག་དགོས། །བྱིས་པ་རང་གི་དོན་བྱེད་དང༌། །ཐུབ་པ་གཞན་གྱི་དོན་
མཛད་པ། །འདི་གཉིས་ཀྱིས་ནི་ཁྱད་པར་ལྟོས། །བདག་བདེ་གཞན་གྱི་སྡུག་བསྔལ་
དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་
བ་ན་ཡང་བདེ་བ་མེད། །ཅེས་གསུངས་པ་ལྟར། མྱུར་དུ་འཚང་རྒྱ་བར་འདོད་ན་
བདག་གཞན་མཉམ་བརྗེ་ངེས་པར་སྒོམ་དགོས་ཤིང་། དེ་མ་བསྒོམས་པར་འཚང་
རྒྱ་བའི་ཐབས་མེད་པ་དང༌། དེར་ཡང་མ་ཟད་གནས་སྐབས་ཀྱི་བདེ་བ་ཐམས་
ཅད་ཀྱང་གཞན་གཅེས་འཛིན་ལས་འབྱུང་ཞིང་། སྡུག་བསྔལ་དང་མི་འདོད་པ་
ཐམས་ཅད་བདག་གཅེས་འཛིན་ལས་འབྱུང་བར་གསུངས་པའི་ཚུལ་རྣམས་ཡང་
ཡང་བསམ་ནས་ངེས་པ་བསྐྱེད་ཅིང་། མདོར་ན་རང་ཅག་རྣམས་ཐོག་མ་མེད་པ་
ནས་ད་བར་དུ་ཁམས་གསུམ་འཁོར་བ་འདིར་འཁོར་ནས་སྡུག་བསྔལ་ཇི་སྙེད་
ཅིག་མྱོང་བ་འདི་ཐམས་ཅད་གཞན་ཡལ་བར་དོར་ནས་རང་གཅེས་པར་འཛིན་པ་
འདི་ལས་བྱུང་། ཐུབ་པའི་དབང་པོས་རང་ཡལ་བར་དོར་ནས་གཞན་གཅེས་པར་
བཟུང་བས་རང་གཞན་གྱི་དོན་ཐམས་ཅད་ཕུན་སུམ་ཚོགས་པ་འདི་བྱུང་བ་ཡིན་
པས། ཁྱད་པར་དེ་གཉིས་བསམ་ནས་བདག་གཞན་བརྗེ་བ་ལ་སྤྲོ་ཤུགས་བརྟན་
པར་བྱའོ། །བདག་གཞན་མཉམ་བརྗེའི་བསམ་པ་འདི་མེད་པར་རྒྱལ་སྲས་ཀྱི་
སྤྱོད་པ་རླབས་པོ་ཆེ་རྣམས་ལ་བསྐལ་པ་མཐའ་ཡས་པར་སློབ་པར་མི་ནུས་ཤིང་།
བདག་གཞན་མཉམ་བརྗེའི་བསམ་པ་འདི་གོམས་ནས་བརྟན་པར་གྱུར་པ་ན་ཤིན་
ཏུ་བྱ་བར་དཀའ་བའི་རྒྱལ་སྲས་ཀྱི་སྤྱོད་པ་རླབས་པོ་ཆེ་གང་ལའང་དཀའ་བ་མེད་པར་
འཇུག་ནུས་པ་ཞིག་འོང་སྟེ། བྱང་ཆུབ་སེམས་འགྲེལ་ལས། སྙིང་རྗེ་བརྟན་པའི་རྩ་བ་
ཅན། །བྱང་སེམས་མྱུ་གུ་ལས་བྱུང་བ། །གཞན་དོན་གཅིག་འབྲས་བྱང་ཆུབ་ནི། །
- 142 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རྒྱལ་ བའི་ སྲས་རྣམས་ སྒོམ་ པར་ བྱེད། །གང་ཞིག་ གོམས་པས་བརྟན་ པ་ནི། །
གཞན་གྱི་སྡུག་བསྔལ་གྱིས་བྲེད་རྣམས། །བསམ་གཏན་བདེ་བ་དོར་ནས་ཀྱང་། །
མནར་མེད་པར་ཡང་འཇུག་པར་བྱེད། །འདི་ནི་ངོ་མཚར་འདི་བསྔགས་འོས། །
འདི་ནི་དམ་པའི་ཚུལ་ལུགས་མཆོག །ཅེས་གསུངས་པ་ལྟར་རོ། །འཇིག་རྟེན་གྱི་
མི་འདོད་པ་ཐམས་ཅད་གཞན་ལ་གནོད་པ་ལས་འབྱུང་ཞིང་། ལེགས་པ་ཐམས་
ཅད་གཞན་གཅེས་འཛིན་ལས་འབྱུང་བ་དང༌། སྦྱིན་བྱའི་རྫ་ས་ཆེ་ཆུང་མཉམ་ཡང་
གཞན་ལ་ཕན་སེམས་ཆེ་ཆུང་གི་ཁྱད་པར་གྱིས་འབྲས་བུ་ཆེ་ཆུང་གི་ཁྱད་པར་
བསམ་གྱིས་མི་ཁྱབ་པ་དང་། གནས་ལུགས་སྟོང་པ་ཉིད་བསྒོམས་ན་ཡང་བསྒོམ་
བྱའི་ཡུལ་སྟོང་ཉིད་ལ་ཁྱད་པར་མེད་ཀྱང་། སྒོམ་པ་པོའི་སྐྱེས་བུ་དེ་སེམས་ཅན་ལ་
ཕན་སེམས་ཆེ་ཆུང་གི་ཁྱད་པར་གྱི་འབྲས་བུ་ལ་རྒྱ་ཆེ་ཆུང་བསམ་གྱིས་མི་ཁྱབ་པ་
འབྱུང་སྟེ། ཉན་རང་རྣམས་ཀྱིས་སྟོང་ཉིད་ལ་མཉམ་པར་བཞག་སྟེ་ཡུན་རིང་དུ་
འབད་ནས་བསྒོམས་པས་སྟོང་ཉིད་མངོན་སུམ་དུ་རྟོགས་ཀྱང་འབྲས་བུ་དམན་པ་
ལས་མ་གྲུབ་པ་དེ་སེམས་ཅན་ལ་ཕན་སེམས་རྒྱ་ཆེན་པོ་འདི་མེད་པས་ལན་པར་
གསུང་། བྱང་ཆུབ་སེམས་དཔའ་རྣམས་ཀྱིས་བདག་པས་གཞན་གཅེས་ཀྱི་ཐུགས་
བསམ་བཟང་པོས་ཀུན་ནས་བསླངས་ཏེ་སྟོང་ཉིད་བསྒོམས་པས་འབྲས་བུ་ཆོས་ཀྱི་
སྐུ་འགྲུབ་ཅིང་། གནས་སྐབས་སུ་ཡང་ས་དང་པོར་སྟོང་ཉིད་མངོན་སུམ་དུ་རྟོགས་
ཙམ་ཉིད་ནས་སངས་རྒྱས་ཀྱི་ཞིང་བརྒྱ་ཕྲག་ཏུ་ལུས་བརྒྱ་ཕྲག་སྤྲུལ་ནས་བྱོན་ཏེ།
སངས་རྒྱས་བརྒྱ་ཕྲག་དུ་མ་ལ་མཆོད་པ་དང་ཆོས་ཉན་པ་དང་། ལུས་བརྒྱ་ཕྲག་དུ་
མས་སེམས་ཅན་གྱི་དོན་མཛད་པ་ལ་སོགས་པ་དཔག་པར་དཀའ་བའི་ཡོན་ཏན་
བརྒྱ་ཕྲག་བཅུ་གཉིས་ཐོབ་པ་དང་། མདོ་སྡེའི་རྒྱན་ལས། འཕགས་པས་ན་དང་རྒ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བ་ དང་། །འཆི་བའི་ སྡུག་བསྔལ་རྩད་ནས་ སྤངས། །ཞེས་ གསུངས་ པ་ལྟར། སྐུ་
ལུས་ལ་རྒ་བ་དང་ནད་ལ་སོགས་པ་ལས་དབང་གིས་འཁོར་བར་སྐྱེས་བའི་ཉེར་
འཚེའི་རིགས་གཏན་ནས་མི་འབྱུང་བ་སོགས་ཡོན་ཏན་བསམ་གྱིས་མི་ཁྱབ་པ་
ཐོབ་པར་གསུང་། ཁྱད་པར་དེ་ཙམ་འབྱུང་བ་བསྒོམ་བྱའི་སྟོང་ཉིད་ལ་ཁྱད་པར་
ཡོད་པས་མིན། བདག་པས་གཞན་གཅེས་པའི་སེམས་རིན་པོ་ཆེ་དེ་ཡོད་མེད་ཀྱི་
ཁྱད་པར་ཁོ་ན་ཡིན་པར་གསུང་། སྡིག་སྒྲིབ་འཇོམས་པ་ལའང་སེམས་རིན་པོ་ཆེ་
འདི་ཁོ་ན་སྟོབས་ཆེ་སྟེ། སྡིག་པ་སྟོབས་ཆེན་ཤིན་ཏུ་མི་བཟད་པ། །དེ་ནི་རྫོགས་
པའི་ བྱང་ ཆུབ་ སེམས་མིན་པ། །དགེ་གཞན་གང་ གིས་ཟིལ་གྱིས་གནོན་པར་
འགྱུར། །ཞེས་གསུངས་པ་ལྟར། བདག་པས་གཞན་གཅེས་པའི་སེམས་རིན་པོ་ཆེ་
འདི་ཡོད་ན། མཚམས་མེད་དང་ཉེ་བའི་མཚམས་མེད་དང་ཕམ་པ་བཞི་ལ་སོགས་
པའི་སྡིག་སྒྲིབ་ཤིན་ཏུ་ཆེ་བ་རྣམས་ཀྱང་སྦྱོང་བ་ལ་ཚེགས་མེད་ཅིང་། སེམས་རིན་
པོ་ཆེ་འདི་མེད་པར་ཐབས་གཞན་གྱིས་སྡིག་སྒྲིབ་ཚབས་པོ་ཆེ་དེ་དག་སྦྱོང་བ་ཤིན་
ཏུ་དཀའོ། །སེམས་རིན་པོ་ཆེ་འདིའི་མཐུས་སྡིག་སྒྲིབ་ཆེན་པོ་རྣམས་སྦྱོང་ནུས་པར་
མ་ཟད། གང་ཟག་གཞན་གྱིས་བྱས་ན་རྣམ་སྨིན་མི་བཟད་པ་མྱོང་དགོས་པའི་
ལས་རྣམས་ཀྱང་སེམས་རིན་པོ་ཆེ་འདིའི་མཐུས་ཚོགས་མྱུར་དུ་རྫོགས་པའི་ཐབས་
མཆོག་ཏུ་བསྒྱུར་ཐུབ་པ་ཡོད་དོ། །བཅོམ་ལྡན་འདས་སྔོན་དེད་དཔོན་སྙིང་རྗེ་ཅན་
དུ་འཁྲུངས་པའི་ཚེ་མི་ནག་མདུང་ཐུང་ཅན་གྱིས་ཚོང་པ་ལྔ་བརྒྱ་ཙམ་གསོད་པའི་
བསམ་པ་སྐྱེས་པ་ན། དེད་དཔོན་སྙིང་རྗེ་ཅན་གྱིས་འདི་ལྟར་བདག་གིས་མི་འདི་
སྲོག་དང་ཕྲལ་ནས་གཞི་འདིས་བསྐལ་པ་འབུམ་དུ་དམྱལ་བ་ཆེན་པོ་རྣམས་སུ་
བསྲེགས་ཀྱང་བདག་གིས་སྡུག་བསྔལ་དེ་ལ་སྤྲོ་བར་བྱ་ཡི། ཚོང་པ་ལྔ་བརྒྱ་ཙམ་
- 144 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
པོ་འདི་དག་སྲོག་དང་བྲལ་བའང་མི་རུང་། མི་འདིས་སྡིག་པའི་ལས་དེ་སྙེད་བྱས་
ནའང་མི་རུང་བས་ཆོམ་རྐུན་འདིའི་སྲོག་གཅད་དོ་སྙམ་ནས་མི་དེ་བསད་པས་སྙིང་
རྗེ་ཆེན་པོའི་དབང་གིས་བསྐལ་པ་འབུམ་གྱི་འཁོར་བ་བསྙིལ་ཏེ་ཚོགས་རྫོགས་
པར་གསུངས་པ་དང་། ཡང་སྔོན་བྲམ་ཟེའི་ཁྱེའུ་སྐར་མར་འཁྲུངས་པའི་ཚེ་ལོ་བཞི་
ཁྲི་བཞི་སྟོང་དུ་ཚངས་པར་སྤྱད་ནས་བཞུགས་པའི་ཚེ། བུ་མོ་ཞིག་ཆགས་པའི་
དབང་གིས་སྲོག་ཆད་དུ་ཉེ་བར་གཟིགས་ནས་སྙིང་རྗེ་ཆེན་པོ་འཁྲུངས་ཏེ་དེའི་
ཁྱིམ་དུ་ལོ་བཅུ་གཉིས་གནས་ནས། ཡང་ཁྱིམ་ནས་བྱུང་སྟེ་ཚངས་པར་སྤྱད་པས་
བསྐལ་ པ་ ཁྲིའི་འཁོར་བ་བསྙིལ་ཏེ་ཚོགས་རྫོགས་པར་གསུངས་པ་ལྟར་རོ། །
གཞན་ ཡང་། འཕགས་ པ་ ཐོགས་མེད་ ཀྱིས་ བྱམས་ མགོན་ ལོ་ བཅུ་ གཉིས་ སུ་
བསྒྲུབས་ཀྱང་ཞལ་མ་མཐོང་བ་ལ་ཁྱི་མོ་རོ་སྨད་འབུས་གཡེང་བ་ཞིག་གཟིགས་པ་
ན་སྙིང་རྗེ་ཚད་མེད་པ་འཁྲུངས་ཏེ། བདག་པས་གཞན་གཅེས་པའི་སེམས་ཀྱིས་ཁྱི་
མོའི་རོ་སྨད་ཀྱི་འབུ་རྣམས་རང་གི་བརླའི་ཤའི་ནང་དུ་འཇུག་ཕྱིར་ལྗགས་ཀྱིས་
བཞེས་པར་རྩོམ་པ་ན་ལས་སྒྲིབ་དག་ནས་དེ་མ་ཐག་བྱམས་མགོན་ཞལ་གཟིགས་
པ་དང་། དགེ་ཚུལ་ཚམ་བུ་བས་ཆུ་བོ་ཞིག་གི་འགྲམ་དུ་མཛེ་མོ་ཉམ་ཐག་པ་ཞིག་
མཐོང་བ་ན་སྙིང་རྗེ་ཆེན་པོ་སྐྱེས་ཏེ་བདག་པས་གཞན་གཅེས་པའི་སེམས་ཀྱིས་
མཛེ་མོ་དེ་ཆུ་བོ་ལས་སྒྲོལ་ཕྱིར་རང་གི་རྒྱབ་ཏུ་འཁུར་བར་རྩོམ་པ་ན་ལས་སྒྲིབ་
དག་སྟེ་དེ་མ་ཐག་རྡོ་རྗེ་རྣལ་འབྱོར་མའི་ཞལ་མཐོང་བ་དང་། ཇོ་བོའི་བླ་མ་དྷ་རྨ་
རཀྟ་ཏས་བདག་གཞན་མཉམ་བརྗེའི་སེམས་ཤུགས་དྲག་པོས་བརླའི་ཤ་བཅད་དེ་
གཞན་ལ་བྱིན་པས་དེ་མ་ཐག་ཐུགས་རྗེ་ཆེན་པོའི་ཞལ་གཟིགས་ཤིང་བྱིན་གྱིས་
བརླབས་པ་དང་། ཇོ་བོའི་བླ་མ་བྱམས་པའི་རྣལ་འབྱོར་པས་བདག་གཞན་མཉམ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བརྗེའི་བྱང་སེམས་འབའ་ཞིག་བསྒོམས་པས་བྱམས་མགོན་ཞལ་གཟིགས་ནས་
ལུང་བསྟན་ཐོབ་པ་དང༌། ཇོ་བོ་རྗེས་བདག་པས་གཞན་གཅེས་པའི་སེམས་རིན་
པོ་ཆེ་ལ་ཐུགས་དམ་དུ་མཛད་པས་རྗེ་བཙུན་མ་སྒྲོལ་མ་སོགས་ལྷག་པའི་ལྷ་མང་
པོའི་ཞལ་གཟིགས་ཤིང་རྒྱ་བོད་ཐམས་ཅད་དུ་འཕྲིན་ལས་ཀྱི་ཁྱབ་གདལ་ཆེ་བ་
དང༌། མཚན་ཐོས་པ་ཙམ་གྱིས་ཀྱང་འགྲོ་བའི་གསོས་སུ་འགྱུར་བ་འདི་བྱུང་བར་
གསུང་། རྗེ་རིན་པོ་ཆེ་འོལ་ཁ་ཆོས་ལུང་སོགས་སུ་མདོ་སྡེ་ཕལ་པོ་ཆེ་ནས་འབྱུང་
བའི་བདག་གཞན་མཉམ་བརྗེའི་བསམ་པ་རླབས་པོ་ཆེ་དང༌། དེས་དྲངས་པའི་
རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་དམིགས་ཕུག་པའི་ཐུགས་སྦྱོང་ཡུན་
རིང་དུ་མཛད་པས་གོམས་པ་ཀློང་དུ་གྱུར་ཏེ་རྒྱལ་སྲས་ཀྱི་སྤྱོད་པ་རླབས་པོ་ཆེ་
དཔག་པར་དཀའ་བ་ཅི་འདྲ་ཞིག་ལའང་ཞུམ་པ་མེད་པར་སྤྲོ་དགའ་ཆེན་པོས་ངང་
གིས་འཇུག་པ་ཞིག་བྱུང་གསུང་། དེའི་ཚེ་སངས་རྒྱས་དང་བྱང་ཆུབ་སེམས་དཔའ་
བགྲང་བ་ལས་འདས་པ་ཞལ་གཟིགས། བསྟན་པ་འདི་ལ་སྐུ་དྲིན་ཆེ་བའི་པཎ་
གྲུབ་ཕལ་ཆེར་ཡང་ཞལ་གཟིགས་ཤིང་། རྒྱལ་བའི་བསྟན་པ་ལ་རྒྱལ་བ་རང་ཉིད་
སླར་བྱོན་པ་ལྟར་དུ་འཕྲིན་ལས་རྒྱ་ཆེ་རྒྱུན་མི་འཆད་པ་འདི་བྱུང་བ་ཡིན་ནོ། །
བཤེས་གཉེན་ཆེན་པོ་གྲོ་ལུང་པའི་ཞལ་ནས། མདོ་སྡེ་ཕལ་པོ་ཆེ་འདི་བོད་དུ་མ་
འགྱུར་ན་བོད་ཀྱི་བྱང་ཆུབ་སེམས་དཔའ་རྣམས་རྒྱལ་སྲས་ཀྱི་སྤྱོད་པ་ལ་ཇི་ལྟར་
སློབ་གསུང་སྟེ། ཐེག་པ་མཆོག་གི་ལམ་གྱི་གནད་མཁྱེན་པའི་གསུང་ངོ༌། །ཚུལ་དེ་
དག་ལས་ན་ཡི་དམ་གྱི་ལྷའི་ཞལ་མཐོང་བ་ལའང་བདག་པས་གཞན་གཅེས་པའི་
སེམས་རིན་པོ་ཆེ་འདི་ལས་ཐབས་ཟབ་པ་མེད་ཅིང་། དེའི་ཕྱིར་སེམས་རིན་པོ་ཆེ་
འདི་ཉིད་སངས་རྒྱས་ཀྱི་སར་བགྲོད་པའི་མྱུར་ལམ་མཆོག་ཡིན་པར་ངེས་སོ། །
- 146 -



བློ
པ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བདག་པས་གཞན་གཅེས་པའི་སེམས་རིན་པོ་ཆེ་འདི་ཇི་ཙམ་ཤུགས་དྲག་པ་ཙམ་
གྱིས་འཚང་རྒྱ་བ་ཆེས་མྱུར་བར་གསུངས་ཏེ། རྗེ་བཙུན་བྱམས་པ་མགོན་པོ་སྔོན་
རྒྱལ་པོ་གསེར་མདོག་ཅེས་བྱ་བར་གྱུར་པའི་ཚེ་དེ་བཞིན་གཤེགས་པ་གསེར་
བཟང་འོད་ཀྱི་དྲུང་དུ་ཐུགས་བསྐྱེད། དེ་ནས་བསྐལ་པ་བརྒྱད་ཁྲི་བཞི་སྟོང་ལོན་
ནས་ཐུབ་པའི་དབང་པོ་རྫ་མཁན་གྱི་བུ་ཁྱེའུ་སྣང་བྱེད་དུ་འཁྲུངས་པའི་ཚེ་དེ་བཞིན་
གཤེགས་པ་ཤཱཀྱ་ཐུབ་ཆེན་གྱི་དྲུང་དུ་ཐུགས་བསྐྱེད་པར་གསུངས་པས། ཐོག་མར་
ཐུགས་བསྐྱེད་པ་བྱམས་མགོན་ཆེས་སྔ་ཡང་འཚང་རྒྱ་བ་ཐུབ་པའི་དབང་པོ་འདི་
ཉིད་སྔ་བར་བྱུང་བ་ནི་བདག་པས་གཞན་གཅེས་པའི་སེམས་རིན་པོ་ཆེ་འདི་ཆེས་
ཤུགས་དྲག་ཏུ་བསྐྱེད་ནས་སེམས་ཅན་མགོན་མེད་པ་དང་སྐྱབས་མེད་པ་དང་
དཔུང་གཉེན་མེད་པ་གང་མ་རུངས་པ་སུས་ཀྱང་འདུལ་མ་ནུས་པ་རྣམས་ཀྱི་དོན་
བྱ་བའི་ཕྱིར་སྙིགས་མའི་དུས་འདིར་འབྱོན་པར་ཐུགས་བསྐྱེད་ཅིང་སྨོན་ལམ་ཆེན་
པོ་ལྔ་བརྒྱ་མཛད་པའི་མཐུར་གསུངས་སོ། །གསང་སྔགས་བླ་མེད་ཀྱི་ལམ་དུ་
ཞུགས་ནས་ཚེ་གཅིག་ལ་འཚང་རྒྱ་བར་གསུངས་པ་ཡང་བདག་པས་གཞན་གཅེས་
པའི་སེམས་རིན་པོ་ཆེས་ཆེར་ཤུགས་དྲག་ཏུ་སོང་ནས་འགྲོ་བ་སྡུག་བསྔལ་གྱིས་
ཉམ་ཐག་པའི་ཚུལ་བསམས་པ་ན། སྐད་ཅིག་རེ་རེ་ལའང་འགྲོ་བ་འཁོར་བའི་
གནས་ནས་འདོན་པ་ལ་ཤིན་ཏུ་རིངས་པས་མྱུར་དུ་འཚང་རྒྱ་བར་འདོད་ནས་ལམ་
ལ་བསླབས་པའི་མཐུས་ཡིན་གྱི། སེམས་རིན་པོ་ཆེ་འདི་མེད་ན་ནི་སྔགས་ལམ་ལ་
མྱུར་ཁྱད་གང་ཡང་མི་འབྱུང་ཞེས་རྗེ་བཙུན་འཇམ་དབྱངས་ཀྱིས་རྗེ་རིན་པོ་ཆེ་ལ་
གསུངས་པ་ལྟར་རོ། །བདག་པས་གཞན་གཅེས་པའི་སེམས་རིན་པོ་ཆེ་འདི་རྒྱུད་
ལ་སྐྱེས་པ་ལྟ་ཞོག །འདིའི་གོ་བ་ལེགས་པར་ཆགས་པའང་ཤིན་ཏུ་དཀོན་ཏེ།
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཉན་རང་དགྲ་བཅོམ་བདག་ཉིད་ཆེན་པོ་མངོན་ཤེས་དང་རྫུ་འཕྲུལ་དཔག་མེད་
མངའ་བ་དེ་རྣམས་ཀྱིས་ཀྱང་ཐུགས་སུ་མ་ཆུད་ན་རྨོངས་པ་གཞན་དག་གིས་ལྟ་ཅི་
སྨོས། ད་ལྟ་རང་རེ་རྣམས་ཀྱིས་བརྟགས་ནའང་བདག་པས་གཞན་གཅེས་པའི་
བྱང་ཆུབ་ཀྱི་སེམས་རིན་པོ་ཆེ་འདི་བསྐྱེད་པ་ཤིན་ཏུ་དཀོན་པར་ཤེས་ནུས་ཏེ།
སྤྱིར་འཇིག་རྟེན་གྱི་ཁམས་འདིར་བསྟན་པ་དང་མཇལ་བའི་སེམས་ཅན་དཀོན།
རྒྱལ་བའི་བསྟན་པ་དང་མཇལ་ནས་མཁན་སློབ་ཀྱི་སྤྱན་སྔར་སྡོམ་པ་བླངས་ལུས་
བསྒྱུར་བ་ཆེས་མང་ཡང་ཚེ་འདིའི་བུན་ལོང་བློས་དོར་ཏེ་ཕྱི་མ་འབའ་ཞིག་ཡིད་ལ་
སེམས་པ་སྲིད་མཐའ་ཙམ་དུ་སྣང་ལ། གཞུང་ལུགས་ལ་ཐོས་བསམ་བྱེད་པ་དང་།
དབེན་པར་གནས་ཏེ་ལྷ་སྒོམ་པ་དང་། རླུང་སྒོམ་པ་དང་། བཟླས་པའི་ གྲངས་
གསོག་པ་དང༌། ཆུ་འབའ་ཞིག་གི་དཀའ་ཐུབ་བྱེད་པ་དང་། རྡེའུའི་བཅུད་ལེན་
བྱེད་པ་དང་། ཚེ་མཚམས་བྱེད་པ་སོགས་མང་དུ་སྣང་ཡང་། སྲིད་པའི་ཕུན་ཚོགས་
མཐའ་དག་ལ་ཞེན་པ་ལོག་ཅིང་རང་ཡལ་བར་དོར་ནས་གཞན་གཅེས་པར་བཟུང་
སྟེ་བདག་གཞན་མཉམ་བརྗེའི་བྱང་ཆུབ་ཀྱིས་སེམས་རིན་པོ་ཆེ་འདི་ཉིད་ལ་ཆིག་
སྒྲིལ་བྱེད་པ་དང་འདི་རྒྱུད་ལ་སྐྱེས་པ་ཤིན་ཏུ་དཀོན་ལ། འདི་རྒྱུད་ལ་སྐྱེས་པ་ལྟ་
ཞོག །ཆོས་འདི་ལྟ་བུ་ལ་སྙིང་ནས་དོན་གཉེར་བྱེད་པའང་ཤིན་ཏུ་དཀོན་པར་སྣང་
ངོ༌། །དེས་ན་སྤྱོད་འཇུག་ལས། དམ་ཆོས་འོ་མ་བསྲུབས་པ་ལས། །མར་གྱི་ཉིང་
ཁུ་ཕྱུང་བ་བཞིན། །ཞེས་གསུངས་པ་ལྟར། གསུང་རབ་ཐམས་ཅད་ཀྱི་སྙིང་པོའི་
གནད། རྒྱལ་བ་སྲས་དང་བཅས་པའི་ཐུགས་དམ་གྱི་མཐིལ། ཕན་བདེ་མ་ལུས་
པའི་འབྱུང་གནས། ཐེག་པ་ཆེན་པོའི་ལམ་ཐམས་ཅད་ཀྱི་གཞུང་ཤིང་བདག་པས་
གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་འདི་སྒོམ་པ་ལ་སྤྲོ་བ་ཤུགས་དྲག་
- 148 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བསྐྱེད་པར་བྱའོ། །དེ་ལྟར་ཕན་ཡོན་བསམས་པས་བདག་གཞན་མཉམ་བརྗེ་སྒོམ་
པ་ལ་སྤྲོ་བར་གྱུར་ནས་འདི་སྒོམ་པ་ལ་འཇུག་པ་ན། རྟོག་པ་སྔོན་དུ་གཏོང་བའི་
མཁས་པ་རྣམས་ལ་དོགས་པ་འདི་ལྟ་བུ་སྐྱེ་སྟེ། བདག་གཞན་བརྗེ་བའི་བསམ་པ་
འདི་གོམས་ན་སྐྱེད་ནུས་སམ་མི་ནུས། མི་ནུས་ན་ནི་འབད་ཀྱང་ངལ་བ་འབྲས་བུ་
མེད་པར་འགྱུར་ལ། སྐྱེད་ནུས་ནི་འབད་པར་བྱ་རིགས་པས་འདི་ཇི་ལྟར་སྐྱེད་པར་
ནུས་སྙམ་ན། བདག་གཞན་བརྗེ་བའི་བསམ་པ་གོམས་ན་སྐྱེད་པར་ནུས་ཏེ། སྔར་
རང་ལ་གནོད་པ་ཚབས་ཆེན་བྱེད་པའི་དགྲ་མིང་ཐོས་ནའང་མི་འདོད་པ་དང་
འཇིགས་པ་སྐྱེ་བ་ཞིག་ཕྱིས་མཐུན་པར་བྱས་ཏེ་མཛའ་བ་ན་ཤིན་ཏུ་གཅེས་པའི་
གྲོགས་སུ་བཟུང་ནས་དེ་མེད་ན་ཅུང་ཟད་ཀྱང་སྡོད་མི་ཙུགས་པ་དང་མི་དགའ་བ་
ཆེན་པོ་སྐྱེ་བ་མངོན་སུམ་དུ་སྣང་བ་ལྟར། བློ་གོམས་པའི་རྗེས་སུ་འགྲོ་བས་ན་རང་
ལ་གཞན་བཞིན་ཡལ་བར་འདོར་བ་དང་། གཞན་ལ་བདག་བཞིན་གཅེས་པར་
འཛིན་པའང་གོམས་ན་སྐྱེ་སྟེ། སྤྱོད་འཇུག་ལས། དཀའ་ལས་ཕྱིར་ལྡོག་མི་བྱ་སྟེ། །
འདི་ལྟར་གོམས་པའི་མཐུ་ཡིས་ནི། །གང་གི་མིང་ཐོས་འཇིགས་པ་ཡང་། །དེ་ཉིད་
མེད་ན་མི་དགར་གྱུར། །ཞེས་དང་། བདག་གི་ལུས་ནི་གཞན་དག་ཏུ། །བཞག་པ་
དེ་ལྟར་དཀའ་བ་མེད། །ཅེས་གསུངས་པ་ལྟར་རོ། །ཡང་འདི་སྙམ་དུ་གཞན་གྱི་
ལུས་བདག་གི་ལུས་མིན་པས་དེ་ལ་རང་གི་ལུས་ལྟར་དུ་བདག་གིར་འཛིན་པ་དང་
གཅེས་པའི་བློ་ཇི་ལྟར་སྐྱེད་དུ་རུང་སྙམ་ན། ད་ལྟ་རང་གི་ལུས་འདི་ཡང་ཕ་མའི་ཁུ་
ཁྲག་ལས་གྲུབ་པ་ཡིན་པས་གཞན་གྱི་ལུས་ཀྱི་ཆ་ཤས་ལས་གྲུབ་པ་ཡིན་ཡང་།
ལས་ཀྱི་རྣམ་པར་སྨིན་པའི་མཐུ་དང་སྔོན་གོམས་པའི་བག་ཆགས་ཀྱི་དབང་གིས་
ཕ་མའི་ཁུ་ཁྲག་ལ་རང་གི་སེམས་ཞུགས་ཏེ་ངའི་ལུས་ཞེས་བདག་ཏུ་འཛིན་པ་སྐྱེ་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བ་མངོན་སུམ་དུ་གྲུབ་པ་ལྟར་ཡིན་ལ། བློ་གོམས་པའི་རྗེས་སུ་འགྲོ་བས་གཞན་
གྱི་ལུས་ལའང་རང་གིར་འཛིན་པ་གོམས་པར་བྱས་ན་སྐྱེ་སྟེ། སྤྱོད་འཇུག་ལས།
དེ་བས་ ཇི་ ལྟར་ གཞན་དག་གི །ཁུ་བ་ ཁྲག་གི་ཐིགས་ པ་ ལ། །ཁྱོད་ ཀྱིས་ ངར་
འཛིན་བྱས་པ་ལྟར། །དེ་བཞིན་གཞན་ལ་གོམས་པར་གྱིས། །ཞེས་གསུངས་ པ་
ལྟར་རོ། །ཡང་འདི་སྙམ་དུ་བདག་གཞན་བརྗེ་བ་འདི་ངེས་པར་སྒོམ་དགོས་ན།
འདི་རྒྱལ་བའི་བཀའ་གང་ནས་བཤད། ཁུངས་ཇི་ལྟར་ཡོད་སྙམ་ན། མཛའ་བོའི་
བུ་མོའི་གཏམ་རྒྱུད་སོགས། །མན་ངག་འདི་ཡི་གླེང་གཞི་ཡིན། །ཞེས་འབྱུང་བ་
ལྟར། དེ་ བཞིན་ གཤེགས་ པ་ སྔོན་ མཛའ་ བོའི་བུ་མོར་ འཁྲུངས་ པའི་ འཁྲུངས་
རབས་སོགས་སངས་རྒྱས་ཀྱི་འཁྲུངས་རབས་ཐམས་ཅད་མན་ངག་འདིའི་སྔོན་གྱི་
ལོ་རྒྱུས་དང་ཁུངས་མཐར་ཐུག་ཡིན་ནོ། །མཛའ་བོའི་བུ་མོའི་ལོ་རྒྱུས་ནི། དེ་
བཞིན་གཤེགས་པ་སྔོན་ཁྱིམ་བདག་མཛའ་བོའི་བུར་འཁྲུངས་པའི་ཚེ་རྒྱ་མཚོ་ཆེན་
པོར་འགྲོ་བར་ཆས་པ་ན་མས་མཆི་མས་བརྣངས་བཞིན་དུ་དེའི་རྐང་པ་གཉིས་
ལས་བཟུང་སྟེ། ཁོ་མོ་བོར་ནས་མ་འགྲོ་ཞིག་ཅེས་ཞེས་སྨྲས་པ་དང་། ཁྲོས་ནས་
མའི་མགོ་རྐང་པས་འཕུལ་ཏེ་སོང་ངོ༌། །མས་བུ་ཁྱོད་ལ་ལས་འདིའི་རྣམ་པར་སྨིན་
པར་མ་གྱུར་ཅིག་ཅེས་བྱས་སོ། །དེ་རིམ་གྱིས་རྒྱ་མཚོའི་འགྲམ་དུ་ཕྱིན་པ་དང༌།
དོང་ཙེ་རྙིང་པ་ལྔ་བརྒྱས་གྲུ་བོ་ཆེ་ཉོས་ནས་རྒྱ་མཚོའི་ནང་དུ་ཞུགས་པ་དང་། ཆུ་
སྲིན་ཉའི་རིགས་ཀྱིས་གྲུ་མ་རུང་བར་བྱས་ཏེ། མཛའ་བོའི་བུ་མོ་གྲུ་ཚལ་ཞིག་ལ་
འཇུས་ནས་མཐར་ཕྱིན་ཏེ་སྐམ་པ་ལ་སོང་བ་དང་། མཐོང་ཆོས་མྱོང་འགྱུར་གྱི་
ལས་ཀྱིས་རིམ་གྱིས་ལྷོ་ཕྱོགས་སུ་སོང་སྟེ་ལྕགས་ཀྱི་ཁང་པ་ཞིག་མཐོང་ནས་དེའི་
ནང་དུ་ཞུགས་པ་དང་། ཞུགས་མ་ཐག་སྒོ་བཅད་དོ། །དེ་བཞིན་དུ་སྒོ་གསུམ་རིམ་
- 150 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
གྱི་ནང་དུ་ཞུགས་པ་དང་ཐམས་ཅད་སྒོ་བཅད་དོ། །དེ་ན་སྐྱེས་བུ་ལུས་རབ་ཏུ་ཆེ་བ་
ཞིག་གི་མགོ་ལ་ལྕགས་ཀྱི་འཁོར་ལོ་འབར་བ་མེ་ལྕེ་གཅིག་ཏུ་གྱུར་པ་ཞིག་འཁོར་
ཞིང་འདུག་སྟེ་མགོ་ལས་རྣག་ཁྲག་བྱུང་བ་ཟས་སུ་ཟ་བ་མཐོང་ནས། ཁྱོད་ཅིའི་
ཕྱིར་འདི་ལྟར་གྱུར་ཅེས་དྲིས་པས། ངས་མ་ལ་ གནོད་ པ་ བྱས་པའི་ ཕྱིར་ རོ། །
མཛའ་བོའི་བུ་མོའི་ལས་ཀྱང་མངོན་སུམ་དུ་སྨིན་ཏེ། བདག་ གིས་ ཀྱང་མ་ལ་
གནོད་པ་བྱས་པའི་ལས་ཀྱིས་འཁྲིད་ནས་འདིར་འོངས་སོ་སྙམ་པ་དང་། དེ་མ་
ཐག་ཏུ་ནམ་མཁའ་ལས། གང་བཅིངས་པ་དེ་ནི་ཐར། གང་མ་བཅིངས་པ་དེ་ནི་
བཅིངས་པའོ། །ཞེས་པའི་སྒྲ་བྱུང་མ་ཐག་ཏུ་མཛའ་བོའི་བུ་མོའི་སྤྱི་བོར་འཁོར་ལོ་
དེ་བྱུང་ སྟེ་ཀླད་པ་ལ་འཇུ་ཞིང་འཁོར་རོ། །དེ་ནས་མཛའ་བོའི་བུ་མོས་བདག་
གཅེས་འཛིན་གྱི་དབང་གིས་རང་གི་མ་ལ་ཁྲོས་ཤིང་རྡོག་པས་བསྣུན་པའི་རྣམ་
སྨིན་དུ་ རིག་ཅིང་། དེ་ལྟར་དུ་སྡུག་བསྔལ་མྱོང་བའི་སེམས་ཅན་གཞན་རྣམས་
ལའང་སྙིང་རྗེ་ཆེན་པོ་སྐྱེས་ནས་ངས་སེམས་ཅན་ཐམས་ཅད་ཀྱི་ཕྱིར་དུ་འཁོརལོ་
འདི་བཟོད་པར་བྱ་ཡིས། གཞན་གང་གིས་འདི་འདྲའི་ལས་བྱས་པ་དེ་དག་འདིར་
མ་འོངས་ཞིག་ཅེས་སྨྲས་མ་ཐག་ཏུ་དེའི་མགོ་ལས་འཁོར་ལོ་དེ་ཤིང་ཏ་ལ་བདུན་
ཙམ་དུ་ནམ་མཁའ་ལ་འཕགས་ནས་འདུག་པ་དང་དེའང་ཤི་འཕོས་ནས་དགའ་
ལྡན་དུ་སྐྱེས་པར་གསུངས་པ་དང་། ཡང་དེ་བཞིན་གཤེགས་པ་དམྱལ་བའི་ཤིང་རྟ་
འདྲེན་པའི་གྱད་དུ་འཁྲུངས་པའི་ཚེ། ཁོང་དང་དམྱལ་བ་པ་གཞན་ཞིག་གིས་ཨ་
གླང་གི་ཤིང་རྟ་ལྕགས་ཀྱི་ས་གཞི་མེ་རབ་ཏུ་འབར་བའི་ཐང་ལ་དྲངས་པ་དང་།
ཁོང་གཉིས་སྟོབས་ཆུང་སྟེ་མ་འདྲོངས་པས། དམྱལ་སྲུང་རྣམས་ཀྱིས་མཚོན་ཆ་
རབ་ཏུ་འབར་བས་བསྣུན་ཅིང་འཚོག་པས་ཤིན་ཏུ་སྡུག་བསྔལ་བ་ལ། ཁོང་གི་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བསམ་པ་ལ་གཉིས་ཀས་དྲངས་ཀྱང་མི་འདྲེངས་པས་ནམ་ཡང་སྡུག་བསྔལ་བ་
མཚུངས་པར་འདུག་པས། བདག་གཅིག་པུས་དྲངས་ཏེ་སྡུག་བསྔལ་བཟོད་པར་
བྱས་ལ་འདི་བདེར་གཞུག་དགོས་དགོངས་ཏེ། དམྱལ་སྲུང་རྣམས་ལ་འདིའི་ཐག་
པ་ཡང་བདག་གི་གཉའ་བ་ལ་ཐོགས་ཤིག་བདག་གཅིག་པུས་དྲང་བར་བྱའོ་བྱས་
པས། དམྱལ་སྲུང་ དེ་ དག་ ཁྲོས་ནས། ཁྱོད་ སྙིང་ རྗེ་ ཆེ་ བ་ ཞིག་ ཡོད་ཟེར་ནས་
ལྕགས་ཀྱི་ཐོ་བ་མགོ་ལ་བརྒྱབ་པས་ཁོང་ཚེ་འཕོས་ཏེ་ལྷར་སྐྱེས་པར་གསུངས་པ་
དང༌། དེ་བཞིན་གཤེགས་པ་སྔོན་རྒྱལ་པོ་བྱམས་པའི་སྟོབས་སུ་འཁྲུངས་པའི་ཚེ་
གནོད་སྦྱིན་སྤུན་ལྔ་སྐུ་ལུས་ཀྱི་ཁྲག་གིས་ཚིམ་པར་མཛད་པ་དང་། རྒྱལ་པོ་ཤིང་རྟ་
ཆེན་པོའི་སྲས་སུ་འཁྲུངས་པའི་ཚེ་སྟག་མོ་ལ་སྐུ་ལུས་སྦྱིན་པ་དང་། རུས་སྦལ་གྱི་
གཙོ་བོར་འཁྲུངས་པའི་ཚེ་རང་གི་སྡུག་བསྔལ་ཁྱད་དུ་བསད་དེ་ཚོང་པ་ལྔ་བརྒྱ་
ཙམ་སྐུ་ལུས་ཀྱི་རྒྱབ་ལ་བསྟེན་ཏེ་རྒྱ་མཚོ་ལས་བསྒྲལ་བ་དང༌། སྲིན་བུ་བརྒྱད་ཁྲི་
སྐུ་ལུས་ཀྱི་ཤས་ཚིམ་པར་མཛད་པ་ལ་སོགས་པ་རང་ཡལ་བར་དོར་ནས་གཞན་
གཅེས་པར་འཛིན་པའི་བློ་ཐ་ན་དབུགས་ཀྱི་རྒྱུ་བ་ཚུན་ཆད་ཅི་བྱེད་སེམས་ཅན་ཁོ་
ནའི་དོན་དུ་མཛད། དེར་ཡང་མ་ཟད་དེ་ལས་བྱུང་བའི་དགེ་བ་རྣམས་ཀྱང་སེམས་
ཅན་ཁོ་ནའི་དོན་དུ་བསྔོ་བར་མཛད་དེ། སྐྱེས་རབས་ལས། ལུས་ཙམ་གྱིས་ཀྱང་
གཞན་ལ་ཕན་ཐོགས་པར། །ནམ་ཞིག་འགྱུར་ཞེས་བདག་གིས་གང་བསམས་པ། །
སྨོན་ལམ་དེ་ནི་འབྲས་བུ་ཡོད་པར་བྱ། །བྱང་ཆུབ་མཆོག་ཀྱང་རབ་ཏུ་ཉེ་བར་བྱ། །
འགྲན་ཕྱིར་མ་ཡིན་གྲགས་པ་འདོད་ཕྱིར་མིན། །མཐོ་རིས་འདོད་དང་རྒྱལ་སྲིད་
བསྒྲུབ་ཕྱིར་མིན། །བདག་ གི་ བདེ་ བ་ མཆོག་ ཐོབ་ ཕྱིར་ མིན་ གྱི། །གཞན་དོན་
བསྒྲུབ་ཕྱིར་བདག་ནི་འདི་རྩོམ་མོ། །དེ་བས་བདག་ནི་འདི་ཡིས་དུས་གཅིག་ཏུ། །
- 152 -



བློ
ང་
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
འཇིག་རྟེན་དག་ལ་སྡུག་བསྔལ་བདེ་འབྱུང་བ། །གསལ་ཞིང་སྒྲུབ་པ་རྟག་ཏུ་ནུས་
གྱུར་ཅིག །ཉི་མས་མུན་བསལ་སྣང་འབྱུང་ནུས་བཞིན་ནོ། །མཐོང་ངམ་ཐོས་སམ་
རྗེས་སུ་དྲན་ཡང་རུང་། །རེག་གམ་གཏམ་དུ་བརྗོད་པར་གྱུར་ཀྱང་རུང་། །རྣམ་པ་
ཀུན་ཏུ་འགྲོ་ལ་ཕན་པ་ནི། །བདེ་དང་ལྡན་པ་རྟག་ཏུ་བྱེད་གྱུར་ཅིག །ཅེས་དང་།
མྱ་ངམ་དགོན་པར་འཁྱམས་པའི་སྐྱེ་བོ་འདི། །བདག་གིས་བསྒྲལ་བའི་བསོད་
ནམས་ཡོད་ན་ནི། །དེ་ཡིས་འཁོར་བའི་དགོན་པར་འཁྱམས་པ་ཡི། །འཇིག་རྟེན་
རྣམས་ནི་སྒྲོལ་བར་ནུས་པར་ཤོག །ཅེས་གསུངས་པ་ལྟར་རོ། །དེ་ལྟར་བདག་
གཞན་བརྗེས་པའི་ཕན་ཡོན་དང་མ་བརྗེས་པའི་ཉེས་དམིགས་བསམ་ཞིང་སྟོན་པ་
ཐུགས་རྗེ་ཅན་དེ་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་ཚུལ་
རྣམས་བསམས་པས། བདག་གཞན་མཉམ་བརྗེ་སྒོམ་པ་ལ་སྤྲོ་བ་ཆེན་པོ་སྐྱེད་
ནུས་པར་ཡང་མཐོང་ནས། བདག་གཞན་མཉམ་བརྗེ་སྒོམ་པ་ལ་འཇུག་པ་ན།
བདག་གཞན་མཉམ་བརྗེའི་ དོན་གོ་དགོས་པས། བདག་གཞན་མཉམ་པ་ནི། །
སྤྱོད་འཇུག་ལས། བདག་དང་གཞན་དུ་མཉམ་པ་ན། །དང་པོ་ཉིད་དུ་འབད་དེ་
བསྒོམ། །བདེ་དང་སྡུག་བསྔལ་མཉམ་པས་ན། །ཐམས་ཅད་བདག་བཞིན་བསྲུང་
བར་བྱ། །ལག་པ་ལ་སོགས་དབྱེ་བ་རྣམ་མང་ཡང་། །ཡོངས་སུ་བསྲུང་བྱའི་ལུས་
སུ་ གཅིག་པ་ ལྟར། །དེ་བཞིན་འགྲོ་བ་སྡུག་བསྔལ་ཐ་དད་ཀྱང་། །ཐམས་ཅད་
བདག་ བཞིན་ བདེ་ བ་ འདོད་ མཉམ་ གཅིག །ཅེས་ དང༌། མདོ་ སྡེའི་ རྒྱན་ ལས།
བདག་དང་གཞན་དུ་མཉམ་པ་དང་། །ཞེས་གསུངས་པ་ལྟར། སྤྱིར་བདག་གཞན་
མཉམ་པ་འདི་ལ་དོན་མང་སྟེ། བདག་གཞན་མཉམ་པ་ཞེས་པའི་དོན་བདག་
གཞན་ཐམས་ཅད་བདག་མེད་པར་མཉམ་པ་དང་། ཐམས་ཅད་བདེ་བ་འདོད་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པར་ མཉམ་ པ་ དང་། ཐམས་ཅད་ སྡུག་ བསྔལ་ མི་ འདོད་ པར་ མཉམ་ པ་ དང༌།
ཐམས་ཅད་ཀྱི་མི་འདོད་པའི་སྡུག་བསྔལ་དེ་སྤང་དགོས་པར་མཉམ་པ་དང་། རང་
གི་སྡུག་བསྔལ་སེལ་བ་ལ་ལན་ལ་མི་རེ་བ་ལྟར། སེམས་ཅན་གཞན་གྱི་སྡུག་
བསྔལ་སེལ་བ་ལའང་ལན་ལ་མི་རེ་བ་ཞིག་དགོས་པ་དང་། བྱང་ཆུབ་སེམས་
དཔའ་ཆེན་པོ་གཞན་དག་གིས་ཇི་ལྟར་རྟོགས་པ་བཞིན་དུ་རྟོགས་པ་ཡིན་པས་
བྱང་སེམས་གཞན་དང་མཉམ་པ་ལ་སོགས་པ་མཉམ་ཚུལ་མང་དུ་བཤད་དོ། །དེ་
ལྟར་ མཉམ་ པའི་ ཚུལ་རྣམས་གོ་བ་ཙམ་ཞིག་གིས་མི་ཆོག་ གི །བདག་གཞན་
མཉམ་པ་ཞེས་པ་ནི། རང་ལ་གཅེས་འཛིན་ཇི་ཙམ་སྐྱེ་བ་དེ་ཙམ་ཞིག་སེམས་ཅན་
ཐམས་ཅད་ལའང་གཅེས་འཛིན་སྐྱེ་བ་ཞིག་ལ་ཟེར་བ་ཡིན་ནོ། །བདག་གཞན་རྗེ་
ཞེས་པ་ནི། རང་གཅེས་པར་འཛིན་པ་དང་གཞན་ཡལ་བར་འདོར་བའི་བློ་གཉིས་
གོ་ས་བརྗེ་བའི་དོན་ནོ། །དེ་ཡང་ཐོག་མེད་ནས་ད་བར་དུ་རྣམ་པ་ཀུན་ནས་རང་ཁོ་
ན་གཅེས་པར་འཛིན་ཅིང་གཞན་ཡལ་བར་འདོར་བ་ཡིན་པ་ལ། བླ་མའི་མན་ངག་
ལ་བརྟེན་ནས་རང་གཅེས་འཛིན་གྱི་སྐྱོན་སྒོ་དུ་མ་ནས་བསམས། གཞན་གཅེས་
འཛིན་གྱི་ཕན་ཡོན་སྒོ་དུ་མ་ནས་བསམས་པས། རང་གཅེས་པར་འཛིན་པ་ནི་རྣམ་
པ་ཀུན་ནས་གནོད་པ་བྱེད་པའི་དགྲ་དང་སྡུག་བསྔལ་ཐམས་ཅད་ཀྱི་འབྱུང་ཁུངས་
སུ་མཐོང་། གཞན་གཅེས་པར་འཛིན་པ་ནི་ཕན་བདེ་ཐམས་ཅད་ཀྱི་འབྱུང་གནས་
སུ་མཐོང་ནས། སྔར་ རང་ལ་གཅེས་པར་འཛིན་པ་དེའི་ཚབ་ཏུ་འགྲོ་བ་གཞན་
ཐམས་ཅད་གཅེས་པར་འཛིན་ཅིང་རང་ཡལ་བར་འདོར་བའི་བློ་བསྐྱེད། སྔར་རྣམ་
པ་ཀུན་ནས་རང་ཉིད་བདེ་བ་སྒྲུབ་པ་དེ་དོར་ནས་འགྲོ་བ་སེམས་ཅན་རྣམས་བདེ་
བའི་ཐབས་ཁོ་ན་བསྒྲུབ། སྔར་གཞན་ཡལ་བར་འདོར་བའི་ཚབ་ཏུ་རང་ཡལ་བར་
- 154 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དོར་ནས། རང་ཉིད་ཀྱིས་འགྲོ་བ་སེམས་ཅན་ཐམས་ཅད་ཀྱི་སྡུག་བསྔལ་ཐམས་
ཅད་མྱོང་དགོས་ཀྱང་སྐྱོ་ངལ་མེད་ཅིང་། སེམས་ཅན་གཞན་གྱི་སྡུག་བསྔལ་ཕྲ་མོ་
ཙམ་ཡང་བློས་མི་བཟོད་པར་སེམས་ཅན་ཐམས་ཅད་ཀྱི་སྡུག་བསྔལ་སེལ་བ་རྣམ་
པ་ཀུན་ནས་འབད་པར་བྱེད་པའོ། །དེ་ལྟར་མ་རྒན་སེམས་ཅན་རྣམས་ལ་ཡིད་
བཞིན་ནོར་བུ་ལྟར་ཤིན་ཏུ་གཅེས་ཤིང་ཕངས་བའི་ཡིད་འོང་གི་བྱམས་པ་སྐྱེས་པ་
ན། དེ་ནས་བདག་གི་མ་རྒན་སེམས་ཅན་འདི་རྣམས་ཇི་ལྟར་བྱས་ན་བདེ་བ་དང་
བདེ་བའི་རྒྱུ་ཐམས་ཅད་དང་ལྡན་པར་འགྱུར། ཇི་ལྟར་བྱས་ན་སྡུག་བསྔལ་དང་
སྡུག་བསྔལ་གྱི་རྒྱུ་ཐམས་ཅད་དང་བྲལ་བར་འགྱུར་སྙམ་དུ་ཡང་ཡང་བསམ། དེ་
ཡང་བསླབ་བཏུས་ལས། ཉོན་མོངས་ཀྱིས་སྒོ་གཏི་མུག་ལྗོངས། །གཡང་ས་མང་
པོའི་ལམ་དུ་ནི། །གོམ་པ་རེ་རེ་བརྡེག་འཆའ་བ། །བདག་དང་གཞན་རྟོག་མྱ་ངན་
གཞི། །འགྲོ་བ་རྣམས་ནི་སྡུག་བསྔལ་མཚུངས། །ཞེས་གསུངས་པ་ལྟར། བདག་
གི་མ་རྒན་འདི་རྣམས་བདེ་བ་འདོད་ཀྱང་དེའི་རྒྱུ་མི་ཤེས། སྡུག་བསྔལ་མི་འདོད་
ཀྱང་སྡུག་བསྔལ་གྱི་རྒྱུ་འབའ་ཞིག་བསྒྲུབ། བདེ་བ་ཁྱད་པར་དུ་འཕགས་པ་རྣམས་
ལྟ་ཞོག །སྡུག་བསྔལ་ཕྱིར་བཅོས་པའི་བདེ་བ་ཙམ་ཡང་རྙེད་དཀའ་བར་འདུག །
ད་དུང་ཡང་སྡུག་བསྔལ་འབའ་ཞིག་ཐོབ་པ་ལས་བདེ་བ་ཐོབ་པ་དཀའ་སྟེ། བླང་
དོར་འབྱེད་པའི་བློ་གྲོས་ཀྱི་མིག་ནི་ལོང་། དགེ་བའི་བཤེས་གཉེན་གྱི་ལོང་ཁྲིད་
དང་ནི་བྲལ། སྒོ་གསུམ་གྱི་ཉེས་སྤྱོད་མང་པོས་ནི་དབྱེན་སྤོས་པས་བརྡེག་འཆོས་
ཏེ་ངན་སོང་གསུམ་གྱི་གཡང་ས་འཇིགས་སུ་རུང་བར་ལྷུང་བ་དང་ལྟུང་དུ་ཉེ་བ་ཤ་
སྟག་ཏུ་འདུག་པས་འདི་རྣམས་རེ་སྙིང་རྗེ། མ་རྒན་འདི་རྣམས་སྒྲོལ་བ་བདག་ལ་
བབས་པས། མ་རྒན་སེམས་ཅན་འདི་ཐམས་ཅད་སྡུག་བསྔལ་དང་སྡུག་བསྔལ་གྱི་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
རྒྱུ་ཐམས་ཅད་དང་ བྲལ་བ་ཞིག་བདག་གིས་བྱའོ། །བདེ་བ་དང་བདེ་བའི་རྒྱུ་
ཐམས་ཅད་དང་ལྡན་པ་ཞིག་བདག་གིས་བྱའོ་སྙམ་དུ་བསམས་ལ། གནས་སྐབས་
ཀྱི་བདེ་བ་སྣ་ཚོགས་པ་རྣམས་དང་། མཐར་ཐུག་བླ་ན་མེད་པའི་བྱང་ཆུབ་ཀྱི་བདེ་
བ་རྣམས་མོས་པས་མ་རྒན་སེམས་ཅན་རྣམས་ལ་བསྟབ་ཅིང་། དེ་ལྟ་བུའི་བདེ་བ་
མཐའ་དག་དང་ལྡན་ན་ཅི་མ་རུང་སྙམ་དུ་བྱམས་པ་ཤུགས་དྲག་ཏུ་བསྒོམ། འཁོར་
བའི་ སྡུག་བསྔལ་ སྤྱི་དང་ བྱེ་ བྲག་ གིས་ མནར་ ཚུལ་རྣམས་ བསམས་ལ། སྡུག་
བསྔལ་འདི་མཐའ་དག་དང་བྲལ་ན་ཅི་མ་རུང་སྙམ་དུ་སྙིང་རྗེ་དྲག་ཏུ་བསྒོམ་མོ། །
བྱམས་པ་དང་སྙིང་རྗེ་ནི་ཐེག་པ་ཆེན་པོའི་ལམ་ཐམས་ཅད་ཀྱི་རྩ་བ་དང་། རྒྱལ་
སྲས་རྣམས་སྤྱོད་པ་རླབས་པོ་ཆེ་ལ་བསྐུལ་བའི་རྟེན་དམ་པ་ཡིན་ལ། སངས་རྒྱས་
ནས་ཀྱང་ནམ་མཁའ་མ་ཟད་ཀྱི་བར་དུ་འགྲོ་བའི་དོན་རྒྱུན་མི་འཆད་པར་འབྱུང་
བའང་བྱམས་སྙིང་རྗེའི་མཐུ་ཡིན་པས་སངས་རྒྱས་སྒྲུབ་པ་ལ་ཐོག་མཐའ་བར་
གསུམ་དུ་གལ་ཆེ་བ་དང་། ཕྱོགས་བཅུའི་རྒྱལ་བ་སྲས་དང་བཅས་པ་ལ་བསྐལ་
པའི་བར་དུ་མཆོད་པ་ཕུལ་བ་ལས། དབེན་པའི་གནས་སུ་སེམས་ཅན་རྣམས་ལ་
བྱམས་སྙིང་རྗེ་ཡུད་ཙམ་ཞིག་བསྒོམ་པ་ཕན་ཡོན་ཆེ་བ་དང་། དབུལ་ཞིང་ཕོངས་
པའི་སེམས་ཅན་གྲངས་མེད་པ་ལ་བསྐལ་པའི་བར་དུ་སྦྱིན་པ་བྱས་པ་ལས།
སེམས་ཅན་རྣམས་ལ་བྱམས་སྙིང་རྗེ་ཡུད་ཙམ་ཞིག་བསྒོམས་པ་ཕན་ཡོན་ཆེ་བར་
གསུངས་ལ། རང་གི་དོན་ལའང་ཐབས་ གཞན་ གང་ལས་ཀྱང་ བྱམས་ སྙིང་ རྗེ་
བསྔགས་ཏེ། སེམས་ཅན་རྣམས་ལ་བྱམས་སྙིང་རྗེ་བསྒོམས་ན་ལྷ་མི་ཐམས་ཅད་
རང་ལ་དགའ་ཞིང་མགུ་བས་ འདུད་ པ་དང་། དཀར་ཕྱོགས་སྐྱོང་བའི་སྲུང་མ་
རྣམས་ཀྱིས་རྟག་ཏུ་བསྲུང་བ་དང་། གནོད་པ་ཐམས་ཅད་ཀྱང་རང་ཞིར་འགྱུར་ཏེ།
- 156 -



PO
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བཅོམ་ལྡན་འདས་བྱང་ཆུབ་ཀྱི་ཤིང་དྲུང་དུ་བཞུགས་པ་ལ་བདུད་ཀྱི་དམག་ཚོགས་
ནམ་མཁའི་ཁྱོན་གང་བ་ལྟ་བུས་ གནོད་ པ་ དང་ བར་ཆད་བྱ་བར་རྩོམ་པ་ན། །
བཅོམ་ལྡན་འདས་ཀྱིས་བདུད་ཀྱི་དམག་ཚོགས་དེ་དག་ཐམས་ཅད་བྱམས་པའི་
ཏིང་ངེ་འཛིན་གྱིས་འདུལ་བར་མཛད་པ་ལྟར་རོ། །སྤྱན་སྔ་བས་བྱམས་སྙིང་རྗེའི་
བསྔགས་པ་རྒྱ་ཆེར་གསུངས་པ་ན། གླང་རི་ཐང་པས་ཕྱག་བྱས་ཏེ་ཁོ་བོས་དེང་
ནས་བཟུང་སྟེ་བྱམས་སྙིང་རྗེ་འབའ་ཞིག་སྒོམ་པར་ཞུ་བྱས་པས། སྤྱན་སྔ་བས་
དབུ་ཞྭ་ཕུད་དེ་ཕྱག་ཐལ་མོ་སྦྱར་ནས་དབུ་དུད་དུད་མཛད་ཅིང་། ཇོ་བོ་པ་ཆ་བྱད་
བཟང་ཞེས་ལན་གསུམ་བསྟུད་ནས་གསུངས་པ་ལྟར་རོ། །དེ་ལྟར་བྱམས་པ་དང་
སྙིང་ རྗེའི་ ཕན་ ཡོན་ ལ་ ངེས་ པ་ རྙེད་ པར་ བྱས་ལ། ཐུན་ དངོས་ གཞི་ དང་ ཐུན་
མཚམས་ཐམས་ཅད་དུ་བསྒོམ་ཞིང་། མ་རྒན་སེམས་ཅན་རྣམས་སྡུག་བསྔལ་
མཐའ་དག་ལས་བསྒྲལ་བ་དང་བདེ་བ་མཐའ་དག་ལ་འགོད་པའི་ཁུར་ཁྱེར་ནས་
གཏོང་ལེན་ སྒོམ་པ་ལ། གཏོང་བ་སྒོམ་པ་དང་། ལེན་པ་སྒོམ་པ་གཉིས་ལས།
དང་པོ་གཏོང་བ་སྒོམ་པ་ལ། ཐོག་མར་བཏང་བའི་ཕན་ཡོན་དང་མ་བཏང་བའི་
ཉེས་དམིགས་བསྒོམས་ན་གཏོང་བ་ལ་སྤྲོ་ཤུགས་ཆེ་བར་འགྱུར་རོ། །དེ་ལ་གཏོང་
བའི་སེམས་སྐྱེ་བའི་གེགས་ཡོངས་སུ་བཟུང་བའི་ཉེས་དམིགས་ནི། ཟླ་བ་སྒྲོན་
མའི་མདོ་ལས་ཇི་སྐད་དུ་རུལ་པར་གྱུར་པའི་ལུས་འདི་དང་། །སྲོག་ཀྱང་གཡོ་བ་
དབང་མེད་ཅིང་། །རྨི་ལམ་སྒྱུ་མ་འདྲ་བ་ལ། །བྱིས་པ་འདི་དག་ཆགས་པས་ན། །
ཤིན་ཏུ་མ་རུངས་ལས་བྱས་ཏེ། །སྡིག་པའི་དབང་དུ་སོང་བ་དང་། །མི་མཁས་འཆི་
བདག་བཞོན་ པས་སོང༌། །དེ་དག་མི་བཟད་ སེམས་ དམྱལ་འགྲོ །ཞེས་སོགས་
རྒྱལ་བའི་བཀའ་དང་དགོངས་འགྲེལ་གྱི་བསྟན་བཅོས་ཐམས་ཅད་ནས་ཡོངས་སུ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འཛིན་པའི་ཉེས་དམིགས་དང་གཏོང་བའི་ཕན་ཡོན་རྒྱ་ཆེར་གསུངས་པས། ཕན་
ཡོན་དང་ཉེས་དམིགས་དེ་དག་ལ་ཡང་དང་ཡང་དུ་དཔྱད་ཅིང་ངེས་པ་དྲངས་ལ།
ལུས་དང་ལོངས་སྤྱོད་འབད་པ་དུ་མས་བསྲུངས་ཀྱང་ངེས་པར་འདོར་དགོས་ཤིང་
སྙིང་པོ་གང་ཡང་མེད་པ་འདི་ལ་གཏོང་བའི་སེམས་མི་སྐྱེ་བ་ནི་བདག་ཤིན་ཏུ་བླུན་
ནོ་སྙམ་དུ་ཡང་དང་ཡང་དུ་བསམ། ཡང་སྤྱོད་འཇུག་ལས། ཐམས་ཅད་བཏང་
བས་མྱ་ངན་འདའ། །བདག་བློ་མྱ་ངན་འདས་པ་བསྒྲུབ། །ཐམས་ཅད་གཏོང་བར་
ཆབས་ཅིག་ལ། །སེམས་ཅན་རྣམས་ལ་བཏང་བ་མཆོག །ཅེས་གསུངས་པ་ལྟར།
ལུས་དང་ལོངས་སྤྱོད་ལ་མ་ཆགས་པར་སེམས་ཅན་གྱི་དོན་དུ་བཏང་བས་བླ་ན་
མེད་པའི་བྱང་ཆུབ་འཐོབ་པར་འགྱུར་ལ། ལུས་དང་ལོངས་སྤྱོད་ལ་ཆགས་ནས་
འབད་པས་བསྲུངས་ཀྱང་རང་དབང་མེད་པར་མྱུར་དུ་འདོར་དགོས་པ་དང་། ཐུབ་
པའི་འཁྲུངས་རབས་རྣམས་སུ་ལུས་དང་ལོངས་སྤྱོད་ཐམས་ཅད་ལ་མ་ཆགས་པར་
སྦྱིན་པ་ཇི་ལྟར་མཛད་པའི་ཚུལ་དང་། དེ་ལྟར་མཛད་པས་འབྲས་བུ་ཇི་ལྟར་གྲུབ་
པའི་ ཚུལ་ རྣམས་ ཡང་ ཡང་ བསམས་ལ། གཏོང་ སེམས་ སྒོམ་ པ་ ལ་ སྤྲོ་ཤུགས་
བསྐྱེད་ པར་ བྱའོ། །གཏོང་ སེམས་ ཇི་ལྟར་སྒོམ་པ་ནི། སྡོང་པོ་བཀོད་པའི་མདོ་
ལས། བདག་ཉིད་འགྲོ་བ་ཐམས་ཅད་ཀྱི་ཉེ་བར་འཚོ་བའི་ཡིད་བཞིན་གྱི་ལུས་སུ་
བསྒྱུར་ནས། ཞེས་དང་། རྡོ་རྗེ་རྒྱལ་མཚན་གྱི་མདོ་ལས། འབྱུང་བ་ཆེན་པོ་བཞི་ནི་
སྒོ་སྣ་ཚོགས་ཚུལ་སྣ་ཚོགས་རྣམ་གྲངས་སྣ་ཚོགས་ནས་སེམས་ཅན་ཐམས་ཅད་ཉེ་
བར་འཚོ་བ་དེ་བཞིན་དུ་བྱང་ཆུབ་སེམས་དཔས་བདག་ཉིད་ཀྱི་ལུས་ཀྱང་སེམས་
ཅན་ཐམས་ཅད་ཀྱི་ཉེ་བར་འཚོ་བའི་གཞིར་བསྒྱུར། ཞེས་དང་། སྤྱོད་འཇུག་ལས།
སེམས་ཅན་རྣམ་དོན་སྒྲུབ་པའི་ཕྱིར། །ཡིད་བཞིན་གྱི་ནི་ལུས་སུ་བསྒྱུར། །ཞེས་
- 158 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
གསུངས་པ་ལྟར། གང་ལ་གང་འདོད་ཀྱི་རྣམ་པར་བློས་སྤྲུལ་ནས་གཏོང་བ་ཡིན་
ལ། གང་གཏང་བར་བྱ་བ་ནི། ལུས་དང་ལོངས་སྤྱོད་དང་དགེ་རྩ་གསུམ་གཏོང་བ་
སྟེ། དེ་གསུམ་དུ་མ་འདུས་པའི་གཏོང་བྱའི་རྫས་གཞན་མེད་པས། རང་གི་དབང་
བྱར་ཡོད་པ་ཐམས་ཅད་གཏོང་བའོ། །དེ་ལ་ལུས་གཏོང་བ་དང་། ལོངས་སྤྱོད་
གཏོང་བ་དང༌། དགེ་རྩ་གཏོང་བ་གསུམ་ལས། དང་པོ་རང་གི་ལུས་གཏོང་བ་ནི།
རང་གི་ལས་ཡིད་བཞིན་གྱི་ལུས་ཀྱི་རྣམ་པར་བསམས་ལ། ཐོག་མར་ཚེ་འདིའི་མ་
གསལ་བཏབ་སྟེ། མ་དྲིན་ཅན་འདི་ལས་ཉོན་གྱིས་རང་དབང་མེད་པར་བཅིངས་
ནས་བདེ་བའི་གོ་སྐབས་མེད་པར་སྡུག་བསྔལ་གསུམ་གྱིས་ཡུན་དུ་མནར་བ་འདི་
སྙིང་རེ་རྗེ་སྙམ་དུ་བྱམས་སྙིང་རྗེ་ཤུགས་དྲག་ཏུ་བསྒོམ་ཞིང་། མ་དྲིན་ཅན་འདི་
ཉིད་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་ལས་བསྒྲལ་བདེ་བ་དང་བདེ་
བའི་རྒྱུ་ཐམས་ཅད་དང་ལྡན་པ་ཞིག་བདག་གིས་བྱའོ་སྙམ་དུ་བསམས་ལ། རང་
གི་ལུས་རང་འདོད་ལ་ལྟོས་པ་མེད་པར་མ་ལ་བཏང་བས། ལུས་དེ་ལས་གང་ལ་
གང་འདོད་ ཀྱི་དངོས་པོ་ཐམས་ཅད་བྱུང་ནས་མ་རྒན་དེའི་ལུས་ཀྱི་ཉེས་སྐྱོན་
ཐམས་ཅད་དག་ནས་མཐོ་རིས་ཡོན་ཏན་བདུན་དང་ལྡན་པའི་ལུས་ཕུན་སུམ་
ཚོགས་པ་ནད་ལ་སོགས་པའི་སྐྱོན་རྣམ་པ་ཀུན་ནས་མེད་ཅིང་ལྷའི་ལུས་ལྟ་བུར་
བཟང་ཞིང་ཡོན་ཏན་ཐམས་ཅད་དང་ལྡན་པ་ཞིག་ཏུ་གྱུར། ལུས་དེ་ལ་དགོས་པའི་
ལོངས་སྤྱོད་ཐམས་ཅད་ཀྱང་བསམས་པ་བཞིན་དུ་གྲུབ་སྟེ། ཆོས་སྒྲུབ་པའི་ཕྱི་ནང་
གི་མཐུན་ རྐྱེན་ཐམས་ཅད་ཚང་། སེམས་རྒྱུད་ ལ་ བྱམས་ སྙིང་ རྗེ་ བྱང་ ཆུབ་ཀྱི་
སེམས་ཕྱིན་དྲུག་བསྡུ་བཞི་སོགས་ས་ལམ་ཐམས་ཅད་རྫོགས་ཏེ། ལུས་གཟུགས་
ཀྱི་སྐུ་དང་སེམས་ཆོས་སྐུའི་ངང་དུ་གྱུར་པར་བསམ་མོ། །དེ་ནས་རང་གི་མ་དེ་
-159-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མདུན་དུ་གསལ་བར་དམིགས་ནས་བྱམས་སྙིང་རྗེ་ཤུགས་དྲག་ཏུ་བསྐྱེད་ལ་ལུས་
གཏོང་བའི་དམིགས་པ་སྔར་ལྟར་བྱེད། དེ་ནས་ཉེ་འབྲེལ་གཞན་རྣམས་ལ་དེ་
བཞིན་དུ་བསྒོམ། དེ་ནས་རང་གི་ཉེ་འཁོར་གྱི་སེམས་ཅན་རྣམས་ལ་དེ་བཞིན་དུ་
བསྒོམ། དེ་ནས་རིམ་གྱིས་རྒྱ་ཇེ་ཆེར་བཏང་སྟེ་འཛམ་བུའི་གླིང་གི་སེམས་ཅན་
རྣམས་དང་། གླིང་བཞིའི་སེམས་ཅན་རྣམས་དང་། དེ་ནས་སྟོང་དང་པོའི་སེམས་
ཅན་རྣམས་དང་། དེ་ནས་སྟོང་གཉིས་པའི་སེམས་ཅན་རྣམས་དང་། དེ་ནས་སྟོང་
གསུམ་གྱི་སེམས་ཅན་རྣམས་དང་། མཐར་སེམས་ཅན་ཐམས་ཅད་ལ་དམིགས་པ་
གོང་བཞིན་བྱས་ལ་གཏོང་བ་བསྒོམ། ཡང་རེས་འགའ་དམྱལ་བ་མནར་མེད་ནས་
བཟུང་སྟེ་རིམ་གྱིས་སེམས་ཅན་ཐམས་ཅད་ལ་ལུས་གཏོང་བའི་དམིགས་པ་སྦྱོང་།
དེའི་ཚུལ་ནི་དམྱལ་བའི་སེམས་ཅན་རྣམས་ལ་དམིགས་ཏེ་བདག་གི་མ་དྲིན་ཅན་
བདག་ ལན་བརྒྱར་ གསོས་ཤིང་བསྐྱངས་པ། ཚ་ བས་ གདུངས་ཚེ་ བསིལ་བའི་
ཐབས་བྱེད་པ། ཐ་ན་ཟས་ཀྱིས་ཁ་ཚིག་དོགས་ནས་ཚོད་མ་སོགས་ལ་ཕུ་བཏབ་སྟེ་
སྟེར་བ། གྲང་བའི་ཚེ་འཁྱགས་དོགས་ནས་ལུས་ཀྱི་དྲོད་ལ་སྦྱར་ཏེ་གསོ་བར་བྱེད་
པ། ད་ལྟ་དམྱལ་བའི་གནས་ན་ཚ་གྲང་གི་སྡུག་བསྔལ་བཟོད་དཀའ་བ་མྱོང་བ་
འདི་རྣམས་སྙིང་རེ་རྗེ། འདི་རྣམས་ཀྱི་སྡུག་བསྔལ་ཐམས་ཅད་བདག་གི་རྒྱུད་སྟེང་
དུ་བླངས་ལ་འདི་རྣམས་དམྱལ་བའི་གནས་ལས་ངེས་པར་ཐར་པར་བྱས་ཏེ། བདེ་
བ་དང་བདེ་བའི་རྒྱུ་ཐམས་ཅད་དང་ལྡན་པ་ཞིག་བདག་གིས་བྱའོ་སྙམ་དུ་བྱམས་
པ་ཤུགས་དྲག་ཏུ་བསྒོམས་ལ། རང་གི་ལུས་ཡིད་བཞིན་གྱི་ལུས་ཀྱི་རྣམ་པ་ལས་
ལུས་དཔག་ཏུ་མེད་པ་དམྱལ་བའི་སེམས་ཅན་རྣམས་ཀྱི་གྲངས་དང་མཉམ་པ་
སྤྲུལ་ནས། ཡང་སོས་ལ་སོགས་པའི་ཚ་དམྱལ་བརྒྱད། ཆུ་བུར་ཅན་ལ་སོགས་
160 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
པའི་གྲང་དམྱལ་བརྒྱད། ཉི་ཚེ་བ་དང་ཉེ་འཁོར་བའི་སེམས་ཅན་དམྱལ་བ་ཇི་སྙེད་
ཡོད་པ་རྣམས་ལ་བཏང་བས། དེ་ཐམས་ཅད་གསེར་འགྱུར་གྱི་རྩིས་ལྕགས་གསེར་
དུ་བསྒྱུར་བ་ལྟར། སྐད་ཅིག་ལ་དམྱལ་བའི་ལུས་འགྱུར་ནས་འཕགས་པའི་ནོར་
བདུན་གྱིས་ཕྱུག་པའི་མཐོ་རིས་ཡོན་ཏན་འདུན་ལྡན་གྱི་དལ་འབྱོར་གྱི་ལུས་ཤ་
སྟག་ ཐོབ་ པར་བསམ་མོ། །ཡིད་བཞིན་གྱི་ནོར་བུ་རིན་པོ་ཆེ་ལས་ ཟས་ གོས་
སོགས་ཅི་འདོད་འབྱུང་བ་ལྟར། ཡིད་བཞིན་གྱི་ལུས་ལས་དམིགས་ཡུལ་དེ་དག་
ལ་ཁ་ཟས་རོ་བརྒྱ་པ། གོས་སྟོང་ཕྲག་བརྒྱ་པ། ཁང་པ་བརྩེགས་པ་ལྔ་བརྒྱ་པ་
དང༌། གྲོགས་ཕུན་སུམ་ཚོགས་པ་སྟེ། གང་གིས་ལོངས་སྤྱོད་པའི་རྟེན། ཡུལ་གང་
ལ་ལོངས་སྤྱོད་པའི་ལོངས་སྤྱོད། གང་དང་ལྷན་ཅིག་ལོངས་སྤྱོད་པའི་འཁོར་ཕུན་
སུམ་ཚོགས་པ་རྣམས་ཐོབ་ཅིང་། དེ་ཐམས་ཅད་ཀྱང་ཐེག་པ་ཆེན་པོའི་དམ་པའི་
ཆོས་སྒྲུབ་པའི་མཐུན་རྐྱེན་དུ་གྱུར་པར་བསམ་མོ། །དེ་བཞིན་དུ་ཐེག་པ་ཆེན་པོའི་
དགེ་བའི་བཤེས་གཉེན་མཚན་ཉིད་དང་ལྡན་པས་དགྱེས་བཞིན་དུ་རྗེས་སུ་འཛིན་
པ་དང་། གང་ལ་ཐོས་བསམ་བྱ་བའི་གཞི་མདོ་སྔགས་ཀྱི་གསུང་རབ་སོགས་ཕྱིའི་
རྐྱེན་རྣམས་དང༌། ནང་གི་རྐྱེན་དད་སོགས་འཕགས་པའི་ནོར་བདུན། ཡང་དག་
སྤོང་བ་བཞི། དྲན་པ་ཉེར་བཞག་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ།
སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད། ལམ་
བསླབ་པ་རིན་པོ་ཆེ་གསུམ། བྱམས་སྙིང་རྗེའི་རྩ་བ་ཅན་གྱི་བྱང་ཆུབ་ཀྱི་སེམས་
རྒྱུད་ལ་སྐྱེས་ཏེ། སྤྱོད་པ་ཕ་རོལ་ཏུ་ཕྱིན་པ་དྲུག་ལ་སྤྱད་པས་ཚོགས་གཉིས་མཐར་
ཕྱིན་ཏེ་སངས་རྒྱས་ནས་ཐམས་ཅད་ཀྱང་ལུས་གཟུགས་ཀྱི་སྐུ་དང་སེམས་ཆོས་ཀྱི་
སྐུར་གྱུར་པར་བསམ་མོ། །དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་མཐའ་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཡས་མུ་མེད་པ་ན་ཡིད་དྭགས་ཀྱི་རིགས་སུམ་ཅུ་སོ་དྲུག་གིས་བསྡུས་པའི་སེམས་
ཅན་ཇི་སྙེད་ཡོད་པ་རྣམས་ལ་དམིགས་ཏེ། བདག་གི་མ་དྲིན་ཅན་བྱམས་པའི་
ཤུགས་ཀྱིས་གཟགས་པའི་ནུ་ཞོས་བདག་གསོས་ཤིང་བསྐྱངས་པ་རྣམས་ད་ལྟ་
ཟས་ཀྱི་མིང་ཡང་མི་ཐོས་པའི་སྡུག་བསྔལ་གྱིས་ཉམ་ཐག་པ་འདི་རྣམས་སྙིང་རེ་
རྗེ། མ་དྲིན་ཅན་འདི་རྣམས་ལ་བདག་གི་ལུས་འདི་བྱིན་ཏེ་ཡི་དྭགས་ཀྱི་གནས་
ལས་མྱུར་དུ་ཐར་པར་བྱས་ཏེ། བདེ་བ་དང་བདེ་བའི་རྒྱུ་ཐམས་ཅད་དང་ལྡན་པ་
ཞིག་བདག་གིས་བྱའོ་སྙམ་དུ་བྱམས་སྙིང་རྗེ་ཤུགས་དྲག་ཏུ་བསྐྱེད་ལ། དེ་དག་ལ་
རང་གི་ལུས་བཏང་བས་སྡང་བཞིན་དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་
གདུང་བ་རྣམས་ཞི་ཞིང་། སྒྲིབ་གཉིས་དག་སྟེ་སངས་རྒྱས་ནས་སྐུ་གཉིས་དང་ལྡན་
པར་བསམ་མོ། །དེ་བཞིན་དུ་འཇིག་རྟེན་གྱི་ཁམས་ཀྱི་དུད་འགྲོ་བྱིངས་ན་གནས་
པ་དང་ཁ་འཐོར་བ་རྣམས་ལ་དམིགས་ཏེ། བདག་གི་མ་དྲིན་ཅན་དུད་འགྲོའི་
གནས་ན་སྡུག་བསྔལ་གྱི་ཉམ་ཐག་པ་འདི་རྣམས་སྙིང་རེ་རྗེ། འདི་དག་ལ་བདག་
གི་ལུས་འདི་བྱིན་ནས་དུད་འགྲོའི་གནས་སྐབས་ལས་མྱུར་དུ་ཐར་པར་བྱས་ཏེ།
བདེ་བ་དང་བདེ་བའི་རྒྱུ་ཐམས་ཅད་དང་ལྡན་པ་ཞིག་བདག་གིས་བྱའོ་སྙམ་དུ་
བྱམས་སྙིང་རྗེ་ཤུགས་དྲག་ཏུ་བསྐྱེད་ལ། རང་གི་ལས་བཏང་བས་དེ་དག་སོ་སོའི་
ལུས་ སེམས་ ཀྱི་ཉེས་སྐྱོན་དང༌ གདུང་བ་རྣམས་ཞི་ཞིང་། སྒྲིབ་གཉིས་དག་སྟེ་
སངས་རྒྱས་ནས་སྐུ་གཉིས་དང་ལྡན་པར་བསམ་མོ། །དེ་བཞིན་དུ་ཕྱོགས་བཅུའི་
འཇིག་རྟེན་གྱི་ཁམས་ཀྱི་གླིང་བཞི་གླིང་ཕྲན་བརྒྱད་ན་མི་ཁོམ་པའི་སྐྱེ་གནས་སུ་
སོང་བའི་མིའི་འགྲོ་བ་དང༌། གཞན་ཡང་ཚེ་དེ་ལ་ཐར་ལམ་སྒྲུབ་པའི་སྐལ་བ་མེད་
པ་རྣམས་ལ་བྱམས་སྙིང་རྗེ་ཤུགས་དྲག་ཏུ་བསྐྱེད་ལ། རང་གི་ལུས་བཏང་བས་
- 162 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
སྔར་བཞིན་དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་ཞིང་།
སྒྲིབ་གཉིས་དག་སྟེ་སངས་རྒྱས་ནས་སྐུ་གཉིས་དང་ལྡན་པར་བསམ་མོ། །དེ་ནས་
ཚེ་དེ་ལ་ཐར་ལམ་སྐྱེ་བའི་སྐལ་བ་དང་ལྡན་པའི་མི་རྣམས་ལ་སྔར་ལྟར་བྱམས་
སྙིང་ རྗེ་ཤུགས་དྲག་ཏུ་བསྐྱེད་ལ། རང་གི་ལུས་བཏང་བས་ལམ་སྒྲུབ་པའི་ཕྱིའི་
རྐྱེན་རྣམས་དང་ནང་གི་བསམ་པའི་རྐྱེན་ཐམས་ཅད་ཆད་ནས་སྔར་ལྟར་སངས་
རྒྱས་པར་བསམ་མོ། །དེ་བཞིན་དུ་རྒྱལ་ཆེན་རིས་བཞི་ལ་སོགས་པའི་འདོད་ལྷ་
རིགས་དྲུག །ཚངས་རིས་ནས་འབྲས་བུ་ཆེ་བའི་བར་གྱི་གཟུགས་ཁམས་གནས་
རིགས་བཅུ་བདུན། གཟུགས་མེད་སྐྱེ་མཆེད་མུ་བཞི་ན་གནས་པའི་སེམས་ཅན་
རྣམས་ལ་བྱམས་སྙིང་རྗེ་ཤུགས་དྲག་ཏུ་བསྐྱེད་ལ། སེམས་ཅན་དེ་དག་རེ་རེ་
ལའང་ལུས་ཚང་བ་རེ་རེ་བཏང་བས་སྔར་བཞིན་དེ་དག་སོ་སོའི་ཉེས་སྐྱོན་དང་
སྒྲིབ་གཉིས་དག་ནས་རིམ་གྱིས་སངས་རྒྱས་པར་བསམ་མོ། །དེ་ནས་སྲིད་པ་བར་
མ་དོར་གནས་པའི་སེམས་ཅན་རྣམས་ལ་བྱམས་སྙིང་རྗེ་ཤུགས་དྲག་ཏུ་བསྐྱེད་
ནས་ རང་གི་ ལུས་བཏང་བས། དེ་དག་སོ་སོའི་ལུས་སེམས་ ཀྱི་ཉེས་སྐྱོན་དང་
གདུང་བ་རྣམས་ཞི་ཞིང་། སྒྲིབ་གཉིས་དག་སྟེ་སངས་རྒྱས་ནས་སྐུ་གཉིས་དང་ལྡན་
པར་ བསམ་ མོ། །ཡང་ རེས་ འགའ་ ནི་ ཤར་ ལ་ སོགས་ པ་ ཕྱོགས་ དང་ ཕྱོགས་
མཚམས་ ཀྱིས་ཕྱེ་བའི་སེམས་ཅན་རྣམས་ལ་རིམ་གྱིས་གཏང་བར་བྱ་སྟེ། འདི་
ལྟར་ཤར་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ན་སེམས་ཅན་
ཇི་སྙེད་ཡོད་པ་རྣམས་ལ་བྱམས་སྙིང་རྗེ་ཤུགས་དྲག་ཏུ་བསྐྱེད་ལ། རང་གི་ལུས་
བཏང་བས་རིམ་གྱིས་སྔར་བཞིན་སངས་རྒྱས་པར་བསམ། དེ་བཞིན་དུ་ཕྱོགས་
དང་ཕྱོགས་མཚམས་ལྷག་མ་རྣམས་ན་གནས་པའི་སེམས་ཅན་རྣམས་ལ་བྱམས་
163-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྙིང་རྗེ་ཤུགས་དྲག་ཏུ་བསྐྱེད་ལ། རང་གི་ལུས་བཏང་བས་སྔར་བཞིན་སངས་རྒྱས་
པར་བསམ་མོ། །དེ་ལྟར་སེམས་ཅན་རྣམས་ལ་རང་གི་ལུས་གཏོང་བའི་ཚུལ་སྒོ་སྣ་
ཚོགས་ནས་སྦྱང་སྟེ། རེས་འགའ་རང་གི་ལུས་དཔག་ཏུ་མེད་པ་སྤྲུལ་ནས་སེམས་
ཅན་རེ་རེ་ལའང་ལུས་རེ་རེ་བཏང་བས་གང་དང་གང་འདོད་ཀྱིས་ཚིམ་པར་བསམ་
མོ། །རེས་འགའ་ལུས་གཅིག་པུ་འདི་ལས་གང་ལ་གང་འདོད་ཀྱི་དངོས་པོ་དཔག་
ཏུ་མེད་པ་སྤྲུལ་ནས་སེམས་ཅན་རྣམས་ལ་གཏོང་། དེ་ལྟར་སེམས་ཅན་ཐ་མལ་པ་
རྣམས་ལ་ལུས་གཏོང་བའི་དམིགས་པ་སྦྱངས་ནས། ལམ་ཞུགས་ཀྱི་གང་ཟག་
རྣམས་ལ་རང་གི་ལུས་གཏོང་བའི་ཚུལ་ནི། ཐེག་པ་དམན་པའི་གང་ཟག་རྣམས་
ལ་རང་གི་ལུས་ཡིད་བཞིན་གྱི་ལུས་ཀྱི་རྣམ་པར་བསྒྱུར་ནས་རེ་རེ་ལ་ལུས་རེ་རེ་
ཕུལ་བས། ཐེག་དམན་གྱི་ལམ་དུ་ཞུགས་པའི་ཉན་རང་དེ་རྣམས་ཀྱི་ལུས་ལ་ཡོད་
པའི་ནད་དང་རྒས་ཤིང་འཁོགས་པ་ལ་སོགས་པའི་སྐྱོན་ཐམས་ཅད་དང་། ཐུགས་
ཀྱི་སྒྲིབ་པ་གནས་ངན་ལེན་ཐམས་ཅད་སྐད་ཅིག་ལ་དག །ཐེག་པ་ཆེན་པོའི་ས་
ལམ་ཐམས་ཅད་རྫོགས་ཏེ་ལུས་གཟུགས་ཀྱི་སྐུ་དང་ཐུགས་ཆོས་ཀྱི་སྐུར་གྱུར་པར་
བསམ། དེ་བཞིན་དུ་ཐེག་པ་ཆེན་པོའི་ཚོགས་ལམ་ནས་ས་བཅུ་པའི་བར་གྱི་བྱང་
ཆུབ་སེམས་དཔའ་རྣམས་ལ་རང་གི་ལུས་ཡིད་བཞིན་གྱི་ལུས་ཀྱི་རྣམ་པར་བློས་
སྤྲུལ་ནས་ཕུལ་བས། སེམས་དཔའ་ཆེན་པོ་དེ་དག་གི་སྐུ་ལུས་དང་ཐུགས་རྒྱུད་ལ་
ཉེས་སྐྱོན་ཕྲ་མོ་ཅི་ཡོད་པ་ཐམས་ཅད་དག །ཚོགས་གཉིས་མྱུར་དུ་རྫོགས་ཏེ་སྐུ་
མཚན་དཔེས་སྤྲས་པའི་གཟུགས་སྐུ་དང་ཐུགས་ཆོས་སྐུར་གྱུར་པར་བསམ་མོ། །
དེ་ནས་རྩ་བརྒྱུད་ཀྱི་བླ་མ་རྣམས་དང་ཕྱོགས་བཅུའི་འཇིག་རྟེན་གྱི་ཁམས་མཐའ་
ཡས་མུ་མེད་པ་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ལ་སྔར་
- 164 -



ཐེ
ཆེ
སྦྱོ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
བཞིན་དུ་རང་གི་ལུས་ཡིད་བཞིན་གྱི་ལུས་ཀྱི་རྣམ་པ་དཔག་ཏུ་མེད་པར་བསམ་སྟེ།
དེ་དག་རེ་རེའི་དྲུང་དུའང་ལུས་དུ་མར་སྤྲུལ། ལུས་རེ་རེ་ལ་མགོ་དཔག་ཏུ་མེད་པ་
དང༌། མགོ་རེ་རེ་ལ་ལྕེ་དཔག་ཏུ་མེད་པར་བློས་སྤྲུལ་ཏེ་རྒྱུ་དང་འབྲས་བུའི་ཡོན་
ཏན་ལས་བརྩམས་ཏེ་ངག་གིས་བསྟོད་དབྱངས་བརྗོད་པ་དང་། ཡིད་ཀྱིས་དད་པ་
བསྒོམ་ཞིང་ལུས་ཀྱིས་ཕྱག་འཚལ་བ་དང་། ཡིད་བཞིན་གྱི་ལུས་ལས་མཆོད་པའི་
ཚོགས་རབ་འབྱམས་བསམ་གྱིས་མི་ཁྱབ་པ་བྱུང་བར་བསམས་ཏེ་ཕུལ་བས། དེ་
རྣམས་ཀྱི་ཐུགས་རྒྱུད་ལ་ཟག་པ་མེད་པོའི་བདེ་བ་ཆེན་པོ་སྔར་ལས་ཀྱང་ལྷག་པ་
ཚད་མེད་པ་འཁྲུངས་པར་བསམ་ཞིང་། ཕྱོགས་བཅུའི་ཞིང་ན་མཆོག་གི་སྤྲུལ་པའི་
སྐུ་མྱ་ངན་ལས་འདའ་བའི་ཚུལ་སྟོན་དུ་ཉེ་བ་རྣམས་ལ། རང་གི་ལུས་སྔར་ལྟར་
ཕུལ་ཞིང་གསོལ་བ་བཏབ་པས། མྱ་ངན་ལས་མི་འདའ་བར་བསྐལ་པའི་བར་དུ་
བཞུགས་ནས་ཆོས་འཁོར་བསྐོར་བར་བསམ། རང་གི་བླ་མ་དངོས་སུ་བཞུགས་པ་
རྣམས་ལ་ལུས་སྔར་བཞིན་ཕུལ་བས། སྐུ་ཚེ་མཛད་པ་འཕྲིན་ལས་དང་བཅས་པ་
རྒྱ་ཆེར་འཕེལ་བར་བསམ་མོ། །དེ་ནས་རང་གི་ལུས་ཡིད་བཞིན་གྱི་ལུས་ཀྱི་རྣམ་
པ་དཔག་ཏུ་མེད་པར་སྤྲུལ་ནས་སྣོད་ཀྱི་འཇིག་རྟེན་རྣམས་ལ་གཏང་བར་བྱ་སྟེ།
དེ་ཡང་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པའི་སྣོད་ཀྱི་
འཇིག་རྟེན་རྣམས་ལ་བཏང་བས་ལས་ངན་པའི་བདག་འབྲས་མི་གཙང་བ། སྡོང་
དུམ། ཚེར་མ། གྱོ་མོ། གསེག་ མ། ངམ་ གྲོག །གཡང་ ས་ ལ་ སོགས་ པ་ མ་ དག་
པའི་སྣོད་ཀྱི་སྐྱོན་ཐམས་ཅད་དག་ཅིང་གནས་འགྱུར་ཏེ། འཇིག་རྟེན་གྱི་ཁམས་
ཐམས་ཅད་ཀྱང་རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་ལྟར་མཉམ་པ།
ཐ་གྲུ་ཆེ་བ། ཡངས་པ། རེག་ན་འཇམ་ཞིང་བདེ་བ། དྲི་མ་མེད་ཅིང་འོད་གསལ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བ། ཙནྡན་སྦྲུལ་གྱི་སྙིང་པོའི་དྲི་བསུང་དང་ལྡན་པ། ལྷའི་མེ་ཏོག་སྣ་ཚོགས་གཅལ་
དུ་བཀྲམ་པ། མཐའ་རིན་པོ་ཆེའི་ཕ་གུས་བསྐོར་བ། གསེར་དང་དངུལ་དང་མུ་
ཏིག་གི་བྱེ་མ་གྲམ་བུར་བདལ་བ། ཨུཏྤལ་དང་ཀུ་མུ་ད་དང་པདྨ་འགྱིང་ཞིང་ལྡེམ་
པས་ཁེབས་པ། ཆུ་བྱ་སྣ་ཚོགས་སྐད་སྙན་པར་སྒྲོག་པ་དགའ་ཞིང་འཕྱོ་ལ་ལྡིང་
པས་བརྒྱན་པའི་ཡན་ལག་བརྒྱད་དང་ལྡན་པའི་མཚོ་དང་རྫིང་དང་ལྡེང་ཀ་དག་
གིས་མཛེས་པར་བྱས་པ་སོགས་དག་པའི་ཞིང་ཕུན་སུམ་ཚོགས་པར་གྱུར་ཏེ།
སངས་རྒྱས་བྱང་སེམས་ཉན་རང་འཕགས་པའི་ཚོགས་རྣམས་ལ་མཆོད་པའི་སྤྲིན་
གྱི་ཕུང་པོ་ཆེན་པོ་བསམ་གྱིས་མི་ཁྱབ་པ་བྱུང་བར་བསམ་ཞིང་། ཞིང་དེ་དག་ན་
ཡོད་པའི་བཅུད་ཀྱི་སེམས་ཅན་རྣམས་ལ་དེ་ལྟ་བུའི་ཕུན་སུམ་ཚོགས་པའི་འབྱོར་
བ་དེ་དག་ང་རྒྱལ་དང་རྒྱགས་པ་དང་དྲེགས་པའི་རྐྱེན་དུ་སྐད་ཅིག་ཀྱང་མི་འགྲོ་
ཞིང་བྱང་ཆུབ་སྒྲུབ་པའི་མཐུ་རྐྱེན་ཤ་སྟག་ཏུ་གྱུར་པར་བསམས་ཏེ། འདི་ནི་སངས་
རྒྱས་ཀྱི་ཞིང་སྦྱོང་དུ་ཡང་འགྱུར་བས་གལ་ཆེའོ། །དེ་ལྟར་སྤྱིར་སེམས་ཅན་ཐམས་
ཅད་ལ་ལུས་གཏོང་ཞིང་། ལྷག་པར་རང་དང་གྲོགས་ཆོས་མཛད་རྣམས་ལ་གནོད་
པ་བྱེད་པའི་མི་མ་ཡིན་རྣམས་དང་། ཡང་སྒོས་སུ་དཔལ་ལྡན་བླ་མ་དམ་པའི་སྐུ་ཚེ་
མཛད་པ་འཕྲིན་ལས་དང་བཅས་པ་ལ་གནོད་པ་བྱེད་པའི་མི་མ་ཡིན་རྣམས་ལ་
བྱམས་སྙིང་རྗེ་ཤུགས་དྲག་ཏུ་བསྐྱེད་ལ་ལུས་གཏོང་བའི་དམིགས་པ་ཡང་ཡང་སྦྱོང་
སྟེ། གནོད་ བྱེད་ དེ་ རྣམས། བློས་ བཀུག་ ལ། ཁྱེད་ རྣམས་ ཀྱིས་ ཐོག་ མེད་ ནས་
བདག་གི་མ་བྱས་ཏེ་ནུ་ཞོ་བྱིན་པ་གྲངས་མེད་པས་ཤིན་ཏུ་དྲིན་ཆེ་ཞིང་། བདག་
གིས་ཁྱེད་ཅག་གི་ཤ་ཁྲག་ཟོས་པའང་གྲངས་མེད་པས། ད་རེས་དྲིན་ལན་དང་བུ་
ལོན་འཇལ་བའི་ཕྱིར་བདག་གི་ལུས་འདི་ཁྱེད་རྣམས་ལ་འབུལ་བས། ཁྱེད་ཅག་
- 166 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཟས་འདོད་པ་ཟས། གོས་འདོད་པ་གོས་སོགས་གང་དང་གང་འདོད་པའི་རྫས་
རྣམས་ཁྱེར་ཞིག །ཁྱད་པར་བདག་གི་ལུས་འདི་ཁྱེར་ལ་ཤ་ལ་དགའ་ན་ཤ་ཟོ།
ཁྲག་ལ་དགའ་ན་ཁྲག་འཐུངས། རུས་པ་ལ་དགའ་ན་རུས་པ་མུར། པགས་པ་ལ་
དགའ་ན་པགས་པ་འདི་ཁྱེར་ལ་གྱོན་ཞིག །རིངས་ན་རྗེན་པར་ཟོ། མ་རིངས་ན་
ཚོས་ལ་ཟོ་ཞིག །ཅེས་པ་བརྗོད་ཅིང་དེ་ལྟར་དུ་བསམས་པས། གནོད་བྱེད་དེ་དག་
གིས་རང་གི་ལུས་ཀྱི་ཤ་ཁྲག་ཟོས་ཤིང་འཐུངས་པས། གསེར་འགྱུར་རྩིས་ལྕགས་
ལ་རེག་པ་བཞིན་དུ་གནོད་བྱེད་དེ་དག་གི་ལུས་མི་སྡུག་པ་དང་སེམས་ཀྱི་སྐྱོན་ཞེ་
སྡང་གདུག་རྩུབ་ཐམས་ཅད་སྐད་ཅིག་ལ་ཞི་ནས་བྱང་ཆུབ་ཀྱི་སེམས་རིན་པོ་ཆེ་
རྒྱུད་ལ་སྐྱེས་ཏེ་ཚོགས་གཉིས་རྫོགས་ནས་སངས་རྒྱས་པར་བསམ་མོ། །དེ་ནས་
ལོངས་སྤྱོད་གཏོང་བའི་བསམ་པ་སྦྱོང་བ་ནི། ཟས་གོས་གནས་ཁང་འཁོར་གཡོག་
སོགས་གང་ལ་གང་འདོད་ཀྱི་ལོངས་སྤྱོད་བསམ་གྱིས་མི་ཁྱབ་པ་བློས་སྤྲུལ་ནས།
ཐོག་མར་རང་གི་མ་ནས་བཟུང་མཐར་སེམས་ཅན་ཐམས་ཅད་ཀྱི་བར་གོང་བཞིན་
བཏང་བས། འཇིག་རྟེན་དང་འཇིག་རྟེན་ལས་འདས་པའི་ལོངས་ སྤྱོད་བསམ་
གྱིས་མི་ཁྱབ་པ་ཡུལ་དེ་དག་རེ་རེ་ལའང་ཆ་ཚང་བ་རེ་བྱུང་ཞིང་། དེ་དག་ཀྱང་
ཚོགས་ རྫོགས་ པའི་ མཐུན་ རྐྱེན་ ཤ་ སྟག་ཏུ་ གྱུར་ནས། དེའི་རྐྱེན་གྱིས་མྱུར་དུ་
ཚོགས་རྫོགས་ནས་སངས་རྒྱས་པར་བསམ། དེ་ནས་ལམ་ཞུགས་ཉན་རང་རྣམས་
དང་བྱང་ཆུབ་སེམས་དཔའ་རྣམས་ལ་ལོངས་སྤྱོད་བསམ་གྱིས་མི་ཁྱབ་པ་སྤྲུལ་ཏེ་
སྔར་ལྟར་འབུལ་བའི་དམིགས་པ་བྱེད། དེ་ནས་རྩ་བརྒྱུད་ཀྱི་བླ་མ་རྣམས་དང་
ཕྱོགས་བཅུའི་སངས་རྒྱས་རྣམས་ལ་ལོངས་སྤྱོད་བསམ་གྱིས་མི་ཁྱབ་པ་བློས་སྤྲུལ་
ནས་འབུལ་ཞིང་དམིགས་པ་སྔར་ལྟར་བྱའོ། །དེ་ནས་དགེ་རྩ་གཏོང་བའི་བསམ་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པ་སྦྱོང་བ་ནི། རང་གིས་དུས་གསུམ་དུ་བསགས་པ་དང་གསོག་པར་འགྱུར་བའི་
དགེ་བའི་རྩ་བ་ཐམས་ཅད་དམིགས་ཡུལ་དུ་བྱས་ལ། ཚེ་འདིའི་མ་ནས་བཟུང་
མཐར་སེམས་ཅན་ཐམས་ཅད་ཀྱི་བར་ལ་གཏོང་ཚུལ་གོང་ལྟར་བྱེད། དེ་ནས་ཉན་
རང་རྣམས་དང་བྱང་སེམས་རྣམས་དང་རྩ་བརྒྱུད་ཀྱི་བླ་མ་རྣམས་དང་སངས་རྒྱས་
རྣམས་ ལའང་ གོང་ ལྟར་ འབུལ་ བའི་ དམིགས་ པ་ བྱའོ། །དེ་ ལྟར་ རང་ གི་ ལུས་
ལོངས་སྤྱོད་དགེ་རྩ་རྣམས་གཞན་ལ་གཏོང་བའི་བསམ་པ་སྦྱོང་བ་ནི་བྱང་ཆུབ་
སེམས་དཔའི་སྤྱོད་པ་རྨད་དུ་བྱུང་བ་ཡིན་པས་ཐེག་པ་ཆེན་པོའི་མདོ་སྡེ་རྣམས་སུ་
རྒྱ་ཆེར་བསྔགས་ཤིང་། དེའི་ནང་ནས་ཀྱང་དགེ་རྩ་གཏོང་བ་འདི་ཤིན་ཏུ་གལ་ཆེ་
བར་གསུང་། དེ་ལྟར་ལུས་ལོངས་སྤྱོད་དགེ་རྩ་གསུམ་གཏོང་བའི་ཚུལ་ནི་ཐེག་པ་
ཆེན་པོའི་མདོ་སྡེ་སྤྱི་དང༌། ཁྱད་པར་ཕལ་པོ་ཆེ་ལས་ཇི་ལྟར་གཏོང་བའི་ཚུལ་
དམིགས་པ་དང་བཅས་ཞིབ་ཏུ་གསུངས། དེ་དག་གི་དོན་རྣམས་བདག་གཞན་
མཉམ་བརྗེ་ སྒོམ་ པའི་སྐབས་ འདིར་ ཇི་ ལྟར་ ཉམས་ སུ་ ལེན་ པའི་ཚུལ་བསླབ་
བཏུས་དང་སྤྱོད་འཇུག་གཉིས་སུ་ཞིབ་ཏུ་གསུངས་ཤིང་། དེའི་ནང་ནས་ཀྱང་གོང་
དུ་བཤད་པ་ལྟར་སྤྱིར་སེམས་ཅན་ཐམས་ཅད་ལ་གཏོང་བ་དང༌། སོར་སོར་ཕྱེ་
ནས་དམྱལ་བ་ནས་བཟུང་སྟེ་ས་བཅུའི་སེམས་དཔའ་རྣམས་ཀྱི་བར་ལ་རིམ་གྱིས་
གཏོང་བ་དང་། བཏང་ནས་དམིགས་པ་ཇི་ལྟར་བྱ་བ་དང་། སྣོད་ཀྱི་འཇིག་རྟེན་ཀྱི་
ཉེས་སྐྱོན་སྦྱོང་བ་དང་། སངས་རྒྱས་རྣམས་ལ་མཆོད་པ་འབུལ་བ་སོགས་རིམ་པ་
དེ་ལྟར་དུ་བློ་སྦྱོང་ཞིང་སྨོན་ལམ་འདེབས་པའི་ཚུལ་སྤྱོད་འཇུག་བསྔོ་བའི་ལེའུ་
ལས་ཞིབ་ཏུ་བཤད་དེ། སྤྱོད་འཇུག་ཏུ་ཕར་ཕྱིན་དྲུག་གི་གཞན་རྣམས་ལ་ལེའུ་
ལོགས་སུ་ཡོད་ཅིང་། སྦྱིན་པའི་ལེའུ་ལོགས་སུ་མ་གསུངས་པ་ནི་སྡོམ་པ་གཟུང་
- 168 -



2ik
ང་
གི
ཁྲི
ཡི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
བའི་སྐབས་དང༌། བསྔོ་བའི་ལེའུར་རྒྱས་པར་གསུངས་པ་འདི་ལ་དགོངས་པ་ཡིན་
ཞེས་གསུངས། ལུས་ལོངས་སྤྱོད་དགེ་རྩ་གསུམ་སེམས་ཅན་སྤྱི་དང་སོ་སོར་ཇི་
ལྟར་གཏོང་བའི་ཚུལ་སྤྱོད་འཇུག་གི་ཚིག་དང་སྦྱར་ནས་བཤད་ན་ཆེས་ངོ་མཚར་
ཞིང་། གཏོང་སེམས་སྒོ་དུ་མ་ནས་སྐྱེད་པ་ལ་ཤིན་ཏུ་བསྔགས་ཀྱང་། འདི་ཡི་གེ་མང་
བས་འཇིགས་ནས་བྲི་མ་ནུས་ཤིང་། བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན་དུ་
ཞིབ་ཏུ་བྲིས་ཟིན་ཏོ། ། ཡང་རེས་འགའ་རང་གི་ལུས་ཡིད་བཞིན་གྱི་ནོར་བུ་དང་
བུམ་པ་བཟང་པོ་དང་འདོད་དགུ་འབྱུང་བའི་དཔག་བསམ་གྱི་ཤིང་སོགས་སུ་གྱུར་
ནས་སེམས་ཅན་ཐམས་ཅད་ལ་བཏང་བས། མཁའ་ཁྱབ་ཀྱི་སེམས་ཅན་ཐམས་
ཅད་ཀྱི་མི་འདོད་པ་མཐའ་དག་ཞི་ཞིང་མཐུན་རྐྱེན་མཐའ་དག་ཚང་བ་དང་། ཁྱད་
པར་ལམ་ལྔ་དང་ས་བཅུ་ལ་སོགས་པ་མྱུར་དུ་རྒྱུད་ལ་སྐྱེ་བའི་མཐུན་རྐྱེན་ཐམས་
ཅད་ཚང་བར་བསམས་ཤིང་། རང་གི་དུས་གསུམ་གྱི་དགེ་རྩ་ཐམས་ཅད་ཀྱང་དེ་
དག་གི་དོན་དུ་བསྔོ་ཞིང་སྨོན་ལམ་གདབ་པར་བྱའོ། །གཏོང་སེམས་སྒོམ་ཚུལ་དེ་
དག་ནི་ཐེག་པ་ཆེན་པོའི་མདོ་སྡེ་རྣམས་ཀྱི་སྙིང་པོའི་དོན་རྒྱལ་སྲས་དམ་པ་རྣམས་
ཀྱི་ཐུགས་དམ་གྱི་མཐིལ་ཡིན་པས། སེམས་ཐམས་ཅད་ཀྱིས་བསམ་ཞིང་སྐྱེས་
བུའི་ རྩལ་ཅི་ ཡོད་ ཀྱིས་ འབད་ པར་ བྱའོ། །དེ་ལྟར་ གཏོང་ གསུམ་ ཡུན་ རིང་དུ་
སྦྱངས་པས་རང་གི་ལུས་ལོངས་སྤྱོད་དགེ་རྩ་རྣམས་མཁའ་ཁྱབ་ཀྱི་སེམས་ཅན་
ཐམས་ཅད་ལ་ལན་དང་རྣམ་སྨིན་ལ་རེ་བ་མེད་ཅིང་ཕངས་པ་མེད་པར་དངོས་སུ་
གཏོང་ནུས་པ་དང་། གང་བཏང་བ་དེ་དག་ཀྱང་སེམས་ཅན་ཐམས་ཅད་ལ་ངེས་
པར་ཕན་པའི་ཐབས་སུ་གྱུར་ཏེ། ཇི་ལྟར་འབྱུང་བ་ཆེན་པོ་བཞི་དང་ནམ་མཁའི་
ཁམས་ཀྱིས་སེམས་ཅན་རྣམས་ཀྱི་ཉེར་འཚོའི་གཞི་དང་རྟེན་བྱེད་པ་ཇི་ལྟ་བར།།
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བདག་ཉིད་ཀྱང་སེམས་ཅན་རྣམས་ཀྱི་ཉེར་འཚོའི་གཞིར་གྱུར་ཏེ། ཟས་འདོད་པ་
ལ་ཟས། གོས་འདོད་པ་ལ་གོས། བཏུང་བ་འདོད་པ་ལ་བཏུང་བ། གནས་མལ་
འདོད་པ་ལ་གནས་མལ། ནད་པ་རྣམས་ལ་སྨན་དང་། ཡོ་བྱད་འདོད་པ་རྣམས་ལ་
ཡོ་བྱད་གང་ལ་གང་དགོས་སུ་འགྱུར་བ་དང་གཞན་ཡང་ཡིད་བཞིན་གྱི་ནོར་བུ་
དང་། འདོད་དགུ་འབྱུང་བའི་གཏེར་ཆེན་དང༌། དཔག་བསམ་གྱི་ཤིང་སོགས་སུ་
གྱུར་ཏེ་གང་བསམས་པ་ཐམས་ཅད་ཡིད་བཞིན་དུ་འགྲུབ་པ་དང་། ཆོས་སྒྲུབ་པའི་
རྐྱེན་ལུས་རྟེན་ཕུན་སུམ་ཚོགས་པ་དང༌། ཕྱིའི་རྐྱེན་དགེ་བའི་བཤེས་གཉེན་དང་
གླེགས་བམ་སོགས་སུ་གྱུར་ཏེ་གནས་སྐབས་དང་མཐར་ཐུག་གི་དོན་ཐམས་ཅད་
ཡིད་བཞིན་དུ་འགྲུབ་པ་དང་། རང་གི་རྒྱུད་ལ་བྱམས་སྙིང་རྗེ་ལྷག་བསམ་རྣམས་
ཆེས་ཆེར་རྒྱས་ཏེ་འདས་པའི་དུས་ཀྱི་བྱང་ཆུབ་སེམས་དཔའ་སེམས་དཔའ་ཆེན་པོ་
རྣམས་ཀྱིས་ལྷག་བསམ་སྙིང་སྟོབས་ཇི་ལྟར་བསྐྱེད་པར་མཛད་པ་དང་། མ་འོངས་
པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཇི་ལྟར་སྐྱེད་པར་
འགྱུར་བ་ དང་། ད་ ལྟར་ ཕྱོགས་ བཅུའི་ འཇིག་རྟེན་ན་བཞུགས་ པའི་ བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཀྱིས་ཇི་ལྟར་སྐྱེད་པ་དེ་དག་ཐམས་ཅད་
ལས་ཀྱང་ཆེས་ཆེར་ལྷག་པའི་ལྷག་བསམ་སྙིང་སྟོབས་ཆེན་པོ་སྐྱེད་ནུས་པ་དང་།
བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་རླབས་ཆེན་བཅོས་
མ་མིན་པ་ཤུགས་དྲག་བསྐྱེད་པ་དང་། དེའི་མཐུས་རྒྱལ་སྲས་ཀྱི་སྤྱོད་པ་རླབས་པོ་
ཆེ་དཔག་པར་དཀའ་བ་ཅི་འདྲ་ཞིག་ལའང་ཞུམ་པ་མེད་པར་སློབ་ནུས་པ་དང༌།
སྤྱོད་པ་དེ་དག་མྱུར་དུ་རྫོགས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་གདབ་བོ། །བྱམས་པའི་དམིགས་རྣམས་ ཀྱི་སྒོ་ནས་
- 170 -



ན
ང་
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
གཏོང་སེམས་སྦྱོང་ཚུལ་དེ་ལྟར་བྱས་ནས་ སྙིང་ རྗེའི་དམིགས་རྣམ་ གྱི་སྒོ་ནས་
གཞན་གྱི་སྡིག་སྡུག་རང་ལ་ལེན་པའི་དམིགས་རྣམ་སྒོམ་ཚུལ་ནི། སྤྱི་བོར་བླ་མ་ལྷ་
སྒོམ་བཞིན་པའི་ངང་ནས་འདི་ལྟར་བསམ་སྟེ། ལེན་པའི་གོ་རིམ་རང་ནས་བརྩམ། །
ཞེས་འབྱུང་བ་ལྟར། གཞན་གྱི་སྡིག་སྡུག་ལེན་པ་ལ་མ་གོམས་པས་དེ་འདྲ་མི་ནུས་
སོ་སྙམ་པ་བྱུང་ན་རེ་ཤིག་རང་ལ་མ་འོངས་པ་ན་འབྱུང་རྒྱུའི་སྡུག་བསྔལ་རྣམས་ད་
ལྟར་གྱི་ལུས་འདིའི་སྟེང་དུ་ལེན་པའི་བསམ་པ་སྦྱངས་ནས། དེ་ལ་གོམས་པ་ན་
སེམས་ཅན་རྣམས་ཀྱི་སྡིག་སྡུག་ལེན་པའི་བསམ་པ་སྦྱོང་བ་ཡིན་ནོ། །དེ་ཡང་དེ་
རིང་སྔ་དྲོའི་ཐུན་ལྟ་བུ་ལ་ཕྱི་དྲོ་འབྱུང་རྒྱུའི་སྡུག་བསྔལ་རྣམས་ལེན་ཅིང་། རིམ་
གྱིས་ཟླ་བ་འདི་དང་མ་ཤི་ཚུན་དང་ཚེ་རབས་ཕྱི་མའི་སྡུག་བསྔལ་རྣམས་ཀྱང་ད་
ལྟའི་རྒྱུད་ཐོག་ཏུ་ལེན་པའི་མོས་པ་བྱེད། དེ་ནས་གཞན་གྱི་སྡུག་བསྔལ་ལེན་པ་ལ་
འཇུག་གོ །དེ་ཡང་གཞན་གྱི་སྡུག་བསྔལ་བླངས་ནས་མི་མངོན་པར་བྱེད་པའམ།
རང་གི་ཕུང་པོ་ལས་ལོགས་སུ་གཞན་ཞིག་ཏུ་འཇོག་པ་ལྟ་བུ་མིན་གྱི། རང་གི་སྙིང་
གི་ནང་དུ་ལེན་པ་ཡིན་ཏེ། གཞན་གྱི་སྡིག་སྡུག་ལེན་པ་ནི་སྙིང་རྗེ་དང་ལྷག་བསམ་
གྱི་དམིགས་རྣམ་ལ་རྩལ་སྦྱོང་བ་དང་རང་གི་གཅེས་འཛིན་འདུལ་བའི་ཕྱིར་དུ་
ཡིན་པས། མ་རྒན་སེམས་ཅན་རྣམས་ཀྱི་རྒྱུ་ཀུན་འབྱུང་དང་འབྲས་བུ་སྡུག་བསྔལ་
ཐམས་ཅད་བླངས་ཏེ་རང་གི་སྙིང་ནང་གི་གཅེས་འཛིན་གྱི་ཐོག་ཏུ་བབས་པས་
གཅེས་འཛིན་འགོང་པོ་སྐད་ཅིག་ཉིད་ལ་བརླག་པར་བསམ། ལེན་པ་སྒོམ་པ་
འདིའི་སྐབས་སུ་ཡང་སྔར་བཤད་པ་ལྟར། རང་གི་ཚེ་འདིའི་མ་ནས་བཟུང་མཐར་
སེམས་ཅན་ཐམས་ཅད་ཀྱི་བར་རིམ་གྱིས་ལེན། ཡང་རེས་འགའ་དམྱལ་བ་པ་
རྣམས་ནས་བཟུང་རིམ་གྱིས་ལེན་ཏེ། གཞན་གྱི་སྡིག་སྡུག་བདག་ལ་ལེན་པར་
- 171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
སྒོམ་པ་འདི་སྙིང་རྗེའི་དམིགས་རྣམ་སྐྱོང་བ་ཡིན་ལ། སྙིང་རྗེ་སྒོམ་པའི་ཚེ་སྡུག་
བསྔལ་ཆེ་རིམ་ནས་དམིགས་ཡུལ་དུ་བྱས་ཏེ་མཐར་སེམས་ཅན་ཐམས་ཅད་ལ་
སྒོམ་པར་གསུངས་པས་སོ། །དེས་ན་ཐོག་མར་དམྱལ་བ་པ་རྣམས་གསལ་བཏབ་
སྟེ། ཚ་དམྱལ་བ་རྣམས་ལ་ལྕགས་བསྲེགས་ཀྱི་ས་གཞིར་མེས་བསྲེག་པ་དང་
མཚོན་གྱིས་གཏུབས་པ་དང་ཟངས་ཞུན་ཁར་ལྡུགས་པ་ལ་སོགས་པ་ཚ་བའི་སྡུག་
བསྔལ་ཇི་སྙེད་ཅིག་ཡོད་པ་རྣམས་དང་
། གྲང་དམྱལ་བ་རྣམས་ལ་ལུས་འཁྱགས་
རོམ་གྱི་སྦུབས་སུ་ཆུད་པ་དང་གྲང་བས་ཉེན་ཏེ་ལུས་དུམ་བུ་སྟོང་དུ་གས་པ་སོགས་
གྲང་བའི་སྡུག་བསྔལ་ཇི་སྙེད་ཅིག་ཡོད་པ་རྣམས་བསམས་ཏེ་བཟོད་གླགས་མེད་
པའི་སྙིང་རྗེ་བསྐྱེད་ནས། བདག་གི་མ་རྒན་འདི་རྣམས་འདི་ལྟར་དུ་ཉམ་ཐག་པ་
སྙིང་རེ་རྗེ་སྡུག་བསྔལ་འདི་ཐམས་ཅད་བདག་གིས་བླངས་ལ་འདི་རྣམས་ད་ལྟ་
ཉིད་དུ་ཐར་པར་བྱའོ་སྙམ་དུ་སྙིང་རྗེ་དང་ལྷག་བསམ་ཤུགས་དྲག་པོས་དམྱལ་
བའི་ གནས་ ཀྱི་སྡུག་བསྔལ་ཐམས་ཅད་ རང་གི་ཕུང་པོའི་སྟེང་དུ་བླངས་པས།
དམྱལ་བ་པ་དེ་དག་ཐམས་ཅད་སྡུག་བསྔལ་དང་བྲལ། ཉོན་མོངས་པ་ཐམས་ཅད་
ཞི། ལུས་གནས་འགྱུར་ཏེ་མཚན་དཔེས་བརྒྱན་པའི་ལུས་སུ་གྱུར། སེམས་ཆོས་ཀྱི་
སྐུར་གྱུར་པར་བསམས་ཤིང་། དེ་ལྟར་གྱུར་ན་དགའ་བའི་འདུན་པ་དྲག་པོ་བྱའོ། །
དེ་བཞིན་དུ་ཡི་དྭགས། དུད་འགྲོ །ལྷ་མ་ཡིན། མིའི་འགྲོ་བ་པ། འདོད་ལྷ་རིགས་
དྲུག །གཟུགས་གཟུགས་མེད་ཀྱི་ལྷ་རྣམས་ལ་སོ་སོའི་སྡུག་བསྔལ་ཇི་ལྟར་ཡོད་པ་
རྣམས་བསམས་ལ། སྡུག་བསྔལ་དེ་དང་དེ་དག་ལས་མྱུར་དུ་གྲོལ་ན་ཅི་མ་རུང་
སྙམ་པ་དང༌། སྡུག་བསྔལ་དེ་དང་དེ་དག་ཐམས་ཅད་བདག་གི་ཕུང་པོ་འདིའི་སྟེང་
དུ་བླངས་ནས། དེ་དག་མྱུར་དུ་ཐར་པར་བྱའོ་སྙམ་དུ་སྙིང་རྗེ་དང་ལྷག་བསམ་
- 172 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཤུགས་དྲག་ཏུ་བསྐྱེད་ནས་དེ་དག་གི་སྡིག་སྡུག་རྣམས་རང་ལ་བླངས་པས། དེ་
དག་སྡིག་སྡུག་ཐམས་ཅད་དང་བྲལ་ནས་སངས་རྒྱས་པར་བསམས་ཤིང་། དེ་ལྟར་
གྱུར་ན་དགའ་བའི་འདུན་པ་དྲག་པོ་བྱ། དེ་ནས་ཉན་རང་རྣམས་ཀྱི་སྐུ་ལུས་ལ་
ཡོད་པའི་ནད་དང་རྒ་བའི་སྡུག་བསྔལ་ལ་སོགས་པ་རྣམས་དང་ཐུགས་རྒྱུད་ཀྱི་
གནས་ངན་ལེན་དང་བག་ཆགས་ཐམས་ཅད་རང་ལ་བླངས་པས། དེ་དག་གི་སྐུ་
ལུས་སྐད་ཅིག་ལ་གནས་འགྱུར་ནས་གཟུགས་ཀྱི་སྐུ་དང་ཐུགས་ཆོས་ཀྱི་སྐུར་གྱུར་
ནས་སངས་རྒྱས་པར་བསམ། དེ་ནས་བྱང་ཆུབ་སེམས་དཔའ་རྣམས་ཀྱི་ཐུགས་
རྒྱུད་ལ་ཡོད་པའི་ ཤེས་ སྒྲིབ་ ཕྲ་མོ་ཚུན་ཆད་ རང་གི་རྒྱུད་ལ་ཚུར་བླངས་པས།
སེམས་དཔའ་ཆེན་པོ་དེ་རྣམས་སྐད་ཅིག་ལ་སངས་རྒྱས་པར་བསམ། དེ་ནས་སྣོད་
ཀྱི་འཇིག་རྟེན་གྱི་ངམ་གྲོག་དང་གཡང་ས་ལ་སོགས་པ་ལས་དབང་གིས་བྱུང་བའི་
སྐྱོན་ཐམས་ཅད་རང་གི་ཕུང་པོ་འདིའི་སྟེང་དུ་བླངས་པས། སྣོད་ཀྱི་ཉེས་སྐྱོན་
ཐམས་ཅད་དག་ནས་དག་པའི་ཞིང་ལྟ་བུར་གྱུར་པར་བསམ་མོ། །དེ་ལྟར་གཏོང་
བ་དང་ལེན་པ་གཉིས་པོ་སྤེལ་ཞིང་བསྒོམས་པས་ཅུང་ཟད་གོམས་པར་གྱུར་པ་ན་
འབྱོངས་སྐྱོན་པའི་ཕྱིར། དེ་གཉིས་རླུང་ལ་བསྐྱོན་པར་བྱ། ཞེས་གསུངས་ཏེ། རླུང་
འགྲོ་འོང་དང་བསྟུན་ནས་གཏོང་ལེན་བསྒོམ་པར་བྱའོ། །དེའི་ཚུལ་ནི་རང་གི་ཚེ་
འདིའི་མ་དེ་ཉིད་མདུན་དུ་གསལ་བར་དམིགས་ནས། མ་དེ་ཉིད་ལས་ཉོན་གྱི་རང་
དབང་མེད་པར་བཅིངས་ཤིང་སྡུག་བསྔལ་གྱིས་ཉམ་ཐག་པའི་སྣང་ཚུལ་རྣམས་
གསལ་བཏབ་ལ་སྙིང་རྗེ་ཤུགས་དྲག་ཏུ་སྐྱེས་ནས། མ་རྒན་འདི་སྡུག་བསྔལ་རྒྱུ་
བཅས་ལས་བསྒྲལ། བདེ་བ་རྒྱུ་བཅས་ལ་ད་ལྟ་ཉིད་དུ་འགོད་པར་བྱའོ་སྙམ་དུ་
བསམ་ལ། རང་གི་སྣ་བུག་གཡས་པ་ནས་རླུང་སངས་ཀྱིས་བུས་པ་དང་མཉམ་དུ་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
རང་རྒྱུད་ཀྱི་བདེ་དགེ་ཐམས་ཅད་འོད་དཀར་པོའི་རྣམ་པར་སོང་བ་མ་དེའི་སྣ་བུག་
གཡོན་པ་ནས་ཞུགས་པས་བདེ་བ་ཁྱད་པར་ཅན་དང་ལྡན་པར་བྱས་སོང་སྙམ་དུ་
བསྒོམ། རླུང་ཚུར་རྡུབ་པ་དང་མཉམ་དུ་མ་དེའི་རྒྱུད་ཀྱི་སྡིག་སྒྲིབ་ཐམས་ཅད་དེའི་
སྣ་བུག་གཡས་ནས་རླུང་གིས་རླངས་ཏེ་སྐྲ་གྲིས་སྐྲ་བཞར་བའམ་སྐྱི་གྲིས་གོ་བ་
བཞར་བ་བཞིན་དུ་ནག་ཕུང་ཕུང་བྱུང་ནས་རང་གི་སྣ་བུག་གཡོན་པ་ནས་ཞུགས་
ཏེ། སྙིང་གི་ནང་དུ་ང་ང་སྙམ་པའི་གཅེས་འཛིན་གྱི་ཐོག་ཏུ་ཐིམ་པས་གཅེས་འཛིན་
ཐུལ་གྱིས་བརླག་པར་བསམ། དེ་ལྟར་མ་ལ་གཏོང་ལེན་ཉེར་གཅིག་ཙམ་མམ་
བརྒྱ་ཙམ་གང་འགྲུབ་བྱ། དེ་ནས་ཚེ་འདིའི་ཕ་དང༌། ཉེ་དུ་གཞན་རྣམས་དང་།
བར་མ་རྣམས་དང་། དགྲ་རྣམས་དང་། རིགས་དྲུག་གི་སེམས་ཅན་རྣམས་ལ་སྙིང་
རྗེ་ཤུགས་དྲག་ཏུ་བསྐྱེད་ལ། མ་རྒན་སེམས་ཅན་འདི་ཐམས་ཅད་སྡུག་བསྔལ་རྒྱུ་
བཅས་ལས་བསྒྲལ་ཏེ་བདེ་བ་རྒྱུ་བཅས་ལ་ད་ལྟ་ཉིད་དུ་འགོད་པར་བྱའོ་སྙམ་དུ་
བསམས་ལ་སྔར་ལྟར་གཏོང་ལེན་ཤུགས་དྲག་ཏུ་བསྒོམ། ཡང་རེས་འགའ་རང་གི་
སྣ་བུག་གཡས་པ་ནས་རླུང་ལ་འཁྲིལ་བའི་འོད་དཀར་པོའི་རྣམ་པ་ཅན་གྱི་བདེ་
དགེ་སེམས་ཅན་གྱི་གྲངས་དང་མཉམ་པར་སྤོས་ནས་སེམས་ཅན་རྣམས་ཀྱི་སྣ་
བུག་གཡོན་ནས་ཞུགས་ཏེ་སེམས་ཅན་རྣམས་དགེ་བ་དང་བདེ་བས་ཚིམ། རླུང་
ཚུར་རྔུབ་པ་དང་མཉམ་དུ་སེམས་ཅན་ཐམས་ཅད་ཀྱི་རྒྱུད་ཀྱི་རྒྱུ་དུས་ཀྱི་སྡིག་པ་
དང་འབྲས་དུས་ཀྱི་སྡུག་བསྔལ་ཐམས་ཅད་སེམས་ཅན་རྣམས་ཀྱི་སྣ་བུག་གཡས་
པ་ནས་བྱུང་། རང་གི་སྣ་བུག་གཡོན་པ་ནས་ཞུགས་སྙིང་ནང་གི་གཅེས་འཛིན་གྱི་
ཐོག་ཏུ་ཐིམ་པས་གཅེས་འཛིན་བརླག་པར་བསམ། ཡང་རེས་འགའ་རང་རྒྱུད་ལ་
སྐྱེས་བུ་ཆུང་ངུའི་རྟོགས་པ་རྣམས་གསལ་བཏབ་ལ་མ་རྒན་སེམས་ཅན་རྣམས་ལ་
- 174 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཕར་བཏང་། སེམས་ཅན་རྣམས་ཀྱི་རྒྱུད་ལ་ཡོད་པའི་རྟག་འཛིན་དང་མི་དགེ་བཅུ་
འབྲས་བུ་དང་བཅས་པ་སོགས་ཚུར་བླངས། སྐྱེས་བུ་འབྲིང་གི་རྟོགས་པ་རྣམས་
གསལ་བཏབ་ལ་འཁོར་བ་ལས་ཐར་འདོད་ཀྱི་ངེས་འབྱུང་དང་ལམ་བསླབ་པ་
གསུམ་སོགས་མ་རྒན་སེམས་ཅན་ཐམས་ཅད་ལ་ཕར་བཏང་། མ་རྒན་སེམས་
ཅན་རྣམས་ཀྱི་རྒྱུད་ལ་ཡོད་པའི་ལས་ཉོན་འབྲས་བུ་དང་བཅས་པ་སོགས་ཚུར་
བླངས། སྐྱེས་བུ་ཆེན་པོའི་བསམ་པ་དང་སྤྱོད་པ་རྣམས་གསལ་བཏབ་ལ་མ་རྒན་
སེམས་ཅན་ཐམས་ཅད་དང་ཉན་རང་རྣམས་ལ་བཏང་བས། དེ་དག་གི་རྒྱུད་ལ་
བསམ་པ་སེམས་བསྐྱེད་དང་སྤྱོད་པ་ཕྱིན་དྲུག་རྣམས་སྐྱེས་པར་མོས། མ་རྒན་
སེམས་ཅན་རྣམས་དང་ཉན་རང་རྣམས་ཀྱི་རྒྱུད་ལ་ཡོད་པའི་ཉོན་སྒྲིབ་དང་ཤེས་
སྒྲིབ་དང་རང་དོན་ཡིད་བྱེད་ཀྱི་བསམ་པ་རྣམས་ཚུར་བླངས་པས། དེ་དག་ཐམས་
ཅད་ཐེག་པ་ཆེན་པོའི་ལམ་དུ་ཚུད་ཅིང་སྒྲིབ་གཉིས་བྱང་ནས་སངས་རྒྱས་ཀྱི་གོ་
འཕང་ཐོབ་པའི་མོས་པ་བྱ། ཡང་རེས་འགའ་ཚོགས་ལམ་ནས་བཟུང་ས་བཅུའི་ཐ་
མ་རྡོ་རྗེ་ལྟ་བུའི་ཏིང་ངེ་འཛིན་གྱི་བར་རྣམས་རིམ་བཞིན་སོ་སོའི་མངོན་རྟོགས་བློ་
ཡུལ་དུ་གསལ་བཏབ་ནས་མཁའ་ཁྱབ་ཀྱི་མ་རྒན་སེམས་ཅན་ཐམས་ཅད་ལ་རིམ་
བཞིན་བཏང་བས། ལམ་དེ་དང་དེ་དག་སེམས་ཅན་སོ་སོའི་རྒྱུད་ལ་རིམ་གྱིས་
སྐྱེས་པའི་མོས་པ་དང་། མ་རྒན་སེམས་ཅན་རྣམས་ཀྱི་རྒྱུ་དུས་ཀྱི་སྡིག་པ་དང་
འབྲས་དུས་ཀྱི་སྡུག་བསྔལ་ཐམས་ཅད་དང་། ཁྱད་པར་ལམ་ལ་ཞུགས་པ་རྣམས་
ཀྱི་ལམ་སོ་སོའི་ངོ་སྐལ་གྱི་སྤང་བྱ་རྣམས་ཚུར་བླངས་ཏེ་དེ་དག་སྐད་ཅིག་ལ་ལམ་
གོང་མ་གོང་མར་འཕོས་པའི་མོས་པ་བྱ་ཞིང་། ཐ་ན་ས་བཅུའི་མཐའ་ལ་གནས་
པའི་སེམས་དཔའ་ཆེན་པོ་རྣམས་ཀྱི་ཐུགས་རྒྱུད་ལ་ཡོད་པའི་གཉིས་སྣང་ཕྲ་མོ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཚུན་ཆད་ཚུར་བླངས་ཏེ། སེམས་དཔའ་ཆེན་པོ་དེ་དག་མྱུར་དུ་སངས་རྒྱས་པའི་
མོས་པ་བྱ། ཡང་རང་གི་ལུས་ལོངས་སྤྱོད་དགེ་རྩ་ཐམས་ཅད་མཆོད་པའི་སྤྲིན་
ཆེན་པོར་མོས་ནས་མ་རྒན་སེམས་ཅན་ཐམས་ཅད་ཀྱི་དོན་དུ་ཕྱོགས་བཅུའི་ཞིང་
རབ་འབྱམས་མུ་མེད་པ་ན་བཞུགས་པའི་བླ་མ་རྒྱལ་བ་སྲས་དང་བཅས་པ་ཐམས་
ཅད་ལ་མཆོད་པའི་སྤྲིན་གྱི་རྒྱ་མཚོ་ནམ་མཁའ་གང་བས་མཆོད་དེ་དགྱེས་པར་
བྱས། དེའི་དགེ་རྩ་དེ་མ་རྒན་སེམས་ཅན་ཐམས་ཅད་ལ་བྱིན་པས་མ་རྒན་སེམས་
ཅན་ཐམས་ཅད་མྱུར་དུ་ཚོགས་རྫོགས་ཏེ་སངས་རྒྱས་པའི་མོས་པ་བྱའོ། །དེ་ལྟར་
རླུང་གི་འགྲོ་འོང་ལ་བསྐྱོན་ནས་དམིགས་པ་སྦྱོང་ཞིང་། དེས་ན་རྗེ་བཙུན་བླ་མ་
ཐུགས་རྗེ་ཅན། །མར་གྱུར་འགྲོ་བའི་སྡིག་སྒྲིབ་སྡུག་བསྔལ་ཀུན། །མ་ལུས་ད་ལྟ་
བདག་ལ་སྨིན་པ་དང་
། །བདག་གི་བདེ་དགེ་གཞན་ལ་བཏང་བ་ཡིས། །འགྲོ་ཀུན་
བདེ་དང་ལྡན་པར་བྱིན་གྱིས་རློབས། །ཞེས་གཏོང་ལེན་དེ་ལྟར་ནུས་པར་གསོལ་
བ་ཤུགས་དྲག་ཏུ་གདབ་བོ། །དེ་ལ་འདི་སྙམ་དུ་རང་གི་ལུས་ལོངས་སྤྱོད་རྣམས་
གཞན་ལ་གཏོང་བ་དང་གཞན་གྱི་སྡིག་སྡུག་བདག་ལ་ལེན་པའི་བློ་སྦྱོང་བ་ནི་
དངོས་ སུ་གང་ཡང་བཏང་བ་དང་ལེན་པ་མེད་པས་བསམ་པ་དེ་ལྟར་སྦྱོང་བ་
དགོས་པ་ཆུང་ངོ་སྙམ་ན། དེ་ནི་ཐེག་པ་ཆེན་པོའི་ལམ་གྱི་གནད་མ་གོ་བའི་འཁྲུལ་
པ་ཆེན་པོ་ཡིན་ཏེ། དབུ་མ་ལ་འཇུག་པ་ལས། སེམས་ཉིད་ཀྱིས་ནི་སེམས་ཅན་
འཇིག་ རྟེན་ དང་། །སྣོད་ཀྱི་འཇིག་ རྟེན་ཤིན་ཏུ་སྣ་ ཚོགས་ འགོད། །ཅེས་དང༌།
རྒྱལ་བས་སེམས་ཙམ་འཇིག་རྟེན་བྱེད་པོར་གསུངས། །ཞེས་གསུངས་པ་ལྟར།
ཁམས་གསུམ་གྱི་སྣོད་བཅུད་དང་དེའི་བདེ་སྡུག་ཐམས་ཅད་སེམས་ཀྱིས་བྱས་པ་
ཡིན་པ་དང་། ཐར་པ་དང་ཐམས་ཅད་མཁྱེན་པའི་ལམ་འབྲས་བུ་དང་བཅས་པ་
- 176 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཐམས་ཅད་ཀྱང་སེམས་ཀྱི་འཕྲུལ་ཁོ་ན་ལས་འབྱུང་བར་གསུངས་ལ། དམྱལ་བ་
ཚ་གྲང་གི་གནས་དང་དེར་སྐྱེས་པའི་སེམས་ཅན་རྣམས་ཀྱི་སྡུག་བསྔལ་འབྱུང་བའི་
རྐྱེན་མིའི་ཕུང་པོ་དང་། དམྱལ་སྲུང་འཇིགས་སུ་རུང་བ་མང་པོ་དང༌། གནོད་པ་ཡ་
ང་བ་ཚད་མེད་པ་དེ་དག་ཐམས་ཅད་གནས་དེར་སྐྱེས་པའི་སེམས་ཅན་རྣམས་ཀྱི་
སྔོན་གྱི་སྡིག་སེམས་ལ་བརྟེན་ནས་བྱུང་བ་ཡིན་གྱི། གཞན་དུ་དེ་དག་བཟོ་བ་པོ་སུ་
ཡང་མེད་དོ། །དེ་བཞིན་དུ་བདེ་འགྲོའི་གནས་ལུས་ལོངས་སྤྱོད་བདེ་བའི་རྐྱེན་ཇི་
སྙེད་ཅིག་ཡོད་པ་ཐམས་ཅད་ཀྱང་དེར་སྐྱེས་པ་དང་སྐྱེ་བར་འགྱུར་པའི་སེམས་ཅན་
རྣམས་ཀྱི་སྔོན་གྱི་དགེ་སེམས་ཀྱི་མཐུ་ལས་བྱུང་བ་ཡིན་གྱི། གཞན་དུ་དེ་དག་བཟོ་
བ་པོ་སུ་ཡང་མེད་དོ། །སྤྱོད་པ་ཕྱིན་དྲུག་སོགས་ས་ལམ་ཐམས་ཅད་ཀྱང་ཀུན་སློང་
གི་བསམ་པའི་འཕྲུལ་ཉིད་ལས་བགྲོད་པ་ཤ་སྟག་ཡིན་ཏེ། དཔེར་མཚོན་ན་བྱང་
ཆུབ་ཀྱི་སེམས་རིན་པོ་ཆེས་ ཀུན་ནས་བསླངས་ཏེ་གཏོང་སེམས་ཡུན་རིང་དུ་
བསྒོམས་ཏེ་དེའི་རྩལ་རྫོགས་པ་ལས་སྦྱིན་པའི་ཕར་ཕྱིན་དུ་འགྱུར་གྱི། དེ་ལྟ་མིན་
པར་སེམས་ཅན་ཕོངས་པ་རྣམས་ལ་ཡོ་བྱད་བྱིན་ཏེ་དེ་དག་གི་དབུལ་བ་ཞི་བས་
སྦྱིན་པའི་ཕར་ཕྱིན་དུ་འགྱུར་དགོས་ན་སྦྱིན་པའི་ཕར་ཕྱིན་རྫོགས་པ་ནམ་ཡང་མི་
སྲིད་དེ། སེམས་ཅན་རྣམས་ཀྱི་ལས་བསམ་གྱིས་མི་ཁྱབ་པས་དབུལ་ཞིང་ཕོངས་
པ་དང་ངན་སོང་གི་གནས་ལ་མཐའ་མེད་པས་སོ། །དེ་བཞིན་དུ་ཚུལ་ཁྲིམས་དང་
བཟོད་པ་ལ་སོགས་པ་ས་ལམ་ཐམས་ཅད་སེམས་ཀྱི་འཕྲུལ་ཉིད་ལས་རྫོགས་
དགོས་པར་སྤྱོད་འཇུག་དང་བསླབ་བཏུས་གཉིས་ལས་གསུངས་སོ། །ཡང་འདི་
སྙམ་དུ་དེ་ལྟར་གཏོང་ལེན་གྱི་དམིགས་པ་སྦྱངས་ན་རང་ལ་ཕན་ཡོན་ཆེན་པོ་
འབྱུང་བ་དེ་ལྟར་ཡིན་ཡང་། དངོས་སུ་བཏང་བ་དང་ལེན་པ་མེད་པས་སེམས་ཅན་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གཞན་ལ་མི་ཕན་ནོ་སྙམ་ན། དེ་ནི་ད་དུང་ཐེག་པ་ཆེན་པོའི་ལམ་གྱི་གནད་གཏན་
མ་རིག་པ་ཡིན་ཏེ། བྱང་ཆུབ་ཀྱི་སེམས་ནི་སངས་རྒྱས་ཀྱི་རྒྱུ་གྲུང་པོ་ཕའི་ས་བོན་
ལྟ་བུ་ཡིན་པར་སྔར་མདོ་སྡེ་ཕལ་པོ་ཆེ་དང་ཤེར་ཕྱིན་གྱི་མདོ་ལ་སོགས་པ་ལུང་
དང་རིགས་པའི་ལམ་ནས་དྲངས་ཏེ་རྒྱ་ཆེར་བཤད་པ་ལྟར་ཡིན་ཞིང་། འགྲོ་བའི་
བདེ་སྐྱིད་ཐམས་ཅད་སངས་རྒྱས་ཀྱི་བྱིན་རླབས་ཁོ་ན་ལས་འབྱུང་བར་སྔར་མང་
དུ་བཤད་ཟིན་པ་ལྟར་ཡིན་པས། མ་རྒན་སེམས་ཅན་རྣམས་ལ་ཕན་བདེ་གང་
འབྱུང་ཐམས་ཅད་བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་འདི་
ཁོ་ནའི་མཐུ་ལས་བྱུང་བ་ཡིན་ནོ། །གཞན་ཡང་ཡོན་ཏན་རིན་པོ་ཆེ་སྡུད་པ་ལས།
འཛམ་བུའི་གླིང་འདིར་ཆུ་ཀླུང་ཇི་སྙེད་ཅིག་འབབ་ཅིང་། །མེ་ཏོག་འབྲས་ལྡན་
སྨན་དང་ནགས་ཚལ་སྐྱེད་བྱེད་པ། །མ་དྲོས་གནས་པའི་ཀླུ་དབང་ཀླུ་བདག་རྟེན་
གནས་ཏེ། །དེ་ནི་ཀླུ་ཡི་བདག་པོ་དེ་ཡི་མཐུ་དཔལ་ཡིན། །ཞེས་གསུངས་པ་ལྟར།
འཛམ་བུའི་གླིང་དུ་རྩི་ཤིང་ནགས་ཚལ་དང་སྨན་དང་ལོ་ཏོག་ཇི་སྙེད་ཅིག་སྐྱེ་བ་
འདི་ ཐམས་ཅད་ ཀླུ་རྒྱལ་ བྱང་ ཆུབ་ སེམས་ དཔའི་མཐུར་ གསུངས་ཤིང༌། གླིང་
འདིར་ཆུ་ཀླུང་ཇི་སྙེད་ཅིག་འབབ་པ་ཐམས་ཅད་ཀྱང་ཀླུ་རྒྱལ་བྱང་ཆུབ་སེམས་
དཔའི་མཐུས་འབྱུང་བར་གསུངས་པས། གླིང་འདིའི་སེམས་ཅན་རྣམས་ཀྱི་ཉེ་བར་
འཚོ་བའི་ལོངས་སྤྱོད་ཐམས་ཅད་བྱང་ཆུབ་ཀྱི་སེམས་རིན་པོ་ཆེའི་མཐུ་ཁོ་ན་ལས་
འབྱུང་བར་ངེས་སོ། །དེས་མཚོན་ནས་འཇིག་རྟེན་མཐའ་དག་གི་སེམས་ཅན་
རྣམས་ཀྱི་ཉེས་འཚོའི་ལོངས་སྤྱོད་ཐམས་ཅད་ཀྱང་བྱང་ཆུབ་ཀྱི་སེམས་རིན་པོ་ཆེའི་
མཐུ་ཁོ་ན་ལས་འབྱུང་བར་གྲུབ་བོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་ལས་
སངས་རྒྱས་འབྱུང་། དེ་ལས་ སེམས་ཅན་གྱི་བདེ་སྐྱིད་འབྱུང་བར་བཤད་པ་ནི་
- 178 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བརྒྱུད་ནས་འབྱུང་ཚུལ་དང༌། འདིར་བཤད་པ་ནི་བྱང་ཆུབ་སེམས་དཔའི་སྨོན་
ལམ་གྱི་མཐུ་ལས་སེམས་ཅན་རྣམས་ཀྱི་བདེ་སྐྱིད་དངོས་སུ་འབྱུང་བར་བཤད་པ་
ཡིན་ནོ། །གཞན་ཡང་སྔོན་བྲམ་ཟེ་རྒྱ་མཚོའི་རྡུལ་གྱིས་དེ་བཞིན་གཤེགས་པ་རིན་
ཆེན་སྙིང་པོའི་སྤྱན་སྔར་རང་ཅག་སྙིགས་མའི་འགྲོ་བ་རྣམས་ཀྱི་ཆེད་དུ་ཐུགས་
བསྐྱེད་ཅིང་། སྨོན་ལམ་ལྔ་བརྒྱ་མཛད་པའི་མཐུས་སངས་རྒྱས་དང་བྱང་སེམས་
གཞན་རྣམས་ཀྱིས་ཡལ་བར་བོར་བ། སྙིགས་མ་ལྔ་བདོ་བའི་དུས་འདིར་སྟོན་པ་
ཐུགས་རྗེ་ཅན་འདི་ཉིད་བྱོན་ནས་སྙིགས་མའི་འགྲོ་བ་རྣམས་ཀྱི་མགོན་མཛད་
ཅིང་། རྒྱལ་བ་རང་ཉིད་མྱ་ངན་ལས་འདས་ཀྱང་བསྟན་པ་ལྔ་བརྒྱ་པ་ཕྲག་བཅུའི་
བར་དུ་གནས་པ་དང་། སྐུ་གདུང་གྲངས་མེད་དུ་འཕེལ་ཏེ་འགྲོ་བ་ལྷ་དང་བཅས་
པའི་བསོད་ནམས་ཀྱི་ཞིང་དུ་བཞུགས་པ་སོགས་རྒྱལ་བ་གཞན་ལས་ཐུགས་རྗེ་
ནུས་པ་ཆེས་ལྷག་པ་ནི་སྔོན་བྲམ་ཟེ་རྒྱ་མཚོའི་རྡུལ་གྱི་བདག་གཞན་མཉམ་བརྗེའི་
སེམས་རླབས་པོ་ཆེ་དེའི་མཐུ་ཡིན་ནོ། །དེ་བཞིན་དུ་འཁོར་ལོས་བསྒྱུར་རྒྱལ་
རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་བདེ་བ་
ཅན་གྱི་ཞིང་གི་བཀོད་པ་བློ་ཡུལ་དུ་བཟུང་ནས། སངས་རྒྱས་ཀྱི་ཞིང་གཞན་ལས་
ཁྱད་པར་དུ་འཕགས་པ་སྣོད་བཅུད་ཀྱི་ཡོན་ཏན་ཚད་མེད་པ་དང་ལྡན་པ་ཞིག་
སེམས་ཅན་ཐམས་ཅད་ཀྱི་དོན་དུ་བསྒྲུབ་པར་བྱའོ། །སྙམ་དུ་ཐུགས་བསྐྱེད་པའི་
མཐུས་བདེ་བ་ཅན་གྱི་ཞིང་གྲུབ་སྟེ། ད་ལྟ་ཐམས་ཅད་ཀྱིས་སྨོན་ལམ་འདེབས་
པའི་ཡུལ་དུ་བྱུང་བ་འདི་ཡིན་ནོ། །བདེ་བ་ཅན་གྱི་སྣོད་བཅུད་ཀྱི་འབྱོར་བ་རྒྱ་ཆེན་
པོ་དེ་དག་འབྱུང་བའི་རྒྱུ་ཞིང་དེར་སྐྱེ་བའི་སེམས་ཅན་རང་རང་གི་ངོས་ནས་སྒྲུབ་
དགོས་ན་འབྱོར་པ་རྒྱ་ཆེན་པོ་གཞན་ལྟ་ཞོག །གང་ལ་གང་འདོད་ཡིད་བཞིན་དུ་
-179-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འབྱུང་བའི་དཔག་བསམ་གྱི་ཤིང་གཅིག་གི་རྒྱུ་ཡང་ཐ་མལ་པ་དག་གིས་ཤིན་ཏུ་
སྒྲུབ་དཀའ་བས་ཞིང་དེར་སྐྱེ་བ་མི་སྲིད་པ་ཙམ་དུ་འགྱུར་བ་ལ། ད་ལྟ་དེ་བཞིན་
གཤེགས་པ་སྨན་གྱི་བླ་བཻཌཱ་རྱའི་འོད་ཀྱི་རྒྱལ་པོའི་མཚན་བརྗོད་ཅིང་གསོལ་བ་
བཏབ་པ་ཙམ་གྱིས་ཀྱང་ཞིང་དེར་སྐྱེ་བ་དང་། གཞན་ཡང་རྗེ་བཙུན་མ་སྒྲོལ་མ་
དང་འཕགས་པ་སྤྱན་རས་གཟིགས་དང་རྗེ་བཙུན་རྣམ་རྒྱལ་མ་རྣམས་ཀྱི་མཚན་
བརྗོད་ཅིང་གསོལ་བ་བཏབ་པ་དང་། བཟང་པོ་སྤྱོད་པའི་སྨོན་ལམ་བཏོན་ཅིང་
གསོལ་བ་བཏབ་པ་ཙམ་གྱིས་ཀྱང་ཞིང་དེར་སྐྱེ་བར་གསུངས་པས། ཞིང་དེར་སྐྱེ་
བའི་རྒྱུ་སྒྲུབ་སླ་ཞིང་སྐྱེ་བ་ཆེས་མང་དུ་འབྱུང་བ་འདི་འཁོར་ལོས་བསྒྱུར་བའི་རྒྱལ་
པོ་རྩིབས་ཀྱི་མུ་ཁྱུད་ཀྱི་སྔོན་ཐུགས་བསྐྱེད་པ་དེའི་མཐུ་ཡིན་པར་གསུངས། ཕལ་
པོ་ཆེའི་མདོ་ལས། འགྲོ་བའི་སེམས་དང་སྤྱོད་པ་ཤེས་ཤིང་མཐོང་རུང་སྲིད། །ཞིང་
རྣམས་རྡུལ་དུ་བརླགས་ཏེ་བགྲང་བར་ནུས་ཀྱང་སྲིད། །བར་སྣང་སྒྲ་ཡིས་མཉམ་
པར་གཞལ་བར་ནུས་ཀྱང་སྲིད། །བྱང་ཆུབ་སེམས་མཆོག་ཡོན་ཏན་མཐར་ཕྱིན་མི་
ནུས་སོ། །འདི་ལས་དུས་གསུམ་སངས་རྒྱས་རབ་ཏུ་འབྱུང་། །འདི་ལས་འཇིག་
རྟེན་ཀུན་གྱི་བདེ་བ་འབྱུང་། །ཞེས་འཇིག་རྟེན་དང་འཇིག་རྟེན་ལས་འདས་པའི་
ཕན་བདེ་ཐམས་ཅད་བྱང་ཆུབ་ཀྱི་སེམས་རིན་པོ་ཆེ་འདི་ཁོ་ན་ལས་འབྱུང་བ་
གསུང་ཞིང་སངས་རྒྱས་ཀྱི་ཞིང་དག་སྐུ་དང་མཛད་པ་འཕྲིན་ལས་ཐམས་ཅད་
བདག་པས་གཞན་གཅེས་པའི་སེམས་རིན་པོ་འདི་ཁོ་ནའི་མཐུ་ལས་འབྱུང་བ་
དང༌། སྟོན་པ་ཐུགས་རྗེ་ཅན་དེའི་འཁྲུངས་རབས་ཐམས་ཅད་ཀྱང་བདག་པས་
གཞན་གཅེས་ཇི་ལྟར་མཛད་པའི་ཚུལ་ཤ་སྟག་ཡིན་ཞིང་། བདག་གཞན་མཉམ་
བརྗེའི་སེམས་རིན་པོ་ཆེ་འདི་རྒྱལ་སྲས་ཀྱི་སྤྱོད་པ་ཐམས་ཅད་ཀྱི་གཞི་དང་སྙིང་པོ་
- 180 -



སྦྱོ
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དང་མཆོག་དང་གཞུང་ཤིང་ཡིན་པ་དང་། བློ་གྲོས་ཆུང་ངུ་རྣམས་ཀྱིས་ཤིན་ཏུ་
རྟོགས་དཀའ་བའི་གནས་ཡིན་པའི་ཚུལ་ལ་སོགས་པ་ཕལ་པོ་ཆེ་སོགས་ཐེག་པ་
ཆེན་པོའི་མདོ་སྡེ་རྣམས་ནས་ཇི་ལྟར་གསུངས་ཚུལ་དང་། གདམས་ངག་འདིའི་
གཞུང་སྤྱོད་འཇུག་དང་བསླབ་བཏུས་གཉིས་སུ་དོགས་གཅོད་དང་བཅས་ཇི་ལྟར་
གསུང་ཚུལ་ཆེས་ཞིབ་པར་བློ་སྦྱོང་བློ་བཟང་དགོངས་རྒྱན་དུ་ བྲིས་ཟིན་ཏོ། །
གཞན་ཡང་སེམས་རིན་པོ་ཆེ་འདི་ཐུགས་ལ་མངའ་བའི་སྐྱེས་བུ་དམ་པ་གང་ན་
བཞུགས་པའི་ས་དེ་ཡང་འགྲོ་བ་ལྷ་དང་བཅས་པའི་བསོད་ནམས་ཀྱི་ཞིང་དམ་
པར་གསུངས་ལ། སེམས་དཔའ་ཆེན་པོའི་དེའི་ཞབས་གང་ལ་རེག་པའི་སའི་རྡུལ་
ཡང་འགྲོ་བ་ལྷ་དང་བཅས་པའི་མཆོད་པའི་ཞིང་དུ་འགྱུར་ན་གཞན་ལྟ་ཅི་སྨོས།
དེར་མ་ཟད་རང་གཅིག་པུ་འཁོར་བ་ལས་ཐར་པའི་ཕྱིར་ལམ་སྒོམ་པའི་ཉན་རང་
རྣམས་ ཀྱང་འགྲོ་བའི་བསོད་ནམས་ཀྱི་ཞིང་དུ་གསུངས་ཤིང་། ཉན་རང་དགྲ་
བཅོམ་རྣམས་ལ་མཆོད་པའི་དངོས་པོ་ཅུང་ཟད་རེ་ཕུལ་བས་ཀྱང་བསོད་ནམས་
དཔག་ཏུ་མེད་པ་ཐོབ་པར་གསུངས་ན། སེམས་དཔའ་ཆེན་པོ་རྣམས་མཆོད་པ་ལ་
བསོད་ནམས་དཔག་ཏུ་མེད་པ་འབྱུང་བ་སྨོན་ཅི་དགོས། སེམས་དཔའ་ཆེན་པོ་
རྣམས་ཀྱི་མཚན་ཙམ་བརྗོད་པས་ཀྱང་ཉེར་འཚེ་ཞི་ཞིང་འདོད་པའི་དོན་འགྲུབ་
པར་གསུངས་ན། གསོལ་བ་བཏབ་ན་ལྟ་ཅི་སྨོས། དེ་ཡང་སྤྱོད་འཇུག་ལས། དེ་
བས་ མགོན་ པོ་ སྤྱན་ རས་གཟིགས། །ཐུགས་ རྗེ་ ཆེན་པོས་འགྲོ་ བ་ ཡི། །འཁོར་
གྱི་འཇིགས་པའང་བསལ་བའི་ཕྱིར། །རང་གི་མཚན་ཡང་བྱིན་གྱིས་བརླབས། །
ཞེས་ གསུངས་ པ་ ལྟར། འཕགས་པ་སྤྱན་རས་ གཟིགས་ཀྱི་མཚན་ལན་གསུམ་
བརྗོད་ན་འཁོར་གྱི་ནང་དུ་བག་ཚ་བའི་འཇིགས་པ་དང་བྲལ་བར་གསུངས་ཤིང་།
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
དེ་བཞིན་དུ་གསང་བའི་བདག་པོ་ཕྱག་ན་རྡོ་རྗེའི་མཚན་ལན་རེ་བརྗོད་པས་ཀྱང་
གདོན་བགེགས་ཀྱི་གནོད་པ་ཞི་བ་སོགས་སངས་རྒྱས་བྱང་སེམས་རྣམས་ཀྱི་སྐུ་
མཐོང་བ་དང་མཚན་ཐོས་པ་དང༌། ཐ་ན་མཚན་ཡི་གེར་བྲིས་ཏེ་ལུས་ལ་བཅངས་
ནའང་བར་ཆད་ཞི་ཞིང་འདོད་པའི་དོན་འགྲུབ་པར་གསུངས་པས་ཚུལ་དེ་དག་
ལེགས་པར་བསམས་ནས་བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་
ཆེ་ལས་འཇིག་རྟེན་དང་འཇིག་རྟེན་ལས་འདས་པའི་ཕན་བདེ་ཐམས་ཅད་འབྱུང་
བའི་ཚུལ་ལ་ངེས་པ་བརྟན་པོ་རྙེད་པར་བྱ་སྟེ། འདི་ལ་ངེས་པ་གཏིང་ཚུགས་པ་
ཞིག་མ་རྙེད་ན་ཐེག་པ་ཆེན་པོའི་ལམ་གྱི་རྩ་བ་ཆད་པར་འགྱུར་ཞིང་། མདོ་སྔགས་
ཀྱི་གསུང་རབ་ཟབ་ལ་རྒྱ་ཆེ་བ་ཅི་འདྲ་ཞིག་ལ་ཐོས་བསམ་སྒོམ་གསུམ་ཅི་བྱས་
ཀྱང་ཐེག་པ་ཆེན་པོའི་ལམ་གྱི་གནད་མི་ཟིན་ཅིང་རྒྱལ་བ་དགྱེས་པའི་ལམ་ལ་ངེས་
པ་རྙེད་པ་མི་འོང་བས། དམ་པའི་བཤེས་དང་དམ་པའི་གྲོགས་ལ་བརྟེན་ཅིང་
འགལ་རྐྱེན་སྡིག་ལྟུང་སྦྱོང་། མཐུན་རྐྱེན་ཚོགས་སྒོ་དུ་མ་ནས་གསོག །ལྷ་དང་བླ་
མ་ལ་གསོལ་བ་ཤུགས་དྲག་ཏུ་བཏབ་ལ་ཐེག་པ་ཆེན་པོའི་རིགས་ཀྱི་ནུས་པ་ཆེས་
ཆེར་རྒྱས་པར་བྱའོ། །
གཉིས་པ་བྱང་ཆུབ་དོན་གཉེར་གྱི་བློ་སྦྱང་བ་ནི། བློ་སྦྱོང་རྩ་ཚིག་ཏུ། སངས་
རྒྱས་བསྒྲུབ་སྙམ་སྨོན་པའི་སེམས། །ལེགས་པར་གོམས་པ་མཐར་ཕྱིན་བྱ། །ཞེས་
གསུངས་ཏེ། དེ་ཡང་བྱམས་སྙིང་རྗེའི་དམིགས་རྣམ་སྦྱང་བའི་སྒོ་ནས་འགྲོ་བ་མ་
ལུས་པའི་སྡུག་བསྔལ་སེལ་བ་རང་གི་ཁུར་དུ་འཁྱེར་བའི་སྙིང་སྟོབས་ཆེན་པོ་ཡོད་
ཀྱང༌། བྱང་ཆུབ་དོན་གཉེར་འདི་མེད་ན་བྱང་ཆུབ་ཀྱི་སེམས་ཀྱི་མཚན་ཉིད་མི་
རྫོགས་པས། བྱང་ཆུབ་ཀྱི་སེམས་མཚན་ཉིད་ཚང་བ་ཞིག་སྐྱེ་བ་ལ་གཞན་དོན་
- 182 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
དོན་གཉེར་དང་བྱང་ཆུབ་དོན་གཉེར་གཉིས་ཀ་དགོས་སོ། །དེ་ཡང་གཞན་དོན་
དོན་གཉེར་མེད་ན་བྱང་ཆུབ་ཀྱི་སེམས་སུ་མི་འགྱུར་ཞིང་ཐེག་པ་ཆེན་པོའི་ལམ་དུ་
མི་འགྱུར་བ་སྔར་མང་དུ་བཤད་ཟིན་ཅིང་། མ་རྒན་སེམས་ཅན་རྣམས་སྒྲོལ་འདོད་
མེད་ན་ཐེག་པ་ཆེན་པོའི་ཕྱོགས་ནའང་མེད་པར་རིགས་པས་ཀྱང་འགྲུབ་སླའོ། །
བྱང་ཆུབ་དོན་གཉེར་མེད་ན་ཡང་བྱང་ཆུབ་ཀྱི་སེམས་ཀྱི་མཚན་ཉིད་མི་རྫོགས་ཏེ།
བྱང་ཆུབ་ཀྱི་སེམས་ཞེས་བྱ་བ་ནི་གཞན་དོན་དུ་བླ་ན་མེད་པའི་བྱང་ཆུབ་ཐོབ་
འདོད་ཀྱི་འདུན་པ་དང་ལྡན་པའི་སེམས་ཤིག་ལ་བརྗོད་པ་ཡིན་པས། བྱང་ཆུབ་
ཀྱི་སེམས་ཀྱི་ངོ་བོ་ཇི་ལྟར་ཡིན་པ་ཤེས་ན་བྱང་ཆུབ་དོན་གཉེར་ངེས་པར་དགོས་
པར་ཤེས་པར་འགྱུར་རོ། །དེས་ན་བྱང་ཆུབ་དོན་གཉེར་གྱི་བློ་སྦྱོང་ཚུལ་ནི། སྤྱི་
བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། སྔར་བཤད་པ་ལྟར་
བྱམས་པ་དང་སྙིང་རྗེ་ཡུན་རིང་དུ་བསྒོམས་ཤིང་བདག་གཞན་མཉམ་བརྗེའི་སྒོ་
ནས་གཏོང་ལེན་ལ་འབད་དེ། མ་རྒན་སེམས་ཅན་རྣམས་སྡུག་བསྔལ་གྱིས་མནར་
བ་ལ་མ་བཟོད་ནས་དེ་རྣམས་ཀྱི་སྡིག་སྡུག་ཐམས་ཅད་རང་ལ་བླངས་ལ། སེམས་
ཅན་ཐམས་ཅད་འཁོར་བའི་གནས་ནས་བཏོན་ཏེ། རང་གཅིག་པུས་འཁོར་བའི་
སྡུག་བསྔལ་ཐམས་ཅད་མྱོང་བར་སྤྲོ་ཞིང་། སེམས་ཅན་རེ་རེའི་ཕྱིར་དུ་བསྐལ་
པའི་བར་དུ་མནར་མེད་ཀྱི་མེ་ནང་དུ་གནས་དགོས་ཀྱང་སྐྱོ་ངལ་མེད་པའི་སྙིང་
སྟོབས་ཆེན་པོ་སྐྱེས་ནས། མ་རྒན་སེམས་ཅན་འདི་དག་ཇི་ ལྟར་ བྱས་ན་སྡུག་
བསྔལ་འདི་དག་ལས་ཐར་པར་འགྱུར། ཇི་ལྟར་བྱས་ན་མྱུར་དུ་བླ་ན་མེད་པའི་
བྱང་ཆུབ་ཐོབ་པར་འགྱུར་སྙམ་དུ་བསམས་པ་ན། ད་ལྟ་ནི་རང་ལ་སེམས་ཅན་
ཐམས་ཅད་ལྟ་ཞོག །སེམས་ཅན་གཅིག་ཀྱང་འཁོར་བའི་གནས་ནས་དངོས་སུ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྒྲོལ་བའི་ནུས་ པའང་མི་འདུག །ཉན་རང་དགྲ་བཅོམ་གྱི་གོ་འཕང་ཐོབ་ཀྱང་
སེམས་ཅན་ཅུང་ཟད་རེའི་དོན་མ་གཏོགས་སེམས་ཅན་ཐམས་ཅད་སྒྲོལ་བའི་ནུས་
པ་མེད་དེ། ཁོང་རང་རྣམས་ཀྱང་ཤེས་སྒྲིབ་ལས་མ་གྲོལ་བས་སེམས་ཅན་རྣམས་
བླ་ན་མེད་པའི་བྱང་ཆུབ་ལ་འགོད་པར་ག་ལ་ནུས། དེས་ན་ནུས་པ་དེ་སུ་ལ་ཡོད་
ན་ཡང་དག་པར་རྫོགས་པའི་སངས་རྒྱས་ཁོ་ན་ལ་ཡོད་དེ། སངས་རྒྱས་ནི་སྐུ་
མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་སྤྲས་པ།
འོད་ཀྱི་རང་བཞིན་ཅན་བལྟ་བས་ཆོག་མི་ཤེས་པ། མཐོང་ན་མི་མཐུན་པ་མེད་པ།
འགྲོ་བ་སུས་མཐོང་ཡང་མཐོང་བའི་མོད་ལ་ཡིད་ཀྱི་གདུང་བ་ཞི་ཞིང་མཐོ་རིས་
དང་ཐར་པའི་ས་བོན་ངེས་པར་ཐེབས་པ། མཁའ་ཁྱབ་ཀྱི་སེམས་ཅན་ཐམས་ཅད་
ལ་གང་ལ་ གང་འདུལ་གྱི་སྤྲུལ་པའི་བཀོད་པས་ཁྱབ་པར་མཛད་པ། དེ་ཡང་
འཛམ་བུ་གླིང་འདིར་མཛད་པ་བཅུ་གཉིས་ཀྱི་ཚུལ་སྟོན་པ་དང་དུས་གཅིག་ཏུ་
འཇིག་རྟེན་གྱི་ཁམས་གྲངས་མེད་པ་གཞན་དག་ཏུ་ཡང་མཛད་པ་བཅུ་གཉིས་ཀྱི་
ཚུལ་ཅིག་ཅར་དུ་སྟོན་པ། ཞིང་གཅིག་ཏུ་སྐུ་བལྟམས་པའི་ཚུལ་སྟོན་པ་ན་ཞིང་ལ་
ལར་ཆོས་འཁོར་བསྐོར་བ། ལ་ལར་མྱ་ངན་འདའ་བ། ལ་ལར་དགའ་ལྡན་ནས་
འབབ་པའི་ཚུལ་སྟོན་པ། ཞིང་གཅིག་ཏུ་ཡང་མཛད་པ་བཅུ་གཉིས་ ཀྱི་ཚུལ་སྣ་
ཚོགས་དུས་གཅིག་སྟོན་པ། དེར་མ་ཟད་འཁོར་གྱི་དཀྱིལ་འཁོར་གཅིག་ཏུ་ཡང་སོ་
སོའི་ཁམས་དང་འདུལ་བའི་དབང་གིས་ལ་ལས་དགའ་ལྡན་ནས་བབས་པར་
མཐོང་། ལ་ལས་ཆོས་འཁོར་བསྐོར་བར་མཐོང་། ལ་ལས་སྤྲུལ་ སྐུའི་ཆ་བྱད་དུ་
མཐོང་། ལ་ལས་འཁོར་ལོས་བསྒྱུར་བའི་ཆ་བྱད་དུ་མཐོང་། ལ་ལས་ཉན་ཐོས་ཀྱི་
ཆ་བྱད་དུ་མཐོང་། ལ་ལས་རང་དང་སྐལ་བ་མཉམ་པའི་ཐ་མལ་བར་མཐོང་བ་
- 184 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
སོགས་མཁའ་ཁྱབ་ཀྱི་སེམས་ཅན་ཐམས་ཅད་ལ་རང་རང་གི་དབང་པོ་དང་ཁམས་
དང་འདུལ་བའི་སྐལ་བ་འཚམས་པར་སྐུའི་བཀོད་པ་སྟོན་ཅིང་། རང་རང་གི་སྐལ་
བ་དང་འཚམ་པར་བསྟན་པའི་སྤྲུལ་པ་དེ་དག་གིས་སོ་སོའི་དོན་བྱེད་པ་ལ་འབད་
རྩོལ་དང་རྣམ་རྟོག་གང་ཡང་མི་མངའ་བར། ཇི་ལྟར་ནམ་མཁའི་ཟླ་བ་གཅིག་ཉིད་
འཛམ་བུའི་གླིང་གི་ཆུ་ཀླུང་ཐམས་ཅད་དུ་གཟུགས་བརྙན་འཆར་ཡང་གཟུགས་
བརྙན་དེ་དག་ལ་འབད་རྩོལ་དང་རྣམ་རྟོག་མེད་པ་བཞིན་དུ་ལྷུན་གྱི་གྲུབ་པར་
ཅིག་ཅར་དུ་སྟོན་པ་དང་། སྐུའི་བ་སྤུའི་ཁུང་བུ་གཅིག་ཏུ་ཡང་སྔོན་ཐུགས་བསྐྱེད་
པ་ནས་སངས་རྒྱས་པའི་བར་གྱི་མཛད་པ་ཐམས་ཅད་སོ་སོའི་རྣམ་པ་ཇི་ལྟར་བར་
ཅིག་ཅར་དུ་སྟོན་པ་དང༌། དེར་མ་ཟད་ཕྱོགས་བཅུའི་རྒྱལ་བ་སྲས་དང་བཅས་པ་
ཐམས་ཅད་ཀྱི་མཛད་པ་ཐམས་ཅད་ཀྱང་བ་སྤུའི་ཁུར་བུ་རེར་གསལ་བར་སྟོན་པ་
དང༌། འཇིན་རྟེན་གྱི་ཁམས་མཐའ་ཡས་མུ་མེད་པ་དག་ཀྱང་བ་སྤུའི་ཁུང་བུ་རེར་
སྟོན་པ་དང་ཡུངས་འབྲུ་ཙམ་རེའི་ནང་དུའང་ཡུངས་འབྲུ་དེ་ཆེར་མ་སོང་འཇིག་
རྟེན་གྱི་ཁམས་རྣམས་ཆུང་དུ་མ་སོང་བར་འཇིག་རྟེན་གྱི་ཁམས་མཐའ་ཡས་མུ་
མེད་པའི་བཀོད་པ་སྟོན་པར་མཛད་པ་དང་། སྐུའི་བ་སྤུའི་ཁུང་བུ་གཅིག་གི་འོད་
ཀྱིས་ཀྱང་འཇིག་རྟེན་གྱི་ཁམས་ཐམས་ཅད་སྣང་བར་མཛད་ཅིང་ཐ་མལ་པའི་སྣང་
ངོར་འོད་འདོམ་གང་ཙམ་དུ་ཡང་སྟོན་པ་དང༌། སྐུའི་འོད་དེ་དག་ནི་རི་རབ་ལ་
སོགས་པ་གང་གིས་ཀྱང་མི་སྒྲིབ་པར་སྣང་བར་བྱེད་པ་དང་། འོད་དེས་རེག་པའི་
སེམས་ཅན་ཐམས་ཅད་ལུས་སེམས་ཀྱི་གདུང་བ་ཞི་བར་བྱེད་པ་དང་། ཁྱད་པར་
གདུལ་བྱ་ལུང་སྟོན་པར་བཞེད་པ་ན་འཛུམ་པ་མཛད་པའི་ཞལ་གྱི་སྒོ་ནས་འོད་
ཟེར་ཁ་དོག་སྣ་ལྔ་པ་བྱུང་སྟེ་འཇིག་རྟེན་གྱི་ཁམས་ཐམས་ཅད་དུ་འཕྲོས་ནས་འོད་
185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཟེར་གྱི་སྣེ་ལ་སྤྲུལ་པའི་བཀོད་པ་བསམ་གྱིས་མི་ཁྱབ་པ་བསྟན་ཏེ། དམྱལ་བ་པ་
རྣམས་ཀྱི་ཚ་གྲང་གི་སྡུག་བསྔལ་དང་གནོད་པ་ཐམས་ཅད་ཞི་བར་བྱས་ཏེ་སྨིན་
གྲོལ་ལ་འགོད་པར་མཛད་པ་ནས་འོག་མིན་གྱི་ལྷའི་བར་རིགས་དྲུག་སོ་སོར་གང་
ལ་གང་འདུལ་གྱི་སྤྲུལ་པས་རང་རང་གི་སྡུག་བསྔལ་རྣམས་ཞི་བར་མཛད་ནས།
འོད་ཟེར་དེ་དག་སླར་འོང་སྟེ་སངས་རྒྱས་ཉིད་ཀྱི་སྐུ་ལ་ལན་གསུམ་དུ་བསྐོར་བ་
བྱས་ནས་སྐུ་ལ་ནུབ་པར་འགྱུར་ཞིང་། དེ་ཡང་སྡིག་ཅན་དམྱལ་བར་སྐྱེ་བ་ཞིག་
ལུང་སྟོན་པར་བཞེད་ན་འོད་ཟེར་དེ་ཞབས་ཀྱི་མཐིལ་དུ་ནུབ་པ་དང༌། ཡི་དྭགས་
སུ་སྐྱེ་བ་ཞིག་ལུང་སྟོན་པར་བཞེད་ན་ཞབས་ ཀྱི་མཐེ་བོར་ནུབ་པ་དང་། དུད་
འགྲོར་སྐྱེ་བ་ཞིག་ལུང་སྟོན་པར་བཞེད་ན་ཞབས་ཀྱི་རྟིང་པར་ནུབ་པ་དང་། མིར་
སྐྱེ་བར་ལུང་སྟོན་པར་བཞེད་ན་ཞབས་ ཀྱི་པུས་མོར་ནུབ་པ་དང༌། སྟོབས་ཀྱི་
འཁོར་ ལོས་ བསྒྱུར་ བའི་ རྒྱལ་ པོར་ ལུང་ སྟོན་ པར་བཞེད་ན་ ཕྱག་ གཡོན་པའི་
མཐིལ་དུ་ནུབ་པ་དང༌། འཁོར་ལོས་བསྒྱུར་བའི་རྒྱལ་པོར་ལུང་སྟོན་པར་བཞེད་ན་
ཕྱག་གཡས་པའི་མཐིལ་དུ་ནུབ་པ་དང་། ལྷར་སྐྱེ་བར་ལུང་སྟོན་པར་བཞེད་ན་ལྟེ་
བར་ནུབ་པ་དང་། ཉན་ཐོས་ཀྱི་བྱང་ཆུབ་ཏུ་ལུང་སྟོན་པར་བཞེད་ན་ཞལ་གྱི་ནང་
དུ་ནུབ་པ་དང་། རང་སངས་རྒྱས་ཀྱི་བྱང་ཆུབ་ཏུ་ལུང་སྟོན་པར་བཞེད་ན་མཛོད་
སྤུར་ནུབ་པ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་
པར་བཞེད་ན་དབུའི་གཙུག་ཏུ་ནུབ་པར་སྟོན་པ་དང་། མཚན་དཔེའི་སྤྲས་པའི་སྐུ་
དེ་མཐོང་བ་དང་རེག་པ་དང་ཡིད་ལ་དྲན་པ་ཐམས་ཅད་ཀྱང་ལུས་སེམས་ཀྱི་
གདུང་བ་ཞི་ཞིང་མཐོ་རིས་དང་ཐར་པའི་ས་བོན་ངེས་པར་ཐེབས་པ་དང་། བསོད་
ནམས་བརྒྱ་ཕྲག་དུ་མ་ལས་བསྒྲུབས་པའི་ཕྱག་གཡས་པ་གླང་པོའི་རྒྱལ་པོའི་སྣ་
- 186 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ལྟ་བུར་རིང་ཞིང་མཛེས་པ། འཁོར་ལོ་དང་དུང་གཡས་སུ་འཁྱིལ་བ་དང་གཡུང་
དྲུང་ལ་སོགས་པའི་བཀྲ་ཤིས་ཀྱི་རི་མོ་དུ་མས་མཚན་པ། ངང་པའི་རྒྱལ་པོའི་ལག་
པ་ལྟར་དྲ་བས་འབྲེལ་བ་དེ་སེམས་ཅན་སུའི་མགོ་ལ་རེག་ཀྱང་རེག་མ་ཐག་ཏུ་
ལུས་སེམས་ཀྱི་གདུང་བ་ཐམས་ཅད་ཞི་ཞིང་བྱང་ཆུབ་ཀྱི་ལམ་ལ་འགོད་པར་
མཛད་པ། ཞབས་གཉིས་ས་ལ་གཤེགས་པ་ན་སོར་བཞི་ཙམ་གྱིས་ས་ལ་མི་རེག་
པར་གཤེགས་ཤིང་། འོན་ཀྱང་གང་དང་གང་དུ་གཤེགས་པ་དེར་ཞབས་ཀྱི་རྗེས་
པདྨ་ལྟ་བུ་ཤིན་ཏུ་ཡིད་དུ་འོང་བ་འབྱུང་བ་ནི། དཔེ་ལ་བསྟོད་པ་ལས། ཐུབ་ཁྱོད་
གཤེགས་པར་གྱུར་པའི་ཚེ། །ཞབས་གཉིས་དཔལ་གྱི་པདྨ་འདྲས། །ས་གཞི་འདི་
ནི་དྲིས་ གྱུར་ པ། །པདྨ་ ཅན་ གྱིས་ ཇི་ ལྟར་ མཛེས། །ཞེས་ གསུངས། དེ་ ལྟ་བུའི་
ཞབས་ཀྱི་རྗེས་དེ་ལ་སྲོག་ཆགས་སུས་རེག་ཀྱང་རེག་མ་ཐག་ཏུ་ལུས་སེམས་ཀྱི་
གདུང་བ་ཞི་ཞིང་ཕྱི་མ་ངན་སོང་དུ་མི་ལྟུང་བར་བདེ་འགྲོའི་རྟེན་ཐོབ་པར་མཛད་
པ། སངས་རྒྱས་ཀྱི་སྐུ་ལ་ན་བཟའ་ཆོས་གོས་གསོལ་ཡང་སོར་བཞི་ཙམ་གྱིས་སྐུ་
ལ་མི་རེག་པ། གདུལ་བྱ་རྣམས་ཀྱིས་བལྟས་ན་ན་བཟའ་གསོལ་བར་མཐོང་བ།
སྐུའི་ན་བཟའ་ཆོས་གོས་དེ་ཁོར་ཡུག་ཆེན་པོའི་ཕ་རོལ་གྱི་འཐོར་རླུང་དྲག་པོ་དང་
ཕྲད་ཀྱང་ཆོས་གོས་ཀྱི་དྲ་ཙམ་ཡང་བསྒུལ་བར་མི་ནུས་པ། སྐུ་ལ་ཁྲུས་གསོལ་
བའི་ཚེ་ཆུས་སྐུ་ལ་མི་རེག་ཅིང་གདུལ་བྱའི་སྣང་ངོར་ཁྲུས་གསོལ་བར་སྣང་བ།
གདུལ་བྱ་ཐུན་མོང་བའི་སྣང་ངོར་སྐུ་ཁྲུ་བཅུ་དྲུག་པར་བསྟན་ཀྱང་། དབུའི་གཙུག་
ཏོར་གྱི་རྩེ་མོ་རི་རབ་ལྷུན་པོའི་རྩེར་ཕྱིན་ནས་བལྟས་ཀྱང་མི་མཐོང་བ། དེར་མ་
ཟད་སྟེང་ཕྱོགས་སུ་ཇི་ཙམ་འཕགས་ཏེ་ཕྱིན་ཀྱང་གཙུག་ཏོར་གྱི་རྩེ་མོ་མི་མཐོང་
ཞིང་། འགྲོ་བ་ལྷ་དང་བཅས་པའི་ནང་ན་དེ་བཞིན་གཤེགས་པའི་དབུའི་གཙུག་
87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཏོར་གྱི་རྩེ་མོ་མཐོང་བར་ནུས་པ་སུ་ཡང་མེད་པས་སྤྱི་གཙུག་ལྟར་མི་སྣང་བ་ཞེས་
བྱ། དེ་བཞིན་དུ་མཚན་བཟང་སུམ་ཅུ་དང་དཔེ་བྱད་བརྒྱད་ཅུ་རེ་རེ་ནས་ཡོན་ཏན་
བསམ་གྱིས་མི་ཁྱབ་བརྗོད་ཀྱིས་མི་ལང་བ་དང་ལྡན་པ། མཚན་དེ་དག་རེ་རེ་ནས་
ནམ་མཁའ་དང་མཉམ་པའི་བསོད་ནམས་མཐའ་ཡས་པས་བསྒྲུབས་པ་སྟེ། ནམ་
མཁའ་མཐའ་ཀླས་པའི་སེམས་ཅན་ཐམས་ཅད་ཀྱི་བསོད་ནམས་ཅི་ཡོད་བསྡམས་
ཀྱང་དེ་བཞིན་གཤེགས་པའི་མཚན་བཟང་གཅིག་གི་རྒྱུའི་བསོད་ནམས་ཀྱི་ཆ་ཙམ་
དུ་ཡང་མི་ཆོག་པ་དང་། མཚན་བཟང་གཞན་ཐམས་ཅད་ཀྱི་བསོད་ནམས་སྟོང་
འགྱུར་གྱིས་མཛོད་སྤུ་འགྲུབ་པ་དང་། མཛོད་སྤུའི་བསོད་ནམས་སྟོང་འགྱུར་གྱིས་
དབུའི་གཙུག་ཏོར་འགྲུབ་པ་དང་། གཙུག་ཏོར་ འགྲུབ་པའི་བསོད་ནམས་སྟོང་
འགྱུར་གྱིས་སངས་རྒྱས་ཀྱི་མགྲིན་པའི་ཆོས་ཀྱི་དུང་འགྲུབ་པར་གསུང་། སངས་
རྒྱས་ཀྱི་སྐུ་དེ་ལ་ཤ་ཁྲག་དང་རྩ་མདུད་དང་ཁོང་སྟོང་དང་མཆིལ་སྣབས་སོགས་མི་
གཙང་བའི་རིགས་རྡུལ་ཕྲ་མོ་ཙམ་ཡང་མེད་ཅིང་ཡེ་ཤེས་ཀྱི་རང་བཞིན་ཡིན་ཡང་།
གདུལ་བྱའི་སྣང་ངོར་ཞལ་ཟས་གསོལ་བར་སྣང་བ། འོད་ཀྱི་རང་བཞིན་ཅན་ཡིན་
ཡང་ཤིན་ཏུ་མཁྲེགས་པ། བ་སྤུའི་རྩེ་མོ་གཅིག་གིས་རི་རབ་ཀྱང་ཐལ་བར་བརླག་
ནུས་པ། ས་ཐ་མལ་པས་སྐུའི་གཟི་བརྗིད་མི་ཐེག་པ་སྟེ། བྱང་ཆུབ་ཀྱི་སྙིང་པོར་
བཞུགས་པའི་ཚེ་ས་འདིས་སྐུའི་གཟི་བྱིན་མི་ཐེག་པར་རྣམ་པ་སྟོང་དུ་ཞིག་ཏུ་ཉེ་བ་
ན། ཕྱོགས་ བཅུའི་ རྒྱལ་བ་རྣམས་ ཀྱིས་ ས་ དེ་རྡོ་ རྗེའི་ རང་བཞིན་དུ་བྱིན་གྱིས་
བརླབས་པས་གནས་དེ་ལ་རྡོ་རྗེའི་གདན་ཞེས་གྲགས། སངས་རྒྱས་ཀྱི་གསུང་ནི་
ཡན་ལག་དྲུག་ཅུ་དང་ལྡན་པའི་ཚངས་པའི་དབྱངས་ནམ་ཡང་འགག་པ་མེད་པ་
ཞིག་སྟེ། གསུང་གི་དབྱངས་དེའི་སྐད་རེ་རེས་ཀྱང་ནམ་མཁའ་མཐས་ཁྱབ་པའི་
- 188 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
སེམས་ཅན་ཐམས་ཅད་ལ་རང་རང་གི་སྐད་དུ་ཆོས་སྟོན་པར་ནུས་པ། དེ་ཡང་ལྷ་
རྣམས་ལ་ལྷའི་སྐད་དང་ཀླུ་རྣམས་ལ་ཀླུའི་སྐད་དང་མི་རྣམས་ལ་མིའི་སྐད་ལ་
སོགས་པ་སེམས་ཅན་རང་རང་གི་སྐད་དུ་གོ་བ། སེམས་ཅན་སོ་སོའི་ཁམས་དང་
དབང་པོ་དང་བག་ལ་ཉལ་ཇི་ལྟར་ཡོད་པ་དང་མཐུན་པར་སྟོན་པ་སྟེ། མི་རྟག་པ་
བསྟན་པས་འདུལ་བར་འོས་པ་རྣམས་ལ་མི་རྟག་པ་དང་། སྡུག་བསྔལ་བསྟན་
པས་འདུལ་བར་འོས་པ་རྣམས་ལ་སྡུག་བསྔལ་དང་། བདག་མེད་བསྟན་པས་
འདུལ་བར་འོས་པ་རྣམས་ལ་བདག་མེད་དང་། བྱམས་སྙིང་རྗེ་བསྟན་པས་འདུལ་
བར་འོས་པ་རྣམས་ལ་བྱམས་སྙིང་རྗེའི་ཚིགས་བཅད་འབྱུང་སྟེ། འབད་རྩོལ་དང་
རྣམ་རྟོག་གང་ཡང་མེད་པར་གསུང་གི་གདངས་གཅིག་ལས་རང་རང་གི་སྐལ་བ་
དང་འཚམ་པར་ཆོས་ཀྱི་དབྱངས་འབྱུང་བ། ནམ་མཁའི་དབྱིངས་ཡོངས་སུ་གང་
བའི་འཁོར་གྱི་དཀྱིལ་འཁོར་ཆེན་པོའི་དབུས་སུ་ཆོས་སྟོན་པར་མཛད་པ་ན། སྐུ་
དང་ཉེ་བ་རྣམས་ལ་གསུང་ཧ་ཅང་ཉེ་བར་མི་སྣང་། རྒྱང་རིང་བ་རྣམས་ལ་ཆུང་
བར་མི་སྣང་བར་འཁོར་གྱི་དཀྱིལ་འཁོར་དུ་གནས་པ་ཐམས་ཅད་ཀྱིས་མཉམ་
པར་ཐོས་ཤིང་། དེར་མ་ཟད་སངས་རྒྱས་ཀྱི་གསུང་ཚངས་པའི་དབྱངས་ལ་མཐའ་
མེད་པས་གདུལ་བྱ་རང་གི་ངོས་ནས་གསུང་ཐོས་པའི་སྐལ་བ་ཡོད་ན་ནི་ནམ་
མཁའི་ མཐའ་ ཐམས་ ཅད་ གསུང་ གི་ དབྱངས་ གཅིག་ གིས་ ཁྱབ་ པ། གསུང་ གི་
དབྱངས་དེ་ཡང་ཞལ་གྱི་སྒོ་གཅིག་པུ་མིན་པར། མཛོད་སྤུ་དང་དབུའི་གཙུག་ཏོར་
སོགས་སྐུའི་ཆ་ཐམས་ཅད་ལས་འབྱུང་བ། ཡོངས་སུ་བརྟག་པ་བཟང་སྟེ་ནམ་
མཁའི་མཐས་ཁྱབ་པའི་སེམས་ཅན་ཐམས་ཅད་ཀྱིས་དུས་གཅིག་ཏུ་དྲི་བ་མི་འདྲ་
བ་རེ་རེ་ཞུས་ན། དེ་ཐམས་ཅད་ཀྱི་ལན་གསུང་གི་གདངས་གཅིག་གིས་སོ་སོའི་ཐེ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚོམ་ཐམས་ཅད་གཅོད་པར་མཛད་པ་སྟེ། གསུང་གི་གསང་བ་བསམ་གྱིས་མི་
ཁྱབ་པ་དང་ལྡན་པ། སངས་རྒྱས་ཀྱི་ཐུགས་མཁྱེན་བརྩེ་གཉིས་དང་ལྡན་པ་ལས།
མཁྱེན་པ་ནི་ཤེས་བྱའི་གནས་ཐམས་ཅད་དུས་གཅིག་ཏུ་མངོན་སུམ་དུ་མཁྱེན་པ་
སྟེ། དེ་ཡང་ནམ་མཁའི་མཐས་ཀླས་པའི་སེམས་ཅན་ཐམས་ཅད་ཀྱི་སེམས་ཀྱི་རྒྱུ་
བ་ཕྲ་མོ་ཚུན་ཆད་དུས་གཅིག་ཏུ་གསལ་བར་གཟིགས་ཤིང་། དེར་མ་ཟད་སེམས་
ཅན་ཐམས་ཅད་ཀྱི་སྔོན་འདས་པའི་དུས་སུ་ཡུལ་ཕྱོགས་གང་དང་གང་དུ་སྐྱེས་པ་
དང༌། དེ་དང་དེར་སྒོ་གསུམ་གྱི་སྤྱོད་པ་ཅི་དང་ཅི་བྱས་པ་ཐམས་ཅད་དང༌། མ་
འོངས་པ་ན་རང་རང་གི་ལས་ཀྱིས་གང་དང་གང་དུ་སྐྱེ་བར་འགྱུར་པ་དང་། དེ་དང་
དེར་བདེ་སྡུག་ཇི་ལྟར་མྱོང་བ་སོགས་དུས་གསུམ་གྱི་ཤེས་བྱའི་གནས་ཐམས་ཅད་
ལག་མཐིལ་གྱི་སྐྱུ་རུ་ར་ལྟར་དུས་གཅིག་ཏུ་མངོན་སུམ་དུ་གསལ་བར་གཟིགས་
པ། ནམ་མཁའི་མཐས་ཀླས་པའི་འཇིག་རྟེན་གྱི་ཁམས་ཐམས་ཅད་ན་སའི་རྡུལ་ཕྲ་
མོ་ཞིག་ཡན་ཆད་དངོས་པོ་ཇི་སྙེད་ཅིག་ཡོད་པ་ཐམས་ཅད་ཀྱང་དུས་གཅིག་ཏུ་
མངོན་སུམ་དུ་གཟིགས་ཤིང་། ཡོངས་སུ་བརྟག་པ་བཟུང་སྟེ། འཛམ་བུའི་གླིང་
འདིའི་རྩྭ་ཤིང་ནགས་ཚལ་ཐམས་ཅད་བསྡུས་ཏེ་མེར་བསྲེགས་ནས་ཐལ་བ་རྣམས་
རྒྱ་མཚོ་ཆེན་པོར་དོར་ཏེ་ལོ་སྟོང་གི་བར་དུ་དཀྲུགས་ནས། དེ་བཞིན་གཤེགས་པ་
ལ་ཐལ་བ་འདི་རྣམས་ཡུལ་ཕྱོགས་གང་དང་གང་གི་ཡིན་ཞེས་ཞུས་པ་ན། འབད་
རྩོལ་དང་རྣམ་རྟོག་མེད་པར་སྐད་ཅིག་ལ་རྒྱ་མཚོ་ཆེན་པོ་དེའི་ནང་ནས་ཐལ་བའི་
རྡུལ་ཕྲ་མོ་རྣམས་རེ་རེ་ནས་འདི་ཡུལ་ཕྱོགས་འདི་ཞེས་བྱ་བའི་རྩྭ་འམ་ཤིང་འདི་
ཞེས་བྱ་བའི་ཡལ་གའམ་ལོ་མ་འདི་འདྲ་ཞིག་གི་རྡུལ་ལོ་ཞེས་རེ་རེ་ནས་སྟོན་པ་ལ་
ཐོགས་པ་མི་མངའ་ཞིང་། རྡུལ་དེ་ཐམས་ཅད་དུས་གཅིག་ལ་འདི་དང་འདིའོ་ཞེས་
- 190 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
སྟོན་པར་ནུས་པ་དང༌། དེ་ ལྟར་ ཀུན་རྫོབ་ཀྱི་ཆོས་ཐམས་ཅད་མངོན་སུམ་དུ་
གསལ་བར་གཟིགས་བཞིན་དུ་ཆོས་ཐམས་ཅད་ཀྱི་དེ་བཞིན་ཉིད་ལ་ཐུགས་ཆུ་ལ་
ཆུ་བཞག་བཞིན་དུ་རོ་གཅིག་ཏུ་ཞུགས་ཏེ་མཉམ་པར་བཞག་པ་ལས་ནམ་ཡང་
ལྡང་བ་མེད་པ་སྟེ། དེ་ལྟར་ཆོས་ཐམས་ཅད་ཀྱི་གནས་ལུགས་ལ་རྩེ་གཅིག་ཏུ་
མངོན་སུམ་དུ་སྙོམས་པ་བཞུགས་བཞིན་དུ་ཀུན་རྫོབ་ཀྱི་ཆོས་ཐམས་ཅད་མ་
འདྲེས་པར་གསལ་བར་གཟིགས་པ་འདི་ནི་ཐུགས་ཀྱི་གསང་བ་བསམ་གྱིས་མི་
ཁྱབ་པའོ། །བརྩེ་བ་ནི། བསྟོད་པ་བརྒྱ་ལྔ་བཅུ་པ་ལས། འགྲོ་བ་འདི་དག་ཐམས་
ཅད་ནི། །ཁྱད་མེད་ཉོན་མོངས་རྣམས་ ཀྱིས་བཅིངས། །ཁྱོད་ནི་འགྲོ་བའི་ཉོན་
མོངས་དག །དགྲོལ་སླད་ཡུན་རིང་ཐུགས་རྗེས་བསྡམས། །དང་པོར་ཁྱོད་ལ་ཕྱག་
བགྱིའམ། །འོན་ཏེ་གང་གིས་འཁོར་བར་ཁྱོད། །སྐྱོན་མཁྱེན་ཡུན་རིང་དེ་ ལྟར་
བུར། །བཞུགས་མཛད་ཐུགས་ རྗེ་ ཆེ་ལ་བགྱི། །ཞེས་ གསུངས་ པ་ལྟར། འགྲོ་བ་
རྣམས་ ལས་ཉོན་ གྱིས་ རང་ དབང་ མེད་ པར་ བཅིངས་ པ་ བཞིན་ དུ་ དེ་ བཞིན་
གཤེགས་པའང་གདུལ་བྱ་རྣམས་ལ་ཐུགས་བརྩེ་བའི་གཞན་དབང་དུ་གྱུར་པ་སྟེ།
ནམ་མཁའི་མཐས་ཀླས་པའི་སེམས་ཅན་འདི་ཐམས་ཅད་ལ་མ་བུ་གཅིག་པ་ལ་
བརྩེ་བ་ལྟར་ཐུགས་རྗེ་ཆེན་པོས་འདུལ་བའི་དུས་ལས་སྐད་ཅིག་ཀྱང་མི་འདའ་བ་
སྟེ། ནམ་མཁའི་མཐས་ཁྱབ་པའི་སེམས་ཅན་འདི་ཐམས་ཅད་ལ་དོན་དུ་འགྱུར་ན་
དེའི་དོན་མཛད་པ་ལ་བསྙེལ་བ་དང་དུས་ལས་ཡོལ་བ་ནམ་ཡང་མི་སྲིད་པ་ནི། ལུང་
ལས། ཆུ་སྲིན་གནས་ཀྱི་དུག་ཅན་པ། །དུས་ལས་འདའ་བར་འགྱུར་སྲིད་ཀྱི། །སངས་
རྒྱས་གདུལ་ལ་བྱམས་པ་ནི། །དུས་ལས་འདའ་བར་མི་འགྱུར་རོ། །ཞེས་གསུངས།
འཕྲིན་ལས་འབད་རྩོལ་མེད་པར་ལྷུན་གྱིས་གྲུབ་ཅིང་ནམ་ཡང་རྒྱུན་མི་འཆད་པ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྟེ། ནམ་མཁའི་མཐས་ཁྱབ་པའི་སེམས་ཅན་འདི་ཐམས་ཅད་ལ་གནས་སྐབས་
དང་མཐར་ཐུག་གི་འདོད་དོན་ཐམས་ཅད་འབད་རྩོལ་དང་རྣམ་རྟོག་མེད་པར་
རྩོལ་བར་མཛད་དེ། ཁྱོད་ཀྱིས་གང་ལས་འགྲོ་བ་དག །མ་དྲངས་རྒུད་པ་དེ་གང་
མཆིས། །གང་ དང༌ འཇིག་ རྟེན་ མ་ སྤྲད་ པའི། །ཕུན་ ཚོགས་ དེ་ ཡང་ གང་ ཞིག་
མཆིས། །ཞེས་གསུངས་པ་ལྟར། རང་ཅག་ཁམས་གསུམ་འཁོར་བའི་སེམས་ཅན་
རྣམས་ལ་བདེ་བ་ཕྲ་མོ་ཞིག་འབྱུང་བ་ཡན་ཆད་གནས་སྐབས་དང་མཐར་ཐུག་གི་
འདོད་དོན་ཐམས་ཅད་སངས་རྒྱས་ཀྱི་ཐུགས་རྗེ་ཁོ་ན་ལས་འབྱུང་བར་གསུང་།
མདོར་ན་སྐྱོན་ཀྱི་རིགས་ཐམས་ཅད་ཟད་ཅིང་ཡོན་ཏན་ཐམས་ཅད་ཡོངས་སུ་
རྫོགས་པ་ནི་སངས་རྒྱས་ཉག་གཅིག་ཡིན་པས། རང་གཞན་གཉིས་ཀའི་དོན་
མཐར་ཕྱིན་པ་ཞིག་བྱེད་ན་དེ་ལྟ་བུའི་སངས་རྒྱས་ཀྱི་གོ་འཕང་ཞིག་ཐོབ་དགོས་
པར་འདུག་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་
བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད། དེ་ལྟ་བུའི་བྱང་ཆུབ་ཀྱི་སེམས་རིན་པོ་
ཆེ་དེ་མྱུར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་
བ་ཤུགས་དྲག་ཏུ་གདབ་བོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི། བྱམས་སྙིང་རྗེ་བྱང་ཆུབ་ཀྱི་སེམས་རིན་
པོ་ཆེ་ཇི་ལྟར་བསྐྱེད་པའི་ཚུལ་སྟོན་པའི་གསུང་རབ་དགོངས་འགྲེལ་དང་བཅས་པ་
སྤྱི་དང་
། ཁྱད་པར་མདོ་སྡེ་ཕལ་པོ་ཆེ་དང་གདམས་ངག་འདིའི་རྩ་བའི་གཞུང་བྱང་
ཆུབ་སེམས་དཔའི་སྤྱོད་པ་ལ་འཇུག་པ་དང་བསླབ་པ་ཀུན་ལས་བཏུས་གཉིས་དང་
- 192 -



སྦྱོ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
བྱང་ཆུབ་ལམ་རིམ་ཆེ་ཆུང་རྣམས་ཡང་ཡང་བལྟ་ཞིང་། དྲན་ཤེས་དང་ལྡན་པའི་སྒོ་
ནས་དབང་པོའི་སྒོ་སྡོམ་པ་སོགས་གཞན་རྣམས་སྔར་བཤད་པ་ལྟར་དང་། དེ་དག་
ཐམས་ཅད་ཀྱང་བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་མ་
སྐྱེས་པ་བསྐྱེད་པ་དང་། སྐྱེས་པ་གོང་འཕེལ་དུ་འགྱུར་བའི་ཐབས་སུ་ཅི་འགྱུར་བྱ།
ཐུན་དངོས་གཞི་ལ་བྱམས་སྙིང་རྗེ་ཤུགས་དྲག་པོས་གཏོང་ལེན་གྱི་དམིགས་རྣམ་
བསྐྱངས་ནས་ཐུན་མཚམས་སུ་དམིགས་པ་ཇི་ལྟར་སྐྱོང་བ་ནི། ཡུལ་གསུམ་དུག་
གསུམ་དགེ་རྩ་ གསུམ། རྗེས་ ཀྱི་མན་ངག་མདོར་བསྡུས་པ། སྤྱོད་ལམ་ཀུན་ཏུ་
ཚིག་གིས་སྦྱང་། ཞེས་གསུངས་ཏེ། དབང་པོ་དྲུག་གི་ཡུལ་དུ་ཡུལ་ཡིད་དུ་འོང་མི་
འོང་བར་མ་གསུམ་ཤར་བ་ན། ཡིད་དུ་འོང་བ་ལས་འདོད་ཆགས། ཡིད་དུ་མི་འོང་
བ་ལས་ཞེ་སྡང་། བར་མ་བཏང་སྙོམས་སུ་གནས་པ་ལས་གཏི་མུག་སྐྱེས་པའི་ཚེ།
དེ་དག་གི་དབང་དུ་མི་གཏོང་བར་འགོག་ཅིང་། དེ་ཡང་ཚོར་བ་བདེ་བ་སྐྱེས་པ་ན་
སྡུག་བསྔལ་གྱི་རང་བཞིན་དུ་བལྟས་ལ་དེ་ལ་སྲེད་པ་བཀག་ནས་ཡིད་འབྱུང་
བསྐྱེད། ཚོར་བ་སྡུག་བསྔལ་སྐྱེས་པ་ན་ལུས་འདི་ལས་ཉོན་གྱི་གཞན་དབང་དང་
སྡུག་བསྔལ་གྱི་རང་བཞིན་ཅན་ཡིན་པས། དེ་ལས་གློ་བུར་གློ་བུར་དུ་ཆུའི་ཆུ་བུར་
དང་ནད་ཀྱི་ཟུག་རྔུ་ལྟར་སྡུག་བསྔལ་གསར་པ་སྐྱེས་པར་བསམ་ལ་ཞེ་སྡང་སྐྱེ་བ་
བཀག་ནས་ཡིད་འབྱུང་སྐྱོ་ཤས་བསྐྱེད། ཚོར་བ་བཏང་སྙོམས་ལ་ནི་མི་རྟག་པ་དང་
སྡུག་བསྔལ་གྱི་ས་བོན་ཅན་དང་རྟེན་ཅིང་འབྲེལ་བར་འབྱུང་བར་བལྟས་ལ། དེ་
ལས་གཏི་མུག་གི་རིགས་འདྲ་མི་བསྐྱེད་པར་རྟེན་ཅིང་འབྲེལ་འབྱུང་དུ་ཤེས་པའི་
ཤེས་རབ་ཅི་སྐྱེ་བྱའོ། །ཚོར་བ་གསུམ་དུག་གསུམ་གྱི་རྒྱུན་མི་གཏོང་བ་ཙམ་ནི་
ཉན་ཐོས་རྣམས་ལའང་ཡོད་པས། འདིར་དེ་ཙམ་གྱིས་མི་ཆོག་པར་གཙུག་ན་རིན་
193-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པོ་ཆེའི་མདོ་ལས་འབྱུང་བ་ལྟར། ཚོར་བ་གསུམ་སྙིང་རྗེའི་རྒྱུར་གཏོང་སྟེ། དེ་ཡང་
ཚོར་བ་བདེ་བ་སྐྱེས་པ་ན་ནམ་མཁའ་ཁྱབ་ཀྱི་མ་རྒན་སེམས་ཅན་རྣམས་ཟག་
བཅས་ཀྱི་ཚོར་བ་བདེ་བ་འདི་ལྟ་བུ་ལ་སྲེད་ནས་འདོད་ཆགས་རྒྱས་པར་བྱས་ཏེ་
འཁོར་བའི་སྡུག་བསྔལ་རྒྱུན་མི་འཆད་དུ་མྱོང་བར་འགྱུར་བས། དེ་རྣམས་ཀྱི་སྲིད་
པ་རྒྱུན་གཅད་པར་བྱའོ་སྙམ་དུ་སྙིང་རྗེ་ཤུགས་དྲག་ཏུ་བསྐྱེད། ཚོར་བ་སྡུག་བསྔལ་
ལས་ཡིད་མི་བདེ་སྐྱེས་པ་ནམ་མཁའ་ཁྱབ་ཀྱི་མ་རྒན་སེམས་ཅན་རྣམས་ཚོར་བ་
སྡུག་བསྔལ་འདི་ལྟ་བུ་ལ་བརྟེན་ནས་ཡིད་མི་བདེ་དང་། དེ་ལས་ཞེ་སྡང་སྐྱེས་ནས་
སླར་ཡང་སྡུག་བསྔལ་ཆེས་ཆེར་མྱོང་བར་འགྱུར་བས། དེ་རྣམས་ཀྱིས་སྡུག་བསྔལ་
རྒྱུ་བཅས་རྣམས་བདག་གིས་རྒྱུན་གཅད་པར་བྱའོ་སྙམ་དུ་སྙིང་རྗེ་དང་ལྷག་བསམ་
ཤུགས་དྲག་ཏུ་བསྐྱེད། ཚོར་བ་བཏང་སྙོམས་སྐྱེས་པ་ནམ་མཁའ་ཁྱབ་ཀྱི་མ་རྒན་
སེམས་ཅན་རྣམས་འཚོར་བ་བཏང་སྙོམས་ལ་སྲེད་ཅིང་རྨོངས་པའི་དབང་གིས་
ཁམས་གསུམ་འཁོར་བར་འཁྱམས་ཤིང་སྡུག་བསྔལ་རྒྱུན་མི་འཆད་དུ་མྱོང་བར་
འགྱུར་བས། མ་རྒན་སེམས་ཅན་འདི་རྣམས་ཀྱི་རྨོངས་པའི་མུན་པ་མྱུར་དུ་བསལ་
བར་བགྱིའོ་སྙམ་དུ་སྙིང་རྗེ་དང་ལྷག་བསམ་ཤུགས་དྲག་ཏུ་བསྐྱེད། གཞན་ཡང་
མདོ་སྡེ་ཕལ་པོ་ཆེ་ལས་འབྱུང་བ་ལྟར། རང་ལ་སྡིག་སྡུག་གི་སྣང་བ་གང་ཤར་
ཡང་། དེ་རྒྱུར་བྱས་ཏེ་འགྲོ་བ་སེམས་ཅན་ཐམས་ཅད་ཀྱི་སྡིག་སྡུག་རྣམས་དེའི་
སྟེང་དུ་ཚུར་ལེན་ཅིང་། སེམས་ཅན་ཐམས་ཅད་ཀྱི་སྡུག་བསྔལ་ཇི་སྙེད་ཡོད་པ་དེ་
དག་ཐམས་ཅད་རང་གཅིག་པུས་མྱོང་བའི་གོ་ཆ་དང་འདུན་པ་ཆེར་བསྐྱེད། རང་
ལ་བདེ་བ་དང་དགེ་བ་ཅིར་སྣང་ཡང་འགྲོ་བ་སེམས་ཅན་ཐམས་ཅད་ལ་ཕར་
བཏང་སྟེ་རང་ལ་རྣམ་སྨིན་གྱི་རེ་བ་མི་བྱེད་པར་མ་རྒན་སེམས་ཅན་ཁོ་ན་བདེ་ན་
- 194 -



བློ
སྦྱོ
GO
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཅི་མ་རུང་སྙམ་པའི་འདུན་པ་ཤུགས་དྲག་ཏུ་བྱ། གཏོང་ལེན་གྱི་འཕྲུལ་ལ་བརྟེན་
ནས་གང་ཤར་ཐེག་པ་ཆེན་པོའི་ལམ་དུ་བསྒྱུར་བ་ལ་ཡུལ་ཡིད་དུ་འོང་མི་འོང་བར་
མ་གསུམ་ཤར་བ་ན་གཏོང་ལེན་ཇི་ལྟར་སྒོམ་པའི་ཚུལ་གོ་བདེ་བར་བརྗོད་ན།
ཡུལ་ཡིད་དུ་འོང་བ་ལ་བརྟེན་ནས་འདོད་ཆགས་སྐྱེས་པའི་ཚེ། བདག་བཞིན་དུ་
ཡུལ་ཡིད་དུ་འོང་བ་ལ་དམིགས་ནས་འདོད་ཆགས་སྐྱེས་པའི་སེམས་ཅན་མང་པོ་
ཡོད་པས། དེ་དག་གི་འདོད་ཆགས་རྣམས་བདག་ལ་འདུས་ནས་སེམས་ཅན་དེ་
རྣམས་འདོད་ཆགས་མེད་པའི་དགེ་བའི་རྩ་བ་དང་ལྡན་པར་གྱུར་ཅིག་སྙམ་དུ་
བསམ་ལ་གཏོང་ལེན་བསྒོམ། ཡུལ་ཡིད་མི་འོང་ལ་དམིགས་ནས་ཞེ་སྡང་སྐྱེས་
པའི་ཚེ། བདག་བཞིན་དུ་ཡུལ་ཡིད་མི་འོང་ལ་དམིགས་ནས་ཞེ་སྡང་སྐྱེས་པའི་
སེམས་ཅན་དཔག་ཏུ་མེད་པ་ཡོད་པས། དེ་དག་གི་ཞེ་སྡང་རྣམས་བདག་ལ་འདུས་
ནས་སེམས་ཅན་དེ་རྣམས་ཞེ་སྡང་མེད་པའི་དགེ་བའི་རྩ་བ་དང་ལྡན་པར་གྱུར་
ཅིག་ སྙམ་ དུ་ བསྒོམ། ཡུལ་ བར་ མ་ ལ་ དམིགས་ ནས་ གཏི་མུག་ སྐྱེས་ པའི་ ཚེ།
བདག་བཞིན་དུ་ཡུལ་ཡིད་དུ་འོང་མི་འོང་བར་མ་ལ་དམིགས་ནས་གཏི་མུག་སྐྱེས་
པའི་སེམས་ཅན་དཔག་ཏུ་མེད་པ་ཡོད་པས། དེ་དག་གི་གཏི་མུག་རྣམས་བདག་
ལ་འདུས་ནས་སེམས་ཅན་དེ་རྣམས་གཏི་མུག་མེད་པའི་དགེ་བའི་རྩ་བ་དང་ལྡན་
པར་གྱུར་ཅིག་སྙམ་དུ་བསམ་པ་ཐག་པ་ནས་བསྒོམ། ཡང་གཟུགས་ཡིད་དུ་འོང་
བ་དང་སྒྲ་སྙན་པ་ཐོས་པ་ལ་སོགས་པ་ཡིད་དུ་འོང་བ་དང་བདེ་བར་སྣང་བ་ཅི་བྱུང་
ཡང་། དེ་ཐམས་ཅད་སངས་རྒྱས་དང་བྱང་ཆུབ་སེམས་དཔའ་རྣམས་དང་འཕགས་
པ་ཉན་རང་རྣམས་ལ་མཆོད་པར་འབུལ་ཞིང་། དེ་ལྟར་ཕུལ་བའི་དགེ་རྩ་རྣམས་
ཀྱང་མ་རྒན་སེམས་ཅན་ཐམས་ཅད་ལ་གཏོང་བའི་བསམ་པ་ཤུགས་དྲག་ཏུ་སྦྱོང་།
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དེ་ལྟར་བཏང་བའི་དགེ་རྩ་རྣམས་ཀྱང་སངས་རྒྱས་དང་བྱང་ཆུབ་སེམས་དཔའ་
དང་ཉན་རང་རྣམས་ལ་མཆོད་པའི་དངོས་པོ་བསམ་གྱིས་མི་ཁྱབ་པར་གྱུར་ཏེ།
སངས་རྒྱས་རྣམས་བླ་ན་མེད་པའི་བདེ་བ་བསམ་གྱིས་མི་ཁྱབ་པས་མཉེས་པ་དང་།
བྱང་ཆུབ་སེམས་དཔའ་རྣམས་མཆོད་པས་མཉེས་ཞིང་། མཆོད་པ་དེ་དག་ཀྱང་
ཚོགས་རྫོགས་པའི་ཕྱི་ནང་གི་མཐུན་རྐྱེན་དུ་གྱུར་ཏེ། རང་རང་གི་ས་ལམ་རྣམས་
མྱུར་དུ་རྫོགས་པ་དང་། དེ་བཞིན་དུ་ཉན་རང་རྣམས་ཀྱང་རང་རང་གི་ལམ་བགྲོད་
དེ་འབྲས་བུ་མྱུར་དུ་ཐོབ་པའི་རྐྱེན་དུ་འགྱུར་བ་དང་། སེམས་ཅན་རྣམས་སོ་སོའི་
ལུས་སེམས་ཀྱི་གདུང་བ་ཐམས་ཅད་ཞི་ཞིང་ཐེག་པ་ཆེན་པོའི་ལམ་དུ་འཇུག་པའི་
ཕྱིའི་རྐྱེན་དགེ་བའི་བཤེས་གཉེན་དང༌། ནང་གི་རྐྱེན་དད་པ་དང་ངེས་འབྱུང་དང་
བྱང་ཆུབ་ཀྱི་སེམས་ལ་སོགས་པ་ཐམས་ཅད་ཚང་ནས་མྱུར་དུ་བླ་ན་མེད་པའི་བྱང་
ཆུབ་ཏུ་ འཚང་རྒྱ་བར་ འགྱུར་བའི་མོས་པ་ཤུགས་དྲག་ཏུ་ བྱ་ཞིང་ གཏོང་ལེན་
བསྒོམ། ཡང་སྤྱོད་ཡུལ་ཡོངས་སུ་དག་པའི་མདོ་ལས་གསུངས་པ་ལྟར། འགྲོ་བ་
དང་འཆག་པ་དང་ཉལ་བ་དང་འདུལ་པའི་སྤྱོད་ལམ་ཅི་བྱེད་ཀྱང་བྱང་ཆུབ་ཀྱི་
སེམས་རིན་པོ་ཆེས་ཟིན་པར་བྱས་ནས་གཏོང་ལེན་གཉིས་ཀྱི་སྒོ་ནས་ཐེག་པ་ཆེན་
པོའི་ལམ་དུ་བསྒྱུར་ཅི་ཐུབ་བྱ། དེའི་ཚུལ་ནི་གཙུག་ལག་ཁང་གི་ནང་དུ་འགྲོ་ན་
འདི་ལྟར་སེམས་ཅན་ཐམས་ཅད་མྱ་ངན་ལས་འདས་པའི་གྲོང་ཁྱེར་དུ་གཟུད་དོ་
སྙམ་དུ་སེམས་བསྐྱེད། ཕྱིར་འབྱུང་ན་འདི་ལྟར་སེམས་ཅན་ཐམས་ཅད་འཁོར་
བའི་བཙོན་ར་ནས་གདོན་ནོ་སྙམ་དུ་སེམས་བསྐྱེད། གནས་ཁང་གི་སྒོ་འབྱེད་ན་
འདི་ལྟར་འཇིག་རྟེན་ལས་འདས་པའི་ཡེ་ཤེས་ཀྱི་བདེ་འགྲོ་ཐམས་ཅད་ཀྱི་སྒོ་
དབྱེའོ་སྙམ་དུ་སེམས་བསྐྱེད། སྒོ་གཅོད་ན་འདི་ལྟར་ངན་འགྲོ་ཐམས་ཅད་ཀྱི་སྒོ་
- 196 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། ན་མ ་
A0
རྣམས་གཅད་དོ་སྙམ་དུ་སེམས་བསྐྱེད། བཀྲུ་ཤལ་བྱེད་ན་འདི་ལྟར་སེམས་ཅན་
ཐམས་ཅད་ཀྱི་ཉོན་མོངས་པའི་དྲི་མའི་སྐྱོན་རྣམས་བཀྲུའོ་སྙམ་དུ་སེམས་བསྐྱེད།
ལག་པ་བཀྲུ་ན་འདི་ལྟར་སེམས་ཅན་ཐམས་ཅད་ཀྱི་ཉོན་མོངས་པའི་དྲི་ང་བ་
རྣམས་བསལ་ལོ་སྙམ་དུ་སེམས་བསྐྱེད། རྐང་པ་བཀྲུ་ན་འདི་ལྟར་སེམས་ཅན་
ཐམས་ཅད་ཀྱི་ཉོན་མོངས་པའི་རྡུལ་རྣམ་པ་སྣ་ཚོགས་བསལ་ལོ་སྙམ་དུ་སེམས་
བསྐྱེད། སོ་ཤིང་ཟ་ན་འདི་ལྟར་སེམས་ཅན་ཐམས་ཅད་ཀྱི་དྲི་མ་རྣམ་པ་སྣ་ཚོགས་
བསལ་ལོ་སྙམ་དུ་སེམས་བསྐྱེད། དེ་བཞིན་གཤེགས་པའི་མཆོད་རྟེན་ལ་ཕྱག་
འཚལ་ན་འདི་ལྟར་སེམས་ཅན་ཐམས་ཅད་ལྷ་དང་བཅས་པའི་འཇིག་རྟེན་གྱིས་
ཕྱག་ བྱ་བར་ཤོག་ཅིག་སྙམ་དུ་སེམས་བསྐྱེད་དོ། །མདོར་ན་ལུས་ཀྱི་གཡོ་བ་
ཐམས་ཅད་སེམས་ཅན་ཐམས་ཅད་ལ་ཕན་པ་དང་བདེ་བར་ཡོངས་སུ་བསྔོའོ།།
དེ་དག་གིས་མཚོན་ནས་བྱ་བ་གང་དང་གང་བྱེད་ཀྱང་བྱམས་སྙིང་རྗེའི་སྒོ་ནས་
དམིགས་རྣམ་ཁྱད་པར་བ་རེ་བསམས་ཏེ་བདག་གཞན་མཉམ་བརྗེའི་བྱང་ཆུབ་ཀྱི་
སེམས་འཕེལ་བའི་ཐབས་སུ་བསྒྱུར་ཅི་ཐུབ་བྱ། འདི་དག་གི་ཚུལ་ཞིབ་པར་ བློ་
བཟང་དགོངས་རྒྱན་དུ་བྲིས་ཟིན་པས་དེ་ལས་ཤེས་པར་བྱའོ། །རང་ཅག་དགེ་
སྦྱོར་བྱེད་ཁུལ་ཅི་བྱས་ཀྱང་ཡར་སྐྱེད་མི་ཡོང་བར་བློ་ངན་གོང་འཕེལ་དུ་འགྱུར་བ་
འདི་ཐུན་མཚམས་ ཀྱི་དགེ་སྦྱོར་ གནད་དུ་མ་སོང་བར་ སྔོན་གོམས་པའི་བག་
ཆགས་དང༌། གྲོགས་ངན་པ་སྣ་ཚོགས་ཀྱིས་བསླད་པའི་མཐུས་ཐུན་མཚམས་སུ་
དོན་མེད་ཀྱི་ལོང་གཏམ་དང་ཚེ་འདིའི་བྱ་བྱེད་སྣ་ཚོགས་ཀྱིས་གཡེངས་ཤིང་། དེ་
ལ་སེམས་གོམས་པ་ཤུགས་ཆེ་བས་ཐུན་དངོས་གཞིའི་སྐབས་ལ་དགེ་སྦྱོར་ལ་
འབད་བློ་བྱས་ཀྱང་བློ་ལ་ཡར་སྐྱེད་གཏན་ནས་མི་ཡོང་བ་འདི་ལྟར་ཡིན་པས།
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
ཐུན་མཚམས་སུ་དྲན་ཤེས་ནར་མར་བསྟེན་ནས་དབང་པོའི་སྒོ་སྡོམ་པ་སོགས་ལ་
འབད་པ་ཤིན་ཏུ་གལ་ཆེ་ཞིང་། ལྷག་པར་དབང་པོ་དྲུག་གི་ཡུལ་དུ་གང་ཤར་
ཐམས་ཅད་བྱང་ཆུབ་ཀྱི་སེམས་རིན་པོ་ཆེ་འཕེལ་བའི་རྐྱེན་དུ་ཅི་འགྱུར་བྱེད་པ་ནི་
ཐེག་པ་ཆེན་པོའི་ཐབས་མཁས་ཀྱི་འཕྲུལ་བླ་ན་མེད་པ་ཡིན་པས། སྙིང་ནས་ཐེག་
པ་ཆེན་པོའི་ལམ་ལ་སློབ་པར་འདོད་པ་རྣམས་ཀྱིས་རྒྱལ་སྲས་ཞི་བ་ལྷའི་མན་ངག་
ཇོ་བོ་རྗེ་དཔལ་ལྡན་ཨ་ཏི་ཤ་ཡབ་སྲས་ཀྱི་སྙན་རྒྱུད་དུ་འོངས་པ་འདི་དག་མན་
ངག་གི་མཆོག་ཏུ་གཟུང་ངོ༌། །བདག་གཞན་མཉམ་བརྗེའི་སེམས་རིན་པོ་ཆེ་དེ་མི་
ཉམས་ཤིང་འཕེལ་བའི་ཕྱིར་དྲན་པ་བསྐུལ་བ་ནི། དེ་ལ་དྲན་པ་བསྐུལ་བའི་ཕྱིར།
སྤྱོད་ལམ་ཀུན་ཏུ་ཚིག་གིས་སྦྱང་། །ཞེས་གསུངས་པ་ལྟར། སྤྱོད་ལམ་རྣམ་བཞི་
ཐམས་ཅད་དུ་བྱམས་སྙིང་རྗེའི་དམིགས་རྣམ་ནར་མར་བསྟེན་ཅིང་། དེ་ལ་དྲན་པ་
བསྐུལ་བའི་ཕྱིར་བྱམས་སྙིང་རྗེའི་ཚིགས་སུ་བཅད་པ་མདོ་བསྟན་བཅོས་ལས་
འབྱུང་བ་རྣམས་ཡང་ཡང་འདོན། ལྷག་པར་བསླབ་བཏུས་ལས། གསེར་འོད་དམ་
པ་ལས་འབྱུང་བའི་བྱམས་པ་དང་སྙིང་རྗེ་སྒོམ་པ་སྟོན་པའི་ཚིགས་བཅད་རྣམས་
ལ་སེམས་ཐམས་ཅད་ཀྱིས་བསམས་ཏེ་ཐ་ན་ཚིག་ཏུ་ཡང་བཏོན་ནས་བསྒོམ།
ཞེས་གསུངས་པ་ལྟར། གསེར་འོད་དམ་པ་ནས་གསུངས་པའི་བྱམས་སྙིང་རྗེའི་
ཚིགས་བཅད་རྣམས་དང་། རིན་ཆེན་ཕྲེང་བ་དང་བསླབ་བཏུས་དང་སྤྱོད་འཇུག་
སོགས་ནས་གསུངས་པའི་གཏོང་ལེན་གྱི་ཚིགས་བཅད་རྣམས་ཡང་དང་ཡང་དུ་
འདོན་ཞིང་དྲན་པ་གསོས་ལ། ཐུན་མཚམས་ཀྱི་བྱ་བ་རྣམས་དོན་མེད་དུ་སྐད་ཅིག་
ཀྱང་མི་གཏང་བར་བྱང་ཆུབ་ཀྱི་སེམས་རིན་པོ་ཆེ་སྦྱོང་བའི་གྲོགས་སུ་བསྒྱུར་ཅི་
ཐུབ་བྱའོ། །དེ་ལྟར་བྱམས་ སྙིང་ རྗེའི་དམིགས་རྣམས་སྦྱོང་བའི་སྐབས་སུ་ཐུན་
- 198 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དངོས་གཞི་དང་ཐུན་མཚམས་ཐམས་ཅད་དུ་སྦྱོང་བ་གལ་ཆེ་བར་སྒོམ་རིམ་ལས།
སྙིང་རྗེ་དེ་ནི་ཏིང་ངེ་འཛིན་ལ་འདུག་ཀྱང་རུང་སྤྱོད་ལམ་ཐམས་ཅད་དུ་ཡང་རུང་
སྟེ། དུས་ཐམས་ཅད་དུ་སེམས་ཅན་ཐམས་ཅད་ལ་བསྒོམ་པར་བྱའོ། །ཞེས་དང་།
དགེ་བའི་བཤེས་གཉེན་གླང་རི་ཐང་བ་ཡང་། ཁྱེ་དང་རྒྱལ་ཁ་ཐམས་ཅད་ཇོ་བོ་
སེམས་ཅན་ལ་འབུལ། དེ་ཅི་སྟེ་ན་བདེ་བའམ་ཡོན་ཏན་ཐམས་ཅད་སེམས་ཅན་
ལ་བརྟེན་ནས་འབྱུང་བ་ཡིན་པའི་ཕྱིར་རོ། །གྱོང་དང་བུབ་ཁ་ཐམས་ཅད་རང་ལ་
བླང་། དེ་ཅི་སྟེ་ན་སྐྱོན་ནམ་ཉེས་པ་ཐམས་ཅད་བདག་ཏུ་འཛིན་པ་ལ་བརྟེན་ནས་
འབྱུང་བའི་ ཕྱིར་ རོ། །ཞེས་ཡང་ ཡང་ གསུང་ཞིང་ཐུགས་སྦྱོང་བར་མཛད། དགེ་
བའི་བཤེས་གཉེན་འཆད་ཁ་བ་ཞིང་གཤེགས་ཁར། སྣང་སྲིད་ཀྱི་སྒྲ་གཅིག་ལ་བློ་
སྦྱོང་གི་སྒྲ་འདི་ལས་སྙན་པ་མེད་པས་ཁྱེད་ཀྱིས་བརྗོད་དང་གསུང་། རྗེ་རིན་པོ་
ཆེས་ཀྱང་། ལམ་གྱི་དམིགས་པ་གང་དང་གང་སྐྱོང་ཡང་ཐོག་མ་ནས་རང་འཁྲུངས་
སུ་མི་ཡོང་བས་ཡུན་བསྲིངས་ནས་སྒོམ་དགོས་ཤིང་། ཐ་ན་ཚིག་ཏུ་བརྗོད་པ་ཙམ་
གྱིས་ཀྱང་གོམས་དགོས། ཞེས་གསུངས་པ་ལྟར་རོ། ། །
གཉིས་པ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་ལ་གཉིས།
ཐུན་གྱི་ངོ་བོ་ལ་ཇི་ལྟར་བྱ་བ་དང་ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་
པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བའི་ཆོས་དྲུག་ནི་སྔར་བཞིན་
ཡིན་ལ། གཉིས་པ་དངོས་གཞི་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་
འདི་ལྟར་བསམ་སྟེ། དེ་ལྟར་བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་
སེམས་རིན་པོ་ཆེ་ལ་བློ་སྦྱངས་པས་བྱམས་སྙིང་རྗེ་ཤུགས་དྲག་ཏུ་འཕེལ་ཏེ་མ་རྒན་
སེམས་ཅན་རྣམས་འཁོར་བའི་གནས་ནས་སྒྲོལ་བར་འདོད་ཅིང་། དེའི་དོན་དུ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སངས་རྒྱས་ཀྱི་གོ་འཕང་ཐོབ་འདོད་ཀྱང་སངས་རྒྱས་ཀྱི་གོ་འཕང་དེ་ནི་ཡོན་ཏན་
མཐའ་ཡས་མུ་མེད་པ་དང་ལྡན་པས་དེའི་རྒྱུ་ཡང་མཐའ་ཡས་མུ་མེད་པ་ཞིག་སྒྲུབ་
དགོས་ན། བདག་འདྲ་བས་ནི་ད་ལྟ་སྐྱོན་སྣ་རེ་འགོག་པ་དང་ཡོན་ཏན་སྣ་རེ་སྒྲུབ་
པའང་ཤིན་ཏུ་དཀའ་བ་འདི་འདྲ་ན་སྐྱོན་མཐའ་དག་འགོག་ཅིང་ཡོན་ཏན་མཐའ་
དག་སྒྲུབ་པའི་ཐེག་པ་ཆེན་པོའི་ལམ་རྒྱ་ཆེན་པོ་ལ་སློབ་པར་ག་ལ་ནུས་སྙམ་པ་
བྱུང་ན། དེ་ནི་ཐེག་པ་ཆེན་པོའི་ལམ་སྒྲུབ་པ་ལ་གེགས་ཤིན་ཏུ་ཆེ་བ་ཡིན་པས་
ཐོག་མ་ནས་འབད་པས་དགག་དགོས་སོ། །དེ་ཡང་སྤྱོད་འཇུག་ལས། བདག་གིས་
བྱང་ཆུབ་ག་ལ་ཞེས། །སྒྱིད་ལུག་པར་ནི་མི་བྱ་སྟེ། །འདི་ལྟར་དེ་བཞིན་གཤེགས་པ་
ནི། །བདེན་པ་གསུང་བས་བདེན་འདི་གསུངས། །སྦྲང་བུ་ཤ་སྦྲང་བུང་བ་དང་། །དེ་
བཞིན་སྲིན་བུར་གང་གྱུར་པ། །དེས་ཀྱང་བརྩོན་པའི་སྟོབས་བསྐྱེད་ན། །བྱང་ཆུབ་
ཐོབ་དཀའ་བླ་མེད་ཐོབ། །བདག་ལྟ་རིགས་ཀྱི་མིར་སྐྱེས་ལ། །ཕན་དང་གནོད་པ་
ངོ་ཤེས་ནས། །བྱང་ཆུབ་སྤྱོད་པ་མ་བཏང་ན། །བདག་གིས་ བྱང་ ཆུབ་ཅིས་མི་
འཐོབ། །ཅེས་ གསུངས་པ་ལྟར། སྟོན་པ་ཐུགས་ རྗེ་ ཅན་གྱིས་རྫུན་རྣམ་པ་ཀུན་
ནས་མི་གསུང་ཞིང་། གཅིག་ཏུ་བདེན་པ་འབའ་ཞིག་གསུང་བ་དེའི་ཞལ་ནས་སྦྲང་
བུ་ལ་སོགས་པའི་དུད་འགྲོ་ཉམ་ཆུང་བ་དག་གིས་ཀྱང་དགེ་བའི་བཤེས་གཉེན་
དང་ཕྲད་ནས་ཆོས་ཐོས་ཏེ་བརྩོན་པའི་སྟོབས་བསྐྱེད་ན་སངས་རྒྱས་ཐོབ་ནུས་པར་
གསུངས་ན། བདག་ད་ལྟར་དལ་འབྱོར་གྱི་རྟེན་བཟང་པོ་འདི་འདྲ་ཐོབ། ཐེག་པ་
ཆེན་པོའི་ལམ་མ་ནོར་བར་སྟོན་པའི་བཤེས་གཉེན་དམ་པ་དང་མཇལ། རང་གི་
ངོས་ནས་བླང་དོར་འབྱེད་ནུས་པའི་ཤེས་རབ་ནི་ཡོད། མཐུན་རྐྱེན་ཐམས་ཅད་
ཚང་བའི་སྐབས་འདིར་འབད་ན་ཅིའི་ཕྱིར་མི་ཐོབ་སྙམ་དུ་རང་གིས་རང་གཟེངས་
- 200 -



།
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བསྟོད་ནས་སྤྲོ་ཤུགས་ཆེན་པོ་སྐྱེད་དགོས་སོ། །གཞན་ཡང་བཅོམ་ལྡན་འདས་
ཤཱཀྱ་ཐུབ་པ་ལ་སོགས་པའི་སངས་རྒྱས་རྣམས་ཀྱང་ཐོག་མ་རང་ནས་སངས་རྒྱས་
ཟིན་པ་ཞིག་མིན་གྱི། བདག་འདྲ་བའི་ཐ་མལ་པ་ཞིག་དགེ་བའི་བཤེས་གཉེན་རེ་
དང༌མཇལ་བའི་དྲིན་ལས་ ལམ་བགྲོད་དེ་ སངས་ རྒྱས་ པ་ ཤ་ སྟག་ ཡིན་ པས།
བདག་གིས་ཀྱང་ད་རེས་དགེ་བའི་བཤེས་གཉེན་དང་མཇལ། མན་ངག་ཐོབ་པ་
འདི་ཆུད་མ་ཟོས་པར་བྱས་ཏེ་འབད་ན་སངས་རྒྱས་ཅིའི་ཕྱིར་མི་ཐོབ་སྙམ་དུ་
བསམས་ནས་ཡིད་ཞུམ་པ་དགག་ཅིང་སྤྲོ་བ་བསྐྱེད་པར་བྱ་སྟེ། དཀོན་མཆོག་སྤྲིན་
ལས། བྱང་ཆུབ་སེམས་དཔའ་ནི་འདི་ལྟར་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་གང་དག་མངོན་པར་རྫོགས་པར་སངས་
རྒྱས་པ་དེ་དག་དང་གང་དག་མངོན་པར་རྫོགས་པར་འཚང་རྒྱ་བ་དེ་དག་དང་།
གང་དག་མངོན་པར་རྫོགས་པར་འཚང་རྒྱ་བར་འགྱུར་བ་དེ་དག་ཀྱང་ཚུལ་འདི་
འདྲ་བ་དང་། ལམ་འདི་འདྲ་བ་དང་། བརྩོན་འགྲུས་འདི་འདྲ་བས་མངོན་པར་
རྫོགས་པར་སངས་རྒྱས། མངོན་པར་རྫོགས་པར་འཚང་རྒྱ། མངོན་པར་རྫོགས་
པར་འཚང་རྒྱ་བར་འགྱུར་ཞེས་བྱ་བ་ནས་དེ་བཞིན་གཤེགས་པ་དེ་དག་ཀྱང་དེ་
བཞིན་གཤེགས་པར་གྱུར་པ་ཤ་སྟག་ལས་མངོན་པར་རྫོགས་པར་སངས་རྒྱས་པ་
མ་ཡིན་གྱི། བདག་ཀྱང་ཅི་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
མངོན་པར་རྫོགས་པར་འཚང་རྒྱ་བར་འགྱུར་བར་སེམས་ཅན་ཐམས་ཅད་དང་
ཐུན་མོང་གི་བརྩོན་འགྲུས་དང༌། སེམས་ཅན་ཐམས་ཅད་ལ་དམིགས་པའི་བརྩོན་
འགྲུས་ཀྱིས་བདག་གིས་ཀྱང་དེ་ལྟ་དེ་ལྟར་བཙལ་ལོ་འབད་དོ། །ཞེས་དང་། ཡོན་
ཏན་མཐའ་ཡས་པར་བསྟོད་པ་ལས་ཀྱང་། གང་སུ་ལ་ལ་དག་གིས་བདེ་གཤེགས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གོ་འཕང་བརྙེས་པ་དེ་དག་ཀྱང་། འདི་བས་ཤིན་ཏུ་སྨད་པའི་གནས་སྐབས་དག་ཏུ་
ལྷུང་བ་བྱུང་ངོ་ཞེས་དེ་སླད་ཁྱོད་ཀྱིས་ཉམ་ངར་ལྷུང་བའི་ཚེ་ཡང་བདག་ཉིད་སྨད་
མ་མཛད། བདག་ལ་སྨོད་པ་མིན་རུང་སྐྱེས་བུ་དར་བ་ཞུམ་པར་བགྱིད་པ་ལགས།
ཞེས་གསུངས་པ་ལྟར་རོ། །ཡང་འདི་སྙམ་དུ་ལམ་ལ་སྒྲུབ་པ་བྱེད་ནུས་ཀྱང་སངས་
རྒྱས་སྒྲུབ་པ་ལ་མགོ་དང་རྐང་ལག་ལ་སོགས་པ་ལུས་དང་ལོངས་སྤྱོད་ཐམས་ཅད་
སེམས་ཅན་ལ་གཏོང་དགོས་ན་དེ་འདྲ་བདག་གིས་མི་ནུས་སོ་སྙམ་ན། ལམ་ལ་མ་
བསླབས་པས་རང་དགར་འཁོར་བའི་གནས་སུ་བསྡད་པ་ལའང་མགོ་བོ་བཅད་པ་
དང་རྐང་ལག་བཅད་པ་དང་མེ་ནང་དུ་བསྲེགས་པ་ལ་སོགས་པའི་སྡུག་བསྔལ་
བརྗོད་ལས་འདས་པ་ཞིག་སྔར་འཁོར་བ་ཐོག་མེད་ནས་ད་བར་དུ་མྱོང་ཞིང་ད་
དུང་ཡང་མྱོང་དགོས་ན། སྡུག་བསྔལ་མཐའ་མེད་དེ་འདྲ་ལ་མི་བཟོད་པའི་སེམས་
སྐད་ཅིག་ཀྱང་མི་སྐྱེ་བར་སངས་རྒྱས་བསྒྲུབ་པའི་ཕྱིར་དཀའ་སྤྱད་ཕྲ་མོ་རེ་བྱེད་པ་
ལ་དེ་འདྲ་མི་བཟོད་སྙམ་པ་ནི་བདག་གཅེས་འཛིན་འགོང་པོས་བསླུས་པར་ཟད་
དོ་སྙམ་དུ་བསམས་ལ། འཁོར་བ་མཐའ་མེད་ཀྱི་སྡུག་བསྔལ་སེལ་ཕྱིར་སྡུག་
བསྔལ་ཆུང་ངུ་ཙམ་ཞིག་ཅིའི་ཕྱིར་མི་བཟད་སྙམ་དུ་སྙིང་སྟོབས་བསྐྱེད་དོ། །མགོ་
དང་རྐང་ལག་སོགས་གཏོང་བ་དེ་ཡང་ད་ལྟའི་གནས་སྐབས་འདི་འདྲ་བ་བརྟན་པ་
མ་ཐོབ་པ་གང་ཡང་གདེང་མེད་པའི་སྐབས་སུ་གཏོང་བར་གསུང་པ་མིན་གྱི་སྙིང་
རྗེ་ཆེན་པོའི་སྟོབས་ཆེས་ཆེར་རྒྱས་ནས་མི་ཉམས་པའི་གདེང་ཐོབ་པ་ན་གཏོང་
བ་ཡིན་པས་དེའི་ཚེ་དཀའ་བ་དང་འཇིགས་པ་ཡོང་དོན་མེད་དེ། སྤྱོད་འཇུག་ལས།
ཚོད་མ་ལ་སོགས་སྦྱིན་པ་ལའང་། །འདྲེན་པས་ཐོག་མར་སྦྱོར་བར་མཛད། །དེ་ལ་
གོམས་ནས་ཕྱིས་ནས་ནི། །རིམ་གྱིས་རང་གི་ཤ་ཡང་གཏོང་། །གང་ཚེ་ རང་གི་
- 202 -



08
སྦྱོ
ང་
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ལུས་ལ་ནི། །ཚོད་སོགས་ལྟ་བུའི་བློ་སྐྱེས་པ། །དེ་ཚེ་ཤ་ལ་སོགས་གཏོང་བ། །དེ་
ལ་དཀའ་བ་ཅི་ཞིག་ཡོད། །སྡིག་པ་སྤངས་ཕྱིར་སྡུག་བསྔལ་མེད། །མཁས་པའི་
ཕྱིར་ན་མི་དགའ་མེད། །འདི་ལྟར་ལོག་པར་རྟོག་པ་དང་། །སྡིག་པས་སེམས་དང་
ལུས་ལ་གནོད། །བསོད་ནམས་ཀྱིས་ནི་ལུས་བདེ་ལ། །མཁས་པ་ཡིས་ནི་སེམས་
བདེ་ན། །གཞན་དོན་འཁོར་བར་གནས་ཀྱང་ནི། །སྙིང་རྗེ་ཅན་དག་ཅི་སྟེ་སྐྱོ། །
ཞེས་དང་། དེ་བས་སྐྱོ་ངལ་ཀུན་སེལ་བའི། །བྱང་ཆུབ་སེམས་ཀྱི་རྟ་ཞོན་ནས། །
བདེ་ནས་བདེ་བར་འགྲོ་བ་ལ། །སེམས་ཤེས་སུ་ཞིག་སྒྱིད་ལུག་འགྱུར། །ཞེས་
གསུངས་པ་ལྟར་རོ། །བསྐལ་པ་གྲངས་མེད་གསུམ་སོགས་དུས་རིང་པོར་ལམ་ལ་
བསླབ་དགོས་པས་དེ་ཙམ་མི་ནུས་སྙམ་དུ་ཞུམ་པར་ཡང་མི་བྱ་སྟེ། སྡུག་བསྔལ་
ཚབས་ཆེན་གྱིས་གདུངས་ན་ནི་དུས་ཐུང་ངུ་ཟླ་རེ་ཙམ་མམ་ཞག་རེ་ཙམ་ལའང་
ཤིན་ཏུ་སྐྱོ་ཞིང་ཡིད་མི་བདེ་ཆེར་སྐྱེ་ལ། སྡུག་བསྔལ་མེད་ཅིང་ལུས་སེམས་བདེ་
བས་གང་ན་ནི་དུས་ཤིན་ཏུ་ཡང་སྐྱོ་བའི་དོན་མེད་ཅིང་། ཇི་ཙམ་བདེ་བ་ཙམ་དུ་
དགའ་བ་འཕེལ་བ་ལས་སྐྱོ་བའི་ཡིད་མི་བདེ་མི་སྐྱོའོ། །དེ་ལྟར་ཡང་རིན་ཆེན་ཕྲེང་བ་
ལས། སྡུག་བསྔལ་བ་ལ་དུས་ཐུང་ཡང་། །བཟོད་དཀའ་ཡུན་རིང་སྨོས་ཅི་དགོས། །
སྡུག་བསྔལ་མེད་ཅིང་བདེ་བ་ལ། །མཐའ་ཡས་དུས་ཀྱང་ཅི་ཞིག་གནོད། །དེ་ལ་ལུས་
ཀྱི་སྡུག་བསྔལ་མེད། །ཡིད་ཀྱི་སྡུག་བསྔལ་ག་ལ་ཡོད། །དེ་ནི་སྙིང་ རྗེས་འཇིག་
རྟེན་སྡུག །དེ་ཉིད་ཀྱིས་ནི་ཡུན་རིང་གནས། ། དེ་བས་སངས་རྒྱས་རིང་ཐོགས་
ཞེས། །བློ་དང་ལྡན་པ་སྐྱིད་མི་ལུག །ཉེས་ཟས་ཡོན་ཏན་དོན་དུ་ནི། །འདི་ལ་རྟག་
ཏུ་འབད་པར་བྱ། །ཞེས་གསུངས་པ་ལྟར་རོ། །སྙིང་རྗེ་ཆེན་པོའི་སྟོབས་ཆེས་ཆེར་
རྒྱས་ པ་ན་ གཞན་ ལ་ སྡུག་བསྔལ་འབྱུང་བའི་ རྒྱུ་ བྱེད་ པ་རྣམས་ཀྱང་། སེམས་
- 203



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དཔའ་ཆེན་པོ་དེ་ལ་བདེ་བའི་རྒྱུར་གྱུར་ནས་སྣང་བ་ཐམས་ཅད་ཡིད་ལ་བདེ་བ་སྐྱེ་
བའི་རྐྱེན་དུ་འགྱུར་བ་ཞིག་ཡོད་དེ། བསླབ་བཏུས་ལས། དེ་ལ་སྡུག་བསྔལ་ཆུང་ངུ་
ལ་གོམས་པ་སྔོན་དུ་བཏང་ན་དཀའ་བ་དང་ཤིན་ཏུ་དཀའ་བ་ལའང་གོམས་པ་
འགྲུབ་སྟེ། དཔེར་ན་གོམས་པའི་དབང་གིས་སེམས་ཅན་ཐམས་ཅད་སྡུག་བསྔལ་
ལ་བདེ་བར་འདུ་ཤེས་པ་བཞིན་དུ་སྡུག་བསྔལ་བྱུང་བ་ཐམས་ཅད་ལ་བདེ་བར་
འདུ་ཤེས་ཉིད་དུ་ཉེ་བར་གནས་པར་གྱུར་ཏོ། །འདིའི་རྒྱུ་མཐུན་པའི་འབྲས་བུ་
ཆོས་ཐམས་ཅད་བདེ་བས་ནོན་པ་ཞེས་བྱ་བའི་ཏིང་ངེ་འཛིན་ཐོབ་པ་ཡིན་ནོ། །
ཞེས་དང་། དབུ་མ་ལ་འཇུག་པ་ལས། ཇི་ལྟར་བྱིན་ཅིག་ཅེས་སྒྲ་ཐོས་བསམས་
ལས། །རྒྱལ་སྲས་བདེ་འབྱུང་དེ་ལྟ་ཐུབ་རྣམས་ལ། །ཞི་བར་ཞུགས་པས་བདེ་བ་
བྱེད་མིན་ན། །ཐམས་ཅད་བཏང་བས་ལྟ་ཞིག་སྨོས་ཅི་དགོས། །ཞེས་གསུངས་པ་
ལྟར་རོ། །བདག་གཞན་མཉམ་བརྗེའི་སེམས་རིན་པོ་ཆེ་སྟོབས་ཆེས་ཆེར་རྒྱས་
པའི་ཚེ། ཐ་ན་གཉིད་ལོག་པའི་གནས་སྐབས་ཚུན་ཆད་དུའང་བསོད་ནམས་ནམ་
མཁའ་དང་མཉམ་པ་སྐད་ཅིག་རེ་རེ་ལ་འཕེལ་ཏེ་ཚོགས་རྫོགས་པ་ལ་ཚེགས་མེད་
པར་རིན་ཆེན་ཕྲེང་བ་ལས་གསུངས་སོ། །དེ་ལྟ་བུའི་སྤྲོ་བ་བསྐྱེད་ཚུལ་མ་ཤེས་
པར་ཐེག་པ་ཆེན་པོའི་ཡོན་ཏན་རྒྱ་མཚོ་ལྟ་བུ་རྣམས་ཐོས་པ་ན། དེ་འདྲ་སུས་ནུས་
སྙམ་དུ་ཞུམ་པ་སྐྱེས་ན་ཐེག་པ་ཆེན་པོའི་ལམ་ལས་ཆེས་རིང་བར་འགྱུར་ཞིང་།།
ཞུམས་པ་བཀག་ནས་སྤྲོ་བ་སྐྱེད་ཤེས་ན་ནི་ཡོན་ཏན་ཐམས་ཅད་མི་ཉམས་ཤིང་
མྱུར་དུ་འཕེལ་བར་འགྱུར་ལ། ཞུམ་ནས་བསྡད་པས་ནི་ཅི་ལ་ཡང་མི་ཕན་ཞིང་ཇེ་
ཞུམ་དུ་འགྲོ་བས་བྱང་ཆུབ་སྒྲུབ་པའི་ཐབས་རྣམས་ལེགས་པར་ཤེས་པར་བྱས་
ནས་བློ་གཟེངས་བསྟོད་ན་དོན་རྣམས་འགྲུབ་པ་ལག་ན་ཡོད་པ་དང་འདྲ་སྟེ། སྐྱེས་
- 204 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རབས་ལས། ཞུམ་པས་ཕོངས་ལས་ཐར་ལ་མི་ཕན་གྱི། །དེ་བས་མྱང་ངན་གདུང་
བར་ མ་ བྱེད་ པར། །དགོས་ པའི་དོན་སྒྲུབ་མཁས་ ལ་བརྟེན་བྱས་ན། །རབ་ཏུ་
དཀའ་བའང་སླ་བས་ཐར་པར་འགྱུར། །དེ་བས་འཇིགས་ཤིང་མི་དགའ་མ་བྱེད་
པར། །ཇི་ལྟར་བྱ་བའི་ཐབས་ཀྱིས་དགོས་པ་སྒྲུབས། །མཁས་པའི་གཟི་བརྗིད་
བརྟན་པས་གཟེངས་བསྟོད་ན། །དོན་རྣམས་ཐམས་ཅད་འགྲུབ་པ་ལག་ན་ཡོད། །
ཅེས་གསུངས་པ་ལྟར་རོ། །གཞན་ཡང་ཚེ་ཐུང་འདིར་བདག་པས་གཞན་གཅེས་
པའི་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བ་ལྟ་ཞོག །ཡིད་འགྱུར་གྱི་མྱོང་བ་
ཙམ་ཞིག་ཐོན་ནའང་དོན་ཤིན་ཏུ་ཆེ་བ་ཡིན་པ་ནི། ཕུ་ཆུང་བས་སྤྱན་སྔ་བ་ལ།
མངོན་ཤེས་ལྔ་ཐོབ་པ་དང་རིག་པའི་གནས་ལྔ་ལ་མཁས་པ་དང་གྲུབ་པ་ཆེན་པོ་
བརྒྱད་ཐོབ་པ་དང་། ཇོ་བོའི་ལམ་གྱི་རིམ་པ་འདི་རྒྱུད་ལ་སྐྱེས་པ་གང་འདམ་
གསུང་པས། ལམ་གྱི་རིམ་པ་རྒྱུད་ལ་སྐྱེས་པ་ལྟ་ཞོག །ལམ་གྱི་རིམ་པ་འདི་ཙུག་
ཡིན་སྙམ་དུ་གོ་བ་ཡང་དེ་ལས་འདམ་སྟེ། མངོན་ཤེས་ལྔ་ཐོབ་པ་དང་རིག་པའི་
གནས་ལྔ་ལ་མཁས་པ་དང་གྲུབ་ཆེན་བརྒྱད་ཐོབ་པ་རྣམས་གྲངས་མེད་བྱས་ཏེ་
འཁོར་བ་ལས་མ་འདས་མ་འཕགས། ལམ་གྱི་རིམ་པ་ལ་ངེས་པ་རྙེད་ན་འཁོར་བ་
ལས་ལྡོག་སྟེ་མཆི་གསུང་བ་ལྟར་རོ། །དེར་མ་ཟད་བསྐལ་པ་ཆེན་པོ་གཅིག་གི་
བར་དུ་བྱང་ཆུབ་ཀྱི་སེམས་རིན་པོ་ཆེ་རྒྱུན་མ་ཆད་པར་འབད་ཅིང་བསྒོམས་པས་
རྒྱུད་ལ་བསྐྱེད་པར་བྱ་དགོས་ཀྱང་དོན་ཤིན་ཏུ་ཆེ་བ་ཡིན་པ་ནི། ཇོ་བོས། ཐེག་
ཆེན་ཆོས་སྒོར་འཇུག་འདོད་པས། །མུན་སེལ་གདུང་བ་ཞི་བྱེད་པ། །ཉི་ཟླ་ལྟ་བུའི་
བྱང་ཆུབ་སེམས། །བསྐལ་བར་འབད་པས་སྐྱེ་ཡང་རུང་། །ཞེས་གསུངས་པ་ལྟར་
རོ། །གཞན་ཡང་རྒྱལ་སྲས་ཀྱི་སྤྱོད་པ་སྣ་རེ་རེ་ནས་བསྐལ་པ་ཆེན་པོ་གྲངས་མེད་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པའི་བར་དུ་སྒྲུབ་དགོས་པ་དང་། སེམས་ཅན་རེ་རེའི་དོན་བསྒྲུབ་ཕྱིར་བསྐལ་པ་
གྲངས་མེད་པའི་བར་དུ་དམྱལ་བའི་མེ་ནང་དུ་གནས་དགོས་བྱུང་ཡང་ཞུམ་པ་མི་
བྱ་བར། སྔོན་ཐོག་མ་མེད་པ་ནས་འཁོར་བ་འདིར་སྡུག་བསྔལ་རྒྱུན་མི་འཆད་དུ་
མྱོང་ཞིང་། སྒོ་གསུམ་གྱི་བྱ་བ་ཅི་བྱས་ཐམས་ཅད་ཆུད་ཟོས་དང་དོན་མེད་སྡུག་
བསྔལ་གྱི་རྒྱུ་ཤ་སྟག་ཏུ་སོང་བ་ལ་དཔགས་ན་བསྐལ་བ་གྲངས་མེད་ནི་ཡུན་ཐུང་
ཞིང་། དེའི་ རིང་ ལའང་ བྱང་ ཆུབ་ ཀྱི་ སེམས་ རིན་པོ་ཆེ་ནི་ཉོན་མོངས་ དང་ མི་
འགྲོགས་ཤིང་། སེམས་རིན་པོ་ཆེ་དེ་རྒྱུད་ལ་ཡོད་ཚེ་སེམས་བདེ་བའི་རང་བཞིན་
དུ་ཡོང་བ་བརྟེན་འབྲེལ་གྱི་ཆོས་ཉིད་ཡིན་པས་བདེ་བའི་ངང་དུ་གནས་པ་ལ་སྒོ་
དོན་མི་འདུག་ཅིང་། རང་དང་མ་རྒན་སེམས་ཅན་ཐམས་ཅད་ཀྱི་དོན་རླབས་པོ་ཆེ་
སྒྲུབ་པ་ཡིན་པས་ཤིན་ཏུ་སྤྲོ་བར་རིགས་སོ། །གཞན་ཡང་ཤེར་ཕྱིན་གྱི་མདོ་ལས་
གསུངས་པ་ལྟར་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་
བརྩོན་འགྲུས་རྩོམ་དགོས་ན་ཡང་རིང་བའི་འདུ་ཤེས་མི་བྱ་བར་སྤྲོ་བ་ཆེན་པོས་
ཉིན་གཅིག་ཙམ་གྱི་འདུ་ཤེས་བསྐྱེད་དེ་སྤྲོ་བ་ཤུགས་དྲག་པོས་བརྩོན་འགྲུས་རྩོམ་
པའི་ཚུལ་ལ་སོགས་པ་རྣམས་ཀྱང་ཤེས་པར་བྱས་ནས། སྙིང་སྟོབས་ཆེས་ཆེར་
བསྐྱེད་དེ་བདག་གཞན་མཉམ་བརྗེའི་སེམས་རིན་པོ་ཆེ་འདི་ལས་ནམ་ཡང་མི་
ལྡོག་པའི་བློའི་གདེང་ཐོབ་པར་བྱའོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་ལ་
ཡིད་འགྱུར་གྱི་མྱོང་བ་ཐོན་ཞིང་རྐྱེན་གང་གིས་ཀྱང་བསྒྱུར་མི་ནུས་པར་ཕྱིར་མི་
ལྡོག་པའི་དམ་བཅའ་བརྟན་པོ་བྱ་ནུས་པ་ན་སྨོན་སེམས་ཆོ་གས་བཟུང་ནས་དེའི་
བསླབ་བྱ་རྣམས་ལ་ཚུལ་བཞིན་དུ་སློབ་ཅིང་། ཁྱད་པར་ཚེ་འདིར་སེམས་བསྐྱེད་
མི་ཉམས་པའི་རྒྱུ་བཞི་དང་། སྐྱེ་བ་གཞན་དུ་སེམས་བསྐྱེད་དང་མི་འབྲལ་བའི་རྒྱུ་
- 206 -



གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བཞི་ལ་བསླབས་ཏེ་སྨོན་སེམས་མི་ཉམས་ཤིང་གོང་ནས་གོང་དུ་སྤེལ་བར་བྱ། དེ་
ནས་རྒྱལ་སྲས་ཀྱི་སྤྱོད་ལ་རླབས་པོ་ཆེ་རྣམས་ལ་མཉན་ལ་སློབ་འདོད་སྦྱངས་ནས་
སློབ་པའི་ཁུར་འཁྱེར་པར་ནུས་པ་ན་འཇུག་སྡོམ་ཆོ་གས་བཟུང་སྟེ། དེའི་བསླབ་
བྱ་རྣམས་ལ་ཚུལ་བཞིན་དུ་སློབ། དེ་ཡང་སྡོམ་པ་བླངས་མ་ཐག་ནས་བསླབ་པའི་
སྲུང་མཚམས་རྣམས་ཤེས་ པར་ བྱས་ལ་སློབ་དགོས་ཤིང་། ནམ་མཁའི་མཐས་
གཏུགས་པའི་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་བདག་གིས་ཞི་
བར་བྱ། སེམས་ཅན་ཐམས་ཅད་གནས་སྐབས་དང་མཐར་ཐུག་གི་བདེ་བ་ལ་
བདག་གཅིག་པུས་འགོད་པར་བྱ་ཞེས་རྒྱལ་བ་སྲས་བཅས་ཀྱི་སྤྱན་སྔར་དམ་
བཅས་པ་ཡིན་པས་རང་གིས་ཇི་ལྟར་དམ་བཅས་པ་དེ་ཡང་ཡང་དྲན་པར་བྱས་ལ་
མ་རྒན་སེམས་ཅན་འདི་རྣམས་ཐབས་གང་ཞིག་གིས་སྡུག་བསྔལ་ལས་བསྒྲལ་
བར་བྱ། ཇི་ལྟར་བྱས་ན་མ་རྒན་སེམས་ཅན་འདི་རྣམས་གནས་སྐབས་དང་མཐར་
ཐུག་གི་བདེ་བ་ལ་འགོད་པར་ནུས་སྙམ་དུ་ཡང་དང་ཡང་དུ་བསམས་ལ། དེའི་
ཐབས་འཚོལ་བ་དང་དེའི་འགལ་རྐྱེན་སེལ་པའི་ཕྱིར་བརྩོན་པ་སྐད་ཅིག་ཀྱང་མི་
ལྷོད་པ་དགོས་ཤིང་། རང་ གཞན་ སེམས་ཅན་ཐམས་ཅད་ ཀྱི་འཁོར་ བའི་ སྡུག་
བསྔལ་སེལ་ཕྱིར་གནས་སྐབས་ཀྱི་སྡུག་བསྔལ་ཕྲ་མོ་ཙམ་བཟོད་པར་བྱ་བ་དང་།
རང་གཞན་སེམས་ཅན་ཐམས་ཅད་ཀྱི་མཐར་ཐུག་གི་དོན་བླ་ན་མེད་པའི་བྱང་ཆུབ་
བསྒྲུབ་ཕྱིར་ཚེ་འདིའི་རྙེད་བཀུར་སྙན་གྲགས་སོགས་གནས་སྐབས་ཀྱི་བདེ་བ་ཕྲ་
མོ་ལ་མི་ལྟ་བར་ཡལ་བར་འདོར་དགོས་པ་དང༌། དེ་ལྟར་མ་བྱས་པར་གནས་
སྐབས་ཚེ་འདིའི་དོན་ཙམ་གཙོ་བོར་བཟུང་ན་བྱང་ཆུབ་སེམས་དཔའི་བསླབ་པ་
ལས་འདས་པར་འགྱུར་བ་དང་། སྒོ་གསུམ་གྱི་བྱ་བ་ཅི་བྱེད་སེམས་ཅན་ཁོ་ནའི་
207-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དོན་དུ་བྱ་དགོས་པ་དང་། དེ་ལྟར་མིན་པར་གཞན་དོན་དུ་དམིགས་པ་ཤོར་ཏེ་རང་
དོན་ཡིད་བྱེད་ཀྱི་དབང་དུ་སོང་ན་བྱང་ཆུབ་སེམས་དཔའི་བསླབ་པ་ལས་འདས་
པར་འགྱུར་བའི་ཚུལ་རྣམས་ཡང་དང་ཡང་དུ་བསམ་ཞིང་དྲན་ཤེས་སྒྲིམ་པར་བྱེད་
པ་ནི་བྱང་ཆུབ་སེམས་དཔའི་བསླབ་པའི་ཁོག་པ་ཡིན་པར་བསླབ་བཏུས་ལས་
གསུངས། འཇུག་སྡོམ་གྱི་བསླབ་བྱ་མཐའ་ཡས་ཀྱང་། མདོར་བསྡུ་ན་བྱང་སེམས་
ཀྱི་སྡོམ་པ་དང་འགལ་བའི་ཉེས་པ་སྡོམ་གྱིས་བསྡུས་པ་རྩ་ལྟུང་བཅོ་བརྒྱད་དང་
ཉེས་བྱས་བཞི་བཅུ་ཞེ་དྲུག་གསུངས་པ་རྣམས་སྲོག་དང་བསྡོས་ཏེ་བསྲུང་བ་བཞིར་
བཞག་ནས། བྱང་ཆུབ་སེམས་དཔའི་སྤྱོད་པ་ཐམས་ཅད་མདོར་བསྡུས་ པ་ རང་
རྒྱུད་སྨིན་བྱེད་ཕ་རོལ་ཏུ་ཕྱིན་པ་དྲུག་དང་གཞན་རྒྱུད་སྨིན་བྱེད་བསྡུ་བ་བཞི་ལ་
ཚུལ་བཞིན་བསླབ་བོ། །དེ་ལ་རང་རྒྱུད་སྨིན་བྱེད་ཕར་ཕྱིན་དྲུག་ལ་སློབ་ཚུལ་ནི།
རྒྱལ་སྲས་ཀྱི་སྤྱོད་པ་ཇི་སྙེད་ཅིག་གསུངས་པ་ཐམས་ཅད་བསྡུ་ན་ཕར་ཕྱིན་དྲུག་ཏུ་
འདུ་བའི་ ཚུལ་དང་། དེ་ལས་མང་བ་མི་དགོས་ཤིང་། དེ་ལས་ཉུང་ན་སྤྱོད་པ་
རྣམས་མི་ཚང་བ་དང་། ཕར་ཕྱིན་དྲུག་གི་གོ་རིམ་དེ་ལྟར་མཛད་པའི་དགོས་པ་
རྣམས་ཤེས་དགོས་པས། རྗེ་བཙུན་བྱམས་པས་མདོ་སྡེའི་རྒྱན་དུ་རྒྱལ་བས་བྱང་
སེམས་ཀྱི་སྤྱོད་པ་རྣམས་ཕར་ཕྱིན་དྲུག་ཏུ་བསྡུས་པ་ནི་རང་གི་དོན་སྒྲུབ་པ་ལའང་
དེ་དྲུག་གིས་ཆོག་པ་དང་། གཞན་གྱི་དོན་སྒྲུབ་པ་ལའང་དེ་དྲུག་གིས་ཆོག་པ་དང་།
རང་གཞན་གཉིས་ཀའི་དོན་ཡོངས་སུ་རྫོགས་པའང་ཕར་ཕྱིན་དྲུག་གིས་སྒྲུབ་ནུས་
པ་དང་། སྐྱེས་བུའི་འདོད་དོན་ཐམས་ཅད་བསྡུ་ན་མངོན་མཐོ་ངེས་ལེགས་གཉིས་
སུ་འདུ་ལ། མངོན་མཐོ་ངེས་ལེགས་གང་སྒྲུབ་ཀྱང་དེ་དྲུག་གིས་སྒྲུབ་ནུས་པ་དང་།
གསུང་རབ་ཐམས་ཅད་སྡེ་སྣོད་གསུམ་དུ་འདུ་ཞིང་བརྗོད་བྱ་ཐམས་ཅད་བསླབ་པ་
- 208 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
གསུམ་དུ་འདུ་བས། བསླབ་པ་གསུམ་གྱི་དབང་དུ་བྱས་ནའང་ཕར་ཕྱིན་དྲུག་གིས་
ཆོག་པའི་ཚུལ་རྣམས་ཞིབ་ཏུ་གསུངས་པ་ལྟར་ཤེས་པར་བྱས་ལ། མ་སེམས་ཅན་
ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་
གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ཆོས་ཀྱི་སྦྱིན་པ། མི་
འཇིགས་པའི་སྦྱིན་པ། ཟང་ཟིང་གི་སྦྱིན་པ་སྟེ། སྦྱིན་པ་རྣམ་པ་གསུམ། སྡོམ་པའི་
ཚུལ་ ཁྲིམས། དགེ་བ་ཆོས་སྡུད་ཀྱི་ ཚུལ་ ཁྲིམས། སེམས་ཅན་དོན་བྱེད་ཀྱི་ཚུལ་
ཁྲིམས་ཏེ། ཚུལ་ཁྲིམས་རྣམ་པ་གསུམ། གནོད་བྱེད་ལ་ཇི་མི་སྙམ་པའི་བཟོད་པ།
སྡུག་བསྔལ་དང་ལེན་གྱི་བཟོད་པ། ཆོས་ལ་ངེས་སེམས་ཀྱི་བཟོད་པ་སྟེ། བཟོད་
པ་ རྣམ་ པ་ གསུམ། གོ་ ཆའི་ བརྩོན་ འགྲུས། དགེ་ བ་ བསྡུ་ བའི་ བརྩོན་ འགྲུས།
སེམས་ ཅན་ དོན་ བྱེད་ ཀྱི་བརྩོན་ འགྲུས་ཏེ། བརྩོན་ འགྲུས་རྣམ་ པ་ གསུམ། ཞི་
གནས་ དང༌། ལྷག་ མཐོང་ དང༌། དེ་ གཉིས་ ཟུང་ དུ་ འབྲེལ་ བའི་ བསམ་ གཏན་
གསུམ་མམ། ཚེ་འདིར་ ལུས་སེམས་བདེ་བར་གནས་པའི་བསམ་གཏན། ཡོན་
ཏན་གྱི་རྟེན་བྱེད་པའི་བསམ་གཏན། སེམས་ཅན་གྱི་དོན་བྱེད་པའི་བསམ་གཏན་
ཏེ། བསམ་གཏན་རྣམ་པ་གསུམ། གནས་ལུགས་རིག་པ་དོན་དམ་རྟོགས་པའི་
ཤེས་ རབ། གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་གྱི་
དོན་བྱ་ཚུལ་རྟོགས་པའི་ཤེས་རབ་སྟེ། ཤེས་རབ་རྣམ་པ་གསུམ་སྟེ་རྒྱལ་སྲས་ཀྱི་
སྤྱོད་པ་རླབས་པོ་ཆེ་འདི་དག་ལ་ཚུལ་བཞིན་དུ་བསླབ་པར་བྱའོ། །དེ་ལྟར་སློབ་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་
གདབ་བོ། །དེ་ལྟར་ཕར་ཕྱིན་དྲུག་ལ་སློབ་པའི་ཚེ་རྟེན་དམ་པ་བྱང་ཆུབ་ཀྱི་སེམས་
ཀྱིས་ཟིན་པ། དངོས་པོ་དམ་པ་མ་ལུས་པར་སྤྱོད་པ། ཆེད་དུ་བྱ་བ་དམ་པ་སེམས་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཅན་ཐམས་ཅད་ལ་ཉེ་རིང་མེད་པར་གནས་སྐབས་དང་མཐར་ཐུག་གི་དོན་བསྒྲུབ་
པའི་ཕྱིར་དུ་སྤྱོད་པ། ཐབས་ལ་མཁས་པ་དམ་པ་ལྟ་བའི་རྩིས་ཟིན་པ། བསྔོ་བ་
དམ་པ་དགེ་བ་དེ་ཡང་མ་རྒན་སེམས་ཅན་རྣམས་ཀྱི་དོན་དུ་རྫོགས་བྱང་དུ་བསྔོ་བ།
རྣམ་པར་དག་པ་དམ་པ་སྒྲིབ་གཉིས་སྤོང་བར་བྱེད་པ་སྟེ་དམ་པ་དྲུག་ལྡན་དུ་བྱ་བ་
དང་། སྦྱིན་པ་བྱེད་པས་མཚོན་དགེ་བ་གང་བྱེད་ཀྱང་ཕར་ཕྱིན་དྲུག་ལྡན་དུ་བྱ་
དགོས་འདི་ལ་ཐུན་མོང་དང་ཐུན་མོང་མིན་པ་གཉིས་ལས། ཐུན་མོང་བ་ནི། ཆོས་
ཀྱི་སྦྱིན་པ་ལྟ་བུ་ཞིག་ལ་མཚོན་ན་གཞན་ལ་ཕན་སེམས་ཀྱིས་ཆོས་སྟོན་པའི་ཚེ་
བསླབ་པ་དང་འགལ་བའི་ཉེས་སྤྱོད་རྣམས་སྡོམ་པའི་ཚུལ་ཁྲིམས་དང་། གནོད་
བྱེད་དང་སྡུག་བསྔལ་བྱུང་བ་ལ་མི་ཁྲོ་བའི་བཟོད་པ་དང༌། དགེ་བ་དེ་ཉིད་གོང་
འཕེལ་དུ་བྱེད་པའི་བརྩོན་འགྲུས་དང༌། དེའི་ཚེ་མ་ཡེངས་པར་སེམས་རྩེ་གཅིག་ཏུ་
བྱེད་པ་དང༌། ལྟ་བའི་རྩིས་ཟིན་པ་སྟེ་དྲུག་ལྡན་དུ་བྱའོ། །ཐུན་མོང་མིན་པ་ནི།
ཆོས་ཀྱི་སྦྱིན་པ་བྱེད་པ་ན་རང་ཡལ་བར་དོར་ནས་གཞན་ཁོ་ནའི་ཆེད་དུ་ཆོས་སྦྱིན་
བྱེད་པ་དང་། རང་དོན་ཡིད་བྱེད་སྡོམ་པའི་ཚུལ་ཁྲིམས་དང་། རྣམ་པ་ཐམས་ཅད་
མཁྱེན་པའི་ཡེ་ཤེས་ཐབས་དང་བཅས་པ་ལ་མོས་ཤིང་བཟོད་པ་དང་། སེམས་
ཅན་ཐམས་ཅད་ཀྱི་སྡུག་བསྔལ་རང་ལ་ལེན་ཅིང་སེམས་ཅན་རྣམས་ཐར་པའི་ཕྱིར་
འབད་པའི་བརྩོན་འགྲུས་དང་། རང་དོན་ཡིད་བྱེད་དང་མ་འདྲེས་པར་གཞན་དོན་
ལ་སེམས་རྩེ་གཅིག་པས་དགེ་བ་རྫོགས་བྱང་དུ་བསྔོ་བའི་བསམ་གཏན་དང༌།།
འཁོར་གསུམ་མི་དམིགས་པའི་སྟོང་ཉིད་སྙིང་རྗེའི་སྙིང་པོ་ཅན་གྱིས་ཟིན་པར་བྱེད་
པ་སྟེ་དྲུག་ལྡན་དུ་བྱའོ། །དེ་ལྟར་དམ་པ་དྲུག་ལྡན་དང་ཕར་ཕྱིན་དྲུག་ལྡན་དུ་བྱ་
བའི་ཚུལ་དེ་དག་ལེགས་པར་ཤེས་ན། བསླབ་བཏུས་ལས་ལུས་ལོངས་སྤྱོད་དགེ་
- 210 -



ཆེ
སྦྱོ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
རྩ་གསུམ་ལ། གཏང་བ་དང་། བསྲུང་བ་དང་། དག་པ་དང་། སྤེལ་བ་སྟེ་བཞི་བཞི་
གསུངས་པའི་སྤྱོད་པ་བཅུ་གཉིས་པོའི་གནད་རྣམས་ཀྱང་ཚང་བར་འགྱུར་རོ། །དེ་
ཐམས་ཅད་ལས་གཙོ་བོ་ནི་བདག་པས་གཞན་གཅེས་པའི་བྱང་ཆུབ་ཀྱི་སེམས་
རིན་པོ་ཆེས་ཟིན་པར་བྱེད་པ་ཉིད་ཡིན་ཏེ། བྱང་ཆུབ་ཀྱི་སེམས་རིན་པོ་ཆེ་ཡོད་ན་
ནི་ཕར་ཕྱིན་བསྡུས་པ་ལས་གསུངས་པ་ལྟར། སེམས་ཅན་ཐམས་ཅད་སྡུག་བསྔལ་
ཐམས་ཅད་ལས་བསྒྲལ་ཏེ་རྫོགས་པའི་བྱང་ཆུབ་ལ་འགོད་པར་འདོད་པ་ནི་གཏོང་
བ་ཐམས་ཅད་ཀྱི་མཆོག་དང༌། དེ་བཞིན་དུ་ཚུལ་ཁྲིམས་ལ་སོགས་པ་སྤྱོད་པ་ལྷག་
མ་ཐམས་ཅད་ཀྱིས་ཡང་མཆོག་ཡིན་ལ། སྤྱོད་པ་ཐམས་ཅད་བྱང་ཆུབ་ཀྱི་སེམས་
རིན་པོ་ཆེའི་ ཁོངས་སུ་འདུ་བར་འགྱུར་རོ། །དགེ་བཤེས་སྟོན་པའི་ཞལ་ནས།
དགེ་བ་གང་བྱེད་ཀྱང་སྦྱོར་བ་བྱང་ཆུབ་ཀྱི་སེམས་ཀྱིས་འཕངས། དངོས་གཞི་ཕ་
རོལ་ཏུ་ཕྱིན་པ་དྲུག་ལྡན་དུ་བྱ། མཇུག་རྫོགས་པའི་བྱང་ཆུབ་ཏུ་བསྔོ། དེ་ལྟར་
བྱས་ན་ཕ་རོལ་ཏུ་ཕྱིན་པའི་ཚུལ་གྱིས་སྤྱོད་པ་དཔག་ཏུ་མེད་པ་གསུངས་ཀྱང་དེར་
མ་ འདུས་ པ་ མེད། དེ་ཡང་ནང་གི་བསམ་ པ་ གལ་ཆེ། བསམ་པ་དེས་ཟིན་ན་
དངོས་གཞི་ཕ་རོལ་དུ་ཕྱིན་པ་དྲུག་ལྡན་དུ་འོང་བ་ཆོས་ཉིད་ཡིན་གསུང་། དགེ་
བཤེས་དོལ་བའི་ཞལ་ནས། བསམ་པ་བྱང་ཆུབ་ཀྱི་སེམས་ཀྱིས་འཕངས་ན་ཕ་
རོལ་ཏུ་ཕྱིན་པ་དྲུག་ཚང་ནས་འོང་གསུང་ངོ༌། །གཞན་རྒྱུད་སྨིན་བྱེད་བསྡུ་བ་བཞི་
ནི་ཕར་ཕྱིན་དྲུག་གི་ནང་དུ་འདུས་ཀྱང་། རྒྱལ་སྲས་རྣམས་ཀྱིས་ཐོག་མར་རང་
རྒྱུད་སྨིན་པར་བྱས་ནས་གདུལ་བྱ་ལ་ཆོས་སྟོན་པ་སོགས་སེམས་ཅན་གྱི་དོན་ལ་
དངོས་སུ་འཇུག་པ་ན་ཇི་ལྟར་བྱ་བའི་ཚུལ་ཤེས་པའི་ཕྱིར་ཟུར་དུ་བཀར་ནས་
མཛད་པ་ཡིན་པས། དེའི་ཚུལ་ནི་མ་སེམས་ཅན་ཐམས་ཅད་ཀྱི་དོན་དུ་མྱུར་བ་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་
ཀྱང་ཐོབ་པར་བྱ། དེའི་ཕྱིར་དུ་སྦྱིན་པ་དང་། སྙན་པར་སྨྲ་བ་དང་། དོན་སྤྱོད་པ་
དང༌། དོན་མཐུན་པ་སྟེ། གཞན་དོན་བྱེད་པའི་ཐབས་བཟང་པོ་རྒྱལ་བ་ཉིད་ཀྱིས་
གསུངས་པའི་བསྡུ་བ་བཞི་པོ་འདིའི་སྒོ་ནས་མ་རྒན་སེམས་ཅན་རྣམས་སྨིན་གྲོལ་
གྱི་ལམ་ལ་འགོད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟར་རྒྱལ་སྲས་ཀྱི་སྤྱོད་
པ་ཐམས་ཅད་ཀྱི་གནད་བསྡུས་པ་ཕྱིན་དྲུག་དང༌། བསྡུ་བ་བཞི་ནི་ཐེག་པ་མཆོག་
གི་ལམ་ལ་སྒྲུབ་པ་སྙིང་པོར་མཛད་བཞེད་པ་དག་ལ་སེམས་བསྐྱེད་ནས་རྒྱལ་སྲས་
ཀྱི་སྤྱོད་པ་ལ་མ་བསླབས་ན་འཚང་རྒྱ་བའི་ཐབས་མེད་པས། རྒྱལ་སྲས་ཀྱི་སྤྱོད་པ་
རྒྱ་མཚོ་ལྟ་བུའི་གནད་བསྡུས་པ་འདི་དག་ལ་བསླབ་དགོས་སོ་ཞེས་མིང་ཙམ་རེ་
བྲིས་པ་ ཡིན་གྱི། དེ་དག་སོ་སོའི་སློབ་ཚུལ་ཞིབ་པར་ནི་གདམས་ངག་ འདིའི་
གཞུང་བསླབ་བཏུས་དང་སྤྱོད་འཇུག་གཉིས་དང་། འཇིག་རྟེན་གསུམ་གྱི་སྒྲོན་མེ་
གཅིག་པུ་བྱང་ཆུབ་ལམ་གྱི་རིམ་པ་ཆེན་མོ་ལས་ཤེས་པར་བྱའོ། །བདག་གཞན་
མཉམ་བརྗེའི་སྒོ་ནས་བྱང་ཆུབ་ཀྱི་སེམས་སྦྱོང་བའི་གདམས་ངག་བྱང་སེམས་
འཆད་ཁ་བས་དོན་ཚན་བདུན་དུ་ཕྱེ་བ་འདི་ལའང་ཕྱིན་དྲུག་གི་ཉམས་ལེན་རྣམས་
ཀྱི་གནད་ཚང་སྟེ། ལུས་ལོངས་སྤྱོད་དགེ་རྩ་གསུམ་གཏོང་བའི་བསམ་པ་རྩལ་དུ་
བཏོན་ནས་སྒོམ་པ་ཡིན་པས་སྦྱིན་པ་ཚང་བ་ནི་རྟོགས་སླ། དེ་ཡང་ཟང་ཟིང་གི་
སྦྱིན་པ་ནི་ལུས་ལོངས་སྤྱོད་ཐམས་ཅད་གཏོང་བ་དེ་ཡིན་ཞིང་། གཞན་ལ་དགེ་རྩ་
གཏོང་བ་ནི་ཆོས་ཀྱི་སྦྱིན་པ་དང་མི་འཇིགས་པའི་སྦྱིན་པ་བྱེད་པ་ཡིན་ནོ། །མ་རྒན་
སེམས་ཅན་ཐམས་ཅད་ལ་གནོད་འཚེའི་བསམ་པ་གཞི་དང་བཅས་པ་ལས་ལོག་
- 212 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
སྟེ་རྣམ་པ་ཀུན་ནས་ཕན་པའི་སེམས་སྦྱོང་བ་ནི་ཚུལ་ཁྲིམས་ཀྱི་ཉམས་ལེན་ཡིན་
ནོ། །མ་རྒན་སེམས་ཅན་རྣམས་ཀྱི་སྡུག་བསྔལ་ཐམས་ཅད་རང་ལ་ལེན་ཅིང་རང་
གཅིག་པུས་འཁོར་བའི་སྡུག་བསྔལ་ཐམས་ཅད་མྱོང་བར་སྤྲོ་བ་ནི་སྡུག་བསྔལ་
དང་ལེན་དང་། སྤྱིར་སེམས་ཅན་ཐམས་ཅད་དང་། སྒོས་སུ་གནོད་བྱེད་རྣམས་ལ་
བྱམས་པའི་སེམས་བསྐྱེད་དེ་གནོད་ལན་དུ་ཕན་པ་སྒྲུབ་པའི་འདུན་པ་ཤུགས་དྲག་
བྱེད་པ་ནི་གནོད་བྱེད་ལ་ཇི་མི་སྙམ་པའི་བཟོད་པ་དང་། རྒྱལ་སྲས་ཀྱི་སྙིང་སྟོབས་
རླབས་པོ་ཆེ་དཔག་པར་དཀའ་བ་དག་ལ་ཞུམ་པའི་སེམས་མི་བསྐྱེད་པར་ཕལ་
པོ་ཆེ་སོགས་ཐེག་ཆེན་གྱི་བཀའ་ནས་ཇི་ལྟར་གསུངས་པ་ལྟར། རྒྱལ་སྲས་ཀྱི་སྙིང་
སྟོབས་དང་སྤྱོད་པ་རླབས་པོ་ཆེ་རྣམས་ལ་སློབ་པར་སྤྲོ་བ་ནི་ཆོས་ལ་ངེས་སེམས་
ཀྱི་བཟོད་པའི་ཉམས་ལེན་ཡིན་ནོ། །སེམས་ཅན་རེ་རེའི་ཕྱིར་དུ་བསྐལ་བའི་བར་
དུ་མནར་མེད་དུ་གནས་དགོས་ཀྱང་སྐྱོ་ངལ་མེད་པའི་སྙིང་སྟོབས་བསྐྱེད་པ་ནི་
བརྩོན་འགྲུས་ཀྱི་ཉམས་ལེན་དང་། རང་ཡལ་བར་དོར་ནས་གཞན་གཅེས་པར་
བཟུང་ནས་བདག་གཞན་མཉམ་བརྗེའི་སེམས་རིན་པོ་ཆེ་རྩེ་གཅིག་ཏུ་སྐྱོང་བ་ནི་
ཐུན་མོང་མིན་པའི་བསམ་གཏན་གྱི་སྐྱོང་ཚུལ་ཡིན་ལ། ཤེས་རབ་ཀྱི་སྐྱོང་ཚུལ་ནི་
ལོགས་སུ་འབྱུང་ཞིང་། གཞན་ཡང་རྐྱེན་ངན་ལམ་དུ་བསྒྱུར་བའི་སྒོ་ནས་བཟོད་པ་
ལ་སློབ་ཚུལ་དང་། ཚེ་གཅིག་གི་ཉམས་ལེན་དྲིལ་ནས་བསྟན་པས་བརྩོན་འགྲུས་
ལ་སློབ་ཚུལ་དང༌། སྤྱི་དོན་གསུམ་ལ་རྟག་ཏུ་བསླབ། །ཅེས་པ་དང་། གཉིས་པོ་
སྲོག་དང་བསྟོས་ཏེ་བསྲུང་། ཞེས་པ་ལ་སོགས་པར་ཚུལ་ཁྲིམས་ལ་གཅེས་སྤྲས་སུ་
བྱེད་ཚུལ་དང་། བསམ་གཏན་དང་ཤེས་རབ་ལ་སློབ་ཚུལ་གོང་དུ་བཤད་པ་ལྟར་
ཡིན་པས། ཕྱིན་དྲུག་གི་སྙིང་པོའི་གནད་རྣམས་ཡོད་དོ། །འོན་ཀྱང་དེ་ཙམ་གྱིས་
213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཆོག་པར་བཟུང་ནས་ཕྱིན་དུག་སོ་སོ་ལ་ཞིབ་ཏུ་སློབ་པ་དོར་ན་མི་རུང་བས། གོང་
དུ་བཤད་པ་ལྟར་བྱང་ཆུབ་ལམ་གྱི་རིམ་པ་ཆེན་མོ་ལ་ཞིབ་ཏུ་བལྟས་ནས་ཕྱིན་
དྲུག་སོ་སོའི་ཉམས་ལེན་བྱེད་ཚུལ་རྣམས་ཤེས་པར་བྱ་ཞིང་། ཤེས་ནས་ཀྱང་ལག་
ལེན་ལ་ཅི་ཐེབས་བྱའོ། ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི་དྲན་ཤེས་དང་ལྡན་པའི་སྒོ་ནས་དབང་
པོའི་སྒོ་སྡོམ་པ་སོགས་སྔར་བཞིན་ཡིན་ལ། ཁྱད་པར་བྱང་སེམས་ཀྱི་སྤྱོད་པ་སྟོན་
པའི་གཞུང་མཆོག་ཏུ་གྱུར་པ་བསླབ་བཏུས་དང་སྤྱོད་འཇུག་གཉིས་དང་བྱང་ཆུབ་
ལམ་རིམ་ཆེན་མོ་སོགས་ལ་བལྟ་ཞིང་། རྒྱལ་སྲས་རྟག་ཏུ་ངུ་གཞོན་ནུ་ནོར་བཟང་
ཇོ་བོ་རྗེ་ཡབ་སྲས་རྒྱལ་བ་ཙོང་ཁ་པ་ཆེན་པོ་ཡབ་སྲས་སོགས་སྔོན་བྱོན་དམ་པ་
རྣམས་ཀྱིས་རྒྱལ་སྲས་ཀྱི་སྤྱོད་པ་ལ་ཇི་ལྟར་བསླབས་པའི་རྣམ་ཐར་རྣམས་བལྟས་
ལ། དེ་དག་གི་རྗེས་སུ་སློབ་པའི་འདུན་པ་དང་མོས་པ་ཤུགས་དྲག་ཏུ་བྱ་ཞིང་ཐ་ན་
སྨོན་ལམ་ཚུན་ཆད་ཀྱིས་ཀྱང་སྦྱང་བར་བྱའོ། །
གསུམ་པ་ཁྱད་པར་དོན་དམ་སེམས་སྦྱོང་ཞེས་བྱ་བ་ཟབ་མོ་དབུ་མའི་ལྟ་
བ་ལ་སློབ་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་
ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་
བའི་ཆོས་དྲུག་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། ཁྱད་པར་བླ་མ་དང་
ལྷག་པའི་ལྷ་དབྱེར་མེད་དུ་བྱས་ནས་གདུང་ཤུགས་དྲག་པོས་གསོལ་བ་རྒྱུན་རིང་
དུ་འདེབས་པ་དང༌། བསགས་སྦྱང་ལ་འབད་པ་ཤིན་ཏུ་གལ་ཆེ་བར་གསུངས་
པས། ཅུང་ཟད་རེས་ཆོག་པ་མིན་པར་ནན་ཏན་ཏུ་བྱེད་པ་སྔོན་དུ་བཏང་ནས། སྤྱི་
-214-



སྦྱོ
གི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བོའི་བླ་མ་ལྷ་རང་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་དང་ལྡན་པའི་
ངང་ནས་ལུས་གནད་ལེགས་པར་བཅའ་སྟེ། དེ་ཡངས་སློབ་དཔོན་ཀ་མ་ལ་ཤཱི་
ལས་དབུ་མ་སྒོམ་རིམ་དུ་ཇི་ལྟར་གསུངས་པ་ལྟར། ལུས་ཀྱི་སྤྱོད་ལམ་ཆོས་བརྒྱད་
ལྡན་དུ་བྱ་སྟེ། རྐང་པ་རྡོ་རྗེའི་སྐྱིལ་ཀྲུང་ངམ་སྐྱིལ་ཀྲུང་ཕྱེད་པ་གང་རུང་བྱ། མིག་
ཧ་ཅང་ཕྱེ་བ་དང་བཙུམས་པ་མིན་པར་སྣ་རྩེར་གཏད། ལུས་རྒྱབ་ཏུ་དགྱེ་བ་དང་
མདུན་དུ་དགུ་བ་དང་གཡས་གཡོན་དུ་ཡོ་བ་མིན་པར་དྲང་པོར་བསྲང་། ཕྲག་
གཉིས་ཐད་ཀར་གཞག །མགོ་མ་ཡོ་བར་དྲང་པོར་བསྲངས་ཤིང་ཡིད་ཙམ་གུག་པ་
བྱ། མགོ་དང་ལུས་དྲང་པོར་བསྲང་བའི་ཚད་ནི། སྣའི་རྩེ་མོ་ནས་ལྟེ་བའི་བུག་པའི་
བར་ལ་ཐིག་དྲང་པོར་འདྲོངས་པའི་ཚད་དུ་བྱ། སོ་དང་མཆུ་རང་བབས་སུ་གཞག།
ལྕེའི་རྩེ་མོ་ཡ་རྐན་ལ་སྦྱར། དབུགས་ཕྱི་ནང་དུ་རྒྱུ་བ་སྒྲ་ཅན་དང་ཧ་ཅང་ཤུགས་
ཆེས་པ་དང༌། ཕྱི་ནང་དུ་རྒྱུ་བ་རིང་ཐུང་མི་སྙོམས་པའི་རྒོད་བག་ཅན་དུ་མ་སོང་བར་
དལ་བུ་དལ་བུས་འབད་པ་མེད་པར་རང་བབས་སུ་རྒྱུ་བ་ལྟར་གཞག་གོ །དེ་ལྟར་
ལུས་གནད་བཅས་ནས་རླུང་ཆམ་ལ་འབེབས་པ་འདི་ཤིན་ཏུ་གལ་ཆེ་བས། དེ་
ལྟར་རང་བབས་སུ་བཞག་བཞིན་པའི་ངང་ནས་དབུགས་ཕྱིར་འགྲོ་བ་དང་ནང་དུ་
འོང་བ་ཁུག་པ་རེ་ལ་གྲངས་རེར་བྱས་ཏེ་གྲངས་འདྲེན་ཞིང་ རླུང་འགྲོ་འོང་ལ་
སེམས་འཛིན་ནོ། །དེ་ཡང་དེ་ཁོ་ན་ཉིད་ལ་དམིགས་པའི་ལྷག་མཐོང་སྒྲུབ་པ་ལ་
སྔོན་དུ་སེམས་རྩེ་གཅིག་ཏུ་གནས་པའི་ཞི་གནས་སྒྲུབ་དགོས་ཤིང་། ཞི་གནས་
སྒྲུབ་པ་ལ་དབེན་པའི་གནས་སུ་ཚུལ་ཁྲིམས་རྣམ་པར་དག་ཅིང་འདོད་ཆུང་ཆོག་
ཤེས་ལ་གནས་པ་དང༌། སྐྱེ་བོ་མང་པོ་དང་འགྲོགས་འདྲིས་སྤོང་བ་སོགས་ཞི་
གནས་སྒྲུབ་པའི་རྒྱུ་ཚོགས་རྣམས་སྒྲུབ་པ་ཤིན་ཏུ་གལ་ཆེ་སྟེ། རྒྱུ་ཚོགས་དེ་དག་མ་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཚང་བར་ཏིང་ངེ་འཛིན་སྒོམ་པ་ལ་འབད་བློ་ཇི་ཙམ་བྱས་ཀྱང་ཞི་གནས་འགྲུབ་པ་
མི་ སྲིད་ དོ། །ལམ་སྒྲོན་ལས། ཞི་ གནས་ ཡན་ ལག་རྣམ་ ཉམས་ པས། །རབ་ཏུ་
འབད་ དེ་བསྒོམས་ བྱས་ ཀྱང་། །ལོ་ནི་ སྟོང་ ཕྲག་ དག་ གིས་ ཀྱང་། །ཏིང་འཛིན་
འགྲུབ་པར་མི་འགྱུར་རོ། །ཞེས་དང་། དགེ་བཤེས་སྟོན་པའི་ཞལ་ནས། རང་ཅག་
མན་ངག་ཁོ་ནས་ལན་སྙམ་ཡིན་མན་ངག་ཁོ་ན་བཙལ་བས་ཏིང་ངེ་འཛིན་སྐྱེར་མི་
འདོད་པ་དེ་ཚོགས་ལ་གནས་པ་མེད་པས་ལན་པ་ཡིན་གསུང་ངོ་། །ཞི་གནས་ཀྱི་
དམིགས་པ་ནི་མདོ་ལས་མང་དུ་གསུངས་པས་དམིགས་པ་གཅིག་ལ་ངོས་གཟུང་
མི་དགོས་ལ། བྱང་སེམས་འཆད་ཁ་བ་ནས་བརྒྱུད་པའི་བློ་སྦྱོང་དོན་མདུན་མའི་
ཁྲིད་ཡིག་མཛད་པའི་བླ་མ་གོང་མ་མང་པོས་རླུང་འགྲོ་འོང་ལ་དམིགས་ནས་
སེམས་གནས་སྒྲུབ་པར་གསུངས་པ་ནི། ནམ་གྲུས་ཞུས་པའི་མདོ་ལས་རང་རང་
གི་ཉོན་མོངས་གང་ཤས་ཆེ་བའི་གཉེན་པོ་དང་མཐུན་པའི་དམིགས་པ་ལ་སེམས་
འཛིན་པར་གསུངས་པས། རྣམ་རྟོག་ཤས་ཆེ་བས་རླུང་ལ་དམིགས་ནས་སྒོམ་པ་
འདི་བསྔགས་ཤིང་། མངོན་པ་མཛོད་ནས་ཀྱང་རྣམ་རྟོག་ཤས་ཆེ་བའི་གཉེན་པོར་
རླུང་འགྲོ་འོང་ལ་སེམས་འཛིན་པ་འདི་ནང་པ་སངས་རྒྱས་པའི་ཐུན་མོང་མིན་པའི་
སེམས་འཛིན་དུ་གསུངས་པས་ཁྱད་པར་དུ་འཕགས་ཤིང་། དེང་སང་གི་གདུལ་བྱ་
ཕལ་ཆེར་རྣམ་རྟོག་ཤས་ཆེ་བས་རླུང་འགྲོ་འོང་ལ་སེམས་འཛིན་པ་འདི་བསྔགས་
པར་གསུང་། དེ་ལ་ཐོག་མར་དབུགས་འགྲོ་འོང་ཁུག་པ་བདུན་ཙམ་རེ་བགྲང་ཞིང་
སེམས་འཛིན། དེ་ནས་བཅུ་བཞི་ཙམ་དག་ཉེར་གཅིག་རེའི་བར་དུ་བགྲང་ཞིང་
སེམས་ འཛིན། དེ་ནས་ ཇེ་མང་དུ་བཏང་ སྟེ་ སེམས་འཛིན་ཅིང་། དེ་ལ་སེམས་
འཇོག་ པ་དང་། རྒྱུན་དུ་འཇོག་པ་ ལ་སོགས་པ་སེམས་གནས་དགུ་རིམ་གྱིས་
- 216 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
བསྒྲུབ་བོ། །ཡང་ སངས་རྒྱས་ ཀྱི་སྐུ་ལ་དམིགས་ནས་སེམས་ གནས་ བསྒྲུབ་ན་
སངས་རྒྱས་རྗེས་སུ་དྲན་པར་འགྱུར་བ་དང་། བྱང་ཆུབ་ཀྱི་སེམས་རིན་པོ་ཆེ་མྱུར་
དུ་རྒྱུད་ལ་སྐྱེ་བ་ལ་སོགས་པའི་དགོས་པ་ཁྱད་པར་ཅན་མང་དུ་ཡོད་དོ། །སྐུ་དེ་
ཡང་རྣམ་པ་ཅི་འདྲ་བ་ཞིག་སྒོམ་པ་ནི། སྒོམ་རིམ་ཐ་མ་ལས། དེ་ལ་རྣལ་འབྱོར་
པས་ཐོག་མར་དེ་བཞིན་གཤེགས་པའི་སྐུ་གཟུགས་ཇི་ལྟར་མཐོང་བ་དང་། ཇི་
ལྟར་ ཐོས་ པ་ ལ་ སེམས་ བཞག་ ནས་ ཞི་ གནས་ བསྒྲུབ་ པར་ བྱ་ སྟེ། དེ་ བཞིན་
གཤེགས་ པའི་སྐུ་གཟུགས་དེ་ཡང་ གསེར་བཙོ་མའི་མདོག་བཞིན་དུ་སེར་ལ་
མཚན་དང་དཔེ་བྱད་བཟང་པོས་བརྒྱན་པ། འཁོར་གྱི་ནང་ན་བཞུགས་ཤིང་ཐབས་
སྣ་ཚོགས་ཀྱིས་སེམས་ཅན་གྱི་དོན་མཛད་པར་རྒྱུན་དུ་ཡིད་ལ་བྱེད་པས། དེའི་
ཡོན་ཏན་ལ་འདོད་པ་བསྐྱེད་ཅིང་བྱིང་བ་དང་རྒོད་པ་ལ་སོགས་པ་ཞི་བར་བྱས་ལ།
ཇི་སྲིད་དུ་དེ་མདུན་ན་བཞུགས་པ་བཞིན་དུ་གསལ་བར་མཐོང་བར་གྱུར་པ་དེ་
སྲིད་དུ་བསམ་ གཏན་ བྱའོ། །ཞེས་ གསུངས་ཤིང་། ཏིང་ ངེ་འཛིན་རྒྱལ་ པོ་ལས་
ཀྱང་། གསེར་གྱི་ཁ་དོག་ལྟ་བུའི་སྐུ་ལུས་ཀྱིས། །འཇིག་རྟེན་མགོན་པོ་ཀུན་ཏུ་
མཛེས་པ་སྟེ། །དམིགས་པ་དེ་ལ་ གང་གི་སེམས་འཇུག་པ། །བྱང་ཆུབ་སེམས་
དཔའ་དེ་མཉམ་བཞག་ཅེས་བྱ། །ཞེས་གསུངས་པ་ལྟར། རང་ གི་མདུན་དུ་དེ་
བཞིན་གཤེགས་པའི་སྐུ་མཚན་དང་དཔེ་བྱད་ཀྱིས་སྤྲས་པ་དྭངས་གསལ་འོད་ཀྱི་
རང་བཞིན་ཅན་བལྟ་བས་ཆོག་མི་ཤེས་པ་ཞིག་གསལ་བཏབ་ནས་དེ་ལ་སེམས་
འཛིན། དེ་ཡང་ཁ་དོག་མ་ངེས་པ་དང་། དབྱིབས་མ་ངེས་པ་དང༌། གྲངས་མ་ངེས་
པ་དང་། ཆེ་ཆུང་མ་ངེས་པའི་སྐྱོན་བཞི་སྤངས་ནས། རང་གིས་ཇི་ལྟར་ཚད་ལ་
བབ་པ་ལྟར་དམིག་པ་གཅིག་ལ་སེམས་འཛིན་པ་ཤིན་ཏུ་གལ་ཆེ་བར་གསུང་། དེ་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལྟར་མ་བྱས་པར་དམིགས་པ་སྣ་ཚོགས་ལ་སྤོ་བ་དང༌། སྐུ་ལྟ་བུ་གཅིག་ལའང་ཆེ་
ཆུང་སྣ་ཚོགས་སུ་བསྒོམས་ན་སེམས་རྩེ་གཅིག་ཏུ་གནས་པ་ལ་གེགས་བྱེད་པར་
གསུངས་སོ། །ཡང་དམ་པ་གོང་མ་འགའ་ཞིག་གིས། ལམ་གྱི་ངོ་བོ་ཀུན་གཞིའི་
ངང་ལ་གཞག །ཅེས་པའི་དོན་དུ་བྱས་ནས་སྟོང་ཉིད་ལ་དམིགས་རྟེན་བྱེད་པ་
དང་། ཡང་ སེམས་ ཀྱི་ངོ་བོ་གསལ་ རིག་ ཙམ་ ལ་ དམིགས་རྟེན་ བྱེད་ པར་ ཡང་
གསུངས་པ་སྟེ། སྟོང་ཉིད་ལ་དམིགས་རྟེན་བྱེད་ན་ནི་ཐོག་མར་བདག་མེད་རིགས་
པས་བཙལ་ནས་བདག་མེད་པའི་དོན་ངེས་པ་ན། ཇི་ལྟར་ངེས་པའི་དོན་དེ་ཉིད་
ལ་དམིགས་རྟེན་བྱས་ནས་སེམས་གནས་བསྒྲུབ་བོ། །དམིགས་རྟེན་དེ་དག་གང་
བྱེད་ཀྱང་རུང་སྟེ། ལམ་སྒྲོན་ལས་དམིགས་པ་གང་རུང་གཅིག་དག་ལ། །ཡིད་ནི་
དགེ་ལ་གཞག་པར་བྱ། །ཞེས་དམིགས་པ་གང་རུང་བ་གཅིག་གིས་ཆོག་གི །ངེས་
གཟུང་ མི་ དགོས་ པ་ དང་། དམིགས་ པ་ གཅིག་ ལ་ སེམས་ འཛིན་ དགོས་ ཀྱི།
དམིགས་པ་མང་པོ་ལ་སྤོ་མི་རུང་བར་གསུངས་སོ། །དེ་ལྟར་དམིགས་པ་གཅིག་
ལ་སེམས་འཛིན་པའི་ཚེ་ཐོག་མར་དམིགས་རྟེན་ལེགས་པར་རྙེད་པ་ཞིག་བྱ། དེ་
ནས་དམིགས་པ་དེ་ལ་སེམས་འཇོག་པ་དང་། རྒྱུན་དུ་འཇོག་པ་དང་། གླན་ཏེ་
འཇོག་པ་དང་། ཉེ་བར་འཇོག་པ་དང༌། དུལ་བར་བྱེད་པ་དང་། ཞི་བར་བྱེད་པ་
དང༌། རྣམ་ པར་ ཞི་བར་བྱེད་ པ་ དང་། རྩེ་ གཅིག་ཏུ་བྱེད་པ་དང་། མཉམ་ པར་
འཇོག་པ་སྟེ་སེམས་གནས་པ་དགུ་རིམ་གྱིས་བསྒྲུབ། དེའི་ཚེ་ཡང་དབུས་མཐའ་
ལས་གསུངས་པ་ལྟར། ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་བསྟེན་པའི་
སྒོ་ནས་སྒྲུབ་དགོས་སོ། །དེ་ལ་ཉེས་པ་ལྔ་ནི། ལེ་ལོ་དང་། བརྗེད་ངས་དང་། བྱིང་
རྒོད་གཉིས་དང་། འདུ་མི་བྱེད་པ་དང་། འདུ་བྱེད་པ་རྣམས་སོ། །ཉེས་པ་དེ་དག་
- 218-



ཆེ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
གི་གཉེན་པོ་སྤོང་བའི་འདུ་བྱེད་བརྒྱད་ནི། ལེ་ལོའི་གཉེན་པོ་དད་པ་དང་། འདུན་
པ་དང༌། བརྩོན་འགྲུས་དང་། ཤིན་སྦྱངས་བཞི། བརྗེད་ངས་ཀྱི་གཉེན་པོ་དྲན་པ།
བྱིང་རྒོད་གཉིས་ཀྱི་གཉེན་པོ་ཤེས་བཞིན། འདུ་མི་བྱེད་པའི་གཉེན་པོ་འདུ་བྱེད་
པའི་སེམས་པ། འདུ་བྱེད་པའི་གཉེན་པོ་བཏང་སྙོམས་ཏེ་འདུ་བྱེད་བརྒྱད་དོ། །དེ་
དག་ཀྱང་སྟོབས་དྲུག་གི་སྒོ་ནས་སྒྲུབ་དགོས་པར་གསུངས་ཏེ། ཐོས་པའི་སྟོབས་
དང་། བསམ་ པའི་ སྟོབས་དང་། དྲན་ པའི་སྟོབས་ དང༌། ཤེས་བཞིན་ གྱི་སྟོབས་
དང༌། བརྩོན་འགྲུས་ཀྱི་སྟོབས་དང༌། ཡོངས་སུ་འདྲིས་པའི་སྟོབས་རྣམས་སོ། །དེ་
ཡང་སེམས་གནས་དང་པོ་ཐོས་པའི་སྟོབས་ཀྱིས་བསྒྲུབ། སེམས་གནས་གཉིས་པ་
བསམ་པའི་སྟོབས་ཀྱིས་བསྒྲུབ། སེམས་གནས་གསུམ་པ་དང་བཞི་པ་གཉིས་དྲན་
པའི་སྟོབས་ཀྱིས་བསྒྲུབ། སེམས་གནས་ལྔ་པ་དང་དྲུག་པ་གཉིས་ཤེས་བཞིན་གྱི་
སྟོབས་ཀྱིས་བསྒྲུབ། སེམས་གནས་བདུན་པ་དང་བརྒྱད་པ་གཉིས་བརྩོན་འགྲུས་
ཀྱི་སྟོབས་ ཀྱིས་བསྒྲུབ། སེམས་ གནས་ དགུ་ པ་འདྲིས་པའི་སྟོབས་ཀྱིས་བསྒྲུབ་
པར་གསུངས་སོ། །སེམས་གནས་དགུ་སྟོབས་དྲུག་གིས་བསྒྲུབ་པ་དེ་ལ་ཡིད་བྱེད་
བཞི་ཡོད་པར་ཉན་ས་ལས་གསུངས་ཏེ། ཡིད་བྱེད་བཞི་ནི། བསྒྲིམས་ཏེ་འཇུག་
པའི་ཡིད་བྱེད་དང༌། བར་དུ་འཆད་ཅིང་འཇུག་པའི་ཡིད་བྱེད་དང་། སྐབས་ སུ་
འཆད་པ་མེད་པར་འཇུག་པའི་ཡིད་བྱེད་དང༌། ལྷུན་གྱིས་གྲུབ་པར་འཇུག་པའི་
ཡིད་བྱེད་དང་བཞིའོ། །སེམས་གནས་དགུ་ལ་ཡིད་བྱེད་བཞི་ཇི་ལྟར་ཡོད་པ་ནི།
སེམས་གནས་དང་པོ་དང་གཉིས་པ་གཉིས་ལ་བསྒྲིམས་ཏེ་འཇུག་པའི་ཡིད་བྱེད་
དང་། སེམས་གནས་གསུམ་པ་ནས་བདུན་པའི་བར་ལྔ་ ལ་བར་དུ་འཆད་ཅིང་
འཇུག་པའི་ཡིད་བྱེད་དང་། སེམས་ཅན་གནས་བརྒྱད་པ་ལ་སྐབས་སུ་འཆད་པ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མེད་པར་འཇུག་པའི་ཡིད་བྱེད་དང་། སེམས་གནས་དགུ་པ་ལ་ལྷུན་གྱིས་གྲུབ་
པར་འཇུག་པའི་ཡིད་བྱེད་ཡོད་པར་གསུངས་སོ། །དེ་ལྟར་སེམས་གནས་པའི་
ཐབས་དགུ་དང་། སེམས་གནས་དེ་དག་གི་གེགས་ཉེས་པ་ལྔ་དང་། དེའི་གཉེན་
པོ་སྤོང་བའི་འདུ་བྱེད་བརྒྱད་དང་། སེམས་གནས་དེ་དག་སྟོབས་དྲུག་གིས་སྒྲུབ་
ལུགས་དང་། དེ་ལ་ཡིད་བྱེད་བཞི་ཡོད་ཚུལ་དེ་དག་ནི་རྒྱལ་བའི་དགོངས་པ་རྒྱལ་
བ་རང་ཉིད་ཀྱིས་ལུང་བསྟན་པའི་ཤིང་རྟ་ཆེན་པོ་དག་གིས་གཏན་ལ་ཕབ་པ་ལྟར་
ཡིན་པས། ཏིང་ངེ་འཛིན་རྣམ་པར་དག་པ་རྒྱལ་བའི་དགོངས་པ་དང་མཐུན་པ་
ཞིག་སྒྲུབ་པར་འདོད་ན་ཐབས་འདི་དག་གི་སྒོ་ནས་ངེས་པར་སྒྲུབ་དགོས་སོ། །དེ་
ཡང་ཐོག་མ་དམིགས་རྟེན་འཚོལ་བའི་ཚེ་དགོས་པ་ཁྱད་པར་ཅན་དང་ལྡན་པའི་
དམིགས་རྟེན་འཚོལ་ལུགས་དང་། སོ་སོའི་ཁམས་དང་བསམ་པའི་ཁྱད་པར་གྱི་
དམིགས་ པ་ གང་ ལ་ དམིགས་ནས་བསྒོམས་ན་ཏིང་ ངེ་ འཛིན་ སྐྱེ་སླ་བ་ དང༌།
དམིགས་པ་དེ་ལ་སེམས་འཛིན་པའི་ཚེ་ཐོག་མར་སེམས་འཇོག་ལུགས། དེའི་རྒྱུན་
སྐྱོང་ལུགས། དེ་གོང་ནས་གོང་འཕེལ་དུ་སྒྲུབ་ལུགས། དེ་དག་གི་ཚེ་ཏིང་ངེ་འཛིན་
གྱི་གེགས་བྱིང་རྒོད་ཇི་ལྟར་འབྱུང་ཚུལ། དེའི་ཚེ་གཉེན་པོ་ཇི་ལྟར་བསྟེན་ལུགས།
གཉེན་པོ་བསྟེན་ཏེ་ཡུན་བསྲིངས་ནས་བསྒོམས་པས་སེམས་ལ་ཉམས་ཇི་ལྟར་སྐྱེ་
ཚུལ། མཐར་སེམས་གནས་འགྲུབ་ཚུལ། ལུས་སེམས་ལ་ཤིན་སྦྱངས་ཀྱི་བདེ་བ་
ཇི་ལྟར་སྐྱེ་ཚུལ་རྣམས་སྔར་བཤད་པའི་མན་ངག་དེ་དག་གི་སྟེང་ནས་ཤེས་དགོས་
པ་ཡིན་ནོ། །འདིར་གཟུ་བོར་གནས་ཤིང་བློ་གྲོས་དང་ལྡན་པ་རྒྱལ་བ་དགྱེས་པའི་
ལམ་ལ་འཇུག་པར་འདོད་པའི་རྣམ་དཔྱོད་ཅན་རྣམས་ལ་ཏིང་ངེ་འཛིན་སྒྲུབ་ཚུལ་
རྣམ་པར་དག་པ་རྒྱལ་བའི་བཀའ་དང་མཐུན་པ་ཞིག་ལ་སློབ་པར་འདོད་ན། རྗེ་
- 220-



སྦྱོ
ང་
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཐམས་ཅད་མཁྱེན་པའི་བཀའ་སྲོལ་འདི་ལ་སེམས་གནས་སྒྲུབ་པའི་ཐབས་དང་
མན་ངག་ཁྱད་པར་ཅན་རྒྱལ་བའི་བཀའ་དང་མཐུན་པ་འདི་ལྟ་བུ་ཞིག་ཡོད་དོ་
ཞེས་མིང་ཙམ་ཞིག་བྲིས་པ་ཡིན་གྱི། ཞིབ་པར་ནི་མན་ངག་འདིའི་ཉམས་མྱོང་
ཡོད་པའི་བཤེས་གཉེན་མཁས་པ་དག་ལ་རྒྱུན་རིང་དུ་བརྟེན་ཅིང་། བྱང་ཆུབ་ལམ་
ཀྱི་རིམ་པ་ཆེ་ཆུང་རྣམས་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་ཞི་གནས་
བསྒྲུབས་ནས་ལྷག་མཐོང་སྒོམ་པའི་ཚུལ་ལ་ཞི་གནས་དངོས་ལ་བརྟེན་ནས་ལྷག་
མཐོང་དངོས་སྒྲུབ་ཚུལ་དང་། ཞི་གནས་རྗེས་མཐུན་པའི་སྟེང་ནས་ལྷག་མཐོང་
རྗེས་མཐུན་པ་སྐྱོང་ཚུལ་དང་། དེ་ཙམ་ཡང་མེད་པར་ལྟ་བ་ལ་གོ་བ་འཚོལ་བ་
དང༌། གོ་བའི་སྟེང་ནས་ཡིད་འགྱུར་གྱི་མྱོང་བ་འདོན་ཚུལ་སོགས་གདུལ་བྱའི་བློའི་
རིམ་པ་དང་བསྟུན་པའི་སྐྱོང་ཚུལ་མང་དུ་ཡོད་པར་གསུངས་པས། དེ་དག་གི་
གནད་ཞིབ་པར་བཤེས་གཉེན་དམ་པའི་ཞལ་ལས་ཤེས་པར་བྱ་ཞིང་། འདིར་
བདག་དང་སྐལ་པ་མཉམ་པ་དག་ལ་ཟབ་མོ་དབུ་མའི་ལྟ་བ་ལ་དོན་གཉེར་གྱི་
འདུན་པ་བསྐྱེད་པ་དང་བག་ཆགས་འཇོག་ཕྱིར་ལྟ་བ་འཚོལ་བའི་ཚུལ་ཅུང་ཟད་
ཅིག་བརྗོད་པར་བྱའོ། །དེ་ལ་འཁོར་བའི་རྩ་བ་མ་རིག་པ་ངོས་གཟུང་བ་དང་། མ་
རིག་པ་དེ་འགག་པའི་ཕྱིར་ལྟ་བ་རྒྱུད་ལ་སྐྱོང་བའི་ཚུལ་ལོ། །
དང་པོ་ནི། དབུ་མ་ལ་འཇུག་པ་ལས། ཉོན་མོངས་སྐྱོན་རྣམས་མ་ལུས་
འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །བདག་ནི་འདི་ཡི་
ཡུལ་དུ་རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་པར་བྱེད། །ཅེས་
དང་། སྤྱོད་འཇུག་ལས། སྡུག་བསྔལ་རྒྱུ་ ཡི་ང་རྒྱལ་ན། །བདག་ཏུ་རྨོངས་པས་
འཕེལ་བར་ འགྱུར། །ཞེས་དང་། འདི་ནི་སྡུག་བསྔལ་རྒྱུར་གྱུར་པ། །བདེན་པར་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
རྟོགས་ པ་ བཟློག་ བྱ་ ཡིན། །ཞེས་ གསུངས་ པ་ ལྟར། འཁོར་ བའི་ སྡུག་ བསྔལ་
ཐམས་ཅད་ཀྱི་རྩ་བ་ནི་མ་རིག་པ་ཡིན་ལ། དེ་ནི་རང་རྒྱུད་ཀྱི་ངར་འཛིན་ལྷན་སྐྱེས་
དང་ཕུང་པོ་བདེན་འཛིན་འདི་ཡིན་ནོ། །དེ་ཡང་སྔར་སྔོན་འགྲོའི་སྐབས་སུ་བཤད་
པ་ལྟར། ཐོག་མ་མེད་པ་ནས་ ཁམས་ གསུམ་ འཁོར་ བ་ འདིར་འཁོར་ཏེ་ སྡུག་
བསྔལ་གསུམ་གྱིས་རྒྱུན་ཆད་མེད་པར་མནར་བའི་ཚུལ་ལ་ཡིད་གཏིང་ནས་སུན་
ཏེ། འདི་ལྟ་བུའི་སྡུག་བསྔལ་བར་མཚམས་མེད་པར་མྱོང་བ་འདིའི་རྩ་བ་ཅི་ཞིག་
ཡིན་སྙམ་དུ་བསམས་པ་ན། འཁོར་བའི་སྡུག་བསྔལ་ཐམས་ཅད་རང་གི་ལས་
ཉོན་གཉིས་ལས་བྱུང་ཞིང་། ལས་དང་ཉོན་མོངས་ཐམས་ཅད་ཀྱི་རྩ་བ་བདག་
འཛིན་འདི་ཡིན་པར་ངེས་ནས། འདི་འགོག་པ་ལ་བརྩོན་པ་ཆེར་སྐྱེད་པ་ཞིག་
དགོས་སོ། །འཁོར་བའི་རྩ་བ་མ་རིག་པ་ངོས་འཛིན་ཚུལ་ལ་རང་གི་སྡེ་བ་རྣམས་
མི་མཐུན་ཏེ། བྱེ་བྲག་སྨྲ་བ་ནས་བཟུང་རང་རྒྱུད་པའི་བར་ཐམས་ཅད་གང་ཟག་
རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་འཁོར་བའི་རྩ་བ་མ་རིག་པར་
འདོད་ཀྱི། གང་ཟག་དང་ཕུང་པོ་རང་ངོས་ནས་གྲུབ་པར་འཛིན་པ་འཁོར་བའི་རྩ་
བར་མི་འདོད་ལ། སློབ་དཔོན་ཟླ་བ་གྲགས་པ་དང་ཞི་བ་ལྷ་དང་སངས་རྒྱས་
བསྐྱངས་རྣམས་ནི་གང་ཟག་དང་ཕུང་སོགས་ཀྱི་ཆོས་རང་ངོས་ནས་གྲུབ་པར་
འཛིན་པ་འདི་ཉིད་འཁོར་བའི་རྩ་བར་བཞེད་ཅིང་། གང་ཟག་དང་ཕུང་པོ་རང་
ངོས་ནས་གྲུབ་པར་འཛིན་པ་འདི་མ་བཟློག་ན་འཁོར་བའི་སྡུག་བསྔལ་ཟློག་པའི་
ཐབས་མེད་པར་བཞེད་དོ། །དེ་ནི་འཕགས་པ་ཀླུ་སྒྲུབ་ཀྱི་དགོངས་པ་དམ་པ་ཡིན་
ཏེ། རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡིན་པ། །དེ་སྲིད་དེ་ལས་ངར་
འཛིན་ཡོད། །ངར་འཛིན་ཡོད་ན་ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། །
-222 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཞེས་ཕུང་པོ་བདེན་འཛིན་མ་ལོག་བར་དུ་འཁོར་བའི་རྩ་བ་མི་ཟློག་པར་ཆེས་
གསལ་བར་གསུངས་སོ། །ཐེག་པ་གསུམ་གྱི་འཕགས་པ་ཐམས་ཅད་རང་བཞིན་
མེད་རྟོགས་ཀྱི་ལྟ་བ་འདིའི་སྟེང་ནས་ལམ་བགྲོད་པ་ཁོ་ན་ཡིན་པས། འཁོར་བ་
ལས་གྲོལ་བ་ཙམ་གྱི་ཐར་པ་ཐོབ་པ་ལའང་གང་ཟག་རང་རྐྱ་ཐུབ་པའི་རྫས་ཡོད་
ཀྱིས་སྟོངས་པར་ཤེས་པ་ཙམ་གྱིས་མི་ཆོ་གི །ཆོས་ཐམས་ཅད་རང་བཞིན་མེད་
པར་ཤེས་པའི་ལྟ་བ་འདི་ངེས་པར་དགོས་པར་ཤེས་པར་བྱའོ། །བདག་འཛིན་
ལྷན་སྐྱེས་དང་ཀུན་བརྟགས་གཉིས་ལས། ལྷན་སྐྱེས་ཀྱི་འཛིན་སྟངས་ངོ་ཤེས་པར་
བྱས་ཏེ་དགག་དགོས་ཀྱི། ལྷན་སྐྱེས་ཀྱི་འཛིན་སྟངས་འགོག་པ་ དོར་ཏེ་ ཀུན་
བརྟགས་ཀྱི་འཛིན་སྟངས་འགོག་པ་ལ་རྩོལ་བ་ཅི་བྱས་ཀྱང་ཐོག་མ་མེད་པ་ནས་
རང་གི་རྒྱུད་ལ་ཞུགས་པའི་བདག་འཛིན་ལྷན་སྐྱེས་འདི་བཟློག་པར་མི་ནུས་སོ། །
ཀུན་བརྟགས་དང་ལྷན་སྐྱེས་ཀྱི་ཁྱད་པར་ནི། གྲུབ་མཐས་བློ་བསྒྱུར་བ་དང་འཕྲལ་
དུ་དཔྱད་པ་བྱས་པ་ལ་མི་ལྟོས་པར་ཐོག་མ་མེད་པ་ནས་རང་གི་རྒྱུད་ལ་དུས་
སྐབས་ཐམས་ཅད་དུ་ངམ་ངམ་ཤུགས་ཀྱིས་སྐྱེ་བའི་ངར་འཛིན་དང་ཕུང་པོ་བདེན་
འཛིན་འདི་ལྷན་སྐྱེས་ཡིན་ལ། གཞན་གྱི་གྲུབ་མཐའི་དབང་ངམ། རང་གི་བློས་
དཔྱད་པ་བྱས་ནས་ང་ཞེས་བྱ་བ་ཅི་འདྲ་ཞིག་འདུག་སྙམ་དུ་བཙལ་བས། རང་གི་
ལུས་སེམས་གཉིས་ལས་དོན་གཞན་དུ་རང་གི་ཕུང་པོ་འདི་ལ་དབང་བསྒྱུར་བ་
པོའི་ང་ཞིག་ཡན་གར་དུ་ཡོད་ པར་ འཛིན་ པ་དང་། ཡང་ རང་གི་ལུས་སེམས་
གཉིས་ཚོགས་པའི་ཕུང་པོ་འདི་ཉིད་ངར་འཛིན་པ་དང༌། ཡང་རང་གི་སེམས་འདི་
ཉིད་ངར་འཛིན་པ་རྣམས་ནི་བདག་འཛིན་ཀུན་བརྟགས་ཞེས་བྱ་བ་ཡིན་ནོ། །དེ་
ལྟ་བའི་ཀུན་བརྟགས་རྣམས་ནི་གྲུབ་མཐའ་ལ་མ་ཞུགས་པ་རྣམས་དང་གྲོག་སྦྱར་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སོགས་ལ་མེད་ལ། ལྷན་སྐྱེས་ཀྱི་ངར་འཛིན་ནི་སྲོག་ཆགས་གྲོག་སྦུར་ཡན་ཆད་ལ་
ཡོད་པས་སེམས་ཅན་འཁོར་བར་འཆིང་བྱེད་ཀྱི་རྩ་བ་ལྷན་སྐྱེས་ཀྱི་ངར་འཛིན་
འདི་ཟློག་པ་ལ་འབད་དགོས་སོ། །དེ་ཡང་ངར་འཛིན་འདིའི་ཞེན་ཡུལ་ངོས་ཟིན་
པར་བྱས་ཏེ། དེ་བཀག་པའི་སྒོ་ནས་ངར་འཛིན་ལྷན་སྐྱེས་འདི་ཟློག་པར་བྱེད་
དགོས་ཀྱི། དེ་ལྟ་མིན་པར་ལུས་ལས་ཚེར་མ་འདོན་པའི་ཚུལ་དུ་ངར་འཛིན་འདི་
འདོན་ཐབས་མེད་དོ། །
གཉིས་པ་འཁོར་བའི་རྩ་བ་མ་རིག་པ་སྤོང་ཕྱིར་ཟབ་མོ་དབུ་མའི་ལ་ལྟ་བ་
རྒྱུད་ལ་སྐྱེད་ཚུལ་ནི། བདག་མེད་རྟོགས་པའི་ལྟ་བ་རྒྱུད་ལ་སྐྱེད་པ་ལ་རིགས་པའི་
དགག་ བྱ་ ལེགས་ པར་ ངོས་ ཟིན་ དགོས་ཏེ། སྤྱོད་འཇུག་ལས། བཏགས་ པའི་
དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པ་ལྟར།
གང་འགོག་རྒྱུའི་དགག་བྱ་ངོས་མ་ཟིན་པར། དེ་འགོག་པའི་ལྟ་བ་རྒྱུད་ལ་སྐྱེད་མི་
ནུས་སོ། །དཔེར་ན་གནས་ཁང་ཞིག་ན་མི་ཞིག་ཡོད་མེད་དོགས་པ་བྱུང་བ་ན།
གནས་དེར་མི་དེ་ཡོད་མེད་བཙལ་ནས། དེ་མེད་པར་ཤེས་པ་ལ་གང་མེད་རྒྱུའི་མི་
དེ་ངོ་ཤེས་དགོས་པ་བཞིན་ནོ། །དེ་ལྟ་མིན་པར་དགག་བྱ་ངོས་མ་ཟིན་པར་དེ་
འགོག་པ་ནི། རྐུན་མ་ནགས་ལ་སོང་བའི་རྗེས་སྤང་ལ་གཅོད་པ་དང་། འདྲེ་ཤར་
སྒོར་གནས་པ་ལ་གླུད་ནུབ་སྒོར་སྐྱེལ་བ་ལྟར་ངལ་བ་དོན་མེད་དུ་འགྱུར་ཏེ།
བདག་འཛིན་ངོས་མ་ཟིན་པར་དེ་འགོག་ཐབས་མེད་པའི་ཕྱིར་རོ། །དགག་བྱ་
འགོག་པ་དེ་ཡང་ཧ་ཅང་ཐལ་ཆེས་ན་ནི་ལས་འབྲས་ཀྱི་རྟེན་པ་ཙམ་འདི་ཡང་
བཀག་ནས་ཆད་མཐར་ལྷུང་ཉེན་ཆེ་ལ། ཁྱབ་ཆུང་ན་ནི་དགག་བྱ་ཕྲ་མོ་ནས་
བཀག་མ་ཐུབ་པས་རྟག་ལྟ་ཞིག་ལས་མི་འདའ་བས། རྟག་ཆད་ཀྱི་མཐའ་ཐམས་
- 224-



བློ་
ང་
གི
ཁྲི
སྙི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཅད་དང་བྲལ་བའི་དབུ་མའི་ལྟ་བ་རྙེད་པ་ནི་ཤིན་ཏུ་དཀའ་བར་གསུངས་སོ། །
དེས་ན་སྤྱོད་འཇུག་ལས། དེ་བཞིན་རྣམ་པར་དཔྱད་པ་ཡིས། །བཙལ་ན་བདག་
ཀྱང་ཡང་དག་མིན། །ཞེས་བདག་དང་ཕུང་པོ་ལ་སོགས་པ་ཕྱི་ནང་གི་ཆོས་འདི་
ཐམས་ཅད་ཐ་སྙད་དུ་སྣང་ཙམ་མ་གཏོགས་བཏགས་དོན་བཙལ་ན་གང་ཡང་མི་
རྙེད་ཅིང་ཡང་དག་པར་མ་གྲུབ་པར་གསུངས་ལ། ཡང་དག་པར་མ་གྲུབ་པ་དང༌། །
རང་ངོས་ནས་མ་གྲུབ་པ་དང་། རང་བཞིན་གྱིས་མ་གྲུབ་པ་དང་། བདེན་པར་མེད་
པ་དང་། དོན་དམ་པར་མེད་པ་རྣམས་སྐབས་འདིར་མིང་གི་རྣམ་གྲངས་ཡིན་ཞིང་།
དེ་དག་གནས་ལུགས་མཐར་ཐུག་ཏུ་གསུངས་པས་དེ་ལས་ལྡོག་པ་དེ་དགག་བྱ་
མཐར་ཐུག་ཏུ་བྱ་དགོས་སོ། །དེས་ན་ངར་འཛིན་ལྷན་སྐྱེས་འདི་ང་ཡུལ་རང་ངོས་
ནས་གྲུབ་པར་འཛིན་པ་ཡིན་པས། བློ་དེའི་འཛིན་སྟངས་ཀྱི་ཡུལ་ང་རང་ངོས་ནས་
གྲུབ་པ་དེ་ཉིད་འདིར་དགག་བྱ་མཐར་ཐུག་ཡིན་ནོ། །དེ་ཡང་བློའི་འཛིན་ཚུལ་ལ་
གསུམ་སྟེ། ང་རང་ངོས་ནས་གྲུབ་པར་འཛིན་པ་དང་། ང་བདེན་མེད་དུ་འཛིན་པ་
དང༌། དེ་གཉིས་གང་གིས་ཀྱང་ཁྱད་ པར་དུ་མ་བྱས་པར་ ང་ ཙམ་དུ་ འཛིན་ པ་
གསུམ་ཡོད་དེ། དེ་ལ་ང་ཙམ་དུ་འཛིན་པ་དེ་ངར་འཛིན་མིན་ཞིང་བློ་ལ་ང་སྙམ་དུ་
སྣང་བ་ཐམས་ཅད་དགག་བྱ་མིན་ནོ། །ངའི་སྙམ་པའི་བློ་ཐམས་ཅད་ངར་འཛིན་དུ་
བཟུང་ནས་བཀག་ན་ལས་དང་འབྲས་བུའི་རྟེན་ཆད་པར་འགྱུར་བས། སྤུ་རིས་
ཞིབ་ཏུ་ཕྱེད་པ་གལ་ཆེ་སྟེ། སྤྱོད་འཇུག་ལས། ཇི་ལྟར་མཐོང་ཐོས་ཤེས་པ་དང་། །
འདིར་ནི་དགག་པར་བྱ་མིན་ཏེ། །འདིར་ནི་ སྡུག་བསྔལ་རྒྱུར་གྱུར་པ། །བདེན་
པར་རྟོག་པ་བཟློག་བྱ་ཡིན། །ཞེས་མ་བརྟགས་མ་དཔྱད་པའི་བློ་ལ་སྣང་ཙམ་འདི་
འགོག་ཏུ་མི་རུང་བ་དང་། བདེན་པར་སྣང་ཞིང་ཞེན་པ་འདི་འགོག་དགོས་པའི་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཁྱད་པར་ཤིན་ཏུ་གསལ་བར་གསུངས་སོ། །དེ་ལྟར་དགག་བྱ་ངོས་ཟིན་པར་བྱས་
ཏེ། དེ་བཀག་པའི་བདག་མེད་སྒོམ་ཚུལ་ལ་བདག་མེད་རྣམ་པ་གཉིས་ལས། ཐོག་
མར་གང་ཟག་གི་བདག་མེད་སྒོམ་དགོས་ལ། དེའི་ཚུལ་ནི་ངར་འཛིན་ལྷན་སྐྱེས་
ཀྱིས་ཇི་ལྟར་བཟུང་བ་ལྟར་གྱི་ང་རང་ངོས་ནས་གྲུབ་པ་ཞིག་ཡོད་ན། རང་གི་ལུས་
སེམས་ འདི་ གཉིས་ ཀྱི་ སྟེང་ དུ་ ཡོད་ དམ། འདི་ གཉིས་ ལས་ ལོགས་ སུ་ ཡོད།
ལོགས་སུ་ཡོད་ན་ནི་ལུས་སེམས་གཉིས་སོ་སོར་བསལ་བའི་རྗེས་སུ་ང་དེ་འདིའོ་
ཞེས་བསྟན་རྒྱུ་དགོས་པ་ལ། དེ་ལྟར་བསྟན་རྒྱུ་མེད་པས་ལོགས་སུ་མེད་པར་ཐག་
བཅད། ལུས་སེམས་འདི་གཉིས་ཀྱི་སྟེང་དུ་ཡོད་ན་ལུས་འདིའི་སྟེང་དུ་ཡོད་དམ།
སེམས་འདིའི་སྟེང་དུ་ཡོད། ལུས་འདིའི་སྟེང་དུ་ཡོད་ན་ལུས་ཀྱི་སོ་དང་སེན་མོ་ལ་
སོགས་པ་སའི་ཁམས་ཀྱི་ཆ་རྣམས་ང་ཡིན་ནམ། ཁྲག་དང་ཆུ་སེར་དང་སྣབས་ལ་
སོགས་པའི་ཆུའི་ཁམས་རྣམས་ང་ཡིན་ནམ། དྲོད་ཀྱིས་བསྡུས་པའི་མེའི་ཁམས་
རྣམས་ང་ཡིན་ནམ། ལུས་ཀྱི་རླུང་གི་ཆ་རྣམས་ང་ཡིན་ནམ། ལུས་ཀྱི་བུ་ག་ཁོང་
སྟོང་ནམ་མཁའི་ཁམས་ཀྱི་ཆ་རྣམས་ང་ཡིན་སྙམ་དུ་བཙལ་བ་ན་དེ་དག་རེ་རེ་ནས་
ང་མིན་པར་གོ་སླ་ཞིང་། ལུས་ཀྱི་ཆ་ཤས་རེ་རེ་ནས་བཙལ་ན་ང་མི་རྙེད་པས་ལུས་
ཀྱི་ཆ་ཤས་རྣམས་ང་མིན་པར་ཐག་བཅད། སེམས་ཀྱི་སྟེང་ན་ཡོད་དམ་སྙམ་ན།
མིག་གི་རྣམ་པར་ཤེས་པ་ལ་སོགས་པ་རྣམ་ཤེས་དྲུག་རེ་རེ་ནས་རང་དེ་ཡིན་མིན་
བཙལ་བ་ན་ང་མི་རྙེད་པས་རྣམ་ཤེས་དེ་དག་ང་མིན་པར་ཐམས་ཅད་ལུས་སེམས་
གཉིས་རེ་རེ་བའི་སྟེང་དུ་མེད་ཀྱང་ཚོགས་ཙམ་པའི་སྟེང་དུ་ཡོད་དམ་སྙམ་ན། རེ་
རེ་ནས་བཙལ་བས་མི་རྙེད་པས་ཚོགས་པའི་སྟེང་དུ་ཡང་མེད་པར་ངེས་ལ། ལུས་
སེམས་གཉིས་ཚོགས་པ་ནི་ངའི་གདགས་གཞི་ཡིན་པས་གདགས་གཞི་བཏགས་
- 226 -



2]R
སྦྱོ
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཆོས་སུ་མི་འཐད་པར་གསུངས་སོ། །དེས་ན་ང་ཞེས་བྱ་བ་ནི་བློས་བཏགས་པ་ཙམ་
དུ་ཟད་པས་ངར་འཛིན་ལྷན་སྐྱེས་ཀྱིས་བཟུང་བ་ལྟར་དུ་མེད་དོ་སྙམ་དུ་ཐག་
བཅད་དོ། །དེ་ལྟར་ང་དང་ལུས་སེམས་གཉིས་གཅིག་དང་ཐ་དད་གང་དུ་གྲུབ་
དཔྱད་ནས་ཐ་དད་དུ་གྲུབ་ན་ལུས་སེམས་གཉིས་ལས་ང་ཟུར་དུ་ངོས་འཛིན་པར་
བཤད་པ་དེ་ཡང་ང་ རང་ངོས་ནས་གྲུབ་པར་སྣང་ཞིང་ཞེན་པའི་དགག་བྱ་ལ་
གཏུགས་ནས་བྱེད་དགོས་ཀྱི། དེ་ལྟར་མིན་པར་སྤྱིར་ཐ་དད་དུ་གྲུབ་པ་ཙམ་ལ་དེ་
ལྟར་མི་དགོས་ཏེ། བྱས་པ་དང་མི་རྟག་པ་གཉིས་ཐ་དད་ཡིན་ཡང་བྱས་པ་ལས་
ཟུར་དུ་མི་རྟག་པ་དེ་འདིའོ་ཞེས་ངོས་འཛིན་རྒྱུ་མེད་དོ། །བདེན་པར་གྲུབ་པའི་ཐ་
དད་ཡིན་ན་ནི་གནས་ཚུལ་དང་སྣང་ཚུལ་མཐུན་ པ་ ཞིག་ དགོས་ པས། བློ་ལ་
འབྲེལ་མེད་སོ་སོར་སྣང་བ་བཞིན་དུ་དོན་ལའང་འབྲེལ་མེད་སོ་སོར་གནས་པ་
ཞིག་དགོས་ལ། གནས་ཚུལ་དང་སྣང་ཚུལ་མཐུན་ན་ནི་རྫུན་པར་འགྱུར་རོ། །ཐ་
སྙད་དུ་ཐ་དད་དུ་གྲུབ་པ་ཙམ་ལ་གནས་ཚུལ་དང་སྣང་ཚུལ་མཐུན་མི་དགོས་སོ། །
ལྟ་བའི་སྐབས་ཐམས་ཅད་དུ་འདི་ལྟ་བུའི་གནད་ཤེས་པ་ཤིན་ཏུ་གལ་ཆེ་སྟེ། དེ་
ལྟར་མ་ཤེས་ན་ལྟ་བའི་དཔྱད་པ་བྱས་པའི་ཚེ་ཀུན་རྫོབ་རྣམས་ཞིག་ནས་འཇོག་མི་
ཤེས་པ་དང་། ཐ་སྙད་འཇོག་པའི་ཚེ་བདེན་གྲུབ་ཞིག་ལས་འོས་མེད་པ་ཞིག་འོང་
བས་དགག་བྱ་ལེགས་པར་ངོས་ཟིན་པ་ཞིག་དང་། དེ་འགོག་པའི་རིགས་པ་ཕྲ་
མོའི་གནད་རྣམས་ཤེས་པ་ཤིན་ཏུ་གལ་ཆེའོ། །དེ་ལྟར་ཁམས་དྲུག་ལ་བརྟགས་
ནས་བདག་མེད་སྒོམ་ཚུལ་འདི་ནི་བདག་མེད་ལ་ངེས་པ་རྙེད་སླ་བ་དང༌། སྟོང་
ཉིད་བསྒོམས་པས་ལས་འབྲས་ཀྱི་ངེས་པ་ལ་མི་གནོད་ཅིང་། སྟོང་པ་རྟེན་འབྱུང་
གི་དོན་དུ་འཆར་བའི་མན་ངག་ཟབ་མོ་ཤིན་ཏུ་བསྔགས་པ་ཞིག་ཡིན་གསུང་།
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཉིས་པ་ཆོས་ཀྱི་བདག་མེད་སྒོམ་ཚུལ་ལ་གཉིས། འདུས་བྱས་ཀྱི་ཆོས་
རྣམས་རང་བཞིན་མེད་པར་གཏན་ལ་ཕབ་ནས་སྒོམ་ཚུལ་དང་། འདུས་མ་བྱས་
ཀྱི་ཆོས་རྣམས་རང་བཞིན་མེད་པར་གཏན་ལ་ཕབ་ནས་སྒོམ་ཚུལ་ལོ། །དང་པོ་ལ་
བེམ་ཤེས་ལྡན་མིན་འདུ་བྱེད་གསུམ་ལས། དང་པོ་བེམ་པོ་ལུས་ལྟ་བུ་ལ་མཚོན་
ན། མི་གཙང་བའི་རྫས་སུམ་ཅུ་རྩ་གཉིས་ཚོགས་པའི་ཤ་རུས་རྡོས་བཅས་ཀྱི་ཕུང་
པོ་འདི་ལ་དམིགས་ནས་ངའི་ལུས་སོ་སྙམ་དུ་བློས་ཕར་བཏགས་པ་མིན་པར་དོན་
སྟེང་ན་ལུས་ཡོ་རེ་བ་ཞིག་ཡོད་པར་སྙོན་མེད་དུ་འཆར་ལ། དེ་ལྟར་སྣང་བའི་ལུས་
དེ་བློ་བཏགས་ཙམ་མིན་པར་རང་ངོས་ནས་གྲུབ་པ་ཞིག་ཡོད་ན། དེ་འདྲ་བའི་
ལུས་དེ་མགོ་དང་རྐང་པ་དང་ལག་པ་སོགས་ལུས་ཀྱི་ཆ་ཤས་རྣམས་ལས་ལོགས་
སུ་ཡོད་དམ་ཆ་ཤས་དེ་རྣམས་དང་གཅིག་ཡིན། ལོགས་སུ་ཡོད་ན་ནི་མགོ་དང་
རྐང་ལག་སོགས་རེ་རེ་ནས་བསལ་བའི་རྗེས་སུ་ལུས་དེ་འདིའོ་ཞེས་བསྟན་རྒྱུ་
དགོས་པ་ལ། དེ་ལྟར་བསྟན་རྒྱུ་མེད་པས་རང་ངོས་ནས་གྲུབ་པའི་ལས་དེ་ལྟ་བུ་
གཏན་ནས་མེད་སྙམ་དུ་བསྒོམ། ལུས་ཀྱི་ཆ་ཤས་རྣམས་དང་གཅིག་ཏུ་མ་གྲུབ་སྟེ།
མགོ་བོ་ཡང་ལུས་མིན། རྐང་པའང་ལུས་མིན། ལག་པའང་ལུས་མིན། དེ་ལྟར་ཆ་
ཤས་རེ་རེ་ནས་བཙལ་ན་དེ་ལྟ་བུའི་ལུས་དེ་བསྟན་རྒྱུ་མེད་དོ། །ཡང་ལུས་འདི་ལ་
མགོ་བོ་དང་ལག་པ་སོགས་ཡན་ལག་མང་དུ་ཡོད་པ་བཞིན་དུ། ཡན་ལག་ཐམས་
ཅད་ཚོགས་ པའི་ ལུས་ཀྱང་དེ་སྙེད་ཅིག་ཡོད་ དགོས་ པར་འགྱུར་རོ། །དེ་ལྟར་
རིགས་པས་བཙལ་ན་ལུས་གཏན་ནས་མི་རྙེད་པས་ལུས་ཞེས་བརྗོད་པ་དང་བློ་ལ་
སྣང་བ་འདི་ནི་ཐོ་ཡོར་ལ་མིར་བཏགས་པ་བཞིན་དུ་རྟོགས་པས་བཏགས་པ་ཙམ་
དུ་ཟད་པས་ལུས་རང་ངོས་ནས་གྲུབ་པ་མེད་པར་བསྒོམ། དེ་ལྟར་ལུས་རང་ངོས་
- 228 -



བློ
སྦྱོ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ནས་མེད་པ་བཞིན་དུ་ལུས་ཀྱི་ཡན་ལག །ལག་པ་དང་རྐང་པ་ལ་སོགས་པ་རྣམས་
ཀྱང་བཙལ་ན་མི་རྙེད་པས་རང་ངོས་ནས་གྲུབ་པ་མེད་དེ། གོང་དུ་ལུས་ལ་དཔྱད་
པ་ཇི་ལྟར་བྱས་པ་ལྟར་དུ་ཡན་ལག་རྣམས་ལའང་དེ་བཞིན་དུ་དཔྱད་ནས་རང་
བཞིན་མེད་པར་བསྒོམ་སྟེ། ལག་པ་ཞེས་བྱ་བ་ནི་མཐེ་བོང་དང་མཛུབ་མོ་དང་
མཐེའུ་ཆུང་སོགས་ཚོགས་པ་ལ་བརྟེན་ནས་བརྟགས་པ་ཙམ་ཡིན་གྱི། ལག་པ་རང་
བཞིན་གྱིས་གྲུབ་པ་རྡུལ་ཙམ་ཡང་མེད་དོ། །དེ་བཞིན་དུ་སོར་མོ་རྣམས་ཀྱང་རང་
རང་གི་ཚིགས་ཀྱི་ཚོགས་པ་ལ་བརྟེན་ནས་བཏགས་པ་ཙམ་ཡིན་གྱི། སོར་མོ་རང་
ངོས་ནས་གྲུབ་པ་མེད་དོ། །ཚིགས་ཀྱང་རང་གི་ཆ་ཤས་ཕྲ་མོ་རྣམས་འདུས་པ་ལ་
བཏགས་པ་ཙམ་གྱི། རང་ངོས་ནས་གྲུབ་པ་གཏན་ནས་མེད་པས་ལུས་དང་ལུས་
ཀྱི་ ཡན་ ལག་ ཐམས་ ཅད་ རང་ རང་གི་གདགས་ གཞི་ ལ་ བཏགས་ པ་ཙམ་མ་
གཏོགས་བདེན་པར་གྲུབ་པ་རྡུལ་ཙམ་ཡང་མེད་པར་བསམ་མོ། །དེ་ལྟར་རིགས་
པས་དཔྱད་ནས་ལེགས་པར་བསམ་ན་ཆགས་པ་མྱུར་དུ་ཟློག་པར་འགྱུར་བ་ནི།
དེ་ལྟར་རྨི་ལམ་ལྟ་བུ་ཡི། །གཟུགས་ལ་དཔྱོད་ལྡན་སུ་ཞིག་ཆགས། །གང་ཚེ་དེ་
ལྟར་ལུས་མེད་པ། །དེ་ཚེ་སྐྱེས་གང་བུད་མེད་གང་། །ཞེས་གསུངས་ཏེ། གང་ལ་
ཆགས་པ་དང་གང་གིས་ཆགས་པར་བྱེད་པ་རྣམས་བརྟགས་ན་གང་ཡང་མི་རྙེད་
པས། འདི་ལྟ་བུའི་ཟབ་མོའི་ལྟ་བ་ལ་གོམས་ན་འདོད་ཆགས་མྱུར་དུ་ཞི་བར་
འགྱུར་ཞིང་། དེས་མཚོན་ནས་ཉོན་མོངས་མཐའ་དག་མྱུར་དུ་ཞི་བར་འགྱུར་བས་
འཁོར་བ་ལས་མྱུར་དུ་ཐར་པར་འགྱུར་རོ། །
གཉིས་པ་ཤེས་པ་ལ་སེམས་དང་སེམས་བྱུང་གཉིས་ལས། སེམས་རང་
བཞིན་མེད་པར་གཏན་ལ་ཕབ་ནས་སྒོམ་ཚུལ་ནི། རང་ཅག་རྣམས་ལ་ངའི་སེམས་
-229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཞེས་རྟོག་པས་བཞག་པ་ཙམ་མིན་པར་ཡུལ་སྟེང་ན་རང་གི་ངོ་བོས་གྲུབ་པ་ཞིག་
སྙོན་མེད་དུ་འཆར་ལ། དེ་ལྟར་སྣང་བའི་སེམས་དེ་རང་བཞིན་གྱིས་གྲུབ་པ་ཞིག་
ཡོད་ན་མིག་ལ་སོགས་པའི་དབང་པོ་དྲུག་དང་གཟུགས་ལ་སོགས་པའི་ཡུལ་དྲུག་
པོ་རྣམས་ལ་ཡོད་དམ་དེ་དག་ལས་ལོགས་སུ་ཡོད། དབང་པོ་དང་ཡུལ་དེ་དག་གི་
སྟེང་ན་མེད་དེ། དེ་དག་རེ་རེ་ནས་སེམས་མིན་པར་རྟོགས་སླ་ཞིང་། ཡང་དེ་དག་
གི་སྟེང་ན་འཁར་གཞོང་གི་ནང་ན་ཤིང་ཐོག་གནས་པ་བཞིན་དུ་ཡོད་ན་ནི་ཤིང་
ཐོག་བསལ་བའི་ རྗེས་སུ་འཁར་གཞོང་དང་འཁར་གཞོང་ལས་ལོགས་སུ་ཤིང་
ཐོག་བསྟན་རྒྱུ་ཡོད་པ་བཞིན་དུ་མིག་གི་དབང་པོ་བསལ་བའི་ཤུལ་དུ་མིག་གི་རྣམ་
ཤེས་དེ་འདིའོ་ཞེས་བསྟན་རྒྱུ་དགོས་པ་ལ་དེ་ལྟར་མེད་དེ། མིག་མེད་ན་མིག་གི་
རྣམ་ཤེས་ཀྱང་མེད་པར་འགྱུར་བ་མངོན་སུམ་དུ་སྣང་བ་བཞིན་ནོ། །དེ་བཞིན་དུ་
དབང་པོའི་ཤེས་པ་གཞན་རྣམས་ལའང་རིགས་འགྲེ་བས། དེ་ལྟར་བརྟགས་ན་
སེམས་ཞེས་བྱ་བ་བློས་བཏགས་ཙམ་མ་གཏོགས་རང་བཞིན་གྱིས་གྲུབ་པ་མེད་
པར་བསམ་མོ། །དེ་ཡང་སྔར་བཤད་པ་ལྟར། སེམས་བདེན་པར་སྣང་ཞིང་ཞེན་
པའི་དགག་བྱའི་སྣང་ཚུལ་ལེགས་པར་ངོས་ཟིན་པར་བྱས་ནས། དེ་བློ་ལ་བཞག་
སྟེ་གོང་དུ་བཤད་པའི་རིགས་པ་དེ་དག་གིས་དཔྱད་ནས་བདེན་མེད་དུ་སྒྲུབ་པ་
ཡིན་གྱི། དགག་བྱ་གང་ཡིན་མ་ངེས་པར་ཚིག་ཙམ་གྱི་རྗེས་སུ་འབྲངས་ཏེ་སེམས་
ལུས་ཀྱི་ཕྱི་ནང་གང་དུ་ཡོད་ཅེས་དཔྱོད་པ་དང་། ཡུལ་དང་དབང་པོ་རྣམས་ཀྱི་སྟེང་
དུ་ཡོད་མེད་དཔྱད་ནས་མ་རྙེད་པའི་ཚེ་སེམས་མི་འདུག་གོ་སྙམ་དུ་འཛིན་པ་
གཏན་ནས་མི་རུང་སྟེ། དེ་ལྟར་བཟུང་ན་སེམས་གཏན་མེད་དུ་བཟུང་བ་ཡིན་པས་
ཆད་ལྟར་འགྱུར་རོ། །གཞན་ཡང་དགག་བྱ་ངོས་མ་ཟིན་པར་ཀུན་རྫོབ་ཀྱི་སྣང་
- 230 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཚུལ་ལ་ལྟ་བའི་དཔྱད་པ་བྱེད་པ་ནི་བདེན་པ་གཉིས་ཀའི་གནད་ལ་མི་མཁས་པའི་
བླུན་པའི་དཔྱད་པ་ཡིན་པ་དང་། སྣང་བ་རྟེན་འབྲེལ་ལ་གནོད་པ་བྱེད་པ་ཡིན་
པར་སློབ་དཔོན་ཟླ་བ་གྲགས་པས་དབུ་མ་ལ་འཇུག་པ་རྩ་འགྲེལ་གཉིས་སུ་ཡང་
དང་ཡང་དུ་གསུངས་ཤིང༌། སློབ་དཔོན་ཞི་བ་ལྷས་ཀྱང་ཐ་སྙད་སྣང་ཙམ་འདི་
དགག་མི་རུང་བ་ནན་ཏན་དུ་གསུངས་པ་སྔར་དྲངས་པ་ལྟར་རོ། །སེམས་བྱུང་
རྣམས་རང་བཞིན་མེད་པར་གཏན་ལ་ཕབ་ནས་སྒོམ་ཚུལ་ནི། ཚོར་བ་ལྟ་བུ་ལ་
མཚོན་ན་རང་ཅག་རྣམས་ལ་ཚོར་བ་བདེ་སྡུག་བཏང་སྙོམས་གསུམ་གང་སྐྱེས་ཀྱང་
རྟོག་པས་ཕར་བཞག་པ་མིན་པར་ཁོ་རང་གི་ངོས་ནས་གྲུབ་པར་སྙོན་མེད་དུ་
འཆར་ཞིང༌། དེ་ལ་བརྟེན་ནས་ཉོན་མོངས་སྐྱེ་བ་མྱོང་བས་གྲུབ་པ་ལྟར་ཡིན་ལ།
དེ་ཡང་ཚོར་བ་སྡུག་བསྔལ་ཇི་ལྟར་སྣང་བ་ལྟར་དུ་རང་བཞིན་གྱིས་ཡོད་ན། གལ་
ཏེ་རང་བཞིན་ཡོད་གྱུར་ན། །རྒྱུ་དང་རྐྱེན་ལ་ལྟོས་པ་འགལ། །ཞེས་གསུངས་པ་
ལྟར། རྒྱུ་རྐྱེན་ལ་མི་ལྟོས་པ་དང་ནམ་ཡང་མི་ལྡོག་པར་གནས་དགོས་པ་ལ། གློ་
བུར་གྱི་རྐྱེན་གྱིས་སྡུག་བསྔལ་འགྱུར་ནས་ཚོར་བ་བདེ་བ་སྐྱེ་བ་དང་། ཚོར་བ་བདེ་
བ་མྱོང་བའི་སྐབས་རང་གི་ཕ་མའམ་ཉེ་དུ་སྙིང་དུ་གཅེས་པ་ཤི་བའི་གཏམ་ཐོས་པ་
སོགས་ཀྱི་རྐྱེན་གྱིས་གློ་བུར་དུ་སྡུག་བསྔལ་སྐྱེ་བས། ཚོར་བ་བདེ་སྡུག་གློ་བུར་གློ་
བུར་དུ་འགྱུར་ནས་འགྲོ་བ་རང་གི་མྱོང་བས་གྲུབ་པས་ཚོར་བ་ལ་རང་དབང་དུ་
གནས་པའི་མཐུ་གང་ཡང་མེད་དོ། །དེས་ན་རྒྱུ་རྐྱེན་ལ་བརྟེན་ནས་བཏགས་པ་
ཙམ་མ་གཏོགས་རང་གི་ངོ་བོས་གྲུབ་པ་གང་ཡང་མེད་པར་བསམ་མོ། །ཚོར་བའི་
རྒྱུ་ལ་བརྟགས་ནའང་རང་བཞིན་གྱིས་གྲུབ་པ་མེད་དེ། རེག་པའི་རྐྱེན་གྱིས་ཚོར་
བ་ཞེས་ཚོར་བའི་རྒྱུ་རེག་པ་ཡིན་པར་མདོ་ལས་གསུངས་ལ། རེག་པ་ཞེས་བྱ་བ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ནི་ཡུལ་དབང་རྣམ་ཤེས་གསུམ་འདུས་པའམ་ཕྲད་པ་ལ་བརྗོད་པ་ཡིན་པས་དེ་
གསུམ་ཕྲད་པ་ཞེས་བྱ་བ་ནི་བློས་བཏགས་པ་ཙམ་ཡིན་ཏེ། རྣམ་ཤེས་ལ་གཟུགས་
མེད་པས་རྡུལ་ཕན་ཚུན་ཕྲད་པ་ལྟར་ཕྲད་དུ་མེད་ལ། ཡུལ་དང་དབང་པོ་གཉིས་
ཀྱང་ཆ་ཐམས་ཅད་ནས་ཐམས་ཅད་དུ་ཕྲད་ན་ནི་ཕན་ཚུན་འདྲེས་པས་གཅིག་ཏུ་
འགྱུར་ལ། མ་ཕྲད་ན་ནི་ཕྲད་པ་ཞེས་བྱ་བ་མི་འཐད་པས་རིགས་པས་དཔྱད་ན་
བློས་བཏགས་ཙམ་དུ་ཟད་དོ། །དེ་བཞིན་དུ་ཚོར་བའི་ཡུལ་དང་ཡུལ་ཅན་ལ་
བརྟགས་ནས་ཀྱང་བསྒོམ་པར་བྱ་སྟེ། དེ་ཡང་ཚོར་བ་སྡུག་བསྔལ་ལྟ་བུ་ལ་མཚོན་
ན། ཚོར་བ་སྡུག་བསྔལ་མྱོང་བ་བདེན་འཛིན་གྱི་བློ་ལ་ཇི་ལྟར་སྣང་བ་ལྟར་རང་
ངོས་ནས་གྲུབ་ན་སྡུག་བསྔལ་མྱོང་ཞེས་བྱ་བ་དེ་ཁོ་རང་གིས་ཁོ་རང་མྱོང་བ་ཞིག་
ཡིན་ནམ། ཚོར་བ་སྡུག་བསྔལ་ཁོ་རང་ལས་གཞན་པའི་བློ་ཞིག་གིས་མྱོང་བ་ཡིན།
ཁོ་རང་གིས་ཁོ་རང་མྱོང་བ་ནི་མི་རིགས་ཏེ། དེ་ལ་འདི་མྱོང་བྱ་དང་འདི་མྱོང་བྱེད་
དོ་ཞེས་དབྱེ་བ་རྣམ་པ་ཀུན་ནས་མེད་པའི་ཕྱིར་དང་། རང་གིས་རང་མྱོང་ཞེས་བྱ་
བ་དེ་ནི་ལྷས་བྱིན་རང་གི་ཕྲག་པ་ལ་ཞོན་ཟེར་བ་ལྟར་འཇིག་རྟེན་ན་ཡང་འབྲེལ་
མེད་པའི་ཚིག་ཏུ་འགྱུར་བའི་ཕྱིར་རོ། །རང་ལས་གཞན་པའི་བློ་ཞིག་གིས་མྱོང་བ་
ཡིན་ན་ནི་རང་གི་སྔོན་དུ་སོང་བའི་བློ་ཞིག་གིས་མྱོང་བ་ཡིན་ནམ། རང་ལས་ཕྱིས་
འབྱུང་བའི་བློ་ཞིག་གིས་མྱོང་བ་ཡིན་ནམ། རང་དང་མཉམ་དུ་སྐྱེས་པའི་བློ་ཞིག་
གིས་མྱོང་བ་ཡིན། རང་ལས་སྔར་བྱུང་བའི་བློ་ཞིག་གིས་མྱོང་བ་ནི་མི་རིགས་ཏེ།
རང་ལས་ སྔར་བྱུང་བའི་ བློ་དེ་ནི་ཚོར་བ་ སྡུག་བསྔལ་རང་ ཉིད་ སྐྱེས་ པའི་ ཚེ་
འགགས་ཟིན་ནས་མེད་པས། དེས་མྱོང་བ་མི་འཐད་དོ། །རང་ལས་ཕྱིས་འབྱུང་
བའི་བློ་མྱོང་བའང་མི་འཐད་དེ། ཕྱིས་འབྱུང་བའི་བློ་དེ་སྐྱེས་པའི་ཚེ་ཚོར་བ་སྡུག་
- 232 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བསྔལ་རང་ཉིད་འགགས་ཟིན་ནས་མེད་པའི་ཕྱིར། དེ་ཡང་འདིས་འདི་མྱོང་ཞེས་
བརྗོད་པ་ལ་མྱོང་བྱ་དང་མྱོང་བྱེད་གཉིས་དུས་མཉམ་དུ་ཡོད་དགོས་ཏེ། མི་འདིས་
ཟན་འདི་ཟ་ཞེས་བརྗོད་པ་ལ་མི་དེ་དང་དེས་ཟ་བའི་ཟན་གཉིས་དུས་མཉམ་དུ་
ཡོད་དགོས་པ་བཞིན་ནོ། །རང་དང་མཉམ་དུ་བྱུང་བའི་བློ་གཞན་ཞིག་གིས་མྱོང་
བའང་མི་རིགས་ཏེ། སྤྱིར་ཐ་དད་ཙམ་ལ་འབྲེལ་མེད་ཐ་དད་ཡིན་མི་དགོས་ཀྱང་།
རང་བཞིན་གྱིས་གྲུབ་པའི་ཐ་དད་ལ་ནི་འབྲེལ་པ་གཏན་ནས་མེད་པ་ཞིག་དགོས་
པས། བློ་འབྲེལ་མེད་གཞན་ཞིག་གིས་གཞན་ཞིག་མྱོང་ན་ནི་ལྷས་བྱིན་གྱི་རྒྱུད་ལ་
བྱུང་བའི་བདེ་སྡུག་རྣམས་མཆོད་སྦྱིན་གྱི་བློས་མྱོང་ནུས་པར་ཡང་འགྱུར་རོ། །དེར་
མ་ཟད་གང་ཟག་གཅིག་གི་རྒྱུད་ལ་རྣམ་རྟོག་རིགས་མི་མཐུན་གཉིས་དུས་གཅིག་
ཏུ་སྐྱེ་བ་མེད་དེ། སེམས་ཅན་རྣམས་ནི་རྣམ་པར་ཤེས་པ་རྒྱུད་རེ་རེ་བའོ་ཞེས་མདོ་
ལས་གསུངས་ཤིང་། ཚད་མ་རྣམ་འགྲེལ་སོགས་གཞུང་ཆེན་མོ་རྣམས་སུ་ཚུལ་དེ་
ཞིབ་ཏུ་བཤད་པ་ལྟར་རོ། །དེ་ལྟར་དཔྱད་ནས་ཚོར་བ་སྡུག་བསྔལ་མྱོང་ཞེས་བྱ་བ་
དེ་བློས་བཏགས་ཙམ་ཡིན་གྱི། ངོ་བོས་གྲུབ་པ་གཏན་ནས་མེད་པར་བསམ་མོ། །
དེ་བཞིན་དུ་ཚོར་བ་བདེ་བ་དང་བཏང་སྙོམས་རྣམས་ལའང་དེ་ལྟར་དཔྱད་ནས་
རང་བཞིན་མེད་པར་བསམ་མོ། །དེ་ལྟར་ཚོར་བའི་རྒྱུ་དང་རྐྱེན་དང་ཚོར་བ་རང་
གི་ངོ་བོ་དང་མྱོང་བྱ་མྱོང་བྱེད་རྣམས་ཞིབ་ཏུ་བརྟགས་ནས་རང་བཞིན་མེད་པར་
སྒོམ་པ་འདི་ཤིན་ཏུ་གལ་ཆེ་སྟེ། ཚོར་བ་བདེ་བ་རང་བཞིན་གྱིས་གྲུབ་པར་སྣང་བ་
ལས་ འདོད་ ཆགས་ སྐྱེ། དེ་བཞིན་དུ་ སྡུག་བསྔལ་ལས་ ཞེ་ སྡང་། བཏང་སྙོམས་
ལས་གཏི་མུག་འབྱུང་བ་དང་། ཡང་ཚོར་བ་བདེ་བ་ལས་འདོད་སྲེད། ཚོར་བ་སྡུག་
བསྔལ་ ལས་ འཇིག་ སྲེད། ཚོར་ བ་ བཏང་ སྙོམས་ ལས་ སྲིད་ སྲེད་ འབྱུང་ བར་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གསུངས་ཤིང་། འཁོར་བའི་སྡུག་བསྔལ་འགྲུབ་པའི་རྐྱེན་སྲེད་པ་དེ་དག་གིས་བྱེད་
པས། འཁོར་བའི་རྩ་བ་གཅོད་འདོད་པ་རྣམས་ཀྱིས་ནི་དུག་གསུམ་གྱི་རྒྱུ་ཚོར་བ་
བདེ་སྡུག་བཏང་སྙོམས་གསུམ་བདེན་པར་སྣང་ཞིང་ཞེན་པ་བཀག་ནས་རང་
བཞིན་མེད་པར་སྒོམ་པ་འདི་ཤིན་ཏུ་གནད་ཆེ་བར་དགོངས་ནས་བསླབ་བཏུས་
དང་སྤྱོད་འཇུག་གཉིས་སུ་ཚོར་བ་བདེན་ཞེན་འགོག་པའི་རིགས་པ་རྒྱས་པར་
གསུངས་པས་འདིར་ཡང་དེ་བཞིན་དུ་བཀོད་དོ། །དེ་ལྟར་ཚོར་བ་རང་གི་ངོ་བོ་
དང་ཚོར་བའི་རྒྱུ་རྣམས་ལ་བརྟགས་ནས་དཔྱད་པ་བྱས་པ་དེ་དག་ཀྱང་ཚོར་བ་རང་
གི་ངོ་བོས་གྲུབ་པར་སྣང་ཞིང་ཞེན་པའི་དགག་བྱའི་སྣང་ཚུལ་དེ་གཞིར་བཟུང་ནས་
རིགས་པས་དཔྱད་པ་དེ་དག་བྱེད་པ་ཡིན་གྱི། དགག་བྱའི་སྣང་ཚུལ་བློ་ཡུལ་དུ་མ་
ཤར་བར་ཡུལ་དབང་རྣམ་ཤེས་རྣམས་ཕྲད་མ་ཕྲད་ཀྱི་དཔྱད་པ་དེ་ལྟར་བྱ་མི་རུང་
སྟེ། དེ་ལྟར་དཔྱད་ན་ཐ་སྙད་སྣང་ཙམ་ལ་གནོད་པ་བྱས་པས་འགྱུར་བས་ལྟ་བ་ལ་
ངེས་པ་མི་སྐྱེ་བར་མ་ཟད། སྣང་བ་རྟེན་འབྲེལ་ལ་གནོད་པ་བྱས་པར་འགྱུར་བས་
དགག་བྱ་ལ་གཏུགས་ནས་རིགས་པས་དཔྱད་པ་བྱེད་ཚུལ་དེ་ལྟར་ཤེས་པར་ཤིན་
ཏུ་གལ་ཆེའོ། །དེ་བཞིན་དུ་འདུ་ཤེས་ལ་སོགས་པའི་སེམས་བྱུང་ལྷག་མ་རྣམས་
ཀྱང་རང་རང་གི་རྒྱུ་དང་རྐྱེན་དང་ཡུལ་རྣམས་ལ་བརྟག་ཅིང་། དུས་སྔ་ཕྱི་དང་ཆ་
དང་ཆ་ཅན་སོགས་ལ་བརྟགས་ནས་སྣང་བ་ལྟར་མེད་པས་རང་བཞིན་གྱིས་མ་
གྲུབ་པར་ངེས་པ་བསྐྱེད་དོ། །
གསུམ་པ་ལྡན་མིན་འདུ་བྱེད་ནི། དུས་ལོ་ལ་སོགས་པ་དང་འདུས་བྱས་
རྣམས་ཀྱི་སྐྱེ་འགག་གནས་གསུམ་ལ་སོགས་པ་སྟེ། དེ་རྣམས་ཀྱང་རང་གི་བློ་ལྷན་
སྐྱེས་ལ་སྣང་བའི་ཚེ་རྟོགས་པས་བཞག་པ་མིན་པར་རང་རང་གི་ངོས་ནས་གྲུབ་
- 234 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
པར་འཆར་བའི་སྣང་ཚུལ་དེ་ངོས་ཟིན་པར་བྱས་ལ། ཇི་ལྟར་སྣང་བ་ལྟར་དུ་ཡོད་
ན་རང་གི་ཆ་ཤས་རྣམས་དང་གཅིག་དང་ཐ་དད་གང་དུ་གྲུབ་དཔྱད་ལ། དེ་དག་
གང་དུའང་མེད་པར་ངེས་པ་ན་ཇི་ལྟར་སྣང་བ་ལྟར་དུ་མ་གྲུབ་པས་རང་བཞིན་
གྱིས་མེད་པར་ངེས་པ་བསྐྱེད་དོ། །
གཉིས་པ་འདུས་མ་བྱས་ཀྱི་ཆོས་རྣམས་རང་བཞིན་གྱིས་མ་གྲུབ་པར་
གཏན་ལ་ཕབ་ནས་སྒོམ་ཚུལ་ནི། ནམ་མཁའ་ལྟ་བུ་ལ་མཚོན་ན། གཟུགས་ཅན་
གཞན་ལ་ལྟོས་ཏེ་ཕྱོགས་དང་ཕྱོགས་མཚམས་ཀྱི་ཆ་དུ་མ་ཞིག་བཞག་དགོས་པས།
དེ་རྣམས་དང་གཅིག་དང་ཐ་དད་གང་དུ་གྲུབ་དཔྱད་ལ། དེ་དག་གང་དུའང་མ་
གྲུབ་པར་ངེས་པ་ན་སྣང་བ་ལྟར་དུ་མ་གྲུབ་པས་རང་བཞིན་གྱིས་མེད་པར་ངེས་པ་
བསྐྱེད་དོ། །མདོར་ན་ང་དང་ཕུང་པོ་དང་རི་ར་བ་ཁང་ཁྱིམ་སོགས་ཆོས་ཐམས་
ཅད་རང་རང་གི་ཆ་ཤས་ལ་བརྟེན་ནས་བཞག་པ་ཙམ་དང་། ཕན་ཚུན་གཅིག་ལ་
གཅིག་ལྟོས་ནས་འཇོག་དགོས་པས་ལྟོས་གྲུབ་ཙམ་དང༌། རང་རང་གི་གདགས་
གཞི་ལ་བརྟེན་ནས་བཏགས་པའི་བཏགས་ཡོད་མིང་ཙམ་དུ་ངེས་པར་བྱས་ལ།
རང་བཞིན་གྱིས་མ་གྲུབ་པའི་ཚུལ་ལ་ངེས་པ་ཕུ་ཐག་ཆོད་པར་བསྐྱེད་དོ། །དེ་ལྟར་
ཕྲ་ཞིང་མཛངས་ལ་ཞིབ་པའི་བློ་གྲོས་ཀྱིས་དཔྱད་པ་ལ་བརྟེན་ནས་ངར་འཛིན་
ལྷན་སྐྱེས་ཀྱིས་བཟུང་བ་ལྟར་གྱི་ང་མེད་པར་ངེས་པ་ན། ངེས་ཤེས་དེ་ཉིད་ཀྱི་རྒྱུན་
བྱིང་རྒོད་དང་བྲལ་བར་རྩེ་གཅིག་ཏུ་བསྐྱང་བར་བྱའོ། །དེ་ཡང་ངེས་ཤེས་དེ་ཉིད་
ཤུགས་ཅུང་ཟད་ཆུང་དུ་སོང་བ་ན་ལས་དང་པོ་པ་རྣམས་ཀྱིས་སྔར་ལྟར་དཔྱད་པ་
བྱས་པ་ལ་བརྟེན་ནས་བདེན་མེད་ཀྱི་ངེས་ཤེས་འདྲེན་པར་བྱེད་ལ། བློ་མཐོ་བ་
རྣམས་ཀྱིས་ནི་ངར་འཛིན་ལྷན་སྐྱེས་ལ་ང་ཇི་ལྟར་སྣང་བ་ལྟར་གྲུབ་མ་གྲུབ་དཔྱད་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པ་བྱས་པ་ལ་བརྟེན་ནས་གནད་བཞིའི་དཔྱད་པ་བྱས་པ་དང་འདྲ་བར་བདེན་མེད་
ཀྱི་ངེས་ཤེས་འདྲེན་པས། དེའི་ཚེ་ངེས་ངོར་ང་རང་བཞིན་མེད་པར་ངེས་པའི་ངེས་
ཤེས་དམ་སྒྲིང་ངེ་བ་དང་སྣང་དོར་དགག་བྱ་བདེན་གྲུབ་བཀག་ཙམ་གྱི་སྟོང་སང་
ངེ་བའི་ཁྱད་པར་གཉིས་ལྡན་དུ་བྱས་ནས་རྩེ་གཅིག་ཏུ་སྐྱོང་བ་མཉམ་གཞག་ནམ་
མཁའ་ལྟ་བུའི་སྐྱོང་ཚུལ་ཡིན་གསུང་ངོ་། །དེ་བཞིན་དུ་ཕྱི་ནང་གི་ཆོས་ཐམས་ཅད་
ལ་རིགས་པ་དེ་ཀ་སྤོས་ནས་བསྒོམ། མདོར་ན་ང་དང་ཕུང་པོ་དང་རི་ར་བ་ཁང་
ཁྱིམ་ལ་སོགས་པ་འཁོར་འདས་ཀྱི་ཆོས་ཐམས་ཅད་རྟོག་པས་བཏགས་པ་ཙམ་མ་
ཡིན་པར་རང་ངོས་ནས་གྲུབ་པ་རྡུལ་ཙམ་ཡང་མེད་པར་ངེས་པའི་ངེས་ཤེས་དེ་
ཉིད་རྩེ་གཅིག་ཏུ་སྐྱོང་བ་མཉམ་གཞག་ནམ་མཁའ་ལྟ་བུ་དང༌། རྗེས་ཐོབ་ཏུ་ཡུལ་
སྣང་ཐམས་ཅད་རྒྱུ་རྐྱེན་ཚོགས་པ་ལ་བརྟེན་ནས་བྱུང་བའི་བདེན་མེད་རྫུན་པའི་
རང་བཞིན་དུ་ཤེས་པའི་རྗེས་ཐོབ་སྒྱུ་མའི་རྣལ་འབྱོར་གཉིས་ལེགས་པར་བསྐྱངས་
པ་ལ་བརྟེན་ནས། དཔྱད་པ་བྱས་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་
ཀྱི་བདེ་བས་ཟིན་པའི་མཉམ་གཞག་དེ་ཉིད་ལྷག་མཐོང་མཚན་ཉིད་པར་འཇོག་པ་
ཡིན་ གསུང་ངོ༌། །དེ་ ལྟར་ བདག་ པས་ གཞན་གཅེས་ པའི་ བྱང་ཆུབ་ཀྱི་སེམས་
ཤུགས་དྲག་ཏུ་བསྐྱེད་ནས་མཁའ་ཁྱབ་ཀྱི་མ་རྒན་སེམས་ཅན་རྣམས་བདག་འཛིན་
གྱི་འཆིང་བ་ལས་སྒྲོལ་ཕྱིར་བླ་མ་དང་ལྷག་པའི་ལྷ་དབྱེར་མ་མཆིས་པ་ལ་གསོལ་
བ་ཤུགས་དྲག་ཏུ་བཏབ་སྟེ། རང་རྒྱུད་ཀྱི་བདག་འཛིན་གཉིས་ཀྱི་འཛིན་ཚུལ་དང་
སྣང་ཚུལ་ལེགས་པར་བརྟགས་ནས་འཕྱུག་མེད་དུ་ངོས་ཟིན་པར་བྱས་ལ། རིགས་
པའི་རྣམ་གྲངས་མཐའ་ཡས་པའི་སྒོ་ནས་བློ་དེ་གཉིས་ཀྱི་འཛིན་སྟངས་ཀྱི་ཡུལ་
བཀག་སྟེ་གནས་ལུགས་ལ་ངེས་ཤེས་ཤུགས་དྲག་ཏུ་བསྐྱེད། ཐ་ན་ཚིག་ རྗེས་
- 236 -



བློ་
ང
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
འབྲང་བའི་གོ་བ་ཙམ་གྱི་སྒོ་ནས་ཀྱང་བསྐྱངས་ཤིང་ཟབ་མོ་དབུ་མའི་ལྟ་བ་ཕུ་ཐག་
ཆོད་པ་ཞིག་མྱུར་དུ་རྒྱུད་ལ་སྐྱེ་བ་དང་། དེའི་མཐུས་མ་རྒན་སེམས་ཅན་འདི་
ཐམས་ཅད་ལས་ཉོན་གྱི་འཆིང་བ་ལས་མྱུར་དུ་སྒྲོལ་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། ། །
བྱང་ཆུབ་སེམས་སྦྱོང་གི་གདམས་ངག་འདིའི་རྩ་བའི་གཞུང་བསླབ་བཏུས་
དང་སྤྱོད་འཇུག་གཉིས་སུ་དྲན་པ་ཉེར་བཞག་བཞིའི་སྒོ་ནས་ཆོས་ཀྱི་བདག་མེད་
གཏན་ ལ་ ཕབ་ པ་དང་། སྤྱོད་འཇུག་ཏུ་ རྩ་ཤེ་ནས་ གསུངས་ པ་ལྟར་ གྱི་རྡོ་ རྗེ་
གཟེགས་ མའི་ རིགས་ པ་ དང་། ཡོད་ མེད་ སྐྱེ་ འགོག་ གི་ རིགས་ པ་ དང༌། རྟེན་
འབྲེལ་ གྱི་ རིགས་ པ་ ལ་སོགས་ པ་ རིགས་ པའི་ རྣམ་ གྲངས་ མཐའ་ ཡས་ པར་
གསུངས་པ་རྣམས་ཀྱི་དོན་དང་། བྱང་སེམས་འཆད་ཁ་བའི་དོན་བདུན་མའི་རྩ་ཚིག་
ཏུ། ཆོས་རྣམས་རྨི་ལམ་ལྟ་བུར་བསམ། ། མ་སྐྱེས་ རིག་ པའི་ གཤིས་ལ་དཔྱད། །
གཉེན་པོ་ཉིད་ཀྱང་རང་སར་གྲོལ། །ལམ་གྱི་ངོ་བོ་ཀུན་གཞིའི་ངང་ལ་བཞག །ཐུན་
མཚམས་སྒྱུ་མའི་སྐྱེས་བུར་བྱ། །ཞེས་གསུངས་པ་འདི་གཞུང་གང་ལ་བརྟེན་ནས་
མཛད་པ་དང་། དེ་དག་གི་དོན་ཉམས་སུ་ལེན་ཚུལ་དང་། ལྟ་བའི་གོལ་ས་གཅོད་
ཚུལ་བཅས་ཆེས་ཞིབ་པར་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན་དུ་བྲིས་
ཟིན་ཅིང་། ཟབ་མོ་དབུ་མའི་ལྟ་བའི་གནད་ཐར་ཐུག་པ་འཕགས་པ་ཡབ་སྲས་ཀྱི་
དགོངས་པ་སངས་རྒྱས་བསྐྱངས་དང་ཟླ་བ་གྲགས་པ་དང་ཞི་བ་ལྷ་གསུམ་གྱིས་
རྫོགས་པར་བཀྲལ་བའི་དོན་གངས་རིའི་ཁྲོད་འདིར་ཆོས་ཀྱི་རྒྱལ་པོ་ཙོང་ཁ་པ་
ཆེན་པོས་སྔོན་མེད་པའི་ཤིང་རྟའི་ལམ་སྲོལ་ཕྱེ་བ། མགོན་པོ་འཇམ་པའི་དབྱངས་
ཀྱི་མན་ངག་ལ་བརྟེན་ནས་ཇི་ལྟར་ཉམས་སུ་ལེན་ཚུལ་གྱི་གནད་ཐུན་མོངས་མིན་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པ་རྣམས་ནི་དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་ཏུ་བྲིས་ཟིན་ཏོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི། དྲན་ཤེས་དང་ལྡན་པའི་སྒོ་ནས་དབང་
པོའི་སྒོ་སྡོམ་པ་སོགས་སྔར་བཤད་པ་བཞིན་ཡིན་ལ། ཁྱད་པར་བརྟེན་འབྱུང་ཟབ་
མོའི་གནས་ལུགས་སྟོན་པའི་གསུང་ རབ་དགོངས་འགྲེལ་དང་བཅས་པ་བལྟ་
ཞིང་། དེའི་ནང་ནས་ཀྱང་སྟོང་པ་དང་རྟེན་འབྱུང་གཅིག་གྲོགས་སུ་གཅིག་འགྲོ་བ་
རྒྱལ་བའི་དགོངས་པ་ཤིང་རྟ་ཆེན་པོ་ཀླུ་སྒྲུབ་ཡབ་སྲས་ཀྱིས་བཀྲལ་བ་ལྟར་ཆེས་
གསལ་བ་སྟོན་པ་རྒྱལ་བ་རང་ཉིད་དངོས་སུ་བྱོན་ཡང་དེ་ཕན་ཆད་དུ་གསུང་དུ་
མེད་པ་མགོན་པོ་འཇམ་པའི་དབྱངས་ཀྱི་མན་ངག་ལ་བརྟེན་ནས་གངས་རིའི་ཁྲོད་
འདིར་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་དེང་སང་གི་སྐྱེ་བོ་དག་གིས་གོ་བདེ་
བར་ཤིན་ཏུ་གསལ་བར་མཛད་པའི་ལེགས་བཤད་རྩ་འཇུག་གི་རྣམ་བཤད་ཆེན་
མོ་གཉིས་དང་། དྲང་བ་དང་ངེས་པའི་དོན་རྣམ་པར་འབྱེད་པ་ལེགས་བཤད་སྙིང་
པོ་དང༌། དེ་དག་ཐམས་ཅད་ཀྱི་སྙིང་པོའི་དོན་ཉམས་སུ་ལེན་ཚུལ་གསལ་བར་
སྟོན་པ་ལྷག་མཐོང་ཆེ་ཆུང་རྣམས་ལ་ཡང་ཡང་བལྟ་ཞིང་། ཐུན་མཚམས་སྒྱུ་མའི་
སྐྱེས་བུར་བྱ། །ཞེས་གསུངས་པ་ལྟར། བློ་ལ་གང་ཤར་ཐམས་ཅད་སྣང་ཞིང་སྟོང་
སྟོང་ཞིང་སྣང་བའི་སྣང་སྟོང་གཉིས་ཚོགས་སྒྱུ་མ་ལྟ་བུའི་ཉམས་ལེན་ སྐབས་
ཐམས་ཅད་དུ་བརྩོན་པར་བྱ་ཞིང་། དེ་ཡང་སྙིང་པོ་བསྡུ་བ་ལས། ཕྱི་ནང་ཆོས་
རྣམས་ཐམས་ཅད་ཀུན། །མཚན་མ་ཐམས་ཅད་དང་བྲལ་བའི། །ནམ་མཁའ་ལྟ་
བུར་ཤེས་བྱས་ལ། །དངོས་འཛིན་གདོན་གྱིས་བརླམས་པ་ཡི། །འགྲོ་ཀུན་ཡུལ་དུ་
བྱས་ནས་ནི། །སྡུག་བསྔལ་རྒྱ་ མཚོ་ སྐེམ་བྱེད་པ། །སྙིང་ རྗེ་ ཆེན་ པོ་ སྔོན་ འགྲོ་
- 238 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བས། །བདག་གཞན་དོན་ཀུན་འབྱུང་བ་ཡིན། །རིན་ཆེན་བྱང་ཆུབ་སེམས་བསྐྱེད་
བྱ། །ཞེས་གསུངས་པ་ལྟར། གནས་ལུགས་ཟབ་མོ་འདི་ལྟ་བུ་མ་རྟོགས་པའི་མ་
རྒན་སེམས་ཅན་འདི་རྣམས་ལ་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་
བསྐྱེད་ ལ། སྤྱོད་ འཇུག་ ལས། དེ་ ལྟར་ སྡུག་ བསྔལ་ མེས་ གདུངས་ ལ། ། བསོད་
ནམས་སྤྲིན་ལས་ལེགས་བྱུང་བའི། །རང་གི་བདེ་བའི་ཚོགས་ཆར་གྱིས། །ཞི་བྱེད་
པར་ བདག་ ནམ་ ཞིག་ འགྱུར། །ནམ་ཞིག་ དམིགས་ པ་ མེད་ཚུལ་དུ། །གུས་ པས་
བསོད་ནམས་ཚོགས་བསགས་ཏེ། །དམིགས་པས་ཕུང་བར་གྱུར་རྣམས་ལ། །སྟོང་
པ་ཉིད་ནི་སྟོན་པར་འགྱུར། །ཞེས་གསུངས་པ་ལྟར། བདག་གིས་ནམ་ཞིག་ན་མ་
རྒན་འདི་རྣམས་དངོས་འཛིན་གྱི་གདོན་ལས་ཐར་པར་བྱས་ཏེ་ཐར་པ་བླ་ན་མེད་
པའི་བདེ་བ་ལ་འགོད་པར་ནུས། བདག་གིས་རྟེན་འབྱུང་ཟབ་མོའི་དོན་སྔོན་དུ་
བྱས་ལ། མ་རྒན་འདི་དག་ལའང་དོན་དེ་ཉིད་བསྟན་ཏེ་མྱུར་དུ་ཐར་པར་བྱའོ་སྙམ་
དུ་སེམས་བསྐྱེད་ཤུགས་དྲག་ཏུ་བསྒོམ། མདོར་ན་སྣང་སྟོང་སྒྱུ་མ་ལྟ་བུའི་ངང་ནས་
ཐོས་བསམ་སྒོམ་གསུམ་སོགས་ཅི་བྱེད་ཐམས་ཅད་བྱང་ཆུབ་ཀྱི་སེམས་རིན་པོ་ཆེ་
འཕེལ་བའི་ཐབས་སུ་བསྒྱུར་ཅི་ཐུབ་བྱའོ། །དེ་ལྟར་སྔོན་འགྲོའི་ཀུན་སློང་བཅོས་
པ་ནས་བཟུང་དབུ་མའི་ལྟ་བ་སྒོམ་པའི་བར་དེ་ནི་གདམས་ངག་འདིའི་དངོས་གཞི་
ལམ་གྱི་ལུས་ཡོངས་སུ་རྫོགས་པའི་ཉམས་ལེན་བྱེད་ཚུལ་ཡིན་གྱི། རྐྱེན་ངན་ལམ་
དུ་བསྒྱུར་བ་ལ་སོགས་པའི་དོན་ཆེན་ལྷག་མ་ལྔ་པོ་འདི་དག་ནི་ཐེག་པ་ཆེན་པོའི་
བློ་སྦྱོང་གི་གདམས་ངག་འདི་ཉམས་སུ་ལེན་པའི་ཚེ་གེགས་སེལ་བོགས་འདོན་
དང་། དགེ་སྦྱོར་ཐང་ལྷོད་མེད་པར་སྐྱོང་ལུགས་དང་། ཚེ་འདིའི་སྣང་ཤས་སོགས་
བློ་སྦྱོང་སྒོམ་པ་ལ་བར་དུ་གཅོད་པ་འབྱུང་ཉེ་བ་རྣམས་དམིགས་ཀྱིས་བསལ་ཏེ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འགོག་པ་ལ་དྲན་ཤེས་བསྟེན་ལུགས་དང་། དགེ་སྦྱོར་མཐར་ཕྱིན་པའི་ཕྱིར་ཕྱི་ནང་
གི་མཐུན་རྐྱེན་ཚང་བར་བྱེད་ཚུལ་སོགས་གལ་པོ་ཆེར་བསྟན་པ་ཡིན་གྱི། སྔར་གྱི་
དམིགས་སྐོར་རྣམས་ཀྱི་མཇུག་ཏུ་འདི་རྣམས་རིམ་གྱིས་བསྒོམ་པར་བྱ་བའི་གོ་
རིམ་ངེས་པ་ཅན་མིན་ནོ། །
དོན་ཚན་གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ནི། སྣོད་ཀྱི་
འཇིག་རྟེན་མི་དགེ་བཅུའི་བདག་འབྲས་ཤིན་ཏུ་བདོ་བས་གང་ཞིང་། བཅུད་ཀྱི་
སེམས་ཅན་རྣམས་བསམ་རྒྱུ་ཉོན་མོངས་དང་བྱ་རྒྱུ་ལས་ངན་གསོག་པ་ལས་མེད།
དེའི་དབང་གིས་ནག་ཕྱོགས་ལ་དགའ་བའི་ལྷ་ཀླུ་འབྱུང་པོ་རྣམས་མཐུ་སྟོབས་
རྒྱས་ནས་སྤྱིར་ཆོས་བྱེད་ཡོངས་ལ་གནོད་འཚེ་མང་། ཁྱད་པར་དུ་ཐེག་ཆེན་གྱི་
ཆོས་སྒོར་ཞུགས་པ་རྣམས་ལ་སྒོ་སྣ་ཚོགས་ནས་རྐྱེན་ངན་དུ་འཛིངས་པའི་སྐབས་
འདིར་ བདག་ གཞན་ མཉམ་ བརྗེའི་ སྒོ་ནས་ བློ་ སྦྱོང་ བའི་ གདམས་ ངག་ འདི་
འདྲ་ཞིག་གི་ཉམས་ལེན་མེད་ན་ཆོས་མཐར་ཕྱིན་པ་ཤིན་ཏུ་དཀའ་ལ། བློ་སྦྱོང་
འདི་ སྒོ་ནས་ འགལ་རྐྱེན་རྣམས་ མཐུན་རྐྱེན་དུ་བསྒྱུར། བར་ཆད་ཐམས་ཅད་
གྲོགས་སུ་བསྒྱུར། གནོད་བྱེད་ཐམས་ཅད་རང་ལ་ཆོས་ཀྱི་སྐུལ་མ་བྱེད་པའི་དགེ་
བའི་བཤེས་གཉེན་ལྟ་བུར་བསམས་ནས་ལམ་དུ་འཁྱེར་ཤེས་པ་ཞིག་བྱུང་ན་རྐྱེན་
ངན་ཐམས་ཅད་བྱང་ཆུབ་སྒྲུབ་པའི་གྲོགས་སུ་འཆར་བར་གསུངས་པས། རྐྱེན་
ངན་ལམ་དུ་འཁྱེར་བའི་ཉམས་ལེན་ཤེས་པ་ནི་ཤིན་ཏུ་གལ་ཆེའོ། །དེས་ན་རྐྱེན་
ངན་གྲོགས་སུ་བསྒྱུར་བ་འདི་ལ་བསམ་པས་བསྒྱུར་བ་དང་། སྦྱོར་བས་བསྒྱུར་བ་
གཉིས། བསམ་པས་བསྒྱུར་བ་ལ། སེམས་བསྐྱེད་ཀྱི་སྒོ་ནས་གྲོགས་སུ་བསྒྱུར་བ་
དང༌། ལྟ་ བའི་ སྒོ་ ནས་ གྲོགས་ སུ་ བསྒྱུར་ བ་ གཉིས། དང་ པོ་ ནི། དེ་ ཡང་ སྡུག་
- 240 -



R
ང
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བསྔལ་དང་མི་འདོད་པ་ཅི་བྱུང་ཐམས་ཅད་རང་གི་བདག་འཛིན་འགོང་པོ་འདི་ཁོ་
ནས་བྱས་པ་ཡིན་པ་ལ། དེ་མ་ཤེས་པར་གཞན་ཞིག་གིས་རང་ལ་གནོད་པ་བྱས་
པར་གོ་ནས་མི་འདོད་པ་དང་སྡུག་བསྔལ་ཅི་བྱུང་ཡང་ལེ་ལན་གཞན་ཁོ་ན་ལ་
བདའ་བ་འདི་ལེ་ལན་བདའ་ས་ནོར་བ་ཡིན་ཞིང་། ལས་དང་འབྲས་བུའི་ཚུལ་ལ་
ངེས་པ་མ་འདྲོངས་པ་ཡིན་ཏེ། རང་ལ་སྡུག་བསྔལ་གང་བྱུང་ཐམས་ཅད་ཚེ་རབས་
སྔོན་མའི་ལས་ཀྱི་འབྲས་བུ་ཁོ་ན་ཡིན་པར་སྔར་ལས་འབྲས་ཀྱི་སྐབས་སུ་བཤད་
ཟིན་པ་ལྟར་ཡིན་ལ། སྡུག་བསྔལ་དང་མི་འདོད་པ་ཐམས་ཅད་རང་གི་གཅེས་
འཛིན་འགོང་པོ་འདི་ཁོ་ནས་བྱས་པ་ཡིན་པར་སྔར་བདག་གཅེས་འཛིན་གྱི་སྐྱོན་
བསྟན་པའི་སྐབས་སུ་ཞིབ་ཏུ་བཤད་ཟིན་པ་ལྟར་ཡིན་པས། ད་ཕྱིན་ཆད་གཞན་
ལ་ལེན་ལན་མི་བདའ་བར་རང་གི་ལས་དང་གཅེས་འཛིན་འགོང་པོ་གཉིས་ལ་ལེ་
ལན་བདའ་ཞིང་། ལས་ངན་ཐམས་ཅད་གཅེས་འཛིན་འདིས་བསགས་པ་ཡིན་
པས་མཐར་གཏུགས་ན་ལེ་ལན་ཐམས་ཅད་གཅེས་འཛིན་འདི་ཁོ་ན་ལ་བདའོ། །
རང་ལ་གནོད་པ་བྱེད་པའི་མི་དང་མི་མ་ཡིན་རྣམས་ནི་སྤྱིར་ཐོག་མེད་ནས་དྲིན་
གྱིས་བསྐྱངས་པའི་དྲིན་ཅན་ཤ་སྟག་ཡིན་པ་དང་། ལྷག་པར་བླ་ན་མེད་པའི་བྱང་
ཆུབ་སྒྲུབ་པ་ཡང་འདི་དག་ཁོ་ན་ལ་རག་ལས་པས་ཡིད་བཞིན་གྱི་ནོར་བུ་ལྟར་
གཅེས་པར་གཟུང་རིགས་ཤིང་རྒྱལ་བ་བཞིན་དུ་གུས་པས་མཆོད་རིགས་པ་ལ།
བདག་གཅེས་འཛིན་འགོང་པོས་བསླུས་ཤིང་བློ་མིག་འཁྲུལ་པའི་རབ་རིབ་ཀྱིས་
བསྒྲིབས་ནས་རང་གི་དྲིན་ཅན་གྱི་མ་ལ་དགྲར་བཟུང་། འདོད་དགུ་འབྱུང་བའི་
ཡིད་བཞིན་གྱི་ནོར་བུ་ལ་ལྟས་ངན་དུ་བཟུང་། བྱང་ཆུབ་སྒྲུབ་པའི་ཞིང་ས་དམ་པ་
ལ་གནོད་བྱེད་དུ་བཟུང་འདུག་པས། ད་ནི་མ་རྒན་འདི་རྣམས་ཀྱི་དྲིན་དྲན་ནས་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འདི་དག་ལ་གནོད་པའི་བསམ་པ་སྐད་ཅིག་ཀྱང་མི་སྐྱེས་ཞིང་ཕན་པ་བསྒྲུབ་པར་
བྱའོ་སྙམ་དུ་བསམ་ཞིང་། ཡང་གནོད་བྱེད་འདི་རྣམས་བདག་གི་ལས་ངན་པས་
བསྐུལ་ཏེ་བདག་ལ་གནོད་པའི་ལས་འདི་བྱས་པས། དེའི་རྣམ་སྨིན་གྱིས་ཕྱི་མ་
ངན་སོང་དུ་ལྷུང་སྟེ་སྡུག་བསྔལ་མཐའ་མེད་དུ་མྱོང་དགོས་པ་འདི་སྙིང་རེ་རྗེ། དོན་དུ་
ན་འདི་དག་བདག་ལ་གནོད་བྱེད་མ་ཡིན་བདག་འདི་དག་ལ་གནོད་བྱེད་དུ་སོང་
འདུག་པས། ད་ནི་བདག་གིས་འདི་དག་གི་གནོད་པ་དང་སྡུག་བསྔལ་ཐམས་ཅད་
བསལ་ཞིང་ཕན་པ་དང་བདེ་བ་མ་ལུས་པ་བསྒྲུབ་པར་བྱའོ་སྙམ་དུ་བསམ་མོ། །དེ་
ལྟར་བསམས་ནས་གནོད་བྱེད་འདི་དག་ གིས་ གཙོ་ བྱས་མ་རྒན་སེམས་ཅན་
ཐམས་ཅད་ཀྱི་སྡིག་སྡུག་རྣམས་བདག་ལ་སྨིན་ཅིང་། བདག་གི་བདེ་དགེ་རྣམས་
དེ་དག་ལ་སྨིན་པར་གྱུར་ཅིག་སྙམ་དུ་གཏོར་ལེན་དྲག་ཏུ་བསྒོམ་མོ། །ཁྱད་པར་དུ་
མིའམ་ཁྱི་ལྟ་བུ་དངོས་སུ་མཐོང་བའི་གནོད་བྱེད་རྣམས་ལ་དངོས་སུ་ཕན་ཅི་
ཐོགས་ལ་འབད་ཅིང་། གང་ལྟར་བྱས་ཀྱང་དངོས་སུ་ཕན་གདགས་མ་ནུས་ནའང་
བསམ་པས་གནོད་བྱེད་འདི་སྡུག་བསྔལ་དང་བྲལ་བདེ་བ་དང་ལྡན་སྒྲིབ་གཉིས་
དག་ནས་སངས་རྒྱས་ཀྱི་གོ་འཕང་མྱུར་དུ་ཐོབ་པར་གྱུར་ཅིག་སྙམ་དུ་ཞེ་ཐག་པ་
ནས་བསམ་ཞིང་ངག་ཏུ་ཡང་བརྗོད། ད་ཕྱིན་ཆད་བདག་གིས་དགེ་བ་ཅི་བྱེད་
རྣམས་འདིའི་དོན་དུ་བྱའོ་སྙམ་པའི་སེམས་བསྐྱེད་པར་བྱའོ། །ཡང་གནོད་བྱེད་ལྷ་
འདྲེའི་རིགས་རྣམས་ལ་ངས་ཐོག་མ་མེད་པ་ནས་ཁྱོད་ཀྱི་ཤ་ཁྲག་ལ་སོགས་པ་
ཟོས་འཐུངས་པས། དེའི་ལན་དུ་བདག་གི་ཤ་ཁྲག་ལ་སོགས་པ་ཁྱེད་ལ་སྦྱིན་པར་
བྱའོ་སྙམ་དུ་བསམས་ལ་གནོད་བྱེད་དེའི་མདུན་དུ་རང་གི་ལུས་བློས་ཁ་ཕྱེ་སྟེ། དེ་
དག་གི་ཤ་ཁྲག་རུས་པ་ལ་སོགས་པ་གང་འདོད་པ་ཁྱོད་ཟོས་ཤིག་སྙམ་དུ་བློས་
- 242 -



བློ
སྦྱོ་
གི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ལིངས་བསྒྱུར་ཞིང་ངག་ཏུ་ཡང་བརྗོད་པར་བྱའོ། །དེ་ནས་གནོད་བྱེད་དེས་བདག་
གི་ཤ་ཟོས་ཤིང་ཁྲག་འཐུངས་པས་བཀྲེས་སྐོམ་ལ་སོགས་པ་ཞི་ནས་ལུས་སེམས་
ཟག་མེད་ཀྱི་བདེ་བས་གང་། ཞེ་སྡང་གདུག་རྩུབ་ཐམས་ཅད་ཞི་ནས་སེམས་ཆོས་
སྐུའི་ངང་དུ་གྱུར་པར་བསམ་མོ། །དེ་ལྟ་བུའི་ལམ་འཁྱེར་ཤེས་ན་ཤིན་ཏུ་བསྔགས་
ཏེ། དགེ་བའི་བཤེས་གཉེན་སྤྱན་སྔ་བས། ཤྭ་བོ་པ་ལ་ཁྱེད་བློ་སྦྱོང་བ་ལ་རྐྱེན་ངན་
གྲོགས་སུ་ཤར། སྡུག་བསྔལ་བདེ་བར་མྱོང་བ་ངོ་མཚར་ཆེ་ཞེས་གསུངས་པ་ལྟར་
རོ། །དགེ་བའི་བཤེས་གཉེན་གླང་རི་ཐང་པའི་ཞལ་ནས། ཇི་ལྟ་བུའི་ཆོས་ཟབ་མོ་
ཞིག་ཞལ་ཕྱེ་ཡང་། སྐྱོན་ཐམས་ཅད་རང་གི་ཡིན་ལ། ཡོན་ཏན་ཐམས་ཅད་ཇོ་བོ་
སེམས་ཅན་གྱི་ཡིན། དེའི་གནད་ཀས་ཁེ་དང་རྒྱལ་ཁ་གཞན་ལ་སྦྱིན་ལ། གྱོང་
དང་བུབ་ཁ་རང་ལ་བླང་སྙམ་པ་འདི་མིན་པ་གོ་རྒྱུ་གཞན་ལ་མ་རྙེད་གསུང་། ཤྭ་
བོ་པའི་ཞལ་ནས། དེ་ལས་གོ་བ་བླ་ལྷག་ཅིག་བྱུང་ན་སྐྱོན་ཡིན་གསུང་ངོ༌། །
གཉིས་པ་ལྟ་བའི་སྒོ་ནས་རྐྱེན་ངན་ལམ་དུ་བསྒྱུར་བ་ནི། རང་ལ་གནོད་པ་
དང་སྡུག་བསྔལ་ཅི་བྱུང་ཡང་། འདི་ལྟར་བདེན་བདེན་ལྟ་བུར་སྣང་བ་ནི་རང་བློ་
འཁྲུལ་པའི་དབང་གིས་སྣང་བ་ཡིན་གྱི། དོན་དུ་བདེན་པར་གྲུབ་པ་རྡུལ་ཙམ་ཡང་
མེད་སྙམ་དུ་བསྒོམ་མོ། །གཞན་ཡང་གནོད་བྱེད་འདིས་བདག་བྱང་ཆུབ་ཀྱི་སེམས་
གཉིས་སྦྱོང་བའི་སྐུལ་མ་བྱས་པས་བཀའ་དྲིན་ཆེ། བདག་གཉེན་པོ་དང་བྲལ་ནས་
ཉོན་མོངས་པ་སྐྱེས་པ་མ་ཚོར་བ་ལ་འདིས་སྤྱན་པས་བླ་མའམ་སངས་རྒྱས་ཀྱི་
སྤྲུལ་པ་ཡིན་སྙམ་དུ་བསམ། ཡང་མཛེ་ནད་ལ་སོགས་པ་སྡུག་བསྔལ་དྲག་པོ་བྱུང་
ན། སྡུག་བསྔལ་འདི་མེད་ན་བདག་ཚེ་འདིའི་གཤོམ་ར་ལ་སོང་ནས་ཆོས་མི་དྲན་
པར་འདུག་པ་ལ། འདིས་ཆོས་དྲན་དུ་བཅུག་པས་འདི་བླ་མ་དཀོན་མཆོག་གི་
- 243 -



=AI+
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འཕྲིན་ལས་ཡིན་སྙམ་དུ་བསམ། མདོར་ན་བླ་མ་ལ་བརྟེན་ནས་བྱང་ ཆུབ་ཀྱི་
སེམས་སྐྱེ་བ་ལྟར། གནོད་བྱེད་དམ་སྡུག་བསྔལ་འདི་དག་ལ་བརྟེན་ནས་བདག་
ལ་བྱང་ཆུབ་ཀྱི་སེམས་གཉིས་སྐྱེ་བར་འདུག་པས། འདི་དག་གིས་གོ་བཅད་སྙམ་
དུ་ཞེ་ཐག་པ་ནས་བསམ་མོ། །
ཡང་སྡུག་བསྔལ་ལམ་དུ་སློང་བ་ལ་ཐོག་མར་སྡུག་བསྔལ་ལ་དམིགས་
ནས་མི་འདོད་པའི་བློ་ལྡོག་དགོས་ཏེ། དེ་མ་ལོག་ན་སྡུག་བསྔལ་དེའི་སྟེང་དུ་དེ་ལ་
དམིགས་ནས་ ཡིད་མི་བདེའི་སྡུག་བསྔལ་འཕེལ་བས་འཕྲལ་དུ་ ལུས་སེམས་
གཉིས་ཀ་གདུངས་ལ། དེས་རྒྱུད་འཁྲུགས་ནས་ཞེ་སྡང་སྐྱེས་པས་ཕྱི་མར་དམྱལ་
བར་ལྟུང་བར་བྱེད། དེས་ན་རྐྱེན་ཅུང་ཟད་རེ་མི་བཟོད་པར་ཡིད་མི་བདེ་བྱེད་པ་ནི་
འདི་ཕྱི་གཉིས་ཀར་ཤིན་ཏུ་གནོད་པས། ཚུལ་དེ་ཤེས་པར་བྱས་ལ་དྲན་ཤེས་
བསྟེན་ནས་ཡིད་མི་བདེ་སྤོང་བ་ལ་འབད་དོ། །དེ་ཡང་སྤྱོད་འཇུག་ལས། གལ་ཏེ་
བཅོས་སུ་ཡོད་ན་ནི། །དེ་ལ་མི་དགའ་ཅི་ཞིག་ཡོད། །གལ་ཏེ་བཅོས་སུ་མེད་ན་
ཡང་། །དེ་ལ་མི་དགར་བྱས་ཅི་ཕན། །ཞེས་གསུངས་པ་ལྟར། དེ་བཅོས་སུ་ཡོད་ན་
ནི་བཅོས་པས་ཆོག་པས་ཡིད་མི་བདེ་བྱ་དོན་མེད་ལ། བཅོས་སུ་མེད་ན་ནི་ཡིད་མི་
བདེ་བྱས་ཀྱང་ཕན་པ་མེད་པས་བསམས་བཞིན་དུ་རང་ལ་སྡུག་བསྔལ་སྐྱེད་པར་
མི་རིགས་སོ་སྙམ་དུ་ཡིད་མི་བདེ་དགག་གོ །ལས་དབང་གིས་བྱུང་བའི་ནད་ཀྱི་
ཟུག་གཟེར་ལྟ་བུ་དེ་དངོས་སུ་བཟློག་མ་ནུས་ཀྱང་ལམ་དུ་འཁྱེར་ཤེས་ན་དེས་ཕན་
ཆེན་པོ་སྟེར་བས་དེ་ལ་དམིགས་ནས་ཡིད་མི་བདེ་བྱ་མི་དགོས་སོ། །སྡུག་བསྔལ་
གྱིས་ཇི་ལྟར་ཕན་སྙམ་ན། སྤྱོད་འཇུག་ལས། གཞན་ཡང་སྡུག་བསྔལ་ཡོན་ཏན་
ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་ པ་ལ་ སྙིང་ རྗེ་ སྐྱེ། །སྡིག་ལ་
- 244 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
འཛེམ་ཞིང་དགེ་ལ་དགའ། །ཞེས་གསུངས་པ་ལྟར། སོ་སོར་རྟོགས་པའི་ཤེས་
རབ་ཀྱིས་དཔྱོད་ཤེས་ན་ཁམས་གསུམ་འཁོར་བར་སྐྱེས་ཕྱིན་འདི་ལྟ་བུའི་སྡུག་
བསྔལ་གྱི་རང་བཞིན་ལས་མ་འདས་སོ་སྙམ་དུ་འཁོར་བ་ལ་ངེས་འབྱུང་སྟེ། དེའི་
རྐྱེན་གྱིས་དཀོན་མཆོག་ལ་སྐྱབས་འགྲོ་ཤུགས་དྲག་འབྱུང་། རང་གི་ང་རྒྱལ་དང་
དྲེགས་པ་སེལ། སྡིག་པ་ལ་འཛེམ་ཞིང་དགེ་བ་སྒྲུབ་པ་ལ་དགའ་བར་འགྱུར་རང་
གི་ཉམས་ལ་དཔགས་ཏེ་འགྲོ་བ་གཞན་ལ་སྙིང་རྗེ་སྐྱེ། ལྷག་པར་རང་གི་སྡུག་
བསྔལ་དེའི་སྟེང་དུ་མ་རྒན་སེམས་ཅན་ཐམས་ཅད་ཀྱི་སྡུག་བསྔལ་རྣམས་ཀྱང་
བླངས་ ཏེ་བསྒོམས་ པས་ བྱང་ སེམས་ ཀྱི་ སྤྱོད་ པ་ རླབས་ པོ་ ཆེར་ འགྱུར་བས།
བསམས་ཤེས་ན་གནོད་པ་དང་སྡུག་བསྔལ་ནི་ཕན་བདེ་དཔག་མེད་སྟེར་བའི་
ཡིད་བཞིན་གྱི་ནོར་བུ་ལྟ་བུར་འཆར་རོ། །
གཉིས་པ་སྦྱོར་བས་ ལམ་དུ་བསྒྱུར་བ་ལ་ཚོགས་གསོག་པའི་སྦྱོར་བ།
སྡིག་པ་སྦྱོང་བའི་སྦྱོར་བ། གདོན་བགེགས་ལ་གཏོར་མ་སྟེར་བའི་སྦྱོར་བ། ཆོས་
སྐྱོང་མཆོད་པའི་སྦྱོར་བ་སྟེ་བཞི་གསུང་། དེའི་དང་པོ་ཚོགས་གསོག་པའི་སྦྱོར་བ་
ནི། སྡུག་བསྔལ་མི་འདོད་ཅིང་བདེ་བ་འདོད་ན་བདེ་བའི་རྒྱུ་ཚོགས་སོགས་ཤིག་
ཅེས་བསྐུལ་བའི་བརྡ་ཡིན་སྙམ་པ་བྱས་ལ། བླ་མ་དཀོན་མཆོག་ལ་མཆོད་པ།
དགེ་འདུན་ལ་བསྙེན་བཀུར། འབྱུང་པོ་ལ་གཏོར་ མ་ གཏོང་བ་ སོགས་ ཚོགས་
གསོག་པ་ལ་འབད་ནས་དཀོན་མཆོག་ལ་སྐྱབས་འགྲོ་དང་། མ་རྒན་སེམས་ཅན་
རྣམས་ ལ་ བྱམས་ སྙིང་ རྗེ་ཤུགས་དྲག་ཏུ་བསྒོམ་ ཞིང་། ལྷག་ པར་ ཚོགས་ ཞིང་
གསལ་བཏབ་ལ་ཡན་ལག་བདུན་པ་དང་མཎྜལ་ཕུལ་ཏེ། བདག་ན་ལེགས་ན་ན་
བར་ བྱིན་གྱིས་བརླབ་ཏུ་གསོལ། གསོས་ པ་ལེགས་ན་གསོས་ པར་ བྱིན་གྱིས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བརླབ་ཏུ་གསོལ། ཤི་བ་ལེགས་ན་འཆི་བར་བྱིན་གྱིས་བརླབ་ཏུ་གསོལ། ཞེས་རེ་
དོགས་འགག་པའི་གསོལ་བ་གདབ་བོ། །
གཉིས་པ་སྡིག་པ་སྦྱོང་བའི་སྦྱོར་བ་ནི། རང་གི་ལུས་སེམས་ལ་ནད་དང་
སྡུག་བསྔལ་བྱུང་བའི་ཚེ། ཁྱོད་སྡུག་བསྔལ་མི་འདོད་ན་སྡུག་བསྔལ་གྱི་རྒྱུ་སྡིག་པ་
སྤོངས་ཤིག་ཅེས་བསྐུལ་བའི་བརྡ་ཡིན་སྙམ་པ་བྱས་ལ། སྔར་བྱས་ཀྱི་སྡིག་པ་ལ་
འགྱོད་པ་རྣམ་པར་སུན་འབྱིན་པའི་སྟོབས་དང་། ཕྱིན་ཆད་སྲོག་ལ་བབ་ཀྱང་མི་
བྱེད་སྙམ་པ་ཉེས་པ་ལས་ལྡོག་པའི་སྟོབས་དང་། དཀོན་མཆོག་ལ་སྐྱབས་སུ་འགྲོ་
ཞིང་བྱང་ཆུབ་ཏུ་སེམས་བསྐྱེད་པ་བརྟེན་གྱི་སྟོབས་དང་། སྟོང་པ་ཉིད་སྒོམ་པ་དང་
གཟུངས་སྔགས་ཁྱད་པར་ཅན་བཟློས་པ་ལ་སོགས་པ་གཉེན་པོ་ཀུན་ཏུ་སྤྱོད་པའི་
སྟོབས་ཏེ། སྟོབས་བཞིའི་སྒོ་ནས་སྡིག་པ་དག་པའི་མཚན་མ་མ་བྱུང་བར་དུ་འབད་
དོ། །སྡིག་པ་དག་པའི་མཚན་མ་ནི། རྨི་ལམ་དུ་ཟས་ངན་སྐྱུག་པ་དང་། ཞོ་དང་འོ་
མ་འཐུང་བ་དང་། རི་ཆེན་པོ་ལ་འཛེག་པ་དང་། ཁང་བཟང་དང་གཙུག་ལག་ཁང་
སོགས་མཐོང་བ་དང་། བླ་མ་དང་དགེ་འདུན་གྱི་སྡེ་མཐོང་བ་དང༌། ནམ་མཁའ་
ལ་འཕུར་བ་སོགས་མང་དུ་གསུངས་ཏེ། གཙོ་བོ་ནི་རང་གི་སེམས་རྒྱུད་སྔར་ལས་
ལས་སུ་རུང་བར་གྱུར་ཏེ་ཉོན་མོངས་ཆུང་དུ་སོང་ཞིང་། དད་པ་སོགས་ཆེར་སོང་
ན་ལས་སྒྲིབ་དག་པའི་རྟགས་ཡང་དག་པ་ཡིན་ནོ། །
གསུམ་པ་གདོན་བགེགས་པ་ལ་གཏོར་མ་སྟེར་བའི་སྦྱོར་བ་ནི། གདོན་
བགེགས་རྣམས་ལ་གཏོར་མ་བསྔོས་ཏེ་ཁྱོད་ཀྱིས་བདག་གི་བྱང་ཆུབ་ཀྱི་སེམས་
སྦྱོང་བའི་གྲོགས་བྱས་པས་བཀའ་དྲིན་ཆེ། ད་དུང་སེམས་ཅན་ཐམས་ཅད་ཀྱི་སྡུག་
བསྔལ་བདག་ལ་སྨིན་པར་མཛད་དུ་གསོལ། ཞེས་ཞེ་ཐག་པ་ནས་བརྗོད་དོ། །དེ་
- 246 -



བློ་
སྦྱོ
ང་
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ལྟར་མི་ནུས་ན་གཏོར་མ་བྱིན་བྱམས་སྙིང་རྗེ་བསྒོམས་ལ་ངས་ཁྱོད་ལ་འཕྲལ་དང་
ཡུན་དུ་གང་ཕན་བྱ་ཡི། ངའི་ཆོས་ཀྱི་བར་ཆད་མ་བྱེད་ཅིག །ཅེས་བསྒོ་བར་བྱའོ། །
སྦྱོར་བ་བཞི་པ་ཆོས་སྐྱོང་མཆོད་པའི་སྦྱོར་བ་ནི། ཆོས་སྐྱོང་ལ་གཏོར་མ་ཕུལ་ལ་
ཆོས་ཀྱི་འགལ་རྐྱེན་ཞི་བ་དང་མཐུན་རྐྱེན་འགྲུབ་པར་གསོལ་བ་གདབ་བོ། །དེ་
ཡང་ཆོས་སྐྱོང་ལ་ཕྲིན་ལས་འཆོལ་བ་འདི་ཤིན་ཏུ་གལ་ཆེ་སྟེ། དེང་སང་སྙིགས་མ་
ལྔ་བདོ་བའི་དུས་སུ་སླེབས་པས་ནགས་ཕྱོགས་ལ་དགའ་བ་རྣམས་སྟོབས་རྒྱས་
པའི་མཐུས་ཆོས་བཞིན་སྤྱོད་པ་རྣམས་ལ་གནོད་འཚེ་སྒོ་སྣ་ཚོགས་ནས་བྱེད་པས། །
རྒྱལ་བས་བསྔགས་པའི་ཆོས་སྲུང་རྣམས་ལ་མཆོད་གཏོར་ཕུལ་ནས་འཕྲིན་ལས་
ཡང་ཡང་བཅོལ་ན་བར་ཆད་ཐམས་ཅད་ཞི་བར་འགྱུར་རོ། །འདུལ་བ་ལུང་ལས་
ཀྱང་གནོད་སྦྱིན་གྱི་སྡེ་དཔོན་ཆེན་པོ་ལྔས་རྩེན་ལ་སོགས་པ་རྣམས་དང་། ཀླུའི་རྒྱ་
པོ་དགའོ་དང་ཉེ་དགའ་ལ་སོགས་པ་རྣམས་ཀྱི་མིང་ནས་སྨོས་ཏེ་ཡོན་བསྔོ་བ་བྱས་
ན་བར་ཆད་བཟློག་ཅིང་ཆོས་ཀྱི་མཐུན་རྐྱེན་རྣམས་འགྲུབ་པར་གསུངས་ཤིང་།
རྒྱལ་པོ་ཆེན་པོ་བཞི་ལ་སོགས་པ་རྣམས་ཀྱིས་སྔོན་སྟོན་པའི་སྤྱན་སྔར་རྒྱལ་བའི་
བཀའ་དང་མཐུན་པར་ཆོས་ཚུལ་བཞིན་དུ་སྒྲུབ་པ་རྣམས་ལ་བར་ཆད་སེལ་ཞིང་
མཐུན་རྐྱེན་སྒྲུབ་པར་ཁས་བླངས་དམ་བཅས་པ་ཡིན་པས་དེ་དག་ལ་འཕྲིན་ལས་
བཅོལ་ན་ཁྱད་ཤིན་ཆེའོ། །རྐྱེན་གློ་བུར་བ་ལམ་དུ་བླང་བ་ནི། ནད་དང་གདོན་
དང་དགྲ་ལ་སོགས་པ་གློ་བུར་དུ་བྱུང་ནས་སྡུག་བསྔལ་དྲག་པོ་བྱུང་ན། འཇིག་
རྟེན་གྱི་ཁམས་ན་འདི་ལྟ་བུའི་སྡུག་བསྔལ་བྱུང་བ་དཔག་ཏུ་མེད་པ་ཡོད་པས་དེ་
རྣམས་རེ་སྙིང་རྗེ་སྙམ་དུ་བསམས་ལ། དེ་དག་གི་སྡུག་བསྔལ་ཐམས་ཅད་བདག་
ལ་འུབས་ཀྱིས་བསྡུ། ཡང་གནོད་བྱེད་འདིས་བདག་བྱང་ཆུབ་ཀྱི་སེམས་སྦྱོང་བའི་
247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གྲོགས་བྱས་པས་བླ་མ་ལྟར་བཀའ་དྲིན་ཆེ་སྙམ་དུ་བསམས། ཡང་གཞན་སྡུག་
བསྔལ་བ་མཐོང་ན་ཡང་དེ་མ་ཐག་ཏུ་དེ་དག་གི་སྡུག་བསྔལ་རྣམས་བདག་ལ་བླང་
ཞིང་། རང་ལ་ཉོན་མོངས་དྲག་པོ་སྐྱེས་པའམ། གཞན་ལ་ཉོན་མོངས་པ་དྲག་པོ་
སྐྱེས་པ་མཐོང་ན་ཡང་གཞན་གྱི་ཉོན་མོངས་པ་ཐམས་ཅད་བདག་ལ་འདུས་པར་
གྱུར་ཅིག་སྙམ་དུ་ཞེ་ཐག་པ་ནས་བསམ་མོ། །དེ་ལྟར་གཞན་གྱི་སྡིག་སྡུག་རང་ལ་
ལེན་པའི་བསམ་པ་གོམས་ནས་བློའི་སྟོབས་ཆེས་ཆེར་རྒྱས་པ་ན། ནམ་མཁའི་
མཐས་གཏུགས་པའི་སེམས་ཅན་ཐམས་ཅད་ཀྱིས་ལས་ངན་དང་ཉོན་མོངས་ཇི་
སྙེད་ཅིག་ཡོད་པ་ཐམས་ཅད་དང་། ལས་ཉོན་དེ་དག་གི་འབྲས་བུ་འཁོར་བར་
སྡུག་བསྔལ་མྱོང་བར་འགྱུར་བ་དང་། ད་ལྟ་མྱོང་བཞིན་པ་ཇི་སྙེད་ཅིག་ཡོད་པ་
ཐམས་ཅད་རང་ལ་ལེན་པའི་གོ་ཆ་བགོ་སྟེ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དཔང་དུ་བཞག་ལ་རང་ཉིད་གཏར་བཅུག་ནས་སེམས་ཅན་
ཐམས་ཅད་འཁོར་བའི་བཙོན་ནང་ནས་བཏོན་ཏེ་ཐར་པར་བྱས། སེམས་ཅན་
ཐམས་ཅད་ཀྱིས་གང་མྱོང་དགོས་པའི་སྡུག་བསྔལ་དེ་ཐམས་ཅད་རང་གཅིག་པུས་
མྱོང་བར་ཡི་དམ་འཆའ་སྟེ། འདི་ནི་ཕལ་པོ་ཆེ་ལས་གསུངས་པའི་རྒྱལ་སྲས་ཀྱི་
སྙིང་སྟོབས་དཔག་པར་དཀའ་བ་གོང་ན་མེད་པ་ཞིག་སྟེ། འདི་ལྟ་བུའི་སྙིང་སྟོབས་
སྐྱེད་ནུས་ན་རྒྱལ་སྲས་ཀྱི་སྤྱོད་པ་རླབས་པོ་ཆེ་དཔག་པར་དཀའ་བ་ཅི་འདྲ་ཞིག་
ལའང་ཞུམ་པ་མེད་པར་སློབ་ནུས་པས་འདི་ལྟ་བུའི་བསམ་པའི་གོ་ཆ་ལ་སྨོན་ལམ་
ཚུན་ཆད་ཀྱིས་སྦྱང་ངོ༌། །མདོར་བསྡུ་ན་རྐྱེན་བཟང་ངན་གང་ཡང་དགེ་སྦྱོར་གྱི་
གྲོགས་སུ་འཁྱེར་བ་ཞིག་དང༌། ལྷག་པར་འདིར་ཐུན་མོང་མིན་པའི་གནད་ནི་མདོ་
སྡེ་དཀོན་མཆོག་སྤྲིན་དང་སྤྱན་ཡུལ་ཡོངས་སུ་དག་པའི་མདོ་ནས་བཤད་པ་བཞིན་
- 248 -



སྦྱོ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
སྣང་བ་ཐམས་ཅད་བྱང་ཆུབ་ཀྱི་སེམས་རིན་པོ་ཆེ་འཕེལ་བའི་རྐྱེན་དུ་སྒྱུར་བར་
བྱེད་པ་ཡིན་ཏེ། དེ་ནི་སྔར་མདོར་བསྡུས་བཤད་ཟིན་ཅིང་ཞིབ་པར་ནི་མདོ་སྡེ་རིན་
པོ་ཆེ་ཉིད་ལས་ཤེས་པར་བྱའོ། ། །
བཞི་ པ་ ཚེ་ གཅིག་ གི་ ཉམས་ལེན་དྲིལ་བ་ལ། ཚེ་ གང་ གི་ ཉམས་ལེན་
གནད་དུ་དྲིལ་བ་དང་། འཆི་ཁའི་ཉམས་ལེན་གཉིས་ལས། དང་པོ་ལ་སྟོབས་ལྔ་
གསུངས་ཏེ། སྟོབས་ལྔ་ནི། འཕེན་པའི་སྟོབས། གོམས་པའི་སྟོབས། དཀར་པོ་ས་
བོན་གྱི་སྟོབས། སུན་འབྱིན་པའི་སྟོབས། སྨོན་ལམ་གྱི་སྟོབས་རྣམས་སོ། །དང་པོ་
འཕེན་པའི་སྟོབས་ནི། ཐོ་རེངས་ཀྱི་ཐུན་ལྟ་བུ་ལ་ལངས་མ་ཐག་རིག་པ་དྭངས་
སྙིག་ཕྱེ་སྟེ། དེང་ནས་བྱང་ཆུབ་སྙིང་པོའི་བར་དང་། ཆེད་དུ་མ་ཤི་ཚུལ་དང༌། ལོ་
འདི་དང་། ཟླ་བ་འདི་དང༌། ཁྱད་པར་སང་ད་ཙམ་གྱི་བར་དུ་བཅས་རང་གི་ཉེས་
པས་མ་གོས་པའི་ངང་ནས་དགྲ་བོ་བདག་འཛིན་འགོང་པོ་ལ་འབུར་འཇོམས་བྱས་
ཏེ། བྱང་ཆུབ་ཀྱི་སེམས་རིན་པོ་ཆེ་རྣམས་པ་གཉིས་བསྒོམ་པ་ལ་བློའི་མཐུ་ཅི་ཡོད་
ཀྱིས་འབད་པར་བྱའོ་སྙམ་དུ་འཕེན་པ་དྲག་པོ་ཡང་ཡང་གཏོང་། ཐུན་རེའི་འགོར་
ཡང་དེ་བཞིན་དུ་འཕེན་པ་གཏོང་། དགེ་འདུན་དང་ལྷན་ཅིག་འདུ་བ་དང་བསོད་
སྙོམས་སུ་འགྲོ་བ་སོགས་ཀྱི་སྐབས་སུའང་དུས་འདི་ནས་འདི་ཙམ་གྱི་བར་དང་།
བྱ་བ་འདི་དང་འདི་བྱེད་པའི་རིང་ལ་བཅས་རང་གི་ཉེས་པས་མ་གོས་པའི་ངང་
ནས་བདག་འཛིན་འགོང་པོ་ལ་འབུར་འཇོམས་བྱེད་ཅིང་། བྱང་ཆུབ་ཀྱི་སེམས་
རིན་པོ་ཆེ་རྣམ་པ་གཉིས་ཀྱི་ཉམས་ལེན་ལ་བརྩོན་པར་བྱའོ་སྙམ་དུ་འཕེན་པ་
ཤུགས་དྲག་ཏུ་གཏོང་ངོ༌། །དེ་ ནི་ གནད་ ཤིན་ཏུ་ཆེ་སྟེ། སྤྱིར་ ཆོས་ ཐམས་ཅད་
སེམས་ཀྱི་འཕྲུལ་ཤ་སྟག་ཡིན་ཞིང་། ལྷག་པར་བྱ་བ་གང་བྱེད་ཀྱང་ཀུན་སློང་གི་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བསམ་པ་འདི་ཤིན་ཏུ་གལ་ཆེ་ཚུལ་སྔར་མང་དུ་བཤད་ཟིན་པ་ལྟར་རོ། །གོམས་
པའི་སྟོབས་ནི། བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཐུན་དངོས་གཞི་
དང་ཐུན་མཚམས་ཐམས་ཅད་དུ་སྦྱོང་བའོ། །དཀར་པོ་ས་བོན་གྱི་སྟོབས་ནི། བྱང་
ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པ་དང༌། སྐྱེས་པ་འཕེལ་བའི་ཕྱིར་
ཚོགས་ སྒོ་སྣ་ཚོགས་ནས་ གསོག་ཅིང་སྡིག་སྒྲིབ་སྒོ་དུ་མ་ནས་སྦྱོང་ངོ༌། །སུན་
འབྱིན་པའི་སྟོབས་ནི། བདག་གཅེས་འཛིན་གྱི་རྣམ་རྟོག་འདིས་སྔར་ཡང་སྡུག་ཏུ་
བཅུག །ད་དུང་འདི་དང་མ་བྲལ་ན་བདེར་མི་སྟེར་བར་འདུག་ཅིང་། ད་ལྟ་ཡང་
ལུས་འདི་ལ་གཅེས་པར་བཟུང་བས་སྡུག་བསྔལ་བར་འདུག་པས། བརྟགས་ན་
ལུས་སེམས་གང་ལ་ཡང་བདག་ཏུ་གཟུང་རྒྱུ་མི་འདུག་པ་ལ། གནས་ཚུལ་དེ་མ་
རིག་པ་རྨོངས་ནས་བདག་གཅེས་འཛིན་གྱི་དབང་དུ་སོང་ཏེ་ཐོག་མེད་ནས་ད་བར་
ཕུང་བར་འདུག །ད་ནི་གཅེས་འཛིན་འདིའི་དབང་དུ་སྐད་ཅིག་ཀྱང་མི་གཏོང་སྙམ་
དུ་འདུན་པ་ཤུགས་དྲག་ཏུ་བྱའོ། །སྨོན་ལམ་གྱི་སྟོབས་ནི། དགེ་སྦྱོར་ཐམས་ཅད་
ཀྱི་གཤམ་དུ་སྤྱིར་བསྔོ་སྨོན་གྱིས་རྒྱས་འདེབས་ཤུགས་དྲག་དང་། ཁྱད་པར་འཆི་
ཀ་དང་བར་དོར་དང་སྐྱེ་བ་ཕྱི་མ་དང་། དེའི་ཕྱི་མ་ཕན་ཆད་ཀྱི་ཚེ་རབས་ཐམས་
ཅད་དུ་བྱང་ཆུབ་ཀྱི་སེམས་རྣམ་པ་གཉིས་མི་ཉམས་ཤིང་མངོན་དུ་འགྱུར་བ་དང་།
འགལ་རྐྱེན་བར་ཆད་ནི་བྱུང་ཡང་བྱང་ཆུབ་ཀྱི་སེམས་རྣམ་པ་གཉིས་སྦྱོང་བའི་
གྲོགས་སུ་འགྱུར་བ་དང་། ཆོས་འདི་སྟོན་པའི་ཐེག་པ་ཆེན་པོའི་དགེ་བའི་བཤེས་
གཉེན་དང་མཇལ་བར་གྱུར་ཅིག །ཅེས་སྨོན་ལམ་གདབ་ཅིང་། བླ་མ་དཀོན་མཆོག་
དང་མཁའ་འགྲོ་ཆོས་སྐྱོང་ལ་མཆོད་པ་དང་གཏོར་མ་ཕུལ་ནས། དེ་ལྟར་འགྱུར་བར་
མཛད་དུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། ། །
- 250 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
གཉིས་པ་འཆི་ཁའི་ཉམས་ལེན་ནི། བློ་སྦྱོང་འདི་སྒོམ་པ་པོ་དེ་འཆི་བ་ལ་
ཉེ་བའི་ཚེ་ན་བློ་སྦྱོང་འདིའི་སྒོ་ནས་འཕོ་ཐུབ་པ་ཞིག་དགོས་སོ། །དེ་ཡང་རང་གི་
ཚེ་ཧྲིལ་པོ་གང་ལ་ཉམས་ལེན་བྱས་པའི་ཆོས་དེའི་འཆི་ཁར་ཕན་པ་ཞིག་དགོས་
ཀྱི། དེ་ལྟ་མིན་པར་འཆི་ཁར་ཉམས་ལེན་ལོགས་པ་གཞན་ཞིག་ལ་བྱས་ན་དེའི་ཚེ་
ཉམས་སུ་བླང་བར་མི་ནུས་ཏེ། ད་ལྟ་ཡུན་བསྲིངས་ནས་བསྒོམས་ཀྱང་རྒྱུད་ལ་སྐྱེ་
དཀའ་བ་འདི་འདྲ་ན། འཆི་ཁའི་ གནས་སྐབས་དེ་འདྲའི་ཚེ་ སྔར་ གང་ ཡང་མ་
གོམས་པའི་ཡོན་ཏན་ཁྱད་པར་ཅན་ཞིག་རྒྱུད་ལ་འཆར་བའི་གནས་མེད་དོ། །
དགེ་བའི་བཤེས་གཉེན་སྟོད་ལུང་པས། གླང་རི་ཐང་པ་ལ་རང་རེ་དེ་རིང་སང་ལྟ་
བུ་འགྲོངས་ན་ཇི་ལྟར་མཛད་ཞུས་པར། བདག་ད་ལྟ་རང་འཆི་ཡང་བློ་སྐྱེད་འདོན་
རྒྱུ་སྤུ་ཙམ་ཡང་མེད་གསུང་པ་ལྟ་བུ་ཞིག་ཡོང་བའི་སྨོན་ལམ་གདབ་བོ། །དེས་ན་
འཆི་ཁར་སྟོབས་ལྔའི་ཉམས་ལེན་བྱ་ཚུལ་ལ། དང་པོ་དཀར་པོ་ས་བོན་གྱི་ལག་
ལེན་ནི། ཡོ་བྱད་ཐམས་ཅད་བླ་མ་དང་དགེ་འདུན་འབུལ་བ་དང༌། དཀོན་མཆོག་
གི་མཆོད་པ་ལ་སོགས་པ་བསོད་ནམས་གང་ཆེ་སར་བཏང་ལ་གང་ལ་ཡང་ཆགས་
ཞེན་མེད་པར་བྱ་དགོས་ཏེ། འཆི་ཁར་རང་གི་ལུས་ལོངས་སྤྱོད་ལ་ཆགས་ན་སྐྱེ་
གནས་ངན་པར་འཁྲིད་པས་ཤིན་ཏུ་གནོད་ཚབས་ཆེའོ། །དེ་ཡང་འདུལ་བ་ལུང་
ལས་དགེ་སློང་ཞིག་རང་གི་ལྷུང་བཟེད་ལ་ཆགས་ཏེ་ཤི་བས། ལྷུང་བཟེད་ཀྱི་ནང་
དུ་སྦྲུལ་གདུག་པ་ཞིག་ཏུ་སྐྱེས་པ་དང་། བུད་མེད་ཅིག་རང་གི་ལུས་ལ་ཆགས་ཏེ་
ཤི་བས། ལུས་དེ་ཉིད་ཀྱི་ནང་དུ་སྤྲུལ་གདུག་པ་ཞིག་ཏུ་སྐྱེས་པ་དང་། ཁྱིམ་བདག་
ཅིག་ གསེར་ལ་ཆགས་བཞིན་དུ་ཤི་བས། གསེར་དེ་ཉིད་ལ་འཁྲིལ་བའི་སྤྲུལ་
གདུག་པ་ཞིག་ཏུ་སྐྱེ་བ་སོགས་ལུས་དང་ལོངས་སྤྱོད་ལ་ཆགས་པས་ཚེ་འདིར་ཕུང་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལ། ཕྱི་མ་གནས་ངན་དེ་ལྟ་བུར་འཕངས་པ་མང་དུ་གསུངས་ཤིང་། ཉེ་དུ་དང་
གཡོག་འཁོར་སོགས་ལ་ཆགས་ཏེ་ཤི་བས་རྒྱལ་འགོང་གདུག་པར་སྐྱེས་ནས་རང་
གཞན་ཕུང་ལ་གཏོང་བའི་ལོ་རྒྱུས་མང་དུ་སྣང་ངོ༌། །སྨོན་ལམ་གྱི་སྟོབས་ནི། བླ་
མ་དཀོན་མཆོག་ལ་ཡན་ལག་བདུན་ལ་ཕུལ་ལ། བདག་འདི་དང་ཚེ་རབས་ཕྱི་མ་
ཐམས་ཅད་དུ་བྱང་ཆུབ་ཀྱི་སེམས་གཉིས་སྦྱོང་བར་བྱིན་གྱིས་བརླབ་ཏུ་གསོལ།
ཆོས་འདི་ཉམས་སུ་ལེན་པའི་གྲོགས་ཁྱད་པར་ཅན་དང་ཕྲད་པར་བྱིན་གྱིས་བརླབ་
ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་ཅིང་། དེ་ལྟར་འགྱུར་པའི་སྨོན་
ལམ་ཡང་གདབ་བོ། །སུན་འབྱིན་པའི་སྟོབས་ནི། བདག་གཅེས་འཛིན་གྱི་རྣམ་
རྟོག་འདིས་སྔར་ཡང་སྡུག་ཏུ་བཅུག །ད་དུང་འདི་དང་མ་བྲལ་ན་བདེར་མི་སྟེར་
བར་འདུག་ཅིང་། ད་ལྟ་ཡང་ལུས་འདི་ལ་གཅེས་པར་བཟུང་བས་སྡུག་བསྔལ་
བར་འདུག་པས། བརྟགས་ན་ལུས་སེམས་གང་ལ་ཡང་བདག་ཏུ་གཟུང་རྒྱུ་མི་
འདུག་སྙམ་དུ་ཤེས་པར་བྱས་ལ་བདག་གཅེས་འཛིན་གྱི་དབང་དུ་མི་གཏང་བར་
འགོག་ཅི་ཐུབ་བྱའོ། །འཕེལ་ པའི་ སྟོབས་ནི། ངས་བར་དོར་ཡང་ བྱང་ ཆུབ་ཀྱི་
སེམས་གཉིས་སྦྱང་བར་བྱ་ཞིང་ཚེ་རབས་ཐམས་ཅད་དུ་བྱང་ཆུབ་ཀྱི་སེམས་རིན་
པོ་ཆེ་འདི་ནམ་ཡང་མི་བརྗེད་པར་མངོན་དུ་འགྱུར་བ་ཞིག་བྱའོ་སྙམ་པའི་འདུན་པ་
དྲག་པོ་ཡང་ཡང་བྱའོ། །གོམས་པའི་སྟོབས་ནི། སྔར་བཤད་པ་ལྟར་བདག་འཛིན་
ལ་ འབུར་ འཇོམས་བྱེད་ཅིང་། བྱང་ ཆུབ་ ཀྱི་ སེམས་ རིན་པོ་ཆེ་རྣམ་ པ་ གཉིས་
ཤུགས་དྲག་སྐྱེད་པར་བྱེད། དེའི་ཚེ་སྤྱོད་ལམ་ནི་གཞོགས་གཡས་པ་ཕབ། མཐེའུ་
ཆུང་ངམ་སྲིན་ལག་གིས་སྣ་བུག་གཡས་བཀག་ལ་རླུང་གཡོན་ནས་རྒྱུ་བར་བྱ།
ལག་ པ་ གཡོན་བརླའི་སྟེང་དུ་བརྐྱངས། རྐང་པ་གཡས་ པའི་སྟེང་དུ་གཡོན་ པ་
-252 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བཞག །མགོ་ བྱང་ དང་ ཁ་ནུབ་ཏུ་ཕྱོགས་ ལ། སྔོན་ཡང་ དག་ པར་ རྫོགས་ པའི་
སངས་རྒྱས་ཀྱིས་གྲོང་ཁྱེར་རྩྭ་ཅན་དུ་མྱ་ངན་ལས་འདའ་བའི་ཚུལ་སྟོན་པའི་ཚེ་
ནའང་འདི་ལྟར་མཛད་དོ། །སྙམ་དུ་སྟོན་པའི་རྣམ་ཐར་དྲན་པར་བྱ། སྤྱོད་ལམ་དེ་
ལྟ་བུས་གནས་པ་ལ་བདུད་དང་ལོག་འདྲེན་གང་གིས་ཀྱང་གནོད་པར་མི་ནུས་
ཤིང་ཉོན་མོངས་པས་ཀྱང་མི་བརྫི་བ་དང་། སྟོན་པའི་རྣམ་ཐར་རྗེས་སུ་དྲན་པའི་
མཐུས་ངན་སོང་དུ་མི་ལྟུང་ཞིང་། བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་སྐྱེ་བ་
ལ་སོགས་པའི་ཕན་ཡོན་གསུངས་པ་རྣམས་དྲན་པར་བྱས་ནས་བྱམས་སྙིང་རྗེའི་
དམིགས་རྣམ་གསལ་བཏབ་ལ་རླུང་འགྲོ་འོང་དང་བསྟུན་ནས་གཏོང་ལེན་བསྒོམ་
ཞིང་། འཁོར་འདས་སྐྱེ་འཆི་ལ་སོགས་པ་སྣང་བ་འདི་ཐམས་ཅད་བདེན་པར་གྲུབ་
པ་རྡུལ་ཙམ་ཡང་མེད་པར་ངེས་པར་བྱས་ལ་ལྟ་ཐོག་ཏུ་འཇོག་ཅི་གྲུབ་བྱ། དེ་ལྟར་
བྱང་ཆུབ་ཀྱི་སེམས་གཉིས་པོ་སྤེལ་ཞིང་སྒོམ་པའི་འཕྲོ་ལ་འཕོ་ཐུབ་པར་བྱའོ། །དེ་
ལྟར་ཐུབ་ན་ནི་ཤིན་ཏུ་བསྔགས་ཏེ། ཐུབ་པའི་དབང་པོ་སྔོན་དམྱལ་བའི་ཤིང་རྟ་
འདྲེན་པའི་གྱད་དུ་འཁྲུངས་པ་དང་མཛའ་བོའི་བུ་མོར་འཁྲུངས་པའི་རྣམ་ཐར་
ལས་འབྱུང་བ་ལྟར་བདག་གཞན་བརྗེ་བའི་བསམ་པ་དྲན་ཙམ་གྱིས་ངན་སོང་གི་
གནས་ནས་ཐར་པ་སོགས་ཕན་ཡོན་མཐའ་ཡས་པ་གསུངས་པ་ལྟར་རོ། །སེམས་
དཔའ་ཆེན་པོ་པོ་ཏོ་བ་མྱ་ངན་ལས་འདའ་ཀར་ཕྱག་ཐལ་མོ་སྦྱར་ཏེ། སེམས་ཅན་
སྐྱབས་མེད་པ་རྣམས་ཀྱི་སྐྱབས་སུ་གྱུར་ཅིག །སེམས་ཅན་མགོན་མེད་པ་རྣམས་ཀྱི་
མགོན་དུ་གྱུར་ཅིག །སེམས་ཅན་གནས་མེད་པ་རྣམས་ཀྱི་གནས་སུ་གྱུར་ཅིག །
སེམས་ཅན་གླིང་མེད་པ་རྣམས་ཀྱི་གླིང་དུ་གྱུར་ཅིག །སེམས་ཅན་དཔུང་གཉེན་
མེད་པ་རྣམས་ཀྱི་དཔུང་གཉེན་དུ་གྱུར་ཅིག །སེམས་ཅན་འཁྲ་ས་མེད་པ་རྣམས་ཀྱི་
- 253-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འཁྲ་ སར་ གྱུར་ཅིག །གསུངས་ནས་ མྱ་ ངན་ ལས་ འདས་ པ་ དང་། བྱང་ སེམས་
འཆད་ ཁ་ བ་ གཤེགས་ ཁར། ཉེ་ གནས་ ལ་ བོད་ པར་ མཛད་ནས་ མཎྜལ་ཞིག་
ཤོམས་དང་འདོད་པ་ཙུག་མ་བྱུང་གསུང་། ཉེ་གནས་ཀྱིས་ཐུགས་ལ་མི་འདོད་པ་
ཅི་བྱུང་ཞུས་པ་ན། དུས་རྟག་ཏུ་སེམས་ཅན་རྣམས་སྡུག་བསྔལ་ལས་བསྒྲལ་བར་
འདོད་ནས་སེམས་ཅན་གྱི་དོན་དུ་དམྱལ་བར་འགྲོ་བ་ལ་སྤྲོ་བ་ཞིག་ཡིན་པ་ལ། ད་
ནི་བདེ་བ་ཅན་གྱི་སྣང་བ་ཞིག་ཤར་གསུང་ཞིང་བདག་གཞན་མཉམ་བརྗེའི་བྱང་
ཆུབ་ཀྱི་སེམས་རིན་པོ་ཆེ་སྒོམ་བཞིན་པའི་མུ་ནས་གཤེགས་ཏེ། སེམས་དཔའ་
ཆེན་པོ་དེ་དག་གི་རྗེས་སུ་བསླབ་པ་བྱུང་བའོ། །འདིའི་སྐབས་སུ་བླ་མ་གོང་མ་
རྣམས་ཀྱིས་མ་སྨད་གཉིས་དང་བང་ཕྱིན་པའི་གཏམ་རྒྱུད་ཀྱང་གསུངས་ཏེ། སྔོན་
མ་སྨད་གཉིས་ཆུས་ཁྱེར་བ་ལ་མ་ལ་བུ་མོ་འདི་མ་ཤི་ན་བུ་མོ་ལ་མ་འདི་མ་ཤི་ན་
སྙམ་པའི་བསམ་པ་བྱུང་བས། གཉིས་ཀ་ཚངས་པའི་གནས་སུ་སྐྱེས་པ་ཞིག་བྱུང་
བ་དང་། བྱ་ས་ཀོ་ཁར་ཀོ་བ་གཅིག་གི་ནང་དུ་བཙུན་པ་དྲུག་དང་བང་ཕྱིན་པ་
གཅིག་ཞུགས་ནས་ཀོ་བ་བཏང་བས་ཆུའི་བཞི་ཆ་ཙམ་སོང་བ་དང་། ཀོ་མཁན་ན་
རེ། ཅུང་རྩིས་འདུག་པས་རྒྱལ་ཤེས་པ་ཡོད་ན་གཅིག་ཙམ་འཐོན་རོགས་གྱིས།
ཡང་ན་ང་ཡིས་འཐོན་གྱི་ཁྱེད་ཅག་གཅིག་གིས་རྐྱ་བ་ཟུངས་ཟེར་བ་ལ། ཐམས་
ཅད་ཀྱིས་གཉིས་ཀ་མི་ཤེས་པས་ཅི་དྲག་ཏུ་གྱུར་པ་ན། བང་ཕྱིན་པ་དེ་ན་རེ།
ཐམས་ཅད་ཤི་བ་བས་ང་གཅིག་པུ་ཤི་བ་དྲག་ཟེར་ནས་ཆུ་ལ་མཆོངས་པས། དེ་མ་
ཐག་འཇའ་ཟུག་མེ་ཏོག་གི་ཆར་བབས་ཏེ། རྐྱལ་མི་ཤེས་ཀྱང་ཇི་ཞིག་ལྟར་ལ་ཆུ་
མཐར་ཐོན་ནས་མ་ཤི་ལོ། གཞན་ཕན་གྱི་བློ་རྣམ་དག་ལན་རེ་ལའང་དེ་འདྲ་བྱུང་
ན། འཆི་ཁར་མང་དུ་བསྒོམས་ན་འཕོ་བའི་མཆོག་ཡིན་པ་ལྟ་ཅི་སྨོས། དོན་དེ་དག་
- 254 -



ང
གི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ལ་དགོངས་ནས་འཆད་ཁ་བ་ཆེན་པོའི་ཞལ་ནས། འཆི་ཁའི་གདམས་ངག་ལ་འུད་
ཆེ་བ་མང་སྟེ། འདི་ལས་ངོ་མཚར་ཆེ་བ་མེད་གསུང་ངོ༌། །ལྔ་པ་བློ་འབྱོངས་པའི་
ཚད་ནི། རྒྱལ་བས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པའི་དགོངས་པ་
ནི་བདག་འཛིན་བག་ཆགས་དང་བཅས་པ་སྤངས་ནས་འཚང་རྒྱ་བའི་ཐབས་སུ་
གསུངས་པ་ཤ་སྟག་ཡིན་པས། བདག་འཛིན་གྱི་གཉེན་པོར་མ་སོང་ན་ཆོས་ལམ་
དུ་མ་སོང་བ་དང་། ཆོས་གང་བྱས་བདག་འཛིན་གྱི་གཉེན་པོར་སོང་ཞིང་འཚང་རྒྱ་
བའི་རྒྱུར་འགྲོ་ཡིན་འདུག་ན་བློ་སྦྱོང་རྒྱུད་ལ་སྐྱེས་པའི་རྟགས་ཡིན། དེ་ལ་ཡང་
ཐོག་མར་རང་ལ་ལེགས་པ་ཅི་བྱུང་དགེ་བའི་བཤེས་གཉེན་གྱི་བཀའ་དྲིན་དུ་ཤེས་
པ་ཞིག་དང་། དལ་འབྱོར་ལན་ཅིག་ཐོབ་པ་འདི་དོན་མེད་དུ་གཏོང་བ་ཕངས་སྙམ་
པའི་བློ་ངང་གིས་སྐྱེ་བ་ཞིག་དང་། ཚེ་འདི་ལས་བློ་ལོག་ནས་ཕྱི་མ་དྲན་པའི་བློ་
ངང་གིས་སྐྱེ་བ་ཞིག་དང་། སྲིད་པའི་ཕུན་ཚོགས་ལ་ཞེན་པ་ལོག་ནས་ཇི་ལྟར་བྱས་
ན་འཁོར་བ་འདི་ལས་ཐར་སྙམ་པའི་བློ་ངང་གིས་སྐྱེ་བ་ཞིག་བྱུང་ན་བློ་སྦྱོང་གི་
སྔོན་འགྲོའི་ཆོས་ལ་མྱོང་བ་སྣེ་ཟིན་སྐྱེས་པ་ཡིན། དེ་ནས་བདག་གཅེས་འཛིན་ལ་
དགྲར་མཐོང་སྟེ་ཅི་བྱེད་སེམས་ཅན་གྱི་དོན་དུ་བྱེད་པ་ཞིག་བྱུང་ན་བློ་སྦྱོང་དངོས་
གཞིའི་མྱོང་བ་སྣེ་ཟིན་སྐྱེས་པ་ཡིན་ཞིང་། ཆོས་ཀུན་དགོངས་པ་གཅིག་ཏུ་འདུས་
པའི་དོན་ཡང་ཡིན་ནོ། །དཔང་པོ་གཉིས་ཀྱི་གཙོ་བོ་གཟུང་། ཞེས་པ་ནི། གཞན་
དག་ན་རེ། ཇོ་བོ་དེ་ཀུན་གྱི་རྒྱུད་ལ་ཆོས་སྐྱེས་འདུག །ཆོས་པ་བཟང་པོ་བྱ་བ་དེ་
ལ་ཟེར་བ་ཡིན་ཞེས་གཞན་གྱིས་མཁྲེལ་བ་ཡང་དབང་པོ་ཡིན་མོད་ཀྱི་དེ་གཙོ་བོར་
མི་བཟུང་སྟེ། འཇིག་རྟེན་ཕལ་པ་རྣམས་ཀྱིས་རང་གི་སེམས་མི་རྟོགས་པས་ཕྱིའི་
སྤྱོད་ལམ་ལེགས་པ་སྣ་རེ་ཙམ་མཐོང་པས་ཀྱང་མགུ་སྲིད་པས་སོ། །དེ་ཡང་འཛམ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བུ་གླིང་པའི་མི་ནི་རྣམ་རྟོག་ཤས་ཆེ་བས་ཕྱི་ནང་མི་མཚུངས་པ་ཤིང་ཨ་མྲའི་འབྲས་
བུ་ལྟ་བུར་གསུངས་པས་རང་གི་སེམས་ཀྱིས་མ་ཁྲེལ་བ་ཞིག་དཔང་པོའི་གཙོ་བོ་
ཡིན་ནོ། །དེས་ན་བློ་གཟུ་བོས་ལེགས་པར་བརྟགས་པས་རང་ལ་རང་གི་མ་ཁྲེལ་
བ་བྱུང་ན་བློ་འབྱོངས་པའི་རྟགས་ཡིན་པས། གཉེན་པོ་བསྐྱེད་ལ་རང་ལ་རང་གིས་
མ་ཁྲེལ་བ་ལ་འབད་པར་བྱའོ། །རང་ལ་རང་གིས་མ་ཁྲེལ་བ་འདི་ཡང་རྒྱལ་བའི་
གསུང་རབ་ཀྱི་དགོངས་དོན་བླ་མའི་མན་ངག་ལ་བརྟེན་ནས་ལེགས་པར་ངེས་
པར་བྱས་ཏེ། བྱར་རུང་བ་དང་མི་རུང་བའི་སྤང་བླང་གི་ཚུལ་རྣམས་ཞིབ་ཏུ་ཤེས་
ཤིང་རང་གི་སྤྱོད་པ་དང་ཆོས་ནས་གསུངས་པ་གཉིས་མེ་ལོང་གཡའ་དག་པ་ལ་
བྱད་གཟུགས་ལྟ་བ་བཞིན་ཞུས་དག་བསྟུན་ནས་རང་སེམས་མ་ཁྲེལ་བ་ཞིག་
འབྱུང་ན་དབང་པོ་གཙོ་བོ་ཡིན་གྱི། དེ་ལྟ་མིན་པར་བླུན་པོ་དག་གི་ཁ་ལས་རང་
སེམས་ལ་གནོད་མེད་ཟེར་བ་དང་། འགྱོད་པ་མེད་ཟེར་བ་དང་། དཀོན་མཆོག་
དབང་པོ་ཡོད་ཟེར་བ་སོགས་བྱུང་རྒྱལ་དུ་སྨྲ་བ་ལ་ཡིད་བརྟན་ག་ལ་རུང་། དེས་ན་
ཇོ་བོ་རྗེས། མང་པོའི་ནང་དུ་ངག་ལ་བརྟག །གཅིག་པུར་འདུག་ན་སེམས་ལ་
བརྟག །ཅེས་གསུངས་པ་ལྟར། དུས་སྐབས་ཀུན་ཏུ་རང་གི་སྒོ་གསུམ་ལ་བརྟགས་
ནས་ཆོས་དང་མཐུན་མི་མཐུན་ལྟ་བ་ནི་གནད་ཤིན་ཏུ་ཆེའོ། །དགེ་བའི་བཤེས་
གཉེན་འབན་གྱི་ཞལ་ནས། ང་ནི་སེམས་ཀྱི་མཁར་སྒོར་གཉེན་པོའི་མདུང་ཐུང་
གཅིག་མནན་ལ་བསྡད་པ་མིན་པ་གཞན་བྱ་རྒྱུ་མེད། ཁོ་བསྒྲིམས་ན་ང་ཡང་
བསྒྲིམས། ཁོ་གློད་ན་ང་ཡང་གློད་གསུང་། རང་སེམས་དཔང་པོར་བྱས་ནས་རང་
ལ་རང་གིས་མ་ཁྲེལ་བ་བྱེད་ཚུལ་ནི། སྤྱོད་འཇུག་ལས། བླ་མ་དང་ནི་འགྲོགས་པ་
ལས། །མཁན་པོས་རྗེས་སུ་བསྟན་པ་དང༌། །འཇིགས་པས་སྐལ་ལྡན་གུས་བྱེད་
- 256 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ལ། །དྲན་པ་བདེ་བླག་ཉིད་དུ་སྐྱེ། །ཞེས་གསུངས་པ་ལྟར། དང་པོ་དགེ་བསྙེན་
གྱི་སྡོམ་པ་ལེན་པའི་དུས་སུ་སློབ་དཔོན་གྱི་སྤྱན་སྔར་སྟོན་པ་དབང་དུ་བཞག་སྟེ་
སྐྱབས་འགྲོའི་བསླབ་བྱ་ལ་སློབ་ པར་ ཁས་བླངས་ཤིང་། རྩ་བ་བཞི་ ཆང་དང་
བཅས་པ་དང་རང་བཞིན་གྱི་ཁ་ན་མ་ཐོ་བ་རྣམས་སྤོང་བར་ཁས་བླངས་པ་དང་།
དེ་ནས་དགེ་ཚུལ་གྱི་སྡོམ་པ་ལེན་པའི་ཚེ་མཁན་སློབ་ཀྱི་སྤྱན་སྔར་སྟོན་པ་དཔང་དུ་
བཞག་སྟེ་བླངས་འདས་སོ་དྲུག་དང་དེའི་ཕྱོགས་མཐུན་གྱི་ཉེས་པ་རྣམས་དང་རང་
བཞིན་གྱི་ཁ་ན་མ་ཐོ་བ་རྣམས་སྤོང་བར་ཁས་བླངས་ཤིང་། དེ་ནས་དགེ་སློང་གི་
སྡོམ་པ་ལེན་པའི་ཚེ་མཁན་སློབ་ཀྱི་སྤྱན་སྔར་སྟོན་པ་དང་དགེ་འདུན་གྱི་སྡེ་དཔང་
དུ་བཞག་སྟེ་ ཁྲིམས་ཉིས་བརྒྱ་ལྔ་བཅུ་རྩ་གསུམ་སྲུང་བར་ ཁས་ བླངས་ཤིང༌།
འཕགས་ པའི་ རིགས་བཞི་ལ་གནས་ནས་དགེ་སྦྱོང་ཆོས་བཞི་སྒྲུབ་ པར་ དམ་
བཅས། མདོར་ན་འདུལ་བའི་བཅས་མཚམས་མཐའ་དག་སྲུང་བར་ཁས་བླངས།
དེ་ནས་སྨོན་སེམས་ལེན་པའི་ཚེ་ཕྱོགས་བཅུའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དཔང་དུ་བཞག་སྟེ་སེམས་ཅན་མ་བསྒྲལ་བ་བསྒྲལ་བ་སོགས་
ཀྱི་དམ་བཅའ་བྱས། དེ་ནས་བྱང་སྡོམ་ལེན་པའི་ཚེ་སེམས་ཅན་མ་ལུས་འཁོར་
བའི་གནས་ནས་སྒྲོལ་བར་དམ་བཅས་ཤིང་རྒྱལ་སྲས་ ཀྱི་སྤྱོད་པ་མཐའ་དག་
བསླབ་པར་ཁས་བླངས། དེ་ནས་སྔགས་སྡོམ་བླངས་པ་རྣམས་ཀྱིས་ནི་དམ་ཚིག་
དང་སྡོམ་པ་མཐའ་ཡས་མུ་མེད་པ་ཞིག་ཁས་བླངས་ཤིང་རྡོ་རྗེའི་མནའ་བོར་བ་
ཡིན་ པས། ཚུལ་དེ་དག་དྲན་པར་བྱས་ནས་དུས་སྐབས་ཀུན་ཏུ་རང་ གིས་ སྒོ་
གསུམ་ལ་བརྟགས་ནས་སྒོ་གསུམ་གྱི་བྱ་བ་རྣམས་རང་གིས་སྔར་ཁས་བླངས་པའི་
སྡོམ་པ་གསུམ་གྱི་བཅས་མཚམས་རྣམས་དང་འགལ་བ་བྱུང་མ་བྱུང་ཤིན་ཏུ་ཕྲ་
257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཞིང་མཛངས་ལ་ཞིབ་པའི་བློས་བརྟགས་ནས། མ་འགལ་ན་དགའ་བ་བསྒོམ་ཞིང་
ད་དུང་དེ་བཞིན་མཐར་ཕྱིན་པའི་འདུན་པ་བསྐྱེད། འགལ་བ་བྱུང་ན་དེ་མ་ཐག་
འགྱོད་སེམས་དྲག་པོས་ལྟུང་བ་རྣམས་སྡོམ་གསུམ་རང་རང་གི་ཕྱིར་བཅོས་ཀྱི་སྒོ་
ནས་དག་པར་བྱེད། རང་བཞིན་གྱི་ཁ་ན་མ་ཐོ་བ་རྣམས་སྟོབས་བཞིའི་སྒོ་ནས་
དག་པར་བྱས་ཏེ་སྡིག་ལྟུང་དང་ཞག་ཏུ་མི་འགྲོགས་པར་རྒྱུད་གཙང་སེང་ངེ་གནས་
པ་ཞིག་ལ་རང་སེམས་དབང་པོར་གནས་པ་དང་། རང་སེམས་རང་ལ་མ་ཁྲེལ་བ་
ཞེས་བྱ་བ་ཡིན་པར་གསུང་། དེས་ན་གཞན་གྱི་སྣང་ངོར་ཕྱི་ཚུལ་མཛེས་པ་ཙམ་
གྱིས་མི་ཆོག་པར། སངས་རྒྱས་དང་བྱང་ཆུབ་སེམས་དཔའ་མཁྱེན་པ་ཐོགས་པ་
མེད་པ་རྣམས་ཀྱིས་བདག་གི་སེམས་ཀྱི་རྒྱུ་བ་ཐམས་ཅད་ཇི་བཞིན་གཟིགས་པས།
བདག་ནི་དེ་དག་གི་སྤྱན་སྔ་ན་གནས་སོ་སྙམ་དུ་ཡང་ཡང་དྲན་པར་བྱེད། གཞན་
ཡང་དཀར་ཕྱོགས་སྐྱོང་བའི་ལྷ་དང་ཀླུ་དང་གནོད་སྦྱིན་ལ་སོགས་པ་གཞན་གྱི་
སེམས་ཤེས་པ་དག་གིས་བདག་གི་སེམས་ལ་ཇི་ལྟར་སེམས་པ་དག་ཤེས་པར་
འགྱུར་བས། མི་མེད་དབེན་པའི་གནས་སུ་གཅིག་པུར་གནས་ཀྱང་སྒོ་གསུམ་གྱི་
ལས་མི་དགེ་བར་གྱུར་ན། སངས་རྒྱས་དང་བྱང་ཆུབ་སེམས་དཔའ་རྣམས་དང་
གཞན་སེམས་ཤེས་པའི་ལྷ་ཀླུ་རྣམས་ལ་ངོ་ཚའོ་སྙམ་དུ་ཡང་ཡང་ཡིད་ལ་བྱའོ། །
མདོ་སྡེ་ལས་རྗེས་དྲན་དྲུག་གསུངས་པའི་ནང་ནས་སངས་རྒྱས་དང་ལྷ་རྗེས་སུ་
དྲན་ པ་ གསུངས་པའང་དོན་དེ་ འདྲ་ ལ་ དགོངས་ནས་གསུངས་སོ། །ཡིད་བདེ་
འབའ་ཞིག་རྒྱུན་དུ་བསྟེན། །ཞེས་པ་ནི། བློ་སྦྱོང་འདི་ལ་ལེགས་པར་སྦྱངས་པས་
གོམས་པ་ཀློང་དུ་གྱུར་ཏེ། རྐྱེན་བཟང་ངན་གང་བྱུང་ཡང་བློ་སྦྱོང་གི་སྒོ་ནས་ལམ་
དུ་འཁྱེར་བས་ཆོག་སྙམ་དུ་གདེང་ཐོབ་པར་བྱ་ཞིང་། རྐྱེན་དང་ཕྲད་པའི་ཚེ་ནའང་
- 258 -



，
བློ་
ང་
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རྐྱེན་བཟང་ངན་གང་གིས་ཀྱང་ཆོས་འདིའི་གེགས་སུ་མི་འགྲོ་བར་མཐུན་རྐྱེན་དུ་
བསྒྱུར་ཐུབ་པ་ཞིག་བྱ། ལྷག་པར་རྐྱེན་ངན་ཅི་བྱུང་ཡང་དེ་ལ་དགའ་བ་བསྒོམ་
ཞིང་། འཇིག་རྟེན་གྱི་ཁམས་ན་རྐྱེན་ངན་འདི་ལྟ་བུ་བྱུང་བའི་སེམས་ཅན་མང་པོ་
ཡོད་པས་དེ་དག་གི་རྐྱེན་ངན་དང་དེས་བསྐྱེད་པའི་སྡུག་བསྔལ་ཐམས་ཅད་ཀྱང་
བདག་ལ་སྨིན་ནས་བདག་གི་རྐྱེན་ངན་འདིས་དེ་དག་ཐམས་ཅད་ཀྱི་གོ་ཆོད་པར་
གྱུར་ཅིག་སྙམ་དུ་བསམ་ཞིང་གཏོང་ལེན་བསྒོམ་མོ། །དེ་ལྟར་རྐྱེན་བཟང་ངན་གང་
བྱུང་ཡང་ཡིད་མི་བདེ་མི་བྱ་བར་གཏོང་ལེན་གཉིས་ཀྱི་སྒོ་ནས་ལམ་དུ་བླང་ཞིང་
གྲོགས་སུ་བསྒྱུར་ཅི་ཐུབ་བྱས་ན། འཕྲལ་དུ་རྐྱེན་ངན་པས་དགེ་སྦྱོར་གྱི་བར་ཆད་
དུ་མི་འགྱུར་ཞིང་ཡིད་བདེ་འཕེལ་བ་དང་། མཐར་གོམས་པ་ཀློང་དུ་གྱུར་པ་ན་
ཆོས་ཐམས་ཅད་བདེ་བས་ནོན་པ་ཞེས་བྱ་བའི་ཏིང་ངེ་འཛིན་འཐོབ་སྟེ། རང་གི་
ལུས་དུམ་བུར་བཅད་ཀྱང་བདེ་བ་འབའ་ཞིག་འཆར་ཞིང་། བྱང་ཆུབ་ཀྱི་སེམས་
རིན་པོ་ཆེ་འཕེལ་བའི་རྐྱེན་འབའ་ཞིག་ཏུ་སོང་ནས་དུས་སྐབས་ཐམས་ཅད་དུ་
ཚོགས་གཉིས་རླབས་པོ་ཆེ་གསོག་ནུས་པ་ཞིག་འོང་བར་བསླབ་བཏུས་ལས་
གསུངས། འདིར་འབྱོངས་པའི་ཚད་ཅེས་ གསུངས་ པ་ནི། བློ་སྦྱོང་གི་མྱོང་བ་སྣེ་
ཟིན་རེ་སྐྱེས་པའི་རྟགས་ཡིན་གྱི། དེ་ཙམ་རེས་ཆོག་པར་བཟུང་ནས་བློ་སྦྱོང་བའི་
རྩོལ་བ་དོར་ན་ཤིན་ཏུ་མི་རུང་སྟེ། ལམ་གྱི་རྩ་བ་བཤེས་གཉེན་བསྟེན་པ་ནས་
བཟུང་ལྟ་བ་སྒོམ་པའི་བར་འདི་ནི་སངས་མ་རྒྱས་ཀྱི་བར་དུ་དོར་དུ་མེད་པར་
ཉམས་ལེན་གོང་འཕེལ་དུ་གཏོང་དགོས་པ་ཤ་སྟག་ཡིན་ཞིང་། ལྷག་པར་བྱང་
ཆུབ་ཀྱི་སེམས་རིན་པོ་ཆེ་དང་དབུ་མའི་ལྟ་བ་གཉིས་ནི་ཐེག་པ་ཆེན་པོའི་ལམ་གྱི་
གཞུང་ཤིང་ཡིན་པས་མྱང་བ་སྣེ་ཟིན་རེ་སྐྱེས་པས་མི་ཆོག་པར་སངས་མ་རྒྱས་ཀྱི་
259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བར་དུ་གོང་འཕེལ་དུ་འགྲོ་དགོས་ཏེ། རྗེ་བཙུན་བྱམས་པ་མགོན་པོས་མངོན་
རྟོགས་རྒྱན་དུ་གསུངས་པ་ལྟར། ཐོག་མར་སེམས་བསྐྱེད་ལ་བློ་སྦྱངས་ནས་རྩོལ་
མེད་ཀྱི་མྱོང་བ་ཐོན་ཏེ། ཐེག་པ་ཆེན་པོའི་ལམ་ཐམས་ཅད་ཀྱི་གཞི་རྟེན་ས་ལྟ་བུའི་
སེམས་བསྐྱེད་ནས་བཟུང་ མཐར་ ཆོས་ཀྱི་སྤྲིན་ལྟ་བུའི་སེམས་བསྐྱེད་ ཀྱི་བར་
སེམས་བསྐྱེད་གོང་འཕེལ་དུ་བཏང་ནས་ས་ལམ་བགྲོད་དགོས་པ་དང་། སངས་
རྒྱས་ནས་བདག་པས་གཞན་གཅེས་པའི་ཐུགས་རྗེ་ཆེན་པོ་ཁོ་ནས་ནམ་མཁའ་མ་
ཟད་ཀྱི་བར་དུ་འགྲོ་བའི་དོན་མཛད་པ་དང་། དེ་བཞིན་དུ་གནས་ལུགས་རྟོགས་
པའི་ལྟ་བ་ཡང་ཐོག་མར་འབད་པ་དུ་མས་བཙལ་ནས་རྙེད་པ་ཞིག་དང༌། རྙེད་
ནས་ཀྱང་མྱོང་བ་སྣེ་ཟིན་ཞིག་སྐྱེས་པས་མི་ཆོག་པར་རྩོལ་མེད་ཀྱི་མྱོང་བ་ཐོན་པ་
ཞིག་དང༌། དེ་ཙམ་ཡིས་ཀྱང་མི་ཆོག་པར་བྱང་ཆུབ་ཀྱི་སེམས་རིན་པོ་ཆེས་ཀུན་
ནས་བསླངས་ཏེ་དཔྱད་སྒོམ་རྒྱུན་རིང་དུ་བྱས་པས་གནས་ལུགས་ལ་དམིགས་པའི་
ལྷག་མཐོང་འགྲུབ་པ་ཞིག་དང་། དེ་གྲུབ་པ་ཙམ་ཞིག་གིས་ཀྱང་མི་ཆོག་པར་
གནས་ལུགས་མངོན་སུམ་དུ་མཐོང་བའི་དོན་དམ་སེམས་བསྐྱེད་རྒྱུད་ལ་སྐྱེད་
དགོས་པ་དང་། དེ་ནས་ཀྱང་གོང་འཕེལ་དུ་བཏང་ནས་ས་ནས་སར་འཕར་ཏེ་
མཐར་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་འཁྲུལ་པའི་བག་ཆགས་ཐམས་
ཅད་བཅོམ་སྟེ་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་དགོས་པ་དང་། དེ་
ཐོབ་ནས་ཀྱང་ནམ་མཁའ་མ་ཟད་བར་དུ་ཆོས་ཀྱི་དབྱིངས་ལས་གཡོ་བ་མེད་པར་
བཞུགས་པ་ཞིག་དགོས་སོ། །དེ་ལྟར་བུའི་ལམ་གྱི་བགྲོད་ཚུལ་རྣམས་ལ་གོ་བ་
ལེགས་པར་ཆགས་ན་ཇོ་བོ་རྗེ་དང་རྒྱལ་བ་ཙོང་ཁ་པའི་མན་ངག་ལམ་གྱི་ལུས་
ཚང་བའི་གདམས་ངག་འདི་ལ་ཡིད་ཆེས་རྙེད་པར་འགྱུར་རོ། །
- 260 -



བློ
སྦྱོ་
གི
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དྲུག་པ་བློ་སྦྱོང་གི་དམ་ཚིག་ལ་བཅོ་བརྒྱད་གསུངས་ཏེ། དེ་ལ་སྤྱི་དོན་
གསུམ་ནི། བློ་སྦྱོང་ ཁས་བླངས་དང་ མ་འགལ་བ། ཐོ་ཅོར་མ་ཤོར་བ། ཕྱོགས་
རེར་མ་ལྷུང་བའོ། །དང་པོ་ནི། ང་བློ་སྦྱོང་བ་ཡིན་ཟེར་ནས་བྱིན་ལེན་དང་རུང་ཆུ་
དང་ཆབ་ལེན་ལྷམ་འབུད་སོགས་འདུལ་བའི་བཅས་མཚམས་ཕྲ་མོ་རྣམས་ལ་ཁྱད་
དུ་བསད་དེ་རང་གི་སེམས་དུལ་ན་དེས་ཆོག་མོད། ཁ་ཆུས་བཤལ་བས་ཅི་ལ་ཕན་
ཟེར་བ་སོགས་བདུད་དང་སྡིག་གྲོགས་ཀྱིས་ཡིད་བསྐྱོད་ནས་རྒྱལ་བའི་བསྟན་པ་
ལ་རྨ་འབྱིན་པའི་ཚིག་ངན་དེ་འདྲ་སྨྲ་བ་རྣམ་པ་ཀུན་ནས་མི་བྱ་བར། བསམ་པས་
བདག་གཞན་བརྗེ་བའི་བྱང་ཆུབ་ཀྱི་སེམས་ལ་བློ་སྦྱོང་བའི་སྒོ་ནས་དགེ་ཚུལ་གྱི་
བསླབ་བྱ་ཀཱ་རི་ཀ་ནས་བཟུང་དཔལ་གསང་བ་འདུས་པའི་དམ་ཚིག་གི་བར་རང་
གིས་ཇི་ལྟར་ཁས་བླངས་པའི་བསླབ་པ་རྣམས་ཉམས་པར་བསྲུང་བར་བྱའོ། །དེ་
ལྟ་མིན་པར་བསླབ་པའི་བཅས་མཚམས་ཁྱད་དུ་བསད་ནས་བློ་སྦྱོང་བ་དང་སྒྲུབ་
པ་བྱེད་བློ་ཅི་བྱས་ཀྱང་རྒྱལ་བ་དགྱེས་པར་མི་འགྱུར་ཞིང་། ལམ་ལ་ས་ཆོད་གང་
ཡང་མི་འབྱུང་བ་ཆུ་ཚགས་ཀྱི་གླེང་གཞིས་ཤེས་སོ། །བློ་སྦྱོང་ཐོ་ཅོར་མ་ཤོར་བ་ནི།
བདག་གཅེས་འཛིན་མེད་པར་གཞན་གྱིས་གོ་བར་བྱ་བའི་ཕྱིར་ཤིང་གཉན་གཅོད་
པ་དང་མཛེ་ ཕོ་དང་འགྲོགས་པ་ལ་སོགས་པ་ཐོ་ཅོའི་སྤྱོད་པ་རྣམས་སྤངས་ཏེ།
དགེ་བཤེས་སྟོན་པས་རྭ་སྒྲེང་དུ་བསྟན་པའི་སྲོལ་བཙུགས་པའི་བཀའ་གདམས་
ཀྱི་རྣམ་ཐར་དང་མི་འགལ་བར་བྱའོ། །དེ་ཡང་དགེ་བཤེས་སྟོན་པས་རྭ་སྒྲེང་དུ་ཇོ་
བོ་རྗེའི་བཀའ་ལུང་ལྟར་བསྟན་པའི་སྲོལ་བཙུགས་པའི་བཀའ་གདམས་ཀྱི་རྣམ་
པར་ཐར་པ་ནི་རྒྱལ་བའི་བཀའ་དགོངས་འགྲེལ་དང་བཅས་པ་ཐམས་ཅད་ལས་
ཡི་གེ་ན་གཅིག་ཀྱང་དོར་དུ་མེད་པར་ཐམས་ཅད་གང་ཟག་གཅིག་འཚང་རྒྱ་བའི་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཆ་རྐྱེན་དུ་ཁྱེར་ཞིང་གོ་བར་བྱེད་པ། བསྟན་པའི་རྩ་བ་འདུལ་བའི་བཅས་མཚམས་
ལ་གཅེས་སྤྲས་སུ་བྱེད་པ། ཉམས་ལེན་གྱི་སྙིང་པོ་བྱང་ཆུབ་ལམ་གྱི་རིམ་པ་ལ་
བྱེད་ཅིང་། དེའི་ཡང་སྙིང་པོ་བདག་པས་གཞན་གཅེས་པའི་བྱང་ཆུབ་ཀྱི་སེམས་
རིན་པོ་ཆེ་ལ་བྱེད་པ། མཁས་བཙུན་བཟང་གསུམ་ཐོས་བསམ་སྒོམ་གསུམ་རྣམས་
གཅིག་ གྲོགས་ སུ་ གཅིག་འགྲོ་བ། དམ་ཉམས་དང་འཆལ་བ་དང་འདྲེས་ཁྱེར་
རྣམས་དང་བསྲེ་སླད་རྣམ་པ་ཀུན་ནས་མི་བྱེད་པ་སོགས་མཐའ་ཡས་པར་ཡོད་
པས་དེ་དག་དང་མི་འགལ་བར་བྱའོ། །བློ་སྦྱོང་ཕྱོགས་རེར་མ་ལྷུང་བ་ནི། མའི་
གནོད་པ་བཟོད་ལ་ལྷ་འདྲེའི་གནོད་པ་མི་བཟོད་པ་དང༌། ཆེ་བ་ལ་གུས་ལ་ཆུང་བ་
ལ་བརྙས་པ་དང་། གཉེན་ལ་བྱམས་ལ་དགྲ་ལ་སྡང་བ་ལ་སོགས་པ་ཕྱོགས་རེ་བ་
ཐམས་ཅད་སྤངས་ལ་ཐམས་ཅད་ལ་བློ་འབྱོངས་པར་བསླབ་བོ། །དེ་བཞིན་དུ་
འདུལ་བའི་བཅས་མཚམས་སྲུང་ཁུལ་བྱེད་ཅིང་བྱས་སེམས་ཀྱི་བསླབ་པ་རྣམས་
ཁྱད་དུ་གསོད་པ་དང་། ཡང་དེ་ལས་ལྡོག་སྟེ་བྱེད་པ་དང༌། ཡང་སྔགས་ལ་སློབ་
ཁུལ་བྱེད་ཅིང་འདུལ་བའི་བསླབ་ཁྲིམས་ཁྱད་དུ་གསོད་པ་དང༌། ཡང་དེ་ལས་
ལྡོག་སྟེ་བྱེད་པ་སོགས་ཕྱོགས་རེར་ཤོར་བ་ཐམས་ཅད་སྤངས་ལ། འབྲོམ་རིན་པོ་
ཆེའི་ཞལ་ནས། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་བླ་
མའི་བཀའ་རྒྱུད་མིན་པ་ལ་མེད་གསུང་བ་དང་། ཡང་ཆེན་ཅིག་གིས་འདུལ་བ་ལ་
བརྟེན་ནས་སྔགས་ཅ་འབྱིད་སྔགས་ལ་བརྟེན་ནས་འདུལ་བ་ཅ་འབྱིད་དེ། འདུལ་
བ་སྔགས་ཀྱི་གྲོགས་སྔགས་འདུལ་བའི་གྲོགས་སུ་སོང་བ་ངའི་བླ་མའི་བཀའ་རྒྱུད་
མིན་པ་མེད་གསུང་བ་ལྟར་ཆ་ཐམས་ཅད་ནས་ཚང་བ་ཞིག་བྱའོ། །འདུན་པ་
བསྒྱུར་ལ་རང་སོར་གཞག །ཅེས་པ་ནི། བསམ་པ་སྔར་རང་གཅེས་པར་འཛིན་པ་
- 262 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དེ་ད་བདག་པས་གཞན་གཅེས་པར་བསྒྱུར་ལ་ལུས་ངག་གི་སྤྱོད་པ་གྲོགས་ཆོས་
མཐུན་རྣམས་དང་འདྲ་བར་སོ་ཐུབ་པར་བྱ་སྟེ། བློ་སྦྱོང་ཐམས་ཅད་མངོན་མཚན་
ཆུང་ལ་ཆོད་ཆེ་བ་ཞིག་བྱ་དགོས་གསུང་། དེ་ཡང་སྔར་རང་ཉིད་ཚེ་འདིའི་བདེ་བ་
དང་ཕྱི་མ་ལྷ་མིའི་བདེ་བ་དང་རང་གཅིག་པུ་འཁོར་བ་ལས་ཐར་པར་འདོད་པ་
སོགས་ཀྱི་འདུན་པ་བྱེད་པ་དེ། ད་དེ་ལྟར་མི་བྱེད་པར་བདག་པས་གཞན་གཅེས་
པའི་བསམ་པས་ཅི་བྱེད་སེམས་ཅན་གྱི་དོན་འབའ་ཞིག་ཏུ་བྱེད་པའི་འདུན་པར་
བསྒྱུར་ནས་ལུས་ངག་གི་སྤྱོད་ལམ་གྲོགས་ཆོས་མཐུན་རྣམས་དང་མཐུན་པར་བྱེད་
པའོ། །ངེས་འབྱུང་སོགས་ཅུང་ཟད་རེ་སྐྱེས་པ་ན་སྤྱོད་ལམ་ཚུགས་མི་ཐུབ་པར་
གཞན་གྱི་སྣང་ངོར་མཆི་མ་འབྱིན་པ་སོགས་བྱས་ན་བར་ཆད་དང་གནོད་པ་མང་
ཞིང་། ངེས་འབྱུང་སོགས་ཅུང་ཟད་ཡོད་པ་དེ་ཡང་མྱུར་དུ་ཉམས་འགྲོ་བའི་སྐྱོན་
དང༌། ཚུལ་འཆོས་སོགས་ཀྱི་ཉེས་སྐྱོན་མང་པོ་འབྱུང་ཉེན་ཡོད་པས་གཞན་གྱིས་
མ་ཚོར་བར་རང་རྒྱུད་འབྱོངས་པ་ཞིག་བྱ་དགོས་གསུང་ངོ༌། །ཡན་ལག་ཉམས་པ་
བརྗོད་མི་བྱ། །ཞེས་པ་ནི། གཞན་ལ་ལུས་ཀྱི་སྐྱོན་ཞར་བ་ལ་སོགས་པ་དང་ཆོས་
ཀྱི་སྐྱོན་ཚུལ་འཆལ་ལ་སོགས་པ་མི་སྙན་པའི་ཚིག་རྣམ་པ་ཀུན་ནས་མི་བརྗོད་
པའོ། །གཞན་ ཕྱོགས་ གང་ ཡང་ མི་ བསམ་མོ། །ཞེས་ པ་ནི། སྤྱིར་ སེམས་ ཅན་
ཐམས་ཅད་དང་། ཁྱད་པར་དུ་ཆོས་སྒོར་ཞུགས་པ་རྣམས་ལ་སྐྱོན་མཐོང་ན་ང་རང་
སྣང་བ་མ་དག་པ་ཡིན་གྱི། ཁོང་ལ་དེ་འདྲའི་སྐྱོན་མེད་ཡོང་སྙམ་དུ་བསམས་ལ་
སྐྱོན་རྟོག་པའི་བློ་དེ་བཟློག་པར་བྱའོ། །དེ་ཡང་སྤྱིར་སེམས་ཅན་སུ་ལའང་སྐྱོན་
རྟོག་གི་བློ་མ་ཤོར་བ་ཤིན་ཏུ་གལ་ཆེ་སྟེ། གཞན་གྱི་སེམས་རྒྱུད་མི་ཤེས་པར་སྐྱོན་
བརྗོད་ན་ཉེས་པ་ཤིན་ཏུ་ཆེ་ཞིང་། ལྷག་པར་ཡུལ་དེ་བྱང་ཆུབ་སེམས་དཔའ་ཞིག་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཡིན་པར་གྱུར་ན་ནི་འཇུག་པ་དང་སྤྱོད་འཇུག་སོགས་ལས་གསུངས་པ་ལྟར་བྱང་
ཆུབ་སེམས་དཔའ་ལ་ཁོང་ཁྲོ་སྐད་ཅིག་མ་རེ་སྐྱེས་ནའང་རང་གི་དགེ་རྩ་འཇོམས་
ཤིང་། ཕྱི་མར་རྣམ་སྨིན་རབ་ཏུ་ཚ་བ་བརྗོད་ཀྱིས་མི་ལང་ཞིང་དཔག་པར་དཀའ་
བ་དག་མྱོང་དགོས་པས། གནས་འདི་ལ་ཐལ་བས་གཡོགས་པའི་མེ་དོང་ལྟར་དུ་
གཟབ་དགོས་སོ། །ལྷག་པར་ཆོས་སྒོར་ཞུགས་པ་སྤྱི་དང་། དེའི་ནང་ནས་ཀྱང་
རང་དང་ལྟ་སྤྱོད་མཚུངས་པའི་གྲོགས་ཚངས་པ་མཚུངས་པར་སྤྱོད་པ་རྣམས་ལ་
སྐྱོན་བརྗོད་བྱེད་པ་འདི་ཤིན་ཏུ་འབྱུང་ཉེ་ཞིང་རྣམ་པར་སྨིན་པ་ཤིན་ཏུ་ཚབས་ཆེ་
བས། བློ་སྦྱོང་འདི་ལ་སྙིང་ནས་ཉམས་ལེན་བྱ་འདོད་པ་རྣམས་ཀྱིས་འདིའི་ཐད་དུ་
གཟབ་པ་གལ་ཆེའོ། །རང་ཅག་ཉམས་ལེན་བྱེད་ཁུལ་བྱས་ཀྱང་ཡར་སྐྱེད་ལས་
མར་སྐྱེད་ཆེ་བ་ཡོང་བ་ནི་གཅིག་ཏུ་རང་གི་བློ་ལས་སུ་མ་རུང་བ་དང༌། ལྷག་པར་
གྲོགས་ལ་དག་སྣང་མ་འབྱོངས་པ་འདིས་ལན་པར་གསུངས་པས་དག་སྣང་སྦྱོང་
བ་ཤིན་ཏུ་གལ་ཆེའོ། །ཉོན་མོངས་གང་ཆེ་སྔོན་ལ་སྦྱང་། །ཞེས་པ་ནི། རང་རྒྱུད་
ལ་ཉོན་མོངས་གང་ཆེ་བརྟགས་ནས། གང་ཆེ་བ་དེའི་གཉེན་པོར་ཆོས་ཐམས་ཅད་
སྤུངས་ནས་དེ་ཉིད་ཐོག་མར་འདུལ་ལོ། །དེ་ཡང་རང་རྒྱུད་ལ་བརྟགས་པས་ཚེ་
འདིའི་སྣང་ཤས་ཤིན་ཏུ་ཆེ་བས་བྱ་བྱེད་ཐམས་ཅད་དེའི་དབང་དུ་འགྲོ་ཡིན་འདུག་
ན། དལ་འབྱོར་དང་མི་རྟག་པའི་སྐོར་ལ་གཙོ་བོར་འབད་ཅིང་། དགེ་སྦྱོར་གང་
བྱེད་ཐམས་ཅད་ཀྱིས་རེ་ཤིག་ཚེ་འདིའི་སྣང་ཤས་འདུལ་བ་གཙོ་བོར་བྱ། དགེ་
བཤེས་དགོན་པ་བའི་ཞལ་ནས། ཇོ་བོ་ཀུན་གྱི་ཙབ་ཙུབ་དེ་ཡོ་ཞོག་ལ་འཆི་བ་
གཅིག་པུ་སོམས་ དང༌། ཆོས་ ཡོ་ དེ་ལས་ འོང་ གི་གསུང་། དེ་བཞིན་ དུ་ བཤེས་
གཉེན་ལ་དད་པ་ཆུང་བར་སྣང་ན་ལེགས་ཚོགས་ཀྱི་རྩ་བ་ཆད་པས་རེ་ཤིག་བླ་
-264 -



ང
གི
ཁྲི
GAO
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
མའི་རྣལ་འབྱོར་ལ་གཙོ་བོར་འདོན་ཞིང་། དགེ་སྦྱོར་གཞན་ཐམས་ཅད་ཀྱང་བླ་
མའི་རྣལ་འབྱོར་གོང་འཕེལ་དུ་འགྱུར་བའི་གྲོགས་སུ་ཅི་འགྱུར་བྱེད། དེ་བཞིན་དུ་
དམིགས་སྐོར་གཞན་ཐམས་ཅད་ལའང་ཤེས་པར་བྱའོ། །འབྲས་བུ་རེ་བ་ཐམས་
ཅད་སྤང་། །ཞེས་པ་ནི། བློ་སྦྱོང་བསྒོམས་པས་རྙེད་བཀུར་སྙན་གྲགས་འོང་དུ་རེ་
བ་དང་། ཕྱི་མ་ལྷ་མིའི་བདེ་བ་ཙམ་ཐོབ་བྱར་འཛིན་པ་དང་རང་ཉིད་གཅིག་པུ་ཞི་
བའི་བདེ་བ་དོན་དུ་གཉེར་བ་སོགས་རང་འདོད་ཐམས་ཅད་སྤངས་ནས། བདག་
པས་གཞན་གཅེས་པའི་སེམས་རིན་པོ་ཆེས་དགེ་བ་ཅི་བྱེད་སེམས་ཅན་གྱི་དོན་དུ་
སངས་རྒྱས་ཐོབ་པའི་ཐབས་ཁོ་ནར་འགྱུར་བར་བྱ་དགོས་སོ། །དུག་ཅན་གྱི་ཟས་
སྤང༌། ཞེས་པ་ནི། དངོས་པོ་བདེན་འཛིན་དང་བདག་གཅེས་འཛིན་གྱི་རྣམ་རྟོག་
དང་འདྲེས་པའི་དགེ་སྦྱོར་ཐམས་ཅད་ཟས་དུག་དང་འདྲེས་པ་དང་འདྲ་བས། དགེ་
སྦྱོར་གང་བྱེད་ཀྱང་བློ་ངན་དེ་དག་དང་མ་འདྲེས་པར་བྱའོ། །གཞུང་བཟང་པོ་མ་
བསྟེན། ཞེས་པ་ནི། ཕ་རོལ་གྱིས་གནོད་པ་བྱས་པ་ལ་ཁོན་དུ་བཟུང་ནས་ཁོན་
འཛིན་དེ་ལས་ནམ་ཡང་མི་ལྡོག་པ་དེ་འདྲ་མི་བྱའོ། །དེ་བཞིན་དུ་འདོད་ཆགས་ལ་
སོགས་པའི་ཉོན་མོངས་པ་མཐའ་དག་ལ་གཞུང་བཟང་ བྱ་མི་རུང་བས། ཉོན་
མོངས་རྒྱུད་ལ་སྐྱེས་མ་ཐག་བདག་འདི་ཕྱི་ཀུན་ཏུ་ཕུང་བར་བྱེད་པའི་དགྲ་བོ་དེ་
འདི་ཡིན་ཨང་སྙམ་པ་བྱས་ལ་ཁོན་དུ་བཟུང་ནས་ཅུང་ཟད་ཀྱང་རྒྱུན་འཐུད་དུ་མི་
འཇུག་པར་འབུར་འཇོམས་བྱའོ། །གཤགས་ངན་མ་རྒོད། ཅེས་པ་ནི། གཞན་གྱིས་
རང་ལ་ཚིག་ངན་སྨྲ་བ་བྱུང་བའི་ཚེ་དེའི་ལན་དུ་གཞན་གྱི་བློ་ལ་གནོད་པའི་ཚིག་ངན་
མི་སྨྲ་ཞིང་། ཉེས་པ་བྱུང་ན་འདིས་ལན་ཞེས་མི་སྨྲ་བའོ། །འཕྲང་མ་སྒུག །ཅེས་པ་
ནི། གཞན་གྱིས་གནོད་པ་བྱས་པ་ཞེ་ལ་བཞག་ནས་གནོད་པའི་ལན་མཇལ་བའི་
2
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དུས་བྱུང་ཙ་ན་གནོད་ལན་འཇལ་བ་དེ་སྤོང་བའོ། །གནད་ལ་མི་དབབ། ཅེས་པ་
ནི། མིའི་སྐྱོན་མཚང་ནས་འབྲུ་བ་དང་མི་མ་ཡིན་ལ་སྲོག་སྔགས་ཟློས་པ་སོགས་
གཞན་གྱི་སེམས་ལ་གནོད་པ་དྲག་པོ་འབྱུང་བའི་ལས་མི་བྱའོ། །གཤམས་ངན་མི་
བྱ་བ་ལ་སོགས་པ་དེ་དག་ནི་སོ་ཐར་གྱི་སྡོམ་པའི་བཅས་མཚམས་སྲུང་ཚུལ་
ལེགས་པར་ཤེས་ནས་བསྲུངས་ན་དགག་སླ་ཞིང་། འདིར་བློ་སྦྱོང་གི་དམ་ཚིག་ཏུ་
གསུངས་པ་ནི་ཉེས་པ་དེ་དག་གི་རྐྱེན་གྱིས་བློ་སྦྱོང་འཆོར་བའི་ཉེན་ཆེ་བས། ཉེས་
པ་དེ་དག་གིས་མ་གོས་པ་ལ་ལྷག་པར་དུ་སྒྲིམ་དགོས་པས་དམ་ཚིག་ཏུ་གསུངས་
པ་ཡིན་གྱི། སྤྱིར་ན་རྒྱལ་བའི་བསྟན་པ་ལ་ཞུགས་ཙམ་ཉིད་ནས་རྣམ་པ་ཀུན་ཏུ་བྱ་
མི་རུང་བའི་ ཉེས་ པ་ ཡིན་ ཏེ། གཤེ་ ཡང་ སླར་ མི་ གཤེ། ཁྲོས་ཀྱང་སླར་མི་ ཁྲོ།
བརྡེགས་ཀྱང་སླར་མི་བརྡེགས །མཚང་བྲུས་ཀྱང་སླར་མཚང་མི་འབྲུ་བ་སྟེ། འདི་
དག་དགེ་སྦྱོང་གི་ཆོས་བཞི་ཡིན་པར་གསུང་། ད་ལྟ་ཐམས་ཅད་ཀྱིས་དགེ་སྦྱོང་
ཆོས་བཞི་ཞེས་འདོན་ཞིང་རླུང་ལྟར་གྲགས་མོད། དེ་དག་གི་དོན་ལ་རྟོག་དཔྱོད་
བྱེད་པ་ཆེས་ཉུང་ངོ༌། །དེ་དག་གི་དོན་ལ་ལེགས་པར་བརྟགས་ན་བདག་ལྟ་བུའི་
དུས་མཐའི་དགེ་སྦྱོང་གི་གཟུགས་འཛིན་རྣམས་ནི་ཤིན་ཏུ་ངོ་གནོང་སྟེ། ཉེས་པ་དེ་
དག་སྤོང་བ་དང་མི་སྤོང་བ་ནི་དགེ་སྦྱོང་ཡིན་མིན་གྱི་ཚད་དུ་བཞག་པ་ཡིན་པས་ན་
དགེ་སྦྱོང་ཆོས་བཞི་ཞེས་གསུངས་པ་ཡིན་ནོ། །དེ་ཡང་རང་གིས་གཞན་ལ་ཁྲོ་བ་
དང་མཚང་འབྲུ་བ་སོགས་ལྟ་ཅི་སྨོས། གཞན་གྱིས་རང་ལ་ཁྲོ་བ་དང་མཚང་འབྲུ་
བ་བྱས་ཀྱང་དེའི་ལན་དུ་ཁྲོ་བ་དང་མཚང་འབྲུ་བ་བྱ་ས་མེད་ཅིང་། དེ་ལྟར་མི་བྱ་
བ་དེ་དགེ་སྦྱོང་གི་ཆོས་ཡིན་གསུང་པའོ། །གཞན་ཡང་རང་ཅག་ད་ལྟ་བྲིས་སྐུ་རེ་
འདྲི་ནའང་རྒྱབ་ ཡིག་ཏུ། བཟོད་ པ་ དཀའ་ཐུབ་དམ་པ་བཟོད་པ་ནི། །མྱ་ངན་
- 266 -



སྦྱོ
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
འདས་པ་མཆོག་ཅེས་སངས་རྒྱས་གསུང་། །རབ་ཏུ་བྱུང་བ་གཞན་ལ་གནོད་པ་
དང༌། །གཞན་ལ་འཚེ་བ་དགེ་སྦྱོང་མ་ཡིན་ནོ། །ཞེས་པ་འདི་ངེས་པར་འདྲི་བ་ཡིན་
མོད། དེའི་རྒྱུ་མཚན་ ཡང་ གསུང་ དེ་ རྒྱལ་བའི་ བསྟན་ པ་ ཐམས་ ཅད་ ལ་ རྒྱས་
འདེབས་པའི་ཆོས་ཀྱི་རྒྱལ་པོའི་བཀའ་རྟགས་ཡིན་པས་འདི་ལས་རྣམ་པ་ཀུན་
ནས་འདའ་ས་མེད་པས་ན་རབ་ཏུ་གནས་པའི་དོན་དུ་དེ་འདྲ་བ་ཡིན་ནོ། །དེ་དག་
ལ་ལེགས་པར་དཔྱོད་ཤེས་ན་སྔོན་གྱི་དམ་པ་གོང་མ་རྣམས་ཀྱིས་ཉམས་ལེན་གྱི་
ཡན་ལག་ཏུ་འདི་ལྟ་བུའི་དམ་ཚིག་གསུངས་པ་རྣམས་ལམ་གྱི་ངོ་བོ་གང་དུ་སོང་
དང༌། དེ་དག་ངེས་པར་སྲུང་དགོས་པ་དང་། མ་བསྲུངས་ན་ཉེས་པ་ཅིར་འགྱུར་
བའི་གནད་རྣམས་ཤེས་པར་འགྱུར་རོ། །དེ་ལྟ་བུའི་གནད་རྣམས་མ་ཤེས་པར་
འདི་དག་ཐེག་ཆེན་བློ་སྦྱོང་སྒོམ་པ་པོའི་དམ་ཚིག་ཏུ་གསུངས་འདུག་པས་གཞན་
གྱིས་སྲུང་མི་དགོས་སྙམ་དུ་གོ་ན་ནོར་བ་ཤིན་ཏུ་ཆེ་ཞིང་ལམ་གྱི་གནད་ཐམས་ཅད་
འཕྱུག་པར་འགྱུར་རོ། །མཛོ་ཁལ་གླང་ལ་མ་འབྱོ། ཞེས་པ་ནི། རང་ལ་འབབ་
པའི་གཅུ་གལ་ལམ་ཁག་ངན་གཡོ་སྒྱུའི་སྒོ་ནས་གཞན་ལ་བསྒྱུར་བ་ཁོང་སྐྱོན་ཅན་
གྱི་སྤྱོད་པ་དེ་ལྟར་བུ་སྤོང་བའོ། །མགྱོགས་ཀྱི་རྩེ་མ་གཏོད། ཅེས་པ་ན། རང་དང་
གཞན་ལ་ལོངས་སྤྱོད་ཐུན་མོང་དུ་ཡོད་པ་གཡོ་ཐབས་སྣ་ཚོགས་ཀྱི་སྒོ་ནས་རང་
གིས་ཐོབ་པར་བྱེད་པའི་བསམ་སྦྱོར་སྤོང་བའོ། །རང་ལ་འབབ་པའི་གཅུ་གལ་
གཞན་ལ་གཡོ་ཐབས་ཀྱིས་བསྒྱུར་བ་དང་། ལོངས་སྤྱོད་ཐུན་མོང་བ་གཡོ་ཐབས་
ཀྱིས་རང་གིས་ཐོབ་པར་བྱེད་པ་འདི་གཉིས་ནི་གཞན་ལ་གཡོ་སྒྱུ་བྱེད་པ་ཡིན་པས་
རྣམ་པ་ཀུན་ནས་མི་རུང་ཞིང་གང་ཟག་སུས་བྱས་ཀྱང་རང་བཞིན་གྱི་ཁ་ན་མ་ཐོ་བ་
ཡིན་པས་ཉེས་པ་ཁོ་ནར་འགྱུར་ཞིང་། ལྷག་པར་ཐེག་པ་ཆེན་པོའི་ལམ་ལ་བློ་སྦྱོང་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བ་རྣམས་ལ་ནི་སེམས་བསྐྱེད་ཉམས་པའི་རྒྱུ་ནག་པོའི་ཆོས་སུ་འགྱུར་བས། དེ་ལྟ་
བུའི་སྤྱོད་པ་ངན་པ་ལ་དྲན་ཤེས་བསྟེན་ནས་སྤོང་ངོ༌། །ལྟོ་ལོག་མི་བྱ། ཞེས་པ་ནི།
ཕུགས་རང་བཟང་བར་འདོད་ནས་གཞན་ལ་འཕམ་ཁ་ལེན་པ་དང་། འདྲེ་གདོན་
ནམ་ནད་ཞི་བར་འདོད་ནས་བློ་སྦྱོང་བ་ནི་ལྟོ་བཅོས་དང་འདྲ་བས་དེ་ལྟ་བུའི་རང་
འདོད་སྤང་བར་བྱའོ། །ཚན་ཅིག་གི་རྣམ་རྟོག་ལ་གཏོང་ལེན་སྒོམ་པ་འདི་རང་གི་
ནད་གདོན་ཞི་བའི་ཐབས་ཙམ་དང་། གནོད་བྱེད་ལ་ལུས་གཏོང་བའི་བློ་སྦྱོང་བ་
འདི་འདྲེ་གདོན་ལ་ཕན་པའི་ཐབས་ཙམ་ཞིག་ཏུ་གོ་བ་འོང་སྟེ། དེ་ཙུག་ཏུ་སོང་ན་
བོན་བྱེད་པ་དང་ཁྱད་མེད། ཆོས་བྱ་བ་ཉོན་མོངས་པའི་གཉེན་པོར་འགྲོ་བ་ཞིག་
དགོས་པ་ཡིན་གསུང་། ལྷ་བདུད་དུ་མི་དབབ། ཅེས་པ་ནི། འཇིག་རྟེན་ཁྱིམ་པ་
རྣམས་རང་གི་ལྷ་མ་མགུ་ནས་རང་ལ་གནོད་པ་བྱས་ན་ལྷ་བདུད་དུ་བབ་ཟེར་བ་
ལྟར། བློ་སྦྱོང་གི་སྒོ་ནས་ང་རྒྱལ་དང་རློམ་སེམས་ཆེན་པོ་བྱས་ན་ཆོས་ཆོས་མིན་དུ་
སོང་བ་ཡིན། བློ་སྦྱོང་གིས་རང་རྒྱུད་འདུལ་དགོས་པ་ཡིན་གསུང་། འདི་ནི་ཤིན་ཏུ་
འབྱུང་ཉེ་བས་ཞིབ་ཏུ་བརྟག་དགོས་ཏེ། ཐོག་མར་ཆོས་སྒོར་འཇུག་པའི་ཚེ་ན་ཡང་
ཟས་གོས་རྙེད་སླ་བར་བསམ་ཏེ་འཇུག་པ་དང་། ཞུགས་ནས་ཐོས་བསམ་སྒོམ་
གསུམ་གང་བྱེད་ཀྱང་ཚེ་འདིའི་ཕུན་ཚོགས་རེ་ཐོབ་ཏུ་རེ་ནས་བྱེད་པ་དང་། དབེན་
པར་སོང་སྟེ་སྒོམ་པའི་ཚེ་ཡང་ཚེ་མཇུག་ལ་རྙེད་བཀུར་སྙན་གྲགས་རེ་འོང་དུ་རེ་
ནས་ སྒོམ་ པ་དང༌། ཡུལ་དེའི་ གཞི་བདག་རེ་དབང་དུ་འདུས་ན་མི་ནོར་ཟས་
གསུམ་འཛོམ་པ་ཞིག་ཡོང་དུ་རེ་ནས་གཉན་སར་གཅོད་བྱེད་པ་དང་། གྲོང་ཁྲོད་དུ་
རྒྱུ་བའི་ཚེ་རིམས་ནད་མི་འགོ་བ་དང་གཞན་ལ་སྲུང་བ་དང་དབང་བསྐུར་བ་དང་
བགེགས་སྐྲོད་པ་དང་ནད་ཞི་བའི་ཐབས་ལ་ཕན་དུ་རེ་ཞིང་། བསམ་པའི་ཕུགས་
- 268 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཚེ་འདིའི་ཕུན་ཚོགས་ལ་དམིགས་ནས་གཏོང་ལེན་སྒོམ་པར་བྱེད་པ་དང་། རང་
གཞན་གྱི་རྐྱེན་ཟློག་ལ་ངག་ནུས་ཐོན་པ་ཞིག་འོང་དུ་རེ་ནས་ཁྲོ་བོའི་སྔགས་ཟླ་
བར་བྱེད་པ་སོགས་ལྷ་བདུད་དུ་བབས་པ་ལྟ་བུ་ཆེས་མང་བས་ཞིབ་ཏུ་བརྟག་པ་
གལ་ཆེའོ། །མདོར་ན་བློ་སྦྱོང་སྒོམ་པ་པོས་ཅི་བྱེད་ཐམས་ཅད་རང་རྒྱུད་འདུལ་
བའི་ཐབས་སུ་བྱེད་ཅིང་རང་ཉིད་ཀུན་ལས་དམའ་བར་འཛིན། གཞན་བཟང་ངན་
འབྲིང་གསུམ་ཐམས་ཅད་གོང་དུ་ཁུར་ཏེ་བྲན་ཁོལ་གྱི་བུ་ལྟ་བུ་ཉམས་དམའ་བའི་
སེམས་དང་ས་ལ་བཏིང་བའི་སྟན་ལྟ་བུར་རྣམ་པ་ཀུན་ནས་དམའ་ས་འཛིན་པ་
ཞིག་དགོས་གསུང་། སྐྱིད་ཀྱི་ཡན་ལག་ཏུ་སྡུག་མ་ཚོལ། ཞེས་པ་ནི། རང་གི་ཉེ་དུ་
དང་གྲོགས་མཆེད་ལ་སོགས་པ་ཤི་ན་དེ་དག་གི་ཟས་ནོར་དང་གླེགས་བམ་ལ་
སོགས་པ་ང་ལ་ཡོང་། ཡོན་བདག་ལ་ན་ཚ་ཤི་ཆད་བྱུང་ན་ཚོགས་གསོག་ཡོང༌།
རང་དང་མཉམ་པོའི་སྒོམ་ཆེན་ཤི་ན་ང་གཅིག་པུ་ལ་སྐུ་བསོད་ཡོང་། དགྲ་ཤི་ན་
གནོད་བྱེད་མི་ཡོང་བས་ང་འཚེངས་སྙམ་པ་ལྟ་བུ་རང་སྐྱིད་པའི་ཐབས་སུ་གཞན་
སྡུག་པར་འདོད་པ་སྤང་ངོ༌། །དབེན་པའི་གནས་སུ་གནས་པ་རྣམས་ལ་དངོས་སུ་
ལུས་སྲོག་ལ་གནོད་པ་བྱེད་པའི་དགྲ་མ་བྱུང་ཡང་། གྲོགས་ནང་ཕན་ཚུན་ལ་ཚུལ་
མིན་ཡིད་བྱེད་ཀྱི་རྣམ་རྟོག་གིས་དགྲ་འཛིན་པ་ནི་འབྱུང་ཉེ། དེའི་ཚེ་འགའ་ཞིག་
ལ་དགྲར་བཟུང་། འགའ་ཞིག་ལ་ཉེ་བར་བཟུང་སྟེ། ཁོང་ཚོ་དང་ངེད་ཚོ་ཞེས་
ཕྱོགས་རིས་སུ་གཅོད། དེ་ལ་བརྟེན་ནས་དགེ་འདུན་གྱི་སྡེ་འཁྲུག་འབྱུང་། དགེ་
འདུན་གྱི་སྡེ་འཁྲུགས་ན་རྣམ་པར་སྨིན་པ་ཤིན་ཏུ་ཚབས་ཆེ་བར་གསུངས་ཏེ། སྔོན་
གྱི་དམ་པ་གོང་མ་རྣམས་ཀྱི་ཞལ་ནས། དགེ་འདུན་གྱི་སྡེ་འཁྲུགས་པའི་ཚེ་གང་
འཁྲུག་པ་བྱེད་པ་དེ་རྣམས་མནར་མེད་དུ་འགྲོ་བ་ལྟ་ཅི་སྨོས། ས་དེར་གནས་པའི་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྲོག་ཆགས་གཞན་རྣམས་ལའང་ཁོང་ཁྲོ་རྒྱས་ཏེ་དམྱལ་བར་འགྲོ་བ་དང་། གནས་
དེ་ས་ཚིག་པ་ཞེས་བྱ་བར་འགྱུར་གསུང་། དེ་ནི་ས་ཚིག་པ་ལ་མྱུ་གུ་མི་སྐྱེ་བ་བཞིན་
དུ་སྡེ་འཁྲུག་བྱས་པའི་ས་དེར་ཡང་སྒྲུབ་པ་བྱས་ཀྱང་འབྲས་བུ་གསར་དུ་ཐོབ་པ་མི་
འབྱུང་བར་གསུངས་ཏེ། འདུལ་བ་ལུང་ལས་ཀྱང་ལྷས་བྱིན་གྱིས་དགེ་འདུན་གྱི་
དབྱེན་བྱས་པའི་ཚེ་སྟོང་གསུམ་འཇིག་རྟེན་གྱི་ཁམས་འདིར་སྲོག་ཆགས་སུའི་རྒྱུད་
ལའང་དགེ་བའི་སེམས་མ་སྐྱེས་པ་གསར་དུ་སྐྱེ་བའི་རྒྱུན་མི་ཆད་པར་གསུངས་པ་
ལྟར་རོ། །དེས་ན་བསམ་གྱིས་མི་ཁྱབ་བརྗོད་ཀྱིས་མི་ལང་བའི་རྣམ་པར་སྨིན་པ་
རབ་ཏུ་ཚ་བ་མྱོང་དགོས་པའི་ལས་ཚབས་པོ་ཆེ་དེ་འདྲ་བ་ལ་ནི་སྲོག་གི་ཕྱིར་ཡང་
མི་འཇུག་ཅིང་། དེ་འདྲ་བའི་ཀུན་སློང་གི་བསམ་པ་ཕྲ་མོ་ཙམ་ཡང་བཀག་ནས་ཚེ་
རབས་ཐམས་ཅད་དུའང་དེ་འདྲ་བའི་ལས་ཚབས་པོ་ཆེ་གསོག་པར་མ་གྱུར་ཅིག་
ཅེས་སྨོན་ལམ་གདབ་བོ། །སྔོན་དགེ་བཤེས་གསལ་ཤེ་ཟེར་བ་སྡེ་སྣོད་ཐམས་
ཅད་ངེས་པའི་མཁས་པ་ཞིག་ཡོད་དེས་ནམ་ཞིག་ན་སྡེ་འཁྲུག་གི་དཔོན་བྱས་པས།
དགེ་བཤེས་པོ་ཏོ་བའི་ཞལ་ནས་ངའི་གསལ་ཤེ་ལོ་གསུམ་གྱི་ཤི་བ་འགྱངས། ཁོ་
དེའི་གོང་དུ་ཤི་ན་སྡེ་སྣོད་གསུམ་པ་ཞིག་ཤི་བ་ཡིན་པ་ལ་གསུང་། ཡང་དགེ་
བཤེས་པོ་ཏོ་བ་མྱ་ངན་ལས་འདའ་ཀར་དགེ་འདུན་རྣམས་ལ་ཞལ་གདམས་གནང་
བ་ནི། རང་རེ་གཏོར་མ་ཆེན་པོ་ཞིག་བཞེངས་ཏེ་མནའ་ཞིག་བསྒྲག་དགོས་པ་ཡོད་
དེ་མ་བྱུང་། ད་ཕྱིན་ཆད་སྡུག་ཏུ་འཇུག་མཁན་ཚེ་འདིའི་རྣམ་རྟོག་ཡིན་པས་དེ་མི་
འབོར་རི། སངས་རྒྱས་ཀྱི་བསྟན་པ་དུང་ལ་རྡུལ་ཕྱིས་པ་བཞིན་འོར་ཕྱིད་ལ་གཏོང་
བ་དེ་དགེ་འདུན་ གྱི་ སྡེ་འཁྲུག་འདི་ཡིན་ནོ་གསུང་། དེ་ ལྟ་ བུའི་ གནད་རྣམས་
བསམས་ནས་སྤྱིར་སེམས་ཅན་སུ་ལའང་ངན་སེམས་མི་སྐྱེད་ཅིང་རྣམ་པ་ཀུན་
- 270 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ནས་གང་ཕན་དང་། ལྷག་པར་རང་གི་མིག་ལམ་དུ་སྣང་བའི་གྲོགས་ཆོས་མཛད་
རྣམས་ལ་དག་སྣང་དང་གུས་པ་ཅི་སྐྱེ་བྱའོ། །
བདུན་པ་བློ་སྦྱོང་གི་བསླབ་བྱ་ལ་ཉེར་གཉིས་གསུངས་ཏེ། དེ་ལ་རྣལ་
འབྱོར་ ཐམས་ ཅད་ གཅིག་ གིས་ བྱ། ཞེས་ པ་ནི། ཟས་ གོས་ ཀྱི་རྣལ་ འབྱོར་ ལ་
སོགས་པ་ཐམས་ཅད་གཞན་ཕན་གྱི་སེམས་འབའ་ཞིག་གིས་བྱེད་སྟེ། ཟས་ཟ་
བའི་ཚེ་ཟས་ཀྱི་རྒྱུ་སྒྲུབ་པ་དང་ཟས་རང་གི་ངོ་བོ་དང་ཟོས་ཟིན་པའི་ཚེ་མི་གཙང་
བའི་རང་བཞིན་དུ་འགྱུར་བ་དང་། དེ་ལ་བརྟེན་ནས་ནད་དུ་མ་བསྐྱེད་པ་སོགས་
ཟས་ཀྱི་ཉེས་དམིགས་རྣམས་དྲན་པར་བྱས་ནས་སྲེད་པའི་བློ་བཀག །ཆོས་སྒྲུབ་
པའི་རྟེན་ལུས་འདི་གནས་པ་འབའ་ཞིག་གི་ཆེད་དང༌། བཀྲེས་པའི་ནད་བསལ་
བའི་ཕྱིར་དུ་བསྟེན་པ་སྨན་གྱི་འདུ་ཤེས་འཇོག་པ་སོགས་འདུལ་བ་ནས་གསུངས་
པ་ལྟར་བྱ་དགོས་ཤིང་། འདིར་དེ་ཙམ་གྱིས་མི་ཆོག་པར་ཐེག་པ་ཆེན་པོའི་ལམ་གྱི་
གནད་དང་མཐུན་པའི་བསམ་པའི་འཁྱེར་སོ་ཞིག་དགོས་པས། རང་གི་ལུས་ཀྱི་
ནང་ན་སྲིན་བུ་བརྒྱད་ཁྲི་བཞི་སྟོང་ཡོད་པར་གསུངས་པས་དེ་དག་གསོ་བའི་ཕྱིར་
ཟ་སྙམ་པ་དང༌། སྲིན་བུ་དེ་དག་ད་ལྟ་ཟང་ཟིང་གིས་བསྡུས་ནས་མ་འོངས་པ་ན་
ཆོས་ཀྱི་ཕན་བཏགས་ཏེ་སྨིན་གྲོལ་ལ་འགོད་པར་བྱའོ་སྙམ་པ་དང་། རང་ལ་ཟས་
དེ་དངོས་སུ་སྟེར་བའི་སྦྱིན་པ་པོ་རྣམས་དང་། གང་ལས་བྱུང་བའི་སྦྱིན་པའི་བདག་
པོ་རྣམས་ལ་ཕན་གདགས་པར་བྱའོ་སྙམ་པ་དང་། རང་གི་ལུས་འདི་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ལ་བྲན་དུ་ཕུལ་ཞིང་མ་རྒན་སེམས་ཅན་
ཐམས་ཅད་ལ་བྱིན་ཟིན་པ་ཡིན་པས་རང་དོན་དུ་གང་ཡང་བྱ་དབང་མེད། སངས་
རྒྱས་བྱང་སེམས་རྣམས་ལ་མཆོད་པའི་དོན་དང་མ་རྒན་སེམས་ཅན་རྣམས་ཀྱི་དོན་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དུ་བླ་ན་མེད་པའི་བྱང་ཆུབ་བསྒྲུབ་པའི་ཕྱིར་ལུས་འདི་གསོ་སྙམ་དུ་བཟའ་བར་
བྱའོ། །དེ་ལྟར་བྱས་ན་ཟས་ཁམ་རེ་ཟོས་པས་ཀྱང་ཚོགས་དཔག་མེད་རྫོགས་པར་
འགྱུར་པས་འདི་ནི་ཐེག་པ་ཆེན་པོའི་ཐུན་མོང་མིན་པའི་ཐབས་མཁས་ཀྱི་འཕྲུལ་
རྨད་དུ་བྱུང་བ་ཡིན་ནོ། །དེས་མཚོན་ནས་ཆོས་གོས་གྱོན་པ་ཁྲུས་བྱེད་པ་སོགས་སྒོ་
གསུམ་གྱི་བྱ་བ་ཐམས་ཅད་ལ་སེམས་དེ་ལྟར་དུ་བསྐྱེད་པར་བྱའོ། །ལོག་གནོན་
ཐམས་ཅད་གཅིག་གིས་བྱ། །ཞེས་པ་ནི། བློ་སྦྱོང་བསྒོམས་པས་ལུས་ལ་ན་ཚ་དང་
འདྲེ་གདོན་གྱི་གནོད་པ་དང་མི་སྡང་བ་དང་རང་གི་ཉོན་མོངས་པ་ཆེར་སོང་བ་ལ་
སོགས་པ་བྱུང་ནས་བློ་སྦྱོང་སྙིང་མི་འདོད་པ་བྱུང་ན། འཇིག་རྟེན་གྱི་ཁམས་ན་
བདག་གི་ཉེས་པ་འདི་ལྟ་བུ་བྱུང་བའི་སེམས་ཅན་མང་པོ་ཡོད་པས་དེ་རྣམས་སྙིང་
རེ་རྗེ་སྙམ་དུ་བསམས་ནས་དེ་དག་གི་ཉེས་པ་དེ་རྣམས་བདག་ལ་འདུས་པར་གྱུར་
ཅིག་སྙམ་དུ་བསམ་ཞིང་གཏོང་ལེན་བསྒོམ་པར་བྱའོ། །དེ་ཡང་བློ་སྦྱོང་འདི་ལ་
ཉམས་ལེན་སྙིང་པོར་བྱས་པས་རེ་ཤིག་ནད་གདོན་གྱི་འཚེ་བ་སོགས་མང་བ་དང་།
ལྷག་པར་རང་གི་ཉོན་མོངས་ཆེར་སོང་བ་ལྟ་བུ་བྱུང་ན་དེ་ནི་སྐྱོན་མིན་གྱི། ཡོན་
ཏན་འབྱུང་བའི་ལྔ་ལྟས་ཏེ། མེ་ཆེན་པོ་འབྱུང་བའི་སྔ་ལྟས་སུ་དུ་བ་ཆེན་པོ་འཕྱུར་
བ་ལྟར། སོ་སོར་རྟོག་པའི་ཤེས་རབ་ཀྱིས་དཔྱད་ནས་བསྐྱངས་པས་རང་གི་ཉོན་
མོངས་པ་བག་ལ་ཉལ་བ་རྣམས་ལངས་པའམ། ཕལ་ཆེར་ནི་སྔར་དགེ་སྦྱོར་ལ་མ་
འབད་པའི་དུས་འདུ་འཛིའི་ནང་དུ་བག་མེད་གཡེང་བར་གནས་པའི་ཚེ་ཉོན་
མོངས་དང་རྣམ་རྟོག་གང་ཡང་ངོས་མ་ཟིན་པར་ཆུ་བོའི་རྒྱུན་བཞིན་གཡེང་བས་
ཁྱེར་བ་ལ། ངེས་པའི་གནས་སུ་གཅིག་པུར་གནས་ཏེ་དགེ་སྦྱོར་ལ་འབད་ཅིང་
རང་གི་སེམས་ལ་བརྟགས་པའི་ཚེ་ཉོན་མོངས་པ་ཇི་ལྟར་སྐྱེ་ཤེས་པ་ཡིན་ནོ། །
- 272 -



ང་
2
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དེའི་ཚེ་བླ་མ་ལ་གསོལ་བ་ཤུགས་དྲག་ཏུ་གདབ་ཅིང་། དགྲ་མི་ཤ་བོ་ལག་ཏུ་ཟིན་
པ་ལྟར་ཉོན་མོངས་ངོས་ཟིན་པ་དེ་ཉིད་ཀྱི་གཉེན་པོ་འབད་ནས་བསྟེན་ཅིང་ལྷག་
པར་གཏོང་ལེན་དྲག་ཏུ་བསྒོམ་མོ། །འདི་ལྟ་བུའི་གནད་མ་ཤེས་པར་དབེན་པར་
བསྡད་པས་སེམས་གཡེང་དུ་འགྲོ་བ་འདྲ་ཞིག་དང་དགེ་སྦྱོར་བྱས་པས་སེམས་ངན་
དུ་འགྲོ་བ་འདྲ་ཞིག་ཏུ་མཐོང་ནས། དབེན་པའི་གནས་སུ་ཉམས་ལེན་བྱེད་པ་བོར་
ཏེ་ཁ་ཏོན་སོགས་དགེ་སྦྱོར་གཞན་ལ་འབད་བློ་བྱེད་པ་ནི་འཇིག་རྟེན་གྱི་ཁ་
དངགས་ལ་གྲོག་ཁ་ནང་དུ་བྱུང་བ་ལྕེས་འཕུལ་ཟེར་བ་དེ་བྱུང་བ་ཡིན་ནོ། །ཐོག་
མཐའ་གཉིས་ལ་བྱ་བ་གཉིས། ཞེས་པ་ནི། སྔ་དྲོའི་ཚེ་དེ་རིང་བྱང་ཆུབ་ཀྱི་སེམས་
རིན་པོ་ཆེ་རྣམ་པ་གཉིས་ ཀྱི་དམིགས་རྣམ་དང་མི་འབྲལ་བར་བྱའོ་སྙམ་པའི་
འཕེན་པ་བཏང་ནས། ཉིན་པར་གྱི་སྐབས་ཐམས་ཅད་དུ་དེ་བཞིན་དུ་དྲན་ཤེས་
ཀྱིས་ཟིན་པར་བྱས་ལ། དགོངས་མོ་ཉལ་བ་ན་ཉིན་པར་གྱི་སྤྱོད་པ་རྣམས་ལ་
བརྟགས་ཏེ། བྱང་ཆུབ་ཀྱི་སེམས་དང་འགལ་བ་བྱུང་འདུག་ན་བདག་ལ་ངན་
བགྲང་ཞིང་བཤགས་པ་བྱས་ལ་ཕྱིས་དེ་ལྟ་བུ་མི་འབྱུང་བར་བྱ་བའི་བློ་བསྐྱེད། མ་
འགལ་འདུག་ན་དགའ་བ་བསྒོམས་ཏེ་ཕྱིས་ཀྱང་དེ་བཞིན་དུ་བྱའོ་སྙམ་དུ་བསམ་
མོ། །དེ་ཡང་ཐོ་རངས་ལངས་མ་ཐག་ནས་བཟུང་འཕེན་པ་གཏོང་ལུགས་ཇི་ལྟར་
བྱ་བའི་ཚུལ་ནི་སྔར་ཞིབ་ཏུ་བཤད་ཟིན་ཅིང་སྤྱོད་ལམ་ཐམས་ཅད་དུ་ཇི་ལྟར་
འཕེན་པ་བཏང་བ་ལྟར་བྱུང་མ་བྱུང་ལེགས་པར་བརྟག་ཅིང་། ལྷག་པར་ནམ་གྱི་ཆ་
སྟོད་འདས་ནས་ཉལ་བ་ལ་མངོན་དུ་ཕྱོགས་པའི་ཚེ་ཉིན་པར་གྱི་བྱ་བ་རྣམས་ལ་
ལེགས་པར་བརྟགས་ནས་འཕེན་པ་བཏང་བ་ལྟར་ཅི་བྱེད་བློ་སྦྱོང་འདི་དང་མཐུན་
པ་ཞིག་བྱུང་འདུག་ན་དགའ་བ་བསྒོམ་ཞིང་། བླ་མ་དམ་པ་དང་མཇལ་ཐེག་པ་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཆེན་པོའི་ཆོས་ཚང་ལ་མ་ནོར་བ་ཐོབ། དབེན་པའི་གནས་སུ་འདས་པ་དོན་དང་
ལྡན་ཞེས་རང་གིས་རང་ལ་གཟེངས་བསྟོད་དང་སྤྲོ་བ་བསྐྱེད་ཅིང་ཕྱིས་ནས་ཀྱང་དེ་
བཞིན་དུ་བྱའོ་སྙམ་དུ་འདུན་པ་བསྐྱེད། ཆོས་དང་འགལ་བ་བྱུང་འདུག་ན་བླ་མ་
དང་མཇལ་ཆོས་འདི་འདྲ་ཐོབ་ཀྱང་བྱ་བ་འདི་བཞིན་དུ་བྱེད་པ་ཁྱོད་འདྲ་ཡོང་བ་
སྙམ་དུ་རང་གིས་རང་ལ་སྨ་ཕབ་ཚར་བཅད་འགྱོད་བཤགས་བྱ་བ་དགེ་བའི་
བཤེས་གཉེན་འབན་གྱི་ཕྱག་ལེན་ལྟར་བསླབ་སྟེ། ཁོང་ཉོན་མོངས་པ་དང་འཐབ་
པའི་དུས་སུ་རྙེད་བཀུར་འདོད་པའི་བློ་སོགས་སྐྱེས་པ་ན་ཕྱག་གཡས་པས་གཡོན་
པ་འཐེན་གྱིན་འབན་གུང་རྒྱལ་གསུངས་ནས་ངན་བརྗོད་མང་དུ་བྱས་ཏེ་རང་གིས་
རང་ཚར་གཅོད། ཉོན་མོངས་པ་ཆུང་ཉལ་བ་བྱུང་ན་དགེ་སློང་ཚུལ་ཁྲིམས་རྒྱལ་བ་
གསུངས་ནས་ཕྱག་གཡོན་པས་ཕྱག་གཡས་པ་ནས་འཐེན་གྱིན་རང་ལ་སྤོ་བ་
བསྐྱེད་པར་མཛད་དོ། །གཉིས་པོ་གང་བྱུང་བཟོད་པར་བྱ། ཞེས་ པ་ནི། འཁོར་
དང་ལོངས་སྤྱོད་ལ་སོགས་པ་ཕུན་སུམ་ཚོགས་པ་བྱུང་ན་དེས་མ་དྲེགས་པར་དེ་
དག་སྒྱུ་མ་ལྟ་བུར་ཤེས་པ་དང་གཞན་ལ་ཕན་པའི་ཐབས་སུ་ཅི་འགྱུར་བྱ། ཤིན་ཏུ་
རྒུད་དེ་འོག་ནས་འགྲོ་བ་ཆུ་ལས་མེད་པ་བྱུང་ནའང་དེ་ཡང་སྒྱུ་མ་ལྟ་བུར་ཤེས་པ་
དང་གཞན་གྱི་རྒུད་པ་ཐམས་ཅད་ཀྱང་བདག་ལ་ལེན་པའི་སྒོ་ནས་ཞུམ་པ་མེད་
པར་བྱའོ། །ད་ལྟ་རང་ཅག་ཅུང་ཟད་རེ་འབྱོར་ན་དེ་མི་བཟོད་པར་ཚོང་བུན་བསྐྱེད་
དགྲ་འདུལ་གཉེན་སྐྱོང་གཡོག་འཁོར་གྱི་འདུ་ལོང་སྣ་ཚོགས་བསྒྲུབ་ཅིང་། གཞན་
ལས་མགོ་གང་གིས་ཅི་མཐོ་དང་གོམ་གང་གིས་ཅི་མགྱོགས་བྱེད། སྤྱོད་པ་ངན་པ་
འཇིག་རྟེན་པ་དག་ཀྱང་ཡ་ངར་བྱེད་པའི་གནས་དག་ལའང་འཇུག་པ་ཞིག་འོང་
འདུག་པས་འབྱོར་པ་བཟོད་པ་ན་ཤིན་ཏུ་དཀའོ། །དེ་ལ་དགོངས་ནས་སྟོན་པ་
- 274 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
ཐུགས་རྗེ་ཅན་དེ་ཉིད་ཀྱིས་དགེ་སློང་རྣམས་ལ་ཐ་ན་གསེར་གངུལ་ལ་ལག་རེག་
པ་ཙམ་ཡང་བཀག་ཅིང་། ཆོས་གོས་ལྷག་པོ་རེ་ཙམ་ཡང་བྱིན་རླབས་མ་བྱས་པར་
བཅང་དུ་མི་རུང་བ་དང་། རྒྱལ་པོའི་ཕོ་བྲང་སོགས་ལ་འགྲོར་མི་རུང་བའི་བསླབ་
ཁྲིམས་བཅའ་བར་མཛད་དོ། །ཡང་ཅུང་ཟད་རེ་རྒུད་ན་ཡིད་ཆད་ཅིང་ཞུམ་ནས་ང་
འདྲ་བས་དགེ་སྦྱོར་ག་ལ་འོང་སྙམ་དུ་དགེ་སྦྱོར་བཤོལ་བ་ནི་བློ་སྦྱོང་འདིའི་ཉམས་
ལེན་གྱི་གནད་མ་ཤེས་པ་ཡིན་ཏེ། འབྱོར་པ་བྱུང་ན་དེ་རྒྱུ་མཚན་དུ་བྱས་ཏེ་བློ་སྦྱོང་
བསྒོམ། ནད་ཀྱིས་མནར་བ་དང་ཟས་གོས་ཀྱིས་ཕོངས་པ་སོགས་རྒུད་པར་གྱུར་
ན་ཡང་དེ་རྒྱུ་མཚན་དུ་བྱས་ཏེ་བློ་སྦྱོང་སྒོམ་པ་ལ་ལྷག་པར་འགྲུས་པ་ཞིག་དགོས་
པས། འབྱོར་རྒུད་དང་མཐོ་དམའ་ཇི་ལྟ་བུ་ཞིག་བྱུང་ན་ཡང་གཏོང་ལེན་གཉིས་ཀྱི་
སྒོ་ནས་བྱང་ཆུབ་ཀྱི་སེམས་རིན་པོ་ཆེ་འཕེལ་བའི་རྐྱེན་ཁོ་ནར་བསྒྱུར་བ་བཀའ་
གདམས་ཀྱི་དམ་པ་རྣམས་ཀྱི་རྣམ་ཐར་ལྟར་བསླབ་བོ། །དགེ་བཤེས་སྟོན་པ་དུས་
རྟག་ཏུ་ཆོས་བརྒྱད་མགོ་སྙོམས་པར་མཛད་ཅིང་། རྭ་སྒྲེང་གི་ཤུགས་གསེབ་ན།
འཇིག་རྟེན་མཁྱེན་པ་རྙེད་དང་མ་རྙེད་དང༌། །བདེ་དང་མི་བདེ་སྙན་དང་མི་སྙན་
དང་། །བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་
མིན་པར་མགོ་སྙོམས་མཛོད། །ཅེས་གསུང་བཞིན་སྒོམ་པར་མཛད། རེས་འགའ་
འཇིག་རྟེན་མཁྱེན་པ་ཞེས་འགོ་སྨོས་ཙམ་རེ་མཛད། རེས་འགའ་མགོ་སྙོམས་
མཛོད་ཅེས་བྱ་བ་གསུངས་ནས་མགོ་སྙོམས་པར་མཛད། རེས། བདག་གི་གྲོལ་བ་
དོན་གཉེར་ལ། །རྙེད་དང་བཀུར་སྟིས་འཆིང་མི་དགོས། །གསུང་ཞིང་མགོ་སྙོམས་
པར་མཛད་སྐད། །དེ་དག་ནི་ངེས་འབྱུང་དང་བྱང་ཆུབ་ཀྱི་སེམས་ཀྱི་སྒོ་ནས་ཆོས་
བརྒྱད་མགོ་སྙོམས་ཚུལ་ཡིན་ལ། ལྟ་བའི་སྒོ་ནས་ཆོས་བརྒྱད་མགོ་སྙོམས་ཚུལ་ནི།
-275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སོ་སོར་རྟོག་པའི་ཤེས་རབ་ཀྱིས་གནས་ལུགས་ཟབ་མོའི་དོན་ལ་དཔྱད་ན་འབྱོར་
རྒུད་བདེ་སྡུག་སྙན་མི་སྙན་བསྟོད་སྨད་ཐམས་ཅད་མིང་ཙམ་དང༌། བློ་ལ་སྣང་
ཙམ་མ་གཏོགས་བདེན་པར་གྲུབ་པ་རྡུལ་ཙམ་ཡང་མེད་པར་བསམ་ནས་ཆོས་
བརྒྱད་མགོ་སྙོམས་ཤིང་། དོན་ དེ་ ལྟར་ མ་རྟོགས་ པའི་ སེམས་ ཅན་ རྣམས་ ལ་
བྱམས་སྙིང་རྗེ་སྒོམ་མོ། །གཉིས་པོ་སྲོག་དང་བསྡོས་ལ་བསྲུང་། ཞེས་པ་ནི། ཆོས་
སྤྱིའི་དམ་ཚིག་དང་། ཁྱད་པར་བློ་སྦྱོང་གི་དམ་ཚིག་གཉིས་མེད་ན་འདི་ཕྱིའི་བདེ་
བ་གང་ཡང་མི་འབྱུང་བས། དམ་ཚིག་དེ་གཉིས་སྲོག་ལས་ཀྱང་གཅེས་པར་བསྲུང་
བར་བྱའོ། །དེ་ཡང་རང་གིས་ཇི་ལྟར་ཁས་བླངས་པའི་སྡོམ་པ་གསུམ་གྱི་བཅས་
མཚམས་ལ་དྲན་ཤེས་ནར་མར་བསྟེན་ན་ཉེས་སྐྱོན་ཐམས་ཅད་རང་ཤུགས་ཀྱིས་
འགག་ཅིང་། ཉམས་ལེན་གྱི་གནད་ཐམས་ཅད་ཀྱང་ཚང་ནས་འོང་བས་རྩ་བ་བོར་
ནས་ཡལ་ག་འཚོལ་བའི་ངལ་བ་མི་བྱ་བར་ཉམས་ལེན་གྱི་གནད་འགག་འདི་ལྟ་
བུ་ལ་འབད་ པར་ བྱའོ། །དཀའ་བ་གསུམ་ལ་བསླབ་པར་བྱ། ཞེས་པ་ནི། ཉོན་
མོངས་པ་སྐྱེས་པ་ན། དང་པོར་དྲན་ པར་ དཀའ། བར་དུ་ཟློག་པར་དཀའ། ཐ་
མར་རྒྱུན་གཅོད་པར་དཀའ་བས། དང་པོ་ནམ་སྐྱེས་པ་ན་ངོས་ཟིན་པར་བྱས་ལ་
བཀག་ཅི་ཐུབ་ བྱ། བར་དུ་གཉེན་པོའི་སྟོབས་སྐྱེད་ནས་ སྤོང་། མཐར་ ཕྱིས་མི་
འབྱུང་བར་བྱ་བའི་ཕྱིར་འབད་པར་བྱའོ། །དེ་ཡང་ཉོན་མོངས་སྐྱེས་མ་ཐག་རྒྱུན་
འཐུད་དུ་མི་གཞུག་པར་འབུར་འཇོམས་བྱས་ཏེ་འགོག་དགོས་ཀྱི། ཉོན་མོངས་
སྐྱེས་མ་ཐག་མ་བཀག་པར་རྒྱུན་འཕེལ་ཞིང་ཚུལ་མིན་ཡིད་བྱེད་ཀྱིས་གསོལ་
འདེབས་པར་སོང་ན་ཉོན་མོངས་སྟོབས་རྒྱས་ནས་འགོག་པ་ཤིན་ཏུ་དཀའ་བས།
རབ་ཏུ་ཉོན་མོངས་སྐྱེ་བའི་རྐྱེན་ཉེ་བ་ན་དྲན་ཤེས་སྟོབས་ཆེན་བསྐྱེད་དེ་ཉོན་
- 276 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
མོངས་སྐྱེར་མི་འཇུག །བརྒྱ་ལ་སྐྱེས་ནའང་དེ་མ་ཐག་འགོག་ཅི་ཐུབ་བྱའོ། །དེ་ལྟ་
བུ་འོང་བ་ལ་ནི་དུས་སྐབས་ཀུན་ཏུ་ཉོན་མོངས་པའི་ཉེས་དམིགས་དྲན་པར་བྱས་
ནས་སྐྱོན་དུ་བལྟ་ཞིང་སྔར་བྱུང་བ་རྣམས་ལ་འགྱོད་སེམས་དང་། ཕྱིན་ཆད་མི་བྱེད་
པའི་སྡོམ་སེམས་ཡང་ཡང་བསྟེན་པ་གནད་དམ་ཡིན་ནོ། །རྒྱུ་ཡི་གཙོ་བོ་རྣམ་
གསུམ་བླང་། །ཞེས་པ་ནི། ཆོས་སྒྲུབ་པའི་རྒྱུའི་གཙོ་བོ་བླ་མ་དམ་པ་དང་མཇལ་
བ་དང་། རང་གི་བློ་ལས་སུ་རུང་བས་ཆོས་ཚུལ་བཞིན་དུ་ཉམས་སུ་ལོངས་པ་
དང༌། ཆོས་སྒྲུབ་པ་ལ་དགོས་པའི་མཐུན་རྐྱེན་འཛོམ་པ་སྟེ། དེ་གསུམ་རང་ལ་ཚང་
ན་དགའ་བ་བསྒོམ་ཞིང་། གཞན་ལའང་དེ་གསུམ་ཚང་བར་སྨོན་ལམ་གདབ།
རང་ལ་དེ་གསུམ་མ་ཚང་ན་འཇིག་རྟེན་གྱི་ཁམས་ན་བདག་ལྟར་རྒྱུའི་གཙོ་བོ་
གསུམ་མ་ཚང་བས་ཆོས་རྣལ་མ་མ་བྱུང་བ་མང་པོ་ཡོད་པས་དེ་རྣམས་རེ་སྙིང་རྗེ་
སྙམ་དུ་བསམས་ལ། དེ་རྣམས་ ཀྱི་རྒྱུ་ གསུམ་ མ་ཚང་བའི་ཉེས་པ་ཐམས་ཅད་
བདག་ལ་སྨིན་ནས་དེ་དག་ལ་རྒྱུ་གསུམ་ཚང་བར་གྱུར་ཅིག་སྙམ་དུ་ཞེ་ཐག་པ་
ནས་བསྒོམ། དེ་དག་གི་གཞན་རྣམས་ནི་གོ་སླ་ལ། རྒྱུའི་གཙོ་བོ་ཞེས་པ་ནི་ཐེག་པ་
ཆེན་པོའི་བློ་སྦྱོང་འདི་རྒྱུད་ལ་སྐྱེ་བའམ་མ་ནོར་བར་སྟོན་པའི་དགེ་བའི་བཤེས་
གཉེན་ཞིག་ལ་ངེས་པར་རག་ལས་པས། དགེ་བའི་བཤེས་གཉེན་མཚན་ཉིད་དང་
ལྡན་པ་དང་མཇལ་བ་ཞིག་དང་། དགེ་བའི་བཤེས་གཉེན་དམ་པ་དང་མཇལ་ཡང་
རང་གི་བློ་ལས་སུ་མ་རུང་ན་མི་ཕན་པས། དད་པ་ལ་སོགས་པའི་སྒོ་ནས་བློ་ལས་
སུ་རུང་ཞིང་བཀའ་བཞིན་སྒྲུབ་པའི་སྒོ་ནས་ཉམས་ལེན་སྙིང་པོར་བྱེད་པ་ཞིག་
དང༌། བློ་སྦྱོང་འདི་སྒོམ་པ་ལ་ངེས་པར་དགོས་ཤིང་གང་མ་ཚང་ན་འདི་སྒོམ་མི་
ནུས་པའི་མཐུན་རྐྱེན་ཐམས་ཅད་ཚང་བ་ཞིག་སྟེ། ཆོས་སྒྲུབ་པའི་མཐུན་རྐྱེན་རྒྱུའི་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གཙོ་བོ་གསུམ་པོ་དེ་ངོས་ཟིན་པར་བྱས་ལ་དེ་དག་བསྒྲུབ་པའི་ཕྱིར་འབད་དོ། །
ཉམས་པ་མེད་པ་རྣམ་གསུམ་བསྒོམ། །ཞེས་པ་ནི། ཐེག་པ་ཆེན་པོའི་ཡོན་ཏན་
ཐམས་ཅད་བླ་མའི་མོས་གུས་ལ་རག་ལས་པས་བླ་མའི་མོས་གུས་ཉམས་པ་མེད་
པ་དང་། བདག་གཞན་མཉམ་བརྗེའི་བློ་སྦྱོང་ཐེག་ཆེན་གྱི་ཆོས་ཀྱི་ཡང་སྙིང་ཡིན་
པ་དེ་བསྒོམ་པ་སྤྲོ་བ་ཉམས་པ་མེད་པ་དང་། རང་གིས་ཁས་བླངས་པའི་སྡོམ་པ་
རྣམས་ཀྱི་བསླབ་བྱ་ཕྲ་མོ་ཚུན་ཆད་མ་ཉམས་པར་སྲུང་བ་སྟེ། བླ་མ་ལ་དད་གུས་
ཉམས་ན་ནི་ཡོན་ཏན་གང་ཡང་གསར་དུ་སྐྱེ་མི་སྲིད་ཅིང་སྔར་ཡོད་རྣམས་ཀྱང་
ཉམས་པར་འགྱུར་ལ། ནད་དང་གདོན་ལ་སོགས་པ་མི་འདོད་པ་མཐའ་དག་
འབྱུང་ཞིང་ཤི་ནས་མནར་མེད་དུ་སྐྱེ་བ་སོགས་ཉེས་དམིགས་མཐའ་ཡས་པས་བླ་
མའི་དམ་ཚིག་མ་ཉམས་པ་ཞིག་ཤིན་ཏུ་གལ་ཆེ་སྟེ། འབྲོམ་རིན་པོ་ཆེས། ཇོ་བོ་ལ་
བོད་ལ་སྒོམ་སྒྲུབ་བྱེད་པ་མང་པོ་ཡོད་པ་ལ་ཡོན་ཏན་ཁྱད་པར་ཅན་བརྙེས་པ་མི་
བདོག་ ཞུས་པས། ཇོ་བོའི་ཞལ་ནས། ཐེག་ཆེན་གྱི་ཡོན་ཏན་ཆེ་སྐྱེས་ཆུང་སྐྱེས་
ཐམས་ཅད་བླ་མ་ལ་བརྟེན་ནས་སྐྱེ་བ་ལ། ཁྱེད་བོད་ལ་བླ་མ་ལ་ཐ་མལ་པའི་འདུ་
ཤེས་ལས་མེད་ག་ན་སྐྱེ་གསུང་ངོ༌། །བླ་མར་མ་ཟད་གྲོགས་སུ་དང་འགྲོགས་ཀྱང་
དེ་ལ་དག་སྣང་དང་གུས་པ་བྱེད་ཅིང་། སྤྲང་པོའི་བུ་བཞིན་དམའ་ས་བཟུང་ནས་
ངན་ཤས་བྱ་བར་མདོ་སྡེ་ལས་གསུངས། འབྲོམ་རིན་པོ་ཆེ་ལན་པ་སྤྱིལ་བུར་སྤྱན་
དྲངས་དུས་ལམ་དུ་སྔགས་པ་གཅིག་དང་ཕྲད་པས། ཁ་ཆང་དྲི་ཆིལ་ལེ་བྱས་ནས་
ཁོ་ན་རེ། དགེ་བསྙེན་འདི་ཡ་ཚད་ཁུར་ཟེར་ནས་ལྷམ་ཁྲེས་ཤིག་དང་གལ་ལྟེ་
བསྐུར་ བས། བགྱིའོ་ གསུངས་ནས་ ཁུར་ བྱོན་ པས། སྤྱིལ་བུ་ བའི་ དགེ་ འདུན་
རྣམས་ཀྱིས་བསུ་བའི་སེར་སྤྲེང་བྱས་པ་སྔགས་པས་མཐོང་བས། འདི་ཅི་ཡིན་
- 278-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཟེར་བ་ལ། ཁོ་བོ་ལ་བསུ་བ་བྱེད་པའི་ཞད་དུ་གདའ་གསུངས་པས། ཁོ་སྐྱེངས་
ཤིང་འཇིགས་ཏེ་ལྷམ་ཁྲེས་དང་གལ་ལྟེ་ཕྲོགས་མ་ཐངས་སུ་ཁྱེར་ཏེ་བྲོས་སྐད།
གླང་ཐང་པའི་ཞལ་ནས། རང་བས་གཞན་གཅེས་ཀྱི་བློ་སྦྱོང་བ་ལ། ཀུན་གྱི་འོག་
ཏུ་བསྡད་ནས་རྒྱལ་ཁ་ཐམས་ཅད་གཞན་ལ་སྟེར། འཕམ་ཁ་ཐམས་ཅད་རང་གིས་
ལེན་པ་ཞིག་དགོས་གསུང་། ད་ལྟ་རང་རེ་སུ་དང་འགྲོགས་ཀྱང་འགྲོགས་མི་ཤེས་
པར་སྐྱོན་འབའ་ཞིག་བརྗོད་རེས་འོང་བ་འདི་ཕན་ཚུན་དག་སྣང་དང་དད་གུས་
མེད་པས་ལན་པ་ཡིན། ཐེག་ཆེན་གྱི་ཆོས་ཐམས་ཅད་གྲོགས་དང་འགྲོགས་མ་
ཤེས་པ་ལ་བརྟེན་ནས་ཉམས་པར་འགྱུར་བར་གསུངས་པས་གྲོགས་ལ་གུས་པ་
གལ་ཆེའོ། །བློ་སྦྱོང་ལ་སྤྲོ་དགའ་མ་ཉམས་པ་ནི་འདི་ལ་སྤྲོ་བར་བྱ་སྙམ་པ་ཙམ་
གྱིས་མི་ཡོང་། ཕན་ཡོན་དང་ཉེས་དམིགས་བསམས་ནས་འཇུག་པ་ཞིག་དགོས།
ད་ལྟ་དང་པོ་བློ་སྦྱོང་གི་ཚིག་མི་འཛིན། བཟུང་ཡང་བརྗེད་དུ་འཇུག་མ་བརྗེད་ཀྱང་
ཉམས་ལེན་བྱེད་མི་འདོད་པ་རྣམས་དགའ་སྤྲོ་མེད་པས་ལན་པ་ཡིན། དགེ་སྦྱོང་
གང་ལའང་དགའ་ཞིང་སྤྲོ་བཞིན་དུ་མ་ཡེངས་པར་བྱེད་པ་ཞིག་དགོས། ང་ལྟ་བུ་
མ་ཡིན་པར་སེམས་བྱ་བ་ངན་པ་སྣ་ཚོགས་ཀྱིས་གཡེངས། མིག་ཡུལ་སྣ་ཚོགས་
ལ་བལྟ་ཞིང་གཡེང་བའི་ངང་ནས་དགེ་སྦྱོར་ཅུང་ཟད་རེ་བྱེད་བློ་བྱས་པ་དེ་ཡང་
ཁྲལ་འཇལ་ལྟ་བུ་འཆར་དུང་དེ་བྱེད་པ་ལ་ས་ཆོད་གང་ཡང་མི་ཡོང་གསུང་ངོ༌། །
རང་གིས་ཇི་ལྟར་ཁས་བླངས་པའི་བསླབ་པ་ལ་བག་ཡོད་མ་ཉམས་པ་ནི་སོ་ཐར་
བྱང་སེམས་གསང་སྔགས་ཀྱི་བསླབ་པ་གང་ཁས་བླངས་པའི་སྡོམ་ཁྲིམས་ལས་
སྐད་ཅིག་ཀྱང་མི་གཡེལ་བར་སྲུང་དགོས་ཏེ། ད་ལྟར་སྡོམ་པ་དང་དམ་ཚིག་ཚུལ་
བཞིན་དུ་མི་སྲུང་བ་རྣམས་ལ་ཆོས་བྱུགས་ཀྱང་མི་འགོས་པར་འདུག་པའང་བག་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཡོད་ཉམས་པས་ལན་པ་ཡིན་པས་བག་ཡོད་མ་ཉམས་པ་གལ་ཆེའོ། །འབྲལ་མེད་
གསུམ་ དང་ ལྡན་ པར་ བྱ། ཞེས་ པ་ནི། ལུས་ངག་ ཡིད་ གསུམ་ དགེ་ བ་ དང་ མི་
འབྲལ་བར་བྱེད་པ་སྟེ། ལུས་བླ་མའི་ཞབས་ཏོག་དང་ཕྱག་སྐོར་བ་སོགས་དགེ་
བའི་ལས་ལ་བཀོལ། ངག་སྐྱབས་འགྲོ་དང་བློ་སྦྱོང་འདིའི་ཚིག་ཁ་ཏོན་དུ་འདོན་
པ་དང་དེ་བཞིན་གཤེགས་པའི་མཚན་དང་གཟུགས་ སྔགས་ཟབ་མོ་བཟླ་བ་
སོགས་དགེ་བའི་བྱ་བ་དང་མ་བྲལ་བར་བྱ། ཡིད་བློ་སྦྱོང་འདིའི་ཉམས་ལེན་དང་
མ་བྲལ་བར་ བྱེད་ པའོ། །ཡུལ་ ལ་ ཕྱོགས་མེད་དག་ཏུ་ སྦྱང་། །ཁྱབ་དང་གཏིང་
འབྱོངས་ཀུན་ལ་གཅེས། །ཞེས་པ་ནི། ཡུལ་སེམས་ཅན་དང་སེམས་ཅན་མ་ཡིན་
པ་ཐམས་ཅད་ལ་ཕྱོགས་རིས་མེད་པར་བློ་སྦྱོང་བ་དང༌། བློ་ལ་གང་ཤར་ཐམས་
ཅད་ལ་བློ་སྦྱོང་གིས་ཁྱབ་པར་བྱས་ནས་ཁ་ཚིག་ཙམ་མ་ཡིན་པར་གཏིང་ནས་
འབྱོངས་པར་བྱེད་པ་སྟེ། དེའི་ཚུལ་ནི་སྔར་རྒྱ་ཆེར་བཤད་ཟིན་ཏོ། །བཀོལ་བ་
རྣམས་ལ་རྟག་ཏུ་བསྒོམ། ཞེས་པ་ནི། རང་གི་འགྲན་ཟླར་འདུག་པ་དང༌། ལྷན་
ཅིག་ཏུ་འགྲོགས་པ་དང་། ཕར་གནོད་པ་མ་བྱས་ཀྱང་ཚུར་གནོད་པ་བྱེད་པ་དང་།
ལས་ཀྱི་དབང་གིས་སྙིང་དུ་མི་སྡུག་པ་ལ་སོགས་པ་གང་སྐྱེ་དཀའ་བ་རྣམས་ལ་
ལྷག་པར་བྱམས་སྙིང་རྗེ་བསྒོམ་ཞིང་། བླ་མ་དང་ཕ་མ་ལ་སོགས་པ་ཡུལ་ཁྱད་
པར་ཅན་རྣམས་ལ་གནོད་པར་འགྱུར་བ་སྤོང་བ་ལ་ལྷག་པར་བསྒྲིམ་པར་བྱའོ། །
རྐྱེན་གཞན་དག་ལ་ལྟོས་མི་བྱ། །ཞེས་པ་ནི། ཟས་གོས་སོགས་འཛོམ་པ་དང༌། མི་
དང་མི་མ་ཡིན་གྱི་གནོད་པ་མེད་པ་དང་། ཁམས་བཟང་བ་ལ་སོགས་པ་མཐུན་
རྐྱེན་འཛོམ་པ་མི་ལྟོས་པར། མཐུན་རྐྱེན་མ་འཛོམས་ན་མ་འཛོམས་པ་དེ་ཉིད་བྱང་
ཆུབ་ཀྱི་སེམས་གཉིས་ཀྱི་སྒོ་ནས་ལམ་དུ་འཁྱེར་བར་བྱེད་པའོ། །དེ་ཡང་བཤེས་
- 280 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
སྤྲིང་ལས། ཐར་པ་བདག་ལ་རག་ལས་འདི་ལ་ནི། །གཞན་གྱིས་གྲོགས་བགྱིར་ཅི་
ཡང་མ་མཆིས་པས། །ཞེས་གསུངས་པ་ལྟར། ཐོག་མ་མེད་པ་ནས་ཁམས་གསུམ་
འཁོར་བར་འཁོར་ནས་སྡུག་བསྔལ་ཇི་སྙེད་ཅིག་མྱོང་བ་འདི་གང་ཟག་གཞན་
གྱིས་རང་དབང་མེད་དུ་བཅིངས་ནས་སྡུག་བསྔལ་དུ་བཅུག་པ་མིན་གྱི། རང་གི་
སེམས་ཉོན་མོངས་པའི་དབང་དུ་སོང་བའི་མཐུས་འཁོར་བར་འཁོར་ནས་སྡུག་
བསྔལ་མྱོང་བ་ཡིན་ལ། དེ་འཁོར་བ་འདི་ལས་ཐར་པར་བྱེད་པ་ཡང་གང་ཟག་
གཞན་གྱིས་ལྕགས་ཀྱུས་ཉ་བཟུང་ནས་ཐང་ལ་འདོན་པ་ལྟར་རང་ཉིད་འཁོར་བའི་
གནས་ནས་འདོན་ཐབས་ གང་ ཡང་མེད་ ཀྱི། རང་གི་སེམས་ ཉོན་མོངས་ པའི་
དབང་དུ་མི་གཏང་བར་དྲན་ཤེས་བརྟན་པོས་ཡང་དག་པའི་ལམ་ལ་ཞུགས་ནས་
ཐར་པར་བྱེད་དགོས་སོ། །དེ་གཞིན་དུ་ཐེག་པ་ཆེན་པོའི་ས་ལམ་རིམ་གྱིས་བགྲོད་
པའང་ རང་གི་སེམས་འདི་འབའ་ཞིག་གི་འཕྲུལ་གྱིས་བགྲོད་དགོས་པར་སྤྱོད་
འཇུག་ལས་གསུངས་པ་ལྟར་རོ། །དེས་ན་རྐྱེན་བཟང་ངན་གང་བྱུང་ཡང་དགེ་སྦྱོར་
གྱི་གྲོགས་སུ་ཁྱེར་ནས་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཀྱི་སྒོ་ནས་སྒོ་
གསུམ་གྱི་སྤྱོད་པ་ཐམས་ཅད་ཚོགས་རྫོགས་པའི་ཐབས་འབའ་ཞིག་ཏུ་འཁྱེར་བར་
བྱའོ་སྙམ་དུ་སྙིང་སྟོབས་ཆེན་པོ་སྐྱེད་དགོས་ཀྱི། དེ་ལྟ་མིན་པར་འགལ་རྐྱེན་སྣ་
གཅིག་ཀྱང་མེད་པ་དང་། མཐུན་རྐྱེན་མཐའ་དག་ཚང་བ་ཞིག་ལ་རེ་ན་ནི་སྙིགས་
མའི་དུས་འདི་འདྲ་བར་ལུས་སེམས་ལ་ནད་དང་སྡུག་བསྔལ་གང་ཡང་རུང་བ་རེ་
མེད་པའི་སྐབས་མི་སྲིད་པ་ལྟར་བུ་དང༌། ཕྱི་རོལ་གྱི་རྐྱེན་ངན་པའང་མེད་པའི་
སྐབས་མི་སྲིད་པ་ལྟ་བུར་སྣང་བས་ལམ་ལ་སློབ་པའི་སྐབས་མེད་པར་འགྱུར་རོ། །
ད་རེ་གཙོ་བོ་ཉམས་སུ་བླང་། ཞེས་པ་ནི། སྔར་ཐོག་མ་མེད་པ་ནས་ལུས་ཇི་སྙེད་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བླངས་པ་ཐམས་ཅད་དོན་མེད་དུ་སོང་འདུག །ད་རེས་ཀྱི་ཚེ་འདི་ལ་དོན་གྱི་གཙོ་
བོ་ཞིག་སྒྲུབ་དགོས་པར་འདུག་ པས། ཚེ་འདིའི་དོན་བས་ཆོས་ གཙོ། ཆོས་ལ་
བཤད་སྒྲུབ་གཉིས་ལས་སྒྲུབ་པ་གཙོ། སྒྲུབ་པ་གཞན་པས་བྱང་ཆུབ་ཀྱི་སེམས་
སྦྱོང་བ་གཙོ། བྱང་ཆུབ་སེམས་སྦྱོང་གི་གདམས་ངག་མཐའ་ཡས་ཀྱང་དཔལ་ཨ་ཏི་
ཤའི་མན་ངག་འདི་བརྒྱུད་པའི་ཆུ་བོ་གསུམ་འདྲེས་ཀྱི་གདམས་ངག་ཁྱད་པར་ཅན་
ཡིན་པས། དཔལ་ཨ་ཏི་ཤ་ནས་བཟུང་བླ་མ་དམ་པ་གཅིག་ནས་གཅིག་ཏུ་བརྒྱུད་
པའི་སྙན་རྒྱུད་ཀྱི་མན་ངག་ལ་བརྟེན་ནས་ཕུར་ཚུགས་སུ་སྦྱོང་བ་གཙོ། འདུ་འཛིའི་
ནང་དུ་གནས་པ་ལ་དབེན་པར་གནས་ཏེ་སྤྱོད་པ་གཙོ། སྤྱོད་ལམ་གཞན་པས་
མལ་དུ་བསྡད་ནས་སྦྱོང་བ་གཙོ། ཡུལ་སྤོང་བ་བས་གཉེན་པོ་བསྟེན་པ་གཙོ་ཆེ་
བས་གཙོ་བོ་དེ་རྣམས་ཉམས་སུ་ལེན་པའོ། །དེས་ན་ད་རེས་ཚེ་ཐུང་ཡུད་ཙམ་འདི་
ལ་དོན་མེད་ཀྱི་གཡེང་བ་ཐམས་ཅད་བཙན་ཆད་དུ་སྤངས་ནས་སྙིང་པོ་བསྡུ་བ་
ལས་གསུངས་ལྟར་གསུང་རབ་ཀྱི་སྙིང་པོའི་དོན་ཐེག་པ་ཆེན་པོའི་ལམ་གྱི་རིམ་པ་
ཚང་ལ་མ་ནོར་བ་ལ་ཐོས་བསམ་སྒོམ་གསུམ་གྱི་སྒོ་ནས་འབད་དོ། །དེ་ཡང་ཐོས་
པ་ཙམ་ལ་སྙིང་པོར་བཟུང་ནས་ཉམས་ལེན་ལ་མ་འབད་ན་རང་རྒྱུད་ཉོན་མོངས་
པས་བཅོམ་ནས་ཆུ་ནང་དུ་སྐོམ་རིར་ཤི་བ་ལྟ་བུ་ཞིག་འོང་ཉེན་ཆེ་བས། དབེན་
པའི་གནས་སུ་ལམ་ཆ་ཚང་ལ་སྒྲུབ་པ་སྙིང་པོར་བྱེད་པ་ཤིན་ཏུ་གཙོ་ཆེའོ། །གོ་
ལོག་མི་བྱ། ཞེས་པ་ནི། གོ་ལོག་དྲུག་པོ་སྤོང་བ་སྟེ། ཆོས་སྒྲུབ་པའི་སྡུག་བསྔལ་
མི་བཟོད་པར་དགྲ་འདུལ་བ་དང་གཉེན་སྐྱོང་བ་ལ་སོགས་པའི་དཀའ་སྤྱད་བཟོད་
པ་ནི་བཟོད་པ་གོ་ལོག་གོ །ཆོས་རྣམ་དག་སྒྲུབ་པ་ལ་ཡིད་སྨོན་དང་འདུན་པ་མི་
བྱེད་པར་ཚེ་འདིའི་དཔལ་འབྱོར་རྒྱས་པ་ཡིད་སྨོན་དང་འདུན་པ་བྱེད་པ་ནི་འདུན་
- 282 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
པ་གོ་ལོག་གོ །ཐོས་བསམ་སྒོམ་གསུམ་གྱི་སྒོ་ནས་ཆོས་ཀྱི་རོ་མི་མྱང་བར་འཇིག་
རྟེན་གྱི་བདེ་བའི་རོ་མྱང་བ་ནི་རོ་མྱང་གོ་ལོག་གོ །སྡིག་པ་བྱེད་པ་ལ་སྙིང་རྗེ་མི་སྒོམ་
པར་ཆོས་ཕྱིར་དཀའ་ཐུབ་བྱེད་པ་ལ་སྙིང་རྗེ་སྒོམ་པ་ནི་སྙིང་རྗེ་གོ་ལོག་གོ །རང་ལ་
ལྟོས་པའི་མི་ཆོས་ལ་མི་སྦྱོར་བར་ཚེ་འདིའི་དཔལ་འབྱོར་ཆེ་བའི་ཐབས་ལ་སྦྱོར་བ་
ནི་གཉེར་སེམས་གོ་ལོག་གོ །འཁོར་འདས་ཀྱི་བདེ་བ་དང་དགེ་བ་ལ་དགའ་བ་མི་
སྒོམ་པར་དགྲ་ལ་སྡུག་བསྔལ་བྱུང་ན་དགའ་བ་སྒོམ་པ་ནི་རྗེས་སུ་ཡི་རང་གོ་ལོག་
སྟེ་གོ་ལོག་དྲུག་པོ་སྤངས་ནས་མ་ལོག་པ་དྲུག་ཉམས་སུ་བླང་ངོ༌། །དེ་དག་ལས་
གཞན་རྣམས་གོ་སླ་ལ། བཟོད་པ་གོ་ལོག་གི་དོན་ཤིན་ཏུ་གསལ་བར་བརྗོད་ན་སྐྱེ་
བོ་ཕལ་ཆེར་ལས་ངན་པའི་དབང་གིས་དབེན་པའི་གནས་སུ་སྒྲུབ་པ་ལ་སྦྱར་ན་
བཙོན་དུ་བཟུང་བ་ལྟ་བུར་མཐོང་ནས་སྡུག་བསྔལ་བ་དང་ཡིད་མི་བདེ་བ་ཁོ་ན་
བྱེད་ཅིང་། སོ་ནམ་དང་དགྲ་འདུལ་བ་དང་གཉེན་སྐྱོང་བ་དང་ཚོང་བུན་བསྐྱེད་
དང་མཁར་ལས་སོགས་བྱེད་པ་ལ་ཉིན་མཚན་ཀུན་ཏུ་དཀའ་བ་ཅི་ཡོད་ཀྱང་། དེ་
ལ་སྡུག་བསྔལ་དང་ཡིད་མི་བདེ་བ་མེད་པར་དགའ་ཞིང་སྤྲོ་བར་བྱེད། གཞན་
རྣམས་ལྟ་ཅི་སྨོས། ཚེ་སྟོད་ལ་ཐོས་པ་ཡུན་རིང་དུ་བྱས་ཤིང་ཆོས་སྒོར་ཞུགས་ནས་
ལང་ཚོ་ཕལ་ཆེར་ཡོལ་བའི་རྒན་པོ་དག་ཀྱང་ཚེ་འདིའི་བྱ་བ་རེ་ལ་ངལ་བ་ཅི་བྱེད་
དགོས་ཀྱང་མི་བཟོད་པ་དང་སྐྱོ་ངལ་མེད་ཅིང་། དབེན་པའི་གནས་སུ་ཟླ་རེ་ཙམ་
སྒྲུབ་པ་ལ་བསྐུལ་ཡང་མི་བཟོད་པ་དང་སྡུག་བསྔལ་ཆེས་ཆེར་བྱེད་པ་ཀུན་གྱི་
མིག་ལ་སྣང་བ་འདི་ཡིན་པས། ལས་ངན་པའི་འབྲས་བུས་བཅོམ་པར་གདོན་མི་
ཟའོ། །རེས་འཇོག་མི་བྱ། ཞེས་པ་ནི། ཆོས་ལ་ངེས་ཤེས་མ་སྐྱེས་པས་རེས་འགའ་
གཞན་གྱི་ལན་མོ་དང་གཡམ་ལ་རྒྱུག་གིས་འབད་ནས་བྱེད་ཁུལ་བྱེད། རེས་
- 283.-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འགའ་དགེ་སྦྱོར་བྱེད་པའི་འདུན་པ་ཙམ་ཡང་མི་བྱེད་པར་བློ་དོར་ནས་འཇོག་པ་
དེ་འདྲ་མི་བྱེད་པར་རྩེ་གཅིག་ཏུ་རྒྱུན་མི་འཆད་པར་བློ་སྦྱོང་བའོ། །དོལ་ཆོད་དུ་
སྦྱང་། ཞེས་པ་ནི། བློ་སྦྱོང་ཉིད་ལ་བློ་ལིངས་བསྐྱུར་ནས་ཕྱོགས་གཅིག་ཏུ་སྦྱོང་
བའོ། །ད་ལྟ་ཆོས་ལ་ངེས་ཤེས་གཏིང་ནས་འདྲོངས་པ་དཀོན་ཞིང་། དེའི་ནང་ནས་
ཀྱང་ཐེག་པ་ཆེན་པོའི་བློ་སྦྱོང་འདི་ལྟ་བུ་ལ་ངེས་པ་སྙིང་ཐག་པ་ནས་ཐོབ་པ་སྲིད་
མཐའ་ལྟ་བུར་སྣང་བས། གཞན་གྱི་ལད་མོ་དང་གཡམ་ལ་རྒྱུག་ཙམ་གྱིས་བྱེད་བློ་
བྱེད་མང་ཡང་། ངེས་ཤེས་གཏིང་ནས་འདྲོངས་ཏེ་བློ་སྦྱོང་འདི་ལ་ཆིག་སྒྲིལ་དུ་
འབད་པ་ཤིན་ཏུ་དཀོན་ནོ། །དེས་ན་འདི་ལ་ཆིག་སྒྲིལ་དུ་འབད་ནུས་པ་ཞིག་ཡོང་
བ་ལ་སྤྱིར་ཆོས་ཀྱི་ཕན་ཡོན་དང་། དེའི་ནང་ནས་ཀྱང་ཐེག་པ་ཆེན་པོའི་ཆོས་ཀྱི་
ཕན་ཡོན་ལ་ངེས་པ་ཐོབ་པ་ཞིག་དང་། དེ་ལ་ཡང་ཇོ་བོ་རྗེ་དང་རྗེ་ཐམས་ཅད་
མཁྱེན་པའི་བཀའ་རྒྱུད་དྲི་མ་མེད་པ་འདི་འདྲ་བ་དང་མཇལ་བ་དང་མ་མཇལ་
བའི་ཁྱད་པར། འདི་དང་མཇལ་བ་ལ་ཡང་མཁས་བཙུན་བཟང་གསུམ་འཛོམ་
པའི་བཤེས་གཉེན་དམ་པ་དང་མཇལ་ནས་ཆོས་འདིའི་མན་ངག་ཐོབ་པ་དང་དེ་
ལྟར་མ་ཐོབ་པ་རྣམས་ཀྱི་ཁྱད་པར་ཀུན་གྱི་མིག་ལ་སྣང་བ་ལྟར་ཡིན་པས་ཚུལ་དེ་
དག་ལེགས་པར་བསམ། དེ་ལ་ཡང་འདུ་འཛིའི་ནང་དུ་གནས་པ་དང་དབེན་པར་
རྩེ་གཅིག་ཏུ་སྒྲུབ་པའི་ཁྱད་པར། སྔོན་གྱི་དམ་པ་གོང་མའི་རྣམ་ཐར་དང་ད་ལྟར་
མིག་ལམ་དུ་སྣང་བའི་ཆོས་བྱེད་རྣམས་ལ་ཁྱད་པར་ཤིན་ཏུ་ཆེ་བ་གསལ་བར་སྣང་
བས། དེ་དག་ཞིབ་ཏུ་བསམས་ལ་དབེན་པའི་གནས་སུ་བློ་སྦྱོང་འདི་ལ་ཆིག་སྒྲིལ་
དུ་བྱས་ནས་སྒོམ་པ་ལ་སྤྲོ་ཤུགས་དྲག་ཏུ་བསྐྱེད་ནས་འདི་ལས་གཞན་དུ་གང་གིས་
ཀྱང་བསྒྱུར་མི་ཐུབ་པ་ཞིག་བྱའོ། །འདིར་རྟོག་དཔྱོད་གཉིས་ཀྱིས་ཐར་པར་བྱ། །
-284-



ན་
བློ
སྦྱོ
ང
གི
ཁྲི
，
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཞེས་པ་ཞིག་དང་། བརྟག་དཔྱད་གཉིས་ཀྱིས་ཐར་པར་བྱ། །ཞེས་རྩ་ཚིག་མི་འདྲ་
བ་གཉིས་འབྱུང་བས། རྩ་ཚིག་ཕྱི་མ་ལྟར་བརྟག་དཔྱད་བྱ་ལུགས་ནི། བློ་སྦྱོང་ཡུན་
རིང་དུ་བསྒོམས་པས་ཉོན་མོངས་མངོན་གྱུར་པ་རྣམས་དཔལ་གཞོམ་སྟེ་མི་སྐྱེ་བ་
ལྟ་བུར་སྣང་བ་ན་ཉོན་མོངས་སྤངས་སོ་སྙམ་དུ་ཐག་གཅོད་མི་བྱ་བར། སླར་ཡང་
རྐྱེན་དང་ཕྲད་པ་ན་ཉོན་མོངས་མངོན་གྱུར་སྐྱེ་མི་སྐྱེ་ཞིབ་ཏུ་བརྟག་དགོས་ཤིང་།
ཉོན་མོངས་མངོན་གྱུར་དུ་མི་སྐྱེ་ཡང་ཉོན་མོངས་ལྷན་སྐྱེས་རྒྱུད་ལ་ཇི་ལྟར་ཡོད་
པའི་ཚུལ་རྣམས་ཤེས་པར་བྱས་ལ། དེ་དང་དེའི་གཉེན་པོ་བསྟེན་ནས་ཉོན་མོངས་
སྤོང་ལ་འབད་པ་ཆེར་བྱེད་པ་ཞིག་དགོས་ཀྱི། དེ་ལྟར་མ་བྱས་ན་མ་སྤངས་པར་
སྤངས་སོ་སྙམ་པའི་མངོན་པའི་ང་རྒྱལ་གྱིས་བསླུས་ནས་ཕུང་བར་འགྱུར་ཞིང་།
ཐེག་པ་ཆེན་པོའི་སྐབས་འདིར་ས་བརྒྱད་པ་མ་ཐོབ་བར་དུ་ཉོན་མོངས་རྩ་བ་ནས་
སྤངས་པ་མི་འབྱུང་ལ། ཐེག་པ་དམན་པར་ཡང་དགྲ་བཅོམ་མ་ཐོབ་པར་དུ་ཉོན་
མོངས་རྩ་བ་ནས་སྤོང་མི་ནུས་པས། ད་ལྟའི་ལས་དང་པོ་པ་ལམ་གྱི་སྣེ་ཟིན་པའི་
ཕྱོགས་ནའང་མེད་པ་དག་གིས་སེམས་གནས་ཕྲ་མོ་རེའི་མཐུས་ཉོན་མོངས་མངོན་
གྱུར་པ་རེ་ཞིག་འགགས་པ་ཙམ་གྱིས་ཉོན་མོངས་སྤངས་སོ་ཞེས་སྨྲ་བ་ནི་བྱུང་རྒྱལ་
དུ་སྨྲ་བ་ཡིན་པས་མཁས་པ་རྣམས་ཐུགས་ཁྲེལ་བའི་གནས་སོ། །རྟོག་དཔྱོད་
གཉིས་ ཀྱིས་ཐར་ པར་བྱ། །ཞེས་པ་ནི། བློ་སྦྱོང་འདི་སྒོམ་པའི་ཚེ་ རང་རྒྱུད་ལ་
གཅེས་འཛིན་དང་དེས་དྲངས་པའི་ཉོན་མོངས་རྣམས་སྐྱེ་མི་སྐྱེ་དང༌། བློ་སྦྱོང་
བསྒོམས་པ་གནད་དུ་སོང་མ་སོང་ཡང་ཡང་རྟོག་ཅིང་དཔྱོད་པའི་དོན་ནོ། །རྟོག་པ་
དང་དཔྱོད་པའི་ཁྱད་པར་ནི། །དོན་གྱི་ངོ་བོ་རགས་རིམ་ཙམ་འཚོལ་བ་དང་ཞིབ་
ཏུ་ཕྱེ་ནས་དཔྱོད་པའོ། །ཡུས་མ་བསྒོམ། ཞེས་པ་ནི། ཕ་རོལ་ལ་རང་གི་དྲིན་ཡོད་
i
285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པ་དང་། དབེན་པའི་གནས་སུ་སྒྲུབ་པ་ཡུན་རིང་བྱས་པ་དང་། མཁས་པ་དང་
བཙུན་པ་སོགས་ཀྱི་ཡུས་མི་བྱེད་པ་སྟེ། བདག་པས་གཞན་གཅེས་སྒོམ་པ་ལ་ཡུས་
བྱ་ས་མེད་དོ། །རང་རེ་དབེན་པར་སྡོད་ཁུལ་བྱེད་པ་རྣམས་ལ་འདི་ཤིན་ཏུ་འབྱུང་
ཉེ་བ་ཞིག་ཡོད་དེ། རང་གི་ཉེ་དུ་དང་མཛའ་གྲོགས་སོགས་སྔར་འདྲིས་ཀྱི་མི་
རྣམས་ལ་བདག་དབེན་པའི་གནས་སུ་སྡོད་པ་ལ་མི་འདི་དང་འདིས་ཕན་ཞིག་
བཏགས་འོང་སྙམ་དུ་རེ་བ་བྱེད་ཅིང་། དེ་ལ་སེམས་སེམས་ནས་དབེན་པར་བསྡད་
ཀྱང་ནང་དུ་སེམས་གཡེང་བས་ཁྱེར་བ་ཆེས་མང་ངོ༌། །དེས་ན་མི་ལ་རེ་མ་ཆེ་ལྷ་ལ་
གསོལ་བ་ཐོབ་བྱ་བ་རྭ་སྒྲེང་བའི་བཀའ་ཡིན་གསུང་། དེ་ཡང་གཞན་ལས་རྙེད་པ་
འོང་དུ་རེ་བ་བྱས་ཀྱང་འོང་བའི་ངེས་པ་མེད་ཅིང་། རང་གི་སེམས་རེ་དོགས་དང་
བརྣབ་སེམས་ཀྱིས་བཅིངས་ནས་ཆུད་འཛའ་བར་འགྱུར་ལ། རེ་དོགས་དང་བརྣབ་
སེམས་སྤངས་ནས་དཀོན་མཆོག་རིན་པོ་ཆེར་བློ་བཀལ་ཏེ་དབེན་པའི་གནས་སུ་
སྒྲུབ་པ་ལ་རྩེ་གཅིག་ཏུ་འབད་ན་འཚོ་བས་ཕོངས་པ་མི་སྲིད་དེ་ཐུབ་པས་སྔོན་
ཐུགས་བསྐྱེད་དུས་བདག་གི་བསྟན་པ་ལ་ཆོས་གོས་ངུར་སྨིག་སོར་བཞི་ཙམ་
འཆང་བའང་བཟའ་བཏུང་བསམ་པ་བཞིན་མ་ཐོབ་ན་བདག་གིས་སངས་རྒྱས་
ཐམས་ཅད་བསླུས་པས་སངས་རྒྱས་མི་ཐོབ་པར་གྱུར་ཅིག །ཅེས་དམ་བཅའ་མཛད་
ཅིང་། ཁྱིམ་པའི་སྐྱེ་བོ་ཐམས་ཅད་ཀུན། །སེན་མོའི་སྟེང་དུ་ཞིང་རྨོད་ཀྱང་། །ང་ཡི་
རབ་ཏུ་བྱུང་བ་རྣམས། །འཚོ་བས་ཕོངས་པར་མི་འགྱུར་རོ། །ཞེས་གསུངས་པས།
རང་གི་ངོས་ནས་ཐུབ་པའི་བཀའ་ལ་བློ་འགེལ་ནུས་ན་དབེན་པའི་གནས་སུ་རྩེ་
གཅིག་ཏུ་སྒྲུབ་པ་བྱེད་པ་ལ་འཚོ་བས་ཕོངས་པ་མི་སྲིད་དོ། །སྔོན་གྱི་དམ་པ་
རྣམས་ཀྱི་རྣམ་ཐར་གྱིས་ཀྱང་ཤེས་ཏེ། རྒྱ་བོད་དུ་སྔོན་བྱོན་པའི་དམ་པ་ཕལ་མོ་
- 286 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཆེས་ཚེ་འདི་བློས་བཏང་སྟེ་དབེན་པའི་གནས་སུ་སྒྲུབ་པ་ལ་རྩེ་གཅིག་ཏུ་གཞོལ་བ་
ཤ་སྟག་མཛད་འདུག་ཀྱང་རྙེད་བཀུར་སྙན་གྲགས་འབད་མེད་དུ་རྒྱས་པ་ལས་
འཚོ་བས་ཕོངས་ནས་ཆོས་དང་སྲོག་གི་བར་ཆད་དུ་གྱུར་པ་དམ་པ་དེ་དག་ཏུ་སུ་
ལའང་བྱུང་བའི་ལོ་རྒྱུས་མི་སྣང་ངོ༌། །ཀོ་ལོང་མ་སྡོམ། ཞེས་པ་ནི། རང་ལ་གཞན་
གྱིས་མི་མང་སར་སྨ་ཕབ་པ་སོགས་བྱས་ཀྱང་དེ་ལ་ལན་མི་བྱ་ཞིང་ཀོ་ལོང་མི་བྱ་
སྟེ། ཀོ་ལོང་བྱས་ཀྱང་ཕན་པ་མེད་ཅིང་རང་རྒྱུད་ཚིག་ནས་རང་ཉིད་ཕུང་བར་
འགྱུར་རོ། །དེས་ན་གཞན་གྱིས་མི་ལེགས་པ་ཅུང་ཟད་རེ་བྱས་པ་ལ་ཀོ་ལོང་མེ་
འབར་བ་ལྟར་བྱེད་པ་འདིས་རང་གཞན་ཐམས་ཅད་ཕུང་དུ་འཇུག་པས་ཀོ་ལོང་མི་
བྱ་བ་འདི་ཤིན་ཏུ་གལ་ཆེའོ། །དེ་ཡང་ཁོང་ཁྲོ་མི་བྱེད་སྙམ་པ་ཙམ་ཞིག་གིས་ཅུང་
ཟད་རེ་ཞི་ཡང་། ཡང་རྐྱེན་དང་ཕྲད་ཚེ་མེ་བུས་པ་ལྟར་ཁོང་ཁྲོ་དགག་མི་ཐུབ་པར་
སྐྱེ་བས་སོ་སོར་རྟོག་པའི་ཤེས་རབ་ཀྱིས་དཔྱད་ན་ཁོང་ཁྲོ་བྱས་ཀྱང་ཕན་པ་མེད་
ཅིང་ཉེས་དམིགས་ཆེ་བ་དང་། ཁོང་ཁྲོས་གཞན་ལ་མི་གནོད་ཅིང་རང་ལ་གནོད་
པ་དང་ཕ་རོལ་པོ་དེའི་ངོས་ནས་ཀྱང་སྤྱིར་རང་གི་ཕ་མ་དྲིན་ཅན་ཡིན་ཞིང་། ལྷག་
པར་ཁོང་ཁྲོས་རང་དབང་མེད་པར་བསྐུལ་ཏེ་ཚིག་ངན་སྨྲ་བ་སོགས་ནི་གཅེས་
འཛིན་འགོང་པོ་སྙིང་དུ་ཞུགས་ནས་རང་དབང་མེད་པར་སྨྱོ་བ་ཡིན་པས། བདག་
གི་མ་རྒན་དྲིན་ཅན་འདི་སྨྱོ་ནས་རང་དབང་མེད་པར་འདི་ལྟར་བྱེད་པ་ལ། བདག་
གིས་འདི་སྨྱོ་བ་ལས་ཐར་པའི་ཐབས་བྱེད་མ་ནུས་ཀྱང་དེ་ལ་ཁྲོ་བ་དང་ངན་སེམས་
ག་ལ་སྐྱེད་དུ་རུང་སྙམ་དུ་ཡང་ཡང་དཔྱད་ཅིང་བསྒོམས་ན་ཁོང་ཁྲོ་དང་ཀོ་ལོང་
ཟློག་པར་འགྱུར་རོ། །འདིར་དམ་པ་སྔ་མ་རྣམས་ཀྱི་ཞལ་ནས། ད་ལྟ་འོ་སྐོལ་ཆོས་
པ་རྣམས་ཀྱི་ཆོས་བདག་འཛིན་གྱི་གཉེན་པོར་མ་སོང་བས། བཟོད་བསྲན་ཤའུ་
- 287-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བས་ཆུང་། ཀོ་ལོང་གཙང་བཙན་པས་དམ་པར་གདའ་སྟེ། དེས་ཆོས་ཀྱི་གོ་མི་
ཆོད་ པས། ཆོས་བདག་འཛིན་གྱི་གཉེན་པོར་འགྲོ་བ་ཞིག་དགོས་གསུང་ངོ༌། །
ཡང་ཀོ་ལོང་སྡོམ་ས་ཞིག་ཡོད་པ་དེ་ལ་བསྡོམ་དགོས་གསུང་། དེ་ནི་བཀའ་རྒྱུད་དྲི་
མ་མེད་པ་འདིའི་རྣམ་ཐར་དང་མི་མཐུན་པ་ཞིག་བྱུང་ན་གྲོགས་བཟང་ངན་སུ་འདྲ་
ཞིག་ཡིན་ཡང་དེའི་ངག་ལ་མི་ཉན་པ་ཞིག་དགོས་ཞེས་པ་སྟེ། དེ་ཡང་འདུལ་བ་
ནས་ཇི་ལྟར་གསུངས་པ་ལྟར་དགག་སྒྲུབ་གནང་གསུམ་གྱི་བཅས་མཚམས་མཐའ་
དག་མིག་འབྲས་བཞིན་སྲུང་བ་གཞིར་གཞག་ནས་སྒྲུབ་པ་བརྩོན་པར་བྱ་དགོས་
པ་ལ། ཕྱི་དྲོའི་ཁ་ཟས་སྤོང་བ་དང་ཆབ་ལེན་ ལྷམ་འབུད་རུང་ཆུ་འདེབས་པ་
སོགས་ལ་ཁྱད་གསོད་བྱེད་པའི་གྲོགས་ངན་དེ་འདྲ་དང་རྣམ་པ་ཀུན་ནས་སྤྱོད་པ་
མི་བསྟུན། ཡང་བཀའ་གདམས་སྐུ་མཆེད་གསུམ་གྱིས་བཀའ་བགྲོས་མཛད་ནས་
འུ་ཅག་ད་ཕྱིན་ཆད་སྡེ་པའི་མཆོད་གནས་མི་བྱ། བན་མོའི་བསྙེན་བཀུར་མི་ཟ།
གྲོང་པའི་རིམ་གྲོང་མི་རྒྱུ་ཞེས་པ་ལ་སོགས་པ་སྤྱོད་པ་ངན་པའི་དབང་དུ་སྐད་ཅིག་
ཀྱང་མི་གཏོང་བ་དང་། ཇོ་བོ་རྗེའི་བཀའ་རྒྱུད་དྲི་མ་མེད་པ་འདིའི་རྣམ་པར་ཐར་
པ་ལ་གཞན་གྱི་བསྲེ་སླད་གཏན་ནས་མི་བྱ་བའི་དམ་བཅའ་མཛད་པ་ལྟར། སྤྱིར་
ཁྱིམ་པ་དང་བསྲེ་སླད་མི་བྱ་བ་དང་། དེའི་ནང་ནས་ཀྱང་བུད་མེད་དང་འབྲེལ་ཆེ་
བར་མི་བྱ་བ་དང་། དགེ་བདུན་གྱི་ཁྲོད་དུའང་སྒོས་སུ་ཉེ་བ་བཙལ་ནས་འདུས་ཟ་
བྱར་མི་རུང་བ་སོགས་ལ་དེ་ལྟར་བྱེད་པར་བསྐུལ་བ་བྱུང་ན་གྲོགས་ངན་པ་དེ་འདྲ་
བའི་ཁ་དབང་དུ་གཏན་ནས་མི་གཏང་བ་དང་། བསོད་སྙོམས་སོགས་ལ་རྒྱུ་བའི་
ཚེ་འདུལ་བ་ནས་སྤྱོད་ཡུལ་མ་ཡིན་པ་ལྔར་མི་འགྲོ་བར་གསུངས་པས། དེ་དག་ཏུ་
འགྲོ་བར་བསྐུལ་བ་བྱུང་ན། སྤྱོད་ཡུལ་མ་ཡིན་པ་དེ་འདྲར་ག་ལ་འགྲོ་ཞེས་ཐག་
- 288 -



།
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བཅད་ནས་ཚིག་རུས་ཐོན་པར་སྨྲ། ཡང་དམ་ཉམས་དང་འདྲེས་ཁྱེར་དང་ཚུལ་
འཆལ་ སོགས་དང་ ཕྲད་ པའི་ཚེ་ལྷན་ཅིག་གནས་པ་ལྟ་ཅི་སྨོས། ཡུད་ཙམ་དུ་
གཏམ་སྨྲ་བ་ཡང་མི་བྱ། གྲོགས་གཞན་གྱིས་དེ་དག་དང་འགྲོགས་པ་དང་དེ་དག་
དང་བཟའ་ བཏུང་ལྷན་ཅིག་ཏུ་ བྱའམ་ཟེར་ན། རང་གི་སེམས་གཏིང་ནས་མ་
འཁྲུགས་པར་བྱས་ལ་འཕྲལ་ཀོ་ལོང་ལྟ་བུར་ངན་པ་དེ་འདྲ་དང་འགྲོགས་སུ་ག་ལ་
རུང་ཞེས་ཐག་ཆོད་པར་བྱ་དགོས་གསུང་ངོ༌། །ཡུད་ཙམ་མི་བྱ། ཞེས་པ་ནི། རྐྱེན་
ཅུང་ཟད་རེ་ལ་དགའ་མི་དགའི་རྣམ་འགྱུར་མི་བྱ་བ་སྟེ། ཅུང་ཟད་རེས་མགུ་ནས་
འཛུམ་དམུལ་གྱིས་འགྲོ་ཞིང་གཏིང་ནས་དགའ་བའི་ཚིག་སྨྲ། རྐྱེན་ཅུང་ཟད་རེ་ལ་
གཏིང་ནས་ཁྲོས་ཏེ་བཞིན་གྱི་མདོག་འགྱུར་ཞིང་རྣམ་འགྱུར་སྣ་ཚོགས་སྟོན་པ་དེ་
འདྲ་གཏན་ནས་མི་བྱ་སྟེ། དེ་ལྟར་བྱས་ན་རང་གི་རྒྱུད་ཇེ་ངན་དུ་འགྱུར་ཞིང་ལྷག་
པར་གྲོགས་ལ་ཤིན་ཏུ་གཟན་པ་ཡིན་ནོ། །དགེ་བའི་བཤེས་གཉེན་པོ་ཏོ་བ་སློབ་
མ་གསར་དུ་ཞུ་བ་བྱུང་ན། དེའི་མི་གཞི་རྟོག་པར་མཛད་ནས་ཆོས་བྱེད་པ་ལ་མི་
གཞི་ལེགས་པ་འདི་རང་གལ་ཆེ། ཡོན་ཏན་སྔར་མེད་ཀྱང་གསར་དུ་བཅོས་པས་
ཆོག །མི་གཞི་ལེགས་པ་འདི་མེད་ན་རྒྱུད་ངན་མ་རུངས་པས་རང་གཞན་ཐམས་
ཅད་ཕུང་དུ་འཇུག་གསུང་། དེས་ན་གྲོགས་དང་འགྲོགས་པའི་ཚེ་ཅུང་ཟད་རེ་ལ་
འགྱུར་ལྡོག་མི་བྱེད་པར་སྤྱོད་པ་རྟག་ཐུབ་པ་དང་དགེ་སྦྱོར་ཡང་གྲོགས་དང་མི་
བསྟུན་པར་རེས་ཁ་ཏོན་སྐད་ཆེན་པོར་བྱེད། རེས་ངག་བཅད་པ་ལྟ་བུར་བྱེད་པ་
དང༌། རེས་ཉིན་མཚན་ཁོར་ཡུག་ཏུ་འབད་ཁུལ་དང༌། རེས་ཡལ་བར་དོར་ཏེ་
གཞན་དང་ལྷན་ཅིག་ཚོགས་ནས་འདུ་འཛིའི་གཏམ་འབའ་ཞིག་གིས་དུས་འདའ་
བ་དང་། རེས་ཐ་ན་དགེ་འདུན་དང་ལྷན་ཅིག་འདུ་བ་ལའང་གཡེང་བ་ཆེ་ཟེར་ནས་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གཅིག་པུར་སྡོད་པ་ལ་དགའ། རེས་གཅིག་པུར་གཏན་ནས་སྡོད་མི་ཚུགས་པར་ཟླ་
གྲོགས་རེ་མེད་ན་སྨྱོ་བའི་ཚོད་དུ་བྱེད་པ་འདི་རང་གིས་རང་ལ་སྨྲ་ཕབ་ཅིང་།
གྲོགས་གཞན་རྣམས་ཀྱང་བློ་ཆུད་འཛའ་བའི་རྐྱེན་ཤིན་ཏུ་ཆེ་བས་རྒྱུན་པར་གཞན་
དང་བསྲེ་སླད་མི་བྱ་ཞིང་བསམ་གཏན་གྱི་ཁང་བུར་གཅིག་པུར་འདུག་ཚུགས་པ་
དང་། གྲོགས་གཞན་དང་ཕྲད་པའི་ཚེ་བཞིན་གྱི་མདངས་གསལ་ཞིང་གསོང་པོར་
སྨྲ་བ་དང༌། དེ་ཡང་ཕན་ཚུན་ཁམས་འདྲི་བ་སོགས་ཆོས་མཐུན་གྱི་གཏམ་དགོས་
ངེས་མ་གཏོགས་ཧ་ཅང་གཏམ་གླེང་བས་མི་གཡེང་བར་སོ་སོར་དགེ་བའི་བྱ་བ་ལ་
སྦྱོར་ཞིང་། ཉོན་མོངས་པའི་རྐྱེན་བྱེད་པའི་ལོང་གཏམ་སྨྲ་བ་སོགས་བྱུང་ན་དེ་མ་
ཐག་དབང་པོ་བསྡུས་ཏེ། དེའི་རྗེས་སུ་སྐད་ཅིག་ཀྱང་མི་འབྲང་བར་འོན་པ་དང་
ཤིང་གི་མི་བཞིན་དུ་བྱ་བར་སྤྱོད་འཇུག་ལས་གསུངས། འོར་ཆེ་མ་འདོད། ཅེས་པ་
ནི། གཞན་ལ་ཕན་བཏགས་པ་ལ་ཕན་ལན་རེ་བ་དང་ལེགས་སོའི་ཚིག་གི་གཏང་
རག་བྱེད་དུ་རེ་བ་སོགས་མི་བྱ་སྟེ། བྱང་ཆུབ་ཏུ་སེམས་བསྐྱེད་པ་རྣམས་ཀྱིས་ནི་
རང་གི་ལུས་ལོངས་སྤྱོད་ཐམས་ཅད་སེམས་ཅན་ལ་བསྔོས་པ་ཡིན་པས། ཟང་ཟིང་
ཅུང་ཟད་རེས་ཕན་བཏགས་པ་ལ་ཕན་ལན་འོང་དུ་རེ་བ་བྱ་དོན་མེད་དོ། །རང་
གིས་ཐོས་བསམ་སྒོམ་གསུམ་བྱས་པ་ལ་སྙན་གྲགས་འོང་དུ་རེ་བ་ནི་དགེ་སྦྱོར་ལ་
ཤིན་ཏུ་གནོད་དེ། ཚེ་འདིའི་རྙེད་བཀུར་སྙན་གྲགས་ལ་དམིགས་ནས་ཐོས་བསམ་
སྒོམ་གསུམ་ཅི་བྱས་ཀྱང་སྤྱིར་ཆོས་ཙམ་དུའང་མི་འགྲོ་ན་ཐེག་པ་ཆེན་པོའི་ལམ་དུ་
ག་ལ་འགྲོ །ཐེག་པ་དམན་པའི་ལམ་གྱི་སྣེ་ཟིན་པ་ཙམ་ལའང་འཁོར་བའི་ཕུན་
ཚོགས་ལ་ཡིད་ལོག་པ་ཞིག་དགོས་ན་ཐེག་པ་ཆེན་པོའི་ལམ་ལ་ལྟ་ཅི་སྨོས། ཚེ་
འདིའི་རྙེད་བཀུར་སྙན་གྲགས་ལ་དམིགས་ནས་ལས་ཅི་བྱས་ཀྱང་མི་དགེ་བར་
- 290 -



བློ་
སྦྱོ
ང་
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
འགྱུར་བ་སྔར་མང་དུ་བཤད་ཟིན་པ་ལྟར་རོ། །དེས་ན་དམ་པ་གོང་མ་རྣམས་ཀྱི་
ཞལ་ནས། ཚེ་ འདིའི་ སྣང་ ཤས་ འདི་ འཁྲི་མཁས། གབ་མཁས། གཞའ་མཁས་
གསུང་བ་ལྟར། རང་གི་རྒྱུད་ལ་ཞིབ་ཏུ་མ་བརྟགས་ན་མི་མེད་དབེན་པའི་གནས་
སུ་ཚེ་དང་སྒྲུབ་པ་སྙོམས་པར་རློམ་ཡང་སེམས་ཀྱི་གཏིང་ཚེ་འདིའི་སྣང་ཤས་ཀྱིས་
ཁྱེར་བ་ཆེས་མང་ངོ༌། །ཐམས་ཅད་ཐེག་ཆེན་ལམ་དུ་བསྒྱུར། །ཞེས་པ་ནི་གནད་
ཤིན་ཏུ་ཆེ་སྟེ། གོང་དུ་བཤད་པའི་བློ་སྦྱོང་གི་དམ་ཚིག་བཅོ་བརྒྱད་དང་བསླབ་བྱ་
ཉེར་གཉིས་པོ་དེ་དག་ནི་དངོས་ཟིན་ལ་ཐེག་པ་ཆེན་པོ་ཐུན་མོང་མ་ཡིན་པའི་
བསླབ་བྱ་ཡིན་པར་མ་ངེས་ཀྱང་། དེ་ཐམས་ཅད་ཐེག་པ་ཆེན་པོའི་ལམ་དུ་འགྱུར་
བ་ཞིག་བྱ་དགོས་པས། སྒོ་གསུམ་གྱི་དགེ་བ་ཅི་བྱེད་ཀྱང་བྱང་ཆུབ་ཀྱི་སེམས་རིན་
པོ་ཆེས་ཟིན་པར་བྱེད་པ་དང་། རང་གིས་དགེ་སྦྱོར་བྱས་པ་ལ་སྙན་གྲགས་འོང་དུ་
རེ་བ་བྱུང་ན་དེ་མ་ཐག་ཉེས་པ་དེ་ངོས་ཟིན་པར་བྱས་ལ། འཇིག་རྟེན་གྱི་ཁམས་ན་
ཚེ་འདིའི་སྣང་ཤས་ཀྱིས་ཟིན་ནས་དགེ་སྦྱོར་ཆུད་འཛའ་བ་མཐའ་ཡས་པ་ཞིག་
ཡོད་པས། དེ་དག་གི་ཉེས་སྐྱོན་དེ་ཐམས་ཅད་བདག་གི་གཅེས་འཛིན་གྱི་ཐོག་ཏུ་
སྨིན་ནས་གཞན་ཐམས་ཅད་དགེ་སྦྱོར་རྣམ་པར་དག་པ་དང་ལྡན་པར་གྱུར་ཅིག་
སྙམ་དུ་གཏོང་ལེན་ཤུགས་དྲག་ཏུ་བསྒོམ། དེས་མཚོན་ནས་དམ་ཚིག་དང་བསླབ་
བྱ་གཞན་རྣམས་ལའང་དེ་བཞིན་དུ་ཤེས་པར་བྱའོ། །མ་འོངས་པ་ལ་རྟག་ཏུ་གོ་ཆ་
བགོ །ཞེས་བྱ་བ་ནི། ད་ཕྱིན་ཆད་ སངས་རྒྱས་མ་ཐོབ་ཀྱི་བར་དུ་བདག་པས་
གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་དང་སྐད་ཅིག་ཀྱང་མི་འབྲལ་
བར་བྱ་ཞིང་། རྐྱེན་བཟང་ངན་གང་བྱུང་ཡང་སེམས་རིན་པོ་ཆེ་འདིའི་གྲོགས་སུ་
འཁྱེར་ཐུབ་པ་ཞིག་བྱའོ་སྙམ་དུ་འདུན་པ་ཤུགས་དྲག་བྱ། ལྷག་པར་རང་ལ་རྐྱེན་
291-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ངན་པ་འབྱུང་ཉེ་བ་རྣམས་ཡིད་ཡུལ་དུ་བྱས་ལ་རྐྱེན་འདི་དང་འདི་བྱུང་ཚེ་བློ་སྦྱོང་
མི་ཉམས་པར་བཟོད་པའི་གོ་ཆ་དང་སེམས་ཀྱི་འཁྱེར་སོ་འདི་བཞིན་དུ་བྱའོ་སྙམ་
དུ་འདུན་པ་ཡང་དང་ཡང་དུ་སྐྱེད་པ་གནད་ཤིན་ཏུ་ཆེའོ། །དེ་ལྟར་བྱང་ཆུབ་ཀྱི་
སེམས་རིན་པོ་ཆེ་ཐུན་དངོས་གཞི་དང་ཐུན་མཚམས་ཐམས་ཅད་དུ་བསྐྱངས་ཏེ།
ཕྱག་དང་སྐོར་བ་དང་བཟླས་བརྗོད་སོགས་དགེ་སྦྱོར་ཅི་བྱེད་ཐམས་ཅད་སེམས་
རིན་པོ་ཆེ་དེས་ཟིན་ཅིང་དེའི་ངང་ནས་བྱ་བ་དང་། དགེ་སྦྱོར་གང་བྱེད་ཐམས་ཅད་
བྱང་ཆུབ་ཀྱི་སེམས་རིན་པོ་ཆེ་འཕེལ་བའི་གྲོགས་སུ་འགྲོ་བ་ཞིག་བྱའོ། །བདག་
གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་སྦྱོང་བའི་གདམས་ངག་འདི་བྱང་
ཆུབ་ལམ་གྱི་རིམ་པ་ལས་ཉམས་ལེན་ལོགས་པར་མི་གཟུང་བར་ལམ་རིམ་གྱི་
ཉམས་ལེན་ཉིད་དུ་ཤེས་པར་བྱ་སྟེ། བྱང་ཆུབ་ལམ་གྱི་རིམ་པའི་སྙིང་པོ་བྱང་ཆུབ་
ཀྱིས་སེམས་སྦྱོང་ཚུལ་ལ་རྒྱུ་འབྲས་མན་ངག་བདུན་གྱི་སྒོ་ནས་སྦྱོང་ཚུལ་དང༌། ཞི་
བ་ལྷའི་གཞུང་ནས་འབྱུང་བ་ལ་བརྟེན་ཏེ་བདག་གཞན་མཉམ་བརྗེའི་སྒོ་ནས་སྦྱོར་
ཚུལ་གཉིས་ཡོད་པ་ལས། གདམས་ངག་འདི་ནི་ཞི་བ་ལྷའི་གཞུང་ལ་བརྟེན་ཏེ་
བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་སྦྱོང་ཚུལ་ཡིན་ནོ། །ལམ་
གྱི་རིམ་པའི་འགོ་བཤེས་གཉེན་བསྟེན་ཚུལ་ནས་ལྷག་མཐོང་གི་བར་གྱི་དམིགས་
སྐོར་གཞན་མ་རྣམས་གདམས་ངག་འདིར་ཇི་ལྟར་སྦྱོར་ཚུལ་ནི་སྔར་དངོས་གཞིའི་
སྐབས་སུ་རྒྱས་པར་བཤད་ཟིན་པ་ལྟར་རོ། །གནད་དེ་དག་ལེགས་པར་ཤེས་ན་
རྒྱལ་བའི་བཀའ་ལས་ཚིག་གཅིག་ཀྱང་དོར་དུ་མེད་པར་ཐམས་ཅད་གདམས་ངག་
ཏུ་འཁྱེར་ཤེས་པ་ཞིག་འོང་ལ། ཐེག་པ་གསུམ་གྱི་ལམ་ཇི་སྙེད་ཅིག་གསུངས་པ་
ཐམས་ཅད་ཀྱང་འགལ་བ་མེད་པར་གཅིག་གྲོགས་སུ་གཅིག་འགྲོ་བ་ཞིག་འོང་སྟེ།
- 292 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
དེ་ཡང་འགའ་ཞིག་ནི་བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པའི་ཐབས་
སྔོན་འགྲོའི་ཆོས་སྐོར་དུ་འདུ་བ་དང་། འགའ་ཞིག་ནི་བྱང་ཆུབ་ཀྱི་སེམས་དངོས་
གཞིའི་སྐྱོང་ཚུལ་དུ་འདུ་བ་དང་། འགའ་ཞིག་ནི་བྱང་ཆུབ་ཀྱི་སེམས་སྐྱེས་ཟིན་
གོང་ འཕེལ་ དུ་ བྱེད་ པའི་ ཐབས་ དང༌། འགའ་ཞིག་ནི་ བྱང་ ཆུབ་ ཀྱི་སེམས་ ཀྱི་
བསླབ་བྱ་དང་། འགའ་ཞིག་ནི་བྱང་ཆུབ་ཀྱི་སེམས་ལ་དངོས་འཛིན་གྱི་དྲི་མ་
སོགས་དྲི་མ་རྣམས་སྦྱངས་ཏེ་དག་པར་བྱེད་པའི་ཐབས་དང༌། འགའ་ཞིག་ནི་བྱང་
ཆུབ་ཀྱི་སེམས་སྒོམ་པ་ལ་གེགས་སེལ་བོགས་འདོན་དང༌། འགའ་ཞིག་ནི་བྱང་
ཆུབ་ཀྱི་སེམས་བསྒོམས་པ་མཐར་ཕྱིན་ནས་འཕྲིན་ལས་ཉི་ཤུ་རྩ་བདུན་གྱིས་འགྲོ་
བའི་དོན་བྱ་ཚུལ་སྟོན་པ་སོགས་སུ་འདུ་བས། ཐམས་ཅད་རང་གི་ཉམས་ལེན་གྱི་
ཡན་ལག་ཉིད་དུ་འཁྱེར་ཤེས་པ་ཞིག་འོང་ངོ༌། །
དེས་ན་གདམས་ངག་འདི་ནི་བསྟན་པ་ཐམས་ཅད་འགལ་མེད་རྟོགས་པ་
དང༌། གསུང་རབ་དང་གཞུང་ལུགས་ཐམས་ཅད་གདམས་ངག་ཏུ་འཆར་བ་དང་།
རྒྱལ་བའི་དགོངས་པ་བདེ་བླག་ཏུ་རྙེད་པ་དང༌། ཉེས་སྤྱོད་ཆེན་པོ་རང་འགགས་སུ་
འགྲོ་བ་སྟེ། ཆེ་བ་ཆེན་པོ་བཞི་དང་ལྡན་ནོ། །སྙིགས་མ་ལྔ་པོ་བདོ་བ་འདི། །བྱང་
ཆུབ་ལམ་དུ་བསྒྱུར་པ་ཡིན། །མན་ངག་བདུད་རྩིའི་སྙིང་པོ་འདི། །གསེར་གླིང་པ་
ནས་བརྒྱུད་པ་ཡིན། །ཞེས་འབྱུང་བ་ལྟར། སྙིགས་མ་ལྔ་ལྷག་པར་བདོ་བའི་དུས་
འདིར་འདི་ལྟ་བུའི་ཉམས་ལེན་གྱི་གནད་ཤེས་པ་ཞིག་མེད་ན་ཆོས་ལམ་དུ་འགྲོ་བ་
དང་མཐར་ཕྱིན་པ་ཤིན་ཏུ་དཀའ་བ་ལ། གདམས་ངག་འདིའི་སྒོ་ནས་རྐྱེན་ངན་
ཐམས་ཅད་བྱང་ཆུབ་ཀྱི་སེམས་རིན་པོ་ཆེ་ལ་བློ་སྦྱོང་བའི་གྲོགས་སུ་ཁྱེར་ནས་
སྒོམ་ཤེས་ན། རྐྱེན་ངན་ཇི་ཙམ་མང་བ་ཙམ་དུ་དགེ་སྦྱོར་འཕེལ་བ་ཞིག་འོང་བས།
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དུག་སྨན་དུ་བསྒྱུར་བའི་བདུད་རྩི་ལྟ་བུ། རྒྱལ་སྲས་གསེར་གླིང་པ་དང་མགོན་པོ་
ཨ་ཏི་ཤའི་ཐུགས་ཀྱི་བཅུད་ཕྱུང་བ། ཐེག་པ་མཆོག་གི་ལམ་གྱི་སྙིང་པོ་བདག་
གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་ལ་བློ་སྦྱོང་བའི་གདམས་ངག་
འདི་ནི་གདམས་ངག་གཞན་ལས་ཁྱད་པར་དུ་འཕགས་པ་ཡིན་ལ། འདི་ལ་བརྟེན་
ནས་རང་གཞན་གྱི་གནས་སྐབས་དང་མཐར་ཐུག་གི་དོན་ཐམས་ཅད་ངེས་པར་
འགྲུབ་པས། གདམས་ངག་འདི་ནི་ཡིད་བཞིན་གྱི་ནོར་བུ་དང་ཆོས་མཚུངས་ཤིང་
གདམས་ངག་མ་ལུས་འདུ་བའི་རྒྱ་མཚོ་ཆེན་པོའང་ཡིན་ནོ། ། །
དེ་ལྟར་ལམ་ཐུན་མོང་བ་ལ་བློ་སྦྱངས་པས་བྱམས་སྙིང་རྗེ་བྱང་ཆུབ་ཀྱི་
སེམས་ཆེས་ཆེར་འཕེལ་ཏེ། རང་ངོས་ནས་སེམས་ཅན་རེ་རེའི་ཕྱིར་དུ་དམྱལ་བའི་
མེ་ནང་དུ་བསྐལ་པ་མཐའ་ཡས་པར་གནས་དགོས་ཀྱང་ཞུམ་པ་མེད་པར་སྤྲོ་
དགས་འཇུག་ནུས་པའི་སྙིང་སྟོབས་ཡོད་ཀྱང་། མ་དྲིན་ཅན་རྣམས་སྡུག་བསྔལ་
གྱིས་ཉམ་ཐག་པའི་ཚུལ་བསམས་པ་ན་སྐད་ཅིག་ཀྱང་བཟོད་གླགས་མེད་པར་མ་
རྒན་དྲིན་ཅན་རྣམས་འཁོར་བའི་བཙོན་ར་ནས་འདོན་པ་ལ་ཤིན་ཏུ་རིངས་པས།
མཁའ་ཁྱབ་ཀྱི་མ་རྒན་སེམས་ཅན་ཐམས་ཅད་ཀྱི་དོན་དུ་མྱུར་དུ་རྫོགས་བྱང་ཐོབ་
པའི་ཐབས་ཇི་ལྟ་བུ་ཞིག་ཡོད་བསམས་པ་ན། བསྐལ་ཆེན་གྲངས་མེད་ལ་མི་ལྟོས་
པར་སྙིགས་དུས་ཀྱི་ཚེ་ཐུང་གཅིག་ལ་བྱང་ཆུབ་སྒྲུབ་ནུས་པའི་ཉེ་ལམ་བླ་མེད་རྡོ་
རྗེའི་ཐེག་པར་འཇུག་པར་བྱའོ། །
ཉེ་ལམ་དེར་འཇུག་པ་ན་རྒྱུད་སྡེ་ནས་བཤད་པ་ལྟར་གྱི་རྡོ་རྗེ་སློབ་དཔོན་
མཚན་ཉིད་དང་ལྡན་པ་ཞིག་འབད་པ་དུ་མས་བཙལ་ལ་བསམ་སྦྱོར་གཉིས་ཀྱིས་
བསྟེན་ཚུལ་སྔར་ལས་ཀྱང་ཆེས་ཆེར་ལྷག་པ་ཞིག་བྱ་སྟེ། རྡོ་རྗེ་སློབ་དཔོན་དེ་ཉིད་
-294-



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
ཕྱོགས་བཅུའི་སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་ངོ་བོ་ཉིད་
དུ་ ལྟ་བ་དང༌། དཀྱིལ་འཁོར་གྱི་བདག་པོ་དང་དབྱེར་མེད་དུ་ལྟ་དགོས་ཤིང་
མཆོག་ཐུན་མོང་གི་དངོས་གྲུབ་ཐམས་ཅད་དེ་ཁོ་ནའི་བཀའ་དྲིན་ལས་སྒྲུབ་དགོས་
པས། མཉེས་པ་གསུམ་གྱིས་མཉེས་པར་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་
འབད། བླ་མ་མཉེས་པར་གྱུར་པ་ན་དབང་གི་དོན་དུ་གསོལ་བ་བཏབ་སྟེ་དབང་
བཞིས་རྒྱུད་སྨིན་ངེས་ཤིག་བྱ། དེ་ཡང་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་
ནས་དཀྱིལ་འཁོར་དུ་འཇུག་དགོས་ཏེ། དཀྱིལ་འཁོར་དུ་འཇུག་པའི་ཚེ་རྡོ་རྗེ་སློབ་
དཔོན་གྱིས་ཚེ་འདིའི་ཕུན་ཚོགས་ཙམ་ཞིག་དོན་དུ་གཉེར་བ་དང་། ཕྱི་མའི་མངོན་
མཐོ་ཙམ་ཞིག་དོན་དུ་གཉེར་བ་དང༌། རང་ཉིད་འཁོར་བ་ལས་གྲོལ་བ་ཙམ་ཞིག་
དོན་དུ་གཉེར་བ་དང་། མཁའ་ཁྱབ་ཀྱི་སེམས་ཅན་རྣམས་འཁོར་བའི་སྡུག་བསྔལ་
ལས་སྒྲོལ་ཕྱིར་བླ་མེད་བྱང་ཆུབ་དོན་དུ་གཉེར་བ་གང་ཡིན་འདྲི་བར་མཛད་ཅིང་།
དེ་ཚེ་རང་གིས་བླ་མ་དང་དཀྱིལ་འཁོར་བའི་ལྷ་ཚོགས་ཀྱིས་སྤྱན་སྔར་ཚེ་འདིའི་
ཕུན་ཚོགས་སྒྲུབ་པར་འདོད་པ་སོགས་བསམ་པ་དམན་པ་མིན་པར། མ་རྒན་
སེམས་ཅན་ཐམས་ཅད་འཁོར་བ་ལས་སྒྲོལ་ཕྱིར་བྱང་ཆུབ་མཆོག་ཏུ་སྨོན་ལམ་
བཏབ་སྟེ་བྱང་ཆུབ་ཀྱི་ལམ་ལ་རིངས་པར་ཆོས་པ་ཞིག་ཡིན་པར་ཁས་ལེན་དགོས་
པ་དང་། རྒྱལ་བ་སྲས་བཅས་དཔང་དུ་བཞག་སྟེ་བླ་མ་དང་དཀྱིལ་འཁོར་གྱི་གཙོ་
བོ་དབྱེར་མེད་པའི་སྤྱན་སྔར་མཁའ་ཁྱབ་ཀྱི་སེམས་ཅན་ཐམས་ཅད་འཁོར་བའི་
གནས་ནས་བདག་ཉིད་གཅིག་པུས་འདོན་ཞིང་། སྔར་མ་བསྒྲོལ་བ་ཐམས་ཅད་
བདག་ཉིད་གཅིག་པུས་སྒྲོལ་བར་ཁས་ལེན་དགོས་པ་ཡིན་ལ། དེ་ལྟ་བུའི་བྱང་
ཆུབ་ཀྱི་སེམས་རླབས་ཆེན་པོ་དེ་ཉིད་སྐད་ཅིག་ཀྱང་ཡེངས་ཐབས་མེད་པར་བརྟན་
- 295-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པར་བྱ་བ་དང་། སྔགས་ཀྱི་ཐབས་མཁས་ལ་བརྟེན་ནས་མྱུར་དུ་རྫོགས་པར་བྱ་
བའི་ཕྱིར་སྙིང་གར་གཟུགས་སུ་བཀོད་ནས་ཟླ་བ་རྡོ་རྗེའི་རྣམ་པར་བསྒོམ་ཞིང་།།
བླ་མས་ཕྱོགས་བཅུའི་རྒྱལ་བ་ཐམས་ཅད་ཀྱི་བྱང་ཆུབ་ཀྱི་སེམས་རིན་པོ་ཆེ་རྣམ་པ་
གཉིས་ཀྱི་བྱིན་རླབས་ཕབ་ནས་བྱིན་གྱིས་བརླབས་ཤིང་བརྟན་པར་བྱས། བྱང་
ཆུབ་ཀྱི་སེམས་རིན་པོ་ཆེ་དེའི་སྟེང་དུ་སྐུ་བཞིའི་ས་བོན་འདེབས་པར་བྱེད་པ་ཡིན་
ལ། སྔགས་ཀྱི་ཐབས་མཁས་ལ་བརྟེན་ནས་བྱང་ཆུབ་སེམས་དཔའི་སྤྱོད་པ་སྤྱད་
དེ་རྫོགས་བྱང་མྱུར་དུ་སྒྲུབ་པར་བྱེད་པ་དེ་ཡང་བསྒྲུབས་ན་ལེགས་ཤིང་ཕན་ཡོན་
ཆེ་བ་དང་། མ་བསྒྲུབས་ཀྱང་ཉེས་པ་མེད་པ་ཙམ་དུ་མི་བཞག་པར་བླ་མ་དང་
དཀྱིལ་འཁོར་བའི་ལྷ་ཚོགས་བཀའ་སྡོང་སྲུང་མར་བཅས་པ་དཔང་དུ་བཞག་སྟེ་རྡོ་
རྗེའི་མནའ་བོར་ཞིང་། སེམས་ཅན་རྣམས་སྒྲོལ་བའི་ཕྱིར་སྔགས་ཀྱི་ཐབས་མཁས་
ཀྱི་སྤྱོད་པ་ལ་ཞུགས་ཏེ་བྱང་ཆུབ་ཀྱི་ལམ་ལ་རིངས་པར་ཆས་པ་འདི་ལས་གཞན་
དུ་ཕྱོགས་ན་མགོ་བོ་ཚལ་པ་བརྒྱར་འགས་པ་སོགས་ཀྱི་རྡོ་རྗེའི་དམོད་པ་ཆེན་པོ་
དོར་ཏེ་རལ་གྲིའི་འཁོར་ལོའི་གསེབ་ཏུ་འགྲོ་བ་ལྟར་སྐད་ཅིག་ཀྱང་གཞན་དུ་
ཡེངས་ཐབས་མེད་པར་སེམས་ཅན་རྣམས་འཁོར་བ་ནས་འདོན་ཕྱིར་ཤིན་ཏུ་
རིངས་པར་བླ་མེད་ཀྱི་ལམ་ལ་ཆས་པ་ཡིན་ནོ། །ད་ལྟར་དབང་རྣམ་པར་དག་པ་
ཐོབ་ཅིང་དབང་དུས་སུ་ཁས་བླངས་བའི་དམ་ཚིག་དང་སྡོམ་པ་མིག་གི་འབྲས་བུ་
ལྟར་སྲུང་བ་གཞིར་བཞག་ནས་ལམ་རིམ་གཉིས་སྒོམ་པ་ལ་འཇུག་པ་ན། ཐོག་
མར་རིམ་པ་དང་པོས་རྒྱུད་སྨིན་པར་བྱ། དེ་ཡང་བྱང་ཆུབ་ཀྱི་སེམས་ཆེས་ཤུགས་
དྲག་ཏུ་བསྐྱེད་ནས་སེམས་ཅན་རྣམས་ཀྱི་དོན་དུ་རྫོགས་བྱང་སྒྲུབ་པ་ལ་ཤིན་ཏུ་
རིངས་པས་ད་ལྟ་ནས་འབྲས་བུའི་རྫོགས་བྱང་གི་རྣམ་པ་གཟུང་བའི་ལྷའི་རྣལ་
- 296 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
འབྱོར་ལ་གནས་ནས། མ་རྒན་སེམས་ཅན་རྣམས་སྡུག་བསྔལ་གྱིས་ཉམ་ཐག་པ་
སྙིང་རྗེས་མ་བཟད་ནས་སེམས་ཅན་རྣམས་ཀྱི་སྡིག་སྒྲིབ་དང་སྡུག་བསྔལ་ཐམས་
ཅད་ཚུར་བསྡུས་ཏེ་ཡེ་ཤེས་ཀྱི་བདུད་རྩིར་དག་པར་བྱེད་པ་དང༌། ཕྱོགས་བཅུའི་
མ་རྒན་སེམས་ཅན་ཐམས་ཅད་བཀུག་ནས་ཐུགས་ཀྱི་དཀྱིལ་འཁོར་དུ་བཅུག་སྟེ་
དབང་བསྐུར་ནས་སྡིག་སྒྲིབ་སྦྱོང་བར་བྱེད་པ་དང༌། ཡང་སེམས་ཅན་ཐམས་ཅད་
རང་གི་སྙིང་ནང་དུ་བཀུག་ནས་རང་སེམས་དང་དབྱེར་མེད་དུ་བྱས་ཏེ་རྒྱལ་བ་
སྲས་བཅས་ཀྱི་བྱིན་རླབས་བདུད་རྩི་ཕབ་ནས་སྒྲིབ་དང་སྡུག་བསྔལ་རྣམས་སྦྱོང་
བར་བྱེད་པ་དང་། རང་གི་ལུས་ལོངས་སྤྱོད་དགེ་རྩ་ཐམས་ཅད་དག་པའི་རྟེན་དང་
བརྟེན་པའི་རྣམ་པར་སྤྲོས་ཏེ་ཕྱོགས་བཅུའི་སེམས་ཅན་ཐམས་ཅད་ལ་གཏོང་ཞིང་།
སེམས་ཅན་རྣམས་ཀྱི་ལས་ཉོན་དང་ཕུང་ཁམས་སྐྱེ་མཆེད་རྣམས་སྦྱངས་ཏེ་དག་
པའི་ལྷར་བསྒྱུར་བ་དང་། མ་རྒན་སེམས་ཅན་རྣམས་གནས་པའི་རྟེན་མ་དག་པའི་
འཇིག་རྟེན་རྣམས་ཀྱང་སྦྱངས་ཏེ་དག་པའི་གཞལ་ཡས་ཁང་དུ་བསྒྱུར་བ་དང་།
རྒྱལ་བ་སྲས་བཅས་ཀྱི་ཐུགས་བསྐུལ་བའི་བཟླས་པའི་མཐུས་བྱིན་རླབས་བདུད་
རྩི་ཕབ་སྟེ་སྦྱོང་བར་བྱེད་པ་སོགས་སྣོད་བཅུད་སྦྱོང་བ་ལ་རྩལ་དུ་འདོན་ཞིང་།
སྦྱང་གཞི་སྦྱོང་བྱེད་ངོ་འཕྲོད་པ་དང་སྐུ་གསུམ་ལམ་འཁྱེར་གྱི་གནད་ཚང་བའི་རིམ་
པ་དང་པོའི་རྣལ་འབྱོར་ལ་འབད་པས་རྒྱུད་སྨིན་པར་བྱས་ནས། རིམ་པ་གཉིས་
པའི་ལམ་བསྒོམ་པ་ལ་འཇུག་པ་ན་རྡོ་རྗེའི་ལུས་ལ་གནད་དུ་བསྣུན་ཞིང་། གསང་
འདུས་ལེའུ་གཉིས་པ་ནས་གསུངས་པ་ལྟར་བླ་མེད་ཀྱི་ཐུན་མོང་མིན་པའི་བྱང་
ཆུབ་ཀྱི་སེམས་རྣམ་པ་གཉིས་སྒོམ་པ་ལ་འབད་དེ་བྱང་ཆུབ་ཀྱི་སེམས་ཤུགས་དྲག་
པོས་མཁའ་ཁྱབ་ཀྱི་མ་རྒན་སེམས་ཅན་ཐམས་ཅད་སྣོད་ཀྱི་འཇིག་རྟེན་དང་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བཅས་པ་ཡང་དང་ཡང་དུ་འོད་གསལ་དུ་བསྡུས་ཏེ་དག་པར་བྱེད་པ་དང་། རང་
དང་སེམས་ཅན་ཐམས་ཅད་ཀྱི་སྒོ་གསུམ་རྡོ་རྗེ་གསུམ་གྱི་བདག་ཉིད་དུ་སྒྲུབ་པར་
བྱེད་པ་སོགས་རིམ་པ་གཉིས་པའི་ལམ་ལ་འབད་ནས་ཟུང་འཇུག་གི་སྐུ་སྒྲུབ་པར་
བྱེད་ལ། སྐུ་དེ་གྲུབ་པ་ན་རིང་ནས་སྨོན་པའི་དོན་གྲུབ་སྟེ་སྐད་ཅིག་རེ་རེ་ལའང་མ་
རྒན་སེམས་ཅན་རྣམས་འཁོར་བའི་གནས་ནས་འདོན་པ་ལ་མཁྱེན་བརྩེ་ནུས་པ་
ཐོགས་པ་མེད་པ་རྡུལ་ཕྲ་མོ་རེའི་ནང་དུའང་ཕྱོགས་བཅུའི་རྒྱལ་བ་སྲས་དང་
བཅས་པའི་བཀོད་པ་སྟོན་པ་དང་། མཁའ་ཁྱབ་ཀྱི་མ་རྒན་སེམས་ཅན་ཐམས་
ཅད་རྡུལ་ཕྲ་མོ་གཅིག་གི་ནང་དུའང་སྡུད་ནུས་པ་སོགས་སྒྱུ་མའི་རྣམ་ཐར་དཔག་
པར་དཀའ་བ་བསམ་གྱིས་མི་ཁྱབ་པ་ཐོབ་ཅིང་། གཉིས་སྣང་འཁྲུལ་བའི་བག་
ཆགས་ཕྲ་མོ་རྣམས་སྦྱངས་ཏེ་མི་སློབ་ཟུང་འཇུག་དེ་བཞིན་གཤེགས་པ་བྱང་ཆུབ་
ཀྱི་སེམས་རྡོ་རྗེའི་ངོ་བོར་འཚང་རྒྱ་སྟེ། དེ་ནས་ནམ་མཁའི་དབྱིངས་ཁྱབ་པའི་
སེམས་ཅན་ཐམས་ཅད་ལ་རང་རང་གི་སྐལ་བ་དང་འཚམ་པའི་སྤྲུལ་པའི་བཀོད་
པ་བསྟན་ཏེ་ལྷུན་གྱིས་གྲུབ་པ་དང་རྒྱུན་མི་འཆད་པའི་འཕྲིན་ལས་ཀྱིས་སྐད་ཅིག་
རེ་རེ་ལའང་སེམས་ཅན་མཐའ་ཡས་མུ་མེད་པ་འཁོར་བའི་གནས་ནས་བཏོན་ཏེ་
བླ་ན་མེད་པའི་བྱང་ཆུབ་ལ་རིམ་གྱིས་འགོད་པར་མཛད་དོ། །
དེ་ལྟར་བཤེས་གཉེན་བསྟེན་ཚུལ་ནས་ཟུང་འཇུག་གི་བར་མདོ་སྔགས་ཀྱི་
ལམ་གྱི་ལུས་ཡོངས་སུ་རྫོགས་པ་ལ་ཉིན་རེ་བཞིན་ཐུན་བཞིའམ་མ་མཐའ་ཐུན་
གཅིག་ཏུའང་བྱས་ཏེ་ཡིད་འགྱུར་གྱི་མྱོང་བ་འདོན་པར་བྱེད་པ་ནི་དལ་བའི་རྟེན་ལ་
སྙིང་པོ་ལེན་པའི་ཐབས་མཆོག་ཏུ་གྱུར་པ་རྒྱལ་བ་དགྱེས་པའི་མལ་སྲོལ་རྨད་དུ་
བྱུང་བ་ཡིན་གསུང་ངོ༌། །
298-



སྦྱོ
བ
ཁྲི
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། །
རབ་འབྱམས་བཀའ་དང་དགོངས་འགྲེལ་ཀུན་གྱི་སྙིང་པོའི་གནད་རྣམས་
མ་ཚང་མེད་པར་ ལམ་ གྱི་ རིམ་ པ་ གཅིག་ཏུ་བསྡུས་ནས་འདོམས་མཛད་པ། །
མགོན་པོ་ཨ་ཏི་ཤ་དང་བློ་བཟང་རྒྱལ་བའི་དབང་པོ་དབྱེར་མེད་རྒྱལ་ཀུན་ཐུགས་
རྗེའི་རང་གཟུགས་ རྗེ་བཙུན་བླ་མ་ཐུགས་རྗེ་ཅན། །སྤྱི་གཙུག་མཛེས་པའི་རྒྱན་
དང་སྙིང་གི་པདྨོའི་ཟེའུ་འབྲུར་རྟག་ཏུ་བཞུགས་ལ་བྱམས་ཐུགས་ བྱིན་རླབས་
བདུད་རྩིའི་ཆུ་རྒྱུན་ཡུན་ཕབ་པས། །བདག་ཡིད་དྲི་མ་ཀུན་བཀྲུས་རབ་དྭངས་
སེམས་མཆོག་ཆེས་ཆེར་རྒྱས་ནས་འགྲོ་འདི་མ་ལུས་བདག་ཉིད་གཅིག་པུས་སྒྲོལ་
བར་ནུས་གྱུར་ཅིག །མཐོང་ཐོས་དྲན་རེག་མ་ལུས་སྨིན་མཛད་ཅིང་། །གནོད་བྱེད་
རྣམས་ ཀྱང་ ཕན་བདེ་ ལ་ སྦྱོར་བ། །རིན་ཆེན་ སེམས་ མཆོག་ཐུགས་ལ་མངའ་
རྣམས་ལ། །རྣམ་པ་ཀུན་ཏུ་གུས་པས་ཕྱག་བགྱིད་དོ། །ཟླ་མེད་སྟོན་པ་ཐུགས་རྗེ་
ཅན་དེ་ཡི། །གསུང་གི་གསང་བ་ཀུན་ལ་དབང་འབྱོར་བ། །རྒྱལ་ཚབ་མི་ཕམ་
མགོན་དང་ འཇམ་ དབྱངས་ ཀྱིས། །ཀླུ་སྒྲུབ་ཐོགས་མེད་ཞི་བ་ལྷ་གསུམ་ལ། །
བསྩལ་བའི་ཐེག་མཆོག་གདམས་པའི་ཆུ་བོ་གསུམ། །གཅིག་ཏུ་འཁྱིལ་བ་གསེར་
གླིང་མཚོ་ཆེན་ལས། །འགྲོ་བའི་དེད་དཔོན་མགོན་པོ་ཨ་ཏི་ཤས། །བྱང་ཆུབ་
ཐུགས་ཀྱི་ནོར་བུ་རབ་བཞེས་ཏེ། །མཐའ་ཡས་འགྲོ་ལ་ཕན་བདེའི་གྲུ་ཆར་ཕབ། །
བྱམས་ཐུགས་རྩི་མ་གྷི་ཡི་དྲི་བཟང་གིས། །ལོག་པར་སྨྲ་བའི་དུག་འཛིན་ཀུན་
བསལ་ ཞིང་། །བསིལ་ ལྡན་ ལྗོངས་ འདི་ རྒྱལ་ བའི་ སྲས་ ཀྱིས་ བཀང་། །མར་མེ་
མཛད་དཔལ་ཞིང་འདིར་སླར་བྱོན་པ། །འཇམ་མགོན་རྒྱལ་བ་གཉིས་པའི་ཉིན་
བྱེད་མཐུས། །ཐུབ་བསྟན་ཡོངས་རྫོགས་ དཔྱིད་ ཀྱི་དཔལ་མོ་ཤར། །རྣམ་དག་
ཁྲིམས་ལྡན་རྒྱལ་བའི་མྱུ་གུ་ཡིས། །འཛིན་མའི་ཁྱོན་འདི་མ་ལུས་ཁྱབ་པར་བྱས། །
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
བསྟན་པའི་འཇུག་སྒོ་སྐྱབས་འགྲོ་ནས་བཟུང་སྟེ། །རྒྱུད་ཀྱི་མཐར་ཐུག་འདུས་པའི་
ཟུང་འཇུག་པར། །ཐེག་པ་མཆོག་གི་བཞོན་པས་བགྲོད་འདོད་པའི། །སྐལ་ལྡན་
གཅིག་གི་ཉམས་ལེན་རིམ་པ་རུ། །བསྡུས་པའི་ལེགས་བཤད་བདུད་རྩིའི་དགའ་སྟོན་
ལ། །འདུས་པའི་རྒྱལ་སྲས་དཔའ་བོ་བགྲང་ཡས་ཀྱིས། །ཐེག་མཆོག་གཏམ་གྱི་བགྲོ་
བ་ཆེར་མཛད་པས། །སྟོན་པ་འཁོར་བཅས་སླར་ཡང་གཤེགས་པ་བཞིན། །གངས་
རིའི་ལྗོངས་འདི་འཕགས་ཡུལ་ཉིད་དུ་བསྒྲུབས། །སྡེ་སྣོད་གསུམ་དང་རྒྱུད་སྡེ་རྣམ་
བཞི་ལ། །མི་འཇིགས་སྤོབས་བརྙེས་མཁས་པའི་ཚོགས་རྣམས་ཀྱིས། །སྔོན་མེད་
ལེགས་བཤད་སྒྲ་དབྱངས་ཆེར་བསྒྲགས་ པས། །ཕྱོགས་ཀུན་མཁས་ པའི་རྒྱན་
གྱིས་བརྒྱན་པར་གྱུར། །བདག་ཉིད་ཆེན་པོ་དེ་དང་དེ་དག་ཀུན། །དུས་ཀྱི་རིམ་པས་
ཐོས་པའི་ལམ་དུ་གཤེགས། །ཐེག་མཆོག་ལམ་གྱི་སྙིང་པོའི་གནད་རྣམས་ཀྱི། །མིང་
ཙམ་འཛིན་པའང་དཀོན་པའི་དུས་འདི་འོངས། །ཀྱེ་མ་ཐུབ་བསྟན་མིང་གི་ལྷག་མ་
རུ། །གྱུར་པའི་མི་བཟད་དུས་མཐའ་འདི་འདྲར་གྱུར། །ཀྱི་ཧུད་འགྲོ་འདིའི་ལས་
ངན་མཐུ་བཙན་ཞིང་། །བརྩེ་མེད་མི་རྟག་ སྲིན་པོ་འདི་ རེ་ ངན། །འདི་ ལྟའི་དུས་
འདིར་ཉམ་ཆུང་བདག་འདྲ་བས། །བསྟན་ལ་ཕན་པའི་བྱ་བ་བགྱིད་རྩོམ་པ། །མུན་
ནག་སྨག་ཏུ་ རྩྭ་ སྒྲོན་འདེགས་པ་བཞིན། །རང་ཉིད་མྱུར་དུ་ཉམས་པ་སྟོན་པར་
ཟད། །འོན་ཀྱང་བསྟན་པ་འབའ་ཞིག་གཅེས་པར་དགོངས། །གཅིག་ཏུ་འགྲོ་ལ་
བརྩེ་བའི་དབང་གྱུར་བའི། །བདག་ཉིད་ཆེན་པོའི་གསུང་གིས་བསྐུལ་བས་ན། །
སེམས་དཔའ་མཆོག་གི་ཐུགས་བསྐྱེད་མཐུ་བཙན་པས། །ཐེག་མཆོག་རིགས་ཀྱི་
ནུས་པ་བརྟས་གྱུར་ཏེ། །རྒྱལ་བ་དགྱེས་པའི་ལམ་ལ་ཡིད་རྟོན་པའི། །བློ་ལྡན་
འགའ་ལ་ཕན་པའང་སྲིད་སྙམ་ནས། །རྒྱུད་ལྡན་བླ་མའི་གསུང་བཞིན་ཚུལ་འདི་
- 300 -



ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ།
བཀོད། །ལུང་དང་རིགས་པས་དཔྱད་པ་ཡིན་མོད་ཀྱང་། །ཐེག་མཆོག་ལམ་ཟབ་
བདག་བློ་ཤིན་ཏུ་རྨོངས། །དེ་ཕྱིར་འདི་ལ་ནོངས་པ་གང་མཆིས་པ། །ཐུགས་རྗེ་ཆེ་
མགོན་རྣམས་ལ་སྙིང་ནས་བཤགས། །ཚུལ་འདིར་འབད་ལས་ཐོབ་པའི་དགེ་བ་
དེས། །དྲིན་ཅན་ཉམ་ཐག་མ་རྒན་འགྲོ་འདི་རྣམས། །ཉམ་ང་འཁོར་བའི་གནས་
ལས་ སྒྲོལ་བ་ལ། །ཤཱཀྱའི་དབང་ པོ་ ལྟ་ བུར་བདག་གྱུར་ཅིག །འགྲོ་བའི་སྡུག་
བསྔལ་མ་ལུས་སེལ་བའི་སྨན། །རིན་ཆེན་སེམས་མཆོག་བདུད་རྩིའི་བུམ་བཟང་
འདི། །ས་འདི་གནས་པ་དེ་སྲིད་གནས་གྱུར་ཏེ། །འགྲོ་ཀུན་བྱང་སེམས་བདུད་
རྩིས་ཚིམ་གྱུར་ཅིག །ཐེག་མཆོག་ཆོས་ཚུལ་བསྲུང་ཞིང་སྐྱོང་བ་ལ། །མཐུ་ལྡན་
བཀའ་སྡོང་སྲུང་མའི་རིགས་རྣམས་ཀྱིས། །ཆོས་འདིའི་འཕྲིན་ལས་སྤེལ་ལ་མ་
གཡེལ་བར། །འགྲོ་ཀུན་ལམ་འདིར་འཇུག་པའི་གྲོགས་མཛོད་ཅིག །
ཅེས་རྒྱལ་སྲས་ཞི་བ་ལྷའི་གཞུང་ནས་འབྱུང་བ་ལ་བརྟེན་ཏེ་བདག་གཞན་
མཉམ་བརྗེའི་སྒོ་ནས་བྱང་ཆུབ་ཀྱི་སེམས་སྦྱོང་བའི་གདམས་ངག་ཐེག་ཆེན་བློ་
སྦྱོང་གི་ཁྲིད་ཡིག་བདུད་རྩིའི་སྙིང་པོ་ཞེས་བྱ་བ་འདི་ནི། ཕྱི་ནང་གི་ཆོས་རྣམས་ཆུ་
ནང་གི་ཟླ་གཟུགས་ལྟར་གཟིགས་ཤིང་། མདོ་སྔགས་ཀྱི་ལམ་གྱི་གནད་ཐམས་
ཅད་རྗེ་བདག་ཉིད་ཆེན་པོའི་དགོངས་པ་ཇི་ལྟ་བར་དྲི་མ་མེད་པའི་རིགས་པའི་
ལམ་ནས་དྲངས་ཏེ་འདོམས་པ་ལ་དབང་འབྱོར་བས་བསྟན་འཛིན་དམ་པ་རྣམས་
ཀྱི་ནང་ན་རྒྱལ་མཚན་གྱི་ཏོག་ལྟར་མངོན་པར་མཐོ་བའི་བདག་ཉིད་ཆེན་པོ་རྗེ་
ལྕང་སྐྱ་སྤྲུལ་སྐུ་རིན་པོ་ཆེ་ཡེ་ཤེས་བསྟན་པའི་སྒྲོན་མེ་དཔལ་བཟང་པོའི་བཀས་
བསྐུལ་བ་ལ་བརྟེན་ནས། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་དང་ཞི་བ་ལྷ་
གསུམ་ནས་བརྒྱུད་པའི་ལམ་གྱི་རིམ་པ་སྤྱི་དང་། ཁྱད་པར་བྱང་ཆུབ་སེམས་སྦྱོང་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གི་སྙན་རྒྱུད་ཀྱི་མན་ངག་ལེགས་པར་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས།
དགའ་བ་ཞེས་པ་ཆུ་འབྲུག་ཆོ་འཕྲུལ་ཟླ་བའི་ཡར་ཚེས་ལ་བལ་བོད་མཚམས་ཀྱི་
དབེན་གནས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་
བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག། །། །
- 302 -



༄༅། །ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་
མན་ངག་སྐལ་ལྡན་འཇུག་ངོགས་ཞེས་བྱ་བ་བཞུགས།
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། རྨད་བྱུང་སྙིང་སྟོབས་ཐུགས་རྗེ་ཆེན་པོ་
ཡིས། །བདེན་ཚིག་སྨོན་ལམ་ལྔ་བརྒྱའི་མཐུ་གྲུབ་སྟེ། །རྩོད་དུས་འགྲོ་བའི་མགོན་
དུ་ལེགས་བྱོན་པ། །སྟོན་པ་མཉམ་མེད་དེ་ལ་མགོས་ཕྱག་འཚལ། །རྒྱལ་བས་
གང་ ལ་ ཆོས་ ཀྱི་ སྲིད་ གཏད་ པ། །རྒྱལ་ཚབ་ མི་ ཕམ་ མགོན་ དང་ འཇམ་ པའི་
དབྱངས། །རྒྱལ་ བས་ ལུང་ བསྟན་ ཀླུ་ སྒྲུབ་ ཐོགས་ མེད་ ཞབས། །རྒྱལ་ བསྟན་
གསལ་མཛད་རྣམས་ལ་སྙིང་ནས་འདུད། །རྒྱལ་བའི་བཀའ་དང་དགོངས་འགྲེལ་
མ་ལུས་པ། །མན་ངག་གཅིག་ཏུ་བསྡུས་པའི་བདུད་རྩིའི་ཆུས། །བོད་ཡུལ་རྨོངས་
པའི་དྲི་མ་འཁྲུ་མཛད་པ། །མགོན་པོ་ ཨ་ཏི་ཤ་ལ་ ཕྱག་འཚལ་ལོ། །ཚད་མེད་
ཐུགས་རྗེའི་སྐྱ་རེངས་ཀྱིས་དྲངས་ཤིང་། །དྲི་མེད་རིགས་པའི་རྣམ་དཔྱོད་འོད་སྣང་
གིས། །མདོ་སྔགས་ལམ་བཟང་མ་ལུས་གསལ་མཛད་པ། །རྒྱལ་བའི་ཉི་མ་ཙོང་
ཁ་པ་ལ་འདུད། །ཆོས་བརྒྱད་འཆིང་བ་ཕྲ་མོས་མ་གོས་པར། །ཟབ་མོའི་མན་ངག་
རྩེ་གཅིག་ཉམས་བཞེས་པས། །གྲུབ་པའི་སྙན་གྲགས་སྲིད་ན་ལྷང་ངེ་བ། །གྲུབ་
ཆེན་དབེན་ས་པ་ལ་གུས་པས་འདུད། །ཇི་སྲིད་ཐུབ་བསྟན་གནས་པ་དེ་སྲིད་དུ། །
ནམ་ཡང་རྒྱུན་མི་འཆད་པའི་སྤྲུལ་པ་ཡིས། །བསིལ་ལྡན་ལྗོངས་འདིར་བསྟན་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྲོག་ འཛིན་མཛད་ པ། །རྒྱལ་བ་ཡབ་སྲས་གཉིས་ལ་གུས་ ཕྱག་ འཚལ། །སྲས་
བཅས་རྒྱལ་བའི་ཐུགས་རྗེ་ནུས་པ་ཀུན། །གཅིག་ཏུ་བསྡུས་པ་བདག་གི་དགེ་བའི་
བཤེས། །བཀའ་དྲིན་མཚུངས་མེད་རྗེ་བཙུན་བླ་མ་ལ། །བྱང་ཆུབ་སྙིང་པོའི་བར་
དུ་སྐྱབས་སུ་མཆི། །ས་ གསུམ་ བླ་མའི་ལེགས་བཤད་འོད་སྣང་གིས། །གསལ་
བར་མ་བྱས་ལམ་བཟང་གང་ཞིག་ཡོད། །སྔོན་བྱོན་མཁས་པས་ལེགས་པར་མ་
བཀྲལ་བའི། །ལེགས་བཤད་ཁྱད་པར་བརྗོད་དུའང་ཅང་མ་མཆིས། །ཐུབ་པའི་
དགོངས་དོན་ཟབ་ཅིང་ཤིན་ཏུ་ཕྲ། །བདག་གི་བློ་མིག་མ་རིག་མུན་པས་བསྒྲིབས། །
དེ་ཕྱིར་མ་སྦྱངས་བླུན་རྨོངས་བདག་འདྲ་ཡིས། །ལམ་དང་ལམ་མིན་འབྱེད་པར་
ག་ལ་ནུས། །དེ་ལྟ་ནའང་དབྱུ་གུས་དྲག་བསྣུན་ཚེ། །སྣ་ཚོགས་རྒྱུ་རྐྱེན་ཚོགས་པའི་
རྟེན་འབྲེལ་ལས། །སེམས་མེད་བེམ་པོ་ཤིང་གི་རྔ་དག་ཀྱང་། །ཆུ་འཛིན་གླལ་
བའི་དབྱངས་ལ་འགྲན་ལྟར་སྒྲོག །ལེགས་བཤད་འཚོལ་ལ་ནམ་ཡང་མི་ངོམས་
པའི། །དམ་ པའི་ གསུང་གིས་ རིང་ནས་བསྐུལ་གྱུར་ པས། །བཤེས་གཉེན་དམ་
པའི་ཞལ་གྱི་པདྨོ་ལས། །ལེགས་འོངས་བདུད་རྩིའི་གཟེགས་མ་ཅུང་ཟད་སྤྲོ། ། །
དེ་ཡང་དམ་པའི་མགོན་གྱིས་ཟིན་པའི་སྐྱེ་བོ་བློ་གྲོས་ཅན་རྣམས་ཀྱིས་ནི་
ཐོག་མ་ཁོ་ནར་འདི་ལྟར་བསམ་པར་བྱ་སྟེ། སྲོག་འདི་ཇི་སྲིད་གནས་པ་དེ་སྲིད་
ཚུན་ཆད་ཀྱི་བདེ་བ་ཙམ་ཞིག་བསྒྲུབ་པའི་ཕྱིར་དུ་ཟས་གོས་སོགས་ཚེ་འདིའི་ཡོ་
བྱད་རྙེད་པ་ཙམ་གྱིས་ཆོག་པ་ཞིག་བྱེད་དམ། འོན་ཏེ་འཇིག་རྟེན་ཕྱི་མ་ཕན་ཆད་
ཀྱི་དོན་སྒྲུབ་པ་གཙོ་བོར་གཟུང་སྙན་དུ་བསམ་པར་བྱའོ། །དེ་ལྟར་བསམས་པ་ན་
ཚེ་འདིའི་གཉེན་ལུས་ལོངས་སྤྱོད་ཐམས་ཅད་ནི་མི་རྟག་ཅིང་མི་བརྟན་པ་སྙིང་པོ་
མེད་པ་ཡུད་ཙམ་ཞིག་ནས་འཇིག་ཅིང་སོ་སོར་འབྲལ་བའི་ཆོས་ཅན་ཤ་སྟག་ཏུ་
-304 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
སྣང་ཞིང་། རྣམ་པར་ཤེས་པ་ནི་ནམ་ཡང་རྒྱུན་མི་འཆད་པས་འཇིག་རྟེན་ཕྱི་མ་
མཐའ་མེད་མུ་མེད་ པ་ སྟེ་ནམ་མཁའ་མ་ཟད་ ཀྱི་བར་དུ་འཁྱམས་དགོས་ལ།
འཇིག་རྟེན་ཕྱི་མའི་གནས་སྐབས་སུ་བདེ་སྡུག་ཇི་ལྟར་འགྱུར་བ་ནི་ད་རེས་རང་གི་
སྤྱོད་པ་ཇི་ལྟར་བྱས་ལ་རག་ལས་པས། ད་ལྟ་ཡར་འགྲོ་མར་འགྲོའི་ས་མཚམས་
དལ་བའི་རྟེན་ལན་ཅིག་རྙེད་པའི་སྐབས་འདིར་གཏན་གྱི་དོན་ཆེན་སྒྲུབ་པ་ལ་
བརྩོན་པར་བྱའོ་སྙམ་དུ་བསམ་པ་ཤུགས་དྲག་བསྐྱེད་དོ། །ཐོག་མར་བསམ་པ་དེ་
འདྲ་བ་ཞིག་མ་བསྐྱེད་ན་ནི་ཚེ་འདིའི་སྣང་ཤས་འབའ་ཞིག་གི་དབང་དུ་སོང་སྟེ་ཅི་
བྱས་ཚེ་འདིའི་དོན་སྒྲུབ་པའི་ཐབས་སུ་སོང་ནས་ཕྱི་མར་ཕན་པའི་དགེ་བ་རྣམ་
དག་སྒྲུབ་པ་ཞིག་མི་འོང་ལ། བསམ་པ་དེ་འདྲ་ཞིག་སྐྱེས་ན་ཕྱི་མའི་དོན་དུ་དགེ་བ་
བསྒྲུབ་པ་ལ་རང་གིས་འཇུག་པ་ཞིག་འོང་བས་ཆོས་ཐམས་ཅད་ཀྱི་རྩ་བ་རང་
སེམས་ཡིན་པར་རྒྱལ་བས་ཡང་དང་ཡང་དུ་གསུངས་སོ། །
དེ་ཡང་སྟོན་པ་ཐུགས་རྗེ་ཅན་དེ་ཉིད་ཀྱིས་དང་པོར་བྱང་ཆུབ་མཆོག་ཏུ་
ཐུགས་བསྐྱེད། བར་དུ་བསྐལ་པ་གྲངས་མེད་གསུམ་དུ་ཚོགས་བསགས། རྫོགས་
སྨིན་སྦྱང་གསུམ་མཐར་ཕྱིན་པ་ན་འོག་མིན་དུ་ལོངས་སྤྱོད་རྫོགས་པའི་སྐུ་བརྙེས་
ཏེ་ནམ་མཁའ་མ་ཟད་ཀྱི་བར་དུ་ཆོས་ཀྱི་སྐུ་ལས་གཡོ་བ་མེད་ཀྱང་། རང་ཅག་
སྙིགས་མའི་སེམས་ཅན་མགོན་མེད་སྐྱབས་མེད་རྣམས་ལ་ཐུགས་བརྩེ་བས་མ་
བཟོད་པར་སྔོན་བྲམ་ཟེ་རྒྱ་མཚོའི་རྡུལ་དུ་འཁྲུངས་པའི་ཚེ་སྙིགས་མ་ལྔ་བདོ་བའི་
དུས་སུ་འགྲོ་བ་མགོན་མེད་སྐྱབས་མེད་ཐམས་ཅད་སྒྲོལ་བའི་ཕྱིར་སྨོན་ལམ་
རླབས་པོ་ཆེ་ལྔ་བརྒྱ་མཛད་པའི་ནུས་པ་དུས་སུ་སྨིན་པའི་མཐུ་ལས། མི་མཇེད་
འཇིག་རྟེན་གྱི་ཞིང་འདིར་གཟིགས་པ་ལྔ་ལ་གཟིགས་ནས་གྲོང་ཁྱེར་སེར་སྐྱའི་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གནས་སུ་སྐུ་བལྟམས། གཞོན་ནུ་རོལ་རྩེད་སོགས་ཐབས་མཁས་ཀྱི་སྤྲུལ་པས་ལྷ་
མི་གྲངས་མེད་པ་ཞིག་སྨིན་པར་མཛད་ཅིང་དགུང་ལོ་ཉི་ཤུ་རྩ་དགུའི་བར་དུ་ཁབ་
ཏུ་བཞུགས། དགུང་ལོ་ཉི་ཤུ་རྩ་དགུ་ལ་བབ་པ་ན་ཕྱོགས་བཅུའི་སངས་རྒྱས་
ཐམས་ཅད་ ཀྱིས་སིལ་སྙན་དང་གླུ་དབྱངས་ཀྱི་སྒྲ་ལས་མྱུར་དུ་འཚང་རྒྱ་བར་
བསྐུལ་ཞིང་། རྒ་བ་དང་ན་བ་དང་ཤི་བ་རྣམས་གཟིགས་པས་ཡིད་འབྱུང་བའི་
ཚུལ་བསྟན་ཏེ། བཙུན་མོ་དྲུག་ཁྲི་སོགས་འཁོར་ལོས་བསྒྱུར་བའི་དཔལ་ཐམས་
ཅད་མཆིལ་མའི་ཐལ་བ་བཞིན་དུ་དོར་ཏེ་ཁྱིམ་མེད་པར་རབ་ཏུ་བྱུང་། ལོ་དྲུག་ཏུ་
དཀའ་བ་སྤྱད། དགུང་ལོ་སུམ་ཅུ་སོ་ལྔ་པ་ལ་རྡོ་རྗེའི་གདན་དུ་མངོན་པར་རྫོགས་
པར་སངས་རྒྱས་པའི་ཚུལ་བསྟན། དེ་ནས་ཚངས་པ་ལ་སོགས་པས་གསོལ་བ་
བཏབ་པ་ལ་བརྟེན་ནས་ཝཱ་ར་ཎཱ་སི་སོགས་མིའི་ཡུལ་དང་ལྷ་ཡུལ་གྱི་གནས་དུ་
མར་ཆོས་ ཀྱི་འཁོར་ལོ་བསམ་གྱིས་མི་ ཁྱབ་པ་ཞིག་བསྐོར་ཏེ། དེ་ཐམས་ཅད་
རིགས་བསྡུ་ན་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དུ་འདུ་ལ། དེ་ལྟར་ཆོས་ཕུང་
བརྒྱད་ཁྲི་བཞི་སྟོང་པོ་དེ་ཐམས་ཅད་ནི་གདུལ་བྱའི་དོན་འབའ་ཞིག་ཏུ་གསུངས་པ་
ཡིན་གྱི། གདུལ་བྱའི་དོན་དུ་མི་འགྱུར་བའི་རང་འདོད་ཀྱི་གསུང་ནི་ཚིག་གཅིག་
ཀྱང་མེད་དོ། །གདུལ་བྱའི་དོན་དེ་ཡང་བསྡུ་ན་མངོན་མཐོ་ངེས་ལེགས་གཉིས་སུ་
འདུ་སྟེ། མགོན་པོ་ཀླུ་སྒྲུབ་ཀྱིས། དང་པོར་མངོན་པར་མཐོ་བའི་ཆོས། །ཕྱིས་ནི་
ངེས་པར་ལེགས་འབྱུང་བའོ། །གང་ཕྱིར་མངོན་པར་མཐོ་ཐོབ་ནས། །རིམ་གྱིས་
ངེས་པར་ལེགས་པ་འོང་། །དེ་ལ་མངོན་མཐོ་བདེ་བ་སྟེ། །ངེས་པར་ལེགས་པ་
ཐར་པར་འདོད། །ཅེས་གསུངས་པ་ལྟར། གནས་སྐབས་ངན་འགྲོའི་གནས་ལས་
ཐར་ཏེ་བདེ་འགྲོ་ལྷ་མིའི་རྟེན་ཐོབ་པའི་ཐབས་ཤིག་དང་། རྟེན་དེ་ལ་བརྟེན་ནས་
- 306 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
བསླབ་པ་གསུམ་ལ་སོགས་པའི་ལམ་རྣམས་ལ་ཚུལ་བཞིན་དུ་བསླབས་པས་ཐར་
པ་དང་ཐམས་ཅད་མཁྱེན་པ་ཐོབ་པའི་ཐབས་ཤིག་སྟེ། གནས་སྐབས་དང་མཐར་
ཐུག་གི་དོན་གཉིས་པོ་དེར་མ་འདུས་པའི་འདུལ་བྱའི་དོན་གང་ཡང་མེད་ཅིང་།
དེར་མ་འདུས་པའི་གསུང་རབ་ཀྱི་དགོངས་དོན་ཡང་མེད་དོ། །དཔལ་ཨ་ཏི་ཤས་
གསུང་རབ་ཀྱི་དོན་ཐམས་ཅད་སྐྱེས་བུ་གསུམ་དུ་བསྡུས་པ་ཡང་འདི་དང་གནད་
གཅིག་སྟེ། སྐྱེས་བུ་ཆུང་ངུ་ཞེས་བྱ་བ་ནི་གནས་སྐབས་བདེ་འགྲོ་ལྷ་མིའི་རྟེན་ཐོབ་
པའི་ཐབས་ཚུལ་བཞིན་དུ་སྒྲུབ་པ་ཞིག་ཡིན། སྐྱེས་བུ་འབྲིང་དང་ཆེན་པོ་གཉིས་
ངེས་ལེགས་སྒྲུབ་པའི་ཐབས་ཤིག་སྟེ། ངེས་ལེགས་ལ་འཁོར་བའི་འཆིང་བ་ལས་
གྲོལ་བའི་ཐར་པ་དང་། སྐྱོན་ཀུན་ཟད་ཡོན་ཏན་ཀུན་རྫོགས་ཐམས་ཅད་མཁྱེན་
པའི་གོ་འཕང་གཉིས་ལས། སྐྱེས་བུ་འབྲིང་ཞེས་བྱ་བ་ནི་ཐར་པ་སྒྲུབ་པའི་ཐབས་
དང༌། སྐྱེས་བུ་ཆེན་ པོ་ནི་ཐམས་ཅད་མཁྱེན་པ་སྒྲུབ་ པའི་ ཐབས་སོ། །དེ་ལྟར་
གསུང་རབ་ཀྱི་དོན་ཐམས་ཅད་མངོན་མཐོ་ངེས་ལེགས་གཉིས་སུ་འདུ་ཞིང་། དོན་
དེ་གཉིས་སྒྲུབ་པ་ན་མགོན་པོ་ཀླུ་སྒྲུབ་ཀྱིས། དམ་པའི་འགྲོ་བ་གཉིས་ཡིན་ཏེ། །
ཐམས་ ཅད་ ཕུན་ སུམ་ ཚོགས་ པའམ། །ཡང་ ན་ ནགས་ སུ་ གནས་ པའོ། །ཞེས་
གསུངས་པ་ལྟར། སྟོབས་དང་ལོངས་སྤྱོད་ཕུན་སུམ་ཚོགས་པའི་སྒོ་ནས་དཀོན་
མཆོག་གི་མཆོད་པ་དང་། དགེ་འདུན་གྱི་སྡེ་རྣམས་ལ་བསྙེན་བཀུར་ཕུན་སུམ་
ཚོགས་པ་དང་། དབུལ་ཕོངས་རྣམས་སྦྱིན་པས་ཚིམ་པར་བྱ་བ་དང་། འབངས་ཀྱི་
སྐྱེ་བོ་ཐམས་ཅད་དབང་ཕྱུག་གི་སྟོབས་ཀྱི་སྒོ་ནས་དགེ་བ་བཅུའི་ཁྲིམས་ལ་གནས་
པར་བྱེད་པ་དང་། སྐྱེ་འགྲོ་མ་ལུས་པའི་སྡུག་བསྔལ་མཐའ་དག་སེལ་ཞིང་བདེ་བ་
མཐའ་དག་སྒྲུབ་པའི་ཁུར་ཆེན་པོ་འཁྱེར་བའི་ལྷག་བསམ་རླབས་པོ་ཆེའི་སྒོ་ནས་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བྱ་བ་ཅི་བྱེད་བསྟན་འགྲོའི་དོན་འབའ་ཞིག་ཏུ་བྱེད་ཅིང་བསོད་ནམས་རླབས་པོ་ཆེ་
གསོག་པར་བྱེད་པ་པའམ། ཡང་ན་ཚེ་འདིའི་འཁྲི་བ་བཅད་དེ་མི་མེད་དབེན་པའི་
ནགས་ཁྲོད་དུ་དྲང་སྲོང་གི་སྤྱོད་ཚུལ་ལ་གནས་ནས་ཚང་ལ་མ་ནོར་བའི་ལམ་ལ་
སྒྲུབ་པ་སྙིང་པོར་བྱ་བའོ། །དེ་ཡང་རང་གི་ངོས་ནས་དལ་བའི་རྟེན་བཟང་པོ་ཐོབ།
ཕྱི་ནས་ལམ་སྟོན་པའི་དགེ་བའི་བཤེས་གཉེན་དང་མཇལ། བླང་དོར་ལ་ལྟ་བའི་
བློ་གྲོས་ཀྱི་མིག་དང་ལྡན་པའི་སྐབས་འདིར་རང་དང་གཞན་གྱི་དོན་ཕུན་སུམ་
ཚོགས་པ་སྒྲུབ་པ་ལ་བརྩོན་པར་བྱ་དགོས་ཀྱི། དེ་ལྟ་མིན་པར་ཚེ་འདིའི་ཟས་གོས་
རྙེད་པ་ཙམ་ཞིག་གིས་ཆོག་པར་བཟུང་ན་ནི་དལ་བའི་རྟེན་ཐོབ་ཀྱང་སྙིང་པོ་གང་
ཡང་མ་ལོན་པས་རྟེན་བཟང་ཐོབ་ཀྱང་མ་ཐོབ་པ་དང་ཁྱད་མེད་པར་འགྱུར་རོ་སྙམ་
དུ་ཡང་དང་ཡང་དུ་བསམས་ནས་རང་གིས་རང་ལ་བསྐུལ་བར་བྱའོ། །དེ་དག་ལ་
འདི་སྐད་ཅེས་བྱ་སྟེ། ཐོག་མེད་དུས་ནས་སྲིད་པའི་ཐང་ཆེན་དུ། །ངལ་བསོ་མེད་
པར་ ཡུན་དུ་ འཁྱམས་ འཁྱམས་ཤིང་། །མི་ བཟད་ ལས་ ཉོན་ ཆོམ་རྐུན་ཚོགས་
རྣམས་ ཀྱིས། །ཡུན་དུ་མནར་ཏེ་བདེ་བའི་སྐབས་མ་ཐོབ། །མུན་ནག་སྨག་རུམ་
ནང་དུ་གློག་འོད་བཞིན། །མཆོག་གསུམ་ངོ་བོ་བཤེས་གཉེན་དམ་པ་ཡི། །དྲིན་
ལས་སྟབས་ལེགས་དཀར་པོའི་ལམ་བཟང་ཞིག །མཐོང་བས་ཤིན་ཏུ་རྙེད་དཀའ་
རྟེན་འདི་ཐོབ། །མ་ནོར་ལམ་སྟོན་དེད་དཔོན་མགོན་དང་བཅས། །དལ་འབྱོར་གྲུ་
ཆེན་ལན་གཅིག་རྙེད་སྐབས་འདིར། །སྙིང་པོ་མེད་པའི་བྱ་བས་མི་གཡེང་བར། །
དོན་གཉིས་ནོར་བུ་ལེན་ལ་འབད་པར་རིགས། །ལང་ཚོའི་དཔལ་ནི་གཡོ་བར་མི་
འགྱུར་ཞིང་། །འབྱོར་ཚོགས་རྒུད་པའི་ཉེས་བས་མི་བརྫི་ལ། །རྣམ་ཤེས་མར་མེ་
ཤི་ལྟར་ཡལ་འགྱུར་ན། །མཁས་པ་སུ་ཞིག་འདོད་ལ་དགའ་མི་འགྱུར། །ཀྭ་ཡེ་
- 308 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
རྣམ་དཔྱོད་བློ་གྲོས་ལྡན་པ་དག །ཕྱི་མའི་གནས་སུ་བདེ་སྡུག་ཅིར་འགྱུར་བ། །ད་
ལྟའི་རྟེན་འདིའི་སྤྱོད་ལ་རག་ལས་པས། །རང་གིས་རང་ལ་ཕན་པ་བྱ་དགོས་
སོ། །འགྲོ་བའི་བླ་མ་ཐུགས་རྗེ་ཅན་དེ་ཡིས། །གསུང་དབྱངས་མཐོན་པོས་ཇི་སྙེད་
བཀའ་སྩལ་པ། །ཐམས་ཅད་གདུལ་བྱ་ཕན་བདེ་ལ་འགོད་ཕྱིར། །ཡིན་གྱི་རྒྱལ་
ལ་རང་འདོད་ཡོད་མ་ཡིན། །གསུང་རབ་ཆུ་གཏེར་དྲང་ངེས་རྦ་རླབས་འཁྲུག །
གཏིང་མཐའ་མི་མངོན་ངམ་གནག་མཐོང་གྱུར་ན། །སྒྱིད་ལུག་ཞུམ་དང་འཇིགས་
ཤིང་དངངས་གྱུར་ནས། །བློ་ཆུང་རྣམས་ ཀྱིས་བགྲོད་པར་ནུས་མ་ཡིན། །རྒྱལ་
བས་ལུང་བསྟན་དེད་དཔོན་ཀླུ་སྒྲུབ་ཀྱིས། །དྲང་ངེས་ཕྱེ་བའི་ཐབས་མཁས་གྲུ་
རྫིངས་ ལ། །བརྟེན་ནས་རྣམ་ དཔྱོད་ བརྩོན་པའི་རླུང་ཤུགས་ ཀྱིས། །བགྲོད་ན་
དགོངས་ དོན་ནོར་བུ་རྙེད་པར་འགྱུར། །སེམས་ཅན་རང་རང་སོ་སོའི་མོས་ངོ་
དང༌། །མཚུངས་པར་བསྟན་པའི་དམ་ཆོས་མཐའ་ཡས་ཀྱང་། །ལམ་གྱི་གནད་
ཀུན་མ་ལུས་བསྡུས་པ་ནི། །མངོན་མཐོ་ངེས་ལེགས་གཉིས་སུ་འདུ་བར་གསུང་། །
མངོན་མཐོའི་ལམ་ནི་སྐྱེས་བུ་ཆུང་ངུ་དང་། །ངེས་ལེགས་ལམ་ནི་སྐྱེས་བུ་འབྲིང་དང་
ཆེ། །དེ་དག་སོ་སོའི་གྲངས་དང་གོ་རིམ་དང་། །ངོ་བོ་རྒྱུད་ལ་སྐྱེས་ཚུལ་རྣམས་ཤེས་
ན། །རྒྱལ་བའི་བཀའ་ལ་མི་འཇིགས་སྤོབས་པ་འཐོབ། །རྣམ་དཀར་ལམ་བཟང་
སྒྲུབ་པའང་ཚུལ་གཉིས་ཏེ། །གྲགས་དང་དཔལ་དང་དབང་ཕྱུག་སྟོབས་རྣམས་
ཀྱིས། །བསོད་ནམས་ནོར་བུ་དད་པའི་རྒྱལ་མཚན་རྩེར། །བཀོད་ནས་རང་གཞན་
ཚིམ་པར་བྱ་བའམ། །ཡང་ན་ཚེ་འདིའི་འཁྲི་བ་ཀུན་བཅད་དེ། །ནགས་ཀྱི་སྤུ་ལོང་
རྒྱས་པའི་ལྡིང་ཁང་དུ། །གྲིབ་མ་གཉིས་པའི་གྲོགས་དང་ལྷན་ཅིག་ཏུ། །དྲང་སྲོང་
སྤྱོད་པས་རྩེ་གཅིག་སྒྲུབ་པ་བྱས། །དོན་གཉིས་གང་ཡང་སྒྲུབ་པར་མི་ནུས་ཤིང་། །
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཕན་དང་གནོད་པར་འགྱུར་བ་མི་བསམ་པར། །ལྟོ་ཁེངས་ཙམ་ཞིག་དོན་དུ་གཉེར་
བ་ནི། །ཕག་གི་སྤྱོད་ཚུལ་དག་དང་ཅིས་མི་མཚུངས། །ཐུབ་དབང་བསྟན་པའི་
ཉིན་བྱེད་ཤར་སྐབས་འདིར། །དོན་གཉིས་ལམ་བཟང་མྱུར་དུ་མ་བཙལ་ན། །
ནམ་ཞིག་མི་ཁོམ་མུན་པའི་གླིང་ཚུད་ཚེ། །ལམ་དང་ལམ་མིན་བལྟ་བའི་མཐུ་མེད་
དོ། །གང་གི་མཚན་སྙན་མེ་ཏོག་གསར་པའི་ཕྲེང་། །སྒྲ་འཛིན་དབང་པོ་རྒྱན་དུ་
ཐོབ་པ་ཡང་། །རླབས་ཆེན་བསོད་ནམས་ཟོང་གིས་སྒྲུབ་དགོས་ན། །ཐུབ་བསྟན་
ཚལ་ཆེན་མཐོང་བ་སྐལ་བ་བཟང་། །དེ་ཕྱིར་རྣམ་དཔྱོད་རྐང་དྲུག་ལྡན་པ་དག །
དོན་གཉིས་བདུད་རྩི་ངོམས་མེད་འཐུང་བྱོས་ལ། །དར་དིར་ལེགས་བཤད་རྒྱུད་
མང་གླུ་དབྱངས་ཀྱིས། །ཕྱོགས་ཀྱི་འཁོར་ལོ་འགེངས་པ་ཉིད་དུ་མཛོད། །ལམ་གྱི་
གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་
ངོགས་ཞེས་བྱ་བ་ལས། དལ་འབྱོར་གྱི་རྟེན་ལ་སྙིང་པོ་ལེན་པར་བསྐུལ་ཞིང་དོན་
གཉིས་ལས་བརྩམས་ཏེ་གླེང་བསླང་བའི་སྐབས་ཏེ་དང་པོའོ།། །།
གང་གི་ཞབས་རྡུལ་སྤྱི་བོའི་གཙུག་རྒྱན་ཏུ། །ཐོབ་པ་ཙམ་གྱིས་སྲིད་ཞིའི་
འཇིགས་འཕྲོག་པ། །བདུད་བཞི་གཡུལ་ལས་རྣམ་རྒྱལ་བླ་མ་ཡིས། །ད་དུང་བྱང་
ཆུབ་བར་དུ་བདག་སྐྱོངས་ཤིག །དེ་ལྟར་ལམ་གྱི་གནད་ཐམས་ཅད་མངོན་མཐོ་
དང་ངེས་ལེགས་གཉིས་སུ་འདུ་ཞིང་། དེ་གཉིས་ཇི་ལྟ་བསྒྲུབ་པའི་ཚུལ་ནི། མངོན་
མཐོའི་རྟེན་ཕུན་སུམ་ཚོགས་པ་ཞིག་སྒྲུབ་པ་ལ་བཤེས་གཉེན་དམ་པ་ཚུལ་བཞིན་
དུ་བསྟེན་ ནས། དལ་ འབྱོར་རྙེད་དཀའ། འཆི་བ་མི་རྟག་ པ་ ངན་ འགྲོའི་ སྡུག་
བསྔལ་རྣམས་ཚུལ་བཞིན་དུ་བསམས་པས་རྒྱུད་བསྐུལ་ཏེ། དཀོན་མཆོག་གསུམ་
ལ་སྙིང་ནས་སྐྱབས་སུ་སོང་ཞིང་ལས་དགེ་སྡིག་གི་སྤང་བླང་ཚུལ་བཞིན་དུ་སྒྲུབ་པ་
- 310 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ཞིག་དགོས་སོ། །ངེས་ལེགས་ལ་གཉིས་ལས། འཁོར་བའི་འཆིང་བ་ལས་གྲོལ་
བའི་ཐར་པ་ཐོབ་པའི་ཐབས་སུ་འཁོར་བ་མཐའ་དག་ལ་ཞེན་པ་གཏིང་ནས་ལོག་
པའི་ངེས་འབྱུང་རྣམ་དག་གིས་ཀུན་ནས་བསླངས་ཏེ་ལམ་བསླབ་པ་གསུམ་ལ་
ཚུལ་བཞིན་དུ་བསླབ་དགོས་ཤིང་། ཐམས་ཅད་མཁྱེན་པའི་གོ་འཕང་ཐོབ་པ་ལ་
ནི་ངེས་འབྱུང་རྣམ་དག་དེ་སྐྱེས་པ་ན་རང་ཉམས་ལ་དཔགས་ཏེ་མཁའ་ཁྱབ་ཀྱི་མ་
རྒན་སེམས་ཅན་ཐམས་ཅད་ལ་བྱམས་སྙིང་རྗེ་ཤུགས་དྲག་ཏུ་བསྐྱེད་ནས། སེམས་
ཅན་ཐམས་ཅད་ཀྱི་དོན་དུ་བླ་མེད་བྱང་ཆུབ་ཐོབ་པར་འདོད་པའི་བྱང་ཆུབ་ཀྱི་
སེམས་རིན་པོ་ཆེ་བསྐྱེད་ནས་རྒྱལ་སྲས་ཀྱི་སྤྱོད་པ་མཐའ་དག་ལ་ཡུན་རིང་པོར་
སློབ་པ་ཞིག་དགོས་སོ། །དེ་ཡང་མངོན་མཐོ་ལྷ་མིའི་ལུས་རྟེན་ཕུན་སུམ་ཚོགས་པ་
སྒྲུབ་པའི་རྒྱུའི་གཙོ་བོ་ཚུལ་ཁྲིམས་དང་། ལོངས་སྤྱོད་ཕུན་སུམ་ཚོགས་པ་སྒྲུབ་
པའི་རྒྱུའི་གཙོ་བོ་སྦྱིན་པ་དང༌། རིགས་དང་རུས་དང་ཆོ་འབྲང་ཕུན་སུམ་ཚོགས་པ་
དང༌། དབྱིབས་ དང༌ ཁ་ དོག་ ཕུན་ སུམ་ ཚོགས་ པ་ དང༌། དབང་ ཕྱུག་ ཕུན་ སུམ་
ཚོགས་པ་རྣམས་ཀྱི་རྒྱུའི་གཙོ་བོ་བཟོད་པ་ཡིན་ལ། རྒྱུའི་གཙོ་བོ་དེ་རེ་རེ་ལ་ཡང་
མཐུན་པའི་རྐྱེན་དུ་མ་ཞིག་ཚོགས་དགོས་ཏེ། རྒྱུ་རེ་རེས་འབྲས་བུའི་ཁྱད་པར་
ཐམས་ཅད་འགྲུབ་མི་སྲིད་ཅིང་། འབྲས་བུ་རེ་རེ་འགྲུབ་པ་ལ་རྒྱུའི་གཙོ་བོ་རེ་དང་
དེའི་གྲོགས་ཁྱད་པར་མང་པོ་ཞིག་ཚོགས་དགོས་པ་ནི་འདུས་བྱས་སྤྱིའི་ཆོས་ཉིད་
ཡིན་ནོ། །དཔེར་ན་ནས་ཀྱི་མྱུ་གུའི་རྒྱུའི་གཙོ་བོ་ནི་ནས་ཀྱི་ས་བོན་ཡིན་ཡང་རྐྱེན་
གཞན་མེད་པར་ས་བོན་གཅིག་པུས་མྱུ་གུ་སྐྱེད་མི་ནུས་པར། ས་བོན་དེ་གང་དུ་
གནས་པའི་རྟེན་ཞིང་དང་། མཐུན་པའི་རྐྱེན་ཆུ་དང་ལུད་དང་དྲོད་རྣམས་ངེས་པར་
ཚོགས་དགོས་པ་བཞིན་དུ་མངོན་མཐོའི་རྟེན་ཕུན་སུམ་ཚོགས་པ་ཞིག་ཐོབ་པ་
311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལའང་རྒྱུའི་གཙོ་བོ་ས་བོན་གྲུང་པོ་ལྟ་བུ་ནི་ཚུལ་ཁྲིམས་རྣམ་པར་དག་པ་དང་།
མཐུན་པའི་རྐྱེན་དཀོན་མཆོག་གི་མཆོད་པ་དང་ དགེ་འདུན་གྱི་བསྙེན་བཀུར་
སོགས་སྦྱིན་དང་
། ཕ་མ་དང་མཁན་སློབ་སོགས་ཡུལ་ཁྱད་པར་ཅན་རྣམས་ལ་
གུས་ཤིང་བསྙེན་བཀུར་བ་དང་། གཞན་ལ་བརྙས་པ་དང་ཁོང་ཁྲོ་བ་སྤངས་ནས་
བཟོད་པ་བྱ་བ་དང་། དགེ་བའི་ས་བོན་གང་བསགས་པ་དེ་ཡང་འབྲས་བུ་མ་སྨིན་
གྱི་བར་དུ་ཁོང་ཁྲོ་ལ་སོགས་པའི་མི་མཐུན་པའི་རྐྱེན་དག་གིས་མ་བཅོམ་པར་
འབྲས་བུ་ངེས་པར་འགྲུབ་པའི་ཕྱིར་སྨོན་ལམ་རྣམ་དག་གིས་ཁ་བསྒྱུར་བ་སོགས་
རྒྱུ་མཐའ་ཡས་པ་ཞིག་གསོག་དགོས་སོ། །དོན་གྱི་དབང་འདི་གཟིགས་ནས་སྟོན་
པ་བླ་ན་མེད་པ་ཤེས་བྱ་ཐམས་ཅད་མངོན་སུམ་དུ་གཟིགས་པ་དེ་ཉིད་ཀྱི་ཞལ་
ནས་འགྲོ་བ་རིགས་དྲུག་གི་ནང་ནས་ངན་སོང་དུ་འགྲོ་བ་ནི་ས་ཆེན་པོའི་རྡུལ་ལྟ་བུ་
དང༌། བདེ་འགྲོ་ཐོབ་པ་ཤིན་ཏུ་ཉུང་ཞིང་། དེའི་ནང་ནས་ཀྱང་དལ་འབྱོར་ཐོབ་པ་
ནི་ཕྱག་སེན་གྱི་རྩེ་མོས་བཞེས་པའི་རྡུལ་ལྟར་ཤིན་ཏུ་ཉུང་བར་གསུངས་སོ། །དེ་
ལྟར་རྒྱལ་བའི་བཀའ་དང་བསྟུན་ན་མངོན་མཐོའི་རྟེན་ཕུན་སུམ་ཚོགས་པ་ཞིག་
སྒྲུབ་པའི་རྒྱུ་ཚོགས་ཚང་ལ་མ་ནོར་བ་ཇི་བཞིན་ཤེས་པ་དང་། ཤེས་ནས་ཀྱང་ཚིག་
ཙམ་དུ་མ་ལུས་པར་རྒྱུད་ལ་ཁེལ་བ་ནི་ཐུབ་པའི་ཕྱག་སེན་གྱི་རྩེ་མོའི་རྡུལ་ལྟར་ཤིན་
ཏུ་དཀོན་པར་སྣང་ལ། དེ་ལྟ་ནའང་སྙིགས་མ་ལྔ་ཤིན་ཏུ་བདོ་བའི་དུས་སུ་བསླེབས་
པས་མངོན་མཐོའི་རྟེན་བཟང་སྒྲུབ་པའི་ཐབས་དེ་རྣམས་ཤེས་པ་ལྟ་ཞོག །ཇི་ལྟར་
ཡིན་ལ་ཐེ་ཚོམ་ཙམ་ཡང་མ་ཞུགས་ཀྱང་རྨོངས་པའི་ བྲན་དུ་སོང་བ་དང་རྙེད་
བཀུར་སྙན་གྲགས་ཀྱིས་དབྱེན་སྦྱོས་པས་ས་ལམ་མཐོན་པོའི་ཁས་ལེན་བྱེད་པ་
ཆེས་མང་ངོ༌། །དེས་ན་བདག་ལེགས་སུ་འདོད་པ་དག་གིས་ནི་འདི་ལྟ་བུའི་གནད་
-312 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
རྣམས་ལ་ཞིབ་ཏུ་དཔྱད་ནས་ངེས་པ་གཏིང་ཚུགས་པ་ཞིག་རྙེད་པ་ལ་འབད་པར་
བྱ་དགོས་སོ། །
སྨྲས་པ། ཐུབ་པའི་གསུང་དང་དགོངས་འགྲེལ་མང་དུ་ཐོས། །ཐོས་དོན་དྲི་
མེད་ རིགས་ པས་ཚུལ་བཞིན་དཔྱད། །དཔྱད་དོན་རྒྱུད་ལ་ ཉམས་ སུ་ལེན་ཚུལ་
ཤེས། །ཤེས་ལྡན་དེ་ལ་མང་ཐོས་མཁས་ཞེས་བརྗོད། །འདབ་གཤོག་རྫོགས་ཀྱང་
འཕུར་ནུས་མིན་པའི་བྱ་དེས་ཅི། །འབྱོར་པར་གྱུར་ཀྱང་སེར་སྣས་བཅིངས་པའི་
ནོར་དེས་ཅི། །མང་དུ་ཐོས་ཀྱང་ཉམས་ལེན་མི་ཤེས་མཁས་དེས་ཅི། །དབེན་པར་
གནས་ཀྱང་ རང་རྒྱུད་མ་ཐུལ་ སྒོམ་དེས་ཅི། །ཆུ་སྲིན་འབྱུང་གནས་ ཆུ་ཡིས་མི་
ངོམས་བཞིན། །ལེགས་བཤད་དོན་ གཉེར་ ལེགས་བཤད་ ཀྱིས་ མི་ངོམས། །ས་
ཆེན་འཛིན་མས་ས་ཀུན་འདེགས་པ་བཞིན། །འགྲོ་བའི་དབང་པོ་རྣམས་ཀྱིས་འགྲོ་
འདི་ སྐྱོངས། །སྤྱི་ གཙུག་ཡོངས་འཛིན་ནོར་ བུའི་ ཏོག་ གིས་ བརྒྱན། །མགྲིན་ པ་
ལེགས་བཤད་ངོ་ཤལ་ཕྲེང་བས་བརྒྱན། །བློ་གྲོས་བང་མཛོད་བསླབ་གསུམ་ནོར་བུས་
བརྒྱན། །ལག་པའི་ཆུ་སྐྱེས་གཏོང་བའི་སྦྲང་རྩིས་བརྒྱན། །ཆེན་པོ་རྣམས་ནི་ཡོན་ཏན་
ཚོགས་ཀྱིས་བརྒྱན། །དབང་ཕྱུག་དཔའ་ཞིང་བདེན་དང་དུལ་བས་བརྒྱན། །འདི་དག་
འཇིག་རྟེན་འདི་ན་ཡ་མཚན་ཞིང་། །མཁས་རྣམས་མགུ་པའི་རྒྱན་བཟང་དམ་པ་
ལགས། །བཤེས་གཉེན་མཁས་པའི་མགོན་གྱིས་མ་ཟིན་ཅིང་། །དྲི་མེད་ རིགས་
པའི་རྣམ་དཔྱོད་མི་ལྡན་ན། །གསེར་དངུལ་མུ་ཏིག་རྒྱན་མང་ཅི་བཏགས་ཀྱང་། །
བ་ལ་རྒྱན་བཏགས་བཞིན་དུ་ཁུར་ཉིད་དོ། །དྲན་ཤེས་ཚུལ་ཁྲིམས་གཙང་མའི་སྟོད་
གཡོགས་དང་། །ངོ་ཚ་ཁྲེལ་ཡོད་སྨད་གཡོགས་གོས་བྲལ་ན། །སྣ་ཚོགས་དར་གྱི་གོས་
བཟང་ཅི་བགོས་ཀྱང་། །མཁས་དང་དམ་པའི་སྤྱན་སྔར་གཅེར་བུ་ཉིད། །ཐུབ་པའི་
- 313-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བཀའ་ལུང་ཚུལ་དང་བསྟུན་གྱུར་ན། །མངོན་མཐོའི་རྒྱུ་ཚོགས་ཤེས་པའང་ཆེས་
དཀོན་ཡང་། །རྙེད་བཀུར་སྙན་གྲགས་འདོད་པས་དབྱེན་སྦྱོས་ཏེ། །གྲུབ་པར་རློམ་
པས་ས་ཡི་སྟེང་འདི་ཁྱབ། །ལྔ་བརྒྱ་ཐ་མའི་དུས་མཐའ་འདི་འོངས་ཚེ། །ངུར་སྨྲིག་
རྒྱལ་མཚན་ཟོལ་ལ་སྐྱབས་བཅས་ནས། །མཁས་རྣམས་ངོ་ཚ་སྐྱུག་བྲོ་སྐྱེད་པའི་
གཞི། །ཐུབ་པས་སྨད་པའི་ལས་ལ་འཛེམ་མེད་སྤྱོད། །ཁྱིམ་གནས་དགེ་བསྙེན་སྐྱ་
བོའི་གོས་ཅན་ལ། །ཇི་ལྟར་བཅས་པའི་བསླབ་པའི་ཆ་ཙམ་ཡང་། །སྲུང་བ་ཤིན་
ཏུ་དཀོན་ཞེས་གང་གསུངས་པ། །དེ་དེ་བཞིན་དུ་འཇིག་རྟེན་འདི་ན་སྣང་། །དལ་
བའི་རྟེན་བཟང་དོན་ལྡན་བྱེད་འདོད་ཅིང་། །རྒྱལ་བ་དགྱེས་ པའི་ལམ་བཟང་
འཚོལ་འདོད་ན། །གསུང་ རབ་དགོངས་ དོན་ རིགས་ པས་ ལེགས་དཔྱད་ནས། །
གཞན་དྲིང་མི་འཇོག་ངེས་པ་བརྙེད་པར་མཛོད། །
དེ་ལྟར་མངོན་མཐོ་དང་ངེས་ལེགས་སྒྲུབ་བྱེད་ཀྱི་ཐབས་ཐམས་ཅད་ཀྱི་རྩ་བ་
ནི་དད་པ་ལ་ཐུག་སྟེ། སྤྱོད་འཇུག་ལས། དགེ་བའི་ཆོས་རྣམས་ཐམས་ཅད་ཀྱི། །རྩ་
བ་མོས་པར་ཐུབ་པས་གསུས། །ཞེས་གསུངས་པ་ལྟར་རོ། །དེ་ཡང་མངོན་མཐོ་
སྒྲུབ་བྱེད་ཀྱི་ཐབས་ཐམས་ཅད་ཀྱི་རྩ་བ་དད་པ་ལ་ཐུག་པ་ནི་མགོན་པོ་ཀླུ་སྒྲུབ་
ཀྱིས་དབུ་མ་རིན་ཆེན་ཕྲེང་བར་གསུངས་ལ། ངེས་ལེགས་ཐར་པ་དང་ཐམས་ཅད་
མཁྱེན་པའི་གོ་འཕང་ཐོབ་པའི་ཐབས་ཀྱི་རྩ་བ་དད་པ་ལ་ཐུག་པ་ནི། བསླབ་
བཏུས་ལས། དད་པའི་རྩ་བ་བརྟན་བྱས་ལ། །བྱང་ཆུབ་ལ་ཡང་བློ་བརྟན་བྱ། །
ཞེས་གསུངས་པ་ལྟར་རོ། །དད་པ་དེ་ལ་རྣམ་པ་གསུམ་སྟེ། དང་བའི་དད་པ་དང་།
ཡིད་ཆེས་པའི་དད་པ་དང་། མངོན་འདོད་ཀྱི་དད་པ་གསུམ་མོ། །དང་བའི་དད་པ་
ནི་བཤེས་གཉེན་དམ་པ་ཚུལ་བཞིན་དུ་བསྟེན་པ་ལས། སྟོན་པ་སངས་རྒྱས་དང་།
-314 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས། །
དེས་བསྟན་པའི་ལུང་རྟོགས་ཀྱི་ཆོས་དང་། ཆོས་དེ་ཚུལ་བཞིན་དུ་སྒྲུབ་པའི་དགེ་
འདུན་རྣམས་ཀྱིས་བསྔགས་པ་རྒྱ་ཆེར་ཐོས་པ་ན་སེམས་ལ་དད་པ་སྐྱེས་པའོ། །
ཡིད་ཆེས་ཀྱི་དད་པ་ནི། བཤེས་གཉེན་དམ་པའི་ཞལ་ནས་ཇི་ལྟར་ཐོས་པའི་དོན་
དེ་དག་ཡང་དང་ཡང་དུ་ཡིད་ལ་བྱས་པས་ངེས་པ་ཐོབ་ནས་ཡིད་ཆེས་རྙེད་པའོ། །
ཡིད་ཆེས་ཀྱི་དད་པ་སྐྱེད་པ་འདི་ལ་སྒོ་གཉིས་ཡོད་དེ། དཀོན་མཆོག་གསུམ་དང་།
མི་རྟག་པ་དང་འཁོར་བའི་སྡུག་བསྔལ་དང་། སྡུག་བསྔལ་ཐམས་ཅད་ཀྱི་རྩ་བ་
བདག་འཛིན་དང་། དེའི་དབང་གིས་ཉོན་མོངས་གཞན་རྣམས་སྐྱེ་ཚུལ་དང་། དེའི་
དབང་གིས་འཁོར་བར་འཁོར་ཚུལ་དང་། འཁོར་བ་ལས་འདས་པའི་ཐར་པ་ཐོབ་
ཚུལ་དང་། འབྲས་བུ་སངས་རྒྱས་ཀྱི་གོ་འཕང་ཐོབ་ཚུལ་ལ་སོགས་པ་རྣམས་ནི་དྲི་
མ་མེད་པའི་རིགས་པའི་ལམ་ནས་དྲངས་ཏེ་ངེས་ཤེས་བརྟན་པོ་རྙེད་པར་བྱེད་པ་
ཡིན་ལ། ལས་དགེ་བ་བྱས་པ་ལ་བརྟེན་ནས་འབྲས་བུ་བདེ་བ་འབྱུང་ཚུལ་དང་།
མི་དགེ་བ་ལས་འབྲས་བུ་སྡུག་བསྔལ་འབྱུང་ཚུལ་སོགས་པ་ལས་དང་འབྲས་བུའི་
ཚུལ་རྣམས་ནི་རྒྱལ་བ་འབའ་ཞིག་གི་བཀའ་ལ་བརྟེན་ནས་ཡིད་ཆེས་འཚོལ་
དགོས་ལ། རྒྱལ་བའི་བཀའ་ལ་མ་ལྟོས་པར་རིགས་པས་དཔྱད་ནས་ཡིད་ཆེས་
རྙེད་མི་ནུས་པ་དོན་འདི་ལ་ཤིན་ཏུ་ལྐོག་གྱུར་ཅེས་གསུངས་སོ། །རྒྱལ་བའི་བཀའ་
ལ་བརྟེན་ནས་ཡིད་ཆེས་ཇི་ལྟར་འཚོལ་བའི་ཚུལ་ནི། ཏིང་ངེས་འཛིན་རྒྱལ་པོའི་
མདོ་ལས། ཟླ་བ་སྐར་མར་བཅས་པ་གནས་ལྟུང་ཞིང་། །རི་དང་གྲོང་དུ་བཅས་
པའི་ས་ཞིག་ལ། །ནམ་མཁའི་ཁམས་ནི་རྣམ་པ་གཞན་གྱུར་ཀྱང་། །ཁྱོད་ནི་མི་
བདེན་པ་ཡི་ཚིག་མི་གསུང་། །ཞེས་གང་གསུངས་པ་ལྟར། ཉེས་པ་བག་ཆགས་
དང་བཅས་པ་རྩ་བ་ནས་སྤངས་ཤིང་ཤེས་བྱའི་གནས་མཐའ་དག་ལག་མཐིལ་གྱི་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྐྱུ་རུ་ར་བཞིན་དུ་མངོན་སུམ་དུ་གཟིགས་ཤིང་གདུལ་བྱ་ལ་ཐུགས་བརྩེ་བ་འབའ་
ཞིག་ལྷུར་མཛད་པ་སྟོན་པ་སངས་རྒྱས་ཀྱིས་རྫུན་གསུང་བ་རྣམ་པ་ཀུན་ནས་མི་
སྲིད་པར་ཐག་བཅད་ནས། རྒྱལ་བའི་བཀའ་ལས་ཇི་ལྟར་འབྱུང་བ་དེ་ཁོ་ན་ལྟར་
ནམ་ཡང་བསླུ་བ་མེད་དོ་སྙམ་དུ་ལས་འབྲས་ལ་ཡིད་ཆེས་བསྐྱེད་པར་བྱའོ། །
མངོན་འདོད་ཀྱི་དད་པ་ནི། དེ་ལྟར་ཡིད་ཆེས་རྙེད་པ་ན་གནས་སྐབས་ངན་འགྲོའི་
གཡང་ས་ལས་ཐར་ནས་བདེ་འགྲོ་ལྷ་མིའི་རྟེན་ཐོབ་འདོད་དང༌། མཐར་ཐུག་ཐར་
པ་དང་ཐམས་ཅད་མཁྱེན་པ་རྣམས་ལ་ཐོབ་འདོད་དྲག་པོ་སྐྱེས་པའོ། །སྤྱིར་ཡོན་
ཏན་ཐམས་ཅད་ཀྱི་རྩ་བ་དད་པ་ལ་ཐུག་པ་ནི། དཀོན་མཆོག་ཏ་ལ་ལའི་གཟུངས་
ལས། དད་ པ་ སྔོན་འགྲོ་མ་ལྟར་སྐྱེད་པ་སྟེ། །ཡོན་ཏན་ཐམས་ཅད་སྲུང་ཞིང་
འཕེལ་བར་ བྱེད། །དོགས་པ་སེལ་ཞིང་ཆུ་བོ་རྣམས་ལས་སྒྲོལ། །དད་ པ་བདེ་
ལེགས་གྲོང་ཁྱེར་མཚོན་བྱེད་ཡིན། །དད་པ་རྙོག་པ་མེད་ཅིང་སེམས་དང་བྱེད། །
ང་རྒྱལ་སྤོང་ཞིང་གུས་པའི་རྩ་བ་ཡིན། །དད་པ་ནོར་དང་གཏེར་དང་རྐང་པའི་
མཆོག །ལག་པ་བཞིན་དུ་དགེ་སྡུད་རྩ་བ་ཡིན། །ཞེས་དང་། ཆོས་བཅུ་པ་ལས་
ཀྱང་། གང་གིས་འདྲེན་པ་ངེས་འབྱུང་ལ། །དད་པ་ཐེག་པའི་མཆོག་ཡིན་ཏེ། །དེ་
ཕྱིར་བློ་དང་ལྡན་པའི་མིས། །དད་པའི་རྗེས་སུ་འབྲང་བ་བསྟེན། །མ་དད་པ་ཡི་མི་
དག་ལ། །དཀར་པོའི་ཆོས་རྣམས་མི་སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་
སྔོན་པོ་ཇི་བཞིན་ནོ། །ཞེས་གང་གསུངས་པ་ལྟར་རོ། །འོ་ན་བཤེས་གཉེན་ཇི་ལྟ་
བུ་ཞིག་ལ་བསྟེན་སྙམ་ན། བཤེས་གཉེན་དུ་མིང་བཏགས་པ་གང་བྱུང་རེས་ཆོག་
པ་མིན་གྱི། སངས་རྒྱས་ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་པའི་
མན་ངག་མངའ་བའི་བཤེས་གཉེན་མཁས་པ་ཞིག་བསྟེན་དགོས་སོ། །དེ་ཡང་རྗེ་
- 316 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
བཙུན་བྱམས་པས། བཤེས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་
བརྩོན་བཅས་ལུང་གིས་ཕྱུག །དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་
བའི་བདག་ཉིད་སྐྱོ་བ་སྤངས་ལ་བརྟེན། །ཞེས་གསུངས་པ་ལྟར། ལམ་བསླབ་པ་
གསུམ་གྱིས་རྒྱུད་བཏུལ་ཞིང་རྒྱལ་བའི་བཀའ་དགོངས་འགྲེལ་དང་བཅས་པ་ལ་
ཐོས་བསམ་ཕུ་ཐག་ཆོད་པ་བྱས་པ། དེ་ཡང་སྙན་རྒྱུད་ཀྱི་མན་ངག་དང་ལྡན་པ་ལ་
སོགས་པ་ཡོན་ཏན་ཁྱད་པར་ཅན་མང་པོ་དང་ལྡན་པ་ཞིག་ལ་བརྟེན་དགོས་ལ།
དེ་ལྟར་མིན་པར་ལམ་ལོག་པར་སྟོན་པའི་མི་དགེ་བའི་བཤེས་གཉེན་དང་ཕྲད་ན་
ནི་དུག་སྤྲུལ་ནག་པོས་ཟིན་པ་བཞིན་དུ་ཉེས་སྐྱོན་མཐའ་དག་བསྐྱེད་ནས་ཕུང་
བར་བྱེད་པས། ཚེ་རབས་གཏན་གྱི་མདུན་མའི་རྩ་བ་འཛུགས་པའི་སྐབས་འདིར་
མ་འཕྱུགས་པ་ཤིན་ཏུ་གལ་ཆེའོ། །ལམ་འཇིགས་པ་ཅན་ གྱི་སར་ ཉིན་གཅིག་
བགྲོད་པའི་གྲོགས་ལའང་བློ་གཏད་ཐུབ་མི་ཐུབ་ཤིན་ཏུ་བརྟག་དགོས་ན། ཇི་སྲིད་
སངས་རྒྱས་མ་ཐོབ་ཀྱི་བར་དུ་ལམ་སྟོན་མཁན་རེ་བ་ལ་གང་བྱུང་གིས་མི་ཆོག་པ་
ལྟ་ཅི་སྨོས། དེས་ན་ཁྱི་དང་གློ་བ་ཕྲད་པ་ལྟར་མི་བྱ་བར་ལེགས་པར་བརྟགས་ལ་
ལམ་མ་ནོར་བར་སྟོན་ཅིང་བསླུ་བ་མེད་པའི་བཤེས་གཉེན་ཞིག་ལ་བརྟེན་པར་
བྱའོ། །དེ་ ལྟ་ བུའི་ བཤེས་ གཉེན་ དེ་ ཇི་ ལྟར་ བསྟེན་པའི་ཚུལ་ལ། བསམ་ པས་
བསྟེན་ཚུལ་དང་། སྦྱོར་བས་བསྟེན་ཚུལ་གཉིས་ལས། བསམ་པས་བསྟེན་ཚུལ་ནི་
དད་གུས་སྦྱོང་བ་སྟེ། དེ་ཡང་སྐྱོན་རྟོག་གི་བློ་བཀག་ནས་ཡོན་ཏན་སྒོ་དུ་མ་ནས་
སེམས་ཤིང་སེམས་ལ་དད་པ་ཅི་སྐྱེ་དང༌། ལྷག་པར་རྒྱལ་བ་རྡོ་རྗེ་འཆང་ཉིད་
བདག་ཅག་ལ་ཆོས་སྟོན་པའི་ཕྱིར་ཐ་མལ་བའི་སྐུའི་རྣམ་པར་བསྟན་པའོ་སྙམ་དུ་
བློས་ཐག་བཅད་ནས་ཡང་དང་ཡང་དུ་ཡིད་ལ་གོམས་པར་བྱ། སྔོན་ཐུབ་པས་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཆོས་ཚིགས་བཅད་རེ་རེའི་ཕྱིར་དུའང་སྐུ་ལུས་ལ་ལྕགས་གཟེར་སྟོང་གིས་བཏབ་
པ་དང་། མར་མེ་སྟོང་བཙུགས་པ་དང་། སྤྱན་དང་དབུ་ལ་སོགས་པ་གྲངས་མེད་
བཏང་བ་སོགས་དཀའ་བ་བསམ་གྱིས་མི་ཁྱབ་པ་མཛད་དགོས་པ་བྱུང་ན། བདག་
ལ་ནི་དཀའ་བ་གང་ཡང་བྱ་མ་དགོས་པར་བཤེས་གཉེན་དམ་པ་འདིས་ལམ་གྱི་
གནད་ཐམས་ཅད་ཕ་བཟང་གིས་བུ་ལ་སློབ་པ་ལྟར་འདོམས་པར་མཛད་པས་
བཀའ་དྲིན་འདི་འདྲ་ནི་ནམ་མཁའ་མ་ཟད་ཀྱི་བར་དུ་འཁོར་ཐབས་ག་ལ་ཡོད་
སྙམ་དུ་ལུས་ཀྱི་བ་སྤུ་ལྡང་། མིག་ནས་མཆི་མ་འཁྲུག་པ་དང་དད་གུས་ཤུགས་དྲག་
མ་སྐྱེས་ཀྱི་བར་དུ་སྒོམ། དེ་ལྟར་བློའི་འགྱུར་བ་དྲག་པོ་བཏོན་ནས་ཡང་དང་ཡང་
དུ་ཡིད་ལ་བྱ་ཞིང་དད་གུས་ཅི་འཕེལ་བྱའོ། །སྦྱོར་བས་བསྟེན་ཚུལ་ནི་རྗེ་བཙུན་
བྱམས་པས་རྣམ་པ་གསུམ་གསུངས་ཏེ། ཟང་ཟིང་འབུལ་བ་དང་། ལུས་ངག་གིས་
བསྙེན་བཀུར་དང་། བཀའ་བཞིན་དུ་སྒྲུབ་པའོ། །དེ་ལ་དང་པོ་གཉིས་ནི་རང་གི་
ཚོགས་རྫོགས་པའི་ཡན་ལག་ཏུ་ཡིན་གྱི། སྦྱོར་བས་བསྟེན་ཚུལ་གྱི་གཙོ་བོ་ནི་
བཀའ་བཞིན་དུ་སྒྲུབ་པ་སྟེ། སྐྱེ་བོ་དམ་པ་རྣམས་ནི་ཟང་ཟིང་ངང་བསྙེན་བཀུར་ལ་
ཆགས་ནས་དེས་མགུ་བ་མ་ཡིན་གྱི། བཀའ་བཞིན་དུ་བསྒྲུབས་ན་མཉེས་པར་
འགྱུར་བས་དེ་གཙོ་བོ་ཡིན་ནོ། །དེ་ཡང་བླ་མས་བསྟན་པའི་ལམ་གྱི་གནད་རྣམས་
རང་གི་བློ་ནུས་ཅི་ཡོད་ཀྱིས་ཡང་དང་ཡང་དུ་ཡིད་ལ་བྱ་ཞིང་སྒོམ་པའོ། །གཞན་
ཡང་བཤེས་གཉེན་བསྟེན་ཚུལ་གྱི་མན་ངག་ཁྱད་པར་ཅན་གྲུབ་མཆོག་དབེན་ས་
པའི་མན་ངག་ལས་འབྱུང་བ་ལྟར་མདོ་སྔགས་གཉིས་ཀའི་ལམ་གྱི་གནད་ཐམས་
ཅད་ཚང་ཞིང་། ལམ་བགྲོད་པ་ལ་ཆེས་ཤིན་ཏུ་མྱུར་བའི་ཐབས་མཁས་ཁྱད་པར་
ཅན་ཟབ་ལམ་བླ་མ་ལྷའི་རྣལ་འབྱོར་སྙན་རྒྱུད་ཀྱི་མན་ངག་ལས་འབྱུང་བ་ལྟར་
- 318 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ཉམས་ལེན་གྱི་མཐིལ་དུ་གཟུང་ངོ༌། །དོན་དེ་དག་ཚིགས་སུ་བཅད་པའི་སྒོ་ནས་
དབྱངས་སུ་བརྗོད་ན་འདི་ལྟར། །
མངོན་པར་མཐོ་དང་ངེས་པར་ལེགས་པའི་ལུས། །སྐྲུན་བྱེད་དགེ་བའི་ས་
བོན་གྲུང་པོ་ནི། །གང་གི་མཐུ་ལ་ངེས་པར་རག་ལས་པ། །ཡབ་རྗེ་བཤེས་གཉེན་
དམ་ པ་ ཉིད་ དུ་ ངེས། །གནས་ སྐབས་ མཐར་ ཐུག་ ཕན་ བདེ་ པདྨོའི་ཚལ། །སྐྱེ་
གནས་འཕེལ་བ་གང་ལ་རག་ལས་པ། །བཤེས་གཉེན་གདེངས་ཅན་དབང་པོའི་
ཐུགས་རྗེའི་རླངས། །འཁྲིགས་ལས་བྱུང་བའི་ཟབ་རྒྱས་ཆོས་ཆར་ཉིད། །མ་རུངས་
རྒྱུད་ངན་སློག་ཧྲུལ་འདྲ་བ་ཡིས། །ཡོངས་འཛིན་རིན་ཆེན་མང་པོའི་སར་འགྲིམས་
ཀྱང་། །ཡོན་ཏན་རིན་ཆེན་ཆ་ཙམ་མི་འགོ་བར། །སྐྱོན་མང་རྩ་སྦྱར་ཚོགས་ཀྱིས་རང་
ཉིད་ཕུང་། །གཏན་ གྱི་མདུན་མའི་རྩ་བ་འཛུགས་སྐབས་འདིར། །དཔག་བསམ་
ཤིང་དང་དུག་སྡོང་རྩ་བ་གཉིས། །ནོར་ན་དེ་ལས་ཕུང་བ་གཞན་མེད་པས། །ལེགས་
པར་དཔྱོད་ཅིག་ཀྭ་ཡེ་ཤེས་ལྡན་དག །ཉིན་གཅིག་འཚོ་བ་སྦྱོར་བའི་སྦྱིན་བདག་
ལ། །དྲིན་ཅན་ཡིན་ཞེས་སྨྲ་ཞིང་སེམས་བྱེད་ན། །འདི་ཕྱིའི་བདེ་ལེགས་གང་ལ་རག་
ལས་པ། །དྲིན་ཅན་བླ་མའི་བཀའ་དྲིན་གཞལ་ནུས་ཅི། །དེད་དཔོན་མཁས་པའི་
བཤེས་ལ་མི་བརྟེན་པར། །རྨོངས་པའི་བྲན་གྱུར་ཕྱུགས་སྐྱོང་ལ་བརྟེན་ནས། །གསུང་
རབ་རིན་ཆེན་གླིང་དུ་བགྲོད་དོ་ཞེས། །སྨྲ་བ་སྨོན་པའི་ཚིག་དག་མ་ཡིན་ནམ། །
ས་གསུམ་སྒྲོན་མེ་དོར་ནས་མེ་ཁྱེར་ལ། །བརྟེན་པ་ཇི་བཞིན་མཁས་པའི་བཤེས་
བོར་ནས། །རང་ཡུལ་རྒན་རབས་རྨོངས་པའི་རྗེས་འཇུག་པ། །འཇིག་རྟེན་རྒན་
པོའི་སྤྱོད་ཚུལ་ལགས་པར་འཁུམས། །རྟག་ཏུ་བརྩེ་ལྡན་རྟག་ཏུ་ཤུམ་པ་ཡིས། །
ཆོས་དོན་འཚོལ་ཕྱིར་ཆོས་འཕགས་བསྟེན་པ་ལྟར། །ལམ་བཟང་འཚོལ་ ཕྱིར་
-319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ལམ་བཟང་སྟོན་པའི་བཤེས། །རབ་དང་སེམས་ཀྱིས་རབ་ཏུ་བསྟེན་པར་བྱ། །
སེམས་དཔའ་ནོར་བཟང་དཔའ་བོར་བྱམས་མགོན་གྱིས། །སེམས་དཔའི་སྤྱོད་
ཚུལ་ཇི་ལྟར་གདམས་པ་ལྟར། །སེམས་དཔའ་ཆེན་པོ་ཐེག་མཆོག་བཤེས་གཉེན་
གྱིས། །སེམས་ དཔའི་ སྤྱོད་ ཚུལ་ མ་ ལུས་ འདོམས་ པར་ ཤོག །ཆོས་ རྒྱལ་ ཟས་
གཙང་སྲས་པོས་བྱམས་མགོན་ལ། །ཆོས་ཀྱི་རྒྱལ་སྲིད་ཇི་ལྟར་གཏད་པ་ལྟར། །
ཆོས་རྗེ་མཚུངས་མེད་དཔལ་ལྡན་བླ་མ་ཡི། །ཆོས་ཚུལ་མ་ལུས་བདག་གིས་འཛིན་
གྱུར་ཅིག །ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་
སྐལ་ལྡན་འཇུག་ངོགས་ཞེས་བྱ་བ་ལས། ལེགས་ཚོགས་ཐམས་ཅད་ཀྱི་རྩ་བ་དགེ་
བའི་བཤེས་གཉེན་ཇི་ལྟར་བསྟེན་པའི་སྐབས་ཏེ་གཉིས་པའོ།། །།
ཀུན་ལ་སྙོམས་པའི་ཐུགས་རྗེའི་གྲིབ་བསིལ་གྱིས། །ཀུན་རྨོངས་ཚ་གདུང་
སེལ་ཞིང་དྲི་བསུང་གིས། །ཀུན་འབྱུང་རབ་ཞི་བདུད་རྩིའི་དཔལ་སྟེར་བ། །ཀུན་
མཁྱེན་དཔག་བསམ་ལྗོན་པས་རྟག་སྐྱོངས་ཤིག །དེ་ལྟར་བཤེས་གཉེན་དམ་པ་
ཚུལ་བཞིན་དུ་བསྟེན་ནས་ལམ་གྱི་གནད་ཐམས་ཅད་ཚང་པའི་ཉམས་ལེན་ཇི་
ལྟར་བྱ་བའི་ཚུལ་ནི། ཐེག་པ་ཆེན་པོའི་ལམ་གྱི་གནད་ཐམས་ཅད་བསྡུ་ན། ངེས་
འབྱུང་། བྱང་སེམས། ཡང་དག་པའི་ལྟ་བ་གསུམ་དུ་འདུ་བ་སྟེ། ཐེག་པ་ཆེན་པོ་པ་
རྣམས་ཀྱི་ཐོབ་བྱ་མཐར་ཐུག་པ་ནི་འབྲས་བུ་རྫོགས་པའི་སངས་རྒྱས་ཀྱི་གོ་འཕང་
ཡིན་ལ། རྫོགས་པའི་སངས་རྒྱས་ནི་སྐུ་མཚན་དཔེས་སྤྲས་པ་གཟུགས་ཀྱི་སྐུ་དང་།
ཐུགས་སྒྲིབ་བྲལ་ཆོས་ཀྱི་སྐུ་གཉིས་ནམ་ཡང་འབྲལ་བ་མེད་པར་ནམ་མཁའ་མ་
ཟད་ཀྱི་བར་དུ་བཞུགས་པ་ཞིག་ཡིན་ལ། དེ་འདྲ་བའི་གཟུགས་ཀྱི་སྐུ་དེ་ནི་བསོད་
ནམས་ཀྱི་ཚོགས་མཐའ་ཡས་མུ་མེད་པ་ཞིག་བསྐལ་ཆེན་གྲངས་མེད་མང་པོར་
- 320 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
བསགས་ པའི་མཐུ་ལས་གྲུབ་པ་ཡིན་ལ། ཆོས་ཀྱི་སྐུ་དེ་ནི་ཡེ་ཤེས་ཀྱི་ཚོགས་
མཐའ་ཡས་མུ་མེད་པ་ཞིག་བསྒོམས་པའི་མཐུ་ལས་གྲུབ་པ་ཡིན་ནོ། །བསོད་
ནམས་ཀྱི་ཚོགས་ཐམས་ཅད་ཀྱི་རྩ་བ་དང་སྙིང་པོ་ལྟ་བུ་ནི་བྱང་ཆུབ་ཀྱི་སེམས་རིན་
པོ་ཆེ་ཡིན་ལ། ཡེ་ཤེས་ཀྱི་ཚོགས་ཐམས་ཅད་ཀྱི་སྙིང་པོ་མཐར་ཐུག་པ་ནི་ཟབ་མོ་
དབུ་མའི་ལྟ་བ་ཡིན་ནོ། །དེས་ན་འབྲས་བུ་སྐུ་གཉིས་འགྲུབ་པ་ལ་རྒྱུ་ཐབས་ཤེས་
གཉིས་ཚང་དགོས་ཤིང་། དེ་ཡང་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་
གཉིས་སུ་ཐབས་ཤེས་ཐམས་ཅད་འདུ་ལ། ཐབས་ཤེས་ཁྱད་པར་ཅན་དེ་དག་
ཉམས་སུ་ལེན་པའི་ཚེ་སེམས་ཚེ་འདིའི་སྣང་ཤས་ཀྱི་དབང་དུ་སོང་ན་སྤྱིར་དགེ་བ་
ཙམ་དུའང་འགྱུར་བ་དཀའ་ན་ཐེག་པ་ཆེན་པོའི་ལམ་དུ་གཏན་ནས་མི་འགྲོ་བས་
ཐོག་མར་ ཚེ་ འདིའི་སྣང་ཤས་ལྡོག་པ་ཞིག་དང་། དེས་ཀྱང་མི་ཆོག་འཁོར་བ་
མཐའ་དག་ལ་ཞེན་པ་གཏིང་ནས་ལོག་པའི་ངེས་འབྱུང་མཚན་ཉིད་ཚང་པ་ཞིག་
དགོས་ཏེ། སེམས་འཁོར་བའི་ཕུན་ཚོགས་ལ་སྲེད་པའི་ཞེན་པའི་དབང་དུ་སོང་ན་
ཅི་བྱས་འཁོར་བའི་རྒྱུ་ཉིད་དུ་འགྱུར་བས་ཐར་པ་ཙམ་གྱི་རྒྱུར་ཡང་མི་འགྱུར་ན་
ཐམས་ཅད་མཁྱེན་པ་ཐོབ་པའི་ཐབས་སུ་ག་ལ་འགྱུར། དེས་ན་ཐོག་མར་ངེས་
འབྱུང་མཚན་ཉིད་ཚང་བ་ཞིག་ངེས་པར་སྐྱེད་དགོས་སོ། །རྗེ་ཐམས་ཅད་མཁྱེན་
པས་རྗེ་བཙུན་འཇམ་པའི་དབྱངས་ལ་ལམ་གྱི་གནད་ཐམས་ཅད་བསྡུས་པའི་
ཉམས་ལེན་ཇི་ལྟར་བྱ་ཞེས་ཞུས་པ་ན་ངེས་འབྱུང་དང་། བྱང་ཆུབ་ཀྱི་སེམས་དང་།
ཟབ་མོ་དབུ་མའི་ལྟ་བ་གསུམ་ལ་བསླབ་དགོས་ཚུལ་རྒྱུ་མཚན་དུ་མ་དང་བཅས་
གསུངས་སོ། །ཚུལ་འདི་དག་ལ་ཡིད་ཆེས་ཀྱི་ལུང་དང་དྲི་མ་མེད་པའི་རིགས་པའི་
ལམ་ནས་དྲངས་ཏེ་ངེས་པ་གཏིང་ཚུགས་པ་བསྐྱེད་ཕྱིར་རྒྱ་ཆེར་བཤད་པར་སྤྲོ་
32 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ནའང་འདིར་ཡིག་གེ་ཧ་ཅང་མངས་སུ་དོགས་པས་བྲི་མ་ནུས་སོ། །དེ་ལྟར་ལམ་གྱི་
གཙོ་བོ་རྣམ་པ་གསུམ་ལས་ངེས་འབྱུང་སྒོམ་ཚུལ་ལ། ཐོག་མར་ཚེ་འདིའི་སྣང་
ཤས་ལྡོག་པའི་ཐབས་དང་། དེ་ནས་འཁོར་བ་སྤྱི་ལ་ཡིད་འབྱུང་སྒོ་ཚུལ་གཉིས་
ལས། དང་པོ་ནི། རྗེ་ཐམས་ཅད་མཁྱེན་པས། དལ་འབྱོར་རྙེད་དཀའ་ཚེ་ལ་ལོང་
མེད་པ། །ཡིད་ལ་གོམས་པས་ཚེ་འདིའི་སྣང་ཤས་ལྡོག །ཅེས་གང་གསུངས་པ་
ལྟར། དལ་འབྱོར་རྙེད་དཀའ་འཆི་བ་མི་རྟག་པ་ངན་འགྲོ་སྡུག་བསྔལ་རྣམས་དྲག་
ཏུ་བསམས་ནས་ཚེ་འདིའི་ཞེན་པ་ལྡོག་པར་བྱ་དགོས་ཏེ། དེ་ཡང་སྔོན་ཐོག་མ་
མེད་པ་ནས་ཁམས་གསུམ་འཁོར་བ་འདིར་འཁོར་ནས་སྡུག་བསྔལ་བརྒྱུད་མར་
མྱོང་མྱོང་ཞིང་། ལས་དང་ཉོན་མོངས་བ་ཆུ་བོའི་ཤུགས་ལྟ་བུས་སྐད་ཅིག་ཀྱང་
ངལ་བསོ་མེད་པར་ཁྱེར་བཞིན་པ་ལས་ཆོས་ཀྱི་བསམ་པ་སྐྱེ་བའི་ལོང་སྐབས་སྐད་
ཅིག་ཀྱང་མ་བྱུང་ལ། ད་རེས་སྟབས་ལེགས་ཀྱི་དབང་གིས་རྟེན་བཟང་པོ་འདི་འདྲ་
ཐོབ་བཅོམ་ལྡན་འདས་ཤཱཀྱ་ཐུབ་པའི་བསྟན་པ་རིན་པོ་ཆེ་དང་མཇལ། ལམ་མ་
ནོར་བར་སྟོན་པའི་དགེ་བའི་བཤེས་གཉེན་གྱིས་རྗེས་སུ་བཟུང་། རང་གི་ངོས་
ནས་བླང་དོར་དཔྱོད་པའི་བློ་གྲོས་གྱི་མཐུ་དང་ལྡན་པས་མར་འཁོར་བར་འཁོར་
ལུགས། ཡར་ཐར་པ་ཐོབ་ལུགས། ཀུན་ནས་ཉོན་མོངས་དང་རྣམ་བྱང་གི་སྤང་
བླང་ཇི་ལྟར་བྱ་བའི་ཚུལ་རྣམས་ལ་སེམས་པའི་ལོང་སྐབས་རྙེད་པས་ན་དལ་བ་
ཞེས་བྱ་ལ། འདི་འདྲ་བའི་དལ་ལ་བརྙེད་སྐབས་སུ་གཏན་གྱི་མདུན་མའི་རྩ་བ་
འཛུགས་པའི་བསམ་པ་དོར་ནས་འབད་པས་བསྒྲུབས་ཀྱང་འགྲུབ་པར་དཀའ་
ཞིང་། གྲུབ་ཀྱང་སྙིང་པོ་གང་ཡང་མེད་ཅིང་ངེས་པར་འདོར་དགོས་པའི་ཚེ་འདིའི་
ཕུན་ཚོགས་སྒྲུབ་པའི་བསམ་པས་དུས་འདའ་བ་ནི་རིན་པོ་ཆེའི་གླིང་དུ་ཕྱིན་ཀྱང་
- 322 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
རིན་པོ་ཆེ་གང་ཡང་མ་བླངས་པར་སྔར་བསགས་ཀྱི་ཟོང་རྣམས་ཟད་པར་བྱས་ཏེ་
ལག་སྟོང་དུ་ལོག་པ་དང་ཁྱད་མེད་དོ་སྙམ་དུ་བསམས་ལ། དལ་བའི་རྟེན་ལ་སྙིང་
པོ་ལེན་འདོད་ཆེན་པོ་བསྐྱེད་དོ། །ད་ལྟའི་རྟེན་འདིས་བསྒྲུབས་ན་ནི་སྲིད་པའི་
ཕུན་ཚོགས་ཤིག་འདོད་ན་ཡང་ད་ལྟའི་འདི་འདྲ་ལས་ཁྱད་པར་དུ་འཕགས་པ་
ཚངས་པ་དང་བརྒྱ་བྱིན་ལ་སོགས་པ་ལྷའི་གནས་དང་། འཁོར་ལོས་བསྒྱུར་བའི་
དཔལ་ལ་སོགས་པ་ཡང་ངེས་པར་སྒྲུབ་ནུས་ལ། འཁོར་བའི་འཆིང་བ་མཐའ་དག་
ལས་གྲོལ་བའི་ཐར་པ་དང་། འབྲས་བུ་རྫོགས་པའི་སངས་རྒྱས་ཀྱི་གོ་འཕང་ཡང་
སྒྲུབ་ནུས་སོ། །དེས་ན་གནས་སྐབས་དང་མཐར་ཐུག་གང་ལ་ལྟོས་ཀྱང་དོན་ཤིན་
ཏུ་ཆེ་བའི་རྟེན་བཟང་འདི་ལ་སྙིང་པོ་ཞིག་ངེས་པར་བླང་བར་བྱའོ་སྙམ་དུ་ཡང་དང་
ཡང་དུ་བསམ། ད་རེས་སྙིང་པོ་མ་ལོན་པར་ལུས་རྟེན་འདི་དང་བྲལ་ན་ཕྱིས་ནས་
རྟེན་བཟང་འདི་འདྲ་ཤིན་ཏུ་རྙེད་པར་དཀའ་སྟེ། གོང་དུ་བཤད་ཟིན་པ་ལྟར་དལ་
འབྱོར་གྱི་རྟེན་ཐོབ་པ་ལ་ཚུལ་ཁྲིམས་དག་པ་ལ་སོགས་པ་རྒྱུ་མང་དུ་གསོག་
དགོས་ན། ཚུལ་ཁྲིམས་དག་པ་ལྟ་ཅི་སྨོས། ཚེ་འདིའི་རང་སྣང་ཤས་ཀྱི་དབང་དུ་
མ་སོང་བར་འཇིག་རྟེན་ཕྱི་མ་ངེས་པར་དྲན་ནས་དགེ་བ་སྣ་རེ་སྒྲུབ་པའང་དཀོན་
པ་ནི་རང་གི་རྒྱུད་ལ་བརྟགས་ན་ཤིན་ཏུ་གསལ། འཇིག་རྟེན་ཕྱི་མ་མ་དྲན་པར་ཚེ་
འདིར་ཞེན་ཅིང་ཆགས་པའི་བསམ་པས་ཅི་བྱས་ཕལ་ཆེར་མི་དགེ་བར་འགྱུར་བ་ནི།
མགོན་པོ་ཀླུ་སྒྲུབ་ཀྱི་ཞལ་ནས། ཆགས་དང་ཞེ་སྡང་གཏི་མུག་དང་། །དེས་བསྐྱེད་
ལས་ནི་མི་དགེ་བའོ། །ཞེས་གང་གསུངས་པ་ལྟར་རོ། །དེས་ན་རྟེན་བཟང་འདི་
འདྲ་རྙེད་པའི་སྐབས་སུ་འབད་ནས་རབ་ཏུ་ནི་ལམ་ཆ་ཚང་ལ་བསླབས་ཏེ་སངས་
རྒྱས་ཀྱི་གོ་འཕང་སྒྲུབ་པ་ཞིག་དང་། མ་མཐའང་ཕྱི་མ་ངན་སོང་དུ་མ་ལྷུང་བར་
II
-323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བདེ་འགྲོའི་རྟེན་ཐོབ་པའི་ཐབས་ཙམ་ཞིག་ལ་མ་འབད་ན་ནི་སྙིང་རུལ་བའམ།
རིག་སྔགས་ཀྱིས་རྨོངས་པར་བྱས་པའམ། དྲན་པ་མ་གནས་པར་སྨོ་བ་གང་རིགས་
ཤིག་ཡིན་པ་གོར་མ་ཆག་གོ་སྙམ་དུ་ཡང་དང་ཡང་དུ་བསམས་ལ་སྙིང་པོ་ལེན་
འདོད་བསྐྱེད་དོ། །དེ་ལྟར་བསམས་པ་ན་རྙེད་དཀའི་རྟེན་འདི་ལ་སྙིང་པོ་ཞིག་ངེས་
པར་ལེན་དགོས་པར་འདུག་ཀྱང་། རེ་ཤིག་དགྲ་འདུལ་གཉེན་སྐྱོང་སོགས་བྱ་བ་
འདི་དང་འདི་བྱེད། ནམ་ཞིག་ན་སྙིང་པོ་ཞིག་བླང་ངོ་སྙམ་ན། དེ་ནི་རྟག་འཛིན་
ཞེས་བྱ་བ་ཡིན་པས་རྟག་འཛིན་དེ་བཟློག་པའི་ཕྱིར་མི་རྟག་པ་བསྒོམ་པར་བྱའོ།།
དེ་ཡང་ད་ལྟ་ཉིད་ནས་རང་གི་བློ་ནུས་དང་བསྟུན་པའི་ཉམས་ལེན་རེ་ལ་འབད་
ནས་སྙིང་པོ་ལེན་དགོས་ཀྱི། དེང་བྱ་སང་བྱའི་ངང་དུ་ལུས་ན་དོན་མ་གྲུབ་པར་
འཆི་བདག་དགྲ་བོས་ངེས་པར་འཇོམས་པར་འགྱུར་རོ། །རང་གི་ལུས་རྟེན་འདི་ནི་
ཆུ་ཡི་ཆུ་སྦུར་ལྟར་སྐད་ཅིག་གིས་འཇིག་པ་ལ་ཚེགས་མེད་དེ། དེ་བཞིན་གཤེགས་
པ་རྡོ་རྗེའི་སྐུ་བརྙེས་པ་རྣམས་དང་། དགྲ་བཅོམ་པ་བདག་ཉིད་ཆེན་པོ་རྣམས་
དང་། སྔོན་བྱོན་མཁས་གྲུབ་དམ་པ་ཐམས་ཅད་ཀྱང་འདས་པའི་ཚུལ་བསྟན་ན་
བདག་ལྟ་བུ་ཉམ་ཆུང་ རང་དབང་གང་ཡང་མེད་པ། ནད་དང་གདོན་རྣམ་པ་དུ་
མས་འཚེ་བ། རླུང་ནང་གི་མར་མེ་ལྟ་བུའི་ལུས་རྟེན་འདི་འཕྲལ་དུ་མི་འཇིག་པའི་
གདེང་གང་ཡང་མེད་ཅིང་། སང་གི་དུས་དང་འཇིག་རྟེན་ཕྱི་མ་གཉིས་སྔོན་དུ་གང་
འོང་ངེས་པ་མེད་པས། ཚེ་འདིའི་བྱ་བྱེད་ཐམས་ཅད་གསོད་སར་འཁྲིད་པ་ལ་རྒྱན་
བཏགས་པ་དང་རོལ་མོ་དང་གླུ་གར་བྱས་པ་ལྟར་ཡིད་འབྱུང་ལྷག་པར་སྐྱེ་བའི་
གནས་སུ་བསམས་ནས། ད་ལྟ་ཉིད་དུ་ཆོས་རྣམ་དག་ཅིག་བྱ་བར་ཐག་བཅད་ལ་
རང་གི་བློ་ནུས་དང་བསྟུན་པའི་ལམ་ཆ་ཚང་གི་ཉམས་ལེན་རེ་ལ་འབད་དོ། །དེ་
-324-



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ལྟར་ངེས་པར་འཆི་ཞིང་ནམ་མཆི་ལ་ངེས་པ་མེད། འཆི་ཚེ་ཚེ་འདིའི་གཉེན་དང་
ལུས་དང་ལོངས་སྤྱོད་ཅི་ཡོད་ཀྱང་རྡུལ་ཕྲན་ཙམ་ཞིག་ཀྱང་རྗེས་སུ་མི་འབྲང་བར་
རྣམ་ཤེས་འདི་གཅིག་པུར་རང་གིས་གང་བསགས་ཀྱི་ལས་དཀར་ནག་གཉིས་དང་
བཅས་ཏེ་འཁྱམ་དགོས་ལ། དེའི་ཚེ་ཆོས་མ་གཏོགས་གང་གིས་ཀྱང་ཕན་པ་མེད་
པས་ད་ལྟ་ཉིད་ནས་དམ་པའི་ཆོས་ལ་བག་ཆགས་ཅི་ཐོབས་ཤིག་བྱའོ་སྙམ་དུ་ཐག་
བཅད་ཅིང་འབད་དོ། །དེ་དག་ལ་འདི་སྐད་ཅེས་བྱ་སྟེ། །
རྙེད་དཀའ་དོན་ཆེའི་དལ་འབྱོར་རྟེན་ཐོབ་ཀྱང་། །མ་བརྟགས་ ཉམས་
དགའི་སྣང་བས་བསླས་བསླུས་ནས། །དོན་མེད་ངང་ལ་མི་ཚེ་ཕལ་ཆེར་ཟད། །
བདག་གི་སྙིང་ནི་རུལ་བར་མ་གྱུར་ཏམ། །དོན་གཉིས་ནོར་བུའི་གླིང་དུ་ཕྱིན་གྱུར་
ཀྱང་། །རིན་ཆེན་སྙིང་པོ་གང་ཡང་མ་ལོན་པར། །འབད་པས་བསྒྲུབས་པའི་ཟོང་
ཟད་བུ་ལོན་དང་། །བཅས་ཏེ་སྟོང་ལོག་བྱེད་པ་ཀྱེ་མ་བླུན། །ཉིན་མོ་ཉིན་མོར་
སྤྱོད་ཅིང་གཡེང་བའི་ངང་། །མཚན་མོ་མཚན་མོའི་བློ་ཡིས་ཤི་ལྟར་གནས། །མི་
ལུས་མི་ཁོམ་ཉིད་དུ་བྱས་པས་ན། །རང་གིས་རང་ཉིད་བསླུས་པ་ཉིད་དུ་ཟད། །
ཐོབ་པར་དཀའ་བ་འཛམ་གླིང་མི་ཡི་ལུས། །ཐོབ་ཚེ་སླར་ཡང་དལ་འབྱོར་མི་ཡི་
ལུས། །ཐོབ་པར་མི་བྱེད་ངན་སོང་ངན་འགྲོའི་ལུས། །ཐོབ་ན་ཀུན་གྱིས་བརྩེ་བའི་
གནས་སུ་ལུས། །ལེགས་ཉེས་བླང་དོར་ལྟ་བའི་མིག་ལྡན་ཞིང་། །བཙན་ས་འཛིན་
ལ་རང་དབང་ཡོད་སྐབས་འདིར། །རང་གིས་རང་ཉིད་འཛིན་པར་མ་བྱས་ན། །
གཡང་ས་ལྷུང་ཚེ་འགྱོད་ཀྱང་ཕྱིས་པ་ལགས། །རབ་བརྟན་གསེར་གྱི་ས་གཞི་ལྷུན་
པོར་བཅས། །ཤིན་ཏུ་སྲ་བའི་འཇིག་རྟེན་འདི་དག་ཀྱང་། །དུས་མཐའི་མེ་ཡིས་
རྡུལ་ཙམ་མེད་བྱེད་ན། །ཉམ་ཆུང་བདག་ལྟ་འཇིག་པར་ཅིས་མི་འགྱུར། །རྒྱལ་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དང་རྒྱལ་སྲས་ཉན་རང་དགྲ་བཅོམ་དང༌། །རླུང་སེམས་དབང་བསྒྱུར་གྲུབ་ཆེན་
ཐམས་ཅད་ ཀྱང་། །དུས་ཀྱི་རིམ་པས་ག་ཤེད་བྱོན་ཟིན་ན། །ཆུ་བུར་ལུས་ཅན་
བདག་ལྟ་ཅིས་མི་འཆི། །སྲིད་གསུམ་དབང་བསྒྱུར་འཆི་བདག་དགྲ་བོ་དེ། །ངེས་
པར་འོང་ཞིང་ནམ་འོང་ཆ་མེད་ལ། །བྱུང་ཚེ་སུས་ཀྱང་བཟློག་ཏུ་མ་མཆིས་པས། །
འཆི་གྲབས་ཚགས་སུ་བཙུད་ན་མི་ལེགས་སམ། །སང་གི་དུས་དང་འཇིག་རྟེན་ཕྱི་
མ་གཉིས། །སྔོན་དུ་གང་འོང་ངེས་པ་མ་མཆིས་ཀྱང་། །ལོ་བརྒྱའི་གྲབས་གཤོམ་
བྱེད་ པའི་ རྟག་འཛིན་ཅན། །བདག་ ལ་ འཆི་ བདག་ཞེ་ ཁྲེལ་མི་བྱེད་དམ། །མ་
རུངས་རྟག་འཛིན་གདོན་འདིས་ཐོག་མེད་ནས། །ད་ལྟའི་བར་དུ་བསླུས་ཏེ་སྡུག་ལ་
སྦྱར། །ད་དུང་འདི་ཡི་དབང་དུ་སོང་གྱུར་ན། །བཟོད་དཀའི་སྡུག་བསྔལ་ཡུན་རིང་
བརྣག་དགོས་སོ། །འཚོ་བའི་དཔལ་ནི་སྤྲིན་གློག་འཁྱུག་པ་ལྟར། །ཡུད་ཙམ་ཞིག་
ནས་ངེས་པར་འཇིག་པར་འགྱུར། །འབྱོར་པའི་ཚོགས་ནི་སྦྲང་མའི་སྦྲང་རྩི་ལྟར། །
སེར་སྣ་བསགས་ཀྱང་ནམ་ཞིག་གཞན་གྱིས་སྤྱོད། །རང་ཡུལ་གཉེན་དང་ཉེ་དུའི་
ཚོགས་རྣམས་ལ། །རྨོངས་པས་ཆགས་ཤིང་ཞེན་པར་བྱས་གྱུར་ཀྱང་། །ཤིང་ལོ་
རླུང་གིས་བསྡུས་པ་འཐོར་བ་བཞིན། །སོ་སོར་གྱེས་ཚེ་སུ་ཡིས་སུ་ལ་ཕན། །རླུང་
དམར་འཚུབས་བའི་དབུས་ཀྱི་མར་མེ་འདྲའི། །ཉམ་ཆུང་ལུས་འདི་སྔོན་ཆད་མ་
ཞིག་པ། །མཚུངས་མེད་རྗེ་བཙུན་བླ་མའི་ཐུགས་རྗེར་ངེས། །ད་ནི་ལོང་མེད་ཆོས་
ལ་ཐག་གཅོད་བྱ། །
དེ་ལྟར་དལ་འབྱོར་གྱི་རྟེན་འདི་མྱུར་དུ་འཇིག་ཅིང་ཤི་ནས་རྣམ་ཤེས་རྒྱུན་
མི་འཆད་པས་སྐྱེ་བ་ཞིག་ལེན་དགོས་ལ། སྐྱེ་ས་ཡང་བདེ་འགྲོ་དང་ངན་འགྲོ་
གཉིས་ལས་མ་འདས་ཤིང་དེར་སྐྱེ་བ་ལ་རང་དབང་མེད་པས་ལས་ཀྱིས་གང་
- 326 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
འཕངས་ཤིག་ཏུ་སྐྱེ་དགོས་ལ། ལས་དགེ་སྡིག་གཉིས་ལས། དགེ་བ་བསགས་པ་
ནི་ཉུང་། མི་དགེ་བ་ནི་མཐའ་ཡས་མུ་མེད་པ་ཞིག་བསགས་ཡོད་པས། མི་དགེ་བ་
དེ་དག་འཆི་ཁ་ཚུན་ལ་སྦྱོང་མ་ཐུབ་ན་ངན་སོང་དུ་སྐྱེ་དགོས་ལ། དེར་སྐྱེས་ན་
བཟོད་ གླགས་ མེད་ པའི་ སྡུག་ བསྔལ་ བསམ་ ལས་ འདས་ པ་ ཞིག་ ཡོད་ པར་
གསུངས་ཏེ། ཚ་དམྱལ་བ་རྣམས་ལ་ལྕགས་བསྲེགས་ཀྱི་ས་གཞིའི་སྟེང་དུ་ལུས་
སྲེག་ཅིང་མཚོན་ཆས་དུམ་བུ་སྟོང་དུ་གཤེག་པ་སོགས་སྡུག་བསྔལ་བརྗོད་ཀྱིས་མི་
ལང་བ་ཞིག་ཡོད་པར་གསུང་། གྲང་དམྱལ་བ་རྣམས་ལ་ཁ་བ་བུ་ཡུག་འཚུབས་
པའི་འཁྱགས་རོམ་གྱི་ནང་དུ་ལུས་གྲང་བས་ཉེན་ནས་དུམ་བུ་སྟོང་དུ་གས་པ་
སོགས་སྡུག་བསྔལ་བསམ་གྱིས་མི་ ཁྱབ་པ་ཞིག་ཡོད་པར་གསུང་། ཡི་དྭགས་
རྣམས་ལ་ལོ་བརྒྱར་ཆུའི་མིང་ཡང་མི་ཐོས་པས་བཀྲེས་ཤིང་སྐོམ་པ་སོགས་སྡུག་
བསྔལ་བསམ་གྱིས་མི་ཁྱབ་པ་ཞིག་ཡོད་པར་གསུང་། དུད་འགྲོ་རྣམས་ལ་གླེན་
ཞིང་གཏི་མུག་པ་དང༌། ནང་ཕན་ཚུན་གཅིག་གིས་གཅིག་གསོན་པོར་ཟ་བ་དང་།
མི་རྣམས་ཀྱིས་བཀོལ་ཞིང་བརྡུང་བ་དང་གསོད་པ་སོགས་སྡུག་བསྔལ་བརྗོད་
ཀྱིས་མི་ལང་བ་ཞིག་ཡོང་བར་གསུང་། དེ་ལྟ་བུའི་ངན་འགྲོའི་སྡུག་བསྔལ་དེ་རང་
ཐོག་ཏུ་བབ་ན་སྐད་ཅིག་བཟོད་གླགས་མེད་ཅིང་། སྡུག་བསྔལ་ཆེན་པོའི་གནས་
དེ་དང་བར་ན་ནི་དབུགས་ ཕར་རྒྱུ་ཚུར་རྒྱུ་ཙམ་འདི་ལས་མེད་པས་ངན་འགྲོ་
འཇིགས་སུ་རུང་བའི་གཡང་ཁ་ན་གནས་པའི་ཚུལ་དེ་བསམས་ལ། ཚེ་འདིའི་
ཆགས་ཞེན་དོར་ནས་འཇིག་རྟེན་ཕྱི་མ་དྲན་དུ་རེ་བས་རང་གི་བློ་ནུས་ཅི་ཡོད་ཀྱིས་
དགེ་བའི་ཕྱོགས་ལ་བརྩོན་པ་ལྷུར་བླང་བར་བྱའོ། །དེ་དག་ལ་འདི་སྐད་ཅེས་བྱ་སྟེ།
རྣམ་དཀའ་ལས་ཀྱི་ཉིན་བྱེད་དུས་ཀྱི་ནུབ་རིར་ལྷུང་བས་དབང་པོ་དྲུག་གི་
- 327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྣང་བ་མ་ལུས་འགགས། །ལས་ཉོན་ཞགས་པ་དམ་པོས་བཅིངས་ཤིང་ཅི་བྱ་
གཏོལ་མེད་འཇིགས་རུང་གཤིན་རྗེའི་དགྲ་བོ་མངོན་དུ་གྱུར། །འཇིགས་ཤིང་སྐྲག་
དང་ཆགས་ཤིང་ཞེན་པས་རིག་རིག་མིག་དང་ནོམ་ནོམ་ལག་པས་གྲོགས་དང་
གོས་ ལ་ འཆང་། །དྲོད་ བསྡུས་ དབུགས་ བརྩེགས་ ངར་ སྒྲ་ བྱིན་ ཞིང་ སྣ་ ཚོགས་
འཁྲུལ་སྣང་ཤར་བས་དངངས་ཤིང་ཁ་ནས་ལྷུ་བ་རྩེག །བཟློག་མེད་ལས་རླུང་
དྲག་པོས་བདས་ཤིང་སྐད་ཅིག་ངལ་བསོ་མེད་པར་འཇིགས་རུང་ངན་སོང་གནས་
སུ་འགྲོ །དཔག་ཚད་སྟོང་གི་གཡང་སར་ལྷུང་ནས་རབ་འབར་ལྕགས་བསྲེགས་ས་
གཞིར་སློབ་ཚེ་འགྱོད་པས་བརྒྱལ་བར་འགྱུར། །གཤིན་རྗེའི་སྐྱེས་བུས་པགས་པ་
བཤུས་ཤིང་སོག་ལེས་བཤགས་ནས་ལུས་ནི་ཚལ་བ་སྟོང་ཕྲག་དུ་མར་བྱེད། །
ལྕགས་བསྲེགས་ས་གཞིར་གན་རྐྱལ་བསྒྱེལ་ཞིང་ཁ་ནས་ཟངས་ཞུན་བླུགས་པས་
ཚིག་ཅིང་རོ་སྨད་དག་ནས་འབྱུང་། །ལྕགས་ཟངས་ཆེན་པོ་ཁྲོ་ཆུས་གང་བའི་ནང་
དུ་བསྲེག་ཅིང་ཀེང་ནུས་འབའ་ཞིག་ལུས་ནས་ཕྱི་ལ་འགྲེམ། །ལ་ལར་ལྕགས་ཁང་
ནང་དུ་བསྲེག་ཅིང་ལ་ལར་ལུས་ནི་མར་མེའི་སྡོང་བུ་ལྟ་བུར་མེ་ཡིས་བསྲེག །དེ་
ལྟར་ལན་བརྒྱར་བཅད་ཅིང་གཏུབས་ལ་བཙོས་ཤིང་བསྲེགས་ཀྱང་འཆི་བར་མི་
འགྱུར་དེ་ནི་ལས་ཀྱི་མཐུ། །གྲང་དམྱལ་བ་རྣམས་བུ་ཡུག་འཚུབས་པའི་འཁྱག་
རོམ་ནང་ན་ལུས་ནི་ཚལ་བ་སྟོང་ཕྲག་དུ་མར་གས། །ཡི་དྭགས་གནས་ན་བཀྲེས་
ཤིང་སྐོམ་དང་ཚ་གྲང་མཚོན་ཆའི་ཆར་སོགས་མི་བཟད་སྡུག་བསྔལ་བརྗོད་ལས་
འདས། །དུད་འགྲོ་གཅིག་ལ་གཅིག་ཟ་ལྷ་མིའི་དབང་གྱུར་བརྡེག་དང་བཀོལ་དང་
གསོད་པའི་སྡུག་བསྔལ་བསམ་ལས་འདས། །འཇིགས་རུང་ཚ་གྲང་དམྱལ་བའི་
སྡུག་བསྔལ་རྣམས། །དངོས་སུ་མྱོང་དང་མཐོང་བ་ལྟ་ཞོག་གི །ཚིག་ཙམ་ཐོས་
- 328 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ནའང་ཤིན་ཏུ་སྐྱི་ རེ་གཡའ། །གནས་དེར་མི་སྐྱེའི་རང་དབང་བདག་ལ་མེད། །
ཐུགས་རྗེས་གཟིགས་ཤིག་བླ་མ་རིན་པོ་ཆེ། །དེ་ལྟར་མི་བཟད་སྡུག་བསྔལ་མྱོང་
བ་དང་། །རང་གིས་ལས་ངན་བསགས་པའི་མཐུ་ཡིན་གྱི། །གཞན་གྱིས་དབང་
མེད་བྱས་པ་ཅང་མ་ཡིན། །ངན་སོང་ངན་འགྲོའི་གནས་སུ་ལྷུང་བའི་ཚེ། །ཕྱོགས་
དང་ཕྱོགས་མཚམས་ཀུན་ཏུ་བལྟས་བྱས་ཏེ། །ངུ་ཞིང་ངུ་ཞིང་འོ་དོད་བརྒྱ་བོས་
ཀྱང༌། །དེ་དང་དེ་ན་མགོན་སྐྱབས་སུ་ཡང་མེད། །དེ་བས་ད་ལྟ་རང་དབང་ཡོད་
སྐབས་ འདིར། །དེ་འདྲའི་ སྡུག་བསྔལ་ དག་ ལ་ རབ་ འཇིགས་ནས། །དེ་བཞིན་
གཤེགས་ལ་སྙིང་ནས་སྐྱབས་བཅོལ་ན། །དེ་འདྲའི་གནས་ངན་གཡང་དུ་ལྟུང་མི་
འགྱུར། །སྔོན་ཆད་བསགས་པ་སྡིག་ལྟུང་ཉིད་ལས་མེད། །ཕྱི་མའི་འགྲོ་ས་ངན་
སོང་ཉིད་དུ་ངེས། །དེ་ཚེ་བདག་གི་གནས་སྐབས་ཇི་ལྟར་འགྱུར། །ཐུགས་རྗེས་
གཟིགས་ཤིག་བླ་མ་རིན་པོ་ཆེ། །
དེ་ལྟར་ཚེ་འདི་ལས་བློ་ལོག་ནས་འཇིག་རྟེན་ཕྱི་མ་དོན་གཉེར་གྱི་འདུན་
པ་དྲག་པོ་བྱུང་ན། བསམ་པ་དེས་ཀུན་ནས་བསླངས་ཏེ་དཀོན་མཆོག་གསུམ་ལ་
སྙིང་ཐག་པ་ནས་སྐྱབས་སུ་བཟུང་ཞིང་། སྡིག་སྤོང་དགེ་སྒྲུབ་ལ་ཚུལ་བཞིན་དུ་
འབད་ན་བདེ་འགྲོ་ལྷ་མིའི་རྟེན་ཐོབ་པར་ནུས་ཀྱང་། དེ་ཙམ་ཞིག་གིས་མི་ཆོག་
ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་བྱེད་པ་ལ་འཁོར་བ་མཐའ་
དག་ལ་ཞེན་པ་གཏིང་ནས་ལོག་པའི་ངེས་འབྱུང་མཚན་ཉིད་ཚང་བ་ཞིག་སྐྱེད་
དགོས་སོ། །དེ་ཡང་ཁམས་གསུམ་འཁོར་བ་འདི་གང་དུ་སྐྱེས་ཀྱང་སྡུག་བསྔལ་གྱི་
རང་བཞིན་ལས་མ་འདས་ཏེ། འཁོར་བའི་ནང་ན་རྟེན་མཐོ་བ་བདེ་འགྲོའི་རྟེན་
ཡིན་ལ། བདེ་འགྲོ་མིའི་རྟེན་ཐོབ་ནའང་སྡུག་བསྔལ་གྱི་རང་བཞིན་ལས་མ་འདས་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཏེ། ཐོག་མར་སྐྱེ་བ་ལེན་པའི་ཚེ་ཕ་མའི་ཁུ་ཁྲག་གི་དབུས་སུ་རྣམ་ཤེས་ཞུགས་ཏེ།
མའི་མངལ་མི་གཙང་བའི་རྫས་སྣ་ཚོགས་ཀྱིས་གང་བའི་ནང་དུ་མགོ་དང་རྐང་
ལག་ཐམས་ཅད་ཤ་མས་བཅིངས་ཤིང་། མི་གཙང་བའི་དབུས་ན་སྲིན་བུ་བཞིན་
དུ་མི་གཙང་བའི་ཁུ་བས་གསོ་ཞིང་ཚ་ གྲང་དང་བཀྲེས་སྐོམ་དང་རི་ཆེན་པོས་
མནན་པ་ལྟ་བུའི་སྡུག་བསྔལ་བཟོད་གླགས་མེད་པ་ཟླ་བ་དགུ་དང་ངོ་བཅུའི་རིང་
ལ་མྱོང་དགོས་ཤིང་། དེ་ནས་སྐྱེ་བ་ལ་མངོན་དུ་ཕྱོགས་པ་ན་ལས་ཀྱི་རླུང་གིས་
མགོ་མཇུག་ལྡོག་སྟེ་མའི་མངལ་སྒོ་མི་གཙང་བ་དྲི་ང་བ་ཤིན་ཏུ་དོག་པའི་རུས་པའི་
འཁྲུལ་འཁོར་གཉིས་ཀྱི་བར་དུ་འཚིར་ཞིང་དམྱལ་བ་དང་ཁྱད་མེད་པའི་སྡུག་
བསྔལ་བརྗོད་ལས་འདས་པ་མྱོང་དགོས་ལ། དེ་ཕྱི་རོལ་ཏུ་བཙས་ཏེ་རླུང་གིས་
རེག་པ་ན་རལ་གྲིས་དུམ་བུར་བཅད་པ་ལྟ་བུའི་སྡུག་བསྔལ་དང་། ལག་པ་དང་
གོས་སོགས་ཀྱིས་རེག་པ་ན་བ་ལང་ལྤགས་པ་བཤུས་པ་ལ་ལྕག་གིས་བཞུས་པ་ལྟ་
བུའི་སྡུག་བསྔལ་ཚད་མེད་ཡོད་པར་གསུང་། ཤ་ཁྲག་གི་ལུས་གྲུབ་པ་དེ་ལ་བརྟེན་
ནས་བད་ཀན་དང་མཁྲིས་པ་ལ་སོགས་པ་ནད་རིགས་བཞི་བརྒྱ་རྩ་བཞི་ལུས་ལ་
འཇུག་ཅིང་། འདོད་ཆགས་དང་ཞེ་སྡང་ལ་སོགས་པའི་ཉོན་མོངས་པ་མཐའ་དག་
འཕེལ་ནས་ནད་དང་ཉོན་མོངས་པ་མཐའ་དག་གིས་སྒོ་ཀུན་ནས་ལུས་སེམས་
གདུངས་ལ་བདེ་བའི་གོ་སྐབས་སྐད་ཅིག་ཀྱང་མེད་པར་གསུངས་སོ། །ལུས་དེ་
ཡང་སྐད་ཅིག་དང་སྐད་ཅིག་ལ་འགྱུར་ཞེས་རྒ་བའི་སྡུག་བསྔལ་བརྗོད་ལས་
འདས་པ་དང༌། འཆི་རྐྱེན་སྣ་ཚོགས་པས་གློ་བུར་དུ་འཆི་ཞིང་ལས་ངན་པ་དང་
ཉོན་མོངས་པའི་དབང་གིས་སླར་ཡང་ངན་སོང་དུ་ལྟུང་བ་སོགས་ཀྱི་སྡུག་བསྔལ་
དང་། གཞན་ཡང་དགྲ་གཉེན་བར་མ་གང་ལའང་ངེས་པ་མེད་པར་གློ་བུར་གློ་བུར་
- 330 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
དུ་འགྱུར་ཞིང་ཕན་གནོད་གང་ལའང་ཡིད་བརྟན་བྱ་ས་མེད་པ་དང་། རང་ཉིད་
གཅིག་པུར་འཇིག་རྟེན་ཕ་རོལ་ཏུ་འགྲོ་དགོས་པས་གྲོགས་སུ་དང་འགྲོགས་ཀྱང་
གཏན་དུ་མི་ཕན་པས་ཡིད་བརྟན་མེད་པ་དང་། གློ་བུར་དུ་གཉེན་སྡུག་པ་རྣམས་
དང་བྲལ་བ་དང་། དགྲ་མི་སྡུག་པ་དང་ཕྲད་པ་དང་། འབྱོར་པ་ཡོད་ན་ནི་གསོག་
སྲུང་དང༌། ཆུད་ཟོས་དོགས་དང་། མཐར་ཉམས་པར་འགྱུར་བའི་སྡུག་བསྔལ་
དང༌། འབྱོར་པ་མེད་ན་ནི་དབུལ་ཞིང་ཕོངས་པས་ཉམས་ཐག་ཅིང་འཚོལ་བའི་
སྡུག་བསྔལ་ལ་སོགས་པ་སྡུག་བསྔལ་བརྒྱ་ཕྲག་དུ་མས་རྒྱུན་དུ་མནར་ལ། ད་ལྟ་
སྲིད་པའི་ཕུན་སུམ་ཚོགས་ལ་བདེ་བར་རློམ་པ་དག་ནི་ཐོག་མ་མེད་པ་ནས་གོམས་
པའི་འདུ་ཤེས་ཕྱིན་ཅི་ལོག་གིས་སྡུག་བསྔལ་བདེ་བར་སྣང་བ་ཡིན་གྱི། འཁོར་
བའི་གནས་འདི་ན་སྡུག་བསྔལ་མ་འདྲེས་པའི་ཡང་དག་པའི་བདེ་བ་ཞིག་མེད་
པར་གསུངས་སོ། །དེ་ཡང་སྡུག་བསྔལ་རྣམ་པ་གསུམ་ལས། ད་ལྟ་རང་ཅག་ལ་
སྡུག་བསྔལ་དུ་ཚོར་བ་འདི་ནི་སྡུག་བསྔལ་གྱི་སྡུག་བསྔལ་ཞེས་བྱ་བ་ཡིན། ཟས་
ཟོས་པ་ན་ཚིམ་པར་སྣང་བ་ལ་སོགས་པ་འདི་རྣམས་ནི་འགྱུར་བའི་སྡུག་བསྔལ་
ཞེས་བྱ་བ་ཡིན། དུས་སྐབས་ཐམས་ཅད་དུ་རང་ལ་རང་དབང་གང་ཡང་མེད་པར་
ལས་དང་ཉོན་མོངས་པའི་གཞན་དབང་དུ་སོང་བ་འདི་ནི་ཁྱབ་པ་འདུ་བྱེད་ཀྱི་སྡུག་
བསྔལ་ཞེས་བྱ་བ་ཡིན་ནོ། །དེས་ན་སྲིད་རྩེ་ནས་མནར་མེད་པའི་བར་གྱི་ཁམས་
གསུམ་འཁོར་བ་འདིར་གང་དུ་སྐྱེས་ཀྱང་ཡིད་བརྟན་རུང་བ་སྐད་ཅིག་ཀྱང་མེད་པ།
མི་རྟག་པ། མི་བརྟན་པ། སྙིང་པོ་མེད་པ། སྡུག་བསྔལ་གྱི་རང་བཞིན་ཅན་ཤ་
སྟག་གོ་སྙམ་དུ་ཡང་དང་ཡང་དུ་ཡིད་ལ་བྱས་ལ། འདི་ལྟ་བུའི་སྡུག་བསྔལ་གྱི་རང་
བཞིན་ཅན་འདི་ལས་ནམ་ཞིག་ན་ཐར་སྙམ་དུ་ཉིན་མཚན་ཀུན་ཏུ་ཐར་པ་དོན་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
གཉེར་གྱི་བློ་བསྐྱེད་པར་བྱའོ། །དེ་ཡང་རྗེ་བླ་མས། ལས་འབྲས་མི་བསླུ་འཁོར་
བའི་ སྡུག་བསྔལ་རྣམས། །ཡང་ཡང་བསམས་ནས་ ཕྱི་མའི་སྣང་ཤས་ལྡོག །དེ་
ལྟར་གོམས་པས་འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་མི་སྐྱེ་
ཞིང་། །ཉིན་མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་
པ་ལགས། །ཞེས་གསུངས་པ་ལྟར། སྲིད་པའི་ཕུན་ཚོགས་མཐའ་དག་ལ་ཞེན་པ་
ལོག་པའི་ངེས་འབྱུང་ཞིག་སྐྱེད་དགོས་ཀྱི། བསམ་པ་དེ་འདྲ་མེད་པར་འགྲན་ཟླས་
གཙེས་པའམ། དགྲས་བཅོམ་པའམ། ནད་ཀྱིས་མནར་བ་སོགས་ལ་ཡིད་སྐྱོ་བ་ནི་
ངེས་འབྱུང་གློ་བུར་བའམ། ཕྱོགས་རེ་བ་ཡིན་ནོ། །་
དེ་ཙམ་གྱི་ངེས་འབྱུང་ནི་དུད་འགྲོ་ལའང་ཡོད་ལ། དེར་མ་ཟད་ཚོར་བ་
བདེ་བ་ལ་ཡིད་འབྱུང་སྐྱེས་པ་ཙམ་གྱིས་ཀྱང་ངེས་འབྱུང་མཚན་ཉིད་ཚང་བར་མི་
འགྲོ་སྟེ། ཕྱི་རོལ་མུ་སྟེགས་པའི་དྲང་སྲོང་རྣམས་ཀྱང་ཚོར་བ་བདེ་བ་ལ་ཡིད་
འབྱུང་བསྐྱེད་ནས་ཁམས་གོང་མའི་ཏིང་ངེ་འཛིན་བསྒོམས་ཏེ་སྲིད་རྩེའི་བར་དུ་
བགྲོད་པར་ བྱེད་དོ། །དེས་ན་འཁོར་བར་སྐྱེས་ཕྱིན་ ཁྱབ་པ་འདུ་བྱེད་ཀྱི་སྡུག་
བསྔལ་ལས་མ་འདས་པའི་ཚུལ་དེ་ལ་ཡིད་གཏིང་ནས་སྐྱོ་ཞིང་སྲིད་པའི་ཕུན་
ཚོགས་མཐའ་དག་ལ་ཞེན་པ་གཏིང་ནས་ལོག་སྟེ། མཚོ་འཁྱགས་པ་མཐོང་བའི་བྱ་
ལྟར་སྙིང་ཐག་པ་ནས་འཁོར་བ་ལས་ཐར་འདོད་སྐྱེད་པ་གནད་ཀྱི་དོན་པོ་ཡིན་ནོ། །
འདི་འདྲ་བའི་བསམ་པ་སྐྱེས་པ་ལྟ་ཞོག ། ཚུལ་འདི་དག་ལ་གོ་ཡུལ་ཕུ་ཐག་ཆོད་
པ་ཞིག་ཆགས་ནའང་ལམ་གྱི་གནད་ལ་བག་ཆགས་ཁྱད་པར་ཅན་ཐེབས་པར་
འགྱུར་བས། འཁོར་བ་ལས་ཐར་པའི་ཐབས་དམ་པ་རྒྱལ་བས་གསུངས་པའི་ལམ་
གྱི་གནད་འདི་ལྟ་བུ་ལ་གོ་ཡུལ་ཅི་རྙེད་དང་། ཇི་ཙམ་གོ་བ་ཙམ་དུ་ཡང་དང་ཡང་དུ་
- 332 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ཡིད་ལ་འདྲིས་པར་བྱས་ཏེ་བག་ཆགས་ཅི་ཐེབས་བྱའོ། །དེ་དག་ལ་འདི་སྐད་ཅེས་
བྱ་སྟེ།
ཐོག་མེད་དུས་ནས་སྲིད་པའི་རྒྱ་མཚོ་ཆེ། །མ་རིག་མུན་ནག་འཐིབས་པའི་
ནང་དུ་འཁྱམས། །ལས་ཀྱི་མགྱོགས་འགྲོས་མཐོ་དམའ་ཀུན་ཏུ་གཡེངས། །སྐྱེས་རྒ་
ན་འཆིའི་རྦ་རླབས་རབ་ཏུ་འཁྲུག །སྡུག་བསྔལ་ཆུ་སྲིན་སྟོང་གིས་ཡུན་དུ་གཙེས། །
སྐབས་འགར་རྣམ་པར་དཀར་བའི་ལས་རླུང་གིས། །བདེ་བའི་འཇུག་ངོགས་གནས་
སུ་ཡུད་ཙམ་ཕྱིན། །སླར་ཡང་ལས་ངན་རྦ་རླབས་ཤུགས་དག་གིས། །ངན་སོང་མཚོ་
ཡི་གཏིང་དུ་བྱིང་ཞིང་ནུབ། །བློ་མིག་མ་རིག་ལིང་ཏོག་འཐུག་པོས་བསྒྲིབས། །
ཡུལ་ལ་སྲེད་པའི་མྱོས་ཆུས་ཆེས་ཆེར་མྱོས། །སྡུག་བསྔལ་བདེ་བར་འཛིན་པའི་
ལོག་ཤེས་ཅན། །རྨོངས་ཆེན་བདག་ གིས་ འདི་ འདྲ་ འདི་ མ་ རིག །སྲིད་ གསུམ་
འཁོར་བའི་བཙོན་སྲུང་གཅིག་པུ་པ། །བརྩེ་མེད་བདག་འཛིན་སྟོབས་ཆེན་དགྲ་བོ་
འདིས། །སྲེད་པའི་ཞགས་པ་དམ་ པོས་ རབ་ བཅིངས་ནས། །མི་བཟད་སྐྱེ་བའི་
རྫོང་ནང་བཙོན་དུ་བཟུང་། །བཤང་གཅིས་གང་བའི་མ་ཡི་ལྟོ་ནང་དུ། །མགོ་དང་
བྲང་དང་ཡན་ལག་ཉིང་ལག་རྣམས། །ཤ་མས་བཅིངས་ཤིང་མི་གཙང་ཁུ་བས་
གསོ། །ཚ་གྲང་བཀྲེས་སྐོམ་མནན་ཅིང་བཙིར་བ་སོགས། །བདེ་མེད་སྡུག་བསྔལ་
བརྒྱ་ཡིས་ཡུན་དུ་མནར། །འོན་ཀྱང་སྲོག་དབང་མི་འགག་ལས་ཀྱི་མཐུ། །དེ་ལྟར་
བདུན་ཕྲག་སོ་བརྒྱད་མནར་མནར་ནས། །ལས་ཀྱི་རླུང་གིས་མགོ་མཇུག་ལྡོག་པ་
ན། །མངལ་སྒོ་དོགས་པ་རུས་པའི་འཇུར་མིག་ལ། །ཏིལ་མར་ལྟར་དུ་བཙིར་ཞིང་
སྡུག་བསྔལ་བརྒྱས། །མནར་ཞིང་བཤང་གཅི་བཞིན་དུ་ཕྱི་རོལ་འདོར། །པགས་
པ་བཤུས་ལ་ལྕག་གིས་བྲབས་པ་ལྟར། །ཉམ་ཆུང་གཞོན་ཤ་ཅན་གྱི་ལུས་དེ་ལ། །
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གང་གིས་རེག་ཀྱང་མི་བཟད་སྡུག་བསྔལ་རྒྱུ། །བྱིས་པ་ཆུང་ངུ་རྟག་ཏུ་ངུ་ངུ་བ། །
བཟོད་དཀའི་སྡུག་བསྔལ་དེ་འདྲ་ཡོད་པར་གསུང་། །དེ་ལྟར་གདུང་བ་དྲག་པོས་
གཟིར་གཟིར་ཀྱང་། །ད་དུང་བདག་འཛིན་དགྲ་བོ་མ་ཚིམ་པར། །རུས་གཟེབ་
རྒྱུས་པས་སྦྲེལ་བའི་སྒྲོམ་བུ་ལ། །མི་གཙང་ཤ་ཡི་འདམ་གྱི་ཞལ་ཞལ་ བྱས། །
བཤང་གཅི་རྣག་ཁྲག་ལ་སོགས་མི་གཙང་རྫས། །དྲི་ང་སུམ་ཅུ་གཉིས་ཀྱིས་བྱུར་
བུར་བཀང་། །བཞི་བརྒྱ་རྩ་བཞིའི་ནད་ཀྱི་ཚད་ཆེན་དེ། །ཉིན་མཚན་ཀུན་ཏུ་བར་
མེད་ཁུར་དུ་བསྐུར། །ཁུར་བས་མི་ཆོག་ཡུན་དུ་གསོ་དགོས་སོ། །གཙོ་བོ་མང་པོ་
ཚོགས་པའི་གཡོག་པོ་བཞིན། །ཚ་གྲང་བཀྲེས་སྐོམ་ནད་མང་དེ་དག་ལས། །ནད་
གཅིག་བཅོས་ཚེ་གཞན་རྣམས་ཆེས་ཆེར་འཁྲུག །མི་གཙང་མ་ལུས་ཚོགས་པའི་
བང་མཛོད་བཞིན། །རྣམ་པ་ཀུན་ནས་གནོད་བྱེད་དགྲ་བོ་བཞིན། །ལས་ཀྱི་ནུས་
པ་མངོན་སུམ་སྟོན་པ་བཞིན། །ཡིད་འབྱུང་བསྐྱེད་ཕྱིར་ལྷ་ཡིས་བྱས་པ་བཞིན། །
དུས་ཀྱི་རིམ་པ་སུས་ཀྱང་གཟུང་མེད་པས། །གཞོན་ཤ་ཅན་གྱི་ལུས་དེ་ཡུད་ཀྱིས་
འགྱུར། །རྒ་བས་སྟོབས་འགྲིབ་ན་ཚོད་ཡོལ་བའི་ཚེ། །བྱིན་པའི་ཁྲི་ཡིས་ལུས་ཀྱི་
སྒྲོམ་མི་ཐེག །ཅུང་ཟད་འགུལ་ཚེ་ལིང་ལིང་འདར་བ་ནི། །འབྲལ་དུ་ཞིག་པར་
དོགས་ནས་དངངས་པ་བཞིན། །བཞིན་གྱི་དགའ་ཚལ་རབ་ཏུ་ཉམས་གྱུར་པས། །
མཐོང་ན་མི་སྡུག་ཀུན་གྱིས་བརྙས་པའི་གནས། །དུས་ཀྱི་སྲིན་པོས་མྱུར་དུ་གསད་
འདོད་ནས། །གསོད་པའི་མཚན་མ་དབྱུག་པས་བྲིས་པ་བཞིན། །དཔྲལ་བའི་ངོས་
ནི་རྒྱ་གྲམ་གཉེར་མས་ཁེངས། །མགོ་སྐྱེས་གཟིངས་པ་ཀུནྡའི་མདོག་འདྲ་བ། །
གཤིན་ རྗེའི་ ཕོ་ཉ་དགོད་ པའི་གད་མོ་བཞིན། །ལང་ཚོའི་ཉིན་བྱེད་ནུབ་རིར་
ཕྱོགས་པས་ན། །མིག་གི་འདབ་མ་ཟུམ་ཞིང་ལྟ་བྱེད་ཉམས། །རྣ་བའི་ལམ་དུ་ཐོས་
334 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
པའི་རྒྱུན་ལམ་ཆད། །ཀུན་གྱིས་མཐོང་ན་དགའ་བའི་གཞོན་ལུས་དེ། །སྐད་ཅིག་
ཉིད་ལ་རོ་ལངས་མངོན་སུམ་བཞིན། །ཉམ་ཐག་མི་སྡུག་གཟུགས་ཅན་འདི་འདྲར་
གྱུར། །རང་གིས་གསོས་ཤིང་བསྐྱངས་པའི་བུ་ཡིས་ཀྱང་། །ཁྲེལ་མེད་ཁྱད་གསོད་
བརྙེས་པའི་གནས་བྱེད་ཅིང་། །རྒན་པོ་རྡུལ་ཁྲོད་དག་ཏུ་ལུས་པ་ན། །མི་བཟོད་ལྡབ་
ལྡིབ་སྨྲེ་སྔགས་འགའ་སྨྲ་ཞིང་། །མདུན་གྱི་རྡུལ་ལ་ཁ་ཆུས་ཆག་ཆག་འགྲེམ། །ལས་
ངན་དམོད་པ་དྲག་པོའི་མཐུ་གྲུབ་པ། །དྲང་སྲོང་རྒན་ཁོག་མི་སྡུག་གཟུགས་ཅན་
དེས། །ཧྲལ་ཧྲུལ་ཕྱག་དར་ཁྲོད་ཀྱི་གོས་གྱོན་ཞིང་། །ཞིམ་མངར་བསོད་པའི་ཁ་
ཟས་ཀུན་སྤངས་ཏེ། །ཉིན་མཚན་ཀུན་ཏུ་འཁུན་བུའི་དྲག་སྔགས་བགྲངས། །ལག་
པའི་དབྱུ་གུས་བྲང་གི་རྔ་བརྡུངས་ཤིང་། །ལྟ་སྟངས་གདང་མིག་གནམ་དུ་ལྡོག་
བྱས་ཏེ། །ཕྱོགས་མཚམས་ ཀུན་ཏུ་ ལུད་ པའི་ཟོར་འཕངས་ ཀྱང་། །འཆི་བདག་
གཤིན་རྗེ་འབྲོས་པར་འགྱུར་རམ་ཅི། །དུས་ཀྱི་ཕོ་ཉས་ངེས་པར་འཁྲིད་པའི་ཚེ། །
གཉེན་དང་ལུས་དང་ལོངས་སྤྱོད་ཅི་ཡོད་ཀྱང་། །རྡུལ་ཕྲན་ཙམ་ཡང་ཁྱེར་བའི་
དབང་མེད་པར། །མར་གྱི་དཀྱིལ་ནས་སྤུ་ནི་ཕྱུང་བ་བཞིན། །རྣམ་ཤེས་གཅིག་པུ་
ཕ་རོལ་འགྲོ་བར་འགྱུར། །དེ་ཚེ་དཀར་ནག་ལས་གཉིས་མ་གཏོགས་པར། །ཕྱི་
བཞིན་འབྲང་བ་སུ་ཡང་མ་མཆིས་ཀྱང་། །རྨོངས་པས་ངང་ཚུལ་འདི་འདྲ་མ་རིག་
པར། །ཚེ་འདིའི་ཆེད་དུ་དལ་བ་དོན་མེད་བྱས། །ཀྱེ་མ་ཀྱི་ཧུད་བདག་སྙིང་གཏིང་
ནས་རུལ། །འདི་འདྲའི་ཉམ་ཐག་གནས་སུ་གྱུར་པ་བདག །སྐྱབས་གསུམ་ཀུན་
འདུས་ རྗེ་བཙུན་བླ་མ་ལས། །ལྷག་པའི་རེ་གནས་གང་དུའང་མི་འཚོལ་བས། །
ཐུགས་རྗེས་གཟིགས་ལ་མྱུར་དུ་བསྐྱབ་ཏུ་གསོལ། །གཞན་ཡང་འདུས་པ་ཀུན་གྱི་
ཐ་མ་འགྱེས། །བསགས་པ་ཀུན་གྱི་ཐ་མ་མཛད་པ་ཉིད། །མཐོན་པོའི་ཐ་མ་དམའ་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མོ་ཉིད་དུ་ལྷུང་། །སྐྱེས་པའི་ཐ་མ་ངེས་པར་འཆི་བ་ཉིད། །དགྲ་རྣམས་གཉེན་དུ་
འགྱུར་ཞིང་གཉེན་ཡང་འགྱུར། །བར་མ་མཛའ་བོར་འགྱུར་ཞིང་དེ་ཡང་འགྱུར། །
རང་བློ་སྐད་ཅིག་འགྱུར་ཞིང་གཞན་བློའང་འགྱུར། །སེམས་ཅན་བསམ་པ་འགྱུར་
ཞིང་དུས་ཀྱང་འགྱུར། །སྲིད་པའི་ཕུན་ཚོགས་ཆུ་ཤིང་སྡོང་པོ་འདྲ། །འདོད་པ་སྤུ་གྲིའི་
སོ་ཡི་སྤྲང་རྩི་འདྲ། །ཚེ་འདིའི་གཉེན་བཤེས་འཁོར་བའི་འཐེན་ཐག་འདྲ། །ངའོ་ཞེས་
པ་སྲིན་བྱའི་སྐད་དང་འདྲ། །དེ་ལྟར་ཚེ་འདིའི་ཕུན་ཚོགས་གང་ལ་ཡང་། །ཡིད་བརྟན་
རུང་བ་ཅི་ཡང་མ་མཆིས་ཀྱང་། །ད་དུང་འཁོར་བའི་གནས་ལ་མངོན་དགའ་བ། །
མི་གཙང་ཁྲོད་ལ་དགའ་བའི་སྦྲང་བུ་བཞིན། །འདོད་པའི་ཡོན་ཏན་སྐད་ཅིག་ཡ་
མ་བརླ། །ཐག་ཆངས་སྟོང་པས་བྱིས་པ་འདྲེད་པ་ལྟར། །སྙིང་པོ་མེད་ཀྱང་ཡོད་པ་
ལྟར་བརྫུས་ནས། །གཏན་དུ་སྡུག་ལ་སྦྱར་བས་ཤ་ཐང་ངོ༌། །ཚ་བའི་སྨན་ཆེན་
དག་གི་རོ་མངར་ལྟར། །ཅུང་ཟད་བདེ་བར་སྣང་བའི་འཁྲུལ་སྣང་གིས། །བཟོད་
དཀའི་སྡུག་བསྔལ་མྱོང་ཡང་དེར་ཞེན་པ། །མར་མེའི་འོད་ལ་ཆགས་པའི་ཕྱེ་ལེབ་
བཞིན། །དལ་བའི་རྟེན་ཐོབ་ལམ་སྟོན་བཤེས་དང་མཇལ། །རང་ལ་རང་དབང་
ཡོད་པའི་གནས་སྐབས་འདིར། །འཁོར་བའི་གནས་ནས་བྲོས་ན་མི་ལེགས་སམ། །
སྐྱིད་ཀྱང་མི་འཚེངས་སྡུག་ཀྱང་མི་ཕུང་བའི། །ཚེ་ཐུང་འདི་ཡི་བྱ་བ་ཅི་བྱས་བླ། །
མ་ནོར་ལམ་བཟང་ཤིན་ཏུ་རྙེད་དཀའ་བས། །དབེན་པར་ལམ་བཟང་སྒྲུབ་ན་མི་
ལེགས་སམ། །ཚེ་འདིའི་གཉེན་དང་མི་མཛའི་དགྲ་ལ་སོགས། །ཆགས་སྡང་སྐྱེ་
བའི་ཡུལ་རྣམས་རྒྱང་བསྲིངས་ཏེ། །མི་མེད་ལུང་སྟོང་དབེན་པའི་ནགས་ཁྲོད་དུ། །
རྩེ་གཅིག་སྒྲུབ་པ་སྙིང་པོར་བྱེད་པར་སྨོན། །ཚུལ་ཁྲིམས་རྣམ་དག་དབེན་པའི་
རྫོང་བཟུང་སྟེ། །དྲན་དང་ཤེས་བཞིན་བརྟན་པོའི་གོ་ཆ་བགོས། །ཡིན་ལུགས་
- 336 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས། །
རྟོགས་པའི་རལ་གྲི་རྣོན་པོ་ཡིས། །ཕུང་བྱེད་ཉོན་མོངས་དགྲ་བོ་གཞོམ་པར་བྱ། །
སུ་དག་ནགས་ ཁྲོད་ གནས་ ལ་མངོན་དགའ་བ། །དགེ་སློང་ དེ་ དག་འདི་ ཕྱིར་
བདེའོ་ཞེས། །རྒྱལ་ བས་ རྣམ་ གྲངས་ དུ་ མར་ བསྔགས་ པས་ ན། །དབེན་ པའི་
ནགས་སུ་རྩེ་གཅིག་སྒྲུབ་པར་སྨོན། །སྔོན་བྱོན་རྒྱལ་དང་རྒྱལ་སྲས་དམ་པ་ཀུན། །
གང་དུ་མཐོང་ཆོས་དགའ་སྟོན་མྱོང་བའི་ས། །ལྷ་ཡི་དྲང་སྲོང་དག་ཀྱང་ཡིད་སྨོན་
པའི། །དབེན་པའི་ནགས་ཚལ་གནས་ལ་གློ་བ་དགའ། །ས་འཛིན་ལྷུན་པོ་ཁ་བའི་
ཐོར་ཅོག་ དང༌། །ནགས་ ཚལ་ སྔོན་པོའི་ཤམ་ཐབས་མཛེས་ པ་ ལ། །དངུལ་ གྱི་
མདོག་ཅན་སྨུག་པའི་སྐ་རགས་བཅིངས། །དྲི་ལྡན་མེ་ཏོག་གེ་སར་གཡོ་བ་ནི། །
ཚེ་ འདིའི་དབང་གྱུར་རྣམས་ལ་འཕྱ་བ་དང་། །རྩེ་ གཅིག་ སྒྲུབ་ལ་དགའ་བས་
དགོད་པ་བཞིན། །ཀུན་ལ་ན་དང་ཁུ་བྱུག་རྨ་བྱ་སོགས། །སྣ་ཚོགས་ཚོན་རིས་
མདངས་ལྡན་གཉིས་སྐྱེས་རྣམས། །མགྲིན་ པའི་ལམ་ནས་སྙན་པའི་དྲིལ་ཆེན་
འཁྲོལ། །སྦྲང་རྩིའི་དོག་པས་ལག་པ་བརྒྱན་པ་ཡི། །བུང་བའི་གླུ་དབྱངས་དྲི་ཟའི་
རྒྱུད་ མང་ བཞིན། །ལྗོན་ པའི་ འདབ་ རྩེར་ འཁོད་ པའི་ བྱིའུ་རྣམས། །སྙན་ པའི་
དབྱངས་ཀྱིས་ཕན་ཚུན་འབོད་བྱེད་ཅིང་། །བསམ་གཏན་པ་ལ་འཚེ་བ་མེད་དམ་
ཞེས། །ཕྱོགས་ཕྱོགས་བལྟས་ནས་བྱ་ར་བྱེད་པ་སྙམ། །མུ་ཏིག་བཞུ་བའི་ཁུ་བ་ལ་
འགྲན་པའི། །འབབ་ཆུའི་ཚོགས་རྣམས་ལྷུང་ལྷུང་སྒྲ་སྒྲོགས་ཅིང་། །བསམ་གཏན་
པ་རྣམས་སྒོམ་ན་མི་རུང་ཞེས། །གུས་པའི་ཚུལ་གྱིས་ཤིན་ཏུ་རིངས་པར་འབབ། །
ལྗོན་པ་བཟང་པོའི་འདབ་མ་ཕྱོགས་ཕྱོགས་སུ། །བརྐྱངས་ནས་ཕན་ཚུན་རྩེ་མོ་
སྦྲེལ་བ་ནི། །རྩེ་གཅིག་བསམ་གཏན་སྒོམ་པར་བྱེད་པ་རྣམས། །མི་བསྲུན་སྐྱེ་བོས་
མཐོང་ན་མི་རུང་ཞེས། །འདུ་འཛི་གཡེང་བའི་ཆོམ་རྐུན་ཚོགས་རྣམས་ལ། །སྒྲིབ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཕྱིར་ལྷ་ཡིས་ཆེད་དུ་བྱས་སམ་སྙམ། །ལྗོན་ཤིང་རྩེ་མོ་འབྲས་བུས་དུད་པ་ནི། །
དཀའ་ཐུབ་ཅན་ལ་འཚོ་བ་འབུལ་བ་བཞིན། །འགྲོགས་ན་བདེ་བའི་རི་དྭགས་
ཚོགས་རྣམས་ནི། །མགྲིན་པ་སྐྱོགས་ནས་མིག་དཀྱུས་རིང་པོས་ལྟ། །དེ་ལྟར་རྣམ་
མང་ཡོན་ཏན་ལྡན་གྱུར་ཅིང་། །ལྷ་ཡི་དབང་པོས་ཀྱང་ནི་རྙེད་དཀའ་བ། །བག་
ཕེགས་ ཉམས་ དགའ་དབེན་པའི་ས་ཕྱོགས་དེར། །ཉིན་མོ་ལྗོན་པ་བཟང་པོའི་
གྲིབ་བསིལ་ལ། །སྔོ་ལྗང་རྩྭ་ཡི་ལོ་མའི་གདན་སྟེང་དུ། །རྒྱལ་བས་བསྔགས་པའི་
ལམ་བཟང་ སྐྱོང་བར་སྤྲོ། །སྐབས་འགར་ སྤངས་གཤོངས་ཡངས་ པའི་ ངོས་ལ་
འཆག །དུས་བཞིའི་འགྱུར་བ་བལྟ་ཞིང་ཆོས་དོན་སེམས། །ལ་ལར་རི་རྩེ་ཉམས་
དགའི་གནས་དག་ཏུ། །སྐྱབས་གནས་བླ་མ་དྲན་པའི་གླུ་དབྱངས་སྒྲོག །འདི་ནང་
སྤྲོས་པ་ཐམས་ཅད་ཡོངས་དོར་ལ། །རྣམ་པར་མི་རྟོག་དོན་ལ་སྒྲིལ་ཅིག་ཅེས། །
འདོམས་ཕྱིར་ཉིན་བྱེད་ནུབ་རིར་གཟིམས་པ་ན། །དབེན་པའི་གནས་ན་རྩེ་གཅིག་
སྒྲུབ་པ་རྣམས། །མུན་པ་འཐུག་པོར་ལུས་ན་མི་རུང་ཞེས། །འོད་དཀར་ཟླ་བའི་
སྒྲོན་མེ་ལྷག་པར་གསལ། །ཀུན་གསལ་བཻཌཱུརྱ་ཡི་བླ་བྲེའི་ངོས། །རྒྱུ་སྐར་དོ་ཤལ་
གཡོ་བས་ཕྱོགས་ཀུན་ཁྱབ། །དེ་ལྟའི་མཚན་དུས་བསམ་གཏན་ཁང་བུ་རུ། །བདེ་
གསལ་མི་རྟོག་ཏིང་འཛིན་སྒོམ་པར་སྨོན། །ལོང་མེད་དགུན་ཉི་ལྟ་བུའི་ཚེ་ཐུང་
འདི། །དོན་མེད་འདི་ནང་བྱ་བས་མི་གཡེང་ཞིང་། །ཆོས་བརྒྱད་མི་གཙང་དྲི་མས་
མ་གོས་པར། །རྣམ་དག་བསྒྲུབས་པས་རྒྱལ་བ་དགྱེས་བྱེད་ཤོག །ལམ་གྱི་གཙོ་བོ་
རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས་
ཞེས་བྱ་བ་ལས། འཁོར་བ་མཐའ་དག་གི་ཉེས་དམིགས་བསམས་ནས་ངེས་འབྱུང་
སྒོམ་པའི་སྐབས་ཏེ་གསུམ་པའོ།། །།
- 338 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
འགྲོ་ཀུན་བྱམས་བརྩེས་སྐྱོང་ཡང་ནག་པོའི་རྩ་ལག་དཔུང་བཅས་སྲེག །
སྤྲོས་བྲལ་ངང་དུ་བཞུགས་ཀྱང་རབ་འབྱམས་ཞིང་ཀུན་སྤྲུལ་པས་འགེངས། །ཉོན་
མོངས་འཆིང་བ་བཅད་ཀྱང་འགྲོ་ལ་བརྩེ་བས་དམ་དུ་བཅིངས། །ཐུབ་པའི་དབང་
པོར་བཏུད་ནས་རྒྱལ་སྲས་སྤྱོད་ལ་བསྔགས་པ་བྱ། །དེ་ལྟར་འཁོར་བའི་ཉེས་
དམིགས་སྒོ་དུ་མ་ནས་བསམས་ནས་སྲིད་པ་མཐའ་དག་མེ་འབར་བའི་རླུབས་
ལྟར་མཐོང་སྟེ། སྙིང་ཐག་པ་ནས་འཁོར་བ་ལས་ཐར་འདོད་ཤུགས་དྲག་སྐྱེས་པ་
ན་འཁོར་བ་ལས་ཐར་པའི་ཐབས་རྒྱལ་བའི་གསུང་རབ་ལས་ཇི་ལྟར་འབྱུང་བ་
ལམ་གྱི་གནད་བསྡུ་ན་བསླབ་པ་རིན་པོ་ཆེ་གསུམ་དུ་འདུ་བས། ཚུལ་ཁྲིམས་རྣམ་
པར་དག་པ་ལ་གནས་ནས་དབེན་པའི་གནས་སུ་བྱིང་རྒོད་ཀྱི་དབང་དུ་མ་སོང་
བའི་ཏིང་ངེ་འཛིན་ཡུན་རིང་དུ་བསྒོམས་ཏེ་ཏིང་ངེ་འཛིན་ཁྱད་པར་ཅན་ཞི་གནས་
གྲུབ་པ་ན། དེ་ལ་བརྟེན་ནས་གནས་ལུགས་རྟོགས་པའི་ལྟ་བ་བཙལ་ཏེ་ལྷག་
མཐོང་ཡུན་རིང་དུ་བསྒོམ་པར་བྱས་ན་འཁོར་བ་ལས་གྲོལ་བའི་ཐར་པ་ངེས་པར་
ཐོབ་ནུས་ལ། དེ་ཡང་འཁོར་བའི་ཕུན་ཚོགས་ལྟར་སླར་ལྡོག་པ་མིན་པས་ལན་
ཅིག་ཐར་པ་ཐོབ་ན་སྔར་འཁོར་བར་འཁོར་བ་མི་སྲིད་དོ། །འོན་ཀྱང་ཐར་པ་དེ་
ཙམ་ནི་དམན་པའི་བྱང་ཆུབ་ཅེས་བྱ་བ་ཡིན་པས། བློ་དང་ལྡན་པ་རྣམས་ཀྱིས་དེ་
ཙམ་ཞིག་ཐོབ་བྱར་མི་འཛིན་པར་སྔར་བཤད་པ་ལྟར་གྱི་ངེས་འབྱུང་མཚན་ཉིད་
ཚང་བ་ཞིག་སྐྱེས་པ་ན། རང་ཉམས་ལ་དཔགས་ཏེ་མཁའ་ཁྱབ་ཀྱི་སེམས་ཅན་
རྣམས་ལ་བྱམས་སྙིང་རྗེ་ཤུགས་དྲག་ཏུ་བསྐྱེད་ནས་ཐེག་ཆེན་གྱི་ལམ་དུ་འཇུག་
དགོས་ལ། དེ་ལ་རང་དོན་ཡིད་བྱེད་ཀྱི་སྐྱོན་དང་ཐེག་པ་ཆེན་པོ་ཕན་ཡོན་ལ་ངེས་
པ་འདྲོངས་པ་ཞིག་དགོས་སོ། །དེ་ཡང་ཚེ་འདིའི་ཕུན་ཚོགས་ཙམ་ལ་དམིགས་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པའི་རང་དོན་གྱི་བློ་ནི་ཕྱི་མར་ངན་སོང་དུ་འཁྲིད་པའི་རྒྱུ་ཡིན་ཞིང་། ཕྱི་མ་ལྷ་མིའི་
དཔལ་ཐོབ་པར་འདོད་ཅིང་སྤྱིར་སྲིད་པའི་ཕུན་ཚོགས་ལ་ཆགས་པའི་བློ་ནི་འཁོར་
བར་འཁོར་བའི་རྒྱུ་ཡིན་ལ། རང་གཅིག་པུ་འཁོར་བ་ལས་ཐར་པར་འདོད་པའི་
བློ་ནི་ཉན་རང་གི་ལམ་དུ་འཇུག་པའི་རྒྱུ་ཡིན་ནོ། །རང་གཅིག་པུ་འཁོར་བ་ལས་
ཐར་པར་འདོད་ནས་ལམ་བསླབ་པ་གསུམ་ལ་བརྩོན་པ་ཤུགས་དྲག་པོའི་སྒོ་ནས་
བསླབས་ན་འཁོར་བའི་འཆིང་བ་ལས་གྲོལ་ནུས་ཀྱང་། ལམ་དེ་ཙམ་གྱིས་ཤེས་
སྒྲིབ་ཅེས་བྱ་བ་གཉིས་སྣང་འཁྲུལ་བ་ལས་གྲོལ་མི་ནུས་སོ། །ཤེས་སྒྲིབ་དེ་ལས་
མ་གྲོལ་བའི་དབང་གིས་ཉན་རང་དགྲ་བཅོམ་རྣམས་ཀྱིས་ལས་ཀྱི་རྣམ་སྨིན་ཕྲ་མོ་
སོགས་ཤེས་བྱའི་གནས་ཐམས་ཅད་མངོན་སུམ་དུ་མི་མཁྱེན་པ་ཡིན་ནོ། །ཉན་
ཐོས་རྣམས་དང་བྱང་ཆུབ་སེམས་དཔའ་རྣམས་ལ་བསྒོམ་བྱའི་ལྟ་བ་ལ་ཁྱད་མེད་
ཀྱང་ཉན་ཐོས་རྣམས་བསམ་པ་དམན་པས་འབྲས་བུ་དེ་ཙམ་ལས་མ་གྲུབ་ལ།
བྱང་ཆུབ་སེམས་དཔའ་རྣམས་ནི་ཐོག་མ་ནས་སེམས་ཅན་དམིགས་ཡུལ་དུ་བཅུག་
སྟེ། ཅི་མཛད་སེམས་ཅན་གྱི་དོན་འབའ་ཞིག་ཏུ་བྱེད་པས་སྟོང་ཉིད་མངོན་སུམ་དུ་
རྟོགས་པའི་ས་དང་པོ་ཐོབ་ཙམ་ཉིད་ནས་སངས་རྒྱས་ཀྱི་ཞིང་བརྒྱ་ཕྲག་མང་པོར་
ལུས་བརྒྱ་ཕྲག་མང་པོར་སྤྲུལ་ནས་སངས་རྒྱས་བརྒྱ་ ཕྲག་མང་པོ་ལ་ཆོས་དུས་
གཅིག་ཏུ་ཉན་པ་དང་། སྤྲུལ་པ་བརྒྱ་ཕྲག་མང་པོས་སེམས་ཅན་བརྒྱ་ཕྲག་མང་པོ་
ལ་ཆོས་དུས་གཅིག་ཏུ་སྟོན་པ་ལ་སོགས་པ་ནུས་མཐུ་བསམ་གྱིས་མི་ཁྱབ་པ་ཐོབ་
ཅིང་ལུས་ལ་ཡང་མཚན་དཔེ་རྗེས་མཐུན་འབྱུང་ལ། ཉན་ཐོས་རྣམས་ནི་སྟོང་ཉིད་
མངོན་སུམ་དུ་རྟོགས་པ་མཐར་ཐུག་སྟེ་དགྲ་བཅོམ་ཐོབ་ཀྱང་སྐུ་ལུས་ལ་མཚན་
དཔེ་སོགས་མི་འབྱུང་ངོ༌། །དེས་ན་ རང་དོན་ཕུན་སུམ་ཚོགས་པ་ཞིག་སྒྲུབ་པ་
- 340 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ལའང་ཐེག་པ་ཆེན་པོར་འཇུག་དགོས་ཤིང་། གཞན་གྱི་དོན་ཕུན་སུམ་ཚོགས་པ་
ཞིག་འོང་བ་ལ་ནི་ངེས་པར་ཐེག་པ་ཆེན་པོར་འཇུག་དགོས་སོ། །ཉན་ཐོས་ཀྱི་
ལམ་དུ་ཞུགས་པའི་དགྲ་བཅོམ་པ་རྣམས་ཀྱང་མཐར་སངས་རྒྱས་ཀྱི་ཐུགས་རྗེའི་
འོད་ཟེར་གྱིས་བསྐུལ་ནས་ཐེག་པ་ཆེན་པོར་འཇུག་དགོས་ལ། དེའི་ཚེ་བྱམས་
སྙིང་རྗེའི་དམིགས་རྣམ་སོགས་ཐུགས་རྒྱུད་ལ་འཆར་བ་ཤིན་ཏུ་དཀའ་བས་ཐེག་
ཆེན་གྱི་ལམ་བགྲོད་པ་ཤིན་ཏུ་བུལ་པར་གསུངས་སོ། །དེས་ན་དམན་པའི་ལམ་དུ་
མ་སོང་བར་ཐོག་མ་ནས་ཐེག་པ་ཆེན་པོར་འཇུག་དགོས་ལ། ཐེག་པ་ཆེན་པོའི་
ལམ་གྱི་འཇུག་སྒོ་ནི་བྱང་ཆུབ་ཀྱི་སེམས་རིན་པོ་ཆེ་ཡིན་ཏེ། བྱང་ཆུབ་ཀྱི་སེམས་
རིན་པོ་ཆེ་རྒྱུད་ལ་སྐྱེས་ན་ཡོན་ཏན་གཞན་གང་ཡང་མེད་ཀྱང་རྒྱལ་བའི་སྲས་པོ་
དང་བྱང་ཆུབ་སེམས་དཔའ་ཞེས་བྱ་བའི་མིང་ཐོབ་ཅིང་འགྲོ་བ་ལྷ་དང་བཅས་པའི་
ཕྱག་གི་གནས་སུ་འགྱུར་ལ། བྱང་ཆུབ་ཀྱི་སེམས་འདི་མེད་ན་ནི་མངོན་ཤེས་དང་
རྫུ་འཕྲུལ་ལ་སོགས་པའི་ཡོན་ཏན་ཅི་ཡོད་ཀྱང་ཐེག་པ་ཆེན་པོར་མི་ཆུད་ཅིང་བྱང་
ཆུབ་སེམས་དཔའི་མིང་མི་ཐོབ་ལ། རྒྱལ་བའི་སྲས་པོ་ཞེས་ཀྱང་མི་བརྗོད་དོ། །
ཐེག་པ་ཆེན་པོའི་ལམ་ཐམས་ཅད་ཀྱི་སྙིང་པོ་དང་འབྲས་བུ་སངས་རྒྱས་ཀྱི་ས་བོན་
ལྟ་བུ་ནི་བྱང་ཆུབ་ཀྱི་སེམས་རིན་པོ་ཆེ་འདི་ཉིད་ཡིན་པར་གསུངས་སོ། །ཚུལ་འདི་
ལ་ངེས་པ་གཏིང་ནས་འདྲོངས་པ་ཞིག་ཤིན་ཏུ་གལ་ཆེ་སྟེ། འདི་འདྲ་བའི་ཚུལ་ལ་
ངེས་པ་མ་འདྲོངས་ན་སངས་རྒྱས་ཀྱི་གོ་འཕང་ཐོབ་པའི་རྒྱའི་རྩ་བ་གང་ཡིན་པ་དེ་
བོར་ནས་ཡལ་ག་ལྟ་བུའི་ཡོན་ཏན་ཕྲ་མོ་རེ་ལ་གཙོ་བོར་འཛིན་པ་ཞིག་འོང་ངོ༌། །
བློ་གྲོས་ཀྱི་རྩལ་དང་ལྡན་པ་རྣམས་ཀྱིས་ལེགས་པར་དཔྱད་ན་ནི་བྱང་ཆུབ་སེམས་
དཔའ་ཞེས་པའི་མིང་ཙམ་གྱིས་ཀྱང་བྱང་ཆུབ་ཀྱི་སེམས་འདི་ཉིད་ལམ་གྱི་རྩ་བ་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མཐར་ཐུག་ཡིན་པར་གོ་ནུས་ཏེ། ཐེག་པ་ཆེན་པོའི་སྒྲུབ་པ་པོ་རྣམས་ཀྱིས་སྦྱིན་པ་
དང༌། ཚུལ་ ཁྲིམས་ དང༌། བཟོད་ པ་ དང་། བརྩོན་ འགྲུས་ དང༌། བསམ་ གཏན་
དང་། ཤེས་ རབ་ ལ་ སོགས་ པ་ ལམ་མཐའ་ ཡས་ ལ་ བསླབ་ དགོས་ ཀྱང་། ལམ་
གཞན་གང་གི་ཆ་ནས་ཀྱང་མཚན་མ་བཏགས་པར་བྱང་ཆུབ་སེམས་འདིའི་སྒོ་ནས་
བྱང་ ཆུབ་ སེམས་ དཔའ་ ཞེས་ མཚན་ འདོགས་ པར་ མཛད་ པ་ནི། བྱང་ ཆུབ་ ཀྱི་
སེམས་འདི་ཉིད་ཐེག་པ་ཆེན་པོའི་ལམ་ཐམས་ཅད་ཀྱི་རྩ་བ་དང་སྙིང་པོ་ལྟ་བུ་ཡིན་
པ་དང་། ཕར་ཕྱིན་དྲུག་ལ་སོགས་པའི་ལམ་གཞན་ཐམས་ཅད་ཀྱང་བྱང་ཆུབ་ཀྱི་
སེམས་ འདིས་ ཟིན་ པའི་ སྒོ་ནས་ཐེག་ཆེན་གྱི་ལམ་བགྲོད་དགོས་ཀྱི། སེམས་
འདིས་མ་ཟིན་ན་ལམ་གཞན་གང་བསྒོམས་ཀྱང་ཐེག་པ་ཆེན་པོའི་ལམ་དུ་མི་ཆུད་
དོ་ཞེས་གོ་བའི་ཆེད་དུ་ཐེག་པ་ཆེན་པོའི་ལམ་སྒོམ་པ་པོ་རྣམས་ལ་བྱང་ཆུབ་
སེམས་དཔའ་ཞེས་མཚན་འདོགས་པར་མཛད་པ་ཡིན་ནོ། །ཚུལ་འདི་ལ་ལུང་དང་
རིགས་པའི་ལམ་ནས་དྲངས་ཏེ་རྒྱ་ཆེར་བཤད་པར་བྱ་དགོས་ཀྱང་ཡིག་གེ་ཧ་ཅང་
མངས་སུ་དོགས་པས་མདོ་ཙམ་ཞིག་བརྗོད་པ་ཡིན་པས། ཚུལ་དེ་ལེགས་པར་
དཔྱད་ནས་ངེས་པ་རྙེད་པ་ཤིན་ཏུ་གལ་ཆེའོ། །སྤྱོད་འཇུག་ལས། དམ་ཆོས་འོ་མ་
བསྲུབས་པ་ལས། །མར་གྱི་སྙིང་ཁུ་ཕྱུང་བ་ཡིན། །ཞེས་དང་། བསྐལ་བ་དུ་མར་
རབ་དགོངས་མཛད་པ་ཡི། །ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །
ཞེས་དང་། སློབ་དཔོན་དཔའ་བོས། ཁྱོད་ཀྱི་ཐུགས་ནི་རིན་པོ་ཆེ། །རྫོགས་པའི་
བྱང་ཆུབ་ས་བོན་དེ། །དཔའ་ཁྱོད་ཁོ་ནས་སྙིང་པོར་མཁྱེན། །དེ་གཞན་སྐྱེ་བོས་
འོལ་མི་དབྱི། །ཞེས་སེམས་རིན་པོ་ཆེ་འདི་གསུང་རབ་ཐམས་ཅད་ཀྱི་སྙིང་པོ་
མཐར་ཐུག་ཡིན་པ་དང་། མྱུར་ལམ་མཆོག་ཡིན་པ་དང་། འདི་ལ་གོ་ཡུལ་ཙམ་
- 342 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
རྙེད་པའང་དཀའ་བར་གསུངས་སོ། །བྱང་ཆུབ་ཀྱི་སེམས་རིན་པོ་ཆེ་དེ་བསྐྱེད་པ་
ལ་ཐོག་མར་སེམས་འདིའི་ཕན་ཡོན་ཡང་དང་ཡང་དུ་བསམས་ནས་སེམས་འདི་
སྒོམ་པ་ལ་སྤྲོ་ཤུགས་དྲག་པོ་སྐྱེས་པ་ཞིག་དགོས་སོ། །དེ་ཡང་སེམས་འདི་རྒྱུད་ལ་
སྐྱེས་ན་སྔར་བསགས་ཀྱི་ལས་སྒྲིབ་ཐམས་ཅད་མྱུར་དུ་བདག་པ་དང་། དགེ་བ་ཅི་
བྱས་མཐའ་མེད་དུ་འཕེལ་བ་དང་། སེམས་འདི་སྐྱེས་ཙམ་གྱིས་དཀར་ཕྱོགས་སྐྱོང་
བའི་ལྷ་སྟོང་ཕྲག་དུ་མས་དུས་ཀུན་ཏུ་སྲུང་བ་དང་། འཁོར་ལོས་བསྒྱུར་བའི་རྒྱལ་
པོ་ལ་བུ་གཅིག་པུ་ཞིག་བྱུང་བ་ལྟར། ཕྱོགས་བཅུའི་རྒྱལ་བ་ཐམས་ཅད་ཀྱིས་རང་
གི་སྲས་སུ་དགོངས་ནས་རྒྱུད་བྱིན་གྱིས་རློབ་པ་དང་། གནས་གང་དུ་གནས་པ་
དེར་འགྲོ་བ་རྣམས་ལ་བདེ་སྐྱིད་འབྱུང་བ་དང་། གནས་དེ་འགྲོ་བའི་མཆོད་རྟེན་ལྟ་
བུར་འགྱུར་བ་དང་། བྱང་ཆུབ་ཀྱི་ཚོགས་རྣམས་བདེ་བླག་ཏུ་རྫོགས་པ་ལ་སོགས་
པ་ཕན་ཡོན་དཔག་ཏུ་མེད་པ་གསུངས་པ་རྣམས་ལ་ཡང་དང་ཡང་དུ་བསམས་ནས་
སྤྲོ་བ་ཤུགས་དྲག་བསྐྱེད་དོ། །སེམས་འདི་ཇི་ལྟར་སྒོམ་པའི་ཚུལ་ནི། བྱང་ཆུབ་ཀྱི་
སེམས་འདི་སྐྱེས་པ་ལ་འགྲོ་བ་མ་ལུས་པ་རང་གཅིག་པུས་སྒྲོལ་བའི་ཁུར་འཁྱེར་
བའི་ལྷག་བསམ་གྱི་སྙིང་སྟོབས་ཆེན་པོ་སྐྱེ་དགོས་ལ། སྙིང་སྟོབས་དེ་འདྲ་བ་ཞིག་
སྐྱེ་བ་ལ་བུ་གཅིག་བུ་མེའི་དོང་དུ་ལྷུང་བ་ལྟར་སེམས་ཅན་ཐམས་ཅད་སྡུག་བསྔལ་
གྱིས་མནར་བ་ལ་མི་བཟོད་པའི་སྙིང་རྗེ་ཆེན་པོ་སྐྱེ་དགོས། སྙིང་རྗེ་དེ་འདྲ་བ་ཞིག་
སྐྱེ་བ་ལ་སེམས་ཅན་འདི་ཐམས་ཅད་ལ་ཤིན་ཏུ་གཅེས་ཤིང་ཕངས་པའི་རྣམ་པ་
ཅན་གྱི་བློ་ཞིག་སྐྱེ་དགོས། དེ་ཡང་རང་གི་ཚེ་འདིའི་མའམ། བུ་ཡིད་དུ་འོང་བ་ལྟ་
བུ་ལ་ཤིན་ཏུ་གཅེས་པའི་བློ་ཇི་ལྟར་སྐྱེ་བ་དེ་འདྲ་བ་ཞིག་སྐྱེ་དགོས། བློ་དེ་འདྲ་
ཞིག་སྐྱེ་བའི་ཐབས་སུ་སེམས་ཅན་འདི་ཐམས་ཅད་རང་གི་མ་དྲིན་ཅན་ཡིན་ཚུལ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དང༌། ཡང་ཡང་དྲིན་གྱིས་བསྐྱངས་པའི་ཚུལ་དང་། དྲིན་གཟོའི་བསམ་པ་རྣམས་
སྐྱེད་པ་ཡིན་ནོ། །དེས་ན་སེམས་ཅན་ཐམས་ཅད་རང་གི་མ་དྲིན་ཅན་དུ་སྒོམ་པ་
འདི་ཐེག་པ་ཆེན་པོའི་ལམ་གྱི་རྩ་བ་ལྟ་བུ་ཡིན་པས། འདི་སྒོམ་ཚུལ་གྱི་གནད་
རྣམས་ཤེས་པར་བྱས་ལ་ཡང་དང་ཡང་དུ་ཡིད་ལ་གོམས་པར་བྱའོ། །དེ་ཡང་ད་ལྟ་
རང་གི་སྣང་བ་ལ་དགྲ་གཉེན་པར་མའི་སྣང་ཚུལ་སྣ་ཚོགས་ཤིག་འཆར་བ་འདི་ནི་
ལས་དང་ཉོན་མོངས་པའི་དབང་གིས་སྣང་བ་ཡིན་གྱི། དོན་དུ་ནི་དགྲ་གཉེན་བར་
མ་གང་ལའང་ངེས་པ་མེད་པ་ནི་སྔར་ངེས་འབྱུང་གི་སྐབས་སུ་བཤད་པ་ལྟར་ཡིན་
པས། འགའ་ཞིག་ལ་ཆགས་པ་དང་འགའ་ཞིག་ལ་སྡང་བ་བྱེད་དོན་མེད་དོ་སྙམ་
དུ་ཐག་བཅད་ནས་སེམས་ཅན་ཐམས་ཅད་ལ་ཉེ་རིང་མེད་པའི་སེམས་སྙོམས་པ་
ཅི་སྐྱེ་བྱ། འདི་འདྲ་བའི་སེམས་སྙོམས་པ་ཞིག་བྱུང་ན་ནི་ཆགས་སྡང་གིས་སེམས་
མི་འཁྲུག་པས་འཕྲལ་ལ་ལུས་སེམས་བདེ་ཞིང་ཡོན་ཏན་ཐམས་ཅད་ངང་གིས་
སྐྱེའོ། །དེ་ལྟར་སེམས་སྙོམས་ཅི་ཐུབ་ཀྱི་ངང་ནས་སེམས་ཅན་སུ་མཐོང་བའམ་
ཡིད་ལ་སྣང་བ་ན་འདི་བདག་གི་མ་དྲིན་ཅན་ཞིག་ཡིན་སྙམ་དུ་ཡང་ཡང་ཡིད་ལ་
བྱ། དེ་བཞིན་དུ་མཁའ་ཁྱབ་ཀྱི་སེམས་ཅན་ཐམས་ཅད་ལ་མིའི་འདུ་ཤེས་སྐྱེ་ཅི་
ཐུབ་བྱ། དེ་ཡང་སེམས་ཅན་འདི་ངའི་མ་ཡིན་སྙམ་པ་ཙམ་ཞིག་གིས་བློ་ཅུང་ཟད་
རེ་འགྱུར་ཡང་། གཏིང་ནས་ངེས་པ་འདྲོངས་པ་ཞིག་མ་བྱུང་ན་བརྟན་པོ་མི་ཡོང་
བས་གཞན་གྱིས་བསྒྱུར་མི་ཐུབ་པའི་བློ་བརྟན་པོ་ཞིག་འོང་བ་ལ་རྒྱུ་མཚན་ཡང་
དག་ལ་བརྟེན་ནས་ངེས་པ་ཕུ་ཐག་ཆོད་པ་ཞིག་འདྲོངས་དགོས་སོ། །དེས་ན་
སེམས་ཅན་ཐམས་ཅད་རང་གི་མ་ཡིན་པའི་རྒྱུ་མཚན་ནི་རྒྱལ་བའི་བཀའ་ལས་
ཁམས་གསུམ་གྱི་འཁོར་བ་འདིར་ཐོག་མེད་ནས་འཁོར་ཏེ་འདིར་མ་སྐྱེས་བྱ་བའི་
- 344 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ས་ཁབ་རྩེ་ཙམ་མེད་པ་དང་། སེམས་ཅན་འདིས་ངའི་མ་མ་བྱས་བྱ་བ་གཅིག་ཀྱང་
མེད་ པ་ ད ང་། དེ་ཡང་ ལན་རེ་རེ་ཙམ་ མ་ ཡིན་ པར་ གྲངས་ མེད་ ཅི་ བྱས་ པར་
གསུངས་པ་དང་། རང་གི་རྣམ་ཤེས་འདིས་ཐོག་མེད་ནས་འཁྱམས་པ་ཡིན་པས་ཚེ་
སྔ་མའི་མ་ལ་སོགས་པ་སྐྱེ་བ་ལེན་ཐེངས་རེ་རེ་མ་རེ་རེ་ཡོད་པས་སེམས་ཅན་ཐམས་
ཅད་བདག་གི་མ་ཅིས་ཀྱང་ཡིན་པ་འདུག་སྙམ་དུ་ཐག་གཅད་པར་བྱའོ། །དེ་ལྟར་
སེམས་ཅན་ཐམས་ཅད་རང་གི་མ་ཡིན་པར་ངེས་པ་ན་དྲིན་བསམ་པ་ནི། ཐོག་
མར་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་རྣམས་བསམས་ལ། སེམས་ཅན་
ཐམས་ཅད་ཀྱིས་ཀྱང་མ་བྱས་པའི་ཚེ་དེ་བཞིན་དུ་དྲིན་གྱིས་བསྐྱངས་སོ་སྙམ་དུ་
བསམ་པར་བྱ། དེ་ནས་ཚེ་འདི་མས་མཚོན་སེམས་ཅན་འདི་ཐམས་ཅད་བདག་གི་
མ་དྲིན་ཅན་ཡིན་པར་འདུག་ཀྱང་སྔོན་ཆད་འཁྲུལ་པའི་དབང་གིས་ངོ་མ་འཕྲོད།
ད་རེས་བཤེས་གཉེན་དམ་པའི་དྲིན་གྱིས་ངོ་འཕྲོད་པས་མ་དྲིན་ཅན་འདི་རྣམས་
ཡལ་བར་འདོར་ག་ལ་ཕོད། དེས་ན་མ་རྒན་འདི་རྣམས་འཁོར་བའི་སྡུག་བསྔལ་
ལས་བསྒྲལ་ཏེ་ཐར་པ་བླ་ན་མེད་པའི་བདེ་བ་ལ་འགོད་པར་ནུས་ན་ཅི་མ་རུང་།
ནུས་པར་གྱུར་ཅིག །དེ་ལྟར་ནུས་པ་ཞིག་བདག་གིས་ཅི་ནས་ཀྱང་བྱའོ་སྙམ་དུ་
ཡང་ཡང་བསམ། དེ་ནས་མ་རྒན་སེམས་ཅན་ཐམས་ཅད་ཀྱི་ངང་ཚུལ་ལ་བལྟས་
ཏེ། མ་ རྒན་ འདི་རྣམས་བདེ་བ་འདོད་ ཀྱང་བདེ་བས་ཕོངས། སྡུག་བསྔལ་མི་
འདོད་ཀྱང་སྡུག་བསྔལ་བརྒྱ་ཕྲག་དུ་མས་མནར་ནས་འདུག་པས། ད་འདི་རྣམས་
བདེ་བ་ཐམས་ཅད་དང་ལྡན་ན་ཅི་མ་རུང་། ལྡན་པར་གྱུར་ཅིག །ལྡན་པ་ཞིག་
བདག་གིས་བྱའོ། །མ་སེམས་ཅན་འདི་རྣམས་སྡུག་བསྔལ་ཐམས་ཅད་དང་བྲལ་
ན་ཅི་མ་རུང་། བྲལ་བར་གྱུར་ཅིག །ཁྲལ་བ་ཞིག་བདག་གིས་བྱའོ་སྙམ་དུ་ཡང་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དང་ཡང་དུ་བསམ་ལ་བྱམས་པ་དང་སྙིང་རྗེ་ལ་ཡིད་འགྱུར་གྱི་མྱོང་བ་འདོན་ཅི་
ཐུབ་བྱ། དེ་ཡང་སེམས་ཅན་སུ་མཐོང་ཡང་དེ་ལ་ཕན་འདོགས་པའི་བསམ་པ་ཅི་
སྐྱེ་དང་། སྡུག་བསྔལ་དང་བྲལ་ན་སྙམ་པའི་བརྩེ་བ་ཅི་སྐྱེ་བྱ། སེམས་ཅན་དབུལ་
པོ་རྣམས་མཐོང་བ་ན་འདི་དག་གིས་ཟས་གོས་འདོད་པ་རྣམས་རྙེད་ན་ཅི་མ་རུང་
སྙམ་པ་དང༌། ནད་ཀྱིས་གདུངས་པ་རྣམས་མཐོང་ན་འདི་དག་གི་ནད་རྣམས་ཞི་
ནས་བདེ་བར་གྱུར་ན་ཅི་མ་རུང་སྙམ་པ་དང་། ལོང་བ་རྣམས་མཐོང་ན་འདི་དག་
གིས་མིག་རྙེད་ན་ཅི་མ་རུང་སྙམ་པ་དང་། དེ་བཞིན་དུ་འོན་པ་ལ་སོགས་པ་སོ་
སོའི་སྡུག་བསྔལ་དེ་དང་དེ་ཞི་ནས་འདོད་པའི་དོན་དེ་དང་དེ་དག་ཐོབ་ན་ཅི་མ་
རུང་སྙམ་པ་དང་། སེམས་ཅན་དབང་པོ་རྟུལ་པོ་རྣམས་མཐོང་བ་ན་འདི་དག་གིས་
ཤེས་རབ་ཕུན་སུམ་ཚོགས་པ་ཐོབ་ན་ཅི་མ་རུང་སྙམ་པ་དང་། ཞེ་སྡང་ཅན་རྣམས་
མཐོང་བ་ན་འདི་དག་གི་རྒྱུད་འཇམ་ཞིང་ཞི་བར་གྱུར་ན་ཅི་མ་རུང་སྙམ་པ་དང༌།
དེ་བཞིན་དུ་འདོད་ཆགས་ལ་སོགས་པ་ཉོན་མོངས་པ་དེ་དང་དེས་གདུངས་པ་
རྣམས་མཐོང་བ་ན་ཉོན་མོངས་དེ་དང་དེ་དག་དང་བྲལ་ན་ཅི་མ་རུང་སྙམ་དུ་
བྱམས་སྙིང་རྗེ་ཤུགས་དྲག་ཏུ་སྒོམ་ཤིང་དོན་དེ་འགྲུབ་པའི་སྨོན་ལམ་ཡང་གདབ་
བོ། །དེ་ལྟར་བྱམས་སྙིང་རྗེ་ཤུགས་དྲག་ཏུ་བསྐྱེད་ནས་སེམས་ཅན་འདི་ཐམས་
ཅད་འཁོར་བའི་སྡུག་བསྔལ་མཐའ་དག་ལས་བསྒྲལ་ནས་ཐར་པ་བླ་ན་མེད་པ་
སངས་རྒྱས་ཀྱི་གོ་འཕང་ལ་ཅི་ནས་ཀྱང་འགོད་ཐུབ་པ་ཞིག་བྱའོ་སྙམ་དུ་ལྷག་
བསམ་བསྒོམ། དེ་ཡང་ད་ལྟ་རང་ཡང་གར་འགྲོའི་གཏོལ་མེད་པས་སེམས་ཅན་
གཅིག་ ཀྱང་ སྒྲོལ་ནུས་ པར་ མི་འདུག །བདག་གིས་ཐེག་པ་ཆེན་པོའི་ལམ་ལ་
བསླབས་ཏེ་རྫོགས་པའི་སངས་རྒྱས་ཀྱི་གོ་འཕང་ཞིག་ཐོབ་ན་སེམས་ཅན་འདི་
- 346 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ཐམས་ཅད་འཁོར་བའི་སྡུག་བསྔལ་ལས་སྒྲོལ་ནུས་པར་འདུག་པས། མ་རྒན་
སེམས་ཅན་འདི་ཐམས་ཅད་ཀྱི་དོན་དུ་བདག་གིས་རྫོགས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་
དྲག་ཏུ་བསྒོམ་མོ། །དེ་ཡང་ཐུན་དངོས་གཞི་ལ་དམིགས་རྣམ་སྐྱོང་བའི་ཚེ། མདུན་
དུ་ཚོགས་ཞིང་གསལ་བཏབ་ནས་སྐྱབས་འགྲོ་སེམས་བསྐྱེད་རྒྱུད་འཁུལ་ངེས་དང་
ཡན་ལག་བདུན་པ་མཎྜལ་དང་བཅས་པ་ཕུལ་ལ། སྤྱིར་ཕྱིན་ཅི་ལོག་གི་བློ་སྣ་
མཐའ་དག་འགག་པ་དང༌། ཕྱིན་ཅི་མ་ལོག་པའི་བློ་སྣ་མཐའ་དག་སྐྱེ་བ་དང་།
ཁྱད་པར་དུ་ཡང་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་མྱུར་དུ་རྒྱུད་ལ་སྐྱེ་
བ་དང་། རྐྱེན་ཕྱི་ནང་གི་བར་ཆད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་
གསོལ་ཞེས་གསོལ་བ་ཤུགས་དྲག་ཏུ་གདབ། དེ་ནས་ལུས་གནད་ལེགས་པར་
བཅས་ལ་སེམས་གསལ་ཞིང་དྭངས་པའི་ངང་ནས་དམིགས་རྣམ་སྐྱོང་ཅི་ཐུབ་བྱ།
མཇུག་ཏུ་བསྔོ་བ་སྨོན་ལམ་གྱིས་རྒྱས་འདེབས་བྱ་ཞིང་། ཐུན་མཚམས་སུ་བྱ་བ་
གང་བྱེད་ཀྱང་བྱམས་སྙིང་རྗེའི་དམིགས་རྣམ་དུ་རེ་བའི་ངང་ནས་བྱེད་ཅིང་དེའི་
དྲན་པ་ཡང་དང་ཡང་དུ་གསོ། སྐྱོང་ཚུལ་འདི་དག་གི་གནད་ཞིབ་པར་ནི་དགེ་བའི་
བཤེས་གཉེན་གྱི་ཞལ་ལས་ཤེས་པར་བྱའོ། །སྤྱོད་ལམ་ཐམས་ཅད་དུ་བྱམས་སྙིང་
རྗེ་བྱང་ཆུབ་ཀྱི་སེམས་ཡང་ཡང་ཡིད་ལ་དྲན་པར་བྱེད་ཅིང་། བྱ་བ་གང་བྱེད་ཀྱང་
བྱང་ཆུབ་ཀྱི་སེམས་བཅོས་མ་ཙམ་ལས་མ་བྱུང་ཡང་གསལ་ལེགས་པར་བཏབ་
ནས་བྱས་ན་བྱ་བ་དེ་ཆོས་དང་མཐུན་པར་འགྲུབ་ཅིང་། རིམ་གྱིས་གོམས་པ་ན་ཅི་
བྱས་ཐམས་ཅད་ཚོགས་རྫོགས་པའི་ཡན་ལག་ཏུ་འགྱུར་བ་ཞིག་འོང་གསུངས་ཏེ།
སྔོན་བཅོམ་ལྡན་འདས་ཀྱིས་རྒྱལ་པོ་གསལ་རྒྱལ་ལ་གདམས་པ་མཛད་པ་ན།།
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རྒྱལ་པོ་རྣམས་བྱ་བ་དང་བྱེད་པ་མང་བས་དུས་ཐམས་ཅད་དུ་དགེ་སྦྱོར་ལ་རྩེ་
གཅིག་ཏུ་གནས་མི་ནུས་ཀྱི། སྤྱོད་ལམ་ཐམས་ཅད་དུ་བྱང་ཆུབ་ཀྱི་སེམས་འདི་
བསྒོམ་ཞིང་། བྱ་བ་གང་བྱེད་ཀྱང་སེམས་འདིས་ཀུན་ནས་བསླངས་ཏེ་བྱས་ན་
རྒྱལ་པོའི་བྱ་བའང་མི་ཉམས་ལ་ཅི་བྱས་ཐམས་ཅད་བྱང་ཆུབ་ཀྱི་རྒྱུའི་ཡན་ལག་ཏུ་
འགྱུར་བ་ཞིག་འོང་གསུངས་སོ། །འདི་གནད་ཤིན་ཏུ་ཆེ་སྟེ། བསླབ་བཏུས་སུ་ཡང་
མདོ་འདི་ཁུངས་སུ་དྲངས་ནས་བྱང་ཆུབ་སེམས་དཔའ་རྣམས་ཀྱིས་དེ་ལྟར་བསླབ་
དགོས་པ་ནན་ཏན་དུ་གསུངས་ཤིང་། རྗེ་བཙུན་འཇམ་པའི་དབྱངས་ཀྱིས་ རྗེ་
ཐམས་ཅད་མཁྱེན་པ་ཆེན་པོ་ལ་ཞལ་གདམས་མཛད་པ་ནའང་ཐུན་དངོས་གཞི་
དང༌། ཐུན་མཚམས་ཐམས་ཅད་དུ་བྱང་ཆུབ་ཀྱི་སེམས་སྐྱོང་ཚུལ་དེ་ལྟར་བྱ་དགོས་
པར་ནན་ཏན་དུ་གསུངས་སོ། །གཞན་ཡང་བདག་གཅེས་འཛིན་གྱི་སྐྱོན་དང་།
གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་བསམས་ལ། བདག་པས་གཞན་
གཅེས་པའི་བྱང་ཆུབ་ཀྱི་སེམས་རིན་པོ་ཆེ་ལ་བག་ཆགས་ཅི་ཐེབས་བྱའོ། །དེ་ཡང་
རང་གཅེས་པར་འཛིན་པ་འདི་ནི་རྒུད་པ་ཀུན་གྱི་སྒོ་དང་སྡུག་བསྔལ་ཀུན་གྱི་རྒྱུ་
ཡིན་ཏེ། རང་གཅེས་པར་བཟུང་ནས་རང་གི་བདེ་བ་བསྒྲུབ་ཕྱིར་གཞན་གྱི་སྲོག་
གཅོད་པ་དང་། གཞན་གྱི་ནོར་འཕྲོག་པ་དང་། གཞན་ལ་ཚིག་རྩུབ་སྨྲ་བ་སོགས་
མི་ དགེ་བའི་ ལས་ བྱས་ པས། རང་ ཉིད་ དམྱལ་ བ་ དང་། ཡི་དྭགས་དང་། དུད་
འགྲོའི་གནས་རྣམས་སུ་ལྷུང་ནས་སྡུག་བསྔལ་ལ་བཟོད་མེད་མྱོང་དགོས་པ་དང༌།
མིར་སྐྱེས་པའི་ཚེ་ནའང་ཚེ་ཐུང་བ་དང་། ནད་མང་བ་དང༌། ལོངས་སྤྱོད་དབུལ་བ་
སོགས་སྡུག་བསྔལ་དང་མི་འདོད་པ་མཐའ་ཡས་པ་འདི་བྱུང་བ་ཡིན་ནོ། །གཞན་
ཡང་ཕན་ཚུན་འཁྲུག་རྩོད་དང་། སྐྱོན་བརྗོད་དང་། སེམས་མི་མཐུན་པ་ཇི་སྙེད་
- 348 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ཅིག་ཡོད་པ་འདི་ཐམས་ཅད་ཀྱང་བདག་གཅེས་འཛིན་འདི་ཁོ་ན་ལས་འབྱུང་ལ།
མི་མ་ཡིན་གྱིས་སྒོ་ཀུན་ནས་གནོད་འཚེ་བྱེད་པ་འདི་ཡང་བདག་གཅེས་འཛིན་
འདི་ཁོ་ན་ལས་འབྱུང་ངོ༌། །གཞན་གཅེས་འཛིན་ནི་ཡོན་ཏན་ཐམས་ཅད་ཀྱི་འབྱུང་
གནས་ཡིན་ཏེ། གནས་སྐབས་སུ་བདེ་འགྲོ་ལྷ་མིའི་ལུས་དང་། ལོངས་སྤྱོད་དང་།
དབང་ཕྱུག་ཕུན་སུམ་ཚོགས་པ་ཐོབ་པ་ནི། སེམས་ཅན་གཞན་ལ་ཕན་བཏགས་པ་
དང༌། གནོད་འཚེ་ལས་ལྡོག་པ་དང་། བཟའ་བཏུང་དང་གོས་སོགས་བྱིན་པ་དང་།
གཞན་ལ་ཁྱད་གསོད་སྤངས་ཏེ་གུས་པ་བྱས་པ་རྣམས་ལས་འབྱུང་བར་གསུངས་
ལ། བྱང་ཆུབ་སེམས་དཔའ་རྣམས་འགྲོ་བ་ལྷ་དང་བཅས་པའི་ཕྱག་གི་གནས་
དང་། རྒྱལ་བ་རྣམས་ཀྱིས་བུ་ལྟར་དགོངས་པ་སོགས་ཡོན་ཏན་དང་ཆེ་བ་དཔག་
མེད་མངའ་བ་ཡང་ཐུགས་རྒྱུད་ལ་གཞན་གཅེས་འཛིན་མངའ་བའི་མཐུ་ཡིན་ནོ། །
འབྲས་བུ་རྫོགས་པའི་སངས་རྒྱས་ནི་གཞན་གཅེས་འཛིན་ཁོ་ནའི་མཐུ་ལས་འབྱུང་
སྟེ། ཐུབ་པའི་དབང་པོས་བསྐལ་ཆེན་གྲངས་མེད་མང་པོར་རང་ཡལ་བར་དོར་
ནས་གཞན་གཅེས་པར་བཟུང་སྟེ། ཅི་བྱེད་སེམས་ཅན་གྱི་དོན་དུ་མཛད་པས་
མངོན་པར་རྫོགས་པར་སངས་རྒྱས་པ་ཡིན་ནོ། །དེས་ན་བདག་གཅེས་འཛིན་ལ་
རྣམ་པ་ཀུན་ནས་སྐྱོན་དུ་བལྟས་ཏེ་སྤོང་ཅི་ཐུབ་དང་། གཞན་གཅེས་འཛིན་རྒྱུད་ལ་
བསྐྱེད་ཅི་ ཐུབ་ བྱ་ ཞིང་། རང་ གི་ བདེ་ དགེ་ ཐམས་ ཅད་ གཞན་ ལ་ གཏོང་བའི་
དམིགས་པ་དང་། གཞན་གྱི་སྡིག་སྡུག་ཐམས་ཅད་རང་གི་རྒྱུད་སྟེང་དུ་ལེན་པའི་
དམིགས་པ་ཡང་ཡང་བྱའོ། །འདི་འདྲ་བའི་བསམ་པ་ལན་རེ་སྐྱེས་ནའང་ཕན་ཡོན་
བསམ་གྱིས་མི་ ཁྱབ་པ་ གསུང་སྟེ། སྔོན་ཐུབ་པའི་དབང་པོ་མཛའ་བའི་བུ་མོ་
འཁྲུངས་པའི་ཚེ། རང་གི་མ་ལ་ཁྱད་གསོད་བྱས་པའི་རྣམ་སྨིན་གྱིས་ཉི་ཚེ་བའི་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དམྱལ་བར་བསླེབས་ནས། དབུའི་སྟེང་དུ་ལྕགས་ཀྱི་འཁོར་ལོ་འཁོར་བ་ན་བདག་
ལྟ་བུ་མ་ལ་ཁྱད་གསོད་བྱས་པའི་སེམས་ཅན་མང་པོ་ཡོད་པས། དེ་ཐམས་ཅད་
ཀྱིས་ལས་ཀྱི་རྣམ་སྨིན་ཡང་བདག་གི་སྟེང་དུ་སྨིན་པར་གྱུར་ཅིག་སྙམ་ཞིང་ཚིག་ཏུ་
བརྗོད་པ་ན། དེ་མ་ཐག་ལྕགས་ཀྱི་འཁོར་ལོ་ནམ་མཁའ་ལ་འཕགས་ཤིང་ཉི་ཚེ་
བའི་དམྱལ་བ་ལས་ཐར་ཏེ་དགའ་ལྡན་དུ་སྐྱེས་པར་གསུངས་སོ། །དོན་འདི་ལ་
དགོངས་ནས་སྤྱོད་འཇུག་ལས། སེམས་ཅན་རྣམས་ཀྱིས་ཀླད་ནད་ཙམ། །བསལ་
ལོ་ སྙམ་དུ་བསམས་ ན་ ཡང་། །ཕན་འདོགས་བསམ་པ་ དང་ ལྡན་དེ། །བསོད་
ནམས་དཔག་མེད་ལྡན་གྱུར་ན། །སེམས་ཅན་རེ་རེའི་མི་བདེ་བ། །དཔག་ཏུ་མེད་
པ་བསལ་འདོད་ཅིང་། །རེ་རེའང་ཡོན་ཏན་དཔག་མེད་དུ། །སྒྲུབ་པར་འདོད་པ་
སྨོས་ཅི་དགོས། །ཞེས་གསུངས་སོ། །རང་གི་ལུས་ལ་ན་ཚ་དང་སེམས་ལ་སྡུག་
བསྔལ་བྱུང་བའི་ཚེ་ན་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་ལུས་སེམས་ཀྱི་
གདུང་བ་མཐའ་དག་ཀྱང་བདག་གི་ནད་དང་སྡུག་བསྔལ་འདིའི་སྟེང་དུ་སྨིན་པར་
གྱུར་ཅིག་སྙམ་དུ་བསམས་ཤིང་གཏོང་ལེན་བསྒོམ། དེ་ཡང་རེ་ཤིག་བཅོས་མ་
ཙམ་ལས་མི་འོང་ཡང་གོམས་ནས་བཅོས་མིན་གྱི་བློ་ཞིག་སྐྱེས་པ་ན་སྐད་ཅིག་རེ་
རེ་ལ་ཚོགས་རླབས་ཆེན་རྫོགས་ཤིང་། ལུས་ཀྱི་ནད་ཀྱང་ཚོགས་རྫོགས་པའི་ཡན་
ལག་ཏུ་འགྱུར་བ་ཞིག་འོང་གསུང་ངོ་། །ཡང་ལུས་སེམས་བདེ་བ་དང་འབྱོར་བའི་
ཁྱད་པར་ཕུན་སུམ་ཚོགས་པར་གྱུར་ན། བདག་གིས་སྔོན་དགེ་བ་རླབས་ཆེན་
བསགས་པས་འབྲས་བུ་འདི་བཞིན་གྲུབ་པ་ཡིན་པར་འདུག །སེམས་ཅན་ཐམས་
ཅད་ཀྱང་འདི་བཞིན་དུ་གྱུར་ན་ཅི་མ་རུང་སྙམ་དུ་བསམས་ཤིང་། རང་གི་བདེ་བ་
དང་དགེ་བ་དེ་ཐམས་ཅད་སེམས་ཅན་ལ་གཏོང་བའི་དམིགས་པ་ཡང་ཡང་སྦྱང་
- 350 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ངོ༌། །དེ་ལྟར་གོམས་ན་རང་གི་སྔར་བསགས་ཀྱི་བསོད་ནམས་མི་ཉམས་ཤིང་གོང་
འཕེལ་དུ་འགྱུར་བ་དང་། སྲིད་པའི་ཕུན་ཚོགས་ཅི་ཐོབ་ཀྱང་འཆིང་བར་མི་འགྱུར་
བར་ཚོགས་རྫོགས་པའི་ཡན་ལག་ཏུ་འགྱུར་བར་གསུངས་སོ། །ཟས་ཟ་བའི་ཚེ་
ནའང་སེམས་ཅན་ཐམས་ཅད་ཀྱི་དོན་དུ་ལུས་འདི་གསོ་སྙམ་པ་དང་། ཁོང་པའི་
ནང་ན་སྲིན་བུ་བརྒྱད་ཁྲི་དང་བཞི་སྟོང་ཡོད་པར་གསུངས་པ་དེ་དག་ལ་ཟས་འདི་
སྦྱིན་པར་བྱའོ། །སྦྱིན་པ་འདིའི་མཐུ་ལ་བརྟེན་ནས་སེམས་ཅན་ཐམས་ཅད་སྨིན་
པར་བྱས་ཏེ་མྱུར་དུ་འཚང་རྒྱ་བར་གྱུར་ཅིག་སྙམ་དུ་བསམ། དེ་བཞིན་དུ་ཉལ་བའི་
ཚེ་ནའང་སེམས་ཅན་ཐམས་ཅད་ཀྱི་དོན་དུ་ལུས་འདི་གཉིད་ཀྱིས་གསོ་བར་བྱའོ་
སྙམ་པ་དང་། བྱམས་སྙིང་རྗེའི་དམིགས་རྣམ་དུ་རེ་བའི་ངང་ནས་གཉིད་དུ་འགྲོ་
བར་ བྱ། དེ་ ལྟར་ གོམས་ན་བཟའ་བཏུང་དང་ གཉིད་ལ་ སོགས་ པའང་ ཚོགས་
རྫོགས་པའི་ཡན་ལག་ཏུ་འགྱུར་བ་ཞིག་འོང་གསུང་ངོ་། །དེ་བཞིན་དུ་སྤྱོད་ལམ་
གང་དང་གང་བྱེད་ཀྱང་བྱང་ཆུབ་ཀྱི་སེམས་གསལ་བཏབ་ནས་སྤྱོད་ལམ་ཐམས་
ཅད་དགེ་ སྦྱོར་དུ་འཁྱེར་ཤེས་པར་བྱའོ། །དགེ་བ་གང་བྱེད་ཀྱང་ བྱང་ཆུབ་ཀྱི་
སེམས་རིན་པོ་ཆེས་ཟིན་པ་ཤིན་ཏུ་གལ་ཆེ་ཞིང་། དེ་ཡང་དཔེར་མཚོན་ན་དཀོན་
མཆོག་གི་རྟེན་ལ་མར་མེ་ཞིག་འབུལ་བ་ན། སེམས་ཅན་ཐམས་ཅད་ཀྱི་མི་ཤེས་
པའི་མུན་པ་བསལ་བར་བྱའོ་སྙམ་དུ་བསམས་ནས་འབུལ། དེ་བཞིན་དུ་དགེ་བའི་
ཁྱད་པར་མཐའ་དག་ལ་བསམ་པའི་ཁྱད་པར་མི་འདྲ་བ་རེ་སྐྱེད་ཚུལ་རྒྱལ་བ་རང་
ཉིད་ཀྱིས་ཇི་ལྟར་གསུངས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་ཚུལ་
ཆེས་ངོ་མཚར་ཞིང་རྨད་དུ་བྱུང་བ་མཐའ་ཡས་ཤིང་མུ་མེད་པ་དག་བཤད་པར་སྤྲོ་
ནའང་། འདིར་ཡིག་གེ་ཧ་ཅང་མངས་སུ་དོགས་པས་མདོར་བསྡུས་ས་བོན་ཙམ་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཞིག་བྲིས་པ་ལགས། དེ་ལྟར་བྱང་ཆུབ་ཀྱི་སེམས་བསྐྱེད་ནས་ཐེག་པ་ཆེན་པོའི་
ལམ་ལ་སློབ་པ་ན་མཐའ་ཡས་མུ་མེད་པ་ཞིག་ཡོད་ཀྱང་། ཐེག་ཆེན་གྱི་ལམ་
ཐམས་ཅད་ ཀྱི་གནད་བསྡུས་པ་ནི་ཕ་རོལ་ཏུ་ཕྱིན་པ་དྲུག་ཡིན་ཏེ། འབྲས་བུ་
རྫོགས་པའི་སངས་རྒྱས་ཀྱི་གོ་འཕང་ཐོབ་པའི་ཐབས་ཐམས་ཅད་ཕྱིན་དྲུག་ཏུ་
འདུའོ། །དེ་ཡང་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་པའི་སྦྱིན་པ་
དང༌། ཚུལ་ཁྲིམས་དང་། བཟོད་པ་རྣམས་ཀྱིས་ནི་གཙོ་བོར་རྒྱལ་བའི་སྐུ་དང་།
ཞིང་གི་འབྱོར་བ་ཕུན་སུམ་ཚོགས་པ་དང་། འཁོར་ཕུན་སུམ་ཚོགས་པ་རྣམས་
སྒྲུབ་ལ། བྱང་ཆུབ་ཀྱི་སེམས་ཀྱིས་ཟིན་པའི་བསམ་གཏན་དང་ཤེས་རབ་གཉིས་
ཀྱིས་ནི་གཙོ་བོར་རྒྱལ་བའི་ཐུགས་ཆོས་སྐུ་སྒྲུབ་ལ། བརྩོན་འགྲུས་ནི་དེ་ཐམས་
ཅད་ལ་གཏོགས་སོ། །དེ་དག་ནི་ནང་གསེས་ཀྱི་དབྱེ་བ་རྣམས་ཞིབ་ཏུ་ཤེས་ན་
ཐེག་པ་ཆེན་པོའི་ལམ་གྱི་གནད་མཐའ་དག་ལ་མཁས་པར་འགྱུར་ལ། ཕ་རོལ་ཏུ་
ཕྱིན་པ་དྲུག་པོ་འདི་ནི་རྒྱལ་སྲས་ཀྱི་སྤྱོད་པ་མཐའ་དག་བསྡུས་པའི་སྡོམ་ཆེན་པོ་
ཡིན་ཞིང་། ཐེག་ཆེན་གྱི་ལམ་ལ་སློབ་པར་འདོད་པ་རྣམས་ཀྱི་ཉམས་ལེན་མེད་མི་
རུང་ཡིན་པས་དམིགས་རྣམ་སྐྱོང་བའི་ཚེ་ཕར་ཕྱིན་དྲུག་གི་གནད་རྣམས་ལ་བག་
ཆགས་ཅི་ཐེབས་བྱའོ། །དེ་དག་ལ་འདི་སྐད་ཅེས་བྱ་སྟེ།
རྒྱལ་དང་རྒྱལ་སྲས་རྣམས་ཀྱི་ཐུགས་དམ་མཐིལ། །ལྷག་བསམ་ལྷག་པར་
དཀར་བའི་སྙིང་སྟོབས་ཆེ། །རིན་ཆེན་རིན་ཐང་བྲལ་བའི་སེམས་མཆོག་འདི། །
བྱང་སེམས་བྱང་ཆུབ་འཚོལ་བ་རྣམས་ཀྱི་ལམ། །རྒྱལ་བའི་བཀའ་དང་དགོངས་
འགྲེལ་ཆུ་གཏེར་ཆེ། །རིགས་ལམ་ས་འཛིན་དབང་པོས་བསྲུབས་པ་ལས། །བྱུང་
བའི་བདུད་རྩིའི་སྙིང་པོ་དམ་པ་ནི། །རིན་ཆེན་བྱང་ཆུབ་སེམས་མཆོག་འདི་ཡིན་
。
- 352 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ནོ། །བདེན་གསུང་རིན་ཆེན་འབྱུང་གནས་ཆེན་པོའི་ནང་། །རྣམ་དག་ལམ་གྱི་ནོར་
བུ་ གྲངས་ མང་ ཡང་། །མ་ལུས་འགྲོ་བའི་རེ་སྐོང་ ཡིད་བཞིན་ནོར། །རིན་ཆེན་
སེམས་མཆོག་འདི་ཉིད་ཡིན་པར་གསུང་། །རྒྱལ་བ་མ་ལུས་གང་ནས་གཤེགས་
པའི་ཤུལ། །རྒྱལ་སྲས་ཀུན་གྱི་བགྲོད་པ་གཅིག་པའི་ལམ། །རྒྱལ་བས་ཡང་དང་
ཡང་དུ་བསྔགས་པ་ནི། །རྒྱལ་བའི་ལམ་ཆེན་སེམས་མཆོག་འདི་ཡིན་ནོ། །རྒྱལ་
སྲས་སྨོན་ལམ་གངྒཱའི་ཀླུང་རྣམས་ནི། །གང་དུ་འདུ་བ་སྨོན་པ་སེམས་བསྐྱེད་དང་། །
རྒྱལ་སྲས་སྤྱོད་པ་གངྒཱའི་ཀླུང་རྣམས་ནི། །གང་དུ་འདུ་བ་འཇུག་པ་སེམས་བསྐྱེད་
དོ། །དེ་ཕྱིར་རྒྱལ་སྲས་སྤྱོད་ལ་སློབ་འདོད་ན། །རྒྱལ་བ་དགྱེས་པའི་ལམ་བཟང་
མཐར་ཐུག་པ། །སེམས་མཆོག་འདི་ལ་ཐུགས་དམ་མཐིལ་དུ་ཟུངས། །སྦྱིན་པ་ལ་
སོགས་དགེ་བ་གཞན་ཀུན་ནི། །རང་རང་འབྲས་བུ་ཕྱུང་ནས་ཟད་པ་ཉིད། །བྱང་
ཆུབ་སེམས་ཀྱི་དཔག་བསམ་ཤིང་ཆེན་ནི། །ནམ་མཁའ་མ་ཟད་བར་དུ་འཕེལ་
བར་འགྱུར། །ཐུབ་པའི་དབང་པོས་གྲངས་མེད་བསྐལ་པ་རུ། །སྒྲིབ་མེད་ཐུགས་
ཀྱིས་ལེགས་པར་དགོངས་པ་ན། །སངས་རྒྱས་ཐོབ་པའི་རྒྱུ་ཡི་གཙོ་བོ་ནི། །བྱང་
ཆུབ་སེམས་མཆོག་འདི་ཉིད་ཡིན་པར་གཟིགས། །སེམས་མཆོག་འདི་ཡིས་མ་
ཟིན་དགེ་གཞན་ཀུན། །གནས་སྐབས་རྣམ་སྨིན་ཡིད་འོང་ཙམ་རེ་ལས། །མཐར་
ཐུག་འབྲས་བུ་འགྲུབ་པ་མི་སྲིད་དེ། །ས་བོན་མེད་པར་ལོ་ཏོག་ཇི་བཞིན་ནོ། །
ཐོག་མེད་དུས་ནས་མ་རིག་མྱོས་ཆུ་ཡིས། །ཆེས་ཆེར་མྱོས་པའི་གཉིས་སྣང་འཁྲུལ་
བ་འདི། །བྱང་སེམས་སྨན་མཆོག་འདི་ཉིད་མ་གཏོགས་པ། །ཐབས་གཞན་གང་
གིའང་སེལ་བར་ནུས་མ་ཡིན། །ལས་ཉོན་འཐུག་པོས་གཡོགས་པའི་སྙིང་ཕུགས་
སུ། །སྒྲིབ་གཉིས་མུན་ནག་སྨག་རུམ་ཅི་ཡོད་ཀྱང་། །སེམས་མཆོག་སྒྲོན་མེ་འདི་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཉིད་ཤར་ཙམ་གྱིས། །སྐད་ཅིག་ཉིད་ལ་སེལ་ཞིང་སྣང་བ་འཆར། །མ་ལུས་འགྲོ་
བ་སྒྲོལ་བའི་ཁུར་འཁྱེར་བའི། །སེམས་དཔའ་མཆོག་རྣམས་རླབས་ཆེན་སྤྱོད་པ་
ལ། །ནམ་ ཡང་ ངལ་ བ་ མེད་ པར་ འཇུག་ འགྱུར་ཏེ། །གངྒཱའི་ ཆུ་ ཀླུང་རྒྱ་མཚོར་
འཇུག་པ་བཞིན། །ལམ་དང་ལམ་མིན་འབྱེད་པའི་མཐུ་མེད་ཅིང་། །སྙིང་སྟོབས་
དམན་ན་ཐེག་མཆོག་སྤྱོད་ཚུལ་ལ། །མོས་ཀྱང་མི་བརྟན་རྐྱེན་གྱིས་བསྒྱུར་སླ་སྟེ། །
འོད་པར་གསར་དུ་བབས་པའི་ཆུ་སྣ་བཞིན། །བློ་གྲོས་དམན་པ་རྣམས་ལ་ཐེག་
མཆོག་གཏམ། །རྒྱ་ཆེར་བསྒྲགས་ཀྱང་དགའ་བར་མི་འགྱུར་ཏེ། །པདྨའི་ཚལ་གྱི་
ཡོན་ཏན་ཅི་བསྒྲགས་ཀྱང་། །ཤ་སྦྲང་ནག་པོ་དགའ་བར་མི་འགྱུར་བཞིན། །སྦྲང་
རྩི་འཛིན་པའི་བུང་བའི་ཚོགས་རྣམས་ཀྱིས། །པདྨའི་ཚལ་ཆེན་མཐོང་བ་ཇི་བཞིན་
དུ། །ཕན་བདེའི་འབྱུང་གནས་ཐེག་མཆོག་སྤྱོད་ཚུལ་ལ། །དགའ་དང་སྤྲོ་དང་གུས་
པས་འཇུག་པར་བྱ། །མདོར་ན་གསུང་རབ་ཀུན་གྱི་སྙིང་པོའི་དོན། །རྒྱལ་བ་སྲས་
བཅས་ཀུན་གྱི་ཐུགས་ཀྱི་བཅུད། །སེམས་མཆོག་བདུད་རྩི་རྙེད་པ་སྐལ་བ་བཟང་། །
ལ་འུར་ངོམས་མེད་འཐུངས་ཤིག་ཤེས་ལྡན་དག །བཏང་སྙོམས་ས་གཞིར་བྱམས་
བརྩེའི་ ཅང་ཤེས་ ཀྱིས། །ལེགས་དྲངས་ ལྷག་བསམ་ དག་ པའི་ འཁོར་ལོ་ལ། །
བརྟེན་ནས་བྱང་ཆུབ་སེམས་ཀྱི་ཤིང་རྟ་ཆེ། །སྐུ་གསུམ་གཞལ་མེད་ཁང་དུ་མྱུར་
འགྲོ་བྱ། །ཐོག་མེད་དུས་ཀྱི་མ་རྒན་དྲིན་ཅན་རྣམས། །འཁོར་བའི་མྱ་ངན་ཐང་དུ་
ཡང་འཁོར་ནས། །རང་ཉིད་གཅིག་པུ་བཙན་སར་འགྲོ་བྱེད་ན། །དེ་ལས་ཁྲེལ་
བོར་ཆུང་བ་ཅི་ཞིག་ཡོད། །ཤིན་ཏུ་རྨོངས་པ་བ་གླང་རྫི་རྣམས་ཀྱང་། །རང་གི་ཕ་
མ་འདོར་བར་མི་བྱེད་ན། །ཐུབ་དབང་རྗེས་སུ་སློབ་པར་འདོད་རྣམས་ཀྱིས། །མ་
རྒན་ ཡལ་བར་འདོར་བ་ ཇི་ལྟར་ རིགས། །གང་གི་མངལ་དུ་ཡུན་རིང་ གནས་
- 354 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
བཅས་ཤིང་། །དྭངས་མའི་བཅུད་ཀྱིས་བདག་ཉིད་གསོས་གསོས་པ། །དྲིན་ཅན་
མ་རྒན་འདི་རྣམས་ནམ་ཞིག་ན། །བདག་གིས་ཕན་བདེའི་དཔལ་ལ་འགོད་པར་
ནུས། །བྱམས་བརྩེའི་ཤུགས་ཀྱིས་ནུ་ཞོ་གཟགས་པ་ཡིས། །བདག་ལུས་གསོལ་ཤིང་
བརྩེ་བས་བསྐྱངས་བསྐྱངས་པ། །དྲིན་ཅན་མ་རྣམས་བླ་མེད་བདུད་རྩི་ཡིས། །ཚིམ་
པར་བྱེད་པའི་དུས་ཤིག་ནམ་འོང་ན། །སེར་སྣས་བསགས་པའི་ཟས་ནོར་མ་ལུས་
པ། །བདག་ལ་ ཕངས་མེད་སྟེར་བའི་དྲིན་ཅན་རྣམས། །ནམ་ཞིག་ཐར་པ་ཆེན་
པོའི་གཞལ་ཡས་སུ། །སྐུ་གསུམ་ནོར་བུའི་དཔལ་ལ་སྦྱོར་བར་སྨོན། །སྔོན་ཆད་
འཁོར་བའི་གནས་སུ་འཁོར་བ་ན། །ཡང་ཡང་དྲིན་གྱིས་བསྐྱངས་པར་མ་ཟད་
ཀྱིས། །མཐར་ཐུག་བླ་མེད་བྱང་ཆུབ་ཐོབ་པ་ཡང་། །མ་རྒན་འདི་དག་ཉིད་ལ་རག་
ལས་ པས། །ཡིད་ བཞིན་ ནོར་ བུ་ ལྟ་ བུར་ གཅེས་ འཛིན་ རིགས། །ཚུལ་ འདི་
གཟིགས་ནས་ཐུབ་པའི་དབང་པོ་ཡིས། །རང་དོན་ཡལ་བར་དོར་ནས་མ་རྒན་
རྣམས། །གཅེས་པར་བཟུང་ནས་གཞན་དོན་ཉིད་མཛད་པས། །བླ་མེད་རྫོགས་པའི་
བྱང་ཆུབ་བརྙེས་པ་ལགས། །རྨོངས་པ་བདག་གིས་མ་རྣམས་ཡལ་བོར་ནས། །རང་
དོན་འབའ་ཞིག་སེམས་ཤིང་འབད་འབད་ཀྱང་། །རང་གི་དོན་གཉིས་གང་ཡང་མ་
གྲུབ་པར། །འཁོར་བའི་གནས་འདིར་སྡུག་བསྔལ་བརྒྱུད་མར་མྱོང་། །རང་བདེ་
འདོད་ པས་ རང་ ཉིད་ ཕུང་བ་ཐོབ། །གཞན་དོན་བསྒྲུབས་པས་ རང་ དོན་ ཕུན་
ཚོགས་ཐོབ། །བདེན་མེད་བསྒོམས་པས་འགོག་བདེན་ཐར་པ་ཐོབ། །མཚར་ཞིང་
མཚར་རོ་རྒྱུ་འབྲས་འཕྲུལ་འདི་མཚར། །ཐོག་མེད་དུས་ཀྱི་དྲིན་ཅན་ཕ་མ་རྣམས། །ཚ་
གྲང་བཀྲེས་སྐོམ་སྡུག་བསྔལ་བརྒྱས་གཟིར་ཀྱང་། །རབ་རྨོངས་བདག་གིས་གང་
ཡང་སྐྱོབ་མ་ནུས། །ཐུགས་རྗེ་མངའ་བ་རྣམས་ཀྱིས་བསྐྱབ་ཏུ་གསོལ། །གཏི་མུག་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
གདོན་གྱིས་སྨྱོ་ཞིང་ཆེར་འཁྲུལ་ནས། །ཉམ་ངའི་གཡང་སར་མངོན་ཕྱོགས་མ་རྒན་
རྣམས། །ཉམ་ཆུང་བདག་གིས་འཛིན་པར་མ་ནུས་པས། །ཐུབ་ཆེན་དཔའ་བོས་
ཐུགས་ རྗེས་ གཟུང་དུ་གསོལ། །རྩེ་ གཅིག་དམ་ཆོས་སྒྲུབ་པ་ཡལ་བོར་ནས། །
ཆགས་སྡང་རྨོངས་མུན་འཐིབས་པའི་གྲོང་ཁྱེར་དུ། །ཕ་མའི་བསྙེན་བཀུར་ཙམ་ལ་
འབད་པ་ནི། །ལམ་བཟང་མི་ཤེས་ཁྱིམ་པའི་སྤྱོད་ཚུལ་ལགས། །མ་རྒན་འགྲོ་བ་
མ་ལུས་བསྒྲལ་བའི་ཕྱིར། །མ་ལུའི་འཁྲི་ཤིང་འཁྲིགས་པའི་ནགས་ཁྲོད་དུ། །མ་
ནོར་ལམ་བཟང་རྩེ་གཅིག་བསྒོམ་བྱས་ཏེ། །མ་ལུས་འགྲོ་བའི་འདྲེན་པ་བགྱིད་
པར་སྨོན། །རང་གི་དོན་དུ་ཐར་པའི་བདེ་བ་ཡང་། །རྩྭ་ལྟར་འདོར་ཞིང་འགྲོ་ལ་
ཕན་འགྱུར་ན། །དམྱལ་བའི་མེར་ཡང་པདྨའི་མཚོ་ལྟར་དུ། །དགའ་ཞིང་འཇུག་པ་
སེམས་དཔའི་སྤྱོད་ཚུལ་ལགས། །རི་བོ་ལྟར་དུ་གྲོགས་ངན་གྱིས་མི་བསྐྱོད། །རྒྱ་
མཚོ་ ལྟར་དུ་རྐྱེན་ངན་གྱིས་མི་འཁྲུག །ཉི་ཟླ་ལྟར་དུ་ནམ་ཡང་སྐྱོ་ངལ་མེད། །
མཐོར་རླུང་ལྟར་དུ་གང་ལའང་ཆགས་པ་མེད། །རྫི་བོ་བཞིན་དུ་འགྲོ་ཀུན་སྐྱོང་
བར་བྱེད། །ཟམ་སྟེགས་བཞིན་དུ་འགྲོ་ཀུན་གོང་དུ་འཁུར། །མཉན་པ་བཞིན་དུ་
འགྲོ་ཀུན་སྲིད་ལས་སྒྲོལ། །ས་ཆེན་བཞིན་དུ་འགྲོ་ཀུན་ཉེར་འཚོའི་གཞི། །ཆར་སྤྲིན་
བཞིན་དུ་འགྲོ་བའི་ཚ་གདུང་སེལ། །སྨན་པ་བཞིན་དུ་འགྲོ་བའི་ནད་ཀུན་སེལ། །ཉི་
མ་བཞིན་དུ་འགྲོ་བའི་བློ་མུན་སེལ། །ནོར་བུ་བཞིན་དུ་འགྲོ་བའི་དབུལ་བ་སེལ། །
འགྲོ་འཆག་ཉལ་འདུག་སྤྱོད་ལམ་ཐམས་ཅད་དུ། །དབུགས་ཀྱང་འགྲོ་ལ་ཕན་པའི་
རྒྱུད་བྱེད་པ། །རྒྱལ་སྲས་རྣམས་ཀྱི་རླབས་ཆེན་སྤྱོད་པ་ལ། །སྒྱིད་ལུག་ཞུམ་པ་ནམ་
ཡང་མེད་གྱུར་ཅིག །མདོར་ན་མཐོང་དང་ ཐོས་ དང་དྲན་པ་ དང་། །རེག་ གམ་
གཏམ་དུ་བརྗོད་པ་ཐམས་ཅད་ཀྱང་། །རྣམ་པ་ཀུན་ཏུ་བདེ་དང་ལྡན་བྱེད་པ། །
-356 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
རྒྱལ་སྲས་སྤྱོད་པ་མ་ལུས་མཐར་ཕྱིན་ཤོག །ལམ་གྱི་གཙོ་བོ་རྣམ་པ་གསུམ་གྱི་
སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས་ཞེས་བྱ་བ་ལས། བྱང་
ཆུབ་ཀྱི་སེམས་ཇི་ལྟར་སྒོམ་པའི་སྐབས་ཏེ་བཞི་པའོ།། །། །
དྲི་མེད་རིགས་པའི་གད་རྒྱངས་གཅིག་གིས་ཀྱང༌། །དངོས་འཛིན་གླང་པོ་
མ་ལུས་ སྐྲག་ བྱེད་ པ། །སྨྲ་བའི་སེང་གེ་བློ་བཟང་ གྲགས་ པ་ ཡི། །ཞབས་པད་
བདག་གི་གཙུག་ན་མཛེས་གྱུར་ཅིག །དེ་ལྟར་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་ཐོབ་པ་ལ་རྒྱུ་ཐབས་ཤེས་གཉིས་ཚང་དགོས་ལ། ཐབས་བྱང་
ཆུབ་ཀྱི་སེམས་རིན་པོ་ཆེ་དང་། དེས་ཀུན་ནས་བསླངས་པའི་རྒྱལ་སྲས་ཀྱི་སྤྱོད་པ་
རླབས་པོ་ཆེ་ལ་སློབ་པའི་ཚུལ་གོང་དུ་བཤད་པ་ལྟར་བྱས་ནས། ཤེས་རབ་ཟབ་མོ་
དབུ་མའི་ལྟ་བ་ལ་སློབ་ཚུལ་ནི། ཇོ་བོ་རྗེས། ཆོས་ཀྱི་ཕུང་པོ་བརྒྱད་ཁྲི་དང༌། །
བཞི་སྟོང་གསུངས་པ་ཐམས་ཅད་ཀྱང་། །ཆོས་ཉིད་འདི་ལ་གཞོལ་ཞིང་འབབ། །
ཅེས་གསུངས་པ་ལྟར། རྒྱལ་བས་ཆོས་ཀྱི་ཕུང་པོ་བརྒྱད་ཁྲི་དང་བཞི་སྟོང་གསུངས་
པ་ཐམས་ཅད་མཐར་གནས་ལུགས་སྟོང་པ་ཉིད་ཀྱི་སྟེང་དུ་གཞོལ་ཞིང་འབབ་པ་
ཤ་སྟག་ཡིན་ཏེ། ཆོས་གསུངས་པ་དེ་ཐམས་ཅད་ཀྱི་དགོངས་པ་ནི་སེམས་ཅན་
རྣམས་སྒྲིབ་གཉིས་ཀྱི་འཆིང་བ་ལས་གྲོལ་ནས་སངས་རྒྱས་ཀྱི་ས་ལ་འགོད་པའི་
ཆེད་དུ་ཡིན་ལ། གནས་ལུགས་རྟོགས་པའི་ལྟ་བ་འདི་མེད་པར་སྒྲིབ་གཉིས་ཀྱི་
འཆིང་བ་ལས་གྲོལ་བའི་ཐབས་མེད་པའི་ཕྱིར་རོ། །དེ་ཡང་ལྟ་བ་འདི་མེད་པར་
ཉོན་མོངས་པའི་སྒྲིབ་པ་ལས་གྲོལ་མི་ནུས་ཏེ། ཉོན་མོངས་ཐམས་ཅད་ཀྱི་རྩ་བ་
བདག་འཛིན་ཡིན་ལ། བདག་འཛིན་ཟློག་པ་ལ་བདག་མེད་རྟོགས་པའི་ལྟ་བ་རྒྱུད་
ལ་ སྐྱེ་ དགོས་ཤིང་། ལྟ་ བ་ དེ་ མེད་ པར་ ཐབས་ གང་ གིས་ ཀྱང་ བདག་ འཛིན་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བཟློག་མི་ནུས་སོ། །ཤེས་སྒྲིབ་ལས་གྲོལ་བ་ལའང་བདག་མེད་རྟོགས་པའི་ལྟ་བ་
འདི་ངེས་པར་དགོས་ཏེ། ཤེས་སྒྲིབ་ཅེས་བྱ་བ་ནི་བདེན་འཛིན་གྱི་བག་ཆགས་ཀྱི་
དབང་གིས་ཕྱི་ནང་གི་ཆོས་ཐམས་ཅད་བདེན་པར་སྣང་བའི་གཉིས་སྣང་འཁྲུལ་པ་
འདི་ཡིན་ལ། འཁྲུལ་པ་འདི་ཟློག་པ་ལ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་
བསླངས་ཏེ་གནས་ལུགས་རྟོགས་པའི་ལྟ་བ་འདི་སྒོམ་དུ་མ་དང་། རྣམ་གྲངས་དུ་
མ་དང་། བསྐལ་པ་གྲངས་མེད་དུ་མར་བསྒོམས་ནས་ཟློག་དགོས་ཀྱི། ལྟ་བ་མེད་
པར་འཁྲུལ་སྣང་འདི་བཟློག་མི་སྲིད་དོ། །དེ་ལྟ་བུའི་ཟབ་མོ་དབུ་མའི་ལྟ་བ་དེ་
མེད་ན་ཐེག་པ་གསུམ་པོ་གང་གིའང་ལམ་གྱི་སྲོག་མི་རྙེད་ཅིང་རྟོགས་པའང་ཤིན་
ཏུ་དཀའ་བ་ ཞིག་སྟེ། རྒྱལ་བ་རང་ཉིད་ཀྱི་ཞལ་ནས། ཟབ་ཞི་སྤྲོས་བྲལ་འོད་
གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་
ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་པར་བྱ། །ཞེས་ཤིན་ཏུ་
རྟོགས་དཀའ་བར་གསུངས་སོ། །སངས་རྒྱས་འཇིག་རྟེན་དུ་བྱོན་པའི་ཚེ་གདུལ་བྱ་
རྣམས་ བསོད་ ནམས་ རླབས་ ཆེན་ བསགས་ པ། དབང་ པོ་ ཤིན་ཏུ་རྣོ་ བ། རྒྱུད་
ཡོངས་སུ་སྨིན་པ་ཤས་ཆེར་ཚོགས་པ་ཡིན་པས། དེ་འདྲ་བའི་དུས་སུའང་ཟབ་
མོའི་གནས་འདི་ཤིན་ཏུ་རྟོགས་དཀའ་བར་གསུངས་ན། ད་ལྟའི་དུས་སྙིགས་མ་ལྔ་
ཤིན་ཏུ་བདོ་བ། སེམས་ཅན་རྣམས་བསོད་ནམས་དམན་ཞིང་དབང་པོ་ཤིན་ཏུ་
རྟུལ་བ། དད་པ་ཆུང་ཞིང་བརྩོན་འགྲུས་ཤིན་ཏུ་ཞན་པ་འདི་འདྲ་བའི་གནས་
སྐབས་སུ་རྟོགས་དཀའ་བ་ལྟ་ཅི་སྨོས། སློབ་དཔོན་ཀླུ་སྒྲུབ་ཀྱི་ཞལ་ནས། རེ་ཤིག་
ལུས་འདི་མི་གཙང་ཉིད། །རགས་ཤིང་མངོན་སུམ་སྤྱོད་ཡུལ་བ། །རྟག་ཏུ་སྣང་
བའང་གང་གི་ཚེ། །སེམས་ལ་གནས་པ་མ་ཡིན་པ། །དེ་ཚེ་དམ་ཆོས་གནས་མེད་
- 358 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
པ། །ཕྲ་རབ་མངོན་སུམ་མ་ཡིན་པ། །ཟབ་མོ་དེ་ཀོ་ཇི་ལྟ་བུར། །སེམས་ལ་བདེ་
བླག་འཇུག་པར་འགྱུར། །ཆོས་འདི་ཟབ་ཕྱིར་སྐྱེ་བོ་ཡིས། །ཤེས་པར་དཀའ་བར་
ཐུགས་ཆུད་དེ། །དེས་ན་ཐུབ་པ་སངས་རྒྱས་ནས། །ཆོས་བསྟན་པ་ལས་ལོག་པར་
གྱུར། །ཅེས་ དང་། དེ་ ཕྱིར་ ཞན་པས་ ཆོས་ འདི་ ཡི། །གཏིང་རྟོགས་ དཀའ་ བར་
མཁྱེན་གྱུར་ན། །ཐུབ་པའི་ཐུགས་ནི་ཆོས་བསྟན་ལས། །རབ་ཏུ་ལོག་པར་གྱུར་པ་
ཡིན། །ཞེས་དང་། སློབ་དཔོན་འཕགས་པ་ལྷས་ཀྱང་། བསོད་ནམས་ཆུང་དུ་ཆོས་
འདི་ལ། །ཐེ་ཚོམ་ཟ་བར་ཡང་མི་འགྱུར། །ཐེ་ཚོམ་ཟ་བ་ཙམ་ཞིག་གིས། །སྲིད་པ་
ཧྲུལ་པོར་བྱེད་པར་འགྱུར། །ཞེས་ཤིན་ཏུ་རྟོགས་དཀའ་བར་འཕགས་ཡུལ་ གྱི་
ཤིང་རྟ་ཆེན་པོ་ཐམས་ཅད་ཀྱིས་དབྱངས་མཐུན་པར་གསུངས་སོ། །དེ་ལྟ་ནའང་
དེང་སང་གི་དུས་ན་ཤིང་རྟ་ཆེན་པོའི་རིགས་ལམ་ལ་བློ་ཁ་མ་ཕྱོགས་པའི་སྐྱེ་བོ་བློ་
གྲོས་དམན་པ་འགའ་ཞིག་ནི་བླུན་རྨོངས་དག་གི་ཚིག་གི་ཟེར་ཟློས་ཙམ་ལ་བརྟེན་
ནས་གང་ཡང་མ་སྦྱངས་པའི་བླུན་པོ་བ་ལང་རྫི་དག་གིས་ཀྱང་བདེན་པར་མེད་
ཅེས་པའི་ཚིག་ཙམ་ལ་བརྟེན་ནས་གནས་ལུགས་ཟབ་མོའི་ལྟ་བ་སྐད་ཅིག་ལ་རྙེད་
པར་རློམ་པ་ཆེས་མང་སྟེ། རྒྱལ་བའི་བཀའ་དང་དགོངས་འགྲེ་མཐའ་དག་ནས་
ལན་ཅིག་མིན་པར་རྟོགས་དཀའ་བར་གསུངས་པའི་མཐའ་བྲལ་རྟེན་འབྱུང་ཟབ་
མོ་གང་ཡིན་པ་དེའི་ཕྱོགས་སུའང་མ་རེག་པའི་རྟགས་སུ་གསལ་ལོ། །དེས་ན་
བདག་འདྲ་བའི་བླུན་རྨོངས་ཤིག་གིས་མཐའ་བྲལ་རྟེན་འབྱུང་ཟབ་མོའི་གནས་
འདིའི་ཕྱོགས་ཙམ་ཡང་རང་གི་བློ་སྟོབས་ཀྱིས་ག་ལ་ངེས་ཤིང་། འདི་ལྟར་རོ་ཞེས་
རང་སྟོབས་ཀྱིས་བཤད་པར་ག་ལ་ནུས། དེ་ལྟ་ནའང་བདག་ཅག་གི་དཔལ་ལྡན་
བླ་མ་དམ་པ། མིའི་སེང་གེ །མིའི་ཁྱུ་མཆོག །རྒྱལ་བའི་བཀའ་དགོངས་འགྲེལ་
359-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དང་བཅས་པ་ལ་ཐོས་པ་མཐར་ཕྱིན་ཅིང་སྙན་རྒྱུད་ཀྱི་མན་ངག་ལ་ནང་བྱན་ཆུབ་
པ། ཆོས་བརྒྱད་ཀྱི་འཆིང་བ་བཅད་དེ་དབེན་པའི་གནས་སུ་སྒྲུབ་པ་སྙིང་པོར་
མཛད་པས་ལམ་མཐོན་པོར་བྱོན་པ། གཅིག་ཏུ་འགྲོ་ལ་བརྩེ་བའི་གཞན་དབང་དུ་
གྱུར་པ། གྲུབ་མཆོག་དབེན་ས་པའི་མན་ངག་ལ་བརྟེན་ནས་རྒྱལ་བ་གཉིས་པའི་
སྒྲུབ་རྒྱུད་ཀྱི་བསྟན་པའི་སྲོག་ཤིང་འཛིན་པ། བཀའ་དྲིན་མཚུངས་པ་མེད་པ་དེ་
ཉིད་ཀྱི་ཞལ་ལས་བྱུང་བའི་མན་ངག་གི་བདུད་རྩི་རྣ་བའི་ལམ་དུ་བབས་པ་སྙིང་དུ་
གཅེས་པར་བཟུང་བ་དག་ལས་ཅུང་ཟད་ཅིག་འདི་ལྟར་གསུངས་སོ་ཞེས་བརྗོད་
པར་བྱའོ། །དེ་ལྟར་ལམ་གྱི་གནད་མཐར་ཐུག་པ་ཟབ་མོ་དབུ་མའི་ལྟ་བ་འདི་གང་
ལས་བཙལ་བར་བྱ་ན་རྒྱལ་བའི་བཀའ་ཉིད་ལ་བརྟེན་ནས་བཙལ་བར་བྱའོ། །དེ་
ཡང་དེང་སང་གི་གདུལ་བྱ་དག་གིས་རྒྱལ་བའི་བཀའ་ལ་རང་སྟོབས་ཀྱིས་ཞུགས་
ཀྱང་དགོངས་པ་མི་རྙེད་དེ། རྒྱལ་བས་གདུལ་བྱའི་ཁམས་དང་བསམ་པ་དང་
བསྟུན་ནས་དྲང་དོན་དང་ངེས་དོན་མཐའ་ཡས་ཞིག་བཀའ་སྩལ་ཏེ། མདོ་འགའ་
ཞིག་ཏུ་ནི་ཆོས་འདི་ཐམས་ཅད་བདེན་པ་ཡོད་ཡོད་ལྟ་བུར་གསུངས། མདོ་འགའ་
ཞིག་ཏུ་ནི་ཕྱིའི་ཆོས་འདི་རྣམས་བདེན་པར་མེད་ཀྱང་ནང་གི་སེམས་འདི་བདེན་
བདེན་ལྟ་བུར་གསུངས་པ་ཡོད་པས་དགོངས་པ་གང་ཡིན་ཤེས་དཀའོ། །དེས་ན་
དྲང་དོན་དང་ངེས་དོན་ལེགས་པར་ཕྱེ་ནས། ངེས་དོན་གྱི་མདོའི་རྗེས་སུ་འབྲང་སྟེ་
བཙལ་བར་བྱའོ། །རྒྱལ་བས་གདུལ་བྱའི་བསམ་པ་དང་བསྟུན་ནས་དྲང་དོན་དང་
ངེས་དོན་མང་དུ་ གསུངས་ པས་ ཕྱི་རབས་ ཀྱི་གདུལ་ བྱས་ དགོངས་ འགྲེལ་ གྱི་
བསྟན་བཅོས་ལ་མ་བརྟེན་པར་ངེས་དོན་གང་ཡིན་ཤེས་མི་ནུས་ཤིང་། དགོངས་
འགྲེལ་ལའང་མི་འདྲ་བ་མང་དུ་སྣང་བས་འགྲེལ་བྱེད་གང་གི་གཞུང་ལ་བརྟེན་
- 360 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ནས་ངེས་དོན་ཤེས་པར་བྱ་སྙམ་ན། དྲང་དོན་དང་ངེས་དོན་དེ་ནས་ངེས་དོན་ཇི་
བཞིན་འགྲེལ་བར་རྒྱལ་བས་མདོ་རྒྱུད་དུ་མར་ལུང་བསྟན་པ་ནི་མགོན་པོ་ཀླུ་སྒྲུབ་
ཡིན་ཏེ། ལངྐར་ གཤེགས་ པ་ ལས། ལྷོ་ ཕྱོགས་བེ་ཏའི་ཡུལ་དུ་ནི། །དགེ་སློང་
དཔལ་ལྡན་ཆེར་གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་དང་མེད་པའི་
ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་
ནས། །རབ་ཏུ་དགའ་ བའི་ ས་བསྒྲུབས་ ཏེ། །བདེ་ བ་ ཅན་དུ་ དེ་ འགྲོའོ། །ཞེས་
གསུངས་ ཤིང་། དེ་ བཞིན་ དུ་ རྔ་བོ་ཆེའི་ མདོ་ དང༌། སྤྲིན་ ཆེན་ པོའི་ མདོ་ དང་།
འཇམ་དཔལ་རྩ་རྒྱུད་ལ་སོགས་པ་མདོ་རྒྱུད་མང་པོར་ལུང་བསྟན་ཏོ། །དེ་ཕྱིར་
འཕགས་ཡུལ་གྱི་མཁས་གྲུབ་དམ་པ་ཐམས་ཅད་མགོན་པོ་ཀླུ་སྒྲུབ་ལ་ཚད་མར་
བཟུང་ནས་དེའི་རྗེས་སུ་འབྲངས་ཏེ་རྒྱལ་བའི་དགོངས་པ་འཚོལ་བར་བྱེད་པ་ཤ་
སྟག་གོ །དེ་ལྟ་ནའང་རྟེན་འབྱུང་ཟབ་མོའི་གནས་འདི་ཤིན་ཏུ་རྟོགས་པར་དཀའ་
བས་འཕགས་པ་ཀླུ་སྒྲུབ་ཀྱི་དགོངས་ པའི་ དོན་མཐར་ཐུག་པ་འཁྲུལ་མེད་དུ་
རྟོགས་ པ་ ཤིན་ ཏུ་ དཀོན་ ཞེས་ སློབ་ དཔོན་ ཟླ་ བ་ གྲགས་ པས་ གསུངས་ སོ། །
འཕགས་པ་ཀླུ་སྒྲུབ་ཀྱི་དགོངས་པ་ཇི་ལྟར་བ་བཞིན་འགྲེལ་བ་ལ་འཁྲུལ་པ་གཏན་
ནས་མེད་པར་ཡོངས་སུ་གྲགས་པ་ནི་སློབ་དཔོན་འཕགས་པ་ལྷ་དང་། སངས་
རྒྱས་བསྐྱངས་དང་། ཟླ་བ་གྲགས་པ་དང་། ཞི་བ་ལྷ་རྣམས་ཡིན་པར་གསུངས་ལ།
དེའི་ནང་ནས་ཀྱང་ཇོ་བོ་རྗེས། ཆོས་ཉིད་བདེན་པ་གཟིགས་པ་ཡི། །ཀླུ་སྒྲུབ་སློབ་
མ་ ཟླ་གྲགས་ཡིན། །དེ་ལས་བརྒྱུད་པའི་མན་ངག་ གིས། །ཆོས་ཉིད་བདེན་པ་
རྟོགས་པར་འགྱུར། །ཞེས་གསུངས་པ་ལྟར། སློབ་དཔོན་ཟླ་བ་གྲགས་པ་ནི་སྟེང་
ཕྱོགས་ཀྱི་ཞིང་ཁམས་ཤིག་ནས་ཞིང་འདིར་སློབ་དཔོན་ཀླུ་སྒྲུབ་ཀྱི་ལུགས་བཟང་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འདི་ཉིད་སྤེལ་བའི་ཕྱིར་བསམས་བཞིན་དུ་བྱོན་པ་ཞིག་ཡིན་པར་གསུངས་པས་ཀླུ་
སྒྲུབ་ཀྱི་ལུགས་བཟང་འདི་སྤེལ་བ་ལ་རྣམ་པ་ཀུན་ནས་ཟླ་དང་བྲལ་བ་ཞིག་གོ །
འཕགས་པ་ཀླུ་སྒྲུབ་ཀྱི་དགོངས་པ་སློབ་དཔོན་ཟླ་བ་གྲགས་པས་ཇི་ལྟར་བཀྲལ་
བ་ལྟར་གྱི་ཟབ་མོ་དབུ་མའི་ལྟ་བ་འདི་ཁ་བ་ཅན་གྱི་ལྗོངས་འདིར་སྔོན་དུས་ཇོ་བོ་
རྗེས་གསལ་བར་མཛད་ཀྱང་། ཟབ་མོའི་གནས་འདི་ཤིན་ཏུ་རྟོགས་དཀའ་བས་ཇི་
བཞིན་རྟོགས་པ་ཤིན་ཏུ་དཀོན་པ་བྱུང་སྣང་ཞིང་། འཁྲུལ་བའི་དྲི་མ་མང་པོས་ཆེས་
ཆེར་བསླད་ནས་ལུགས་བཟང་འདི་ཉིད་ཉམས་པར་གྱུར་པ་ན། ཆོས་ཀྱི་རྒྱལ་པོ་
ཙོང་ཁ་པ་ཆེན་པོས་སྔོན་བསྐལ་པ་དཔག་ཏུ་མེད་པའི་སྔ་རོལ་ཏུ་རྒྱལ་བ་དབང་
པོའི་ཏོག་གི་སྤྱན་སྔར་ཟབ་མོ་དབུ་མའི་ལྟ་བ་འདི་སྤེལ་བའི་ཐུགས་བསྐྱེད་དང་
དམ་བཅའ་མཛད་པ་ལྟར། མགོན་པོ་འཇམ་པའི་དབྱངས་ཀྱི་མན་ངག་ལ་བརྟེན་
ནས་ཟབ་མོ་དབུ་མའི་ལྟ་བ་འདི་འཚོལ་བ་ལ་དཔག་པར་དཀའ་བའི་སྙིང་སྟོབས་
དང་། བརྩོན་འགྲུས་ཤུགས་དྲག་པོ་དང་། དཀའ་བ་དཔག་ཏུ་མེད་པའི་སྒོ་ནས་སྐྱེ་
བོ་ཐ་མལ་པ་དག་གིས་རྗེས་སུ་ཡི་རང་ཙམ་ཡང་བྱ་མི་ནུས་པའི་བསགས་སྦྱང་
མཐའ་ཡས་པ་དང་། རྒྱལ་སྲས་ཀྱི་སྤྱོད་པ་རླབས་པོ་ཆེ་དག་སྦྱོང་བར་མཛད་པས།
ནམ་ཞིག་ན་རྟེན་འབྱུང་ཟབ་མོ་འདི་རྒྱལ་བའི་དགོངས་པ་ཀླུ་སྒྲུབ་ཀྱིས་བཀྲལ་བ་
ཇི་ལྟ་བ་བཞིན་དུ་ཐུགས་སུ་ཆུད་པ་ན་མི་འཇིགས་པའི་གདེང་བརྙེས་ཤིང་། སྟོན་
པ་ལ་ཤེས་ནས་དད་པ་ཐོབ་སྟེ་ཟབ་མོ་རྟེན་འབྱུང་གསུང་པའི་སྒོ་ནས་བསྟོད་པ་
ལེགས་པར་བཤད་པའི་སྙིང་པོ་ཞེས་བྱ་བ་མཛད་ཅིང་། སྐལ་ལྡན་གྱི་གདུལ་བྱ་
བགྲང་བ་ལས་འདས་པ་ལ་མན་ངག་འདི་རྒྱ་ཆེར་སྤེལ་བར་མཛད་དོ། །རྗེ་ཐམས་
ཅད་མཁྱེན་པའི་ལུགས་འཛིན་གྱི་སྐྱེ་བོ་དམ་པ་བགྲང་བ་ལས་འདས་པ་ཞིག་བྱོན་
- 362 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
པས། དེ་དག་སོ་སོའི་རྗེས་སུ་འབྲངས་ཏེ་ཟབ་མོ་དབུ་མའི་ལྟ་བ་འཚོལ་ཚུལ་ངོ་
མཚར་རྨད་དུ་བྱུང་བ་མཐའ་ཡས་པ་ཞིག་ཡོད་ཀྱང་། འདིར་ནི་རྗེ་བླ་མའི་སྙན་
རྒྱུད་ཀྱི་མན་ངག་ཡོངས་སུ་རྫོགས་པར་མངའ་བ་ལམ་འདི་མངོན་སུམ་དུ་མཛད་
པའི་དམ་པ་ཟམ་ཆད་པ་ལས་བརྒྱུད་ཅིང་། སྒྲུབ་རྒྱུད་བསྟན་པའི་བཀའ་བབས་སུ་
གྱུར་པ་གྲུབ་མཆོག་དབེན་ས་པ་ཡབ་སྲས་ཀྱི་མན་ངག་ལ་བརྟེན་ནས་ཟབ་མོ་དབུ་
མའི་ལྟ་བ་བཙལ་ཏེ་བག་ཆགས་ཅི་ཐེབས་བྱའོ། །
སྨྲས་པ། གང་ ཞིག་ རྟོགས་ ན་ མཐའ་ དག་ སྤྲོས་ པའི་ ཚོགས། །འདབ་
བརྒྱའི་གཉེན་གྱིས་རེག་པའི་བ་མོ་བཞིན། །སྐད་ཅིག་ཉིད་ལ་ཞི་འགྱུར་མཐར་
ཐུག་དོན། །དེ་ནི་ཟབ་མོ་རྟེན་ཅིང་འབྲེལ་ འབྱུང་ ལམ། །སེམས་ཅན་ སྤྱོད་ པ་
བརྒྱད་ཁྲི་བཞི་སྟོང་གི །ཀུན་སློང་ཉོན་མོངས་བརྒྱད་ཁྲི་བཞི་སྟོང་ཡོད། །དེ་ཡི་གཉེན་
པོ་བརྒྱད་ཁྲི་བཞི་སྟོང་དག །སྟོན་བྱེད་ཆོས་ཕུང་བརྒྱད་ཁྲི་བཞི་སྟོང་གསུང་། །ཆོས་
ཕུང་དེ་དག་ཀུན་གྱི་སྙིང་པོའི་དོན། །ཆོས་སྐུ་འགྲུབ་པའི་ས་བོན་གྲུང་པོ་མཆོག །
ཆོས་རྣམས་ཀུན་གྱི་གནས་ལུགས་མཐར་ཐུག་པ། །ཆོས་དབྱིངས་རྟེན་འབྲེལ་ཟབ་
མོ་འདི་ཉིད་དོ། །དྲང་ངེས་འབྱེད་པའི་དེད་དཔོན་མ་བསྟེན་ཅིང་། །གསུང་རབ་ཆུ་
གཏེར་ཆེན་པོར་མ་བགྲོད་པར། །བླུན་པོའི་ཟེར་ཟློག་རྨིག་རྗེས་ཆུ་ཙམ་ལས། །
གནས་ལུགས་རྟོགས་པའི་ནོར་བུ་རྙེད་མ་ཡིན། །ཤིན་ཏུ་རྟོགས་དཀའ་རྟེན་འབྱུང་
ཟབ་མོའི་དོན། །འདོམས་ ལ་ རྒྱལ་ བ་ ཉིད་ དང་ དབྱེར་མེད་ པ། །དེ་ནི་ དཔལ་
དགོན་འཕགས་པ་ཀླུ་སྒྲུབ་ཅེས། །འཕགས་ཡུལ་མཁས་པ་རྣམས་ ལ་ ཉི་ ལྟར་
གྲགས། །ཀླུ་སྒྲུབ་ལུགས་བཟང་ཀུནྡའི་ཚལ་ཆེན་པོ། །མལ་འདྲེས་མ་སྤགས་གསལ་
བར་སྟོན་བྱེད་པ། །དེ་ནི་དཔལ་ལྡན་ཟླ་བ་གྲགས་པ་ཞེས། །སྔོན་བྱོན་མཁས་པ་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༣༡༽
ཐམས་ཅད་མཐུན་པར་གླེང་། །ཟླ་བའི་ལེགས་བཤད་ཀུ་མུ་ད་ཡི་ཚལ། །ཕྱོགས་རེའི་
བློ་གྲོས་རྟ་ལྗང་གིས་དྲངས་པའི། །ངན་རྟོག་ཚ་ཟེར་ཚོགས་ཀྱིས་ཟུམ་པར་བྱས། །
ཚུལ་དེ་མ་བཟོད་བསྟན་པའི་འཁོར་ལོ་ཉིད། །བསིལ་ལྡན་ལྗོངས་འདིའི་འགྲོ་ལ་
ཐུགས་ བརྩེ་ བས། །བློ་ བཟང་ རྒྱལ་ བ་ ཀུན་ གྱི་ ཡབ་ གཅིག་ ཅེས། །སྙན་ པའི་
གྲགས་པས་ས་སྟེང་མ་ལུས་ཁྱབ། །འཇམ་མགོན་བླ་མའི་ལེགས་བཤད་པདྨོའི་
ཚལ། །མདོ་ སྔགས་ ཡོངས་ སུ་རྫོགས་པའི་གེ་སར་ཅན། །ཟབ་མོ་དབུ་མའི་དྲི་
བསུང་འཕྲོ་བ་ཡིས། །ཕྱོགས་ཀྱི་འཁོར་ལོ་མ་ལུས་གང་བ་ན། །ཕྱོགས་བཅུའི་ཞིང་
ནས་རྒྱལ་སྲས་རྐང་དྲུག་ཚོགས། །འུར་གྱིས་འདུས་ནས་བདུད་རྩིའི་བཅུད་མྱངས་
ཏེ། །དར་དིར་ལེགས་བཤད་གླུ་དབྱངས་སྟོང་དག་གིས། །ཕྱོགས་ཀྱི་བུ་མོའི་རྣ་
བར་སྐལ་བཟང་བྱས། །འཇམ་དབྱངས་བླ་མའི་ལུགས་འཛིན་གྲངས་མང་ཡང་། །
རྒྱུ་སྐར་ཁྲོད་ན་མཚན་མོའི་མགོན་པོ་ལྟར། །ཀུན་ནས་ཟླ་བྲལ་གྲུབ་མཆོག་དབེན་
ས་པ། །ཡབ་སྲས་བརྒྱུད་པར་བཅས་ལ་སྙིང་ནས་དད། །ཐོས་ཆུང་བླུན་རྨོངས་
སྒོམ་ཚུལ་འཛིན་པ་དང་། །སྐམ་བཤད་ཐ་སྙད་མཁན་པོ་མ་ཡིན་པར། །མཁས་
བཙུན་བཟང་གསུམ་འཛོམ་པའི་བླ་མ་རྗེ། །བསམས་ཤིང་དྲན་ནོ་ད་དུང་ཐུགས་
རྗེས་སྐྱོངས། །རབ་བརྟན་ཚུལ་ཁྲིམས་དག་པའི་གཞི་ལ་ནས། །རྒྱ་ཆེར་མང་དུ་
ཐོས་པའི་ཁང་བཟང་ཆེ། །ཆ་ཚང་ལམ་གྱི་རིན་ཆེན་ཐེམ་སྐས་ཅན། །བློ་གྲོས་བང་
མཛོད་བསླབ་གསུམ་ནོར་ བུས་བལྟམས། །བྱང་ སེམས་བདུད་ རྩིས་ འགྲོ་ ཀུན་
མགྲོན་དུ་གཉེར། །དྲན་ཤེས་རྟོགས་པའི་སྐར་ཁུང་སྣང་གསལ་ཅན། །ཐུབ་བསྟན་
ཡོངས་སུ་རྫོགས་པའི་ཁང་བཟང་རྩེར། །སྙན་རྒྱུད་མན་ངག་ནོར་བུའི་ཏོག་གིས་
མཛེས། །ཆོས་བརྒྱད་དྲི་མས་མ་གོས་དར་གཤམ་གཡོ། །ལྷག་བསམ་དག་པའི་ཡུ་
- 364 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
བ་རིང་པོ་ཡིས། །སྒྲུབ་རྒྱུད་བསྟན་པ་མི་ནུབ་རྒྱལ་མཚན་འཛིན། །བླ་མེད་བླ་མ་
བསམས་ཤིང་བསམས་ཤིང་དྲན། །ད་དུང་བྱང་ཆུབ་བར་དུ་ཐུགས་རྗེས་སྐྱོངས། །
ཀྭ་ཡེ་རྣམ་དཔྱོད་ལྡན་པའི་གྲོགས་པོ་དག །ཐར་པའི་གཞལ་མེད་ཁང་དུ་འགྲོ་
འདོད་ན། །དབྱེ་བར་དཀའ་བའི་རྟེན་འབྱུང་ཟབ་མོའི་སྒོ །འབྱེད་བྱེད་སྙན་རྒྱུད་
ལྡེ་མིག་རྙེད་པར་མཛོད། །
ཟབ་མོ་དབུ་མའི་ལྟ་བ་ ཇི་ལྟར་ སྒོམ་ པའི་ ཚུལ་ནི་སྔར་ངེས་འབྱུང་ གི་
སྐབས་སུ་བཤད་པ་ལྟར་འཁོར་བའི་ཉེས་དམིགས་སྒོ་དུ་མ་ནས་བསམས་ཏེ་
གཏིང་ནས་སུན་ཞིང་ཡིད་སྐྱོ་བའི་ངེས་འབྱུང་ཤུགས་དྲག་ཏུ་བསྒོམ། དེ་ལྟར་ཡིད་
འབྱུང་སྐྱེས་པ་ན་འཁོར་བའི་སྡུག་བསྔལ་མཐའ་ཡས་པ་འདི་ལ་རྒྱུ་ཡོད་དམ་མེད།
རྒྱུ་ཡོད་ན་ཇི་ལྟར་བུ་ཞིག་གུ་སྙམ་དུ་བརྟག་པར་བྱའོ། །དེ་ལ་རྒྱུ་མེད་པ་ནི་མི་རུང་
སྟེ། སྤྱིར་འདུས་བྱས་གང་ཡང་རྒྱུ་མེད་དུ་འབྱུང་བ་མི་སྲིད་ཅིང་། ལྷག་པར་སེམས་
ཅན་སོ་སོ་ལ་སྡུག་བསྔལ་གྱི་ཁྱད་པར་མི་འདྲ་བ་སོ་སོར་འབྱུང་བ་ནི་རྒྱུ་མི་འདྲ་བ་
སོ་སོར་ཡོད་པའི་རྟགས་ཡིན་ཏེ། མ་གཅིག་ལ་སྐྱེས་པའི་སྤུན་མཉམ་པོ་ལའང་ལ་
ལ་ལུས་ལ་ནད་གཅོང་ཤིན་ཏུ་ཆེ་ཞིང་ལ་ལ་ནད་ཉུང་བ་དང༌། ལ་ལ་ཞེ་སྡང་ཤས་
ཆེ་ཞིང་འདོད་ཆགས་ཤས་ཆུང་། ལ་ལ་འདོད་ཆགས་ཤས་ཆེ་ཞིང་ཞེ་སྡང་ཤས་
ཆུང་། ལ་ལ་དབུལ་ཞིང་ཕོངས། ལ་ལ་འབྱོར་པ་སོགས་ཁྱད་པར་མི་འདྲ་བ་ཤིན་
ཏུ་ཆེ་བ་འདི་ནི་རང་རང་གིས་སྔོན་བསགས་པའི་ལས་ཀྱི་ཁྱད་པར་མི་འདྲ་བའི་
མཐུ་ལས་བྱུང་བར་ངེས་པས་སྡུག་བསྔལ་ཐམས་ཅད་ལ་རྒྱུ་ངེས་པར་ཡོད་པར་
གྲུབ་བོ། །རྒྱུ་དེ་ཇི་ལྟ་བུ་ཞིག་ཡིན་སྙམ་ན་རང་གི་ལས་དང་ཉོན་མོངས་པ་གཉིས་
ཡིན་ནོ། །ལས་ཉོན་གཉིས་ཀྱི་རྩ་བ་མཐར་གཏུགས་ན་བདག་འཛིན་ལ་ཐུག་པས་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འཁོར་བའི་སྡུག་བསྔལ་ཐམས་ཅད་ཀྱི་རྩ་བ་བདག་འཛིན་འདི་ཡིན་ནོ། །དེ་ཡང་
ང་ང་ཞེས་བདག་འཛིན་འདི་སྐྱེས་པ་ན། དེའི་དབང་གིས་ངའི་ལུས་དང་ངའི་ཡོ་
བྱད་དང་ངའི་གནས་ལ་སོགས་པར་འཛིན་པའི་བདག་གིར་འཛིན་པར་འབྱུང་ལ།
དེ་ལ་བརྟེན་ནས་རང་གི་ཕྱོགས་ལ་ཆགས་པ་དང་། དེ་དག་མི་མཐུན་པའི་གཞན་
ཕྱོགས་ལ་སྡང་བ་སྐྱེ་ལ། ཆགས་སྡང་དེ་གཉིས་ཀྱི་དབང་གིས་ལས་སྣ་ཚོགས་
ཤིག་བསགས། ལས་ཀྱི་དབང་གིས་འཁོར་བར་སྐྱེས་ནས་སྡུག་བསྔལ་བར་མ་
ཆད་དུ་མྱོང་བ་འདི་བྱུང་བ་ཡིན་ནོ། །དེས་ན་འཁོར་བའི་སྡུག་བསྔལ་ཐམས་ཅད་
ཀྱི་རྩ་བ་མཐར་ཐུག་པ་རང་གི་སྙིང་ནང་གི་བདག་འཛིན་འགོང་པོ་འདི་ཡིན་པས།
དགྲ་བོ་བདག་འཛིན་འདི་འདུལ་བ་ལ་ནུས་པ་ཅི་ཡོད་ཀྱིས་འབད་པར་བྱའོ་སྙམ་
དུ་བསམ་པ་ཤུགས་དྲག་བསྐྱེད་དོ། །ཐོག་མར་བསམ་པ་དེ་འདྲ་ཞིག་མ་སྐྱེས་ན་
ཟབ་མོ་དབུ་མའི་ལྟ་བ་ལ་མྱོང་བ་ཐོན་པ་མི་སྲིད་དེ། བདག་འཛིན་ལ་དགྲར་མ་
མཐོང་ན་དེ་སྤོང་འདོད་མི་སྐྱེ་ལ། བདག་འཛིན་སྤོང་འདོད་མེད་པར་བདག་མེད་
རྟོགས་པའི་ལྟ་བ་སྐྱེ་མི་སྲིད་དོ། །དེ་ལྟར་བདག་འཛིན་ལ་དགྲར་མཐོང་ནས་སྤོང་
འདོད་ཆེན་པོ་བྱུང་བ་ན། བདག་འཛིན་འདི་ལུས་ལས་ཚེ་མ་འདོན་པ་ལྟར་དུ་སྤོང་
ཐབས་མེད་པས། བདག་འཛིན་གྱིས་ཡུལ་འཛིན་ཚུལ་ལ་བརྟགས་ཤིང་དཔྱད་
ནས་སྤོང་དགོས་ལ། དེ་ཡང་བདག་འཛིན་འདི་བློ་འཁྲུལ་པ་ཞིག་གམ། མ་འཁྲུལ་
བ་ཞིག་ཡིན། མ་འཁྲུལ་བ་ཞིག་ཡིན་ན་ནི་དེའི་ཡུལ་ལ་བལྟས་པ་ཙམ་གྱིས་ཇེ་
གསལ་དུ་འགྲོ་དགོས་པས་སྤོང་ཐབས་མེད་དེ། དཔེར་ན་མིག་མ་འཁྲུལ་བའི་
གང་མཐོང་བ་དེ་ལ་བལྟས་པ་ཙམ་གྱིས་ཇེ་གསལ་དུ་འགྲོ་བ་བཞིན་ནོ། །བློ་
འཁྲུལ་པ་ཞིག་ཡིན་ན་སྤོང་ནུས་ཏེ། དཔེར་ན་མཐོ་ཡོར་ལ་མིར་འཁྲུལ་བའི་བློ་
- 366 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
སྐྱེས་པའི་ཚེ་ཡུལ་དེ་ལ་ལེགས་པར་དཔྱད་ནས་མཐོ་ཡོར་ཡིན་པར་ངེས་པ་ན་སྔར་
གྱི་མིར་འཁྲུལ་བའི་བློ་དེ་བཟློག་འགྲོ་བ་བཞིན་ནོ། །དེས་ན་བདག་འཛིན་གྱིས་
ཡུལ་ཇི་ལྟར་བཟུང་བ་དེ་ངོ་ཤེས་པ་ཐོག་མར་གལ་ཆེ་སྟེ། བདག་འཛིན་གྱིས་ཇི་
ལྟར་བཟུང་བའི་ཡུལ་དེ་ལ་དགག་བྱ་ཞེས་བྱ་ལ། དགག་བྱ་ངོས་མ་ཟིན་ན་དེ་
འགོག་པའི་དབུ་མའི་རིགས་པ་ཇི་སྙེད་ཅིག་བྱས་ཀྱང་མི་ཕན་ཏེ། འབེན་ཤར་དུ་
བཞག་ནས་མདའ་ནུབ་ཏུ་རྡེག་པ་དང་། འདྲེ་ཤར་སྒོ་ནས་གནོད་པ་ལ་གླུད་ནུབ་
སྒོར་སྐྱེལ་བ་དང་། རྐུན་མ་ནགས་ལ་སོང་བའི་རྗེས་སྤང་ལ་གཅོད་པ་ལྟར་ངལ་བ་
ཅི་བྱས་འབྲས་མེད་དུ་འགྱུར་རོ། །བདག་འཛིན་གྱི་ཡུལ་ཇི་ལྟར་བཟུང་བ་ནི་ཁ་
ཕྱིར་བལྟས་ཀྱི་ཡུལ་རྣམས་ལ་ཐོག་མ་ནས་རྩད་བཅད་ཀྱང་ཕན་པ་ཆུང་བས། །
ཐོག་མར་ རང་གི་རྒྱུད་སྟེང་དུ་ང་ང་ཞེས་འཛིན་པའི་བློ་འདིའི་འཛིན་ཚུལ་རྩད་
གཅད་པར་བྱའོ། །བླ་མ་དམ་པའི་མན་ངག་ལ་བརྟེན་ནས་ངའོ་སྙམ་དུ་འཛིན་པའི་
བློ་འདིའི་འཛིན་ཚུལ་ལ་བརྟགས་པ་ན་ང་ཞེས་བྱ་བ་རང་གི་བློས་བཏགས་པ་ཙམ་
མ་ཡིན་པར་དོན་སྟེང་ནས་བདེན་པར་གྲུབ་གྲུབ་པ་ཞིག་གི་སྣང་བ་འཆར་བར་
གསུངས་ལ། ཇི་ལྟར་སྣང་བ་ལྟར་དུ་ཞེན་པ་སྐྱེའོ། །དེ་འདྲ་བའི་སྣང་ཞེན་སྐྱེ་ཚུལ་
དེ་ཕྲ་ཞིང་མཛངས་པའི་བློས་འཕྱུག་མེད་དུ་ངེས་པ་ཞིག་ཤིན་ཏུ་གལ་ཆེའོ། །འདི་
ནི་རྐུན་མ་ངོས་འཛིན་པ་དང་འདྲ་བས་དལ་བུས་རིགས་པ་ཕྲ་མོས་དཔྱད་ཅིང་།
རྒྱུ་མཚན་དང་དཔེ་སྣ་ཚོགས་ཀྱི་སྒོ་ནས་བསམས་ལ་འཕྱུག་མེད་དུ་ངེས་པ་ཞིག་
དགོས་ཀྱི། འདི་འཕྱུགས་ན་ལྟ་བའི་གནད་ཐམས་ཅད་འཕྱུག་པར་འགྱུར་བས།
དགག་བྱའི་གནད་འདི་ངོས་མ་ཟིན་པར་ལྟ་བའི་འཁྱེར་སོ་ཅི་བྱས་ཀྱང་བློས་བྱས་
ཀྱི་ལྟ་བ་ཁོ་ནར་འགྱུར་གསུང་ངོ༌། །དེ་ལྟར་དགག་བྱ་འཕྱུག་མེད་ཅིག་ངེས་པ་ན།
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དེ་ནས་དེ་འགོག་པའི་རིགས་པ་རྣམས་བསམ་པར་བྱ་སྟེ། ང་ཞེས་བྱ་བ་རང་གི་
བློས་བཏགས་ཙམ་མིན་པར་དོན་སྟེང་ནས་བདེན་པར་གྲུབ་པ་ཞིག་ཡོད་ན། རང་
གི་ལུས་འདི་ང་ཡིན་ནམ། སེམས་འདི་ ང་ཡིན་ནམ། ལུས་སེམས་གཉིས་ལས་
དོན་གཞན་དུ་ཡོད་པ་བརྟག་པར་བྱའོ། །དེ་ལྟར་བརྟགས་པ་ན་རང་གི་ལུས་འདི་
ང་མིན་ཏེ། དེ་ལྟར་ཡིན་ན་ཤི་ནས་ལུས་མེར་བསྲེགས་པའི་ཚེ་ང་ཡང་རྒྱུན་ཆད་
དགོས་པ་དང་། ལུས་ལ་ལག་པ་ལ་སོགས་པའི་དབྱེ་བ་མང་པོ་ཡོད་པ་བཞིན་དུ་
ང་ཡང་མང་པོ་ཞིག་ཡོད་དགོས་པར་འགྱུར་ལ། གཞན་ཡང་ད་ལྟ་རང་རེ་རྣམས་
ཀྱི་སྣང་བ་འཆར་ཚུལ་ལ་བརྟགས་ན་ངའི་ལུས་ཞེས་ལུས་འདི་ངའི་དབང་བྱར་
འཛིན་ལ། དེ་ལྟར་ན་དཔོན་པོའི་གཡོག་པོ་དེ་དཔོན་པོ་མིན་པ་བཞིན་དུ་རང་གི་
དབང་ བྱར་བྱེད་པ་དེ་རང་ཡིན་པའི་དོན་མེད་དོ། །ང་དེ་ལུས་ལ་མི་ལྟོས་པར་
ལོགས་སུ་ཡོད་ན་ལུས་ན་བ་ལ་ང་ན་བ་ཞེས་བརྗོད་མི་རུང་བར་འགྱུར་རོ། །
དཔེར་ན་རྟ་དེ་བོང་བུ་ལ་མ་བརྟེན་པར་ལོགས་སུ་གྲུབ་པ་ཡིན་པས་བོང་བུ་ན་
བས་རྟ་ན་བར་མི་འགྱུར་བ་བཞིན་ནོ། །དེས་ན་ལུས་ན་བ་ན་ང་ན་བ་ཞེས་བརྗོད་
ཅིང་། ལུས་བདེ་ན་ང་བདེ་ཞེས་བརྗོད་པ་ཡིན་པས་ང་དེ་ལུས་འདི་ལ་བརྟེན་ནས་
འཇོག་གི །ལུས་འདི་ལ་མ་བརྟེན་པར་ང་འཇོག་མི་ཐུབ་བོ། །དེ་ལྟར་བཟུང་བའི་
ང་དེ་སེམས་འདི་ཡིན་ནོ་སྙམ་ན། དེ་ཡང་མི་འཐད་དེ་ངར་འཛིན་འདིས་ཇི་ལྟར་
བཟུང་བ་ལྟར་གྲུབ་ན་དེ་གང་ལའང་ལྟོས་མེད་ཅིག་ཏུ་གྲུབ་དགོས་ལ། དེ་ལྟར་ན་
སེམས་འདི་གང་ལའང་ལྟོས་མེད་ཅིག་ཏུ་འགྱུར་རོ། །སེམས་འདི་གང་ལའང་ལྟོས་
མེད་དུ་གྲུབ་པ་མི་སྲིད་དེ། སེམས་སྐྱེ་བ་ནི་ཡུལ་རེ་ལ་བརྟེན་ནས་སྐྱེ་དགོས་ཀྱི།
ཡུལ་མེད་པའི་ཡུལ་ཅན་གྱི་སེམས་མི་སྲིད་དོ། །དེ་ཡང་སེམས་བདེ་བ་ནི་ཡུལ་
- 368 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ཡིད་དུ་འོང་བ་རེ་ལ་བརྟེན་ནས་སྐྱེ། སེམས་མི་བདེ་བ་ཡིད་དུ་མི་འོང་བ་རེ་ལ་
བརྟེན་ནས་སྐྱེ་བ་མྱོང་བས་གྲུབ་བོ། །དེ་ལྟར་ན་སེམས་ཞེས་བྱ་བ་འདི་རྒྱུ་དང་རྐྱེན་
སྣ་ཚོགས་ཤིག་ལ་བརྟེན་ནས་སྐྱེ་བ་ ཡིན་གྱི། རྒྱུད་དང་རྐྱེན་ལ་མ་ལྟོས་པའི་
སེམས་མི་སྲིད་དོ། །དེ་ཡང་མིག་གི་ཤེས་པ་སྐྱེ་བ་ན། ནང་གི་མིག་དབང་དང་།
ཕྱིའི་གཟུགས་དང་། བར་གྱི་སྣང་བ་དང་། ཡིད་ཀྱི་དབང་པོ་རྣམས་ཚོགས་པ་ལ་
བརྟེན་ནས་སྐྱེ་བ་ཡིན་གྱི། རྒྱུ་རྐྱེན་དེ་དག་གི་ནང་ནས་གཅིག་མ་ཚང་ནའང་མིག་
ཤེས་མི་སྐྱེའོ། །དེ་བཞིན་དུ་རྣ་བའི་ཤེས་པ་སོགས་གཞན་རྣམས་ལའང་རྟེན་ཅིང་།
འབྲེལ་བར་འབྱུང་བའི་ཚུལ་དེ་ལྟར་དུ་ཤེས་པར་བྱའོ། །གཞན་ཡང་ད་ལྟ་རང་རེ་
རྣམས་ཀྱི་སྣང་བ་འཆར་ཚུལ་ལ་བརྟགས་ན་ངའི་སེམས་ཞེས་སེམས་འདི་ངའི་
དབང་བསྒྱུར་བྱ་དང་། ང་དེ་སེམས་ལ་དབང་སྒྱུར་བའི་བདག་པོ་ལྟ་བུར་འཆར་
ལ། དེ་ལྟར་ན་དབང་བསྒྱུར་བྱའི་སེམས་དེ་དབང་སྒྱུར་བ་པོའི་ང་དེ་ཡིན་པ་མི་
སྲིད་དོ། །དེ་ལྟར་གྲུབ་ པའི་ ང་དེ་ སེམས་ ལས་ལོགས་ སུ་ གྲུབ་ པའང་མེད་དེ།
སེམས་ལོགས་སུ་བཞག་ནས་ང་དེ་འདིའོ་ཞེས་བསྟན་རྒྱུ་གཏན་ནས་མེད་དོ། །དེ་
བཞིན་དུ་སེམས་པ་བདེ་ན་ང་བདེ་ཞེས་བརྗོད། སེམས་མ་བདེ་ན་ང་མ་བདེ་ཞེས་
བརྗོད་པ་ཡིན་པས། ང་དེ་སེམས་ལ་བརྟེན་ནས་འཇོག་གི །སེམས་ལ་མ་བརྟེན་
པར་མི་འཇོག་གོ །དེའི་ཕྱིར་ང་ཞེས་བྱ་བ་འདི་རྒྱུ་དང་རྐྱེན་ལ་བརྟེན་ནས་འཇོག་
གི་རྒྱུ་དང་རྐྱེན་ལ་མ་ལྟོས་པར་འཇོག་མི་ཐུབ་བོ། །འོ་ན་ང་གཏན་ནས་མེད་དམ་
སྙམ་ན་ངར་འཛིན་གྱིས་ཇི་ལྟར་བཟུང་བ་ལྟར་གྱི་ང་གང་ལའང་ལྟོས་མེད་དང་
ཚུགས་ཐུབ་དང་བདེན་པར་གྲུབ་པ་དེ་འདྲ་མེད་ཀྱི། སྤྱིར་ང་མེད་པར་བཟུང་ན་ནི་
ཆད་ལྟར་འགྱུར་བས་ང་ངེས་པར་ཡོད་དོ། །དེ་ཡང་ད་ལྟར་ཚོར་བ་བདེ་སྡུག་མྱོང་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བ་པོ་དང་མ་འོངས་པའི་དོན་དུ་ལས་གསོག་པ་པོའི་ང་ཞེས་བྱ་བ་རྒྱུ་རྐྱེན་སྣ་
ཚོགས་ལས་གྲུབ་པ་རྟེན་ཅིང་འབྲེལ་བར་འབྱུང་བའི་ཆོས་ཞིག་ནི་ངེས་པར་ཡོད་
དོ། །འོ་ན་ང་དེ་ལུས་སེམས་གཉིས་ཀྱི་སྟེང་དུ་ཡོད་ཡོད་འདྲ་བ་ལ་བརྟགས་ན་མི་
རྙེད་པ་དེ་ཅི་ཡིན་སྙམ་ན། དེ་ནི་རྫུན་པ་ཡིན་པའི་དོན་ཡིན་ཏེ། རྫུན་པ་ཞེས་བྱ་བ་
ནི་མེད་པ་ལ་ཡོད་པར་སྟོན་པའམ་ཡོད་པ་ལ་མེད་པར་སྟོན་པ་ཞིག་ལ་བརྗོད་པ་
ཡིན་ལ། དེས་ན་ང་ཞེས་བྱ་བ་འདི་ཡང་དོན་ལ་ལུས་སེམས་གཉིས་ཀྱི་སྟེང་ན་
བདེན་པར་མེད་པ་ལ། ངར་འཛིན་གྱིས་རློམས་པའི་མཐུས་བདེན་པར་ཡོད་ཡོད་
ལྟར་དུ་སྟོན་པ་ཡིན་ནོ། །དེའི་ཕྱིར་སྣང་ཚུལ་དེ་ལ་རྒྱལ་བས་རྫུན་པ་ཞེས་བྱ་བ་
དང་། བསླུ་ བ་ ཞེས་ བྱ་ བ་ དང༌། གསོག་དང༌། གསོབ་དང༌། ཀུན་རྫོབ་ཅེས་
གསུངས་ སོ། །དེས་ ན་ ང་ ཞེས་ བྱ་ བ་ འདི་ མིང་ ཙམ་ དང་། རང་ གི་ རྟོག་ པས་
བཏགས་པ་ཙམ་དང༌། བཅོས་མ་ཙམ་དང་། ཐ་སྙད་ཙམ་དང་། རྟེན་ཅིང་འབྲེལ་
བར་འབྱུང་བའི་ཆོས་ཙམ་དུ་འཇོག་པ་ཡིན་ནོ། །ངར་འཛིན་གྱི་ཞེན་ཡུལ་འགོག་
ཚུལ་དང་། ང་ཞེས་བྱ་བ་ཐ་སྙད་དུ་འཇོག་ཚུལ་དེ་ལྟར་ངེས་པར་བྱས་ནས། དེ་
བཞིན་དུ་རང་གི་ལུས་དང་སེམས་ལ་ཡང་དཔྱད་པར་བྱ་སྟེ། དེ་ཡང་ངའི་ལུས་
ཞེས་རིལ་པོ་དང་ཐེར་ཟུག་དང་བདེན་པར་སྣང་ལ། སྣང་བ་དེ་འཁྲུལ་པ་ཡིན་
ཞིང་། སྣང་བ་དེ་ལྟར་དུ་ཞེན་པ་ནི་ལུས་ལ་དམིགས་པའི་བདེན་འཛིན་ཡིན་ནོ། །
སྣང་བ་དེ་ལྟར་དུ་དོན་ལ་གྲུབ་ན་ལུས་ཞེས་བྱ་བ་འདི་ཡན་ལག་གི་ཚོགས་པ་ལ་མ་
ལྟོས་པར་གྲུབ་དགོས་པ་ལ་དེ་ལྟར་དུ་གྲུབ་པ་མེད་དོ། །དེ་ཡང་མགོ་དང་ལག་པ་
ལ་སོགས་པ་རེ་རེ་ནས་བསལ་བའི་རྗེས་སུ་ལུས་དེ་འདིའོ་ཞེས་བསྟན་རྒྱུ་མེད་ལ།
ལག་པ་ན་བ་ན་ལུས་ན་བར་འཇོག་ཅིང་། དེ་བཞིན་དུ་མགོ་ན་བ་ནའང་ལུས་ན་
-370 -
=
5
-



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
བར་འཇོག་དགོས་ལ། ཐ་ན་སོར་མོའི་རྩེ་མོ་ན་ནའང་ལུས་ན་བར་འཇོག་དགོས་
པས་ལུས་ཞེས་བྱ་བ་ནི་རྒྱུ་དང་རྐྱེན་སྣ་ཚོགས་ཀྱི་དབང་གིས་གྲུབ་ཅིང་། ལག་པ་
ལ་སོགས་པའི་ཡན་ལག་མང་པོ་ཞིག་ཚོགས་པ་ལ་བརྟེན་ནས་བཏགས་པ་ཡིན་
གྱི། རྒྱུ་རྐྱེན་དེ་དག་ལ་མ་ལྟོས་པར་གྲུབ་པ་མེད་དོ། །དེ་བཞིན་དུ་སེམས་ཀྱང་རྒྱུ་
རྐྱེན་སྣ་ཚོགས་ལ་བརྟེན་ནས་བཏགས་པ་ཡིན་གྱི། རྒྱུ་རྐྱེན་དེ་དག་ལ་མ་ལྟོས་པར་
སེམས་གྲུབ་པ་མེད་དོ། །དེ་ལྟར་ང་དང་ལུས་སེམས་རྣམས་རྟེན་འབྲེལ་གྱི་རིགས་
པས་བདེན་མེད་དུ་གཏན་ལ་ཕབ་ནས། ཕྱིའི་རི་རབ་ཁང་ཁྱིམ་སོགས་དང་། གང་
ཟག་གཞན་རྣམས་དང་། དུས་ལོ་དང་ཟླ་བ་ལ་སོགས་པ་འདུས་བྱས་ཀྱི་ཚོགས་
ཐམས་ཅད་རྟེན་འབྲེལ་གྱི་རིགས་པ་ལ་བརྟེན་ནས་བདེན་མེད་དུ་གཏན་ལ་ཕབ་
པར་བྱའོ། །དེ་བཞིན་དུ་ནམ་མཁའ་ལ་སོགས་པ་འདུས་མ་བྱས་ཀྱི་ཆོས་རྣམས་
ཀྱང་ཕན་ཚུན་གཅིག་ལ་གཅིག་བརྟེན་ནས་བཞག་པ་དང༌། བློས་བཏགས་པ་ཙམ་
ལས་བདེན་པར་མེད་པའི་ཚུལ་ངེས་པར་བྱའོ། །ཟབ་མོ་དབུ་མའི་ལྟ་བ་རྒྱུད་ལ་
སྐྱེད་པ་ལ་རིགས་པའི་རྣམ་གྲངས་མཐའ་ཡས་མུ་མེད་པ་ཞིག་ཡོད་ཀྱང་། རྟེན་
འབྲེལ་གྱི་རིགས་པ་འདིའི་གནད་ཤེས་ན་ཆེས་ཤིན་ཏུ་ཁྱད་པར་དུ་འཕགས་པར་
གསུངས་ཏེ། མ་དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་
སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་
པར་ བཤད། །གང་ ཞིག་ སྟོང་ ཉིད་ ཤེས་ དེ་ བག་ ཡོད་ ཡིན། །ཞེས་ དང༌། སློབ་
དཔོན་ཀླུ་སྒྲུབ་ཀྱི་ཞལ་ནས། རྟེན་ཅིང་འབྲེལ་བར་འབྱུང་འདི་རྒྱལ་བ་ཡི། །གསུང་
གི་མཛོད་ཀྱི་གཅེས་པ་ཟབ་མོ་སྟེ། །ཞེས་དང་། གང་ཕྱིར་རྟེན་འབྱུང་མ་ཡིན་པའི། །
ཆོས་འགའ་ཡོད་པ་མ་ཡིན་པ། །དེ་ཕྱིར་སྟོང་པ་མ་ཡིན་པའི། །ཆོས་འབའ་ཡོད་པ་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མ་ ཡིན་ནོ། །ཞེས་ དང་། སློབ་ དཔོན་ ཟླ་ བ་ གྲགས་ པས། གང་ ཕྱིར་ དངོས་ པོ་
བརྟེན་ནས་རབ་འབྱུང་བས། །རྟོག་པ་འདི་དག་བརྟག་པར་མི་ནུས་པ། །དེ་ཕྱིར་
རྟེན་འབྱུང་རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། །
ཅེས་དང་། རྗེ་བླ་མས། འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །
གང་ཞིག་མཐོང་བས་དེ་བཟློག་པ། །རྟེན་ཅིང་འབྲེལ་བར་འབྱུང་བར་གསུངས། །
དེ་ཚེ་ བློ་དང་ ལྡན་ པ་ཡིས། །རྟེན་ཅིང་འབྲེལ་བར་འབྱུང་བའི་ ལམ། །ཁྱོད་ཀྱི་
བསྟན་པའི་གནད་ཉིད་དུ། །ཇི་ལྟར་ཁོང་དུ་ཆུད་མི་འགྱུར། །ཞེས་སོགས་ལན་
གཅིག་མིན་པར་རྒྱ་ཆེར་བསྔགས་པ་ལྟར་རོ། །དེ་ལྟར་ཟབ་མོ་དབུ་མའི་ལྟ་བ་
གཏན་ལ་ཕབ་ནས། སྒོམ་པའི་ཚེ་ལུས་གནད་ལེགས་པར་བཅས་ལ་སྐྱབས་འགྲོ་
སེམས་བསྐྱེད་ཡན་ལག་བདུན་པ་མཎྜལ་དང་བཅས་ པ་བྱ་བ་སོགས་གོང་དུ་
བཤད་པ་ལྟར་དང༌། ཁྱད་པར་དགའ་ལྡན་སྙན་རྒྱུད་ཀྱི་མན་ངག་ཟབ་ལམ་བླ་
མའི་རྣལ་འབྱོར་ཤུགས་དྲག་ཏུ་བསྒོམས་ཤིང་། བྱིན་རླབས་ཉེ་བརྒྱུད་ཀྱི་བླ་མ་
རྣམས་ ལ་ གསོལ་ འདེབས་དང༌། དངོས་གྲུབ་ཀུན་འབྱུང་མའི་སྒོ་ནས་ གསོལ་
འདེབས་བརྒྱ་རྩ་སོགས་བྱས་ཏེ། བླ་མ་ལྷག་པའི་ལྷ་རང་ལ་བསྟིམ་ཞིང་
། རིག་པ་
གསལ་ཞིང་དྭངས་པའི་ངང་ནས་དཔྱད་སྒོམ་དང་འཇོག་སྒོམ་གཉིས་ཀྱི་སྒོ་ནས་
དབུ་མའི་ལྟ་བ་སྐྱོང་ཅི་ཐུབ་བྱ། དེ་ཡང་ཡུལ་གཅིག་ཉིད་ལ་བསམས་ཀྱང་བློའི་
འཁུལ་ཆེན་པོ་མི་ཡོང་བས་དཔེ་སྣ་ཚོགས་ཀྱི་སྒོ་ནས་བསམ་དགོས་པར་གསུངས་
སོ། །དེ་ལ་རྒྱལ་བས་དཔེ་མཐའ་ཡས་མུ་མེད་པ་ཞིག་གསུངས་ཀྱང་། རེ་ཞིག་
གཟུགས་བརྙན་གྱི་དཔེ་དང༌། སྒྲ་བརྙན་གྱི་དཔེ་དང་། སྨིག་རྒྱུའི་དཔེ་དང་། རྨི་
ལམ་གྱི་དཔེ་རྣམས་ཀྱི་སྒོ་ནས་བསམ་པར་བྱའོ། །དེ་ཡང་མེ་ལོང་ལ་བྱད་བཞིན་
-372 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
གྱི་གཟུགས་བརྙན་ཤར་བའི་ཚེ། བྱད་བཞིན་མེ་ལོང་གི་ནང་དུ་འཕོས་པ་མེད་
ཅིང་། བྱད་བཞིན་ལ་མ་བརྟེན་པར་ཡང་གཟུགས་བརྙན་དེ་མི་འབྱུང་ལ། བྱད་
བཞིན་དུ་སྣང་ཡང་དོན་ལ་མེ་ལོང་ནང་ན་བྱད་བཞིན་མེད་པ་ངེས་པར་བྱས་ནས།
དེ་བཞིན་དུ་ང་ལ་སོགས་པའི་འཁོར་འདས་ཀྱི་ཆོས་ཐམས་ཅད་རང་རང་གི་རྒྱུ་
རྐྱེན་རེ་ལ་བལྟོས་ནས་གྲུབ་པ་ཡིན་གྱི། རྒྱུ་རྐྱེན་ལ་མ་ལྟོས་པར་གང་ཡང་གྲུབ་པ་
མེད་པ་དང་། རང་གི་བློས་བཏགས་ནས་བཞག་པ་ཡིན་གྱི། དོན་དུ་བདེན་པར་
གྲུབ་ པ་ མེད་ པའི་ ཚུལ་ལ་ ངེས་ པ་ཅི་འདྲོངས་ བྱའོ། །དེ་བཞིན་དུ་དཔེ་གཞན་
རྣམས་ཀྱི་སྟེང་ནས་ཀྱང་བསམས་ལ་དོན་དམ་དུ་བདེན་པར་གྲུབ་པ་རྡུལ་ཙམ་
ཡང་མེད་པ་དང༌། ཐ་སྙད་དུ་རྟེན་འབྲེལ་ནམ་ཡང་བསླུ་བ་མེད་པའི་ཚུལ་གཉིས་
གཅིག་གྲོགས་སུ་གཅིག་འགྲོ་བ་ཞིག་བྱའོ། །གནད་དེ་འདྲ་ཞིག་ཤེས་ན་ཤིན་ཏུ་
བསྔགས་ཏེ། ཟབ་མོ་དབུ་མའི་ལྟ་བ་ལ་ངེས་པ་འདྲོངས་པ་ཙམ་གྱིས་ལས་རྒྱུ་
འབྲས་ལ་ལྷག་པར་དུ་གཙིགས་ཆེ་བ་ཞིག་འོང་བས། ཚུལ་ཁྲིམས་ལ་གཅེས་སྤྲས་
བྱེད་པ་དང་། ལམ་སྟོན་པའི་བཤེས་གཉེན་ལ་གུས་པ་དང་། སྦྱིན་པ་ལ་སོགས་
པའི་དགེ་བའི་ལས་མཐའ་དག་ལ་བརྩོན་པ་དང་། ཐ་སྙད་ཀྱི་ཆོས་གང་ལའང་
སྐུར་ བ་ མི་ འདེབས་ཤིང་ སོ་ སོའི་ གནད་ ལ་ མཁས་ པ་ དང་། བདུད་དང་ སྡིག་
གྲོགས་ཀྱིས་བསྐྱོད་མི་ནུབ་པར་ཡོན་ཏན་མཐའ་དག་གོང་འཕེལ་དུ་འགྱུར་རོ། །
དོན་དེ་ལ་དགོངས་ནས་མགོན་པོ་ཀླུ་སྒྲུབ་ཀྱི་ཞལ་ནས། ཆོས་རྣམས་སྟོང་པ་འདི་
ཤེས་ནས། །ལས་དང་ འབྲས་བུ་བསྟེན་ པ་གང་། །ངོ་མཚར་ བས་ ཀྱང་ འདི་ངོ་
མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་སོགས་རྒྱ་ཆེར་བསྔགས་སོ། །
སྤྱིར་ལྟ་བ་ལ་བརྟེན་ནས་རྟག་མཐའ་སྤོང་ཞིང་ཡོད་མཐའ་སེལ་བ་ཐམས་ཅད་ལ་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གྲགས་ཆེ་ཡང་། རྒྱུ་འབྲས་རྟེན་འབྲེལ་གྱི་སྣང་བས་ཡོད་མཐའ་སེལ་བ་དང་།
གནས་ལུགས་རྟོགས་པའི་ལྟ་བས་མེད་མཐའ་སེལ་བ་ནི་ལུགས་མཆོག་ཏུ་གྱུར་པ་
འདིའི་ཐུན་མོངས་མ་ཡིན་པའི་ཁྱད་ཆོས་ཡིན་ནོ། །དེ་ལྟར་ཡང་རྗེ་ཐམས་ཅད་
མཁྱེན་པའི་ཞལ་ནས། གང་ཞིག་འཁོར་འདས་ཆོས་རྣམས་ཐམས་ཅད་ཀྱི། །རྒྱུ་
འབྲས་ནམ་ཡང་བསླུ་བ་མེད་མཐོང་ཞིང་། །དམིགས་པའི་གཏད་སོ་གང་ཡིན་
ཀུན་ ཞིག་ ལ། །དེ་ནི་ སངས་ རྒྱས་ དགྱེས་ པའི་ ལམ་ ལ་ ཞུགས། །སྣང་ བ་ རྟེན་
འབྲེལ་བསླུ་བ་མེད་པ་དང་། །སྟོང་པ་ཁས་ལེན་བྲལ་བའི་གོ་བ་གཉིས། །ཇི་སྲིད་
སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །ནམ་
ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་བསླུར་མཐོང་བ་ཙམ་
ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་
པ་རྫོགས་པ་ལགས། །གཞན་ཡང་སྣང་བས་ཡོད་མཐའ་སེལ་བ་དང༌། །སྟོང་པས་
མེད་མཐའ་སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་ན། །
མཐར་འཛིན་ལྟ་བས་འཕྲོགས་པར་མི་འགྱུར་རོ། །ཞེས་གང་གསུངས་པ་ལྟར་རོ། །
གཞན་ཡང་ཟབ་མོ་དབུ་མའི་ལྟ་བ་ལ་བག་ཆགས་འཇོག་ཕྱིར་ངེས་དོན་ཟབ་མོའི་
མདོ་སྡེའི་དབྱངས་འགའ་ཞིག་བརྗོད་ན་འདི་ལྟར། ཟླ་བ་སྒྲོན་མའི་མདོ་ལས། ཇི་
ལྟར་སྨིག་རྒྱུ་དྲི་ཟའི་གྲོང་ཁྱེར་དང། །སྒྱུ་མ་ཇི་བཞིན་རྨི་ལམ་ཇི་ལྟ་བུར། །མཚན་
མ་སྒོམ་པ་ངོ་བོ་ཉིད་ཀྱིས་སྟོངས། །ཆོས་རྣམས་ཐམས་ཅད་དེ་བཞིན་ཤེས་པར་
གྱིས། །ཇི་ལྟར་ནམ་མཁའ་དྭངས་པར་ཟླ་ཤར་བ། །དེ་ཡི་གཟུགས་བརྙན་དྭངས་
པའི་མཚོར་སྣང་སྟེ། །ཟླ་བ་ཆུ་ཡི་ནང་དུ་འཕོས་པ་མེད། །ཆོས་ཀུན་མཚན་ཉིད་དེ་
འདྲར་ཤེས་པར་གྱིས། །ཇི་ལྟར་མི་དག་ནགས་རིའི་ཁྲོད་འདུག་ནས། །གླུ་ལེན་སྨྲ་
- 374 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
དང་དགོད་དང་ངུ་བ་ལས། །བྲག་ཅ་ཐོས་ཀྱང་སྣང་བ་མེད་པ་ལྟར། །ཆོས་རྣམས་
ཐམས་ཅད་དེ་བཞིན་ཤེས་པར་གྱིས། །གླུ་དང་རོལ་མོ་དེ་བཞིན་དུ་བ་ཡང་། །དེ་
ལ་བརྟེན་ནས་བྲག་ཅ་འབྱུང་མོད་ཀྱི། །སྒྲ་ལ་དབྱངས་དེ་ནམ་ཡང་ཡོད་མ་ཡིན། །
ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་རྨི་ལམ་ན་ཡང་འདོད་
བསྟེན་པ། །སྐྱེས་བུ་སད་པར་གྱུར་ནས་མི་མཐོང་སྟེ། །བྱིས་པ་ཤིན་ཏུ་འདོད་ལ་
ཆགས་ཤིང་ཞེན། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །སྒྱུ་མ་བྱེད་
པ་དག་གིས་གཟུགས་སྦྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་
ལྟར་སྣང་བ་གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །
ཇི་ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེ་མཐོང་ནས། །བྱུང་
ནས་དགའ་ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་
པར་གྱིས། །ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་མེད་པའི་ཆུ་
ནང་སྣང་། །ཆུ་ཟླ་སྟོང་པ་གསོག་སྟེ་གཟུང་དུ་མེད། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །ཇི་ལྟར་སོས་ཀའི་ཉི་མ་ཕྱེད་དུས་ན། །སྐྱེས་བུ་སྒོམ་པས་
གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་མཐོང་། །ཆོས་རྣམས་
ཐམས་ ཅད་ དེ་བཞིན་ཤེས་ པར་ གྱིས། །སྨིག་རྒྱུ་ལ་ཡང་ ཆུ་ནི་ཡོད་མེད་ན། །
སེམས་ཅན་རྨོངས་པ་དེ་ལ་འཐུང་འདོད་དེ། །མི་བདེན་ཆུ་ནི་བཏུང་བར་ཡོད་མི་
ནུས། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ཆུ་ཤིང་རློན་
པའི་སྡོང་པོ་ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང་། །ནང་དང་ཕྱི་
རོལ་ཀུན་ན་སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །
ཞེས་དང་། རྒྱ་ཆེར་རོལ་པ་ལས། འདོད་པའི་ཡོན་ཏན་འདི་དག་ཆུ་ཟླ་འདྲ། །
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཟུགས་བརྙན་མཚུངས་ཤིང་བྲག་ཅ་འདྲ་བ་དང་། །མིག་ཡོར་འདྲ་ཞིང་གར་ལ་
ལྟ་འདྲ་དང་། །རྨི་ལམ་མཉམ་པར་འཕགས་པའི་སྐྱེ་བོས་རིག །འདོད་པའི་ཡོན་
ཏན་སྐད་ཅིག་ཡ་མ་བརླ། །སྒྱུ་མ་སྨིག་རྒྱུ་འདྲ་ཞིང་རྫུན་པ་ཅན། །ཆུ་བུར་དབུ་བ་
ལྟར་བུ་ཡང་དག་མིན། །ཡོངས་སུ་བཏགས་ལས་བྱུང་བར་མཁས་པས་རྟོགས། །
འདུས་བྱས་གྱུར་པ་ཐམས་ཅད་རྒྱུ་དག་དང་། །རྐྱེན་རྣམས་ཀྱིས་ནི་རབ་ཏུ་འབྱུང་
བ་སྟེ། །གཅིག་གིས་གཅིག་རྒྱུ་བྱས་ཏེ་བརྟེན་ནས་བྱུང་། །བྱིས་པའི་སྐྱེ་བོས་འདི་
འདྲ་འདི་མ་རྟོགས། །དཔེར་ན་དྲེས་མ་མུན་ཛ་བརྟེན་བྱས་ལ། །རྩོལ་བའི་སྟོབས་
ཀྱིས་ཐག་པར་བསྒྱུར་བ་དང་། །ཟོ་ཆུན་བརྒྱུད་མ་འཁོར་ལོར་བཅས་པ་ཡང་། །དེ་
དག་རེ་རེས་འགྲུབ་པར་འགྱུར་བ་མེད། །དེ་ལྟར་སྲིད་པའི་ཡན་ལག་ཀུན་འགྲུབ་
པ། །གཞན་དང་གཞན་ཚོགས་པ་ལ་བརྟེན་ནས་ནི། །དེ་དག་སོ་སོ་རེ་རེར་འགྲུབ་
པར་འགྱུར། །སྔོན་གྱི་མཐའ་དང་ཕྱི་མའི་མཐའ་མི་དམིགས། །ས་བོན་ཡོད་ན་མྱུ་
གུ་ཇི་བཞིན་ཏེ། །ས་བོན་གང་ཡིན་མྱུ་གུ་དེ་ཉིད་མིན། །དེ་ལས་གཞན་མིན་དེ་
ཡང་མ་ཡིན་ཏེ། །དེ་ལྟར་རྟག་མིན་ཆད་མིན་ཆོས་ཉིད་དོ། །ནོར་པ་ཡང་དག་མ་ཡིན་
བཏགས་པ་ཡི། །འདོད་ཆགས་ཞེ་སྡང་དག་གིས་འགྲོ་བ་གདུངས། །སྙིང་རྗེའི་སྤྲིན་
ལས་ཞི་བ་བསིལ་པའི་ཆུ། །འདྲེན་པ་བདུད་རྩིའི་རྒྱུན་ནི་རབ་ཏུ་ཕོབས། །ཞེས་
གསུངས་སོ། །མདོ་སྡེ་ཟབ་མོའི་དབྱངས་འདི་དག་བློ་ལ་བཟུང་ནས་ངག་ཏུ་འདོན་
ཞིང་། དོན་ཡང་ཡང་ཡིད་ལ་བྱས་ན་སངས་རྒྱས་ཀྱི་བྱིན་རླབས་ཀྱིས་ཟབ་མོ་དབུ་
མའི་ལྟ་བ་ལ་བག་ཆགས་མྱུར་དུ་ཐོབ་པར་འགྱུར་བས་ཤིན་ཏུ་གལ་ཆེ་བར་
གསུངས་སོ། །འདིར་ཟབ་མོ་དབུ་མའི་ལྟ་བ་སྐྱོང་བ་ལ་གནད་ཀྱི་དོན་འདི་ལྟར་
ཡོད་དོ་ཞེས་མན་ངག་གི་སྡོམ་ཙམ་ཞིག་དང་
། ལས་དང་པོ་བས་ལྟ་བ་ལ་མྱོང་བ་
376 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
འདོན་ཚུལ་བླ་མ་དམ་པའི་ཞལ་གྱི་མན་ངག་ཅུང་ཟད་ཅིག་བརྗོད་པ་ཡིན་གྱི། ཞི་
གནས་རྗེ་མཐུན་པའི་སྟེང་ནས་ལྟ་བ་སྐྱོང་ཚུལ་དང་། ཐོག་མར་ཞི་གནས་མཚན་
ཉིད་ཚང་བ་ཞིག་བསྒྲུབས་ནས། དེ་ནས་ལྷག་མཐོང་ སྒོམ་ ཚུལ་ དང༌། དེ་ ལྟར་
བསྒོམས་པས་ཞི་ལྷག་ཟུང་འབྲེལ་དུ་འགྱུར་ཚུལ་དང༌། ཞི་ལྷག་ཟུང་འབྲེལ་གྱི་
ཏིང་ངེ་འཛིན་ཡུན་རིང་དུ་བསྒོམས་པ་ལས་ལམ་གོང་ནས་གོང་དུ་བགྲོད་ཚུལ་
དང༌། དེའི་མཐུས་སེམས་རྒྱུད་ཀྱི་དྲི་མ་རིམ་གྱིས་དག་པར་འགྱུར་ཚུལ་དང་། བྱང་
ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་གཉིས་ཟུང་འབྲེལ་དུ་བསྐྱངས་ནས་
ཐེག་པ་མཆོག་གི་ལམ་བགྲོད་ཚུལ་སོགས་སྐྱོང་ཚུལ་ཞིབ་པར་ནི་དགེ་བའི་བཤེས་
གཉེན་གྱི་ཞལ་ལས་ཤེས་དགོས་ཤིང་། བདག་གིས་དབུ་མའི་ལྟ་བ་ཇི་ལྟར་སྐྱོང་
བའི་ཚུལ་སྔར་ཡི་གེ་ལོགས་སུ་བྲིས་ནས་ཡོད་པ་དང༌། དགའ་ལྡན་ཕྱག་རྒྱ་ཆེན་
པོའི་ཁྲིད་ཡིག་མདོར་བསྡུས་ཞིག་ཀྱང་བྲིས་ཡོད་པས་དེ་དག་ལ་བལྟ་བར་བྱ་
ཞིང་། བློ་གྲོས་ཀྱི་རྩལ་དང་ལྡན་པ་རྣམས་ ཀྱིས་ནི་རྗེ་ཐམས་ཅད་མཁྱེན་པའི་
གསུང་རབ་རིན་པོ་ཆེ་དྲི་མ་མེད་པ་རྣམས་ལ་ཞིབ་ཏུ་བལྟས་ནས་ངེས་པ་གཏིང་
ཚུགས་པ་རྙེད་པར་བྱའོ། །དེ་ལྟར་དགེ་བའི་བཤེས་གཉེན་བསམ་སྦྱོར་གཉིས་ཀྱི་
སྒོ་ནས་ཚུལ་བཞིན་དུ་བསྟེན་ནས་དལ་བའི་རྟེན་ལ་སྙིང་པོ་བླང་བའི་ཕྱིར་ངེས་
འབྱུང་དང༌། བྱང་ཆུབ་ཀྱི་སེམས་དང་། ཟབ་མོ་དབུ་མའི་ལྟ་བ་གསུམ་ལ་གོ་ཡུལ་
ཕུ་ཐག་ཆོད་པ་བཙལ་ཞིང་། ཇི་ཙམ་གོ་བ་བཞིན་དུ་ཡང་དང་ཡང་དུ་ཡིད་ལ་བྱས་
ཏེ་འདྲིས་པར་བྱ། ཐུན་དངོས་གཞི་ལ་སྦྱོར་དངོས་རྗེས་གསུམ་དུ་བྱས་ཏེ། སྦྱོར་བ་
ལ་སྦྱོར་བའི་ཆོས་དྲུག་ཚང་བ་དང་། དངོས་གཞི་ལ་དཔྱད་སྒོམ་དང་འཇོག་སྒོམ་
གཉིས་ཀྱི་སྒོ་ནས་དམིགས་རྣམས་བསྐྱང་། མཇུག་ཏུ་བསྔོ་བ་སྨོན་ལམ་གྱིས་རྒྱས་
-377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གདབ་ཅིང་། ཐུན་མཚམས་སུ་ཡང་དྲན་ཤེས་བག་ཡོད་དང་ལྡན་པའི་སྒོ་ནས་
དངོས་གཞིའི་དམིགས་རྣམ་དེ་ཡང་དང་ཡང་དུ་དྲན་པར་བྱ། ལམ་གྱི་གནད་དེ་ལྟ་
བུ་སྟོན་པའི་གསུང་རབ་དགོངས་འགྲེལ་དང་བཅས་པ་ལྟ། ལམ་གྱི་གནད་དེ་དག་
ལ་ཉམས་ལེན་བྱེད་པའི་གྲོགས་དང་འགྲོགས། ལམ་གྱི་གནད་དེ་དག་རྒྱུད་ལ་སྐྱེ་
བའི་འགལ་རྐྱེན་སེལ་ཞིང་མཐུན་རྐྱེན་སྒྲུབ་པའི་བསགས་སྦྱང་ལ་སྒོ་དུ་མ་ནས་
འབད་དོ། །
དེ་ལྟར་བསྐྱངས་ནས་ཡིད་འགྱུར་གྱི་མྱོང་བ་དྲག་པོ་ཐོན་པ་ན། རང་གི་
ངོས་ནས་སེམས་ཅན་རེ་རེའི་ཕྱིར་དུའང་བསྐལ་བའི་བར་དུ་དམྱལ་བར་ཡང་
གནས་ནུས་ པའི་ གོ་ཆ་ དང༌ སྙིང་ སྟོབས་ཡོད་ ཀྱང༌། སེམས་ཅན་ གྱི་ངོས་ནས་
བསམས་ན་སྡུག་བསྔལ་བརྒྱ་ ཕྲག་མང་པོས་གཟིར་བ་མགོན་དང་སྐྱབས་དང་
དཔུང་གཉེན་མེད་པའི་འགྲོ་བ་འདི་རྣམས་བསྒྲལ་བའི་ཕྱིར་སངས་རྒྱས་ཀྱི་གོ་
འཕང་ཐོབ་པ་ལ་ཤིན་ཏུ་རིངས་པའི་བྱང་ཆུབ་ཀྱི་སེམས་ཤུགས་དྲག་སྐྱེས་པ་ན་
གྲངས་མེད་གསུམ་ལ་མི་ལྟོས་པར་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་
ཉེ་ལམ་བླ་མེད་རྡོ་རྗེའི་ཐེག་པ་ལ་འཇུག་པར་བྱའོ། །དེ་ཡང་རྡོ་རྗེ་སློབ་དཔོན་
མཚན་ཉིད་དང་ལྡན་པ་ཞིག་མཉེས་པ་གསུམ་གྱིས་མཉེས་པར་བྱས་ཏེ་དབང་རྣམ་
པར་དག་པས་རྒྱུད་སྨིན་པར་བྱས། དབང་དུས་སུ་ཁས་བླངས་པའི་དམ་ཚིག་དང་
སྡོམ་པ་སྲོག་ལས་གཅེས་པར་སྲུང་བ་གཞིར་བཞག །རྒྱུ་སྡེ་རྒྱ་མཚོ་ལྟ་བུའི་སྙིང་
པོའི་དོན་ཟབ་ལམ་རིམ་པ་གཉིས་ཀྱི་གནད་རྣམས་ལེགས་པར་བཙལ་ལ་འཁྲུལ་
མེད་ཀྱི་ངེས་པ་རྙེད་པ་ན་ཐུན་བཞིའི་རྣལ་འབྱོར་ལ་འབད་པར་བྱའོ། །དེ་ལྟར་
བྱས་ན་དལ་བའི་རྟེན་ལ་སྙིང་པོ་དམ་པ་ལོན་ཞིང་། རྒྱལ་བའི་བསྟན་པ་རིན་པོ་ཆེ་
- 378 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
རང་དང་གཞན་གྱི་རྒྱུད་ལ་རྒྱས་པར་བྱེད་ནུས་པ་ཡིན་ནོ། །དེ་དག་ལ་འདི་སྐད་
ཅེས་བྱ་སྟེ། །
གསུང་ རབ་པདྨོའི་གེ་སར་ལ་ཆགས་པའི། །རྟེན་འབྱུང་ཟབ་མོའི་ སྦྱང་
རྩིའི་བཅུད་མྱོང་བ། །གང་གི་མཐུ་ལ་ངེས་པར་རག་ལས་པ། །བཤེས་གཉེན་ཉིན་
བྱེད་དབང་པོས་བདག་སྐྱོངས་ཤིག །ཁམས་གསུམ་འཁོར་བའི་སྡུག་བསྔལ་མ་
ལུས་པའི། །རྩ་བ་མཐར་ཐུག་བདེན་འཛིན་ཡིན་པས་ན། །རྩོམ་པ་ཐམས་ཅད་
གཅིག་ཏུ་དྲིལ་བྱས་ལ། །ངར་འཛིན་འགོང་པོ་གཞོམ་ལ་འབད་པར་རིགས། །
སྨིག་སྒྱུའི་ཆུ་ཡིས་རི་དྭགས་བསླུས་པ་ལྟར། །མེད་པ་ཡོད་པར་སྣང་བའི་བདེན་
སྣང་འདིས། །ཐོག་མེད་དུས་ནས་བསླུས་ཏེ་སྡུག་ལ་སྦྱར། །ད་ནི་འཁྲུལ་བའི་རྩ་བ་
གཅོད་ན་ལེགས། །རང་གི་བློ་མིག་རབ་རིབ་ཀྱིས་བསྒྲིབས་པས། །སྣ་ཚོགས་
ཡུལ་གྱི་འཁྲུལ་སྣང་གིས་བསླུས་ནས། །ཉམ་ངའི་གནས་སུ་འཁོར་ཞིང་ངལ་ཐག་
བཅད། །བཤེས་གཉེན་སྨན་པ་བསྟེན་ལ་བློ་མིག་སྦྱོངས། །གྲིབ་མའི་གཟུགས་ལ་
འདྲེ་ རུ་བཟུང་བ་ཡིས། །འཇིགས་ནས་དངངས་ཤིང་བརྒྱལ་ བ་ ཇི་ ལྟ་ བར། །
བཅོས་མའི་ཆོས་ལ་བདེན་པར་བཟུང་བ་ཡིས། །སྡུག་བསྔལ་བརྒྱུད་མར་མྱོང་ཞིང་
རྟག་ཏུ་མནར། །མོ་གཤམ་བུ་ཡིས་བདག་གི་ཕ་བསད་པས། །རུས་སྤལ་ སྤུ་ཡི་
ཞགས་པས་དགྲ་བོ་དེ། །བཅིངས་ནས་ནམ་མཁའི་མཚོན་གྱིས་གསད་དོ་ཞེས། །སྨྲ་
ན་ཤེས་ལྡན་མཁས་རྣམས་ཇི་ལྟར་དགོངས། །ཇི་སྲིད་རྟེན་འབྲེལ་ཟབ་མོའི་མིག་
སྨན་གྱིས། །བློ་མིག་རབ་རིབ་དག་པར་མ་བྱས་པ། །དེ་སྲིད་བསམ་པའི་ཁྱད་
པར་ཅི་ བཅོས་ཀྱང་། །ཡུལ་ གྱི་འཁྲུལ་སྣང་ཞེན་ པ་ ཟློག་མི་འགྱུར། །རྟེན་ཅིང་
འབྲེལ་འབྱུང་རྟོགས་པའི་སྣང་བ་ཡིས། །རྟག་ཆད་མཐར་ལྟའི་མུན་པ་སངས་པ་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ན། །ཀུན་རྫོབ་འཁྲུལ་པའི་རྫུན་ཕུགས་ཀུན་ཞིག་ནས། །ཆོས་ཀུན་གནས་ལུགས་
གསལ་བར་མཐོང་བར་འགྱུར། །མེ་ལོང་ནང་དུ་བྱད་བཞིན་གཟུགས་སྣང་ཚེ། །
བྱད་བཞིན་མེ་ལོང་ནང་དུ་འཕོངས་པ་མེད། །བྱད་བཞིན་མེད་ན་གཟུགས་བརྙན་
དེ་མི་འབྱུང་། །བྱད་དང་མེ་ལོང་ཚོགས་པའི་རྟེན་འབྲེལ་ལས། །སྣང་བ་འཆར་གྱི་
བདེན་པར་མེད་པར་གསུང་། །དེ་བཞིན་ཕྱི་དང་ནང་གི་འདུ་བྱེད་ཀྱི། །སྣ་ཚོགས་
རྒྱུ་རྐྱེན་ཚོགས་པའི་རྟེན་འབྲེལ་ལས། །བདེ་སྡུག་འཁྲུལ་པའི་སྣང་བ་སྣ་ཚོགས་
འཆར། །དོན་དུ་བདེན་གྲུབ་གང་ཡང་མེད་པར་གསུང་། །གཅོང་རོང་གཏིང་དུ་ཨ་
ཧོ་ཞེས་བརྗོད་ཚེ། །སླར་ཡང་ཨ་ཧོ་ཞེས་པའི་བྲག་ཅ་འབྱུང་། །བྲག་ཅའི་སྒྲ་དེ་
རང་ གིས་ བརྗོད་ པ་ མིན། །བྲག་ རི་ དེས་ཀྱང་བརྗོད་པ་མ་ཡིན་ལ། །དེ་ ལས་
གཞན་དུ་བརྗོད་པའང་ཡོད་མ་ཡིན། །བྲག་ཅིའི་སྒྲ་དེ་མེད་པའང་མ་ཡིན་པ། །
རང་དང་བྲག་གཉིས་མེད་ནའང་མི་འབྱུང་ངོ༌། །དེ་ཕྱིར་དེ་ནི་རྟེན་ཅིང་འབྲེལ་
འབྱུང་ཆོས། །དེ་བཞིན་རང་གཞན་སྣོད་བཅུད་འདི་རྣམས་ཀྱང་། །རྒྱུ་རྐྱེན་ཁྱད་
པར་དེ་དང་དེ་དག་ལས། །རྟེན་ཅིང་འབྲེལ་འབྱུང་བློ་ཡིས་བཏགས་པ་ཙམ། །
བདེན་པར་གྲུབ་པ་གང་ཡང་མེད་པར་གསུང་། །རོལ་མོ་མཁན་ གྱིས་ པི་ཝང་
བརྡུངས་པའི་ཚེ། །མ་བརྟགས་རྣ་བར་སྙན་པའི་དབྱངས་འབྱུང་ཡང་། །སྒྲ་དེ་སྐྱེས་
བུའི་ལག་པ་གཞུ་རྒྱུད་སོགས། །སོ་སོར་བརྟགས་ན་གར་ཡང་མི་རྙེད་དོ། །དེ་
བཞིན་བསྟོད་སྨད་སྙན་དང་མི་སྙམ་སོགས། །བཟང་ངན་འཁྲུལ་བའི་སྣང་བ་ཅི་
ཤར་ཡང་། །རང་བློས་བཅོས་ནས་བཞག་པའི་རྟེན་འབྲེལ་ཙམ། །དོན་དུ་བདེན་
གྲུབ་གང་ཡང་མེད་པར་གསུང་། །རྨི་ལམ་ཡུལ་དུ་ཆུ་བོས་ཁྱེར་བ་ན། །དངངས་
ཤིང་ཤིན་ཏུ་ སྐྲག་ པའི་ བློ་འབྱུང་ ཡང་། །རྨི་ལམ་འཁྲུལ་བའི་སྣང་བ་ ཙམ་མ་
- 380 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
གཏོགས། །ཆུ་དེ་ཕྱོགས་མཚམས་གང་ནའང་ཡོད་མ་ཡིན། །དེ་བཞིན་ཆགས་སྡང་
རྨོངས་ པའི་ འཁྲུལ་སྣང་འདིས། །ལས་ངན་བསགས་ཏེ་སྡུག་བསྔལ་མྱོང་མྱོང་
ཡང་། །གཞི་མེད་མ་བརྟགས་འཁྲུལ་པས་བསླུས་པ་ཙམ། །དོན་དུ་བདེན་གྲུབ་
གང་ ཡང་མེད་ པར་ གསུང་། །རྟེན་ཅིང་འབྲེལ་བར་འབྱུང་བའི་སྣང་བ་ དང༌། །
གདོད་ནས་རྣམ་པར་དག་པའི་སྟོང་པ་གཉིས། །བདག་ཅག་བླུན་རྨོངས་རྣམས་ལ་
འགལ་གྱུར་ཀྱང་། །མཁས་པ་རྣམས་ལ་ཕན་ཚུན་གྲོགས་སུ་འཆར། །སྣང་བ་རྟེན་
འབྲེལ་རྟོགས་པའི་མཐུ་ཉིད་ལས། །བདེན་འཛིན་དམིགས་གཏད་མ་ལུས་ཟློག་
ནུས་ན། །ཡབ་རྗེ་རྒྱལ་བ་གཉིས་པའི་དགོངས་པའི་དོན། །རྙེད་པ་ཡིན་ཞེས་བླ་མ་
མཆོག་དེའི་གསུང་། །ཐོག་མེད་དུས་ནས་སྙིང་དུ་གནས་བཅས་ཏེ། །ཕན་པའི་
ཟོལ་གྱིས་བསླུས་ནས་ཕུང་བྱེད་པ། །སྙིང་གི་དགྲ་བོ་ངར་འཛིན་འགོང་པོ་འདི། །
མྱུར་དུ་ཐོན་པར་བྱིན་གྱིས་བརླབ་ཏུ་གསོལ། །རབ་འབྱམས་ཞིང་དུ་འབད་པས་
བཙལ་བྱས་ཀྱང་། །ཤིན་ཏུ་ཕྲད་དཀའ་གོང་ན་མེད་པའི་ལམ། །ཚང་ལ་མ་ནོར་
ལམ་བཟང་འདི་ཉིད་དང་། །རྨི་ལམ་དུ་ཡང་འབྲལ་བར་མ་གྱུར་ཅིག །ཡབ་རྗེ་བླ་
མས་གྲངས་མེད་བསྐལ་པ་རུ། །བརྒྱ་ཕྲག་དཀའ་བས་བསྒྲུབས་པའི་སྙིང་པོའི་
དོན། །ལམ་བཟང་ཟབ་མོ་དབུ་མའི་ལྟ་བ་འདི། །ཕྱོགས་དུས་ཀུན་ཏུ་འཕེལ་ཞིང་
རྒྱས་གྱུར་ཅིག །ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་
ངག་སྐལ་ལྡན་འཇུག་ངོགས་ཞེས་བྱ་བ་ལས། ཟབ་མོ་དབུ་མའི་ལྟ་བ་ཇི་ལྟར་སྒོམ་
པའི་སྐབས་ཏེ་ལྔ་པའོ།། །།
རབ་འབྱམས་རྒྱལ་དང་རྒྱལ་སྲས་མ་ལུས་གང་གི་སྐུ་ལ་ཞུགས་པ་དད་
ལྡན་ཀུན་གྱི་བསོད་ནམས་རྒྱ་ཆེར་སྤེལ་བའི་ཞིང་། །བཀའ་དང་དགོངས་འགྲེལ་
- 381 -



ས
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བྱིན་རླབས་མ་ལུས་གང་གི་གསུང་ལ་ཞུགས་པ་མན་ངག་ཆུ་ཀླུང་མཐའ་དག་འདུ་
བའི་རྒྱ་མཚོ་ཆེ། །རྒྱལ་བ་ཀུན་གྱི་མཁྱེན་བརྩེ་མ་ལུས་གང་གི་ཐུགས་ལ་ཞུགས་པ་
རྣམས་འདྲེན་ཡོངས་ཀྱི་མཁྱེན་བརྩེ་ནུས་པའི་སྤྱི་གཟུགས་མཆོག །སྲས་བཅས་
རྒྱལ་བའི་མཛད་པ་མ་ལུས་གང་གི་འཕྲིན་ལས་ལ་ཞུགས་རྗེ་བཙུན་བླ་མ་མཆོག་
དེ་སྙིང་དབུས་རྟག་ཏུ་བཞུགས། །སྐྱེ་བས་ཐོབ་པའི་བློ་གྲོས་རབ་ཏུ་དམན། །ལམ་
དང་ ལམ་མིན་འབྱེད་ལ་འཐོམས་གྱུར་ཅིང་། །སྒྲ་རྒྱན་སྡེབ་སྦྱོར་གཞུང་ལ་མ་
སྦྱངས་པ། །བདག་འདྲའི་རྩོམ་པ་མཁས་རྣམས་ཁྲེལ་བའི་གཞི། །ཚེ་འདིའི་འཁྲི་བ་
ཕྲ་མོ་མ་ཆོད་ཅིང་། །མངོན་ཞེན་དྲ་བ་དམ་པོས་བཅིངས་གྱུར་པ། །བདག་འདྲས་
གཞན་ལ་རྒྱལ་བའི་ལམ་སྟོན་པ། །ཡེ་ཤེས་སྤྱན་ལྡན་དྲུང་དུ་ངོ་རེ་གནོང༌། །འོན་
ཀྱང་ཐུབ་བསྟན་ཉིན་བྱེད་ནུབ་རིར་ཕྱོགས། །རྣམ་དག་མན་ངག་པད་ཚལ་ཕལ་
ཆེར་ཟུམ། །དད་ལྡན་རྐང་དྲུག་ཚོགས་རྣམས་ཕོངས་ཤིང་འཁྱམས། །ཆོས་ལྟར་
བཅོས་པའི་ཆོམ་རྐུན་ ཕྱོགས་ སུ་རྒྱུ། །ཐུབ་བསྟན་ལྔ་བརྒྱ་ཐ་མའི་དུས་མཐའ་
འདིར། །ལུང་ཙམ་སྨྲ་བའང་དོན་དང་ལྡན་ནོ་ཞེས། །ཐུབ་པས་རྒྱ་ཆེར་བསྔགས་པ་
མཐོང་བས་ན། །ཚུལ་འདིར་བདག་ཡིད་ཅུང་ཟད་སྤྲོ་བ་སྐྱེས། །གཅིག་ཏུ་བསླུ་མེད་
རྒྱལ་བའི་བཀའ་དང་མཐུན། །ཤིན་རྟ་ཆེན་པོའི་ རིགས་ པའི་ལམ་ནས་དྲངས། །
འཇམ་མགོན་སྙན་རྒྱུད་མན་ངག་གིས་བརྒྱན་པ། །གསུམ་པོ་དེ་ནི་འདི་ཡི་ཁྱད་
པར་ རོ། །ཟང་ཟིང་ རྙེད་བཀུར་སྒྲུབ་པ་ལྷུར་ལེན་ཅིང་། །ཕྱོགས་སུ་ལྷུང་བའི་
གདོན་གྱིས་ཡིད་དཀྲུགས་ནས། །བསྟན་འཛིན་རྣམས་ལ་སྨོད་པ་ལྷུར་བྱེད་པ། །
ངན་རྟོགས་རྣམས་ཀྱིས་སྨོད་ཀྱང་སྡང་ཞུགས་ཡིན། །དམ་པས་སྨད་ན་གསོན་ཡང་
ཤི་དང་འདྲ། །དེ་ཕྱིར་འདི་ལ་ནོངས་པ་ཅི་མཆིས་པ། །མཁས་དང་དམ་པ་རྣམས་
- 382 -



ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་སྐལ་ལྡན་འཇུག་ངོགས།
ལ་ སྙིང་ནས་བཤགས། །བདག་གི་ནོངས་པ་རྒྱུ་བཅས་དག་པར་མཛོད། །འདི་
ལྟར་བགྱིས་པའི་རྣམ་དཀར་དགེ་བའི་མཐུས། །ཡུན་རིང་དྲིན་གྱིས་བསྐྱངས་པའི་
མ་རྒན་རྣམས། །ཚང་ལ་མ་ནོར་ལམ་བཟང་འདི་ཉིད་ཀྱིས། །མྱུར་དུ་སྨིན་ཅིང་
གྲོལ་བ་ཉིད་གྱུར་ཅིག །བདག་ཀྱང་ངེད་ནས་ཚེ་རབས་ཐམས་ཅད་དུ། །ཐེག་
མཆོག་དགེ་བའི་བཤེས་ཀྱིས་རྗེས་བཟུང་ནས། །བཀའ་བཞིན་སྒྲུབ་པ་སྙིང་པོར་
བྱེད་ པ་ དང་། །ལམ་བཟང་ འདི་ ཡིས་ འགྲོ་ ཀུན་ སྒྲོལ་བར་ཤོག །གསུང་ རབ་
དགོངས་འགྲེལ་བཅས་པའི་སྙིང་པོའི་དོན། །རྒྱལ་བ་ཀུན་གྱི་བགྲོད་པ་གཅིག་
པའི་ལམ། །ཚང་ལ་མ་ནོར་ལམ་བཟང་ མཐར་ ཐུག་ འདི། །ནམ་ ཡང་ མི་ནུབ་
འཕེལ་ཞིང་རྒྱས་གྱུར་ཅིག །ཅེས་ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་
གནད་གསལ་བར་སྟོན་པའི་མན་ངག་སྐལ་ལྡན་འཇུག་ངོགས་ཞེས་བྱུ་བ་འདི་ནི།
མཁྱེན་པ་དང་བརྩེ་བ་ལ་སོགས་པའི་ཡོན་ཏན་དུ་མས་ཐུགས་རྒྱུད་ཕྱུག་ཅིང་།
དབང་ཕྱུག་དམ་པའི་དཔལ་དང་ལྡན་པ་ལྷ་རི་སྒང་པ་སྡེ་པ་རྗེ་དྲུང་བློ་བཟང་ཕུན་
ཚོགས་རིན་པོ་ཆེས་ལམ་གྱི་གཙོ་བོ་རྣམ་པ་གསུམ་གྱི་གནད་རྣམས་སྟོན་པ་བཅད་
ལྷུག་སྤེལ་བའི་ཉམས་འགྱུར་དང་ལྡན་པ་འདི་ལྟ་བུ་ཞིག་ཅིས་ཀྱང་བྲི་དགོས་སོ་
ཞེས་བཀའ་ནན་ཆེར་ཕེབས་པ་ལ་བརྟེན་ནས། གྲུབ་མཆོག་དབེན་ས་པའི་མན་
ངག་ལ་བརྟེན་ནས་ལམ་མཐོན་པོར་གཤེགས་པ་རྗེ་བཙུན་བླ་མ་གྲུབ་པའི་དབང་
ཕྱུག་བློ་བཟང་རྣམ་རྒྱལ་དང་། ཐུབ་བསྟན་ཡོངས་རྫོགས་ཀྱི་བདག་པོ་བཀའ་དྲིན་
མཚུངས་མེད་མཚན་བརྗོད་པར་དཀའ་བ་རྗེ་བཙུན་བླ་མ་བྱམས་པའི་མཚན་ཅན་
གཉིས་ཀྱི་སྐུ་དྲིན་ལས་ལམ་གྱི་གཙོ་བོ་རྣམ་གསུམ་གྱི་མན་ངག་ལེགས་པར་ཐོབ་
པ་དགེ་སློང་ཡེ་ཤེས་རྒྱལ་མཚན་གྱིས། ཡུལ་སྐྱིད་གྲོང་གི་ནགས་ཁྲོད་བཀྲ་ཤིས་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་སྒོ་
ཀུན་ནས་འཕེལ་བར་གྱུར་ཅིག། །།
- 384 -



༄༅། །དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་
དངོས་གྲུབ་ཀུན་འབྱུང་བཞུགས། །
ན་མོ་གུ་རུ་རཏྣ་ཏྲ་ཡཱ་ཡ། གང་ལ་བརྟེན་ན་བསླུ་བ་མེད་པའི་སྐྱབས། །
བསླུ་མེད་བླ་མ་རིན་ཆེན་མཆོག་གསུམ་ལ། །བྱང་ཆུབ་སྙིང་པོའི་བར་དུ་སྐྱབས་སུ་
མཆི། །མཆོག་ཐུན་དངོས་གྲུབ་མ་ལུས་མྱུར་དུ་སྩོལ། །འདིར་སྐྱབས་འགྲོ་སེམས་
བསྐྱེད་ཀྱི་ཁྲིད་མདོར་བསྡུས་སྒོམ་ཚུལ་ནི། ག་རེ་རང་ཉིད་ཐོག་མ་མེད་པ་ནས་ད་
ལྟའི་བར་དུ་ཁམས་གསུམ་འཁོར་བ་འདིར་འཁོར་ནས་སྡུག་བསྔལ་གྱིས་མནར་
བ་བཞིན་དུ་སེམས་ཅན་ཐམས་ཅད་ཀྱང་སྡུག་བསྔལ་གྱིས་མནར། སྡུག་བསྔལ་
གྱིས་མནར་བའི་སེམས་ཅན་འདི་ཐམས་ཅད་བདག་གི་དྲིན་ཅན་གྱི་མ་ཤ་སྟག་
ཡིན། དེས་ན་བདག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །སྙམ་
དུ་བྱང་ཆུབ་ཀྱི་སེམས་ཤུགས་དྲག་ཏུ་བསྒོམ། དགེ་སེམས་ཁྱད་པར་དེའི་ངང་ནས་
སྐྱབས་ཡུལ་གསལ་གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་
སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་
སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་
ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་
ལྟ་བུ་དབུ་གཙུག་ཏོར་དང་ལྡན་པ། ཞལ་གཅིག་ཕྱག་གཉིས་ཀྱི་གཡས་ས་གནོན་
དང་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ།
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སྐུ་ལ་ཆོས་གོས་གསུམ་མཛེས་པར་གསོལ་བ། འོད་ཀྱི་ཕུང་པོའི་དཀྱིལ་ན་ཞབས་
རྡོ་ རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་རྒྱལ་བ་རྡོ་རྗེ་འཆང་། དེའི་
ཐུགས་ཀར་ཧཱུཾ་ཡིག་སྔོན་པོ་འོད་ཟེར་འཕྲོ་བ། ཐུབ་དབང་གི་རྒྱབ་ངོས་ཀྱི་སྟེང་དུ་
སེང་ཁྲི་པད་ཟླ་ཉི་མའི་གདན་ལ་རྒྱལ་བ་རྡོ་རྗེ་འཆང་ལ་ཉམས་ལེན་བྱིན་རླབས་
བརྒྱུད་ པའི་བླ་མ་རྣམས་ ཀྱིས་ བསྐོར་ནས་ བཞུགས་པ། གཡས་ ཕྱོགས་ སུ་ རྗེ་
བཙུན་བྱམས་པ་ལ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་
པ། གཡོན་ཕྱོགས་སུ་རྗེ་བཙུན་འཇམ་དབྱངས་ལ་ཟབ་མོ་ལྟ་བརྒྱུད་ཀྱི་བླ་མ་
རྣམས་ཀྱིས་བསྐོར་ནས་བཞུགས་པ། མདུན་དུ་དྲིན་ཅན་རྩ་བའི་བླ་མ་ལ་ཆོས་
འབྲེལ་ཡོད་པའི་བླ་མ་རྣམས་ཀྱིས་བསྐོར་ནས་བཞུགས་པ། དེ་དག་གི་མཐའ་
སྐོར་དུ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་སྲུང་ཡེ་ཤེས་
པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་
གདན་ཁྲི་ཕུན་ཚོགས་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་
རང་བཞིན་ཅན་གྱི་པོ་ཏིའི་རྣམ་པར་ཡོད་པ། དེ་དག་གི་ཕྱི་རོལ་ཏུ་གང་ལ་གང་
འདུལ་གྱི་སྤྲུལ་པའི་བཀོད་པ་བསམ་གྱིས་མི་ ཁྱབ་ པ་ ཕྱོགས་བཅུར་འཕྲོ་བ།
ཐམས་ཅད་ཀྱང་རང་ཉིད་ལ་དགྱེས་པའི་ཉམས་དང་བཅས་ཏེ་བཞུགས་པར་གྱུར།
བདག་དང་མ་སེམས་ཅན་ཐམསཅད་ཀྱིས་ཐོག་མ་མེད་པ་ནས་ད་ལྟའི་བར་དུ་
སྤྱིར་འཁོར་བ་དང་ཁྱད་པར་ངན་སོང་གསུམ་གྱི་སྡུག་བསྔལ་སྣ་ཚོགས་ཞིག་མྱོང་
འདུག་ཏུ་ཟིན་ཀྱང་། ད་དུང་སྡུག་བསྔལ་གྱི་གཏིང་དང་མཐའ་མངོན་པར་དཀའ་
བར་འདུག །དེས་ན་ད་རེས་རྙེད་པར་དཀའ་ཞིང་རྙེད་ན་དོན་ཆེ་བའི་མི་ལུས་ཁྱད་
པར་ཅན་ཐོབ་པའི་དུས་འདིར་འཁོར་བའི་སྡུག་བསྔལ་ཐམས་ཅད་སྤངས་པའི་
- 386 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དངོས་གྲུབ་ཀུན་འབྱུང་། །
ཐར་པ་མཆོག་བླ་མ་སངས་རྒྱས་ཀྱི་གོ་འཕང་ཞིག་ད་ལྟ་ཉིད་དུ་ཐོབ་པར་མ་བྱས་
ན། སླར་ཡང་འཁོར་བ་སྤྱི་དང་ ཁྱད་ པར་ ངན་ སོང་གསུམ་གྱི་སྡུག་བསྔལ་ཅི་
རིགས་པ་ཞིག་མྱོང་དགོས་པར་འདུག །དེས་ན་སྡུག་བསྔལ་དེ་དག་ལས་སྐྱོབ་
པའི་ནུས་པ་མདུན་ན་བཞུགས་པའི་བླ་མ་དཀོན་མཆོག་གསུམ་ལ་ཡོད་པས།
བདག་གིས་མ་སེམས་ཅན་ ཐམས་ཅད་ཀྱི་དོན་དུ་ཡང་དག་པར་ རྫོགས་ པའི་
སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བླ་མ་
དཀོན་མཆོག་གསུམ་ ལ་ སྙིང་ ཐག་ པ་ནས་ སྐྱབས་ སུ་ འགྲོ་བར་བྱའོ་སྙམ་དུ་
བསམས་ལ། བླ་མ་ལ་སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་གསོལ་
བ་ཤུགས་དྲག་ཏུ་བཏབ་པས། བླ་མ་ཐུབ་པའི་དབང་པོ་དང་དངོས་བརྒྱུད་ཀྱི་བླ་མ་
རྣམས་ཀྱི་སྐུ་ལས་བདུད་རྩིའི་རྒྱུན་བབས། རང་གཞན་ཐམས་ཅད་ཀྱི་ལུས་སེམས་
ལ་ཞུགས་པས་སྡིག་སྒྲིབ་ཐམས་ཅད་དག །ལུས་དྭངས་གསལ་འོད་ཀྱི་རང་བཞིན་
ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་
ཞིང་རྒྱས། ཁྱད་པར་བླ་མའི་སྐུ་གསུང་ཐུགས་ཀྱི་བྱིན་རླབས་རང་གཞན་ཐམས་
ཅད་ལ་ཞུགས་པར་གྱུར། སངས་རྒྱས་ལ་སྐྱབས་སུ་མཆིའོ། །ཞེས་ལན་གང་མང་
བརྗོད་ཅིང་གསོལ་བ་ཤུགས་དྲག་ཏུ་བཏབ་པས། རྡོ་རྗེ་འཆང་སོགས་སངས་རྒྱས་
ཐམས་ཅད་ཀྱི་སྐུ་ལས་བདུད་རྩིའི་རྒྱུན་བབས། རང་གཞན་ཐམས་ཅད་ཀྱི་ལུས་
སེམས་ལ་ཞུགས་པས་ སྡིག་སྒྲིབ་ཐམས་ཅད་དག །ལུས་དྭངས་གསལ་འོད་ཀྱི་
རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་
འཕེལ་ཞིང་རྒྱས། ཁྱད་པར་སངས་རྒྱས་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་
རང་གཞན་ཐམས་ཅད་ལ་ཞུགས་པར་གྱུར། ཆོས་ལ་སྐྱབས་སུ་མཆིའོ། །ཞེས་ལན་
387-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གང་མང་བརྗོད་ཅིང་གསོལ་བ་ཤུགས་དྲག་ཏུ་བཏབ་པས། ཆོས་པོ་ཏི་རྣམས་ལས་
བདུད་རྩིའི་རྒྱུན་བབས། རང་གཞན་ཐམས་ཅད་ཀྱི་ལུས་སེམས་ལ་ཞུགས་པས་
སྡིག་སྒྲིབ་ཐམས་ཅད་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར།
ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་
པར་ཆོས་དཀོན་མཆོག་གི་བྱིན་རླབས་ཐམས་ཅད་ རང་གཞན་ཐམས་ཅད་ལ་
ཞུགས་པར་གྱུར། དགེ་འདུན་ལ་སྐྱབས་སུ་མཆིའོ། །ཞེས་ལན་གང་མང་བརྗོད་
ཅིང་གསོལ་བ་ཤུགས་དྲག་ཏུ་བཏབ་པས། བྱང་སེམས་ཉན་རང་རྣམས་ཀྱི་སྐུ་ལས་
བདུད་རྩིའི་རྒྱུན་བབས། རང་གཞན་ཐམས་ཅད་ཀྱི་ལུས་སེམས་ལ་ཞུགས་པས་
སྡིག་སྒྲིབ་ཐམས་ཅད་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར།
ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་
པར་དགེ་འདུན་དཀོན་མཆོག་གི་བྱིན་རླབས་རང་གཞན་ཐམས་ཅད་ལ་ཞུགས་
པར་གྱུར། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ལ་སྐྱབས་སུ་མཆིའོ། །ཞེས་
ལན་གང་མང་བརྗོད་ཅིང་གསོལ་བ་ཤུགས་དྲག་ཏུ་བཏབ་པས། ཡི་དམ་རྣམས་ཀྱི་
སྐུ་ ལས་ བདུད་ རྩིའི་ རྒྱུན་བབས། རང་ གཞན་ ཐམས་ཅད་ ཀྱི་ ལུས་སེམས་ལ་
ཞུགས་པས་སྡིག་སྒྲིབ་ཐམས་ཅད་དག །ལུས་དྭངས་གསལ་འོད་ཀྱི་རང་བཞིན་
ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་
ཞིང་རྒྱས། ཁྱད་པར་ཡི་དམ་རྣམས་ ཀྱི་བྱིན་རླབས་རང་བཞན་ ཐམས་ཅད་ལ་
ཞུགས་པར་གྱུར། དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་
དང་ལྡན་པ་རྣམས་ལ་སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་གསོལ་
བ་ཤུགས་དྲག་ཏུ་བཏབ་པས། མགོན་པོ་ཕྱག་དྲུག་པ་སོགས་ཆོས་སྲུང་རྣམས་ཀྱི་
- 388 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དངོས་གྲུབ་ཀུན་འབྱུང༌། །
སྐུ་ལས་འོད་ཟེར་མེ་འོད་ལྟ་བུ་འཕྲོས་ནས་རང་གི་ལུས་ལ་ཞུགས་པས་སྡུག་སྒྲིབ་
ནད་གདོན་ཐམས་ཅད་བསྲེགས་ཏེ་རོ་མེད་དུ་བྱས། ལུས་དྭངས་གསལ་འོད་ཀྱི་
རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་
ཅད་འཕེལ་ཞིང་རྒྱས། ཆོས་སྲུང་རྣམས་ཀྱི་བྱིན་རླབས་རང་གི་ལུས་སེམས་ལ་
ཞུགས་པར་གྱུར། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་
བར་དུ་བདག་ནི་སྐྱབས་སུ་མཆི། །ཞེས་ལན་གང་མང་བརྗོད་ཅིང་གསོལ་བ་
ཤུགས་དྲག་བཏབ་པས། ཚོགས་ཞིང་ཐམས་ཅད་ཀྱི་སྐུའི་ཆ་ལས་བདུད་རྩིའི་རྒྱུན་
བབས། རང་གཞན་ཐམས་ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་ཐམས་
ཅད་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་
ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དཀོན་
མཆོག་གསུམ་གྱི་བྱིན་རླབས་རང་གཞན་ཐམས་ཅད་ལ་ཞུགས་པར་གྱུར། དེ་ནས།
བདག་ གིས་ སྦྱིན་ སོགས་བགྱིས་ པའི་ཚོགས་རྣམས་ ཀྱིས། །འགྲོ་ ལ་ ཕན་ ཕྱིར་
སངས་ རྒྱས་ འགྲུབ་ པར་ ཤོག །ཅེས་ ལན་ གང་ མང་ བརྗོད་ཅིང་ སེམས་བསྐྱེད་
ཤུགས་དྲག་ཏུ་བསྒོམས་པས། ཐུབ་པའི་དབང་པོའི་སྐུ་ལས་རང་འདྲ་གཉིས་པ་
ཞིག་ཆད་ནས་རང་ཉིད་ལ་ཐིམ་པས་རང་ཉིད་ཀྱང་ཐུབ་པའི་དབང་པོའི་སྐུ་ལམ་
གྱིས་གྱུར། རང་ཉིད་ཐུབ་དབང་དུ་གསལ་བའི་སྐུ་ལས་འོད་ཟེར་འཕྲོས། མཐའ་
སྐོར་ན་ཡོད་པའི་ཕ་མ་སེམས་ཅན་ཐམས་ཅད་ལ་ཕོག་པས་སོ་སོའི་སྡིག་སྒྲིབ་དང་
སྡུག་བསྔལ་ཐམས་ཅད་སྦྱངས་ནས་ཐམས་ཅད་ཐུབ་དབང་གི་གོ་འཕང་ལ་བཀོད་
པར་གྱུར། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་
ཅིག །སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་
389-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གྱུར་ཅིག །སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་
བར་གྱུར་ཅིག །སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་
སྙོམས་ལ་གནས་པར་གྱུར་ཅིག །ཅེས་བརྗོད་ཅིང་ཚད་མེད་བཞི་ཤུགས་དྲག་ཏུ་
བསྒོམ། ཁྱད་པར་དུ་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་
ལྷའི་རྣལ་འབྱོར་གྱི་སྒོ་ནས་ཆོས་འདི་དང་འདི་ལྟ་བུ་ཉམས་སུ་བླང་བར་བྱའོ། །དེ་
ལྟར་ བྱེད་ནུས་ པར་ བླ་མ་ ལྷས་བྱིན་གྱིས་བརླབ་ཏུ་གསོལ། མདོར་ན་ དཀོན་
མཆོག་རིན་པོ་ཆེ་རྣམ་པ་གསུམ་ལས་ལྷག་པའི་རེ་ས་གཞན་ན་མེད་པས་དུས་དང་
གནས་སྐབས་ཐམས་ཅད་དུ་བདག་གི་རྒྱུད་བྱིན་གྱིས་བརླབ་ཏུ་གསོལ། བློ་ཆོས་
སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་མ་ཡིན་པའི་རྟོག་པ་སྐད་ཅིག་ཀྱང་
མི་སྐྱེ་བར་བྱིན་གྱིས་བརླབ་ཏུ་གསོལ། ངེས་འབྱུང་བྱང་ཆུབ་ཀྱི་སེམས་ཡང་དག་
པའི་ལྟ་བ་ལམ་རིམ་པ་གཉིས་འཁོར་དང་བཅས་པའི་རྟོགས་ཡོངས་སུ་རྫོགས་པ་
མྱུར་དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་
གདབ། དེ་ནས། ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་
པ་ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་
པོས་བསྟེན་པར་བྱིན་གྱིས་རློབས། །ཞེས་པ་ནས། རྡོ་རྗེ་འཆང་གི་གོ་འཕང་མྱུར་
ཐོབ་ཤོག །ཅེས་པའི་བར་འདོན་ཞིང་ལམ་གྱི་རིམ་པ་རྣམས་ལ་ཡིད་འགྱུར་གྱི་
མྱོང་བ་གང་ཐོན་བྱ། དེ་ནས་ཐུན་བསྡུ་བའི་ཚེ་བླ་མ་ཐུབ་པའི་དབང་པོའི་ཐུགས་
ཀ་ནས་འོད་ཟེར་འཕྲོས། མཐའ་སྐོར་ན་བཞུགས་པའི་ཚོགས་ཞིང་རྣམས་ལ་ཕོག་
པས་ཐམས་ཅད་འོད་དུ་ཞུ་ནས་ཐུབ་དབང་ལ་ཐིམ། ཐུབ་དབང་ རང་གི་ སྨིན་
-390 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དངོས་གྲུབ་ཀུན་འབྱུང་། །
མཚམས་སུ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བྱའོ། །མཇུག་ཏུ་དགེ་
བ་རྣམས་བཟང་པོ་སྤྱོད་པ་སོགས་ཀྱི་སྒོ་ནས་གནས་སྐབས་དང་མཐར་ཐུག་གི་
སྨོན་གནས་རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་བྱའོ། །དཀོན་
མཆོག་གསུམ་ལ་སྐྱབས་སུ་སོང་བའི་བསླབ་བྱ་ནི། སངས་རྒྱས་ལ་སྐྱབས་སུ་སོང་
བས་འཇིག་རྟེན་གྱི་ལྷ་ལ་གཏན་གྱི་སྐྱབས་མི་འཚོལ། དེ་ཡང་ཚངས་པ་དང་དབང་
ཕྱུག་སོགས་ལ་ཡང་གཏན་གྱི་སྐྱབས་ནི་འཚོལ་ན། ཡི་དྭགས་ཀྱི་རིགས་སུ་གྱུར་
པའི་ལྷ་འདྲེ་ལ་སྐྱབས་མི་འཚོལ་བ་ལྟ་ཅི་སྨོས། གཞི་བདག་སོགས་ལ་གཏོར་མ་
གཏོང་བའི་ཚེ་ སྙིང་ རྗེའི་ བསམ་ པ་ དང་ གནས་ སྐབས་ གྱི་གྲོགས་འཚོལ་བའི་
བསམ་པས་གཏོང་ཞིང་ཕུགས་ཀྱི་རེ་ལྟོས་མི་འཆའ། ཆོས་ལ་སྐྱབས་སུ་སོང་བས་
སེམས་ཅན་ལ་གནོད་འཚེ་སྤོང་ཞིང་། མུ་སྟེགས་ཀྱི་གཞུང་སོགས་ལོག་པའི་ཆོས་
ལ་ཡིད་བརྟན་མི་འཆའ། དགེ་འདུན་ལ་སྐྱབས་སུ་སོང་བས་གྲོགས་མུ་སྟེགས་
ཅན་དང་མི་འགྲོགས་ཤིང་། ལས་འབྲས་ལ་ཡིད་མི་ཆེས་ཤིང་ཆོས་ལ་སྐུར་བ་
འདེབས་པའི་མི་དང་མཛའ་གྲོགས་མི་བྱེད། དེ་དག་ནི་དགག་པའི་བསླབ་བྱ་ཡིན་
ལ། སྒྲུབ་ པའི་ བསླབ་བྱ་ནི། སངས་རྒྱས་ ཀྱི་སྐུ་གཟུགས་རི་མོར་ བྲིས་ པ་ དང་
འབུར་དུ་དོད་པ་གང་ལ་ཡང་བཟང་ངན་དང་ལེགས་ཉེས་སོགས་ཀྱི་སྐྱོན་མི་
གདགས་པར་བདག་འཁོར་བ་ལས་སྒྲོལ་བའི་སྟོན་པ་ཐུགས་རྗེའི་དེའི་སྐུའོ་སྙམ་
དུ་གུས་པ་བསྐྱེད་ཅིང་ཕྱག་དང་མཆོད་པ་སོགས་བྱ། དམ་པའི་ཆོས་ཚིག་བཞི་པ་
ཞིག་ཡན་ཆད་ལ་འགོམ་ཡུག་དང་ས་སྒྲེ་བོ་ལ་འཇོག་པ་དང་བཟང་ངན་གྱི་སྐྱོན་
རྟོག་སོགས་སྤོང་ཞིང་། བདག་འཁོར་བ་དང་ངན་སོང་གི་སྡུག་བསྔལ་ལས་སྒྲོལ་
བར་བྱེད་པའི་སྐྱབས་དངོས་དེ་འདིའོ་སྙམ་དུ་གུས་པ་བསྐྱེད་ཅིང་ཕྱག་དང་མཆོད་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
པ་སོགས་བྱ། དགེ་འདུན་གྱི་རྟགས་ཙམ་འཆང་བ་ཡན་ཆད་ཐམས་ཅད་ལ་མ་
གུས་པ་སྤོང་ཞིང་། དགེ་སློང་བཞི་སྡེ་ཡན་ཆད་ལ་བདག་འཁོར་བ་དང་ངན་སོང་
གི་སྡུག་བསྔལ་ལས་སྒྲོལ་བར་བྱེད་པའི་གྲོགས་དགེ་འདུན་དེ་འདིའོ་སྙམ་དུ་གུས་
པ་བསྐྱེད་ཅིང་བསྙེན་བཀུར་ལ་བརྩོན་པར་བྱ། གཞན་ཡང་ དགེ་བའི་བཤེས་
གཉེན་སྐྱེས་བུ་དམ་པ་རྣམས་ལ་བརྟེན་ཅིང་སྒོ་གསུམ་གྱི་བྱ་བ་ཐམས་ཅད་དེའི་
བཀའ་དང་བསྟན་ནས་བྱེད། དམ་པའི་ཆོས་ཡང་ཡང་ཉན་ཅིང་དེའི་དོན་ཚུལ་
བཞིན་དུ་ཡིད་ལ་བསམ། ཆོས་གང་ངེས་པ་དེའི་དོན་ལ་ཉམས་ལེན་ཅི་ནུས་སུ་བྱ།
རང་གི་སྒོ་གསུམ་བག་ཡངས་སུ་མི་གཏོང་བར་སངས་རྒྱས་ཀྱི་བཀའ་དང་མཐུན་
མི་མཐུན་བརྟགས་ནས་བྱ་བ་ཐམས་ཅད་དྲན་ཤེས་བག་ཡོད་དང་ལྡན་པར་བྱ།
སངས་རྒྱས་ལ་སྐྱབས་སུ་སོང་ཕྱིན་དེའི་བསླབ་བྱ་ལ་གནས་དགོས་པས་བསྙེན་
གནས་ཡན་ལག་བརྒྱད་པ་སོགས་སངས་རྒྱས་ཀྱི་བཅས་པའི་བསླབ་པའི་གནས་
རྣམས་ལ་བརྩོན་པར་བྱ། སེམས་ཅན་གཞན་ཡང་སྙིང་རྗེའི་སྒོ་ནས་དགེ་བ་ལ་
སྦྱོར་ཅི་ཐུབ་དང༌། ཁྱད་པར་དུ་ཡང་ལེགས་ཚོགས་ཐམས་ཅད་ཀྱི་རྩ་བ་སྐྱབས་
འགྲོའི་བསླབ་བྱ་ལ་སྦྱོར་ཅི་ཐུབ་བྱ། བཀའ་དྲིན་རྗེས་སུ་དྲན་པའི་གུས་པ་ཆེན་
པོའི་སྒོ་ནས་དཀོན་མཆོག་མཆོད་པ་ལ་བརྩོན་ཞིང་། ཁྱད་པར་དུ་ཡང་བཟའ་
བཏུང་ནམ་བྱེད་རེས་ཀྱིས་དེའི་ཕུད་ཀྱིས་མཆོད་པ་དང་འབྱོར་པའི་ཁྱད་པར་
གསར་པ་བྱུང་ཚེ་དེའི་ཕུད་ནས་དཀོན་མཆོག་མཆོད་པ་ལ་བརྩོན་པར་བྱ། ཉིན་
ལན་གསུམ་མཚན་ལན་གསུམ་དུ་ཕྱག་དང་མཆོད་པ་དང་སྐྱབས་འགྲོ་བྱ་ཞིང་།
མ་མཐའང་ཉིན་ཞག་ཕྲུགས་རེ་ལ་ལན་རེ་མ་ཆག་པ་བྱའོ། །ལུས་ལ་ན་ཚ་སོགས་
མི་འདོད་པ་བྱུང་ཚེ་འདི་ཉིད་སྔར་ལས་ངན་བསགས་པའི་འབྲས་བུ་ཡིན་སྙམ་དུ་
- 392 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དངོས་གྲུབ་ཀུན་འབྱུང༌། །
སྙིང་ ཐག་ པ་ ནས་ བཤགས་ ཤིང་། ཕྱིན་ ཆད་ རེ་ ས་ དཀོན་ མཆོག་ གསུམ་ མ་
གཏོགས་གཞན་ན་མེད་དོ་སྙམ་དུ་བློ་བཀལ་ཏེ་སྐྱབས་འགྲོའི་དམིགས་རིམ་ལ་
འབད་པར་བྱ། དེ་བཞིན་དུ་ལུས་བདེ་ཞིང་འབྱོར་པ་འཕེལ་བ་སོགས་མངོན་
མཐོའི་དཔལ་འབྱོར་རྒྱས་པ་བྱུང་བའི་ཚེ་དཀོན་མཆོག་རིན་པོ་ཆེའི་ཐུགས་རྗེ་ཁོ་
ནའོ་སྙམ་དུ་ངེས་པར་བྱས་ལ་བཀའ་དྲིན་རྗེས་སུ་དྲན་པའི་གུས་པ་དང་མཆོད་པ་
ལ་བརྩོན་པར་བྱ། མདོར་ན་བདེ་སྡུག་མཐོ་དམའ་སྐྱེ་འཆི་སོགས་གནས་སྐབས་
ཐམས་ཅད་དུ་རེ་ས་གཞན་མེད་པས་མཐོར་གཏོང་དམར་གཏོང་དཀོན་མཆོག་
རིན་པོ་ཆེ་ཁོ་ན་མཁྱེན་ནོ་སྙམ་དུ་བློ་ལིངས་ཀྱིས་བཀལ་ནས་སྐྱབས་འགྲོའི་ཉམས་
ལེན་ལ་འབད་པར་བྱའོ། །
སྨྲས་པ། འདྲེན་པ་མཉམ་མེད་ཤཱཀྱའི་རྒྱལ་པོ་ཡིས། །ཆོས་ཀྱི་ཕུང་པོ་གྲངས་
མེད་གསུངས་པ་དག །འགྲོ་ཀུན་འཁོར་བའི་སྡུག་བསྔལ་ལས་བསྒྲལ་ཏེ། །ཐར་པ་
དམ་པའི་གོ་འཕང་ཐོབ་ཕྱིར་ཡིན། །ཐར་པའི་ཁང་བཟང་དམ་པར་འཇུག་པའི་སྒོ །
དཀོན་མཆོག་ གསུམ་ ལ་ སྐྱབས་འགྲོ་ཉིད་ ཡིན་ཞེས། །སྔོན་བྱོན་མཁས་གྲུབ་
ཐམས་ཅད་མཐུན་པར་གསུང་། །དེ་ཕྱིར་བསླུ་མེད་གསུམ་ལ་སྐྱབས་བཅོལ་ཏེ། །
དེ་ཡི་བསླབ་བྱར་ཚུལ་བཞིན་བསླབ་པ་ནི། །སྲས་བཅས་རྒྱལ་བས་བསྔགས་པའི་
གནས་ལགས་ པས། །སྙིང་ནས་བརྩོན་པར་བྱེད་རྣམས་སྐལ་བ་བཟང་། །ལས་
འབྲས་མི་ཤེས་སྐྱེ་བོ་ཕལ་མོ་ཆེ། །འདི་ནང་སྣང་ཤས་དྲག་པོས་ཡིད་བསྒྱུར་ཏེ། །
གྲོག་སྐམ་ཉ་རྒྱ་ལྟ་བུའི་ལས་དག་ལ། །འབད་པས་དལ་འབྱོར་ཆུད་གཟོན་བྱེད་པ་
མང་། །དཀོན་མཆོག་མཆོད་དང་སྦྱིན་པར་བརྩོན་བྱེད་ཅིང་། །དུས་སྐབས་ཀུན་ཏུ་
བྱ་བ་ཅི་མཛད་ཀྱང་། །རང་གི་སྒོ་གསུམ་སྤྱོད་པ་ལ་བརྟགས་ནས། །སྙིང་ནས་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཆོས་དང་ཅི་མཐུན་མཛད་པར་ཞུ། །སྔོན་ཚེ་ལེགས་བྱས་དཔག་མེད་བསྒྲུབས་པའི་
མཐུས། །སྐུ་ཚེ་འདི་ལ་འཕྲིན་ལས་མངའ་ཐང་མཐོ། །ཕྱི་མར་ཅིར་འགྱུར་ད་རེས་
རག་ལས་པས། །སྡིག་སྤོང་དགེ་བ་སྒྲུབ་ལ་ཐུགས་བརྩོན་འཚལ། །ཞེས་པ་འདི་
ནི་རྒྱལ་བའི་བསྟན་པ་ལ་མི་ཕྱེད་པའི་དད་པ་ཅན་པད་ཚལ་སྡེ་པ་མདའ་དཔོན་
མགོན་པོ་ཚེ་རིང་རྣམ་རྒྱལ་གྱིས་རྒྱུན་གྱི་ཉམས་ལེན་དུ་འཁྱེར་ཆོག་པ་འདི་ལྟ་བུ་
ཞིག་དགོས་ཞེས་བསྐུལ་བ་ལ་བརྟེན་ནས། རྒྱལ་ཁམས་ཀྱི་སྤྲང་པོ་ཡེ་ཤེས་རྒྱལ་
མཚན་ཞེས་བྱ་བས་འབི་ལུང་རི་ཁྲོད་དུ་སྦྱར་བའོ། །འདིས་ཀྱང་རྒྱལ་བའི་བསྟན་
པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག། །།
- 394 -



༄༅། །སྐྱབས་འགྲོའི་ཁྲིད་ཡིག་ཕན་བདེའི་གཞི་འཛིན་བཞུགས།
ན་མོ་གུ་རུ་རཏྣ་ཏྲ་ཡཱ་ཡ། གང་ལ་བརྟེན་ན་བསླུ་བ་མེད་པའི་སྐྱབས། །
བསླུ་མེད་བླ་མ་རིན་ཆེན་མཆོག་གསུམ་ལ། །བྱང་ཆུབ་སྙིང་པོའི་བར་དུ་སྐྱབས་སུ་
མཆི། །མཆོག་མཐུན་དངོས་གྲུབ་མ་ལུས་སྩལ་དུ་གསོལ། །ཐེག་གསུམ་ཡོན་ཏན་
ཀུན་གྱི་གཞི་དང་རྟེན། །རྒྱལ་བའི་བསྟན་ལ་འཇུག་པའི་སྒོ་གཅིག་པུ། །མི་འགྱུར་
སྐྱབས་འགྲོའི་ཉམས་ལེན་ཉིད་ཡིན་ཞེས། །རྒྱལ་དང་རྒྱལ་སྲས་ཆེ་རྣམས་མཐུན་
པར་གསུང་། །དེ་ཕྱིར་རྒྱལ་བ་དགྱེས་པའི་ལམ་བཟང་པོ། །འཁྲུལ་བྲལ་རྗེ་བཙུན་
བླ་ མའི་ མན་ ངག་ བཞིན། །གོ་ སླའི་ངག་ གིས་ཅུང་ཟད་དབྱེ་བར་ བྱ། །གཟུར་
གནས་ བློ་ ལྡན་ རྣམས་ ཀྱིས་ དཔྱོད་ པར་ རིགས། །དེ་ ལ་ འདིར་ ལེགས་ཚོགས་
ཐམས་ཅད་ཀྱི་རྩ་བ་སངས་རྒྱས་ཀྱི་ཆོས་ཐམས་ཅད་འབྱུང་བའི་གཞི་དམ་པ་ནི་
དཀོན་མཆོག་གསུམ་ལ་སྙིང་ཐག་པས་ཡིད་ཆེས་ཤིང་སྐྱབས་སུ་འགྲོ་བ་ཉིད་ཡིན་
པས། སྐྱབས་འགྲོའི་ཉམས་ལེན་ཚུལ་ལ། ཐོག་མར་གནས་ཁང་ལ་ཆག་ཆག་དང་
ཕྱག་བདར་སོགས་གཙང་སྦྲ་ཐོན་པར་བྱས། རང་གི་མདུན་གྱི་མཐོ་ས་ཞིག་ཏུ་
བསྟན་ པའི་བདག་པོ་ཐུབ་དབང་ གི་ སྐུ་ སོགས་ མཆོག་གསུམ་གྱི་རྟེན་རྣམས་
ལེགས་པར་དགྲམ། དེ་དག་གི་མདུན་དུ་མཆོད་ཡོན་དང་མེ་ཏོག་སོགས་མཆོད་པ་
རྣམས་སླ་ཆོས་སུ་མ་སོང་བར་བཀོད་པ་མཛེས་པར་བཤམ། རང་ཉིད་སྟན་བདེ་བ་
ལ་ལུས་གནད་ལེགས་པར་བཅས་ཏེ་འཁོད་ནས། ཐོག་མེད་ནས་ད་ལྟའི་བར་དུ་
ཁམས་གསུམ་འཁོར་བ་འདིར་འཁོར་ནས་སྡུག་བསྔལ་འབའ་ཞིག་མྱོང་ཞིང་། ད་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དུང་ཡང་གར་སྐྱེ་ལ་རང་དབང་མེད་པ་དང་། རིགས་དྲུག་འཁོར་བའི་སྡུག་བསྔལ་
མྱོང་དགོས་ཚུལ་བསམ་པས་འཇིགས་ཤིང་སྐྱོ་བའི་ངེས་འབྱུང་ཤུགས་དྲག་དང་།
ཕ་མ་སེམས་ཅན་ཐམས་ཅད་ཀྱང་ངང་ཚུལ་དེ་ལས་མ་འདས་པའི་ཚུལ་བསམས་
ནས་བྱམས་སྙིང་རྗེ་བྱང་ཆུབ་ཀྱི་སེམས་དུང་དུང་བ་བསྐྱེད། དེ་ནས་སྐྱབས་ཡུལ་
གསལ་འདེབས་པ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་
གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པད་ཉི་ཟླ་
བའི་གདན་ལ། ངོ་བོ་རང་གི་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་པ་
སྐུ་མདོག་གསེར་བཙོ་མ་ལྟ་བུ་དབུ་གཙུག་ཏོར་དང་ལྡན་པ། ཞལ་གཅིག་ཕྱག་
གཉིས་ཀྱི་གཡས་ས་གནོན་དང་གཡོན་མཉམ་གཞག་གི་སྟེང་ན་བདུད་རྩིས་གང་
བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་གསོལ་བ།
མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་སྐུ་ལས་སྐྱེས་པའི་
འོད་ ཀྱི་ཕུང་ པོའི་དབུས་ན་ ཞབས་ གཉིས་ རྡོ་ རྗེ་ སྐྱིལ་ཀྲུང་གིས་ བཞུགས་ པ།
གཡས་ཕྱོགས་སུ་རྗེ་བཙུན་བྱམས་པ་ལ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་
བསྐོར་བ། གཡོན་ཕྱོགས་སུ་རྗེ་བཙུན་འཇམ་དབྱངས་ལ་ཟབ་མོ་ལྟ་བརྒྱུད་ཀྱི་བླ་
མ་རྣམས་ཀྱིས་བསྐོར་བ། མདུན་དུ་རྩ་བའི་བླ་མ་ལ་ཆོས་འབྲེལ་དངོས་ཐོབ་ཀྱི་བླ་
མ་རྣམས་ཀྱིས་བསྐོར་བ། སྟེང་དུ་རྒྱལ་བ་རྡོ་རྗེ་འཆང་ལ་ཉམས་ལེན་བྱིན་རླབས་
བརྒྱུད་པའི་བླ་མ་རྣམས་ ཀྱིས་བསྐོར་བ། དེ་དག་གི་མཐའ་བསྐོར་དུ་ཡི་དམ་
སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་
བཅས་པ། དེ་དག་རང་རང་གི་མདུན་ན་རང་རང་གིས་གསུངས་པའི་ལུང་གི་ཆོས་
རྣམས་པོ་ཏིའི་རྣམ་པར་ཡོད་པ། སྐྱབས་ཡུལ་དེ་དག་ཐམས་ཅད་ཀྱང་མ་བུ་གཅིག་
- 396 -



སྐྱབས་འགྲོའི་ཁྲིད་ཡིག་ཕན་བདེའི་གཞི་འཛིན། །
པ་ལ་ལྟ་བ་ལྟར་རང་ལ་དགྱེས་པའི་ཚུལ་གྱིས་སྤྱན་ཆེ་རེ་གཟིགས་བཞིན་པ། རང་
ཡང་དེ་དག་གི་སྐུ་གསུང་ཐུགས་ཀྱི་ཡོན་ཏན་དྲན་བཞིན་པའི་དད་གུས་ཤུགས་
དྲག་པོའི་སྒོ་ནས་རེ་ས་གཞན་ན་མེད་པའི་བློ་ ལྟོས་བཅས་ཏེ། བདག་དང་མ་
སེམས་ཅན་ཐམས་ཅད་ སྤྱིར་འཁོར་བ་དང་ ཁྱད་ པར་ངན་འགྲོའི་འཇིགས་པ་
མཐའ་དག་ལས་ད་ལྟ་ཉིད་དུ་བསྐྱབ་ཏུ་གསོལ་སྙམ་པའི་མདུན་པ་ཤུགས་དྲག་
པོའི་སྒོ་ནས། བླ་མ་ལ་སྐྱབས་སུ་མཆིའོ། །ཞེས་གང་མང་བརྗོད་ཅིང་གསོལ་བ་
བཏབ་པས། བླ་མ་རྣམས་ཀྱི་སྐུའི་ཆ་ལས་བདུད་རྩིའི་རྒྱུན་དཔག་ཏུ་མེད་པ་བྱུང་།
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་
བསགས་པའི་སྡིག་སྒྲིབ་ཐམས་ཅད་དང་འཕྲལ་གྱི་ནད་གདོན་ཆག་སྒོ་ཐམས་ཅད་
བྱང་ཞིང་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། བླ་མ་རྣམས་
ཀྱི་བྱིན་རླབས་ཞུགས་ནས་སྐྱབས་འོག་ཏུ་ཆུད་པར་གྱུར་པའི་མོས་པ་བྱེད། དེ་
ནས་ སངས་ རྒྱས་ ལ་ སྐྱབས་ སུ་ མཆིའོ། །ཞེས་ གང་ མང་ བརྗོད་ཅིང་གསོལ་བ་
བཏབ་པས། སངས་རྒྱས་རྣམས་ཀྱི་སྐུའི་ཆ་ལས་བདུད་རྩིའི་རྒྱུན་དཔག་ཏུ་མེད་པ་
བྱུང༌། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་
མེད་ནས་བསགས་པའི་སྡིག་སྒྲིབ་ཐམས་ཅད་དང་འཕྲལ་གྱི་ནད་གདོན་ཆགས་སྒོ་
ཐམས་ཅད་བྱང་ཞིང་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར།
སངས་རྒྱས་རྣམས་ཀྱི་བྱིན་རླབས་ཞུགས་ནས་སྐྱབས་འོག་ཏུ་ཆུད་པར་གྱུར་པའི་
མོས་ པ་ བྱེད། དེ་ ནས་ ཆོས་ ལ་ སྐྱབས་ སུ་ མཆིའོ། །ཞེས་ གང་ མང་ བརྗོད་ཅིང་
གསོལ་བ་བཏབ་པས། ཆོས་པོ་ཏི་རྣམས་ལས་བདུད་རྩིའི་རྒྱུན་དཔག་ཏུ་མེད་པ་
བྱུང༌། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
མེད་ནས་བསགས་པའི་སྡིག་སྒྲིབ་ཐམས་ཅད་དང་འཕྲལ་གྱི་ནད་གནོད་ཆགས་སྒོ་
ཐམས་ཅད་བྱང་ཞིང་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར།
ཆོས་རྣམས་ཀྱི་བྱིན་རླབས་ཞུགས་ནས་སྐྱབས་འོག་ཏུ་ཆུད་པར་གྱུར་པའི་མོས་པ་
བྱེད། དེ་ནས་དགེ་འདུན་ལ་སྐྱབས་སུ་མཆིའོ། །ཞེས་གང་མང་བརྗོད་ཅིང་གསོལ་
བ་བཏབ་པས། བྱང་སེམས་ཉེ་བའི་སྲས་བརྒྱད་གནས་བརྟན་བཅུ་དྲུག་མགོན་པོ་
ཕྱག་དྲུག་པ་སོགས་ཀྱི་སྐུ་ལས་བདུད་རྩིའི་རྒྱུན་དཔག་ཏུ་མེད་པ་བྱུང་། རང་
གཞན་སེམས་ཅན་ཐམས་ཅད་ ཀྱི་ལུས་སེམས་ལ་ཞུགས་པས་ཐོག་མེད་ནས་
བསགས་པའི་སྡིག་སྒྲིབ་ཐམས་ཅད་དང་འཕྲལ་གྱི་ནད་གདོན་ཆག་སྒོ་ཐམས་ཅད་
བྱང་ཞིང་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། དགེ་འདུན་
རྣམས་ཀྱི་བྱིན་རླབས་ཞུགས་ནས་སྐྱབས་འོག་ཏུ་ཆུད་པར་གྱུར་པའི་མོས་པ་བྱེད།
འདི་དག་གི་སྐབས་སུ་རང་ལ་འདི་ཕྱི་ཐམས་ཅད་དུ་ལེགས་ཉེས་ཀྱི་ལམ་མ་ནོར་
བར་སྟོན་པ་བླ་མ་དང་སངས་རྒྱས་ཁོ་ན་ཡིན་པས་རེ་ས་གཞན་མེད་སྙམ་དུ་བློ་
འགེལ། འདི་ཕྱི་ཐམས་ཅད་དུ་བདེ་ལེགས་གང་འབྱུང་བ་ཐམས་ཅད་ཆོས་རྣམ་
དཀར་གྱི་དགེ་བ་ཁོ་ན་ལས་འབྱུང་བ་ཡིན་པས་ཆོས་མ་གཏོགས་རེ་ས་གཞན་ན་
མེད་སྙམ་དུ་བློ་འགེལ། འདི་ཕྱི་ཐམས་ཅད་དུ་བསླུ་བ་མེད་པའི་ཕན་གྲོགས་དང་
མགོན་སྐྱབས་མཛད་པ་ནི་དགེ་འདུན་ཁོ་ན་ཡིན་ཞིང་དེ་ལས་གཞན་དུ་རེ་ས་མེད་
སྙམ་དུ་བློ་འགེལ། དེ་ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་
ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་གང་
མང་བརྗོད་པས་སྐྱབས་ཡུལ་ཐམས་ཅད་ཀྱི་སྐུའི་ཆ་ལས་བདུད་རྩིའི་རྒྱུན་དཔག་
-398-



སྐྱབས་འགྲོའི་ཁྲིད་ཡིག་ཕན་བདེའི་གཞི་འཛིན། །
ཏུ་མེད་པ་བྱུང་། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་
པས་ཐོག་མེད་ནས་བསགས་ པའི་ སྡིག་ སྒྲིབ་ཐམས་ཅད་དག །ཚེ་དང་ བསོད་
ནམས་ ལ་ སོགས་ པའི་ ཡོན་ཏན་ཐམས་ཅད་འཕེལ་ཞིང་རྒྱས། དཀོན་མཆོག་
གསུམ་གྱི་བྱིན་རླབས་ཞུགས་ནས་རང་གཞན་སེམས་ཅན་ཐམས་ཅད་དཀོན་
མཆོག་གི་སྐྱབས་འོག་ཏུ་ཆུད་པར་གྱུར་སོང་སྙམ་དུ་དགའ་བ་བསྒོམས། དེ་ནས་
ཕ་མ་སེམས་ཅན་ཐམས་ཅད་ལ་བྱམས་སྙིང་རྗེའི་དམིགས་རྣམ་གསལ་བཏབ་སྟེ།
འདི་ཐམས་ཅད་ལ་ཕན་ཐོགས་པ་ཞིག་བྱུང་ན་ཅི་མ་རུང་སྙམ་དུ་བསམ། འདི་
རྣམས་བདེ་བ་འདོད་ཅིང་སྡུག་བསྔལ་མི་འདོད་པ་ཤ་སྟག་ཡིན་པས། སྡུག་བསྔལ་
རྒྱུ་བཅས་ལས་བསྒྲལ་ནས་སངས་རྒྱས་ཀྱི་བདེ་བ་བླ་ན་མེད་པ་ལ་འགོད་ཐུབ་ན་
ཅི་མ་རུང་སྙམ་དུ་བསམ། དེ་ཡང་ད་ལྟ་རང་གི་གནས་སྐབས་འདི་ལྟ་བུས་ནི་
སེམས་ཅན་གཅིག་ཙམ་ཡང་སངས་རྒྱས་ཀྱི་ས་ལ་འགོད་ནུས་པ་མི་འདུག །དེར་
མ་ཟད་རང་ཡང་གར་འགྲོའི་གདེང་མི་འདུག །དེས་ན་རང་གཞན་སེམས་ཅན་
ཐམས་ཅད་ལ་ཕན་པ་ཞིག་བྱེད་ན་ངེས་པར་སངས་རྒྱས་ཀྱི་གོ་འཕང་ཐོབ་དགོས་
པར་ འདུག་ པས། བདག་ གིས་ དཀོན་ མཆོག་ མཆོད་ པ་ དང༌། དགེ་ འདུན་ ལ་
བསྙེན་བཀུར་བགྱིས་པ་དང་། སྲོག་གཅོད་སྤངས་པ་སོགས་ཚུལ་ཁྲིམས་བསྲུངས་
པ་དང༌། ཡི་དམ་ལྷའི་སྒོམ་སྒྲུབ་དང༌། གཟུངས་སྔགས་བཟླས་པ་སོགས་དགེ་
བའི་རྩ་བ་ཅི་དང་ཅི་བགྱིས་པ་འདི་དག་ཐམས་ཅད་ཀྱི་མཐུ་དང་ནུས་པ་ལ་བརྟེན་
ནས་ཕ་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་
རིན་པོ་ཆེ་མྱུར་དུ་ཐོབ་པར་གྱུར་ཅིག །དེ་ལྟར་ཐོབ་པར་བྱེད་ནུས་པར་བླ་མ་ལྷས་
བྱིན་གྱིས་བརླབ་ཏུ་གསོལ། ཞེས་སེམས་བསྐྱེད་བསྒོམས་ཤིང་གསོལ་བ་ཤུགས་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
དྲག་ཏུ་བཏབ་པས། བླ་མ་ཐུབ་པའི་དབང་པོ་དགྱེས་ནས་རང་འདྲ་གཉིས་པ་ཞིག་
ཆད་ནས་རང་ལ་ཐིམ་པས་ཤ་རུས་རྡོས་བཅས་ཀྱི་ལུས་མི་གཙང་བ་འདི་དག་ནས་
བླ་མ་ཐུབ་པའི་དབང་པོ་སྐུར་ལམ་གྱིས་གྱུར་སོང་སྙམ་དུ་དགའ་བ་བསྒོམ་ཞིང་།
དར་ཅིག་མཉམ་གཞག་བྱེད། དེ་ནས་སླར་ཡང་ཕ་མ་སེམས་ཅན་ཐམས་ཅད་སྡུག་
བསྔལ་གྱིས་མནར་ཚུལ་དང་བདེ་བས་ཕོངས་ཚུལ་བསམས་ནས། མ་སེམས་ཅན་
ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་
ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་ཅན་
ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །སེམས་
ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་
སེམས་གནས་པར་གྱུར་ཅིག་སྙམ་དུ་ཚད་མེད་བཞི་ཤུགས་དྲག་ཏུ་བསྒོམས་པས་
ཚོགས་ཞིང་ཐམས་ཅད་ཀྱི་སྐུ་ལས་བདུད་རྩིའི་རྒྱུན་དཔག་ཏུ་མེད་པ་བྱུང་ནས་ཕ་
མ་སེམས་ཅན་ཐམས་ཅད་ལ་ཕོག་པས་ཉེ་རིང་ཆགས་སྡང་ལ་སོགས་པའི་སྡིག་
སྒྲིབ་ཐམས་ཅད་སྦྱངས་ནས་ཚད་མེད་བཞི་ལ་གནས་པར་གྱུར་སོང་ སྙམ་དུ་
བསམ། དེ་ནས་ལམ་རིམ་དང་བླ་མའི་རྣལ་འབྱོར་སོགས་སྐྱོང་ཚེ་མཚམས་འདིར་
ཁྱད་པར་གྱི་སེམས་བསྐྱེད་ཤུགས་དྲག་ཏུ་སྒོམ་དགོས་ཤིང་། དེ་འདྲའི་ངེས་པ་མེད་
ན་སླར་ཡང་ཚོགས་ཞིང་རྣམས་གསལ་བར་དམིགས་ནས། སངས་རྒྱས་ཐམས་
ཅད་འདུས་པའི་སྐུ། །ཞེས་སོགས། ཕུན་ཚོགས་དགེ་ལེགས་བྱེ་བས་བསྐྲུན་པའི་
སྐུ། །ཞེས་སོགས། བྱམས་པ་ཐོག་མེད་དབྱི་གཉེན་རྣམ་གྲོལ་སྡེ། །ཞེས་སོགས།
འཇམ་དབྱངས་ཡོད་མེད་ཕྱོགས་འཇིག་ཀླུ་སྒྲུབ་དང་། །ཞེས་སོགས། ཐུགས་ རྗེ་
ཆེན་ པོ་ བདེ་ གཤེགས་ རྡོ་ རྗེ་ འཆང་། །ཞེས་ སོགས། དམིགས་ མེད་ བརྩེ་ བའི་
- 400 -



སྐྱབས་འགྲོའི་ཁྲིད་ཡིག་ཕན་བདེའི་གཞི་འཛིན། །
གཏེར་ ཆེན་ སྤྱན་ རས་ གཟིགས། །ཞེས་ སོགས། གང་ གིས་ བདག་ ལ་ རིག་ པ་
བསླབས་པ་དང་། །ཞེས་སོགས། ཕྱག་བྱར་འོས་པ་ཐམས་ཅད་ལ། །ཞེས་སོགས་
དང༌། ཇི་སྙེད་སུ་དག་ཅེས་པ་ནས། རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །
མཚམས་འདིར་བྱང་ཆུབ་ལྟུང་བཤགས་སོགས་ལོང་སྐབས་དང་བསྟུན་ནས་འདོན་
ཞིང་བཤགས་སྡོམ་ལ་འབད། དེ་ནས་འདོད་ཆགས་ཞེ་སྡང་ཞེས་པ་ནས་ཕྱིར་བསྔོའི་
བར་བརྗོད། དེ་ནས་མཎྜལ་ཕུལ་ཏེ། ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །
ཞེས་པ་ནས། ཉེ་བར་ཞི་བར་བྱིན་གྱིས་བརླབ་ཏུ་གསོལ། །ཞེས་པའི་བར་དལ་
བུས་ འདོན་ཞིང་། བཤེས་ གཉེན་བསྟེན་ཚུལ། དལ་འབྱོར་དོན་ཆེ་ རྙེད་དཀའ།
འཆི་བ་མི་རྟག་པ། ལས་རྒྱུ་འབྲས། འཁོར་བའི་ཉེས་དམིགས་དང་ཐར་པའི་ཕན་
ཡོན། བྱམས་སྙིང་རྗེ་བྱང་ཆུབ་ཀྱི་སེམས། དབང་དང་དམ་ཚིག་ལམ་རིམ་གཉིས་
རྣམས་ལ་ཤར་སྒོམ་བྱེད་ཅིང་བག་ཆགས་འཇོག་ཅི་ཐུབ་དང་། དེ་དང་དེའི་རྟོགས་
པ་ཁྱད་པར་ཅན་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ་གསོལ་བ་
ཤུགས་དྲག་ཏུ་ འདེབས། དེ་ ནས། སྐྱེ་བ་ ཀུན་ཏུ་ ཡང་ དག་ བླ་ མ་ དང་། །ཞེས་
སོགས་བརྗོད་ཅིང་འདི་ཕྱིའི་ལེགས་ཚོགས་ཐམས་ཅད་ཀྱི་རྩ་བ་བླ་མ་མཚན་ཉིད་
དང་ལྡན་པས་དགྱེས་བཞིན་རྗེས་སུ་འཛིན་པའི་བསྔོ་སྨོན་གྱིས་རྒྱས་འདེབས་བྱ་
ཞིང་། གཞན་ཡང་བཟང་པོ་སྤྱོད་པ་དང་། བདེ་བ་ཅན་གྱི་སྨོན་ལམ་དང་། བྱམས་
པའི་སྨོན་ལམ་སོགས་སྨོན་ལམ་གྱི་རིམ་པ་རྣམས་ལ་ནན་ཏན་བྱེད་པ་ཤིན་ཏུ་
གལ་ཆེ། དེ་ལྟར་ཐུན་དངོས་གཞི་རྒྱས་བསྡུས་དལ་བྲེལ་དང་བསྟུན་ཅིང་། ཐུན་
བསྡུ་བའི་ཚེ་བླ་མ་ཐུབ་པའི་དབང་པོའི་ཐུགས་ཀ་ནས་འོད་ཟེར་འཕྲོས། མཐའ་
བསྐོར་ན་བཞུགས་པའི་ཚོགས་ཞིང་ཐམས་ཅད་ལ་ཕོག་པས་མཐའ་ནས་འོད་དུ་ཞུ་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ནས་ཐུབ་དབང་ལ་ཐིམ། ཐུབ་དབང་རང་གི་སྨིན་མཚམས་སུ་ཐིམ་ནས་རྒྱུད་བྱིན་
གྱིས་བརླབས་པའི་མོས་པ་བྱའོ། །ཐུན་མཚམས་སུ་ཡང་བྱ་བྱེད་ཐམས་ཅད་ལ་
དཀོན་མཆོག་དཔང་པོར་དྲན་ནས་སྡིག་པ་སྤོང་ཞིང་དགེ་བའི་ལས་ལ་འཇུག་ཅི་
ཐུབ་དང་། ལེགས་ཉེས་ཅི་བྱུང་ཡང་རེ་ས་བླ་མ་དཀོན་མཆོག་ལས་གཞན་དུ་མེད་
པའི་བསམ་པ་ནར་མར་བསྟེན་པ་དང་། མཆོག་གསུམ་གྱི་རྟེན་ཕུན་སུམ་ཚོགས་
པ་བཞེངས་ཤིང་མཆོད་པ་ལ་བརྩོན་པ་དང་། འགྲོ་བ་གཞན་ཡང་དཀོན་མཆོག་
མཆོད་པ་སོགས་རྣམ་དཀར་གྱི་ལས་ལ་ཐབས་ཀྱིས་བསྐུལ་བ་དང་། མི་འདོད་པ་
ཅི་བྱུང་ཡང་དཀོན་མཆོག་མཆོད་ཅིང་གསོལ་བ་འདེབས་པ་ལས་བོན་དང་མུ་
སྟེགས་རྒྱལ་འགོང་སོགས་ལ་གཏན་གྱི་སྐྱབས་མ་འཆོལ། སེམས་ཅན་གཞན་ལ་
ཕན་པའི་བསམ་པ་ཡང་ཡང་བསྟེན་ཅིང་གནོད་འཚེའི་རིགས་སྤོང་ཅི་ཐུབ་བྱེད།།
དགེ་འདུན་གྱི་སྡེ་རྣམ་པར་དག་པ་ལ་བསྙེན་བཀུར་དང་རིམ་གྲོ་བྱེད་ཅིང་ངན་
སྔགས་མཁན་ལ་བློ་ལྟོས་མི་འཆའ། མདོར་ན་དུས་སྐབས་ཀུན་ཏུ་བློ་སྙིང་བྲང་
གསུམ་དཀོན་མཆོག་ལ་བཀལ་ནས་སྒོ་གསུམ་དགེ་བའི་ལས་ལ་བཀོལ་ཅི་ཐུབ་
དང༌། ལྷག་པར་གོང་དུ་བཤད་པ་ལྟར་ཉིན་རེ་བཞིན་ལམ་ཆ་ཚང་ལ་བག་ཆགས་
ཅི་ཐེབས་བྱེད་པ་ནི་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པར་
རྒྱལ་བ་སྲས་དང་བཅས་པས་བསྔགས་པ་ལགས་སོ། །
སྨྲས་པ། ཁམས་གསུམ་འགྲོ་བའི་བླ་མ་ཐུགས་རྗེ་ཅན། །སྟོན་པ་མཉམ་
མེད་ཤཱཀྱའི་ རྒྱལ་པོ་དང༌། །དབྱེར་མེད་རྗེ་བཙུན་རྩ་བའི་བླ་མ་ལ། །སྙིང་ནས་
འདུད་དོ་འབྲལ་མེད་ཐུགས་རྗེས་སྐྱོངས། །ཀྱེ་མ་ཐུབ་བསྟན་ཉམས་པའི་དུས་
མཐའ་ འདིར། །དམུས་ལོང་ གཞན་ གྱི་ ས་ མཁན་ བྱེད་ པ་ ལྟར། །བདག་འདྲས་
- 402 -



སྐྱབས་འགྲོའི་ཁྲིད་ཡིག་ཕན་བདེའི་གཞི་འཛིན།
གཞན་ ལ་ བདེ་ གཤེགས་ ལམ་ སྟོན་པ། །སྒྲིབ་མེད་ སྤྱན་ ལྡན་རྣམས་ ལ་ ངོ༌ རེ་
གནོང་། །འོན་ ཀྱང་སྙིགས་མ་ལས་ཀྱང་སྙིགས་དུས་འདིར། །རྒྱལ་བའི་གསུང་
ངག་རིན་ཆེན་འབྱུང་གནས་ལས། །བླུན་ཚིག་མི་གཙང་ཁྲོན་པ་ཟབ་བོ་ཞེས། །
ལོག་པར་སྨྲ་བས་ཕྱོགས་ཀྱི་ཐ་གྲུ་ཁྱབ། །ཐུབ་པས་བསྐལ་ཆེན་གྲངས་མེད་དུ་མ་
རུ། །འབད་ པས་ ལེགས་བསྒྲུབས་ དམ་ ཆོས་ རིན་ཆེན་འདི། །ལུང་ ཙམ་ གནས་
ནའང་ལྷར་བཅས་འགྲོ་བ་ཡི། །མགོན་སྐྱབས་ཡིན་ཞེས་སྲས་བཅས་རྒྱལ་བས་
བསྔགས། །དེ་ཕྱིར་འཇམ་མགོན་གསུང་རབ་ཡིད་མཚོ་ལས། །ཐོན་པའི་ལེགས་
བཤད་འོད་དཀར་དྲི་མེད་འདི། །དད་ལྡན་བློ་ཡི་ཀུ་མུད་བཞད་ཕྱིར་དང་། །ཐུབ་
བསྟན་སྣང་བ་ཡུན་དུ་གནས་ཕྱིར་སྤྲོས། །དགེ་བ་འདི་ཡིས་ཚེ་རབས་ཐམས་ཅད་
དུ། །མ་ནོར་ལམ་སྟོན་ཐེག་མཆོག་བཤེས་གཉེན་གྱིས། །འབྲལ་བ་མེད་པར་རྗེས་
སུ་འཛིན་པ་དང་། །གསུང་གི་བདུད་རྩི་ངོམས་མེད་འཐུང་བར་ཤོག །དེ་ཡི་མཐུ་
ལས་ངེས་འབྱུང་བྱང་ཆུབ་སེམས། །ཡང་དག་ལྟ་དང་ཕྱིན་དྲུག་རིམ་པ་གཉིས། །
འཁོར་དང་བཅས་པའི་ཉམས་ལེན་མཐར་ཕྱིན་ཏེ། །སྟོབས་བཅུ་མངའ་བའི་གོ་
འཕང་མྱུར་ཐོབ་ཤོག །
ཅེས་པ་འདི་ནི་དད་སྟོབས་དང་ལྡན་པ་པད་ཚལ་སྡེ་པ་མགོན་པོ་རྡོ་རྗེ་
དབང་འཛིན་ གྱིས་སྐྱབས་འགྲོའི་ཁྲིད་ཡིག་སྙིང་པོར་དྲིལ་བ་འདི་ལྟ་བུ་ཞིག་
དགོས་ཞེས་ནན་གྱིས་བསྐུལ་བ་ལ་བརྟེན་ནས། རྗེ་བཙུན་བླ་མ་དམ་པའི་བཀའ་
འབངས་ཐ་ཆུང་ཡེ་ཤེས་རྒྱལ་མཚན་ཞེས་བགྱི་བས་གཉའ་ནང་ཤོ་ཁང་དུ་སྦྱར་
བའོ། །འདིས་ཀྱང་བསྟན་འགྲོ་ཡོངས་ལ་ཕན་པར་གྱུར་ཅིག། །།
- 403 -



༄༅། །དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་
ཆར་འབེབས་ཞེས་བྱ་བ་བཞུགས།
ན་མོ་གུ་རུ་རཏྣ་ཏྲ་ཡཱ་ ཡ། གདོང་བཞི་པ་ དང་ ལེགས་ བྲིས་བདག་ པོ་
སོགས། །སྲིད་པ་གསུམ་ན་ཆེར་རློམ་མཐའ་དག་གིས། །གང་གི་ཞབས་མཐིལ་
པདྨ་གུས་མཆོད་པ། །ཐུབ་དབང་ལྷ་ཡི་ལྷ་ལ་ཕྱག་འཚལ་ལོ། །གང་ལ་བརྟེན་ན་
མཆོག་ཐུན་དངོས་གྲུབ་ཀུན། །འབད་པ་མེད་པར་ལྷུན་གྱིས་གྲུབ་མཛད་པ། །བསླ་
མེད་བླ་མ་ཡི་དམ་ལྷ་ཚོགས་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །བདེ་
གཤེགས་ཆོས་ཀྱི་སྐུ་མངའ་ཐུགས་རྗེ་ཅན། །བདེན་གསུམ་གཅིག་ཏུ་དགེ་བ་དམ་
པའི་ཆོས། །ཚུལ་བཞིན་སྒྲུབ་མཛད་ཐེག་གསུམ་འཕགས་ཚོགས་བཅས། །བསླུ་
མེད་རིན་ཆེན་གསུམ་ལ་སྙིང་ནས་འདུད། །དེ་ཡང་དལ་བའི་རྟེན་བཟང་པོ་ལན་
གཅིག་ཙམ་ཞིག་རྙེད་པའི་སྐབས་འདིར་གཏན་གྱི་མདུན་མའི་རྩ་བ་ཚུགས་པར་
བྱེད་དགོས་ཏེ། རྟེན་བཟང་འདི་འདྲ་ཕྱིས་ནས་རྙེད་པར་དཀའ་བ་བརྒྱ་ལམ་ན་ཨུ་
དུམྦ་རའི་མེ་ཏོག་དང་མཚུངས་ལ། ལན་གཅིག་རྙེད་པ་འདི་ཡང་ནམ་འཇིག་ལ་
ངེས་པ་མེད་དེ། ཆུའི་ཆུ་བུར་རམ་རླུང་དམར་གྱི་ནང་གི་མར་མེ་ལྟར་རྐྱེན་ཅུང་ཟད་
རེ་ཙམ་གྱིས་གློ་བུར་དུ་འཇིག་པ་ལ་ངེས་པ་མེད་པ་ཀུན་གྱི་མངོན་སུམ་དུ་སྣང་བ་
འདི་ག་ཡིན། ཤི་བའི་འོག་ཏུ་གར་སྐྱེ་ལ་རང་དབང་མེད་པར་ལས་དཀར་ནག་གི་
གཞན་དབང་ཅན་ཡིན་པས་རང་གི་ལས་གང་བསགས་པའི་རྗེས་སུ་འབྲངས་ནས་
སྐྱེ་བ་ལེན་དགོས་ལ། གང་དུ་སྐྱེས་པ་དེའི་སྐབས་སུ་བདེ་བ་དང་སྡུག་བསྔལ་ཇི་
- 404 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་ཆར་འབེབས།
ལྟར་མྱང་བ་ཡང་རང་གིས་ལས་དཀར་ནག་གང་བསགས་པ་དེའི་རྗེས་སུ་འགྲོ་བ་
མ་གཏོགས་གཞན་སུས་ཀྱང་བཅོས་སུ་མེད་པ་ཡིན། དེས་ན་རང་ཅག་ ཁམས་
གསུམ་གྱི་སེམས་ཅན་ཐམས་ཅད་བདེ་བ་ཁོ་ན་འདོད་ཅིང་སྡུག་བསྔལ་རྨི་ལམ་
དུའང་མི་འདོད། བདེ་བ་དེ་ཡང་ཆ་གཅིག་གིས་མི་ཆོག་པར་ལུས་ལོངས་སྤྱོད་
འཁོར་ གཡོག་ སོགས་ ཆ་ མཐའ་ དག་ནས་འཛོམ་ པ་ ཞིག་ འདོད། སྡུག་བསྔལ་
མཐའ་དག་མེད་པ་ཞིག་འདོད་པ་ཤ་སྟག་ཡིན་ལ། རྒྱུ་མེད་དུ་འབྲས་བུ་འབྱུང་བ་
ནི་གཅིག་ ཀྱང་མེད་ཅིང་། བདེ་བའི་ ཁྱད་པར་རེ་རེ་ལའང་རྒྱུ་མི་འདྲ་བ་རེ་རེ་
གསོག་དགོས་པས་དགེ་བའི་ ལས་ལ་སྒོ་ཐམས་ཅད་ནས་འབད། སྡིག་ པ་སྒོ་
ཐམས་ཅད་ནས་སྤང་དགོས་ལ། དེ་ཡང་ད་ལྟ་སངས་རྒྱས་ཀྱི་བསྟན་པ་སྤྲིན་བར་
གྱི་ཉི་མ་ལྟ་བུ་རིབ་ཙམ་གསལ་བ་དང་མཇལ་བའི་སྐབས་འདིར་མ་འབད་ན། མི་
ཁོམ་མུན་པའི་གླིང་དུ་སྐྱེས་ཚེ་ལས་རྒྱུ་འབྲས་སྟོན་པའི་དམ་ཆོས་རྣ་བའི་ལམ་དུ་
ཐོས་པ་ཤིན་ཏུ་དཀའ་བས། ད་རེས་རྟེན་བཟང་འདི་འདྲ་རྙེད་པའི་སྐབས་སུ་རང་
གིས་རང་མ་བསླུས་པར་ཕྱི་མའི་དོན་ཆེན་སྒྲུབ་པའི་ཐབས་ལ་འབད་དགོས། དེ་
ཡང་དམ་པའི་ཆོས་མ་གཏོགས་གཞན་གང་གིས་ཀྱང་ཕྱི་མར་ཕན་པ་མེད་པས་
ཆོས་ཀྱི་བག་ཆགས་ཅི་ཐེབས་ཤིག་བྱ་དགོས་པས། འདིར་ཆོས་ཀྱི་གནད་འགག་
སྐྱབས་འགྲོའི་ཉམས་ལེན་མདོར་བསྡུས་བྱ་ཚུལ་ནི། སྟན་བདེ་བ་ལ་ལུས་རྣམ་
སྣང་གི་ཆོས་མདུན་ལྡན་དུ་འཁོད་དེ། རིག་པ་དྭངས་སྙིགས་ཕྱེ་ནས་ཚེ་འདིའི་སྣང་
ཤས་ཀྱི་རྣམ་རྟོག་ཚབ་ཚུབ་ཀྱི་དབང་དུ་མ་སོང་བར་གོང་དུ་བཤད་པ་ལྟར། དལ་
འབྱོར་ རྙེད་ དཀའ། འཆི་ བ་ མི་ རྟག་ པ། ལས་ རྒྱ་ འབྲས། འཁོར་ བའི་ ཉེས་
དམིགས་རྣམས་བསམས་ནས་ངེས་འབྱུང་ཅི་སྐྱེ་དང་། རང་གི་མཐའ་སྐོར་དུ་ཚེ་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
འདིའི་ཕ་མ་གཉིས་ཀྱིས་ཐོག་དྲངས་སེམས་ཅན་ཐམས་ཅད་གསལ་བཏབ་ནས།
དེ་དག་ལ་བྱམས་སྙིང་རྗེ་བྱང་ཆུབ་ཀྱི་སེམས་ཡིད་དུང་དུང་བ་ཞིག་ཅི་སྐྱེ་བྱ། དེ་
ནས་སྐྱབས་ཡུལ་གསལ་འདེབས་པ་ནི། རང་གི་མདུན་གྱི་ཐད་དྲང་གི་ནམ་མཁའི་
གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་
པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་
དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་
བཙོ་མ་ལྟ་བུ་དབུ་གཙུག་ཏོར་དང་ལྡན་པ། ཞལ་གཅིག་ཕྱག་གཉིས་ཀྱི་གཡས་ས་
གནོན་དང་གཡོན་མཉམ་གཞག་གི་སྟེང་ན་བདུད་ རྩིས་གང་བའི་ལྷུང་བཟེད་
བསྣམས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་གསུམ་མཛེས་པར་གསོལ་
བ། མཚན་དཔེས་རྒྱན་པའི་དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་
པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ།
དེའི་སྟེང་གི་ནམ་མཁའ་ལ་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་
གཉིས་ཀྱིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ཏེ་འཛིན་པ། ཐུབ་པའི་དབང་པོ་
དང་རྒྱལ་བ་རྡོ་རྗེ་འཆང་གཉིས་ཀྱི་མཐའ་སྐོར་དུ་ཡི་དམ་སངས་རྒྱས་བྱང་སེམས་
བསྟན་སྲུང་ཡེ་ཤེས་པའི་ཚོགས་དང་བཅས་པ། ཐམས་ཅད་ཀྱི་སྐུ་ལས་སྤྲུལ་པའི་
བཀོད་པ་བསམ་གྱིས་མི་ཁྱབ་པ་འཕྲོ་བཞིན་པ། སྐྱབས་ཡུལ་ཐམས་ཅད་ཀྱང་མ་
བུ་གཅིག་པ་ལ་བརྩེ་བ་ལྟར་རང་ལ་ཐུགས་བརྩེ་བས་དགྱེས་ཉམས་ཆེན་པོས་
བཞུགས་པར་གྱུར་པར་བསམ་ལ། དེ་དག་གི་སྐུ་གསུང་ཐུགས་ཡོན་ཏན་འཕྲིན་
ལས་དང་བཅས་པ་ལ་དད་གུས་དྲག་པོ་ཅི་སྐྱེ་དང༌། རང་དང་རང་གི་མཐར་སྐོར་
ན་གནས་པའི་སེམས་ཅན་ཐམས་ཅད་འཁོར་བའི་སྡུག་བསྔལ་གྱིས་མནར་ཚུལ་
- 406 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་ཆར་འབེབས།
ལ་འཇིགས་ཤིང་སྐྲག་པའི་བློ་ཅི་སྐྱེ་བྱས་ལ། བདག་དང་མ་སེམས་ཅན་ཐམས་
ཅད་ཀྱིས་ཐོག་མ་མེད་པ་ནས་ད་ལྟའི་བར་དུ་སྤྱིར་འཁོར་བ་དང་། ཁྱད་པར་ངན་
སོང་གསུམ་གྱི་སྡུག་བསྔལ་སྣ་ཚོགས་པ་ཞིག་མྱོང་འདུག་ཏུ་ཟིན་ཀྱང་ད་དུང་སྡུག་
བསྔལ་གྱི་གཏིང་དང་མཐའ་མངོན་པར་དཀའ་བར་འདུག །དེས་ན་ད་རེས་རྙེད་
པར་དཀའ་ཞིང་རྙེད་ན་དོན་ཆེན་པའི་མི་ལུས་ཁྱད་པར་ཅན་ཐོབ་པའི་དུས་འདིར་
འཁོར་བའི་སྡུག་བསྔལ་ཐམས་ཅད་སྤངས་པའི་བླ་མ་སངས་རྒྱས་ཀྱི་གོ་འཕང་
ཞིག་ད་ལྟ་ཉིད་ནས་ཐོབ་པར་མ་བྱས་ན། སླར་ཡང་སྤྱིར་འཁོར་བ་དང་ཁྱད་པར་
ངན་སོང་གསུམ་གྱི་སྡུག་བསྔལ་ཅི་རིགས་པ་ཞིག་མྱོང་དགོས་པར་འདུག །དེས་ན་
སྡུག་བསྔལ་དེ་དག་ལས་སྐྱོན་པའི་ནུས་པ་མདུན་ན་བཞུགས་པོའི་བླ་མ་དཀོན་
མཆོག་གསུམ་ལ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་
པར་བྱ། དེའི་ཕྱིར་དུ་བླ་མ་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་
འགྲོ་བར་བྱའོ་སྙམ་དུ་བསམས་ལ། བླ་མ་ལ་སྐྱབས་སུ་མཆིའོ། །སངས་རྒྱས་ལ་
སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །
ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་
མཆིའོ། །དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་
རྣམས་ལ་སྐྱབས་སུ་མཆིའོ། །ཞེས་ལན་མང་དུ་བརྗོད་ཅིང་གསོལ་བ་ཤུགས་དྲག་
ཏུ་བཏབ་པས། སྐྱབས་ཡུལ་ཐམས་ཅད་ཀྱི་སྐུའི་ཆ་ལས་བདུད་རྩི་སྣ་ལྔའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་
མ་མེད་པ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པ་ལུང་
རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་དཀོན་མཆོག་
གསུམ་གྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པས་རང་གཞན་སེམས་ཅན་ཐམས་ཅད་དཀོན་མཆོག་གསུམ་གྱི་
སྐྱབས་འོག་ཏུ་ཚུད་པའི་མོས་པ་བརྟན་པོ་བྱ། དེ་ནས་སླར་ཡང་མཐའ་སྐོར་གྱི་ཕ་
མ་སེམས་ཅན་ཐམས་ཅད་སྡུག་བསྔལ་གྱིས་མནར་ཚུལ་བསམས་ནས་བྱམས་
སྙིང་རྗེ་ཤུགས་དྲག་ཏུ་བསྐྱེད་ལ། རང་གིས་ཚེ་འདིར་དཀོན་མཆོག་གི་མཆོད་པ་
དགེ་འདུན་གྱི་བསྙེན་བཀུར་ཡི་དམ་ལྷའི་སྒོམ་བཟླས་སོགས་དགེ་བ་གང་བྱས་
རྣམས་ཡིད་ཡུལ་དུ་བྱས་ལ། དེའི་སྟེང་དུ་དུས་གསུམ་གྱི་དགེ་རྩ་ཐམས་ཅད་ཀྱང་
བསྣན་ནས། དགེ་བའི་རྩ་བ་འདི་དག་ལ་བརྟེན་ནས་བདག་གིས་ཕ་མ་སེམས་
ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་
རིན་པོ་ཆེ་ཅི་ནས་ཀྱང་ཐོབ་པར་ཤོག་ཅིག་སྙམ་དུ་སྨོན་འདུན་ཤུགས་དྲག་བསྐྱེད་
ལ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་
ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །
འགྲོ་ ལ་ ཕན་ ཕྱིར་ སངས་ རྒྱས་ འགྲུབ་ པར་ ཤོག །ཅེས་ ལན་ གང་ མང་ བརྗོད།
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་
ཅན་ ཐམས་ ཅད་ སྡུག་ བསྔལ་དང་ སྡུག་ བསྔལ་ གྱི་ རྒྱུ་ དང་ བྲལ་བར་གྱུར་ ཅིག །
སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །
སེམས་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་
གྱུར་ཅིག །ཅེས་བརྗོད། དེ་ནས་བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་
- 408 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་ཆར་འབེབས།
ལ་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ།
ཕྱིན་ཅི་ལོག་གི་བློ་སྣ་མཐའ་དག་འགག་པ་དང་། ཕྱིན་ཅི་མ་ལོག་པའི་བློ་སྣ་
མཐའ་དག་སྐྱེ་བ་དང་། རྐྱེན་ཕྱི་ནང་གི་བར་ཆད་ཐམས་ཅད་ཉེ་བར་ཞི་བར་བྱིན་
གྱིས་བརླབ་ཏུ་གསོལ། ཞེས་འདུན་པ་དྲག་པོའི་སྒོ་ནས་བརྗོད། བསྡུ་ན་དེ་ཙམ་
དང༌། དལ་སྐབས་རྣམས་སུ་སླར་ཡང་སྐྱབས་ཡུལ་དེ་དག་ལ་དད་གུས་དྲག་པོའི་
སྒོ་ནས། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །
དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །ཇི་སྙེད་སུ་
དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །
བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་
བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་
ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་
ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །
སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་
མ་ལུས་པར། །ཐམས་ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་
མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་
ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་
གིས་བསྟོད། །མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་
གདུགས་མཆོག་དང༌། མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་
དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མ་
ཕུར་མ་རི་རབ་མཉམ་པ་དང༌། །བཀོད་པའི་ཁྱད་པར་འཕགས་པ་མཆོག་ཀུན་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་
ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་
སྟོབས་དག་གིས། །རྒྱལ་བ་ ཀུན་ ལ་ ཕྱག་ འཚལ་ མཆོད་ པར་བགྱི། །དལ་ དུས་
སྐབས་འདིར་ལྟུང་བཤགས་སྒྲོལ་མ་སོགས་འདོན། འདོད་ཆགས་ཞེ་སྡང་གཏི་
མུག་ དབང་ གིས་ནི། །ལུས་ དང་ ངག་དང་ དེ་བཞིན་ ཡིད་ ཀྱིས་ ཀྱང་། །སྡིག་ པ་
བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་
བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་
དང་སློབ་དང་མི་སློབ་དང༌། །འགྲོ་བ་རྣམས་ཀྱི་བསོད་ནམས་གང་ལ་ཡང་། །དེ་
དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་
མ་དག །བྱང་ཆུབ་རིམ་པར་ སངས་རྒྱས་མ་ཆགས་བརྙེས། །མགོན་པོ་དེ་དག་
བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་
འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །
བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་
གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་
རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །
ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ས་གཞི་སྤོས་ཀྱིས་བྱུགས་ཤིང་མེ་
ཏོག་བཀྲམ། །རི་རབ་གླིང་ བཞི་ ཉི་ ཟླས་བརྒྱན་པ་འདི། །སངས་ རྒྱས་ཞིང་དུ་
དམིགས་ཏེ་དབུལ་བར་བགྱི། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །དེ་
ནས་ཤེས་ཤིང་ སྤྲོ་ན་ཡོན་ཏན་གཞིར་གྱུར་མ་དང་། མདོར་བསྡུ་ན། བྱང་ཆུབ་
སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག །སྐྱེས་པ་ཉམས་པ་
- 410 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་ཆར་འབེབས།
མེད་པར་ཡང་། །གོང་ནས་གོང་དུ་འཕེལ་བར་ཤོག །ཕ་མ་སེམས་ཅན་ཐམས་
ཅད་བདེ་དང་ལྡན་གྱུར་ཅིག །ངན་འགྲོ་ཐམས་ཅད་རྟག་ཏུ་སྟོངས་པ་དང་། །བྱང་
ཆུབ་སེམས་དཔའ་གང་ན་སུ་བཞུགས་པ། །དེ་དག་ཀུན་གྱི་སྨོན་ལམ་འགྲུབ་གྱུར་
ཅིག །དཔལ་ལྡན་བླ་མའི་སྐུ་ཚེ་བརྟན་པ་དང་། །མཁའ་མཉམ་ཡོངས་ལ་བདེ་
སྐྱིད་འབྱུང་བ་དང༌། །བདག་གཞན་མ་ལུས་ཚོགས་བསགས་སྒྲིབ་སྦྱངས་ནས། །
མྱུར་དུ་སངས་རྒྱས་ཐོབ་པར་བྱིན་གྱིས་རློབས། །སངས་རྒྱས་སྐུ་གསུམ་བརྙེས་
པའི་བྱིན་རླབས་དང༌། །ཆོས་ཉིད་མི་འགྱུར་བདེན་པའི་བྱིན་རླབས་དང༌། །དགེ་
འདུན་མི་ཕྱེད་འདུན་པའི་བྱིན་རླབས་ཀྱིས། །བསྔོ་བ་སྨོན་ལམ་བཏབ་པ་འགྲུབ་
གྱུར་ཅིག །དེ་ལྟར་ཐུན་དངོས་གཞི་ལ་འདུན་པ་དྲག་པོའི་སྒོ་ནས་དམིགས་རྣམས་
སྦྱངས་ཤིང་ཐུན་མཚམས་རྣམས་སུ་ཡང་དཀོན་མཆོག་ལ་དད་གུས་དང་རེ་ས་
གཞན་ལ་མེད་པའི་བློ་འགེལ་གྱི་འདུན་པ་དུ་རེ་བའི་ངང་ནས། ལེགས་ཉེས་ཅི་
བྱུང་ཡང་དཀོན་མཆོག་རང་ལ་གསོལ་བ་འདེབས་ཤིང་རང་ལ་བདེ་སྐྱིད་གང་བྱུང་
ཐམས་ ཅད་ དཀོན་ མཆོག་ གི་ བཀའ་ དྲིན་ དུ་ བསམས་ ནས་ ཕྱག་ མཆོད་ རྟེན་
བཞེངས་སོགས་ལ་སླར་ཡང་བརྩོན་པ་ཆེར་བྱེད། མི་འདོད་པ་ཅི་བྱུང་ཡང་ཚེ་
རབས་སྔོན་མའི་ལས་ངན་གྱི་འབྲས་བུར་བསམས་ནས་བཤགས་སྦྱང་ལ་འབད་
ཅིང་། རྐྱེན་དེས་སྐུལ་མ་བཏབ་ པ་ ལྟར་ སླར་ཡང་བསོད་ནམས་གསོག་པ་ལ་
བརྩོན་པ་ཆེར་བྱ། མདོར་ན་དུས་དང་གནས་སྐབས་ཐམས་ཅད་དུ་རེ་ས་བླ་མ་
དཀོན་མཆོག་ལས་གཞན་དུ་མེད་པའི་བློ་འགེལ་རྩེ་གཅིག་ཏུ་བྱེད་པ་ནི་གནད་
ཤིན་ཏུ་ཆེ་ཞིང་སྐྱབས་འགྲོའི་ཉམས་ལེན་རྣམ་པར་དག་པ་ཞིག་བྱུང་ན་ནི་དལ་
བའི་རྟེན་ལ་སྙིང་པོ་ལོན་པ་ཡིན་ནོ། །
- 411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽ །
སྨྲས་ པ། འདི་ ན་ བླུན་ རྨོངས་ ཞིང་ པའི་ ཚོགས་ རྣམས་ ཀྱང་། །དཔྱིད་
བརྒྱགས་སྟོན་ནས་འཚོལ་ཞེས་འབད་བྱེད་ན། །ནམ་གཞག་གཏན་གྱི་མདུན་མ་
སྒྲུབ་པ་ལ། །བརྩོན་པར་མི་བྱེད་ཤེས་ལྡན་སུ་ཞིག་ཡོད། །མ་རིག་མུན་འཐིབས་
དུད་ འགྲོའི་ ཚོགས་ རྣམས་ ཀྱང་། །རང་ ཉིད་བདེ་བ་ ཁོ་ན་ སེམས་ བྱེད་ན། །ཚེ་
རབས་གཏམ་གྱི་བདེ་བ་སྒྲུབ་པ་ལ། །བརྩོན་པར་མི་བྱེད་མཁས་པ་གང་ཞིག་
ཡོད། །འཁོར་ བའི་ བྱ་ བྱེད་ བྱིས་ པའི་ རོལ་རྩེད་ལ། །མཁས་རྣམས་ཡ་མཚན་
མཚར་དུ་ཅང་མ་མཆིས། །དཀར་ནག་ལས་ཚུལ་དབང་པོའི་གཞུ་རིས་ལ། །ཡུན་
དུ་གཟིགས་མོར་འཛོད་ཅིག་ཤེས་ལྡན་དག །དགེ་བ་འདི་ཡིས་ཚེ་རབས་ཐམས་
ཅད་དུ། །མཆོག་གསུམ་ངོ་བོ་དྲིན་ཅན་བླ་མ་ཡིས། །འབྲལ་བ་མེད་པར་རྗེས་སུ་
འཛིན་པ་དང༌། །རྩེ་གཅིག་དམ་ཆོས་ནུས་པ་ཉིད་གྱུར་ཅིག །རྙེད་དཀའ་འདོན་
ཆེན་རྟེན་བཟང་ཐོབ་པ་འདི། །གློ་བུར་ཉིད་དུ་ནམ་འཇིག་མ་ངེས་ཞིང་། །ཤི་ཚེ་
ཆོས་མིན་གང་གིས་མི་ཕན་པས། །སྡིག་སྤོང་དགེ་བ་སྒྲུབ་པར་བྱིན་གྱིས་རློབས། །
འཁོར་བའི་སྡུག་བསྔལ་ཤིན་ཏུ་བརྣག་དཀའ་ཞིང་། །འགྲོ་ཀུན་བདག་གི་ཕ་མ་
ཉིད་ཡིན་པས། །བྱམས་དང་སྙིང་རྗེ་བྱང་ཆུབ་སེམས་མཆོག་གིས། །རྒྱལ་སྲས་
སྤྱོད་ལ་སློབ་པར་བྱིན་གྱིས་རློབས། །ཐོག་མེད་དུས་ནས་ཁམས་གསུམ་འཁོར་བ་
འདིར། །རང་སེམས་འཁྲུལ་པའི་དབང་གིས་ སྡུག་ཐག་བཅད། །སྡུག་བསྔལ་རྒྱ་
མཚོ་ཆེ་ལས་སྒྲོལ་བའི་ཕྱིར། །རང་སེམས་གནས་ལུགས་རྟོགས་པར་བྱིན་གྱིས་
རློབས། །གནས་སྐབས་སུ་ཡང་འགལ་རྐྱེན་ཀུན་ཞི་ཞིང་། །ཚེ་དང་བསོད་ནམས་
བདེ་ སྐྱིད་ དཔལ་ འབྱོར་ རྣམས། །ཡར་ ངོའི་ཟླ་བ་ བཞིན་ དུ་ འཕེལ་ གྱུར་ཏེ། །
བསམ་དོན་ལྷུན་གྱིས་འགྲུབ་པའི་བཀྲ་ཤིས་སྩོལ། །
412 -



དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་ཆར་འབེབས།
ཅེས་པ་འདི་ནི་སྐྱིད་གྲོང་རྫོང་བཞུགས་སྡེ་པའི་སྲས་བསོད་ནམས་དཔལ་
འབྱོར་གྱིས་ཆོས་ཀྱི་བག་ཆགས་འཇོག་ཕྱིར་རྒྱུན་དུ་ཉམས་ལེན་བྱ་རྒྱུ་འཁྱེར་བདེ་
བ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
དབེན་གནས་མ་ཎི་ལ་ཁར་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་
ཡུན་རིང་དུ་གནས་པར་གྱུར་ཅིག། །།
- 413 -



༄༅། །སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང་བཞུགས།
ན་མོ་གུ་རུ་མཉྫ་གྷོ་ཥ་ཡ། བསྐལ་བཟང་འདི་ལ་རྣམ་འདྲེན་གྲངས་མང་
ཡང་། །རྩོད་དུས་འགྲོ་བའི་མགོན་གཅིག་ཤཱཀྱའི་ཏོག །རྒྱལ་ཚབ་མི་ཕམ་མགོན་དང་
འཇམ་པའི་དབྱངས། །སངས་རྒྱས་སྲས་དང་བཅས་ལ་ཕྱག་འཚལ་ལོ། །ལྔ་བརྒྱའི་
གཙུག་རྒྱན་དཔལ་ལྡན་མར་མེ་མཛད། །རྒྱལ་བ་ཀུན་དངོས་བློ་བཟང་གྲགས་
པའི་དཔལ། །བསིལ་ལྗོངས་ཐུབ་བསྟན་གསལ་མཛད་བཀའ་དྲིན་ཅན། །དངོས་
བརྒྱུད་བླ་མ་རྣམས་ལ་ཕྱག་འཚལ་ལོ། །སྲས་བཅས་རྒྱལ་བས་འདུལ་བར་མ་ནུས་
པའི། །མ་རུངས་ སྙིགས་མའི་འགྲོ་བ་བདག་ཅག་ལ། །རྒྱལ་བའི་མཛད་ པ་ཇི་
བཞིན་སྒྲུབ་མཛད་པ། །བཀའ་དྲིན་གསུམ་ལྡན་བླ་མར་སྙིང་ནས་འདུད། །
དེ་ལ་འདིར་བྱང་ཆུབ་ལམ་གྱི་རིམ་པའི་ཁྲིད་སྒོམ་པའི་ཚེ་སྦྱོར་བའི་ཆོས་
དྲུག་ཇི་ལྟར་བྱ་བའི་ཚུལ་ནི། གནས་ཁང་བྱི་དོར་བྱས་ལ་ཐུབ་པའི་དབང་པོས་
གཙོ་བྱས་སྐུ་གསུང་ཐུགས་རྟེན་དགྲམ། ཡོན་ཆབ་སོགས་ཅི་འབྱོར་བའི་མཆོད་པ་
གཡོ་སྒྱུའི་དབང་དུ་མ་སོང་བར་དད་གུས་ཆེན་པོའི་སྒོ་ནས་བཀོད་པ་མཛེས་ཤིང་
གཙང་བར་བཤམ། འབོལ་སྟན་རྒྱབ་ཅུང་ཟད་མཐོ་བ་ལ་ལུས་གནད་ལེགས་པར་
བཅས་ཏེ་རྣམ་སྣང་གི་ཆོས་བདུན་ལྡན་དུ་འཁོད་ནས་རང་རྒྱུད་ལ་དགེ་མི་དགེའི་
བསམ་པ་ཅི་འདུག་ལེགས་པར་བརྟགས་ཏེ། མི་དགེ་བའི་བསམ་པ་འདུག་ན་རླུང་
ཕྱིར་འབུད་པ་དང་མཉམ་དུ་བསལ་ཏེ་སེམས་གསལ་རིག་གི་ངང་དུ་རང་བབས་
སུ་གཞག །དབུགས་ཕྱི་ནང་དུ་རྒྱུ་བ་ལ་གྲངས་འདྲེན་ཞིང་སེམས་འཛིན་ཅི་ཐུབ་
- 414 -



སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང་།
བྱ། དེ་ནས་ ག་རེ་ རང་ཉིད་ སྡུག་བསྔལ་གྱིས་མནར་བ་བཞིན་དུ་སེམས་ཅན་
ཐམས་ཅད་སྡུག་བསྔལ་གྱིས་མནར། སྡུག་བསྔལ་གྱིས་མནར་བའི་སེམས་ཅན་
ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན། མ་མ་བྱས་བྱ་བ་གཅིག་ཀྱང་མེད།
མ་བྱས་པ་ལ་གྲངས་ཀྱིས་མི་ཆོད། མ་ནམ་བྱས་རེས་ཀྱིས་ཚེ་འདིའི་མས་ཇི་ལྟར་
དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་ཆེ། འོ་ན་སེམས་
ཅན་ཐམས་ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་བབ་ན་ངེད་རང་ལ་
བབ། ངེད་རང་ལ་བབས་ཀྱང་ད་ལྟའི་གནས་སྐབས་འདི་ལྟ་བུས་སེམས་ཅན་
ཐམས་ཅད་ཀྱི་དོན་ལྟ་སྨོས་ཀྱང་ཅི་དགོས། སེམས་ཅན་གཅིག་གི་དོན་ཡང་མཐར་
ཕྱིན་པ་བྱེད་ནུས་པ་མི་འདུག །དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་
ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས་སེམས་ཅན་ཐམས་ཅད་ཡང་
དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་ལྟ་
བུའི་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་པས་
བདག་གིས་མ་སེམས་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །ཞེས་ལན་གསུམ་བརྗོད་
ཅིང་བསམ་པ་ཤུགས་དྲག་བསྐྱེད། དེ་ནས་སྐྱབས་ཡུལ་གསལ་འདེབས་པ་ནི།
རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་
བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་
མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་
རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་གཙུག་ཏོར་དང་
ལྡན་པ། ཞལ་གཅིག་ཕྱག་གཉིས་ཀྱི་གཡས་ས་གནོན་དང་གཡོན་མཉམ་གཞག་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་
སྨིག་ གི་མདོག་ཅན་ གསུམ་མཛེས་པར་ གསོལ་བ། མཚན་དཔེས་བརྒྱན་པའི་
དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དཀྱིལ་
ན་ཞབས་གཉིས་རྡོ་ རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་མཐའ་བསྐོར་དུ་
དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་
བསྟན་བསྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་
རང་རང་གི་མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་གིས་གསུངས་པའི་
ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་
ཞིང་རྣམས་ཀྱང་རང་ཉིད་ལ་དགྱེས་པའི་ཚུལ་དང་། རང་ཉིད་ཀྱང་ཚོགས་ཞིང་
རྣམས་ཀྱི་ཡོན་ཏན་དང་ཐུགས་རྗེ་དྲན་པའི་དད་པ་ཆེན་པོའི་ངང་ནས། བདག་དང་
མ་སེམས་ཅན་ཐམས་ཅད་ཀྱིས་ཐོག་མ་མེད་པ་ནས་ད་ལྟའི་བར་དུ་སྤྱིར་འཁོར་བ་
དང༌། ཁྱད་པར་ངན་སོང་གསུམ་གྱི་སྡུག་བསྔལ་སྣ་ཚོགས་པ་ཞིག་མྱོང་འདུག་ཏུ་ཟིན་
ཀྱང་། ད་དུང་སྡུག་བསྔལ་གྱི་གཏིང་དང་མཐའ་མངོན་པར་དཀའ་བར་འདུག །དེས་
ན་ད་རེས་རྙེད་པར་དཀའ་ཞིང་རྙེད་ན་དོན་ཆེ་བའི་མི་ལུས་ཁྱད་པར་ཅན་ཐོབ་པའི་
དུས་འདིར་འཁོར་བའི་སྡུག་བསྔལ་ཐམས་ཅད་སྤངས་པའི་ཐར་པ་མཆོག་བླ་མ་
སངས་རྒྱས་ཀྱི་གོ་འཕང་ཞིག་ད་ལྟ་ཉིད་དུ་ཐོབ་པར་མ་བྱས་ན། སླར་ཡང་སྤྱིར་
འཁོར་བ་དང་ཁྱད་པར་ངན་སོང་གསུམ་གྱི་སྡུག་བསྔལ་ཅི་རིགས་པ་ཞིག་མྱོང་
དགོས་པར་འདུག །དེས་ན་སྡུག་བསྔལ་དེ་དག་ལས་སྐྱོབ་པའི་ནུས་པ་མདུན་ན་
བཞུགས་པའི་བླ་མ་དཀོན་མཆོག་གསུམ་ལ་ཡོད་པས། བདག་གིས་མ་སེམས་
ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་
- 416 -



སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང༌། །
རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བླ་མ་དཀོན་མཆོག་གསུམ་ལ་
སྙིང་ཐག་པ་ནས་སྐྱབས་སུ་འགྲོ་བར་བྱའོ་སྙམ་དུ་བསམས་ལ། བླ་མ་ལ་སྐྱབས་
སུ་ མཆིའོ། །ཞེས་ དམིགས་ པ་ དང་ བཅས་ ལན་ གང་ མང་ བརྗོད། དེ་བཞིན་དུ།
སངས་ རྒྱས་ ལ་ སྐྱབས་ སུ་མཆིའོ། །ཆོས་ ལ་ སྐྱབས་ སུ་ མཆིའོ། །དགེ་ འདུན་ ལ་
སྐྱབས་ སུ་ མཆིའོ། །ཞེས་ལན་གང་མང་བརྗོད། དེ་དག་གི་ཚེ་དམིགས་པ་དང་
བདུད་རྩི་འབེབ་སྦྱང་བྱ་ཚུལ་བླ་མའི་ཞལ་ལས་ཐོས་པ་ལྟར་བྱ་ཞིང་ཞིབ་པར་མྱུར་
ལམ་ན་གསལ་བ་ལྟར་རོ། །དེ་ནས་སངས་རྒྱས་ཆོས་དང་ཚོགས་ཀྱི་མཆོག་རྣམས་
ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་ལན་གསུམ་ཙམ་བརྗོད་
ཅིང་བདུད་རྩི་འབེབ་སྦྱང་བྱེད། དེ་ནས། བདག་གིས་ སྲིན་སོགས་བགྱིས་ པའི་
ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་
གསུམ་ཙམ་བརྗོད་ཅིང་སེམས་བསྐྱེད་ཀྱི་མན་ངག་མྱུར་ལམ་ནས་བཤད་པ་ལྟར་
བསྒོམ། དེ་ནས། རང་ཕྱོགས་ལ་ཆགས་པ་དང་གཞན་ཕྱོགས་ལ་སྡང་བའི་ཆགས་
སྡང་གི་དབང་གིས་སེམས་ཅན་ཐམས་ཅད་སྡུག་བསྔལ་དུ་བཅུག་པ་ཡིན་པས།
སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་
ན་ཅི་མ་རུང་། གནས་པར་གྱུར་ཅིག་གནས་པར་བདག་གིས་བྱའོ། །དེ་ལྟར་བྱེད་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་བདེ་བ་
དང་བདེ་བའི་རྒྱུ་དང་ལྡན་ན་ཅི་མ་རུང་། ལྡན་པར་བདག་གིས་བྱའོ། །དེ་ལྟར་བྱེད་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་
དང་ སྡུག་བསྔལ་གྱི་རྒྱུ་དང་བྲལ་ན་ཅི་མ་རུང་
། བྲལ་བར་གྱུར་ཅིག །བྲལ་བར་
བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ།
- 417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་དམ་པ་དང་མ་བྲལ་ན་ཅི་
མ་རུང་། མི་འབྲལ་བར་གྱུར་ཅིག །མི་བྲལ་བར་བདག་གིས་བྱའོ། །དེ་ལྟར་བྱེད་
ནུས་ པར་ བླ་ མ་ ལྷས་ བྱིན་ གྱིས་ བརླབ་ ཏུ་ གསོལ། ཞེས་ བརྗོད། དེ་ ནས། མ་
སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་
ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་བྱང་ཆུབ་ལམ་གྱི་རིམ་པའི་ཁྲིད་སྒོམ་པ་
ལ་འཇུག་པར་བྱའོ། །ཞེས་ལན་གསུམ་བརྗོད་ཅིང་ཁྱད་པར་གྱི་སེམས་བསྐྱེད་
བསྒོམ། དེ་ནས་སྐྱབས་ཡུལ་རྣམས་འོད་དུ་ཞུ་སྟེ་ རང་གི་སྨིན་མཚམས་སུ་ཐིམ་
པས་ རྒྱུད་ བྱིན་གྱིས་བརླབས་པའི་མོས་ པ་ བྱའོ། །དེ་ནས་ཚོགས་ཞིང་གསལ་
འདེབས་ཚུལ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་
པོ་བརྒྱད་ ཀྱིས་བཏེག་པའི་ རིན་ པོ་ཆེའི་ཁྲི་མཐོ་ཞིང་ཡངས་པའི་སྟེང་ ཁར་སྣ་
ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་
བླ་མ་ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་གཙོ་མ་ལྟ་བུ་དབུ་
གཙུག་ཏོར་དང་ལྡན་པ། ཞལ་གཅིག་ཕྱག་གཉིས་ཀྱི་གཡས་ས་གནོན་དང་གཡོན་
མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་
ཆོས་གོས་ངུར་སྨིག་གི་མདོག་ཅན་གསུམ་མཛེས་པར་གསོལ་བ། མཚན་དཔེས་
བརྒྱན་པའི་དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་
པོའི་དཀྱིལ་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་སྟེང་གི་
རྒྱབ་ལ་ཕྱོགས་པར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། རྒྱལ་བ་
རྡོ་རྗེ་འཆང་ལ་ཉམས་ལེན་བྱིན་རླབས་བརྒྱུད་པའི་བླ་མ་རྣམས་ཀྱིས་བསྐོར་ནས་
- 418 -



སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང༌། །
བཞུགས་པ། གཡས་ཕྱོགས་སུ་རྗེ་བཙུན་བྱམས་པ་ལ་རྒྱ་ཆེན་སྤྱོད་བརྒྱུད་ཀྱི་བླ་མ་
རྣམས་ཀྱིས་བསྐོར་ནས་བཞུགས་པ། གཡོན་ཕྱོགས་སུ་རྗེ་བཙུན་འཇམ་དབྱངས་
ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། མདུན་དུ་དྲིན་
ཅན་རྩ་བའི་བླ་མ་ལ་ཆོས་འབྲེལ་ཡོད་པའི་བླ་མ་རྣམས་ཀྱིས་བསྐོར་ནས་བཞུགས་
པ། དེ་དག་གི་མཐའ་བསྐོར་དུ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་
བསྟན་སྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་རང་
རང་གི་མདུན་ན་གདན་ཁྲི་ཕུན་ཚོགས་ལ་རང་རང་གིས་གསུངས་པའི་ལུང་གི་
ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། དེ་དག་གི་ཕྱི་
རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་
བཅུར་འཕྲོ་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་
ཨཱདམར་པོ། ཐུགས་དཀར་ཧཱུཾ་སྔོན་པོ། ལྟེ་བར་སྭ་སེར་པོ། གསང་བར་ཧཱ་ལྗང་
གུ་འོད་ཟེར་ལྔ་འཕྲོ་བ། བླ་མ་ཐུབ་པའི་དབང་པོའི་ཐུགས་ཀའི་ཧཱུྃ་ལས་འོད་ཟེར་
ཕྱོགས་བཅུར་འཕྲོས་པས། རང་བཞིན་གྱི་གནས་ནས་བསྒོམས་པ་དང་འདྲ་བའི་
ཡེ་ཤེས་པ་སྤྱན་དྲངས། དམ་ཚིག་པ་སོ་སོ་ལ་ཐིམ་པས་སྐྱབས་གནས་ཀུན་འདུས་
པའི་བདག་ཉིད་དུ་གྱུར་པར་མོས་ནས། ཤེས་ཤིང་སྤྲོ་ན་སྤྱན་འདྲེན་ཁྲུས་གསོལ་
རྒྱས་བསྡུས་ཅི་རིགས་བྱ་ཞིང་། དེ་ནས་ལོང་སྐབས་བྱུང་ཚེ་ལམ་རིམ་བླ་བརྒྱུད་
སོགས་ཀྱི་ཕྱག་འཚལ་བྱ། བསྡུ་ན། རབས་འབྱམས་གསུང་རབ་ཀུན་ལ་བལྟ་བའི་
མིག །སྐལ་བཟང་ཐར་པར་བགྲོད་པའི་འཇུག་ངོགས་མཆོག །བརྩེ་བས་བསྐྱོད་
པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གུས་
ཕྱག་འཚལ། །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །ཞེས་པ་ནས། རྒྱལ་
- 419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
བ་ཀུན་ལ་ཕྱག་འཚལ་མཆོད་པར་བགྱི། །ལོང་སྐབས་བྱུང་ཚེ་མཚམས་འདིར་
ལྟུང་བཤགས་དང་བླ་མ་རྡོར་འཛིན་མ་སོགས་འདོན། བསྡུ་ན། འདོད་ཆགས་ཞེ་
སྡང་གཏི་མུག་དབང་གིས་ནི། །ཞེས་པ་ནས། ཐམས་ཅད་བདག་གིས་བྱང་ཆུབ་
ཕྱིར་བསྔའོ། །ཞེས་པའི་བར་དལ་བུས་བརྗོད་ཅིང་དོན་ཡིད་ལ་བསམ། དེ་ནས་
དམིགས་པ་གསལ་བར་བྱས་ན། ཨོཾ་བཛྲ་བྷ་མི་ ཨཱཧཱུྃ། ཞེས་པ་ནས། བདག་དང་
སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། ས་གཞི་སྤོས་ཀྱིས་བྱུགས་
ཤིང་མེ་ཏོག་བཀྲམ། །ཞེས་པ་ནས། འགྲོ་ཀུན་རྣམ་དག་ཞིང་ལ་སྤྱོད་པར་ཤོག །
བདག་གཞན་ལུས་ངག་ཡིད་གསུམ་ཞེས་པ་ནས་བདག་ལ་བྱིན་གྱིས་བརླབ་ཏུ་
གསོལ། བཤེས་གཉེན་ལ་མ་གུས་པ་ནས་བཟུང་སྟེ་བདག་གཉིས་སུ་མཚན་མར་
འཛིན་པའི་བར་ གྱི་ ཕྱིན་ཅི་ལོག་གི་བློ་སྣ་མཐའ་དག་འགག་པ་དང་། བཤེས་
གཉེན་ལ་གུས་པ་སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་
དང༌། རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་
གསོལ། ཞེས་ལན་གསུམ་བརྗོད། དེ་ནས་དཔལ་ལྡན་རྩ་བའི་བླ་མ་རིན་པོ་ཆེ། །
བདག་གི་སྤྱི་བོར་པད་ཟླའི་གདན་བཞུགས་ལ། །བཀའ་དྲིན་ཆེན་པོའི་སྒོ་ནས་
རྗེས་ བཟུང་ སྟེ། །སྐུ་ གསུང་ ཐུགས་ ཀྱི་དངོས་ གྲུབ་ སྩལ་ དུ་ གསོལ། །འདྲེན་པ་
མཉམ་མེད་སྟོན་པ་བཅོམ་ལྡན་འདས། །ཞེས་པ་ནས། དྲིན་ཅན་བླ་མ་རྣམས་ལ་
གསོལ་བ་འདེབས། །ཞེས་གསོལ་འདེབས་ལན་གཉིས་རེ་བྱ། ཡོན་ཏན་ཀུན་གྱི་
གཞིར་ གྱུར་ དྲིན་ ཅན་ རྗེ། །ཞེས་པ་ནས། ཉེ་བར་ཞི་བར་ བྱིན་གྱིས་བརླབ་ཏུ་
གསོལ། །ཞེས་ལན་གཉིས་རེ་བྱ། སྐྱེ་བ་ཀུན་ཏུ་ཡང་དག་བླ་མ་དང་། །ཞེས་པ་
ནས། རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་པའི་བར་དལ་བུས་བརྗོད་
- 420 -



སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང༌། །
ཅིང་གསོལ་འདེབས་ལན་གཉིས་བརྗོད་ཚེ་བདུད་རྩི་འབེབ་སྦྱང་བྱ་ཚུལ་བླ་མའི་
ཞལ་ལས་ཐོས་པ་ལྟར་དང་། རྗེ་བཙུན་བློ་བཟང་ཡེ་ཤེས་ཀྱིས་མཛད་པའི་ལམ་
རིམ་གསོལ་འདེབས་ཀྱི་མན་ངག་ཞལ་ཤེས་བལྟས་ནས་ཤེས་པར་བྱའོ། །དེ་ནས་
ཐུབ་པའི་དབང་པོའི་ཐུགས་ཀ་ནས་འོད་ཟེར་འཕྲོས་ཏེ་མཐའ་བསྐོར་ན་བཞུགས་
པ་ཐམས་ཅད་ལ་ཕོག་པས་མཐའ་ནས་རིམ་གྱིས་འོད་དུ་ཞུ་ནས་རྒྱ་ཆེན་སྤྱོད་
བརྒྱུད་དང་། ཟབ་མོ་ལྟ་བརྒྱུད་དང་། ཉམས་ལེན་བྱིན་རླབས་བརྒྱུད་ཀྱི་བླ་མ་
རྣམས་ལ་ཐིམ། ཉམས་ལེན་བྱིན་རླབས་བརྒྱུད་པའི་བླ་མ་རྣམས་རྡོ་རྗེ་འཆང་ལ་
ཐིམ། རྒྱ་ཆེན་སྤྱོད་བརྒྱུད་དང་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱང་འོག་མ་འོག་
མ་ནས་ཞུ་སྟེ་རིམ་གྱིས་བྱམས་འཇམ་དབྱངས་ལ་ཐིམ། ཆོས་འབྲེལ་དངོས་ཐོབ་
ཀྱི་བླ་མ་རྣམས་དྲིན་ཅན་རྩ་བའི་བླ་མ་ལ་ཐིམ། བྱམས་འཇམ་དབྱངས་གཉིས་
ཐུབ་དབང་ལ་ཐིམ་ཞིང་གདན་པད་ཟླ་གཉིས་ཀྱང་ཐུབ་པའི་སེང་ཁྲི་ལ་ཐིམ། དྲིན་
ཅན་རྩ་བའི་བླ་མ་ཡང་འོད་དུ་ཞུ་ནས་ཐུབ་པའི་དབང་པོའི་ཐུགས་ཀར་ཐིམ། རྡོ་
རྗེ་འཆང་ཡང་བླ་མ་ཐུབ་པའི་དབང་པོའི་སྤྱི་བོ་ནས་བྱོན་ནས་ཐུགས་ཀར་ཡེ་ཤེས་
སེམས་དཔའི་ཚུལ་གྱིས་བཞུགས། ཐུབ་པའི་དབང་པོ་ཡང་ རང་གི་སྤྱི་བོའི་དྲིན་
ཅན་རྩ་བའི་བླ་མ་ལ་ཐིམ་པས། རང་གི་སྤྱི་བོར་སེང་ཁྲི་པད་ཟླ་ཉི་མའི་དཀྱིལ་
འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་
བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་གཙུག་ཏོར་དང་ལྡན་པ། ཞལ་
གཅིག་ཕྱག་གཉིས་ ཀྱི་གཡས་ས་གནོན་དང་ གཡོན་མཉམ་གཞག་གི་སྟེང་ན་
བདུད་ རྩིས་ གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་གི་
མདོག་ ཅན་ གསུམ་ མཛེས་ པར་ གསོལ་ པ། མཚན་ དཔེས་ བརྒྱན་ པའི་ དྭངས་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དཀྱིལ་ན་
ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པར་གྱུར་པ་ལ་དམིགས་ནས། ཕུན་
ཚོགས་དགེ་ལེགས་བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་
གསུང་། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱཀྱའི་གཙོ་བོ་དེ་ལ་
མགོས་ཕྱག་འཚལ། །དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་
མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་
ལ་ རྗེས་ཡི་རང་། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་
ཆོས་ཀྱི་འཁོར་ལོ་བསྐོར་བ་དང་། །བདག་གཞན་དགེ་རྣམས་བྱང་ཆུབ་ཆེན་པོར་
བསྔོ། །བདག་གཞན་ལུས་ངག་ཡིད་གསུམ་ལོངས་སྤྱོད་ཅེས་པ་ནས་ བྱིན་གྱིས་
བརླབ་ཏུ་གསོལ། སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་
འཆང་ལ་གསོལ་བ་འདེབས། །སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །ཐུབ་
དབང་རྡོ་རྗེ་འཆང་ལ་གསོལ་བ་འདེབས། །བདེ་ཆེན་ལོངས་སྐུའི་བདག་ཉིད་བླ་
མ་ལྷ། །ཐུབ་ དབང་ རྡོ་ རྗེ་ འཆང་ ལ་ གསོལ་བ་འདེབས། །སྣ་ཚོགས་ སྤྲུལ་ སྐུའི་
བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བླ་མ་ཀུན་
འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཡི་
དམ་ ཀུན་ འདུས་ བླ་ མ་ལྷག་ པའི་ལྷ། །ཐུབ་ དབང་ རྡོ་ རྗེ་ འཆང་ ལ་ གསོལ་བ་
འདེབས། །སངས་རྒྱས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་
ལ་གསོལ་བ་འདེབས། དམ་ཆོས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་
རྗེ་འཆང་ལ་གསོལ་བ་འདེབས། །དགེ་འདུན་ཀུན་འདུས་བླ་མ་ལྷག་པའི་ལྷ། །
ཐུབ་དབང་རྡོ་རྗེ་འཆང་ལ་གསོལ་བ་འདེབས། །མཁའ་འགྲོ་ཀུན་འདུས་བླ་མ་
- 422 -



སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང་།།
ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཆོས་སྐྱོང་ཀུན་
འདུས་ བླ་མ་ལྷག་པའི་ལྷ། །ཐུབ་དབང་རྡོ་ རྗེ་འཆང་ལ་གསོལ་བ་འདེབས། །
སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་
བ་འདེབས། །བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་
རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི་དགེ་བའི་
བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་མ་བསྟེན་པས་ལན་འདུག་
པས། ད་བདག་ དང་མ་ སེམས་ཅན་ཐམས་ཅད་ ཀྱིས་དགེ་བའི་བཤེས་ གཉེན་
བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་འདེབས་ཤིང་བདུད་རྩི་འབེབ་
སྦྱང་གི་དམིགས་པ་བྱེད། དེ་ནས་བཤེས་གཉེན་བསྟེན་པའི་ཕན་ཡོན་མ་བསྟེན་
པའི་ ཉེས་དམིགས། བསམ་ པས་བསྟེན་ཚུལ། སྦྱོར་བས་བསྟེན་ཚུལ་རྣམས་ལ་
དཔྱད་སྒོམ་དང་འཇོག་སྒོམ་གཉིས་ཀྱི་སྒོ་ནས་མྱོང་བ་གང་ཐོན་བྱ་ཞིང་། དེ་བཞིན་
དུ་དལ་འབྱོར་ནས་བཟུང་ཞི་ལྷག་གི་བར་ལ་མྱོང་བ་གང་ཐོན་བྱ་ལ། མ་མཐའ་
ལམ་གྱི་རྐང་གྲངས་ལ་ཡིད་ཤར་ཙམ་རེ་བྱས་ན་ལམ་ཡོངས་སུ་རྫོགས་པའི་བག་
ཆགས་ཐེབས་པར་གྱུར་པ་ཡིན་ནོ། །དེ་ནས་ཐུན་བསྡུ་བའི་ཚེ་སྤྱི་བོའི་བླ་མ་ཐུབ་
པའི་དབང་པོ་ལ་དམིགས་ནས། བླ་མ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ་
མཆོད་དོ་སྐྱབས་སུ་མཆིའོ། །ཞེས་ལན་གང་མང་བརྗོད་པས། ཐུབ་པའི་དབང་
པོའི་སྐུ་ལས་རང་འདྲ་གཉིས་པ་ཞིག་ཆད་ནས་རང་ཉིད་ལ་ཐིམ་པས་རང་ཉིད་
ཀྱང་བླ་མ་ཐུབ་པའི་དབང་པོའི་སྐུར་ལམ་གྱིས་གྱུར། རང་ཐུབ་པའི་དབང་པོར་
གསལ་བའི་ཐུགས་ཀའི་ཧཱུྃ་ལས་འོད་ཟེར་འཕྲོས། མཐའ་སྐོར་ན་ཡོད་པའི་སེམས་
- 423 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༡༽
ཅན་ཐམས་ཅད་ལ་ཕོག་པས་སེམས་ཅན་ཐམས་ཅད་ཀྱང་ཐུབ་པའི་དབང་པོའི་གོ་
འཕང་ལ་བཀོད་པར་གྱུར། རང་ཐུབ་པའི་དབང་པོར་གསལ་བ་དང་སེམས་ཅན་
ཐམས་ཅད་ཐུབ་པའི་དབང་པོར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་
སྟེང་དུ་ཨ་དཀར་པོ་ཧཱུྃ་སེར་པོས་མཚན་པའི་མཐའ་སྐོར་དུ། ཨོཾ་མུ་ནི་མུ་ནི་མ་ཧཱ་ནི་
ཡེ་སྭཱཧཱ། ཞེས་པའི་སྔགས་ཀྱིས་བསྐོར་བ་ལ་དམིགས་ནས་ཅི་མང་བཟླ་ཞིང་། དེ་
ནས། དགེ་བ་འདི་ཡིས་མྱུར་དུ་བདག །བླ་མ་སངས་རྒྱས་འགྲུབ་གྱུར་ནས། །
འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་སོགས་བསྔོ་
བ་ སྨོན་ ལམ་ གྱིས་ རྒྱས་ འདེབས་ གང་ ཤེས་ བྱའོ། །དེ་ ལྟ་ བུའི་ ཚུལ་གྱིས་ཐུན་
བཞིའམ་མ་མཐའ་ཐུན་གཅིག་ཏུ་ཡང་བྱས་ཏེ། ལམ་གྱི་རིམ་པ་རྣམས་ལ་ཡིད་
འགྱུར་གྱི་མྱོང་བ་འདོན་པར་བྱེད་པ་ནི་དལ་བའི་རྟེན་ལ་སྙིང་པོ་ལེན་པར་བྱེད་
པའི་ཐབས་མཆོག་ཏུ་གྱུར་པ་ཡིན་ནོ། །
སྨྲས་པ། འགྲོ་ལ་ལམ་བཟང་མཚོན་པའི་མིག་གཅིག་པུ། །བློ་བཟང་རྒྱལ་
བ་ གཉིས་ པའི་ དགོངས་ པའི་ དོན། །བསགས་ སྦྱང་ ཉམས་ ལེན་ རིམ་ པ་ མདོར་
བསྡུས་འདི། །རང་དང་སྐལ་མཉམ་དོན་དུ་ཁོ་བོས་སྦྱར། །ཚེ་འདིའི་བྱ་བྱེད་བྱིས་
པའི་རོལ་རྩེད་དང་། །སྲིད་པའི་ཕུན་ཚོགས་ནམ་མཁའི་ཆུ་འཛིན་ལྟར། །ཡིད་བརྟན་
མི་རུང་གཡོ་བའི་ཚུལ་རིག་ནས། །གཅིག་ཏུ་སྒྲུབ་ལ་བརྩོན་རྣམས་སྐལ་བ་བཟང་། །
ལས་ཉོན་བཙོན་སྲུང་དག་གིས་དམ་དུ་བཟུང་། །ཟང་ཟིང་བདུད་ཀྱི་ཞགས་པས་རང་
བློ་བཅིངས། །སྐྱེ་རྒ་ན་འཆིའི་སྡུག་བསྔལ་དྲག་པོས་མནར། །འཁོར་བའི་བཙོན་ཁང་
འདི་ལས་འབྲོས་རེ་རན། །གཅིག་ཏུ་ཐུབ་པའི་བསྟན་དང་མཇལ་བ་དཀའ། །ལྷག་
པར་མདོ་སྔགས་ཀུན་གྱི་གནད་ཚང་བའི། །ལམ་བཟང་འདི་འདྲ་ ཕྱིས་ནས་རྙེད་
- 424 -



སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང་།
དཀའ་བས། །ལ་འུར་བརྩོན་འགྲུས་རྩོམ་ཤིག་ཤེས་ལྡན་དག །མེ་དཔུང་དབུས་
ན་བསིལ་བ་མེད་པ་ལྟར། །སྙིགས་མའི་དུས་འདིར་བདེ་བའི་གོ་སྐབས་མེད། །དེ་
ཕྱིར་འདི་ནང་བྱ་བྱེད་ཡོངས་བཏང་ནས། །རྩེ་གཅིག་དམ་ཆོས་མཛད་ན་མི་ལེགས་
སམ། །འཁོར་བའི་ཕུན་ཚོགས་བསྒྲུབས་ཀྱང་འགྲུབ་པར་དཀའ། །གྲུབ་ཀྱང་ཡིད་
བརྟན་རུང་བ་ཅང་མ་མཆིས། །དེ་ཕྱིར་ནམ་ཡང་བསླུ་བ་མེད་པའི་ཆོས། །བྱང་
ཆུབ་ལམ་རིམ་འདི་ལ་ཆིག་སྒྲིལ་མཛོད། །དགེ་བ་འདི་ཡིས་ཚེ་རབས་ཐམས་ཅད་
དུ། །བདག་དང་མ་རྒན་འགྲོ་བ་མ་ལུས་པ། །འཁྲུལ་མེད་ལམ་བཟང་འདི་ཉིད་ལ་
བརྟེན་ནས། །བླ་མེད་བྱང་ཆུབ་དམ་པ་མྱུར་ཐོབ་ཤོག །
ཅེས་སྦྱོར་བའི་ཆོས་དྲུག་བྱ་ཚུལ་མདོར་བསྡུས་འདི་ལྟ་བུ་ཞིག་དགོས་ཞེས་
དད་ལྡན་སྡེ་པ་བློ་བཟང་ཕྱོགས་གླང་གིས་ནན་གྱིས་བསྐུལ་བ་ལ་བརྟེན་ནས། དགེ་
སློང་ཡེ་ཤེས་རྒྱ་མཚན་གྱིས་ཉུག་ཆོས་འཁོར་གླིང་དུ་སྦྱར་བའོ། །འདིས་ཀྱང་བསྟན་
པ་རིན་པོ་ཆེ་ཡུན་རིང་དུ་གནས་པར་གྱུར་ཅིག། །།
- 425 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ཐོ #
# &@ 2 ཎ A8༔ རྩིག
# % @ # གློ 43
# % ི ༔ # ཤཱཙྪི ཚེ །
# ནྟི # % སྒོ



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།།
བདེ ས ་པོ འི ་ ཤུ ལ ་བ ན ག།
དེབ་བརྒྱ་དང་གོ་བཞི་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༣༡/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
*
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ། །
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡—༡ ༧༠༠
ISBN 978 - 7—80253 – 436 - 0/B. 123
གསུང་འབུམ་ཆ་ཚང་ལ་( དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书从书)
| ISBN 978-7-80253 - 436-0
1.0雍… 1.0雍… 2百….0喇嘛教
- 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第194卷)
雍增·益西坚赞文集
第31/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880 x 1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253-436 -0/B.123
本文集总定价(1-32册):1050.00元



ISBN 978-7-80253-436-0
9787802lls 34360||
本文集总定价(1-32 卷):1050.00 元
