༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2640
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
32
Total Volumes:
TBRC Pages:
In/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༠
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༧/༣༢)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



.se
-
#
e
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༧/༣༢)
,
PACZEKS {"
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
བློ་
e



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
བ
སྒྲི
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



cons



དཀར་ཆག་
，，，，，，，，，，，，(1)
，，，，，，
(44)
，，，
，，(62)
，
，，(71)
，，，，，，，
，，(79)
ལམ་རིམ་བླ་མ་བརྒྱུད་པའི་རྣམ་ཐར་བཞུགས། དེབ་གཉིས་པ། …
དགེ་བའི་བཤེས་གཉེན་པོ་ཏོ་བའི་རྣམ་ཐར།
རྣམ་དཔྱོད་འགྲན་ཟླ་བྲལ་བའི་ཤ་ར་བའི་རྣམ་ཐར། …
བྱང་ཆུབ་ཐུགས་ཀྱི་བཀའ་བབ་མཆད་ཀ་པའི་རྣམ་ཐར། ..
ལུང་རྟོགས་མངའ་བདག་བྱང་སེམས་སྤྱིལ་བུ་བའི་རྣམ་ཐར།
བཤེས་གཉེན་ཆེན་པོ་ལྷ་ལུང་གི་དབང་ཕྱུག་གི་རྣམ་ཐར། .
ལྷ་འགྲོ་བའི་མགོན་པོའི་རྣམ་ཐར། .
དགེ་བའི་བཤེས་གཉེན་བཟང་ཆེན་བའི་རྣམ་ཐར། .
འདུལ་བ་འབུམ་སྡེའི་མངའ་བདག་མཚོ་སྣ་བའི་རྣམ་ཐར། .
ཆོས་མངོན་རྒྱ་མཚོ་མཐར་སོན་མོན་གྲ་བ། ……………
མཁན་ཆེན་ཆོས་སྐྱབས་བཟང་པོའི་རྣམ་ཐར། ……………………
དགེ་བཤེས་སྤྱན་སྔ་བའི་རྣམ་ཐར། … ……………………
དགེ་བའི་བཤེས་གཉེན་བྱ་ཡུལ་བ་ཆེན་པོའི་རྣམ་ཐར། …
དགེ་བའི་བཤེས་གཉེན་དགྱེར་སྒོམ་པ་ཆེན་པོའི་རྣམ་ཐར།
དགེ་བའི་བཤེས་གཉེན་སངས་རྒྱས་དབོན་སྟོན་གྱི་རྣམ་ཐར། -
1.，，，，，，，
(86)
，，，.
.. (1 06)
。、，
(119)
(131)



དཀར་ཆག་
(143）
༔ ，， ， ， ，
(16 )
• ， ， ， ， ， ， ， ， ， ，
316)
མཁན་ཆེན་ནམ་མཁའ་རྒྱལ་པོའི་རྣམ་ཐར། …
(148)
མཁན་ཆེན་སེང་གེ་བཟང་པོའི་རྣམ་ཐར། …………………………… (150)
མཁན་ཆེན་རྒྱལ་སྲས་བཟང་པོའི་རྣམ་ཐར། ………………… (151)
ལྷོ་བྲག་མཁན་ཆེན་ནམ་མཁའ་རྒྱལ་མཚན་གྱི་རྣམ་ཐར།…
རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་ཐར། …………………(161)
རྒྱལ་ཚབ་དར་མ་རིན་ཆེན་གྱི་རྣམ་ཐར། …………………………… (308)
འདུལ་འཛིན་གྲགས་པ་རྒྱལ་མཚན་གྱི་རྣམ་ཐར། .…………… (316)
ཚ་ཁོ་དབོན་པོ་མཁན་ཆེན་ངག་དབང་གྲགས་པའི་རྣམ་ཐར། (323)
འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་པའི་རྣམ་ཐར། (326)
བྱམས་ཆེན་ཆོས་རྗེ་ཤཱཀྱ་ཡེ་ཤེས་ཀྱི་རྣམ་ཐར། … 332)
གྲུབ་པའི་དབང་ཕྱུག་འཇམ་དཔལ་རྒྱ་མཚོའི་རྣམ་ཐར།… (340)
མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་པོའི་རྣམ་ཐར། …(365)
སྙན་བརྒྱུད་གདམས་པའི་མཛོད་འཛིན་བ་སོ་ཆོས་ཀྱི་རྒྱལ་མཚན་གྱི་
རྣམ་ཐར། ..
.……………… (406)
གྲུབ་ཆེན་ཆོས་ཀྱི་རྡོ་རྗེའི་རྣམ་ཐར། ……………………………… (412)
，
326)
，， ， ， ， ， ，
(34 O）
，，
(412)
- 2 -



༄༅། །ལམ་རིམ་བླ་མ་བརྒྱུད་པའི་རྣམ་ཐར་
བཞུགས་སོ། །
དེབ་གཉིས་པ།
དགེ་བའི་བཤེས་གཉེན་པོ་ཏོ་བའི་རྣམ་ཐར་བཞུགས་སོ། །
འབྲོམ་རིན་པོ་ཆེ་ནས་དགེ་བའི་བཤེས་གཉེན་པོ་ཏོ་བ་ལ་བརྒྱུད་པའི་
བཀའ་གདམས་གཞུང་པའི་བླ་མ་རྣམས་ཀྱི་རྣམ་ཐར་འཆད་པ་ལ། རྒྱལ་བའི་
གདུང་ འཚོབ་ བཤེས་ གཉེན་ པོ་ ཏོ་བ། ཞེས་ བསྔགས་ པ། གངས་ རིའི་ ཁྲོད་
འདིར་རྒྱལ་བའི་བསྟན་པ་སྤེལ་བའི་སླད་དུ་བསམས་བཞིན་དུ་བྱོན་པའི་སྤྲུལ་
པའི་སྐྱེས་མཆོག་དཀའ་ཐུབ་ཀྱི་རི་སུལ་དུ་དྲང་སྲོང་གི་སྤྱོད་ཚུལ་གྱིས་གནས་
ནས་ བསྟན་ པའི་བདག་པོ་མཛད་ པ་ དགེ་བའི་ བཤེས་ གཉེན་པོ་ཏོ་བ་ནི།
འཕན་ཡུལ་སྤུས་ཀྱི་བའོ་ཐང་དུ་ཡབ་སྐུ་གཤེན་སྲིད་ལ་ཕྱུག་སྟེ་སྲིད་པོ་ཞེས་
གྲགས་པ་དང༌། ཡུམ་རིགས་རྣམ་པར་དག་པ་ལེ་མོ་ཞེས་གྲགས་པ་གཉིས་ཀྱི་
སྲས་སུ་མེ་མོ་ཡོས་ཀྱི་ལོ་ལ་སྐུ་འཁྲུངས། གདུང་གཉོས། བྱིས་པའི་དུས་ཉིད་
ནས་བྱམས་སྙིང་རྗེ་བྱང་ཆུབ་ཀྱི་སེམས་རླབས་ཆེན་པོ་རང་འཁྲུངས་སུ་བྱུང་སྟེ་
འགྲོ་བ་གཞན་སྡུག་བསྔལ་བ་གཟིགས་ན་གཏིང་ནས་མི་དགའ་ཞིང་འདིའི་
སྡུག་བསྔལ་འདི་ཐབས་གང་གིས་སེལ་བར་ནུས་སྙམ་པ་དང་། གཞན་བདེ་བ་
གཟིགས་ན་ཐུགས་དགའ་ཞིང་འདིའི་བདེ་བ་འདི་ནམ་ཡང་མི་ཉམས་པར་གོང་
འཕེལ་དུ་སོང་ན་སྙམ་པ་འབྱུང་བ་ཞིག་ཡོད། སྐྱེ་བོ་གཞན་དག་གིས་དབུས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཙང་གི་ཆུ་འདི་ཐམས་ཅད་ཀོང་ཆུ་རླིག་བྱ་བ་ཞིག་ཏུ་འགྲོ །དེ་ན་བྱ་འདམ་
སེལ་བྱ་བ་ཡོད་པས་ཆུ་དེས་མི་རོ་རྟ་རོ་ཐམས་ཅད་བསལ། བྱ་དེ་ཤི་ན་དེ་
བསལ་མཁན་མེད་པས་ཆུ་འཁྲིལ་འོང་ཟེར་བ་གསན་པས་བྱ་དེ་ཤིན་ཏུ་གཅེས་
པར་འདུག་གོ་གསུངས་ནས་བྱ་དེ་ཤི་དོགས་ནས་ཐུགས་ལས་མཛད། རྒྱ་ལམ་
གྱི་མགྲོན་པོའི་སར་བྱོན་ནས་མགྲོན་པོ་ཀུན་ཁྱེད་ཅག་གི་ཡུལ་དུ་ལོ་ལེགས་
པར་ཤོག །བྱོས་སུ་དོན་འགྲུབ་པར་ཤོག་ཅིག་ཅེས་སྨོན་ལམ་འདེབས། དགེ་
བཤེས་པོ་ཏོ་བ་ཉིད་ཀྱི་ཞལ་ནས། རང་གིས་དྲན་པ་རྙེད་པ་ནས་ཕ་རོལ་པོ་
རྒྱལ་ན་དགའ། བདེ་ན་དགའ། སྐྱིད་ན་དགའ་བ་ལས། རང་རྒྱལ་བ་སོགས་
བྱུང་ན་དགའ་སྙམ་པའི་རྟོག་པ་འོང་མ་མྱོང་། མི་གཉིས་འགྲོགས་ནས་འགྲོ་བ་
མཐོང་ན་ཡང་འདི་གཉིས་མཐུན་ན་རུང་སྟེ་སྙམ་དུ་དགོངས་པ་ཁོ་ན་འོང་བ་
ཡིན་གསུངས། དགེ་བཤེས་ཤ་ར་བས་བསྟོད་པ་མཛད་པ་ན་ཡང་། བརྡ་ཕྲད་
ཚུན་ཆད་བྱིས་ པའི་དུས་ཉིད་ནས། །གཞན་གྱི་བདེ་སྡུག་ཐུན་མོང་ ཉིད་དུ་
གྱུར། །ཅེས་གསུངས། ཡབ་དེ་བོན་ཡིན་པས་དགེ་བཤེས་པོ་ཏོ་བ་ཆེན་པོས་
ཀྱང་བྱིས་པའི་དུས་བོན་ཆོག་འདྲ་ཡང་མཛད་པས་བོན་གྱི་ཆོ་ག་འདི་དཀོན་
མཆོག་གསུམ་ལས་ཕྱི་རོལ་ཏུ་གྱུར་པ་འདི་འདྲ་ཅི་རུང་ཞེས་ཐུགས་མ་མཉེས་
པའི་བཀའ་ཡང་སྩལ། དེ་ཙ་ན་སྒོམ་ཆེན་ཞིག་ཤི་བའི་སྤུར་སྦྱངས་པས་འཇའ་
དང་འོད་ལ་སོགས་པ་བྱུང་། དེ་ཡབ་ལ་དྲིས་པས་སྒོམ་ཆེན་ཞིག་གྲོངས་པ་ཡིན་
ཟེར་པས་ངས་ཀྱང་བསླབས་ན་སྒོམ་ཆེན་ཞིག་འོང་སྙམ་པ་བྱུང་གསུངས། ཡབ་
ལ་བླ་མཆོད་སྦ་སྒོམ་ཞེས་པ་གང་ཟག་ཁྱད་པར་ཅན་ཞིག་ཡོད་དེ་ལ་བྱིས་པའི་
དུས་སུ་བསྙེན་གནས་ཀྱི་སྡོམ་པ་བླངས་ནས་སང་བསྲུང་བའི་དེ་རིང་ ཆང་



ལམ་རིམ་བླ་མ་བརྒྱུད་པའི་རྣམ་ཐར། །
འཐུངས་པས་བད་ཀན་ལ་ཕོག་ནས་སྐྱུགས། ཡབ་ཀྱིས་ཁམས་ངན་པར་འདུག་
པས་དེ་རིང་མ་སྲུངས། ཉ་སྟོང་བརྒྱད་གསུམ་བྱ་བ་ཡིན་པས་སང་སྲུངས་བྱས་
པས། ཡབ་ཅི་དགའ་དགའ་ཟེར་དུས་ནམ་ཡིན་པ་ན་བསྲུང་བ་ཡིན། ཁམས་
བཟང་ན་བསྲུངས། ཁམས་ངན་ན་མ་བསྲུངས་པས་ག་ན་འོང་གསུངས། དེ་ལ་
སྦ་སྒོམ་མཉེས་ནས། གཉེན་པོ་དང་ལྡན་པ་ཞིག་འོང་བར་འདུག་རབ་ཏུ་བྱུང་
ལ་ཆོས་ཤིག་བྱེད་དུ་གཞུག་དགོས་ཞེས་ཕ་མ་གཉིས་ལ་ཡང་ཡང་བསྐུལ་ཞིང་
གཞོན་ནུ་རང་ཉིད་ཀྱང་སྔོན་གོམས་པའི་བག་ཆགས་འཐུག་པོའི་མཐུས་སྤྱིར་
འཁོར་བའི་གནས་ཐམས་ཅད་ཡིད་བརྟན་མི་རུང་བ་སྡུག་བསྔལ་གྱི་རང་བཞིན་
ཅན་དུ་རིག་ཅིང་། ཁྱད་པར་ཁྱིམ་གྱི་གནས་ནི་ཉོན་མོངས་དང་ཉེས་པར་སྤྱོད་
པའི་འབྱུང་གནས་སྡུག་བསྔལ་གྱི་རྩ་བ་བཙོན་ར་ལྟ་བུར་གཟིགས་ནས་རབ་ཏུ་
འབྱུང་བར་འདོད་པའི་འདུན་པ་དྲག་པོས་བསྐུལ་ཞིང་ཕ་མ་གཉིས་ཀྱིས་ཀྱང་
གནང་སྟེ་ཡེར་པ་བ་རྔོག་བྱང་ཆུབ་འབྱུང་གནས་ཀྱིས་མཁན་པོ། གླན་ཚུལ་བྱང་
ལ་སློབ་དཔོན་ཞུས་ནས་རབ་ཏུ་བྱུང༌། མཚན་རིན་ཆེན་གསལ་ཞེས་བྱ་བར་
གསོལ། སློབ་དཔོན་སྦ་སྒོམ་ལ་སྒོམ་ཞིག་བསླབས་པར་ཞུ་བྱས་པས་ཁོང་གི་
གསུང་ནས། ཁྱོད་སྒོམ་གཤའ་མར་བྱེད་ན་ཆོས་ཨེན་ཅིག་ཉན་དགོས། དེ་ལྟ་
མིན་ན་སྒོམ་ཆེན་གྱི་སྒོམ་མཆན་ཁུང་བས་ཕུ་ཐག་ཐུང་སྟེ་འགྲོ་བ་ཡིན་གསུངས་
པས་ཐོག་མར་བཀའ་གདམས་ཀྱི་ཆོས་སྤྱོད་རྣམས་བསླབས། ཁས་བླངས་པའི་
བསླབ་ཁྲིམས་དག་པར་བསྲུང་བ་གཞིར་བཞག་ནས་ཁུ་སྟོན་ལ་སོགས་པ་
མཁས་པ་མང་པོ་ལ་བརྟེན་ཏེ་སྡེ་སྣོད་གསུམ་ལ་སྦྱངས་ནས་མཁས་པའི་ཕུལ་
དུ་ཕྱིན་པར་མཛད། བདག་ཉིད་ཆེན་པོ་འདི་གཞོན་ནུའི་དུས་སུ་ཇོ་བོ་རྗེ་ཡང་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞུགས་པས་ཇོ་བོ་ལ་ཡེར་པར་དགེ་བཤེས་སྟོན་པ་བྱང་དུ་གསེར་འཚོལ་དུ་
བཞུད་པའི་ཤུལ་དུ་ནག་ཚོས་ལོ་ཙཱ་བྱས་ནས་སྒོམ་རིམ་བར་པ་གཅིག་གསན་
པ་ལ་སྐད་ནི་མ་ཤེས། བན་གསར་དུ་སོང་བས་བརྡ་གཞན་མེད་པཎྜི་ཏ་ལ་
བཟླ་རྒྱུ་མང་པོ་འོང་བར་འདུག་པ་ལ་ལོ་ཙཱ་བ་ལ་ཅུང་ཟད་ལས་མི་འོང་བར་
སྣང་གསུངས། བྲག་རྒྱབ་ པའི་བཟའ་མི་ཡིན་པས་ཕྱུགས་ས་ན་བྲག་ཀ་ ཇོ་
བཙུན་བྱ་བ་དང་ལྷན་དུ་བཞུགས་པ་ན་ཇོ་བཙུན་གཉིད་ལོག་ཁོང་གིས་མངོན་
རྟོགས་ཞལ་འདོན་མཛད་པ་ལ་ཇོ་བཙུན་ན་རེ་ཐོན་ཅིག་གྲྭ་པ་མང་པོ་བྱུང་ངོ་
ཟེར། གཉིད་སད་ནས་གླེང་པས་ཁྱེད་ཁ་ཏོན་བྱེད་པ་ལ་མི་མ་ཡིན་དཔག་ཏུ་
མེད་པ་འདུས་ནས་ཆོས་ཉན་པ་རྨིས་ཟེར། ཤ་ར་བའི་ཞལ་ནས། མི་མ་ཡིན་
ལའང་མངོན་ཤེས་ཡོད་པ་ཡིན་གསུངས། བྲག་རྒྱབ་ཏུ་གཉེར་ཅིག་མཛད་པ་
ལ་གོ་ཤིན་ཏུ་ཆོད་པ་ཞིག་མཛད་དེ། མདོ་མང་གཅིག་གི་ཕྱག་ལན་ཀྱང་མཛད།
དེའི་བར་ལ་དགེ་འདུན་སྤྱི་བས་ལྷག་པ་ཞོ་བཤལ་གཅིག་ལས་འཐུང་མ་མྱོང་
གསུངས། བྲག་རྒྱབ་པའི་དབོན་ར་ཞག་ཤཱཀྱ་རིན་ཆེན་ན་རེ། ར་བ་ཟླུམ་པོ་ལ་
སོགས་པའི་གཉེར་བྱེད་དགོས་ཟེར་བ་ལ་སྐྱོ་ཤས་ཆེན་པོ་མངའ་བས་མི་བྱེད་
གསུངས་ནས་དོན་མེད་པའི་བྱ་བ་ཐམས་ཅད་སྤངས་ཏེ་རབ་ཏུ་བྱུང་བའི་བྱ་
བའི་གཙོ་བོ་ཀློག་པ་ཐོས་བསམ་དང་། སྤོང་བ་བསམ་གཏན་ལ་ཁོར་ཡུག་ཏུ་
བརྩོན་པར་མཛད། དེ་ནས་དབེན་པའི་གནས་ཞིག་ཏུ་རྩེ་གཅིག་ཏུ་སྒོམ་པར་
བཞེད་ནས་ཡབ་ཀྱི་མཆོད་གནས་རང་ཉིད་ཀྱིས་བསྙེན་གནས་ཀྱི་སྡོམ་པ་ཞུས་
པའི་ སློབ་ དཔོན་ སྦ་ སྒོམ་ ལ་ གྲོས་ཞུས་ པས། སྦ་ སྒོམ་ གྱིས་ ཁྱོད་ བསྒྲུབ་པ་
གཤའ་མ་ཞིག་བྱ་འདོད་ན་བྱང་རྭ་སྒྲེང་ན་ཇོ་བོ་རྗེ་དཔལ་ལྡན་ཨ་ཏི་ཤའི་མན་



ལམ་རིམ་བླ་མ་བརྒྱུད་པའི་རྣམ་ཐར། །
ངག་ཡོངས་སུ་རྫོགས་པར་མངའ་བ་འབྲོམ་སྟོན་པ་ཞེས་བྱ་བ་བཞུགས་པས།
དེའི་ཞབས་དྲུང་དུ་ཕྱིན་ནས་མན་ངག་རྣམས་ཞུས་ན་ལེགས་ཞེས་བསྐུལ་བ་
ལྟར་རང་ཉིད་ཀྱང་དད་གུས་ཆེན་པོས་དེ་ལྟར་བྱ་བར་འདོད་ནས་རྭ་སྒྲེང་དུ་
དགེ་བཤེས་ སྟོན་ པའི་ སྤྱན་ སྔར་ ཕྱིན་ ལ་ དབྱར་ དགུན་ གཅིག་ ཙམ་ བསྡད།
གདམས་ངག་ཞུས་ནས་ཁམས་སུ་ཕྱིན་ལ་མིང་རུས་ཚུན་ཆད་སྤོས་ལ་སྒོམ་ཞིག་
བྱ་སྙམ་ནས་ཅང་སྟོན་དང་གཉིས་འགྲོགས་ནས་རྒྱལ་གྱི་གླན་ཚུལ་བྱུང་དགེ་
ཚུལ་གྱི་སློབ་དཔོན་ཡིན་པས་ཕྱག་འཚལ་དུ་བྱོན། དེ་ནས་རྭ་སྒྲེང་དུ་བྱོན་པ་ལ་
བྲག་རྒྱབ་པའི་དབོན་གྱིས་ཀྱང་དགེ་བཤེས་སྟོན་པ་ལ་ཁྱེད་ཀྱི་སྤྱན་སྔར་ངའི་
མི་ཞིག་ཐལ་གྱི། དེ་གཞན་དུ་མ་གཏོང་ཞིག་ཟེར་བའི་འཕྲིན་ཡིག་སླེབས། དེ་
ནས་འབྲོམ་རིན་པོ་ཆེ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་བྱང་
ཆུབ་ལམ་གྱི་རིམ་པའི་ཁྲིད་ཞུས་པ་ན་འབྲོམ་རིན་པོ་ཆེས་རང་གི་སྲས་ཀྱི་ཐུ་བོ་
བསྟན་ པའི་ བདག་ པོར་ འགྱུར་ བར་ གཟིགས་ནས་ སྤྱན་ གྱི་ འབྲས་ བུ་ ལྟར་
བསྐྱངས་ཤིང་། ལམ་གྱི་རིམ་པའི་དབུ་བཤེས་གཉེན་བསྟེན་ཚུལ་ནས་ཐར་
ཆགས་སུ་གདམས་ཤིང་དམིགས་སྐོར་རེ་རེ་ནས་བཤད་ཆོས་ཙམ་དུ་མ་ལུས་
པར་རྒྱུད་ལ་སྐོར་ཏེ་མྱོང་བ་ཐོན་ངེས་སུ་འཁྲིད་པར་མཛད་པས་དགེ་བའི་
བཤེས་གཉེན་སྟོན་པ་རིན་པོ་ཆེའི་ཡོན་ཏན་དང༌། ཇི་ལྟར་གསུངས་པའི་ལམ་
གྱི་གནད་རྣམས་ལ་ཡིད་ཆེས་ཀྱི་དད་པ་བརྟན་པོ་སྐྱེས་ཤིང་ཁྱད་པར་དུ་སྤྱོད་
འཇུག་གི །བདག་ནི་གྲོལ་བ་དོན་གཉེར་ལ། །རྙེད་དང་བཀུར་སྟིས་འཆིང་མི་
དགོས། །ཞེས་པ་ལ་བརྟེན་པའི་མན་ངག་གསུངས་པའི་ཐད་ཀར་ཐུགས་སྣ་
འགྱུར་ཏེ་ཚེ་འདིའི་རྟོག་པ་བསྒྱུར། དགེ་བའི་བཤེས་གཉེན་འབྲོམ་རིན་པོ་ཆེ་
-
5
-



ནན
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འབྲལ་མེད་དུ་བསྟེན་པ་ཡིན། ང་དང་པོར་འོང་དུས་ན་ཐོག་ཅིག་མན་ངག་ཞུས་
ནས་གནས་གཞན་ཞིག་ཏུ་འགྲོ་བསམས་པ་ཡིན་ཏེ། ད་ང་མགྲེས་སྨད་ཙམ་དུ་
སོང་ཟེར་ཡང་མི་ཆ་གསུངས། དེས་ན་མན་ངག་ཆུང་ངུ་འགའ་ཙམ་གྱིས་མི་
ཆོག་ལ། དེ་ཡང་ཞུས་ནས་གཞན་དུ་ཕྱིན་པས་མི་ཆོག་པར་དགེ་བཤེས་མཚན་
ཉིད་དང་ལྡན་པ་དང་མི་འབྲལ་བར་བསྟེན་དགོས་པར་དགོངས་ནས་ལོ་བདུན་
བསྟེན་པ་ལས་དགེ་བཤེས་སྟོན་པའི་ཐུགས་ཀྱང་ཟིན། བའོ་ཐང་འདིར་ཇི་ལྟ་
བུའི་མི་ཆེན་ཞིག་འབྱོན་པར་འདུག་གསུངས། དགེ་བཤེས་རྣལ་འབྱོར་པ་དང་
དགོན་པ་བ་ཡང་མ་འདས་བར་དུ་རྭ་སྒྲེང་དུ་བཞུགས་ནས་བསྒྲུབ་པ་རྩེ་གཅིག་
ཏུ་མཛད། བར་སྐབས་ཤིག་སྦ་སྒོམ་དང་ལྷན་དུ་མདོ་སྡེ་རྒྱན་གྱི་རྩ་བ་གཟིགས་
ཤིང་བཞུགས། དེར་ནུབ་གཅིག་སྤང་ལེབ་གཅིག་ལ་མདའ་མང་པོ་རྒྱབ་ནས་
བཏོན་ པས་ མདེའུ་ ཁ་ ཡར་ ལུས་པ་རྨིས། ཕྱིས་ཊིཀྐ་དང་ སྦྱར་ནས་གཟིགས་
པས་མདེའུ་མ་ལུས་པར་ཐོན་པ་རྨིས་ཏེ་རྗེ་བཙུན་བྱམས་པའི་དགོངས་པ་ཇི་ལྟ་
བ་བཞིན་དུ་ལོངས་པ་ཡིན་གསུངས། དེ་ལྟར་དགེ་བའི་བཤེས་གཉེན་པོ་ཏོ་
བས་འབྲོམ་རིན་པོ་ཆེ་ཐོག་མ་མཇལ་བ་ནས་མཐར་ནམ་གཤེགས་བར་དུ་སྐད་
ཅིག་ཀྱང་འབྲལ་མ་ཕོད་པར་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན།
འབྲོམ་རིན་པོ་ཆེས་ཀྱང་སྲས་ཀྱི་ཐུ་བོར་བཟུང་། ལན་ཅིག་འབྲོམ་རིན་པོ་ཆེ་སྐུ་
བསྙན་པ་ཞིག་གི་སྐབས་པོ་ཏོ་བའི་པང་དུ་དབུ་བཞག་ནས་ཡོད་པའི་ཚེ། པོ་ཏོ་
བའི་ཐུགས་དགོངས་ལ་འཇིགས་སར་སྐྱེལ་མས་བོར་བ་འདྲ་བ་ཞིག་འོང་བ་
འདུག་ན་ད་སུ་ལ་བརྟེན་སྙམ་པ་དང་སྤྱན་ཆབ་གོང་བའི་རྩ་ན་མར་ཉིལ་གྱིས་
བྱུང་བ་དགེ་བཤེས་སྟོན་པས་མཁྱེན་ནས། ངས་ཁྱོད་ཀྱི་བརྟེན་ས་སུ་ཡང་མ་



ལམ་རིམ་བླ་མ་བརྒྱུད་པའི་རྣམ་ཐར།
མཐོང་བས་ད་ཕན་ཆད་གསུམ་ཡན་ཆད་ལྔ་མན་ཆད་དཔུང་གདང་ཆོས། དགེ་
བའི་བཤེས་གཉེན་མདོ་སྡེ་ལ་གྱིས་ལ་སེམས་བཟང་པོ་གྱིས་དང་ཁྱད་པར་ཅན་
དང་ཕྲད་དེ་འོང་གསུངས་པས། མདུན་ན་ཇོ་བོ་ལེགས་ཡོང་པས་སེམས་བཟང་
པོ་གང་ལ་ཟེར་ཞུས་པས། འོ་ན་བྱང་ཆུབ་ཀྱི་སེམས་ལ་ཟེར་བ་ཡིན་མོད་ཅེས་
ལན་གཉིས་བསྟུད་ནས་གསུངས་པས། དེ་སྔ་ནས་ཀྱང་མི་གོ་རྒྱུ་མེད་པ་ལ་དེས་
གསལ་བཏབ་པ་འདྲ་བ་ཞིག་བྱུང་ནས་དེའི་ཐབས་ལྐོག་ཏུ་མན་ངག་ཏུ་ཡང་
གསུངས། ཚོགས་སུ་ལུང་དང་སྦྱར་ནས་ཀྱང་གསུངས། བཀའ་བཀྱོན་ཚུན་ཆད་
ཀྱིས་ཀྱང་དེའི་ཐབས་སུ་གསུངས་ནས་ཡོད་པས་ལོ་གཉིས་ཙམ་དུ་མྱ་ངན་ཡང་
སངས་པ་འདྲ་ཞིག་བྱུང་བ་ལ། ཕྱིས་སེམས་བཟང་པོ་ལ་ཁོང་རང་དགོས་པར་
སོང་བས་མྱང་ངན་ལ་སངས་དུས་མེད་གསུངས། མཐར་འབྲོམ་རིན་པོ་ཆེ་མྱ་
ངན་འདའ་ཁར་དགེ་བཤེས་པོ་ཏོ་བས་འབྲོམ་རིན་པོ་ཆེ་ལ་བླ་མ་མ་བཞུགས་
ན་སུ་ལ་བསྟེན་ཞུས་པས། བོད་ཕུ་ཐུང་ཙམ་འདི་ན་ཁྱོད་ཀྱི་དགེ་བཤེས་ངས་མ་
མཐོང་གི་དགེ་བཤེས་མདོ་སྡེ་ལ་གྱིས་གསུངས། དགེ་བཤེས་སྟོན་པ་མྱ་ངན་
ལས་འདས་པའི་དུས་སུ་མནལ་ལམ་དུ་རྩེ་ཕྱིང་དཀར་གྱི་སྟེང་དུ་བྱོན་ནས་རལ་
གྲི་ཞིག་ལག་ཏུ་ཐོགས་ཏེ་དུང་ཞིག་བུས་པས་འཛམ་བུའི་གླིང་ཐམས་ཅད་དུ་
ཐོས་སམ་སེམས་པ་ཞིག་རྨིས། མནལ་སད་པ་དང་རལ་གྲི་ཐོགས་པ་རྨིས་པ་
ནི་ཤེས་རབ་ཇེ་ཆེ་ཇེ་ཆེར་འགྲོ །དུང་བུས་པ་རྨིས་པས་ཆོས་ནི་འགའ་རེ་ཙམ་
པ འཆད་ པ་ ཞིག་ འོང་ གསུངས། དེའི་ཟང་ ཟིང་ གི་བགོ་སྐལ་ནི་ཅི་ ཡང་ མེད། །
ཐུགས་དམ་དུ་དགེ་བཤེས་སྟོན་པའི་རག་ཤའི་ཕྲེང་བ་ཉི་ཤུ་རྩ་གཅིག་དང་།
ཕྱག་འཁར་གཉལ་དུ་སྤྱན་དྲངས་པ་དེ་གཉིས་ཡོད་གསུངས། དགོན་པ་བ་
- 7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདས་ནས་རྭ་སྒྲེང་བསྐྱང་བར་དགོངས་ཏེ། དབྱར་དེ་སྐྱོ་བསངས་ལ་བསླབ་
བཏུས་ཤིག་གསུངས་པ་ལ་གཞན་གྱི་ཤེས་པ་སྒྱུར་ནུས་པ་ལྟ་བུ་ཞིག་བྱུང་བ་ལ།
དེར་དཔོན་ཆོས་གྱི་རྒྱལ་པོ་ལ་ཡང་མ་བཏུབ། རྨི་ལམ་ན་ཁོང་རང་གིས་ཐོང་
མཁན་མཛད་དེ། ཞིང་ར་དེ་རྨོས་པས་འོག་ཐམས་ཅད་རྫ་རོང་དུ་སོང་ནས་རྨོར་
མ་བཏུབ་པ་ཞིག་རྨིས་པས། ཞིང་སྦྱང་དུ་མ་བཏུབ་པ་ཡིན་གསུངས་ནས་རྭ་
སྒྲེང་གི་ཆས་དངོས་གང་ཡོད་བསྒྱུར་ཏེ་གཅིག་པུར་གཤེགས། དེ་ནས་དགེ་
བཤེས་པོ་ཏོ་བ་དང་ཕུ་ཆུང་བ་དང༌། སྤྱན་སྔ་བ་སྟེ་སྐུ་མཆེད་གསུམ་ག་ཡང་ཚེ་
འདི་ལ་ཤ་གཟུག་རང་བཟའ་བར་ཆད་ནས། རྭ་སྒྲེང་ཆོས་ཀྱི་མུ་གེས་ཐེབས་
ཡོད། དེ་ཙ་ན་ཡོན་བཤད་ཕུ་ཆུང་བས་མཛད་པ་ལ་ཉིན་གཅིག་པོ་ཏོ་བ་མཛད་
དུ་བཅུག་པས། གཞན་གྱི་ཤེས་པ་སྒྱུར་ནུས་པ་འདྲ་བ་ཞིག་བྱུང་པས་ཕུ་ཆུང་
བའི་ཞལ་ནས། འུ་ཅིའི་ཇོ་བོས་ཆོས་གད་མེད་གཡང་མེད་དགོངས་ཏེ་གདའ།
ཇོ་བོ་ཆེན་པོའི་གསུང་བཞག་ནས་ངས་ཡོན་བཤད་བྱས་གསུངས་ནས་མཛད་
མ་ཉན། དེ་ཕྱིན་པོ་ཏོ་བས་མཛད། རྭ་སྒྲེང་ནས་བྱོན་ཏེ་སྐུ་མཆེད་ལྷན་ཅིག་ཏུ་
ཀླུངས་ཤོད་ན་འགོར་བསྒོམས། དེ་ནས་སྤྱན་སྔས་ཕྱོར་ཕུར་སྐུ་མཚམས་མཛད་
ནས་བཞུགས། གཉིས་པས་འཕན་ཡུལ་སྟོད་དང་རྒྱལ་ངོས་སུ་བསོད་སྙོམས་
མཛད་ཅིང་བཞུགས། ལ་མོར་རྒྱ་ཟེར་བ་དེར་ཡང་བཞུགས། དེ་ལྟར་རང་རྒྱུད་
སྨིན་ནས་གཞན་དོན་གྱི་ཚོགས་བསྡུས་པའི་དང་པོ་སྒྲོ་ལག་དགོན་པ་ཡིན་པར་
གསལ་ཏེ། དགེ་བཤེས་དོལ་པས་སྒྲོ་ལག་ཏུ་འཇལ་ཙ་ན་ཚོགས་ནས་ལོ་ངོ་
གསུམ་སོང་ཞིང་། གྲྭ་པ་སུམ་ཅུ་ཙམ་འདུག་གསུངས། དེ་ནས་ཁྲབ་འཛབ་ཁུང་
མིག་ཏུ་དབྱར་གཉིས་བཞུགས་ནས་ལམ་སྒྲོན་དང་། ཡོན་ཏན་མཐའ་ཡས་པར་



ལམ་རིམ་བླ་མ་བརྒྱུད་པའི་རྣམ་ཐར།
བསྟོད་པ་དང༌། བཤེས་པའི་སྤྲིངས་ཡིག་གསུངས་པས་གྲྭ་པ་བརྒྱ་ཙམ་འདུས།
དགུན་རྒྱལ་གྱི་གངས་རྒྱལ་མོར་བསླབ་བཏུས་གསུངས། གྲྭ་པ་སུམ་བརྒྱ་ཙམ་
འདུས། དེ་ནས་ཀམ་ཡུང་བའི་གྲྭ་པ་མང་པོ་བྱུང་། བཟློག་ཀྱང་ཉན་དུ་མ་འདོད་
ནས་དབྱར་གཅིག་ཆོས་མ་གསུངས་པར་སྐུ་མཆེད་གཉིས་ལ་མོ་སྡིང་པོ་ཆེར་
བཞུགས། དེའི་དབྱར་ཚུལ་འཇུག་ཡང་དག་པ་ཞིག་བྱས་ཏེ་དགེ་བཤེས་པོ་ཏོ་
བའི་ཞལ་ནས། ང་ལ་དེའི་དབྱར་ཐ་མལ་གྱི་རྟོག་པ་སྐད་ཅིག་ཀྱང་མ་སྐྱེས་
གསུངས། ཕུ་ཆུང་བའི་ཞལ་ནས། ངས་རྟེན་འབྲེལ་འབའ་ཞིག་བསྒོམས་པས་
རྟེན་འབྲེལ་རང་དུ་སོང་གསུངས། དེ་ནས་དར་ཡུལ་ཀོ་རུ་ན་བཞུགས་པའི་ཚེ་
པོ་ཏོ་བ་ཆེན་པོའི་ཡབ་དགེ་བཤེས་ཀྱི་སྤྱན་སྔར་བྱུང་སྟེ་ཕྱག་བཙལ་ནས། ཕྱི་
མ་ལ་ཐུགས་ལ་གདགས་པར་ཞུ། གོས་དུག་འདི་ཀུན་དགེ་བསྙེན་གྱིས་བགོར་
བཏུབ་བམ། གླང་ གཅིག་ ཡོད་ པ་ གྲྭ་པའི་ ཁལ་ གྱིས་ཟེར་ནས་བཞུད། དགེ་
བཤེས་པོ་ཏོ་བའི་ཞལ་ནས། ཨ་ན་ཕ་རྒན་དེ་ལྟོས་དང་གསུངས་ནས་བལྟས་
པས་མལ་ན་འདས་ནས་འདུག །དེ་ནས་དགུང་ལོ་དྲུག་ཅུ་རྩ་གཅིག་པ་ལ་སྤྲས་
ཀྱི་པོ་ཏོ་དགོན་པ་ན་བཞུགས་པའི་དུས་སུ་འཕན་ཡུལ་སྟོད་དུ་སྡེ་རྩོད་ཆེན་པོ་
ཞིག་བྱུང་བས་ས་ཕུག་པའི་ཇོ་བོ་མང་པོ་དང་། རྒྱལ་ནས་བྲོས་པ་མང་དུ་བྱུང་།
དེ་ཐམས་ཅད་ལ་དགུན་འདི་ཇི་ལྟར་བཏུབ་བཏུབ་གྱིས་ཤིག་དབྱར་ནས་སྨྲས་
སུ་བསྡད་ཀྱི་གསུངས། དེ་ནས་དཔྱིད་ལུང་སྟོངས་མ་ཟིན་པར་དོག་ནས་སྡུད་
མོ་བཏབ་ པས། དཔེར་ན་སེང་གེ་རི་སུལ་བརྟེན་ནས་འཇིགས་མེད་པར། །
ཞེས་པ་དེ་ལན་གསུམ་གྱི་བར་དུ་བྱུང་ནས། དབྱར་སྟག་ལུང་ཐང་དུ་བཞུགས་
གྲྭ་པ་དྲུག་བརྒྱ་ཙམ་འཚོགས། ཕྱིས་སྟག་ལུང་དུ་ཆོས་ཉན་པ་དགེ་འདུན་རྣམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལ་གསེར་ཞོ་ཕྱེད་ཕྱེད་གནང་བས་གསེར་སྲང་བརྒྱད་ཅུ་ཙམ་སོང་། གྲྭ་པ་སྟོང་
དང༌ སུམ་བརྒྱ་ཙམ་བཞུགས་ པར་ གསལ། གཞུ་མཁན་ བྲག་ དང་ དབྱར་ ས་
དགུན་ས་མཛད་དེ་གཉིས་ཀར་བཞུགས། དེ་ནས་དགེ་བཤེས་སྤྲུག་པ་ཞེས་
གྲགས་པ་བྱུང་། དེ་ནས་ཀྱང་ན་འགོར་བཞུགས་པར་གསལ་ཏེ། ཤ་ར་བའི་
ཞལ་ནས། སྔར་ན་འགོ་ན་བཞུགས་པ་ན་དེ་རིང་མངོན་པར་བྱང་ཆུབ་པའི་དུས་
ཡིན་གསུངས་ཏེ་མཛད་རྒྱུ་ཅང་མེད། ཕྱིས་དུས་དེར་མཆོད་པ་ཆེ་བ་རེ་མཛད་དེ་
ཁོ་བོ་སྔ་མ་དེ་ལ་སྨོན་གསུངས། ན་འགོ་ན་བཞུགས་དུས་ས་དེ་གཉན་པས་
སྤྱིལ་པོ་བརྩིག་པ་དང་རྐོ་རློག་སོགས་བྱས་པས་གྲྭ་པ་རྣམས་ཀྱི་རྨི་ལམ་དུ་སྡིག་
སྦྲུལ་དང་སྦལ་ལྕོང་སོགས་རྨིས་པ་ལ་དགེ་བཤེས་པོ་ཏོ་བའི་ཞལ་ནས། ཁྱེད་
སྐྲག་མི་དགོས་ངའི་རྒྱབ་འདི་ན་ནུབ་ཕྱོགས་ཀྱི་རྒྱལ་པོ་སྤྱན་མི་བཟང་ལུས་དང་
གྲིབ་མ་བཞིན་དུ་རྟག་ཏུ་ཡོད་ཀྱི་གསུངས། བར་ཆད་ཀྱིས་མི་ཚུགས་པའི་རྒྱུ་
ཡང་བྱང་ཆུབ་སེམས་དཔའ་ཉན་ཐོས་ཀྱི་ཆ་ལུགས་ཀྱིས་སེམས་ཅན་གྱི་དོན་
མཛད་པའི་གནས་བརྟན་བཅུ་དྲུག་གི་གཅིག་ཡིན་གསུངས། རམ་སྡིངས་མ་བ་
ལ་ཁྱེད་མ་འཛེམ་ནས་ཡིད་ཆད་མི་དགོས་ང་གནས་བརྟན་བཅུ་དྲུག་གི་གཅིག་
ཡིན་པས་ང་དང་མཇལ་བ་ཁྱོད་བསོད་ནམས་མི་ཆུང་གསུངས། དེ་ལ་དགེ་
བཤེས་པོ་ཏོ་བ་ཆེན་པོ་དེ་གནས་བརྟན་ཡན་ལག་འབྱུང་གི་སྤྲུལ་པར་གྲགས་
ཤིང་གྲགས་པ་ལྟར་དུ་རང་ཉིད་ཀྱིས་ཀྱང་ཞལ་གྱིས་བཞེས། བཀའ་གདམས་
གླེགས་བམ་ལས་དགེ་བཤེས་པོ་ཏོ་བ་འདི་ཉིད་བཤེས་གཉེན་འབྲོམ་རིན་པོ་ཆེ་
རྒྱལ་པོ་དད་པ་བརྟན་པོར་སྐུ་འཁྲུངས་པའི་ཚེ་སྲས་ཆེ་བ་སངས་རྒྱས་འཛིན་པོ་
ཏོ་བ། དྷམ་འཛིན་ཕུ་ཆུང་བ། དགེ་འདུན་འཛིན་སྤྱན་སྔ་བར་འགྱུར་བར་ལུང་
10 -



ལམ་རིམ་བླ་མ་བརྒྱུད་པའི་རྣམ་ཐར། །
བསྟན་ཏེ་དད་པ་བརྟན་པོའི་འཁྲུངས་རབས་ལས། སྲས་སངས་རྒྱས་འཛིན་ནི་
འདི་ནས་ལོ་ནི་མི་མང་བར་རིན་ཆེན་གསལ་ཞེས་བྱ་བ་རྒྱལ་བའི་འབྱུང་གནས་
ཀྱི་སྲས་ཀྱི་ཐུ་བོར་འགྱུར། དྷརྨཱ་འཛིན་གཞོན་ནུ་རྒྱལ་མཚན་ཞེས་བྱ་བ་འདི་
དེང༌ སང་ གི་ཞུས་ལན་འདི་དག་གི་བདག་པོ་ དམ་ པ་ཞིག་ཏུ་འགྱུར། དགེ་
འདུན་ འཛིན་ནི་ ཚུལ་ ཁྲིམས་ འབར་ ཞེས་ བྱ་བ་ རྒྱལ་བའི་ འབྱུང་ གནས་ ཀྱི་
གདམས་པ་མང་པོ་ཉམས་སུ་ལེན་ཅིང་སངས་རྒྱས་ཀྱི་བསྟན་པ་ལ་ཕན་པའི་
བཤེས་གཉེན་དམ་པ་ཞིག་ཏུ་འགྱུར་རོ་ཞེས་གསུངས། ཡང་གླེགས་བམ་དུ་སྐུ་
མཆེད་ གསུམ་ པོ་ དེ། རིགས་ གསུམ་ མགོན་ པོའི་ སྤྲུལ་ པ་ ཡིན་ཏེ། བཀའ་
གདམས་ གླེགས་ བམ་ གྱི་ ལུང་ བསྟན་ གྱི་ ལེའུ་ ནས། འདི་ ནས་ སྤྱན་ རས་
གཟིགས་དབང་དང་། །འཇམ་པའི་དབྱངས་དང་ གསང་བའི་བདག །གཞན་
ཡང་འཇམ་དབྱངས་ཉིད་སྤྲུལ་ པ། །སྤྲུལ་པའི་ཁྱེའུ་གཟུགས་མཛེས་སོ། །རྩེ་
ལྔའི་ རི་ལས་འདིར་ལྷགས་གདའ། །དང་པོ་གསུམ་ནི་ང་ཡི་སྲས། །པོ་ཏོ་བ་
དང༌ ཕུ་ ཆུང་བ། །སྤྱན་སྔ་ ཞེས་ བྱ་ སྐུ་མཆེད་གསུམ། །ཞེས་ གསུངས། འབྲོམ་
རིན་པོ་ཆེས། ཇོ་བོ་ལ་འབུལ་ཆེན་མཛད་པའི་ཚེ། ཇོ་བོའི་ཞལ་ནས་ཧུ་འམ།
ཁྱེའུ་དཀར་པོ་འདི་ལ་ད་ལྟ་ངས་བོད་འདི་ན་བཀོད་པ་དྲུག་ཅུ་རྩ་ལྔ་མཐོང་
གསུངས་པ་འདི་ཕུ་ཆུང་བ། ཁྱེའུ་སེར་པོ་ན་རེ་ཁོ་བོ་ལ་བཀོད་པ་དགུ་བཅུ་
མཆིས། པོ་ཏོ་བ། ཁྱེའུ་ སྔོན་པོ་ན་རེ། ཁོ་བོ་ལའང་བྱང་ཕྱོགས་ན་བརྒྱ་དང་
དྲུག་ཅུ་རྩ་ལྔ། འདི་ན་དྲུག་གི་གདུལ་བྱ་ལས་མ་མཆིས་གསུངས་པ་སྤྱན་སྔ་
ཚུལ་ ཁྲིམས་ འབར་ ཡིན་ པར་ གོ །ཞེས་ གསུངས། ཡང་ སྔོན་ བལ་ ཡུལ་ དུ་
འཕགས་པ་ཤིང་ཀུན་ལ་ནུབ་ཐུན་དང་ཐོ་རངས་གཉིས་མིས་སྐོར་བ་བྱེད།
-11-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གུང་ཐུན་འབྱུང་བ་བཞི་གཉིད་ལོག་པའི་དུས་སུ་མི་མ་ཡིན་རྣམས་སྐོར་བ་བྱེད།
དེའི་དུས་གྲུབ་ཐོབ་མིན་པས་བསྐོར་བ་བྱེད་ན་བར་ཆད་འོང་། རྣལ་འབྱོར་པ་
ཞིག་གིས་ཕག་མོའི་དངོས་གྲུབ་བརྙེས་ནས་མི་མ་ཡིན་རྣམས་ཀྱི་གསེབ་ཏུ་སྐོར་
བ་བྱས་པས། དེ་རྣམས་གླུ་ལེན་གྱི་འདུག་པའི་ནང་ན་མར། སྔོན་ནས་སྔོན་གྱི་
དུས་ཙ་ན། །ཐུགས་དགོངས་བླ་ན་མེད་པ་དེ། །ཇོ་བོ་ཨ་ཏི་ཤ་ལ་བྱུང་། །ད་ལྟ་
མ་རིག་འཁྲུལ་པར་འཁྱམས། །ཨ་ཏི་ཤ་ཡི་གདུང་གསོབ་པ། །འཕགས་པ་སྐུ་
མཆེད་གསུམ་པོ་དེ། །གཅིག་ཙམ་ལྷོ་བལ་གྱི་མཚམས་ན་ཡོད། །འཕགས་པ་
འཇམ་ དཔལ་ དང་ གཉིས་ སུ་མེད། །གཅིག་ ཙམ་ བལ་བོའི་ཡུལ་ན་ཡོད། །
འཕགས་ པ་ ཝ་ ཏི་ དང༌ གཉིས་ སུ་ མེད། །གཅིག་ ཙམ་མང་ ཡུལ་ གྱི་ གྲོང་ན་
ཡོད། །འཕགས་ པ་ དབུ་ ཁང་ དང་ གཉིས་ སུ་ མེད། ཟེར་ བ་ གསན། རྟེན་ དེ་
རྣམས་རིགས་གསུམ་མགོན་པོ་དངོས་ཡིན་པས་བཀའ་གདམས་ སྐུ་མཆེད་
གསུམ་ པོ་ འདི་ ཡང་ རིགས་ གསུམ་ མགོན་ པོའི་ སྤྲུལ་ པ་ ཡིན་ ཞེས་ བཀའ་
གདམས་ཆོས་འབྱུང་ལས་བཤད་དོ། །ངས་དོན་དུ་སྤྲུལ་པའི་སྐྱེས་བུ་ཡིན་པར་
བཤད་མོད། ཐུན་མོང་བ་གདུལ་བྱའི་སྣང་ངོར་ཡང་མཛད་པ་རྣམ་ཐར་བསམ་
གྱིས་མི་ཁྱབ་སྟེ། དགེ་བཤེས་པོ་ཏོ་བ་ཆེན་པོ་དེ་འབྲོམ་རིན་པོ་ཆེ་ཁོ་ན་ལ་
བརྟེན་ནས་བྱང་ཆུབ་ལམ་གྱི་རིམ་པའི་འགོ་བཤེས་གཉེན་བསྟེན་ཚུལ་ནས་
འབྲས་བུ་མི་སློབ་ཟུང་འཇུག་འགྲུབ་པའི་བར་དམིགས་སྐོར་རེ་རེ་ནས་མྱོང་བ་
ཕུལ་ཕྱིན་བཏོན་ཏེ་བསྐྱངས་པས་རྩོད་མེད་ཀྱི་མྱོང་བ་ཕུལ་ཕྱིན་འཁྲུངས་ཏེ་
སྐྱེས་བུ་ཆུང་འབྲིང་གི་ལམ་ལ་སྦྱངས་པའི་འབྲས་བུ་ཚེ་འདིའི་ལུས་ལོངས་སྤྱོད་
རྙེད་བཀུར་སྙན་གྲགས་འཁོར་གཡོག་གང་ལའང་ཆགས་པ་སྐད་ཅིག་ཀྱང་མི་
- 12 -



ལམ་རིམ་བླ་མ་བརྒྱུད་པའི་རྣམ་ཐར། །
སྐྱེ་བར་རི་དྭགས་རྨས་མ་བཞིན་དུ་དབེན་པ་ནས་དབེན་པར་འཕོ་བར་མཛད།
ལན་ཅིག་སྦྱིན་བདག་ཅིག་གིས་གཡུ་གྲུ་དམར་ཆེན་པོ་ཞིག་ཕུལ་བ་ན་ཕྱག་ཏུ་
མ་བཞེས་ པར་ མདུན་ དུ་ ཞོག་ ཅིག་ པའི་བརྡ་ མཛད། བསྔོ་ བ་ ལེགས་ པར་
མཛད། སང་ཉིན་དགེ་བཤེས་དཔོན་སློབ་རྣམས་ཕྱོགས་གཞན་ཞིག་ཏུ་ཕེབས་
པ་ན་སྦྱིན་བདག་དེ་ཡིད་མ་ཆེས་པར་བཞུགས་སར་བལྟར་ཕྱིན་པས་གཡུ་དེ་
མདངས་གང་བཞག་ས་དེ་ཁ་རང་ན་འདུག་ཟེར། དགེ་བཤེས་པོ་ཏོ་བ་དང་དེའི་
འཁོར་ཐམས་ཅད་ཀྱང་ཟང་ཟིང་གི་དངོས་པོ་གང་ལའང་མི་ཆགས་པར་ཚེ་
བློས་བཏང་ཤ་སྟག་ཏུ་བྱུང་སྟེ་རྣམ་པར་ཐར་པ་དེ་ཙམ་ཡང་བསྟན་པ་རིན་པོ་
ཆེའི་རྒྱན་དུ་ཆེའོ། །དགེ་བཤེས་པོ་ཏོ་བ་ཆེན་པོ་དེ་ལ་ཚེ་བློས་བཏང་གིས་གྲྭ་པ་
རྣམ་གྲོལ་སྒྲུབ་པ་ཤ་སྟག་སྟོང་ཙམ་ཏེ་འཁོར་དུ་འདུས་ཤིང་། དེ་ཐམས་ཅད་
སྡོམ་གསུམ་གྱི་བཅས་མཚམས་དག་པ་བསྟན་པ་ཡོངས་རྫོགས་ཀྱི་ཉམས་ལེན་
ལ་གཅིག་ཏུ་གཞོལ་བ། སྒོ་གསུམ་གྱི་སྤྱོད་པ་ཐམས་ཅད་དགེ་བཤེས་པོ་ཏོ་བ་
ཉིད་ཀྱི་རྗེས་སུ་སློབ་པ་ཤ་སྟག་བྱུང་བས་འཛམ་བུའི་གླིང་གི་སའི་ཆ་ཐམས་
ཅད་དུ་སྙན་པའི་གྲགས་པས་ཁྱབ་སྟེ་རྒྱ་གར་འཕགས་པའི་ཡུལ་དུའང་བོད་ན་
རབ་ཏུ་བྱུང་བ་སྟོང་ཙམ་རྣམ་ཐར་གཅིག་ལ་འགོད་ནུས་པའི་སེམས་དཔའ་ཆེན་
པོ་ཞིག་བཞུགས་ཡོད་འདུག་ཅེས་གྲགས་པ་བྱུང་ངོ༌། །ཡང་ལན་ཅིག་ དགེ་
བཤེས་པོ་ཏོ་བ་མཁར་ཐོག་ན་ཁ་བ་འཆགས་ནས་དོ་ནུབ་གཞོན་ནུ་མ་བདུན་
གྱི་རྟོགས་བརྗོད་ནས་བཤད་པ་དང་འདྲ་བ་ཞིག་བྱུང་བས་དགའ་བ་ཞིག་བྱུང་
གསུངས། གཞོན་ནུ་མ་བདུན་གྱི་རྟོགས་བརྗོད་ལས་ཇི་ལྟར་འབྱུང་བ་ནི། སྐྲ་
རྣམས་བྲེགས་པར་གྱུར་ནས་ནི། །ཕྱག་དར་ཁྲོད་ཀྱི་གོས་འཆང་ཞིང་། །དགོན་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
པ་ཡུལ་དུ་འདོད་པར་ནི། །ནམ་ཞིག་དེ་ལྟར་འགྱུར་ཞིག་གུ །ཞེས་གསུངས་པ་
ལྟར་རོ། །དགེ་བཤེས་པོ་ཏོ་བའི་མཛད་པ་རྣམ་ཐར་བཀའ་གདམས་ཀྱི་བཤེས་
གཉེན་ཆེན་པོ་ཞིག་གིས་བསྡུས་པ་ནི་འདི་ལྟར། དགེ་བཤེས་པོ་ཏོ་བ་དེ་སྐྱེས་
ཐོབ་ཀྱི་ལྷག་བསམ་ཅན། གནས་བརྟན་ཆེན་པོའི་གྲགས་པ་ཅན། བསྟན་པའི་
ཁྱབ་གདལ་ཆེ་བ། སྡེ་སྣོད་ཀྱི་དོན་སྤྱིར་ཤར་བ། གཞུང་གི་བྱེད་པ་མཁས་པ།
འདུལ་བའི་ཕྱག་ལེན་འཐེམས་པ། རབ་ཏུ་བྱུང་བའི་ཆ་ཐིངས་པ། བསྟན་པའི་
བདག་པོ་ཞིག་བྱོན་པས། དགུང་དུས་དིང་སང་གི་བར་དུ་ཁས་བླངས་ལ་རྟོག་
དཔྱོད་བྱེད་པའམ། སྡོམ་པའི་རྩིས་གཞི་འདིང་བའམ། སྡེ་སྣོད་ལ་བློ་ཁ་ཕྱོགས་
པའམ། འདོད་པ་ལ་སྐྱོན་དུ་ལྟ་བའམ། ཡོན་ཏན་ལ་ངོམས་པ་བག་ཙམ་ཞིག་
མཆིས་པ་འདི་དེའི་འོད་ལ་བརྟེན་པ་ཞིག་ལགས་པར་གདའ་གསུངས་། དགེ་
བཤེས་པོ་ཏོ་བ་ དེ་ སྡེ་སྣོད་གསུམ་ལ་མཁྱེན་པ་རྒྱས་ཤིང་། དེ་ ཐམས་ཅད་
གདམས་ངག་ཏུ་ཤར་བ་ཞིག་བྱུང་སྟེ། འབྲོམ་ རིན་པོ་ཆེས་བསྟན་པའི་ཁྱབ་
གདལ་གསུང་ཙ་ན་པོ་ཏོ་བའི་ངོས་སུ་ཞལ་བསྟན་ནས་གསུངས། པོ་ཏོ་བ་ཆེན་
པོ་དེ་གནས་བརྟན་བཅུ་དྲུག་གི་ཡ་བ་གཅིག་ཡིན་ཀྱང་གསུངས། ཐུགས་རབ་
ཤིན་ཏུ་ཆེ་བས་མདུན་དུ་པོ་ཏོ་ཅི་བྱུང་ཡང་སྐྱེས་བུ་གསུམ་གྱིས་ཁོག་བཅིངས་
ནས་པོ་ཏི་ལ་ཟིན་བཤད་དུ་མཛད། པོ་ཏོ་བའི་ཞལ་ནས། རྒྱལ་གྱི་ཞང་ཆེན་པོ་
དང་། འབྲོམ་རྒན་པོ་དེ་མིན་པ་ལྷ་འདྲེ་མི་གསུམ་ཐམས་ཅད་རྒྱ་སྐད་ཀྱིས་
བཅུན་ནས་བཞག་གསུངས། འབྲོམ་བསྟེན་ཡུལ་ཐུང་སྟེ་ཁྱུར་པོ་ལོ་ངོ་མཐོང་
བདུན་དུ་བསྟེན། འབྲོམ་ གཤེགས་ནས་ཀྱང་རྣལ་ འབྱོར་ པ་དང་། དགོན་པ་
བས་སྐུ་མཆེད་གསུམ་མིག་གི་འབྲས་བུ་ལྟར་བསྐྱངས། དགོན་པ་བ་འདས་
- 14 -



ལམ་རིམ་བླ་མ་བརྒྱུད་པའི་རྣམ་ཐར།
ནས་སྐུ་མཆེད་གསུམ་གྱིས་ཕ་བོང་ཐང་དུ་གྲོས་མཛད་སྐད་ན། འུ་ཅག་ཚེ་འདི་
ལ་མི་ལ་ཆོས་བཤད་མི་བྱ། བན་མོའི་བསྙེན་བཀུར་མི་བཟའ། སྡེ་པ་དང་
དགོན་པ་བདག་ཏུ་མི་བཟུང་། སྐྱེ་བ་ཕྱི་མ་བྱམས་པ་དང་། ཇོ་བོའི་སྤྱན་སྔར་
སྨོན་ལམ་བཏབ། གཅིག་ལ་གཅིག་བརྟེན་དུ་བྱས་ལ་དགེ་སྦྱོར་སྟབས་གཅིག་
ཏུ་བྱའོ་ཞེས་གྲོས་མཛད་དོ། །དགེ་བཤེས་པོ་ཏོ་བའི་མཛད་སྤྱོད་རགས་རིམ་
རྣམས་གླང་བྱ་རབ་པས་གྲོས་མཛད་དོ། །དགེ་བཤེས་པོ་ཏོ་བའི་མཛད་སྤྱོད་
རགས་རིམ་རྣམས་གླང་བྱ་རབ་པས་སྡོམས་སུ་བཀོད་པ་ནི། གཞན་གྱི་དཔོན་
དང་གཡོག་མི་བྱ། །གཞན་སེམས་མི་དཀྲུག་སེམས་མི་བཟུང་། ། བསྲེ་བསླད་
མི་ བྱ་ འབྲེལ་ མི་ བྱ། །ལྟོགས་ འཛེན་ མི་ བྱ་ འདྲིས་ མི་ བྱ། །གྱོང་ དུ་ བྱ་ ཞིང་
འགྲོགས་དཀར་བྱ། །རྟེན་བཞེངས་བ་དང་རྟེན་ལ་མཆོད། །ཀློག་འདོན་སྦྱིན་
གཏོང་བྱ་བ་ཡང་། །རྒྱ་ཆེན་ཡོངས་སུ་སྤང་ནས་ནི། །རང་གི་ཟས་གོས་འཚོ་བ་
ཡང་། །ངན་ངོན་ཙམ་ གྱིས་ཆོག་བྱ་ཞིང་། །དབེན་ པའི་ གནས་ སུ་སོང་ནས་
ནི། །བསྒྲུབ་ པ་ སྙིང་པོ་བླང་བར་བྱ། །ཞེས་གསུངས་སོ། །དགེ་བཤེས་པོ་ཏོ་
བའི་ རྣམ་ ཐར་ མཛེས་ པའི་ པདྨོ་ རྩ་ འགྲེལ་ ལས་ གསུང་ ཚུལ་ནི། སྤང་ བྱའི་
གནས་ཀྱི་དབང་དུ་བྱས་ནས། རང་ཡུལ་གནས་གཞི་དག་དང་གཞི་དགོན་
དང་། །གྲོང་དང་འདུ་འཛི་སྤྱོད་ཡུལ་མ་ཡིན་ལྔ། །མི་གཙང་འཆལ་པ་དམ་ཚིག་
ཉམས་པའི་གནས། །མི་དང་མི་མིན་བར་ཆད་གནས་ཀུན་སྤངས། །ཞེས་དང་།
སྤང་ བར་ བྱ་ བའི་ གྲོགས་ནི། འཆལ་ པ་ དམ་ ཉམས་ འདྲེས་ཁྱེར་ བུད་ མེད་
དང༌། །ལྟ་སྤྱོད་མི་མཐུན་ཚེ་འདི་དོན་དུ་གཉེར། །མི་གཞི་མ་གྲུབ་བླུན་དང་
འདོད་ པ་ ཆེ། །ཉེ་ འབྲེལ་ ལ་ སོགས་ སྡིག་ གྲོགས་ མཐའ་ དག་ སྤང་། །ཞེས་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སོ། །སྤང་བྱའི་ཟས་ནི། ཤ་ཆང་སྒོག་བཙོང་འབགས་བཙོག་མི་གཙང་དང༌། །
དཀོར་དང་གླུད་དང་ལས་ཀྱིས་འཚོ་བ་དང༌། །ལོག་འཚོ་ལྔ་དང་རྡེའུ་འཆའ་ཆུ་
འཐུང་སོགས། །མཐའ་གཉིས་སྤྱོད་པའི་མ་དག་འཚོ་བ་སྤང་། །ཞེས་སོ། །སྤང་
བྱའི་གོས་ནི། གཅན་གཟན་རེ་བ་ཕུ་དུང་མ་ལ་སོགས། །རྒྱུ་དང་ཁ་དོག་མི་རུང་
ཚད་ ལས་ འདས། །ཧ་ཅང་ བཟང་ དང་ ངན་ དྲགས་ མཛེས་ ཆོས་ ཅན། །ཆོས་
འདུལ་གཞུང་དང་འགལ་བའི་གོས་ཀུན་སྤང་། །ཞེས་པའོ། །སྤང་བྱའི་ནོར་ནི།
དགེ་སྦྱོང་ ཀུན་ གྱིས་བཅད་དུ་མི་རུང་ནོར། །རིན་པོ་ཆེ་སོགས་མ་བརྟགས་
དངོས་པོ་བརྒྱད། །དཀོར་ དང་ གླུད་དང་ གང་ལ་ཞེན་འགྱུར་བ། །ཡོངས་སུ་
འཛིན་པ་ཐམས་ཅད་དགྲ་བཞིན་སྤང་། །ཞེས་སོ། །སྤང་བྱའི་ལས་ནི། ཞིང་ལ་
ཚོང་དང་བུན་སྐྱེད་དུད་འགྲོ་སྐྱོང་། །སྨན་དང་བཟོ་དང་གཉེན་བཤེས་བསྐྱང་
རན་དང་། །གྲོང་ཆོག་བྱེད་དང་ཆར་འབེབས་སེར་བ་བསྲུང་། །གཙོ་བོ་གནས་
གཞིའི་བང་ ཆེན་ ལས་ རྣམས་ སྤང་། །ཞེས་ པ་ སྟེ། དེ་ དག་ ནི་ བཀའ་ བརྒྱུད་
འདིའི་སྤང་བར་བྱ་བ་རྣམ་པ་དྲུག་གོ །བསྒྲུབ་པར་བྱ་བའམ་བླང་བར་བྱ་བ་ནི།
མདོ་རྒྱུད་གསུང་རབ་ཀུན་གྱི་སྙིང་ པོ་སྐྱེས་བུ་གསུམ་གྱི་ལམ་ གྱི་ རིམ་པའི་
ཉམས་ལེན་རྣམ་པར་ཐར་པ་དུ་མའི་རྒྱན་གྱིས་སྤྲས་པའི་ལམ་གྱི་ཆ་ལག་དང་
བཅས་པ་རྣམས་སོ། །ཉམས་སུ་བླང་བར་བྱ་བ་ལ་བླ་མ་བསྟེན་ཚུལ་གྱི་ཁྱད་
པར་ནི། བླ་མ་ཐ་དད་སྣ་ཚོགས་མི་འཚོལ་ཞིང་། །མཚན་ཉིད་ལྡན་པ་གཅིག་
ལ་ལེགས་བརྟེན་ནས། །དེ་ཡི་དམ་ཚིག་སྲོག་པས་གཅེས་པར་བྱེད། །རྣམ་ཐར་
ཐམས་ཅད་དེ་ཡི་རྗེས་སུ་སློབ། །ཅེས་དང་། སྡོམ་ཁྲིམས་ཀྱི་ཁྱད་པར་ནི། རྒྱུད་
དང༌ འཚམ་པའི་ སྡོམ་ ཁྲིམས་ ལེགས་ པར་ བླངས། །དེ་ཡི་བསླབ་ བྱ་དེ་ ཉིད་
- 16 -



ལམ་རིམ་བླ་མ་བརྒྱུད་པའི་རྣམ་ཐར། །
གཞུང་ བཞིན་ སློབ། །ཅེས་ དང༌། བློ་ སྦྱོང་ ཚུལ་ ནི། བློ་ སྦྱོང་ བློ་ སྣ་ མས་ རིམ་
བཞིན་དུ་སྦྱོང་། །མཉམ་བཞག་རྟོགས་པ་རྗེས་ཀྱིས་གཏན་ལ་འབེབས། །ཞེས་
སོ། །ཤེས་བྱ་ཤེས་པའི་ཁྱད་པར་ནི། མན་ངག་རིགས་པ་སྣ་ཚོགས་མི་འཚོལ་
ཞིང་། །བསླབ་འོས་ཤེས་བྱ་ཀུན་ལ་བློ་གྲོས་སྦྱངས། །ཞེས་དང༌། མན་ངག་གི་
ཁྱད་པར་ནི། ཁ་ཕོ་ཅན་གྱི་མན་ངག་མི་འཚོལ་ལ། །མན་ངག་དམ་པ་སྡེ་སྣོད་
གསུམ་ལ་བྱེད། །ཅེས་སོ། །ཚེ་འདིའི་འཁྲི་བ་གཅོད་ཚུལ་གྱི་ཁྱད་པར། སྐྱེས་
པའི་ཡུལ་སྤངས་ཉེ་དུའི་འབྲེལ་ཐག་བཅད། །སྡེ་དང་ཡོན་བདག་ཕྱོགས་འཛིན་
ཀུན་ལས་གྲོལ། །དུད་འགྲོའི་གཡོག་དང་ཞིང་ལས་མ་ཟིན་དང་། །མི་སེམས་
འཛིན་སོགས་སྡུག་བསྔལ་ཀུན་དང་བྲལ། །ཞེས་དང༌། བྱ་བའི་ཁྱད་པར་ནི།
བློ་སྦྱོང་དགེ་སྦྱོར་ལ་སོགས་བྱ་བ་ཀུན། ། མངོན་ཚན་ཆུང་ལ་དོན་གྱིས་ས་ཕྱོད་
ཆེ། །ལག་ རྗེས་དག་ལ་གཙོ་བོར་མི་མཛད་ཅིང་། །ཐོས་བསམ་སྒོམ་གསུམ་
སྟན་ ཐོག་ གཅིག་ ཏུ་ མཛད། །ཅེས་ དང་། ཐོ་ཅོ་ མི་ མཛད་ པ་ ནི། འདོད་ པ་
ཕུགས་བཅུག་ཆགས་མེད་ལྟར་སྟོན་དང་། །རང་དོན་ཕུགས་བཅུག་གཞན་ཕན་
ལྟར་བྱེད་དང་། །ཚེ་འདིར་མངོན་ཞེན་རྟོག་ལྡན་ལ་སོགས་པ། །བརྫུན་དང་
འདྲེས་པའི་ཐོ་ཅོ་མི་མཛད་ཅིང་། །ཞེས་དང་། མཁས་པའི་ཁྱད་པར་ནི། རྣམ་
དག་ སྡེ་སྣོད་ གསལ་བའི་མེ་ལོང་ལ། །ཆོས་ དང་ ཆོས་ མིན་ གནས་ ལུགས་
ལེགས་མཐོང་བའི། །འཇིག་རྟེན་ལེགས་པའི་ལམ་ལ་མི་བརྟེན་པར། །མཁས་
རྣམས་ཞུགས་པའི་ལམ་ལ་རྗེས་སུ་འཇུག །ཅེས་དང་། ལྟ་སྤྱོད་དག་པའི་ཁྱད་
པར་ནི། ལུས་ངག་ཀུན་སྤྱོད་ཆོས་འདུལ་ཇི་བཞིན་ལ། །བརྩེ་སྟོང་དབྱེར་མེད་
ཐེག་པ་མཆོག་སེམས་བརྟན། །བླང་དོར་གཉིས་མེད་གནས་ལུགས་དོན་ཤེས་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཀྱང་། རྣམ་རྟོག་མ་ཟད་ཟད་ཚུལ་སྟོན་མི་བྱེད། །ཅེས་དང་། བརྟན་པའི་ཁྱད་
པར་ནི། འཁོར་བའི་རང་བཞིན་ཇི་བཞིན་རྟོགས་གྱུར་པའི། །སྐྱིད་ སྡུག་ཀུན་
གྱིས་སྤྱོད་པ་མི་འགྱུར་ཞིང་། །ལེགས་ཉེས་རྐྱེན་གྱིས་ཆོས་ལས་མི་བསྐྱོད་ལ། །
སྐྱོ་བའི་སེམས་ཀྱིས་ཐར་ལམ་དགེ་ལ་འདྲེན། །ཞེས་དང་། ཆོས་བརྒྱད་ སྤང་
བའི་ཁྱད་པར་ནི། གང་ལ་ཞེན་པས་སྡུག་བསྔལ་ཀུན་འབྱུང་ཞིང་། །ཅི་བྱས་
ཆོས་ཀུན་ལྟར་སྣང་ཉིད་འགྱུར་བ། །འཇིག་རྟེན་ཀུན་གྱིས་བསྒྲུབ་བྱ་འཇིག་
རྟེན་ གྱི། །ཆོས་བརྒྱད་སྤངས་ཀྱང་སྤང་བ་ལྟར་མི་མངོན། །ཞེས་སོ། །ཐུགས་
རྗེའི་ཁྱད་པར་ནི། མར་གྱུར་འགྲོ་བའི་སྡུག་བསྔལ་མ་བཟོད་པས། །གཞན་
དོན་མིན་པ་ཡིད་ལ་མི་དྲན་ཡང༌། །ཐུགས་རྗེ་ཅན་དུ་མངོན་མངོན་མི་མཛད་
ཅིང་། །ཅི་བྱེད་ཐམས་ཅད་གཞན་དོན་ཉིད་དུ་མཛད། །ཅེས་དང་། ཤེས་རབ་
ཀྱི་ ཁྱད་ པར་ ནི། ཆོས་རྣམས་ ཐམས་ཅད་ སྣང་ ལ་ རང་བཞིན་མེད། །སྒྱུ་མ་
ནམ་མཁའི་ངོ་བོར་ཤེས་གྱུར་ཀྱང་། །དཀར་ནག་ལས་དང་ལས་ཀྱི་རྣམ་སྨིན་
ལ། །ཡིད་ཆེས་དད་པས་ཤིན་ཏུ་གུས་པ་ཡིན། །ཞེས་སོ། །རྒྱལ་སྲས་ཀྱི་སྤྱོད་
པ་ལ་སློབ་པའི་ཚེ་ཕར་ཕྱིན་དྲུག་གི་མི་མཐུན་ཕྱོགས་སྤོང་ཚུལ་ནི། གཞན་ལས་
བསྡུས་ནས་གཞན་ལ་འགྱེད་པ་དང་། །སྙན་གྲགས་འདོད་དང་རྙེད་པ་འདོད་
པ་དང་། །ཐོས་བསམ་ཀུན་དོར་ཉེས་ལྟུང་ཁྱད་དུ་བསད། །མ་དག་སྦྱིན་པ་ཆོས་
སུ་མི་མཛད་ཅིང་། །རབ་བྱུང་མཁན་སློབ་བྱས་ཀྱང་བསྟན་པ་ལ། །རྨ་བྱེད་རེ་
ལས་བསྐྱངས་འདོད་མི་འོང་ཞེས། །སྤྱིར་ཡང་མཁན་སློབ་མི་མཛད་ཁྱད་པར་
དུ། །བན་མོ་སྐྱར་ཆོག་བར་ཆད་ཅན་གྱི་མིན། །མ་ཤི་ཙམ་གྱི་ཟས་གོས་ངན་ལ་
བརྟེན། །ཆོས་ཀྱི་དོན་དུ་སྲོག་ཀྱང་འདོར་ནུས་པ། །གཞན་དང་འཐབ་རྩོད་དོ་
- 18 -



ལམ་རིམ་བླ་མ་བརྒྱུད་པའི་རྣམ་ཐར། །
ཟླ་མི་བྱེད་པར། །གང་དུ་མ་བདེ་ས་དེ་ཉིད་ནས་འགྲོ ། རྙེད་དང་སྙན་གྲགས་
དོན་དུ་མི་གཉེར་བས། །འཇིག་རྟེན་ལེགས་པ་ཅི་ཡང་མི་སྒྲུབ་ཅིང་། །བྱ་ངན་
ལས་ཀུན་ངན་སྐྱུགས་དགྲ་བཞིན་དོར། །དུས་བཞི་ཀུན་ཏུ་ཆོས་སྤྱོད་བཅུ་ལ་
འབད། །འདོད་དང་མི་དགེ་སྤོང་བྱེད་མངོན་ཤེས་སོགས། ། ཡོན་ཏན་འབྱུང་
བྱེད་བསམ་གཏན་མ་གཏོགས་པ། །གནས་ པ་ ཚམ་ཚོམ་ སྒོམ་དུ་མི་ འཚལ་
ཞིང་། །སྒོ་གསུམ་དགེ་ལ་རྩེ་གཅིག་ཉམས་པ་མེད། །དྲི་མེད་སྡེ་སྣོད་མིག་དང་
སྒྲོན་མེ་དང༌། །སྨན་གྱུར་མང་དུ་ཐོས་པས་མི་ངོམས་ཤིང་། །ཐོས་པ་ཀུན་ཀྱང་
ཉི་མ་དེ་རིང་ནས། །དངོས་དང་མོས་པས་ཉམས་སུ་བླང་བྱར་ཉན། ། བརྒལ་
ལན་སུན་འབྱིན་ཆོས་དམག་ཟེར་མཆུ་ཉུང་། །དབང་ཟ་རང་གཟོ་བསྡུས་དོན་
མི་མཛད་ཅིང་། །དོན་གྱི་མཐའ་ཆོས་ཚིག་ཉུང་དོན་ཀུན་གོ །མང་ཐོས་ལུང་
ལྡན་དོན་གྱི་ས་མཚམས་ ཕྱེད། །གྲུབ་མཐའ་མ་འདྲེས་ཆོས་སྐད་བཟང་ལ་
བརྟེན། །ཅི་བཤད་སྒོམ་དོན་བློ་སྣ་སྒྱུར་ལ་མཁས། །ཉམས་པ་ཟུར་གསོ་ཚིག་
འབྲུ་དམ་པ་བཀྲོལ། །འཁྲུགས་པ་ཀུན་བསྡེབས་འབྱམས་པ་ངག་ཏུ་འདྲིལ། །
བཀའ་ ཆད་ འགྱུར་ འཁྲུགས་ འགྱུར་ མང་ དགེ་ ལ་ བལྟ། །མཁས་ པའི་ རྩོམ་
ལུགས་འགྲེལ་ཊཱིཀ་དུ་མ་དང་། །བླ་མའི་མན་ངག་རང་གི་བློ་གྲོས་ལ། །བརྟེན་
ནས་རྣམ་དག་ཆོས་བཤད་དེ་ལྟར་མཛད། །ལྔ་བརྒྱ་ཐ་མར་རང་ཉིད་མི་ཉམས་
ཤིང་། །སྒྲུབ་པ་ཚུལ་བཞིན་ཞེ་ནས་བྱེད་གྱུར་ན། །ཆོས་ཀྱི་དཔོན་དང༌ སྒྲུབ་
གཡོག་ལ་སོགས་པ། ། ཚད་ལྡན་དོན་མཐུན་འགའ་ཞིག་མ་ གཏོགས་པ། །
གཞན་གྱི་དཔོན་དང་གཡོག་པོ་མི་བྱེད་ཅིང་། །བླ་མ་གྲུབ་གཡོག་ལ་སོགས་མ་
གཏོགས་ པ། །གཞན་ སེམས་ མི་ གཟུང་ ཀུན་ གྱི་ སེམས་ མི་ དཀྲུག །ལྟོགས་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཇེན་འབྲེལ་འདྲིས་ལ་སོགས་བྱ་བ་སྤང་། །གྱོང་ཞིང་འགྲོགས་དཀའ་རྣམ་
ཐར་ གཙང་བ་དང་། །དམན་པའི་ས་བཟུང་ཟས་གོས་ངན་ལ་བརྟེན། །དད་
བརྩོན་ བློ་དང་སྙིང་རྗེ་ཆེ་བསྐྱེད་ལ། །མི་ རྗེས་མི་སྙེག་ཆོས་དང་གང་མཐུན་
བྱ། །དབེན་ཞིང་ཉམས་དགའ་འཚོ་བ་འབད་རྩོལ་ཆུང་། །གནོད་ཚེ་ཀུན་བྲལ་
དེ་ནི་བསྒྲུབ་པའི་གནས། །བག་ཡངས་སོས་དལ་ཉིད་དུ་མ་སོང་བར། །ཆུ་བོའི་
རྒྱུན་ལྟར་རྒྱུན་ཆད་མེད་པར་སྒྲུབས། །ཚེ་འདིར་མ་ཆགས་བྱ་རྒྱུ་ཆོས་ལས་མེད།
ཁས་བླངས་གཙང་ཞིང་ལས་འབྲས་སྲོག་ལྟར་འཛིན། །འཁོར་བས་ཡིད་འབྱུང་
མར་གྱུར་འགྲོ་ལ་བརྩེ། །བདག་འཛིན་དགྲ་ཐུལ་མ་ནོར་རྫོགས་པར་འདོད། །
ཅེས་གསུངས་པ་རྣམས་ཏེ་རྒྱས་པར་ནི་མཛེས་པའི་པདྨོ་རྩ་འགྲེལ་གཉིས་ལས་
ཤེས་པར་བྱའོ། །
དགེ་བཤེས་པོ་ཏོ་བ་དེ་འབྲོམ་རིན་པོ་ཆེ་ལ་གསང་སྔགས་ཀྱི་མན་ངག་
རྣམས་མཐིལ་ཕྱིན་པར་ཞུས་ནས་བླ་མེད་ཀྱིས་ལམ་རིམ་གཉིས་ཀྱི་ཉམས་ལེན་
མཐར་ཕྱིན་པར་མཛད་པ་ཞིག་ཡིན་ཡང་གསང་སྔགས་ཤིན་ཏུ་གསང་བར་
མཛད་ནས་རྒྱུན་གྱི་དམ་ཚིག་གི་རྡོར་དྲིལ་ཉེ་གནས་ཀྱིས་ཀྱང་ཞིང་གཤེགས་
ནས་མ་གཏོགས་མ་མཐོང་། གསང་སྔགས་ཀྱི་བཟླས་བརྗོད་མཐར་ཕྱིན་པས་
ཆོས་སྲུང་རྣམས་ཀྱང་བྲན་དུ་ཁོལ་བ་ཞིག་སྟེ་འོལ་པ་སྟོན་ཆུང་གིས་དཔལ་ལྷ་
མོ་སྦལ་པས་དགེ་བཤེས་མཁར་པུ་བ་འདས། འཁོར་རྗེས་ན་འདུག་པ་ལ་ཡང་
གནོད་པས་དགེ་བཤེས་པོ་ཏོ་བས་དཔལ་ལྷ་མོ་ལ་འདི་ལྟར་བཀའ་བཀྱོན་ཏེ།
ཁྱོད་སངས་རྒྱས་ལ་ཆོས་དངོས་སུ་ཉན་པས་ཀྱང་འདི་ལྟར་བྱེད་ན། ངེད་ལུང་
ལ་བརྟེན་པས་ཇི་ལྟར་བྱེད་གསུངས་པས། ནུབ་གཅིག་མནལ་ལམ་ན་བུ་མོ་
- 20 -



ལམ་རིམ་བླ་མ་བརྒྱུད་པའི་རྣམ་ཐར། །
གཞོན་ནུ་མ་གཅིག་གིས་གཡག་རྒོད་གཉིས་གཉའ་བཅག་ནས་དེད་སོང་། ཕ་
ཚད་སོང་བ་དང་དེ་ཐམས་ཅད་ནམ་མཁའ་ལ་འཕུར་ནས་སོང་བ་ཞིག་རྨིས།
དེ་ནས་ཕྱིས་གནོད་པ་ཡེ་མ་བྱུང་གསུངས། དགེ་བཤེས་པོ་ཏོ་བ་ཆེན་པོ་དེའི་
སྐུའི་རྣམ་པ་ནི་གདོང་དཀྱུས་ཐུང་ངེ་བ། ཞལ་དཀྱིལ་དཀར་ལ་དམར་བའི་
མདངས་ཆགས་པ། སྤྱན་རྩ་ཧུར་རེ་མཛད་པ་ཞིག་བཞུགས། ཆོས་གསུང་དུས་
ཧུར་བཏོན་ནས་གསུངས་པས་དང་པོར་ཕྱམ་ཚེ་ཞུས། དེ་ནས་བླ་གོས་ཀྱང་རྐེད་
པ་ཙམ་དུ་ཞུས་འགྲོ་བ། ཐུགས་ཤེས་རབ་ཤིན་ཏུ་ཆེ་བས་ཚིག་བཞི་པ་རེ་ལ་
ཡང་འདིའི་ཆ་ནས་འདི་ལྟར་འགྲོ་འདིའི་ཆ་ནས་འདི་ལྟར་འགྲོ་ཞེས་དོན་མི་
འདྲ་བ་བཅུ་བཅུ་ཙམ་འཆད་པ་ཞིག་ཡོད་པར་གསུངས། དགེ་བཤེས་པོ་ཏོ་བ་
དེ་ ལམ་ རིམ་ འཆད་ པའི་ ཚེ་ ལམ་ སྒྲོན་ རྩ་ བར་ བྱས་ནས། བཀའ་གདམས་
གཞུང་དྲུག་དང་། རིན་ཆེན་ཕྲེང་བ། སློབ་སྤྲིངས། བཤེས་སྤྲིངས། ཀ་མ་ལ་ཤཱི་
ལའི་སྒོམ་རིམ་རྣམས་དང་སྦྱར་ཏེ་མཐའ་ཆོད་པར་མཛད། གཞན་ཡང་ཇོ་བོའི་
བདེན་གཉིས་ལ་སོགས་པ་པོ་ཏི་ལ་བྱུང་བཤད་མཛད་པས་སློབ་དཔོན་བས་
ཆོས་འདི་ཙམ་སུ་ལས་བསླབས་པ་ལགས་ཞུས་པས། སློབ་དཔོན་པྲ་ཛཱ་ལ་
བསླབས་པ་ཡིན་གསུངས། བཀའ་གདམས་ཟེར་བའི་སྒྲ་བོ་ཆེ་དེ་ཡང་དགེ་
བཤེས་པོ་ཏོ་བ་ཆེན་པོའི་དུས་སུ་གྲགས་པ་ཡིན། རྣམ་ཐར་གཙང་བ་དང་།
ཁྱབ་གདལ་ཆེ་བའང་དེ་དུས་བྱུང་བ་ཡིན་གསུངས། ཤིན་ཏུ་གཏིང་ཟབ་པས་ང་
ལ་ཡོན་ཏན་འདི་ཡོད་མི་གསུངས་ཡང་བྱང་ཆུབ་ཀྱི་ཐུགས་མངའ་བ། ཡི་དམ་
གྱི་ཞལ་གཟིགས་པ། མངོན་པར་ཤེས་པ་རྒྱ་ཆེན་པོ་དང་ལྡན་པ་ཞིག་གོ །དེ་
ནས་ཤིང་མོ་བྱའི་ལོ་ཟླ་འབྲིང་པོའི་ཉ་ལ་དབྱར་གནས་མཛད་ནས། ཚེས་བཅུ་
21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བདུན་ལ་སློབ་མ་ལ་སྤྲིངས་པའི་དབུ་བཙུགས། ཉི་ཤུ་གསུམ་གྱི་ཉིན་རྒས་པའི་
སྡུག་བསྔལ་ཡན་ཆད་ཐོན། ཀ་པ་ལི་ཞལ་བསྡམས་ནས་ཁྱེད་ཅག་ང་ལ་དགེ་
བཤེས་ཤིག་རེ་སྟེ་ད་ལྟ་མིང་ལས་མེད་མ་འོངས་པ་ན་མཚན་ཉིད་དང་ལྡན་པ་
ཞིག་ཅི་འགྲུབ་བྱ། འུ་ཅག་རྣམས་གཏོར་མ་ཆེན་པོ་ཞིག་བཤམས་ལ་མནའ་ཐོ་
ཞིག་གཅད་དགོས། ད་ཕྱིན་ཆད་སྡུག་ཏུ་འཇུག་མཁན་ཚེ་འདིའི་རྣམ་རྟོག་ཡིན་
པས། དེ་མི་བོར་རི། སངས་རྒྱས་ཀྱི་བསྟན་པ་འུར་བྱེད་དུ་གཏོང་བའི་བྱ་རོག་
དང་འུག་པ་བྱེད་རི་བྱས་པ་ལ་མནའ་སྐྱོལ་གསུངས་ནས། སྤྱན་ཆབ་སྒོར་སྒོར་
མཛད་ཅིང་སྟན་ལས་བཞེངས་ནས་ནང་དུ་གཤེགས་སོ། །དེའི་ནུབ་མོ་ནས་
ཅུང་ཟད་བསྙུང་། སང་དྲོའི་དུས་སུ་ཆོས་སྟོན་ཐོན་ནས་ཇོ་རིན་ང་ཡང་འགྲོ་བར་
འདུག་སྟེ་མ་སྔས་རན་པ་ཡིན། འགྱོད་པ་མེད་པར་འགྲོ་གསུངས་ནས་གཟིམ་
ཁང་དུ་གཤེགས་སོ། །དེའི་ཉིན་པར་ཆོས་མ་གསུངས། མཚན་མོ་ཅང་སྟོན་ལ་
སོགས་པ་སྙན་གཡོག་པ་རྣམས་ལ་ང་གཉིད་ཟི་བ་འདྲ་བ་ཞིག་ལ་ཕྱོགས་
བཅུའི་ནམ་མཁའ་གང་བའི་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་མཐོང་ནས། དེ་དག་ལ་གསོལ་བ་བཏབ་པའི་སྣང་བ་ཞིག་བྱུང་གསུངས་
དེའི་དུས་སུ་གྲྭ་པ་རྣམས་གྱིས་སྐུ་རིམ་བྱེད་པའི་ཁྲལ་བསྡུས་པ་ན། ཐེག་པ་ཆེན་
པོའི་བླ་མའི་རིམ་གྲོ་བྱེད་པ་ལ་བྲེ་སྲང་ཀྲོག་ཀྲོག་བྱེད་པས་ཅིར་ཡང་མི་འགྱུར།
དུག་ཧྲུལ་གྱོན་ནས་ས་སྐྱོར་ལ་ཕར་མཉེས་ཚུར་མཉེས་བྱེད་པ་ཞིག་དགོས་པ་
ཡིན་གསུངས། ཉི་ཤུ་དགུའི་ནུབ་མོ་བགྲེས་པ་རྣམས་ཞལ་མཇལ་དུ་འོང་བས།
མར་མེ་མདུན་དུ་ཁྱེར་ལ་ཤོག་གསུངས་ནས་ཁོ་ཐག་ཆོད་པ་ལྟར་གནས་ནས་ད་
སང་གསུངས། དེ་ནས་ཅུང་ཟད་ལོན་པ་ན་ཞབས་འབྲིང་ནང་འཁོར་བ་དག་
- 22 -



ལམ་རིམ་བླ་མ་བརྒྱུད་པའི་རྣམ་ཐར།
དང་། མཆོད་གནས་རྣམས་སྤྱན་སྔར་བྱོན་པ་ལ། ཁྱེད་རྣམས་ཀྱིས་དགེ་བའི་
བཤེས་གཉེན་མཉེས་པར་བྱས་ཏེ། སྤྱན་དང་ལྡན་པའི་ཇོ་བོ་ཨ་ཏི་ཤའི་ཞལ་
ནས། བླ་མའི་ཞབས་ཏོག་བྱས་པ་དོན་མེད་པ་མ་ཡིན། དོན་ཆུང་བ་མ་ཡིན་
གསུངས་པས། ངའི་ཚིག་ ལ་ ཡིད་ཆེས་ པར་ གྱིས། ཁྱེད་རྣམས་ལ་ ལས་ ངའི་
མིག་གི་དོད་བྱས། ལ་ལས་ལག་པའི་དོད་བྱས་དེ་དོན་ཆེ་བ་ཡིན་གསུངས།
གནམ་སྟོང་ཉིད་ཅང་སྟོན་དཀོན་མཆོག་འབར་གྱིས་ཚོགས་པ་ལ་ཞལ་གཅིག་
སྟོན་པར་ ཞུ། གྲྭ་པ་རྣམས་ དེ་ སྔར་བཀག་ པས་བདག་ཅག་ལ་ འབར་ ཞིང་
བདོག་ལགས་ཞུས་པས། རྒན་པོ་འཆི་ཁ་མ་ཞིག་བལྟས་པ་ལ་དགོས་པ་ཅང་
ཡོད་དམ་གསུངས། ནན་གྱིས་ཞུས་པས་འོ་ན་ཁྲི་བརྩིགས་མཆོད་པ་བཟང་པོ་
ཤོམས་ཤིག་གསུངས། གྲྭ་པ་རྣམས་ཀྱིས་དེ་ལྟར་བྱས་པའི་ཚེ་དགེ་བཤེས་པོ་ཏོ་
བ་ཆེན་པོ་ཁྲི་ལ་བྱོན་ནས་ཆོས་ཤིག་གནང་ནས་ཕྱག་ཐལ་མོ་སྦྱར་ཏེ་སེམས་
ཅན་ སྐྱབས་མེད་ པ་ རྣམས་ ཀྱི་སྐྱབས། མགོན་མེད་ པ་ རྣམས་ ཀྱི་མགོན། དེ་
བཞིན་དུ་གནས་དང་། གླིང་དང་། དཔུང་གཉེན་དང་། འཁྲ་ས་མེད་པ་རྣམས་
ཀྱི་འཁྲ་སར་གྱུར་ཅིག་གསུངས་ནས། ཐལ་མོ་ཕྱིར་ལ་ཤིག་གིས་སོང་སྟེ་སྐྱའི་
བཀོད་པ་བསྡུ་བར་བརྩམས། དེ་ལྟར་དགེ་བའི་བཤེས་གཉེན་པོ་ཏོ་བ་འདི་མེ་
མོ་ཡོས་ལ་འཁྲུངས། བདུན་ཅུ་དོན་དགུའི་བར་བསྟན་འགྲོའི་དོན་མཛད་ནས་
བདུན་ཅུ་དོན་དགུ་པ་ཤིང་མོ་བྱའི་དབྱར་ཟླ་འབྲིང་པོའི་གནམ་སྟོང་གི་སྔ་དྲོ་པོ་
ཏོ་དགོན་པར་སྐུ་གཤེགས་ཏེ་དགའ་ལྡན་ཆོས་ཀྱི་ཕོ་བྲང་དུ་ཕེབས་སོ། །དེ་
ནས་གནམ་སྟོང་གི་མཚན་མོ་སྐུ་གདུང་འཁྱམས་སུ་སྤྱན་དྲངས་ནས་སྲོད་དང༌།
གོང་དང་། ཐོ་རེངས་གསུམ་དུ་གཡོར་གཙང་དང༌། ཆུ་འཁྲིས་པ་དང༌། འཕན་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡུལ་བ་གསུམ་གྱི་མཆོད་པ་རྒྱ་ཆེན་པོ་མཛད། ཚེས་གཅིག་ལ་གཡོར་སྟོན་ཆོས་
འབར་ དང་། གཙང་ པ་ རྗེ་བཙུན་ཡེ་རྒྱལ་དང་། ཆུ་ འཁྲིས་པ་ སྟོན་ པ་ དབང་
གཞོན་དང་། ཞང་བཙུན་ཤེས་རབ་རྒྱ་མཚོ་དང་། སྟོད་ལུང་བ་སྟོན་པ་རྒྱལ་པོ་
དང་། འཕན་ཡུལ་བ་སྟོན་པ་ཤཱཀ་གཞོན་རྣམས་ཀྱིས་གདུང་གཉེར་མཛད་ནས་
སྤུར་སྦྱངས་པའི་ཚེ། སྤུར་ཁང་གི་ཕྱོགས་བཞིར་རིན་པོ་ཆེའི་མཆོད་རྟེན་བཞི་
བྱུང་བ་དང༌། དཀར་ཕྱོགས་ཀྱི་ལྷ་རྣམས་ཀྱིས་ཕྱག་དང་མཆོད་པ་བྱས་ཤིང་
ཕྱག་ འཚལ་ ལོ་ ཞེས་ པའི་ སྒྲ་མི་རྣམས་ ཀྱིས་ ཀྱང་ ཐོས་ པ་ བྱུང༌། ལས་ ཚན་
གསུམ་དང༌། བྲག་རྒྱབ་པས་ཕྱོགས་བཞི་ནས་མཆོད་པ་ཕུལ། ཐུགས་ལྗགས་
རིང་བསྲེལ་ལ་སོགས་པའི་རྟེན་ངོ་མཚར་ཅན་མང་དུ་བྱོན། ཚེས་གཉིས་ལ་
གདུང་ཆ་ལྔར་བགོས། ཚེས་གསུམ་ལ་ན་བཟའ་བགོས་དབྱར་གྲྭ་པ་རྣམས་
དེར་བཞུགས་ནས་སྤུར་སྦྱངས་པའི་སར་མཆོད་རྟེན་བཞེངས་ཏེ་དགག་དབྱེ་
ཐོན་ནས་སོ་སོར་བྱོན་ནོ། །གདུང་ཁང་དུ་དངུལ་གྱི་མཆོད་རྟེན་བྱེད་པ་དགེ་
བཤེས་ཕུ་ཆུང་པས་གསན་ནས། གདུང་རྟེན་དངུལ་ལས་བྱས་ན་དངུལ་མི་ངན་
གྱིས་ཁྱེར་ནས་ངའི་གྲོགས་པོའི་སྐུ་གདུང་གྲོག་ནང་དུ་སྤུར་ངེ་འོང་དོགས་ཡོད་
དགོངས་ནས་ ཇོ་ བོ་ ཚུལ་ བསོད་ ལ་ འདིར་ ཤོག་ གྱིས་ གསུངས་ པས། ཚུལ་
གསོད་འབྱོན་དུ་མ་གནང་ཕྱིས་རབ་གནས་ལ་ཕུ་ཆུང་བ་སྤྱན་དྲངས་པའི་དུས་
སུ་ཞལ་ནས་དངུལ་མ་བྱས་ན་ལེགས་ པ་ཡིན་ཏེ། ད་ བྱས་ཀྱི་རྟིང་ལ་རབ་
གནས་ལ་བབ་པས་དབྱར་དོ་པོ་དགོན་པར་སྡོད་པའི་ལམ་གཞོར་ལ་བྱ་ཡི།
འཁོར་ལོ་ཡན་ཆད་རྒྱན་ཡིན་པས་མ་ཚར་ཡང་བཏུབ། བྲེ་མན་ཆད་ཚར་བར་
གྱིས་གསུངས་ནས་ཚུར་ལམ་གདུང་རྟེན་གྱི་རབ་གནས་མཛད་དོ། །དགེ་བའི་
24 -



ལམ་རིམ་བླ་མ་བརྒྱུད་པའི་རྣམ་ཐར། །
བཤེས་གཉེན་པོ་ཏོ་བ་ཆེན་པོ་དེས་བསྟན་པའི་བྱ་བ་རྒྱ་ཆེན་པོ་མཛད་པས་སྤྱིར་
གདུལ་བྱ་བགྲང་བ་ལས་འདས་ཤིང་། དུས་གཅིག་ཏུ་འདུས་པ་ལའང་ལས་
དང་སྐལ་བར་ལྡན་པའི་གྲྭ་པ་ཉིས་སྟོང་ཙམ་འདུས་པའི་ནང་ནས། བཀའ་བབ་
ཀྱི་བུ་ཆེན་བརྒྱད་དུ་གྲགས་པ་ནི། དང་ཚུགས་མཆོག་ཟུང་གཅིག་ལ་འགྲན་པ་
ཞིག་ཡོད་པའི་བཀའ་དགེ་བཤེས་ཕོ་བྲང་སྡིང་པ་ལ་བབ། རྩོད་པ་པཎྜི་ཏའི་
རྒོལ་བ་ཡང་བཟློག་ནུས་པའི་བཀའ་དགེ་བཤེས་དོལ་པ་ཆེན་པོ་ལ་བབ།
བྱམས་སྙིང་རྗེ་བྱང་ཆུབ་ཀྱི་སེམས་བདག་གཞན་བརྗེ་ནུས་པའི་བཀའ་གླང་རི་
ཐང་པ་ལ་བབ། བཀའ་འགྱུར་རོ་ཅོག་ལ་གཞུང་བཤད་བྱེད་པ་ཐམས་ཅད་
མཁྱེན་པའི་ཡེ་ཤེས་ལ་མངའ་བརྙེས་པ་འདྲ་བ་འོང་བའི་བཀའ་ཞང་ཤ་ར་བ་ལ་
བབ། སྟོང་ཉིད་ཀྱི་ལྟ་བས་དངོས་པོ་དང་མཚན་མར་འཛིན་པ་ཐམས་ཅད་
འཇིག་ནུས་པ་ཡོད་པའི་བཀའ་རམ་སྡིངས་མ་བ་ལ་བབ། གསུང་རབ་ཐམས་
ཅད་སྐྱེས་བུ་གསུམ་གྱི་གདམས་ངག་ཏུ་དྲིལ་ནས་སྨན་པ་མཁས་པས་ནད་
བརྟགས་ཏེ་ནད་ཐོག་ཏུ་སྨན་གཏོང་བ་འདྲ་བ་ཡོད་པའི་བཀའ་སྣང་དྲིའུ་ལྷས་པ་
ཡེ་ཤེས་རྒྱལ་མཚན་ལ་བབ། མཆོད་པ་ཀུན་ཏུ་བཟང་པོའི་མཆོད་སྤྲིན་ལ་
འགྲན་ནུས་པ་ཞིག་ཡོད་པའི་བཀའ་དགེ་བཤེས་བྲག་དཀར་བ་ལ་བབ། བླ་མ་
ལ་སངས་རྒྱས་དངོས་ཀྱི་མོས་གུས་རྒྱུན་ཆད་མེད་པ་ཡོད་པའི་བཀའ་གཉལ་བ་
ཆོས་འབར་ལ་བབ་བོ། །གཞན་ཡང་བསྟན་པ་ཡོངས་རྫོགས་འཛིན་པའི་བུ་
ཆེན་སྐྱེས་བུ་དམ་པ་མང་པོ་བྱོན་ནོ། །
དེ་ ལ་ དགེ་ བའི་ བཤེས་ གཉེན་ ཕོ་ བྲང་ སྡིང་ པ་ ནི། གདུང་ གཉོས་
འཁྲུངས་ཡུལ་གྲབ་པ། མཚན་གཞོན་ནུ་འོད། དགེ་བཤེས་པོ་ཏོ་བ་ཡུན་རིང་དུ་
-25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྟེན་པ་ཡིན་ཏེ། དབྱར་དགུན་ཅུང་ཟད་མ་གཏོགས་ཞལ་མཇལ་ནས་མྱ་ངན་
ལས་མ་འདས་བར་དུ་ཞབས་དྲུང་དུ་བཞུགས་ནས་ཅི་མཛད་ཐམས་ཅད་ལ་
ཡོན་ཏན་དུ་འཛིན་པ་ལས་མི་མཐུན་པར་འཛིན་པར་བྱེད་མ་མྱོང་བའི་སྐྱེས་བུ་
དེ་ལ་པོ་ཏོ་བ་མྱ་ངན་ལས་འདའ་ཁར་ཁྱོད་ཀྱང་བཅུ་བཅོ་ལྔ་ཙམ་དང་འགྲོགས།
གཅིག་པུར་བསྡད་ན་བྲ་བ་བཞིན་དུ་དགྲས་འཁྱེར་རོ་གསུངས། དགེ་བཤེས་
པོ་ཏོ་བའི་གདམས་པ་མ་ལུས་པ་ཐུགས་སུ་ཆུད། ཁྱད་པར་ཆོས་གསུངས་པ་
ཐམས་ཅད་དཔེ་སྣ་ཚོགས་དང་སྦྱར་ནས་གསུངས་པ་ལ་ངོ་མཚར་སྐྱེས་ནས་ཕོ་
བྲང་སྡིང་པས་དགེ་བཤེས་པོ་ཏོ་བ་ལ་དཔེ་རྣམས་ཕྱོགས་གཅིག་ཏུ་བསྡེབས་
པར་ཞུས་པས། དར་ཅིག་ཐུགས་དགོངས་མཛད། དེ་ནས་འོ་ན་བྱེད་ན་ཡང་
གྱིས་གསུངས་པས། ཕོ་བྲང་སྡིང་པས་དཔེ་རྣམས་ཕྱོགས་གཅིག་ཏུ་དང་པོར་
བསྡེབས་པ་ལ། པོ་ཏོ་བ་མཁར་ཐོག་ན་བཞུགས་པའི་དུས་སུ། གནས་བརྟན་
རྒྱ་ལེ་འབར་བྱ་བས་བཤེས་གཉེན་པས་གསུངས་པའི་དཔེ་ཆོས་འདི་རྣམས་ལ་
ཉམས་སུ་ལེན་པའི་གོ་རིམ་ཞིག་གསུངས་བར་ཞུ་ཞུས་ནས་གསུངས་པ་དགེ་
བཤེས་བྲག་དཀར་པས་ཐུགས་ལ་བཟུང་སྟེ། པོ་ཏོ་བ་གཤེགས་ནས་ལོ་དྲུག་
ལོན་པ་ན་དགེ་བཤེས་བྲག་དཀར་བས་གྲབ་པ་ཅན་དུ་བྱོན་ནས། དགེ་བའི་
བཤེས་གཉེན་གྱིས་གསུངས་པའི་དཔེ་ཆོས་འདི་ལ་ཞུ་གཏུགས་འདྲ་དགོས་
པར་བདོག་པས་དཔེ་ཆོས་ཚར་གཅིག་ཞུ་ཞུས་པས་གྲབ་པའི་ཞལ་ནས། ཁྱེད་
རང་དགེ་བཤེས་པོ་ཏོ་བའི་དྲུང་དུ་བཞུགས་ཡུན་ང་བས་རིང་ན་དཔེ་ལ་ཁྱེད་
རང་མཁས་པ་མིན་ནམ་གསུངས་པ་ལ། ཧ་ཅང་ནན་ཏན་མ་བྱས་ཞུས་པས་
གྲབ་པས་བྲག་དཀར་བ་ལ་ཚར་གཅིག་གསུངས། དེ་ནས་ཁོང་ལ་རྟོགས་པ་
- 26 -



ལམ་རིམ་བླ་མ་བརྒྱུད་པའི་རྣམ་ཐར།
གསར་པ་འཁྲུངས་ཏེ་ཐོག་མར་གནས་བརྟན་རྒྱ་ལེ་འབར་ལ་དཔེ་ཆོས་རྒྱས་པ་
ཞིག་གསུངས། དེ་ནས་གྲབ་པས་བསྡེབས་པའི་གཞུང་ལ་བརྟེན། ཁོང་གི་དེ་ན་
མ་ ཚང་ བ་ ཀུན་ བསྣན། ཟུར་ མ་ ཐོན་ པ་ ཀུན་ གསལ་ བར་ བྱས་ གོང་ འོག་
འཁྲུགས་པ་ཀུན་སོ་སོར་བསྡེབས། བག་ཙམ་བཅོས་ཏེ་གྲབ་པའི་དེ་བས་ཀྱང་
ཟབ་ལ་རྒྱ་ཆེ་བའི་དཔེ་ཆོས་མཛད། དགེ་བཤེས་བྲག་དཀར་བ་ལ་སློབ་དཔོན་
འཕན་ཡུལ་བ་བྱང་ཆུབ་སྣང་བས་གསན། དེ་ལ་རྟ་ནག་མདའ་རུ་འཁྲུངས་པའི་
ལྕེ་སྒོམ་རྫོང་པ་ཤེས་རབ་རྡོ་རྗེས་གསན་ཞིང་གོ་བདེ་བར་ཡང་བཅོས་ནས་
གཞན་ལ་དར་བར་མཛད་དོ། །དགེ་བཤེས་གྲབ་པས་གྲབ་གནས་གསར་དང་
ཕོ་བྲང་སྡིང་བཏབ། གྲྭ་པ་བཞི་བརྒྱ་ཙམ་འདུས། དགུང་ལོ་རེ་ལྔ་པ་ལ་གྲབ་
གནས་གསར་དུ་གཤེགས། །
དགེ་བཤེས་བྲག་དཀར་བ་ནི་སྤྲེའུའི་ལོ་ལ་སྐུ་འཁྲུངས། དགེ་བཤེས་པོ་
ཏོ་བ་ཡུན་རིང་དུ་བསྟེན་ནས་དགེ་བཤེས་པོ་ཏོ་བའི་གསུང་སྒྲོས་དཔེ་ཆོས་རྩ་
འགྲེལ་བརྩམས། པོ་ཏོ་བ་གཤེགས་ནས་ཕོ་བྲང་སྡིང་པ་ལའང་གཏུགས། དགེ་
བཤེས་བྲག་དཀར་བའི་ཞལ་ནས་མདུང་དགོན་པ་ལ། འགྲོ་དྲུག་སེམས་ཅན་
ཐམས་ཅད་ལ། །ཕྱོགས་བཞིར་གཏོར་མ་གཏོང་བ་བཞིན། །འབའ་ས་འབུམ་
འཁྱེར་ བྱེད་ པ་ ནི། །ནམ་ ཞིག་ བདག་ ཉིད་ འགྱུར་ ཞིག་གུ །བྱ་ བ་ ཡིན་ ནོ་
གསུངས། བྲག་ དཀར་བའི་ཞལ་ནས། མི་འདི་སྦྱང་སླ་ངང་འདུག་གསུངས།
མདུང་དགོན་པའི་ཞལ་ནས། མི་མ་ཡིན་སྦྱང་སླ། མི་ལ་གོ་བ་འཇོལ་བ་འོང་།
མི་མ་ཡིན་ལ་དངོས་ཤེས་ཡོད་པས་གོ་བ་འཇོལ་བ་མི་འོང་གསུངས། འདིས་
གནས་ཁང་གཅིག་ཏུ་ལོ་ཉི་ཤུ་རྩ་གསུམ་བཞུགས་པ་ལ། ཀོ་མཐིལ་གཅིག་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གིས་ལོ་གསུམ་ཐུབ། མར་ལོག་གཅིག་གིས་ཟླ་བ་གཅིག་དང་ཞག་བཅུ་གསུམ་
ཐུབ། ཟླ་བ་རེ་རེ་ལ་ནས་བྲེ་ལྔ་ལྔ་ལས་མི་འཛད། ངས་ཆོས་ཁ་ལུས་གཉིས་
ཀས་བཤད་ཀྱང་ཁྱེད་ཀྱིས་མི་གོ །བྲག་དཀར་ནས་སྟག་རྩེར་འཕོ་རྩ་ན་ཁམ་
ཕོར་བརྒྱད་དང་བུམ་པ་གཅིག་ལས་འཁྱེར་རྒྱུ་མེད་གསུངས། དེ་ནས་དགུང་ལོ་
བརྒྱད་ཅུ་པ་ཡོས་ལོའི་དགུན་ཟླ་ཐ་ཆུང་གི་ཉི་ཤུ་གཉིས་ལ་གཤེགས། དགེ་
བཤེས་འདིས་ལམ་རིམ་འཆད་དུས་གྲྭ་པ་སུམ་བརྒྱ་ཙམ་འདུས་སོ། །
དགེ་བཤེས་དོལ་པ་ནི། ས་མོ་ཕག་གི་ལོ་ལ་ཡབ་དགེ་བཤེས་ལེགས་
པའི་རྒྱ་མཚོ་ཟེར་བ་ཐེག་པ་ཆེན་པོ་གསང་སྔགས་ཀྱི་མཁྱེན་པ་ཤིན་ཏུ་ཆེ་བ།
མི་གཞི་ཡང་ལེགས་པ་ཞིག་ཡོད་པ་དེ་ལ་སྲས་གཉིས་མངའ་བའི་ཆེ་ཤོས་སུ་
འཁྲུངས། གདུང་རོག་སྐྱེངས་པ་ཡིན། བཙས་ནས་ལོ་ལྔའི་བར་དུ་སྐུ་ལུས་ལ་
རྟག་ཏུ་འོད་འཁོར་བ་ཞིག་བྱུང་། ལོ་ལྔ་ལོན་ནས་ཀློག་ཡིག་སློབ་པར་མཛད།
དེ་ནས་ལོ་བཅུ་བཞི་ལོན་གྱི་བར་དུ་དགེ་བཤེས་ཆོས་ཀྱི་ལ་མངོན་པ་གསན།
དེ་ནས་ལོ་བཅུ་དགུའི་བར་དུ་ཁྱུང་པོ་གྲགས་སེང་ལ་སོགས་པ་ལ་དབུ་ཚད་
གསན། དེ་ནས་ཡབ་ལ་རབ་ཏུ་འབྱུང་བར་ཞུས་པས། ངེད་སྔགས་པའི་བརྒྱུད་
ཡིན་གསུངས་ནས་མ་གནང་། ཡང་ཡང་ཞུས་པས་ཁྱོད་རབ་ཏུ་འབྱུང་ན་ཆུང་བ་
འདི་ལ་སྔགས་པ་ཞིག་འཚོལ་བ་ལས་འོས་མེད་གསུངས། དེ་ནས་ལོ་ཉི་ཤུ་
ལོན་པ་ན་འོན་དུ་ཆོས་འཁོར་ཞིག་གི་དུས་སུ་ལྷོབ་སྟོན་གཤེན་གསུམ་བྱ་བ་
འཚོགས་པ་ཡིན་ཏེ། དེ་དུས་སུ་མི་ཆེ་ཤོས་ཡིན། དེར་དགེ་བཤེས་གཤེན་ལ་
མཁན་པོ་ཞུས་ནས། སྔ་དྲོ་དགེ་ཚུལ་ཕྱི་དྲོ་དགེ་སློང༌། སྲོད་ལ་སེམས་བསྐྱེད་
གནང་སྟེ་ནན་ཏན་བྱེད་ན་དེ་ཙུག་བྱེད་དགོས་པ་ཡིན་བྱ་བའི་ཞལ་ཀྱལ་ཡང་
- 28 -



ལམ་རིམ་བླ་མ་བརྒྱུད་པའི་རྣམ་ཐར།
གསུངས། དེ་ནས་རྒྱ་འདུལ་བ་འཛིན་པ་ལ་འདུལ་བ་གསན། ལོ་གསུམ་ན་
གནས་མལ་གྱི་གཞི་མ་གཏོགས་པ་མདོ་རྩ་བློ་ནས་རྩར་གྱིས་བཤད། དགེ་
བཤེས་རྒྱ་གྲོང་འདུལ་མཛད་པས། ངེད་ཟུར་ཆོས་པ་རྣམས་ཀྱིས་དད་ལྡན་
རྣམས་ལ་རེ་མོས་ཀྱིས་ཆོས་འཆད་པ་ལ། ངས་ཐེག་ཆེན་རྣམ་འབྱོར་བཤད་
པས་དད་ལྡན་རྣམས་དད་པ་སྐྱེས་ནས་ངུ་སྟེ་ང་རང་ལ་ཐིག་པ་གཅིག་ཀྱང་མ་
བྱུང་། ཕྱིས་དགེ་བཤེས་པོ་ཏོ་བའི་གསུང་གི་འཁྲིགས་བཅུག་པས། སྔར་གྱི་དེ་
ཇི་ཙུག་སོང་ན་སྙམ་པ་ཞིག་བྱུང་གསུངས། ཡབ་ཀྱི་ཞལ་ནས་ངའི་གྲོགས་པོ་
འབྲོམ་ སྟོན་ གྱི་ སློབ་མ་ སྒོམ་ སློབ་ པ་ ཞིག་ཡོད་ པར་ འདུག་ པས་ དེར་སོང་
གསུངས་ཏེ། ངའི་དགེ་བའི་བཤེས་གཉེན་གྱི་ཐོག་མ་ཕ་རྒན་དེར་གྱུར་ནས་
འདུག་གསུངས། དེ་ནས་ལོ་ཉི་ཤུ་རྩ་དྲུག་པ་ལ་པོ་ཏོ་བ་སྒྲོ་ལག་དགོན་པ་ན་
བཞུགས་པའི་སྤྱན་སྔར་བྱོན། ཇ་དཀོན་པས་ག་བུར་ གྱི་ཐང་སྨན་བནྡེ་བཅུ་
ལྷག་ཙམ་ལ་དྲངས། ཆོས་གོས་ལིང་བཟང་པོ་ཞིག་ཡོད་པ་ཕུལ་ནས་ཆོས་ཀྱི་ཞུ་
བ་བྱས་པས། ཁྱོད་ལམ་ནོར་བ་ཡིན། ལྷ་ས་ན་ཉན་བཤད་ཉི་མ་ཤར་བ་ལྟ་བུ་
ཡོད་པ་དེར་མི་སྡོད་པར་ང་ལ་ནི་འཆི་བ་རྗེས་སུ་དྲན་པ་བྱ་བའི་ཆོས་གཅིག་
ལས་མེད། དེ་ལ་མགུ་ན་ལོ་བཞི་སྡོད། ཆོས་གོས་འདི་ཡང་ཚོངས་ལ་རྒྱགས་
གྱིས་གསུངས་ནས་ཚུར་ལ་གནང་། དེ་ནས་དགོང་ཆོས་ཀྱི་དུང་བྱུང་ནས་བྱོན་
པ་ན་རིན་ཆེན་ཕྲེང་བའི་རྒྱལ་པོའི་ཚུལ་བསྟན་པའི་ལེའུ་ལ་སླེབ་ནས། ཁྱོད་
ཀྱིས་མཁྱེན་པར་མཛད་སླད་དང་། །འགྲོ་བ་ལ་ཡང་བརྩེ་སླད་དུ། ཁྱོད་ལ་མི་
སྙན་ཡང་སྨན་པ། །བདག་ལྟ་གཅིག་པུ་ཏེ་པོར་གསོལ། །ཞེས་པ་དེ་ནས་ཐོས་
པ་ཡིན་ཏེ། ཚོགས་ཆོས་ཐོས་པའི་སྔ་ཤོས་འདི་ཡིན་གསུངས། དེ་ཐོན་ནས་
-29-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མདོ་སྡེ་རྒྱན་ཞིག་གསུངས། དེ་དུས་ཚོགས་བསྡུས་ནས་ལོ་གསུམ་ལོན་ནས་
འདུག །གྲྭ་པ་སུམ་ཅུ་ཙམ་བཞུགས་ཀྱི་འདུག་པ་ལ་ལྐོག་ཆོས་ཁྲིད་པ་གསུམ་
བཞི་ཙམ་ལས་ཡོད་ཡོད་མི་འདྲ། ཐུགས་མ་མཉེས་ཙ་ན་ཁྱེད་ལེགས་པར་བྱེད་
ན་གྱིས། མི་བྱེད་ན་ང་ལ་བློ་མི་བདེ་བ་གསུམ་བཞི་ཙམ་ལས་མེད་དོ་གསུང་གི་
འདུག །དེ་ནས་དབྱར་གནས་ཀྱི་དུས་ལ་བབ་ནས་ཡོན་ཤེ་ལ་ཞུ་སྣ་བཅོལ་
ནས་དབྱར་འདིའི་བྱ་བ་ཞུ་བའི་གནས་ཀྱི་སློབ་དཔོན་ཞིག་ཀྱང་ཞུ་ཞུས་པས།
ཇི་ལྟ་བུའི་ཡོན་ཤེ་ཡང་འོང་བ་གསུངས་ནས་བཞེངས་ནས་བཞུད། ཐུགས་མ་
དགྱེས་པས་མ་ལེགས་པ་བྱས་སྙམ་པ་ན། སང་དགོང་དེ་འདིར་ཤོག་གསུངས་
ནས་ བྱོན་ པས། ཇོ་ བོ་ སྟོན་པ་ང་ ལ་ གནས་ཀྱི་སློབ་དཔོན་ཞུ་ཟེར་ཏེ་ད་ལྟ་
གནས་ ཀྱི་ སློབ་ དཔོན་ མཚན་ ཉིད་ དང་ ལྡན་ པ་མེད། རྭ་སྒྲེང་ གི་ཤུག་ པའི་
གསེབ་དེར་དགེ་བཤེས་སྟོན་པ་གནས་ཀྱི་སློབ་དཔོན་དུ་འོས་པ་ཞིག་བྱུང་བ་
ཡིན་ཏེ། སུས་ཀྱང་གནས་མ་བཅས་པར་སྐུ་གཤེགས་སོ། །བཅོམ་ལྡན་འདས་
ཀྱིས་གནས་དྲན་པ་ཉེ་བར་བཞག་པ་བཞི་ལ་ཆོས་ཤིག་གསུངས་པས། འུ་ཅག་
ཀྱང་དེ་ལ་གནས་འཆའ་དགོས་པ་ཡིན་གསུངས། དོལ་པ་ཉིད་ཀྱི་ཞལ་ནས།
ངས་པོ་ཏོ་བའི་གསུང་དེ་སྐད་གཞན་དག་ལ་བཟླས་པས་གནས་དགེ་བསྙེན་ལ་
འཆའ་འམ་སྙམ་སྟེ། ཚེ་འདི་ཕྱི་ཐམས་ཅད་ཀྱི་མདུན་མ་དེ་ལ་བལྟོས་པས་
གནས་སུ་ངེས་པར་འོང་བ་ཡིན་གསུངས། སྤྱན་སྔའི་ཞལ་ནས་ཀྱང་། ངའི་དོན་
གྱི་མཁན་པོ་དགེ་བསྙེན་རྒན་པོ་དེར་འདུག་བྱ་བ་གསུངས། དགེ་བཤེས་དོལ་
པས་ཆོས་ལ་འཕྲིག་བག་རེ་རྙེད་པས། སྔར་གྱི་ཆོས་ཐམས་ཅད་ཀྱི་གོ་མི་ཆོད་
པར་གོ །ཕྱི་མ་ཕན་ཆད་གལ་ཆེ་བའི་བློ་བག་རེ་བྱུང་བས། ཨན་རེ་བསམ་སྙམ་
- 30 -



ལམ་རིམ་བླ་མ་བརྒྱུད་པའི་རྣམ་ཐར།
པ་མིན་པ་བཤད་སྙམ་པ་མེད་པས་དཔེ་དང་ཡིག་སྣ་ཀུན་ཀྱང་མི་ལ་བྱིན། ཀ་
པ་ ལི་ རང༌ སྟོང་ པར་ བཞག་ གསུངས། དེ་བས་ན་དགེ་བའི་ བཤེས་ གཉེན་
དགོས་སྙམ་པ་ཞིག་བྱུང་གསུངས། དགེ་བཤེས་དེ་དང་མ་ཕྲད་ཀྱི་རིང་ལ་ངེད་
གླེན་པ་ཆེན་པོར་འདུག །རབ་ཏུ་བྱུང་དགེ་བའི་བཤེས་གཉེན་དེ་དང་མཇལ་
བས། བདེ་སྐྱིད་སྙན་གྲགས་ཐམས་ཅད་ངེད་ཆེ་གསུངས། ལོ་ཉི་ཤུ་རྩ་གཉིས་
སུ་པོ་ཏོ་བའི་དྲུང་དུ་བསྡད་པ་ཡིན་ཏེ། དེས་ངོམས་པའམ་ཆོག་སྙམ་པ་ཡེ་མ་
བྱུང་ གསུངས། དགེ་བཤེས་དོལ་པ་ཆེན་པོས་དབྱར་དགུན་པོ་ཏོ་བའི་སར་
བཞུགས་ ནས། སྟོན་ དཔྱིད་ སྐུ་ མཆེད་ གཉིས་ པོའི་ སྤྱན་ སྔར་ རེ་ མོས་ སུ་
བཞུགས། དེ་ནས་པོ་ཏོ་བ་བྱ་ལོའི་དབྱར་གནས་ཀྱི་ཟླ་བའི་གནམ་སྟོང་ལ་མྱ་
ངན་ལས་འདས་ནས་དབྱར་དེར་བཞུགས། སྟོན་ཆོད་པ་དང་ཚུར་བྱོན་ནས་
དཔོན་གཡོག་བཅུ་ཙམ་ཆུ་སྣ་དགོན་པར་བཞུགས། ཚུར་འབྱོན་ཁར་ཁམས་པ་
ལུང་པ་ལ་ ཡང་ཆོས་འབྲེལ་གསན། དེ་ནས་དཔོན་འཕགས་པས་དཔྱིད་ལ་
གང་དུ་སྤྱན་དྲངས་ཏེ་ཕུལ། ཁྱི་ལོ་ལ་ཡ་གད་བཟུང་སྟེ་ལོ་གཉིས་སུ་གཞུང་མ་
གསུངས་པར་སྟོང་ཐུན་སྐྱ་རེ་མ་ཆག་པར་གསུངས། དེ་ནས་འཁོར་རྣམས་ཀྱིས་
ཞུས་ནས། དང་པོར་སློབ་མ་ལ་སྤྲིངས་པ་ཞིག་གསུངས། དེ་ནས་བེའུ་བུམ་
སྔོན་པོ་གྲགས་པ་འདི་གསུངས་ཏེ་དགེ་བཤེས་དེའི་ཞལ་ནས། རང་གི་རྒྱུད་ལ་
ཅི་ཕན་བྱ་བའི་ཆེད་དུ་འཕངས་འཕངས་རྣམས་བརྗེད་ཀྱིས་དོགས་ནས་བྲིས་པ་
ཡིན། བཤད་ པའི་ གོ་ ཆ་ མ་ བྱས། གོ་ ཆ་ བྱས་ ན་ དབྱར་ དགུན་ རེའི་ ཆོས་
གསུངས་ ཚོད་ རྣམས་ བཟུང་ ཡང་ ཟད་ པ་ མེད་ པ་ འོང་ སྟེ། གཅིག་ པུར་
སྡོད་དགོས་སྙམ་ནས་ཁ་ཡར་བྲིས་ནས་ཡོད་པ་ལ་དགེ་བཤེས་ཕོ་བྲང་སྡིངས་
31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པས་དཔེ་ཆོས་དེ་བསྡེབས་འདུག་པ་གསན་པས། འོ་ན་ངའི་དེ་རྣམས་ཀྱང་ལྷན་
ཅིག་ཏུ་བསྡེབས་ན་གཞན་ལ་ཕན་པ་སྲིད་དམ་སྙམ་ནས་ཡ་གད་དུ་བསྡེབས་པ་
ཡིན་ཏེ། རྩོམ་ཡང་ལེགས་པ་ཞིག་བྱུང་། དེ་ནས་དགུན་བེའུ་བུམ་གསུངས་པར་
དགོངས་པ་ལ་ཇོ་མོ་དཔེ་མོ་ཕྱ་བ་ན་རེ། དགེ་བཤེས་ལ་རྨི་ལམ་ངན་པ་ཞིག་
བྱུང་དགེ་བཤེས་ཀྱི་ནང་ཁྲོལ་ཡིན་ཟེར་བ་ཞིག་དོལ་ལུང་བ་ལ་འགྱེད་ཀྱིན་
སྣང་ཟེར་བ་ཞིག་རྨིས་ཟེར་བས། ནང་ཁྲོལ་ཞིག་ནི་འགྱེད་ཉེན་ཡོད་དེ། སྐུ་
རིམ་མི་དགོས་གསུངས་ནས་དགུན་དེ་ནས་གསུངས་པར་མཛད་དེ་འགྲོ་བ་
དཔག་ཏུ་མེད་པའི་དོན་མཛད་དོ། །དགེ་བཤེས་ཤ་ར་བའི་ཕྱག་ཏུ་བེའུ་བུམ་
འདི་བྱོན་པས་དགེ་བཤེས་དེ་བསྟན་བཅོས་རྩོམ་པའི་འབྲིང་ཚད་དུ་སྐྱོལ་ནས་
འདུག་གསུངས་ཏེ་ཚར་གཅིག་བཞེངས་པར་མཛད། སློབ་དཔོན་དོན་སྟེང་བའི་
ཞལ་ནས། ང་ཡང་འདི་གཅིག་ཐོས་པར་འདོད་པས་གདུངས་ནས་ཡོད་ཙ་ན་
དཔྱིད་ཅིག་གསུངས་ཟེར་བ་ཐོས་ནས་ཡ་གད་དུ་ཕྱིན་པས་དེའི་ནུབ་མོ་རྡོ་རྗེ་
གདན་དུ་ཕྱིན་པ་ཞིག་རྨིས། དེ་ནས་དགེ་བཤེས་དེའི་གསུང་གིས་བྱིན་གྱིས་
བརླབས་པས་ཕན་པར་བྱུང་ནས་དགེ་བཤེས་ལ་སྨན་པར་མཆི་བར་གདའ་
ཞུས་པས། གཅིག་པུར་ སྡོད་ན་འདིས་དགེ་བཤེས་བཏུབ་པ་ཡིན་གསུངས།
གཞན་ཡང་དགེ་བའི་བཤེས་གཉེན་འདི་ཇོ་བོ་ཉིད་ཀྱིས་ཀྱང་ལུང་བསྟན། སྐྱེ་
བ་བདུན་པའི་རྟགས་དང་ལྡན། བླ་མ་རྣམས་ ཀྱིས་ཇི་སྐད་བསྟན་པ་བཞིན་
ཐུགས་ ལ་ འཁྲུངས། བདེ་བར་ གཤེགས་ པ་མང་པོའི་ ཞལ་ གཟིགས། མངོན་
པར་ཤེས་པ་རྒྱ་ཆེན་པོ་མངའ། དེ་ཡང་སྙེ་ཐང་འོར་དུ་རབ་གནས་ཤིག་ལ་སྤྱན་
དྲངས་པའི་ཚེ་སྟོད་ལུང་པའི་བཙུན་ཆུང་གཉིས་ཀྱིས་སེམས་བསྐྱེད་ཞུ་སྙམ་ནས་
- 32 -



ལམ་རིམ་བླ་མ་བརྒྱུད་པའི་རྣམ་ཐར།
ཡང་ ཡང་ བརྩམས་ པ་ ལ། དགེ་བཤེས་མི་མང་པོས་ གཡེངས་ནས་ ཞུ་བའི་
སྐབས་མ་བྱུང་བས། ཐུགས་ཀྱིས་མཁྱེན་ནས་ཁྱེད་རང་གྲབས་ཀྱིས། ཚར་བ་
དང་ང་བོས་གསུངས། ཇོ་སྟན་མངའ་རིས་པས་ཡི་གེ་དྲུག་པ་ལི་མ་དེ་སྤྱན་
དྲངས་ནས་བྱོན་པ་དགེ་བཤེས་དོལ་པས་ཡེ་མ་གསན་པ་ལ། ཁོང་དོལ་པའི་
གཟིམ་ཁང་དུ་བྱོན་ནས་ ཕྱག་ བྱ་བར་བརྩམས་པས། སྔོན་ལ་ལྷ་ཚུལ་སྤྱན་
དྲོངས་གསུངས་ནས་མངོན་ཤེས་ཀྱིས་མཁྱེན། བཟང་ཡུལ་དུ་བྱོན་པའི་དུས་ན་
ལྕེ་དྭལ་སྒང་པའི་ཞལ་ནས། ང་ལ་སྔར་བས་སྒོམ་བཟང་པ་ཞིག་སྐྱེས་པ་ལ།
ཅིའི་ཕན་ཡོན་ཡིན་སྙམ་པ་ན་དགེ་བཤེས་དོལ་པ་དེར་བྱོན་པ་གཟིགས་པས་
ཁོང་གི་བྱིན་རླབས་ཡིན་གསུངས་ནས་བསྙེན་བཀུར་ཆེ་བར་མཛད། ཕྱིས་ཀྱང་
དེར་བྱོན་པའི་དུས་ན་དེ་ཁོ་ན་བཞིན་དུ་བྱུང་བས་དད་གུས་ཤིན་ཏུ་ཆེ་བར་
མཛད་གསུངས། དགེ་བཤེས་མོན་བུ་ཆུང་བའི་ཞལ་ནས། དགེ་བཤེས་ཡ་གད་
པ་དེ་རིང་འདི་ན་ཡར་ལ་འབྱོན་པར་འདུག །མདངས་ཆོས་བསམ་དུ་བཏུབ་པ་
ཞིག་བྱུང་གསུངས་ནས། དགེ་བཤེས་དཔོན་གཡོག་འབྱོན་པ་ལ་བྱ་ར་མཛད་
དེ། མོན་བུ་ཆུང་གི་ལུང་པའི་མདོར་ཕེབས་པ་ན་བཟང་སྤོས་མང་པོ་བསྲེགས་
ནས་གསོལ་བ་འདེབས་པ་ཡིན་གསུངས། གཞན་ཡང་དགེ་བཤེས་འདི་མཐོང་
བ་དང་། གསུང་ ཐོས་པ་དང་། དྲན་ པ་ཙམ་གྱིས་ ཀྱང་ གཞན་ གྱི་ཉོན་མོངས་
པའི་གཉེན་པོར་འགྲོ་བ་ཞིག་ཡོད་པ་ཡིན་གསུངས་ཏེ། ལྷོར་བྱོན་པའི་དུས་
རྒན་པོ་ཞིག་ན་རེ། ཕ་སྤུན་ཞིག་གིས་ཅི་བྱེད་པ་བྱེད་དུ་མ་སྟེར། དུག་བཏང་
ནས་བསད་སྙམ་པ་ལགས་ཏེ་ཁ་སང་ཁྱེད་དང་མཇལ་བས་བསམ་པ་དེ་ལོག །
ད་ངན་བུ་ལ་བཟའ་ཁྲིམས་ཤིག་དང་སྲོག་གཅོད་ཀྱི་སྡོམ་པ་ཞིག་ཞུ་ཟེར་བ་ལ།
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཁོ་ཅི་ལ་གསོད་ཁྱོད་རང་གིས་སྐྱེ་བ་སྔ་མ་ལ་ཁོ་ལ་གནོད་པ་བྱས་པའི་རྟགས་
ཡིན་ གསུངས་ནས། ཕམ་ ཕབས་ཤིག་དང་བཟའ་ ཁྲིམས་ གནང་། ཡང་ བུད་
མེད་གཅིག་ན་རེ། ངན་བུ་ལ་བུ་ནོར་རུང་ཞིག་བདོག་པ་ཁོང་གིས་བསད་ནས་
ཞེ་སྡང་ཆེན་པོ་སྐྱེས་པ་ལ་ཁ་སང་ཁྱེད་མཐོང་བས་ཆུང་དུ་ཐལ། མི་ཀུན་ན་རེ་
སྐྱེ་བ་བདུན་པའི་བྱང་ཆུབ་སེམས་དཔའ་ལགས་ཟེར་ན་ལགས་སམ། ངན་བུ་
ལ་བཟའ་ཁྲིམས་ཤིག་ཀྱང་ཞུ་ཟེར་བ་ལ། མ་རྒན་སྐྱེ་བ་བདུན་པ་མི་འདྲ་བ།
འུ་ཅག་བཟའ་ ཁྲིམས་ཤིག་བྱ་དགོས་གསུངས་ནས་བུའི་ མྱ་ངན་སེལ་བའི་
གདམས་ངག་དང་བཟའ་ཁྲིམས་གནང་། དེ་ལྟར་དགེ་བཤེས་དོལ་པ་མཚན་
དངོས་ཤེས་རབ་རྒྱ་མཚོ། ཡ་གད་པ་ཞེས་ཀྱང་གྲགས་པ་དེ་དགུང་ལོ་ཉི་ཤུ་རྩ་
དྲུག་ཏུ་ཚོགས་དཔོན་མཛད་དེ་འགྲོ་བ་དཔག་ཏུ་མེད་པ་སྨིན་པར་མཛད་ནས་
སྨིན་དྲུག་གི་ཟླ་སྨད་ལ་གྲར་ཕེབས་དུས་སྐུ་ཁམས་ཅུང་ཟད་བསྙེལ་ནས་ཡར་
བྱོན། ཟླ་བ་ཕྱི་མ་ལ་ཆོས་ཆེན་པོ་ཞིག་འཆད་དེ་འདི་རྣམས་ཀྱིས་མི་གོ་ཉེན་
ཡོད་གསུངས། སྐུ་གཤེགས་ ཁར་ དགུན་དེ་ཆོས་ཆེན་པོ་ཞིག་འཆད་དེ་ཁྱེད་
ཀྱིས་ མི་ གོ་ བར་ གདའ་ གསུངས་ པ་ལ། གཞན་ གྱིས་ མ་གོ་བར། བེའུ་བུམ་
གསུང་ངམ། བསླབ་བཏུས་གསུང་ཟེར། དགེ་བཤེས་དོལ་པའི་གསུང་དེ་ཐོས་
པ་ཙམ་གྱིས་ཀྱང་བློ་སྣ་བསྒྱུར་ནུས་པ་ཞིག་ཡོད་པར་གསུངས། དེ་ལྟར་བསྟན་
འགྲོའི་དོན་རྒྱ་ཆེར་མཛད་ནས་དགུང་ལོ་དོན་གསུམ་པ་ལྕགས་མོ་ཕག་གི་ལོ་
དགུན་ཟླ་འབྲིང་པོའི་ཚེས་བདུན་གྱི་དྲོ་ཐོན་པ་ན་ཡ་གད་ཉིད་དུ་སྐུ་གཤེགས་
སོ། །ཡ་གད་དུ་ཚོགས་པ་སྟོང་ཙམ་འདུས་པའི་ནང་ནས་བུ་སློབ་ཆེ་བ་ནི་ལྷ་
འབྲི་སྒང་པ། དོན་སྟེང་བ་ཆེན་པོ། བྱ་འཆད་ཁ་བ། དཔལ་ཕག་མོ་གྲུ་པས་
- 34-



ལམ་རིམ་བླ་མ་བརྒྱུད་པའི་རྣམ་ཐར། །
ཀྱང་འདི་ལ་ཆོས་འབྲེལ་གསན་སྣང་ངོ༌། །དབུས་ཀྱི་ཉི་ཟླ་ཟུང་གཅིག་ཅེས་
ཡོངས་སུ་གྲགས་པ་བཤེས་གཉེན་ཆེན་པོ་པོ་ཏོ་བའི་ཐུགས་སྲས་གླང་རི་ཐང་པ་
དང་ཤ་ར་བ་གཉིས་ལས། ཤ་ར་བའི་རྣམ་ཐར་ནི་འཆད་པར་འགྱུར་ལ།
དགེ་བའི་བཤེས་ གཉེན་གླང་རི་ཐང་པ་ནི་འཕན་ཡུལ་གཉན་གོང་
གསེར་མ་ཤོངས་སུ་ཡབ་ཇོ་བོ་དར་མ་མདོ་བཟང་གི་སྲས་སུ་ཤིང་ཕོ་རྟ་ལ་
འཁྲུངས། རུས་ཤུགས་ཚངས། ཁོ་རང་གི་ཞང་པོ་བཤེས་གཉེན་གྲོག་མོ་མཁར་
པ་ལ་རབ་ཏུ་བྱུང་། མཚན་རྡོ་རྗེ་སེང་གེར་བཏགས། རྒྱལ་བ་འོད་དཔག་མེད་
པའི་ སྤྲུལ་ པར་ བྱེད་ལ། སྔོན་ལོ་ཙཱ་བ་སྐ་བ་དཔལ་བརྩེགས་ སུ་ སྤྲུལ་ནས་
བསྟན་པ་ཆེས་ཆེར་གསལ་བར་མཛད་ཅིང་། འདིར་གདུལ་བྱ་བློ་དམན་པ་
རྣམས་ཀྱི་ངོར་དང་པོར་ཤིན་ཏུ་བཀྲེན་པའི་ཚུལ་མཛད་དེ་འཚོ་བ་དཀའ་ཐུབ་
ལ་གནས་ནས་སྡེ་སྣོད་གསུམ་ལ་སྦྱངས་ཤིང་། སྡེ་སྣོད་གསུམ་གྱི་བརྗོད་བྱའི་
དོན་ཐམས་ཅད་སྐྱེས་བུ་གསུམ་གྱི་ལམ་གྱི་རིམ་པར་དྲིལ་ནས་ཉམས་སུ་ལེན་
པའི་མན་ངག་བྱང་ཆུབ་ལམ་གྱི་རིམ་པ་ལ་ཐུགས་རྩེ་ཆིག་སྒྲིལ་དུ་མཛད་ནས་
བཀའ་གདམས་སྐུ་མཆེད་གསུམ་ག་ལ་གཏུགས་ཤིང་གཙོ་བོར་ནི་དགེ་བའི་
བཤེས་གཉེན་པོ་ཏོ་བ་ཆེན་པོ་ལ་བཀའ་གདམས་གཞུང་དྲུག་གི་བཤད་པ་
མཐའ་དག་པ་དང་། ལྐོག་ཆོས་སུ་བདག་པས་གཞན་གཅེས་པའི་བྱང་ཆུབ་ཀྱི་
སེམས་སྒོམ་པའི་མན་ངག་བློ་སྦྱོང་དོན་བདུན་མའི་ཁྲིད་ལེགས་པར་གསན་ཏེ་
ཉམས་ལེན་གྱི་མཐིལ་དུ་མཛད་དོ། །དགེ་བཤེས་སྣེའུ་ཟུར་པ་ལའང་ལམ་རིམ་
གྱི་ཁྲིད་གསན་ནོ། །དགེ་བཤེས་གླང་ཐང་པས་ལོར་སྤྱན་སྔ་ལ་ཆོས་གསན་
དུས་ཡོས་སྦར་བ་རེས་གདན་ནོན་མཛད་ཀྱིན་བཞུགས། དེ་ནས་བསོད་སྙོམས་
-35-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མཛད་པའི་རྙེད་པ་གང་བྱུང་སྤྱིར་དགེ་འདུན་དང༌། ཁྱད་པར་པོ་ཏོ་བ་དཔོན་
སློབ་རྣམས་ལ་དྲངས་པས་སྐུ་བསོད་སྐྱེས་ཏེ་གྲྭ་པ་ཉིས་སྟོང་ཙམ་འཚོགས་པའི་
རྒྱགས་ ཁོང་རང་གིས་གནང་། གནས་ངེས་མེད་མཛད། སྤྱན་སྔ་ལོའི་མཆོད་
རྟེན་བཞེངས་དུས་གྲྭ་པ་ལྔ་བརྒྱ་ཁྲིད་དེ་མཆོད་རྟེན་བརྩིག་པའི་ཞབས་ཏོག་
ཀྱང་མཛད། གཙོ་བོར་པོ་ཏོ་བའི་རྣམ་ཐར་དང་གསུང་སྒྲོས་འཛིན། པོ་ཏོ་བ་
གཤེགས་ཁར་དགེ་བཤེས་གླང་ཐང་པ་ལ་ཁྱེད་གནས་གཅིག་ཏུ་མ་བཞུགས།
དངོས་པོ་ཅི་ཡང་བདག་གིར་མ་འཛིན། དེ་གཉིས་སེམས་ལ་ཞོག་གསུངས།
སྤྱན་སྔ་ལ་དགེ་བཤེས་གླང་ཐང་པས་ཁོ་བོ་མི་ཚེ་ཧྲིལ་གྱིས་བྱམས་པ་ཁོ་ན་སྒོམ་
པར་ཞུ་ཞུས་པས། སྤྱན་སྔས་དབུ་ཞྭ་ཕུད་ནས་ཇོ་བོ་ལ་ཆ་བྱད་བཟང་གསུངས་
ནས་དབུ་དུད་དུད་མཛད། ལན་ཅིག་གི་ཚེ་ཚེ་རབས་ཐམས་ཅད་དུ་དགེ་སློང་
གི་དངོས་པོ་དང་མི་འབྲལ་བའི་དམ་བཅའ་བརྟན་པོ་མཛད་པས། དཔལ་ལྷ་མོ་
དྲེའུའི་སྐད་ལྷང་ངེ་བྱོན་ནས་དེའི་བར་དུ་ངས་ཁྱོད་ཀྱི་གྲོགས་བྱའོ་གསུངས།
གླང་ ཐང་ པའི་ ཞལ་ནས། ཅི་ཙུག་སོང་ངམ། བསྲུང་ སྡོམ་བག་རེ་ ཡང་ བྱས།
བསམ་སྒོམ་བག་རེ་ཡང་བྱས། བསོད་ནམས་ཀྱི་ལས་བག་རེ་ཡང་བྱས་པ་ཅི་
འདྲིའི་པོ་ཏི་ཟབ་མོ་ཞིག་ཞལ་ཕྱེ་ཡང་སྐྱོན་ཐམས་ཅད་རང་གི་ཡིན། ཡོན་ཏན་
ཐམས་ཅད་ཇོ་བོ་སེམས་ཅན་གྱི་ཡིན། དེའི་གནད་ཀས་ཁེ་དང་རྒྱལ་ཁ་ཐམས་
ཅད་གཞན་ལ་བྱིན་ལ། གྱོང་དང་བུབ་ཁ་ཐམས་ཅད་རང་གིས་བླང་སེམས་པ་
མིན་པ་གོ་རྒྱུ་མ་རྙེད་གསུངས། ཡང་ཞལ་ནས། འགྲོ་བ་རིགས་དྲུག་གར་སྐྱེ་ཆ་
མེད་དེ། གར་སྐྱེས་ཀྱང་སེམས་ཅན་ལ་ཕན་འདོགས་པ་འདི་མི་བརྗེད་དམ་
སེམས། མིག་ལོང་ ཡང་ ཆོས་མི་འཆོར། རྣ་བ་འོན་ པ་ དང༌། མཛེས་ཁྱེར་བ་
- 36 -



ལམ་རིམ་བླ་མ་བརྒྱུད་པའི་རྣམ་ཐར།
དང༌། རྐང་ལག་ཞ་བ་དང་། ལྕེ་ལྐུགས་ཀྱང་ཆོས་མི་འཆོར་གསུངས་ཏེ་དོན་ལ་
ཕྱིར་མི་ལྡོག་པར་ཞལ་གྱིས་བཞེས་པ་ཡིན། པོ་ཏོ་བ་ཞིང་གཤེགས་ནས་ཐང་
གྲོང་ལྟག་ཏུ་གཏོར་མ་མཛད་དུས་གཏོར་སྡེར་བྱ་རོག་གིས་ཁྱེར་ཏེ་གླང་ཐང་གི་
ཤར་གྱི་རི་དེའུ་དེའི་ཁར་བཞག་པས་གླང་ཐང་པས་དེར་བྱོན། དཔོན་ཤཱཀྱ་བྱ་
བས་ཞབས་ཏོག་བྱས་ཏེ་དེར་ལོ་གསུམ་སྒྲུབ་པ་མཛད། ཞོལ་དུ་སྒྲུབ་ཆུ་ཡང་
བྱུང་། ཉིན་མཚན་དབྱེར་མེད་དུ་བྱང་ཆུབ་ཀྱི་སེམས་ཀྱི་ཏིང་ངེ་འཛིན་སྒོམ་པར་
མཛད་པས་ཀླུ་མོ་སྤུན་གསུམ་གྱི་གླང་ཐང་གི་གནས་ཕུལ། དགེ་འདུན་གྱི་སྡེ་
འཛུགས་པར་ཞུས། ཕྱིས་རི་དེའི་སྟེང་ནས་ཡར་འཕུར་ཏེ་ཐུགས་ཕྲེང་སྐྱུར་སར་
ཁྲོན་པ་བྲུས། དབུ་ཞྭ་སྐྱུར་སར་བླ་བྲང་བྱས་ཏེ་གླང་ཐང་གི་དགོན་པ་བཏབ།
པོ་ཏོ་བའི་མཛད་པ་བཞིན་དུ་བཀའ་གདམས་གཞུང་དྲུག་དང་། ལམ་སྒྲོན་
བྱམས་ཆོས་ལ་སོགས་པའི་གཞུང་ཆེ་བ་རྣམས་ཀྱིས་སློབ་མ་བསྐྱངས། གླང་
ཐང་པ་ལ་མོ་ཆགས་དེའུར་བཞུགས་དུས་བྱ་ཡུལ་བས་ཀྱང་འདུལ་བ་མདོ་རྩ་
གསན། ཕྱིས་གླང་ཐང་པ་སྣེའུ་ཟུར་བའི་ཡང་སློབ་མར་གྱུར་ཅིང་། སྣེའུ་ཟུར་
བས་གླང་ཐང་པ་ལ་ཁྱེད་ཀྱི་ཡོན་ཏན་དང་བདེ་བ་འདི་རྣམས་གཞན་གང་ལས་
ཀྱང་མ་བྱུང་བྱང་ཆུབ་ཀྱི་སེམས་ལས་བྱུང་བ་ཡིན་ནོ་གསུངས་ཏེ། དེ་ཁོ་ན་
བཞིན་དུ་བདག་གཞན་བརྗེ་བའི་བྱང་ཆུབ་ཀྱི་སེམས་ཁོ་ན་ལ་གཙོ་བོར་མཛད་
དེ། གླང་ ཐང་ པ་ ཉིད་ ཀྱི་ ཞལ་ནས་ ཁོ་བོས་ རླུང་ ཐ་མལ་དུ་ གཏོང་མ་མྱོང་
གསུངས་ཏེ་གཏོང་ལེན་སྒོམ་པ་དང་ནམ་ཡང་མ་བྲལ་བར་མཛད་པའི་གསུང་
ངོ༌། །གླང་ཐང་ པ་ཞལ་བཞུགས་རིང་གླང་ཐང་ གི་ལྕགས་རིའི་ནང་དུ་སྲོག་
ཆགས་རྣམས་གཅིག་ལ་གཅིག་མི་འཚེ་བར་གྲགས། བླ་མ་རྡོ་རྗེ་གདན་པས་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཁྱུང་པོ་རྣལ་འབྱོར་ལ་སངས་རྒྱས་སྣང་བ་མཐའ་ཡས་ཀྱི་སྤྲུལ་པ་གླང་རི་ཐང་
པ་ལས་བསྙེན་པར་རྫོགས་ཤིག་ཅེས་ལུང་བསྟན་པ་ལྟར་དགེ་བཤེས་གླང་ཐང་
པས་མཁས་གྲུབ་ཁྱུང་པོ་རྣལ་འབྱོར་གྱི་མཁན་པོ་མཛད་དོ། །ལན་ཅིག་དགེ་
བཤེས་པོ་ཏོ་བ་ཀླུངས་ཤོད་ན་འགོ་ན་བཞུགས་རྩ་ན། གླང་རི་ཐང་པས་དེར་
བྱོན་དུས་གླང་ཐང་པ་སྐུ་ཁམས་མ་བདེ། དང་ཁ་ངན་པས། སྤྱིར་རིགས་དྲུག་
གི་སྡུག་བསྔལ་འདི་འདྲ། དྲག་ཤོས་མི་ཡིན་དེའི་ནང་ནས་ཀྱང་རབ་ཏུ་བྱུང་བ་
ཡིན་ཏེ་འདི་འདྲ་བ་ སྙམ་ནས་ ལས་འབྲས་ དང་ འཁོར་ བའི་ ཉེས་དམིགས་
བསམ་པས་སྐྱོ་ཞིང་ཡིད་འབྱུང་བ་ནི་སྐྱེས། ལུས་ལ་སྡིག་པ་སྦྱོང་བའི་ནུས་པ་
མེད་སྙམ་ནས། པོ་ཏོ་བ་བསྐྱོར་པ་མཛད་པའི་ལམ་ཁར་ན་བཟའ་གདན་དུ་
བཏིངས་ནས་དགེ་བའི་བཤེས་གཉེན་པ་འདིར་བཞུགས་པ་ཞུ་དང་ཞུས་པས།
ཅི་བྱེད་ང་བསྐོར་བ་བྱེད་གསུངས་ནས་མ་གནང་བ་ལ་དོན་གལ་ཆེ་བ་ཞིག་
བདོག་བཞུགས་པར་ཞུ་དང་ཞུས་པས། དགེ་བཤེས་པ་སྟན་ཐོག་ཏུ་བཞུགས་
པ་ལ་གླང་རི་ཐང་པས་ཁོ་བོ་དབྱར་ཁམས་ངན་པར་བྱུང་། དང་ཁ་ཡང་ངན་
པར་བྱུང༌། མི་རྟག་པ་དང་འཁོར་བའི་ཉེས་དམིགས་བསྒོམས་པས་ཡིད་འབྱུང་
སྐྱེས། དགེ་སྦྱོར་བྱེད་པའི་ནུས་པ་མེད་པས་ཤེས་པ་ཤིན་ཏུ་མ་བདེ། གདམས་
ངག་ཞིག་ཞུ་འཚལ་ཞུས་པས། པོ་ཏོ་བའི་ཞལ་ནས། ཇོ་བོ་ཁམས་དག་གྲང་དྲོ་
སྙོམས་པའི་ཉམས་བདེ་སྟེ་ཚེ་ཕྱི་མ་ལ་ཕན་ནམ་གསུངས་ནས་དགྲ་བཅོམ་པ་
གཉིས་ཀྱི་གཏམ་རྒྱུད་དྲངས་ནས། གཞན་ཡང་སྡུག་བསྔལ་ཡོན་ཏན་ནི། །སྐྱོ་
བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་ལ་འཛེམ་
ཞིང་དགེ་ལ་དགའ། །བྱ་བ་ཡིན་ཕར་སོངས་དང་ང་སྐོར་བ་བྱེད་གསུངས་ནས་
- 38 -



ལམ་རིམ་བླ་མ་བརྒྱུད་པའི་རྣམ་ཐར།
བཞུད། གླང་ ཐང་ པ་ དེའི་ནུབ་མོ་ནས་བདེ་བསྲུང་དྭངས་སོ། །གླང་ ཐང་ པ་
བསོད་ནམས་གསོག་པ་ལ་དགྱེས། ཟླ་ཐུག་ནུར་ནུར་པ་སྐལ་བ་མི་གང་གལ་
ཆེ་བ་ལ་འདྲེན། ལན་ཅིག་ཇ་ནི་མེད། རྩབས་རེ་དང་བཅས་པའི་ཚ་བ་ཞིག་པོ་
ཏོ་བ་དཔོན་སློབ་ལ་དྲངས། བསྔོ་བ་བྱེད་ཙ་ན་ཁ་བ་ཐུལ་གྱིས་བྱུང་བས། པོ་ཏོ་
བའི་ཞལ་ནས་སྒོམ་ནག་ཁྱོད་ཉི་མ་དེ་རིང་ནས་དབུལ་དང་བྲལ་བ་ཡིན་ནོ་
གསུངས། དགེ་བཤེས་གླང་ཐང་པས་ལྷ་སར་བསྐོར་བ་ཡུན་རིང་མཛད་དུས་
དགོང་མོ་ཕྱི་སེ་བ་ཞིག་ལ་བྱོན་པས་སྐད་ཅིག་ལྷང་ལྷང་གྲག་པ་གཟིགས་སུ་
བྱོན་པས་བུད་མེད་གཞོན་ནུ་ཞིག་སྐྱིགས་འདུག་པ་བཀྲོལ་ནས་བུད་མེད་དེ་
གོས་ཀྱི་འཐུ་བར་བསྙལ། ཁྱོད་རང་ང་ལ་ཕ་དང་བུའི་འདུ་ཤེས་ཞོག །ངས་
ཁྱོད་ལ་མ་དང་སྲིང་མོའི་འདུ་ཤེས་འཇོག་གསུངས་ནས་བཞུགས། སང་མོ་ལ་
ན་བཟའ་ཞིག་བྱིན་ནས་བཏང་། ཕྱིས་བུད་མེད་དེས་ཡོན་བདག་གི་རྩ་བ་བྱས་
གླང་ཐང་ཤར་གྱི་རི་དེའུ་དེའི་ཁར་སྒྲུབ་ཁང་བརྩིགས་ནས་བསྒྲུབ་པ་མཛད། དེ་
ནས་བཤེས་གཉེན་ཆེན་པོ་འདིས་གདུལ་བྱ་འདུལ་བའི་དུས་ལ་བབ་པ་ན།
གླང་ཐང་གི་དགོན་པ་བཏབ་ཚུལ་དང་བྱང་ཆུབ་ལམ་རིམ་བཀའ་གདམས་
གཞུང་དྲུག་དང་སྦྱར་ཏེ་རྒྱ་ཆེར་བསྟན་པའི་ཚུལ་སྔར་བཤད་ཟིན་ཅིང་། རང་
རྒྱུད་འདུལ་བ་གཙོ་བོར་མཛད་དེ་འདོད་ཡོན་གྱི་འཁྲི་བ་ཆོད་པ་ཡང་མགྲོན་པ་
ལམ་ལ་འགྲོ་ཁ་མ་ཞིག་གིས་ཇ་ལེགས་པ་ཞིབ་མ་གང་ཕུལ། སྐོལ་ནས་བཞེས་
པའི་ཞུ་བ་ཕུལ་ནས་ཡོད་པ་ལ་ཡོན་བདག་དེ་མདོ་ནས་ཡར་འཁོར་ནས་མཇལ་
དུ་ཕྱིན་པས་ཇ་རྡུལ་ཁད་དེ་འདུག་པ་ལ་ཇ་མ་སྐོལ་ལམ་ཞུས་པས་ངས་ཀྱང་ཁོ་
མ་སྐོལ། ཁོས་ཀྱང་ང་མ་སྐོལ་གསུངས། ཉེ་གནས་ཀྱིས་ངེད་རང་ལ་མི་རྣམས་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀྱིས་གླང་རི་ཐང་པ་ངོ་ནག་པ་ཞུ་ཡི་འདུག །མཇལ་མི་བྱུང་བ་རྣམས་ལ་གསུང་
གླེང་རེ་དང་ཞལ་ངོ་དཀར་པ་རེ་མཛད་ན་ཞུས་པས། དེའང་ཡིན་ཏེ་འཁོར་བའི་
ཉེས་དམིགས་བསམ་ན་ངོ་དཀར་ས་འདུག་གེ །དེས་ན་འཁོར་བ་འདི་གསོས་
དུས་མེད་ པའི་ནད་དང༌། ཐར་དུས་མེད་ པའི་ བཙོན་དུ་འདུག་གོ་གསུངས།
རབ་ཏུ་བྱུང་ནས་སྐུ་ཚེ་རིལ་པོ་ལ་ཞལ་འཛུམ་པ་ལན་གསུམ་ལས་མ་བྱུང་། ད་
ལྟར་དགེ་བཤེས་གླང་ཐང་པས་བསྒྲུབ་པ་དར་དྲག་ལ་རྒྱུན་རིང་པ་མཛད་ཅིང་
ཐེག་ཆེན་གྱི་ཆོས་མཐའ་དག་ལ་སྐད་ཅིག་ཀྱང་གཡེལ་བ་མེད་པར་སྦྱངས་ཏེ་
གཟུངས་དང་ཏིང་ངེ་འཛིན་ལ་སོགས་པ་སངས་རྒྱས་ཀྱི་ཆོས་གྲངས་མེད་པ་ལ་
རྣམ་ པར་ རྩེ་ ཞིང་། སྤྱན་དང་ མངོན་པར་མཁྱེན་པ་ ལ་སོགས་ པ་ ཡོན་ཏན་
ཐམས་ཅད་ཀྱིས་ཕྱུག་པ། བདེ་བར་གཤེགས་པ་ནམ་མཁའི་སྐར་ཚོགས་ཙམ་
གྱི་ཞལ་གཟིགས། སྤྱོད་འཇུག་ལས། བདག་བདེ་གཞན་གྱི་སྡུག་བསྔལ་དག །
ཡང་དག་བརྗེ་བ་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་བ་
ན་ཡང་བདེ་བ་མེད། །ཅེས་གསུངས་པ་ལྟར་བདག་གཞན་བརྗེ་བའི་ཉམས་
ལེན་གཏོང་ལེན་རླུང་ལ་སྐྱོན་ནས་བསྒོམས་པས་འབད་མེད་ལྷུན་གྲུབ་ཏུ་བྱུང་
སྟེ། ཁོ་བོས་རླུང་ཐ་མལ་དུ་གཏོང་མ་མྱོང་གསུངས་ལན་ཅིག་གླང་ཐང་པ་ཆོས་
གསུང་བའི་པང་དུ་བུད་མེད་ཞིག་གིས་བུ་ཆུང་སྐྱེས་མ་ཐག་ཅིག་བསྐྱལ་ནས་
འདི་ཁྱེད་རང་གི་བུ་ཡིན་ནོ་ངས་མི་གསོས་སོ་ཟེར་ནས་སོང་། དེ་ལ་ཞལ་ངོ་
འགྱུར་བ་ཙམ་ཡང་མེད་པར་དང་བླངས་མཛད། འོ་འདུ་བཙལ་ནས་མ་རྒྱགས་
པུ་རྒྱགས་གནང་། བུ་དེ་ཆེར་སྐྱེས་པ་དང་སྔར་གྱི་མི་ཚང་གིས་བསྙེན་བཀུར་
བྱས་ནས་དེ་གོང་བུ་ཆུང་འདྲ་བྱུང་བ་མ་གསོས། འདི་ཡང་འདི་བཞིན་མ་བྱས་
- 40 -



ལམ་རིམ་བླ་མ་བརྒྱུད་པའི་རྣམ་ཐར།
ན་མི་གསོས་པ་མོ་དང་རྩིས་ལ་བྱུང་བས་དེ་ལྟར་བྱས་པ་ལགས། བཟོད་པ་
མཛད་ཅིང་བུ་གནང་བ་ཞུས་པས་ཅི་དགར་གནང་སྟེ་འདི་ནི་བྱང་ཆུབ་སེམས་
དཔའི་སྤྱོད་པ་བྱ་དཀའ་བའི་གནས་ལ་བསླབས་པའོ། །ལྷ་མོ་ལུང་གི་དགོན་པ་
ན་བཞུགས་དུས་དབྱར་ཅིག་སེ་ལྕོག་པའི་ཞིང་ལ་ཆུའི་གནོད་པ་བྱུང་བ་ལ། ཆུ་
སྒྱུར་ཞུས་པས་རྭ་ཅོ་ཁ་བཅད་པ་ཐེ་རྩེས་མནན་པ་ཞིག་བསྐུར་ནས་ཆུའི་གནོད་
པ་ འོང་ བའི་ལོགས་ལ་སྦོས་ གསུངས། དེ་ བཞིན་ བྱས་པས་ ཆུ་ ཕར་ འགྱུར།
ཕྱིས་རྭ་ཅོ་ཁ་ཕྱེ་ནས་བལྟས་པས། འདི་ན་དགེ་སློང་རྡོ་རྗེ་སེང་གེ་ཡོད་པས་ཆུ་
ཁྱོད་ཕར་རྒྱུག་ཟེར་བ་ཞིག་འདུག་གོ །དེ་ནི་བདེན་པའི་བྱིན་གྱིས་བརླབས་
ཀྱིས་མེ་ཡི་ཕུང་པོ་ཞི། །དེ་ནི་མི་ལྡོག་ལུང་བསྟན་ཡིན་པར་རིག་པར་བྱ། །ཞེས་
གསུངས་པ་དང་ཚུལ་མཚུངས་པའོ། །གླང་རི་ཐང་གི་ཐུགས་དམ་འབུམ་པ་
རྒྱལ་བ་སྲས་བཅས་ཀྱི་ཕོ་བྲང་མཐོང་བ་དོན་ལྡན་བཞེངས་གྲུབ་ནས་རྟེན་དམ་
ཚིག་པ་ལ་ཡེ་ཤེས་པ་རབ་ཏུ་གནས་པའི་བརྟན་བཞུགས་དང༌། མེ་ཏོག་གི་
མངའ་དབུལ་ཕྱོགས་བཞི་རེ་རེ་ནས་བཤེས་གཉེན་ཆེན་པོ་པོ་ཏོ་བ་ལ་སོགས་
པ་དགེ་སློང་རྣམ་དག་སྣམ་སྦྱར་བཞེས་པ་བརྒྱ་རྩ་བརྒྱད་ཙམ་གྱིས་མེ་ཏོག་གི་
ཆར་ཕབ་པའི་ཚེ། ནམ་མཁའ་ལ་འཇའ་ཚོན་རྣམ་པར་བཀྲ་བའི་གུར་བཀྲ་
ཤིས་རྟགས་བརྒྱད་ལྟ་བུ་ངོ་མཚར་བས་གང་། བར་སྣང་ནས་ལྷས་མེ་ཏོག་གི་
ཆར་ཕབ་པའི་དྲི་བསུང་ཁྱད་པར་ཅན་དུད་འགྲོས་ཀྱང་མནམ་དུ་རུང་བ་བྱུང་།།
ཞལ་བསྲོ་ལ་དཀོན་མཆོག་གི་མཆོད་པ་རྒྱ་ཆེན་པོ་དང༌། དགེ་འདུན་འདུས་པ་
རྒྱ་མཚོའི་ཚོགས་ལ་བསྙེན་བཀུར་དང༌། སྐྱེ་བོ་མཐའ་ཡས་པ་ལ་སྦྱིན་གཏོང་རྒྱ་
ཆེན་ པོ་ དང༌། ཕོངས་ པ་ ལ་ ཕམ་ བབས་ ཆེར་ སྩལ་ ཏེ། དེ་ ཡང་། བདོག་ པ་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཐམས་ཅད་འབྲས་བཅས་ཏེ། །སྐྱེ་བོ་ཀུན་ལ་བཏང་སེམས་ཀྱིས། །སྦྱིན་པའི་ཕ་
རོལ་ཕྱིན་གསུངས་ཏེ། ཞེས་པ་ལྟར་རོ། །དང་པོའི་དུས་སུ་གླང་ཐང་པ་དང་ཤ་
བོ་སྒང་པ་གཉིས་ཆོས་ཕར་གསན་ཚུར་གསན་བྱེད། ཤ་བོ་སྒང་པའི་ཞལ་ནས།
གླང་ཐང་པ་བྱང་ཆུབ་ཀྱི་སེམས་ཚན་ཆེ། ངས་ཕན་འདོགས་པ་ལ་སྲོག་གཏོང་
ནུས་ཏེ། གནོད་པ་སྐྱེལ་བ་ལ་མི་ནུས། ཁོང་གིས་གཉིས་ཀ་ལ་ནུས་གསུངས།
གཉན་ན་མོ་པ་དང་། ཁོང་རྣམ་གསུམ་འཛོམ་པ་ལ། ད་ལྟ་འཆི་ན་ཇི་ལྟར་བྱེད་
བྱས་པས། རྣ་མོའི་ཞལ་ནས་འདི་ཙུག་ཀྱང་བྱེད། འདི་ཙུག་ཀྱང་བྱེད་བྱ་བ་ཁ་
ཡར་བྱུང་སྟེ་ མང་ པ་ ཡིན་གསུངས། ཤ་བོ་ སྒང་ པའི་ ཞལ་ནས་ བྱང་ཆུབ་ཀྱི་
སེམས་སྦྱོང་བ་མིན་པ་གཞན་བྱ་རྒྱུ་མེད་གསུངས། གླང་ཐང་པའི་ཞལ་ནས།
ཁོ་བོ་ད་ལྟ་རང་འཆི་ཡང་བསྐྱེད་འདོན་རྒྱུ་སྤུ་ཙམ་ཡང་མེད་གསུངས། སེམས་
དཔའ་ཆེན་པོ་གླང་རི་ཐང་པ་སྐུ་མྱ་ངན་ལས་འདའ་ཁར་སེམས་ཅན་གྱི་དོན་དུ་
དམྱལ་བར་སྐྱེ་བར་སྨོན་ལམ་བཏབ་པ་ཡིན་ཏེ་མི་འགྲུབ་པ་འདྲ། དག་པའི་
སྣང་བ་འབའ་ཞིག་འཆར་ཡིན་འདུག་གསུངས་ནས་ཐུགས་ཁྲལ་མཛད་པར་
གསུངས། དགེ་བའི་ བཤེས་ གཉེན་ འཆད་ ཁ་ བས་ དགེ་བའི་ བཤེས་ གཉེན་
ལྕགས་ཞིང་པ་ལ་གླང་ཐང་པའི་བློ་སྦྱོང་ཚིག་བརྒྱད་མ་གསན་ནས། ཐུགས་
འགྱུར་ བའི་ ཚིག་བརྒྱད་མ་ནི། བདག་ནི་སེམས་ཅན་ཐམས་ཅད་ལ། །ཡིད་
བཞིན་ནོར་བུ་ལས་ལྷག་པའི། །དོན་མཆོག་སྒྲུབ་པའི་བསམ་པ་ཡིས། །རྟག་ཏུ་
གཅེས་པར་འཛིན་པར་ཤོག །གང་དུ་སུ་དང་འགྲོགས་པའི་ཚེ། ། བདག་ཉིད་
ཀུན་ ནས་ དམན་ ལྟ་ ཞིང་། །གཞན་ ལ་ བསམ་ པ་ ཐག་ པ་ ཡིས། །མཆོག་ཏུ་
གཅེས་པར་འཛིན་པར་ཤོག །སྤྱོད་ལམ་ཀུན་ཏུ་རང་རྒྱུད་ལ། །རྟོག་ཅིང་ཉོན་
- 42 -



ལམ་རིམ་བླ་མ་བརྒྱུད་པའི་རྣམ་ཐར།
མོངས་སྐྱེས་མ་ཐག །བདག་གཞན་མ་རུང་བྱེད་པས་ན། །བཙན་ཐབས་གདོང་
ནས་བཟློག་པར་ཤོག །རང་བཞིན་ངན་པའི་སེམས་ཅན་ནི། །སྡིག་སྡུག་དྲག་
པོས་ནོན་མཐོང་ཚེ། །རིན་ཆེན་གཏེར་དང་འཕྲད་པ་བཞིན། །རྙེད་པར་དཀའ་
བའི་གཅེས་འཛིན་ཤོག །བདག་ལ་གཞན་གྱིས་ཕྲག་དོག་གིས། །གཤེ་བསྐུར་
ལ་སོགས་མི་རིགས་པའི། །གྱོང་ཁ་རག་གིས་ལེན་པ་དང༌། །རྒྱལ་ཁ་གཞན་
ལ་འབུལ་བར་ཤོག །གང་ལ་བདག་གིས་ཕན་བཏགས་པའི། །རེ་བ་ཆེ་བ་
གང་ཞིག་གིས། །ཤིན་ཏུ་མི་ རིགས་གནོད་བྱེད་ནའང། །བཤེས་གཉེན་དམ་
པར་ བལྟ་ བར་ ཤོག །མདོར་ན་ དངོས་ དང་ བརྒྱུད་ པ་ ཡིས། །ཕན་ བདེ་ མ་
རྣམས་ ཀུན་ ལ་ འབུལ། །མ་ ཡི་ གནོད་ དང༌ སྡུག་བསྔལ་ ཀུན། །གསང་ བས་
བདག་ལ་ལེན་པར་ཤོག །དེ་དག་ཀུན་ཀྱང་ཆོས་བརྒྱད་ཀྱི། །རྟོག་པའི་དྲི་མས་
མ་སྦགས་ཤིང་། །ཆོས་ཀུན་སྒྱུ་མར་ཤེས་པའི་བློས། །ཞེན་མེད་འཆིང་བ་ལས་
གྲོས་ཤོག །ཅེས་ གསུངས་ པ་འདིའོ། །དེ་ལྟར་སེམས་དཔའ་ཆེན་པོ་གླང་རི་
ཐང་པས་བསྟན་འགྲོའི་དོན་རྒྱ་ཆེར་མཛད་ནས་མཐར་དགུང་ལོ་བདུན་ཅུ་
བཞེས་པ་ཆུ་མོ་ཡོས་ལོའི་དཔྱིད་ཟླ་ཐ་ཆུང་ས་གའི་ཉི་ཤུ་གསུམ་ལ། གླང་ཐང་
དུ་སྐུ་གཤེགས་ནས་དགའ་ལྡན་ཆོས་ཀྱི་ཕོ་བྲང་དུ་ཕེབས་སོ། །སྐུ་གདུང་ལ་
མཆོད་པའི་བྱེ་བྲག་བསམ་གྱིས་མི་ཁྱབ་པ་དང་བཅས་ཏེ་ཞུགས་ལ་ཕུལ་བའི་
ཚེ། ནམ་མཁའ་ལ་འཇའི་གུར་ གྱི་ རིམ་ པ་དང་། མེ་ཏོག་གི་ཆར་དང་། ལྷའི་
སྤོས་ཀྱི་ངད་ལྡང་བ་དང་། རབ་བྱུང་དང་སྐྱེ་བོའི་ཚོགས་ཁྲི་ཁྲག་ཙམ་ཚོགས་པ་
ལ་མཐོང་སྣང་དག་པ་དང་། བྱང་ཆུབ་ཀྱི་སེམས་དང་དད་པ་མི་ཕྱེད་པ་སྐྱེས་པ་
ཕལ་ཆེར་ལ་བྱུང་ཞིང་། གདུང་རུས་ལ་ལྷ་སྐུ་དང་། ཐུགས་དང་། གདུང་ཤ་རི་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
རམ་དང༌། རིང་བསྲེལ་དང་བཅས་པ་བསམ་གྱིས་མི་ཁྱབ་པ་བྱུང་སྟེ་གདུང་
རིང་བསྲེལ་གྱིས་ཀྱང་འགྲོ་བའི་དོན་རྒྱ་ཆེར་མཛད་དོ། །དེས་ན་བྱང་ཆུབ་ལམ་
གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་སེམས་དཔའ་ཆེན་པོ་པོ་ཏོ་བ་
སྲས་དང་བཅས་པ་ལ་མཆོད་ཅིང་གསོལ་བ་གདབ་པ་དང་། སེམས་དཔའ་
ཆེན་པོ་འདིའི་རྣམ་པར་ཐར་པ་དྲན་པར་བྱས་ལ་ལག་ཏུ་ཅི་ལོན་བྱ་བ་དང༌། ཐ་
ན་སྨོན་ལམ་གྱི་ཡུལ་དུ་བྱས་ནས་ཀྱང་མཛད་པ་རྣམ་ཐར་དེ་དག་བསམས་ལ་
བག་ཆགས་ཅི་ཐེབས་བྱའོ།། །།
རྣམ་དཔྱོད་འགྲན་ཟླ་བྲལ་བའི་ཤ་ར་བའི་
རྣམ་ཐར་བཞུགས་སོ། །
རྣམ་ དཔྱོད་ འགྲན་ ཟླ་ བྲལ་ བའི་ ཤ་ ར་ བ། ཞེས་བསྔགས་ པ། བྱང་
ཕྱོགས་གངས་རིའི་ཁྲོད་འདིར་རྒྱལ་བའི་བསྟན་པའི་སྙིང་པོ་ཇོ་བོ་ཡབ་སྲས་ཀྱི་
མན་ངག་བྱང་ཆུབ་ལམ་གྱི་རིམ་པ་སྤེལ་བའི་སླད་དུ་བསམ་བཞིན་དུ་བྱོན་པ་
སེམས་དཔའ་ཆེན་པོ་ཤ་ར་བ་གང་དུ་འཁྲུངས་པའི་ཡུལ་ནི། བྱང་རྭ་སྒྲེང་ནས་
ཡ་ཚད་ཕྱིན་པའི་ཡུལ་རོམ་པོ་ཞེས་པ་ཡིན་ལ། གནས་དེར་པ་ཆེབ་རོམ་པོའི་
རྒྱུད་དུ་ལྕགས་ཕོ་ཁྱིའི་ལོ་ཡུམ་ཕྱུགས་མ་སྐྱོང་བའི་ཕྱིར་རྡོ་ལེབ་ཆེན་པོ་ཞིག་གི་
སྟེང་ན་བཞུགས་པའི་དུས་སུ་འཁྲུངས་ཏེ། ཕྱིས་རྡོ་ལེབ་དེ་ལ་ཤ་ར་བ་བལྟམས་
ས་ཞེས་གྲགས་ཤིང་རྡོ་ལེབ་དེའི་སྟེང་ན་ཤ་ར་བ་འཁྲུངས་ནས་ཞབས་བརྐྱངས་
པའི་ཤུལ་རྡོ་ལ་ཞབས་རྗེས་ཀྱང་ཡོད་ཅེས་རྗེ་བཙུན་བླ་མ་བློ་བཟང་ཡེ་ཤེས་
གསུངས། གནས་དེ་ད་ལྟ་ཀུན་གྱི་ཕྱག་མཆོད་ཀྱི་གནས་སུ་བྱེད་དོ། །དེ་ནས་
- 44 -



ལམ་རིམ་བླ་མ་བརྒྱུད་པའི་རྣམ་ཐར།
དགུང་ལོ་བཅོ་བརྒྱད་ཀྱི་བར་ཡབ་ཡུམ་གཉིས་ཀྱིས་བསྐྱངས་ཤིང་ཁྱིམ་དུ་
ཞུགས། དེར་ བཞུགས་ རིང་ བྱིས་ པའི་ སྤྱོད་ པ་ མཐའ་ དག་ ལས་ དང་ གིས་
ལོག །སྔར་ཡུན་རིང་པོ་ནས་གོམས་པའི་བག་ཆགས་བརྟས་པས་ཡི་གེ་འབྲི་
ཀློག་སོགས་ནི་ཚེགས་མེད་པར་མཁྱེན། དཀོན་མཆོག་མཆོད་པ་སོགས་དགེ་
བའི་ལས་ལ་ནི་ངང་གིས་འཇུག །སྐལ་བ་མཉམ་པའི་སེམས་ཅན་གཞན་དག་
མཐོང་ན་བྱམས་པའི་མིག་གིས་བལྟ་ཞིང་བརྩེ་བའི་འཛུམ་གྱིས་བསུ་བ་ལས་
གཞན་ལ་ཁྲོ་བ་དང་སྐྱོན་བརྗོད་ལ་སོགས་སྒོ་གསུམ་ཉེས་པར་སྤྱོད་པ་ལ་ནི་ངོ་
ཚར་བལྟས་ཏེ་འཇུག་པའི་སྐབས་མེད། གཞན་དུ་ན་བསམ་པ་འདི་ལྟ་བུ་དག་
འཁྲུངས་པར་ངེས་ཏེ། སྐྱེས་རབས་ལས། བཙོན་ར་འདྲ་བའི་ཁྱིམ་ལ་ནི། །ནམ་
ཡང་བདེ་བར་མ་སེམས་ཤིག །ཕྱུག་གམ་ཡང་ན་དབུལ་ཡང་རུང༌། ཁྱིམ་ན་
གནས་པ་ནད་དུ་ཆེ། །གཅིག་ནི་བསྲུང་བས་ཉོན་མོངས་ལ། །གཉིས་པ་འཚེལ་
བས་ཤ་ཐང་ངོ༌། །ཕྱུག་གམ་ཡང་ན་དབུལ་ཡང་རུང་། །གང་ན་བདེ་བ་མེད་
གྱུར་པ། །དེ་ལ་དགའ་བར་རྨོངས་པ་ནི། །སྡིག་པའི་འབྲས་བུ་སྨིན་པ་ཉིད། །
ཅེས་ གསུངས་ པ་ལྟར། ཁྱིམ་ན་གནས་པ་ནི་ཉོན་མོངས་པ་དང་། ཉེས་པར་
སྤྱོད་པ་དང་སྡུག་བསྔལ་དུ་མའི་འབྱུང་གནས་སུ་རིག་ནས་བདག་ནམ་ཞིག་ན་
བཙོན་དོང་དང་འདྲ་བའི་ཁྱིམ་གྱི་གནས་འདི་ནས་བྱུང་སྟེ་རྒྱལ་བའི་བསྟན་པ་
ལ་ཞུགས་ནས་ཐོས་བསམ་སྒོམ་གསུམ་ལ་འབད་པ་ཞིག་ནམ་འོང་སྙམ་དུ་དེ་
འབའ་ཞིག་བསམ་ཞིང་མདོ་སྔགས་ཀྱི་གསུང་རབ་རྣམས་ལ་ཡང་དང་ཡང་དུ་
བལྟ་བ་ལྷུར་ལེན་པར་བྱེད་དོ། །དེ་ནས་ཕ་མ་དང་ཉེ་དུ་རྣམས་ཀྱིས་བག་མ་
ལེན་པའི་སྦྱོར་བ་བཤམས་པ་ན་རང་ཡུལ་ཉེ་དུ་ནོར་ལོགས་སྤྱོད་གང་ལའང་མ་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཆགས་པར་མཆིལ་སྣབས་བཞིན་དུ་དོར་ཏེ་དགུང་ལོ་བཅོ་བརྒྱད་པའི་དཔྱིད་
བྲོས་ནས་ཀླུངས་ཤོད་དུ་ཕེབས་ནས་རབ་ཏུ་བྱུང་། མཚན་ཡོན་ཏན་གྲགས་སུ་
བཏགས། རབ་ཏུ་བྱུང་བའི་ས་དེ་ལ་ཀླུངས་ཤོད་ཆོར་བ་ཞེས་གྲགས། དེར་ཡང་
ཉེ་དུ་རྣམས་ཀྱིས་འཛིན་མི་བྱུང་དོགས་ནས་ཀླུངས་ཤོད་ཕྱུར་བུ་ཞེས་བྱ་བ་ན་
དགེ་བའི་བཤེས་གཉེན་སྤྱན་སྔ་བ་ཆེན་པོ་མཚམས་དམ་པར་བཅད་པའི་སར་
བྱོན། སྤྱན་སྔ་བ་ཆེན་པོས་ཀྱང་བཀའ་གདམས་བསྟན་འཛིན་ཆེན་པོ་ཞིག་ཏུ་
འགྱུར་བར་གཟིགས་ནས། དགྱེས་བཞིན་དུ་རྗེས་སུ་བཟུང་ནས་གདམས་པ་
དང་རྗེས་སུ་བསྟན་པ་མང་དུ་སྩལ། དེའི་ཚེ་ཤ་ར་བ་ཡོན་ཏན་གྲགས་ཀྱི་ཐུགས་
དགོངས་ལ་བཀའ་གདམས་སྐུ་མཆེད་གསུམ་པོ་ལ་ཇོ་བོ་རྗེའི་མན་ངག་ཞུས་
ནས་གཙང་ཕྱོགས་སུ་གསང་སྔགས་ཀྱི་ཆོས་མང་པོ་ཞིག་ཞུ་བར་འབྱོན་བཞེད་
ནར་མར་འཁྲུངས་ཏེ། དུས་དེའི་ཚེ་གཙང་ན་འབྲོག་མི་ལོ་ཙཱ་བ་དང་རྗེ་འགོས་
ལོ་ཆེན་པོ་བཞུགས་ཏེ་གསང་སྔགས་རྒྱུད་སྡེ་བཞིའི་འཆད་ཉན་ཤིན་ཏུ་དར་བ་
ཡོད་པས་རྡོ་རྗེ་འཛིན་པ་ཆེན་པོ་དེ་དག་གི་ཞབས་ལ་གཏུགས་ཏེ་རྒྱུད་སྡེ་བཞི་
ག་དང་། ཁྱད་པར་གསང་སྔགས་བླ་མེད་ཀྱི་མན་ངག་རྣམས་ཞུས་ཏེ་སྔགས་
ལམ་སྒོམ་པ་ཞིག་གཙོ་བོར་བྱེད་དགོངས་པ་བྱུང་། དེ་ནས་དེ་ཁའི་དབྱར་དུས་
དགེ་བའི་བཤེས་གཉེན་པོ་ཏོ་བ་ཆེན་པོ་སྟག་ལུང་ཐང་ན་བཞུགས་པའི་སྤྱན་
སྔར་བྱོན། ཆོས་ཀྱི་གསོལ་བ་བཏབ་པ་ན་དགེ་བཤེས་པོ་ཏོ་བ་ཆེན་པོས་ཀྱང་
རང་གི་སྲས་ཀྱི་ཐུ་བོ་བསྟན་པའི་བདག་པོར་འགྱུར་བར་གཟིགས་ནས་སྤྱན་གྱི་
འབྲས་ བུ་ ལྟར་ བསྐྱངས་ ཏེ་ དུས་ གསུམ་ ཀྱི་ རྒྱལ་ བ་ ཐམས་ ཅད་ གང་ ནས་
གཤེགས་པའི་ལམ་པོ་ཆེ། རྒྱལ་བས་གསུངས་པའི་ཆོས་ཕུང་བརྒྱད་ཁྲི་བཞི་
- 46 -



ལམ་རིམ་བླ་མ་བརྒྱུད་པའི་རྣམ་ཐར།
སྟོང་པོ་ཐམས་ཅད་ཉམས་ལེན་གྱི་ལུས་གཅིག་ཏུ་དྲིལ་བ་བྱང་ཆུབ་ལམ་གྱི་
རིམ་ པའི་ཁྲིད་གནང་སྟེ། ཐོག་མར་ གང་ ཉམས་སུ་བླང་བར་ བྱ་བ་དེ་ནས་
བཟུང་སྟེ་མཐར་འབྲས་བུ་འགྲུབ་པའི་བར་གྱི་ལམ་གྱི་གྲངས་དང་གོ་རིམ་ལམ་
སོ་སོའི་ངོ་བོ་རྣམས་རྒྱལ་བའི་བཀའ་དང་ཤིང་རྟ་ཆེན་པོའི་གཞུང་ནས་འབྱུང་
བའི་དྲི་མ་མེད་པའི་རིགས་པས་ཆེས་ཞིབ་པར་མིག་ལ་མངོན་སུམ་དུ་སྣང་བའི་
དཔེ་དང་བཅས་ཁྲིད་པར་མཛད་པ་ན་ཤ་ར་བ་ཆེན་པོ་སྔོན་ཡུན་རིང་པོ་ནས་
ལམ་ལ་སྦྱངས་པའི་བག་ཆགས་སད་དེ་ལམ་གྱི་གྲངས་དང་གོ་རིམ་ལ་ལྡོག་ཏུ་
མེད་པའི་དད་པ་དང་། ཚིག་ཙམ་མིན་པར་རིགས་པའི་ལམ་ནས་དྲངས་པའི་
ངེས་ཤེས་བརྟན་པོ་རྙེད་ནས་རེ་ཞིག་སྔགས་ལམ་མཐོན་པོ་ལ་འཇུག་པའི་རེ་བ་
མི་འདུག་སྙམ་ནས་གཙང་དུ་འགྲོ་བའི་འདུན་པ་ལོག །ལམ་མ་ནོར་བར་སྟོན་
པའི་དགེ་བའི་བཤེས་གཉེན་འདི་ལྟ་བུ་དང་ལན་ཅིག་མཇལ་བ་འདི་ག་ལ་
འདོར་སྙམ་དུ་སྐད་ཅིག་གཅིག་ཀྱང་འབྲལ་མི་ཕོད་པར་དང་པོར་མཇལ་བ་དེ་
ནས་བཟུང་མཐར་དགེ་བཤེས་པོ་ཏོ་བ་ཆེན་པོ་ཞིང་གཤེགས་ཀྱི་བར་ནམ་ཡང་
མ་བྲལ་བར་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་ལམ་གྱི་རིམ་
པའི་གདམས་ངག་མ་ལུས་པ་བུམ་པ་གང་བྱོར་གསན། བར་སྐབས་ཤིག་ཉེ་དུ་
རྣམས་དང་ཡུལ་ཕྱོགས་ཀྱི་མི་མང་པོ་ཞིག་གིས་རང་གི་ཁུ་བོའི་གནས་རོམ་པོ་
རེ་ཞེས་པའི་དགོན་གནས་ཞིག་གི་ཆོས་དཔོན་དུ་འབྱོན་དགོས་པར་བསྐུལ་བ་
ན་སླར་ཞིག་འབྱོན་ནམ་སྙམ་དུ་དགོངས་པ་བྱུང་བ་ལ་དགེ་བཤེས་པོ་ཏོ་བ་ཆེན་
པོས་བསླབ་བཏུས་གསུངས་པའི་སྐབས་བྱང་སེམས་ཀྱི་ལམ་བགྲོད་པའི་བར་
ཆད་ གནོད་ འགྱུར་ རྣམས་ གསུངས་ པའི་ ཚེ་ ཞལ་ཏ་ པའི་ གནོད་ པ་ ཞིབ་ཏུ་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསུངས་པས་ཐུགས་ངེས་བརྟན་པོ་འཁྲུངས་ཏེ། དེ་ནས་ཆོས་དཔོན་དུ་འགྲོ་
བའི་སྤྲོས་པ་ཆོད་གསུངས། ཐོག་མར་དགེ་བཤེས་པོ་ཏོ་བའི་གྲྭ་པ་བྱིངས་གྲས་
ལོ་དགུ་མཛད། དེ་ནས་དགེ་བཤེས་པོ་ཏོ་བ་ཆེན་པོ་ཐུགས་ཤིན་ཏུ་མཉེས་པས་
སྐུ་འཁོར་ནང་མ་ལོ་དགུ་མཛད་དེ་ཁྱོན་དགེ་བཤེས་པོ་ཏོ་བ་ཆེན་པོ་ལོ་བཅོ་
བརྒྱད་བསྟེན་ཏེ་དེའི་རིང་ལ་བྱང་ཆུབ་ལམ་གྱི་རིམ་པའི་ཁྲིད་མཐའ་ཆོད་པར་
གསན་ཏེ། དེ་ཡང་རྗེ་བཙུན་བྱམས་པས་མཛད་པའི་མངོན་པར་རྟོགས་པའི་
རྒྱན་བྱང་ཆུབ་ལམ་གྱི་རིམ་པའི་རྩ་བ་མན་ངག་ཏུ་བྱས། དེའི་སྟེང་དུ་མདོ་སྡེ་
རྒྱན་དང༌། སློབ་དཔོན་དཔའ་བོས་མཛད་པའི་སྐྱེས་རབས་སོ་བཞི་པ་དང་།
རྒྱལ་སྲས་ཞི་བ་ལྷས་མཛད་པའི་སྤྱོད་འཇུག་དང་བསླབ་བཏུས་གཉིས་དང་ཆེད་
དུ་ བརྗོད་ པའི་ ཚོམས་ དང་། བྱང་ ས་ སྟེ་ བཀའ་ གདམས་ གཞུང་ དྲུག་ གུང་
བསྒྲིགས་ཏེ་བྱང་ཆུབ་ལམ་གྱི་རིམ་པའི་མན་ངག་རྣམས་དམིགས་སྐོར་རེ་རེ་
ནས་གཞུང་དྲུག་པོ་དེ་དག་གང་རིགས་ནས་རྒྱས་པར་བཤད། གཞན་ཡང་སློབ་
དཔོན་འཕགས་པ་ཀླུ་སྒྲུབ་ཀྱིས་མཛད་པ་མདོ་སྡེ་ཀུན་ལས་བཏུས་པ་དང་།
རིན་ཆེན་ཕྲེང་བ་དང་ རྩ་ཤེ་ལ་སོགས་ པའི་ རིགས་ཚོགས་རྣམས་དང་ སློབ་
དཔོན་ཀ་མ་ལ་ཤཱི་ལས་མཛད་པའི་སྒོམ་རིམ་གསུམ་ལ་སོགས་པ་གསུང་རབ་
དགོངས་འགྲེལ་དང་བཅས་པ་ཐམས་ཅད་བྱང་ཆུབ་ལམ་གྱི་རིམ་པའི་གདམས་
ངག་ཏུ་ངོ་སྤྲད་ནས་སྟོན་པར་མཛད་པས་རྒྱལ་བའི་གསུང་རབ་དགོངས་འགྲེལ་
དང་བཅས་པ་འཆད་པ་ལ་མི་འཇིགས་པའི་སྤོབས་པ་ཐོབ། རང་དང་གཞན་གྱི་
གྲུབ་མཐའ་རྒྱ་མཚོའི་ཕ་རོལ་ཏུ་སོན། སྡེ་སྣོད་གསུམ་དང་ཤིང་རྟ་ཆེན་པོའི་
གཞུང་རྣམས་ཕལ་ཆེར་ཐུགས་ལ་གཟུང་སྟེ་སྐལ་བ་དང་ལྡན་པ་གཞན་དག་ལ་
- 48 -



ལམ་རིམ་བླ་མ་བརྒྱུད་པའི་རྣམ་ཐར།
གསུང་རབ་དགོངས་འགྲེལ་དང་བཅས་པ་མཐའ་དག་བྱང་ཆུབ་ལམ་གྱི་རིམ་
པར་བསྡུས་ནས་འདོམས་པ་ལ་དབང་འབྱོར་པས་བོད་དུ་སྐྱེས་པའི་མི་ཞིག་ལ་
ཤ་ར་བ་ཆེན་པོ་ལས་མཁྱེན་རབ་རླབས་ཆེ་བ་མེད་ཅེས་བཀའ་གདམས་གོང་
མའི་གསུང་བསྒྲོས་ལས་འབྱུང་། དོན་འདི་དག་ལ་དགོངས་ནས་རྗེ་ཐམས་ཅད་
མཁྱེན་པས་ཀྱང་། རྣམ་དཔྱོད་འགྲན་ཟླ་བྲལ་བའི་ཤ་ར་བ། །ཞེས་བསྔགས་པ་
མཛད་དོ། །ཤ་ར་བ་ཆེན་པོ་ཉིད་ཀྱི་ཞལ་ནས། དེང་དུས་ཆོས་བྱེད་ཀུན་ཆོས་
འཆད་པ་པོ་གང་ན་ཡོད་ཟེར་བ་ཐམས་ཅད་ཀྱི་རྩར་འགྲོ་སྟེ། སྟོན་པ་རིན་པོ་ཆེ་
ཡབ་སྲས་ཀྱི་ལུགས་དེ་མིན། དགེ་བཤེས་སྟོན་པས་སྐུ་ཚེ་དེ་ལ་བླ་མ་ལྔ་ལས་
མ་བསྟེན། དེ་ཡང་དགེ་བསྙེན་གྱི་སྡོམ་པའི་སློབ་དཔོན་དང་། ཀློག་ཡིག་སློབ་
པའི་སློབ་དཔོན་དང་། བླ་མ་སེ་བཙུན་དང་། པཎྜི་ཏ་སྨྲི་ཏི་དང་། ཇོ་བོ་རྗེ་སྟེ།
དེ་རྣམས་ཀྱི་ནང་ནས་ཀྱང་གཞན་རྣམས་ལ་ཆོས་འབྲེལ་རེ་ཙམ་ཡིན་བླ་མ་སེ་
བཙུན་པ་ལ་མཚན་ཉིད་ཀྱི་གཞུང་རྣམས་གསན། གཙོ་བོ་ནི་ཇོ་བོ་རྗེ་ཉིད་ལ་
བརྟེན་ནས་བྱང་ཆུབ་ལམ་ གྱི་ རིམ་པ་མཐའ་དག་པར་གསན་ཏེ། ཇོ་བོ་རྗེ་
མངའ་རིས་སུ་མཇལ་བ་ནས་མཐར་སྙེ་ཐང་དུ་ཞིང་གཤེགས་པའི་བར་ཇོ་བོ་རྗེ་
ཉིད་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་མདོ་སྔགས་ཀྱི་གསུང་
རབ་དགོངས་འགྲེལ་དང་བཅས་པ་མཐའ་དག་བྱང་ཆུབ་ལམ་གྱི་རིམ་པར་
བསྡུས་ཏེ་གསན་ཞིང་དེ་འབའ་ཞིག་ཐུགས་ཉམས་སུ་བཞེས་པས་བསྟན་པ་
ཡོངས་རྫོགས་ཀྱི་བདག་པོར་བྱོན་པ་ཡིན། དགེ་བཤེས་པོ་ཏོ་བ་ཆེན་པོས་ཀྱང་
ཁྱིམ་དུ་བཞུགས་སྐབས་སྦ་སྒོམ་ལ་བསྙེན་གནས་ཀྱི་སྡོམ་པ་ཞིག་ཞུས་བླ་མ་དེ་
དང༌། དགེ་ཚུལ་གྱི་སྡོམ་པའི་མཁན་སློབ་དང་། མཚན་ཉིད་ལ་བསླབ་ སྦྱོང་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཛད་པའི་སྐབས་ཀྱི་སློབ་དཔོན་དང་། འབྲོམ་རིན་པོ་ཆེ་རྣམས་མ་གཏོགས་
པ་བླ་མ་མ་བསྟེན། དེ་ཡང་གཙོ་བོར་འབྲོམ་རིན་པོ་ཆེ་ཉིད་བསྟེན་ཏེ། དང་པོ་
མཇལ་བ་ནས་མཐར་ཞིང་ནམ་གཤེགས་ཀྱི་བར་བསམ་སྦྱོར་གཉིས་ཀྱིས་ཚུལ་
བཞིན་དུ་བསྟེན་ཏེ་བྱང་ཆུབ་ལམ་གྱི་རིམ་པ་ཉིད་ལ་སྦྱངས་པས་བསྟན་པ་
ཡོངས་རྫོགས་ཀྱི་བདག་པོར་བྱོན། ཁོ་བོས་ཀྱང་བཀའ་གདམས་སྐུ་མཆེད་རིན་
པོ་ཆེ་གསུམ་ལ་བསྟེན་ཅིང་དེའི་ནང་ནས་ཀྱང་དགེ་བའི་བཤེས་གཉེན་པོ་ཏོ་བ་
ཆེན་པོ་ཉིད་ལ་བསྟེན། གཞན་དག་དགེ་ཚུལ་གྱི་མཁན་སློབ་མ་གཏོགས་བླ་མ་
གཞན་མ་བསྟེན། དགེ་བཤེས་པོ་ཏོ་བ་ཆེན་པོ་ནི་ལོ་བཅོ་བརྒྱད་ཀྱི་བར་དུ་
བསྟེན་ཏེ་མི་མཉེས་པ་སྐད་ཅིག་ཀྱང་བྱེད་མ་མྱོང་གསུངས། མཐར་དགེ་བཤེས་
པོ་ཏོ་བ་ཞིང་གཤེགས་ནས་དགེ་བཤེས་པོ་ཏོ་བའི་སློབ་མ་ཕལ་ཆེར་ཤ་ར་བའི་
རྗེས་སུ་འབྲང་སྟེ་འཁོར་བརྒྱ་ཕྲག་མང་པོ་དང་བཅས་ཀླུངས་ཤོད་དུ་བྱོན་ནས་
ཚོགས་བསྡུས། ཡོ་བྱད་གང་བྱུང་ཐམས་ཅད་དགེ་འདུན་ལ་བསྔོས། དེ་ནས་
སྙན་པའི་གྲགས་པས་འཛིན་མའི་ཁྱོན་ཀུན་ཁྱབ་སྟེ་བྱང་ཆུབ་ལམ་གྱི་རིམ་པ་རྒྱ་
ཆེར་བཤད་པས་ཆོས་གསན་པ་མང་དུས་སུམ་སྟོང་འདུས་པ་བྱུང་། ཕལ་ཆེར་
ཉིས་སྟོང་ལྷག་ཙམ་རྒྱུན་དུ་འདུས། དེ་ཐམས་ཅད་ཀྱང་དགེ་བཤེས་ཤ་ར་བ་
ཆེན་པོ་ཉིད་ཀྱི་རྣམ་ཐར་རྗེས་སུ་སྐྱོང་བ་ཤ་སྟག་བྱུང་སྟེ། ཤ་ར་བ་ཆེན་པོ་ཉིད་
ཀྱིས་རང་གི་འཁོར་དུ་འདུས་པའི་གདུལ་བྱ་ཐམས་ཅད་ཚུལ་ཁྲིམས་རྣམ་པར་
དག་པ་གཞིར་བཟུང་ནས་སྐྱེས་བུ་གསུམ་གྱི་ལམ་གྱི་རིམ་པ་སྒོམ་པ་ལ་སྦྱར།
ལམ་གྱི་རིམ་པའི་ཡང་རྩ་བ་བཤེས་གཉེན་བསྟེན་ཚུལ་རྣམ་པར་དག་པ་ཞིག་
དགོས་ཞེས་འདོམས་པར་མཛད། ཤ་ར་བ་ཉིད་ཀྱི་ཞལ་ནས་ཐེག་པ་ཆེན་པོའི་
- 50 -



ལམ་རིམ་བླ་མ་བརྒྱུད་པའི་རྣམ་ཐར།
ལམ་གྱི་རྩ་བ་དགེ་བའི་བཤེས་གཉེན་ཡིན། དགེ་བའི་བཤེས་གཉེན་ལ་མ་
བསྟེན་པར་ལམ་གང་ཡང་སྐྱེ་བ་མི་སྲིད་པ་ཡིན། ས་བཅུའི་བྱང་ཆུབ་སེམས་
དཔའ་བསྐལ་པ་གྲངས་མེད་གསུམ་དུ་ཚོགས་བསགས་པ་ལ་ཡང་ཕྱོགས་
བཅུའི་སངས་རྒྱས་རྣམས་ཀྱིས་ཕྱག་གཡས་པ་དབུ་ཐོག་ཏུ་བཞག་ནས་བྱིན་
གྱིས་མ་བརླབས་པར་རྡོ་རྗེ་ལྟ་བུའི་ཏིང་ངེ་འཛིན་ཐོབ་མི་སྲིད་པ་དེ་བཞིན་
གཤེགས་པ་དེ་དག་གནས་སྐབས་དེ་ན་དགེ་བའི་བཤེས་གཉེན་བྱ་བར་འདོད་
པ་ཡིན། ད་ལྟ་འུ་ཅག་ཐམས་ཅད་ཀ་ཅ་ཁོ་ན་ལ་རྩི་ལ་སྐུ་མཆེད་གསུམ་པོ་ལ་
རེས་གསུམ་ག་སྤྱིར་འབུལ་བ་འོང་། རེས་གཉིས་ལ་འོང་བ་ལ། དུས་དེ་ཐམས་
ཅད་ན་ གསུམ་ ལ་ ཕུལ་ན་གཉིས་ལ་འབུལ། གཉིས་ལ་ཕུལ་ན་གཅིག་ལ་
འབུལ་གྱི་ང་འདི་འདོད་ཡེ་མི་གསུངས་དེ་ལྟ་བུ་ལ་དད་གསུངས། དགེ་བཤེས་
ཤ་ར་བ་ཆེན་པོ་དེ། དགེ་བཤེས་པོ་ཏོ་བའི་རྣམ་ཐར་སྐྱོང་བ་མ་གཏོགས་སུ་
ལའང་མི་འདུད་སུ་དང་ཡང་མི་ཁོན། གང་དུ་འདུག་ཀྱང་དམའ་ས་འཛིན་རྐྱེན་
བཟང་ངན་གང་བྱུང་ཡང་བྱང་ཆུབ་ལམ་གྱི་རིམ་པ་སྒོམ་པ་ཁོ་ན་ལས་ཐབས་
གཞན་གང་ཡང་མི་མཛད། སྐུ་མཐོང་བ་དང་གསུང་ཐོས་པ་ཐམས་ཅད་དད་པ་
རང་ དབང་ མེད་ པར་ སྐྱེ། དད་ རྫས་ དང་ གཤིན་ རྫ་ས་ གང་ བྱུང་ ཡང་ དཀོན་
མཆོག་གི་མཆོད་པ་དང་། དགེ་འདུན་གྱི་བསྙེན་བཀུར་ཁོ་ན་ལ་གཏོང་བ་ལས་
མི་དགོས་པའི་སར་ཡེ་མི་གཏོང་། མ་དག་པའི་རྫས་ཡེ་མི་འཆང་གཞན་གྱིས་
ཞིང་དང་ཁང་ཁྱིམ་དང་ཕྱུགས་ལ་སོགས་ཕུལ་ཡང་གཏན་ནས་མི་བཞེས། ལན་
ཅིག་སྦྱིན་བདག་ཞིག་གིས་ཞིང་རྔས་པའི་ཐོག་ཞིག་ཕུལ་བ་ན་དགེ་འདུན་ལ་
ཕུལ་ང་ལ་མི་དགོས་རྩ་སོགས་ཆུར་སྐྱོལ་གྲྭ་པ་རྣམས་ཀྱི་རྒྱགས་སྐྱེལ་མིའི་ཁལ་
- 51-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མ་ ལ་ ཕན་འགྲོ་གསུངས། དགེ་བཤེས་པོ་ཏོ་བ་དང་ ཤ་ ར་ བ་ གཉིས་པོས་
ཐབས་ལྟོ་བཅོས་གང་ཡང་མ་མཛད་པར་ལམ་རིམ་ཁོ་ན་སྒོམ་པར་མཛད་པས་
རང་དང་ སློབ་མ་རྣམས་ལ་ནད་གདོན་གྱི་འཚེ་བ་ཉུང་། ལྷ་འདྲེ་མི་གསུམ་
བྱམས་ཚེ་རིང་བར་བྱུང་། དགེ་བཤེས་སྤྱན་སྔ་བ་དང་བྱ་ཡུལ་བ་དཔོན་སློབ་
རྣམས་ཐབས་རིམ་མན་ངག་འདི་མི་མཁྱེན་བྱ་བ་མེད་པས་གདུལ་བྱ་རྣམས་
ཀྱང་མན་ངག་སྣ་ཚོགས་ལག་ལེན་བྱེད་པ་བྱུང་ཡང་ནད་གདོན་གྱི་འཚེ་བ་མེད་
ཞེས་བཀའ་གདམས་གོང་མའི་གསུང་སྒྲོས་ལས་འབྱུང་། ཤ་ར་བ་ཉིད་ཀྱི་ཞལ་
ནས་སྤྱིར་ལེགས་ཉེས་ཅི་བྱུང་ཆོས་ལ་བརྟེན་པ། དེའི་ནང་ནས་ཀྱང་འདུལ་བ་
ལ་བརྟེན་ན་ལྡབ་ཀྱང་མི་དགོས་པ་ཞེ་གཙང་བ། རྟག་ཐུབ་པ། ཉམས་དགའ་
བ། མཐའ་ བཟང་ བ་ ཡིན་ གསུངས། ཡང་ ཞལ་ ནས་ རྟེན་ དང་ བསྲུང་ བ་ མི་
དགོས་ པའི་ གང་ ཟག་ གསུམ་ ཡིན། དགེ་ སློང་ ཆོས་ གོས་ རྣམ་ གསུམ་ ལས་
ཡོངས་སུ་བཟུང་བ་ཐམས་ཅད་སྤངས་ཏེ་ཉེས་པ་ཕྲ་ཞིང་ཕྲ་བས་ཀྱང་མ་གོས་པ་
ཞིག་བྱུང་ན་ རྟེན་ དེ་ ཉིད་ མཆོད་ གནས་ ཡིན་ པས་ མི་དགོས། བྱང་ཆུབ་ ཀྱི་
སེམས་སྨོན་འཇུག་གཉིས་རྣལ་མར་ཡོད་པ་དེ་སེམས་ཅན་ཐམས་ཅད་ ཀྱི་
མཆོད་གནས་ཡིན་པས་མི་དགོས། སྔགས་པ་མཚན་ཉིད་དང་ལྡན་པ་སྣང་བ་
ཐམས་ཅད་ལྷ་དང་ལྷ་མོར་ཤེས་པ་ལ་མི་དགོས་གསུངས། བཀའ་བརྒྱུད་ཟམ་
མ་ཆད་པའི་གདམས་པ་ལ་བརྟེན་ནས་ཤེས་བཞིན་ཆེན་པོས་ཐམས་ཅད་མིག་
འོག་ཏུ་ཆུད་པར་བྱས་ཏེ། སྤྱོད་ལམ་རྣམ་བཞིར་ཅི་བྱེད་ཐམས་ཅད་ཐར་པའི་
རྒྱུར་དཀར་ལམ་གྱིས་གཏོང་ཤེས་པ་ཞིག་དགོས་གསུངས། ཡང་ཞལ་ནས་བྱ་
ཡུལ་པའི་བཀའ་བརྒྱུད་འདི་ལ་སྲུང་བ་ཟད་པ་མེད་པ་ཞིག་ཡོད་དེ་འཚེ་བ་ཤིན་
- 52 -



ལམ་རིམ་བླ་མ་བརྒྱུད་པའི་རྣམ་ཐར།
ཏུ་མང༌། མི་དབང་དུ་བསྡུ་བའི་ཐབས་ཟད་པ་མེད་དེ་ངན་སྨྲ་དེ་མང་པོ་སྣང༌།
ཚེ་སྤེལ་ཐབས་ཁོ་ན་མཛད་དེ་སྐུ་ཚེ་རིང་བ་ཙམ་མ་བྱུང་ལ། པོ་ཏོ་བའི་བཀའ་
བརྒྱུད་འདི་བསྟན་པ་རིན་པོ་ཆེ་ཁས་བླངས་ཀྱི་ཆོས་ཁོ་ན་ལས་སྤྱན་སྤྱན་ཡེ་མི་
མཛད་དེ་འཚེ་བ་ཉུང་མི་བྱམས་སྐུ་ཚེ་རིང་བར་བྱུང་སྟེ། ཁོ་བོས་ནི་མན་ངག་དེ་
མངོན་སུམ་དུ་གོ་བར་བྱུང་གསུངས། ལན་ཅིག་ཤ་ར་བ་ཆེན་པོས་ལམ་རིམ་གྱི་
ཁྲིད་གནང་བའི་རྗེས་ལ་འདི་སྐད་གསུང་སྟེ་ཁམས་ངན་ཡང་ཆོས་ཀྱིས་ཕན་ན་
ཕན་པ་ཡིན་སྙམ་ནས་འབད་དེ་བཤད་པ་ཡིན། ཆོས་ཀྱིས་ཕན་ན་ཕན་པར་
བརྩི། གཞན་གྱིས་ཕན་པ་ཏ་ཕ་མས་ཀྱང་འདི་ལྟར་བྱེད་དེ་དེས་ཐར་པ་ལ་ཅང་
མ་ཕན། གྲྭ་པ་ཆོས་ལ་མ་མགུ་ནས་སོང་ན་དེ་རང་གི་ཉེས་པར་བརྩི། གཞན་
ལ་མ་མགུ་ནས་ སོང་ བ་ རང་ གི་ཉེས་པར་ མི་ བརྩི་ གསུངས། སྒོམ་པ་ཀློག་
འབར་གྱིས་བྱ་ཡུལ་དུ་ཕྱིན་པའི་དུས་སུ་རྩབས་འདྲེན་དུ་བྱུང་བ་ལ་ང་གཅོད་
ལུང་བའི་གྲྭ་པ་ལ་རྩབས་འདྲེན་ནམ་ཟེར་ནས་འཐུང་མ་འདོད། དེ་ལ་ཤིན་ཏུ་
མཉེས་པར་མཛད། ལན་ཅིག་ཤ་ར་བ་ཆེན་པོ་ལ་སློབ་མ་རྣམས་ཀྱིས་ཕྱོགས་
གཞན་ཞིག་ཏུ་འབྱོན་པར་ཞུས་པ་ན་ཆོས་འཕེལ་ན་གང་དུ་ཕྱིན་ཀྱང་ཆོག །
གཉེན་ཉེ་དུ་ལ་ཆགས་པའང་མེད། གནས་གཞི་ སྡེ་དགོན་ལ་ཆགས་པའང་
མེད། ཁོ་བོའི་སྟེང་ན་དབང་ཆེ་བ་གཞན་ངོ་སྲུང་དགོས་པའང་སུ་ཡང་མེད་
གསུངས། ཤ་ར་བ་ཆེན་པོ་ཐུགས་བསྐྱེད་ཤིན་ཏུ་བཟང་བས་འཁོར་སུམ་སྟོང་
ཙམ་འདུས་པ་དེ་ཐམས་ཅད་ཀྱང་ཐོས་བསམ་སྒོམ་པས་དུས་འདའ། ཟས་གོས་
གནས་མལ་ དང་ སྡེ་ དགོན་ ལ་ ཆགས་ པ་ སྤངས་པ་ཤ་ སྟག་བཞུགས། ཆོས་
གནང་བ་ཐམས་ཅད་ཀྱང་སྐྱེས་བུ་གསུམ་གྱི་ལམ་གྱི་རིམ་པ་ཉིད་ལ་སྐོར་ནས་
53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེའི་ཐོག་ཏུ་འབབ་པ་ཁོ་ན་མཛད། ཚོང་དང་བུན་བསྐྱེད་ཀྱིས་ནོར་བསྒྲུབས་
ནས་དཀོན་མཆོག་མཆོད་པ་དང་དབུལ་ཕོངས་ལ་སྦྱིན་གཏོང་བྱེད་པ་བྱུང་ན་ང་
ནི་ཁྱེད་ལ་ གཏོང་བའི་ ཕན་ ཡོན་ མི་བརྗོད་ ཀྱིས་ འཛིན་ པའི་ཉེས་དམིགས་
བརྗོད་པ་ཡིན་གསུངས་ནས་མི་དགྱེས། དབེན་ པའི་ རི་སུལ་དུ་ཚུལ་ ཁྲིམས་
རྣམ་པར་དག་པ་ལ་གནས་པ་བྱུང་ན་ཤིན་ཏུ་དགྱེས་ཏེ་དབེན་པའི་རི་སུལ་དུ་
དྲང་སྲོང་གི་སྤྱོད་ཚུལ་གྱིས་གནས་པ་ཞིག་བྱུང་ན་གཟོད་ཕས་བུ་གསོས་བྱ་བ་
ཡིན་གསུངས། རབ་ཏུ་བྱུང་བ་ཞིང་ལས་བྱེད་པ་གཟིགས་ན་ཤིན་ཏུ་མི་དགྱེས་
ཏེ། ཤ་ར་བ་ཉིད་ཀྱི་ཞལ་ནས་རབ་ཏུ་བྱུང་བ་བྱ་བ་སོ་ནམ་རྣམ་བཞི་སྤངས་པ་
ཞིག་ལ་ཟེར་བ་ཡིན། དགེ་སློང་བྱ་བ་འདོད་པ་སྤངས་པ་ཞིག་ལ་ཟེར་བ་ཡིན།
བྱང་ཆུབ་སེམས་དཔའ་བྱ་བ་རང་དོན་སྤངས་པ་ཞིག་ལ་ཟེར་བ་ཡིན། སྒོམ་
ཆེན་བྱ་བ་འདུ་འཛི་སྤངས་པ་ཞིག་ལ་ཟེར་བ་ཡིན་གསུངས། སེམས་དཔའ་
ཆེན་པོ་འདི་ནི་ཇོ་བོ་རྗེས། འཕྲལ་ལ་ཟས་འཚོལ་བྱ་དང་འདྲ། ཁག་སྟེ་ལངས་
པས་གཞིས་རྫོགས་པ། །བྱར་མེད་དེ་ནི་བསྟན་ཡུལ་ཡིན། །ཞེས་གསུངས་པ་
ལྟར་ཇོ་བོ་ཡབ་སྲས་ཀྱི་རྣམ་ཐར་གཙང་མ་གཞན་འདྲེས་མེད་པར་སྐྱོང་བ། ཕྱི་
རབས་ཀྱི་གདུལ་བྱ་ཀུན་གྱི་སྨོན་གནས་སུ་འོས་པ་ཞིག་བྱུང་སྟེ། ཤ་ར་བ་ཉིད་
ཀྱི་ཞལ་ནས། རུག་པའི་ཇོ་བོ་གཞོན་ནུ་གྲགས་བྱ་བ་དེ་དང༌། ལན་ཚ་རབ་ཀྱི་
སྒོམ་པ་དབང་ཕྱུག་རྒྱལ་མཚན་བྱ་བ་དེ་གཉིས་ལོ་བདུན་ཅུ་ཙམ་ལ་འདས་པ་
ལ། འཚོ་བ་ནི་དགེ་འདུན་གྱི་ནང་ནས་ལེན། སང་གི་བྱ་བ་ནི་དེ་རིང་བྱེད་པ་མ་
ཡིན་བྱ་བ་གཞན་གང་ཡང་མེད་པར་དགེ་སྦྱོར་བར་མ་ཆད་པར་འདས་ཏེ་དེ་
གཉིས་ཁོ་ན་ལ་སྨོན་གསུངས། ཡང་ན་ནིང་འདས་པ་གྲྭ་པ་ཆོས་མཐུན་དེ་ཆོས་
- 54 -



ལམ་རིམ་བླ་མ་བརྒྱུད་པའི་རྣམ་ཐར། །
ལས་གཞན་གྱིས་ནི་བློ་མ་སྦགས། དགེ་བཤེས་ལ་ནི་ཡི་དམ་ལྷ་དང་ཁྱད་པར་
མེད་པར་ཤེས། སེམས་ནི་བཀོལ་དུ་བཏུབ་དགེ་སྦྱོར་ལས་བྱ་བ་གཞན་ནི་ཅི་
ཡང་མེད་དེ་ལྟ་བུ་ལ་སྨོན་གསུངས། བོད་སྔ་རབས་སུ་བྱོན་པའི་བཤེས་གཉེན་
རྣམས་ལ་སྤྱོད་པ་རྣམ་པར་དག་པ་ཇོ་བོ་ཡབ་སྲས་ཀྱི་དགོངས་པ་ལྟར་བྱེད་པ་
མང་བར་བྱུང་ནའང་ལྟ་བ་རྣམ་པར་དག་པ་ཇོ་བོ་ཡབ་སྲས་ཀྱི་དགོངས་པ་ལྟར་
འཕགས་པ་ཀླུ་སྒྲུབ་ཀྱི་དབུ་མ་རིགས་ཚོགས་ཀྱི་དོན་སློབ་དཔོན་སངས་རྒྱས་
བསྐྱངས་དང་སློབ་དཔོན་ཟླ་བ་གྲགས་པས་བཀྲལ་བའི་དབུ་མའི་ལྟ་བ་མཐར་
ཐུག་པ་རྟོགས་པ་དཀོན་པར་བྱུང་འདུག་པ་ན་སེམས་དཔའ་ཆེན་པོ་ཤ་ར་བ་
འདི་བཞུགས་པའི་དུས་སུ་པ་ཚབ་ལོ་ཙཱ་བས་རྒྱ་གར་དུ་བྱོན་ཏེ་སློབ་དཔོན་ཟླ་
བ་གྲགས་པ་ལ་གསོལ་བ་ཤུགས་དྲག་ལ་རྒྱུན་རིང་བ་བཏབ་པས་སློབ་དཔོན་
ཟླ་བ་གྲགས་པས་དངོས་སུ་ཞལ་བསྟན་ཏེ་བྱིན་གྱིས་བརླབས་པས་དབུ་མའི་ལྟ་
བ་ཐུན་མོང་མ་ཡིན་པ་རྟོགས། བོད་དུ་འཕགས་པ་ཀླུ་སྒྲུབ་ཀྱི་ལྟ་བ་ཐུན་མོང་
མ་ཡིན་པ་དེ་དར་ན་ཅི་མ་རུང་སྙམ་དུ་དགོངས་ནས་དབུ་མ་ལ་འཇུག་པ་
བསྒྱུར། བོད་དུ་ལུགས་བཟང་དེ་སྤེལ་བའི་འཕྲིན་ལས་མཛད་པ་ན་བླུན་པོ་
རྨོངས་པའི་ཁྱུ་དག་གིས་ཆོས་ཐམས་ཅད་རང་བཞིན་གྱིས་མ་གྲུབ་པ་བཏགས་
ཡོད་མིང་རྐྱང་ཙམ་གྱི་ཚུལ་དེ་ཐོས་པ་ན། ཆོས་ཐམས་ཅད་རང་བཞིན་གྱིས་
མེད་པར་ལྟ་བ་ནི་ཆད་ལྟའོ་ཞེས་སྨྲས་ནས་ཀླུ་སྒྲུབ་ལུགས་བཟང་སྤེལ་བའི་
འཕྲིན་ལས་བཀག་པ་ན་དགེ་བའི་བཤེས་གཉེན་ཤ་ར་བས་ཀླུ་སྒྲུབ་ཡབ་སྲས་
ཀྱི་དགོངས་པ་ཡིན་མིན་ངས་ཤེས་གསུངས་ནས་པ་ཚབ་ལོ་ཙཱ་བ་ལ་དབུ་མའི་
ལུགས་ཀྱི་གཞི་ལམ་འབྲས་གསུམ་གྱི་རྣམ་གཞག་ཇི་ལྟར་ཡིན་དང་། དབུ་མའི་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལྟ་བའི་དགག་བྱ་གང་ཡིན་དང༌། དེ་འགོག་བྱེད་རིགས་པའི་གཙོ་བོ་གང་ལ་
བྱེད་དང་། དབུ་མའི་ལྟ་བ་སྒོམ་པའི་ཚེ་སྦྱོར་དངོས་རྗེས་གསུམ་དུ་ཇི་ལྟར་བྱེད་
ཅེས་དྲི་བ་ཞིབ་ཏུ་བསྐུར་ནས་གྲྭ་གཞོན་ཤེས་རབ་ཅན་གཉིས་པ་ཚབ་ལོ་ཙཱ་
བའི་སར་བཏང་བས། པ་ཚབ་ལོ་ཙཱ་བས་དེའི་ལན་དུ་འཕགས་པ་ཀླུ་སྒྲུབ་ཀྱི་
དགོངས་པ་སློབ་དཔོན་ཟླ་བ་གྲགས་པས་བཀྲལ་བའི་དབུ་མའི་ལྟ་བ་མཐར་
ཐུག་འདི་ཡིན་དང་། དེ་སྒོམ་པའི་ཚེ་སྦྱོར་དངོས་རྗེས་གསུམ་དུ་ཇི་ལྟར་བྱ་བ་
འཕགས་པ་ཀླུ་སྒྲུབ་ཡབ་སྲས་ཀྱི་མན་ངག་འདི་ལྟར་ཡོད་ཅེས་ལན་ཞིབ་ཏུ་
ཕུལ་བ་དགེ་བཤེས་ཤ་ར་བ་ཆེན་པོ་དགེ་འདུན་སུམ་སྟོང་ལ་ཉེ་བའི་ཚོགས་
དབུར་བཞུགས་ནས་བུར་སྟོན་ཞིག་གསོལ་ལ་ཁད་དུ་ཡོད་པའི་ཐོག་ཏུ་སླེབས་
པས་ཚོགས་དབུའི་ས་དེ་ཁར་ལེགས་པར་གཟིགས་པས་སྤྱན་ཆབ་མང་པོ་བྱོན་
བུ་རམ་ཕྱག་གིས་གང་གཅོགས་ཤིག་གནམ་དུ་གཏོར་ནས་ཀླུ་སྒྲུབ་ཡབ་སྲས་
མཆོད། པ་ཚབ་ལོ་ཙཱ་བ་མཆོད། ཆོས་འདི་འདྲ་ཞིག་གིས་འཁོར་འདས་ཀྱི་ཤན་
འབྱེད་ པ་ ཡིན། ཤེར་ ཕྱིན་ གྱི་ མདོ་ སྡེ་ རིན་ པོ་ ཆེའི་ དགོངས་ པ་ འདི་ ཡིན་
གསུངས་ནས་བཙུན་ཆུང་ལྔ་བཅུ་ཙམ་ཞིག་པ་ཚབ་ལོ་ཙཱ་བ་ལ་དབུ་མ་མཉན་དུ་
བཏང་། དབུ་མའི་ལུགས་བཟང་སྤེལ་བ་ལ་མཐུན་པའི་རྐྱེན་ཟང་ཟིང་མང་པོ་
བསྐུར། པ་ཚབ་ལོ་ཙཱ་བ་ལ་བསྔགས་བརྗོད་ཆེ་བར་མཛད་པས་ལོག་པར་རྟོག་
པའི་སྨྲ་བ་ངན་པ་རྣམས་རང་ཤུགས་ཀྱིས་འགགས། པ་ཚབ་ལོ་ཙཱ་བ་ལ་འཕྲིན་
ལས་ ཆེར་ འཕེལ་ བར་ གྱུར་ཏོ། །དེ་ དུས་ པ་ཚབ་ལོ་ཙཱ་བས་ རང་ ཉིད་ ཀྱིས་
བསྒྱུར་བའི་དབུ་མ་འཇུག་པ་དགེ་བཤེས་ཤ་ར་བ་ལ་གཟིགས་སུ་ཕུལ་བས།
ཤ་ར་བ་ཆེན་པོས་ལེགས་པར་གཟིགས་ཏེ། འདི་ལ་འདི་ལྟར་འོང་ཐང་ཞེས་
- 56.



ལམ་རིམ་བླ་མ་བརྒྱུད་པའི་རྣམ་ཐར།
འགྱུར་སྐྱོན་གང་བྱུང་ཐམས་ཅད་བྲིས་ནས་རྒྱ་དཔེ་ལ་ལྟོས་ཞེས་བསྐུར་བ་ན་པ་
ཚབ་ལོ་ཙཱ་བས་རྒྱ་དཔེ་ལ་གཟིགས་པས་ཤ་ར་བས་གང་གསུངས་པ་དེ་ཁོ་ན་
བཞིན་དུ་བྱུང་བས་དགེ་བའི་བཤེས་གཉེན་ཤ་ར་བ་ལ་རྒྱལ་བའི་བཀའ་འགྱུར་
རོ་ཅོག་ཐུགས་ལ་མངའོ་ཞེས་གྲགས་པ་བྱུང་ངོ༌། །དགེ་བའི་གཤེས་གཉེན་ཤ་
ར་བ་འདི་ཉིད་བཀའ་གདམས་གླེགས་བམ་ལས་གསལ་བར་ལུང་བསྟན་པ་
ཡིན་ཏེ། དད་པ་རབ་ཏུ་བརྟན་པའི་འཁྲུངས་རབས་ལས། དེས་ན་རྒྱལ་པོ་དགེ་
བ་དཔལ། ཁྱོད་ཀྱི་སྲས་ཀྱི་སྲོལ་འཛིན་པ། །ཤ་ར་བ་ཞེས་ཡུལ་ལས་གྲགས། །
ཞེས་ པ་ དང་། ལུང་བསྟན་གྱི་ལེའུ་ལས། ཡོན་ཏན་ གྲགས་པས་ཟབ་གཞུང་
རྣམས། །རྫོགས་པར་མཛད་ནས་དར་ཡུལ་མདར། །དག་སྣང་གང་ཤར་དགོན་
པ་ བཞེངས། །དེ་ནས་ ཤ་ ར་ བ་ ཞེས་ གྲགས། །ཞང་ རྗེ་ རོམ་ པོའི་ མི་ རིགས་
གཅིག །གཏན་གྱི་དོན་གཉེར་གུས་པས་མཆི། །ཞེས་དང༌། དག་པའི་སྣང་བ་
རབ་ཤར་བ། །རྒྱལ་བ་རྒྱ་མཚོ་ལས་འཁྲུངས་ཤིང་། །མཁས་པ་ང་ནི་ལས་ཅན་
རྣམས། །ཕྱོགས་བཞིར་འགྲོ་ཞིང་འདྲེ་ན་ཡང་། །དབུས་འདིར་ཤར་བ་པ་ཞེས་
གྲགས། །འདི་ནི་ཤར་གྱི་མཐའ་འཁོབ་འདུལ། །དེ་ནས་ནུབ་ཕྱོགས་མཐའ་
འཁོབ་ཏུ། །ཤར་པ་ཅི་འདྲ་རྩ་ཡུལ་དང་། །ཞིང་དང་གྲོང་པ་དག་གིས་དབེན། །
སྐྱ་བོ་རྒྱ་ཆེན་ཞག་མེད་ཅིག །སྣུམ་ཞིང་སྐལ་བཟང་དུ་མ་སྡུད། །ཅེས་གསུངས་
སོ། །དེ་ལྟར་སེམས་དཔའ་ཆེན་པོ་ཤ་ར་བས་བསྟན་འགྲོའི་དོན་རྒྱ་ཆེར་མཛད་
ནས་མ་འོངས་པའི་གདུལ་བྱ་རྣམས་ཀྱི་དོན་དུ་བྱང་ཆུབ་ལམ་གྱི་རིམ་པའི་ཁྲིད་
ཡིག་ཆེ་ཆུང་གཉིས་དང་དགེ་བའི་བཤེས་གཉེན་པོ་ཏོ་བའི་རྣམ་ཐར་ཚིགས་
བཅད་མ་ཞིག་ཀྱང་མཛད། དགེ་བཤེས་ཤ་ར་བ་འདིས་བྱང་ཆུབ་ལམ་གྱི་སྒྲོན་
-57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མ་འཆད་སྐབས་ཇི་ལྟར་གསུངས་པ་རྣམས་ཟིན་བྲིས་སུ་བཀོད་པ་ལམ་སྒྲོན་གྱི་
འགྲེལ་པ་རྒྱས་ཤིང་ངོ་མཚར་རྨད་དུ་བྱུང་བ་ཞིག་ཀྱང་སྣང་ངོ༌། །བདག་ཉིད་
ཆེན་པོ་འདིས་ལོ་སུམ་ཅུ་རྩ་དྲུག་ཏུ་ཚོགས་པ་བསྐྱངས་ནས་བསྟན་པའི་བྱ་བ་རྒྱ་
ཆེར་མཛད་ཅིང་། དེ་ཡང་ཇོ་བོ་རྗེ་དཔལ་ལྡན་ཨ་ཏི་ཤའི་མན་ངག་སྐྱེས་བུ་
གསུམ་གྱི་ལམ་གྱི་རིམ་པ་ཁོ་ནས་གདུལ་བྱའི་དོན་མཛད་ཅིང་། རྒྱལ་བའི་
བཀའ་དང་ཤིང་རྟ་ཆེན་པོའི་གཞུང་ཐམས་ཅད་སྐྱེས་བུ་གསུམ་གྱི་ལམ་རིམ་ཁོ་
ནའི་སྟེང་དུ་འབབ་པར་མཛད། རྐྱེན་བཟང་ངན་གང་བྱུང་ཡང་ཚུལ་ཁྲིམས་རྣམ་
པར་དག་པ་བསྲུང་བ་གཞིར་བཞག་ནས་བྱང་ཆུབ་ལམ་གྱི་རིམ་པ་སྒོམ་པ་ཉིད་
མཛད་པ་ལས་རང་ཉིད་དང་སློབ་མ་སུ་ལའང་མོ་བོན་གྱི་བཅོས་ཀ་སོགས་ཅབ་
ཙུབ་ཡེ་མི་མཛད། དགེ་འདུན་སུམ་སྟོང་འདུས་ཏེ་དེ་ཐམས་ཅད་རྒྱལ་བ་རང་
ཉིད་ཀྱིས་ཇི་ལྟར་གསུངས་པའི་ཚུལ་ཁྲིམས་རྣམ་པར་དག་པ་དང་ལམ་རྣམ་
པར་དག་པ་སྒོམ་པ་ལ་སྦྱར་ཏེ་ཐམས་ཅད་རྣམ་ཐར་གཙང་མ་རྒྱལ་བ་རང་ཉིད་
དངོས་སུ་བཞུགས་པའི་དུས་ཀྱི་མཛད་པ་རྣམ་ཐར་ཇི་བཞིན་དུ་སྐྱོང་བར་མཛད་
དོ། །
དེ་ལྟར་དགེ་བའི་བཤེས་གཉེན་ཤ་ར་བ་ཆེན་པོས་བསྟན་པའི་དོན་རྒྱ་
ཆེར་མཛད་ནས་དགུང་ལོ་བདུན་ཅུ་དོན་གཉིས་པ་ལྕགས་མོ་བྱའི་ལོ་རྒྱལ་གྱི་
ཟླ་བའི་ཚེས་ཉེར་དྲུག་ལ་སྐུའི་བཀོད་པ་བསྡུས་ཏེ་དགའ་ལྡན་ཆོས་ཀྱི་ཕོ་བྲང་
དུ་ཕེབས་སོ། །དེ་ནས་དེར་ཚོགས་པའི་དགེ་འདུན་རྣམས་ཀྱིས་ཟླ་བ་ཕྱེད་ཀྱི་
བར་སྐུ་གདུང་རིལ་པོར་བཞུགས་པའི་མདུན་དུ་རྒྱལ་བའི་ཡུམ་བསྒྲགས་ཤིང་
མཆོད་པ་རྒྱ་ཆེན་ཕུལ། དེ་ནས་སྤུར་སྦྱངས་ཏེ་གདུང་དང་རིང་བསྲེལ་ན་བཟའ་
- 58 -



ལམ་རིམ་བླ་མ་བརྒྱུད་པའི་རྣམ་ཐར།
རྣམས་དགེ་འདུན་སྟོང་དང་བདུན་བརྒྱས་བགོས་ཏེ་ཕྱོགས་ཕྱོགས་སུ་ཕྱག་དང་
མཆོད་པའི་རྟེན་དུ་བཞུགས་ཤིང་། སློབ་མ་རྣམས་ཀྱིས་བདག་ཉིད་ཆེན་པོའི་
གསུང་ལྟར་ཕྱོགས་ཕྱོགས་སུ་སྒྲུབ་པའི་རྒྱལ་མཚན་བཙུགས་ཏེ་དགོངས་པ་
ཡོངས་སུ་རྫོགས་པར་མཛད་དོ། །དེ་ལྟར་དགེ་བའི་བཤེས་གཉེན་ཤ་ར་བ་ཆེན་
པོ་ལ་སློབ་མ་སྟོང་ཕྲག་མང་པོ་འདུས་པའི་ནང་ནས་འགྲན་པའི་ཟླ་ཐམས་ཅད་
དང་བྲལ་བ་བཀའ་གདམས་བསྟན་པའི་སྲོག་ཤིང་དུ་གྱུར་པ་རྒྱལ་བའི་གདུང་
འཚོབ་ཆེན་པོ་ནི་སེམས་དཔའ་ཆེན་པོ་འཆད་ཁ་བ་ཡིན་ལ། སེམས་དཔའ་
ཆེན་པོ་འདིའི་རྣམ་ཐར་ནི་འཆད་པར་འགྱུར་ལ། གཞན་ཡང་གཏུམ་སྟོན་བློ་
གྲོས་གྲགས་ལ་སོགས་པ་འཕྲིན་ལས་རྒྱ་ཆེར་སྤེལ་བའིབསྟན་འཛིན་དམ་པ་
མང་དུ་བྱོན་ནོ། །
དེ་ལ་གཏུམ་སྟོན་བློ་གྲོས་གྲགས་པ་ནི་ཤབ་སྒོ་ལྔའི་ལྕགས་མཁར་རྩེའི་
དབུ་མང་དུ་མེ་ཕོ་ཁྱི་ལ་འཁྲུངས། གདུང་རུས་གཏུམ། རྔོག་ཚོའི་མཁན་པོ་ལྡོག་
ཅོད་པ་ཆེན་པོ་ལས་རབ་དུ་བྱུང་ཞིང་བསྙེན་པར་རྫོགས། མཁན་པོ་དེ་ཉིད་དང་
རྒྱ་འདུལ་འཛིན་ལ་འདུལ་བ་ལེགས་པར་བསླབས་ཏེ་འདུལ་བའི་བཤད་པ་
ཡང་མཛད། དེ་ནས་དབུས་སུ་བྱོན་ཏེ་ཤ་ར་བ་ལོ་བཅུའི་བར་དུ་བསྟེན་ཅིང་
མཉེས་པར་མཛད་དེ། བཀའ་གདམས་ཀྱི་ཡོན་ཏན་མ་ལུས་པ་ཐུགས་སུ་ཆུད་
པར་མཛད། ཤ་ར་བ་མྱ་ངན་ལས་འདའ་ ཁར། དགེ་འདུན་ལ་ཞལ་ཆེམས་
གནང་བའི་རྗེས་ལ་གཏུམ་སྟོན་བློ་གྲོས་གྲགས་པ་ལ་གཙང་པ་འདུལ་འཛིན་
ཞེས་བོས་ཏེ། ཆོས་ཀྱི་འཕྲོ་ཅུང་ཟད་གནང་ནས། ལྷག་མ་སྐྱེ་བ་ཕྱི་མ་ལ་བྱེད་
པ་ཡིན་ནོ། ཁྱོད་ཀྱང་དགེ་སློང་བཞི་སྡེ་རེ་དང་འགྲོགས་ཤིག་ཅེས་གསུངས་
- 59 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ།
མེས་པོའི་ཤུལ་བཞག་ལས།
ནས་ཤ་ར་བ་ལྕགས་བྱ་ལ་སྐུ་གཤེགས། དེ་ནས་ཆུ་བྱའི་བར་གནས་ཅི་རིགས་
པར་བཞུགས་ནས། དེ་རྗེས་སྣར་ཐང་གི་མདའི་ཐང་སྟོང་ལ་ལོ་ར་ཞིག་ཡོད་
པར་སྤྱིལ་པོ་མཛད་ནས་འམ་བུ་འདིར་དགེ་སྦྱོར་བྱེད་པ་ཡིན་གསུངས་ཏེ།
ཐོག་མར་ཆུ་མོ་བྱ་ལ་ཕེབས་དགེ་སློང་བཞི་སྡེ་དང་བཅས་ཏེ་དགོན་པ་བཏབ་
ནས་ལོ་བཅུ་བཞི་བཞུགས། དེ་རྗེས་ལ་སྟོད་བྱང་གི་རྟ་སྡེ་ཆོས་ལུང་དུ་བྱོན་ནས་
ཐུགས་དམ་མཛད། དྲུག་ཅུ་རྩ་གཅིག་པ་མེ་ཕོ་ཁྱིའི་ལོ་རྒྱལ་གྱི་ཟླ་བའི་ཉི་ཤུ་
གསུམ་ལ་མྱ་ངན་ལས་འདས། འདི་ལ་ཆོས་ལུང་སྐུ་གཤེགས་ཞེས་ཀྱང་གྲགས་
སོ། །གཏུམ་སྟོན་བློ་གྲོས་གྲགས་ཀྱི་རྗེས་སུ་སྣར་ཐང་གི་གདན་སར་སྡོ་སྟོན་
ཤེས་རབ་གྲགས་པ། ཞང་བཙུན་རྡོ་རྗེ་འོད། དཔལ་ལྡན་གྲོ་མོ་ཆེ། ཆོས་ཀྱི་བླ་
མ། ཐུགས་རྗེ་ཆེན་པོའི་སྤྲུལ་པ་སངས་རྒྱས་ སྒོམ་པ། མཆིམས་ཆེན་མོ་ནམ་
མཁའ་གྲགས་སོགས་རིམ་གྱིས་བྱོན་ཏེ། མཆིམས་ནམ་མཁའ་གྲགས་འདིས་
སྣར་ཐང་དུ་སྡེ་སྣོད་གསུམ་གྱི་བཤད་པ་རྒྱ་ཆེར་སྤེལ་ཞིང་། ཤིང་རྟ་ཆེན་པོ་
རྣམས་ཀྱི་གཞུང་ཕལ་ཆེ་བ་འགའ་ཞིག་ལ་འགྲེལ་པ། འགའ་ཞིག་ལ་བསྡུས་
དོན་མཛད། འདིས་འཛད་པའི་མངོན་པ་མཛོད་ཀྱི་ཊིཀ་ཆེན་ངོ་མཚར་རྨད་དུ་
བྱུང་བ་ཞིག་ཀྱང་ཡོད་དོ། །བདག་ཉིད་ཆེན་པོ་འདི་འཕགས་པའི་གནས་བརྟན་
གྱི་སྤྲུལ་པར་གྲགས་ཤིང་འདིའི་རིང་ལ་གནས་བརྟན་བཅུ་དྲུག་སྣར་ཐང་དུ་
ཡང་ཡང་ཞལ་འཛོམས་པ་བྱུང་ཞིང་། འགྲོ་མགོན་ཆོས་རྒྱལ་འཕགས་པ་དང་།
བཅོམ་ལྡན་རིག་རལ་དང༌། དབུས་པ་བློ་གསལ་དཔོན་སློབ་སོགས་བསྟན་
འཛིན་ཆེན་པོ་མང་པོས་ཀྱང་འདིའི་ཞབས་ལ་གཏུགས་ཤིང་། གཙོ་བོར་བྱང་
ཆུབ་ལམ་གྱི་རིམ་པ་རྒྱ་ཆེར་བཤད་ནས་དཔལ་སྣར་ཐང་བསྟན་པ་མ་ཚང་བ་
- 60 -



ལམ་རིམ་བླ་མ་བརྒྱུད་པའི་རྣམ་ཐར།
མེད་པའི་འབྱུང་གནས་སུ་བསྒྲུབས་སོ། །འདིའི་རྗེས་སུ་སྣར་ཐང་གི་གདན་
སར་སྐྱོ་སྟོན་པ་དང༌། མཁན་ཆེན་ཉི་མ་རྒྱལ་མཚན་པ་སོགས་རིམ་པར་བྱོན་
ཞིང་། རྗེ་ཤེས་རབ་སེང་གེ་དང༌། རྗེ་དགེ་འདུན་གྲུབ་དང་། འདུལ་འཛིན་བློ་
གྲོས་སྦས་པ་སོགས་བསྟན་པའི་ཉི་མ་ཆེན་པོ་མང་དུ་བྱོན་ཏེ་རྗེ་དགེ་འདུན་
གྲུབ་པ་ཡབ་སྲས་ཀྱི་བར་དུ་བྱོན་པ་ཐམས་ཅད་ཚུལ་ཁྲིམས་རྣམ་པར་དག་
ཅིང་། སྡེ་སྣོད་ལ་ནང་བྱན་ཆུད་པ། འཆལ་པ་དང་། དམ་ཉམས་དང་། འདྲེས་
ཁྱེར་གྱིས་མ་བསླད་པ། དགེ་བཤེས་སྟོན་པ་ནས་བརྒྱུད་པའི་རྣམ་པར་ཐར་པ་
དྲི་མ་མེད་པ་འཛིན་པ་ཤ་སྟག་ཡིན་ལ། བཀའ་གདམས་གཞུང་པའི་བཤད་
སྲོལ་ལ་བརྟེན་ནས་སྐྱེས་བུ་གསུམ་གྱི་ལམ་གྱི་རིམ་པ་འཆད་པ་དང་ཉན་པ་
དང་སྒོམ་པ་རྣམས་གཙོ་བོར་འདོན་ཞིང་། ཤིང་རྟ་ཆེན་པོའི་གཞུང་སྤྱི་དང་ཁྱད་
པར་བྱང་ས་དང་མདོ་སྡེ་རྒྱན་སྐྱེས་རབས་དང་ཚོམས། བསླབ་བཏུས་དང་སྤྱོད་
འཇུག་སྟེ་གཞུང་དྲུག་པོ་དེ་སྐྱེས་བུ་གསུམ་པོའི་ལམ་གྱི་མན་ངག་ཏུ་རྩལ་དུ་
བཏོན་ནས་འཆད་ཉན་མཛད་ཅིང་བློ་སྦྱོང་དོན་བདུན་མ་དང་བཀའ་གདམས་
ཐིག་ལེ་བཅུ་དྲུག་ལྐོག་ཆོས་སུ་མཛད་དེ་ཉམས་ལེན་མཛད་དོ། །དེས་ན་བྱང་
ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་དགེ་བའི་བཤེས་
གཉེན་ཤ་ར་བ་ཆེན་པོ་ལ་གསོལ་བ་འདེབས་ཤིང་བདག་ཉིད་ཆེན་པོ་འདིའི་
རྣམ་ཐར་ལྟར་བསྟན་པ་ཡོངས་རྫོགས་ཉམས་ལེན་གྱི་ལུས་གཅིག་ཏུ་དྲིལ་བའི་
མན་ངག་བྱང་ཆུབ་ལམ་གྱི་རིམ་པར་སྒོམ་པ་ལ་སྐྱེས་བུའི་རྩལ་ཅི་ཡོད་ཀྱིས་
འབད་པར་བྱའོ།། །། །
- 61 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བྱང་ཆུབ་ཐུགས་ཀྱི་བཀའ་བབ་མཆད་ཀ་པའི་
རྣམ་ཐར་བཞུགས་སོ། །
བྱང་ཆུབ་ཐུགས་ཀྱི་བཀའ་བབ་མཆད་ཀ་པ། ཞེས་བསྔགས་པ་སེམས་
དཔའ་ཆེན་པོ་མཆད་ཀ་པ་ནི། ལྕགས་མོ་སྦྲུལ་ལ་ལོ་རོར་ཡབ་འཕགས་པ་
སྐྱབས་དང༌། ཡུམ་བསོད་ནམས་སྐྱིད་གཉིས་ཀྱི་སྲས་སུ་འཁྲུངས། ཞབས་ལ་
འཁོར་ལོའི་མཚན་དང་ལྡན་པ་སོགས་སྐྱེ་བོ་དམ་པའི་རྟགས་དང་ལྡན་པ་ཞིག་
བྱུང༌། གཞོན་ནུ་ནས་ཆོས་ཀྱི་བག་ཆགས་སད་དེ་ལོ་རོར་བླ་མ་རས་ཆུང་བ་དང་
མཇལ་ བས་ ཁོང་ གི་ སར་ ཟླ་བ་ གཉིས་ ཙམ་ བཞུགས། གདམས་པ་མང་དུ་
གསན་ནས་ཚུར་འབྱོན་ཁར་བླ་མའི་ཞལ་ནས་འདིར་བཞུགས་ཁྱོད་ལ་ཆོས་
ཀྱིས་ཕན་པ་ཞིག་འོང་བར་སྣང་གསུངས་པས་དེར་འབྱོན་པའི་རྩིས་སུ་བྱས་
ནས་ཚུར་ཕེབས། ཡུལ་ནས་རྟ་སྔོན་པོ་ཞིག་ལ་ཁལ་བཀལ་ནས་བྱོན་ཙ་ན་ལོ་
རོ་ཞིང་གསར་ན་གཉལ་པ་ཆེན་པོ་ཆོས་པར་མཛད་ཅིང་བཞུགས་པས་དད་དེ་
རྒྱལ་བའི་བསྟན་པ་ལ་རབ་ཏུ་འབྱུང་བར་མཛད་བཞེད་ནས་གནས་དེར་དགུང་
ལོ་ཉི་ཤུ་རྩ་གཅིག་གི་ཐོག་བཤེས་གཉེན་རྩི་བོར་བ་ལ་མཁན་པོ་ཞུས། ཆག་
རིན་ཆེན་འཆང་ལ་སློབ་དཔོན་ཞུས་ནས་རབ་ཏུ་བྱུང་མཚན་ཡེ་ཤེས་རྡོ་རྗེར་
བཏགས། དེར་རྡོ་རྗེ་བཙན་པོ་རའི་ཆོས་འཁོར་གྱི་རིམ་གྲོ་ལ་བླ་མ་རས་ཆུང་བ་
སྤྱན་དྲངས་ པའི་ ཕྱག་ཕྱིར་ཐེགས། བླ་མས་སྦྱིན་སྲེག་ལན་ཉི་ཤུ་ ལྷག་ཙམ་
མཛད་ནས་ད་རེས་ཀྱི་འདི་ལ་རྟ་གཅིག་གི་ཚིགས་པ་བུར་བ་ཞིག་ཀྱང་མི་འོང་
བ་ང་རང་གིས་ཁས་ལེན་གསུངས་ནས་ཆོས་འཁོར་ལ་ནི་མ་བཞུགས་པར་
- 62 -



ལམ་རིམ་བླ་མ་བརྒྱུད་པའི་རྣམ་ཐར། །
བཞུད། ཆོས་འཁོར་དེ་ལ་གླང་གཉོས་ལ་སོགས་པའི་གཉལ་ལོ་རོ་བྱར་གསུམ་
གྱི་དགེ་བཤེས་དཔག་ཏུ་མེད་པ་འཚོགས། ལོ་ཙཱ་བ་ཡང་གསུམ་བཞི་བྱོན།
ཆོས་འཁོར་དེ་ལ་རྔོག་ལོ་ལ་སོགས་པའི་སྡེ་སྣོད་འཛིན་པ་མང་པོ་དབུ་མ་དང་
སེམས་ཙམ་སོགས་ཀྱི་གླེང་བསླང་མང་པོ་མཛད་ཀྱིན་སྣང་བས་དེ་ཆོས་ཇི་སྐད་
བྱ་བ་ཡིན་དྲིས་པས་གྲུབ་མཐའ་ བྱ་བ་ཡིན་ཟེར། དེས་ཐུགས་ཕྲོགས་ནས་
གཉལ་དུ་ཡང་གྲུབ་མཐའ་རྩད་དཔྱད་གནས་དེར་འདུལ་བ་འཛིན་པ་ཚ་རོང་བ་
དང༌། ཞང་ཤེས་རབ་སྤྲིང་དྭགས་པོ་གཙང་འདུལ་བ་རྣམས་ལ་མཁན་སློབ་
ཞུས་ནས་དགུང་ལོ་ཉི་ཤུ་རྩ་གསུམ་ལ་བསྙེན་རྫོགས་མཛད། དེ་ནས་ཤ་མི་ལ་
འདུལ་བ་གསན་ཅིང་བཞུགས་ཙ་ན་ཡར་ཀླུངས་སུ་ཆོས་འཁོར་ཆེན་པོ་ཞིག་
བྱུང་བའི་དུས་དགེ་བཤེས་གཉགས་དང་། ཤ་མི་དང༌། མར་འགོས་ལ་སོགས་
པ་དགེ་བཤེས་བཙན་ལ་མདོ་སྡེ་རྒྱན་གསན་པ་གཟིགས་པས་དར་བཙན་ལ་
དད་པར་བྱུང་ཏེ་དགེ་བཤེས་བཙན་ལ་མདོ་སྡེ་རྒྱན་ཚར་དྲུག་གསན། ཞར་ཆོས་
པ་དང་བཅས་པས་རྩ་འགྲེལ་ཚར་ཕྱེད་དང་བཅུ་གཉིས་གསན། དགེ་བཤེས་
མཆད་ཀ་པ་འདི་སྔགས་པ་ཞིག་གི་རིགས་སུ་འཁྲུངས་ཏེ་ཡབ་ཀྱི་ཕ་ཆོས་
སྔགས་རྙིང་མའི་གླེགས་བམ་མང་པོ་ལའང་ གཟིགས། རས་ཆུང་བ་ལས་ རྗེ་
བཙུན་མི་ལའི་གདམས་ངག་རྣམས་ཞུས་ཏེ་སྔགས་གསར་མའི་རྒྱུད་དང་རྒྱུད་
འགྲེལ་ གྱི་གླེགས་བམ་མང་པོ་ལའང་ གཟིགས། དགེ་བཤེས་བཙན་དང་ བྱ་
ཡུལ་བ་ལ་སོགས་པ་བླ་མ་གཞན་ཡང་མང་པོ་ལ་གཏུགས་ཏེ་སྡེ་སྣོད་གསུམ་
དང་གཞུང་ལུགས་མང་པོ་ལའང་སྦྱངས། ཁྱད་པར་གྲུབ་མཐའ་བཞི་ལ་མཁས་
པར་སྦྱངས་ཏེ་མདོ་སྔགས་ཀྱི་པོ་ཏི་བརྒྱ་ཙམ་ཞིག་ཐུགས་ལ་བཞུགས་ཀྱང་།
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཐུགས་ ཀྱི་ གཏིང་ན་ ངེས་ པར་ འཚང་ རྒྱ་ བ་ ལ་ཆོས་ གཞན་ ཞིག་ ཡོད་ཡོད་
དགོངས་ཏེ་ཐུགས་ཀྱི་གཏིང་མི་བདེ་ཞིང་བློ་ཐག་མ་ཆོད་པ་ཞིག་ནར་མར་བྱུང་།
དེ་ནས་དགེ་བཤེས་མྱང་ལྕགས་ཞིང་པ་ལ་བློ་སྦྱོང་ཚིག་བརྒྱད་མ་གསན། དེ་
ནས་ལུགས་སྨད་པ་ཅན་དུ་བྱོན་ནས་སྣེའུ་ཟུར་བའི་ལུགས་ཀྱི་ལམ་རིམ་གྱི་
ཁྲིད་གསན་ལུགས་སྨད་པས་དང་པོ་ཕུ་ཆུང་བའི་ལུགས་ཀྱི་རྟེན་འབྲེལ་ཡང་ཕ་
བོང་ཁ་པ་ལས་གསན་པས་དགེ་བཤེས་ལུགས་སྨད་པ་ལ་རྟེན་འབྲེལ་གྱི་ཁྲིད་
དེ་ཡང་གསན། ཉན་ས་དང༌། བྱང་ཆུབ་སེམས་དཔའི་ས་ལ་སོགས་པ་གསན་
ཏེ་ལོ་བཞི་བསྟེན། དགེ་བཤེས་དོལ་པ་ལོ་ལྔ་བསྟེན་ནས་བེའུ་བུམ་སྔོན་པོ་ལ་
སོགས་ པ་ གསན། གྲའི་ སོ་ ཐང་ པ་ ལ་ རྡོ་ རྗེ་ རྣམ་ འཇོམས་ གསན། ཁོང་ ལ་
བདག་དབུ་རུ་བྱང་དུ་བཀའ་གདམས་ཤིག་ཉན་དུ་འགྲོ་བས་བརྟག་པ་ཞིག་
མཛད་དགོས་ཞུས་པས། ཁྱོད་ཡང་དག་པའི་དགེ་བའི་བཤེས་གཉེན་ཞིག་དང་
མ་མཇལ་བར་ལ་དམྱལ་བའི་མེ་ནང་དུ་བསྲེགས་ཀྱང་བར་ཆད་མི་འབྱུང་བར་
ངས་ཤེས་ཀྱི་གསུངས། དེ་ནས་གླང་རི་ཐང་པ་ལ་དད་ནས་མཇལ་ཏུ་བྱོན་ཏེ་ལྷ་
སར་ཕེབས་དུས་གླང་རི་ཐང་པ་འདས་ཟེར་བ་གསན། ད་འོ་ན་ཁོང་གི་ཤུལ་ན་
རྟོགས་ པ་ གང་ མཐོ་དྲིས་ པས། གཉན་མཐོ་ཟེར་ནས་ འཁོར་ གཉིས་ བལྟར་
བཏང་། ཁོང་རང་གིས་ལྷ་སར་གསོལ་བ་འདེབས་ཀྱིན་བཞུགས། དེར་འཁོར་
གཉིས་ ལོག་བྱུང་ནས། གཉན་དང་། བ་ཝ། མདོ་ སྡེ་ གསུམ་གདན་ས་ལ་མ་
མཐུན་པར་འདུག་ཟེར་བ་གསན་པས། གདན་ས་ལ་མ་མཐུན་ན་བློ་སྦྱོང་གི་རེ་
བ་ མེད་ སྙམ་ དུ་ གླང་ ཐང་ དུ་ འབྱོན་ རྩིས་ བཤོལ། འོན་ ཀྱང་ དགེ་བཤེས་དེ་
གསུམ་གདན་ས་ལ་མ་མཐུན་པ་དེ་ཆེ་འདོད་ཀྱིས་མ་མཐུན་པ་མིན། དགེ་
- 64-



ལམ་རིམ་བླ་མ་བརྒྱུད་པའི་རྣམ་ཐར།
བཤེས་གླང་ཐང་བའི་རྣམ་ཐར་ལྟར་གསུམ་གས་དམའ་ས་བཟུང་སྟེ་གཅིག་ལ་
གདན་ས་བསྐོས་ན་ང་བས་ཉིད་ཅག་ཡོན་ཏན་ཆེ་བས་ང་མི་འོས་ཉིད་ཅག་གིས་
མཛད་དགོས་ཞེས་ཟེར། གཞན་གཉིས་ཀྱང་དེ་ལྟར་ཟེར་ནས་མ་མཐུན་པ་ཡིན་
ཞེས་ བཀའ་ གདམས་ གོང་ མའི་ གསུང་ སྒྲོས་ ལས་ འབྱུང་ ངོ༌། །དེ་ནས་དགེ་
བཤེས་མཆད་ཀ་པ་རང་ལོ་སུམ་ཅུ་པ་ལྕགས་ཁྱི་ལ་ཤ་ར་བ་ཆེན་པོ་ཞོའི་ཁང་
པ་ན་བཞུགས་ པའི་ སྤྱན་སྔར་མཇལ། དབྱར་དེ་ ཉན་ཐོས་ ཀྱིས་ གསུང་ཞིང་
འདུག་པ་ཉན་པས། བྱིངས་སེ་ཉོག་སེ་བ་ཞིག་ལས་བློ་ཁུལ་བ་མ་བྱུང་། དེར་
བློ་སྦྱོང་གི་ཚིག་གསལ་བར་མ་བྱུང་བ་ལ་ཉིན་གཅིག་གྲྭ་པ་རྣམས་སྟོན་མོ་ལ་
སོང་ནས། དགེ་བའི་བཤེས་གཉེན་ཤ་ར་བ་འབུམ་པ་ལ་བསྐོར་བ་མཛད་པའི་
དྲུང་དུ་ཕྱིན་ནས་ཁོང་རང་གི་ཕྱམ་ཚེ་བཏིངས་ཏེ། དགེ་བའི་བཤེས་གཉེན་པ་
འདིར་བཞུགས་པར་ཞུ་དང་ཞུས་པས། དེར་སྡད་ནས་ཅི་བྱེད་གསུངས། གྲོས་
ཤིག་ཞུ་བ་ལགས་བྱས་པས། ངས་གྲོགས་ཐག་ཐམས་ཅད་ཆོས་ཁྲིའི་ཁ་ནས་
བཅད་པ་ཡིན། དེར་མ་ཆོད་པ་ཅི་ཡོད་གསུངས། བདག་གིས་མཐོང་བའི་དཔེ་
ཞིག་ན། ཁེ་དང་རྒྱལ་ཁ་གཞན་ལ་བྱིན། །གྱོང་དང་བུབ་ཁ་རང་གིས་ལོང༌། །
ཟེར་བ་ཞིག་གདའ་བ་འདི་ཟབ་མི་ཟབ་ཇི་ལྟར་ལགས། གནས་ཁང་མ་རྙེད་པ་
དང༌། གྲོགས་ཀྱིས་བློ་རྩ་གཡེངས་པ་སོགས་བྱུང་དུས་སེམས་ལ་ཕན་པར་བྱུང་
བ་ལགས་ཞུས་པས། དགེ་བའི་བཤེས་གཉེན་ཤ་ར་བའི་ཞལ་ནས། ཇོ་བོ་སྟོན་
པ། ཁྱོད་ཀྱི་སེམས་ལ་ཕན་མི་ཕན་གྱི་ཁ་ན་ཅི་ཡོད། ཡང་དག་པའི་སངས་རྒྱས་
མི་བསྒྲུབས་ན་ཕར་ཞོག །བསྒྲུབས་ན་ཆོས་དེ་ལ་མ་བརྟེན་པར་འགྲུབ་མི་སྲིད་
གསུངས། འོ་ན་བདག་ཅག་ལུང་ཆོས་ པ་ལགས་པས། དེ་ལ་ལུང་ཞིག་དྲང་
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བར་ཞུ་ཞུས་པས། མགོན་པོ་ཀླུ་སྒྲུབ་ལ་ཚད་མར་མི་འཛིན་པ་སུ་ཡོད། དེས་
རིན་པོ་ཆེའི་ཕྲེང་བར། བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་
དེར་སྨིན་ཤོག །ཅེས་བྱ་བ་གསུངས་པ་ལགས་གསུངས། འོ་ན་བདག་ལ་དེའི་
གདམས་ པ་ ཞིག་ ཞུ་ འཚལ་ ཞུས་ པས། ཇོ་ བོ་ རང་ རྐྱེན་ ཐུབ་ པར་ གྱིས་
ཤིག །ངས་གདམས་ངག་རྣམས་རིམ་གྱིས་བྱའོ་གསུངས་ནས་བློ་སྦྱོང་གི་ཁྲིད་
ལོ་བཅུ་གཉིས་ཉམས་ཁྲིད་དུ་བསྐྱངས་པས། བྱང་ཆུབ་ཀྱི་སེམས་ཀྱིས་ཐུགས་
རྒྱུད་གང་ནས་བདག་གཅེས་འཛིན་གྱི་འཁྲི་བ་རྩད་ནས་ཆོད་པ་བྱུང་སྟེ། ཞལ་
ནས། སྔོན་སྦྱངས་ལས་ཀྱི་འཕྲོ་སད་པས། །རང་གི་མོས་པ་མང་བའི་རྒྱུས། །
སྡུག་བསྔལ་གཏམ་ངན་ཁྱད་བསད་ནས། །བདག་འཛིན་འདུལ་བའི་གདམས་
ངག་ཞུས། །ད་ནི་ ཤི་ ཡང་ མི་ འགྱོད་ དོ། །ཞེས་ བློ་ སྦྱོང་ ལ་ གདེང་ཐོབ་པའི་
གསུང་བྱོན་ནོ། །དགེ་བཤེས་ཤ་ར་བ་དེ་ཚོགས་པ་སྟོང་ཕྲག་མང་པོ་ལ་ལམ་
རིམ་གྱི་ཁྲིད་དང་། བྱམས་ཆོས་སྡེ་ལྔ། ས་སྡེ་རྣམས་རྒྱུན་དུ་རྒྱ་ཆེར་གསུང་བར་
མཛད་ཀྱང་བདག་གཞན་མཉམ་བརྗེའི་མན་ངག་མཐར་ཐུག་པ་རྣམས་དགེ་
བཤེས་མཆད་ཀ་པ་སོགས་རེ་གཉིས་ལ་ལྐོག་ཏུ་གནང་བ་ལས་ཚོགས་སུ་མི་
གསུངས། ལན་ཅིག་རྒྱུད་བླ་གསུངས་པ་ན། བདག་གི་དགེ་བ་དང་བདེ་བ་ཇོ་
བོ་སེམས་ཅན་ལ་གཏོང་། སེམས་ཅན་གྱི་སྡིག་པ་དང་སྡུག་བསྔལ་ཐམས་ཅད་
རང་གིས་བླངས་དགོས་པ་ཡིན་ཏེ། ཐུགས་ཀྱིས་ལྕོགས་ན་དེ་བཞིན་དུ་མཛོད་
ཅིག །གསུངས་ པས། ང་ ལ་ འཁྲིད་ཡོད་ པས་གོ །གཞན་གོ་བ་ཙམ་ཡང་མི་
འདུག་གསུངས། ཡང་དགེ་བཤེས་མཆད་ཀ་པའི་ཞལ་ནས། ཤ་ར་བ་ལ་འདི་
རྩད་མ་ཆོད་ཀྱི་རིང་ལ་ཇི་ཙམ་པའི་ཆོས་དང་གདམས་ངག་ཐོས་ཀྱང་སངས་
- 66 -



ལམ་རིམ་བླ་མ་བརྒྱུད་པའི་རྣམ་ཐར། །
རྒྱས་བསྒྲུབ་པ་ལ་ད་དུང་འདི་ཙུག་མིན་པ་ཞིག་ག་ཤེད་ན་ཡོད་དེ་འོང་སེམས་
པ་མིན་པ་ཁོ་ཐག་ཆོད་པ་མ་བྱུང་བ་ལ། དགེ་བཤེས་ཤ་ར་བ་ལས་འདི་རྩད་
ཆོད་པ་དང་། ད་བྱུང་འདི་ལས་ལྷག་པ་གང་ནའང་མེད་སྙམ་ནས་ཐག་ཆོད།
འགྲམ་ཆུ་མི་ལྡང་ཉན་སྙིང་མི་འདོད། ལྷོད་སོང་བ་ཞིག་བྱུང་གསུངས། དགེ་
བཤེས་མཆད་ཀ་པ་འདིས་དང་པོར་དགེ་བའི་བཤེས་གཉེན་ཤ་ར་བ་དང་ཞོའི་
ཁང་ པར་ མཇལ་བ་ནས་ གནས་དེར་ལོ་གཉིས། ཅོང་ ལུང་ དགེ་གོང་དུ་ལོ་
དྲུག །ཤ་ར་བའི་གདན་ས་ཉིད་དུ་ལོ་བརྒྱད་དེ་ཤ་ར་བ་ལོ་བཅུ་གཉིས་འབྲལ་
མེད་བསྟེན་ཏེ་ཇོ་བོ་རྗེ་ཡབ་སྲས་ཀྱི་ལྐོག་ཆོས་བདག་གཞན་མཉམ་བརྗེའི་བྱང་
ཆུབ་ཀྱི་སེམས་ཀྱི་མན་ངག་རྣམས་བུམ་པ་གང་བྱོར་ཐོབ་སྟེ་ཐེག་ཆེན་བསྟན་
པའི་བདག་པོར་གྱུར་ཏོ། །དེ་ཡང་དགེ་བཤེས་མཆད་ཀ་པ་ཆེན་པོ་འདིས་དང་
པོར་ གཉལ་ གྱི་ ཆོས་ འཁོར་ནས་ བཟུང་ སྟེ། གྲུབ་ མཐའ་ ཁོ་ན་རྩད་བཅད།
གཉན་ལ་མངོན་པ་ཉན་པས་ཀྱང་གྲུབ་མཐའ་མང་པོ་བྱུང་། སྤྱིར་དགེ་བཤེས་
ཆེན་པོ་ཤ་ར་བ་ལས་གྲུབ་མཐའ་ཐམས་ཅད་བྱུང་བ་ཡིན། ཤ་ར་བ་ཆེན་པོ་
གྲུབ་ མཐའ་ ལོགས་ སུ་ གསུངས་ པ་ མེད་ ཀྱང་། ཤེས་ རབ་ ལེའུ་ ལས། གྲུབ་
མཐའ་གསུངས་པའི་ས་བོན་དེ་ཙམ་ལ་བརྟེན་ནས་རྩད་བཅད་པ་ཡིན། གྲུབ་
མཐའ་ཕྱོགས་མཐའ་དག་རྒྱུས་ཡོད་པ་ཤ་ར་བ་ཆེན་པོ་ལས་མི་སྣང་། ཚོགས་
སུ་གྲུབ་མཐའི་ཟུར་ཙམ་ལས་མི་འོང་བར་སྣང་གསུངས། ཤ་ར་བ་གཤེགས་
ནས་མཆད་ཀ་པས་འཁོར་རྣམས་ལ་གྲུབ་མཐའ་བཞིའི་ཆོས་འདི་སྟོང་ཐུན་དུ་
གསུངས། དེ་ནས་སྐྱེར་སྒོམ་ཆོས་གྲགས་ཀྱིས་ནས་རྫང་བ་གང་ཕུལ་ནས་ཡི་
གེར་བསྡེབས་པར་ཞུས་ནས་མཁའ་རུ་བྱ་བ་དེར་ཡི་གེར་བསྡེབས། དང་པོར་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡེ་གེ་འདི་སུའི་ལག་ཏུ་སོང་བ་ ང་དང་ཁྱད་མེད་པ་འོང་། རང་གི་རྒྱུད་ལ་
སེམས་པ་མིན་པ་བཤད་དགོས་སྙམ་པ་མེད་པ་ལ། ཁ་ཟད་ཟད་དུ་བཤད་ཀྱང་
མི་གོ་བ་ཞིག་བྱུང་། དབུ་མ་པའི་ཚིག་བདུན་པོ་དེ་ལ་བཤད་པ་ཞིག་དགོས་
སྙམ་པ་ཞིག་ཡོད་ཅེས་གསུངས། ཤ་ར་བ་གཤེགས་རྙིང་ལོ་སུམ་ཅུ་རྩ་བཞི་
བཞུགས་ཏེ་བས་མཐའ་རྣམས་སུ་ཐུགས་དམ་གྱི་གཙོ་བོ་བྱང་ཆུབ་ཀྱི་སེམས་
གཉིས་ལ་མཛད་ཅིང་། ཞབས་དྲུང་དུ་ཉེ་བར་ལྷགས་པ་རྣམས་ལའང་ཤ་ར་
བའི་མཛད་པ་བཞིན་སྡེ་སྣོད་ཀྱི་བཤད་པ་དང༌། གྲུབ་མཐའི་དཀའ་གནད་
དང་། ལམ་རིམ་གྱི་ཁྲིད་འདེབས་པར་མཛད་ཅིང་། རེ་རེ་གཉིས་གཉིས་ལ་བློ་
སྦྱོང་གི་གདམས་པ་ལྐོག་ཆོས་སུ་མཛད་པས་ཕན་ཐོགས་པའང་འགའ་རེ་བྱུང་
བས། ཕྱིས་འདྲེས་ཕུ་སྒོམ་ཆེན་སྡིངས་སུ་བཞུགས་དུས་ཆོས་འདི་ཚོགས་ཆོས་
སུ་བཤད་པའི་འོས་མིན། བཏུབ་པ་འགའ་ལ་ལྐོག་ཁྲིད་དུ་བྱེད་པ་ཡིན་ཏེ། སུ་
ལ་ཕན་དང་སུ་ལ་མི་ཕན་མི་ཤེས་པར་འདུག །ཉེ་གནས་ཁྱོད་ལ་མར་དང་བུ་
རམ་ཡོད་ན་ནང་པར་སྒོམ་ཆེན་པ་རྣམས་ལ་མར་ཁུའི་བཤོར་འདྲེན་དང་བུར་
སྟོན་གྱིས། ངའི་ཆོས་འདི་ལ་མིང་གཅིག་འདོགས་པའི་མིང་སྟོན་བྱེད་པ་ཡིན་
གསུངས་ནས། དེའི་དུས་སུ་ཐེག་ཆེན་བློ་སྦྱོང་སྙན་བརྒྱུད་ཆེན་མོའི་དོན་ཐམས་
ཅད་བསྡུས་ཏེ། སྔོན་འགྲོ་རྟེན་གྱི་ཆོས་བཞི་བསྟན་པ། དངོས་གཞི་བྱང་ཆུབ་ཀྱི་
སེམས་གཉིས་སྦྱང་བ། རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། ཚེ་གཅིག་གི་
ཉམས་ ལེན་ དྲིལ་ ནས་ བསྟན་ པ། བློ་ འབྱོངས་ པའི་ ཚད། བློ་ སྦྱོང་ གི་ དམ་
ཚིག །བློ་སྦྱོང་གི་བསླབ་བྱ་སྟེ་དོན་ཚན་བདུན་དུ་བསྡུས་ནས་ས་བཅད་མཛད་
དེ་ཡི་གེར་བཏབ། བློ་སྦྱོང་དོན་བདུན་མ་ཞེས་མཚན་བཏགས། ཚོགས་ཆོས་
68 -



ལམ་རིམ་བླ་མ་བརྒྱུད་པའི་རྣམ་ཐར། །
བྱེད་པའི་སྲོལ་དེ་ནས་བྱུང་བ་ཡིན། དེའི་རྗེས་སུ་མལ་གྲོར་བྱོན་ནས་མཆད་ཀ་
རྙིང་མའི་དགོན་པ་བཏབ། དེར་འགྲོ་དོན་ལོ་བཅུ་གཅིག་བསྐྱངས། ཚོགས་པ་
དགུ་བརྒྱ་ཙམ་འདུས། སེ་སྤྱིལ་བུ་བ་ལ་མཆད་ཀ་གསར་མ་འདེབས་པའི་ལུང་
བསྟན་མཛད། བྱ་རྒན་གྱི་མི་ཚེ་མཐའ་རུ་སྐྱེལ་གསུངས་ནས་མཐའ་ཕུར་བྱོན།
མཐར་ཐུག་གསུམ་གྱི་གདམས་པ་ལ་སོགས་པ་མཛད། བློ་རྒོད་གར་སྐྱེས་སུ་
སྐྱེས་ འགོ་ སྒྱུར། །རྟོག་ དཔྱོད་ ཀུན་ ཇི་ ལྟར་ དགྱེས་ དགྱེས་ མཛོད། །བསོད་
སྙོམས་བྱེད་ཅིང་རི་ཁྲོད་འགྲིམ། །སྡེ་དགོན་ཀུན་ཇི་ལྟར་དགྱེས་དགྱེས་མཛོད།
ལྷ་དང་བླ་མ་ལ་གསོལ་བ་འདེབས། །ཡོན་བདག་ཀུན་ཇི་ལྟར་དགྱེས་དགྱེས་
མཛོད། །བྲག་ ཕུག་ ཏུ་ ཚེམ་ བེར་ གྱོན་ ནས་ འདུག །ཕྲུག་ ཆུང་ ཀུན་ ཇི་ ལྟར་
དགྱེས་དགྱེས་མཛོད། །མ་རྒན་ལྷ་ཀླུ་ལ་ ཁ་ཏོན་བསྔོ། །ཆོས་བཤད་ཀུན་ ཇི་
ལྟར་དགྱེས་དགྱེས་མཛོད། །གཅིག་པུར་ཆུ་ཐུག་གི་མི་ཚེ་སྐྱེལ། །སྒྱེད་ཁ་ཀུན་
ཇི་ལྟར་དགྱེས་དགྱེས་མཛོད། །གཅིག་པུར་དགེ་ཆོས་སྤེལ་བར་བྱེད། །བཀའ་
འཁོར་ཀུན་ཇི་ལྟར་དགྱེས་དགྱེས་མཛོད། །ཅེས་སོགས་དང༌། ལྟོ་རྒྱབ་གཉིས་
ལ་གྱོང་བསྐུར་ནས། །རི་དྭགས་རྨས་མའི་བརྟུལ་ཞུགས་སྤྱད། །རང་གི་འདོད་
པ་ཁྱད་བསད་ནས། །བླ་མའི་བཀའ་སྩལ་གཞུང་བཞིན་བསྒྲུབས། །དེ་ནི་ཤི་
ཡང་ མི་ འགྱོད་དོ། །ཞེས་ གསུངས། འདའ་ ཁ་ ཙ་ ན་ ཡང་ འཇིག་རྟེན་ན་ སྒྲ་
གཅིག་ཐོས་པ་ལ་བློ་སྦྱོང་གི་སྒྲ་ལས་སྙན་པ་མེད་པས། ཁྱོད་ཀྱིས་ངའི་རྣ་བར་
སྒྲོགས་ཤིག་ཅེས་པ་དང་། ད་རེས་ནི་འདོད་པ་ཙུག་ཁ་ནའང་མ་བྱུང་། སེམས་
ཅན་གྱི་དོན་དུ་དམྱལ་བར་འགྲོ་འདོད་པ་ཁོ་ན་ཡིན་པ་ལ། ད་ནི་བདེ་བ་ཅན་
གྱི་སྣང་བ་ཞིག་ཁོ་ན་བྱུང་གསུངས། གཅུང་པོས་སྐུ་ཁམས་ཞན་པར་གདའ།
69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཐུགས་ དམ་ མཛོད་ཅིག་ ཞུས་པས། བློ་ སྦྱོང་ གི་ ཚིག་ ཁ་ ཡར་ གསུངས་ནས།
ཁམས་གཞན་ཡང་དེ་ལྟ་བུ་ཞིག་མིན་པ་གནས་པ་ཚམ་ཚོམ་གྱིས་ས་སྤྱོད་པར་
མ་མཐོང་གསུངས། དེ་ནས་མཐའ་ཕུར་ཟླ་བ་བརྒྱད་བཞུགས་ནས་རང་ལོ་དོན་
ལྔ་པ་ཤིང་མོ་ལུག་གི་སྨལ་པོ་ཟླ་བའི་ཚེས་ལྔའི་སྲོད་ལ་གནས་དེ་ཉིད་དུ་མྱ་
ངན་འདས། སྤུར་སྦྱངས་པས་ཐུགས་ལྗགས་སྤྱན་གསུམ་དང་མེ་ཏོག་གི་ཆར་
ལ་སོགས་པ་ངོ་མཚར་ཅན་མང་དུ་བྱུང་ངོ༌། །སེམས་དཔའ་ཆེན་པོ་མཆད་ཀ་པ་
འདི་བཀའ་གདམས་གླེགས་བམ་ལས་ལུང་བསྟན་ཏེ། བཀའ་གདམས་གླེགས་
བམ་གྱི་བཀའ་གདམས་བསྟན་འཛིན་རྣམས་ལུང་བསྟན་པའི་ཐད་ལས། ཁྱད་
པར་དུ་ཐེག་པ་ཆེན་པོ་ལ་བློ་སྦྱོང་བ་བོད་ཀྱི་བྱང་ཆུབ་སེམས་དཔའི་ཡབ་
གཅིག་གི་ཡུལ་མལ་གྲོའི་ནང་དུ་བྱོན་ཏེ་མཆད་པ་ཆེན་པོ་ཞིག་གི་སྟེང་དུ་བློ་
སྦྱོང་སྒོམ་ཞེས་སོགས་གསལ་པར་ལུང་བསྟན་ཏོ། །མཆད་ཀ་པ་ཡེ་ཤེས་རྡོ་རྗེ་
ཞེས་གྲགས་པའི་བདག་ཉིད་ཆེན་པོ་འདིས་ཕྱི་མའི་སྐྱེ་བོ་རྣམས་ཀྱི་དོན་དུ་ཇོ་
བོ་ཡབ་སྲས་ཀྱི་དགོངས་པ་གསལ་བར་བྱེད་པའི་བསྟན་བཅོས་མང་དུ་མཛད་
དོ། །བདག་ཉིད་ཆེན་པོ་འདི་ལ་གསུང་ལས་སྐྱེས་པའི་སྲས་མང་དུ་བྱོན་ཞིང་
མན་ངག་ཐམས་ཅད་བུམ་པ་གང་བྱོར་ཡོད་པའི་བསྟན་འཛིན་ཆེན་པོ་ནི་སེ་
སྤྱིལ་བུ་བའོ། །དེས་ན་བྱང་ཆུབ་ལམ་རིམ་ལ་བློ་སྦྱོང་བར་འདོད་པའི་གདུལ་
བྱ་རྣམས་ཀྱིས་སེམས་དཔའ་ཆེན་པོ་མཆད་ཀ་པ་ལ་གསོལ་བ་འདེབས་ཤིང་།
བདག་ཉིད་ཆེན་པོ་འདིའི་མཛད་པ་རྣམ་ཐར་རྣམས་དྲན་པར་བྱས་ལ་ཐེག་པ་
ཆེན་པོའི་ལམ་གྱི་འཇུག་སྒོ་དང༌། གཞུང་ཤིང་དང་སྙིང་པོ་བྱང་ཆུབ་ཀྱི་སེམས་
རིན་པོ་ཆེ་མ་སྐྱེས་པ་བསྐྱེད་པ་དང༌། སྐྱེས་ཟིན་གོང་ནས་གོང་དུ་སྤེལ་བ་དང་
།
- 70 -



ལམ་རིམ་བླ་མ་བརྒྱུད་པའི་རྣམ་ཐར།
མཐར་འབྲས་བུ་གྲུབ་ནས་སེམས་ཅན་གྱི་དོན་བྱ་བའི་བར་གྱི་ལམ་གྱི་གནད་
ལ་ངེས་པ་གཏིང་ཚུགས་པ་བསྐྱེད་ནས་ས་ལམ་འབྲས་བུ་དང་བཅས་པ་ཐམས་
ཅད་བྱང་ཆུབ་ཀྱི་སེམས་རིན་པོ་ཆེའི་ཁོངས་སུ་འདུ་བར་ཤེས་པར་བྱས་ནས་
བྱང་ཆུབ་ཀྱི་སེམས་རིན་པོ་ཆེ་སྒོམ་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་
པར་བྱའོ།། །།
ལུང་རྟོགས་མངའ་བདག་བྱང་སེམས་སྤྱིལ་བུ་བའི་ ་
རྣམ་ཐར་བཞུགས་སོ། །
ལུང་རྟོགས་མངའ་བདག་བྱང་སེམས་སྤྱིལ་བུ་བ། ཞེས་བསྔགས་པ།
སེམས་དཔའ་ཆེན་པོ་སེ་སྤྱིལ་བུ་བ་ནི། གཉལ་སྟོད་དར་མ་སྒང་དུ་ལྕགས་མོ་
གླང་ལ་འཁྲུངས། སེ་ཞེས་པ་རུས་མིང་ངོ༌། །སྔོན་ཡུན་རིང་ པོ་ནས་ལམ་ལ་
སྦྱངས་པའི་མཐུས་སྐུ་གཞོན་ནུ་ནས་གཞན་གྱིས་བསྐུལ་བ་ལ་མ་བལྟོས་པར་
ངེས་འབྱུང་གི་བསམ་པ་ཤུགས་དྲག་པོས་ཀུན་ནས་བསླངས་ཏེ་དགེ་བཤེས་ཆ་
པའི་དྲུང་དུ་རབ་ཏུ་བྱུང༌། ལོ་ལོན་ནས་མཁན་པོ་དེ་ཉིད་ལས་བསྙེན་ པར་
རྫོགས་མཚན་ཆོས་ཀྱི་རྒྱལ་མཚན་ཞེས་བཏགས། ལྷན་ཅིག་སྐྱེས་པའི་བློ་གྲོས་
རབ་ཏུ་གསལ་བས་སྡེ་སྣོད་གསུམ་གྱི་བརྗོད་བྱའི་གནས་རྣམས་ལ་མཁས་པའི་
ཕུལ་དུ་ཕྱིན་པར་གྱུར། དེའི་ཚེ་ཐུགས་བསམ་འདི་ལྟ་བུ་དག་འཁྲུངས་པར་ངེས་
ཏེ། རྒྱལ་བའི་བཀའ་དང་དགོངས་འགྲེལ་གྱི་བསྟན་བཅོས་ཐམས་ཅད་རང་གི་
རྒྱུད་འདུལ་བའི་ཆེད་དུ་གསུངས་ཤིང་། ཤེས་རྒྱུད་འདུལ་བའི་ཐབས་མཆོག་ཏུ་
གྱུར་པ་ནི་བྱང་ཆུབ་ལམ་གྱི་རིམ་པ་དང་། དེའི་ཡང་སྙིང་པོ་ཐེག་པ་ཆེན་པོའི་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བློ་སྦྱོང་འདི་ཡིན་པར་ངེས་པས་ཐེག་ཆེན་བློ་སྦྱོང་གི་བདག་པོ་སེམས་དཔའ་
ཆེན་པོ་འཆད་ཁ་བའི་ཞབས་ལ་གཏུགས་ཏེ་ལམ་རིམ་བློ་སྦྱོང་གི་གདམས་པ་
སླར་སུ་ལའང་འདྲི་མི་དགོས་པ་ཕུ་ཐག་ཆོད་པ་ཞིག་ཞུས་ལ་ཚེ་དང་སྒྲུབ་པ་
མཉམ་པ་ཞིག་བྱེད་སྙམ་པའི་འདུན་པ་ཤུགས་དྲག་པོ་འཁྲུངས་ནས་དགེ་བའི་
བཤེས་ གཉེན་ འཆད་ ཁ་བ་ཆེན་པོའི་ ཞབས་དྲུང་དུ་ཕེབས་ཏེ། དགེ་བཤེས་
འཆད་ཁ་བ་ལྷ་སྡིངས་སུ་བཞུགས་དུས་མཇལ། བློ་སྦྱོང་གི་གདམས་པ་ཐོག་
མར་དེར་གསན། ལོ་ཉི་ཤུ་རྩ་བཞིའི་བར་དུ་དགེ་བཤེས་འཆད་ཁ་བ་ཆེན་པོ་
བསྟེན་ནས་བློ་སྦྱོང་ཁོ་ན་ལ་ཉན་བསམ་བྱས་གསུངས་ཏེ། དགེ་བཤེས་འཆད་
ཁ་བ་ཐོག་མར་མཇལ་བ་ནས་བཟུང་ནམ་གཤེགས་ཀྱི་བར་དུ་འབྲལ་མེད་དུ་
བསྟེན་ནས་བློ་སྦྱོང་གི་གདམས་ངག་ཞུས། སྒོ་གསུམ་གྱི་སྤྱོད་པ་ཐམས་ཅད་བློ་
སྦྱོང་ཁོ་ནའི་གྲོགས་སུ་འགྲོ་བ་ཞིག་མཛད་ནས་ལམ་གྱི་རིམ་པའི་ལུས་སྤྱི་དང་།
ཁྱད་པར་བྱང་ཆུབ་ཀྱི་སེམས་རིན་པོ་ཆེ་ལ་བཅོས་མིན་གྱི་མྱོང་བ་འཁྲུངས་ནས་
བདག་ཉིད་མི་ཉམས་པའི་གདེང་ཐོབ་པ་ན་སྐལ་བ་དང་ལྡན་པ་གཞན་མང་པོ་
ལའང་ ཆོས་ ཀྱི་བདུད་ རྩི་ སྩལ། སྔར་ འཆད་ ཁ་ བ་ཆེན་པོས་ ལུང་ བསྟན་ པ་
བཞིན། ཤིང་སྤྲེལ་ལ་འཆད་ཁ་གསར་མ་བཏབ། བྱ་འཆད་ཀྱི་ནང་རྟེན་ལ་སྐུ་
ལྡེར་ རིན་པོ་ཆེ་དང༌། ཕྱི་རྟེན་གྱི་འབུམ་པ་ལ་སོགས་པ་བཞེངས་ཏེ་ཚོགས་
བསྡུས་ནས་འཆད་ཁ་དང་ལྷ་སྡིངས་ལ་སོགས་པར་ཆོས་མང་དུ་གསུངས་ཤིང༌།
བློ་སྦྱོང་ལའང་ཚོགས་ཆོས་ཁོ་ནར་མཛད། དེ་ནས་དུས་ནམ་ཞིག་ན་ཤིན་ཏུ་
དབེན་པའི་གནས་ཤིག་ཏུ་འབྱོན་བཞེས་དེ་བྱོན་ན་བཞུགས་པའི་དུས། སྤྱིལ་དུ་
འཕོ་ཁར་དགེ་སློང་སྐྱེའུ་ཆུང་ན་རེ། དགེ་བཤེས་ཆེན་པོའི་སློབ་མ་མང་བ་ཞིག་
- 72 -



ལམ་རིམ་བླ་མ་བརྒྱུད་པའི་རྣམ་ཐར། །
བྱོན་པ་ལ། སྐུ་ཚེ་ཐུང་བར་བྱུང་བ་དེ་ཅིས་ལན་ན་ངའི་བསམ་པ་ལ་སྔགས་དང་
ཕ་རོལ་ཏུ་ཕྱིན་པ་གཉིས་ཀ་ལ་བློ་སྦྱོང་འདི་ལས་ཟབ་པ་གང་ནའང་མི་འདུག་
པ་ལ་དེ་ལ་ཚོགས་ཆོས་བྱས་པས་དེས་ལན་ངེས་སྙམ་པ་ཞིག་བྱུང་ཟེར་བས།
དེ་ བདེན། འདི་ བས་ ཟབ་ པ་ མེད། ཚོགས་ སུ་ བཤད་ པའི་ འོས་ མིན། དགེ་
བཤེས་འཆད་ཁ་བ་ཆེན་པོ་ལ་འཛམ་གླིང་གི་སའི་ཆ་མཐའ་དག་ནས་བློ་སྦྱོང་
དོན་དུ་གཉེར་བའི་གདུལ་བྱ་འདུས་པ་ན་རེ་རེ་ནས་ཁྲིད་ཀྱིས་མ་ལང་བས་
ཚོགས་ ཆོས་ སུ་ གསུངས། དེ་སྲོལ་དུ་སོང་ བ་ ཡིན་གསུངས་ནས་ དམ་ པར་
མཛད། དེ་ནས་ཤིན་ཏུ་དབེན་པ་ལ་དགྱེས་པས། ཀླུངས་ཤོད་དུ་ སྤྱིལ་བུའི་
དགོན་པ་བཏབ་སྟེ་རྣམ་གཡེངས་སྤངས་ནས་སྟོད་དུ་མཁར་གོང་ལ་ཁ་དང་།
སྨད་དུ་ཉུང་ཞིང་སྒང་དུ་མཚམས་ཐོ་བརྒྱབ་ནས་ལོ་བདུན་མཚམས་དམ་པོར་
བཅད་ནས་ལམ་རིམ་བློ་སྦྱོང་རྩེ་གཅིག་ཏུ་སྒོམ་པར་མཛད། སྤྱིལ་དུ་བཞུགས་
རིང་ལ་ཚོགས་ཆོས་སུ་ལན་གསུམ་ལས་མ་གནང་། དེ་རྣམས་ཀྱི་དུས་སུའང་
ཚོགས་ཆོས་ཀྱི་འོས་མ་ཡིན་ཏེ། ཁོང་མི་ཆེན་གྱིས་ཞུས་པས་ངོ་མ་བཟོད་པ་
ཡིན། ད་ཚོགས་སུ་འདི་ལས་འཆད་པ་མི་འོང་བས་ཁྱེད་རང་ཐམས་ཅད་ནན་
ཆགས་གྱིས་ཤིག་གསུངས། སྤྱིལ་དུ་མཆོད་ཁང་རང་ཡང་མེད་པར་འདི་ཁོ་ན་
སྦྱང་སྙམ་པ་ཡིན་པ་ལ་གསུངས། ཐུགས་དམ་ཡང་འདི་ཁོ་ན་ལ་མཛད་པས།
ཡེངས་པ་ལ་སོགས་པ་ཅི་བྱུང་ཡང་བློ་སྦྱོང་མི་འཆོར། རྟོགས་པ་ཡང་འདི་ཚིག་
གིས་བགྲངས་པའི་དུས་སུ་སྐྱེས་པ་ཡིན་གསུངས། དེ་ནས་བྲག་དཀར་གནས་
བརྟན་ལ་སོགས་པ་འཆད་ཁ་བ་རྣམས་ཀྱིས་སྤྱན་དྲངས་པས་དགུན་ཆོས་ལ་
འབྱོན་པར་ཞལ་གྱིས་བཞེས་ནས་བྱོན། དེ་ནས་ཞིང་ནམ་གཤེགས་བར་དབྱར་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱི་ཚུལ་འཇུག་སྤྱིལ་བུར་མཛད། དགུན་ཆོས་འཆད་ཁར་མཛད་པའི་སྲོལ་བྱུང་།
འཆད་ཁ་བ་གཤེགས་ནས་མེ་སྤྲེལ་ནས་ས་བྱའི་བར་དགོན་པ་གོང་འོག་ཏུ་ལོ་
བཅུ་བཞི་བཞུགས་ཏེ། རང་ལོ་དྲུག་ཅུ་རྩ་དགུ་པ་ས་མོ་བྱའི་དབྱར་ཟླ་ར་བའི་
ཚེས་བཅུ་གསུམ་ལ་སྤྱིལ་བུར་དེད་དཔོན་རྒྱ་མཚོ་ཆེན་པོ་ནས་ཡིད་བཞིན་གྱི་
ནོར་བུ་ཐོབ་སྟེ་རང་ཡུལ་དུ་འགྲོ་བ་དང་། བུ་བྱེས་སུ་འཁྱམས་པ་ཕ་ཁྱིམ་དུ་
འགྲོ་བ་ལྟར་དགའ་བཞིན་སྤྲོ་བཞིན་དུ་ཞི་བར་གཤེགས་ཏེ་དགའ་ལྡན་ཆོས་ཀྱི་
ཕོ་བྲང་དུ་ཕེབས་སོ། །སེམས་དཔའ་ཆེན་པོ་འདི་ནི་བཀའ་གདམས་གླེགས་
བམ་རིན་པོ་ཆེ་ནས་གསལ་བར་ལུང་བསྟན་ཏེ། གླེགས་བམ་ལས། རེ་ཞིག་
སྤྱིལ་ བུ་ མཛད་ ནས་ བཞུགས་ པས། དགེ་སློང་ དང་ དགེ་ ཚུལ་ གྱི་ བྱང་ཆུབ་
སེམས་དཔའ་དུ་མ་འདུས་ཏེ། སེང་ལྡེང་ནགས་ཀྱི་རི་བོ་ལ་སེང་ལྡེང་ནགས་ཀྱི་
སྒྲོལ་མས་བྱིན་གྱིས་བརླབས་པའི་སྐྱེས་བུ་དམ་པ་གཅིག་དྲུང་དུ་བསྟེན་པ་ལ།
བྱང་ཆུབ་སེམས་དཔའ་དཔའི་ཞལ་ནས། ཁྱེད་སྔོན་བདག་ཅག་གི་བླ་མ་རྒྱལ་
བའི་འབྱུང་གནས་ཀྱི་བླ་མ་སེ་བཙུན་བྱ་བ་ཞིག་ཡོད། དེ་ཡིན་པར་འདུག་དེའི་
རིགས་སུའང་གདའ། ད་ཁྱེད་རང་ཀླུངས་ཤོད་ཀྱི་ནང་ན་སྤྱིལ་བུ་བྱ་བའི་ལུང་
པ་ཡོད། དེ་ལྷས་བྱིན་གྱིས་བརླབས་པའི་ཡུལ་ཡིན་དེར་སོང་། ཁྱེད་ལ་ཤཱཀྱའི་
གདུང་རིགས་འཛིན་པ་ལྷའི་ལྷ་ཞིག་ནས་ལྔ་ལས་མི་ཉུང་བར་འབྱུང་། ཞེས་
གནས་དང་བཅས་པ་གསལ་བར་ལུང་བསྟན་ཏོ། །འདིས་ནི་ལྷ་ལུང་གི་དབང་
ཕྱུག་དང༌། ལྷ་འགྲོ་བའི་མགོན་པོ་གཉིས་ཀྱང་བཀའ་གདམས་བསྟན་འཛིན་
ཆེན་པོར་ལུང་བསྟན་པ་ཡིན་ནོ། །སེམས་དཔའ་ཆེན་པོ་སྤྱིལ་བུ་བ་འདི་ལ་
བསྟན་འཛིན་གྱི་སློབ་མ་མང་དུ་བྱུང་བའི་ནང་ནས་བྱང་ཆུབ་ལམ་གྱི་རིམ་པའི་
- 74 -



ལམ་རིམ་བླ་མ་བརྒྱུད་པའི་རྣམ་ཐར། །
མན་ངག་ཡོངས་སུ་རྫོགས་པ་བུམ་པ་གང་བྱོར་ཐོབ་པའི་སྲས་ཀྱི་ཐུ་བོ་ནི་ལྷ་
ལུང་གི་དབང་ཕྱུག་གོ །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་
པ་རྣམས་ཀྱིས་སེམས་དཔའ་ཆེན་པོ་འདི་ལ་གསོལ་བ་འདེབས་ཤིང་། སེམས་
དཔའ་ཆེན་པོ་འདིའི་རྣམ་ཐར་ལྟར་བརྩོན་པ་ཐམས་ཅད་གཅིག་ཏུ་དྲིལ་ཏེ་བྱང་
ཆུབ་ལམ་གྱི་རིམ་པའི་ཉམས་ལེན་ལ་འབད་པར་བྱའོ།། །། །
བཤེས་གཉེན་ཆེན་པོ་ལྷ་ལུང་གི་དབང་ཕྱུག་གི་
རྣམ་ཐར་བཞུགས་སོ། །
དྲི་ མེད་ ལུང་ གི་ དབང་ ཕྱུག་ མཁས་ པའི་ མཆོག །ཅེས་བསྔགས་ པ།
བཤེས་གཉེན་ཆེན་པོ་ལྷ་ལུང་གི་དབང་ཕྱུག་ནི། ཕོ་བྲང་ཁང་དམར་དུ་ཡབ་ཇོ་
བོ་རྣལ་འབྱོར། ཡུམ་སྣ་ནམ་བཟའི་དཔལ་འདྲེན་གཉིས་ཀྱི་སྲས་སུ་ས་ཕོ་སྟག་
གི་ལོ་ཆོ་འཕྲུལ་ཟླ་བའི་ཚེས་བཅོ་ལྔའི་ཉི་མ་ཤར་བ་དང་དུས་མཚུངས་པར་སྐུ་
འཁྲུངས། བྱིས་པ་ཆུང་ངུའི་གནས་སྐབས་ཉིད་ནས་སྒོ་གསུམ་གྱི་སྤྱོད་པ་ཐམས་
ཅད་ཞི་ཞིང་དུལ་བ་དང་། གཞན་གྱིས་བསྐུལ་བ་ལ་མི་བལྟོས་པར་དམ་པའི་
ཆོས་འཚོལ་བ་ལ་ངང་གིས་ཞུགས་པ་ཞིག་བྱུང་ཞིང་། དགུང་ལོ་བརྒྱད་བཞེས་
པའི་ཚེ། གུ་རི་བ་ཆེན་པོ་ལ་བསྙེན་གནས་དང་། ཆོས་སྤྱོད་མང་པོའི་ལུང་ཞུས་
ཏེ་ཆོས་བཞིན་སྤྱོད་པས་དུས་འདའ་བར་མཛད། དེའི་དུས་སུ་ཐུགས་བསམ་
འདི་ལྟ་བུ་དག་ འཁྲུངས་ པར་ངེས་ཏེ། བདག་ རིགས་མཐོན་པོར་སྐྱེས་ཤིང་
འབྱོར་པ་དང་ལྡན་ཡང་ཡུད་ཙམ་ནས་ངེས་པར་འདོར་དགོས་པས་མི་རྟག་པ།
མི་བརྟན་པ། ཡིད་བརྟན་མི་རུང་བ་བསླུ་བའི་ཆོས་ཅན་འདི་ལ་ཆགས་པས་ཅི་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞིག་རུང་། ད་ལྟ་རྒྱལ་བའི་བསྟན་པའི་སྙིང་པོ་མཐར་ཐུག་པ་དཔལ་ལྷ་གཅིག་
དཱི་པཾ་ཀ་རའི་ཆོས་རྒྱུད་མ་ཉམས་པར་ཡིན་པའི་སྐབས་འདིར་རྒྱལ་བའི་བསྟན་
པ་ལ་ཞུགས་ནས་རྒྱལ་བ་དགྱེས་པའི་ཆོས་རྣམ་པར་དག་པ་ཞིག་ཅི་ནས་ཀྱང་
བྱ་སྙམ་དུ་འདུན་པ་དྲག་པོ་འཁྲུངས་ཤིང་། དམ་པ་གོང་མའི་རྣམ་ཐར་ལ་ཡིད་
སྨོན་རྒྱུན་དུ་མཛད། དེ་དུས་སྣེའུ་ཟུར་བའི་མཚན་ཐོས་པ་ཙམ་གྱིས་དད་པ་
སྐྱེས། དེ་ནས་ད་ནི་ངེས་པར་མི་གཙང་བའི་འདམ་རྫབ་ལྟ་བུ་ཁྱིམ་གྱི་གནས་
འདི་དོར་ནས་རབ་ཏུ་འབྱུང་བར་བྱའོ་སྙམ་དུ་ཐག་བཅད་དེ་དགུང་ལོ་བཅུ་བཞི་
པ་ལ་གུ་རི་པ་ལ་དགེ་བསྙེན་གྱི་སྡོམ་པ་མནོས། བཅོ་ལྔ་ལ་རྒྱ་དུར་གྱི་མཁན་
པོ་ཀླུབས་དཀར་དང་། དགེ་བཤེས་གཙང་པ་ཁྱུང་པོ་སྤྱན་དྲངས་ཏེ། ཀླུབས་
དཀར་གྱིས་སློབ་དཔོན་དང་། ཁྱུང་པོ་ལ་མཁན་པོ་ཞུས་ཏེ་བྱ་སར་རབ་ཏུ་བྱུང་།
མཚན་ བྱང་ ཆུབ་ རིན་ཆེན་དུ་བཏགས། དེའི་ཚེ་མཁན་སློབ་ལ་འདུལ་བའི་
བསླབ་བྱ་ལེགས་པར་གསན་ནས་ཕྱག་ལེན་ལ་ཐེབས་པར་མཛད་ཅིང་། ཀ་རི་
ཀ་ལྔ་བཅུ་པ་གསན་ནས་ཐུགས་སུ་ཆུད་པར་མཛད། དགེ་ཚུལ་གྱི་བསླབ་བྱ་
རྒྱས་པར་སྟོན་པ་འདུལ་བ་སུམ་བརྒྱ་པ་ཚར་གཉིས་གསན། འདུལ་བ་ལུང་
ལའང་ ལེགས་ པར་ གཟིགས་ཏེ་བསླབ་ བྱ་ ཕྲ་ རགས་རྣམས་མ་འདྲེས་ པར་
མཁྱེན་ཅིང་ཇི་ལྟར་མཁྱེན་པ་ལྟར་ཕྱག་ལེན་ལ་བཏབ། འདུལ་བའི་བསླབ་བྱ་
བསྲུང་བ་གཞིར་བཟུང་ནས་སྡེ་སྣོད་གསུམ་ག་ལ་སྦྱངས་ཏེ་མཁས་པའི་ཕུལ་དུ་
ཕྱིན་ པར་ གྱུར། སྐལ་ བ་ དང་ ལྡན་ པ་ ཁ་ ཤས་ ལ་ ཆོས་ ཀྱང་ གསུངས། དགེ་
བཤེས་འཆད་ཁ་བའི་སྐུ་འབག་གཅིག་གཟིགས་པས་ཤིན་ཏུ་དད་དེ། འདི་ཇི་
སྐད་བྱ་བ་ཡིན་པས་འཆད་ཁ་བ་ཡིན་འདས་ཟེར། ད་ལྟ་སེ་བཞུགས་བྱས་པས་
- 76 -



ལམ་རིམ་བླ་མ་བརྒྱུད་པའི་རྣམ་ཐར།
དད་དེ་སེམས་དཔའ་ཆེན་པོ་སེ་སྤྱིལ་བུ་བའི་སར་བྱོན་ཏེ་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན། གསུང་རབ་དགོངས་འགྲེལ་དང་བཅས་པའི་སྙིང་
པོ་བྱང་ཆུབ་ལམ་ གྱི་ རིམ་པའི་ ཁྲིད་གསན་ཏེ་ཉམས་སུ་བཞེས། རྒྱལ་བའི་
གསུང་རབ་དགོངས་འགྲེལ་དང་བཅས་པ་ཐམས་ཅད་དང༌། ཁྱད་པར་བཀའ་
གདམས་གཞུང་དྲུག་བྱང་ཆུབ་ལམ་གྱི་རིམ་པའི་མན་ངག་ཏུ་ངོ་འཕྲོད་དེ་བྱང་
ཆུབ་ལམ་རིམ་ལ་ཉམས་ལེན་ཆིག་སྒྲིལ་དུ་མཛད་པས་སེམས་དཔའ་ཆེན་པོ་
སེ་སྤྱིལ་བུ་བ་ཐུགས་གཏིང་ནས་དགྱེས་པར་གྱུར། དེར་བཞུགས་པའི་གྲྭ་པ་
ཐམས་ཅད་ཀྱིས་དང་བ་ཆེན་པོས་སྤྱིལ་བུ་ཞིག་བརྩིགས། དགུང་ལོ་ཉི་ཤུ་རྩ་
བཞི་ལ་སེའི་ ཞལ་ནས་ དགེ་སློང་ གྱིས་ གསུངས་ པས། བརྒྱ་སར་ སྒང་ནས་
མཁན་པོ་གླན་གདན་དྲངས་ནས་མཁན་པོ་ཞུས། སློབ་དཔོན་ཞྭང་གིས་ལས་
ཆོག་པ་མཛད། གཉགས་ཀྱིས་གསང་སྟེ་བ་མཛད་དེ་བསྙེན་པར་རྫོགས། དུས་
དེའི་ཚེ་ཁ་ཆེ་པཎ་ཆེན་ཤཱཀྱ་ཤྲཱི་ཡང་བོད་དུ་བྱོན་པས་ཁ་ཆེ་པཎ་ཆེན་ལ་ཆོས་
མང་དུ་ཞུས། གཞན་ཡང་དགེ་བའི་བཤེས་གཉེན་མཁས་པ་མང་དུ་བསྟེན་ཏེ་
རྒྱལ་བའི་བཀའ་བོད་དུ་འགྱུར་རོ་ཅོག་ཐམས་ཅད་ཀྱི་ལུང་ཐོབ་པར་མཛད།
བཀའ་གདམས་གཞུང་དྲུག་སོགས་ཤིང་རྟ་ཆེན་པོའི་གཞུང་རྣམས་ལས་བོད་ན་
ལུང་རྒྱུན་གང་བཞུགས་ཐམས་ཅད་རྩད་དཔྱད་དེ་ཐོབ་པར་མཛད། དྲི་མ་མེད་
པའི་རིགས་པའི་སྣང་བ་ཆེས་ཆེར་རྒྱས་ཏེ་བསྟན་པ་ཡོངས་རྫོགས་ཀྱི་གནད་ལ་
འཁྲུལ་མེད་ཀྱི་ངེས་པ་བརྟན་པོ་རྙེད་པ་ན་ཚེ་འདིའི་གཡེང་བ་ཐམས་ཅད་
བཅད་དེ་རུག་པར་སྐུ་མཚམས་དམ་པོ་མཛད། དེ་དུས་བསག་སྦྱང་གཙོ་བོར་
བཏོན་ པས་ ཐོག་མར་བཅོམ་ ལྡན་ འདས་ སྨན་ བླའི་ ལྷ་ ཚོགས་རྣམས་ཞལ་
-77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཟིགས། ཇི་ལྟར་དང་བའི་ཆུ་ནང་དུ་ཟླ་གཟུགས་འཆར་བ་ལྟར་སངས་རྒྱས་
དང་བྱང་སེམས་མང་པོའི་ཞལ་མཐོང་ཞིང་། ལྷ་སར་བྱོན་དུས་ཇོ་བོ་རིན་པོ་
ཆེའི་ཐུགས་ཀ་ནས་འོད་ཟེར་འཕྲོས་ཏེ་ཉིད་ཀྱི་ཐུགས་ཀར་ཐིམ་པའི་སྣང་བ་
བྱུང༌། བྱམས་སྙིང་རྗེ་བྱང་ཆུབ་ཀྱི་སེམས་སྒོམ་པ་ལྷུར་མཛད་པས་མགོན་པོ་
སྤྱན་རས་གཟིགས་ནམ་འདོད་དུ་ཞལ་ གཟིགས། དེའི་གནད་ ཀྱིས་ལྷ་ཁུལ་
དབོན་གྱི་ཐང་ཀ་ཞལ་སྤྲོད་འདི་འབྲི་བའི་དབུས་སུ་བཅུ་གཅིག་ཞལ་འབྲི་བའི་
སྲོལ་ཡང་དར། ལུང་རིགས་དུ་མ་ལ་དབང་བསྒྱུར་ཞིང་བཀའ་འགྱུར་རོ་འཚལ་
གྱི་ལུང་བཞུགས་པས་ལྷ་ལུང་གི་དབང་ཕྱུག་ཅེས་གྲགས་ཤིང་། ལྷ་ཆེན་པོའང་
ཟེར། དོན་འདི་ལ་དགོངས་ནས་རྗེ་ཐམས་ཅད་མཁྱེན་པས་ཀྱང་། དྲི་མེད་ལུང་
གི་དབང་ཕྱུག་ མཁས་ པའི་མཆོག །ཅེས་བསྔགས་པ་མཛད་དོ། །མཁས་ པ་
ཆེན་པོ་འདིའི་གསུང་སྒྲོས་ལ་བརྟེན་པའི་འཆད་ཁ་བའི་གྲུབ་མཐའ་གཅེས་
བསྡུས་ལ་ཏཱིཀྐ་ཆེན་པོ་ཞིག་དང༌། བློ་སྦྱོང་གི་ཟིན་བྲིས་རྒྱས་པ་ལེགས་པ་ཞིག་
ཀྱང་ ཡོད་ ཅེས་ བཀའ་ གདམས་ ཆོས་ འབྱུང་ ལས་ གསུངས་སོ། །ལྷ་ ལུང་ གི་
དབང་ཕྱུག་འདིས་དགེ་བའི་བཤེས་གཉེན་སེ་སྤྱིལ་བུ་བ་ཆེན་པོ་ཐོག་མར་
མཇལ་ བ་ ནས་ ནམ་ གཤེགས་ ཀྱི་ བར་ ཚུལ་ བཞིན་ དུ་ བསྟེན། སྤྱིལ་ བུ་ བ་
གཤེགས་ནས་ལྕགས་ཕོ་ཁྱིའི་ལོ་སྤྱིལ་བུ་དང་འཆད་ཁའི་གདན་ས་མཛད་དེ་
བཀའ་གདམས་གཞུང་པའི་ལུགས་སྲོལ་ལེགས་པར་བསྐྱང་བའི་སྒོ་ནས་ཆུ་ཕོ་
འབྲུག་གི་བར་ལོ་བཞི་བཅུ་རྩ་གསུམ་གདན་ས་མཛད་ཅིང་བསྟན་འགྲོའི་དོན་
རྒྱ་ཆེར་མཛད་དེ། རང་ལོ་བདུན་ཅུ་རྩ་ལྔ་པ་ཆུ་འབྲུག་གི་ཆོ་འཕྲུལ་ཟླ་བའི་
ཚེས་བཅོ་ལྔ་ལ་ཞི་བར་གཤེགས་སོ། །མཁས་པ་ཆེན་པོ་འདི་ལ་སློབ་མ་མང་དུ་
- 78 -



ལམ་རིམ་བླ་མ་བརྒྱུད་པའི་རྣམ་ཐར།
བྱུང་ཞིང་སྲས་ཀྱི་ཐུ་བོ་བཀའ་གདམས་གཞུང་པའི་མན་ངག་ཐམས་ཅད་བུམ་
པ་གང་བྱོར་མངའ་བ་ནི་ལྷ་འགྲོ་བའི་མགོན་པོའོ། །དེས་ན་བྱང་ཆུབ་ལམ་རིམ་
ལ་བློ་སྦྱོང་བར་འདོད་པ་རྣམས་ཀྱིས་བདག་ཉིད་ཆེན་པོ་འདི་ལ་གསོལ་བ་
འདེབས་ཤིང་། འདིའི་རྣམ་ཐར་ལྟར་རྒྱལ་བའི་གསུང་ རབ་ དགོངས་འགྲེལ་
དང་བཅས་པ་མཐའ་དག་ཚིག་དང་དོན་གྱི་སྒོ་ནས་འཛིན་པའི་སྨོན་ལམ་
གདབ་ཅིང་། གཙོ་བོར་གསུང་རབ་དགོངས་འགྲེལ་དང་བཅས་པའི་ སྙིང་པོ་
བྱང་ཆུབ་ལམ་གྱི་རིམ་པ་སྒོམ་པ་ལ་བློ་ནུས་ཅི་ཡོད་ཀྱིས་འབད་པར་བྱའོ།། །།
ལྷ་འགྲོ་བའི་མགོན་པོའི་རྣམ་ཐར་བཞུགས་སོ། །
ཁམས་གསུམ་འགྲོ་བའི་མགོན་པོ་རིན་པོ་ཆེ། ཞེས་བསྔགས་པ། ལྷ་
འགྲོ་བའི་མགོན་པོ་ནི། ཕོ་བྲང་ཁང་དམར་དུ་ཡབ་ཇོ་འབག་དང་། ཡུམ་ལྷ་
འབྲི་སྒང་པའི་ལྕམ་མོ་ལྷ་གཅིག་འཛམ་གླིང་རྒྱན་གཉིས་ཀྱི་སྲས་སུ་མེ་ཕོ་རྟ་ལ་
འཁྲུངས། སྐུ་གཞོན་ནུ་ནས་དམ་པའི་ཆོས་འཚོལ་བ་ལྷུར་ལེན་པ་ཞིག་བྱུང་སྟེ།
ལོ་དྲུག་ལོན་པའི་ཚེ་ཀོང་འདུལ་བ་འཛིན་པ་ཆེན་པོ་ལ་བསྙེན་གནས་ཀྱི་སྡོམ་
པ་མནོས། དེ་ ནས་ ཁྱིམ་ གྱི་ གནས་ བཙོན་ ར་ ལྟ་ བུར་ མཐོང་ སྟེ་ངེས་འབྱུང་
ཤུགས་དྲག་པོས་བསྐུལ་ནས་ལོ་བཅུ་དྲུག་པ་ལ་འཆད་ཁར་ཁུ་བོའི་དྲུང་དུ་བྱོན་
ནས་དགེ་བསྙེན་གྱི་སྡོམ་པ་མནོས། དེའི་མོད་ལ་སྐྱོར་མོ་ལུང་དུ་སྦལ་ཏི་ལ་
མཁན་པོ་དང་། གྲོས་བའི་དགེ་བཤེས་གནས་བརྟན་ལ་སློབ་དཔོན་ཞུས་ཏེ་
རབ་ཏུ་བྱུང་ནས་མཚན་དབང་ཕྱུག་འོད་དུ་བཏགས། ཕྱིས་པོ་ཏོར་དགེ་བཤེས་
གནས་བརྟན་ ལ་ མཁན་པོ་དང༌། སུ་ གུ་དོ་ནས་དགེ་བཤེས་རྒྱལ་ ཚ་ གདན་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དྲངས་ནས་ལས་ཀྱི་སློབ་དཔོན་ཞུས། ཇོ་བཙུན་པས་གསང་སྟེ་སྟོན་པ་མཛད་
དེ་བསྙེན་པར་རྫོགས་ནས་འདུལ་བའི་བསླབ་བྱ་རྣམས་ལེགས་པར་བསླབས་
ཏེ་ཕྱག་ལེན་ལ་ཐེབས་པར་མཛད། དེ་ནས་རང་གི་ཁུ་བོ་ལྷ་ལུང་གི་དབང་ཕྱུག་
བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་སྤྱིར་ཆོས་མང་དུ་གསན་ཅིང་།
ལྷག་པར་ཇོ་བོ་ཡབ་སྲས་ནས་དགེ་བའི་བཤེས་གཉེན་པོ་ཏོ་བ་ཆེན་པོ་ལ་
བརྒྱུད་པའི་བཀའ་གདམས་གཞུང་པའི་མན་ངག་བྱང་ཆུབ་ལམ་གྱི་རིམ་པའི་
འགོ་བཤེས་གཉེན་བསྟེན་ཚུལ་ནས་ཞི་ལྷག་གི་བར་དམིགས་སྐོར་རེ་རེ་ནས་
སྙན་བརྒྱུད་ཀྱི་མན་ངག་གིས་ངོ་སྤྲོད་དང་རྒྱལ་བའི་བཀའ་དང་ཤིང་རྟ་ཆེན་
པོའི་གཞུང་གི་སྟེང་ནས་ངེས་པ་ཕུལ་ཕྱིན་འདྲེན་ཚུལ་རྣམས་ཡོངས་སུ་རྫོགས་
པར་གསན་ཞིང་ཐུགས་ཉམས་སུ་བཞེས་ཏེ་གདེང་ཐོབ་པར་མཛད། ཁུ་བོ་ལྷ་
ལུང་གི་དབང་ཕྱུག་ཞིང་གཤེགས་ནས་སྤྱིལ་བུ་དང་འཆད་ཁའི་གདན་ས་མཛད་
དེ། ཆུ་མོ་སྦྲུལ་ནས། ས་མོ་ལུག་གི་བར་ལོ་ཉི་ཤུ་རྩ་བདུན་བཞུགས་ནས་
བསྟན་པའི་བདག་པོ་མཛད། པོ་ཏོ་གནས་བརྟན་དང་། བཀའ་གདམས་གཞུང་
པའི་བཤེས་གཉེན་རྣམས་གྲོས་མཛད་དེ་པོ་ཏོ་སྡེ་མ་ལག་དང་བཅས་པ་ཕུལ།
ཀོང་པོ་ནས་རྟ་བར། བུ་ཆུ་བྱང་ལུང་གསུམ་གྱིས་ཐོག་དྲངས་པའི་སྡེ་པ་སུམ་ཅུ་
ཙམ་གྱིས་གཙུག་ལག་ཁང་གི་ལྡེ་མིག་གཏད་ནས་ཕུལ། དྭགས་པོ་ནས་ བླ་
གདའ། ཀན་ན་མོ་ཤོད་ཀྱིས་ཐོག་དྲངས་པའི་སྡེ་པ་མི་སྡེ་དང་བཅས་པ་ཕུལ།
ཕྱིས་ ཀྱང་ ཡུན་ རིང་ པོར་ དེ་ རྣམས་ སུ་ དཀོན་ གཉེར་ དང་ མི་ དཔོན་བསྐོས།
གཉལ་ནས་ཟངས་པོ་ཆེ་བས་གདན་དྲངས་ཏེ་སྐུ་འབུམ་ཆེན་མོའི་རབ་གནས་
མཛད། ཟངས་པོ་ཆེ་སྡེ་མ་ལག་དང་བཅས་པ་ཕུལ་ནས་གཙུག་ལག་ཁང་གི་ལྡེ་
- 80 -



ལམ་རིམ་བླ་མ་བརྒྱུད་པའི་རྣམ་ཐར། །
མིག་ཕུལ། རོང་རྩེ་དཀར་དུ་གདུང་ཁང་ཆེན་མོའི་རབ་གནས་ལ་སྤྱན་དྲངས་
ནས་སྡེ་མ་ལག་དང་བཅས་པ་ཕུལ། དུས་ཕྱིས་ཀྱང་ཟངས་པོ་ཆེ་དང་། གྲ་སྐོར་
ན་ སྤྱིལ་བུ་བའི་ཆོས་རྒྱུད་འཛིན་པ་མང་དུ་བྱུང་ངོ༌། །ཨེ་ནའང་བུ་དལ་ལ་
སོགས་པ་ནས་ཡོན་བདག་དང་བུ་སློབ་མང་དུ་བྱུང་། ཐུན་མོང་བ་བྱང་ཆུབ་
ལམ་ གྱི་ རིམ་པ་དང༌། ཐུན་མོང་མིན་པ་རྡོ་ རྗེ་ ཐེག་ པའི་ ལམ་ལ་སྦྱངས་ཏེ་
བསྙེན་སྒྲུབ་མཛད་པས་ཡི་དམ་མང་པོའི་ཞལ་གཟིགས་ཤིང་ལྷག་པར་མི་གཡོ་
བ་དངོས་སུ་གྲུབ་པས་མི་གཡོ་བའི་སྤྲུལ་པར་གྲགས་པ་བྱུང་། ཡར་ཀླུངས་སུ་
གོང་པོ་རིར་སེང་གེ་སྒྲའི་ཞལ་གཟིགས། པོ་ཏོ་ན་དགེ་བཤེས་འདི་ལ་ཆོས་
གསུངས་ པའི་ ཐུབ་ པའི་ སྐུ་ གཅིག་ ཀྱང་ བཞུགས། བསྟན་ པའི་ ནང་ མཛོད་
འདུལ་བ་གཙོ་བོར་མཛད་པས་ སྤྱིལ་བུར་ཚུལ་བཞུགས་ གཅིག་གི་སྟེང་དུ་
གནས་བརྟན་བཅུ་དྲུག་དངོས་སུ་ བྱོན་ པས། འགྲོ་བའི་མགོན་པོ་ལ་གནས་
བརྟན་བཅུ་དྲུག་གིས་བསྐོར་བའི་ཐང་སྐུ་ཡང་མང་དུ་འཕེལ། དབྱར་གནས་ཀྱི་
ཚེ་གནས་བརྟན་བཅུ་དྲུག་གི་ཚུལ་ཤིང་རེ་ཡང་ལེན། མང་ཇའི་དུས་སུ་གནས་
བརྟན་གསོལ་འདེབས་འཆག་མེད་མཛད། ལྷ་སར་ཇོ་བོས་ཆོས་གསུངས་ཤིང་
རྭ་སྒྲེང་དུ་བྱོན་པའི་ཚེ་ཇོ་བོ་རྗེ་དཔལ་ལྡན་ཨ་ཏི་ཤས་ཞལ་དངོས་སུ་བསྟན་
ནས་གདམས་པ་དང་རྗེས་སུ་བསྟན་པ་མང་དུ་སྩལ། བདག་ཉིད་ཆེན་པོ་འདི་
ཡི་དམ་ལྷའི་བསྙེན་སྒྲུབ་མཐར་ཕྱིན་པས་འདམ་དུ་ལྷ་མོ་ཆེ་ཞིག་ལ་གདོན་
ཞུགས་ནས་སུས་ཀྱང་མ་ཐོན་པ་ལ་དེར་བྱོན་ནས་བགེགས་སྐྲོད་མཛད་པས་
ལྷའི་མཆན་ཁུང་གཉིས་ནས་ཕུག་རོན་རེ་འཕུར་ཞིང་། དེ་གཉིས་སྤྱང་ཀིར་སོང་
བ་ཀུན་གྱིས་མཐོང་བ་བྱུང་སྟེ། དེ་ནས་རབ་གནས་ལེགས་པར་མཛད། འགྲོ་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མགོན་ཆོས་རྒྱལ་འཕགས་པ་ཕྱིར་ཐེགས་དུས་དགེ་བའི་བཤེས་གཉེན་གཞན་
རྣམས་ཕྱིར་ལོག །དགེ་བའི་བཤེས་གཉེན་འགྲོ་མགོན་རིན་པོ་ཆེ་ཁྱེད་དང་
འབྲལ་མི་ཕོད་པར་འདུག་ལྷན་ཅིག་ཏུ་གཤེགས་གསུངས་ནས་ཤ་པོ་སྲང་བར་
ཚུར་བྱོན། མཁས་བཙུན་དང་མི་ཆེན་མང་པོའི་དོན་མཛད་ནས་རང་ལོ་དོན་
བཞི་པ་ས་མོ་ལུག་གི་ལོ་སྟོན་ཟླ་ཐ་ཆུང་གི་ཉེར་གཅིག་ལ་སྤྱིལ་བུར་གཤེགས་
སོ། །དེ་ནས་སློབ་མ་རྣམས་ཀྱིས་མཆོད་པ་རྒྱ་ཆེར་བྱས་ཏེ་སྐུ་གདུང་བཞུ་བས་
ལྷ་ སྐུ་ལ་ སོགས་པའི་རྟེན་མང་དུ་བྱོན་ཞིང་། ཁྱད་པར་ཐུགས་ལྗགས་སྤྱན་
གསུམ་བྱོན་པ་སྤྱན་སྤྱིལ་བུའི་ནང་རྟེན་གསེར་སྐུའི་ནང་དུ་བཞུགས། ཐུགས་
འཆད་ཁ་བས་གདན་དྲངས་ནས་ངོ་སྒྲའི་གདུང་ཁང་ན་བཞུགས། ལྗགས་སུ་གུ་
དོར་གདན་དྲངས་ནས་བྱང་ཆུབ་ཆེན་པོའི་ནང་ན་བཞུགས། དུང་གཡས་འཁྱིལ་
བཞི་བྱོན་པ་ལ་གཅིག་རུག་པའི་གསེར་སྐུར་བཞུགས། གཅིག་སྤངས་པའི་རྟེན་
སྐལ་ལ་གདུང་ཁང་ན་བཞུགས་ནས་ངོ་སྤྲད་ཡོད། གཅིག་ད་ལྟ་སྤྱིལ་བུའི་ནང་
རྟེན་ལ་བཞུགས་སོ། །ལྷ་ ལུང་ གི་དབང་ ཕྱུག་ དང་། ལྷ་འགྲོ་བའི་མགོན་པོ་
གཉིས་པོ་འདི་དང་འདི་གཉིས་ཀྱི་ཆོས་རྒྱུད་འཛིན་པ་སྤྱིལ་བུ་དང་འཆད་ཁའི་
གདན་ས་བ་གསུམ་ཙམ་དང་བཅས་བཀའ་གདམས་གླེགས་བམ་ལས་གསལ་
བར་ལུང་བསྟན་པ་ནི། སེ་སྤྱིལ་བ་ལུང་བསྟན་པའི་འཕྲོ་ནས། ཁྱེད་ལ་ཤཱཀྱའི་
གདུང་རིགས་འཛིན་པ་ལྷའི་ལྷ་ཞིག་ནས་བཟུང་ལྔ་ལས་མི་ཉུང་བ་འབྱུང་།
ཞེས་སོགས་གསལ་བར་ལུང་བསྟན་ཏོ། །བདག་ཉིད་ཆེན་པོ་འདི་འཕྲིན་ལས་
ཀྱི་ཁྱབ་བདལ་བླ་ལྷག་ཏུ་ཆེ་བ་ཞིག་བྱུང་བས་རྗེ་ཐམས་ཅད་མཁྱེན་ པས།
ཁམས་གསུམ་འགྲོ་བའི་མགོན་པོ་རིན་པོ་ཆེ། །ཞེས་བསྔགས་པ་ཆེ་བར་མཛད་
- 82 -



ལམ་རིམ་བླ་མ་བརྒྱུད་པའི་རྣམ་ཐར།
དོ། །འགྲོ་མགོན་རིན་པོ་ཆེ་འདི་ལ་སློབ་མ་བསམ་གྱིས་མི་ཁྱབ་པ་ཞིག་ཡོད་
ཀྱང་། སྲས་ཀྱི་ཐུ་བོ་བཀའ་གདམས་གཞུང་པའི་རྒྱུད་འཛིན་ཆེན་པོ་ནི་དགེ་
བའི་བཤེས་གཉེན་བཟང་ཆེན་པའོ། ། །
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
ལྷ་འགྲོ་བའི་མགོན་པོ་འདི་ལ་གསོལ་བ་འདེབས་ཤིང༌། འདིའི་རྣམ་ཐར་ལྟར་
བཀའ་གདམས་ཀྱི་རྣམ་ཐར་གཙང་མ་བསྲེ་བསླད་མེད་པར་སྐྱོང་ཞིང་བྱང་ཆུབ་
ལམ་གྱི་རིམ་པའི་ལམ་ཐུན་མོང་བ་དང་ཐུན་མོང་མིན་པ་གཉིས་ཀ་ལ་བག་
ཆགས་ཅི་ཐེབས་བྱའོ།། །། །
དགེ་བའི་བཤེས་གཉེན་བཟང་ཆེན་བའི་རྣམ་ཐར་
བཞུགས་སོ། །
རྣམ་དག་ཚུལ་ཁྲིམས་ངད་ལྡང་བཟང་ཆེན་པ། ཞེས་བསྔགས་པ། དགེ་
བའི་བཤེས་གཉེན་བཟང་ཆེན་པ་ནི། གཉལ་སྨད་དུ་ངོ་མཚར་བའི་ལྟས་དང་
བཅས་ཏེ་སྐུ་འཁྲུངས། ཆུང་ངུའི་དུས་ནས་ཁྱིམ་གྱི་འདུ་འཛི་ལ་མ་ཆགས་པར་
རྒྱལ་བའི་བསྟན་པ་ལ་ཞུགས་ནས་དམ་པའི་ཆོས་རྣམ་པར་དག་པ་ཞིག་བྱ་བར་
འདོད་པའི་འདུན་པ་ཤུགས་དྲག་པོ་ནར་མར་བྱུང་སྟེ་སུས་ཀྱང་བཟློག་མ་ཐུབ་
པར་བཟང་ཆེན་གྱི་གདན་ས་པ་མཁན་པོ་བསོད་ནམས་འབྱུང་གནས་ལས་
རབ་ཏུ་བྱུང་ཞིང་ ཚིགས་སྔ་མ་དགེ་ཚུལ་གྱི་སྡོམ་པ་མནོས། མཚན་དར་མ་
བསོད་ནམས་སུ་བཏགས་མཁན་པོ་དེ་ཉིད་ལ་བརྟེན་ཏེ་དགེ་ཚུལ་གྱི་བསླབ་བྱ་
རྣམས་ལེགས་པར་བསླབས་ཤིང་ཆོས་སྤྱོད་རྣམས་ཐུགས་སུ་ཆུད་པར་མཛད།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་ནས་ གཞུང་ ལུགས་རྣམས་ ལ་ སྦྱངས་ ཏེ་ སྡེ་ སྣོད་ གསུམ་ ལ་ མཁས་ པར་
བསླབས། ངེས་འབྱུང་གི་བསམ་པ་རྣམ་པར་དག་པས་རྒྱུད་བསྐུལ་ཏེ་མཁན་པོ་
དར་ཡེ་བ། ཁ་སྐོང་གི་དགེ་འདུན་གྲངས་ཚང་བ་དང་བཅས་པའི་དབུས་སུ་
བསྙེན་པར་རྫོགས། ལྷ་འགྲོ་བའི་མགོན་པོའི་ཞབས་རྡུལ་སྤྱི་བོས་བླངས་ཏེ་
འདུལ་བ་ལུང་སྡེ་བཞིའི་བརྗོད་བྱའི་དོན་ཐམས་ཅད་སློབ་དཔོན་ཡོན་ཏན་འོད་
ཀྱིས་འདུལ་བའི་མདོར་གཏན་ལ་ཕབ་པ་ལྟར་བྱིན་ལེན་དང་རུང་ཆུ་འདེབས་
པ་ཡན་ཆད་དགེ་སློང་གི་བསླབ་བྱ་ཕྲ་རགས་ཐམས་ཅད་ཐུགས་སུ་ཆུད་པར་
མཛད་དེ་ལག་ཏུ་བདར་ནས་འདུལ་བ་ནས་བཤད་པའི་བཅས་རང་གི་ཉེས་པ་
ཕྲ་མོས་ཀྱང་མ་གོས་པའི་ཚུལ་ཁྲིམས་རྣམ་པར་དག་པར་བསྲུང་བར་མཛད།
ཚུལ་ཁྲིམས་ཀྱི་མཐུ་ལས་སྐྱེས་པའི་དྲི་བཟང་པོ་རྫི་ ཕྱོགས་མིན་པར་འཕྲོ་བ་
ཞིག་ཡོད་ པར་ གྲགས། དོན་འདི་ལ་དགོངས་ནས་ རྗེ་མས་ཅད་མཁྱེན་པས་
བཤེས་གཉེན་ཆེན་པོ་འདི་ལ། རྣམ་དག་ཚུལ་ཁྲིམས་ངད་ལྡང་བཟང་ཆེན་པ། །
ཞེས་བསྔགས་སོ། །ལྷ་འགྲོ་བའི་མགོན་པོ་ལ་རྒྱལ་བའི་བཀའ་དང་ཤིང་རྟ་
ཆེན་པོའི་གཞུང་མང་པོ་གསན་ཏེ་གཞུང་ལུགས་རྣམས་ལ་མཁས་པའི་ཕུལ་དུ་
ཕྱིན་པར་གྱུར་པ་ན་རང་གི་ཡོན་ཏན་གྱི་སྟོབས་ཀྱིས་དགེ་འདུན་ཚང་མས་
བཟང་ ཆེན་ གྱི་གདན་སར་བསྐོས་ཏེ་ཆོས་གྲྭ་ཆེན་ པོ་ དེའི་ སེང་གེའི་ ཁྲི་ ལ་
བཞུགས་ནས་ཤིང་རྟ་ཆེན་པོའི་གཞུང་ལུགས་རྣམས་རྒྱ་ཆེར་སྤེལ་བས་དགེ་
བའི་བཤེས་གཉེན་བཟང་ཆེན་པ་ཞེས་ཕྱོགས་ཀུན་ཏུ་སྙན་པར་ གྲགས། དེ་
ནས་ལྷ་འགྲོ་བའི་མགོན་པོ་བཟང་ཆེན་དུ་གདན་དྲངས་ནས་མཆོད་ཅིང་བསྙེན་
བཀུར་ཏེ་རྒྱལ་བའི་གསུང་རབ་དགོངས་འགྲེལ་དང་བཅས་པ་མཐའ་དག་གི་
- 84 -



ལམ་རིམ་བླ་མ་བརྒྱུད་པའི་རྣམ་ཐར།
དོན་གང་ཟག་གཅིག་གི་ཉམས་ལེན་གྱི་རིམ་པར་དྲིལ་བ་དཔལ་ཨ་ཏི་ཤའི་
མན་ངག་བྱང་ཆུབ་ལམ་གྱི་རིམ་པའི་མྱོང་ཁྲིད་ལེགས་པར་གསན། དེ་ཡང་
ཐོས་ལོ་ཙམ་ལ་མ་བཞག་པར་ཚུལ་བཞིན་དུ་ཉམས་སུ་བླངས་པས་མྱོང་བ་
ལེགས་ པར་ ཐོན། ལྷ་ འགྲོ་ བའི་ མགོན་ པོ་ ལ་ བཀའ་ གདམས་ གཞུང་ དྲུག་
གསན་ཏེ་ལམ་གྱི་རིམ་པའི་དམིགས་སྐོར་མཐའ་དག་ཤིང་རྟ་ཆེན་པོའི་གཞུང་
དང་སྦྱར་ཏེ་འཆད་པ་ལ་མི་འཇིགས་པའི་སྤོབས་པ་ཐོབ། ཁ་ཆེ་པཎ་ཆེན་ཤཱཀྱ་
ཤྲཱི་བཟང་ཆེན་དུ་གདན་དྲངས་ཏེ་མདོ་སྔགས་ཀྱི་ཆོས་མང་དུ་གསན། སྲས་ཀྱི་
ཐུ་བོ་མཚོ་སྣ་བ་ཆེན་པོ་སོགས་སྐལ་བ་དང་ལྡན་པ་མང་པོ་ལ་བྱང་ཆུབ་ལམ་གྱི་
རིམ་པའི་ཁྲིད་དང་ཤིང་རྟ་ཆེན་པོའི་གཞུང་ལུགས་རྣམས་རྒྱ་ཆེར་སྤེལ་བར་
མཛད་ནས་མཐར་དགུང་ལོ་བདུན་ཅུ་རྩ་ལྔ་རུ་ཕེབས་པའི་ཚེ་ཤ་དུག་ཞིག་གིས་
སྐུ་བསྙུན་པ་ན་དགེ་འདུན་ཐམས་ཅད་ཀྱིས་རིམ་གྲོ་རྒྱ་ཆེར་མཛད་ཅིང་། ཆོས་
སྐྱོང་མགོན་པོ་ཏྲཀྐད་ཀྱིས་ཀྱང་བྱ་རོག་ཏུ་སྤྲུལ་ནས་རྒྱ་བལ་ནས་ཨ་རུ་ར་རློན་
པ་བླངས་ཏེ་ཕུལ་བ་སོགས་ཐབས་དང་རིམ་གྲོ་ཅི་བྱས་ཀྱང་མ་བཟློག་པར་ཞིང་
གཤེགས། དགེ་འདུན་རྣམས་ཀྱིས་མཆོད་པ་རྒྱ་ཆེར་བྱས་ཏེ་སྤུར་གྱི་མཆོད་རྟེན་
བཞེངས་ པའི་དྲུང་ན་ཆོས་སྐྱོང་ ཏྲཀྐད་ ཀྱིས་ཕུལ་བའི་ ཨ་རུ་ར་རློན་ པ་ དེ་
བཞག །སྤུར་གྱི་ཞལ་ནུབ་ཕྱོགས་སུ་བསྟན་པ་ཞིག་བྱུང་བས་གྲྭ་སྐོར་དུ་བཀའ་
གདམས་ཀྱི་བསྟན་པ་རྒྱ་ཆེར་འཕེལ་བའི་རྟེན་འབྲེལ་དུ་བྱུང་ཞེས་གླེང་ངོ༌། །
བཤེས་གཉེན་ཆེན་པོ་འདི་ལ་རྒྱུད་འཛིན་གྱི་སློབ་མ་མང་དུ་བྱུང་བ་ལས་སྲས་
ཀྱི་ཐུ་བོ་ནི་མཚོ་སྣ་བ་ཆེན་པོའོ། །
དེས་ན་ བྱང་ ཆུབ་ ལམ་ རིམ་ ལ་ བློ་སྦྱོང་ བར་ འདོད་ པ་ རྣམས་ ཀྱིས་
85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཤེས་གཉེན་ཆེན་པོ་འདི་ལ་གསོལ་བ་འདེབས་ཤིང་འདིའི་རྣམ་ཐར་ལྟར་
ཚུལ་ཁྲིམས་རྣམ་པར་དག་པ་གཞིར་བཟུང་ནས་བྱང་ཆུབ་ལམ་གྱི་རིམ་པ་ལ་བློ་
སྦྱོང་ཞིང་གཞུང་ལུགས་གདམ་པར་འཆར་བ་ཞིག་འོང་བར་བྱའོ།། །། །
འདུལ་བ་འབུམ་སྡེའི་མངའ་བདག་མཚོ་སྣ་བའི་
རྣམ་ཐར་བཞུགས་སོ། །
འདུལ་ བ་ འབུམ་ སྡེའི་ མངའ་ བདག་ མཚོ་ སྣ་ བ། ཞེས་ བསྔགས་ པ།
འདུལ་འཛིན་མཚོ་སྣ་བ་ཆེན་པོ་ནི། མོན་མཚོ་སྣ་སྟོད་དུ་སྐུ་འཁྲུངས། བྱིས་པ་
སྨྲ་ཤེས་ཙམ་ནས་ཆོས་བྱེད་པའི་འདུན་པ་ཁོ་ནས་སྒོ་གསུམ་གྱི་སྤྱོད་པ་ཐམས་
ཅད་ཆོས་དང་མཐུན་པར་མཛད་པ་ལ་བྱིས་པའི་ངང་ཚུལ་དུ་མི་འགྲོ་བ་ཞིག་
བྱུང་ཞིང་། དགུང་ལོ་བརྒྱད་ལོན་པའི་ཚེ་བླ་མའི་དྲུང་དུ་འགྲོ་ཟེར་ནས་སུས་
བཀག་ཀྱང་མ་ཐུབ་པར་དགེ་བའི་བཤེས་གཉེན་བཟང་ཆེན་པའི་ཐད་དུ་བྲོས་
ཏེ་རབ་ཏུ་བྱུང་། ཚིགས་སྔ་མ་དགེ་ཚུལ་གྱི་སྡོམ་པ་མནོས་ཏེ་མཚན་ཤེས་རབ་
བཟང་པོ་ཞེས་བཏགས། དུས་དེའི་ཚེ་པཎྜི་ཏ་མཁས་པའི་ཉམས་དང་ལྡན་པ་
ཞིག་རང་ཤུགས་ཀྱིས་བྱུང་བས་སྡེ་སྣོད་འཛིན་པ་བློ་གྲོས་སེང་གེའི་སྐྱེ་བར་
གྲགས་པ་བྱུང་ངོ༌། །དེ་ནས་དགེ་བའི་བཤེས་གཉེན་བཟང་ཆེན་པ་བསམ་སྦྱོར་
གཉིས་ཀྱིས་ཚུལ་བཞིན་དུ་བསྟེན་ནས་བཀའ་གདམས་གཞུང་དྲུག་ལ་སོགས་
པའི་ཤིང་རྟ་ཆེན་པོའི་གཞུང་རྣམས་ལ་ལེགས་པར་སྦྱངས་ཤིང་། ཁྱད་པར་དུ་
འདུལ་ བ་ ལུང་ སྡེ་བཞི་དང་། དེ་ཐམས་ཅད་ ཀྱི་བརྗོད་ བྱའི་ དོན་ གཅིག་ཏུ་
བསྡུས་པ་འདུལ་བ་མདོ་རྩ་བ་ལ་སྦྱངས་ཏེ་ཚིག་དོན་མཐའ་དག་ཐུགས་སུ་ཆུད་
86 -



ལམ་རིམ་བླ་མ་བརྒྱུད་པའི་རྣམ་ཐར། །
པར་མཛད་ཅིང་། དགེ་བའི་བཤེས་གཉེན་བཟང་ཆེན་པ་ལ་མཁན་པོ་ཞུས་ཏེ་
མཁན་ སློབ་ དགེ་ འདུན་ གྲངས་ ཚང་ བའི་ དབུས་ སུ་བསྙེན་ པར་ རྫོགས་ཏེ།།
འདུལ་བའི་བསླབ་བྱ་མཐའ་དག་ཆེས་ཞིབ་པར་ཐུགས་ལ་མངའ་བ་ལྟར་ཕྱག་
ལེན་ལ་ཐེབས་པར་མཛད་པས་འཕགས་པ་ཉེ་བར་འཁོར་སླར་ཡང་གངས་
རིའི་ཁྲོད་དུ་བྱོན་པ་ཇི་ལྟ་བར་གྱུར་ཏོ། །དེ་ནས་དགེ་བའི་བཤེས་གཉེན་བཟང་
ཆེན་པ་ལས་དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་
པོ་ཆེ་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། དཔལ་ཨ་
ཏི་ཤས་གངས་རིའི་ཁྲོད་འདིར་གསལ་བར་མཛད་པའི་མན་ངག་བྱང་ཆུབ་ལམ་
གྱི་རིམ་པའི་ཁྲིད་བཀའ་གདམས་གཞུང་པའི་བཤད་སྲོལ་ལྟར་མཐའ་དག་པར་
གསན་ནས་ཉམས་སུ་བླངས་ཏེ་གདེང་ཐོབ་པར་མཛད། བདག་ཉིད་ཆེན་པོ་
འདི་ནི་རྒྱལ་བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པ་
ཞིག་ཡིན་པས་གསུང་རབ་དགོངས་འགྲེལ་དང་བཅས་པ་ལ་ཐོས་པ་ཉིན་པར་
མཛད་པར་མ་ཟད་རྨི་ལམ་སྒྱུ་མའི་རྣམ་ཐར་འབྱོངས་པས་མཚན་མོ་མནལ་
ལམ་དུ་ཡང་སློབ་དཔོན་ཡོན་ཏན་འོད་ལ་འདུལ་བ་གསན། རྒྱལ་སྲས་ཞི་བ་ལྷ་
ལ་སྤྱོད་འཇུག་གསན། སློབ་དཔོན་དབྱིག་གཉེན་ལ་མངོན་པ་མཛོད་གསན།
སློབ་དཔོན་ཕྱོགས་ཀྱི་གླང་པོ་ལ་ཚད་མའི་མདོ་གསན། སློབ་དཔོན་ཆོས་ཀྱི་
གྲགས་པ་ལ་རྣམ་འགྲེལ་སོགས་ཚད་མ་སྡེ་བདུན་གསན། སློབ་དཔོན་ཟླ་བ་
གྲགས་པ་ལ་གསང་འདུས་གསན། རྗེ་བཙུན་བྱམས་པ་མགོན་པོ་ལ་མངོན་
རྟོགས་རྒྱན་གསན་པར་གྲགས། དེ་ལྟར་ཐོས་པ་རྒྱ་མཚོའི་ཕ་རོལ་ཏུ་བྱོན་ཞིང་།
ལྷག་པར་འདུལ་བ་ལ་མཁས་པའི་ཕུལ་དུ་གྱུར་པས་མགོན་པོ་ལ་སོགས་པའི་
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆོས་སྲུང་རྣམས་དང་། དཀར་ཕྱོགས་ཀྱི་ལྷ་མང་པོས་འདུལ་བའི་བསྟན་བཅོས་
གངས་རིའི་ཁྲོད་ཀྱི་གདུལ་བྱ་རྣམས་ཀྱིས་གོ་སླ་བ་ལུང་སྡེ་བཞིའི་གནད་བསྡུས་
པ་ཞིག་རྩོམས་ཤིག ། དེ་ལ་ཐོས་བསམ་བྱེད་པ་ཐམས་ཅད་ངེད་ ཀྱིས་བུ་
བཞིན་སྐྱོང་ངོ་ཞེས་བསྐུལ་ཞིང་། དགེ་འདུན་མང་པོས་གྲྭ་སྐོར་གྱི་གདན་སར་
འབྱོན་ དགོས་ པར་ བསྐུལ་ཏེ་ཆོས་གྲྭ་ཆེན་པོ་གྲྭ་སྐོར་ གྱི་ སེང་གེའི་ ཁྲི་ ལ་
བཞུགས་ཏེ། ཤིང་རྟ་ཆེན་པོའི་གཞུང་ལུགས་རྣམས་རྒྱ་ཆེར་སྤེལ་ཞིང་ལུང་སྡེ་
བཞིའི་གནད་ཀུན་བསྡུས་པ་འདུལ་བའི་མདོའི་རྣམ་བཤད་ཉི་མའི་འོད་ཟེར་
ཞེས་བྱ་བ་བརྩམས་ཏེ། དཀར་ཕྱོགས་ཀྱི་ལྷ་རྣམས་ཀྱིས་ཆོས་འདི་ལ་བསྔགས་
པ་བརྗོད་ཕྱིར་བརྩམས་མ་ཐག་དཀར་ཕྱོགས་ཀྱི་ལྷ་རྣམས་ཀྱིས་གླེགས་བམ་
གདན་དྲངས་ཏེ་སླར་ཡང་ལན་གཉིས་པ་བརྩམས་ཞེས་གྲགས་སོ། །གཞན་
ཡང་། བདག་ཉིད་ཆེན་པོ་འདིས་ལམ་རིམ་ལ་སོགས་པའི་བསྟན་བཅོས་ཀྱང་
མང་དུ་མཛད་དོ། །བདག་ཉིད་ཆེན་པོ་འདི་ནི་དགེ་བའི་བཤེས་གཉེན་པོ་ཏོ་
བའི་རྣམ་ཐར་ལྟར་སྐྱེས་བུ་གསུམ་གྱི་ལམ་གྱི་རིམ་པ་ཤིང་རྟ་ཆེན་པོའི་གཞུང་
དང་སྦྱར་ཏེ་འཆད་པ་ལ་མི་འཇིགས་པའི་སྤོབས་པ་ཐོབ་ཅིང་། ཕྱི་ལྟར་དུ་
གསང་སྔགས་ལ་དམ་དོག་ཆེ་བར་མཛད་ཀྱང་ནང་དུ་རང་ཉིད་ སྔགས་ ཀྱི་
ཉམས་ལེན་ཕུལ་དུ་ཕྱིན་པ་མངའ་བས། དཔལ་གསང་བ་འདུས་པའི་རྫོགས་
རིམ་གྱི་རྨི་ལམ་འཛིན་པ་ལ་མངའ་བརྙེས་པས་རྨི་ལམ་དུ་སངས་རྒྱས་ཀྱི་ཞིང་
གཞན་དུ་བགྲོད་པ་དང་། གདུལ་བྱ་ལ་ཆོས་སྟོན་པ་དང་། སངས་རྒྱས་ཀྱི་བྱང་
སེམས་ལས་ཆོས་ཉན་པ་སོགས་སྤྲུལ་བསྒྱུར་སྣ་ཚོགས་ནུས་པ་ཞིག་སྟེ། དེའི་
ཚུལ་ཟུར་ཙམ་ནི་སྔར་སྨོས་པ་ལྟར་རོ། །དེ་ལྟར་བསྟན་འགྲོའི་དོན་རྒྱ་ཆེར་
ཆA-



ལམ་རིམ་བླ་མ་བརྒྱུད་པའི་རྣམ་ཐར། །
མཛད་ནས་དགུང་ལོ་དོན་གཉིས་བཞེས་པའི་ཚེ་དགེ་འདུན་རྣམས་ལ་བསླབ་
བྱ་རྒྱས་པར་མཛད་དེ་གྲྭ་སྐོར་གྱི་གདན་ས་མོན་གྲ་པ་ལ་གཏད་ནས་ཞི་བར་
གཤེགས་སོ། །འདུལ་འཛིན་ཆེན་པོ་འདི་ལ་སློབ་མ་བསམ་གྱིས་མི་ཁྱབ་པ་
ཡོད་ཀྱང་ཐུགས་སྲས་ཐུ་བོ་རང་གི་རྒྱལ་ཚབ་ཏུ་མངའ་གསོལ་བ་ནི་དགེ་བའི་
བཤེས་གཉེན་མོན་གྲ་པ་ཆེན་པོའོ། །དེས་ན་བྱང་ཆུབ་ལམ་རིམ་ལ་བློ་སྦྱོང་
བར་འདོད་པ་རྣམས་ཀྱིས་འདུལ་འཛིན་ཆེན་པོ་འདི་ལ་གསོལ་བ་འདེབས་
ཤིང་བསྟན་པའི་ནང་མཛོད་འདུལ་བའི་བཅས་མཚམས་དག་པ་གཞིར་བཟུང་
ནས་བྱང་ཆུབ་ལམ་གྱི་རིམ་པ་ལ་བློ་སྦྱང་བར་བྱའོ།། །།
ཆོས་མངོན་རྒྱ་མཚོའི་མཐར་སོན་མོན་གྲ་བའི་
རྣམ་ཐར་བཞུགས་སོ། །
ཆོས་མངོན་རྒྱ་མཚོའི་མཐར་སོན་མོན་གྲ་བ། ཞེས་བསྔགས་པ། དགེ་
བའི་བཤེས་གཉེན་མོན་གྲ་བ་ནི། མོན་དང་མཚོ་སྣའི་བར་གྱི་ཡུལ་མོན་གྲོང་དུ་
སྐུ་འཁྲུངས། གཞོན་ནུ་ཉིད་ནས་ཆོས་ཀྱི་བག་ཆགས་བརྟས་པས་རང་ཡུལ་ཉེ་
དུ་དང་བཅས་པ་ལ་མ་ཆགས་པར་མཆིལ་མའི་ཐལ་བ་བཞིན་དོར་ཏེ་གྲྭ་སྐོར་དུ་
མཁན་ཆེན་མཚོ་སྣ་བའི་ཞབས་དྲུང་དུ་ཕེབས་ནས་རབ་ཏུ་བྱུང༌། མཚན་ཚུལ་
ཁྲིམས་བཀྲ་ཤིས་ཞེས་བཏགས། མཁན་ཆེན་མཚོ་སྣ་བ་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་ཏེ། སྡེ་སྣོད་གསུམ་གྱི་དགོངས་པ་འགྲེལ་པའི་ཤིང་
རྟ་ཆེན་པོའི་གཞུང་རྣམས་ལ་སྦྱངས་པས་མཁས་པའི་གོ་འཕང་ཐོབ་ཅིང་། ཁྱད་
པར་མངོན་པ་སྡེ་བདུན་དགོངས་འགྲེལ་དང་བཅས་པ་ལ་མཁས་པའི་ཕུལ་དུ་
89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕྱིན་པར་གྱུར་ཏེ་ཆོས་མངོན་པའི་དོན་ལ་མི་འཇིགས་པའི་སྤོབས་པ་ཐོབ།
མཁན་ཆེན་མཚོ་སྣ་བ་ལས་བསྙེན་པར་རྫོགས་ཏེ་འདུལ་བའི་བསླབ་བྱ་རྣམས་
གསན་ནས་ལག་ཏུ་ བླངས། འདུལ་ བ་ འཛིན་ པའི་ མཆོག་ཏུ་གྱུར། དེ་ ལྟར་
གཞུང་ལུགས་རྒྱ་མཚོ་ལྟ་བུ་ལ་སྦྱངས་པས་མཁས་པའི་ཕུལ་དུ་ཕྱིན་པ་ན་མཚོ་
སྣ་བ་ཆེན་པོ་ལ་བྱང་ཆུབ་ལམ་གྱི་རིམ་པའི་ཁྲིད་བཀའ་གདམས་གཞུང་པའི་
བཤད་སྲོལ་ལྟར་གསན་ཏེ་ཉམས་ལེན་ལ་སྦྱར་བས་མྱོང་བ་ཁྱད་པར་ཅན་ཐོན་
ཏེ་མཁས་བཙུན་བཟང་གསུམ་འཛོམས་པའི་བཤེས་གཉེན་ཆེན་པོར་གྱུར་པ་ན་
མཚོ་སྣ་བ་ཆེན་པོས་རང་གི་རྒྱལ་ཚབ་བསྟན་འཛིན་མཆོག་ཏུ་འགྱུར་བར་
གཟིགས་ནས་བསྔགས་འོས་སུ་མཛད་ཅིང་། གྲྭ་སྐོར་གྱི་གདན་ས་བགྱི་དགོས་
ཞེས་ཡང་ཡང་གསུངས་ཀྱང་བདག་ཉིད་ཆེན་པོ་འདི་བྱང་ཆུབ་ལམ་རིམ་ལ་
མྱོང་བ་ཕུལ་ཕྱིན་ཐོན་པས་ཚངས་པ་དང་བརྒྱ་བྱིན་གྱི་དཔལ་ལའང་མི་སྨོན་ན་
ཚེ་འདིའི་རྙེད་བཀུར་སྙན་གྲགས་ལ་སྨོན་པ་མེད་པ་ལྟ་ཅི་སྨོས་པར་གྱུར་ནས་
བདག་ལྟ་བུས་བླ་མའི་གདན་ས་སྐྱོང་བར་ག་ལ་ནུས་ཞེས་མཛད་དུ་མ་བཞེད།
མཐར་ མཁན་ ཆེན་ མཚོ་ སྣ་ བ་ གཤེགས་ ཁར་ དགེ་ འདུན་ རྣམས་ ལ་ ཞལ་
གདམས་རྒྱ་ཆེར་མཛད་ནས་གདན་ས་འདི་མོན་གྲ་བ་ལ་གཏོད་གསུངས་ནས་
ཞི་བར་གཤེགས་པ་ན་བླ་མའི་གསུང་གི་ཐ་མ་ཞལ་ཆེམས་ལྟ་བུར་སོང་གཤིས་
མཛད་ཐབས་མ་བྱུང་བར་གྲྭ་སྐོར་གྱི་གདན་སར་ཕེབས་ནས་གཙོ་བོར་འདུལ་
བ་དང་མངོན་པ་རྒྱ་ཆེར་བཤད་ཅིང་། ཕར་ཚད་དབུ་མ་རྣམས་ཀྱང་སྔར་སྲོལ་
གང་ཡོད་བཤད་ནས་ཤིང་རྟ་ཆེན་པོའི་གཞུང་ལུགས་ཤིན་ཏུ་དར་བར་མཛད།
སྐལ་བ་དང་ལྡན་པ་དག་ལ་བྱང་ཆུབ་ལམ་གྱི་རིམ་པའི་ཁྲིད་བཀའ་གདམས་
- 90 -



ལམ་རིམ་བླ་མ་བརྒྱུད་པའི་རྣམ་ཐར། །
གཞུང་པའི་བཤད་སྲོལ་ལྟར་ཞིབ་ཏུ་བཤད་པས་ཆོས་ཀྱི་བདུད་རྩིས་ཚིམས་པ་
མང་དུ་བྱུང་ཞིང་། ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་ལམ་རིམ་གྱི་ཁྲིད་
ཡིག་ཀྱང་མཛད་དོ། །མཁན་ཆེན་མོན་གྲ་བ་འདི་ལ་མཁས་ཤིང་གྲུབ་པའི་སློབ་
མ་གྲུབ་ཆེན་ལས་ཀྱི་རྡོ་རྗེ་དང༌། མཁན་ཆེན་ཆོས་སྐྱབས་བཟང་པོ་སོགས་
བསྟན་པ་ལ་བྱ་བ་རྒྱ་ཆེར་བགྱིད་པ་མང་དུ་བྱུང་ངོ༌། ། ་
དེས་ན་བྱང་ཆུབ་ལམ་རིམ་ལ་བློ་སྦྱོང་བར་འདོད་པ་རྣམས་ཀྱིས་དགེ་
བའི་བཤེས་གཉེན་མོན་གྲ་བ་ཆེན་པོ་ལ་གསོལ་བ་འདེབས་ཤིང་བདག་ཉིད་
ཆེན་པོ་འདིའི་རྣམ་ཐར་ལྟར་ཤིང་རྟ་ཆེན་པོའི་གཞུང་ལུགས་རྣམས་ལ་སྦྱངས་
ནས་ གཞུང་ ལུགས་ གདམས་ པར་ འཆར་ བར་ བྱེད་ པ་ དང་། གཞུང་ ལུགས་
གདམས་པར་ཤར་བའི་མན་ངག །བྱང་ཆུབ་ལམ་གྱི་རིམ་པའི་ཉམས་ལེན་ལ་
འབད་ནས་རང་གི་རྒྱུད་བཏུལ་ཏེ་གདུལ་བྱ་གཞན་ལའང་ཕན་ངེས་པ་ཞིག་
བྱའོ།། །། །
མཁན་ཆེན་ཆོས་སྐྱབས་བཟང་པོའི་རྣམ་ཐར་བཞུགས་སོ། །
ཟབ་ཅིང་རྒྱ་ཆེའི་ཆོས་ལ་མངའ་བརྙེས་པས། །སྐལ་ལྡན་འགྲོ་བ་ཀུན་
གྱི་སྐྱབས་སུ་གྱུར། །འཕྲིན་ལས་བཟང་པོས་བསྟན་པ་རྒྱས་མཛད་པ། །དཔལ་
ལྡན་བླ་མའི་ཞབས་ལ་གསོལ་བ་འདེབས། །ཞེས་བསྔགས་པ་མཁན་ཆེན་ཆོས་
སྐྱབས་བཟང་པོ་ནི། གཉལ་དུ་ རིགས་རུས་ཕུན་སུམ་ཚོགས་པ་ཞིག་ཏུ་ སྐུ་
འཁྲུངས། ཆུང་ངུའི་དུས་སུ་ཡབ་ཡུམ་གཉིས་ཀྱིས་བསྣམས་ནས་མཁན་ཆེན་
མཚོ་སྣ་བ་ཆོས་གྲྭར་ཕེབས་པ་དང་ཐུག་སྟེ་མཇལ་བའི་ཚེ། མཚོ་སྣ་བའི་སྐུ་
-91-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆོས་རླུང་གིས་བསྐྱོད་པ་བྱིས་པ་ཆུང་ངུ་འདིའི་སྟེང་དུ་གཡོགས་པ་ལྟར་བཀབ་
པར་གྱུར་པས་མཁན་ཆེན་མཚོ་སྣ་བ་བཞད་ཅིང་ཆེར་དགྱེས་ནས་བྱིས་པ་འདི་
ངའི་ཆོས་གོས་ཀྱིས་བསྐྱབས་པ་ལྟར་འདུག་པས་འདི་ང་ལ་བྱིན་ཞིག་ཅེས་ཡབ་
ཡུམ་གཉིས་ལ་གསུངས་པས་ཡབ་ཡུམ་གཉིས་ཀྱིས་ཀྱང་མཚོ་སྣ་བའི་བཀའ་
ལྡོག་མ་ནུས་པར་ཕུལ་བས་མཁན་ཆེན་མཚོ་སྣ་བས་བཞེས་ཏེ་ཆོས་སྐྱབས་
བཟང་པོ་ཞེས་མིང་བཏགས། ལོ་བདུན་ལོན་པ་ན་རབ་ཏུ་བྱུང་ཞིང་སྡེ་སྣོད་
གསུམ་ལེགས་པར་བསླབས། ལོ་ལོན་པ་ན་བསྙེན་པར་རྫོགས་པར་མཛད་དེ་
སྤྱན་གྱི་འབྲས་བུ་ལྟར་བསྐྱངས། རང་ཉིད་ལ་ཡོད་པའི་ལུང་དང་མན་ངག་
ཐམས་ཅད་གནང་ཞིང་། ལྷག་པར་བཀའ་གདམས་གཞུང་པའི་བཤད་སྲོལ་
ལྟར་གྱི་བྱང་ཆུབ་ལམ་གྱི་རིམ་པའི་མན་ངག་མ་ལུས་པར་གནང་། མཁན་ཆེན་
མཚོ་སྣ་བ་ཞིང་གཤེགས་ནས་དགེ་བའི་བཤེས་གཉེན་མོན་གྲ་བ་ཚུལ་བཞིན་དུ་
བསྟེན་ནས་མོན་གྲ་བ་ལ་མངའ་བའི་བཀའ་དང་གདམས་ངག་མང་པོ་གསན་
ཞིང་ལྷག་པར་བྱང་ཆུབ་ལམ་གྱི་རིམ་པའི་ཁྲིད་ཡང་དང་ཡང་དུ་གསན་ཏེ།
ཉམས་སུ་བཞེས་པས་བྱང་ཆུབ་ལམ་གྱི་རིམ་པའི་མན་ངག་བཀའ་གདམས་
གཞུང་པའི་བཤད་སྲོལ་ལྟར་རང་གི་རྒྱུད་ལ་སྐོར་ནས་ཉམས་སུ་ལེན་པ་དང༌།
གཞན་ལ་སྟོན་པ་ལ་མི་འཇིགས་པའི་སྤོབས་པ་ཐོབ་པར་གྱུར་ཏོ། །བདག་ཉིད་
ཆེན་ པོ་ འདི་ནི་ཐོས་ པ་ རྒྱ་མཚོའི་ཕ་རོལ་ཏུ་སོན་ཞིང་། ལམ་གྱི་རྟོགས་པ་
མཐོན་པོར་བྱོན་ཏེ་ཕྱིར་མི་ལྡོག་པའི་རྟགས་ཐོབ་པ་ཞིག་ཡིན་ཞེས་གྲགས་སོ།།
མཁན་ཆེན་ཆོས་སྐྱབས་བཟང་པོ་འདིས་དགེ་བའི་བཤེས་གཉེན་མཚོ་སྣ་བ་
དང་མོན་གྲ་བ་གཉིས་ཀ་ལ་གཏུགས་ཏེ་བཀའ་གདམས་གཞུང་པའི་བཤད་
- 92 -



ལམ་རིམ་བླ་མ་བརྒྱུད་པའི་རྣམ་ཐར།
སྲོལ་ལྟར་གྱི་སྐྱེས་བུ་གསུམ་གྱི་ལམ་གྱི་རིམ་པ་ཡང་དང་ཡང་དུ་གསན་ཏེ་
སྦྱངས་པ་མཐར་ཕྱིན་མཛད་པ་ནི། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་
པོས་ཁོང་པ་ལ་བཀའ་གདམས་གཞུང་པའི་བཤད་སྲོལ་ལྟར་གྱི་བྱང་ཆུབ་ལམ་
གྱི་རིམ་པའི་ཁྲིད་གསན་པར་འགྱུར་བ་འདི་ལ་དགོངས་པར་མངོན་ཞིང་། རྗེ་
ཐམས་ཅད་མཁྱེན་པས་བཀའ་གདམས་གཞུང་པའི་བཤད་སྲོལ་ལྟར་གྱི་ལམ་
རིམ་གྱི་ཁྲིད་གསན་ནས་སྐལ་བ་དང་ལྡན་པ་བགྲང་བ་ལས་འདས་པ་ལ་གནང་
ནས་ས་ཆེན་པོའི་ཁྱོན་འདི་ཐམས་ཅད་ཆོས་འདིའི་འཕྲིན་ལས་ཀྱིས་ཁྱབ་པ་
འདི་བྱུང་ངོ༌། ། །
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
ཕྱིར་མི་ལྡོག་པའི་སེམས་དཔའ་ཆེན་པོ་མཁན་ཆེན་ཆོས་སྐྱབས་བཟང་པོ་ལ་
གསོལ་བ་འདེབས་ཤིང་། བདག་ཉིད་ཆེན་པོ་འདིའི་རྣམ་ཐར་ལྟར་རྒྱལ་བའི་
དཀའ་དང་གཞུང་ལུགས་མ་ལུས་འདུ་བའི་ཆོས་ཀྱི་རྒྱ་མཚོ་ཆེན་པོ་བྱང་ཆུབ་
ལམ་གྱི་རིམ་པ་ལ་སློབ་པའི་ཚེ་བཀླགས་ལུང་ཙམ་རེ་ཐོབ་པ་དང་། དམིགས་
སྐོར་རེ་གཉིས་གོ་བས་ཚིམས་པར་མི་བྱ་བར་དགེ་བའི་བཤེས་གཉེན་མཁས་
པ་ལ་བཏུགས་ཏེ་ཡང་དང་ཡང་དུ་མཉན་ནས་ངེས་པ་གཏིང་ཚུགས་པ་བསྐྱེད་
པ་དང་། ཇི་ཙམ་ཐོས་པ་དེ་ཙམ་དུ་རྒྱུད་ལ་སྦྱར་ནས་ཉམས་སུ་ལེན་པ་ལ་
འབད་པར་བྱའོ།། །། །
-93-



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དགེ་བཤེས་སྤྱན་སྔ་བའི་རྣམ་ཐར་བཞུགས་སོ། །
དགེ་བཤེས་སྟོན་པ་ནས་དགེ་བཤེས་པོ་ཏོ་བ། དེ་ནས་གྲྭ་སྐོར་མཁན་
ཆེན་ཆོས་སྐྱབས་བཟང་པོའི་བར་གྱི་བརྒྱུད་རིམ་དེ་ནི་རྗེ་ཐམས་ཅད་མཁྱེན་
པས་ བཀའ་ གདམས་ གཞུང་ པའི་ ལམ་ རིམ་ གསན་བརྒྱུད་ ཡིན་ ལ། བཀའ་
གདམས་གདམས་ངག་པར་གྲགས་པ་དགེ་བཤེས་སྟོན་པ་ནས་སྤྱན་སྔ་ཚུལ་
ཁྲིམས་འབར་ལ་བརྒྱུད་པའི་བླ་མ་རྣམས་ཀྱི་རྣམ་ཐར་ནི། གྲུབ་པའི་དབང་
ཕྱུག་ཆེན་པོ་ཚུལ་ཁྲིམས་འབར། །ཞེས་བསྔགས་པ། དགེ་བཤེས་སྤྱན་སྔ་བ་ནི་
ཉན་གྱི་སྣང་ར་སྒང་དུ་ཡབ་ཤཱཀྱ་རྡོ་རྗེ་དང༌། ཡུམ་ལི་མོ་ཡེ་ཤེས་སྒྲོན་གཉིས་ཀྱི་
སྲས་ སུ་ ཆུ་མོ་བྱའི་ལོ་ལ་འཁྲུངས། མཚན་སྟག་ཚབ་འབར་ཞེས་བཏགས།
སྔོན་ཡུན་རིང་པོ་ནས་ལམ་ལ་སྦྱངས་པའི་བག་ཆགས་བརྟས་པས་གཞན་གྱིས་
བསྐུལ་བ་ལ་མ་བལྟོས་པར་སྐྱེས་བུ་གསུམ་གའི་ལམ་གྱི་གནད་རྣམས་ལ་བག་
ཆགས་སད་དེ་བྱིས་པའི་དུས་སུ་སྤྱིར་འདུས་བྱས་འདི་ཐམས་ཅད་སྡོད་པའི་
མཐུ་མེད་པར་འཇིག་པ་དང༌། ཁྱད་པར་རང་གི་ལུས་མྱུར་དུ་འཇིག་པའི་ངང་
ཚུལ་དྲན་ནས་རྒྱུན་དུ་བཤུམ་པ་ཞིག་བྱུང་བས་ཡུམ་དེས་ཁྱོད་འཇིགས་མི་
དགོས་མྱུར་དུ་ཤི་འགྲོ་སྙམ་པའི་བློ་དེ་སླར་བརྗེད་འགྲོ་ཟེར་སྤྱན་སྔའི་ཡུམ་དེ་
ནི་རང་བཞིན་གྱི་རྣལ་འབྱོར་མ་ཞིག་ཡིན་པར་གྲགས་པས་དེང་སང་རང་ཅག་
ཐ་མལ་པ་རྣམས་ལ་བླ་མ་རེའི་བཀའ་དྲིན་ལས་འཆི་བ་དྲན་པའི་བློ་རིབ་ཙམ་
རེ་བྱུང་ཡང་སྣང་ཤས་མཐུ་ཆེ་བས་ཆུ་ལ་དབྱུག་གུས་བྲིས་པ་ལྟར་དེ་མ་ཐག་
བརྗེད་ནས་རྟག་འཛིན་གྱི་དབང་དུ་འགྲོ་བའི་ངང་ཚུལ་དེ་ཡུམ་དེས་བརྗོད་
- 94 -



ལམ་རིམ་བླ་མ་བརྒྱུད་པའི་རྣམ་ཐར།
པའོ། །དེ་དུས་ཡུམ་གྱིས་པང་དུ་ཁྱེར་ནས་སློབ་དཔོན་གྲོང་འདུལ་བ་ཞིག་ལ་
ཕུང་པོ་ལྔའི་རབ་བྱེད་གསན་པས། ཕུང་པོ་འདི་ལྔར་འབྱེད་ཚོད་ཀྱིས་མཐར་
སྟོང་པ་ཉིད་དུ་འདུག་སྙམ་སྟེ་བདག་མེད་པའི་ལྟ་བ་རང་འཁྲུངས་སུ་བྱུང་།
གཞན་ཡང་བྱིས་པའི་གནས་སྐབས་དེར་ལྷག་པའི་ལྷ་མང་པོའི་སྣང་བ་ཡང་
ཡང་འཆར་བ་ཞིག་བྱུང་། ལོ་བཅུ་གཉིས་ལོན་ཙ་ན་རྣལ་འབྱོར་མ་གོང་མོ་སྒང་
བ་བྱ་བར་བྱོན་ནས་གདམས་ངག་ཞིག་གསུངས་པས་མྱོང་བ་ཁྱད་པར་ཅན་
སྐྱེས་པ་ཞིག་བྱུང་སྟེ། དེ་ནི་རང་བཞིན་གྱི་རྣལ་འབྱོར་མས་བྱིན་གྱིས་བརླབས་
པ་ཡིན་པར་གསུངས། ཡང་ལན་ཅིག་ཙ་ན་ར་ལུག་འཚོར་རི་ཞིག་གི་རྩེར་བྱོན་
པས། ད་སྟེ་ལོ་བརྒྱ་ཐམ་པ་ན་འདི་ནས་མཐོང་བའི་མི་ཐམས་ཅད་འཆི་བ་ཡིན་
དགོངས་ཐུགས་ཕྱུང་བའི་མགུར་གསུངས་པ་རི་ཞོལ་གྱི་བཅས་མི་བ་རྣམས་ལ་
སྙན་པར་བྱུང་ནས། འོར་ཆེ་སྟག་ཚབ་འབར་སྙན་རང་སྙན་ད་དུང་ཞིག་ལོངས་
དང་ཟེར་བས། ང་མ་དགའ་ཆེས་ནས་བླངས་པ་ལ་ཁོང་ད་དུང་ལོངས་ཟེར་
ཨང་གསུངས། དེ་ནས་དགུང་ལོ་བཅོ་བརྒྱད་པ་ལ་སྟོད་ལུང་ཚ་ཐོག་དགོན་
པར་མལ་ཤེས་རབ་སེམས་དཔའི་དྲུང་དུ་རབ་ཏུ་བྱུང་། མཚན་ཚུལ་ཁྲིམས་
འབར་དུ་བཏགས། དེར་ཡུམ་གྱི་རྨི་ལམ་དུ་དུང་དཀར་ཞིག་བུས་པ་འཛམ་བུ་
གླིང་པ་ཐམས་ཅད་ཀྱིས་ཐོས་པ་ཞིག་བྱུང་བས། ངའི་བུ་འདི་ལ་རབ་ཏུ་བྱུང་
ནས་གྲགས་པ་ཡང་ཆེ་བ་ཞིག་འོང་བར་འདུག་ཟེར། སློབ་གཉེར་མཛད་དུས་
ཚ་ཐོག་དགོན་པར་བྱོན་པའི་ཞོར་ལ། ཇོ་བོ་སྙེའི་ན་མོ་ཆེར་བཞུགས་པ་དང་
མཇལ། སེམས་བསྐྱེད་གསུངས་པ་གསན། དེ་དུས་ཇོ་བོས་འདི་པའི་སྤྱི་བོར་
ཕྱག་བཞག །སཾ་སྐྲྀ་ཏའི་སྐད་དུ་བཀྲ་ཤིས་ཀྱི་ཚིགས་བཅད་མང་པོ་མཛད།
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསེར་གླིང་པའི་བུམ་པ་པདྨའི་མཆུ་ཅན་གནང་། ངའི་ཆོས་རྒྱུད་འཛིན་པ་ཞིག་
འོང་གསུངས། དེ་ནས་ལན་ཆ་རབ་དང་། རུག་པར་སྡེ་སྣོད་ཀྱི་གསན་སྦྱོང་མང་
དུ་མཛད། རྒྱ་གར་རྡོ་ རྗེ་གདན་ཆོས་ཀྱི་འབྱུང་ཁུངས་ཡིན་པས་དེར་འབྱོན་
དགོངས་ ཏེ་ སྐད་ དོད་ དང༌ རྒྱ་ ཡིག་མང་དུ་བསླབས། དེའི་དུས་ སུ་ མདོ་ སྡེ་
གཟིགས་པས་ཆོས་ཐོག་ཏུ་ཧྲལ་ཧྲིལ་འགྲོ་བར་བྱུང་བས་སོ་སོ་སྐྱེ་བོའི་ས་ནས་
སངས་རྒྱས་ཀྱི་སར་འགྲོ་བ་ལ་བླ་མ་མི་དགོས་པར་སྣང་སྙམ་པ་བྱུང་། ཕྱིས་སུ་
བསམས་ཙ་ན་སྔར་གྱི་དེས་གར་ཡང་མི་ཕྱིན་པར་འདུག་གསུངས། དེའི་དུས་
སུ་ཡུམ་རུག་པར་བྱོན་ནས་རུག་པའི་བན་དེ་རྣམས་ལ་འདི་ནི་དགྲས་བདས་པ་
ཡིན། འདི་འདྲེས་བདས་པ་ཡིན། སྙིང་ནས་ཆོས་བྱ་བསམ་ནས་རབ་ཏུ་བྱུང་བ་
ནི་ཁྱོད་དང་སློབ་དཔོན་ཞང་བཙུན་གཉིས་ཡིན་ཁྱོད་ཆོས་གཤའ་མ་ཞིག་བྱེད་
ན་རྭ་སྒྲེང་དུ་དགེ་བཤེས་སྟོན་པའི་སྤྱན་སྔར་འགྲོ་གསུངས་ནས་ཡུམ་གྱིས་ཁྲིད་
དེ་དགུང་ལོ་ཉེར་ལྔ་པ་ལ་དགེ་བཤེས་སྟོན་པ་དང་མཇལ། སྤྱན་སྔའི་ཞལ་
ནས། ངའི་མ་དེ་རང་བཞིན་གྱི་རྣལ་འབྱོར་མ་ཡིན་པས་འདིར་བསྐྱལ་བ་ཡིན་
གསུངས། དེའི་ཚེ་དགེ་བཤེས་སྟོན་པ་ལ་ལམ་གྱི་འགྲོ་ཆོས་ཞུས་ནས་རྒྱ་གར་
དུ་རྣལ་འབྱོར་པ་ཞིག་ལ་གཏུག་སྙམ་དུ་དགོངས་པ་ལ་དགེ་བཤེས་སྟོན་པའི་
ཞལ་ནས། ཁྱོད་རྒྱ་གར་དུ་མ་འགྲོ་ངས་ཐུགས་ལ་གདགས་ཀྱི་གསུངས་པས།
དགེ་བཤེས་སྟོན་པས་ཐུགས་ལ་འདོགས་ན་རྒྱ་གར་དུ་འགྲོ་དོན་མི་འདུག་
དགོངས་པ་བྱུང་ནས་བཤེས་གཉེན་སྟོན་པ་རིན་པོ་ཆེ་བསམ་སྦྱོར་གཉིས་ཀྱིས་
ཚུལ་བཞིན་དུ་བསྟེན་ནས་དུས་གསུམ་གྱི་སངས་རྒྱས་ཐམས་ཅད་གང་ནས་
གཤེགས་པའི་ལམ་པོ་ཆེ་བཀའ་དང་དགོངས་འགྲེལ་ཐམས་ཅད་ཀྱི་སྙིང་པོའི་
- 96 -



ལམ་རིམ་བླ་མ་བརྒྱུད་པའི་རྣམ་ཐར། །
དོན་ བྱང་ ཆུབ་ ལམ་ གྱི་ རིམ་ པའི་ མྱོང་ ཁྲིད་ གསན་ པས་ ལམ་ གྱི་ རིམ་ པའི་
དམིགས་སྐོར་རྣམས་བསམ་དུ་བཏུབ་པར་བྱུང་བ་ལ། དགེ་བཤེས་སྟོན་པའི་
ཞལ་ནས། དུས་ཚོད་འདི་ཙ་ན་ཤོག་གསུངས་པས་སྤྱན་སྔར་ཕྱིན་དུས་གྲོག་
པོའི་གསེབ་ལ་ཉི་མ་བྱུང་བ་དེ། སྤྱན་སྔའི་ན་བཟའ་ལ་ཤར་བས་བཀྲ་ཤིས་
རྫས་བརྒྱད་ལ་སོགས་པའི་གཟུགས་མང་པོ་བྱུང་བས་རྟེན་འབྲེལ་ཤིན་ཏུ་
བཟང་གསུངས་ནས་མཉེས་པ་ཡིན། དགེ་བཤེས་སྟོན་པ་དེ་ཕར་ཕྱིན་གསུངས་
པའི་དུས་སུ་སྐུ་མཆེད་གསུམ་ཀ་པ་ལི་གཅིག་ལ་གཟིགས་པ་ཡིན་པར་གདའ།
དགེ་བཤེས་སྟོན་པ་གྲུབ་མཐའ་ཞིག་གསུངས་པ་གསན་དུ་བྱོན་པས། སྟོན་
པའི་ཞལ་ནས། ང་ཁྱོད་ལ་སྒོམ་ཆེན་ཞིག་རེ་བ་ཡིན། ཁྱོད་རང་ནང་དུ་སྒོམས་
ཤིག་གསུངས་པས། སྤྱན་སྔས་ཕྱག་མཛད་ནས་བྱོན་པ་དང་། སྟོན་པའི་ཞལ་
ནས། བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་སྤྱོད་པ་བྱ་བ་དེ་ཁོ་འདྲ་བ་ཞིག་ལ་ཟེར་བ་ཡིན་གསུངས། ཡོངས་
རྫོགས་རྣལ་འབྱོར་པའི་ཞལ་ནས། དགེ་བཤེས་སྟོན་པས་ཐུགས་ལ་འདོགས་
པར་སྣང་བས། ཁྱེད་རང་གསང་སྔགས་ཀྱི་ཆོས་ཞུས་ན་འོང་གསུངས་པས། སྐུ་
མཆེད་གཞན་གཉིས་ཀྱི་དྲོའི་དུ་བ་རེང་བྱུང་དུས་སྤྱན་སྔས་དྲོ་ཐོན་པར་བྱས།
དེར་དགེ་བཤེས་སྟོན་པ་དྲོའི་དུས་བཞེས་སྐྱོ་སུན་རེ་གསོལ་བས། དེ་དུས་སུ་
གདམས་ངག་ཞུས་པས་ཐེག་པ་ཆེན་པོ་གསང་སྔགས་ཀྱི་གདམས་པ་མ་ལུས་པ་
གནང་བ་ཡིན། སྤྱན་སྔའི་ཞལ་ནས། ཡོངས་རྫོགས་རྣལ་འབྱོར་པ་འདི་ང་ལ་
བཀའ་ དྲིན་ ཆེ་ གསུངས། ཡང་ དགེ་བཤེས་ སྟོན་ པའི་ ཞལ་ནས། ཇོ་ བོ་ཉོན་
མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་
97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཀ༽
གསུངས་པ་དེ། འདོད་ཆགས་ཀྱི་གཉེན་པོར་གསུངས་པ་རྣམས་ཀྱིས་ཞེ་སྡང་
འཇོམས་མི་ནུས། ཞེ་སྡང་གི་གཉེན་པོ་གསུངས་པ་རྣམས་ཀྱིས་འདོད་ཆགས་
འཇོམས་མི་ནུས་པས་ཉོན་མོངས་སོ་སོར་བསྟེན་དགོས་པ་ཡིན་ཉོན་མོངས་
ཐམས་ཅད་ཀྱི་གཉེན་པོ་བྱེད་ནུས་པའི་ཆོས་ནི་རྟེན་ཅིང་འབྲེལ་པར་འབྱུང་བ་
ཟབ་མོ་སྟོང་པ་ཉིད་སྒོམ་པ་འདི་ཡིན་གསུངས་ནས་འཕགས་པ་ཀླུ་སྒྲུབ་ཀྱིས་
རྒྱལ་བའི་དགོངས་པ་བཀྲལ་བའི་མན་ངག་དབུ་མའི་གདམས་ངག་རྣམས་
ལེགས་པར་གནང་། དེ་ལྟར་དང་པོར་དགེ་བཤེས་སྟོན་པ་དང་མཇལ་བ་ནས་
ནམ་གཤེགས་ཀྱི་བར་འབྲལ་མེད་དུ་ལོ་བརྒྱད་བསྟེན། དེ་ནས་དགེ་བཤེས་
སྟོན་པ་སྐུ་གཤེགས་པས་ཐུགས་ངལ་ཆེན་པོ་བྱུང་བ་ན། ནུབ་གཅིག་རྨི་ལམ་ན་
ཉི་མ་ཞིག་ལུས་ལ་ཤར་བ་རྨིས། དེ་དགེ་བཤེས་སྟོན་པའི་ཡོན་ཏན་མ་ལུས་པ་
རང་ གིས་ ཐོབ་ པ་ཡིན་ཨང་ སྙམ་ པ་བྱུང་། དེ་ནས་ཐུགས་ དགོངས་ལ་རྣལ་
འབྱོར་པ་གོང་འོག་འདི་རྣམས་ལ་ཇོ་བོའི་ཡོན་ཏན་མ་ལུས་པ་མངའ་བ་ཡིན་
སྙམ་ནས་བསྟེན་ཏེ་རྣལ་འབྱོར་པ་ཆེན་པོ་དེ་བདེན་པ་གཉིས་དང་ལས་ཁ་ཚར་
ལ་དགེ་བཤེས་སྟོན་པ་བས་ཀྱང་ཅི་ཞིབ་ཙམ་དུ་བྱུང་། དགོན་པ་བ་དེ་སྒོམ་
སྐྱོན་སེལ་བ་དང་ཆོས་ཟབ་མོ་ཐམས་ཅད་ལ་དགེ་བཤེས་སྟོན་པ་བས་ཀྱང་ཅི་
ཞིབ་ཙམ་དུ་བྱུང་། རྣལ་འབྱོར་པ་ཤེས་རབ་རྡོ་རྗེ་དེ་གྲུབ་མཐའ་ལ་དགེ་བཤེས་
སྟོན་པ་བས་ཀྱང་ཅི་ཞིབ་ཙམ་དུ་བྱུང་། དེ་ནས་སྤྱན་སྔ་བས་རྭ་སྒྲེང་དུ་ཇོ་བོའི་
སློབ་མ་རྣལ་འབྱོར་པ་ཆེན་པོ་དང་། དགེ་བཤེས་དགོན་པ་སོགས་བསྟེན་ཅིང་
ཚེ་འདིའི་བྱ་བ་ཐམས་ཅད་བློས་བཏང་སྟེ་བྱང་ཆུབ་ལམ་གྱི་རིམ་པ་སྒོམ་པ་ལ་
དཀའ་སྤྱད་དྲག་པོའི་སྒོ་ནས་བརྩོན་པ་ལྷུར་མཛད། དེ་དུས་སྤྱན་སྔ་བ་འཚོ་
= 98 -



ལམ་རིམ་བླ་མ་བརྒྱུད་པའི་རྣམ་ཐར།
ཆས་ཤིན་ཏུ་བཀྲེན་པས་ན་བཟའ་རྣམས་ཧྲལ་ཧྲུལ་དུ་གྱུར་ཏེ་མཐང་གོས་ལ་ཀོ་
བའི་ལྷན་པ་བྱས་པས་སྤྱན་སྔ་ཀོ་ཤམ་པ་ཞེས་གྲགས་པ་བྱུང་། ངེས་འབྱུང་
ཤུགས་དྲག་པོས་རྒྱུད་བསྐུལ་ནས་མཚན་མོ་མནལ་ཡེ་མེད་པར་ལམ་རིམ་སྒོམ་
པ་ལ་ཁོར་ཡུག་ཏུ་འབད་པས་རྣལ་འབྱོར་པ་ཆེན་པོས་བག་རེ་ཆོགས་དེ་ཙམ་
བརྩོན་པ་ཆེས་ན་ཁམས་ལོག་ཉེན་ཡོད་གསུངས་པ་ལ། སྤྱན་སྔས་དེ་ལྟ་ལགས་
ཏེ། དལ་འབྱོར་འདི་རྙེད་པར་དཀའ་བས་ཞེས་གསུངས་སྤྱན་སྔ་བ་ཐུགས་དམ་
ལ་འཇུག་རེས་ཀྱིས། གང་ཚེ་རང་དབང་འཇུག་ཅིང་མཐུན་གནས་པ། །གལ་ཏེ་
འདི་བདག་འཛིན་པར་མི་བྱེད་ན། །གཡང་སར་ལྷུང་བས་གཞན་དབང་འཇུག་
འགྱུར་བ། །དེ་ལས་ཕྱིས་ནས་གང་གིས་སློང་བར་འགྱུར། །ཞེས་འཇུག་པ་ནས་
གསུངས་པ་དེ་ལན་རེ་བཏོན་ཏེ་དལ་འབྱོར་རྙེད་དཀས་རྒྱུད་བསྐུལ་ཏེ་འཇུག །
ཡང་སྤྱན་སྔས་བྱ་ཡུལ་བ་ལ་དལ་བ་འབྱོར་པ་མིའི་ལུས་ཐོབ་པ་དྲན་ནམ་ཞེས་
ཡང་ཡང་གསུངས་པར་མཛད་དེ། དལ་འབྱོར་དོན་ནི་རྙེད་དཀའ་དང་ནམ་འཆི་
ཆ་མེད་དྲན་པས་རྒྱུད་བསྐུལ་ཏེ་སྐད་ཅིག་ཀྱང་ཡེངས་ལོང་མེད་པར་ལམ་རིམ་
སྒོམ་པ་ལ་བརྩོན་པ་ཆུ་བོའི་རྒྱུན་བཞིན་མཛད་དོ། །དེ་ལྟར་སྒྲུབ་པ་དར་དྲག་
ལ་རྒྱུན་རིང་བ་མཛད་པས་ལམ་གྱི་རིམ་པ་ལ་མྱོང་བ་ཕུལ་ཕྱིན་ཐོན་ཞིང་། མེ་
ལོང་གཡའ་དག་པ་ལ་གཟུགས་བརྙན་འཆར་བ་ཇི་བཞིན་དུ་སངས་རྒྱས་དང་
བྱང་སེམས་མང་པོས་ཞལ་བསྟན་ནས་དངོས་སུ་བྱིན་གྱིས་བརླབས། ནངས་
ཤིག་བཅོམ་ལྡན་འདས་གར་གྱི་དབང་ཕྱུག་ཕྱག་ཏུ་བུམ་པ་བསྣམས་པ་ཞིག་
བྱོན་ནས་སྐུ་ཁྲུས་གསོལ་བས་སྐུ་ལུས་ཀྱི་མི་གཙང་བ་ཐམས་ཅད་སངས་ཀྱིས་
དག་པའི་སྣང་བ་བྱུང་། ལན་ཅིག་ཁོང་རང་ཇོ་བོ་མི་གཡོ་བ་ཞྭ་ཐེབ་ཆུང་ཆུང་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
གསོལ་བ་གཅིག་ཏུ་གཟིགས་སོ། །སྤྱན་སྔ་བ་འདི་ནི་རིག་གནས་མཐའ་དག་
ལ་མཁས་པ་ཞིག་སྟེ། རྒྱ་ཡིག་རང་ཡང་རིགས་མི་འདྲ་བ་བདུན་ཙམ་མཁྱེན།
ངས་ལོ་ཙཱ་བྱས་ཀྱང་འབྲིང་པོ་ཞིག་འོང་ངམ་སྙམ་པ་ཡིན། ངས་ཐེག་པ་ཆེན་པོ་
གསང་སྔགས་ལ་ཕན་ཡོན་ཆེ་ཟེར་བ་རྣམས་ལ་བསྙེན་པ་ཚད་དུ་མ་བསྐྱལ་བ་
མེད། ལས་ཚོགས་རྣམས་ ལའང་ ཉམས་ སུ་ མ་ བླངས་ པ་མེད། སཱཙྪ གཅིག་
པུའང་རི་དེའུ་ཙམ་བཏབ་པ་ཡིན། སྤང་སྤོས་གཅིག་པུའང་ཁང་པ་གང་བ་ཙམ་
གཏམས་པ་ཡིན་གསུངས་། དེ་ནས་ཤིང་མོ་ཕག་གི་ལོ་དགུང་ལོ་དྲུག་ཅུ་རེ་
གསུམ་བཞེས་དུས་ལོ་དགོན་པ་གདབ་པར་དགོངས་ནས་རྒྱ་ཡོན་བདག་ལ་རྨི་
ལམ་བརྟག་པ་ཞུས་པས། རྒྱའི་ཞལ་ནས་ཆོས་བགྲེས་པོ་ཞིག་ཡུལ་དུ་འགྲོ་ཟེ་
བ་བྱུང་། སྤྱན་སྔའི་ཞལ་ནས་རྨི་ལམ་རྣོ་གསུངས་སྐད། དེ་ནས་ཉན་དུ་བྱོན།
ཡོན་བདག་བྱ་རྗེ་སྟོད་པས་མར་གྱི་མེ་ཏོག་མང་པོ་ཕུལ་བས་ངའི་ཡོན་བདག་
དཔལ་གསུམ་ཕུ་བ་གསུངས་ནས་མཉེས། དེ་ནས་ལོའི་གཙུག་ལག་ཁང་ཀ་
བཞི་མ་བཞེངས། རྟེན་གཙོ་ལ་དགེ་བཤེས་སྟོན་པ། རྣལ་འབྱོར་པ་ཆེན་པོ།
དགོན་པ་བ་གསུམ་གྱི་ནང་རྟེན་དུ་དངུལ་གྱི་གདུང་ཁང་དང་། གསེར་འབུམ་
གཡུ་ཕྲ་ཅན། ཕྱི་རྟེན་དུ་མཆོད་རྟེན་གསུམ་བཞེངས། དེ་རྣམས་ཀྱི་རྩིག་འཕྲེང་
རེ་རེ་ལ་རབ་ཏུ་གནས་པ་ལན་རེ་རེ་མཛད་ཅིང་སློབ་དཔོན་ནཱ་ག་བོ་དྷིས་ཀྱང་
དེ་བཞིན་དུ་མཛད་པས་བྱིན་རླབས་ཤིན་ཏུ་ཆེ་བ་ལགས། བྱ་ཡུལ་བས་སྤྱན་སྔ་
ལ། སློབ་དཔོན་ནཱ་ག་བོ་དྷི་ཞལ་གཟིགས་ཟེར་བ་མེད་དམ་ཞུས་པས། ཨ་ན་
མ་བཙུན་ཆུང་འདྲ་འདྲིར་བཅུག་པའི་ཆོས་མི་འདྲི་བར། འདིར་མ་བཅུག་པའི་
དེ་འདྲ་བས་ཅི་བྱ་གསུངས་ནས་མ་གནང་། ཡང་ཞུས་པས་ངས་སློབ་དཔོན་ནཱ་
- 100 -



ལམ་རིམ་བླ་མ་བརྒྱུད་པའི་རྣམ་ཐར།
ག་བོ་དྷིའི་ཞལ་མཐོང་ཆོས་ཐོས་ཁྱོད་རང་ཡང་གསོལ་བ་ཐོབ་དང་བྱིན་གྱིས་
རློབ་པ་ཡིན་གྱི་གསུངས། སྔོན་རྭ་སྒྲེང་དུ་བྱོན་པ་ཞིག་ལ་ཕ་བོང་ཐང་ན་ཡར་
སློབ་དཔོན་ནཱ་ག་བོ་དྷི་དགེ་བཤེས་སྟོན་པའི་རྣམ་པར་བྱས་ནས་བཞུགས་པ་
ཞལ་གཟིགས། དེ་ནས་གར་བཞུད་ཆ་མེད་པར་བཞུད། ང་རང་དད་གུས་ཆུང་
བས་ལན་སྙམ་ནས་གསོལ་བ་ཤུགས་དྲག་བཏབ་པས་དངོས་སུ་བྱོན་ནས་བྱིན་
གྱིས་བརླབས། ཆོས་ བཞི་ཚན་བཞི་ལ་ སོགས་ པ་ གདམས་ པ་ དང༌ རྗེས་ སུ་
བསྟན་པ་མང་དུ་སྩལ་ལོ། །དེ་ནས་དགེ་བཤེས་སྤྱན་སྔ་བས་སྨྱུག་རུམ་དུ་བྱོན་
ཏེ་ཕ་བོང་དཀར་ལེབ་བྱ་བའི་སྟེང་ནས་བྱ་ཡུལ་གྱི་རྒྱབ་རི་གཟིགས་པས། རི་
དེ་རྒྱལ་བའི་ གཙུག་ཏོར་འདྲ། །ཡན་ལག་བརྒྱད་ལྡན་ཆུ་བོ་འབབ། །དེ་ཡི་
ཤར་ལྷོའི་ཕྱོགས་མཚམས་ན། །ཚེ་དང་ལྡན་པའི་དགོན་གནས་ཡོད། །རི་བྱ་
ཡུལ་ཡུལ་བ་ཕ་གིའི་ཐད་དུ་གཙུག་ལག་ཁང་བཞེངས་ནས་སེམས་ཅན་ལ་ཕན་
པ་རྒྱ་ཆེན་པོ་གྱིས་ཞེས་ལུང་བསྟན། དར་ཞབས་རྗེས་ཀྱང་བྱོན། དེ་ནས་ཅུང་
ཟད་བསྙེལ་བའི་དུས་ཤིག་རྣལ་འབྱོར་པ་ཆེན་པོ་གར་གཤེགས་གསུངས། དེ་
ནི་རྣལ་འབྱོར་པ་ཆེན་པོ་དང་མཇལ་བར་ངེས། ཡང་ལན་ཅིག་ཉི་མ་ཤར་ཨང་
གསུངས། ལན་ ཅིག་ འཁོར་ ལོ་ འཁོར་ ཨང་ གསུངས། ཅི་ ལགས་ ཞུས་ པས།
འཇམ་དཔལ་བརྟན་པའི་འཁོར་ལོ་གསུངས། དེ་སྔར་མ་མྱོང་པའི་བདེ་བ་ཞིག་
མྱོང་བར་སྣང་གསུངས དེ་ནས་དགུང་ལོ་བདུན་ཅུ་དོན་གཅིག་པ་ཆུ་མོ་ལུག་གི་
སྨལ་པོ་ཟླ་བའི་ཚེས་ཉི་ཤུ་གཅིག་ལ་ཞི་བར་གཤེགས། དེ་ནས་ལོ་པའི་སྡེ་པ་
རྣམས་ཀྱིས་སྤུར་བརྐུས་ནས་གདན་འདྲེན་རྩིས་བྱས་པ་ལ་གདན་འདྲེན་མ་
ཐུབ་པར་གཙང་ཁ་དེར་ཞུགས་ལ་ཞེན། དེའི་ཚེ་སྤྱན་སྔའི་ཐུགས་ནམ་མཁའ་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལ་བྱོན་ཏེ་བྱ་ཡུལ་བ་ཆེན་པོ་སྨྱུག་རུམ་གྱི་གདོང་དེ་ན་གསོལ་བ་འདེབས་ཀྱིན་
བཞུགས་པའི་པང་དུ་བྱུང་བས་ཐུགས་ཀྱི་གཏོད་ས་ང་རང་ཡིན་སྙམ་དུ་དགོངས་
པ་བྱུང་གསུངས། དེ་ལྟར་སེམས་དཔའ་ཆེན་པོ་སྤྱན་སྔ་བ་འདིས་རྒྱལ་བའི་
བསྟན་པ་ལ་བྱ་བ་རྒྱ་ཆེར་མཛད་དེ་དགེ་འདུན་གྱི་སྡེ་མང་དུ་བཙུགས། སྐུ་
གསུང་ཐུགས་ཀྱི་རྟེན་མཐའ་ཡས་པ་བཞེངས། སྐལ་བ་དང་ལྡན་པ་མཐའ་
ཡས་པ་ལ་ལམ་གྱི་རིམ་པའི་ཁྲིད་གནང་སྟེ་ཚོགས་པ་བདུན་བརྒྱ་ཙམ་འདུས་
པས་བསྟན་པ་འཛིན་པའི་སློབ་མ་མང་དུ་བྱུང་ཞིང་ཐམས་ཅད་ཀྱི་ནང་ནས་
འགྲན་ཟླ་མེད་པའི་ཐུགས་སྲས་ནི་བྱ་ཡུལ་བ་ཆེན་པོ། སྟོད་ལུང་བ་ཆེན་པོ།
སྨྱུག་རུམ་བ་ཆེན་པོ་གསུམ་སྟེ་འདི་གསུམ་ལ་སྤྱན་སྔའི་སློབ་མ་འགྲན་གྱི་དོ་
མེད་གསུམ་ཞེས་གྲགས་སོ། །བྱ་ཡུལ་བ་ཆེན་པོའི་རྣམ་ཐར་ནི་འཆད་པར་
འགྱུར་ལ།
སྟོད་ལུང་བ་ཆེན་པོ་རིན་ཆེན་སྙིང་པོ་ནི། གསེར་ཕུང་ལྕང་མ་ཅན་དུ་
ཆུ་ཕོ་སྤྲེའུ་ལ་སྐུ་འཁྲུངས། དེ་ལྐོག་ཏུ་ཁྱུང་པོ་ཇོ་གསོད་ལས་རབ་ཏུ་བྱུང་། དེ་
ནས་གཞོན་ནུ་ནས་གཙང་དུ་བྱོན་ནས། བླ་མ་སེང་གེ་སྒྲ་གཅན་འཛིན་བཟང་
པོ། པཎྜི་ ཏ་ འབུམ་ ཕྲག་ གསུམ་ པ་ ལ་ སོགས་ པ་མཁས་པ་མང་ པོ་ ལ་ མདོ་
སྔགས་ཀྱི་གསན་སྦྱོང་རྒྱ་ཆེར་མཛད། རྩོད་པ་ཡང་བཟང་། དེ་ནས་སྟོད་ལུང་
ཐག་མར་དབུས་གཙང་གི་སྟོན་ཆེན་ཐམས་ཅད་འཚོགས་ནས་ཆོས་ཀྱི་བགྲོ་
གླེང་འབའ་ཞིག་མཛད་པས་ཁོང་གིས་ཀྱང་གྲྭ་སྐོར་ལ་བྱོན། རྩོད་པ་མཛད་
པས། གློག་སྐྱ་གཙོ་རྒན་བྱ་བས་ཉན་ནས། ཁོ་ན་རེ་བོད་དབུས་གཙང་གི་སྟོན་
ཆེན་འདི་ཙམ་ཞིག་ཉིན་རེ་བཞིན་འཚོགས་ནས་མར་འཁོར་བ་སྤོང་ལུགས།
- 102 -



ལམ་རིམ་བླ་མ་བརྒྱུད་པའི་རྣམ་ཐར། །
ཡར་ཐར་པ་སྒྲུབ་ལུགས་ཀྱི་ཆོས་ཚིག་བཞི་པ་གཅིག་མེད་པར་ཀླད་པ་གས་
གས་བ་ལང་དཀར་ཟ་ལ་འཆི་བ་འདི་བྱུར་རེ་ཆེ་ཟེར་བ་སྟོད་ལུང་རིན་ཆེན་སྙིང་
པོས་གསན་པས། ཁོང་ཀྱང་དེ་ཙམ་ཞིག་གོ་འདུག་ནས། ང་རྒྱ་གར་དུ་ཆོས་
འཚོལ་བ་ལ་འགྲོ་དགོངས་ནས་བྱོན་པ་དང༌། མཁའ་རུ་བའི་གྲྭ་པ་དགེ་སློང་
སྣམ་སྦྱར་ཕྲག་པར་བཞག་པ་ཚུལ་ཁྲིམས་ཀྱི་དྲི་བྲོ་བ་ཞིག་དང་མཇལ་ཏེ། ཚེ་
འདི་ཡུན་ཐུང་ཤེས་བྱའི་རྣམ་པ་མང་། །ཚེ་ཡི་ཚད་ཀྱང་ཇི་ཙམ་མི་ཤེས་པས། །
ངང་པས་ཆུ་ལས་འོ་མ་ལེན་པ་ལྟར། །རང་གི་འདོད་པ་དང་དུ་བླང་བར་བྱ། །
ཞེས་གསུངས་པས། དེ་སུས་མཛད་བྱས་པས་ཇོ་བོའི་གསུང་ཡིན་ཟེར། གང་
ནས་བྱོན་བྱས་པས། མཁའ་རུ་དགོན་པ་ནས་འོང་ཟེར། དེ་ནས་མཁའ་རུ་བའི་
དྲུང་དུ་བྱོན་ཏེ་སྐྱབས་འགྲོའི་ཆོས་སྐོར་གསུངས་པ་གསན། མཁའ་རུ་བས་ལུང་
བསྟན་ནས་རྭ་སྒྲེང་དུ་རྣལ་འབྱོར་པ་ཆེན་པོའི་སྤྱན་སྔར་བྱོན། ལྟ་བའི་དྲི་བ་
མང་ པོ་ མཛད་ པས། སྔོན་ དུ་ ཐབས་ གོམས་ པས་ རྒྱུད་ སྨིན་ དགོས་ པ་ ཡིན་
གསུངས་ནས། ཐོག་ མར་ སྐྱབས་འགྲོ་དང༌། བྱམས་ སྙིང་ རྗེ་ནས་ རིམ་ གྱིས་
ཁྲིད་དེ་ཆོས་མང་དུ་གསན། ལོ་བཅུ་གཅིག་ལོན་དུས་ཇོ་བོ་བོད་དུ་ཕེབས་པ་ལ་
ཤམ་ཐབས་ཁྲལ་ཀྱང་འཇལ་བར་སྣང༌། སྟོད་ལུང་པ་ཆེན་པོས་རྭ་སྒྲེང་དུ་རྣལ་
འབྱོར་པ་ཆེན་པོའི་སྤྱན་སྔར་བྱོན་པའི་དུས། རྟེན་དགེ་སློང་ཡིན་པ་དང་མི་ཆེ་
བའི་དོན་གྱིས་བྲང་ཁང་དེ་རྙེད་པ་དཀའ་ཙམ་ཞིག་བྱུང་བ་ལ། རྣལ་འབྱོར་པ་
ཆེན་པོས་སྒྲོལ་སྒོམ་གཞོན་ནུ་སྨོན་ལམ་བྱ་བ་ལ་གནས་ཁང་ལེགས་པོ་ཞིག་
ཡོད་དེ། ཁོ་ཁྱེད་ལ་ཉམ་ང་ཟེར་བ་གདའ་གསུངས་པས། སྟོད་ལུང་པས་སྒྲོལ་
སྒོམ་གཞོན་ནུ་སྨོན་ལམ་གྱི་སྒོ་གང་ཡིན་དྲིས་ཏེ་ནང་དུ་རྩང་གིས་བྱོན་ནས།
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
སྒྲོལ་སྒོམ་ཁྱོད་ང་ལ་ཉམ་ང་ཟེར་བ་ཉམ་ང་མི་དགོས། ཆུ་ཡང་ང་རང་གིས་
ལེན། ཡོས་ ཀྱང་ ང་ རང་ གིས་ འཐག །ཕྱེ་ སྐྱོ་ཡང་ ང་ རང་ གིས་ བསྐོལ། ངའི་
མལ་དེ་འདི་ཁོ་ནར་འོས་པ་སྣང་གསུངས་ནས་ས་གཅིག་ཏུ་གཟིམ་མལ་མཛད།
དེར་སྒྲོལ་སྒོམ་དད་པ་བཅོས་མིན་སྐྱེས་ནས་སློབ་མར་གྱུར། ལན་ཅིག་རྣལ་
འབྱོར་པའི་སྐུ་མདུན་དུ་བྱོན་ཟེར་བ་བྱུང་བས། དེར་བྱོན་ཙ་ན་སྟན་མཐོན་པོ་
ཞིག་བཤམས་འདུག་པ་ལ། རྣལ་འབྱོར་པས་ཇོ་བོ་སྟོན་པ་སྟན་ལ་གཤེགས་
གསུངས་པས། བདག་འདི་ལ་མི་མཆི་ཞུས་པས། རྣལ་འབྱོར་པའི་ཞལ་ནས།
ཇོ་བོ་སྟོན་པ་ད་དུང་མཚན་ཉིད་པའི་སྐུ་དྲི་མ་སངས་པར་འདུག་གསུངས་པས།
ཁོང་གི་ཐུགས་ལ་ང་ས་འདིར་ཐིམ་གྱིས་སོང་ན་རུང་བ་ལ་དགོངས་པ་བྱུང་
གསུངས། རྣལ་ འབྱོར་ པ་ ལོ་ བརྒྱད་ དང༌། དགོན་ པ་ བ་ ལོ་ ལྔ་ བསྟེན་ པར་
གདའ། དེ་ དུས་ སྤྱན་ སྔ་ སྐུ་ མཚམས་ ལ་ བཞུགས་ པས་ སྤྱན་ སྔ་ ལ་ དད་ པ་
འཁྲུངས་ཏེ་རྣལ་འབྱོར་པས་ངོ་ཆེན་མཛད་ནས་ཆོས་ཐུན་བཞི་ཚན་གཅིག་ཐོག་
མར་གསན། རྣལ་འབྱོར་པ་སྐུ་གཤེགས་ནས་སྤྱན་སྔ་ལ་བརྟེན། གསེར་སྲང་
བརྒྱད་བརྒྱ་འབུལ་བའི་དམ་བཅའ་མཛད་པ་ལ། ཕྱེད་དང་དྲུག་བརྒྱ་ཕྱག་ཏུ་
ཐོངས་ དུས་ སྤྱན་ སྔ་ སྐུ་ གཤེགས་ པས། ཕྱེད་ དང༌ སུམ་ བརྒྱས་ དགོངས་ པ་
རྫོགས་པའི་དོན་དུ་སྟོད་ལུང་བཙན་གྲོ་དགོན་པ་གཙུག་ལག་ཁང་དང་བཅས་
པ་དགུང་ལོ་བདུན་ཅུ་རྩ་གཉིས་པ་ཆུ་མོ་ལུག་ལ་བཞེངས། སྐུ་གསུང་ཐུགས་ཀྱི་
རྟེན་སྔ་ཕྱིར་དཔག་ཏུ་མེད་པ་བཞེངས་པའི་གྲགས་ཆེ་བ། རབ་གནས་ཀྱི་དུས་
སྤྱན་སྔ་ལ་ཆོས་གསུངས་པའི་འཇམ་དཔལ་དཔལ་བོའི་སྐུ་ལ་སོགས་པ་རྒྱུད་
སྦྱངས་མ་བདུན་དང༌། རྣལ་འབྱོར་པས་རབ་གནས་མཛད་པ་པོ་ཏོའི་གསུང་
- 104 -



ལམ་རིམ་བླ་མ་བརྒྱུད་པའི་རྣམ་ཐར།
འབྱོན། མཁའ་ རུའི་ ལྗང་ སྐྱེས། བཙན་ གྲོའི་ ཆུ་ ཁོལ་ ཞེས་ རྟེན་ རྟགས་ ཐོན་
གསུམ་དུ་གྲགས་པའི་ཆུ་ཁོལ་ཐུབ་པ་སོགས་མང་དུ་བཞེངས། ཁོང་གི་ཞལ་
ནས། སྟོད་ལུང་པའི་བན་དེ་ལ་ཆོས་སྟོན་དྲངས་པ་བས། ཁོ་པའི་ཁྱི་ལ་ཟན་
བྱིན་པ་བསོད་ནམས་ཆེ་ཞེས་གསུངས་ཏེ། ཕྱོགས་བཅུའི་སངས་རྒྱས་ཐམས་
ཅད་མཆོད་པ་བས་བླ་མའི་བ་སྤུའི་བུ་ག་གཅིག་མཆོད་པ་ཕན་ཡོན་ཆེ་བ་གསང་
བ་འདུས་པའི་རྒྱུད་སོགས་རྒྱུད་དང་གྲུབ་ཆེན་གྱི་གཞུང་མང་པོ་ལས་འབྱུང་བ་
དང་། བྱང་ཆུབ་ལམ་གྱི་རིམ་པའི་རྩ་བ་བཤེས་གཉེན་བསྟེན་ཚུལ་ལ་ཐུག་པས་
འདིའི་ཐད་ནས་རྟེན་འབྲེལ་གྱི་སྒོ་མ་འཕྱུགས་པ་ཞིག་དགོས་ཞེས་འདོམས་
པའོ། །དེ་ལྟར་སྟོད་ལུང་པ་ཆེན་པོས་སྤྱན་སྔ་ལོ་བདུན་བསྟེན་ནས་མཉེས་པ་
གསུམ་གྱིས་མཉེས་པར་མཛད། སྤྱན་དང་མངོན་པར་ཤེས་པ་མངའ། ཡི་དམ་
མང་པོའི་ཞལ་གཟིགས། བདེན་གཉིས་ཀྱི་རྟོགས་པ་ཐུགས་ལ་འཁྲུངས། འགྲོ་
བའི་དོན་རྒྱ་ཆེན་པོ་མཛད་དེ་དགུང་ལོ་བརྒྱད་ཅུ་རྩ་ལྔ་པ་མེ་ཕོ་སྤྲེའུའི་ལོ་མངོན་
པར་བྱང་ཆུབ་པའི་ཟླ་བའི་ཚེས་བརྒྱད་ལ་ལམ་དགོན་དུ་སྐུ་གཤེགས་སོ། །
སྤྱན་སྔའི་སློབ་མ་སྨྱུག་རུམ་པ་ཆེན་པོ་ནི། སྤྱན་སྔའི་ཞབས་ལ་བསྙེན་
ནས་གདམས་པ་མང་དུ་གསན། ཀླུངས་ཤོད་མདར་སྨུག་རུམ་གྱི་དགོན་པ་
བཏབ། ཕྱིས་སྤྱན་སྔ་ཕེབས་ནས་གནས་དེ་རྡོ་རྗེ་གདན་དུ་བྱིན་གྱིས་རློབ་པར་
མཛད། རྗེ་ སྒམ་ པོ་ པས་ ཀྱང་ བླ་ མ་ འདིའི་ ཞབས་ ལ་ བཏུགས་ ཏེ་ བཀའ་
གདམས་ལམ་རིམ་གསན་ནས་སྐལ་བ་དང་ལྡན་པ་མཐའ་ཡས་པ་ལ་འདོམས་
པར་མཛད་དོ། །དགེ་བཤེས་སྨྱུག་རུམ་པ་འདི་ནི་དུས་སྐབས་ཀུན་ཏུ་རང་གི་
རྒྱུད་ལ་བརྟགས་ནས་རང་རྒྱུད་འདུལ་བ་གཙོ་བོར་མཛད་དེ་ཡི་དམ་ ལྷའི་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྙེན་པ་བྱེད་པའི་ཚེ་ཡང་རང་གི་ཉོན་མོངས་འདུལ་བའི་ཐབས་ཁོ་ནར་མཛད་
དེ་སྨུག་རུམ་པའི་ཞལ་ནས། ཉོན་མོངས་པ་ཉུག་གིས་བྱུང་ཙ་ན་ལེ་ལོ་མི་བྱ་
བར་མོད་ལ་གཉེན་པོས་བཟློག །མ་ནུས་ན་ལང་ལ་མཎྜལ་དང་མཆོད་པ་
བཤམས་བླ་མ་དང་ཡི་དམ་ལ་ཕུལ་ལ་གསོལ་བ་གདབ། དེ་ལ་དམིགས་ནས་
ཁྲོ་བོའི་བཟླས་པ་བྱས་པས་ཉལ་གྱིས་འགྲོ་གསུང་ངོ༌། །
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
བཀའ་གདམས་སྐུ་མཆེད་གསུམ་གྱི་ནང་ནས་སྐུ་ན་གཞོན་པ་འབྲོམ་ཆོས་ཀྱི་
རྒྱལ་པོའི་གསང་བའི་མཛོད་འཛིན་པ་སྤྱན་སྔ་བ་ཆེན་པོ་ལ་གསོལ་བ་འདེབས་
ཤིང་བདག་ཉིད་ཆེན་པོ་འདིའི་རྣམ་ཐར་ལྟར་དལ་འབྱོར་རྙེད་པར་དཀའ་བ་
དང༌། ཚེ་ལ་ལོང་མེད་པའི་ཚུལ་ཡང་ཡང་བསམས་ལ་སྒྲུབ་པ་ལ་ནང་ནས་
བསྐུལ་ཏེ་བྱང་ཆུབ་ལམ་གྱི་རིམ་པ་སྒོམ་པ་ལ་བརྩོན་པ་ཆུ་བོའི་རྒྱུན་བཞིན་
བྱའོ།། །།
དགེ་བའི་བཤེས་གཉེན་བྱ་ཡུལ་བ་ཆེན་པོའི་
རྣམ་ཐར་བཞུགས་སོ། །
བཤེས་གཉེན་ཚུལ་བཞིན་བསྟེན་མཛད་གཞོན་ནུ་འོད། ཅེས་བསྔགས་
པ། དགེ་བའི་བཤེས་གཉེན་བྱ་ཡུལ་བ་ཆེན་པོ་ནི། སྟོད་ལུང་གོལ་གོ་ལུང་དུ་
ཡབ་གཡུང་དྲུང་འབར་དང༌། ཡུམ་སྟོད་ལུང་པའི་ལྕམ་མོ་གྱི་ལྗང་བཟའ་ལྕམ་
བུ་ གཉིས་ ཀྱི་ སྲས་ སུ་ ཤིང་ མོ་ ཡོས་ ལ་ འཁྲུངས། མཚན་ འབུམ་ རྟག་ཅེས་
བཏགས། སྔོན་ཡུན་རིང་པོ་ནས་ལམ་ལ་སྦྱངས་པའི་བག་ཆགས་སད་པས་
- 106 -



ལམ་རིམ་བླ་མ་བརྒྱུད་པའི་རྣམ་ཐར། །
བྱིས་པའི་སྤྱོད་ཚུལ་རྒྱང་བསྲིངས་ཏེ་དམ་པའི་ཆོས་འཚོལ་བ་ལྟར་མཛད་པ་
ཞིག་ཡོད་པ་ལས། དགུང་ལོ་བདུན་པ་ལ་སྟོད་ལུང་པ་ཆེན་པོ་དང་མཇལ།
དགེ་བའི་བཤེས་གཉེན་བསྟེན་ཚུལ་ཁྱད་པར་དུ་འཕགས་པ་ཞིག་ཡོད་པས་
སྟོད་ལུང་པ་ཆེན་པོ་ཤིན་ཏུ་མཉེས་ནས་ཆོས་ཅི་རིགས་གནང༌། དེ་ནས་དགུང་
ལོ་བཅུ་གཉིས་པ་ལ་ཚ་ཐོག་དགོན་པར་རྣལ་འབྱོར་པའི་སློབ་མ་སྒོམ་པ་བྱང་
གྲགས་ཀྱིས་མཁན་པོ་དང༌། སྤྱན་སྔའི་སློབ་མ་ཡེ་ཤེས་རྒྱལ་མཚན་གྱིས་སློབ་
དཔོན་མཛད་ནས་རབ་ཏུ་བྱུང་། མཚན་གཞོན་ནུ་འོད་དུ་བཏགས། བཅུ་གསུམ་
པ་ལ་གོལ་གོ་ལུང་གི་གཉེར་ལོ་གཅིག་མཛད། བཅུ་བཞི་པ་ལ་ཡུམ་འདའ་ལ་
ཁད་པའི་སར་བྱོན་ནས་སྐྱབས་འགྲོ་དང་སེམས་བསྐྱེད་འབོགས་པར་མཛད།
ཡུམ་གྲོངས་པ་གཟིགས་པས་རྐྱེན་བྱས་སྲིད་པ་མཐའ་དག་ལ་ཞེན་པ་ལོག་སྟེ་
ཐུགས་ལ་སྐྱོ་ཤས་ཆེན་པོ་སྐྱེས་ནས་སྟོད་ལུང་པ་མར་གྲོ་ཟར་ན་བཞུགས་པའི་
སར་དགུང་ལོ་བཅུ་དྲུག་ལ་བྱོན། བསླབ་བཏུས་སྤྱོད་འཇུག་ལ་སོགས་པའི་
ལམ་གྱི་རིམ་པའི་མན་ངག་གི་གཞུང་རྣམས་ལེགས་པར་གསན་ནས་ཐུགས་ལ་
ངེས་པར་མཛད། དགེ་བའི་བཤེས་གཉེན་སྟོད་ལུང་པ་ཆེན་པོ་བསམ་སྦྱོར་
གཉིས་ཀྱིས་ཚུལ་བཞིན་དུ་བསྟེན་ཏེ་ཞབས་ཏོག་ལོ་ལྔ་ཙམ་ཞིག་མཛད། ལན་
ཅིག་སྤྱན་སྔ་ ཕྱོར་པ་ན་བཞུགས་པའི་སར། སྟོད་ལུང་པ་དཔོན་སློབ་གཉིས་
ཀྱིས་མཇལ་དུ་བྱོན་པས། སྤྱན་སྔའི་མངོན་པར་ཤེས་པས་གཟིགས་ནས། ཇོ་
བོ་སྟོན་པ་རེ་སྐྱིད་ན་འཁོར་འདི་ལྟ་བུ་ཡོད་པ་ཞེས་ཡང་ཡང་གསུངས་པས།
དགེ་བའི་ བཤེས་ གཉེན་ བཞེད་ན་ འབུལ་ ཞུས་པས། ཇོ་ བོ་ སྟོན་ པས་ ཅང་
འབུལ་ཕོད་དམ་གསུངས་པས། མཉེས་པར་བྱུང་སྙམ་ནས། དར་ཡུག་གཅིག་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཏགས་ནས་ཕུལ་བས་ལོ་གཅིག་སོང་བ་ན་ཇོ་བོ་སྟོན་པ་རང་ལ་དགོས་
གསུངས་ནས། ན་བཟའ་ཕྲུག་ཅིག་བསྐོན་ནས་སྟོད་ལུང་པའི་སར་བཏང་། དེ་
ཙ་ན་སྟོད་ལུང་པའི་ཞལ་ནས། ངའི་དགེ་བའི་བཤེས་གཉེན་མ་མཉེས་པར་
བྱས་ ཨང་གསུངས། མ་མཉེས་པར་མ་བགྱིས། སྟོན་པ་ རང་ལ་དགོས་རྒྱུག་
གསུངས་པས་འོངས་པ་ལགས་ཞུས་པས། འདི་ཅི་ཟེར་བ་ཡིན། ངས་ཁྱོད་ཕུལ་
ཟིན་པ་ཡིན་པས་དོ་ནུབ་ལས་མ་སྡོད་པར་རྒྱུག་ཞིག་གསུངས། སྔར་བཀྱོན་
པས་འཚེར་བ་ལ་ད་རེས་ལས་དགའ་བ་ཞིག་མ་བྱུང་གསུངས། དེ་ནས་སྤྱན་
སྔའི་སྐུ་མདུན་དུ་བྱོན་པས་སྤྱན་སྔའི་ཞལ་ནས། འུ་ཅག་ཕ་བུ་གཉིས་ད་གདོད་
སྐྱིད་གཅིག་བྱའོ་གསུངས། ལོ་དགུའི་བར་དུ་ཞབས་ཏོག་ཚུལ་བཞིན་དུ་མཛད་
པས། སྤྱན་སྔ་མཉེས་པའི་གསུང་མང་པོའང་བྱོན། མཚན་མོ་མཎྜལ་བྱས་ནས་
གསོལ་བ་བཏབ་པས། སྤྱན་སྔའི་ཕྱག་ན་རིང་བསྲེལ་མང་དུ་ཡོད་པ་འཕེལ།
སྤྱན་སྔའི་ཞལ་ནས། ཁྱོད་ཁོ་ན་ཚེ་རབས་སུ་སྐྱིད་ཅིག་གསུངས། པོ་ཏོ་བའི་
ཞལ་ནས། ཁྱེད་རྣམ་པ་ལས་དགའ་བ་ཞིག་སྨད་མ་གི་ན་ལི་མེའི་བུ་ལ་ཉེ་
གནས་ཤིག་ཡོད་ཀྱི། ཁྱོད་དེར་སོང་ལ་ལྟོས་དང་མ་ཐའང་ཁོང་འཛུམ་པ་ཞིག་
བྱས་ནས་གཏོང་གི་གསུངས། སྤྱན་སྔའི་གསུང་ནས། ཁྱོད་ཀྱི་ཤེས་རབ་འདིས་
ལྷ་ས་སྙེ་ཐང་ཕྱགས་ཤིང་ཐོགས་པ་ཞིག་བྱས་ན་འོང་གསུངས་། ཡང་ཁྱོད་ནི་
ཐར་ཟིན་གྱི་ང་མ་འཇོག་ཅིག་གསུངས། སྤྱན་སྔ་ཤིན་ཏུ་མཉེས་པས། ཁོང་
བཙུན་ཆུང་བྱུང་ཙ་ན། ངེད་རྒན་པོ་ཀུན་ཁྱི་དང་འདྲ་ཟེར་ནས་ཕྲག་དོག་བྱེད་པ་
ཡང་བྱུང་། ལན་ཅིག་སྟོད་ལུང་པས་སྤྱན་སྔ་མཇལ་དུ་བྱོན་ཙ་ན། བཙུན་ཆུང་
འདི་ཅི་འདྲ་ཞུས་པས། ཁོ་སྒོར་སོང་ནས་བཤད་གསུངས་ནས་བྱ་ཡུལ་བ་སྒོར་
- 108 -



ལམ་རིམ་བླ་མ་བརྒྱུད་པའི་རྣམ་ཐར།
བཞུད་པ་དང་བཙུན་ཆུང་འདིའི་དབང་དུ་བྱས་ན། དད་པ་ང་བས་ཆེ། ཤེས་
རབ་ང་བས་ཆེ། བརྩོན་འགྲུས་ང་བས་ཆེ། སྙིང་རྗེ་ང་བས་ཆེ། ནམ་མཁའ་ལ་
མདུང་ བསྐོར་ གསུངས། ཆོས་ གསུང་ ཚད་ ཐམས་ ཅད་ ཀྱི་ རྩར་ འཇོག །ལན་
ཅིག་ཉན་ཕུའི་དགོན་པར་མང་ར་དང་བྱ་ཡུལ་བ་གཉིས་ལ་དབང་སྟབས་ཤིག་
ཏུ་མཛད། སྤྱན་སྔས་རབ་གནས་ཀྱི་ཆོ་ག་རྣལ་མར་བསླབས་པ་དགེ་བཤེས་
གོར་ཆེན་པོ་དང་། མང་ར་སྒོམ་པ་གཉིས་ཡིན། སྨྱུག་རུམ་ན་བཞུགས་དུས།
ཁྱོད་ལ་དགོས་གསུངས་ནས་རབ་ཏུ་གནས་པའི་ཆོ་ག་རྒྱས་པ་རྣལ་མ་ཞིག་བྱ་
ཡུལ་བ་ལ་གདོད་བསླབས་པ་ཡིན་གསུངས། ཡང་ སྤྱན་ སྔའི་ཞལ་ནས། བྱ་
ཡུལ་བ་ལ་ཁྱོད་སྒྲུབ་པ་པོ་ཞིག་འོང་སྙམ་ཙ་ན། ཚོགས་སྡུད་པ་ཞིག་འོང་བར་
འདུག་གསུངས། ནུབ་ཅིག་གི་རྨི་ལམ་ན་འབུམ་པ་ཞིག་ལ་མེ་ལོང་མང་པོ་
བཀབ་པ་ཞིག་རྨིས་ ཞུས་པས། ཁྱོད་ཁོ་ན་ རེ་ སྡུག །རྟག་ཏུ་མི་ངོ་ཞི་ཆེ་ ལྟ་
དགོས་ བྱ་བའི་རྟགས་ཡིན་གསུངས་པ་ལ། དེ་ཐུགས་མད་པར་གདའ། དགེ་
བའི་བཤེས་གཉེན་གྱི་ཞབས་ཏོག་བྱེད་ཙ་ན། གྲྭ་ པ་དེ་ ཙམ་ཞིག་གི་ངོ་ལྟ་
དགོས་པ་བྱུང་། ད་ལྟ་འདི་ཙམ་ཞིག་གི་ངོ་ལྟ་དགོས་བྱུང་གསུངས། མི་གཞན་
གྱི་བསམ་པ་ལ། སྤྱན་སྔའི་ཞབས་ཏོག་ཁོ་ན་ལ་འཁོལ་བས་ཆོས་ཤེས་པ་ཅང་
འོང་ངམ་སྙམ་ནས་དེ་སྐད་ཟེར་བ་ལ། ངའི་རྣ་བའི་ལམ་དུ་བྱུང་བས་ཆོག་པ་
ཡིན་གསུངས། ནངས་ཤིག་ཐལ་བ་འབོད་དུ་བྱོན་པས། སྐས་གདང་གསུམ་
པའི་ཁར་ཕེབས་པའི་ཚེ། བཀའ་སྡེ་སྣོད་ཀྱི་དོན་མ་ལུས་པར་ཐུགས་ལ་ལམ་
གྱིས་ཤར། ཏིང་ངེ་འཛིན་གྱི་ངང་དུ་ཁྱུར་གྱིས་འགྲོ་བ་ཞིག་བྱུང་བས་བླ་མའི་
ཞབས་ཏོག་ལ་ཡིད་ཆེས་ཏེ། སྐྱིད་སྨད་པའི་དགེ་བཤེས་འདི་རྣམས་བླ་མའི་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞབས་ཏོག་ལ་མི་འབད་པར་ཐོས་ པ་ ཁོ་ན་ལ་འབད་པ་འདི་ནོར་བ་ཡིན་
གསུངས། ལན་ཅིག་སྤྱན་སྔའི་ཞལ་ནས། ཁྱོད་ཀྱིས་ཆ་བ་དེར་ཅི་བཏབ་བམ།
མདང་ད་ནངས་ཤེད་ཨེན་རེ་སྐྱེས་གསུངས། ཟླ་བ་གཅིག་ལ་ན་བཟའ་དྲོད་མ་
རང་ཡང་བཅུ་གསུམ་ཕུལ་གསུངས། ངས་རིན་པོ་ཆེ་དེ་རྫ་ས་ཡོ་བྱད་དད་པ་
ཤེས་རབ་ཀྱིས་མཉེས་པ་མ་ལགས་ཏེ། ལུས་ལ་ཞོ་ཤ་ཡོད་པས་ཤ་ཁྲག་ལྦ་
བར་སོང་སོང་དུ་འབུངས་པ་ཡིན། ད་ལྟ་མཁས་བཙུན་སྟོན་སྒོམ་ཐམས་ཅད་
འདུན་ པ་ འདི་ ཡང་ དགེ་ བཤེས་ དེ་ མཉེས་ པར་ བྱས་ པ་ ལས་ བྱུང་ བ་ ཡིན་
གསུངས། ལན་ཅིག་ཡུལ་དུ་བྱོན་ནས་ཐུགས་རྩོལ་མཛད་པས་གསེར་སྲང་བཅུ་
གཉིས་རྙེད། སྟོད་ལུང་པས་བརྒྱད་གནང་བྱུང་བས་གསེར་སྲང་ཉི་ཤུའི་འབུལ་
བ་མཛད། སྤྱན་སྔ་འདའ་ཁ་མ་འོངས་པ་ན་ཐུགས་ལ་གདགས་པར་ཞུ་ཞུས་
པས། སྤྱན་སྔའི་ཞལ་ནས། ཇི་ སྲིད་ཆོས་ཀྱི་སྐུ་ཞིག་ཏུ་མ་གྱུར་གྱི་བར་དུ་འུ་
ཅག་གཉིས་ཕ་སྤད་བྱེད་པ་ཡིན་མོད་གསུངས་ཏེ་ང་དེ་ལ་རེ་བ་ཡིན་གསུངས།
སྤྱན་སྔ་གཤེགས་རྟིང་ཕུ་ཆུང་བ་དང་། པོ་ཏོ་བའི་སར་གསེར་སྲང་རེའི་འབུལ་
བ་ བསྐྱལ། པོ་ ཏོ་ བའི་ ཞལ་ ནས། ངའི་ འདིར་ སྡོད་ ཁང་ པ་ ཡང་ རྩིགས།
རྒྱགས་ ཀྱང་ ངས་ སྦྱར་ཏེ་སྒོམ་དུ་གཞུག་གི་གསུངས་པ་ལ། སྟོད་ལུང་ པས་
བཀྱོན་གྱི་དོགས་ནས་མ་བཞུགས་གསུངས། ཕུ་ཆུང་དུ་བྱོན་དུས་ཇོ་བོ་མི་གཡོ་
པའི་ཞལ་གཟིགས། སྤྱན་སྔའི་ཐུགས་དམ་ཡིན་པས་མྱ་ངན་སེལ་བ་ལ་བྱོན་
པའི་ཆེད་དུ་གདའ། ལན་ཅིག་མགོན་པོ་གྲི་གུག་ཐོད་པ་ཅན་གྱི་ཞལ་གཟིགས།
ཐུགས་རྗེ་ཆེན་པོའི་རིགས་དཔག་ཏུ་མེད་པའི་ཞལ་གཟིགས། དེ་ནས་སངས་
རྒྱས་དང་བྱང་ཆུབ་སེམས་དཔའ་དཔག་ཏུ་མེད་པའི་ཞལ་གཟིགས་གསུངས།
- 110 -



ལམ་རིམ་བླ་མ་བརྒྱུད་པའི་རྣམ་ཐར།
ལན་ཅིག་བྲུལ་གྱིས་ར་བ་སྐོར་བར་བཞུགས་དུས་སྐྱོ་སངས་ལ་བྱོན་པས། སློབ་
དཔོན་ནཱ་ག་བོ་དྷི་དང་ཞལ་མཇལ་ཞིང་ཆོས་གསུངས། དེ་ནས་ནང་དུ་བྱོན་ནས་
མཆོད་པ་ཕུལ་གསོལ་བ་བཏབ་པས། མཁའ་འགྲོ་མ་མང་པོ་གར་བྱེད་ཅིང་
བྱུང་བ་ཞལ་གཟིགས་གསུངས། སྤྱན་སྔ་འདའ་ཁར་ཁྱོད་འཚེངས་བྱ་བ་ལན་
གསུམ་གསུངས། ཁྱོད་མི་ཆོས་ཀྱི་ཡུལ་དུ་མ་འགྲོ་དགེ་སློང་མ་བྱེད་གསུངས་པ་
ལ། ཕྱིས་མང་ར་སྒོམ་པའི་ཞལ་ནས། བྱ་ཡུལ་བ་ལ་ཁྱོད་དགེ་སློང་བྱ་དགོས་
གསུངས་པས། སྤྱན་སྔ་ལ་གསོལ་བ་བཏབ་སྟེ་རྨི་ལམ་བརྟག་པར་མཛད་པས།
གདུང་རྟེན་གཅིག་ལ་ལུགས་ལན་གཉིས་མི་དགོས་བྱ་བ་ཞིག་བྱུང་། དེར་མི་
གནང་བ་ཡིན་སྙམ་ཡོད་ཙ་ན་དགེ་བཤེས་མང་རས་དབང་མ་བྱུང་བས། ཡང་
དགེ་སློང་བྱེད་པར་གསོལ་བ་བཏབ་པས། སྣམ་སྦྱར་རྒྱ་གར་མ་ཞིག་གནང་བ་
རྨིས་ནས། དགེ་སློང་བྱེད་པར་གནང་བ་བྱུང་སྙམ་ནས་མཁན་པོ་འཆད་འུ་པས་
མཛད། མང་ རས་ལས་ སློབ། རྒྱ་ཤེས་རབ་འབར་ གྱིས་ གསང་ སྟེ་བ་མཛད་
ནས་བསྙེན་པར་རྫོགས། དེ་ནས་གླང་རི་ཐང་པ་ལ་མདོ་རྩ་ཚར་གཅིག་གསན།
རྒྱ་ཤེས་རབ་འབར་ལ་ཚར་གཉིས། སྟོད་ལུང་གི་སློབ་དཔོན་ཤེས་རབ་བླ་མ་
ལ་ཚར་གཅིག་སྟེ་ཚར་བཞི་ཉན་གསུངས། གཞན་གྱིས་ཆོས་གསན་དུས་ན་
ཟིན་བྲིས་མཛད་དམ་མ་མཛད་ཞུས་པས། ཟིན་བྲིས་འདྲ་བས་གར་ཡང་མི་
ཕྱིན། ཆོས་ཐམས་ཅད་དུས་གཅིག་ལ་ལམ་གྱིས་ཤེས་དགོས་པ་ཡིན་གསུངས།
སྤྱན་སྔའི་ཞབས་ཏོག་ལོ་དགུ་མཛད་དེ། རྟག་ཏུ་ངུས་ཆོས་འཕགས་བསྟེན་པ་
དང༌། འབྲོམ་ རིན་པོ་ཆེས་ཇོ་བོ་བསྟེན་པ་དང་མཚུངས་པར་ལམ་ གྱི་ རྩ་བ་
བཤེས་གཉེན་བསྟེན་ཚུལ་ལ་རྒྱལ་བ་སྲས་བཅས་ཀུན་གྱིས་བསྔགས་འོས་སུ་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱུར་པ་ཞིག་མཛད། དགུང་ལོ་ཉི་ཤུ་རྩ་དགུའི་ཐོག་ཏུ་སྤྱན་སྔ་བ་སྐུ་གཤེགས།
དེ་ནས་ལོ་བཞི་སྐུ་མཚམས་ལ་བཞུགས། ཚོགས་བསྡུས་པའི་སྔ་ཤོས་གཉེར་དུ་
བྱན་དར་མ་རཏྣས་སྤྱན་དྲངས་ཏེ་ཆོས་གསུངས། དེ་ནས་དགོན་པ་འདེབས་
པར་དགོངས་པ་ལ། བྱ་ཡུལ་གྱི་ཤུལ་དེ་ན་སྔགས་བཙུན་བཟའ་མི་གཉིས་ཡོད་
པས། དེ་གཉིས་ཀྱིས་གནས་དེ་ཞ་པ་ལ་ཕུལ། ཞ་པས་གླང་རི་ཐང་པ་ལ་ཕུལ།
ཁོང་གིས་བརྟག་པ་མཛད་པས་ས་དེ་གཉན་པར་འདུག་གསུངས་ནས་མ་
བཞེས། སླར་ཞ་པས་བྱ་ཡུལ་བ་ལ་ཕུལ་བས་ཐུགས་དགྱེས་ཏེ། ས་བདག་ཕལ་
ཆེ་བ་གནས་གཞན་དུ་སྤོ་བའི་ཆོ་ག་མཛད། ཀླུ་གཉན་ཆེ་བ་གཅིག་གི་སྟེང་དུ་
གཟིམ་མལ་བཅས་ནས་བཏུལ། དེ་ནས་ས་དེ་ཕ་བོང་ཐག་ཐུག་ཏུ་ཡོད་པ་ལ་
ལ་བཅག །ལ་ལ་སྦེད་པ་ལ་སོགས་པའི་རྩོལ་བ་ཆེན་པོ་མཛད་དེ། དབུ་རྩེ་ཀ་
བ་བཅུ་གཉིས། ཁྱམས་ཀ་བ་བཞི་བཅུ་རྩ་གཉིས་ཡོད་པ་རྣམས་ཤིང་ཕོ་རྟའི་ལོ་
ལ་རྨང་བཏིངས་ནས། ལོ་བཅུ་གསུམ་པ་མེ་རྟའི་ནང་ཆུན་དུ་དགོན་པ་གཏོར་
ཚུགས་ཡན་རྫོགས་པར་གྲུབ། ཤ་ར་བ་དང་ཡང་ཐུགས་གཅུགས་པས་ཁོང་གི་
གྲྭ་པ་རྣམས་ཀྱང་གཙུག་ལག་ཁང་བརྩེག་པའི་ལས་མི་ལ་བཏང་། ཉེ་གནས་
ཤེར་སེང་བྱ་བས་ཤིང་རྣམས་ཉང་པོ་ནགས་ཤོད་ནས་དྲངས། དབུ་རྩེ་ཚར་ནས་
ཤེར་སེང་ན་རེ། ཆེན་པོ་ཞིག་ནི་ཚར། ད་ཁེངས་པར་མཛོད་ཅིག་ཟེར་བ་ལ་
དགེ་ བཤེས་ ཀྱི་ ཞལ་ནས་ཤོང་ བར་ གྱིས་ ཤིག་ གསུངས། ཁྱམས་ སྟོད་ ཚར་
ཁྱམས་སྨད་མ་ཚར་བ་ལ་གནས་བརྟན་སེ་ཆུང་བྱ་བས་ཤེར་སེང་ལ་དུག་བཏང་
བས། འཆི་ཁར་དགེ་བཤེས་ཀྱིས་ཁྱོད་འཇིགས་མི་དགོས། ང་དང་ལྷན་དུ་འོང་
གི་གསུངས་ནས་བུམ་ཆོག་མཛད་པས་ངན་སོང་ནས་ཐོན་གསུངས། གཙུག་
- 112 -



ལམ་རིམ་བླ་མ་བརྒྱུད་པའི་རྣམ་ཐར།
ལག་ཁང་ལེགས་པར་ཚར་ནས་དབུ་རྩེར་འབུམ་ཆ་བདུན་ཅུ་ཙམ་གྱིས་ཐོག་
དྲངས་པའི་རྟེན་དང་བཅས་པ་ས་རྒྱན་གནམ་རྒྱན་མི་ཤོང་བ་ཙམ་བྱུང་། སྤྱན་
སྔའི་ཐུགས་བཞུགས་པའི་དངུལ་གྱི་གདུང་ཁང་དར་ཅོག་ཅན་ལ་སོགས་པ་
དགེ་བཤེས་ཉིད་ཀྱིས་བཞེངས་པའང་མང་དུ་ཡོད་དོ། །ལན་ཅིག་ཚོགས་སུ་
དགེ་བཤེས་ཀྱི་ཞལ་ནས། གཙུག་ལག་ཁང་བཞེངས་པ་རྒྱལ་བློན་བྱང་ཆུབ་
སེམས་དཔའི་ལས་ཡིན། རབ་ཏུ་བྱུང་བའི་ལས་མིན་ཟེར་ཏེ། སྔོན་གྱི་དུས་སུ་
སློབ་དཔོན་སངས་རྒྱས་ཡེ་ཤེས་ཞབས་ཀྱིས་གཙུག་ལག་ཁང་བཞེངས་པ་དང༌།
ཇོ་བོས་བལ་ཡུལ་དུ་ཐང་བི་ཧ་རའི་གཙུག་ལག་ཁང་བཞེངས་པས་ཆོས་ཚུགས་
ཤིན་ཏུ་བཟང་བར་བྱུང་བ་དང༌། ཇོ་བོའི་བཀའ་ལུང་གིས་དགེ་བཤེས་སྟོན་
པས་རྭ་སྒྲེང་གི་གཙུག་ལག་ཁང་བཞེངས་སུ་གསོལ་བ་ལགས། འུ་ཅག་གིས་
ཀྱང་ བླ་མ་རྣམས་ཀྱི་ཐུགས་དགོངས་བསྐང་ བའི་ཆེད་དང་། དཀོན་མཆོག་
གསུམ་ གྱི་ ཞབས་ཏོག་དང་། གཞན་ ལ་ ཕན་ གདགས་ པར་ བྱ་ བའི་ ཆེད་དུ་
བཞེངས་སུ་གསོལ་བ་ཡིན། འུ་ཅག་གིས་དེ་གོང་ལོ་བཅུ་གཉིས་བཅུ་གསུམ་
གཞན་ལ་འཆི་བ་མི་རྟག་པ་ཤ་སྟག་བཤད་དེ། ང་རང་ལ་ཕྱི་ནང་གི་མི་རྟག་པ་
རྣལ་མ་ཞིག་མདང་ད་ནང་རྒྱུད་ལ་སྐྱེས། ལས་འབྲས་ལ་ཡིད་ཆེས་པའི་དད་པ་
རྣལ་མ་ཞིག་ གདོད་ རྒྱུད་ ལ་སྐྱེས། འཁོར་བ་ལ་ཡིད་འབྱུང་རྣལ་མ་ཞིག །
བྱམས་སྙིང་རྗེ་བྱང་ཆུབ་ཀྱི་སེམས་རྣལ་མ་ཞིག །ཀུན་རྫོབ་སྒྱུ་མ་ལྟ་བུ་ནས་
གནས་ལུགས་ཕྱིན་ཅི་མ་ལོག་པའི་བར་ལ་ངེས་པ་རྣལ་མ་ཞིག་ཀྱང་གདོད་
རྒྱུད་ལ་སྐྱེས། དེས་ན་ང་རང་ལ་གོ་བ་ཞིག་ཡོད་ཨང་གསུངས། དགེ་བཤེས་
མཐའ་བཞི་སྒོམ་བརྩོན་གྱིས། བྱང་ཆུབ་སེམས་དཔའ་ཞི་བ་སྐྱོང་བྱ་བ་དེ་བྱ་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཡུལ་བ་ལ་ཟེར་བ་ཡིན་གསུངས་པ་དང༌། བྱ་ཡུལ་བ་ཕུ་ཆུང་ན་བཞུགས་དུས་
མང་ར་སྒོམ་པའི་ཞལ་ནས། ད་ལྟ་ཕུ་ཆུང་ན་ཉན་ཐོས་ཀྱི་རྫུ་འཕྲུལ་གྱིས་འགྲོ་
བའི་བྱང་ཆུབ་སེམས་དཔའ་ཞིག་སྨིན་བདོག་གསུངས། ལན་ཅིག་བྱ་ཡུལ་དུ་
ལྷ་རྗེ་སྙི་སྒོམ་གྱིས་དགེ་བའི་བཤེས་གཉེན་ལགས། ཁྱེད་ཀྱི་ཐུགས་ལ་བདེན་
པ་གཉིས་ཅི་ཙུག་སྐྱེས་གསུངས་པར་ཞུ་ཞུས་པས། དགེ་བཤེས་ཀྱི་ཞལ་ནས་
ཀུན་རྫོབ་བྱང་ཆུབ་ཀྱི་སེམས་དང་དོན་དམ་བྱང་ཆུབ་ཀྱི་སེམས་རྒྱུད་ལ་སྐྱེས་
གསུངས། དེ་ ལ་ སྙི་སྒོམ་གྱིས་ རང་ གི་ སེམས་ ཉིད་ གཞིགས་ནས་ སྟོང་ པར་
གཏོང་ བ་ ལགས་སམ། ཕྱི་རོལ་གྱི་ཡུལ་གཞིགས་ནས་ སྟོང་ པར་ གཏོང་བ་
ལགས་ཞུས་པས། དགེ་བཤེས་ཀྱི་ཞལ་ནས། མདའ་དུམ་ཁོང་དུ་བཞག་ནས་
རྨ་ཁ་ཚིལ་བུས་བསྐུས་པའི་ཆོས་ཀྱིས་གར་ཡང་མི་ཕྱིན། རྐུན་མ་ནགས་ལ་
སོང་བ་ལ་རྗེས་གྲམ་པ་ལ་དཔྱོད་པའི་ཆོས་ཀྱིས་གར་ཡང་མི་ཕྱིན་པས། རང་
གི་སེམས་ཉིད་སྟོང་པར་གཏོང་བ་ཡིན། དེས་ཕྱི་རོལ་གྱི་སྒྲོག་རང་གྲོལ་ལ་
འགྲོ །ཐམས་ ཅད་ སྟོང་ པ་ ཉིད་ ཡིན་ གསུངས། འདི་ ཇི་ ཙམ་ ན་ ཐུགས་ ལ་
འཁྲུངས་ཞུས་པས། ང་དང་པོ་སྤྱན་སྔའི་ཞབས་ཏོག་བྱེད་པའི་དུས་ན་སྐྱེས་པ་
ཡིན་གསུངས། ཡང་རྗེ་སྒམ་པོ་པས་བླ་མ་རིན་པོ་ཆེ་འཁོར་ཟར་ཟིར་མང་པོ་
དང་གཙུག་ལག་ཁང་བཞེངས་པ་སོགས་མཛད་པ་མང་པོ་འདི་རྣམས་ཀྱིས་
ཐུགས་དམ་ལ་མི་གནོད་དམ་ཞུས་པས། མི་གནོད་གསུངས་། ཡང་ལན་ཅིག་
སློབ་མ་ཞིག་གཙང་དུ་འགྲོ་བ་ལ་ང་ལ་ལོ་ཁྱུད་སྐོར་ཞིག་འཇིག་རྟེན་གྱི་རྣམ་
པར་རྟོག་པ་སྐྱེ་མ་མྱོང་བ་ཡིན། ང་ལ་གསོལ་བ་འབད་ལ་ཐོབ། བར་ཆད་མི་
འབྱུང་ཞིང་བྱིན་རླབས་འབྱུང་གསུངས། ལན་ཅིག་དགེ་བཤེས་ཀྱི་ཞལ་ནས།
- 114 -



ལམ་རིམ་བླ་མ་བརྒྱུད་པའི་རྣམ་ཐར།
བཀའ་གདམས་པའི་དགེ་བཤེས་མང་པོ་ཞིག་གིས་སྔགས་མི་ཤེས། ཤེས་ཀྱང་
དགེ་བའི་བཤེས་གཉེན་ལ་ལུང་མ་ཐོབ། འུ་ཅག་གིས་ སྔགས་ཤེས་པ་ཡིན།
དགེ་བའི་བཤེས་གཉེན་ལ་ལུང་ལེགས་པར་ཐོབ་པ་ཡིན་པས་འཆད་འཚལ་
གསུངས་ནས། གསང་སྔགས་ཀྱི་གདམས་པའང་མང་དུ་གནང་བར་མཛད།
དགེ་བཤེས་ཤ་ར་བ་སུ་ལའང་མཉེས་པ་མེད་པ་ཞིག་ཡིན་ཏེ། བྱ་ཡུལ་བ་དེའི་
ཐུགས་སུས་ཀྱང་དཔོགས་མི་ནུས་པ་ཞིག་སྣང་གསུང་སྐད། དགེ་བཤེས་ཤ་ར་
བ་དབྱེ་གོང་དུ་བཞུགས་པ་ཞིག་ལ་ཕྱག་ལ་བྱོན། དེ་ནས་ཕྱིར་འབྱོན་ཁར་དགེ་
བཤེས་ཤ་ར་བས་སྐྱེལ་ཐུང་མཛད་པ་ལ། བྱ་ཡུལ་བའི་ཞལ་ནས། མ་འོངས་པ་
ན་དགའ་ལྡན་དུ་མཇལ་བར་ཞུ་གསུངས་པ་ལ། དགེ་བཤེས་ཤ་ར་བའི་ཞལ་
ནས། འུ་ཅག་གཉིས་རྒན་པོ་མིན། ད་དུང་ཐེངས་གཅིག་མཇལ་གསུངས་པ་ལ།
དེ་ནས་མ་མཇལ་བར་འདས། དེ་ནས་བྱ་ཡུལ་བ་རྣམས་ལ་ཁྱེད་རང་གི་མདུན་
མ་བྱུང་ན། ཆས་རྐྱེན་གྱིས་འཐོགས་པ་མེད་ཀྱི་གསུངས་པ་དང་། སང་ཕོད་མྱ་
ངན་ལས་འདའ་བའི་ད་ལོ་སྤྱན་སྔའི་འདས་མཆོད་ལ་བུ་རམ་ལག་པས་ཐེག་
ཚད་ གཏོང་དགོས། སང་ ཕོད་ནས་འགྲུབ་ངེས་མེད་གསུངས་པ་ལ། དགག་
དབྱེའི་དུས་སུ་ལས་བྱེད་དཀོན་གཉེར་རྣམས་ཀྱིས་ ད་རེས་ འབུངས་ཤིག །
ཕྱིས་ནས་དགོས་ཏེ་མི་འོང་ གསུངས་པ་དང༌། ཚུལ་ཐོན་ནས་གནས་བརྟན་
བཙོན་འགྲུས་རྡོ་རྗེས་རབ་གནས་ཤིག་མཛད་ནས་འདི་ངའི་རབ་གནས་ཀྱི་ཕྱི་
མ་ ཡིན་གསུངས་ནས་མྱ་ངན་ལས་འདའ་བའི་ གསུང་ བྱོན། གཞན་ ཡང་ བྱ་
ཡུལ། ཀླུངས་ཤོད། མལ་གྲོ་གསུམ་དུ་དུས་གཅིག་ལ་གྲལ་དབུ་མཛད་པ་དང་།
མདོ་སྨད་དུ་ངང་ཚང་བའི་གཙུག་ལག་ཁང་གི་རབ་གནས་དང༌། དྭངས་པོ་ཤ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བ་གླིང་པའི་མཆོད་རྟེན་གྱི་རབ་གནས་ཞུས་པས། དུས་ཚོད་ཚེས་གྲངས་འདི་
ལ་མཆོད་པ་རྒྱ་ཆེན་པོ་ཤོམས། གསོལ་བ་ཐོབ། ངས་གཟིམ་ཆུང་འདིའི་སྟེང་
ནས་རབ་གནས་བྱེད་པ་ཡིན་གསུངས་ཏེ། ཀུན་གྱིས་མཐོང་སར་གཙུག་ལག་
ཁང་དང་མཆོད་རྟེན་གྱི་སྟེང་དུ་ཕྱག་ནས་བབས་པས། དེ་ནས་སྤྲུལ་པའི་སྐུར་
གྲགས། མི་མ་ཡིན་མང་པོ་ལ་ཆོས་གསུངས་པ་དང་། བསྐྱེད་རྫོགས་ཀྱི་ཏིང་ངེ་
འཛིན་བརྟན་པོ་དང་ལྡན་ཞིང་མངོན་པར་ཤེས་པ་རྒྱ་ཆེན་པོ་མངའ་བའི་ལོ་
རྒྱུས་མང་དུ་སྣང་ངོ༌། །དེ་ལྟར་བདག་ཉིད་ཆེན་པོ་འདིས་འགྲོ་བའི་དོན་ཡུན་
རིང་དུ་མཛད་དེ། དགུང་ལོ་དྲུག་ཅུ་རྩ་བཞི་པ་ས་ཕོ་རྟའི་སྨིན་དྲུག་ཟླ་བའི་ཚེས་
བཅོ་བརྒྱད་ལ་གཤེགས་པའི་ཚུལ་བསྟན་གཤེགས་ཁར་ཇོ་བོ་པ་ཚན་ཞིག་གིས་
ངེད་རྣམས་ཇི་ལྟར་བྱ་ཞུས་པས། ཁྱེད་ཐམས་ཅད་བསྲུང་སྡོམ་དག་ཏུ་གྱིས། ང་
ལ་དད་པ་དང་གུས་པ་སྒོམས། ངའི་རུས་བུ་འདི་སྲེགས་ཤིག་གསུངས། དེ་
ནས་འུ་ཅག་གི་དགེ་བཤེས་འུ་ཅག་གི་དགེ་བཤེས་གསུངས་ནས། བླ་མ་རྡོ་རྗེ་
གདན་དུ་ཡུན་རིང་ཨང་གསུངས། དེ་ནས་ཞལ་བསིལ་ནས་འཇུག་པའི་ཆོ་ག་
ཞིག་མཛད། འཆི་བ་བྱ་བ་མེད་མྱ་ངན་བྱ་མི་དགོས་གསུངས་ནས། སྐྱིལ་མོ་
ཀླུང་བཅས་ནས་ཐུགས་དམ་མཛད། དེ་ནས་སྒོམ་པ་བྱང་བླ་ལ་མཉེས་མཉེས་
ཙམ་མཛད། སེང་གེའི་ཉལ་སྟབས་བྱ་གསུངས་ནས་སྤྱི་བོ་ནས་ཡར་རླངས་པ་
ཆེན་པོ་ཞིག་ཕྱུར་གྱིས་བྱུང་ནས། དབུ་ཟིལ་པ་ཕྲོམ་མེ་བ་ལ་མྱ་ངན་ལས་འདའ་
བའི་ཚུལ་བསྟན། དགུང་ལོ་དྲུག་ཅུ་རྩ་བཞི་པ་སྨིན་དྲུག་ཟླ་བའི་ཚེས་བཅོ་
བརྒྱད་ལ་གཤེགས་པའི་ཕྱི་དེ་ཉིན་པར་ནམ་མཁའ་ལ་འཇའ་ཚོན་དཔག་ཏུ་
མེད་ པ་བྱུང་། དེ་ནས་ སྤུར་ དབོན་ཤེས་ རབ་ ལ་ སོགས་ པའི་ གནས་བརྟན་
ir
in
- 116 -



ལམ་རིམ་བླ་མ་བརྒྱུད་པའི་རྣམ་ཐར།
རྣམས་ཀྱིས་བདག་བྱས་ནས་གྲྭ་པ་ཉིས་སྟོང་ལ་དབང་མ་བྱུང་བ་ལ། དགེ་
བཤེས་ཤ་ར་བས། བྱང་ཆུབ་སེམས་དཔའ་ཆེན་པོ་དེའི་སྤུར་རུལ་དུ་བཅུག་ན་
དྲི་མི་ཞིམ་པར་ཚོར་བ་ཐམས་ཅད་དམྱལ་བར་འགྲོ་བས་སྤུར་སྦྱོངས་གསུངས་
པ་ལ་བརྟེན་ནས། སྐུ་སྟོད་རྡོ་རྒྱུས་ཀྱི་སྤང་ཁེབས་ཀྱིས་དྲིལ་ནས་སྐུ་སྨད་བཞུ་
བར་གནས་བརྟན་རྣམས་ཀྱིས་གནང་ནས་སྦྱངས་པས། དུ་བས་གར་ཁྱབ་ཏུ་
རིང་བསྲེལ་བྱུང་བ་དང་། དུང་གཡས་འཁྱིལ། རྣམ་རྒྱལ་མཆོད་རྟེན། སྒྲོལ་མ་
རྣམས་བྱོན། རྒྱ་སྟོན་གྱིས་རིང་བསྲེལ་ཉིས་བརྒྱ་ལྔ་བཅུ་རྩ་བདུན། སྒོམ་པ་
བརྩོན་འགྲུས་རྒྱལ་མཚན་གྱིས་བརྒྱ་ཉི་ཤུ་རྩ་བདུན། མང་ར་གཞོན་ནུ་གཡུང་
དྲུང་ལ་དྲུག་ཅུ། གད་ཤགས་ལ་ཕྱེད་དང་ཉིས་བརྒྱ། ཡར་ཀླུངས་པ་སྨོན་སྟོན་
ལ་ཉིས་བརྒྱ། ཉང་པོ་གཞོན་ཤའི་རིང་བསྲེལ་གཅིག་ལ་དགུར་འཕེལ། རྟ་ཤ་
སྐྱོན་གུ་ལ་སུམ་བརྒྱ། གོལ་གོ་ལུང་གི་དངུལ་གྱི་གདུང་རྟེན་ན་རིང་བསྲེལ་བརྒྱ་
རྩ་བརྒྱད། ཇོ་བཙུན་བྱམས་པ་ལ་སུམ་ཅུ། ལྷ་བཟོ་སྒོག་སྐྱ་ལ་སུམ་ཅུ། ངར་པ་
ལ་བཅོ་ལྔ། གདུང་སོལ་ཁྱོར་གང་གི་ནང་དུ་རིང་བསྲེལ་བདུན་ཅུ་རྣམས་བྱོན་
པས་གདུལ་བྱ་རྣམས་ཚིམས་པར་བྱས་སོ། །བདག་ཉིད་ཆེན་པོ་དེ་ལ་ཚོགས་པ་
ཉིས་སྟོང་ལྔ་བརྒྱ་ཙམ་འདུས་པའི་ནང་ནས་བྱང་ཆུབ་ལམ་གྱི་རིམ་པའི་ཁྲིད་རྒྱ་
ཆེར་སྤེལ་བའི་རྒྱུད་འཛིན་ཆེན་པོ་ནི་སྐྱེར་སྒོམ་པ་ཆེན་པོ་ཡིན་ལ། གཞན་ཡང་
རྗེ་སྒམ་པོ་པ་སོགས་བསྟན་འཛིན་དམ་པ་མང་དུ་བྱོན་ནོ། །དགྱེར་སྒོམ་པ་ཆེན་
པོའི་རྣམ་ཐར་ནི་འཆད་པར་འགྱུར་ལ། །
རྗེ་སྒམ་པོ་པ་ནི། གཉལ་སྟོད་བོད་སྙིར་ ཡབ་དབུ་གཙོ་རྒྱལ་འབར་
དང༌། ཡུམ་ཤོ་རོམ་བཟའི་སྲས་སུ་ས་མོ་ལུག་ལ་འཁྲུངས། དགུང་ལོ་ཉི་ཤུ་རྩ་
- 117-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དྲུག་ལ་དྭགས་པོ་རོང་ཁར་མར་ཡུལ་བློ་ལྡན་གྱིས་མཁན་པོ་དང༌། ཤ་བ་གླིང་
པ་ ལ་ སློབ་ དཔོན་ ཞུས་ཏེ་ ཚིག་ རྫོགས་ མཛད། མཚན་ བློ་ གྲོས་ གྲགས་ སུ་
བཏགས་ཤིང་། ཡོངས་ལ་བསོད་ནམས་རིན་ཆེན་ཞེས་གྲགས་སོ། །རྗེ་སྒམ་པོ་
པས་དགེ་བའི་བཤེས་གཉེན་བྱ་ཡུལ་བ་ཆེན་པོ། ཤ་བ་གླིང་པ། རྒྱ་ཡོན་བདག་
དགེ་བཤེས་སྒྲེ་པ། སྨྱུག་རུམ་པ་ཆེན་པོ། རྒྱ་ལྕགས་རི་གོང་ཁ་བ་ཆེན་པོ་རྣམས་
བསྟེན་ནས་བཀའ་གདམས་ཀྱི་གདམས་པ་མ་ལུས་པ་གསན་ཏེ་བསྒྲུབ་པ་བྱ་
དགོངས་ནས། ཡབ་མེས་ཀྱིས་བརྩིགས་པའི་གསེར་ཁ་བྱ་བའི་གནས་གཞིར་
བྲང་ ཁང་བརྩིགས། ཕ་ཞིང་གིས་མཐུན་རྐྱེན་བྱས་ནས་སྒྲུབ་པ་ཡུན་རིང་དུ་
མཛད་པས་བྱང་ཆུབ་ལམ་གྱི་རིམ་པ་ལ་མྱོང་བ་ཐོན་ཏེ། སྲིད་པ་མཐའ་དག་ལ་
ཞེན་པ་ལོག་པའི་ངེས་འབྱུང་དང་བྱམས་སྙིང་རྗེ་བྱང་ཆུབ་ཀྱི་སེམས་བཅོས་མ་
མ་ཡིན་པ་དང་། གནས་ལུགས་རྟོགས་པའི་ལྟ་བ་རྣམས་རྒྱུད་ལ་སྐྱེས་ཤིང་།
ཉིན་ཞག་མང་པོའི་བར་དུ་ཏིང་ངེ་འཛིན་རེའི་ནང་དུ་གནས་ནུས་པ་བྱུང་། དེ་
ནས་རྒྱ་ལྕགས་རིར་ཞབས་བསྐོར་མཛད་པའི་ཚེ་སྤྲང་པོ་གསུམ་ལས་རྗེ་བཙུན་
མི་ལའི་སྙན་པ་གསན་པས། དད་པའི་རྐྱེན་བྱས་ཏེ་ཕ་ཞིང་གསེར་དུ་བཙོངས།
བཀའ་གདམས་ཀྱི་བླ་མ་རྣམས་ལ་ཕྱི་ཕྱག་མཛད། དེ་ནས་རྗེ་བཙུན་མི་ལའི་
སྤྱན་སྔར་བྱོན་ཏེ་བླ་མེད་ཀྱི་རྒྱུད་སྡེ་མཐའ་དག་གི་སྙིང་པོའི་བཅུད་བསྡུས་པ་ནཱ་
རོའི་ཆོས་དྲུག་དང་། དེའི་ཡན་ལག་གི་གདམས་པ་རྣམས་ལེགས་པར་གསན་
ནས་ཐུགས་ཉམས་སུ་བཞེས་པས་རྟོགས་པ་ཐོབ་ནས་གདུལ་བྱ་འདུལ་བའི་
དུས་ལ་བབ་པ་ན་དྭགས་ལྷ་སྒམ་པོ་བཏབ་སྟེ་འགྲོ་དོན་བསྐྱངས་པས། བཀའ་
ཕྱག་ཆུ་བོ་གཉིས་འདྲེས་པར་གྲགས་ཤིང༌། སློབ་མའང་མཁས་ཤིང་གྲུབ་པ་
- 118 -



ལམ་རིམ་བླ་མ་བརྒྱུད་པའི་རྣམ་ཐར།
བརྙེས་པ་མང་དུ་བྱོན་ནོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་
འདོད་པ་རྣམས་ཀྱིས་དགེ་བའི་བཤེས་གཉེན་བྱ་ཡུལ་བ་ཆེན་པོ་ལ་གསོལ་བ་
འདེབས་ཤིང་བདག་ཉིད་ཆེན་པོ་འདིའི་རྣམ་ཐར་ལྟར་ལེགས་ཚོགས་ཐམས་
ཅད་ཀྱི་རྩ་བ་བཤེས་གཉེན་དམ་པ་བསམ་སྦྱོར་གཉིས་ཀྱིས་ཚུལ་བཞིན་དུ་
བསྟེན་ཏེ་སྐྱེས་བུ་གསུམ་གྱི་རིམ་པ་ཉམས་སུ་ལེན་པ་ལ་སྐྱེས་བུའི་རྩལ་ཅི་ཡོད་
ཀྱིས་འབད་པར་བྱའོ།། །། །
དགེ་བའི་བཤེས་གཉེན་དགྱེར་སྒོམ་པ་ཆེན་པོའི་
རྣམ་ཐར་བཞུགས་སོ། །
ཐེག་མཆོག་ལམ་གྱིས་རྒྱུད་སྦྱངས་དགྱེར་སྒོམ་ཞབས། ཞེས་བསྔགས་
པ། དགེ་བའི་བཤེས་གཉེན་དགྱེར་སྒོམ་པ་ཆེན་པོ་ནི། བྲམ་ཟེ་དགྱེར་ལྷ་སྣང་
གི་རིགས་སུ་སྣོན་གྱི་མདར་ཡབ་དགྱེར་ཤེས་རབ་སྐྱབས་དང་། ཡུམ་གཡང་མ་
ཀླུ་ལྕམ་གཉིས་ཀྱི་སྲས་སུ་ལྕགས་ཕོ་རྟ་ལ་འཁྲུངས། གཞོན་ནུའི་དུས་ནས་ཆོས་
ཀྱི་བག་ཆགས་སད་པས་ཆོས་བཞིན་སྤྱོད་པས་དུས་འདའ་བ་ཞིག་བྱུང་ཞིང་།
དགུང་ལོ་བཅུ་གཉིས་ལོན་དུས་ ཡབ་ གྲོངས་ པས་ཡུམ་གྱིས་བྱིས་པ་ཆེ་བ་
གཉིས་ཕྲག་ཏུ་བཅུག །ཆུང་བ་རྒྱབ་ཏུ་ཁུར་ནས་གཉེར་ན་ཞང་པོ་བྱན་དར་མ་
རཏྣ་ བྱ་བས་ གཉེར་གྱི་དཔོན་མཛད་པས་དེ་ལ་གཏད་ནས་རྒྱལ་སྲས་འདི་
གཉེར་དུ་དགུང་ལོ་བཅུ་གཉིས་ལ་རབ་ཏུ་བྱུང་། མཚན་གཞོན་ནུ་གྲགས་པར་
གསོལ། རབ་ཏུ་བྱུང་ཙམ་ཉིད་ནས་འདུལ་བའི་བཅས་མཚམས་རྣམས་ལེགས་
པར་ བསླབས་ ཏེ་ མིག་ གི་ འབྲས་ བུ་ ལྟར་ གཅེས་ པར་ བསྲུང་ ཞིང་ བཀའ་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
གདམས་ཀྱི་ཆོས་སྤྱོད་འཛིན་པ་སོགས་ལ་བརྩོན་པ་ཆེར་མཛད་དོ། །དེ་ནས་
གླང་རི་ཐང་པའི་ཕྱག་ཕྱིར་བྱོན་ཏེ། གླང་རི་ཐང་པའི་ཞར་ཆོས་པ་འདུལ་བ་
འཛིན་པ་ཞིག་ལ་འདུལ་བ་གསན། དེ་ནས་བྱ་ཡུལ་བ་ཆེན་པོ་གཉེར་དུ་བྱོན་པ་
ཞིག་ལ་ཚོགས་ཆོས་གསན། བྱ་ཡུལ་བས་ཚོགས་ཆོས་ཀྱི་སྔ་ཤོས་གཉེར་དུ་
གནང་པ་ཡིན་པ་འདུག །དེའི་དུས་སུ་དགེ་བཤེས་དགྱེར་འདིའི་བསླབ་པའི་
སློབ་དཔོན་ཞིག་གི་ཞལ་ནས། བྱ་ཡུལ་བ་ལ་འདི་ཐུགས་ལ་གདགས་པར་ཞུ།
འདི་ལ་རེ་ཆེ་བ་ལགས་འདིས་སྡོམ་པ་བླངས་པའི་ནུབ་མོ་སཱཙྪ་ལེགས་པ་ཀོར་
པོར་ནས་ཕྱུང་བ་རྨིས་གསུངས་པ་ལ། བྱ་ཡུལ་བའི་ཞལ་ནས། ངའི་སྐྱེ་བ་སྔ་
མའི་སློབ་དཔོན་ཞིག་ཡིན་པར་འདུག་གསུངས་ནས་དགེ་བཤེས་བྱ་ཡུལ་བ་
ཆེན་པོས་དབུ་ཞྭ་ཕུད་དེ་དགྱེར་སྒོམ་པའི་དབུ་ལ་གསོལ་ནས་ཕྱག་བཞག་བྱིན་
རླབས་མཛད། སྒོམ་ཆེན་ཆེ་ངེས་པ་ཞིག་ཅི་འོང་བྱེད་དགོས་བསོད་ནམས་ཅན་
ཞིག་འོང་བར་འདུག་གི་ང་བས་ཀྱང་ཁྱོད་བསོད་ནམས་ཆེ་བ་ཡིན་གསུངས།
ཕྱིས་སུ་སོང་ཙ་ན་བྱ་ཡུལ་བ་ཆེན་པོ་ལས་ང་ཚེ་རིང་བར་བྱུང་། དེའི་སྟོབས་
ཀྱིས་བསམ་པ་ཐམས་ཅད་འགྲུབ་པར་བྱུང་གསུངས། ཉིན་ཞིག་བྱ་ཡུལ་བ་སྐྱོ་
སངས་ལ་འབྱོན་པའི་ཕྱི་ན་ཕར་བྱོན་པས་མེ་ཏོག་ཁུག་ཆོས་གཙང་སིང་བ་
གསུམ་ རྙེད། བྱ་ཡུལ་བ་ ལ་ ཕུལ་ བས་ རྟེན་འབྲེལ་བཟང་། ཁྱོད་ལ་སྡེ་སྣོད་
གསུམ་པ་ཞིག་བྱ་དགོས་གསུངས། དེ་ནས་ བྱ་ཡུལ་བ་ཆེན་པོ་བསམ་སྦྱོར་
གཉིས་ཀྱིས་ཚུལ་བཞིན་དུ་བསྟེན་ཏེ་གཙོ་བོར་ལམ་རིམ་གྱི་ཁྲིད་དང་གཞན་
ཡང་བྱ་ཡུལ་བ་ལ་མངའ་བའི་ཆོས་རྣམས་མ་ལུས་པར་གསན། བྱ་ཡུལ་བ་ལ་
ལམ་རིམ་གྱི་ ཁྲིད་ཇི་ལྟར་གསན་པ་ལྟར་ཐུགས་ཉམས་སུ་བཞེས་ཤིང་ཆོས་
- 120 -



ལམ་རིམ་བླ་མ་བརྒྱུད་པའི་རྣམ་ཐར། །
གང་གསན་པ་ཐམས་ཅད་ཚིག་ གཅིག་ ཀྱང་ ཆུད་མ་ཟོས་པར་མཁྱེན་རབ་
རླབས་ཆེན་པོས་ལེགས་པར་བཟུང་ནས་མཉེལ་བ་མེད་པར་མཛད་དེ་དགེ་
བཤེས་དགྱེར་སྒོམ་པ་རང་ཉིད་ཀྱི་ཞལ་ནས། ངས་བྱ་ཡུལ་བ་ཆེན་པོའི་ཞལ་
ལས་གང་ཐོས་པ་ཐམས་ཅད་ད་དུང་མ་བརྗེད་པར་གསལ་བར་ཡོད་གསུངས།
དེ་ནས་དགེ་བཤེས་རྩི་སྒོམ་པ་བྱ་བས་སྣེའུ་ཟུར་དུ་བྱོན་ནས། ངེད་ཅག་གི་དེ་ན་
བཙུན་ཆུང་བློ་རྣོ་བ་འདི་ལྟ་བུ་ཞིག་བདོག །འདི་ཁའི་སྤྱན་སྔར་བྱུང་ན་ཐུགས་ལ་
འདོགས་པར་ཞུ་བྱས་པས་ཐུགས་མཉེས་ནས་དེ་ཁྲིད་ལ་ཤོག་གསུངས། དེ་
ནས་རྩི་སྒོམ་གྱིས་དགྱེར་སྒོམ་ལ་སྨྲས་ཀྱི་ཐོད་པ་བྱ་བ་ན། དགེ་བཤེས་སྣེའུ་
ཟུར་བ་བྱ་བ་ཇོ་བོ་མི་གཡོ་བའི་སྐུ་ལ་བརྟན་པ་ཐོབ་པ་ཞིག་ཡོད་པས་ཁྱེད་དེར་
སོང་། ཐུགས་ལ་འདོགས་པར་འདུག་གི་གསུང་། དེ་ནས་དགེ་བཤེས་དགྱེར་
སྒོམ་གྱིས་སྣེའུ་ཟུར་དུ་འབྱོན་པའི་ཐུགས་དགོངས་གཏད། སང་འབྱོན་པའི་དོ་
ནུབ་སྣེའུ་ཟུར་གྱི་གཟིམ་ཁང་དང༌། བྲང་ཁང་དང་འབུམ་པ་ལ་སོགས་པ་ཇི་ལྟ་
བ་བཞིན་གཟིགས། སང་ནང་པར་གཞན་ལ་ལ་བྱོན་ཏེ་བྱན་གྱི་ཕུ་བཅད། ལ་
མོའི་ཕུ་དང་ཀ་བ་ཀླུངས་ལ་བྱོན། ཡུང་བར་དགོང་མོ་ཕྱི་བར་སླེབ། སྒོམ་ཆེན་
པ་ཞིག་གིས་གནས་ཁང་དང་གནས་མལ་ཤིན་ཏུ་འཛོམ་པ་ཞིག་ཐུགས་ལ་
བཏགས། དེ་ནས་སང་ཁམས་པ་ལུང་པའི་གྲྭ་པ་ཚན་གཅིག་དང་འགྲོགས་ནས་
ཁམས་པ་ལུང་ལ་བྱོན། དེར་ཞག་གཅིག་བཞུགས། ནང་པར་ཁམས་ལུང་ནས་
སྣེའུ་ཟུར་དུ་འགྲོ་བ་ཚན་གཅིག་དང་འགྲོགས་ནས་བྱོན་པས་འཕྱི་མོ་ལས་མ་
སླེབས། དེར་སྤྱན་སྔར་བྱོན་པས། ཁྱེད་གང་ནས་བྱོན་པ་ཡིན་གསུངས། ཁོ་བོ་
སྣོན་ནས་མཆིས་པ་ལགས་ཞུས་པས། འོ་ན་རྩི་སྒོམ་གྱིས་ཟེར་བ་དེ་ཡིན་ནམ་
121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསུངས། ལགས་ཞུས་པས། ད་ངོ་ཤེས་འདྲ་ཡོད་ན་དོ་ནུབ་དེར་ཉོལ་ལ་སང་
ཁ་སྣང་མིག་སྣང་ལ་ཤོག་གསུངས། ནངས་པར་བྱོན་པས་ཇོ་བོ་མི་གཡོ་བའི་
དམིགས་སྐོར་གསུམ་གྱི་བཟླས་ལུང་དང་། ཁ་འབར་མའི་གཏོར་མ་གཉིས་
གནང་ནས་དེ་ཡི་གེ་ཞིག་ལ་འཛིན་དགོས་གསུངས། ཇི་ལྟ་བ་བཞིན་ཟིན་བྱུང་
ལགས་ཞུས་པས། ཁྱེད་ཀྱིས་ནི་ཁོ་བོ་ཐུགས་ལས་ཆུང་ངུར་གཞོལ་བས་ཆོག་པ་
ཞིག་འོང་བར་འདུག་གོ་གསུངས། ད་ཁྱོད་འདིར་སྡད་ཆོག་གམ་གསུངས་པ་
ལ། ད་རེས་སྐོར་གཅིག་འགྲོ །རྒྱགས་ཀྱི་རྩོལ་བསྒྲུབ་བྱས་ནས་འོང་བ་ལགས་
ཞུས་པས། འོ་ན་ཅི་ཐོན་གྱིས་ཤིག་གསུངས་ནས་མར་ཚུད་གཅིག །ཇ་བཟང་
པོ་མོན་ཞལ་གང་། སྐུ་འགག་གསོལ་འཕྲོ་གཅིག་རྣམས་གནང་། དེ་ནས་ཚུར་
བྱོན་ནས་རྒྱགས་ཀྱི་རྩོལ་བསྒྲུབ་བྱས་ཏེ་སྤྱན་སྔར་བྱོན་ཙ་ན། ད་ཁྱོད་ངའི་
གཡོག་བྱེད་དམ་ཆོས་སེམས་གསུངས་པ་ལ། ཆོས་སེམས་ལགས་ཞུས་པས།
འོ་ན་ཆོས་སེམས་པ་ལ་ཁང་པ་རང་དབང་ཐོབ་པ་ཞིག་དགོས་གསུངས་ནས།
གསེར་ཞོ་དོ་སྐུ་རྐེད་ལས་ཕྱུང་ནས། འདིས་ཁང་ཆུང་ཞིག་ཉོས་གསུངས། དེ་
ནས་གདམས་ངག་བཏབ་སྟེ་གཞན་རྣམས་ཀྱིས་ང་མ་རྙེད་པར་འདུག་སྟེ། ངས་
ཁྱོད་ཕར་བཙལ་བ་ཡིན་ནོ་དགེ་སྦྱོར་གྱིས་གསུངས་ནས་གདམས་ངག་ཐམས་
ཅད་ཚར་བ་མཛད་དེ་ཐུགས་ལ་ཤིན་ཏུ་བཏགས། སྣེའུ་ཟུར་དུ་བཞུགས་རིང་
ཆོས་གསན་པའི་སྐབས་མ་གཏོགས་མཚམས་ལ་བརྟེན་ནས་དགེ་སྦྱོར་ལ་
བརྩོན་པར་མཛད། ཚོགས་ཆོས་ཐུན་གཅིག་ཆག །གཞན་ཡེ་མ་ཆག་པར་ནན་
ཏན་བྱས་པ་ཡིན་གསུངས་། ངས་སྣེའུ་ཟུར་དུ་ལོ་དགུ་བསྡད་དེ་དབྱར་དགུན་
བསྡད་ནས་སྟོན་དཔྱིད་འགྲོ་ཡིན་མ་བྱས་གསུངས། དེ་དུས་སྣེའུ་ཟུར་བ་ལ་
- 122 -



ལམ་རིམ་བླ་མ་བརྒྱུད་པའི་རྣམ་ཐར།
ཚོགས་པ་ཤིན་ཏུ་ཆེ་ན་སེམས་ཅན་ལ་ཕན་ཐོགས་པ་བག་རེ་གདའ་འམ་ཞེས་
གཞན་གྱིས་ཞུས་པ་ལ། ཕྱ་པའི་བཙུན་ཆུང་འདི་ལ་རེ་བ་ལགས་གསུང་བར་
གདའ། དེ་ཙ་ན་བྲང་དཔོན་ཕྱ་པ་ཞིག་ཡོད་པས་དགེ་བཤེས་འདི་ལ་ཕྱ་པའི་
བཙུན་ཆུང་བར་གྲགས། སྣེའུ་ཟུར་བས་ཚོགས་སུ་ཡང་ཁྱེད་རྣམས་ཁོ་ལ་མ་
འགྲན་པར་ དགེ་སྦྱོར་ བྱེད་ ཆུག་ གསུངས་ནས། སུ་དང་ཡང་མི་མཉམ་པར་
མཛད། དེ་ནས་ སྒོམ་ པ་ ལ་ གཙོ་བོར་མཛད་པས་ དགྱེར་སྒོམ་ཆེན་པོ་ཞེས་
གྲགས་སོ། །དགེ་བཤེས་དགྱེར་སྒོམ་ཆེན་པོ་ཞེས་གྲགས་པ་འདི་ནི། དགེ་བའི་
བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་བསྟེན་ནས་བྱང་ཆུབ་ལམ་
གྱི་རིམ་པ་སྒོམ་པ་ལ་བརྩོན་པ་ཤུགས་དྲག་ལ་རྒྱུན་རིང་བ་མཛད་པས་ལམ་གྱི་
རིམ་པའི་རྟོགས་པ་རྣམས་བཅོས་མ་མིན་པར་ཐོབ་པ་ཞིག་སྟེ་ངེས་འབྱུང་གི་
བསམ་པ་རྣམ་པར་དག་པ་རྒྱུད་ལ་སྐྱེས་པས་འདོད་པའི་ཡུལ་ལ་ནམ་ཡང་མི་
གཡེང་བར་དྲན་ཤེས་བག་ཡོད་བརྟན་པོས་བསྡམ་པར་བྱ་བའི་ཉེས་པ་ཕྲ་མོ་
ཙམ་གྱིས་ཀྱང་མ་གོས་པ་ཞིག་སྟེ། ཐ་ན་སཾ་པྲསྟ་ཞེས་མ་བརྗོད་པར་བཞེས་པ་
མི་མཛད་པ་སོགས་འདུལ་བའི་བཅས་མཚམས་ཕྲ་རགས་ཐམས་ཅད་ཉམས་
པ་མེད་པར་བསྲུང་བར་མཛད། བརྩོན་འགྲུས་ཤིན་ཏུ་ཆེ་བས་མི་གཡོ་བའི་
གཟུངས་དུང་ཕྱུར་མང་པོ་བཟླ་བར་མཛད་དེ། ཉིད་ཀྱི་ཞལ་ནས། དགེ་བའི་
བཤེས་གཉེན་སྤྱན་སྔ་བས་ ངས་ཡི་གེ་བཅུ་པ་འདི་རང་ཡང་དུང་ཕྱུར་བཅུ་
གསུམ་སོང་གསུངས་པ་ལགས་པར་གདའ་སྟེ། ངས་ཀྱང་དེ་ཙམ་ཞིག་འགྲོ་
བར་སྣང་གསུངས། གཞན་ཡང་ལུས་ངག་ཡིད་གསུམ་ཐ་མལ་དུ་སྡོད་མ་མྱོང་
གསུངས། ཚོགས་ཆོས་ལྐོག་ཆོས་གང་མཛད་ཀྱང་ཐུགས་གོ་ཆ་ཤིན་ཏུ་ཆེ། དང་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པོ་ཚོགས་མི་སྡུད་པ་ཡིན། བསྡུས་ཀྱི་རྟིང་ལ་ཡན་པར་བཞག་ པས་མི་འོང་
གསུངས་ནས་བརྩོན་འགྲུས་ཆེན་པོ་མཛད་དོ། །བྱམས་སྙིང་རྗེ་བྱང་ཆུབ་ཀྱི་
སེམས་ཤུགས་དྲག་པས་སེམས་ཅན་དམན་པ་སུ་འདྲ་ཞིག་ལའང་ཕན་ཐོགས་
ནུས་པ་བྱུང་ན་དེ་ལ་ངེས་པར་ཕན་ཐོགས་མཛད། གྲོང་པའི་སྐྱེ་བོ་ཉམ་ཐག་
དག་གིས་གདན་དྲངས་ཀྱང་དེ་ལ་ ཕན་པར་འགྱུར་ན་ངེས་པར་འབྱོན་པར་
མཛད་པས་གཞན་དག་གིས་གྲོང་ཆོག་སོགས་ལ་མི་གཤེགས་པའི་ཞུ་བ་ཕུལ་
པ་ན་སེམས་ཅན་གྱི་དོན་འགྲུབ་བཞིན་དུ་མི་བྱེད་ན། བྱང་ཆུབ་སེམས་དཔའི་
བག་མེད་པའི་གནས་བྱ་བ་ཡིན་གསུངས་ནས་ཞི་བར་མ་གཤེགས་ཀྱི་བར་གྲོང་
ཆོག་མཛད། བརྒྱད་ཅུ་རྩ་གཉིས་ཀྱི་བར་དུ་མོ་རེང་མ་ཞིག་ན་ཡང་སྔས་ཁར་
བྱོན་ནས། སྐྱབས་འགྲོ་སེམས་བསྐྱེད་འབོགས་པར་མཛད། ང་ཆུང་ངུ་ནས་ཞེ་
སྡང་ཆེར་སྐྱེ་མ་མྱོང་། གཞན་ལ་ཕན་སེམས་དེ་ངང་གིས་བྱུང་གསུངས་སོ། །
དོན་འདི་ལ་དགོངས་ནས་རྗེ་ཐམས་ཅད་མཁྱེན་པས། ཐེག་མཆོག་ལམ་གྱིས་
རྒྱུད་ སྦྱངས་དགྱེར་སྒོམ་ ཞབས། །ཞེས་བསྔགས་སོ། །ཐུགས་རབ་ཤིན་ཏུ་ཆེ་
བས་ལམ་གྱི་རིམ་པའི་གནད་རྣམས་ལ་རིགས་པའི་རྣམ་གྲངས་མཐའ་ཡས་
པས་དཔྱོད་པར་མཛད་དོ། །བཤེས་གཉེན་བསྟེན་ཚུལ་གྱི་ཉམས་རྟོགས་བཅོས་
མ་མིན་པ་འཁྲུངས་ཏེ། ལམ་སྟོན་པའི་དགེ་བའི་བཤེས་གཉེན་ལ་སངས་རྒྱས་
ཀྱི་འདུ་ཤེས་མིན་པ་ཐ་མལ་པའི་འདུ་ཤེས་སྐྱེ་མ་མྱོང་གསུངས། དེ་ལྟར་བཤེས་
གཉེན་ལ་གུས་པ་བཅོས་མ་མིན་པ་འཁྲུངས་པས་སངས་རྒྱས་ཐམས་ཅད་
མཆོད་པ་བས་བླ་མ་མཆོད་པ་བྱིན་རླབས་ཆེ་བར་གསུངས་པ་ཡང་དགེ་བཤེས་
འདི་ལ་དངོས་སུ་བྱུང་སྟེ། བླ་མ་ལ་གསོལ་བ་བཏབ་པ་ན་སངས་རྒྱས་ཐམས་
- 124 -



ལམ་རིམ་བླ་མ་བརྒྱུད་པའི་རྣམ་ཐར།
ཅད་ཀྱིས་བྱིན་གྱིས་བརླབས་ཏེ། ལྷག་པའི་ལྷ་མང་པོའི་ཞལ་གཟིགས་པ་དང་།
སྤྱན་དང་མངོན་ཤེས་སོགས་གོང་མའི་ཡོན་ཏན་མཐའ་ཡས་པ་ཐུགས་རྒྱུད་ལ་
འཁྲུངས། བླ་མ་གོང་མའི་མན་ངག་ཚིག་གཅིག་ཀྱང་ཆུད་མ་ཟོས་པར་ཐུགས་
ལ་བཟུང་ནས་སྲས་ཀྱི་ཐུ་བོ་སངས་རྒྱས་དབོན་ལ་སོགས་པ་སྐལ་ལྡན་མཐའ་
ཡས་ པ་ ལ་ གདམས་ངག་འདོམས་པར་མཛད་དོ། །དགེ་སྦྱོར་ལ་བརྩོན་པ་
ཤུགས་དྲག་ལ་རྒྱུན་རིང་བ་མཛད་པས་ཏིང་ངེ་འཛིན་མཚན་ཉིད་ཚང་བ་ཤིང་རྟ་
ཆེན་པོའི་གཞུང་ལས་ཇི་ལྟར་གསུངས་པ་ལྟར་ཐུགས་རྒྱུད་ལ་འཁྲུངས་ཏེ། ཏིང་
ངེ་འཛིན་མཚན་ཉིད་བཞི་ལྡན་ཐུགས་རྒྱུད་ལ་འཁྱུངས་ནས། རིན་པོ་ཆེ་ལ་
རྟོགས་པ་ཕུལ་བས། ཁྱེད་ལ་ལོ་དྲུག་ཅུ་བདུན་ཅུ་ལོན་ཙ་ན་སེ་བོ་ཐལ་མོ་སྦྱོར་
བ་ལོང་ངེ་བ་ཞིག་འོང་བར་འདུག་གི །དེའི་དུས་སུ་འབུམ་པ་ཞིག་བརྩིགས་
ཤིག་མ་བརྩིགས་ན་སད་ཆེན་པོ་ཧ་པ་ཡིན་ནོ་གསུངས། དགེ་བཤེས་རྟག་ཐོག་
པའི་ཞལ་ནས། རིན་པོ་ཆེ་སྣེའུ་ཟུར་བ་ལ་ནུབ་གཅིག་ལ་རྟོགས་པ་འབུལ་བ་
བཞི་བྱུང་བ་ལ། ཏིང་ངེ་འཛིན་མཚན་ཉིད་བཞི་ལྡན་ཐུགས་རྒྱུད་ལ་འཁྲུངས་པ་
ཞིག་བྱུང་བས། དེ་ ཁོ་ ན་ ལ་ དད་ པར་ བྱུང་ སྟེ། ཕྱིས་རྩད་དཔྱད་ ཙ་ན་དགེ་
བཤེས་རིན་ཆེན་སྒང་པ་དེ་ཡིན་པར་སྣང་གསུངས་སོ། །ཏིང་ངེ་འཛིན་གསལ་
ཆ་ཤིན་ཏུ་ཆེ་བས་སངས་རྒྱས་དང་བྱང་སེམས་མང་པོའི་ཞལ་གཟིགས་ཏེ་ཡུམ་
གྱི་པུས་མོ་ལ་བརྟེན་ནས་བྱ་ར་བྱེད་པའི་དུས་སུ་ལྷ་ཞིག་གི་ཞལ་མཐོང་། དེ་ཙ་
ན་ངོས་མ་ཟིན་པ་ལ་ཕྱིས་རྒྱུད་སྡེ་མཐོང་བས། གཤིན་རྗེ་གཤེད་ཡིན་པར་སྣང་
གསུངས། སྣེའུ་ཟུར་ན་བཞུགས་པའི་དུས་སུ་ཇོ་བོ་མི་གཡོ་བའི་ཞལ་གཟིགས།
སྣེའུ་ཟུར་བ་གཤེགས་ནས་དགུང་ལོ་ཉི་ཤུ་རྩ་དགུ་པ་ལ་ཡོན་བདག་ཀུན་གྱིས་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གདན་ དྲངས། དབྱར་ གཅིག་ ལྷབ་ མོར་ བཞུགས། ལམ་ རིམ་ ཚར་ གཅིག་
གསུངས། དེ་ནས་ རིན་ཆེན་སྒང་དུ་བྱོན་ནས་གཙུག་ ལག་ ཁང་རྙིང་མ་དང་
དགོན་པ་རིན་ཆེན་སྒང་ས་མོ་ཕག་ལ་རྨང་གཏིངས། འདིར་བཞུགས་པའི་དུས་
སུ། ལྷོ་ཕྱོགས་ཀྱི་རྒྱུད་འདིར་བཅོམ་ལྡན་འདས་ཤཱཀྱ་ཐུབ་པ་ཞལ་གཟིགས།
ལྷོ་ནུབ་མཚམས་སུ་སངས་རྒྱས་སྨན་གྱི་བླའི་ཞལ་གཟིགས། ནུབ་ཕྱོགས་རྒྱ་
མཚོའི་འགྲམ་ན་ཇོ་བོ་ཐུགས་རྗེ་ཆེན་པོ་གངས་རི་ལྟ་བུའི་ཞལ་གཟིགས་པ་
ཡིན་ གསུངས། ཡང་ ཁོང་ རང་ གི་ སྐུ་ ལུས་ དཀྱིལ་ འཁོར་ གྱི་ ལྷ་ ཚོགས་ སུ་
གཟིགས་ པ་ དང་། ལུས་ གཞལ་ ཡས་ ཁང་ དུ་ སོང་ བའི་ ནང་ ན་ རིགས་ ལྔ་
བཞུགས་པ་ཞིག་གཟིགས། ཡང་གཟིམ་ཆུང་མཆོད་ཁང་གི་ཀ་བའི་རྩ་དེར་ཇོ་
བོ་ཐུགས་རྗེ་ཆེན་པོ་དང་། ཇོ་མོ་སྒྲོལ་མ་གཉིས་མཉམ་དུ་ཞལ་གཟིགས། ཇོ་
མོ་ཕྱག་བརྒྱད་མ་ལ་དེའི་དུས་སུ་སྒྲུབ་ཐབས་དེའང་གསན། ཕྱིས་བྱ་ཡུལ་དུ་
བྱོན་ནས་དགེ་བའི་བཤེས་གཉེན་བྱ་ཡུལ་བ་ལ་འདི་འདྲེའི་སྣང་བ་ཞིག་གདའ་
ཞུས་པས། ངོ་མཚར་ཆེ་ཐ་མལ་པར་མི་གདའ་གསུངས། བྱ་ཡུལ་བའི་ཞལ་
ནས་ཇོ་བོ་དགྱེར་སྒོམ་པ་ལ་དགོས་ཏེ་མི་མཆི་ནའང་། འོ་ན་ཡང་འམ་བུས་དྲན་
པ་གསོ་བ་ཙམ་ཞིག་བགྱི་གསུངས་ནས་ཇོ་མོ་ཕྱག་བརྒྱད་མའི་སྒྲུབ་ཐབས་ཚར་
གཅིག་གསུངས་ པས་ སྔ་མ་ཇོ་མོས་དངོས་སུ་གསུངས་པ་དང་ཁྱད་མ་བྱུང་
གསུངས། ཡང་དགེ་བཤེས་བྱ་ཡུལ་བའི་ཞལ་ནས། རབ་གནས་ལ་སོགས་པ་
དགྱེར་སྒོམ་པ་ཉིད་ཀྱིས་ཀྱང་མཁྱེན་ནས་མཆི་སྟེ། འཚལ་ན་ངན་བུས་ཞབས་
ཏོག་ བགྱི་ གསུངས་ནས། ཆོས་ ཐམས་ ཅད་ མ་ཞུས་ པར་ གནང་། ཡང་ དགེ་
བཤེས་བྱ་ཡུལ་བའི་ཞལ་ནས། དགོན་པ་འདིར་བཞུགས་ལ་ངའི་བཤོས་རེ་
- 126 -



ལམ་རིམ་བླ་མ་བརྒྱུད་པའི་རྣམ་ཐར།
གསོལ། ང་ལ་དྲིན་ཆེ་བ་ལགས་གསུངས། ཡོན་བདག་ཚོ་ཞིག་གིས་དགོན་པ་
བརྩིགས་ཟིན་འགོ་དགོས་པར་བདོག་ཞུས་པས། འོ་ན་ངས་ཀྱང་དགྱེར་སྒོམ་
པའི་བསྲུང་ བ་བགྱི། དགྱེར་སྒོམ་ པས་ ཀྱང་ ང་ལ་དེ་བཞིན་མཛད་ པར་ ཞུ་
གསུངས། ངས་དེ་ཙ་ན་དེ་བཞིན་དུ་བྱས་ན་རྒྱ་སྣུབས་དགོན་གསུམ་གྱི་མིང་
ཡང་མི་འོང་གསུངས། གཞན་ཡང་དམ་ཚིག་གསུམ་བཀོད་པའི་རྒྱལ་པོའི་ཞལ་
གཟིགས། རྡོ་ རྗེ་ གདན་ཡིན་ སྙམ་ པ་ ཞིག་ ཏུ་ བྱང་ ཆུབ་ ཆེན་ པོ་ གཙོ་འཁོར་
གསུམ་པ་དེ་ཞལ་གཟིགས། བྱ་ཡུལ་ན་བཞུགས་པའི་ཚེ་ཆོས་སྐྱོང་མ་དེའི་ཞལ་
གཟིགས་གསུངས། ཡི་དམ་ ལྷའི་བཟླས་བརྗོད་མཐར་ཕྱིན་པར་མཛད་པས་
གཞན་ཕན་གྱི་ནུས་པ་ཁྱད་པར་ཅན་ཐོབ་སྟེ། རྟག་པ་ཆེད་འཛིན་བཟླས་ལུང་
ཐུག་པ་མེད་པ་ཞིག་མཛད་པ་ལ། གཞན་ལ་ཕན་མ་ཐོགས་པ་ཡེ་མ་བྱུང་། སྐུ་
ལུས་རྡོ་རྗེ་འདྲ་བས་ཚེམས་བསྙུང་བ་ཞིག་ཀྱང་མ་བྱུང་གསུངས། བྱིས་པའི་
དུས་ན་ནད་ཡམས་ཆེན་པོ་ཞིག་བྱུང་བས་བྱིས་པ་མང་པོ་གུམ། རོ་ཐམས་ཅད་
མཁར་རྒྱབ་ཏུ་བསྐྱལ་གཅུང་པོ་གཉིས་ཀྱང་ན་བས་ངས་ཁོང་གཉིས་གཡས་
གཡོན་དུ་བཞག་སྟེ་གཙུག་ཏོར་བཏོན་པས་ནུབ་ཅིག་གི་རྨི་ལམ་ན་མཁར་རྒྱབ་
ཏུ་ཕྱིན་པས། བྱ་མགོ་བརྙན་མི་འདྲ་བ་མང་པོ་ཐིབ་ཐིབ་འདུག ཁྲོན་པ་ཞིག་གི་
ཁ་ ནའང་ བྱ་ མང་ པོ་ ཐོབ་ ཐིབ་ འདུག་ པས། ཁྲོན་ པ་ དེར་ བལྟས་ པས་ ཁོང་
གཉིས་པོ་དེ་ཤི་ལ་ཁད་པ་རེ་བྱས་འདུག་པས། ངས་ལག་པ་ནས་བཟུང་སྟེ་
ཙར་ཙར་བཏོན་པ་རྨིས། སང་ནངས་པར་ཁོང་གཉིས་པོ་སངས་དྲག་པ་ཞིག་
བྱུང་གསུངས། གཞན་སེམས་ཤེས་པའི་མངོན་པར་ཤེས་པའང་རླབས་ཆེན་པོ་
མངའ་སྟེ། ཐུགས་སྲས་སངས་རྒྱས་དབོན་སྟོན་ཆེན་པོ་གཞོན་པའི་དུས་སུ་ཕྲེང་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བ་འདི་བྱིན་ན་རུང་སྟེ་སྙམ་ཙ་ན། ཕྲེང་བ་དེ་ཕྱག་ཏུ་བསྣམས་ནས་དགོས་པ་
མེད་འདི་ཀུན་འདྲ་བ་མངོན་ཚན་ཆེ་བ་ཡིན་གསུངས། ཡང་དབོན་སྟོན་གྱི་ཞལ་
ནས། དགེ་སྦྱོར་བྱེད་འདོད་མ་བྱུང་བའི་དུས་སུ་སྤྱན་སྔར་ཕྱིན་ཙ་ན། ཞལ་རས་
ནག་ ཐིང་ མཛད་ནས་ དགོས་ པ་ མེད་ གསུངས། ནངས་ཤིག་ དགེ་སྦྱོར་ བྱེད་
འདོད་ལྷན་གྱིས་བྱུང་བས་སྤྱན་སྔར་ཕྱིན་ཙ་ན། ད་ནངས་ཅི་ཙུག་བྱུང་གསུངས།
འདི་ཙུག་གདའ་ཞུས་པས་དེ་ངས་བྱིན་གྱིས་བརླབས་པ་ཡིན། ད་ང་རྒས་ཆོས་
འདི་ ཡང་ དགོས། འདི་ཡང་ དགོས་ པ་ ཡིན་གསུངས། དེ་ དག་ནི་གཞན་ གྱི་
སེམས་ཤེས་པའི་ཡོན་ཏན་ནོ། །
རྫུ་འཕྲུལ་གྱི་ཡུལ་ཤེས་པའི་ཡོན་ཏན་ནི། ཇོ་བཙུན་ཡེ་ཤེས་བླ་མས་
ཆོས་ ཞུ་ སྙམ་ ནས་ གཟིམ་ ཆུང་ དུ་ བྱོན་ པས། སྒོ་ ནང་ ནས་ བསྡམས་ནས་
བཞུགས། དེར་ཐེམ་པ་ལ་བསྙེས་ནས་བཞུགས་ཙ་ན། དགེ་བཤེས་ཆེན་པོ་ཕྱི་
ངེས་ནས་བྱོན་བྱུང་གསུངས་སོ། །དེ་ལྟར་དགུང་ལོ་བརྒྱད་ཅུ་རྩ་གཉིས་ཀྱི་བར་
དུ་དགོན་པ་རིན་ཆེན་སྒང་དུ་བཞུགས་ནས་ལམ་གྱི་རིམ་པ་འདིས་གདུལ་བྱ་
མང་པོའི་དོན་མཛད་པ་ཡིན་ཏེ། རྩ་ཚིག་འདི་རྣམས་ཨ་ཏི་ཤས་དགོན་པ་བ་ལ་
ཁྲིད་པ་དེ་ཀ་ཉིད་ཡིན། བཤད་པ་དང་ལུང་ཀུན་པོ་ཏོ་བ་ཆེན་པོའི་གཞི་ཆེ།
རང་རེའི་ཡིག་སྣས་མ་ཆོག་པར་གཞན་ལ་བལྟས་ནས་བཤད་པ་ཚིག་ཁ་ཡར་
རེ་བྱེད་དེ། ཚིལ་མང་ཁ་ན་མེད། མདའ་གཞུ་པང་པ་གང་ཡང་གཏད་ས་མདེའུ་
རྩེ་གང་ལས་མེད་པ་ཡིན། འུ་ཅག་ཐེག་པ་ཆེན་པོ་བའི་དབང་དུ་བྱས་ན་གཏད་
ས་བློ་སྣ་གཞན་དོན་དུ་འགྱུར་བ་ལ་བྱའོ་གསུངས། ཡང་བླ་མ་ཞལ་བཞུགས་
པའི་དུས་སུ་ཐེ་ཚོམ་དང་སྒྲོ་འདོགས་ཐམས་ཅད་ཆོད་པར་བྱས་ནས་ཞལ་མི་
- 128 -



ལམ་རིམ་བླ་མ་བརྒྱུད་པའི་རྣམ་ཐར། །
བཞུགས་པའི་དུས་སུ་དོད་ཐུབ་པར་བྱས་ཏེ་དགེ་སྦྱོར་བྱེད་དགོས་ པ་ཡིན་
གསུངས། གཞན་ཡང་བླ་མ་གོང་མ་དེ་སྐུ་ཡལ་ནས་བླ་མ་དེའི་གདམས་ངག་མི་
ཉམས་ཤིང་འཕེལ་བའི་དགེ་བཤེས་དང་གྲོགས་པོ་ལ་བརྟེན་པ་གལ་ཆེ། རང་
གི་བླ་མའི་མཛད་སྤྱོད་དང་མི་མཐུན་པའི་བླ་མ་གཉིས་པ་མི་བཙལ། བཙལ་ན་
བླ་མ་སྔ་མའི་བྱིན་རླབས་དུང་གི་རྡུལ་ཕྱིས་པ་བཞིན་དུ་འགྲོ་གསུངས། ཡང་བླ་
མ་ཞལ་མི་བཞུགས་པའི་དུས་སུ་དགེ་འདུན་ཆོས་དང་མཐུན་པའི་གྲོགས་ལ་
བརྟེན་ནས་བླ་མའི་མན་ངག་གི་རྒྱབ་ཏུ་མདོ་སྡེ་བལྟས་ན་ཡང་མི་ཉམས་པ་ཡིན་
གསུངས། ཡང་རང་གི་བླ་མ་འདས་ནས་དེའི་གདམས་ངག་དང་རྗེས་སུ་བསྟན་
པ་ཉམས་སུ་ལེན་པའི་བླ་མ་ཕྱི་མ་ཞིག་ལ་བསྟེན་ནའང་རང་མི་ཉམས་པ་ཡིན་
བྱ་བ་ནན་ཏན་དང་བཅས་པ་གསུངས། ཡང་དབོན་སྟོན་ལ་གདན་འདྲེན་པ་
གཉིས་བྱུང་གསུངས། དེའི་ནུབ་མོ་དབོན་སྟོན་གྱི་རྨི་ལམ་ན་ལྷའི་བུའི་མཆོད་
པ་ཡིན་ཟེར་བ་ ཚན་ཞིག་དང་ མི་དཀར་པོ་གཙང་སིང་བ་ཞིག་བྱུང་། དགེ་
བཤེས་དགྱེར་སྒོམ་ཆེན་པོ་ན་བཟའ་མཐང་རྐྱང་གཅིག་དང་དབུ་ཞྭ་ལྟེབ་མོ་དེ་
གསོལ། ཕྱག་འཁར་དེ་བསྣམས་ནས་མི་དཀར་པོ་དེ་དང་གཉིས་བྱོན་ནས།
དབོན་སྟོན་གྱི་དབུ་སྔས་སུ་ཕྱག་འཁར་དེ་བཙུགས་གདམས་ངག་ཁ་ཡར་ཞིག་
གསུངས། མི་དཀར་པོ་དེ་དང་དགྱེར་སྒོམ་ཆེན་པོ་གཉིས་ཤར་ལྷོ་མཚམས་ཀྱི་
ནམ་མཁའ་ལ་གཤེགས་པ་ཞིག་རྨིས། དེ་ནས་ཚ་བ་ཐོན་རྗེས་ལ་ཞལ་ཆེམས་
ཁ་ཡལ་ཞིག་གསུངས་པ་ན། དབོན་སྟོན་སྐུ་ན་གཞོན་པས་མཆི་མ་མ་ཐུབ། དེ་
མིན་ན་དེའི་ཚེ་གསུངས་ཁ་ཡར་འོང་བ་འདུག་པ་ལ་གསུངས། གཞན་ཡང་རྟེན་
བྱིན་རླབས་ཅན་འདི་དང་འདི་ཡོད། ཀ་པ་ལི་དང་བེའུ་བུམ་ན་ཆོས་འདི་དང་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདི་ཡོད། མི་ལག་འགྲིམ་དུ་མ་གཞུག །ང་ལ་དུས་རྟག་ཏུ་སྣང་དམིགས་ཀྱི་
དངོས་པོ་འདི་འོད་དམ་འཇའི་རྣམ་པར་ཡོད་པ་ཡིན། ཁྱོད་ལའང་དེ་ལྟར་བྱུང་
ན་ཆོས་བཤད་དང་ རབ་ གནས་དང་ གཏོར་ཆེན་བཟླས་ ལུང་ ལ་སོགས་ པ་
རྣམས་གྱིས་གསུངས། ཁྱོད་རང་ཡང་ཆོས་དང་མཐུན་པར་གྱིས་ལ་སྡེ་དགོན་
འདི་གཉིས་ཆོས་དང་མཐུན་པར་བྱུང་ན་སྐྱོངས། མ་མཐུན་ན་ཞོག་གསུངས་
པས་བྱ་སྟབས་བདེ་བར་བྱུང་། དེ་ནས་དགུང་ལོ་བརྒྱད་ཅུ་རྩ་གཉིས་པ་ལྕགས་
མོ་ཡོས་ཀྱི་ཉེར་དགུ་ལ་རིན་ཆེན་སྒང་དུ་མྱ་ངན་ལས་འདའ་བའི་མཛད་པ་
བསྟན་ཏེ། སྐྱིལ་ཀྲུང་ ལམ་ གྱིས་ མཛད་ནས། ཕྱག་ ས་ གནོན་ མཉམ་ བཞག་
མཛད། དབུའི་སྟེང་ན་ཡར་རླུང་པ་བུམ་པའི་ཁ་ཆིངས་འདྲ་བ་ཞིག་བྱུང་། འུ་
ཅག་སྣང་བ་མ་དག་པས་དེ་ལས་མ་མཐོང་གཞན་དུ་ན་འོད་དུ་འོང་བ་ཡིན་
གསུངས། དེ་ནས་གདུལ་བྱ་རྣམས་ཀྱིས་སྐུ་གདུང་ལ་མཆོད་པ་དང་སྨོན་ལམ་
རྒྱ་ཆེན་པོ་མཛད་དོ། །བདག་ཉིད་ཆེན་པོ་འདི་ལ་སློབ་མ་བརྒྱད་བརྒྱ་ཙམ་
འཚོགས་པའི་ནང་ནས་སློབ་མ་ཆེ་བ་ནི། ཐུགས་ཀྱི་སྲས་འགྲོ་མགོན་སངས་
རྒྱས་དབོན་སྟོན་ཡིན་ལ་གཞན་ཡང་བསྟན་འཛིན་གྱི་སྐྱེས་བུ་དམ་པ་མང་དུ་
བྱོན་ནོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་
ཀྱིས་དགེ་བའི་བཤེས་ གཉེན་དགྱེར་སྒོམ་པ་ཆེན་པོ་ལ་གསོལ་བ་འདེབས་
ཤིང་། བཤེས་གཉེན་ཆེན་པོ་འདིའི་རྣམ་ཐར་ལྟར་སྐྱེས་བུ་གསུམ་གྱི་ལམ་གྱི་
རིམ་པ་ལ་བློ་སྦྱངས་ནས་མྱོང་བ་བཅོས་མིན་ཐོན་པར་བྱ་ཞིང་། ཐ་ན་སྨོན་
ལམ་གྱི་ཡུལ་དུ་བྱས་ཏེ་བློ་སྦྱང་བར་བྱའོ།། །། །
- 130 -



ལམ་རིམ་བླ་མ་བརྒྱུད་པའི་རྣམ་ཐར། །
དགེ་བའི་བཤེས་གཉེན་སངས་རྒྱས་དབོན་སྟོན་གྱི་
རྣམ་ཐར་བཞུགས་སོ། །
རྨད་བྱུང་ཡོན་ཏན་མཛོད་འཛིན་སངས་རྒྱས་དབོན། ཞེས་བསྔགས་པ།
དགེ་ བའི་ བཤེས་ གཉེན་ སངས་ རྒྱས་ དབོན་ སྟོན་ རིན་པོ་ཆེ་ནི། བསྐལ་ པ་
དཔག་ཏུ་མེད་པའི་སྔ་རོལ་ནས་ཐེག་པ་ཆེན་པོའི་ལམ་ལ་སྦྱངས་ཏེ་ཕྱིར་མི་
ལྡོག་པའི་གདེང་ཐོབ་ནས་སྙིགས་མའི་འགྲོ་བ་ཉམ་ཐག་རྣམས་ལ་ལྷག་པར་
བརྩེ་བ་ཐུགས་རྗེ་ཆེན་པོའི་གཞན་དབང་དུ་གྱུར་པས་ཉེར་ལེན་མཛད་དེ།
བྲམ་ཟེ་དགྱེར་ལྷ་སྣང་གི་རིགས་སུ་ཡབ་ཡོན་བདག་བུ་མོ་སྟག་དང་། ཡུམ་ཤ་
མོ་མདོག་གི་སྲས་སུ་སྐུ་འཁྲུངས། དེ་ཡང་ཡུམ་མནལ་ཐུམ་པ་ཞིག་གི་སྐབས་
སུ་བལྟམས་ཟིན་འདུག་པ་མིན་པ་མ་ཚོར་བར་སྣང་། དེའི་ནུབ་མོ་ཡབ་ཀྱི་རྨི་
ལམ་ན་ཉི་མ་ཆེན་པོ་ཞིག་ཤར་བའི་སྣང་བས་འཛམ་བུའི་གླིང་ཁྱབ་པ་ཞིག་
བྱུང་། ངའི་བུ་འདི་བསོད་ནམས་ཅན་ཞིག་འོང་བ་འདྲ་གསུངས། དེ་ནས་ཁུ་བོ་
དགེ་བཤེས་དགྱེར་སྒོམ་པ་ཆེན་པོའི་ཞལ་ནས། ཡོན་བདག་གི་བྱིས་པ་དེ་ངའི་
དྲུང་དུ་སྐྱོལ། དེར་བཞག་ཏུ་ཕངས། བཙུན་པ་ཞིག་བྱེད་དགོས་གསུངས། བྱིས་
པའི་དུས་རྩེད་མོའི་སར་ཕ་བོང་ལ་ཞབས་རྗེས་བྱོན། དེ་ནས་རིན་ཆེན་སྒང་དུ་
རང་གི་ཁུ་བོ་དགེ་བཤེས་དགྱེར་སྒོམ་པ་ཆེན་པོའི་སྤྱན་སྔར་བྱོན་པས་དགེ་
བཤེས་ཆེན་པོའི་ཞལ་ནས། འཁོར་རྣམས་ལ་ཁྱེད་ཀུན་གྱིས་ཡོན་བདག་གི་
བྱིས་པ་འདི་ལ་གུས་པར་གྱིས་ཤིག །འདི་ངོ་མཚར་ཅན་ཞིག་ཡིན་ནོ་གསུངས་
ནས་ཐུགས་ལ་བཏགས་པར་མཛད། ཡང་ཞལ་ནས། ཁྱོད་ཀྱི་ཕ་དེ་ང་ལ་དྲིན་
- 131-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེ་བས་བྱམས་པར་བྱས་པ་ཡིན་ནོ་གསུངས། དེ་ནས་དགུང་ལོ་བཅུ་བདུན་
བཞེས་དུས་དགེ་བཤེས་འབེན་ཐང་པས་མཁན་པོ་དང་། སློབ་དཔོན་ལྟེའུ་སྒོམ་
གྱིས་སློབ་དཔོན་མཛད་ནས་རབ་ཏུ་བྱུང་། མཚན་གཞོན་ནུ་འབྱུང་གནས་སུ་
བཏགས། མཁན་པོའི་ཞལ་ནས། འདི་ལ་བསོད་ནམས་འུར་ཐག་ཆད་པ་ཞིག་
རེ་བ་ཡིན། མདང་རྨི་ལམ་དུ་ཡིད་བཞིན་གྱི་ནོར་བུ་ཡིན་ཟེར་བ་ཞིག་ལ་ཕྱི་
བདར་བྱས་པ་རྨིས་གསུངས། སློབ་དཔོན་སྒོམ་པའི་ཞལ་ནས་ཉི་ཟླ་གཉིས་
དུས་གཅིག་ལ་ཤར་བ་རྨིས་གསུངས། དགེ་བའི་བཤེས་གཉེན་དགྱེར་སྒོམ་པ་
ཆེན་པོ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནས་བྱང་ཆུབ་ལམ་གྱི་
རིམ་པའི་མྱོང་ཁྲིད་གསན་ཏེ། དགེ་ཚུལ་གྱི་རིང་ལ་ལམ་རིམ་གྱི་ཁྲིད་དང་ཇོ་
བོའི་སྒྲུབ་ཡིག་ཚར་བར་མཛད། ལོ་ཉི་ཤུ་བཞེས་པ་ན་དགེ་བཤེས་དགྱེར་སྒོམ་
གྱི་ཞལ་ནས་ཁྱོད་དགེ་སློང་ཞིག་བྱེད་དགོས་གསུངས་ནས། དགེ་བཤེས་ཉང་
བྲན་གྱིས་མཁན་པོ་དང་། དགེ་བཤེས་ཆོས་དང་། དགེ་བཤེས་ཁ་ཆེས་ལས་
སློབ་དང་གསང་སྟོན་མཛད་ནས་བསྙེན་པར་རྫོགས་འདུལ་བའི་བསླབ་བྱ་
རྣམས་ལ་ཚུལ་བཞིན་དུ་བསླབས། དབྱར་དགུན་གསུམ་ཙམ་མཁན་པོའི་དྲུང་
དུ་བཞུགས་ཏེ་སྤྱོད་ཕྱོགས་རྣམས་གསན་ནས་མཁྱེན་པར་མཛད། འབེན་ཐང་
པ་ལ་འདུལ་བའི་བསླབ་བྱ་གསན་པར་མཛད་དོ། །དེ་ནས་དགེ་བཤེས་ཀ་བ་
དར་སེང་གི་ཐད་དུ་འདུལ་བའི་སློབ་གཉེར་རྣམས་ལོ་གསུམ་ལ་ཚར་བར་
མཛད་དེ་འདུལ་བ་ལ་ཤིན་ཏུ་མཁས་པར་གྱུར་ནས་སྐལ་བ་དང་ལྡན་པ་མང་པོ་
ལ་ཀ་རི་ཀའི་སྟེང་ནས་དགེ་ཚུལ་གྱི་བསླབ་བྱ་དང་འདུལ་བ་མདོ་རྩ་བ་རྒྱ་ཆེར་
བཤད་པར་མཛད་དོ། །དེ་ནས་དགེ་བའི་བཤེས་གཉེན་དགྱེར་སྒོམ་པ་ཆེན་པོ་
- 132 -



ལམ་རིམ་བླ་མ་བརྒྱུད་པའི་རྣམ་ཐར། །
སྐུ་ན་བྱོན་པས་ཡར་བྱོན་ཏེ་བྲང་ཁར་ཞིག་བཟུང་ནས་ཐུགས་དམ་རྩེ་གཅིག་
མཛད་ཅིང་བསྒྲུབ་པས་བླ་མ་མཉེས་པར་མཛད། ལན་ཅིག་དགེ་བཤེས་དགྱེར་
སྒོམ་པ་ཆེན་པོ་ལ་ཐུགས་ལ་གདགས་པར་ཞུ་ཞུས་པས། ངས་དུས་རྟག་དུ་རྩར་
བཞག་པ་འདི་ཐུགས་ལ་བཏགས་པ་ཡིན། དགེ་བཤེས་ཚན་ཞིག་གིས་ཉེ་དུ་
དང་འབྲེལ་བ་ཕྱོགས་སུ་ཉེར་མི་སྟེར་བར་མཛད་པ་ཡིན་གསུངས། གཙང་པའི་
གྲྭ་པ་ཀུན་གྱིས་དགེ་བཤེས་དགྱེར་སྒོམ་ཆེན་པོ་ལ་ངོ་ཆེན་ཞུས་ནས་ང་ལ་
འདུལ་བ་འཆད་དགོས་གསུངས་པ་ལ་ངན་བུ་ལ་བཀའ་གདམས་ར་རི་ཞིག་
འོང་བར་འདུག་ན་ཆོས་བཤད་མི་བགྱི། དེ་མི་འོང་ན་འདུལ་བ་བཤད་པས་
རང་ཉིད་མཁས་སུའང་འགྲོ་བས་བགྱི་ཞུས་པས་ཅང་མི་གསུངས་པས་ཐུགས་
ལ་བཏགས་སྙམ་པ་བྱུང་གསུངས། དེ་ནི་བཀའ་གདམས་གོང་མའི་རྣམ་ཐར་ཤ་
གཟུག་རང་ཟའི་དཔེ་ལྟར་ཐོག་མར་དབེན་པའི་གནས་སུ་རང་རྒྱུད་བཏུལ་ནས་
རང་ཉིད་མི་ཉམས་པའི་གདེང་ཐོབ་པ་ན་གདུལ་བྱ་གཞན་ལ་ཆོས་འཆད་
སོགས་གཞན་དོན་མཛད་ཅེས་པའི་དོན་ནོ། །
དེ་ནས་དགྱེར་སྒོམ་པ་ཆེན་པོ་སྐུ་ན་མཐོ་བར་བྱོན་ཞིང་བླ་མའི་ཞབས་
ཏོག་བྱེད་པ་ཉིད་རང་གི་ཚོགས་རྫོགས་པའི་ཐབས་མཆོག་ཡིན་པར་དགོངས་
ནས་ཕྱིས་གཟིམ་ཆུང་དུ་བཞུགས་ནས་གཟིམ་གཡོག་མཛད། ཆོས་ཞུས་པ་
ལས་ཀྱང་གླེང་སླང་ཞུས་པ་མང་གསུངས། སྤྲུལ་པའི་སྐྱེས་མཆོག་དབོན་སྟོན་
རིན་པོ་ཆེ་འདི་ནི་སྐུ་ཚེ་སྔོན་ནས་སྦྱངས་པའི་མཐུ་ཅན་ཡིན་པར་མ་ཟད། སྐུ་ཚེ་
འདིར་ཡང་དགེ་བའི་བཤེས་གཉེན་རྣམ་པ་ཀུན་ཏུ་མཉེས་པར་བྱས་ནས་བྱང་
ཆུབ་ལམ་གྱི་རིམ་པ་ལ་ཉམས་ལེན་སྙིང་པོར་མཛད་པས་ལམ་གྱི་རིམ་པའི་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
རྟོགས་པ་རྣམས་ཕུལ་དུ་ཕྱིན་པར་ཐོབ་པ་ཞིག་སྟེ། སྐྱེས་བུ་ཆུང་འབྲིང་གི་ལམ་
ལ་སྐྱངས་ནས་ངེས་འབྱུང་གི་བསམ་པ་རྣམ་པར་དག་པ་སྐྱེས་ཏེ་ཚུལ་ཁྲིམས་ཀྱི་
བསླབ་པ་ལ་བསྡམ་པར་བྱ་བའི་ཉེས་བྱས་ཕྲ་མོས་ཀྱང་མ་གོས་པས་བདེན་
པའི་ཚིག་གྲུབ་པ་ཞིག་གོ །བཤེས་གཉེན་བསྟེན་ཚུལ་ལ་མྱོང་བ་ཕུལ་ཕྱིན་ཐོན་
ཏེ་བླ་མ་ལ་དུས་རྟག་ཏུ་སངས་རྒྱས་ཀྱི་འདུ་ཤེས་མངའ་སྟེ། དགེ་བཤེས་དགྱེར་
སྒོམ་པ་ཆེན་པོ་ལོགས་སུ་བཞག་པའི་ཡི་དམ་གྱི་ལྷ་གཞན་མེད་གསུངས། བླ་
མ་སངས་རྒྱས་སུ་མཐོང་བའི་མོས་གུས་བཅོས་མིན་སྐྱེས་པས་བླ་མའི་སྐུའི་བྱིན་
རླབས་ཞུགས་པས་ཡི་དམ་གྱི་ལྷ་དཔག་ཏུ་མེད་པའི་ཞལ་གཟིགས་ཏེ། རིན་
ཆེན་སྒང་དུ་འཇུག་པ་སེམས་བསྐྱེད་ཞུས་པའི་ཐོ་རངས་ཀྱི་དུས་སུ་འོད་མེ་ལོང་
ཙམ་ཞིག་གི་ནང་དུ་བླ་མ་བརྒྱ་རྩ་བཅུ་གཉིས་ལ་བརྟེན་ནས་བྱང་ཆུབ་སེམས་
དཔའི་བསླབ་པ་ཡོངས་སུ་རྫོགས་པར་མཛད་པ་ཡིན་གསུངས། འཕྲང་འོག་ཏུ་
དབང་ཞུས་པའི་དུས་སུ་དགེ་བཤེས་དགྱེར་སྒོམ་པ་ཆེན་པོའི་བྱང་ཁོག་ནང་ན་
གསང་བ་འདུས་པའི་ལྷ་བཅུ་དགུ་མའི་གཙོ་བོ་དགེ་བཤེས་དགྱེར་སྒོམ་པ་ཉིད་
ཀྱིས་མཛད་ནས་དབང་བཞི་རྫོགས་པར་བསྐུལ་བས་དབང་བཞི་པའི་དོན་
ཐུགས་རྒྱུད་ ལ་ འཁྲུངས་ པ་ ཡིན་ གསུངས། ནུབ་ གཅིག་ གི་རྨི་ལམ་ན་ སློབ་
དཔོན་ལྭ་བ་པ་བྱོན་ནས་གསང་སྔགས་ཀྱི་དགོངས་པ་མང་དུ་གསུངས། དེ་
དགེ་བཤེས་དགྱེར་སྒོམ་པ་ལ་ཞུས་པས། ཐུགས་དགྱེས་པའི་མཚན་མ་མཛད་
ལོ་བཅོ་བརྒྱད་ཀྱི་བར་དུ་དགེ་བཤེས་དགྱེར་སྒོམ་པ་ཆེན་པོ་བསྟེན་ནས་ཆོས་
ལ་ནན་ཆགས་སུ་བགྱིས་ཏེ་བསྒྲུབ་པའི་མཆོད་པས་བླ་མ་མཉེས་པར་མཛད་དོ།
།དགེ་བཤེས་དགྱེར་སྒོམ་པ་ཆེན་པོ་གཤེགས་པའི་སྤུར་ལ་སངས་རྒྱས་བྱང་
- 134 -



ལམ་རིམ་བླ་མ་བརྒྱུད་པའི་རྣམ་ཐར།
སེམས་དཔག་ཏུ་མེད་ པས་མཆོད་པ་མཛད་ པ་ ཞལ་ གཟིགས། ཐུགས་ངན་
མཛད་པས་དགེ་བཤེས་དགྱེར་སྒོམ་པ་ཉིད་དངོས་སུ་བྱོན་ནས་ང་རྟག་ཏུ་དྲན་
པར་ གྱིས་གསུངས་པས་ཐུགས་ངན་སངས། འུ་ཅག་ལ་ནི་ནམ་འདོམ་ཀྱིས་
དགེ་བཤེས་དགྱེར་སྒོམ་པ་ཆེན་པོ་དང་མཇལ་ནས་ལུང་ཐམས་ཅད་ཞུ་བ་ཡིན་
གསུངས། ལན་ཅིག་ཙ་ན་འུ་ཅག་ལ་ཚེ་རིང་པོ་འོང་ངེས་མེད། གདན་ས་འདི་
དགེ་བཤེས་ལྷོ་པ་ལ་གཏད་ལ་ རི་ཁྲོད་ཅིག་བྱ་དགོངས་ཙ་ན་ དགེ་བཤེས་
དགྱེར་སྒོམ་པས་མི་དཀར་པོ་གཅིག་ཁྲིད་ནས། འདི་ལ་གཞན་མི་འཚལ་བར་
གདའི། ཚེ་རིང་བ་ཞིག་མཛད་པར་ཞུ་གསུངས་པ་ཞིག་རྨིས། སངས་གསོལ་བ་
ཞིག་བཏབ་པས། དགེ་བཤེས་དགྱེར་སྒོམ་པ་རྨི་ལམ་དུ་བྱོན་ནས་ཇོ་བོ་ཐུགས་
རྗེ་ཆེན་པོས་སྐུ་ཚེ་རིང་བར་བྱིན་གྱིས་བརླབས་པ་ཡིན་ནོ་གསུངས། གདུང་
ཁང་གི་ རབ་གནས་མཛད་པའི་ཚེ། སངས་རྒྱས་ བྱང་སེམས་ཐམས་ཅད་ ཀྱི་
ཐུགས་ཀ་ནས་འོད་ཟེར་དཀར་ཤ་ར་ར་བྱུང་བའི་སྣང་བ་བྱུང་གསུངས། བྱ་
སའི་རབ་གནས་ཀྱི་སྟ་གོན་གྱི་དུས་སུ་སློབ་དཔོན་ནཱ་ག་བོ་དྷི་དང་མཇལ།
སློབ་དཔོན་ནཱ་ག་བོ་དྷི་འདི་ངའི་རྩ་བའི་བླ་མ་ཞིག་ཡིན། གསོལ་བ་བཏབ་ཙ་
ན་མི་མཇལ་བ་བྱེད་མ་མྱོང་གསུངས། རིན་ཆེན་སྒང་ན་བཞུགས་ཙ་ན་རྨི་ལམ་
དུ་ནགས་གསེབ་ཅིག་ན་བྲག་ཕུག་ལེགས་པ་ཞིག་འདུག །དེའི་ནང་དུ་བྱོན་ཙ་
ན། ཇོ་བོ་ནཱ་རོ་པ་བདུད་རྩི་ཀ་པཱ་ལ་གང་ཐོགས་ནས་འདུག ཁྱེད་འདི་འདོད་
དམ་གསུངས། ཞུ་འཚལ་ཞུས་པས། བདུད་རྩི་དེ་ནས་གནང་། དབང་དང་བྱིན་
རླབས་ཀྱང་མཛད་གསུངས། སྐམ་ན་བཞུགས་པའི་ཚེ་དབོན་སྟོན་ཆེན་པོ་རི་ལ་
བཞུད། སློབ་དཔོན་བཟང་མོ་བས་ཕྱིར་བྱོན་ཙ་ན་བྲག་སྒང་ཞིག་ན་བཞུགས་
- 135-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདུག །དབོན་སྟོན་གྱི་ཞལ་ནས། དེ་ན་མར་རྣལ་འབྱོར་པ་བཟའ་མི་གཉིས་
སོང་བ་ཡིན་ཏེ་ཁྱེད་དང་ཨེ་ཕྲད་གསུངས། མ་ཕྲད་ཞུས་པས་འོ་ན་དེ་ཐ་མལ་
པར་མི་འདུག་གསུངས། ཅི་འདྲ་ཞིག་གདའ་ཞུས་པས་རས་ཀྱི་ཨང་ཀ་རག་རེ་
གྱོན། རྣལ་འབྱོར་མ་དེས་ཁོག་མ་ཞིག་ཁུར་ནས་འདུག །ང་ལ་རང་བཞིན་མེད་
པའི་ངང་ལས་རྩ་རླུང་གི་འདུ་འཕྲོད་འདྲ་བ་སྒོམས་དང་བདེ་སྟོང་གི་ཉམས་
འཕེལ་བ་ཡིན་གསུངས། བྲག་སྔོན་ལ་སྐུ་མཚམས་མཛད་པའི་དུས་སུ་ཀླུ་སྒྲུབ་
ཡབ་སྲས་བྱོན་ནས་འགྲོ་བ་གཞན་གྱི་རྣམ་པ་བསྟན་པ་ན་དགེ་སློང་གི་འདུ་
ཤེས་ཡོད་པ་ཉིད་ལའོ་བྱ་བ་དེ་ལ་བགྲོ་གླེང་མཛད་པ་ཞིག་གཟིགས། རྭ་སྒྲེང་
དུ་བྱོན་པའི་ཚེ་ཇོ་བོའི་ཕྱག་དཔེ་འདི་རྣམས་གཟིགས་དགོངས་ཙ་ན་ཨ་ཏི་ཤ་རྨི་
ལམ་དུ་བྱོན་ནས་འདི་འདི་སྐད་བྱ་བ་ཡིན་གསུངས་ནས་ཕྱག་དཔེ་རྣམས་ཅག་
གེ་བསྟན། ཡང་དགའ་ལྡན་དུ་མགོན་པོ་བྱམས་པ་དང་མཇལ་ཆོས་ཀྱང་གསན་
གསུངས། བཟང་མོའི་དགོན་པ་རྨང་འདིང་ཙ་ན་བྱང་ཆུབ་ཆེན་པོ་གཙོ་འཁོར་
གསུམ་ཞལ་གཟིགས། གཞན་ཡང་ཇོ་བོ་མི་གཡོ་བ་དང་སྒྲོལ་མ་དང་གཤིན་རྗེ་
གཤེད་ དང༌ རྟ་ མགྲིན་ ལ་ སོགས་ པའི་ ཞལ་ གཟིགས། བཟང་ མོར་ དེ་ དུས་
དཔལ་ལྷ་མོ་དཔོན་གཡོག་གསུམ་ཞལ་ཇི་ལྟ་གཟིགས་པ་བཞིན་གཟིམ་ཆུང་
བྲག་ལོགས་ལ་རང་བྱུང་དུ་བྱུང་། ཡང་དེར་ནངས་གཅིག་ཇོ་མོ་སྒྲོལ་མ་ལྷ་མོ་
དབྱངས་ཅན་མ་ཀུ་རུ་ཀུལླེ་གསུམ་གྱིས་དབོན་སྟོན་ཆེན་པོ་ལ་བསྙེན་བཀུར་
མཛད་ནས་ཀུ་རུ་ཀུལླེས་གཏམ་བཏང་བས་རྡུགས། དབྱངས་ཅན་མས་ཐལ་མོ་
བརྡབས། སྒྲོལ་མས་ཞལ་བཀབ་གསུངས། ཡང་རྨི་ལམ་ན། རྒྱལ་པོ་ཨིནྡྲ་བྷུ་
དྷིའི་ཞབས་ལ་རྩྭ་ཨ་བ་གཉིས་སྐྱེས་ནས་འདུག་པ་ལ་གཅིག་གསོལ་བས་སྔར་
- 136 -



ལམ་རིམ་བླ་མ་བརྒྱུད་པའི་རྣམ་ཐར།
མ་མྱོང་བའི་རོ་བཟང་པོ་ཞིག་བྱུང་། འདི་ཅི་ལགས་ཞུས་པས། བདུད་རྩི་ཟིལ་
མངར་བྱ་བ་དངོས་གྲུབ་ཀྱི་ཟས་ཡིན་གསུངས་པས་འོ་ན་གཅིག་པུས་ཟ་བ་
ཕངས། སེམས་ཅན་ ཐམས་ཅད་ ལ་ སྦྱིན་ དགོས་ སྙམ་ ནས་ རྩྭ་ ཨ་ བ་ གཅིག་
བཞག་གསུངས། མགོན་པོ་གྲི་གུག་དང་བེང་སོགས་ཆོས་སྐྱོང་མང་པོ་ཞིག་
བྱིས་པའི་དུས་རང་ནས་ཞལ་གཟིགས་པ་ཡིན་གསུངས་སོ། །བླ་མ་ལ་སངས་
རྒྱས་ཀྱི་འདུ་ཤེས་བཅོས་མ་མིན་པ་འཁྲུངས་པས་བླ་མའི་གསུང་གི་བྱིན་རླབས་
ཞུགས་ཏེ་བཀའ་བསྟན་བཅོས་ཐམས་ཅད་ལ་ཐོགས་པ་མེད་པའི་སྤོབས་པ་
མངའ། ནུབ་ཅིག་རྨི་ལམ་ན་དགེ་བཤེས་དགྱེར་སྒོམ་པ་ཆེན་པོ་བྱོན་ནས་སྟོན་
པས་ཆོས་ཁྲི་འདིའི་སྟེང་ནས་ཆོས་གསུངས་པར་ཞུ་གསུངས། དེ་ནས་ཁྲི་ཁ་དེ་
ནས་ཆོས་ གསུངས་ པས་ ཚོགས་པ་རྣམས་ ཀྱིས་ འོར་ཆེ་བཏབ། དགེ་བཤེས་
དགྱེར་སྒོམ་པ་ཆེན་པོ་བཞད་ཀྱིན་འདུག་སྟེ་ཆོས་བཤད་བྱ་བའི་གནང་བ་བྱིན་
པ་འདྲ་གསུངས། དེ་ནས་གཉེར་དུ་ཆོས་འགོ་མ་གསུངས་པའི་དུས་སུ་དབོན་
སྟོན་པའི་ལྟེ་བའི་ཁུང་བུ་ནས་ཉི་མ་ཆེན་པོ་ཞིག་ཤར་བས། འཛམ་བུའི་གླིང་གི་
སེམས་ཅན་རྣམས་ཀྱི་རྒྱུད་དྲོས་པའི་སྣང་བ་བྱུང་། དེ་ནས་སེམས་ཅན་ལ་ཕན་
ནམ་བསམ་ནས་ཆོས་བཤད་བྱས་པ་ ཡིན་གསུངས། གཉེར་དུ་ཚོགས་ཆོས་
ཤིག་གསུངས་ཙ་ན། ཚིགས་བཅད་གཅིག་ལ་ཐོགས་པ་ཞིག་བྱུང་བས། ཆོས་
ཐུན་དེ་ལད་སྙམ་བྱུང་ཙ་ན། ཆོས་ཐོན་ནས་གཟིམ་ཆུང་དུ་བྱོན་པས། གསང་བ་
འདུས་ པའི་དཀྱིལ་འཁོར་གྱི་གཙོ་བོ་དགེ་བཤེས་དགྱེར་སྒོམ་པ་ཆེན་པོས་
མཛད། ཞལ་འཛུམ་མཛད་ནས་ཆོས་བཤད་བྱ་བ་ཡང་དཀའ་མོ་ལགས་ང་ལ་
གསོལ་བ་ཐོབ་གསུངས། དེ་ནས་སྡེ་སྣོད་འཛིན་པ་བརྒྱས་བསྐོར་ཀྱང་ཉམ་ང་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་སྤུ་ ཙམ་ཡང་མེད། ཐམས་ཅད་ལ་རྡོ་རུས་ཐུག་པར་ བྱས་ པ་ ཡིན། ཡ་ གི་
གསང་བ་འདུས་པ་ནས་ཀཱ་རི་ཀ་ཡན་ཆད་ལ་ཁུག་པར་ལུས་པ་གཅིག་ཀྱང་
མེད། ད་རེས་འདི་འདྲ་ཞིག་བཤད་དེ་ཉན་ཐོས་ཀྱི་སའམ། རང་སངས་རྒྱས་ཀྱི་
སའམ། རྟག་ཆད་གྱི་མཐར་ལྷུང་སྙམ་པ་ནི་གཅིག་ཀྱང་མེད། ཐམས་ཅད་ལ་
བླ་ན་མེད་པའི་བྱང་ཆུབ་ཀྱི་ལམ་ཚང་ལ་མ་ནོར་བ་བཤད་དམ་སེམས་པ་ཡིན་
གསུངས། བླ་མའི་ཐུགས་ཀྱི་བྱིན་རླབས་ཐོབ་པས་སྤྱིར་ཏིང་ངེ་འཛིན་གྱི་སྒོ་དུ་
མ་ ལ་ མངའ་ བརྙེས། ཁྱད་ པར་ དུ་ སྒྱུ་ མ་ ལྟ་ བུའི་ ཏིང་ ངེ་ འཛིན་ ཐུགས་ ལ་
འཁྲུངས་ཤིང་། ལྷག་པའི་བསམ་པ་རྣམ་པར་དག་པས་རང་བས་གཞན་གཅེས་
པར་འཛིན་པ་སྒྱུ་མའི་རྣམ་པར་ཐར་པས་འགྲོ་བའི་དོན་མཛད་པ་ཡིན་ཏེ།
ཞལ་ནས་ཀྱང་། ཏིང་འཛིན་ནང་ནས་སྒྱུ་མ་ལྟ་བུ་དང་། །སྙིང་རྗེའི་ནང་ནས་
བདག་གཞན་བརྗེ་བ་སྟེ། །འགྲོ་བའི་ནང་དུ་རང་འབྱུང་སངས་རྒྱས་འགྱུར། །
ཞེས་གསུངས། ལྷག་མཐོང་གི་དམིགས་སྐོར་ལ་མྱོང་བ་ཐོན་ཏེ། རྟག་ཆད་ཀྱི་
མཐའ་གཉིས་དང་བྲལ་བའི་དབུ་མ་ཆེན་པོ་ཐུགས་སུ་ཆུད་པ་ཡིན་ཏེ། ནུབ་
ཅིག་རྨི་ལམ་ན་གྱང་རོ་སྟོང་པ་འདྲ་བ་ཞིག་ཏུ་བྱོན་པས། གཅིག་ན་རེ། འདི་
འཕགས་པ་ཀླུ་སྒྲུབ་ཀྱི་རེ་ཤུལ་ཡིན། ཁྱོད་ལ་འབུལ་ཟེར་བ་ཞིག་བྱུང་སྟེ། ཀླུ་
སྒྲུབ་ཀྱི་ ལྟ་ བ་ དེ་ ཇི་ ལྟ་ བ་བཞིན་དུ་རྟོགས་སམ་ སེམས། བདེན་ གཉིས་ ཀྱི་
དགོངས་པ་དེ་ལོན་ནམ་སེམས་གསུངས། སྟོང་པ་རྟེན་འབྲེལ་དུ་ཤར་ཏེ་རྒྱུ་
འབྲས་ཀྱི་ཤེས་བྱ་མ་ལུས་པ་མཁྱེན་པ་ཡིན་ཏེ། ཞལ་ནས། རྒྱུ་འབྲས་མ་ལུས་
པ་མཁྱེན་པ་སངས་རྒྱས་ཉག་གཅིག་ཡིན། འུ་ཅག་གིས་ཀྱང་རྒྱུ་འབྲས་ཐམས་
ཅད་འོལ་ལེ་ཤེས་པར་འདུག་སྟེ། མེ་ལོང་གི་ངོས་ལ་ཤར་བ་བཞིན་སྣང་།།
- 138 -



ལམ་རིམ་བླ་མ་བརྒྱུད་པའི་རྣམ་ཐར།
བསྙོན་ཏོལ་གཟུགས་པ་གང་ནའང་མེད་གསུངས། རྒྱལ་སྲས་ཀྱི་སྤྱོད་པ་ལ་
སློབ་པ་ལ་གདེང་ཐོབ་སྟེ་སེམས་ཅན་རྣམས་ལ་མ་བུ་གཅིག་པ་ལ་བརྩེ་བ་
བཞིན་དུ་བྱམས་པར་མཛད། ཁྱད་པར་མི་ཆེན་འོག་ཏུ་ལྷུང་བའམ། འཚེ་ཞིང་
སྡིག་པ་གསོག་པ་ལ་ཤིན་ཏུ་བྱམས་ཏེ། གཅང་ཐོག་གི་གནས་བརྟན་བཙུན་
ཆུང་ཤད་རིན་ཆེན་སྒང་པ་ལ་སྡིག་བསགས་ན་བཟའ་འོང་ཟེར་ངས་སྡིག་
གསོག་པ་ལ་ཟས་ནོར་བྱིན་ཏེ་མི་འགྱོད་གསུངས། ཏིང་ངེ་འཛིན་ཤིན་ཏུ་བརྟན་
པའི་ སྟོབས་ ཀྱིས་ རྫུ་ འཕྲུལ་ གྱི་ མངོན་ཤེས་ ཐོབ་ སྟེ། དགྱེར་ སྒོམ་ ཤེ་དང༌།
དབོན་སྟོན་ཆེན་པོ་གཉིས་འགྲོགས་ནས་གཟིམ་ཆུང་དུ་བྱོན་ཙ་ན་ལྡེ་མིག་མེད་
པས་སྒོམ་ཤེས་ལྡེ་མིག་བླངས་ནས་འོང་ཙ་ན་ནང་ན་ཕེབས་འདུག །ཡང་ཉེ་
གནས་དར་མ་འོད་ཀྱིས་སྐས་ཐོག་ཁར་དྲངས་ནས་ཉི་མ་ལ་བསྡད་ཙ་ན་དབོན་
སྟོན་རྒྱ་མཐོངས་ལ་བྱོན་ནས། ཨ་ན་མ་བག་མེད་པའི་སྤྱོད་པ་བྱས་མི་ལ་མ་
བཤད་ གསུངས། ཡང་ རི་ལ་ བྱོན་ པ་ ཞིག་ ལ་ དབོན་ སྟོན་ཤུལ་ན་བཞུགས།
འཁོར་རྣམས་ཀྱིས་མར་སྔོན་ལ་འོངས་པས་ལམ་ཁར་ཆར་པ་བཏང་ཙ་ན་དྲིལ་
བུ་སིལ་གྱིས་བྱུང་བས་དབོན་སྟོན་གཟིམ་ཆུང་ན་བཞུགས་འདུག །ལན་ཅིག་
ཀ་གཉིས་མའི་སྐས་དེ་མེད་པ་ཞིག་ལ་རྒྱ་མཐོངས་ཀྱི་ནམ་མཁའ་ལ་སྐས་ལ་
གཤེགས་པ་བཞིན་དུ་ཕེབས་པ་རྒྱལ་ཡེས་མཐོང་། དེ་ལ་སོགས་པ་ས་རྡོ་རི་
བྲག་ལ་ཐོགས་རྡུགས་མི་མངའོ། །
ལྷའི་རྣ་བའི་མངོན་ཤེས་ཐོབ་སྟེ། ངས་ཆེད་དུ་གཏད་ན་འཛམ་བུ་གླིང་
གི་ཆེ་བ་འབྲུག་གི་སྒྲ་ནས་ཆུང་བ་ཤིག་སྲོ་ཡན་ཆད་ཀྱི་སྒྲ་ཐོས་པར་འདུག་
གསུངས། གཞན་སེམས་ཤེས་པའི་མངོན་ཤེས་ཐོབ་སྟེ་གཞན་གྱི་ཡིད་ལ་དྲན་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་རྣམས་ཅར་ཕོག་ཏུ་མཁྱེན་ཏེ། བྱ་སར་བཞུགས་པའི་ནུབ་མོ་ཞིག་ད་ལྟ་རིན་
ཆེན་སྒང་ན་ལྷོ་པའི་སྒོམ་ཆེན་གསུམ་འུ་ཅག་ལ་ཚོད་འཛིན་བྱེད་ཅིང་མ་མཉེས་
པར་འདུག་གསུངས། དེ་རྟིང་དུ་སྒོམ་ཆེན་གསུམ་པོས་ཐོས་པས་འཇིགས་ཆུམ་
གྱིས་སོང་ཟེར། ལྷའི་མིག་གི་མངོན་ཤེས་ཐོབ་སྟེ། ངས་མཉམ་པར་བཞག་སྟེ་
བལྟས་ན་འཛམ་གླིང་གི་གཟུགས་ཅན་གི་དངོས་པོ་རྣམས་ལ་མི་མཐོང་བ་མེད།
ཁྲི་ཁ་ནས་ཤོད་དུ་བལྟ་བ་དང་ཁྱད་མེད་གསུངས། སྒོམ་པ་ཇོ་སྲས་པས་སློབ་
དཔོན་གྱིས་བརྟག་པ་མཛད་པ་འདི་ཇི་ལྟ་བུ་ཞིག་གིས་གཟིགས་པ་ལགས་ཞུས་
པས། འདི་ནས་ཤར་ཕྱོགས་ཀྱི་འཇིག་རྟེན་གྱི་ཁམས་བལྟ་བར་བྱའོ་སྙམ་དུ་
འཕེན་པ་བཏང་ནས་མཉམ་པར་བཞག་པས་ཏིང་ངེ་འཛིན་གསལ་བ་ལ་བརྟེན་
ནས་མེ་ལོང་ནང་གི་གཟུགས་བརྙན་ལ་བལྟ་བའི་ཚོད་ཙམ་དུ་མཐོང་བ་ཡིན་
གསུངས། སྔོན་གནས་རྗེས་དྲན་གྱི་མངོན་ཤེས་ཐོབ་སྟེ། གཙང་མའི་གནས་
ནས་སྐུ་སྐྱེ་བ་འཕོས་པ་དྲན་པ་དང༌། སྐྱེ་བ་ཕྱི་མ་ལ་འཁོར་ལོས་སྒྱུར་བའི་རྒྱལ་
པོར་འགྱུར་གསུངས་ཏེ། སྔོན་ཚེ་གནས་གཙང་ལྷ་ནས་འཕོས། །དབུས་སུ་མི་
ལུས་གཙང་མ་བླངས། །རྒྱལ་བའི་བསྟན་ལ་རབ་བྱུང་ནས། །ལོ་གསུམ་འདུལ་
བའི་སྡེ་སྣོད་བསླབས། །བཅོ་བརྒྱད་སངས་རྒྱས་གཉིས་པ་བསྟེན། །མ་འོངས་
འཁོར་ལོས་སྒྱུར་བ་བྱེད། །ཅེས་བྱ་བ་གསུངས། འོ་ན་བྱ་ཡུལ་བ་ཆེན་པོ་ཡིན་
པའི་གྲགས་པ་གདའ་བ་ལགས་སམ་ཞུས་པས། བྱ་ཡུལ་གྱི་བག་ཆགས་ཀྱང་
མང་བར་འདུག །སྔ་མ་དེ་ཡིན་ཞད་དུ་གདའ་ གསུངས། དགེ་བཤེས་དགྱེར་
སྒོམ་ཆེན་པོའི་འབུམ་པ་འདི་བཞེངས་ཙ་ན་ང་ལ་འཁོར་ལོས་སྒྱུར་བའི་རྒྱལ་
པོར་ སྐྱེ་ བའི་ སྣང་ བ་ མང་ པོ་བྱུང་། འབུམ་ པ་ འདི་ དེའི་ རྒྱུའི་ གཙོ་བོ་ ཡིན་
- 140 -



ལམ་རིམ་བླ་མ་བརྒྱུད་པའི་རྣམ་ཐར། །
གསུངས། དེར་འཁོར་ལོ་དེ་གང་དུ་གདའ་ཞུས་པས་གསེར་གྱི་འཁོར་ལོར་
སྣང་། རྒྱལ་སྲིད་རིན་ཆེན་སྣ་བདུན་དང༌། ཉེ་བའི་རིན་པོ་ཆེ་སྣ་བདུན་རྣམས་
གདའ་གསུངས། བླ་མའི་བྱིན་རླབས་ཞུགས་པས་དགེ་བཤེས་དགྱེར་སྒོམ་པ་
ཆེན་པོའི་ཕྱིའི་གདུང་རྟེན་དང་ནང་གི་གདུང་རྟེན་གཉིས་ལ་སོགས་པའི་མཛད་
པ་རླབས་པོ་ཆེ་ཐམས་ཅད་ཇི་ལྟར་བཞེད་པ་བཞིན་གྲུབ། ཆུ་ཚན་ལ་གཤེགས་
དུས་འཆད་ཁ་བ་ཆེན་པོའི་ཞལ་ནས། ཁྱོད་ཀྱིས་འགྲོ་བ་ལ་ཕན་པའི་རྟགས་
ཁྱད་པར་ཅན་ང་ལ་བྱུང་བས་ཐུགས་གོ་ཆ་ཆེན་པོ་མཛད་འཚལ་གསུངས། ཡང་
རིན་ཆེན་སྒང་ན་བཞུགས་དུས་ལྷ་མོ་སྐུལ་བྱེད་མ་བྱོན་ནས། རྡོ་རྗེ་སེམས་
དཔའ་སེམས་ཅན་གྱི་དོན་ལ་གཤེགས་སུ་གསོལ་ཞེས་གསོལ་བ་བཏབ་པས།
དྭགས་པོ་ལྷ་ས་སོགས་གཡོར་པོའི་རྒྱལ་ཁམས་རྣམས་བསྐོར་བས་པོ་ཏི་རང་
ལའང་ཉིས་སྟོང་དང་བཞི་བཅུ་རྩ་གཉིས་བྱོན། ཟང་ཟིང་གི་དངོས་པོ་ཟད་པ་
མེད་པ་ཞིག་བྱུང་། དེ་ལ་བརྟེན་ནས་གཙུག་ལག་ཁང་གསར་མ་བཞེངས་པར་
བརྩམས། གཙུག་ལག་ཁང་དེ་བྱང་ཕྱོགས་སུ་བརྩམ་པའི་དུས་སུ་གསོལ་བ་
ཞིག་བཏབ་པས་རྨི་ལམ་དུ་ནུབ་ཕྱོགས་དེ་ན་ཁྲི་ཞིག་གི་སྟེང་ན་སྤྱན་སྔ་རིན་པོ་
ཆེ། གཡས་ན་ མགོན་ པོ། གཡོན་ན་ དཔལ་ ལྷ་ མོ། ཆོས་ སྐྱོང་ བའི་ སྲུང་ མ་
ཐམས་ ཅད་ འཚོགས་ནས་ འདུག །འདི་ བཞིན་ མཛད་ དགོས་ གསུངས་ནས་
བསླབ་བྱ་མང་དུ་མཛད་པ་ཞིག་རྨིས། དེ་ནས་ཆུ་ཕོ་སྟག་གི་དཔྱིད་ས་ག་ཟླ་
བའི་ཚེས་བཅུ་གསུམ་གྱི་གཟའ་སྤེན་པ་དང་སྐར་མ་སྦོ་ལ་རྨང་བཏིངས་ཏེ་དབུ་
རྩེ་ཀ་ཆེན་བཅུ་གཉིས། ཁྱམས་ཆེན་ཀ་བ་དྲུག་ཅུ་རྩ་བཞི། མགོན་ཁང་ཀ་བ་
གཉིས་རྣམས་ལོ་སྐོར་གཅིག་གི་ནང་དུ་གྲུབ་པར་མཛད་དོ། །དེ་དུས་དཔོན་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དར་མ་རྡོ་ རྗེ་ནགས་ཤོད་ལ་ཤིང་འདྲེན་དུ་རྫོངས་ པའི་ཚེ་གཏོར་ཆེན་ཞིག་
མཛད་པས། དཔལ་ལྷ་མོ་དེ་བོང་བུ་ལ་ཆིབས་ནས་མཁའ་འགྲོ་མའི་འཁོར་
གྱིས་བསྐོར་བ་ཞལ་གཟིགས། རྒྱས་པའི་འཕྲིན་ལས་ལ་མངའ་བརྙེས་ཏེ་བྱ་
སར་རབ་གནས་ལ་གཤེགས་པའི་དུས་སུ་མི་ཀུན་ན་རེ། ན་སོ་གཞོན་དྲགས་
པས་རབ་གནས་ཅང་འོང་ངམ་ཟེར་ཏེ། མི་ཚེ་བསྒྲུབ་པ་ལ་བསྐྱལ་བ་རྣམས་
དང་འུ་ཅག་གཉིས་གསང་སྔགས་ཀྱི་བཟླས་པ་སྐྱོལ་བ་གང་མང་ཅི་ཆ་གསུངས།
དེའི་དུས་སུ་སྟོང་བར་མའི་སེམས་ཅན་ཡིན་ཟེར་བ་མང་པོ་ལ་ལ་འགྲོ་བའི་ཟླ་
བོ་མེད་པར་འདུག་པས་ངས་ལ་དེ་ལ་བསྒྲལ། འདི་རྣམས་ཕྱིར་མི་ལྡོག་པར་
གྱུར་ཅིག་པའི་སྨོན་ལམ་བཏབ་པ་ཞིག་རྨི་ལམ་དུ་བྱུང་། སྐྱིད་ཤོད་ན་བཞུགས་
པའི་དུས་སུ་བྱ་ཡུལ་གྱི་ལ་ཁ་ཡིན་ནམ་སྙམ་བྱེད་པ་ཞིག་ནས་དུང་དཀར་པོ་
ཞིག་བུས་པས་འཛམ་བུའི་གླིང་ཙམ་དུ་ཐོས་པ་ཞིག་རྨིས། འུ་ཅག་གི་མིང་འདི་
འཛམ་བུའི་གླིང་ཙམ་དུ་ཐོས་པ་ཞིག་འོང་བར་འདུག་གསུངས། སྐྱིད་ཤོད་དུ་སྐུ་
ཁམས་ལྟེམ་པ་ཞིག་གི་དུས་སུ་མགོན་པོ་ཏྲཀ་ཤད་བྱུང་ནས་ང་རིན་ཆེན་སྒང་
པའི་དབོན་སྟོན་འདོད་པ་ཡིན་ཟེར་བ་ལ། ངས་ཏིང་ངེ་འཛིན་གྱི་དམིགས་པ་
ཞིག་གིས་བཅིངས་པས་འགུལ་མ་ནུས་པར་ད་ཁྱེད་ཀྱི་ཞབས་ཏོག་བྱེད་གཏོར་
མ་གཅིག་ཀྱང་ཞུ་ཟེར་བས། དེ་ནས་དམ་ལ་བཏགས་ནས་བཞག་གསུངས།
ཞང་ཚལ་པའི་ལྷ་ཆེན་དཔལ་འབར་ལའང་བགེགས་སྐྲོད་དང་རབ་ཏུ་གནས་པ་
རི་བོ་མཎྜལ་གྱི་རྩེ་ནས་མཛད་པར་གྲགས། གཞན་ཡང་རྭ་སྒྲེང་དང་བྱ་ཡུལ་གྱི་
གཙུག་ལག་ ཁང་གི་ཞིག་གསོས་དང་དགེ་འདུན་ལ་འབུལ་ནོད་རྒྱ་ཆེན་པོ་
མཛད། དེ་དུས་ཇོ་བོ་འཇམ་དཔལ་རྡོ་ རྗེས་འོད་ཟེར་གྱི་སྣ་ལ་ཆོས་གསུངས།
- 142 -



ལམ་རིམ་བླ་མ་བརྒྱུད་པའི་རྣམ་ཐར།
རྒྱ་མར་གཙུག་ལག་ཁང་གི་རྟེན་གཙོར་དངུལ་གྱི་གདུང་ཁང་གིས་ཐོག་དྲངས་
པའི་སྐུ་གསུང་ཐུགས་ཀྱི་རྟེན་དཔག་ཏུ་མེད་པ་དང་བཅས་པ་ལེགས་པར་མ་
ཛད་དོ། །དེ་ལྟར་ལམ་ལ་སྦྱངས་པ་མཐར་ཕྱིན་པར་མཛད་པས་ཕྱིར་མི་ལྡོག་
པའི་རྟགས་ཐོབ་སྟེ། ལན་ཅིག་སྒོམ་ཚུལ་གྱིས་འཇམ་དཔལ་རྩ་བའི་རྒྱུད་ནས་
སློབ་དཔོན་པ་ལུང་བསྟན་པ་ཞིག་ཞུས་པས། སྔོན་འུ་ཅག་འདུལ་གྲྭ་ན་འདུག་
ཙ་ན་སློབ་དཔོན་ཀ་བ་དར་སེང་གི་ཞལ་ནས། མཛོད་སྤུ་འདིའི་ཡོད་ལུགས་
ཀྱིས་ཉིད་མདོ་ནས་ལུང་བསྟན་པ་ཞིག་ཡོད་ངེས་གསུངས་པ་ལ། གང་ན་མཆི་
ཞུས་ཏེ་དུས་དེང་སང་ནི་ལུང་བསྟན་པའང་དགོས་པའི་ཚོད་དུ་འདུག །འུ་ཅག་
གིས་ཀྱང་སངས་རྒྱས་དགྱེར་པའི་སྤྱོད་པ་བྱས་པ་ཡིན་གསུངས། འོ་ན་ལུང་
བསྟན་ པ་ ཚོད་ཇི་ཙམ་ནས་མཆི་བ་ལགས་ཞུས་པས། ས་ཐོབ་ནས་འོང་བ་
ལགས་གསུངས། སློབ་དཔོན་བཟང་མི་བས་སྤྱན་སྔར་བྱོན་པ་ཞིག་ལ། ད་ནང་
སངས་རྒྱས་ཐམས་ཅད་ཀྱི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས་
ནས་རྗེ་བཙུན་མ་ཕྱག་བརྒྱད་སྒྲོལ་མ་ལ་ཕོག །སྒྲོལ་མའི་ཐུགས་ཀ་ནས་འོད་
ཟེར་དཔག་ཏུ་མེད་པ་འཕྲོས་པས། རང་ལ་ཕོག་ནས་ངའི་སྐུ་ལུས་ཐམས་ཅད་
འོད་ཀྱིས་ཁྱབ་པའི་སྣང་བ་བྱུང་གསུངས། དེ་བཟང་མོ་བས་ཁ་ཆེ་པཎ་ཆེན་ལ་
ཞུས་པས་པཎ་ཆེན་གྱི་ཞལ་ནས། སངས་རྒྱས་ཐམས་ཅད་ཀྱིས་འོད་ཟེར་གྱིས་
དབང་བསྐུར་བ་བྱ་བ་ས་བཅུ་པ་ཐོབ་པའི་རྟགས་ཡིན་གསུངས། དེ་དབོན་སྟོན་
ཆེན་པོ་ལ་བླ་མ་པཎ་ཆེན་འདི་སྐད་གསུངས་ཞུས་པས། ངས་མཐོང་ལམ་ཙམ་
ལས་མ་ཐོབ་སྙམ་པ་ཡིན་ཏེ་རྟགས་རྣམས་དང་བསྟུན་ན་སྒོམ་ལམ་ཡང་རྫོགས་
པའི་རིགས་སུ་སྣང་གསུངས། ལན་ཅིག་ཞུགས་མེ་ལ་བཞུགས་དུས་གཅིག་ལ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྒོམ་ ཚུལ་ གྱིས། སློབ་ དཔོན་ པའི་ ཕྱག་ཞབས་ ལ་ འཁོར་ ལོ་ རྩིབས་ བརྒྱད་
གདའ་བ་ལ་མ་ཁྱུད་ཕྱི་མ་འདི་མ་འབྱར་ཙམ་དུ་གདའ་བ་ཇི་ལྟར་ལགས་ཞུས་
པས། གསལ་ལ་རྫོགས་པ་སངས་རྒྱས་ཀྱི་མཚན་ཡིན་འཁོར་ལོས་སྒྱུར་བའི་
རྒྱལ་པོ་དང་། ས་ལ་གནས་པའི་བྱང་ཆུབ་སེམས་དཔའ་གཉིས་ལ་འདི་བཞིན་
དུ་བག་མ་རྫོགས་ཙམ་འོང་བ་ཡིན་གསུངས། སྨིན་མཚམས་ན་མཛོད་སྤུ་འཐེན་
ན་སོར་བཞི་ཡོད་པ། བཞག་ན་གཡས་སུ་འཁྱིལ་བ། ཞབས་མཐིལ་ལ་བཀྲ་
ཤིས་རྟགས་བརྒྱད་ཀྱི་རི་མོ། ཕྱག་ལ་ཀ་ཁ་སུམ་ཅུའི་རི་མོ་ཡོད་པ་ཐམས་ཅད་
ལ་ མཐུན་ སྣང་ དུ་ ཡོད། སྐུ་ ཁམས་ ལྟེམ་ པ་ ཞིག་ ལ་ བཟང་ མོ་ བས་ མནལ་
བསྲུངས་པས། དེའི་དུས་སུ་སློབ་དཔོན་པས་ཡི་དམ་གྱི་ལྷ་ཇི་ཙམ་ཞིག་ཞལ་
གཟིགས། ཐུགས་དམ་གྱི་མཐིལ་གང་ལ་མཛད་གསུངས་པར་ཞུ་ཞུས་པས།
ངས་ཞལ་བལྟ་བར་འདོད་ན་སྐད་ཅིག་རེ་རེ་ལ་ཡང་སངས་རྒྱས་བྱང་སེམས་ཉི་
ཟེར་གྱི་རྡུལ་ཙམ་ལྟར་ཡོད། འོ་སྐོལ་གྱི་བཀའ་བརྒྱུད་འདིའི་དབང་དུ་བྱས་ན་
ཡི་དམ་གྱི་ལྷ་ཞལ་གཟིགས་པ་དང་། མངོན་པར་ཤེས་པ་ཐུགས་དམ་གྱི་གཙོ་
བོར་མི་བྱེད། བྱང་ཆུབ་ཀྱི་སེམས་ཀྱིས་ཀུན་ནས་བསླང་བའི་ཟུང་འཇུག་སྒྱུ་མ་
ལྟ་བུ་ལ་ཐུགས་དམ་གྱི་མཐིལ་བྱེད་པ་ཡིན་གསུངས་སོ། །སངས་རྒྱས་དབོན་
སྟོན་འདི་ནི་ཕྱིར་མི་ལྡོག་པའི་སེམས་དཔའ་ལུང་བསྟན་ཐོབ་པ་ཞིག་ཡིན་པ་ནི་
ཁ་ཆེ་པཎ་ཆེན་གྱི་རྣམ་ཐར་ལས་ཤེས་ཏེ། སིང་ག་གླིང་ན་དགྲ་བཅོམ་པ་ཞིག་
བཞུགས་པ་དེས་ཁ་ཆེའི་པཎྜི་ཏ་ཤཱཀྱ་ཤྲཱིའི་གཅུང་པོ་ལ་མེ་ཏོག་བཞི་ཟ་མ་ཏོག་
ཏུ་བཅུག་ནས། དགྲ་བཅོམ་པ་དེའི་ཞལ་ནས། མེ་ཏོག་འདི་རྣམས་ཁྱོད་ཀྱི་ཕུ་
བོ་དེ་བོད་དུ་འགྲོ་བར་སྣང་བས་དེ་ལ་བསྐུར་ལ། གཅིག་འབྲི་ཞེས་བྱ་བའི་ས་
- 144 -



ལམ་རིམ་བླ་མ་བརྒྱུད་པའི་རྣམ་ཐར། །
ཕྱོགས་ན་སློབ་དཔོན་ཀླུ་སྒྲུབ་བྱང་ཆུབ་སེམས་དཔའ་རིན་ཆེན་དཔལ་ཞེས་བྱ་
བར་སྐྱེ་བ་བླངས་ནས་ཡོད་པ་དེ་ལ་སྤྲོད། གཅིག་རཏ་ཀུ་ཊི་ཞེས་བྱ་བའི་གཙུག་
ལག་ཁང་ན་བྱང་ཆུབ་སེམས་དཔའ་སྐལ་ལྡན་ཤིང་རྟའི་སྐྱེ་བ་ཡོད་པ་དེ་ལ་
སྤྲོད། གཅིག་དཱི་བྷ་གི་ཞིག་ཡོད་པ་དེ་ལ་སྤྲོད། གཅིག་དྲི་བྷ་གི་དེས་ལྷ་ཆེན་པོ་
ཞིག་བཞེངས་པ་དེའི་ཐུགས་ཀར་ཞོག །ཅེས་གསུངས་པ་བཞིན་དུ་ཁ་ཆེའི་པཎྜི་
ཏས་ཀྱང་དེ་བཞིན་དུ་སོ་སོར་སྤྱད་དོ། །
ཡང་དབོན་སྟོན་རིན་པོ་ཆེས་བསམ་ཡས་སུ་ཆོས་འཁོར་མཛད་པ་ཞིག་
གི་དུས་སུ། ཁ་ཆེ་པཎ་ཆེན་གྱིས་དེ་རིང་བསྐལ་བཟང་སངས་རྒྱས་སྟོང་གི་ཡ་
གྱལ་སྐལ་ལྡན་ཤིང་རྟ་བྱ་བ་མཇལ་དགོས་པར་འདུག་གི་དགེ་སྦྱོར་གྱི་ཐུན་
མྱུར་དུ་གྱིས་ཤིག་བྱ་བའི་སྒྲ་ཞིག་ཐོས། དེའི་རྗེས་དེ་མ་ཐག་ཏུ་རིན་ཆེན་སྒང་
པ་མཇལ་ཁ་ཞུ་བར་སླེབས་ཞེས་འབྱུང་ངོ༌། །དེ་ལྟར་འགྲོ་བའི་མགོན་པོ་དབོན་
སྟོན་རིན་པོ་ཆེས་དགུང་ལོ་བདུན་ཅུ་རྩ་གསུམ་ཚུན་ཆད་དུ་སངས་རྒྱས་ཀྱི་
བསྟན་ པ་ རིན་ པོ་ ཆེ་ ལེགས་ པར་ བསྐྱངས་ དབུ་ རུ་ བྱང་ ཕྱོགས་ ཀྱི་ བཀའ་
གདམས་ཀྱི་བསྟན་པའི་བདག་པོ་མཛད། དགེ་བཤེས་སྟོན་པའི་དགོངས་པ་
བསྒྲུབས། བསམ་གྱིས་མི་ཁྱབ་པའི་འཕྲིན་ལས་ཀྱི་མཛད་པ་དུ་མས་འགྲོ་བ་
རང་རང་གི་མོས་པ་མཐའ་དག་ཚིམ་པར་མཛད་ནས། སྙིགས་མའི་སེམས་ཅན་
ལ་ཐུགས་སྐྱོ་བ་མི་མངའ་ཡང་འཕྲིན་ལས་ཀྱི་ཐ་མ་དེ་ཉིད་ཀྱིས་སེམས་ཅན་གྱི་
དོན་དུ་འགྱུར་བ་དང༌། ཞིང་ཁམས་གཞན་དག་ཏུ་འགྲོ་བའི་དོན་རླབས་ཆེ་བར་
དགོངས་ནས། གནམ་ལོ་རྟའི་ལོ་འགོ་ནས་སློབ་དཔོན་ནཱ་ག་བོ་དྷི་འདི་སྐད་
གསུངས། དགེ་བཤེས་ཆེན་པོ་འདི་སྐད་གསུངས། ད་ནི་ཞིང་ ཁམས་ གཞན་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞིག་ཏུ་བྱེད་དགོས་པ་འདྲ། ཞེས་བྱ་བ་ལ་སོགས་པ་སྐྱོ་བ་བསྐྱེད་པའི་ཆོས་མང་
དུ་གསུངས། དབྱར་ཚུལ་ནང་དུའང་ལན་ཅིག་འདི་སྐད་གསུངས། འུ་ཅག་དགེ་
བཤེས་ཆེན་པོའི་དགུང་ལོའི་ཚད་ཙམ་དུ་སྡོད་སེམས་པ་ཡིན་ཏེ་ད་ཚོད་རན་པ་
འདྲ། འུ་ཅག་ལྟ་བུ་མེད་ན་དབུ་རུ་བྱང་ཕྱོགས་ཀྱི་བསྟན་པ་ལ་ཁའི་ན་བུན་
བཞིན་དུ་ཡལ་ནས་འགྲོ་བ་འདི་ལ་བག་ཚེར་ཙམ་དུ་སྣང་། གཞན་ཚེར་བ་མེད་
གསུངས། དེ་ནས་ལྕགས་ཕོ་རྟའི་ལོ་དགུན་ཟླ་འབྲིང་པོ་མགོ་ཟླ་བའི་ཚེས་
གཉིས་ཀྱི་དགོངས་མོ་སྤྱན་སྔར་ཕག་ཤེས་རབ་དབང་ཕྱུག་བྱུང་བ་ལ། ཁྱོད་
ཀྱིས་སྟོན་མོ་ ཇི་ ཙམ་ན་བྱེད་གསུངས་པས། ཚེས་བཅུ་གསུམ་ལ་སྒྲུབ་རྩིས་
ལགས་ཞུས་པས། འུ་ཅག་ལ་ཡང་དུས་ཐུག་པ་འདྲ་བ་ཡོད་པས་གནངས་ཚེས་
བཞིའི་ཉིན་མོ་ཅི་འགྲུབ་གྱིས་གསུངས། དེ་ནས་ཚེས་གསུམ་གྱི་དགོངས་མོ་
གཟིམ་ཆུང་དུ་བྱོན་ནས། འུ་ཅག་གི་ལོ་ཉི་ཤུ་རྩ་ལྔ་ལ་འདུལ་བའི་བཤད་པ་
བྱས། སུམ་ཅུ་རྩ་གསུམ་ལ་གདན་སར་བཏོན། སུམ་ཅུ་རྩ་བཞི་ལ་དགེ་བཤེས་
དགྱེར་ སྒོམ་ པ་ ཆེན་ པོ་ བདེ་ བར་ གཤེགས། སུམ་ཅུ་ རྩ་ ལྔའི་ ངོ་ ལ་ བཀའ་
གདམས་ཀྱི་བཤད་པ་བྱས་ནས་ཉི་མ་དེ་རིང་ཕན་ཆད་ལ་ཅི་བཟོད་བྱས་པ་
ཡིན། དགེ་བཤེས་ཆེན་པོའི་ཐུགས་ དགོངས་ ཀྱང་མ་ལུས་ པར་བསྐངས་ པ་
ཡིན། ད་ནི་རི་བྲག་གམ་དབེན་པ་ཞིག་ཏུ་སྙེག་སྙིང་འདོད། དགེ་བཤེས་ཆེན་
པོ་དེ་འདའ་བའི་དུས་སུ་བསྙུན་ནད་ལ་སོགས་པའི་ཚན་མ་མ་བྱུང་། འུ་ཅག་ལ་
ཡང་མི་འོང་། སྟོན་པའི་ནད་འདི་ཀུན་འོང་མི་ཐང་བ་ཡིན་ཏེ། དེ་སྔ་ཕན་ཆད་
ཡགས་རབ་འོང་དུ་རེ་བ་ཡིན་པ་ལ་དཀྱེལ་ཆེ་བར་སྣང་། འུ་ཅག་གི་བཀའ་བ་
རྒྱུད་འདི་བྱིན་རླབས་ཆེ་བ་ཡིན་གྱི། ང་དང་དགེ་བཤེས་ཆེན་པོ་གཉིས་དྲན་
- 146 -



ལམ་རིམ་བླ་མ་བརྒྱུད་པའི་རྣམ་ཐར། །
པར་གྱིས་བྱ་བ་ཞལ་ཆེམས་ཀྱི་ཚུལ་དུ་གསུངས། དེ་ནས་གྲལ་ཚེས་བཞིའི་ཉིན་
པར་རིན་ཆེན་གྲགས་ཀྱི་དགེ་རྩ་ནས་བཟུང་སྟེ། འབར་རྫོགས་ལ་སོགས་པར་
མི་རྟག་པའི་ཆོས་མང་དུ་གསུངས། དེ་ནས་ཉི་མ་མ་རྒས་ཙམ་དེ་ལ་རྒྱ་མར་
བྱོན། རྒྱུན་གཏོར་མཛད་ པའི་ རྗེས་ལ། སྐྱིལ་ཀྲུང་ལམ་མེ་མཛད་ནས་ཚེས་
བཞིའི་སྲོད་འཁོར་རྗེས་དེ་ལ་དགོངས་པ་མྱ་ངན་ལས་འདའ་བའི་ཚུལ་བསྟན།
སློབ་དཔོན་སྟོན་པས་གསོལ་བ་བཏབ་པས་སྐུ་མདངས་དེ་སྔར་བས་ཀྱང་གཟི་
བརྗིད་ཆེར་སོང་། དེ་ནས་ཞག་བཞིའི་བར་དུ་མཆོད་པ་རྒྱས་པར་བྱས། ཞག་
ལྔའི་ཉིན་པར་ཚོགས་པ་ལ་སྤུར་གྱི་ཞལ་བསྟན། ཞག་དྲུག་གི་ཉིན་པར་གདུང་
གི་ཞབས་ཏོག་བྱས། ཞག་བདུན་གྱི་དགོངས་མོ་མཆོད་ཁང་ཆེན་མོའི་རྔ་ཁང་དུ་
སྐུ་གདུང་གདན་དྲངས་ཏེ་དད་ལྡན་ཐམས་ཅད་ཀྱིས་མཆོད་པ་རྒྱ་ཆེར་ཕུལ་ཏེ་
སྨོན་ལམ་བཏབ་བོ། །བདག་ཉིད་ཆེན་པོ་འདི་ལ་སྤྱིར་ཆོས་ཐོབ་པའི་སློབ་མ་
བསམ་གྱིས་མི་ཁྱབ་པ་བྱུང་ཞིང་ལམ་རིམ་གྱི་ཁྲིད་སྤེལ་ནུས་པའི་བསྟན་འཛིན་
དམ་པའང་མང་དུ་བྱོན་ལ། བཀའ་གདམས་གདམས་ངག་པའི་མན་ངག་ལྟར་
གྱི་སྐྱེས་བུ་གསུམ་གྱི་ལམ་གྱི་རིམ་པ་རྒྱ་ཆེར་སྤེལ་བའི་སློབ་མའི་གཙོ་བོ་ནི་ལྷོ་
བྲག་མཁན་ཆེན་ནམ་མཁའ་རྒྱལ་པོའོ། ། །
མཁན་ཆེན་ནམ་མཁའ་རྒྱལ་པོས་མཁན་ཆེན་སེང་གེ་བཟང་པོ་ལ་
གནང་། དེས་མཁན་ཆེན་རྒྱལ་སྲས་བཟང་པོ་ལ་གནང་། དེས་ལྷོ་བྲག་གྲུབ་
ཆེན་ནམ་མཁའ་རྒྱལ་མཚན་ལ་གནང་ངོ༌། །དེས་ན་བྱང་ཆུབ་ལམ་གྱི་རིམ་པ་
ལ་བློ་སྦྱོང་བར་འདོད་པ་རྣམས་ཀྱིས་སྤྲུལ་པའི་སྐྱེས་མཆོག་སངས་རྒྱས་དབོན་
སྟོན་རིན་པོ་ཆེར་གསོལ་བ་འདེབས་ཤིང་བདག་ཉིད་ཆེན་པོ་འདིའི་རྣམ་ཐར་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལྟར་བཤེས་གཉེན་བསྟེན་ཚུལ་ནས་བཟུང་། ཞི་ལྷག་ཟུང་འབྲེལ་གྱི་བར་སྐྱེས་
བུ་གསུམ་གྱི་ལམ་གྱི་རིམ་པ་ལ་སྒོམ་གསུམ་བརྩོན་པ་ཆིག་སྒྲིལ་དུ་བློ་སྦྱངས་
ནས་མྱོང་བ་ཐོན་ངེས་ཤིག་བྱ་བ་ལ་འབད་པར་བྱའོ།། །།
མཁན་ཆེན་ནམ་མཁའ་རྒྱལ་པོའི་རྣམ་ཐར་བཞུགས་སོ། །
དམ་པས་བྱིན་བརླབས་ནམ་མཁའ་རྒྱལ་པོ་དང༌། ཞེས་བསྔགས་པ།
མཁན་ཆེན་ནམ་མཁའ་རྒྱལ་པོ་ནི་ཤུད་ཕུ་བའི་ རིགས་སུ་མཁན་ཆེན་ནམ་
མཁའ་སེང་གེའི་གཅུང་པོའི་སྲས་སུ་འཁྲུངས། གཞོན་ནུའི་དུས་ནས་རིགས་
རྒྱུད་དང་ཁྱིམ་གྱི་ལོངས་སྤྱོད་གང་ལའང་མ་ཆགས་པར་ཁུ་བོ་མཁན་ཆེན་ནམ་
མཁའ་སེང་གེའི་དྲུང་དུ་རབ་ཏུ་བྱུང་སྟེ་འདུལ་བའི་ཀུན་སྤྱོད་རྣམས་ལེགས་པར་
བསླབས། མཁན་ཆེན་མཚོ་སྣ་བ་དང༌། མོན་གྲ་བ་སོགས་དགེ་བའི་བཤེས་
གཉེན་མང་པོའི་ཞབས་ལ་གཏུགས་ཏེ། འདུལ་བ་དང༌། མངོན་པ་མཛོད་དང༌།
བྱམས་ཆོས་རྣམས་དང་དབུ་མའི་གཞུང་རྣམས་ལ་སྦྱངས་པ་མཐར་ཕྱིན་པར་
མཛད། སངས་ རྒྱས་ དབོན་ སྟོན་ གྱི་ ཞབས་ ལ་ གཏུགས་ཏེ་ བཀའ་ གདམས་
གདམས་ངག་པའི་ བྱང་ཆུབ་ལམ་གྱི་རིམ་པའི་ ཁྲིད་ ལེགས་ པར་གསན་ཏེ་
ཐུགས་ལ་ཆུད་པར་མཛད། སླར་ཡང་ཁུ་བོ་མཁན་ཆེན་ནམ་མཁའ་སེང་གེའི་
དྲུང་དུ་བཀའ་གདམས་གཞུང་པའི་བཤད་སྲོལ་ལྟར་གྱི་བྱང་ཆུབ་ལམ་གྱི་རིམ་
པའི་ཁྲིད་གསན་ནས་ཐུགས་ཉམས་སུ་བཞེས་ཏེ་མཁན་ཆེན་འདི་ལ་བཀའ་
གདམས་གཞུང་པ་དང་གདམས་ངག་པའི་བཤད་སྲོལ་གཉིས་ཀ་མངའ་བས་
བརྒྱུད་པའི་ཆུ་བོ་གཉིས་འདྲེས་ཞེས་བསྔགས་སོ། །དེ་ནས་རྗེ་བཙུན་སྒྲོལ་མས་
- 148 -



ལམ་རིམ་བླ་མ་བརྒྱུད་པའི་རྣམ་ཐར། །
ལྷོ་མོན་ཕྱོགས་སུ་ལམ་གྱི་རིམ་པའི་འཕྲིན་ལས་འཕེལ་བར་ལུང་བསྟན་པ་
བཞིན་ལམ་རིམ་གྱི་ཁྲིད་རྒྱ་ཆེར་གནང་བས་བསྟན་འཛིན་མང་དུ་བྱོན་ཞིང་རྒྱུད་
འཛིན་གྱི་གཙོ་བོ་ནི་རང་གི་དབོན་སྲས་མཁན་ཆེན་སེང་གེ་བཟང་པོའོ། །
བདག་ཉིད་ཆེན་པོ་འདི་ལ་ཐུབ་པ་དམ་ཚིག་གསུམ་བཀོད་དང་རྗེ་བཙུན་སྒྲོལ་
མ་དང་མི་གཡོ་བ་དང༌། བདེ་མཆོག་ལ་སོགས་པ་ལྷག་པའི་ལྷ་མང་པོས་ཞལ་
བསྟན་ཅིང་གསུང་གི་གནང་བ་སྩལ། ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་
བསྟན་བཅོས་ཀྱང་མང་དུ་མཛད་དོ། །དེ་ལྟར་བསྟན་འགྲོའི་དོན་རྒྱ་ཆེར་མཛད་
ནས་རྗེ་བཙུན་སྒྲོལ་མས་ལུང་བསྟན་པ་ལྟར་སྐུའི་བཀོད་པ་བསྡུས་ནས་བདེ་བ་
ཅན་དུ་གཤེགས་སོ། །བདག་ཉིད་ཆེན་པོ་འདི་ལ་འབྲོམ་རིན་པོ་ཆེ་ནས་དགེ་
བཤེས་པོ་ཏོ་བ་ལ་བརྒྱུད་པ་དང་། འབྲོམ་རིན་པོ་ཆེ་ནས་དགེ་བའི་བཤེས་
གཉེན་སྤྱན་སྔ་བ་ལ་བརྒྱུད་པའི་མན་ངག་གཉིས་ཀ་མངའ་ཞིང་། བླ་མ་རྣམས་
ཀྱིས་བྱིན་གྱིས་བརླབས་པའི་བཀའ་བབ་ཆེ་བས་ན་རྗེ་ཐམས་ཅད་མཁྱེན་པས་
ཀྱང་། དམ་པས་བྱིན་རླབས་ནམ་མཁའ་རྒྱལ་པོ་ཞེས་བསྔགས་སོ། །
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
མཁན་ཆེན་ནམ་ མཁའ་ རྒྱལ་ པོ་ ལ་ གསོལ་ བ་ འདེབས་ཤིང་། དངོས་གྲུབ་
ཐམས་ཅད་ཀྱི་རྩ་བ་བླ་མ་དམ་པའི་བྱིན་རླབས་ཐོབ་བར་བྱས་ལ་བྱང་ཆུབ་
ལམ་རིམ་སྒོམ་པ་ལ་འབད་པར་བྱའོ།། །།
- 149 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མཁན་ཆེན་སེང་གེ་བཟང་པོའི་རྣམ་ཐར་བཞུགས་སོ། །
འཇིག་རྟེན་ཆོས་བརྒྱད་སྤངས་པའི་སེང་གེ་བཟང་། ཞེས་བསྔགས་པ།
མཁན་ཆེན་སེང་གེ་བཟང་པོ་ནི་ཤུད་ཕུ་བའི་བརྒྱུད་དུ་མཁན་ཆེན་ནམ་མཁའ་
རྒྱལ་པོའི་དབོན་སྲས་སུ་འཁྲུངས། སྔོན་གྱི་བག་ཆགས་བཟང་པོའི་མཐུས་
དགུང་ལོ་བདུན་ལོན་དུས་འདོད་པའི་ཡོན་ཏན་གང་ལའང་མ་ཆགས་པར་སུས་
ཀྱང་མཐོང་ཚོར་མེད་པར་ཕུག་པ་ཞིག་ཏུ་ཕེབས་ཏེ། ཁམས་ཟས་རགས་པ་ལ་
མི་བལྟོས་པར་རྡེའུ་གསོལ་ནས་བསྒྲུབ་པ་ཁོ་ན་མཛད་པས་ལྷག་པའི་ལྷ་མང་
པོས་བྱིན་གྱིས་བརླབས་ཤིང་ཉམས་རྟོགས་ཁྱད་པར་ཅན་སྐྱེས། དགུང་ལོ་ཉི་
ཤུ་རྩ་བརྒྱད་པ་ལ་མཁན་ཆེན་ནམ་མཁའ་རྒྱལ་པོའི་དྲུང་དུ་རབ་ཏུ་བྱུང་སྟེ་
འདུལ་བའི་ཀུན་སྤྱོད་རྣམས་ལེགས་པར་བསླབས། ཞང་ཡེ་ཤེས་མཛེས་ཀྱི་དྲུང་
དུ་འདུལ་བ་མདོ་རྩ་བ་ལ་ཐུགས་སྦྱོང་མཛད། དེ་ནས་མཁན་ཆེན་ནམ་མཁའ་
རྒྱལ་པོའི་དྲུང་དུ་བྱང་ཆུབ་ལམ་གྱི་རིམ་པའི་ཁྲིད་གསན་ནས་ཐུགས་ཉམས་སུ་
བཞེས་ ཏེ་ གདེང་ ཐོབ་ པར་ མཛད། མཁན་ ཆེན་ ནམ་ མཁའ་ རྒྱལ་ པོ་ ཞིང་
གཤེགས་ནས་གདན་སར་ཕེབས་ཏེ་གཞི་གསུམ་གྱི་ཕྱག་ལེན་སོགས་འདུལ་
བའི་བསླབ་བྱ་ཕྲ་རགས་ཐམས་ཅད་ལ་དག་ཐེར་མཛད། གླ་བོ་དགོན་གསར་
གྱི་ཆོས་སྡེ་གསར་དུ་བཙུགས། འདུལ་འཛིན་མཚོ་སྣ་བ་ཆེན་པོ་སྤྱན་དྲངས།
དགེ་འདུན་མང་དུ་ཚོགས་པ་ལ་ཆོས་འཁོར་བསྐོར་བ་སོགས་བསྟན་པའི་བྱ་བ་
རྒྱ་ཆེར་མཛད་དོ། །བདག་ཉིད་ཆེན་པོ་འདིས་འདོད་ཡོན་ལ་ཆགས་པ་སྤངས་
ཏེ། དཀའ་ཐུབ་ཀྱི་སྒོ་ནས་བསྒྲུབ་པ་རྒྱུན་རིང་དུ་མཛད་པས་ཉམས་རྟོགས་ཁྱད་
- 150 -



ལམ་རིམ་བླ་མ་བརྒྱུད་པའི་རྣམ་ཐར།
པར་ཅན་བརྙེས་པས་ན་ རྗེ་ ཐམས་ཅད་མཁྱེན་པས་ཀྱང་། འཇིག་རྟེན་ཆོས་
བརྒྱད་སྤངས་པའི་སེང་གེ་བཟང་། །ཞེས་བསྔགས་སོ། ། དེ་ལྟར་བསྟན་པ་ལ་
བྱ་བ་རྒྱ་ཆེར་མཛད་ནས་སྐུའི་བཀོད་པ་བསྡུ་བའི་ཚེ་ ལྕང་ལོ་ཅན་དུ་འགྲོ་
གསུངས་ནས་ ཞིང་ གཤེགས་ཏེ། དེའི་ ཚེ་མེ་ཏོག་སྔོན་པོའི་ ཆར་བབས་པ་
སོགས་ངོ་མཚར་བའི་ལྟས་བྱུང་ངོ༌། །བདག་ཉིད་ཆེན་པོ་འདིས་སྐལ་བ་དང་
ལྡན་པ་མང་པོ་ལ་ལམ་རིམ་གྱི་ཁྲིད་གནང་བས་སློབ་མ་མང་དུ་བྱུང་ཡང་རྒྱུད་
འཛིན་གྱི་གཙོ་བོ་ནི་མཁན་ཆེན་རྒྱལ་སྲས་བཟང་པོའོ། །དེས་ན་བྱང་ཆུབ་ལམ་
གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་མཁན་ཆེན་སེང་གེ་བཟང་པོ་
ལ་གསོལ་བ་འདེབས་ཤིང་དམ་པ་འདིའི་རྣམ་ཐར་ལྟར་འདོད་ཡོན་ལ་ཆགས་
པའི་དབང་དུ་མ་སོང་བར་སྦྱངས་པའི་ཡོན་ཏན་ལ་གནས་ན་བྱང་ཆུབ་ལམ་གྱི་
རིམ་པ་སྒོམ་པ་ལ་བརྩོན་པ་ལྷུར་བྱའོ།། །།
མཁན་ཆེན་རྒྱལ་སྲས་བཟང་པོའི་རྣམ་ཐར་
བཞུགས་སོ། །
རྒྱལ་སྲས་བཟང་པོ་ཞེས་བསྔགས་པ། མཁན་ཆེན་རྒྱལ་སྲས་བཟང་པོ་
ནི། ངོ་མཚར་བའི་ལྟས་དང་བཅས་ཤུད་ཕུ་བའི་རིགས་སུ་སྐུ་འཁྲུངས། ཁྱིམ་གྱི་
འདུ་འཛི་ལ་མ་ཆགས་པར་ངེས་འབྱུང་གི་བསམ་པས་རྒྱུད་བསྐུལ་ཏེ། དགུང་
ལོ་ བཅུ་ གཅིག་པ་ལ་མཁན་ཆེན་སེང་གེ་བཟང་ པོའི་དྲུང་དུ་རབ་ཏུ་བྱུང་།
འདུལ་འཛིན་མཚོ་སྣ་བ་དང་དགེ་བའི་བཤེས་གཉེན་མོན་གྲ་བ་སོགས་དམ་པ་
མང་པོའི་ཞབས་ལ་གཏུགས་ཏེ། དཀའ་ཆེན་བཞི་ལ་སྦྱངས་པ་མཐར་ཕྱིན་པར་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མཛད་ནས་དགུང་ལོ་བཅོ་ལྔ་ལོན་པའི་ཚེ་འདུལ་བའི་བཤད་པའང་མཛད།
མཁན་ཆེན་སེང་གེ་བཟང་པོའི་དྲུང་དུ་བྱང་ཆུབ་ལམ་གྱི་རིམ་པའི་ཁྲིད་དང་
ལམ་རིམ་གྱི་མན་ངག་སྤྱོད་འཇུག་ལ་སོགས་པ་བཀའ་གདམས་ཀྱི་ཆོས་རྣམས་
གསན། ཐུགས་རྗེ་ཆེན་པོའི་ཆོས་སྐོར་རྣམས་ཀྱང་ཡོངས་སུ་རྫོགས་པར་གསན་
ནས་ལམ་ཐུན་མོང་བ་དང་ཐུན་མོང་མ་ཡིན་པའི་ལམ་གྱི་རིམ་པ་རྣམས་ལ་མྱོང་
བ་ཐོན་པར་མཛད། སྒྲོ་བ་དགོན་པའི་གདན་སར་ཕེབས་ཏེ་སྐུ་གསུང་ཐུགས་
རྟེན་མང་དུ་བཞེངས། མོན་གྲ་བ་ཆེན་པོ་དགེ་འདུན་གྱི་སྡེ་མང་པོ་དང་བཅས་
སྤྱན་དྲངས་ཏེ་ཆོས་འཁོར་བཙུགས། ལྷོ་བྲག་གྲུབ་ཆེན་སོགས་སྐལ་བ་དང་
ལྡན་པ་མང་པོ་ལ་ལམ་གྱི་རིམ་པའི་ཁྲིད་དང་བཀའ་གདམས་ཀྱི་ཆོས་རྣམས་
རྒྱས་པར་གནང་། དེ་ནས་ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་ལུགས་
གཉིས་ཀྱི་ཞལ་ཏ་ལེགས་པར་གནང་ནས་ངོ་མཚར་བའི་ལྟས་བསམ་གྱི་མི་
ཁྱབ་པ་དང་བཅས་ཞི་བར་གཤེགས། ལྷོ་བྲག་ཕྱོགས་སུ་བཀའ་གདམས་ཀྱི་
བསྟན་པ་ཡུན་རིང་དུ་གནས་པའི་རྟེན་འབྲེལ་དུ་སྐུ་གདུང་རིལ་པོ་སྒྲོ་བ་དགོན་
པའི་གསེར་འབུམ་གྱི་ནང་དུ་བཞུགས་སོ། །དེས་ན་བྱང་ཆུབ་ལམ་གྱི་རིམ་པ་
ལ་བློ་སྦྱོང་བར་འདོད་པ་རྣམས་ཀྱིས་མཁན་ཆེན་རྒྱལ་སྲས་བཟང་པོ་ལ་གསོལ་
བ་འདེབས་ཤིང་དམ་པ་འདིའི་རྣམ་ཐར་ ལྟར་ ལམ་མ་ནོར་བར་ སྟོན་ པའི་
བཤེས་གཉེན་དམ་པ་ཚུལ་བཞིན་དུ་བསྟེན་ནས་སྐྱེས་བུ་གསུམ་གྱི་ལམ་གྱི་
རིམ་པ་བསྒོམ་པ་ལ་བརྩོན་པར་བྱའོ།། །།
- 152 -



ལམ་རིམ་བླ་མ་བརྒྱུད་པའི་རྣམ་ཐར། །
ལྷོ་བྲག་མཁན་ཆེན་ནམ་མཁའ་རྒྱལ་མཚན་གྱི་
རྣམ་ཐར་བཞུགས་སོ། །
བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། ལྷག་པའི་ལྷ་ཡིས་
རྗེས་ བཟུང་ བྱིན་ གྱིས་ བརླབས། །སྙིགས་ དུས་ འགྲོ་ བ་ འདྲེན་ པའི་ བཤེས་
གཉེན་མཆོག །ནམ་མཁའ་རྒྱལ་མཚན་ཞབས་ལ་གསོལ་བ་འདེབས། །ཞེས་
བསྔགས་པ། ལྷོ་བྲག་མཁན་ཆེན་ནམ་མཁའ་རྒྱལ་མཚན་ནི་ཡབ་སློབ་དཔོན་
ནམ་མཁའ་བཟང་པོ་དང་། ཡུམ་རིན་ཆེན་རྒྱན་ཞེས་བྱ་བའི་སྲས་སུ་མེ་ཕོ་སྟག་
གི་ལོ་ལ་ཤུད་ཕུའི་རིགས་སུ་སྐུ་བལྟམས། འཁྲུངས་ཙམ་ཉིད་ནས་སཾ་སྐྲྀ་ཏའི་
སྐད་དུ་དེ་བཞིན་གཤེགས་པའི་མཚན་བརྗོད་པ་སོགས་སྨྲ་ཤེས་ཤིང་། བསམ་
བཞིན་དུ་བྱོན་པའི་སྤྲུལ་པ་ཞིག་ཡིན་པའི་རྟགས་བསྟན། དགུང་ལོ་གཉིས་པ་
ལ་སྔོན་གྱི་སྐྱེ་བ་དྲན་པའི་སྟོབས་ཀྱིས་གཏོར་མ་གཏོང་བའི་ལད་མོ་མཛད། ལོ་
གསུམ་པའི་དུས་སུ་ལྷག་པའི་ལྷ་མང་པོའི་ཞལ་མཐོང་བ་བྱུང་། དགུང་ལོ་
བདུན་པ་ལ་ཁུ་བོ་མཁན་ཆེན་རྒྱལ་སྲས་པ་ལ་དགེ་བསྙེན་གྱི་སྡོམ་པ་མནོས།
ཁྱིམ་གྱི་འདུ་འཛི་ལ་མ་ཆགས་པར་ངེས་འབྱུང་གི་བསམ་པ་ཤུགས་དྲག་པོས་
བསྐུལ་ཏེ་མཁན་ཆེན་རྒྱལ་སྲས་བཟང་པོའི་དྲུང་དུ་རབ་ཏུ་བྱུང་ཞིང་དགེ་ཚུལ་
གྱི་སྡོམ་པ་བཞེས། ཐུགས་རྗེ་ཆེན་པོའི་ཆོས་སྐོར་རྣམས་གསན། དེའི་ཚེ་བུད་
མེད་པདྨའི་ཕོར་པ་ན་འོ་ཐུག་གི་ཚོད་མ་ཁྱེར་བ་བཞིས་འདི་སྐད་དུ། སྐྱེ་རྒ་ན་
འཆིའི་སྣང་ཚུལ་འདི། །ཐོས་པས་ཡི་མུག་སྐྱེ་འགྱུར་ན། །ངན་སོང་སྡུག་བསྔལ་
བཟོད་དཀའ་བས། །གཞན་ཕན་བྱང་སེམས་བདུད་རྩི་ཐུངས། །ཞེས་གསུངས་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནས་པད་ཕོར་གྱི་འོ་མ་དེ་བྱིན་ནས་ཤར་ཕྱོགས་ཀྱི་ནམ་མཁའ་ལ་བཞུད། དེ་
ནས་སྤྱན་རས་གཟིགས་ཀྱི་བསྙེན་པ་མང་དུ་མཛད། ལོ་བཅུ་པ་ལ་ཁུ་བོའི་དྲུང་
དུ་སྣེའུ་ཟུར་པ་ནས་བརྒྱུད་པ་དང་བྱ་ཡུལ་བ་ནས་བརྒྱུད་པའི་ལམ་རིམ་དང་
ཐུགས་རྗེ་ཆེན་པོ་དང་མི་གཡོ་བ་རྟ་མགྲིན་ལྷ་བཞི་སྒྲོལ་མ་ཉེར་གཅིག་ལ་
སོགས་པའི་ཆོས་སྐོར་མང་དུ་ཞུས། རྟགས་ཁྱད་པར་ཅན་ཡང་མང་དུ་བྱུང་། ལོ་
བཅུ་གསུམ་པའི་སྐེག་ལ་དགེ་སྦྱོར་ཉིན་མཚན་ཡེངས་པ་མེད་པར་མཛད། ནུབ་
མོ་སྒྲོ་བ་དགོན་པའི་འབུམ་པ་ལ་སྐོར་བ་མཛད་པས་སྐུ་ལུས་ལས་འོད་འཕྲོ་བ་
རྒྱང་རིང་པོ་ན་གནས་པའི་སྐྱེ་བོ་དག་གིས་ཀྱང་མཐོང་ནས་འབུམ་པ་ལ་མེས་
སྐོར་བ་བྱེད་ཀྱི་འདུག་ཟེར་བ་བྱུང་། དགུང་ལོ་བཅོ་ལྔ་པ་ལ་འདུལ་བའི་སློབ་
གཉེར་མཛད། བཅུ་བདུན་པ་ལ་འཆད་ཉན་མཚོན་རེ་མཛད་ཀྱང་ཐུགས་ལ་
ལུང་སྟོང་ཞིག་ཏུ་བསྒོམ་བསྒྲུབ་འབའ་ཞིག་མཛད་དགོངས་པ་བྱུང་གསུངས།
ལོ་བཅུ་དགུའི་དུས་ལྷ་སར་ཇོ་བོ་མཇལ་དུ་བྱོན་ནས་ཉིན་མཚན་གཉིས་ཀ་སྐོར་
བ་མང་དུ་མཛད། ནུབ་གཅིག་ར་མོ་ཆེའི་འཁྱམས་སུ་བཞུགས་པས་ལྕགས་སྒོ་
དེ་ཕྱེ་ནས་མི་ནག་པོ་འཇིགས་སུ་རུང་བ་དར་ནག་གི་གོས་གྱོན་པ་ཞིག་བྱུང་
ནས། ཁྱོད་ནི་ལས་ཀྱི་རྡོ་རྗེ་བདེ་ལྡན་ཞེས་བྱ་བ་ཡིན་ནོ། །ད་རིན་ཆེན་སྒང་དུ་
སོངས་ལ་འཇམ་དབྱངས་གྱི་སྤྲུལ་པ་ཞིག་དང་མཇལ་ནས་འོང་གི་གསུངས་པ་
བྱུང༌། མི་ནག་པོ་དེ་མགོན་པོ་གྲི་གུག་ཡིན་པར་འདུག་གསུངས། དེ་ནས་རིན་
ཆེན་སྒང་དུ་བྱོན། རིན་པོ་ཆེ་བཀྲས་རྒྱལ་བའི་དྲུང་དུ་བསྙེན་པར་རྫོགས། ལམ་
རིམ་བློ་སྦྱོང་ སེམས་བསྐྱེད་ཀྱི་ཆོས་སྐོར་དང་ གཞན་ཡང་གསང་ སྔགས་ ཀྱི་
བསྒྲུབ་ལུགས་མང་དུ་གསན། དེའི་ཚེ་རིན་པོ་ཆེའི་ཞལ་ནས་ཁྱོད་ཀྱིས་ཡི་དམ་
- 154 -



ལམ་རིམ་བླ་མ་བརྒྱུད་པའི་རྣམ་ཐར། །
གང་ལ་བྱས། རབ་ཏུ་བྱུང་ནས་ལོ་དུ་སོང་། སློབ་གཉེར་གང་ལ་བྱས། ཁྱེད་ལ་
ཆོས་པ་ཨ་ཐོ་བ་ཞིག་འོང་བར་འདུག་གསུངས་ནས་མཉེས་པའི་ཞལ་ཏ་མང་དུ་
གནང་། དེ་ནས་རི་ཟངས་རྡོག་པའི་དྲུང་དུ་བྱོན་ཏེ་འདུལ་བ་རྒྱ་ཆེར་འགྲེལ།
ཀརྨ་ཤ་ཏམ། ཉི་ཁྲི་སྣང་བ། བསླབ་པ་ཀུན་ལས་བཏུས། ཇོ་བོའི་ཆོས་ཆུང་
བརྒྱ་རྩ། ཉི་མ་སྦས་པའི་སྒྲོལ་མ་ཉེར་གཅིག་གི་ལས་ཚོགས་སོགས་ཆོས་མང་
དུ་གསན། དེ་ནས་ལྷོ་བྲག་ཏུ་ཕེབས་ཏེ་ཆེ་སར་བཏོན། དེ་ནས་ལོ་ཉེར་གཉིས་
ལོན་པའི་ཚེ་ཁྱེའུ་དཀར་པོ་ཞིག་བྱུང་ནས། ཁྱོད་ལ་ཚེ་སྔོན་གྱི་རྣམ་སྨིན་ཡོད་
པས་བྱང་ཆུབ་ལྟུང་བཤགས་ཀྱི་བསྒྲུབ་པ་གྱིས་ཟེར་ནས་འཇའ་བཞིན་ཡལ།
དེ་ནས་ལྟུང་བཤགས་ཀྱི་བསྒྲུབ་པ་ལ་ཞུགས་ཐུན་རེ་ལ་ཕྱག་བདུན་བརྒྱ་རེའི་
དམ་བཅའ་མཛད། ནུབ་གཅིག་གི་རྨི་ལམ་དུ་བཙུན་ཆུང་ལོ་བརྒྱད་པའི་ན་ཚོད་
ཙམ་པ་སུམ་ཅུ་རྩ་ལྔ་བྱོན་ནས། སྡུག་བསྔལ་རྒྱ་མཚོར་བྱིང་བའི་གཞི་ཆེན་པོ། །
ཆགས་དང་སྡང་བའི་ངན་རྟོག་སྣ་ཚོགས་འདི། །ངོ་བོ་རང་བཞིན་མེད་པར་
རྟོགས་པ་ན། །སྤང་བླངས་རྒྱུ་རྐྱེན་མེད་པ་ཆོས་ཀྱི་སྐུ། །ཞེས་པ་ལ་སོགས་པའི་
ཆོས་ཚིགས་བཅད་རེ་རེ་གསུངས་ནས་ནམ་མཁའ་ལ་བཞུད་པ་རྨིས། ཐུགས་
དམ་ཤིན་ཏུ་འཕེལ་ཏེ་ཁམས་འདུས་ཤིག་ཡོད་པ་ཞི་ཞིང་བྱང་ཆུབ་ཀྱི་སེམས་
དང་སྙིང་རྗེ་བཅོས་མ་མ་ཡིན་པ་རྒྱུད་ལ་སྐྱེས་ནས་ཉིན་མཚན་འཕྲོ་མི་ཆོད་པ་
བྱུང་གསུངས། དགུང་ལོ་ཉེར་གསུམ་ལོན་དུས་སྒྲོ་བ་དགོན་པར་ཟླ་བ་དྲུག་
མཚམས་བཅད་ནས་འཇམ་དཔལ་དང་དོན་ཞགས་ལ་གསོལ་བ་བཏབ། ཉེར་
ལྔ་ལོན་དུས་བླ་མ་བདེ་བའི་འབྱུང་གནས་ཁར་ཆུར་བྱོན་པ་ལ་ཆོས་མང་དུ་
གསན། ཡང་དེའི་ལོ་མཁན་ཆེན་རྒྱལ་སྲས་མོན་གྲ་པ་གདན་དྲངས་ཏེ་ཆོས་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཁོར་ཆེན་མོ་མཛད། མོན་གྲ་བ་ལ་ཕྱག་རྡོར་ཁྱུང་ལྔའི་དབང་ལུང་དང་བློ་
སྦྱོང་ཚིག་བརྒྱད་མ་སོགས་ཆོས་མང་དུ་གསན། དགུང་ལོ་སུམ་ཅུ་རྩ་གཅིག་
ལོན་དུས་རྒྱལ་སྲས་པ་ཞིང་གཞན་དུ་གཤེགས་པའི་དགོངས་རྫོགས་ལ་གསེར་
སྐུ་ཆེན་པོ་བཞེངས། ཕྱོགས་དེའི་སེར་སྐྱ་ཚང་མས་གདན་ས་མཛད་དགོས་པར་
གསོལ་བ་བཏབ་སྟེ་སྒོ་བ་དགོན་པའི་ཆོས་ཀྱི་ཁྲི་ལ་ཕེབས། དེའི་ཚེ་གསང་
བདག་གི་ཞལ་ནས། ལས་ཀྱི་རྡོ་རྗེ། ཁ་ཡི་ཆོས་ཀྱིས་འཚང་ མི་རྒྱ། །གཤོག་
མེད་བྱ་ཡིས་འཕུར་མི་ནུས། །སྨིག་རྒྱུའི་ཆུ་ཡིས་སྐོམ་མི་སེལ། །རྒྱ་མཚོར་སྐོམ་
རིར་མི་འཆི་འཚལ། ཁུ་བོ་མི་ཏྲི་འདི་སྐད་གསུངས། །དེ་ཡང་ས་གསེར་ཟླ་བ་
མེ། །གཏེར་དང་རིན་ཆེན་འབྱུང་གནས་མཚོ། །ཞེས་སོགས་སེམས་བསྐྱེད་ཉི་
ཤུ་རྩ་ གཉིས་ཀྱི་གདམས་པ་གནང་། དགུང་ལོ་བཞི་བཅུ་བཞེས་དུས་གསང་
བདག་ལ་ཞུས་པས། སྡོམ་པ་གསུམ་གྱི་ཉེས་ལྟུང་དང་དམ་ཚིག་ཉམས་ཆགས་
སྲོང་ བའི་ ཐབས་ གསང་ བ་ བསམ་ གྱིས་ མི་ ཁྱབ་ པའི་ གདམས་ པ་ ཟབ་ མོ་
གསུངས། ཕྱིས་ཡི་གེར་འདེབས་པར་མཛད་དོ། །དགུང་ལོ་ཞེ་གཉིས་པའི་དུས་
གསང་བདག་གི་ཞལ་ནས། ལས་ཀྱི་རྡོ་རྗེ། བླ་མ་ལ་མོས་གུས་མ་ཐོབ་པར་ཡི་
དམ་ལྷའི་ཞལ་མཐོང་ཟེར་བ་དང་ཉམས་རྟོགས་བཟང་པོ་སྐྱེས་ཟེར་བ་རྫུན་
ཡིན། འཆི་བ་སྙིང་ནས་མ་དྲན་པར་འཇིག་རྟེན་བློས་བཏང་ཟེར་བ་དང་། ལས་
རྒྱུ་འབྲས་ལ་ཡིད་ཆེས་མེད་པར་སྡིག་པ་མ་བྱས་ཟེར་བ་དང་། ཕན་སེམས་
རྡུལ་ཙམ་མེད་པར་བྱམས་སྙིང་རྗེ་རྒྱུད་ལ་སྐྱེས་ཟེར་བ་དང་། ཀུན་རྫོབ་ཀྱི་ཆོས་
ཐམས་ཅད་བདེན་མེད་དུ་མ་རྟོགས་པར་སྟོང་པ་ཉིད་རྟོགས་ཟེར་བ་རྣམས་རྫུན་
ཡིན། ཆོས་གཤའ་མ་ཞིག་བྱེད་ན་གཞི་དད་པ་གལ་ཆེ་གསུངས། དད་པ་སྐྱེ་
- 156 -



ལམ་རིམ་བླ་མ་བརྒྱུད་པའི་རྣམ་ཐར།
བའི་རྒྱུ་གང་ལགས་ཞུས་བླ་མ་སངས་རྒྱས་ལྟ་བུ་བསྟེན་ན་དད་པ་སྐྱེ། འཆི་བ་
མི་རྟག་པ་དྲན་ན་དད་པ་སྐྱེ། མཆེད་གྲོགས་དད་པ་ཅན་དང་འགྲོགས་ན་དད་
པ་སྐྱེ། འཁོར་བའི་ཉེས་དམིགས་དྲན་ན་དད་པ་སྐྱེ། ཞེས་པ་ལ་སོགས་པའི་
གདམས་པ་མང་དུ་གསུངས་སོ། །ཡང་ལན་ཅིག་བླ་མ་ཟེ་ཆེན་པོ་ས་ར་ཧ་ཡིན་
ཟེར་བ་གྲུབ་ཐོབ་ཞིག་དང་མཇལ། དེས་རྡོ་རྗེའི་ལུས་ཀྱི་གནས་ལུགས་རྒྱས་པ་
ཞིག་གསུངས། དགུང་ལོ་རེ་གཅིག་བཞེས་དུས་ལི་ཡུལ་ཡིན་ཟེར་བའི་ལུང་པ་
གསུམ་གཤིབ་འདུག་པའི་དབུས་མ་དེའི་དཀྱིལ་སྟོད་ན་ཕོ་བྲང་ཆེན་པོ་ཞིག་
འདུག །ཕོ་བྲང་དེ་ན་སུ་བཞུགས་པ་ཡིན་དྲིས་པས་ཇོ་བོ་དཱི་པཾ་ཀ་ར་ཤྲཱི་ཛྙཱ་ན་
བཞུགས་པ་ ཡིན་ གསུངས། ཇོ་བོ་དེ་དང་མཇལ་བ་ཞིག་བྱུང་ན་སྙམ་ནས་
གསོལ་བ་འདེབས་ཀྱིན་ཕྱིན་པས་ཇོ་བོ་ཆེན་པོ་ཞལ་རས་དཀར་ལ་སྐུ་བོང་ཆེ་
བ་པཎ་ཆེན་ཞྭ་དམར་པོ་གསོལ་བ་ཞིག་བཞུགས་འདུག །ཐུགས་རྗེས་བཟུང་
དུ་གསོལ་ཞེས་གསོལ་བ་བཏབ་པས་ཇོ་བོ་རྗེས་གདམས་པ་མང་དུ་སྩལ་ལོ། །
དགུང་ལོ་བདུན་ཅུ་བཞེས་དུས་འཇམ་དཀར་དུ་རྡོ་རྗེ་རྣམ་འཇོམས་ཀྱི་དབང་
བྱས་པའི་ཐོ་རངས་ཡི་དམ་ལྷའི་ལུང་བསྟན་ལ། བཅོམ་ལྡན་འདས་མགོན་པོ་
བྱམས་པའི་སྤྲུལ་ པ་ ཞིག་ གི་གསུང་ ཡིག་ ཁྱེར་བའི་ མི་བཞི་འོང་བར་ ཡོད་
གསུངས་ པ་བྱུང་། སང་དེ་མི་བཞི་བྱུང་། དགེ་བའི་བཤེས་གཉེན་བློ་བཟང་
གྲགས་པའི་གསུང་ཡིག་ཡིན་པར་འདུག ཁོང་གི་ལོ་རྒྱུས་རྣམས་ཐོས་པ་ན་
སྔོན་གྱི་དཔོན་སློབ་ཀྱི་འབྲེལ་བས་ཡིད་སྤྲོ་བ་ཞིག་བྱུང་གསུངས། དེ་ནས་ནུབ་
གཅིག་རྨི་ལམ་དུ་དགེ་བཤེས་བློ་བཟང་གྲགས་པས་སངས་རྒྱས་རབ་བདུན་
སྤྱན་དྲངས་ཡོད་ཟེར་བའི་སྐད་ལྷང་བ་ཞིག་བྱུང་། དེ་དང་བདག་མཇལ་ན་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དགའ་བ་ལ་སྙམ་ཙ་ན། འཇའ་ཚོན་སྣ་ལྔའི་སྟེང་ན་ཚུར་སངས་རྒྱས་བདུན་པོ་
དགུང་ལོ་བཅུ་གཉིས་པའི་ན་ཚོད་ལྟ་བུ་གཙུག་ཏོར་ཀྲོང་ངེ་ཡོད་པ་བྱོན་བྱུང་
བས། གཉིད་སད་དེ་བལྟས་པས་ཡུན་རིང་དུ་བཞུགས་འདུག །དེ་དུས་ཁོང་
རྫིང་ཕྱིའི་མཆོད་ཁང་ལ་རབ་གནས་མཛད་ཀྱིན་ཡོད་པར་འདུག་གསུངས།
ཡང་ལན་ཅིག་བུ་མོ་དཀར་མོ་ཞིག་ན་རེ། བྱམས་པས་བྱིན་གྱིས་བརླབས་པའི་
གང་ཟག་འཇམ་དཔལ་དབྱངས་དང་གཉིས་སུ་མེད་པ་ལྷ་མོ་དབྱངས་ཅན་མས་
རིག་པ་སྟེར་བར་བྱེད་པ་ཞིག་དང་སྐྱེ་བ་བཅོ་ལྔའི་གོང་ནས་འབྲེལ་བ་ཞིག་འོང་
བར་ཡོད་པས། དེ་ལ་ཆོས་བཀའ་ལ་བསྲིས་མ་འཇུག་པར་བྱིན། ཕར་ལའང་
ཆོས་ཞུས་ཟེར་བཞིན་གསུངས། ཡང་ལན་ཅིག་མགོན་པོ་བྱམས་པ་འབྱོན་ཀྱིན་
ཡོད་ཟེར་བའི་སྐད་ལྷང་བ་ཞིག་བྱུང་། དེ་དུས་ཆོས་རྗེ་དཀའ་བཞི་བ་རྒྱ་མོ་རི་
འཕྲེང་ལ་ཕེབས་པའི་ཚོད་དུ་འདུག །སངས་རྒྱས་ཀྱིས་ཆོས་འཁོར་བསྐོར་བའི་
དུས་དྲུག་པའི་ཚེས་བཞིའི་ཉིན་སྒྲོ་བ་དགོན་པར་ཕེབས་པ་ལ། བསུ་བ་ལ་
ཐེགས་པས་རྗེ་བཙུན་འཇམ་དབྱངས་ཕེབས་བྱུང་བར་གཟིགས། རྗེ་བཙུན་ཙོང་
ཁ་པས་བདག་ཕྱག་ན་རྡོ་རྗེར་དངོས་སུ་གཟིགས་འདུག་གསུངས། དེའི་ནུབ་མོ་
རྗེ་རིན་པོ་ཆེ་ལ་བླ་མའི་རྣལ་འབྱོར་ཞིག་ཕོག་པས། ཕྱག་ན་རྡོ་རྗེ་བྱོན་ནས་རྗེ་
རིན་པོ་ཆེ་ལ་ཐིམ་སོང་གསུངས། དེ་ནས་ཚེས་བཅོ་ལྔའི་ཐོ་རངས་ཤིག་བྱམས་
པ་ཉིད་ལ་བསླབ་བཏུས་ཞུས་ཟེར་བ་ཞིག་བྱུང་། དེ་ནས་རྗེ་བཙུན་ཙོང་ཁ་པ་ལ་
བསླབ་བཏུས་གསུངས་པར་ཞུས་པས། རྗེ་བཙུན་ཙོང་ཁ་པས་གསུངས་ནས་ཡི་
དམ་ ལྷ་ དེ་ སྐད་ གསུང་ ངམ་ གསུངས་ནས་བསླབ་བཏུས་ གསུངས། དེ་དུས་
མཐོང་སྣང་ལ་ རྗེ་ཙོང་ ཁ་པའི་དབུའི་སྟེང་ན་རྗེ་བཙུན་བྱམས་ པ་བཞུགས།།
- 158 -



ལམ་རིམ་བླ་མ་བརྒྱུད་པའི་རྣམ་ཐར། །
དཔུང་པ་གཡས་ན་འཇམ་དཀར། གཡོན་ན་དབྱངས་ཅན་མ། ཆོས་སྐྱོང་དང་
མཁའ་འགྲོ་མང་པོས་བསྐོར་ཞིང་། ལྷ་འདྲེ་མང་པོའང་ཆོས་ཉན་ཀྱིན་འདུག་
པས་མོས་གུས་ཐུན་མོང་མ་ཡིན་པ་སྐྱེས་ཞེས་གསུངས། སོ་སོར་འབྲང་མའི་
དབང་དང་སེམས་བསྐྱེད་ཀྱང་གསན། རྗེ་ཙོང་ཁ་པ་ལ་བདག་གིས་ཆོས་བཀའ་
མ་ལུས་པ་རྫོགས་པར་ཕུལ། རྗེ་ཙོང་ཁ་ པའི་ འཁོར་ བླ་མ་འཇམ་དཀར་བ་
སོགས་ཕུན་སུམ་ཚོགས་པ་རྣམས་ལའང་ཆོས་ལུང་མང་དུ་བྱས། དཔོན་སློབ་
ཐམས་ཅད་ལ་དད་པ་ཐོབ། དེའི་སྟོབས་ཀྱིས་ཁོ་བོ་ལའང་ཡོན་ཏན་བག་རེ་
སྐྱེས་པ་བྱུང་། བདག་གིས་ཆོས་བསྟན་པའི་དུས་སུ་རྗེ་ཙོང་ཁ་པའི་གཟིགས་
སྣང་ ལ་ངའི་མགོ་ཐོག་ཏུ་ཤཱཀྱ་ཐུབ་པ། གཡས་སུ་ཕྱག་ན་རྡོ་ རྗེ། གཡོན་དུ་
གདུགས་དཀར་ཅན་རྣམས་བཞུགས་འདུག་པ་གཟིགས་འདུག་གསུངས། དེ་
ལྟར་ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ཞེས་མཚན་ཡོངས་སུ་གྲགས་
པའི་བདག་ཉིད་ཆེན་པོ་འདིས་དགེ་བཤེས་སྟོན་པ་ནས་དགོན་པ་བ། དེ་ནས་
སྣེའུ་ཟུར་བ་སོགས་ལ་བརྒྱུད་པའི་ལམ་རིམ་དང་། དགེ་བཤེས་སྟོན་པ་ནས་
སྤྱན་སྔ་བ། དེ་ནས་བྱ་ཡུལ་བ་སོགས་ལ་རིམ་གྱིས་བརྒྱུད་པའི་ལམ་རིམ་སྟེ་
བྱང་ཆུབ་ལམ་གྱི་རིམ་པ་བརྒྱུད་པའི་ཆུ་བོ་གཉིས་འདྲེས་ཀྱི་མན་ངག་རྣམས་
རང་གིས་ཐུགས་ཉམས་སུ་བཞེས་ནས་རྟོགས་པ་མཆོག་ཐོབ་ཅིང་སྐལ་བ་དང་
ལྡན་པ་གཞན་དག་ལའང་རྒྱ་ཆེར་སྤེལ་བས་བརྒྱུད་པའི་སྲོལ་འཛིན་ཇི་ལྟར་
བྱུང་བ་ནི་ཡི་དམ་གསང་བའི་བདག་པོའི་ལུང་བསྟན་ལས། དད་པ་ཐོབ་པ་
འབུམ་ཚོ་གཅིག །ངེས་པར་གྲོལ་བ་ལྔ་བཅུ་སྟེ། །རྩོད་མེད་གྲུབ་ཐོབ་བརྒྱད་དུ་
ངེས། །འགྲན་གྱི་དོ་མེད་བློ་བཟང་ཡིན། །ཞེས་གསུངས་པ་ལྟར་བསྟན་འཛིན་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དམ་པ་མང་དུ་བྱོན་ཞིང་། འཕྲིན་ལས་རྒྱ་ཆེར་སྤེལ་བ་གངས་རིའི་ཁྲོད་ན་
འགྲན་པའི་ཟླ་ཐམས་ཅད་དང་བྲལ་བ་ནི་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་
ཆེན་པོའོ། །དེ་ལྟར་ལྷོ་བྲག་གྲུབ་ཆེན་ནམ་མཁའ་རྒྱལ་མཚན་གྱིས་བསྟན་པ་
དང་འགྲོ་བའི་དོན་རྒྱ་ཆེར་མཛད་ནས་སྐུ་ཚེ་འདིའི་དངོས་ཀྱི་གདུལ་བྱ་རྣམས་
རྫོགས་པ་ན། དགུང་ལོ་བདུན་ཅུ་དོན་དྲུག་ཏུ་ཕེབས་པ་ལྕགས་མོ་སྦྲུལ་གྱི་ལོ་
ངོ་མཚར་བའི་ལྟས་བསམ་གྱིས་མི་ཁྱབ་པ་དང་བཅས་ཞི་བར་གཤེགས། སྐུ་
གདུང་ཞུགས་ལ་ཕུལ་བས་ལྷ་སྐུ་རང་བྱུང་དང་རིང་བསྲེལ་ཁྲི་ཁྲག་མང་པོ་
ཕེབས་ཏེ་སྐུ་གདུང་རིང་བསྲེལ་གྱིས་ཀྱང་གདུལ་བྱ་མཐའ་ཡས་པའི་བསོད་
ནམས་ཀྱི་ཞིང་མཛད་དོ། ། །
དེས་ན་བྱང་ཆུབ་ལམ་རིམ་ལ་བློ་སྦྱོང་བར་འདོད་པ་རྣམས་ཀྱིས་བླ་མ་
ཕྱག་རྡོར་བ་ཞེས་ཀྱང་གྲགས། གྲུབ་ཆེན་ལས་ཀྱི་རྡོ་རྗེ་ཞེས་ཀྱང་གྲགས། ལྷོ་
བྲག་མཁན་ཆེན་ཞེས་ཀྱང་གྲགས་པ་མཁན་ཆེན་ནམ་མཁའ་རྒྱལ་མཚན་ལ་
གསོལ་བ་འདེབས་ཤིང་། བདག་ཉིད་ཆེན་པོ་འདིའི་རྣམ་ཐར་ལྟར་བླ་མ་དང་
ལྷག་པའི་ལྷ་དབྱེར་མ་མཆིས་པ་ལ་གསོལ་བ་འདེབས་ཤིང་། རྒྱལ་བའི་བཀའ་
དང་དགོངས་འགྲེལ་མ་ལུས་པའི་དོན་གཅིག་ཏུ་བསྡུས་པའི་མན་ངག་བྱང་ཆུབ་
ལམ་གྱི་རིམ་པ་བསྒོམ་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ།། །།
- 160 -



ལམ་རིམ་བླ་མ་བརྒྱུད་པའི་རྣམ་ཐར།
རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
རྣམ་ཐར་བཞུགས་སོ། ། །
དམིགས་ མེད་ བརྩེ་ བའི་ གཏེར་ ཆེན་ སྤྱན་ རས་ གཟིགས། །དྲི་མེད་
མཁྱེན་པའི་དབང་པོ་འཇམ་དཔལ་དབྱངས། །བདུད་དཔུང་མ་ལུས་འཇོམས་
མཛད་གསང་བའི་བདག །གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་
བཟང་གྲགས་པའི་ཞབས་ལ་གསོལ་བ་འདེབས། །ཞེས་བསྔགས་པ་སྙིགས་
མའི་དུས་སུ་གངས་རིའི་ཁྲོད་འདིར་རྒྱལ་བའི་བསྟན་པ་སྤེལ་བ་ལ་མཁྱེན་བརྩེ་
ནུས་གསུམ་གང་གི་ཐད་ནས་ཀྱང་འགྲན་པའི་ཟླ་དང་བྲལ་བ་རིགས་གསུམ་
མགོན་པོ་དང་མཚུངས་ཤིང་། རྒྱལ་བསྟན་ཡོངས་རྫོགས་འཛིན་ཅིང་སྤེལ་བ་
ལ་རྒྱལ་བ་རང་ཉིད་སླར་བྱོན་པ་ལྟ་བུར་གྱུར་པ་རྗེ་བཙུན་ཆོས་ཀྱི་རྒྱལ་པོ་ཙོང་
ཁ་པ་ཆེན་པོ་ནི། སྔོན་བསྐལ་པ་བརྗོད་ཀྱིས་མི་ལང་བའི་ཡང་བརྗོད་ཀྱིས་མི་
ལང་པའི་དུས་ནས་བྱང་ཆུབ་མཆོག་ཏུ་ཐུགས་བསྐྱེད་དེ་རྒྱལ་བ་གྲངས་མེད་པ་
མཆོད་ཅིང་བསྙེན་བཀུར། ཚོགས་གཉིས་ཡོངས་སུ་རྫོགས་ཏེ་སྟོབས་བཅུ་དང་།
མི་འཇིགས་པ་བཞི་དང་། མ་འདྲེས་པའི་ཆོས་བཅོ་བརྒྱད་ལ་སོགས་པ་སངས་
རྒྱས་ཀྱི་ཡོན་ཏན་ཐམས་ཅད་ཡོངས་སུ་རྫོགས་ནས་ནམ་མཁའི་མཐས་ཀླས་
པའི་ཞིང་ཁམས་རབ་འབྱམས་ཐམས་ཅད་དུ་གདུལ་བྱ་རྣམས་ཀྱི་ཁམས་དང་
བསམ་པ་དང་བག་ལ་ཉལ་དང་མཐུན་པར་སངས་རྒྱས་ཀྱི་མཛད་པས་འདུལ་
བར་འོས་པ་རྣམས་ལ་སངས་རྒྱས་ཀྱི་མཛད་པ་སྟོན། བྱང་ཆུབ་སེམས་དཔའི་
གཟུགས་ཀྱིས་འདུལ་བར་འོས་པ་རྣམས་ལ་བྱང་ཆུབ་སེམས་དཔའི་གཟུགས་
- 161-



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེས་པོའི་ཤུལ་བཞག་ལས།
སྟོན། ཉན་རང་གིས་འདུལ་བར་འོས་པ་རྣམས་ལ་ཉན་ཐོས་དང་རང་སངས་
རྒྱས་ཀྱི་གཟུགས་སུ་སྟོན། རྒྱལ་པོས་འདུལ་བར་འོས་པ་རྣམས་ལ་རྒྱལ་པོའི་
གཟུགས་སུ་སྟོན། ཐ་མལ་པའི་གཟུགས་ཀྱིས་འདུལ་བར་འོས་པ་རྣམས་ལ་
གདུལ་བྱ་རང་རང་དང་སྐལ་བ་མཉམ་པའི་ཐ་མལ་པའི་གཟུགས་སྟོན་ཅིང་།
གང་ལ་གང་འཚམ་གྱི་སྤྲུལ་པས་འགྲོ་བ་རྣམས་སྨིན་ཅིང་གྲོལ་བར་མཛད་པ་
ལ་འབད་རྩོལ་དང་རྣམ་རྟོག་མི་མངའ་བར་ལྷུན་གྱི་གྲུབ་པའི་འཕྲིན་ལས་ཀྱིས་
ཁྱབ་པར་མཛད་ཅིང་བཞུགས་པ་ལས་མི་མཇེད་འཇིག་རྟེན་གྱི་ཞིང་འདིར་སྟོན་
པ་ཐུབ་པའི་དབང་པོས་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་མདོ་
སྔགས་ཀྱི་ཆོས་ཀྱི་འཁོར་ལོ་བསྐོར་བར་མཛད་པ་འདི་ཉིད་སངས་རྒྱས་ཀྱི་
མཛད་པ་ཐམས་ཅད་ཀྱི་ནང་ནས་རབ་དང་ཕུལ་དང་མཆོག་དང་གོང་ན་མེད་
པར་གཟིགས་ནས་མདོ་སྔགས་ཡོངས་སུ་རྫོགས་པའི་བསྟན་པ་འདི་ཉིད་བྱང་
ཕྱོགས་ གངས་རིའི་ ལྗོངས་ འདིར་ཆེས་ཆེར་གསལ་བར་མཛད་ ཕྱིར་བསམ་
བཞིན་དུ་བྱོན་པ་ཞིག་གོ །རྗེ་བཙུན་ཙོང་ཁ་པ་ཆེན་པོ་འདི་ཉིད་རྒྱལ་བའི་མདོ་
སྔགས་ཀྱི་བསྟན་པ་ཡོངས་སུ་རྫོགས་པ་སྤེལ་བའི་ཕྱིར་བསམ་བཞིན་བྱོན་པ་
གང་གིས་ཤེས་སྙམ་ན། དེ་ནི་རྒྱལ་བའི་བཀའ་ལུང་ཚད་མ་དཔང་པོར་གྱུར་པ་
ལས་ཤེས་ཏེ། སྐྱོབ་པ་ཉིད་གཟིགས་ལམ་གསུངས་པ། ། འབྲས་མེད་ཕྱིར་ན་
རྫུན་མི་ གསུངས། །ཞེས་ གསུངས་ པ་ ལྟར་ སྟོན་པ་ཐུབ་ པའི་ དབང་པོ་དུས་
གསུམ་གྱི་ཤེས་བྱ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་
སུམ་དུ་གཟིགས་ཤིང་། རང་གི་ཡེ་ཤེས་སྒྲིབ་པ་མེད་པས་ཇི་ལྟར་གཟིགས་པ་
དེ་ཁོ་ན་ལྟར་གསུངས་པ་ལས་རྫུན་གསུང་བ་རྣམ་པ་ཀུན་ཏུ་མི་སྲིད་པར་བདེན་
- 162 -



ལམ་རིམ་བླ་མ་བརྒྱུད་པའི་རྣམ་ཐར།
པ་གསུངས་པའི་བཀའ་མདོ་དང་སྔགས་ཀྱི་ལུང་མང་པོ་དང་སྔོན་གྱི་སྐྱེས་བུ་
དམ་པ་མང་པོའི་གསུང་ཚད་མ་དག་ལས་ཤེས་ཏེ། དེ་ཡང་རྗེ་བླ་མ་འདི་ཉིད་
གངས་རིའི་ལྗོངས་འདིར་རྒྱལ་བསྟན་སྤེལ་བའི་ཕྱིར་དུ་འབྱོན་པར་མདོ་ལས་
ལུང་བསྟན་ཚུལ་ནི། མདོ་སྡེ་གདམས་ངག་འབོགས་པའི་རྒྱལ་བའི་བསྟན་པ་
དྭངས་སྙིགས་འབྱེད་པའི་ལེའུ་ལས། ཀུན་དགའ་བོ། ད་ལྟ་ང་ལ་ཤེལ་དཀར་
གྱི། །ཕྲེང་བ་སྟེར་བའི་ཁྱེའུ་འདི། །ང་ཡི་བསྟན་པའི་གསོ་བྱེད་ལ། །མ་འོངས་
སྙིགས་མའི་དུས་སུ་ནི། །འབྲི་དང་ལྡན་གྱི་ས་མཚམས་སུ། །དགེ་ཞེས་བྱ་བའི་
དགོན་པ་འདེབས། །བློ་བཟང་ཞེས་བྱའི་མིང་ཅན་འབྱུང་། །འཁོར་ནི་རྣམ་མང་
བསྡུ་བར་བྱེད། །ཆོས་སྤྱོད་བཅུ་ཡི་རྒྱུན་འཛུགས་ཤིང་། །ལྷ་ཁང་ཀ་བ་ཤིང་ལོ་
ཅན། །ང་ ཡི་ གཟུགས་ སྐུ་རྣམ་ གཉིས་ ལ། །དབུ་རྒྱན་ འབུལ་ ཞིང་ མཆོད་ པ་
བྱེད། །སྟོན་ པའི་ མདོ་ བཞིན་ གསུང་ སྒྲོག་ ཅིང་། །སྙན་ པའི་ དབྱངས་ ཀྱིས་
གསོལ་བ་འདེབས། །དེ་ ལ་ གསོལ་ བ་ རབ་ འདེབས་ན། །བསྟན་པ་ལོ་སྟོང་
བར་དུ་གནས། །དེ་ནས་འཕོས་ནས་ཤར་ ཕྱོགས་ ཀྱི། །རྨད་བྱུང་བཀོད་པའི་
འཇིག་རྟེན་དུ། །སེང་གེའི་ང་རོ་ཞེས་བྱར་གྱུར། །དེ་ལ་དད་བྱེད་ཞིང་དེར་སྐྱེ། །
ཞིང་མཆོག་དེ་ནི་ཁྱད་པར་འཕགས། །ཞེས་རྗེ་བླ་མ་ཙོང་ཁ་པ་ཆེན་པོ་མཛད་
པ་རྣམ་ཐར་དང་བཅས་པ་གསལ་བར་ལུང་བསྟན་ཏོ། །རྗེ་བླ་མ་འདི་སྔོན་
སངས་རྒྱས་ཞལ་བཞུགས་པའི་དུས་སུ་བྲམ་ཟེའི་ཁྱེའུར་འཁྲུངས་པ་བྱང་ཆུབ་
སེམས་དཔའ་མོས་པའི་བློ་གྲོས་ཞེས་བྱ་བས་ཁྲིད་ནས་སྟོན་པ་ཐུབ་པའི་དབང་
པོ་རྡོ་རྗེ་གདན་དུ་བཞུགས་པ་དང་མཇལ་ཏེ། ཤེལ་དཀར་པོའི་འཕྲེང་བ་དྲི་མ་
མེད་པ་བརྒྱ་རྩ་གཅིག་ཕུལ་ནས་བྱང་ཆུབ་ཏུ་ཐུགས་བསྐྱེད་ཅིང་། རྒྱལ་བ་མྱ་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ངན་ལས་འདས་པའི་འོག་ཏུ་བསྟན་པ་ཉམས་པ་ལ་ཕྱོགས་པའི་ཚེ་བྱང་ཕྱོགས་
གངས་རིའི་ཁྲོད་དུ་སྤྱིར་ཐུབ་པའི་བསྟན་པ་ཡོངས་སུ་རྫོགས་པ་གསལ་བར་
བྱེད་པ་དང༌། ལྷག་པར་བསྟན་པའི་སྙིང་པོ་ཟབ་མོ་དབུ་མའི་ལྟ་བ་རྣམ་པར་
དག་པ་རྒྱལ་བ་རང་ཉིད་ཀྱི་དགོངས་པ་བཞིན་དུ་ཆེས་ཆེར་རྒྱས་པར་བྱེད་ནུས་
པའི་སྨོན་ལམ་བཏབ་པ་ན་དེ་ཁོ་ན་ལྟར་འགྲུབ་བོ་ཞེས་ལུང་སྟོན་པ་ལ་ཀུན་
དགའ་བོ། ད་ལྟ་ང་ལ་ཤེལ་དཀར་གྱི། །ཕྲེང་བ་སྟེར་བའི་ཁྱེའུ་འདི། །ང་ཡི་
བསྟན་པའི་གསོ་བྱེད་ལ། །ཞེས་སོགས་གསུངས། དེ་ལྟར་ལུང་བསྟན་པ་དེ་
ཡང་རྗེ་བཙུན་བླ་མ་ཙོང་ཁ་པ་ཆེན་པོ་འདི་ཉིད་ཁོ་ན་ལ་གོ་བའི་ཕྱིར་བཞུགས་
གནས་དང་མཚན་གསལ་བར་ལུང་བསྟན་པ་ནི། མ་འོངས་སྙིགས་མའི་དུས་
སུ་ ནི། །འབྲི་ དང༌ ལྡན་ གྱི་ ས་ མཚམས་ སུ། །དགེ་ ཞེས་ བྱ་ བའི་ དགོན་ པ་
འདེབས། །བློ་བཟང་ཞེས་བྱའི་མིང་ཅན་འབྱུང༌། །ཞེས་འབྲི་ཁུང་དང་སྐྱིད་ཤོད་
ལྡན་གྱི་མཚམས་སུ་དགེ་ལྡན་ཞེས་བྱ་བའི་དགོན་པ་འདེབས་པ་དང༌། དེའི་
རྗེས་འཇུག་རྣམས་ལའང་དགེ་ལུགས་པ་ཞེས་ཟེར་བ་འབྱུང་བ་དང༌། མཚན་བློ་
བཟང་གྲགས་པ་ཞེས་བརྗོད་པ་འབྱུང་བར་གསལ་བར་ལུང་བསྟན། རྗེ་འདིའི་
མཛད་པ་རྣམ་ཐར་ལུང་སྟོན་པ་ལ། འཁོར་ནི་རྣམ་མང་བསྡུ་བར་བྱེད། །ཆོས་
སྤྱོད་བཅུ་ཡི་རྒྱུན་འཛུགས་ཤིང་། །ལྷ་ཁང་ཀ་བ་ཤིང་ལོ་ཅན། །ང་ཡི་གཟུགས་
སྐུ་ རྣམ་ གཉིས་ ལ། །དབུ་ རྒྱན་ འབུལ་ ཞིང་ མཆོད་ པ་ བྱེད། །སྟོན་ པའི་ མདོ་
བཞིན་གསུང་སྒྲོག་ཅིང་། །སྙན་པའི་དབྱངས་ཀྱིས་གསོལ་བ་འདེབས། །ཞེས་
གསུངས་ཏེ། རྗེ་བདག་ ཉིད་ཆེན་ པོ་ ཁ་ བ་ཅན་ གྱི་ ལྗོངས་ འདིར་ བྱོན་ནས་
གདུལ་བྱ་འདུལ་བའི་དུས་ལ་བབ་པ་ན། རྗེ་བཙུན་སྤྱན་རས་གཟིགས་དང་རྗེ་
- 164 -



ལམ་རིམ་བླ་མ་བརྒྱུད་པའི་རྣམ་ཐར། །
བཙུན་གསང་བའི་བདག་པོ་ལ་སོགས་པ་ཕྱོགས་བཅུའི་ཞིང་ནས་རྒྱལ་སྲས་
མཐུ་ཆེན་མང་པོ་ཞིག་རྗེ་འདིའི་བསྟན་པ་སྤེལ་བའི་གྲོགས་སུ་བྱོན་ཏེ། དབང་
ཕྱུག་དང་། སྟོབས་དང་། ལོངས་སྤྱོད་ཀྱིས་འཁོར་དབང་མེད་དུ་བསྡུས་པ་མ་
ཡིན་པར་སྐད་ཅིག་ཉིད་ལ་ནུབ་ཕྱོགས་ཛ་ལནྡྷ་ར་ནས་ཤར་ཕྱོགས་རྒྱ་མཚོ་ཆེན་
པོ་ལ་ཐུག་གི་བར་ རྗེ་བླ་མའི་འཁོར་ཐུབ་བསྟན་ཡོངས་རྫོགས་འཛིན་པའི་
བཤེས་གཉེན་ཆེན་པོ་དག་གིས་ཁྱབ་སྟེ་རྣམ་པར་དཀར་བའི་ཆོས་ཀྱི་འཕྲིན་
ལས་ཀྱིས་ས་ཆེན་པོའི་ཁྱོན་འདི་ཡོངས་སུ་གང་བ་མཆོག་དམན་བར་མ་ཀུན་
གྱི་མིག་ལ་སྣང་བ་འདི་རྒྱལ་བས་ལུང་བསྟན་པ་ལྟར་མངོན་སུམ་དུ་གྲུབ་པ་
ཡིན་ལ། གངས་རིའི་ཁྲོད་འདིར་ཐུབ་པའི་བསྟན་པ་ཡུན་རིང་དུ་གནས་པའི་
རྟེན་འབྲེལ་བསྒྲིག་ཕྱིར་ཆོས་རྒྱལ་སྲོང་བཙན་སྒམ་པོས་སྤྲུལ་པའི་བཟོ་བོ་
མཐའ་ཡས་པ་སྤྲུལ་ཏེ་བཞེངས་པ་ལྷ་ལྡན་སྤྲུལ་པའི་གཙུག་ལག་ཁང་། གང་དུ་
བཀའ་ཆེམས་གཏེར་དུ་སྦས་པའི་ཀ་བ་ཤིང་ལོ་ཅན་ཞེས་བྱ་བ་ཡོད་པའི་ལྷ་
ཁང་གི་རྟེན་གྱི་གཙོ་བོ་སྟོན་པའི་སྐུ་གཟུགས་བསྟན་པ་འདི་ལ་སྟོན་པ་དང་རང་
ཉིད་དངོས་སུ་བཞུགས་པ་དང་མཚུངས་པར་བྱིན་རླབས་ཅན་དུ་གྲགས་པ་རྡོ་
བོ་ཤཱཀྱ་མུ་ནེ་དང༌། མི་བསྐྱོད་རྡོ་རྗེ་གཉིས་ལ་དབུ་རྒྱན་འབུལ་ཞིང་ཆོ་འཕྲུལ་
གྱི་མཆོད་པ་རྒྱ་ཆེན་པོ་བླ་ན་མེད་པ་བྱེད་པ་དང༌། དེའི་དུས་སུ་དགེ་འདུན་ཁྲི་
ཁྲག་བརྒལ་བ་འཚོགས་ཏེ་གསོལ་བ་འདེབས་པ་རྣམས་གསལ་བར་ལུང་
བསྟན། དེ་ལྟར་མཛད་པའི་མཐུས་ཐུབ་པའི་བསྟན་པ་ཉམས་པ་གསོས་ཏེ་ལོ་
སྟོང་གི་བར་དུ་འཕེལ་ཞིང་གནས་པ་དང་། རྗེ་འདི་ཉིད་མ་འོངས་པ་ན་ངོ་
མཚར་རྨད་བྱུང་བཀོད་པའི་འཇིག་རྟེན་དུ་རྒྱལ་བ་སེང་གེའི་ང་རོ་ཞེས་བྱ་བར་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཚང་རྒྱ་བར་འགྱུར་བ་དང་། རྗེ་བླ་མ་འདི་ལ་དད་པ་བྱེད་པ་རྣམས་ཀྱང་ཞིང་
དེར་སྐྱེ་བར་འགྱུར་རོ་ཞེས་སྟོན་པ་ལ། དེ་ལ་གསོལ་བ་རབ་འདེབས་ན། །
བསྟན་པ་ལོ་སྟོང་བར་དུ་གནས། །དེ་ནས་འཕོས་ནས་ཤར་ ཕྱོགས་ཀྱི། །རྨད་བྱུང་
བཀོད་པའི་འཇིག་རྟེན་དུ། །སེང་གེའི་ང་རོ་ཞེས་བྱར་འགྱུར། །དེ་ལ་དད་བྱེད་
ཞིང་ དེར་ སྐྱེ། །ཞིང་ མཆོག་ དེ་ ནི་ ཁྱད་ པར་ འཕགས། །ཞེས་ གསལ་ བར་
གསུངས་སོ། །ལྷ་མོ་དྲི་མ་མེད་པས་ཞུས་པའི་མདོ་ལས། བྱང་ཕྱོགས་གངས་
རིའི་རྒྱུད་ཀྱི་སར། །དགེ་བ་ལྡན་པའི་ས་ཕྱོགས་སུ། །དམ་པའི་ཆོས་ནི་རྒྱས་
པར་འགྱུར། །ཞེས་རྗེ་བླ་མ་འདི་ཉིད་གང་དུ་འབྱོན་པའི་དགོན་གནས་གསལ་
བར་ལུང་བསྟན་ཏོ། །ལང་ཀར་གཤེགས་པའི་མདོ་ལས་བསྟན་པ་ནི། མདོ་དེ་
ཉིད་རྒྱ་ནག་ཏུ་འགྱུར་བ་ལས། བཅོམ་ལྡན་འདས་ལ་ཀླུའི་རྒྱལ་པོ་མ་དྲོས་པས་
དུང་དཀར་པོ་ཞིག་ཕུལ་བ་མོ་འགལ་གྱི་བུ་ལ་གནང་ནས་འདི་ཁྱོད་ ཀྱིས་
འགོག་པའི་རིར་སྦོས་ཤིག །མ་འོངས་པ་ན་དགེ་སློང་པདྨའི་ངང་ལྡན་འདིས་
གཏེར་ནས་འདོན་པས་དེའི་ཚོགས་དུང་དུ་འགྱུར་གྱི་གཏེར་བདག་སྤྲེའུ་གནས་
བྱེད་དོ། །ཞེས་རྗེ་བདག་ཉིད་ཆེན་པོ་འདིས། འགོག་པ་རི་ཞེས་བྱ་བ་འབྲོག་རི་
བོ་ཆེ་དགའ་ལྡན་གྱི་བྱང་ངོས་ནས་དུང་གཏེར་ནས་བཞེས་ཏེ་ལྷ་ས་སྨོན་ལམ་
ཆེན་མོའི་ ཚོགས་དུང་མཛད། དེ་ནས་འཇམ་དབྱངས་ཆོས་ རྗེ་ ལ་ གནང་ སྟེ་
འབྲས་སྤུངས་སུ་རྗེའི་བསྟན་པ་ཆེས་ཆེར་འཕེལ་བའི་རྟེན་འབྲེལ་བསྒྲིག་པར་
མཛད། ཐུགས་སྨོན་མཛད་པ་ལྟར་གྲུབ་སྟེ་ད་ལྟ་ཡང་འཛམ་བུའི་གླིང་ན་མདོ་
སྔགས་ཀྱི་བཤད་སྒྲུབ་འཕེལ་བ་དང༌། དགེ་འདུན་གྲངས་མང་བར་བཞུགས་
ཤིང་། གཏེར་དུང་ཡང་ཀུན་གྱི་མིག་ལ་བལྟར་ཡོད་པ་འདི་ལྟར་རོ། །རྗེ་བཙུན་
- 166 -



ལམ་རིམ་བླ་མ་བརྒྱུད་པའི་རྣམ་ཐར། །
འཇམ་དཔལ་དབྱངས་ཀྱིས་ཀྱང་རྗེ་རིན་པོ་ཆེ་ཉིད་ལ་སྤྲུལ་པའི་གླེགས་བམ་
ཆེན་མོ་གནང་དུས་གཏེར་དུང་འདིའི་ལོ་རྒྱུས་གསལ་བར་གསུངས་པ་གྲུབ་
ཆེན་དབེན་ས་བས་ལུང་བསྟན་གསལ་བའི་མེ་ལོང་ཡི་གེར་བཀོད་པ་དབེན་ས་
བཀའ་འབུམ་ན་བཞུགས་པ་ལྟར་རོ། །རྗེ་བླ་མ་འདི་ཉིད་རྒྱུད་ནས་ལུང་བསྟན་
ཚུལ་ནི། །འཇམ་དཔལ་རྩ་རྒྱུད་ལས། འཇིག་རྟེན་ང་ནི་མྱ་ངན་འདས། །ས་ཡི་
སྟེང་ འདི་སྟོང་གྱུར་ན། ཁྱོད་ཉིད་བྱིས་པའི་གཟུགས་ ཀྱིས་ནི། །སངས་རྒྱས་
མཛད་པ་བྱེད་པར་འགྱུར། །དེ་ཚེ་དགོན་ཆེན་རབ་དགའ་བ། ཁ་བ་ཅན་ནང་
ཡོད་པ་ཡིན། །ཞེས་གསལ་བར་ལུང་བསྟན་ཏེ། དེ་ཡང་རྒྱལ་བ་མྱ་ངན་ལས་
འདས་ནས་འགྲོ་བ་མགོན་སྐྱབས་དང་བྲལ་བར་གྱུར་པ་ན་རྗེ་བཙུན་འཇམ་
དཔལ་དབྱངས་བྱིས་པ་སྟེ་ཐ་མལ་པའི་ཚུལ་བཟུང་ནས་སེམས་ཅན་གྱི་དོན་རྒྱ་
ཆེར་མཛད་པ་དང༌། ལྷག་པར་བྱང་ཕྱོགས་ཁ་བ་ཅན་དུ་དགའ་ལྡན་ཞེས་བྱ་
བའི་དགོན་པར་སངས་རྒྱས་ཀྱིས་མཛད་པ་བྱེད་པ་དང་། མཚན་ཡང་བློ་བཟང་
གྲགས་པ་ཞེས་འབྱུང་བར་ལུང་བསྟན། ཡང་འཇམ་དཔལ་རྩ་རྒྱུད་ལས། བློ་
ལྡན་དང་པོར་ཡེ་གེ་མ། །དེ་བཞིན་སྡོམ་བརྩོན་དད་པ་བྱུང་། །རྣམ་པ་དུ་མར་
སྡོམ་ བརྩོན་ གསུངས། །དེ་ ཚེ་ མཐའ་ ཡས་ འབྱུང་ བར་ འགྱུར། །སྡོམ་ བརྩོན་
ཐམས་ཅད་བསྒྲགས་པ་ཡང་། །སྟོན་པའི་བསྟན་པ་གསལ་བར་བྱེད། །བསྟན་
པ་དེ་ཚེ་ས་སྟེང་དུ། །རྣམ་པར་ཉམས་ཤིང་སྣང་མེད་ལ། ། སྟོན་པའི་གཟུགས་
བརྙན་ཡིད་དུ་འོང་། །བྱེད་པར་འགྱུར་བར་ཐེ་ཚོམ་མེད། ། ཐམས་ཅད་བྱང་
ཆུབ་ལུང་བསྟན་ཏེ། །ང་ཡི་བྱང་ཆུབ་མཆོག་ཐོབ་འགྱུར། །དེར་ནི་འཇིག་རྟེན་
སྦྱིན་གནས་འགྱུར། །སྲིད་པ་གསུམ་གྱི་མཐར་ཡང་བྱེད། །སྔགས་དང་རྒྱུད་ལ་
167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མངོན་བརྩོན་པའི། །གྲགས་པ་འཛིན་པར་ཤེས་པར་བྱ། །ཞེས་ཤིན་ཏུ་གསལ་
བར་ལུང་བསྟན་ཏེ། ཡི་གེ་མ་ཞེས་པ་ནི། བློ་བཟང་གྲགས་པ་ཞེས་པའི་སཾ་སྒོ་
ཏའི་སྐད་ཀྱི་མིང་ཡིག་དང་པོ་སྟེ། བློ་བཟང་གྲགས་པ་ཞེས་པའི་སྐད་དོད་ལ།
མ་ཏི་བྷ་དྲ་ཀིརྟི་ཞེས་འབྱུང་ངོ༌། །དེ་ཡང་མ་ཏི་ཞེས་པ་གཞན་དག་འཁྲུལ་གཞི་
མི་འབྱུང་བའི་ཕྱིར་རྗེ་འདིའི་མཛད་ཆེན་བཞིའི་ཡ་གྱལ་ཆོ་འཕྲུལ་མཆོད་པའི་
མཛད་པ་ཇོ་བོ་ལ་དབུ་རྒྱན་ཕུལ་ཏེ་ཡིད་འོང་དུ་བྱེད་པ་དང་། དེའི་ཚེ་གདུལ་བྱ་
བགྲང་བ་ལས་འདས་པ་ལ་དགེ་བའི་རྩ་བ་བསྐྱེད་དེ་བྱང་ཆུབ་ཏུ་ལུང་བསྟན་པ་
ཐོབ་པར་འགྱུར་བ་དང༌། དེ་ལྟ་བུའི་བསྟན་པ་འཛིན་པའི་བདག་ཉིད་ཆེན་པོ་
དེ་གྲགས་པའི་མཚན་ཅན་ཞིག་བྱུང་ངོ༌། །ཞེས་གཞན་སུ་དང་ཡང་མི་ནོར་བར་
བྱ་བའི་ཕྱིར་གསེར་བརྟག་པའི་རྡོ་ཀ་ཞི་པ་ལྟར་ལུང་བསྟན་མཛད་དོ། །དེ་ལྟར་
མདོ་རྒྱུད་དུ་མ་ནས་ལུང་བསྟན་ཅིང་སྔོན་གྱི་སྐྱེས་བུ་དམ་པ་དུ་མས་ཀྱང་བསྟན་
པའི་བདག་པོ་རྗེ་བླ་མ་འདི་ལྟར་འབྱོན་ པ་ ལུང་བསྟན་ཏེ། ཆོས་རྒྱལ་སྲོང་
བཙན་སྒམ་པོས། དེ་ནས་ཁྱད་པར་བསྙེན་བཀུར་ཆེར་མཛད་པ། །དགེ་སློང་
བྱང་སེམས་ཤར་ཕྱོགས་སྐུ་འཁྲུངས་པ། །གསང་སྔགས་འཆང་ཞིང་སྐྱེས་ཆེན་
དམ་པ་ནི། །སྙིང་པོའི་མཐའ་རྟེན་རྣལ་འབྱོར་ཆེན་པོ་དེས། །ཞལ་ཡང་བསྒྱུར་
ཞིང་བསྙེན་བཀུར་ཆེན་པོ་མཛད། །དེ་ལ་བསྙེན་བཀུར་ཆེར་བྱེད་དེ་དག་ནི། །
འཕགས་པའི་གང་ཟག་དགེ་སྦྱོར་ཤ་སྟག་གོ །དེ་ཕྱིར་དེ་དག་ཀུན་ལ་གུས་པ་
བསྐྱེད། །དེ་དག་ཅི་ཕྱིར་འཕགས་པ་ཡིན་ཞེ་ན། །སངས་རྒྱས་རྣམས་ལ་མཛད་
པ་ ཆེན་ པོ་ མཛད། །དེ་ ཕྱིར་ དེ་ དག་ འཕགས་ པའི་ གང་ ཟག་ གོ །དེ་ ལྟར་
འཕགས་པའི་གང་ཟག་རྣམས་འབྱུང་ཞིང་། །འཁོར་ནི་ལེགས་གནས་སྟོན་པའི་
- 168 -



ལམ་རིམ་བླ་མ་བརྒྱུད་པའི་རྣམ་ཐར། །
གསུང་རབ་དང༌། །སྟོན་པའི་སྐུ་གཟུགས་དངོས་སུ་བཞུགས་པ་དང་། །རི་བོ་
ཡོན་ཏན་ཅན་ཡང་དེ་ན་ཡོད། །ཅེས་བདག་ཉིད་ཆེན་པོ་འདི་འཁྲུངས་ཡུལ་
དང་། དགེ་བསྙེན་གྱི་སྡོམ་པ་བཞེས་པའི་མཚན་དང་། ཇོ་བོ་རྣམ་གཉིས་ལ་
དབུ་རྒྱན་འབུལ་བ་དང་། མཆོད་པ་རྒྱ་ཆེན་པོ་མཛད་དེ་བསྟན་པ་རྒྱས་པར་
མཛད་པ་དང་། གསུང་ལས་སྐྱེས་པའི་འཕགས་པའི་གང་ཟག་མཐའ་ཡས་པ་
འབྱུང་ཞིང་སྟོན་པའི་བསྟན་པ་ཆེས་ཆེར་གསལ་བར་མཛད་པ་རྣམས་གསལ་
བར་ལུང་བསྟན་ཏོ། །ཇོ་བོ་རྗེ་དཔལ་ལྡན་ཨ་ཏི་ཤ་དང་འབྲོམ་རིན་པོ་ཆེ་
གཉིས་ཀྱིས་ཡེར་པ་ལྷ་རི་སྙིང་པོར་ལོ་གསུམ་གྱི་བར་དུ་འགྲོ་བ་མཛད་པའི་
གསང་ཆོས་བཀའ་གདམས་གླེགས་བམ་ལས། བླ་མ་དྲི་མ་མེད་པས། བདག་
ཀྱང་གནས་དེར་ལྷ་འདྲེ་འདུལ་དུ་འགྲོ །ཞེས་སློབ་དཔོན་པདྨ་དང་། སྤྲུལ་པ་
གཅིག་ནི་རྒྱ་གར་གནས་སུ་འགྲོ །ཞེས་ཇོ་བོ་ཆེན་པོ་དང༌། སྤྲུལ་པ་གཅིག་ནི་
བལ་པོའི་མཐིལ་དུ་འགྲོ །ཞེས་པཎྜི་ཏ་པདྨ་ཏ་བཛྲ་དང༌། སྤྲུལ་པ་གཅིག་ནི་
མདོ་ཁམས་སྨད་ལ་འགྲོ །མདོ་སྨད་དུ་འཁྲུངས་པ་འཇམ་མགོན་བླ་མ་དང་།
མར་ མེ་མཛད་ ཀྱང་ གནས་ མཆོག་འདིར། །སྒྲོལ་ མར་ བཅས་ཏེ་ སྤྲུལ་ སྟོང་
འགྱེད། །ལྷག་པར་ཆགས་མེད་བསོད་སྙོམས་པས། །སྙན་པའི་དབྱངས་ཀྱིས་
གསོལ་བ་འདེབས། །ཕྱོགས་བཞིའི་ལས་ཅན་དབང་དུ་སྡུད། །ང་ ཡི་ མཆོད་
ཚོགས་རྒྱས་པར་བྱེད། །མར་མེ་མཛད་དང་བྱམས་པ་ཡང་། ཁྱོད་ཀྱི་གྲོགས་བཟང་
སྤེལ་བར་བྱེད། །རིང་པོར་མི་ཐོགས་གནས་མཆོག་འདིར། །མཆོད་ཚོགས་རྒྱ་
མཚོ་ འདུ་ བར་ འགྱུར། །སྤྱན་ རས་ གཟིགས་ དབང་ བཟང་ པོར་ སྤྲུལ། །ཞེས་
དང༌། གླེགས་ བམ་ ཕ་ ཆོས་ ལས། གྲགས་ དང༌ ཡང་ གྲགས་ རིན་ ཆེན་ གྱི། །
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྲགས་ པའི་ མཐའ་བཟང་ དཔལ་ དུ་ གྲགས། །བློ་གྲོས་ཤེས་ རབ་ གཞན་དུ་
གསོལ། །གཞན་ཡང་གྲགས་པའི་མཚན་རབ་ཅན། །མང་པོས་འགྲོ་བའི་བདེ་
སྐྱིད་བསྐྲུན། །ཞེས་དང་། དེ་ཉིད་ལས། བདག་གི་སྤྲུལ་པ་དམ་པ་ཞིག །རེས་
འགའ་དགེ་སློང་ཉིད་དུ་སྤྲུལ། །དེས་ནི་གནས་དེ་སྐྱོང་བར་བྱེད། །རེས་འགའ་
བྱིས་པའི་གཟུགས་སུ་འོང་། །རེས་འགའ་དབུལ་ཕོངས་སྤྲང་པོའི་གཟུགས། །
རེས་འགའ་བྱོལ་སོང་བྱ་ཁྱིའི་གཟུགས། །རེས་འགའ་གསོལ་འདེབས་དབྱངས་
ཀྱི་གཟུགས། །རེས་འགའ་ཡིག་འབྲུ་གཟུངས་ཀྱི་གཟུགས། །གྲགས་པ་ཅན་ནི་
དགེ་སློང་ངོ༌། །བསྟན་གནས་བར་དུ་ཡང་ཡང་འོང་། །དེ་ནི་རྒྱུད་པ་ཉིད་དང་
མཚུངས། ཁྲིམས་ལྡན་དེ་ཡིས་བྱིན་བརླབས་ཤིང་། །སྐྱེས་བུ་གསུམ་ནི་དོན་
གཉེར་བའི། །བྱ་བ་མྱོང་བ་བརྒྱ་ ཕྲག་ ཙམ། །གནས་དེར་བསམ་གཏན་སྒོམ་
པར་བྱེད། །ཅེས་དང་། ལྷ་དང་བཅས་པའི་མཆོད་པ་གནས། །བཀུར་འོས་ཉིད་
དུ་ངེས་པར་འགྱུར། །མདོར་ན་གནས་མཆོག་དེ་དག་ཏུ། །དང་པོ་བཞི་གྲྭ་ནས་
བཟུང་སྟེ། །ཐ་མར་སྟོང་ཕྲག་ཕྱེད་དང་གསུམ། །བསླབ་པ་གསུམ་ལྡན་ཤཱཀྱའི་
སྲས། །འགྲོ་ བ་ ཀུན་ གྱི་ མགོན་ དུ་ འགྱུར། །གནས་དེར་ ཕྱོགས་ དང༌ ཕྱོགས་
མཚམས་ནས། །དགེ་འདུན་དཔག་མེད་འདུ་བར་འགྱུར། །སྤྱིར་ཡང་ལས་ཅན་ཕྱོགས་
བཅུར་འཕྲོ། །ཕྱི་ཡི་རྒྱ་མཚོ་དག་དང་མཚུངས། །ཆུ་བོ་བརྒྱ་ཡིས་གང་མི་ནུས། །
ཅི་ཙམ་ཞིག་གིས་དམའ་མི་ནུས། །ཞེས་དང་། ཡང་། ཐ་མར་བསྟན་པའི་མེ་རོ་
དག །གྲགས་པའི་མཚན་གྱིས་ གསོ་བར་བྱེད། །དུ་མའི་ ཕན་བདེ་ སྒྲུབ་བྱེད་
པའི། །དེ་ཡང་གནས་མཆོག་དམ་པ་ཡི། །ཞེས་རྗེ་བདག་ཉིད་ཆེན་པོ་འཁོར་
དང་བཅས་པ་གསལ་བར་ལུང་བསྟན་ཏོ། །རྗེ་བཙུན་འཇམ་དཔལ་དབྱངས་
- 170 -



ལམ་རིམ་བླ་མ་བརྒྱུད་པའི་རྣམ་ཐར།
ཀྱིས་གྲུབ་ཆེན་འཇམ་དཔལ་རྒྱ་མཚོ་ལ་གསུངས་བའི་ལུང་བསྟན་ལས་ཀྱང་།
སྔོན་བསྐལ་པ་གྲངས་མེད་དཔག་ཏུ་མེད་པའི་སྔ་རོལ་ཏུ། དེ་བཞིན་གཤེགས་
པ་དབང་པོའི་ཏོག་ཅེས་བྱ་བ་འཇིག་རྟེན་དུ་བྱུང་སྟེ། འཁོར་ཚོགས་རྒྱ་མཚོའི་
དབུས་སུ་ཐེག་པ་མཆོག་ཏུ་གྱུར་པ་རྡོ་རྗེ་ཐེག་པའི་ཆོས་ཀྱི་འཁོར་ལོ་བསྐོར་
བར་མཛད་དོ། །དེའི་ཚེ་རྗེ་བདག་ཉིད་ཆེན་པོ་འདི་ཉིད་རྗེ་བཙུན་འཇམ་དཔལ་
དབྱངས་ཀྱི་སྲས་ཀྱི་ཐུ་བོ། གཟུངས་དང་། སྤོབས་པ་དང་། མངོན་པར་ཤེས་པ་
དང་། ཏིང་ངེ་འཛིན་དང་། བདེན་གཉིས་མངོན་སུམ་དུ་གཟིགས་པ་དག་པའི་
ཡེ་ཤེས་ལ་སོགས་པ་ཡོན་ཏན་བསམ་གྱིས་མི་ཁྱབ་པ་དང་ལྡན་པར་གྱུར་ཏོ། །
དེ་ ནས་ རྗེ་ བཙུན་ འཇམ་ དཔལ་ དབྱངས་ འཁོར་ དང་ བཅས་ པ་ དེ་ བཞིན་
གཤེགས་པ་དབང་པོའི་ཏོག་རྡོ་རྗེ་ཐེག་པའི་ཆོས་འཁོར་བསྐོར་བའི་མདུན་
སར་གཤེགས་ཤིང་བཞུགས་པ་ན། བཅོམ་ལྡན་འདས་རྒྱལ་བ་དབང་པོའི་ཏོག་
གིས་ཚངས་པའི་དབྱངས་ཀྱིས། བྱང་ཆུབ་སེམས་དཔའ་གང་དག་མ་དག་པའི་
ཞིང་ཁམས་གྲངས་མེད་པ་རྣམས་སུ་ཟབ་མོ་དབུ་མའི་ལམ་དང་འབྲེལ་བའི་རྡོ་
རྗེ་ཐེག་པའི་ལམ་བཟང་ལུས་དང་སྲོག་ལ་མི་ལྟ་བར་རྒྱས་པར་བྱེད་པ་དེ་ནི།
རྒྱལ་ སྲས་ རྣམས་ ཀྱི་ རླབས་ཆེན་ སྤྱོད་ པ་ རྒྱ་ མཚོའི་ རབ་ དང་། ཕུལ་ དང་།
མཆོག་ཏུ་གྱུར་པའོ། །ཞེས་སེང་གེའི་སྒྲ་སྒྲགས་པ་ན། བདག་ཉིད་ཆེན་པོ་འདི་
སྙིང་སྟོབས་ཆེས་ཆེར་རྒྱས་པས་འཁོར་ཚོགས་རྒྱ་མཚོའི་དབུས་སུ་བཞེངས་ཏེ་
ཞུམ་པ་མེད་པའི་སྒྲ་དབྱངས་ཀྱིས། དེང་ནས་བརྩམས་ཏེ་ལུས་དང་སྲོག་ལ་མི་
ལྟ་བར་མ་དག་པའི་ཞིང་གྲངས་མེད་པར་ཟབ་མོ་དབུ་མའི་ལྟ་བ་དང་འབྲེལ་
བའི་རྡོ་ རྗེ་ཐེག་པའི་ལམ་བཟང་རྒྱས་པར་བྱའོ་ཞེས་དེ་བཞིན་ གཤེགས་པ་
- 171 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དབང་པོའི་ཏོག་སོགས་ཕྱོགས་བཅུའི་རྒྱལ་བ་སྲས་བཅས་དཔང་དུ་བཞག་སྟེ་
དམ་བཅས་ཤིང་ བདེན་ པའི་ ཚིག་ གི་ སྒྲ་དབྱངས་ བསྒྲགས་སོ། །དེའི་ ཚེ་ དེ་
བཞིན་གཤེགས་པ་དབང་པོའི་ཏོག་སོགས་ཕྱོགས་བཅུའི་སངས་རྒྱས་ཐམས་
ཅད་ཀྱིས་ལེགས་སོ། ཁྱོད་ནི་བྱང་ཆུབ་སེམས་དཔའི་སྙིང་སྟོབས་ཆེན་པོའོ། །
ཞེས་དབུགས་དབྱུང་ཞིང་། དེ་ནས་བཟུང་སྟེ་སངས་རྒྱས་ཀྱི་ཞིང་ཐམས་ཅད་
དུའང་བདག་ཉིད་ཆེན་པོ་འདིའི་མཚན་བྱང་ཆུབ་སེམས་དཔའ་སྙིང་སྟོབས་
ཆེན་པོར་གྲགས་སོ། །དེ་ནས་རྒྱལ་བ་དབང་པོའི་ཏོག་སྐུ་ལས་འོད་ཟེར་གྱི་
ཚོགས་བྱེ་བ་དཔག་ཏུ་མེད་པ་འགྱེད་ཅིང་ཞལ་འཛུམ་པ་དང་ལྡན་པས། ཁྱོད་
ཀྱིས་ཇི་ལྟར་དམ་བཅས་པ་བཞིན་དུ་དེང་ནས་བཟུང་སྟེ་མ་དག་པའི་ཞིང་
གྲངས་མེད་པ་རྣམས་སུ་མདོ་སྔགས་ཀྱི་དམ་ཆོས་རྒྱས་པར་བྱས་ཏེ། མཐར་
གྱིས་ངོ་མཚར་རྨད་བྱུང་བཀོད་པའི་ཞིང་དུ་དེ་བཞིན་གཤེགས་པ་སེང་གེའི་ང་
རོ་ཞེས་བྱ་བའི་རྫོགས་པའི་སངས་རྒྱས་སུ་འགྱུར་རོ་ཞེས་ལུང་བསྟན་པར་
མཛད་དོ། །ཡེ་ཤེས་ཀྱི་མཁའ་འགྲོ་མ་མ་ཅིག་ལབ་ཀྱི་སྒྲོན་མས་གཅོད་གཞུང་
ཆེན་མོར་བསྟན་པའི་འཕེལ་འགྲིབ་ལུང་བསྟན་པ་ལས། ཡུམ་གྱིས་དེ་ལྟ་བུའི་
རྒྱལ་ཁྲིམས་དང་ཆོས་ཁྲིམས་འཕྱུགས་པའི་དུས་སངས་རྒྱས་ཀྱི་བསྟན་པ་མུན་
ནག་ཏུ་གློག་འཁྱུག་པ་ལྟ་བུ་ཞིག་འབྱུང་ཞེས་གསུངས་པ་ལ། བསོད་ནམས་
རྒྱན་ལ་སོགས་པ་བུ་མོ་བཞིས། དེ་ལྟ་བུའི་བཀའ་དྲིན་ཅན་དེ་སུ་ལགས། ཞེས་
སོགས་མང་དུ་ཞུས་པའི་ལན་དུ། བུ་མོ་ཁྱོད་ཀྱིས་དྲིས་པའི་བྱང་སེམས་དེ། །མ་
འོངས་བསྐལ་བཟང་སངས་རྒྱས་བདུན་པ་ཡིན། །ད་ལྟ་བྱང་ཆུབ་སེམས་དཔའི་
སྙིང་སྟོབས་ཆེ། །སྙིགས་དུས་ལོག་སྤྱོད་བོད་ཡུལ་བྱུང་བའི་ཚེ། །དགེ་སློང་ཚུལ་
72 -



ལམ་རིམ་བླ་མ་བརྒྱུད་པའི་རྣམ་ཐར། །
འཛིན་གྲགས་པའི་མཚན་ཐོགས་ཏེ། །གང་གི་ཞིང་དུ་སེང་གེའི་ང་རོར་གྲགས།
ཁྲིམས་འཆལ་ལོག་སྤྱོད་སྤོབས་པ་ཟིལ་གནོན་པས། ཁྲིམས་འཆལ་བག་མེད་
ཡང་ དག་ ཁྲིམས་ ལ་ སྦྱོར། །ཐུབ་ ཉིད་ སྲོལ་ བཏོད་ བསྟན་ པའི་ ཕྱག་རྟགས་
འཛིན། །བསྟན་པ་གསལ་བར་བྱེད་པའི་དགེ་སློང་ངོ༌། །མཐའ་ཡས་རྒྱུད་སྡེའི་
ཚོགས་ལ་དབང་བསྒྱུར་ཞིང་། །རྒྱུད་སྡེ་རྒྱ་མཚོའི་དགོངས་པའི་བཅུད་ཕྱུང་
ནས། །གདུལ་བྱར་གྱུར་ པའི་ སྐལ་ལྡན་ཚིམ་པར་མཛད། །ཅེས་བདག་ཉིད་
ཆེན་པོ་འདི་སྙེགས་མའི་དུས་འདིར་བསམས་བཞིན་དུ་བྱོན་ཏེ་མདོ་སྔགས་ཀྱི་
བསྟན་པ་ཡོངས་སུ་རྫོགས་པ་ཆེས་ཆེར་སྤེལ་བར་མཛད་པ་གསལ་བར་ལུང་
བསྟན་ཏོ། །དེ་ ལྟར་ མདོ་ རྒྱུད་ བསྟན་ བཅོས་མང་པོ་ནས་ ལུང་ བསྟན་ ཚུལ་
བརྗོད་པ་དེ་དག་ནི། རྗེ་འདི་འབྱོན་པའི་དུས་ཚོད་དང༌། འཁྲུངས་ཡུལ་དང་།
དགོན་གནས་དང་། མཚན་དང་། མཛད་པ་རྣམ་ཐར་རྣམས་འདི་དང་འདི་ལྟར་
འབྱུང་ངོ༌། །ཞེས་གསལ་བར་ལུང་བསྟན་པ་འགའ་ཞིག་བརྗོད་པ་ཡིན་གྱི།
དོན་གྱིས་ལུང་བསྟན་པ་ནི་ཤེས་རབ་ཀྱི་ཕ་རོལ་དུ་ཕྱིན་པ་སྟོང་ཕྲག་བརྒྱད་པ་
ལས། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་རྒྱལ་བ་རང་ཉིད་མྱ་ངན་
ལས་འདས་པའི་འོག་ཏུ་རྒྱ་གར་ལྷོ་ཕྱོགས་སུ་དར་བར་འགྱུར་བ་དང་། དེ་ནས་
རྒྱ་གར་གྱི་བྱང་ཕྱོགས་ཁ་བ་ཅན་འདིར་དར་བར་འགྱུར་བ་ལུང་བསྟན་ཏེ། རྒྱ་
གར་ལྷོ་ཕྱོགས་སུ་དར་བ་ནི་རྒྱལ་བ་མྱ་ངན་ལས་འདས་ནས་ལོ་བཞི་བརྒྱ་ཙམ་
སོང་བ་ན་འཕགས་པ་ཀླུ་སྒྲུབ་འཇིག་རྟེན་དུ་བྱོན་ཏེ་ཤེར་ཕྱིན་གྱི་དོན་ཟབ་མོ་
དབུ་མའི་ལྟ་བ་ཆེས་ཆེར་དར་བར་མཛད་པའོ། །འཕགས་པ་ཀླུ་སྒྲུབ་ཅེས་བྱ་བ་
དེ་ཡང་རྗེ་བདག་ཉིད་ཆེན་པོ་འདི་ཡིན་ཏེ། རྗེ་འདི་ཉིད་འཕགས་པ་ཀླུ་སྒྲུབ་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་ཐུགས་རྒྱུད་གཅིག་པར་སྔོན་བྱོན་པའི་དམ་པ་མང་པོས་གསུངས་ཤིང་།
དོན་དེ་ལ་འཇམ་དབྱངས་ཁ་ཆེས་ཀྱང་། ནཱ་ག་ཛུ་ནའི་རྣམ་འཕྲུལ་ཙོང་ཁ་པ། །
ཞེས་བསྔགས་སོ། །བྱང་ཕྱོགས་སུ་དར་བར་འགྱུར་ཞེས་གསུངས་པ་དེ་ལ།
འདི་ལྟ་བུའི་ཤེར་ཕྱིན་ཟབ་མོ་འདི་དུས་ཀྱི་ཐ་མ་ལ་བྱང་ཕྱོགས་སུ་ཇི་ལྟར་དར་
བར་འགྱུར། ཤེར་ཕྱིན་ཟབ་མོ་འདི་འཛིན་པ་མང་པོའམ་ཉུང་ངུ་ཇི་ལྟ་བུ་ཞིག་
འབྱུང་ཞེས་ཞུས་པ་ན་བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་བྱང་
གི་ཡུལ་དང་བྱང་གི་ཕྱོགས་ཀྱི་ཆར་བྱང་ཆུབ་སེམས་དཔའ་སེམས་དཔའ་ཆེན་
པོ་མང་ཞིང་ཤིན་ཏུ་མང་དུ་འབྱུང་བར་འགྱུར་རོ། །ཤཱ་རིའི་བུ་དེ་དག་མང་མོད་
ཀྱི་མང་པོ་དེ་དག་ལས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉན་པ་དང་འབྲི་བ་
དང་འཛིན་པ་དང་འཆད་པ་དང་ཀློག་པ་དང་ཀུན་ཆུབ་པར་བྱེད་པ་དང་རབ་ཏུ་
འདོན་པ་སྟོན་པ་དང་ཉེ་བར་སྟོན་པ་དང་ལུང་འབོགས་པ་དང་ཁ་ཏོན་བྱེད་པར་
འགྱུར་བ་དང་དེ་བཞིན་ཉིད་དུ་སློབ་པ་དང་དེ་བཞིན་ཉིད་དུ་བསྒྲུབ་པ་དང་དེ་
བཞིན་ཉིད་དུ་རྣལ་འབྱོར་དུ་བྱེད་པར་འགྱུར་བ་དང་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་བཤད་པ་ན་འགོང་བར་མི་འགྱུར་ཀུན་ཏུ་ཞུམ་པར་མི་འགྱུར་བག་
ཚ་བར་མི་འགྱུར་བག་འཁུམས་པར་མི་འགྱུར་ཡིད་ཕྱིར་ཕྱོགས་པར་མི་འགྱུར་
དངངས་པར་མི་འགྱུར་ཀུན་ཏུ་སྐྲག་པར་མི་འགྱུར་ཀུན་ཏུ་སྐྲག་པ་དང་ལྡན་
པར་མི་འགྱུར་བའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ནི་
ཆེས་ཉུང་བར་འགྱུར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་
ནི་ཡུན་རིང་བོ་ནས་ཐེག་པ་ལ་ཡང་དག་པར་ཞུགས་པར་རིག་པར་བྱའོ། །དེ་
དག་ནི་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
174 -



ལམ་རིམ་བླ་མ་བརྒྱུད་པའི་རྣམ་ཐར། །
སངས་རྒྱས་རྣམས་ཀྱི་རྗེས་སུ་འབྲང་ཞིང་ཡོངས་སུ་དྲིས་པ་དང་ཡོངས་སུ་ཞུས་
པ་དང་ཡོངས་སུ་དྲི་བ་བྱས་ཤིང་གང་ཟག་བྱང་ཆུབ་སེམས་དཔའི་ཐེག་པ་ཅན་
རིགས་ཀྱི་བུའམ་རིགས་ཀྱི་བུ་མོ་དེ་དག་གིས་སྔོན་གྱི་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་མཆོད་པ་ཡིན་
ནོ། །དེ་དག་ནི་ཚུལ་ ཁྲིམས་ཡོངས་སུ་རྫོགས་པར་ བྱེད་པར་འགྱུར་རོ། །དེ་
དག་ནི་འདི་ལྟ་སྟེ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་འདི་ཉིད་
ལས་བརྩམས་ཏེ་སྐྱེ་བོ་མང་པོའི་དོན་བྱེད་པར་འགྱུར་རོ། །དེ་ཅིའི་ཕྱིར་ཞེ་ན།
དེ་ནི་འདི་ལྟར་རིགས་ཀྱི་བུ་དང་རིགས་ཀྱི་བུ་མོ་དེ་དག་ལ་ང་ཉིད་ཀྱིས་ཐམས་
ཅད་མཁྱེན་པ་ཉིད་དང་ལྡན་པའི་གཏམ་བྱས་སོ། །དེ་དག་ནི་ཚེ་རབས་འཕོས་
ཀྱང་ཐམས་ཅད་མཁྱེན་པ་ཉིད་དང་ལྡན་པ་དང་ཤེས་རབ་ཀྱི་ཕ་རོལ་ཏུ་ཕྱིན་པ་
དང་ལྡན་པ་འདི་ཉིད་ལ་ཡང་དག་པར་སྤྱོད་པར་འགྱུར་རོ། །འདི་ལྟ་སྟེ་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ལས་བརྩམས་ནས་དེ་ཉིད་ཀྱི་
གཏམ་བྱེད་པར་འགྱུར་དེ་ཉིད་ཀྱི་གཏམ་ལ་མངོན་པར་དགའ་བར་འགྱུར་
རོ། །དེ་དག་ལ་ལེགས་པར་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་
མཉམ་པར་བཞག་པར་འགྱུར་ཏེ་བདུད་ཀྱིས་ཀྱང་དབྱེ་བར་བྱེད་མི་ནུས་ན་
འདི་ལྟ་སྟེ་སེམས་ཅན་གཞན་དག་གིས་འདུན་པའམ་སྔགས་ཀྱི་སྒོ་ནས་དབྱེ་བ་
ལྟ་ཅི་སྨོས། དེ་ཅིའི་ཕྱིར་ཞེ་ན། དེ་ནི་འདི་ལྟར་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་མཐུ་བརྟན་པའི་ཕྱིར་རོ། །རིགས་ཀྱི་བུ་དང་རིགས་ཀྱི་
བུ་མོ་དག་གིས་དེ་ཐོས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་དགའ་བ་
དང་དང་བ་དང་རབ་ཏུ་དང་བ་རྒྱ་ཆེན་པོ་ཐོབ་པར་འགྱུར་རོ། །དེ་དག་གིས་ནི་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདི་ལྟ་སྟེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སྐྱེ་བོ་མང་པོ་
དག་གིས་དགེ་བའི་རྩ་བ་བསྐྱེད་པར་འགྱུར་རོ། །དེ་ཅིའི་ཕྱིར་ཞེ་ན་འདི་ལྟར་
རིགས་ཀྱི་བུ་དང་རིགས་ཀྱི་བུ་མོ་དེ་དག་གིས་ནི་ངའི་མངོན་སུམ་དུ་ཚིག་འདི་
སྐད་དུ། བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་གིས་སྲོག་ཆགས་
བརྒྱ་ཕྲག་མང་པོ་དང་སྲོག་ཆགས་སྟོང་ཕྲག་མང་པོ་དང་སྲོག་ཆགས་བརྒྱ་སྟོང་
ཕྲག་མང་པོ་དང་སྲོག་ཆགས་བྱེ་བ་བརྒྱ་ཕྲག་མང་པོ་དང་སྲོག་ཆགས་བྱེ་བ་སྟོང་
ཕྲག་མང་པོ་དང་སྲོག་ཆགས་བྱེ་བ་བརྒྱ་སྟོང་ཕྲག་མང་པོ་དང་སྲོག་ཆགས་བྱེ་བ་
ཁྲག་ཁྲིག་བརྒྱ་སྟོང་མང་པོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ལ་ཡང་དག་པར་བཞག་པར་བྱའོ། །ཡང་དག་པར་བསྟན་པར་བྱའོ། །
ཡང་དག་པར་འགོད་པར་བྱའོ། །ཡང་དག་པར་གཟེངས་བསྟོད་པར་བྱའོ། །
ཡང་དག་པར་དགའ་བ་བསྐྱེད་པར་བྱའོ། །ཡང་དག་པར་རབ་ཏུ་དབྱེ་བར་
བྱའོ། །རྫོགས་པའི་བྱང་ཆུབ་པ་གནས་པར་བྱའོ། །སླར་མི་ལྡོག་པར་བྱའོ། །
ཞེས་སྨྲས་སོ། །ཞེས་ལུང་བསྟན་ཏོ། །འདིས་རྗེ་བདག་ཉིད་ཆེན་པོ་ཇི་ལྟར་ལུང་
བསྟན་སྙམ་ན། བྱང་ཕྱོགས་གངས་རིའི་ལྗོངས་འདིར་ཤེར་ཕྱིན་ཟབ་མོ་འདི་
འཛིན་ཅིང་ཀློག་པ་མང་པོ་ཞིག་འབྱུང་ནའང་དོན་ཕྱིན་ཅི་མ་ལོག་པར་རྟོགས་
ནས་རྒྱ་ཆེར་སྤེལ་བར་བྱེད་ནུས་པ་ནི་ཉུང་ངུ་ལས་མི་འབྱུང་བ་དང༌། དེ་ལྟར་
སྟོན་ནུས་པའི་སེམས་དཔའ་ཆེན་པོ་དེ་ནི་སྔོན་ཡུན་རིང་པོ་ནས་ལམ་ལ་སྦྱངས་
པ་བྱས་པ་ཚོགས་གཉིས་མཐར་ཕྱིན་པ་གདུལ་བྱའི་དོན་དུ་བསམ་བཞིན་དུ་
བྱོན་པ་ཞིག་འབྱུང་བ་དང༌། དེ་འདྲ་བའི་སེམས་དཔའ་ཆེན་པོ་དེ་རྒྱལ་བ་རང་
ཉིད་ཀྱི་སྤྱན་སྔར་སེམས་བསྐྱེད་ཅིང་ཤེར་ཕྱིན་ཟབ་མོ་འདིའི་དོན་རྒྱ་ཆེར་སྤེལ་
- 176 -



ལམ་རིམ་བླ་མ་བརྒྱུད་པའི་རྣམ་ཐར།
བར་ བྱའོ་ ཞེས་དམ་བཅས་ཤིང་སྨོན་ ལམ་བཏབ་ པ་ ཡིན་ པར་ གསུངས་ པ་
འདིས་རྗེ་བླ་མ་འདི་ཉིད་ལུང་བསྟན་པ་ཡིན་པར་ཤེས་ཏེ། ཤེར་ཕྱིན་ཟབ་མོ་
འདིའི་དོན་ལ་སྦས་དོན་མངོན་རྟོགས་ཀྱི་རིམ་པ་དང་། དངོས་བསྟན་སྟོང་ཉིད་
ཀྱི་རིམ་པ་གཉིས་ཡོད་ཅིང་། སྦས་དོན་མངོན་རྟོགས་ཀྱི་རིམ་པ་བཤེས་གཉེན་
དམ་པ་ཚུལ་བཞིན་དུ་བསྟེན་ནས་དང་པོར་ཐར་པ་ཆ་མཐུན་གྱི་དགེ་རྩ་བསྐྱེད།
དེ་ནས་ས་ལམ་རིམ་གྱིས་བགྲོད་ཚུལ་དང་། མཐར་འབྲས་བུ་ཐོབ་ནས་འཕྲིན་
ལས་ཉི་ཤུ་རྩ་བདུན་གྱི་སྒོ་ནས་གདུལ་བྱའི་དོན་བྱེད་ཚུལ་གྱི་བར་ལམ་གྱི་
གྲངས་དང་གོ་རིམ་དང་ངོ་བོ་རྣམས་རྒྱལ་བའི་དགོངས་པ་ཤིང་རྟ་ཆེན་པོས་
བཀྲལ་བ་ཇི་བཞིན་དུ་མཐའ་དག་པར་གཏན་ལ་འབེབས་ནུས་པ་དང་། ཇི་
ལྟར་གཏན་ལ་ཕབ་པའི་དོན་རྣམས་སྐྱེས་བུ་གསུམ་གྱི་ལམ་གྱི་རིམ་པར་བསྡུས་
ཏེ་སྐལ་བ་དང་ལྡན་པའི་གདུལ་བྱ་ལས་དང་པོ་བའི་ས་ནས་སངས་རྒྱས་ཀྱི་
སའི་བར་ལ་མཐར་གྱིས་ཁྲིད་པར་མཛད་པ་རྗེ་བླ་མ་འདི་དང་མཚུངས་པ་
གངས་རིའི་ཁྲོད་འདིར་སུ་ཡང་མ་བྱུང་བ་དང་། དངོས་བསྟན་སྟོང་ཉིད་ཀྱི་རིམ་
པ་ལའང་ཤེར་ཕྱིན་གྱི་མདོའི་དོན་འཕགས་པ་ཀླུ་སྒྲུབ་ཡབ་སྲས་ཀྱིས་ཇི་ལྟར་
བཀྲལ་བ་ལྟར་ཟབ་མོ་དབུ་མའི་ལྟ་བ་འཁྲུལ་པའི་དྲི་མ་ཐམས་ཅད་དང་བྲལ་
བ་རིགས་པའི་ལམ་ནས་གཏན་ལ་ཕབ་སྟེ་ཇི་ལྟར་སྒོམ་ཚུལ་དང་། བསྒོམས་
ནས་ས་ལམ་རིམ་གྱིས་བགྲོད་དེ་འབྲས་བུ་ཆོས་སྐུ་འགྲུབ་ཚུལ་རྣམས་མཐའ་
དག་པར་སྟོན་ནུས་པ་རྗེ་བླ་མ་འདི་དང་མཚུངས་པ་བྱང་ཕྱོགས་འདིར་སུ་ཡང་
མ་བྱུང་བས་ན་རྒྱལ་བས་བྱང་ཕྱོགས་སུ་ཤེར་ཕྱིན་གྱི་མདོ་སྡེ་ཟབ་མོའི་དོན་
རྒྱལ་བ་རང་ ཉིད་ཀྱི་དགོངས་ པ་ལྟར་ སྟོན་ནུས་པའི་སེམས་དཔའ་ཆེན་པོ་
- 177-



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འབྱུང་ངོ་ཞེས་ལུང་བསྟན་པ་དེ་རྗེ་འདི་ཉིད་ལུང་བསྟན་པར་འོས་མེད་ཀྱིས་
འགྲུབ་བོ། །གཞན་ཡང་དེ་ལྟར་ཤེར་ཕྱིན་ཟབ་མོ་སྟོན་ནུས་པའི་སེམས་དཔའ་
ཆེན་པོ་དེས་རྒྱལ་བ་རང་ཉིད་ཀྱི་སྤྱན་སྔར་སེམས་བསྐྱེད་ཅིང་ཤེར་ཕྱིན་ཟབ་མོ་
འདིའི་དོན་རྒྱ་ཆེར་སྤེལ་བར་བྱའོ་ཞེས་དམ་བཅས་པ་ཡིན་པར་གསུངས་པ་
དེས་ཀྱང་རྗེ་བླ་མ་འདི་ཉིད་ལུང་བསྟན་པ་ཡིན་པར་གསལ་བར་གྲུབ་སྟེ་རྗེ་
འདིས་སྔོན་སྟོན་པ་ཐུབ་པའི་དབང་པོ་དང་ཐུགས་རྒྱུད་གཅིག་པའི་རྒྱལ་བ་
དབང་པོའི་ཏོག་གི་སྤྱན་སྔར་སྙིགས་མའི་དུས་སུ་ཟབ་མོ་དབུ་མའི་ལྟ་བ་རྒྱ་
ཆེར་སྤེལ་བར་དམ་བཅས་པ་དང་། སྟོན་པ་རྡོ་རྗེ་གདན་དུ་བཞུགས་པའི་ཚེ་
ཤེལ་དཀར་པོའི་ཕྲེང་བ་ཕུལ་ཏེ་ཟབ་མོ་དབུ་མའི་ལྟ་བ་སྤེལ་བར་ཐུགས་
བསྐྱེད་ཅིང་དམ་བཅས་པ་སྔར་དྲངས་ཟིན་པ་ལྟར་རོ། །བདག་ཅག་གིས་རྗེ་བླ་
མ་འདི་ལྟར་ལུང་བསྟན་ཏོ་ཞེས་བརྗོད་པ་འདི་ཡང་རྗེའི་རྗེས་འཇུག་ཡིན་པ་རྒྱུ་
མཚན་དུ་བྱས་པའི་རྨོངས་ཞེན་དང་འདུ་ཤེས་བསྒྱུར་ཏེ་རབ་བརྟག་དང་ཟོལ་
བསྟོད་བྱས་པ་མིན་གྱི་རྒྱལ་བའི་དགོངས་པ་འགྲེལ་པ་ལ་རྗེ་འདི་ཉིད་དང་
མཚུངས་པ་གཞན་མེད་དོ་ཞེས་སྨྲས་པ་དེ་ནི་སྣང་རུང་མ་དམིགས་པའི་རྟགས་
ཡང་དག་པས་གྲུབ་པ་ཡིན་ནོ། །གཞན་ཡང་ལྷོ་བྲག་གྲུབ་ཆེན་ལ་གསང་བདག་
ཕྱག་ན་རྡོ་རྗེས་ལུང་བསྟན་བྱུང་བ་དང་། བླ་མ་དབུ་མ་པ་ལ་རྗེ་བཙུན་འཇམ་
དཔལ་དབྱངས་ཀྱིས་ལུང་བསྟན་བྱུང་བ་སོགས་ལྷག་པའི་ལྷ་རྣམས་ཀྱིས་ལུང་
བསྟན་པའི་ཚུལ་མང་དུ་ཡོད་དེ་འོག་ཏུ་རིམ་བཞིན་འཆད་དོ། །དེ་ལྟར་མདོ་
རྒྱུད་བསྟན་བཅོས་རྣམས་ནས་ལུང་བསྟན་པ་ལྟར། རྗེ་བླ་མ་འདི་ཉིད་གང་དུ་
འཁྲུངས་པའི་ཡུལ་ནི་མདོ་ཁམས་སྨད་ཀྱི་སའི་ཆ་ཤར་ཙོང་ཁ་ཞེས་གྲགས་པ་
178-



ལམ་རིམ་བླ་མ་བརྒྱུད་པའི་རྣམ་ཐར། །
དེ་ཡིན་ལ། དེར་ཇི་ལྟར་འཁྲུངས་པའི་ཚུལ་ནི། མེ་ཕོ་སྤྲེའུའི་ལོ་དགུན་གྱི་དུས་
རྗེ་འདིའི་ཡབ་ཀྱི་མནལ་ལམ་དུ། རྒྱ་ནག་རི་བོ་རྩེ་ལྔ་ནས་འོང་ཟེར་བའི་བཙུན་
པ་མེ་ཏོག་གི་ཕྲེང་བ་དུ་མ་སྦྲེལ་བའི་ཆོས་གོས་དང༌། སུམ་ཅུ་རྩ་གསུམ་གྱི་ཤིང་
ལོ་ཡིན་ཟེར་བ་དར་སེར་པོ་འདྲ་བའི་ཤམ་ཐབས་ཅན་པོ་ཏི་ཁྱེར་བ་ཞིག་བྱུང་
ནས། ང་ཁྱེད་ལ་གནས་ཤིག་གཡོར་བ་ཡིན་ཟེར་ནས་མཆོད་ཁང་ཞིག་ཡོད་
པའི་ནང་དུ་སོང་བའི་སྣང་བ་བྱུང་། ཡུམ་གྱི་མནལ་ལམ་དུ་ཡང་མེ་ཏོག་གི་ཐང་
ཆེན་པོ་ཞིག་ཏུ་བུད་མེད་སྟོག་ཕྲག་ཙམ་གྲལ་བྱས་པའི་ནང་ནས་ཡུམ་རང་ཡང་
བསྡད་པར་ཤར་ནས་ཁྱེའུ་དཀར་པོ་བུམ་པ་འཛིན་པ་ཞིག་དང༌། ནུབ་ནས་བུ་
མོ་དམར་མོ་རྨ་བྱའི་སྒྲོ་མདོངས་སྡེར་མ་ཙམ་ཡོད་པ་ཞིག་ལག་པ་གཡས་ན་
བཟུང་། མེ་ལོང་ཆེན་པོ་ཞིག་གཡོན་ན་བཟུང་ནས་བྱུང་བས། དེ་གཉིས་གྲོས་
བྱས་ཏེ་བུད་མེད་ཐམས་ཅད་ལ་འདིས་རུང་ངམ་འདིས་རུང་ངམ་ཞེས་ཁྱེའུ་དེས་
བུ་མོ་དེ་ལ་འདྲི་ཞིང་བུ་མོ་དེས་གཞན་རྣམས་རེ་རེ་ལ་སྐྱོན་རེ་བཏགས། ཁྱེའུ་
དེས་ཡུམ་ལ་མཛུབ་མོ་བཙུགས་ནས་འདིས་རུང་ངམ་ཞེས་འདྲི་བ་ལ། བུ་མོ་
དེས་འཛུམ་བྱས་ནས་རུང་ཟེར། འོ་ན་འདི་ལ་ཁྲུས་གྱིས་ཟེར་ནས། ཇི་ལྟར་
བལྟམས་པ་ཞེས་སོགས་དབྱངས་དང་བཅས་ཁྲུས་བྱས་པས་ལུས་ཀྱི་དྲི་མ་དག་
ནས་བདེ་སངས་སངས་པའི་སྣང་བ་ཞིག་བྱུང་བ་དང་། གཉིད་སད་ནས་ལུས་
ཡངས་བ་དང་སེམས་བདེ་བ་ལ་སོགས་པའི་དགེ་མཚན་དུ་མ་བྱུང་ངོ༌། །དུས་དེ་
ནས་བཟུང་སྟེ་ཁྱིམ་མཚེས་དང་ཡུལ་མི་རྣམས་ཀྱི་རྨི་ལམ་དུའང་དགེ་འདུན་
མང་པོས་ཇོ་བོ་རིན་པོ་ཆེ་དབུས་ནས་གདན་དྲངས་བྱུང་བ་སོགས་རྨི་ལྟས་ངོ་
མཚར་བ་མང་དུ་བྱུང་བ་དང༌། ཉི་ཟླ་སྐར་གསུམ་དུས་གཅིག་ལ་ཤར་བ་དང་།
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེ་ཏོག་གི་ཆར་ཡང་ཡང་འབབ་པ་དང་སྤོས་ཀྱི་དྲི་བཟང་པོ་བྲོ་བ་དང༌། ནམ་
མཁའ་ལ་རོལ་མོའི་སྒྲ་གྲག་པ་དང་། ས་གཡོ་བ་ལ་སོགས་པའི་ངོ་མཚར་བའི་
ལྟས་ཡུལ་དེར་ཀུན་གྱི་མཐུན་སྣང་དུ་གྲུབ་པ་དུ་མ་བྱུང་ངོ༌། །དེ་ནས་བྱ་ལོ་ཟླ་
བ་དང་པོའི་ཚེས་བཅུའི་ནུབ་མོ་ཡུམ་གྱི་མནལ་ལམ་དུ་དགེ་འདུན་བསམ་གྱིས་
མི་ཁྱབ་པས་གདུགས་དང་རྒྱལ་མཚན་དང་རྔ་བོ་ཆེ་ལ་སོགས་པ་མཆོད་པའི་བྱེ་
བྲག་མཐའ་ཡས་པ་བཟུང་སྟེ། སྤྱན་རས་གཟིགས་འབྱོན་པ་ལ་བསུ་བ་བྱེད་
ཟེར་ཀྱིན་འདུག་པས་ཕྱོགས་ཀུན་ཏུ་བལྟས་ཀྱང་མ་མཐོང་། རྗེས་ལ་བལྟས་
པས་སྤྲིན་གྱི་ཐད་ཙམ་དུ་གསེར་སྐུ་རི་བོ་ཙམ་པ་འོད་ཟེར་ཉི་མ་ལྟར་ཕྱོགས་
ཐམས་ཅད་དུ་འཕྲོ་བ་དང་ཆོས་ཀྱི་སྒྲ་དབྱངས་དང་བཅས་པ་ཞིག་ལྷའི་བུ་དང་
བུ་མོ་ཡིན་ཟེར་བའི་ཆ་ལུགས་ཕུན་སུམ་ཚོགས་པ་དང་ལྡན་པ་དུ་མས་བསྐོར་
བ་ཞིག་མར་མར་བབས་བྱུང་བས་གསེར་སྐུ་དེ་ཇེ་ཆུང་ཇེ་ཆུང་ལ་སོང་། སྤྱི་
གཙུག་གི་ཐད་ཙམ་དུ་སླེབས་པའི་ཚེ་མཐོ་གང་ཙམ་པ་ཤིན་ཏུ་མཛེས་པ་ཞིག་ཏུ་
གྱུར་ནས་རང་ལ་ཐིམ། དེའི་འཁོར་རྣམས་དང་བསུ་མི་རྣམས་ཀྱང་རང་ལ་ཐིམ་
པར་མཐོང་བས་རང་ལ་ཕྱག་དང་བསྐོར་བ་དང་མཆོད་པ་བྱེད་ཅིང་བཀྲ་ཤིས་
བརྗོད་པ་སོགས་རྨིས་པས་ཕྱི་དེའི་ཉིན་པར་ནས་རིག་པ་གསལ་བ་སྐྱིད་སྣང་ཆེ་
བ་བྱུང་། དེ་ཕྱིན་མ་བརྟགས་མ་དཔྱད་པའི་དུས་ནའང་ངའི་ལུས་འདི་ལ་བརྙས་
མི་རུང་སྙམ་ནས་གཅེས་སྤྲས་དང་གཙང་སྦྲ་ལ་བརྩོན་པ་སོགས་རང་ཤུགས་
ཀྱིས་བྱུང་། ཡབ་ཀྱི་མནལ་ལམ་དུ་ལྕང་ལོ་ཅན་ནས་ཕྱག་ན་རྡོ་རྗེས་འཕངས་
སམ་སྙམ་པའི་གསེར་གྱི་རྡོ་རྗེ་འབར་བ་ཞིག་ཡུམ་ལ་ཐིམ་པ་རྨིས་པས་བུ་
སྟོབས་ལྡན་ཞིག་སྐྱེ་བ་ཡིན་ནམ་ཞེས་གླེང་བ་བྱུང་ངོ༌། །སྐུ་བལྟམས་པའི་དུས་
- 180 -



ལམ་རིམ་བླ་མ་བརྒྱུད་པའི་རྣམ་ཐར། །
ལ་བབ་པའི་ཚེ་ཡུམ་གྱི་མནལ་ལམ་དུ། དགེ་འདུན་མང་པོ་དང་སྐྱེ་བོའི་ཁྲོམ་
ཆེན་པོས་མཆོད་པ་རྣམ་ལྔ་ཁྱེར་ནས་མཆོད་ཁང་མཇལ་ཟེར། དེ་གང་ན་ཡོད་
དྲིས་པས་སྔར་གྱི་ཁྱེའུ་དཀར་པོ་དེས་ཆུ་ཤེལ་གྱི་ལྡེ་མིག་ཞིག་བཟུང་ནས་འདི་
ན་ཡོད་ཟེར་ཞིང་ཡུམ་རང་གི་བྲང་ན་སྒོ་ཆུང་སེར་པོ་ཞིག་འདུག་པ་བྱེ་བའི་ནང་
ནས་སྔར་ལུས་ལ་ཐིམ་པའི་གསེར་སྐུ་དེ་བཏོན་ནས་དྲི་མས་ཅུང་ཟད་ནོགས་པ་
ལ་སྔར་གྱི་བུ་མོ་དེ་བྱུང་ནས་དེ་ལ་བུམ་ཆུས་ཁྲུས་བྱས། རྨ་བྱའི་སྒྲོས་བྱབས་རྒྱ་
གར་གྱི་སྐད་ཡིན་ནམ་སྙམ་པའི་དར་དིར་ཡང་མང་པོ་དབྱངས་སུ་ལེན་ཞིང་ལྷ་
དེ་ ལ་ མཆོད་ པ་ འབུལ་ ཀྱིན་འདུག་ པའི་ སྣང་བ་བྱུང་། གཉིད་ སད་ནས་ཐོ་
རངས་སྐར་ཆེན་ཤར་བ་དང་སྟབས་གཅིག་པར་རབ་བྱུང་དྲུག་པའི་མེ་མོ་བྱའི་
ལོ་ ངོ་མཚར་བའི་ལྟས་མང་པོ་དང་བཅས་བདེ་བར་འཁྲུངས་སོ། ། དེའི་ཚེ་
ཚངས་པ་དང་བརྒྱ་བྱིན་ལ་སོགས་པའི་དཀར་ཕྱོགས་ཀྱི་ལྷ་རྣམས་ཀྱིས་ད་ནི་
འགྲོ་བ་མགོན་དང་ བཅས་སོ། །ཐུབ་ པའི་ བསྟན་ པ་ ཉམས་ པ་ གསོས་ པར་
འགྱུར་རོ། །བདུད་ཀྱི་སྡེ་ ཕམ་མོ། །དཀར་ཕྱོགས་ཀྱི་ལྷ་རྣམས་རྒྱལ་ལོ་ཞེས་
ཤིས་པ་བརྗོད་པའི་ཚིག་འཛམ་བུའི་གླིང་ནས་འོག་མིན་གྱི་བར་དུ་བསྒྲགས་
ཤིང་། ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱིས་བདག་ཉིད་
ཆེན་པོ་འདིའི་དོན་གྲུབ་པར་གྱུར་ཅིག་ཅེས་སྨོན་ལམ་ མཛད་ཅིང་མེ་ཏོག་
གཏོར། གསང་བའི་བདག་པོ་ཕྱག་ན་རྡོ་རྗེ་དང་། རྒྱལ་པོ་ཆེན་པོ་རྣམ་ཐོས་
སྲས་ལ་སོགས་པ་གཡེལ་བ་མེད་པར་རྗེས་སུ་འབྲངས་ཏེ་བར་ཆད་བསྲུང་བ་
ལ་བརྩོན་པར་གྱུར་ཏོ། །རྒྱལ་བ་ཐམས་ཅད་ཀྱི་གདུང་འཚོབ་རྒྱལ་བའི་མྱུ་གུ་
གངས་ཅན་གསེར་གྱི་ས་གཞིར་གསར་དུ་འཁྲུངས་པ་གཞོན་ནུའི་གཟུགས་ཅན་
གྲོ
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེའི་དབུ་ནི་གདུགས་ལྟ་བུ་དང་། དཔྲལ་བ་དབྱེས་ཆེ་ཞིང་སྨིན་མ་འབྱར་ལ་
ཤངས་ཀྱི་གཟེངས་མཐོ་བ་དང༌། སྙན་ཤལ་རིང་ཏུ་འཕྱང་ཞིང་ཡན་ལག་དང་
ཉིང་ལག་རྒྱས་ལ་དཀུ་སྐབས་ཕྱེད་པ་དང༌། དབང་པོ་ཡོངས་སུ་གསལ་ཞིང་
པགས་པའི་མདོག་ནི་མེ་ཏོག་ཀུནྡ་ལྟར་དཀར་བ། ལྗགས་པདྨའི་འདབ་མ་ལྟར་
འཇམ་ཞིང་མཉེན་ལ་རིང་བ། མཆུ་སྒྲོས་བིམ་པ་ལྟར་དམར་བ་སོགས་མཚན་
བཟང་གིས་མཛེས་པ་འཇིག་རྟེན་ཀུན་གྱི་མིག་གི་བདུད་རྩི་ལྟ་བུ་ཞིག་བྱུང་བར་
གྱུར་ཏོ། །ཡབ་ཡུམ་དེ་གཉིས་ཀྱང་ཐ་མལ་པ་མིན་པར་སྔོན་ཡུན་རིང་པོ་ནས་
བདག་ཉིད་ཆེན་པོ་འདིས་བསྟན་འགྲོའི་དོན་རྒྱ་ཆེན་པོ་མཛད་པའི་ཚེ་མཐུན་
པའི་རྐྱེན་སྒྲུབ་པར་སྨོན་ལམ་བཏབ་ནས་བསམ་བཞིན་དུ་བྱོན་པ་ཞིག་སྟེ།
ཡབ་དེ་ནི་དཔའ་མཛངས་བརྟུལ་ཕོད་ཅན་འབྱོར་པ་དང་ལྡན་ཞིང་གཏོང་བ་ལ་
དགའ་བ་རིགས་མཐོ་བ་མལ་གྱི་རིགས། རིགས་རུས་འབྱོར་པ་ཕུན་ཚོགས་
དང༌ ལྡན་ ཡང་ ཁེངས་ པ་ མེད་ པར་སློང་བ་རྣམས་ ལ་ བྱམས་ པ། རྗེ་ བཙུན་
འཇམ་ད པལ་ དབྱངས་ ཀྱི་རྣལ་ འབྱོར་ དང༌ ལྡན་ པ། རྒྱུན་ དུ་ འཇམ་ དཔལ་
མཚན་བརྗོད་ཁ་ཏོན་དུ་མཛད་པ་ཞིག་གོ །ཡུམ་དེ་ནི་གཟུགས་བཟང་ཞིང་
མཛེས་ལ་གཡོ་སྒྱུ་ཆུང་བ། ཉམ་ཆུང་རྣམས་ལ་སྙིང་རྗེ་ཆེ། རྒྱལ་བ་བསྐྱེད་པའི་
ཡུམ་དུ་འོས་པ་ཞིག་གོ །རྒྱལ་སྲས་གཞོན་ནུ་དེ་འཁྲུངས་པའི་སང་ཉིན་ཡུལ་
དེའི་ཕུ་ན་རྡོ་རྗེ་འཇིགས་བྱེད་ཀྱི་གྲུབ་ཐོབ་ཏུ་གྲགས་པའི་བདག་ཉིད་ཆེན་པོ་
ཆོས་རྗེ་དོན་གྲུབ་རིན་ཆེན་ཞེས་བྱ་བ་བཞུགས་ཡོད་པ་དེས་ཡབ་ཡུམ་གཉིས་
ལ་ལེགས་སོའི་བསྔགས་པ་དང་གནང་སྦྱིན། རྒྱལ་སྲས་གཞོན་ནུ་དེ་ལ་བཞེས་
རྒྱུའི་བདུད་རྩི་རིལ་བུ་སྐུ་ལ་བཅང་རྒྱུའི་སྲུང་མདུད། རྟེན་འབྲེལ་བསྒྲིག་པར་
- 182 -



ལམ་རིམ་བླ་མ་བརྒྱུད་པའི་རྣམ་ཐར།
དགོངས་ཏེ་རྡོ་རྗེ་འཇིགས་བྱེད་ཀྱི་བྲིས་སྐུ་བྱིན་རླབས་ཅན་གཅིག་དང་། བུ་
ཆུང་སྐྱོང་ལུགས་ཀྱི་ཡེ་གེ་ལ་སོགས་པ་ཉེ་གནས་ཚུལ་ཁྲིམས་དང་ལྡན་པ་ཞིག་
ལ་བསྐུར་ནས་བྱུང་སྟེ་བླ་མ་དེས་ཐུགས་མཁྱེན་གྱིས་མཁྱེན་པར་འདུག །ཕྱིས་
རྒྱུ་མཚན་ཞུས་པས། ངས་རྨི་ལམ་དུ་རྡོ་ རྗེ་ འཇིགས་བྱེད་དང༌ འཇལ་བས་
གསོལ་བ་བཏབ། ཁྱད་པར་དུ་ཞལ་ཡང་ཡང་བསྟན་དུ་གསོལ་ཞེས་ཞུས་པས།
སང་ ཕོད་ད་ཙམ་ལུང་པ་འདིའི་མདའ་རུ་ཡོང་། དེ་བར་དུ་བདེ་བར་ གྱིས་
གསུངས་པས། དེ་ གང་ ཡིན་དཔྱད་ པའི་ ཕྱིར་ ཏིང་ ངེ་ འཛིན་ལ་མཉམ་པར་
བཞག་པས་ཁྱེད་ཀྱི་བུར་འདུག་པ་ཐིགས་པ་ཡིན་གསུངས་པ་ལ་སོགས་པའི་
གསང་བའི་གནས་དུ་མ་གསུངས་ནས། ཕྱིས་ཀྱང་བུ་ཆུང་བསྐྱེད་བསྲིང་བ་
དང་། འཇམ་དཔལ་དབྱངས་དང་དབྱངས་ཅན་མ་ལ་སོགས་པའི་སྒོ་ནས་ཤེས་
རབ་འཕེལ་བའི་ཐབས་དུ་མའང་མཛད་དོ། །རྒྱལ་སྲས་གཞོན་ནུ་དེ་ཡུམ་གྱི་
མངལ་ནས་འཁྲུངས་མ་ཐག་ལྟེ་བ་བཅད་པའི་མཚལ་ཁྲག་ས་ལ་ལྷུང་བ་ལས་
ཙནྡན་དཀར་པོའི་སྡོང་པོ་ཞིག་གསར་དུ་སྐྱེས་པ་དེ་ལ་ཡལ་ག་མང་དུ་གྱེས་
ཤིང་ལོ་མ་འབུམ་ཡོད་པ། ལོ་མ་རེ་རེ་ལ་དེ་བཞིན་གཤེགས་པ་སེང་གེའི་ང་
རོའི་སྐུ་རེ་རེ་ཡོད་པ་ཞིག་བྱུང་བས་སྐུ་འབུམ་ཞེས་གྲགས། དུས་ཕྱིས་རྒྱལ་བ་
བསོད་ནམས་རྒྱ་མཚོ་གནས་དེར་བྱོན་ནས་གུས་པ་ཆེན་པོས་མཆོད་པ་རྒྱ་ཆེན་
པོ་མཛད་ཅིང་། ཤིང་འདི་འདྲ་ལས་ལྷག་པའི་བྱིན་རླབས་ཅན་དཀོན་ཞེས་ཤིང་
དེའི་ཕྱི་དངུལ་གྱིས་བསྣུམས་ཏེ་བྱང་ཆུབ་མཆོད་རྟེན་གྱི་རྣམ་པར་བྱས། གནས་
དེར་རྗེ་བླ་མའི་མདོ་སྔགས་ཀྱི་བསྟན་པ་ཡོངས་སུ་རྫོགས་པ་ལ་བཤད་སྒྲུབ་
བྱེད་པའི་དགེ་འདུན་གྱི་སྡེ་ཞིག་གསར་དུ་འཛུགས་པར་བཞེད་དེ་ཞལ་བཀོད་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
གནང་བ་ཐུགས་བཞེད་ལྟར་གྲུབ་ནས་སྐུ་འབུམ་བྱམས་པ་གླིང་ཞེས་བཏགས།
མཆོད་རྫོང་དེའི་ཕྱི་རོལ་ཏུ་ཙན་དན་གྱི་སྡོང་པོ་གསར་པ་ཞིག་ཐོན་པ་དེ་ལ་ཡང་
ཡལ་ག་དང་ལོ་མ་རྣམས་ལ་ཨ་ར་པ་ཙ་ན་དང་། དྷི༔དང་ཧཱུྃ་ལ་སོགས་པ་ཡི་
གེའི་གཟུགས་རང་བྱོན་དུ་འབྱུང་བ་དང་། དེའི་ཡལ་ག་དང་ལོ་མ་ཟོས་ན་ཤེས་
རབ་སྐྱེ་ཞིང་རིམས་ནད་སོགས་ཞི་བ་ཀུན་གྱི་མཐུན་སྣང་དུ་ཡོད་དོ། །དེ་ལྟ་
བུའི་རྒྱལ་སྲས་གཞོན་ནུ་དེ་ཉིད་སྙིགས་མའི་དུས་འདིར་བྱོན་ཡང་འདམ་གྱི་
དབུས་སུ་སྐྱེས་པའི་པདྨ་འདམ་གྱིས་མི་གོས་པ་ལྟར་སྙིགས་མའི་སྐྱོན་གང་གིས་
ཀྱང་མ་གོས་ཤིང་བྱིས་པའི་ཚུལ་བཟུང་ཡང་བྱིས་པའི་རྒུད་པ་ཐམས་ཅད་ལས་
ཡང་དག་པར་འདས། བག་མེད་པར་བརྩེ་བ་མཐའ་དག་ལས་ནི་ངང་གིས་
ལོག །ཉེས་པར་སྤྱོད་པ་རྣམས་ནི་རང་བཞིན་གྱིས་བསྡམས། ཀུན་ལ་སྙན་པར་
སྨྲ་ཞིང་ཁྲོ་བ་སྤངས་པ་དང་། འགྲོགས་ན་བདེ་ཞིང་སློང་བའི་སྐྱེ་བོ་དག་ལ་
གཏོང་བའི་ལག་བརྐྱངས་པ་དང་། མགོན་མེད་པ་དག་ལ་སྙིང་བརྩེ་ཞིང་བདེན་
པར་སྨྲ་བ་དང་། བློ་གྲོས་དཔག་པར་དཀའ་ཞིང་ཆོས་འཚོལ་བ་ལ་ངང་གིས་
ཞུགས་པ་ལ་སོགས་པ་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་དག་ནི་བྱིས་
པ་གཞན་དག་སྐྱེས་ཙམ་ཉིད་ནས་ནུ་ཞོ་ལེན་པའི་ཀུན་ཏུ་སྤྱོད་པ་དག་ཆེད་དུ་
བསླབ་པར་བྱ་མི་དགོས་པ་ཇི་ལྟ་བ་དེ་བཞིན་དུ་གྱུར་ཏོ། །རྒྱལ་སྲས་གཞོན་ནུ་
དེ་དགུང་ལོ་གསུམ་པ་ལ་བབ་པ་ན་ཆོས་རྗེ་ཀརྨ་པ་རོལ་བའི་རྡོ་རྗེ་ལས་དགེ་
བསྙེན་གྱི་སྡོམ་པ་ཡོངས་སུ་རྫོགས་པར་མནོས་ཏེ། མཚན་ཡང་ཀུན་དགའ་
སྙིང་པོ་ཞེས་བཏགས་སོ། །ལོ་དེ་ལ་ཆོས་རྗེ་དོན་གྲུབ་རིན་ཆེན་པ་དེ་ཉིད་རྗེ་
འདིའི་ཡབ་ཀྱིས་གདན་དྲངས་པ་ཞིག་གི་དུས་ན་ཆོས་རྗེ་དོན་གྲུབ་རིན་ཆེན་
- 184 -



ལམ་རིམ་བླ་མ་བརྒྱུད་པའི་རྣམ་ཐར། །
པས་ཡབ་ཡུམ་གཉིས་ལ་རྟ་དང་ལུག་ལ་སོགས་པ་ཟང་ཟིང་གི་གནང་སྦྱིན་
དཔག་ཏུ་མེད་པ་མཛད་ནས་ཁྱེད་ཀྱི་བུ་འདི་ང་ལ་ཕུལ་ཞིག་ཅེས་བཀའ་གནང་
བ་ཡབ་ཡུམ་གཉིས་ཀྱིས་ཀྱང་དང་དུ་བླངས་ཏེ་སྤྲོ་དགའ་དང་བཅས་པས་ཕུལ།
དེ་ནས་དགུང་ལོ་བདུན་པ་ལ་ཉེ་བར་བབ་པ་ན་རྗེ་འདིས་ཆོས་རྗེ་དེའི་ཞབས་
དྲུང་དུ་ཕེབས་པར་མཛད་དེ། རབ་ཏུ་མ་བྱུང་བའི་སྔ་རོལ་ཉིད་དུ་ཆོས་རྗེ་དེས་
རྗེ་འདི་པ་དཔལ་རྡོ་ རྗེ་འཇིགས་བྱེད་ལྷ་བཅུ་གསུམ་མའི་དཀྱིལ་འཁོར་དུ་
བཅུག་ནས་དབང་བསྐུར་ཏེ་གསང་སྔགས་རྡོ་རྗེ་ཐེག་པའི་སྒོར་སྨིན་པར་མཛད་
ཅིང་། དེ་ནས་བཅོམ་ལྡན་འདས་འཁོར་ལོ་བདེ་མཆོག་དྲིལ་བུ་པ་དང༌། ཀྱེ་རྡོ་
རྗེ་དང་ཕྱག་ན་རྡོ་རྗེ་ལ་སོགས་པའི་དཀྱིལ་འཁོར་དུ་བཅུག་ཅིང་དབང་བསྐུར།
གསང་མཚན་དོན་ཡོད་རྡོ་རྗེ་ཞེས་བཏགས། རྗེ་འདི་པས་རིག་པ་འཛིན་པའི་
སྡོམ་པ་དང་དམ་ཚིག་ཡོངས་སུ་རྫོགས་པར་མནོས་ཏེ་དབང་དུས་སུ་ཇི་ལྟར་
ཞལ་གྱིས་བཞེས་པ་ལྟར་མིག་གི་འབྲས་བུ་ལྟར་གཅེས་པར་སྲུང་བར་མཛད་
དོ། །ཆོས་རྗེ་དེའི་དྲུང་དུ་ཐོག་མར་ཕེབས་མ་ཁད་ནས་གསུང་རབ་ཀློག་པ་པོ་
མང་དུ་འདུག་པ་རྣམས་ལ་གཟིགས་ཤིང་ཐུགས་ཀྱིས་དཔྱད་པས་དེ་ཙམ་གྱིས་
ཀློག་རང་ཉིད་ཀྱིས་ཐོགས་མེད་དུ་འདོན་པར་ནུས་པ་བྱུང་ཞིང་ཆེད་དུ་གཏད་
ནས་བསླབ་དགོས་པ་མ་བྱུང་། དབང་ཐོབ་ནས་རབ་ཏུ་མ་བྱུང་བའི་གོང་དགུང་
ལོ་བདུན་དུ་ཉེ་བ་ཙམ་གྱི་དུས་ཉིད་དུའང་། བདེ་མཆོག་དགྱེས་རྡོར་ཀུན་རིག་
གཤིན་རྗེ་གཤེད་ལ་སོགས་པའི་མངོན་རྟོགས་དང་དཀྱིལ་ཆོག་མང་པོ་ཐུགས་
ལ་བཟུང་། གཤིན་རྗེའི་གཤེད་དང་བདེ་མཆོག་གི་བསྙེན་པ་ཡང་མཛད་ནས་
བདེ་མཆོག་དྲིལ་བུ་བའི་བདག་འཇུག་ཀྱང་ལན་མང་དུ་མཛད་ཅིང་། ལྷའི་རྣལ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འབྱོར་དང་བཟླས་པའི་རིམ་པ་ལ་སོགས་པ་ལ་གཅིག་ཏུ་གཞོལ་བར་མཛད་
དོ། །དེའི་ཚེ་ན་ རྗེ་ འདི་ལ་བཅོམ་ལྡན་འདས་ཕྱག་ན་རྡོ་ རྗེ་ གཏུམ་པོ་ཕྱག་
གཉིས་པའི་རྣམ་པ་ཞིག་ཡུན་རིང་པོའི་བར་དུ་ནུབ་རེ་བཞིན་མནལ་ལམ་དུ་
གསལ་བར་འཆར་བ་དང༌། གཞན་ཡང་སངས་རྒྱས་དང་བྱང་སེམས་མང་པོའི་
སྣང་བ་ཤར་ཞིང་ཁྱད་པར་ཇོ་བོ་ཆེན་པོ་དཔལ་ལྡན་ཨ་ཏི་ཤ་མནལ་ལམ་དུ་
ནར་མར་འོང་བ་ཞིག་བྱུང་། ཕྱིས་དབུས་སུ་ཕེབས་དུས་སྐུ་འདྲ་གཟིགས་པ་ན།
སྔར་མནལ་ལམ་དུ་གཟིགས་པ་དེའི་རྣམ་པ་ཇི་ལྟ་བར་འདུག་ཅེས་གསུངས་ཏེ། །
དེ་ནི་ཇོ་བོ་ཉིད་ཁ་བ་ཅན་འདིར་བསྟན་པ་ཉམས་པ་གསོ་བའི་སླད་དུ་བྱོན་པ་
ལྟར། མདོ་སྔགས་ཀྱི་ལམ་གྱི་རིམ་པ་ཡོངས་སུ་རྫོགས་པས་གདུལ་བྱ་རྣམས་
སྨིན་ཅིང་གྲོལ་བར་མཛད་དེ་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་
འཛིན་པ་རྣམས་ཀྱི་གཙུག་གི་ནོར་བུར་འགྱུར་བ་འདི་ཉིད་ཀྱི་སྔ་ལྟས་སོ། །དེ་
ལྟར་རྗེ་འདི་པ་དེའི་ཚེ་རྒྱལ་སྲས་གཞོན་ནུའི་ཚུལ་བཟུང་བ་དེ་དགུང་ལོ་བདུན་
ལ་བབ་པའི་ཚེ། ཁྱིམ་ནས་ཁྱིམ་མེད་པར་རབ་ཏུ་འབྱུང་བར་མཛད་དེ། ངུར་
སྒྲིག་གི་རྒྱལ་མཚན་ཡང་དག་པར་བཞེས་སོ། །དེ་ཡང་རང་དང་གཞན་གྱི་གྲུབ་
པའི་མཐའ་རྒྱལ་མཚན་ལྟ་བུའི་ཕ་རོལ་ཏུ་སོན་ཞིང་ལུང་དང་རྟོགས་པའི་ཡོན་
ཏན་གྱི་ཚོགས་ཀྱིས་མངོན་པར་མཐོ་བའི་བླ་མ་དོན་གྲུབ་རིན་ཆེན་པས་མཁན་
པོ་མཛད་དབུས་གཙང་དང་བལ་པོ་སོགས་སུ་མཁས་གྲུབ་དང་པཎྜི་ཏ་དུ་མ་ལ་
གཏུགས་ནས་མདོ་ སྔགས་མང་ པོ་ལ་སྦྱངས་པའི་བཤེས་གཉེན་ཆེན་པོ་ཏ་
དབེན་གཞོན་ནུ་སེང་གེ་ཞེས་གྲགས་པའི་སློབ་མ་གཞོན་ནུ་བྱང་ཆུབ་ཅེས་བྱ་
བས་སློབ་དཔོན་མཛད་དེ་ཚིགས་སྔ་མ་དགེ་ཚུལ་གྱིས་སྡོམ་པ་ཡང་དག་པར་
- 186 -



ལམ་རིམ་བླ་མ་བརྒྱུད་པའི་རྣམ་ཐར། །
མནོས་ཤིང་། མཚན་ཡང་བློ་བཟང་གྲགས་པའི་དཔལ་ཞེས་བྱ་བར་གསོལ་
ཏོ། །རྗེ་འདི་ཆོས་རྗེ་དོན་གྲུབ་རིན་ཆེན་པ་འདིས་བྱིས་པ་ཉིད་ནས་བདག་གིར་
མཛད་དེ་ བསྟན་ པ་ རིན་ པོ་ ཆེའི་ བདག་ པོ་ ཆོས་ ཀྱི་ རྒྱལ་ པོར་ འགྱུར་ བར་
དགོངས་ནས་ཐུགས་ཀྱི་ཡུལ་དུ་ཤིན་ཏུ་གཅེས་པར་བཟུང་སྟེ། སྨན་གྱི་ཤིང་
ལྗོན་པ་ཆེན་པོའི་མྱུ་གུ་ལྟར་ལེགས་པར་བསྐྱངས། རབ་ཏུ་བྱུང་ཞིང་རྡོ་རྗེ་ཐེག་
པའི་སྒོར་སྨིན་པར་མཛད་དེ་དབུས་གཙང་དུ་འབྱོན་པའི་ཆ་རྐྱེན་དང་བསྐུལ་མ་
ཡང་དག་མཛད་པས་བཀའ་དྲིན་ཟླ་མེད་དུ་འཛིན་པར་མཛད་དེ། རྗེ་འདིས་
ཆོས་རྗེ་དོན་གྲུབ་རིན་ཆེན་གྱི་མཚན་ཐོས་པ་ན་ཕྱག་ཐལ་མོ་སྦྱོར་ཞིང་ཆོས་རྗེ་
དེ་ཉིད་ཀྱི་དུས་མཆོད་ཀྱང་འཆག་མེད་མཛད་དོ། །དེ་ནས་དེའི་ཚེ་ རྗེ་འདིའི་
ཐུགས་ལ་འདི་ལྟ་བུ་དག་འཁྲུངས་པར་ངེས་ཏེ། རྒྱལ་བའི་བསྟན་པ་ལ་རབ་ཏུ་
བྱུང་བ་རྣམས་ཀྱི་བྱ་བ་ནི་གཉིས་ཏེ། ཀློག་པ་ཐོས་བསམ་དང་སྤོང་བ་བསམ་
གཏན་ནོ། །དེ་ལ་བདག་གིས་ཀྱང་འདི་གཉིས་ཀ་བྱ་སྟེ་རྒྱལ་བའི་དགོངས་པ་
ཤིང་རྟ་ཆེན་པོ་རྣམས་ཀྱིས་བཀྲལ་བའི་གཞུང་ལུགས་ཆེན་མོ་རྣམས་ལ་ཐོས་
བསམ་ ཕུ་ཐག་ཆོད་ པ་ ཞིག་ བྱས་ ལ་ གཞུང་དོན་གདམས་ པར་ འཆར་བའི་
ཉམས་ལེན་ལ་འབད་དེ་རྒྱལ་བསྟན་ཡོངས་སུ་རྫོགས་པ་རང་གི་རྒྱུད་ལ་འཛིན་
ཅིང་སྐལ་བ་དང་ལྡན་པ་གཞན་དག་ལའང་རྒྱ་ཆེར་སྤེལ་ཏེ་རྒྱལ་བའི་བསྟན་པ་
རིན་པོ་ཆེ་འཇིག་རྟེན་འདིར་དར་ཞིང་རྒྱས་པ་ཞིག་ཅི་ནས་བྱའོ་སྙམ་དུ་ཐུགས་
བསམ་རླབས་པོ་ཆེ་དེ་ལྟ་བུ་འཁྲུངས་པར་གྱུར་ཏོ། །དེ་ནས་དགུང་ལོ་བཅུ་དྲུག་
ལ་བབ་པའི་ཚེ་ཆོས་རྗེ་དོན་གྲུབ་རིན་ཆེན་པས་ཀྱང་བསྐུལ་ཞིང་བདག་ཉིད་
ཀྱང་སྤྲོ་བ་ཤུགས་དྲག་པོས་སྔོན་གྱི་ཆོས་རྒྱལ་ལོ་པཎ་རྣམས་ཀྱི་བཀའ་དྲིན་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ལས་རྒྱལ་བསྟན་ཡོངས་སུ་རྫོགས་པ་གང་དུ་དར་བའི་ས་དབུས་གཙང་གི་
ལྗོངས་སུ་འབྱོན་པར་བཞེད་པ་ན། ཆོས་རྗེ་དོན་གྲུབ་རིན་ཆེན་པས་དབུས་
གཙང་གི་ལྗོངས་སུ་བྱོན་ནས་ཐོས་བསམ་སྒོམ་གསུམ་འདི་ལྟར་བྱ་དགོས་སོ་
ཞེས་ཞལ་གདམས་རྒྱས་པར་གནང་ནས་དོན་དེ་ཉིད་ཐུགས་ལ་བཟུང་བདེ་
བའི་ ཕྱིར་ ཚིགས་སུ་བཅད་པའི་ སྒོ་ནས་ ཀྱང་ གདམས་པ་ནི། གཞོན་ནུ་ བློ་
བཟང་གྲགས་པ་ཁྱོད། །སྔོན་སྦྱངས་དགེ་བའི་ལས་འཕྲོ་ཅན། །སྔོན་ཚེ་དམ་
ཆོས་བདུད་རྩིའི་རོ། །འཐུངས་པའི་བག་ཆགས་ཡོད་པར་ངེས། །ཞེས་པ་དང༌།
ཡུམ་ ཆེན་ རྒྱས་ འབྲིང་ བསྡུས་ གསུམ་ གྱི། །རྒྱན་ དུ་ གྱུར་ པའི་ མངོན་རྟོགས་
རྒྱན། །ཐོག་མར་བསླབ་ཅིང་ནན་ཏན་བྱ། །དེ་ལ་མཁས་པར་གྱུར་པ་ན། །ལུང་
ཆོས་ཀུན་ལ་འཕྲིག་ཚུད་འགྱུར། །དེ་ཡང་སེམས་ཀྱི་ཟུར་ལ་ཞོག །དེ་ནས་བྱང་
ཆུབ་སེམས་དཔའ་ཡི། །ལམ་དང་སྤྱོད་པའི་རྣམ་གཞག་དག །སྟོན་པར་བྱེད་
པའི་མདོ་སྡེ་རྒྱན། །མཁས་པའི་ཡན་ལག་དག་ཏུ་བསླབ། །འཁོར་བ་མྱ་ངན་
འདས་པ་ཡི། །རྟེན་དུ་སྟོན་པའི་ཆོས་དང་ནི། །ཆོས་ཉིད་རྣམ་འབྱེད་བསྟན་
བཅོས་དང་། །ཐོག་མ་མཐའ་མ་རྣམ་སྤངས་པའི། །དབུ་མའི་ལམ་ནི་སྟོན་པས་
ན། །དབུས་དང་མཐའ་ནི་རྣམ་འབྱེད་དང༌། །སེམས་ཀྱི་ཆོས་ཉིད་དག་པ་ནི། །
སེམས་ཅན་ཀུན་ལ་ཡོད་པ་སྟེ། །དེ་ཉིད་བདེ་གཤེགས་སྙིང་པོར་ནི། །སྟོན་
བྱེད་ཐེག་ཆེན་རྒྱུད་བླ་མ། །བྱམས་ཆོས་ལྔ་པོ་དེ་དག་ལ། །མཁས་པར་བྱེད་
པའི་གོ་ཆ་གྱིས། །རྒྱས་པའི་བསྟན་བཅོས་རྣམ་འགྲེལ་དང་། །འབྲིང་དུ་སྟོན་
པའི་རྣམ་ངེས་དང་། །ཤིན་ཏུ་བསྡུས་པ་རིགས་ཐིགས་ཏེ། །ལུས་དང་འདྲ་བའི་
བསྟན་ བཅོས་ གསུམ། །གཏན་ཚིགས་ཐིགས་ པ་ འབྲེལ་ བརྟག་ དང༌། །རྒྱུད་
- 188-



ལམ་རིམ་བླ་མ་བརྒྱུད་པའི་རྣམ་ཐར། །
གཞན་སྒྲུབ་པ་རྩོད་རིག་སྟེ། །འཕྲོས་པ་ཡན་ལག་ལྟ་བུ་ཟེར། །ཆོས་ཀྱི་གྲགས་
པ་ལས་བྱུང་བའི། །ཚད་མ་སྡེ་བདུན་འཛམ་གླིང་ན། །སངས་རྒྱས་བསྟན་པ་
གསལ་བྱེད་པ། །ཉི་མ་ཟླ་བ་ལྟ་བུར་གྲགས། །འདི་ཡི་འོག་ཏུ་དེ་རྣམས་སློབས།
ཞེས་སོགས་དང་། བློ་གྲོས་བཟང་ལྡན་ཁྱོད་ཀྱིས་ནི། །མཐའ་བྲལ་ཆེན་པོའི་ལྟ་བ་
ལ། །གལ་ཏེ་མོས་པ་ཡོད་གྱུར་ན། །འཕགས་པ་ཀླུ་སྒྲུབ་ཀྱིས་མཛད་པའི། ། དབུ་མ་
རིགས་པའི་ཚོགས་རྣམས་དང༌། །ཞེས་སོགས། ཤིག་རྟ་ཆེན་པོ་གཉིས་རྗེས་
འབྲང་དང་བཅས་པའི་གཞུང་རྣམས་ལ་ཐོས་པ་ཕུ་ཐག་ཆོད་པ་ཞིག་བྱ་དགོས་
པ་དང་། ཐོས་པའི་དོན་ལ་ཉམས་ལེན་སྙིང་པོར་མཛད་དེ་གདེང་ཐོབ་པ་ཞིག་
བྱ་དགོས་པ་དང༌། རང་གིས་ཇི་ལྟར་དགོངས་པ་ལྟར་སྐལ་བ་དང་ལྡན་པ་
གཞན་དག་ལའང་སྤེལ་ཏེ་རྒྱལ་བསྟན་ཡོངས་སུ་རྫོགས་པ་འཛིན་ཅིང་སྤེལ་
ཐུབ་པ་ཞིག་ཅི་ནས་ཀྱང་བྱ་དགོས་སོ་ཞེས་ནན་ཏན་དུ་གདམས་ཤིང༌། ཚེ་
རབས་གཏན་གྱི་ལྷག་པའི་ལྷ་ཡི་དམ་རྡོ་རྗེ་འཇིགས་བྱེད་དང༌། བར་ཆད་སྲུང་
བའི་ལྷ་ཕྱག་རྡོར་འཁོར་ཆེན་དང༌། ཤེས་རབ་བསྐྱེད་པའི་ལྷ་འཇམ་དཔལ་ཨ་
ར་པ་ཙ་ན་དང་། ཚེ་བསྲིང་བའི་ལྷ་ཚེ་དཔག་མེད་དང་། མཐུན་རྐྱེན་སྒྲུབ་པའི་
ལྷ་རྣམ་ཐོས་སྲས་དང་། འགལ་རྐྱེན་སེལ་ཞིང་མཐུན་རྐྱེན་སྒྲུབ་པའི་ལྷ་ཡེ་ཤེས་
ཀྱི་མགོན་པོ་ཕྱག་དྲུག་པ་དང་དམ་ཅན་ཆོས་རྒྱལ་རྣམས་ངེད་ཀྱིས་བྱིན་པ་ལྟར་
བསྟེན་ལ་བསྙེན་སྒྲུབ་དང་མཆོད་གཏོར་མ་འཆག་པར་གྱིས་ཞེས་གདམས་
སོ། །དེ་ནས་རྗེ་འདི་པས་ཆོས་རྗེ་དོན་གྲུབ་རིན་ཆེན་ལ་བཀའ་བཞིན་བགྱིའོ་
ཞེས་ཞུས་ཤིང་ཕྱག་བཙལ་ཏེ་བྱིན་རླབས་ཞུས་ནས་འབྲི་ཁུང་མཐེལ་ པའི་
འབུལ་དཔོན་ལྡན་མ་རིན་ཆེན་དཔལ་གྱིས་གདན་དྲངས་ནས་འཕྲིན་ལས་པ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དང་འགྲོགས་ཏེ་བྱོན། གླང་ལོའི་སྟོན་གྱི་དུས་སུ་འབྲི་ཁུང་དཔལ་གྱི་ནགས་
ཁྲོད་ དུ་ ཕེབས། དེའི་ ཚེ་ འབྲི་ ཁུང་ གི་ སྤྱན་ སྔ་ རིན་ པོ་ ཆེ་ ཆོས་ ཀྱི་ རྒྱལ་ པོ་
བཞུགས་པས་ཁོང་གི་སྤྱན་སྔར་མཇལ། ཐེག་ཆེན་སེམས་བསྐྱེད་ཀྱི་ཆོ་ག་དང་
ཕྱག་ཆེན་ལྔ་ལྡན་ལ་སོགས་པ་ཟན་ཁྲིད་མང་དུ་གསན། དེ་ནས་སློབ་གཉེར་
ཞིག་ལ་འབྱོན་པར་བཞེད་པ་ལ་གྲོགས་འགའ་ཞིག་གི་དབང་གིས་ཚལ་པའི་
སྨན་པ་མཁས་པ་དཔོན་དཀོན་མཆོག་སྐྱབས་ཞེས་པའི་གམ་དུ་བྱོན་ནས་གསོ་
དཔྱད་ཀྱི་གཞུང་ལ་སྦྱངས་ཤིང་། ཡན་ལག་བརྒྱད་པ་ཐུགས་ལ་བཟུང་སྟེ་གསོ་
དཔྱད་ཀྱི་སྐོར་རྣམས་བསླབས་པས་གཞུང་མན་ངག་ལག་ལེན་དང་བཅས་པ་
ལ་ཤིན་ཏུ་མཁས་པར་གྱུར་ཏེ། ཕྱིས་བསྙུང་དུས་སུ་སྨན་པ་བཅུ་བདུན་བཅོ་
བརྒྱད་ཙམ་འཚོགས་པའི་དུས་སུའང་ནད་གང་ལ་སྨན་གང་འཇུག་པ་དང་།
སྨན་གྱི་སྦྱོར་སྡེ། བསིལ་དྲོད་ལ་སོགས་པའི་ཁྱད་པར་ཐམས་ཅད་དྲུང་དུ་ཞུས་
ནས་ ལག་ ལེན་བདག་ཅག་རྣམས་ ཀྱིས་ བྱེད་ པ་ཡིན་ཟེར་བ་དང༌། སྨན་པ་
མཁས་པར་གྲགས་པ་ཐམས་ཅད་ཀྱང་ད་ལྟ་ཁ་བ་ཅན་ན་ཆོས་རྗེ་རིན་པོ་ཆེ་
ལས་སྨན་པ་མཁས་པ་མི་འདུག་པའི་གནད་ཀྱིས་བདག་ཅག་རྣམས་ཀྱང་དྲུང་
དུ་སྨན་སྦྱོར་ལ་ཕྱིན་པས་སྨན་གྱི་རྣམ་དབྱེ་མང་དུ་གསུངས་པ་ཐོས་པ་ལ་བརྟེན་
ནས། སྔར་ལོ་མང་དུ་བསླབས་པ་བས་བློ་བསྐྱེད་ཆེ་བར་བྱུང་ཞེས་གླེང་ངོ༌། །
དེར་ཡུན་ཧ་ཅང་མི་རིང་བ་ཞིག་བཞུགས་ནས། ཆོས་གྲྭ་ཆེན་པོ་བདེ་བ་ཅན་དུ་
བྱོན། བདེ་བ་ཅན་པའི་རིན་པོ་ཆེ་སྙེ་ཐང་པ་བཀྲ་ཤིས་སེང་གེ་དང༌། གདན་ས་
བ་དགེ་བསྐོང་བ་གཉིས་ལ་ཆོས་འབྲེལ་གསན། ཀློག་པའི་སློབ་དཔོན་ཡོན་
ཏན་རྒྱ་མཚོ་དང་། ཞར་ཆོས་པ་སློབ་དཔོན་ཨུ་རྒྱན་པས་མཛད་ནས་ཤེས་རབ་
- 190 -



ལམ་རིམ་བླ་མ་བརྒྱུད་པའི་རྣམ་ཐར། །
ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་
རྩ་འགྲེལ་ལ་ལེགས་པར་ཐུགས་སྦྱོངས་མཛད། ཞག་བཅོ་བརྒྱད་ཙམ་གྱིས་
གཞུང་གི་ཚིག་མཐའ་དག་ཤིན་ཏུ་བྱང་བར་ཐུགས་སུ་ཆུད་དེ། འཇམ་སྐྱའི་
ཊིཀྐའི་སྟེང་ནས་ཆོས་གསན་ཞིང་དོན་ཀུན་ཆུབ་པར་མཛད་དེ། སྦྱོར་བ་བརྩི་བ་
སོགས་ཀྱི་ཐུགས་བརྩོན་ཆེར་མ་མཛད་ཀྱང་རིང་པོ་མ་ལོན་པར་ཤེས་རབ་ཀྱི་
ཕ་རོལ་དུ་ཕྱིན་པའི་ཚིག་དོན་ལ་ཤིན་ཏུ་མཁས་པར་གྱུར་ནས། སློབ་དཔོན་
དང་ གྲོགས་ མཆེད་ ཐམས་ཅད་ ཀྱང་ རྗེ་འདིའི་བློ་གྲོས་ ཀྱི་རྩལ་དཔག་པར་
དཀའ་བ་ལ་ཆེས་ཆེར་ངོ་མཚར་བའི་གནས་སུ་འཛིན་ལ། ཐེག་པ་ཆེན་པོ་མདོ་
སྡེའི་རྒྱན་ནི། སྔར་མདོ་སྨད་དུ་བཞུགས་པའི་དུས་ནས་ཐུགས་ལ་ཆུད་ཅིང་།
བཤད་གསར་དང་འཆད་པ་སོགས་མཛད་ཀྱང་བདེ་བ་ཅན་པའི་བླ་མ་འཇམ་
རིན་པ་ཞེས་གྲགས་པའི་དགེ་བཤེས་ཆེན་པོ་དེ་བྱམས་ཆོས་ལ་ཤིན་ཏུ་མཁས་
པར་བྱེད་ཀྱིན་འདུག་པས། མདོ་སྡེ་རྒྱན་ལ་སོགས་པའི་བྱམས་ཆོས་རྣམས་
ལེགས་ པར་གསན་ཞིང་ཐུགས་སུ་ ཆུད་པར་མཛད། བདེ་བ་ཅན་དུ་ཐུགས་
སྦྱོངས་ལ་བཞུགས་པའི་ཚེ་སྐབས་ཤིག་ཏུ་རྗེ་བཙུན་འཇམ་དཔལ་དབྱངས་ཀྱི་
རྣམ་འཕྲུལ་ས་སྐྱོང་མིའི་དབང་པོའི་ཅོད་པན་དཔལ་ལྡན་བླ་མ་དམ་པ་བསོད་
ནམས་རྒྱལ་མཚན་པ་དབེན་གནས་ཆོས་རྫོང་དུ་ཕྱགས་ཕེབས་པའི་སྤྱན་སྔར་
མཇལ། འཇམ་དབྱངས་ཨ་ར་པ་ཙ་ནའི་རྗེས་གནང༌། བདེ་མཆོག་དྲིལ་བུ་པའི་
ལུས་དཀྱིལ་གྱི་དབང་། གུར་གྱི་མགོན་པོའི་རྗེས་གནང་རྣམས་གསན་ནོ། །དེ་
ལྟར་ལོ་གཉིས་ཙམ་ལ་ཕར་ཕྱིན་གྱི་ཚིག་དོན་ལ་ཤིན་ཏུ་མཁས་པར་གྱུར་ནས་
དགུང་ལོ་བཅུ་དགུའི་སྟེང་དུ་གསང་ཕུ་དང་བདེ་བ་ཅན་ལ་སོགས་པ་རྣམས་སུ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
གྲྭ་སྐོར་ལ་བྱོན། བློ་གྲོས་དང་ཆོས་སྐད་ཕུན་སུམ་ཚོགས་པའི་སྙན་པ་རིང་དུ་
སོང་ཞིང་། བཤེས་གཉེན་མཁས་པ་དག་གི་ཡིད་ཀྱི་དབང་པོ་རྣམ་པར་དཔྱོད་
པའི་ལྕགས་ཀྱུས་དྲངས་པར་གྱུར་ཏོ། །དེ་ནས་གཙང་ཕྱོགས་ལ་འབྱོན་པར་
བཞེད་དེ། རིན་སྤུངས་ཀྱི་ཕུའི་ལ་ལ་བྱོན་མྱང་སྟོད་མཁར་ཁ་བརྒྱུད་ནས་ཞ་
ལུར་ ཕེབས། བུ་ སྟོན་ རིན་ པོ་ ཆེའི་ དམ་ པའི་ ཆོས་ ཀྱི་རྒྱལ་ སྲིད་ འཛིན་ པའི་
གདན་ས་པ་ལོ་ཙཱ་བ་མཁན་ཆེན་རིན་ཆེན་རྣམ་རྒྱལ་བའི་དྲུང་དུ་མཇལ། བདེ་
མཆོག་མི་ཏྲི་བཅུ་གསུམ་པའི་དབང་ཞིག་གསན། དེ་ནས་སྣར་ཐང་ལ་བྱོན། དེ་
ནས་གདན་ས་ཆེན་པོ་དཔལ་ལྡན་ས་སྐྱར་ཕེབས། ས་སྐྱའི་དུས་ཆོས་མ་ཚུགས་
ཀྱི་རིང་ལ་ས་བཟང་དུ་བྱོན་ནས་ས་བཟང་པཎ་ཆེན་མ་ཏི་བའི་དྲུང་དུ་ཆོས་
བཀའ་ཅི་རིགས་པ་གསན། དུས་ཆོས་ཚུགས་ནས་ས་སྐྱར་ཕར་ཕྱིན་གྱི་གྲྭ་སྐོར་
མཛད། དེ་ནས་ལ་སྟོད་བྱང་ལ་བྱོན། འདར་བཟང་ལྡན་ངམ་རིང་འགའ་རོང་
ཆོས་སྡེ་རྣམས་སུའང་གྲྭ་སྐོར་མཛད་ནས་ཇོ་མོ་ནང་དུ་ཕེབས། ཆོས་རྗེ་ཕྱོགས་
ལས་རྣམ་རྒྱལ་པའི་དྲུང་དུ་སྦྱོར་བ་ཡན་ལག་དྲུག་གི་ཁྲིད་ལ་སོགས་པ་གསན།
དེ་ནས་བོ་དོང་ལ་བྱོན། མར་རེས་སྤྱི་བོ་ལྷས་སུ་ཕེབས། དེའི་མཁན་ཆེན་པ་ལ་
བཀའ་གདམས་ལམ་རིམ་གྱི་ལུང་ཐོབ་ཅིག་མཛད། དེ་ནས་ཆོས་གྲྭ་ཆེན་པོ་
ཨེར་གྲྭ་སྐོར་མཛད་ནས་སྣར་ཐང་དུ་ཕེབས། སྣར་ཐང་གི་མཁས་པ་བླ་མ་ལོ་
ཙཱ་བ་དོན་བཟང་བ་ལ་མཛོད་ཀྱི་བཤད་པ་ཚར་གཅིག་གསན་ནོ། །དེ་ནས་མྱང་
སྟོད་དུ་ཕེབས་ཏེ་གནས་རྙིང་པའི་གཟུངས་སྒྲུབ་ཀྱི་སྟེང་དུ་ཕར་ཕྱིན་གྱི་གྲྭ་སྐོར་
མཛད། དབྱར་ཆོས་ལ་རྩེ་ཆེན་དུ་ཕེབས་པར་མཛད་ནས་མཁས་པའི་དབང་པོ་
ཉ་དཔོན་ཀུན་དགའ་དཔལ་བའི་སྤྱན་སྔར་ཕར་ཕྱིན་གྱི་གཟབས་བཤད་ཚར་
- 192 -



ལམ་རིམ་བླ་མ་བརྒྱུད་པའི་རྣམ་ཐར།
གཅིག་ གསན། ཐུགས་ རབ་ གསལ་ ཞིང་ རྣམ་ དཔྱོད་ ཡོངས་ སུ་རྣོ་བ་ དང་། །
བཤད་པར་བྱ་བའི་གནས་རྣམས་བརྡ་སྤྲོད་པ་ཕུལ་དུ་བྱུང་བས་གདུལ་བྱའི་རྣ་
བར་འབབ་ཅིང་། མཁས་པའི་རྣམ་འགྱུར་གྱིས་ཤིན་ཏུ་ཐུགས་རངས་པར་གྱུར།
དེའི་ཚེ་ཁོང་པ་ལ་མངོན་པ་མཛོད་ཅིག་གསུངས་པར་ཞུས་པས། ངས་ལེགས་
པོ་ཤོད་པར་ཡོད་དེ་དོན་གཉེར་བྱེད་མཁན་མ་བྱུང་བས་ལྟ་རྟོག་ཀྱང་འགའ་རེ་
དགོས། ཁམས་ཀྱང་མ་བདེ་ཞིང་ཕར་ཚད་འཆད་དགོས་པ་འདིར་འཕྲལ་ལ་
འཆད་པ་མི་འགྲུབ་པ་འདུག་ངེད་ཀྱི་སློབ་མ་རེད་མདའ་བ་འདི་བློ་གྲོས་ཅན་
མངོན་པ་ལ་ཤིན་ཏུ་མཁས་པ་ཞིག་ཡོད་པས་ཁྱོད་རང་ཡང་འདི་ལ་ཉན་ན་
འཐད་ཅིང་། ཉན་པར་མི་སྤྲོ་ན་མཛུབ་ཁྲིད་ཅིག་བཅོལ་བ་དྲག་ཅེས་ཡང་ཡང་
གསུང་གིན་འདུག་པ་དང་། ཁོང་གི་སློབ་མ་སྔར་ནས་ཞལ་འཚོ་བ་ཡོད་པས་
ཀྱང་མཚམས་སྦྱར་ནས། རྗེ་བཙུན་རེད་མདའ་བ་དབྱར་དེ་ས་སྐྱ་ནས་རྩེ་ཆེན་
ན་ཕེབས་འདུག་པ་ལ་མངོན་པ་མཛོད་ཀྱི་རང་འགྲེལ་གྱི་སྟེང་ནས་མཛུབ་ཁྲིད་
དུ་མཛད་དེ་གསན་པས། གཞུང་གི་ཚིག་རིགས་ཙམ་ལ་བརྟེན་པ་མ་ཡིན་པར་
བསྟན་བཅོས་ཀྱི་ལུས་ཡོངས་སུ་རྫོགས་པའི་དོན་གྱི་ཁོག་ལེགས་པར་བསྒྲིགས་
ནས་འགངས་ཆུན་པོའི་གོ་བ་བོགས་ཆོད་དུ་སྟེར་ནུས་པ་ཞིག་འདུག་པས་དད་
པ་ཆེན་པོ་འཁྲུངས། གང་གསུངས་ཐམས་ཅད་ལན་རེ་ཁོ་ནས་ཚིག་དོན་ལྷག་
མ་མེད་པར་ཐུགས་སུ་ཆུད་ཅིང་། དཀའ་བའི་གནས་རྣམས་ལ་དྲི་གཏུགས་
ལེགས་པར་མཛད་པས་ རྗེ་བཙུན་རེད་མདའ་པ་ཡང་ཤིན་ཏུ་ཐུགས་ཕྲོགས་
པར་གྱུར་ཏེ་ཁྱེད་ལ་མཛུབ་ཁྲིད་བྱེད་པ་ལ་ལེགས་པར་སྒྲིམ་དགོས་པར་འདུག་
ཅེས་གསུངས་སོ། །རྗེ་རིན་པོ་ཆེ་འདི་ཉིད་ཀྱིས་རྒྱལ་བའི་གསུང་རབ་ཀྱི་དྲང་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ངེས་རྣམ་པར་འབྱེད་པའི་ཤིང་རྟ་ཆེན་པོ་དག་གི་ལམ་སྲོལ། དབུ་ཚད་ཀྱི་
རིགས་པའི་སྒོ་དང་པོ་རྗེ་བཙུན་འདི་ཉིད་ལས་རྙེད་པས་དེའི་ ཕྱིར་ རྗེ་རེད་
མདའ་བ་འདི་འགྲན་ཟླ་མེད་པའི་བླ་མའི་གཙོ་བོར་མཛད་པ་ཡིན་ནོ། །དེ་ལྟ་
བུའི་བླ་མ་དེ་ཉིད་ལ་མཛོད་ཀྱི་ཆོས་ཐུན་འགའ་ཞིག་མཛུབ་ཁྲིད་ཀྱི་ལུགས་སུ་
མཛད། དེ་ལྷག་དོན་ལ་ཁྱད་པར་མི་འདུག་ཀྱང་ད་ལྟའི་མཚན་ཉིད་པ་རྣམས་
ལ་གྲགས་པ་དང་བསྟུན་ནས་ཆོས་ཉན་བཤད་ཀྱི་ལུགས་སུ་བྱས་ནས་གསན་
གསུངས། རྩེ་ཆེན་གྱི་དབྱར་ཆོས་དེ་ གྲོལ་ནས་ སྟོན་བླ་མ་ རྗེ་བཙུན་པ་དང་
དཔོན་སློབ་གཉིས་ཀས་མྱང་སྟོད་བསམ་གླིང་དུ་ཆོས་བར་ལ་བྱོན་ནས་རྗེ་
བཙུན་རེད་མདའ་པ་ལ་དབུ་མ་ལ་འཇུག་པ་ཚར་གཅིག་གསན། རྗེ་བཙུན་རེད་
མདའ་པས་ཀྱང་དབུ་མ་གསུངས་པའི་སྔ་ཤོས་དེར་འདུག དེའི་དུས་སུ་གྲུབ་པ་
བརྙེས་པའི་རྣལ་འབྱོར་གྱི་དབང་ཕྱུག་ཆེན་པོ་གནས་ལྔ་རིག་པའི་མཁས་པ་
མཁན་ཆེན་ལོ་ཙཱ་བ་བྱང་ཆུབ་རྩེ་མོ་དབུས་སུ་བྱོན། དགུན་ཆོས་ལ་སྐྱིད་ཤོད་ཀྱི་
པོ་ཏ་ལར་མངོན་པ་ཀུན་ལས་བཏུས་གསུངས་པ་འདུག་ཅེས་གསན་ནས། དེ་
དུས་ཁོང་མངོན་པའི་བདག་པོར་བྱེད་ཀྱིན་འདུག་པས་ཅི་ནས་ཀྱང་ཀུན་ལས་
བཏུས་ཚར་གཅིག་གསན་པར་བཞེད་དེ། སྟོན་གྱི་འཇུག་ལ་མྱང་སྟོད་ནས་ཕྱག་
བཏེག་ནས་དབུས་སུ་ཕེབས་པར་མཛད། པོ་ཏ་ལར་བྱོན་ནས་ལོ་ཆེན་བྱང་རྩེ་
ལ་མངོན་པ་གསུངས་པར་ཞུས་པས་ཁོང་པ་རང་ཤིན་ཏུ་གསུངས་པར་བཞེད་
པ་འདུག་པ་ལ། འོན་ཀྱང་དགུང་ལོ་མང་དུ་བཞེས་པ་སོགས་ཀྱི་དབང་གིས་
མྱུར་དུ་ཁོང་རང་གི་གདན་སར་ཕེབས་པ་འཐད་སྙམ་པ་ཡིད་ལ་བཞག་ནས།
མྱུར་བར་གཙང་ཕྱོགས་སུ་ཐེགས་པར་འདུན་པའི་ཞུ་བ་རྫོང་ཇི་བས་ཕུལ་བ་ལ་
- 194 -



ལམ་རིམ་བླ་མ་བརྒྱུད་པའི་རྣམ་ཐར།
བརྟེན་ནས། དེ་འཕྲལ་དབུས་ནས་གཙང་ཕྱོགས་སུ་ཕྱག་བཏེགས་པས་མངོན་
པའི་ཐུགས་བཞེད་མ་གྲུབ་ཀྱང་ཆོས་འབྲེལ་ཁོང་སྔོན་དུས་ཀྱི་འདུལ་བ་འཛིན་
པ་རྒྱ་མཚོའི་ཁྲོད་ན་ཉི་མ་ལྟར་གྲགས་པའི་འདུལ་འཛིན་ཆེན་པོ་དགེ་བའི་
བཤེས་གཉེན་ཐག་མ་པའི་བུ་ཆེན་སྦལ་ཏི་དགྲ་བཅོམ་པའི་བཤད་རྒྱུན་འཛིན་
པའི་གདན་ས་པ་འདུལ་བ་ལ་ཤིན་ཏུ་མཁས་པར་འདུག་པས། དེའི་ལེགས་
པར་བཤད་པའི་བགོ་སྐལ་བླང་བར་བཞེད་དེ་ཁོང་ལ་འདུལ་བ་མདོ་རྩ་བ་
འགྲེལ་པ་ཆ་ལག་དང་བཅས་པ་ རྫོགས་ པར་གསན་ཏེ། ཁོང་གི་ཐུགས་ལ་
མངའ་བའི་འདུལ་བའི་བཤད་སྲོལ་ལྷག་མ་མེད་པར་ཐུགས་སུ་ཆུད་ཅིང་ཁྱད་
པར་ལྷག་པོར་རྟོགས། དེའི་ཚེ་ཆོས་གསན་པའི་ཞར་ལ་མདོ་རྩ་བའི་རྒྱ་ཆེར་
འགྲེལ་གྱི་དབུ་ནས་ཉིན་རེ་བཞིན་ཤོག་བུ་མདའ་ཚད་བཅུ་བདུན་རེ་ཙམ་མ་
ཆག་པར་ཐུགས་ལ་བཟུང་། དུས་དེ་དག་གི་ཚེ་ན་ཚོགས་སུ་མང་ཇ་ལ་བྱོན་པ་
སོགས་ཀྱི་སྐབས་སུ་དགེ་འདུན་རྣམས་ཡུམ་གྱི་མདོ་འདོན་པའི་རིང་ལ་ཤེར་
ཕྱིན་གྱི་དོན་བསམས་པ་ན་ཆོས་ཐམས་ཅད་སྣང་ལ་ངོས་བཟུང་མེད་པའི་དོན་
ལ་མཉམ་པར་བཞག་པས། དགེ་འདུན་གྱི་ཆོས་སྤྱོད་དང་བདུད་བཟློག་སོགས་
ཀྱི་ཚིག་འབྲུ་ཙམ་ཡང་ཐུགས་ཀྱིས་མ་ངེས་པར་རྣམ་རྟོག་གི་རྒྱུ་བ་རགས་པ་
ཐམས་ཅད་ལོག་ནས་གསལ་སྟོང་འཛིན་མེད་ཀྱི་ངང་ལ་ཐུགས་རྩེ་གཅིག་ཏུ་
གནས་པ་མང་ཇའི་འགོ་མཇུག་འཁྱོངས་པ་འབད་རྩོལ་མེད་པར་གནས་པ་
བྱུང་། བོད་ཀྱི་གྲུབ་ཐོབ་ཏུ་བྱེད་པའི་རྟོགས་པ་བཟང་ཤོས་ མཐར་ ཐུག་ལ་
འཁྲུངས་འདུག་ནའང་། གསུང་རབ་ཀྱི་གནད་མ་ལུས་པ་ཐུགས་སུ་ཆུད་པའི་
བདག་ཉིད་ཆེན་པོ་འདི་ནི་དེ་འདྲ་བ་ལའང་སེམས་གནས་ཀྱི་ཉམས་བཟང་པོ་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཐུགས་ལ་འཁྲུངས་པའི་ཏིང་ངེ་འཛིན་ཐུན་མོང་བའི་ཁྱད་པར་ཙམ་མ་གཏོགས།
དེ་ཁོ་ན་ཉིད་རྟོགས་པའི་ཏིང་ངེ་འཛིན་ཐུན་མོང་མ་ཡིན་པར་འཁྲུལ་པའི་དྲི་
ཙམ་ཡང་མི་བྲོ་བ་འདི་ལྟ་བུ་ནི་མཁས་པ་མགུ་བའི་ཡོན་ཏན་དཔག་པར་དཀའ་
བ་ཡིན་ནོ། །དེའི་ཚེ་རྒྱ་ཆེར་འགྲེལ་གྱི་བམ་པོ་བཞི་བཅུ་ལྷག་ཙམ་ཐུགས་ལ་
ཆུད་པར་མཛད། དེའི་ཚེ་སྐུ་སྟོད་ལ་བསྙུན་གཞི་དྲག་པོ་ཞིག་རྒྱུན་རིང་ཙམ་བྱུང་
ཡང་རྒྱལ་སྲས་རྟག་ཏུ་ངུ་ཤེར་ཕྱིན་འཚོལ་བའི་ཚེ་ལུས་དང་སྲོག་ལའང་མི་ལྟ་
བར་ཤེར་ཕྱིན་བཙལ་བ་ཇི་ལྟ་བ་བཞིན་དུ་བསྙུན་གཞི་དེ་ལ་ཇི་མི་སྙམ་པར་
སློབ་མ་འགའ་ཞིག་དང་བཅས་གཙང་ཕྱོགས་ལ་བྱོན། ས་སྐྱར་འབྱོན་བཞེད་པ་
ལ་ལམ་དུ་ཧ་ཅང་གྲང་བའི་རེག་པས་འོ་བརྒྱལ་བར་འདུག་པ་དང་ཤུལ་ཐག་
རིང་བས་ངུར་སྨྲིག་གི་ཕུ་ལ་ལམ་མཛད་དེ་གནས་རྙིང་དུ་བྱོན། དེའི་དགུན་
གནས་རྙིང་དུ་བཞུགས། གནས་རྙིང་བའི་དོན་གཉེར་བ་དང་ཕྱག་ཕྱི་ལ་བྱོན་པ་
འགའ་ཞིག་གིས་ནན་ཆེར་གསོལ་བ་བཏབ་པ་ལ་བརྟེན་ནས། དེ་གོང་མངོན་
པ་ཀུན་ལས་བཏུས་ལ་ཆེད་དུ་གཏད་པའི་གཟིགས་རྟོག་མ་མཛད་ཀྱང་། དེ་
དམ་ཚིག་ལ་གཟིགས་པ་ཙམ་གྱིས་དོན་ཡང་ཐུགས་ལ་གཅིག་ཅར་དུ་གསལ་
བར་ཤར་བས་ཐོག་མར་གཟིགས་པའི་རིམ་པ་བཞིན་གཞན་ལ་ཡང་འདོམས་
པའི་སྒོ་ནས། མངོན་པ་ཀུན་ལས་བཏུས་ཚར་གཅིག་རྩལ་བཤད་མཛད་དོ། །
དེ་ནས་ས་སྐྱར་བྱོན། དེའི་ཚེ་ས་སྐྱ་ན་བླ་མ་རྗེ་བཙུན་རེད་མདའ་བ་ཆེན་པོ་
ལམ་འབྲས་གསན་ཀྱིན་འདུག་ པ་དང་ མཇལ་དེ་ནས་བཟུང་སྟེ་ཟླ་བ་བཅུ་
གཅིག་ ཙམ་ གྱི་རིང་ལ་ས་སྐྱར་ རྗེ་ རེད་མདའ་བའི་སྤྱན་སྔར་བཞུགས། རྗེ་
བཙུན་པ་ཁོང་རང་ལམ་འབྲས་སོགས་གསན་པའི་ངང་ནས། རྗེ་འདི་ལ་མངོན་
- 196 -



ལམ་རིམ་བླ་མ་བརྒྱུད་པའི་རྣམ་ཐར། །
པ་ཀུན་ལས་བཏུས་གཟབས་བཤད་ཚར་གཅིག་མཛད། གཞན་ཡང་དེའི་རྣམ་
འགྲེལ་ལ་གཙོ་བོར་སྦྱངས་ཤིང་གསན་པ་དང༌། དབུ་མ་འཇུག་པ་སོགས་ཀྱི་
བཤད་པ་དང༌། འདུལ་བ་ལུང་ལ་སོགས་པ་བཀའ་བསྟན་བཅོས་མང་པོའི་
ལུང་ཡང་གསན། བླ་མ་རྡོ་རྗེ་རིན་ཆེན་པའི་དྲུང་དུ་བརྟག་གཉིས་པ་ལུགས་ཀྱི་
བཤད་པ་ཚར་གཅིག་ཀྱང་གསན་ཞིང་། ས་སྐྱར་བླ་མ་རྗེ་བཙུན་པས་འཚམ་
སྦྱོར་མཛད་ནས་བླ་བྲང་ཤར་པ་ཚང་གི་སྔགས་ཀྱི་དགེ་བཤེས་བགྲེས་པོ་མན་
ངག་ལ་མཁས་པར་བྱེད་པ་ཞིག་འདུག་པ་ལས་མན་ངག་བླངས་ཏེ་བླ་བྲང་རིན་
ཆེན་སྒང་གི་རྒྱབ་ཕྱོགས་དེ་བྱོན་གྱིན་མ་ནིང་གི་ཧ་འདོན་པ་སོགས་ལན་འགའ་
ཡང་མཛད་པས་སྔར་གྱི་སྐུ་སྟོད་ཀྱི་བསྙུན་གཞི་དེ་ལྷག་མ་མེད་པར་འཐོན། ས་
སྐྱ་ནས་དཔོན་སློབ་རྣམས་ཀྱིས་ལ་སྟོད་བྱང་གི་སའི་ཆ་ངམ་རིང་དུ་ཆོས་བར་ལ་
བྱོན་ནས། དཔྱིད་དང་དབྱར་གཉིས་ཀ་ངམ་རིང་དུ་བཞུགས། བླ་མ་རྗེ་བཙུན་
པས་དེར་མངོན་པ་ཀུན་ལས་བཏུས་ཀྱི་ཊིཀྐ་ཆེན་མོ་ དེའི་ རྩོམ་པ་མཛད།
བརྩམས་ཚར་རིམ་བཞིན་རྗེ་འདི་པས་ཀྱང་ཐུགས་ལ་ཆུད་པར་མཛད་ཅིང་།
རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རང་འགྲེལ་དེ་ཞིབ་ཏུ་གསུངས་
པར་ཞུས་ནས་ཚར་གཅིག་གསན་ནོ། །དེའི་སྟོན་འཁྲུངས་ཡུལ་ནས་རྐྱེན་དུ་
བབ་པའི་འཚོག་བཅས་ཅི་རིགས་འཕྲིན་ལས་པའི་ནང་དུ་འབུལ་བ་བསྐུར་
ཡོད་པ་འོང་ཟེར་ནས་དེ་བཞེས་པ་ལ་སོགས་པའི་སླད་དུ་ངམ་རིང་ནས་ས་སྐྱ་
ལ་ལམ་མཛད་དེ་དབུས་སུ་བྱོན། དབུས་སུ་ ཕེབས་ནས་ གྲོགས་དང་ སློབ་
འབྲེལ་མང་པོས་བསྐུལ་ཞིང་མདོ་སྨད་ནས་ཡུམ་གྱིས་ཀྱང་ཞུ་བ་ནན་ཆེར་བྱུང་
བས་རྐྱེན་བྱས་ནས། ལན་ཅིག་མདོ་སྨད་ལ་འབྱོན་པར་བཞེད་པ་འཁྲུངས་ཏེ།
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མལ་གྲོ་ལྷ་ལུང་དུ་བྱོན། ལག་ལེན་འགའ་ཞིག་ལ་ཐུགས་སྦྱོང་ཡང་མཛད་པར་
བརྩམས་པ་ལ་མཚམས་ཤིག་ནས། ཅི་བྱེད་དེ་འདྲ་ལ་དགོས་པ་མི་འདུག ད་
ནི་མདོ་ཁམས་རང་ཡུལ་གྱི་ཕྱོགས་ལ་གཏན་ནས་མི་འགྲོ་བའི་ཡིད་དམ་བཅའ་
བར་ བྱའོ་ སྙམ་ དུ་ དགོངས་ པ་ཤུགས་དྲག་ པོ་ སྐྱོ་ཤས་ དང་ བཅས་ པ་ ཞིག་
འཁྲུངས་ནས་དེ་འཕྲལ་དུ་མདོ་སྨད་ལ་མི་འབྱོན་པའི་ཐུགས་ཐག་བཅད་དོ། །
དེ་ཡང་བདག་ཉིད་ཆེན་པོ་འདི་ལ་ཆེད་དུ་བསམ་པའི་སྒོ་ནས་རྙེད་བཀུར་དང་།
སྙན་ གྲགས་ དང༌། འཁོར་བའི་ཕུན་ཚོགས་ གཞན་ གང་ ཡང་ རུང་བ། ཐ་ན་
ཚངས་པ་དང་བརྒྱ་བྱིན་གྱི་དཔལ་ལའང་མངོན་པར་འདོད་པའི་སྲེད་པ་སྐྱེ་མ་
མྱོང་བ་ལྟ་ཞོག་གི །ཕུན་སུམ་ཚོགས་པའི་དཔལ་ཇི་ཙམ་འབྱོར་པ་དེ་ཙམ་གྱིས་
སླར་ཞིང་སྲེད་པ་ཟད་པའི་སྟོབས་ཆེས་ཆེར་རྒྱས་པར་འགྱུར་བའི་གྲོགས་བྱེད་
པ་ནི་དམ་པ་རྣམས་ཀྱིས་དྲན་ཤེས་ཀྱི་ལྕགས་ཀྱུས་ཡིད་ཀྱི་གཉིས་འཐུང་ཡོངས་
སུ་བཟུང་བའི་འབད་པ་ལ་བལྟོས་ནས་ཉམས་སུ་བླང་བ་ཡང་ཤིན་ཏུ་བྱ་དཀའ་
བའི་གནས་ཡིན་ན། འདི་ནི་བློ་སྔོན་དུ་གཏོང་བ་ལ་ཅུང་ཟད་ཀྱང་བལྟོས་པ་
མེད་པར་ གཞན་དག་གིས་བསྙེན་བཀུར་བ་དང་། སྙན་པར་སྨྲ་ཞིང་ལེགས་
པར་བསྔགས་པ་དང༌། འབྱོར་ པའི་ ཁྱད་ པར་མཆོག་ཏུ་གྱུར་པ་རྒྱ་ཆེན་པོས་
མངོན་པར་མཆོད་པ་སོགས་ཕུན་སུམ་ཚོགས་པ་ཇི་ཙམ་ཞིག་བྱུང་བ་དེ་ཙམ་
གྱིས་ ཀྱང་ སླར་ ཞིང་ འདུ་ བྱེད་ ཐམས་ ཅད་ ལ་ མི་རྟག་ པའི་ འདུ་ ཤེས་ དང༌།
མགོན་མེད་པ་ཐམས་ཅད་ལ་བསྐྱབ་པར་འདོད་པའི་བརྩེ་བ་དང་། རྒྱལ་བ་
སྲས་བཅས་ཐམས་ཅད་བསྙེན་བཀུར་བར་བཞེད་པའི་དད་པ་རྣམས་ཕན་ཚུན་
འགྲན་པ་བཞིན་དུ་འཕེལ་བར་འགྱུར་གྱི། གཞན་དུ་ན་སྲེད་པ་འཕེལ་བ་དང་
198 -



ལམ་རིམ་བླ་མ་བརྒྱུད་པའི་རྣམ་ཐར། །
རྗེས་སུ་མཐུན་པ་ནི་གནས་མེད་ཅིང་གོ་སྐབས་མེད་དོ། །འདི་ནི་རྗེ་འདིའི་སྐྱེ་
བས་ཐོབ་པ་ལྷན་སྐྱེས་ཀྱི་ཡོན་ཏན་ཡིན་གྱི། སྐུ་ཚེ་འདི་ཉིད་དུ་གཉེན་པོས་
གསར་དུ་བསྐྱེད་པའི་སྦྱོར་བྱུར་ནི་མ་ཡིན་ནོ། །དེ་ཡང་རྗེ་ཉིད་ཀྱི་ཞལ་ནས་ཁོ་
བོ་ལ་གཞན་གྱིས་སྟན་བཟང་པོ་བཤམས་པ་དང༌། གུས་པའི་བསྙེན་བཀུར་
སོགས་ཅི་ཙམ་བྱས་པ་ཙམ་གྱིས་ཆེད་དུ་བསམ་མི་དགོས་པར་དུས་དེའི་སྐབས་
རང་དུ་འདི་ཐམས་ཅད་མི་རྟག་ཅིང་ཡིད་བརྟན་དུ་མི་རུང་བ་སྒྱུ་མའི་བློ་བྲིད་
དང་འདྲ་བ་ཡིན་སྙམ་པའི་སྐྱོ་བ་ཤུགས་དྲག་པོ་སྣང་བ་བུན་ལོང་དུ་ཐོངས་པ་
ཡིད་གཏིང་ནས་འགྱུར་བ་རྒྱུན་རིང་པོ་རེ་སྐྱེ་བ་ཞིག་དང་པོ་ཉིད་ནས་རང་ཆས་
སུ་ཡོད་པ་ཡིན་ཞེས་གསུངས་སོ། །འདི་ནི་ཤིན་ཏུ་མཐོ་བའི་རྟོགས་པ་ཁྱད་
པར་ཅན་དུ་བོད་ལ་གྲགས་པ་མང་པོ་ཞིག་གིས་ཆ་ཙམ་དུ་ཡང་བསྐྲུན་པར་མི་
ནུས་པའི་མངོན་པར་རྟོགས་པའི་ཡོན་ཏན་ཡིན་ལ། ཟག་བཅས་ཀྱི་ཕུན་ཚོགས་
ལ་སྲེད་པ་འགོག་པ་མེད་དུ་མི་རུང་བའི་དགོས་པ་ཉེ་བར་གཟིགས་ནས་ཆོས་
ཀྱི་རྗེ་སངས་རྒྱས་བཅོམ་ལྡན་འདས་ཀྱིས་ཀྱང་། དེའི་གཉེན་པོ་ཡིད་ལ་བྱེད་པ་
ཐེག་པ་ཆེ་ཆུང་གི་མདོ་སྡེ་རྣམས་སུ་ལན་ཅིག་མ་ཡིན་པར་བཀའ་རྩལ་པ་ལྟ་
ཞོག་གི །ཐ་ན་དགེ་སློང་རྣམས་ལ་རིན་པོ་ཆེའི་ ཁྲི་ལ་འདུག་པ་སོགས་ བྱ་
དགོས་པ་བྱུང་ནའང་མི་རྟག་པས་ཉེན་པའི་འདུ་ཤེས་ཉེ་བར་བཞག་པར་བྱ་བ་
སོགས་ཀྱི་བསླབ་པ་བཅས་པའི་སྒོ་ནས་ཀྱང་དོན་དེ་སྒྲུབ་པར་མཛད་པ་ཡིན་
ནོ། །དེ་བས་ན་ཚུལ་འདི་ནི་མཁས་པ་མགུ་བ་སྐྱེད་པའི་རྣམ་པར་ཐར་པ་ཆེས་
ངོ་མཚར་རྨད་དུ་བྱུང་བ་ཞིག་གོ །དེ་ནས་སྟོན་དེ་ལ་མལ་གྲོ་ལྷ་ལུང་པའི་བླ་མ་
བསོད་ནམས་གྲགས་པ་ལ་ཆོས་ལུང་ཡང་མང་རབ་གསན་ཞིང་། བར་ཞིག་ཏུ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྐུ་མཚམས་བཅད་ནས་ཐུགས་དམ་མཛད། རྣམ་འགྲེལ་གྱི་རྣམ་བཤད་རིགས་
མཛོད་ལ་གཟིགས་རྟོག་མཛད་ཅིང་། ལེའུ་གཉིས་པའི་སྐབས་ཀྱི་ལམ་གྱི་རྣམ་
གཞག་སྟོན་པའི་སྐབས་ལ་ལེགས་པར་གཟིགས་པས་རྐྱེན་བྱས་ནས། ཆོས་ཀྱི་
གྲགས་པའི་གཞུང་ལུགས་དང་རིགས་པའི་སྲོལ་ལ་ལྡོག་ཏུ་མེད་པའི་དད་པ་
ཤུགས་དྲག་པོ་མནན་པས་མི་ནོན་པ་འཁྲུངས་ཤིང་། སྟོན་དེར་བཞུགས་ཀྱི་
རིང་ལ་རྣམ་འགྲེལ་གྱི་གཞུང་ལ་གཟིགས་ཙམ་ནས་དད་པའི་སྤུ་ལོང་གཡོས་ཏེ་
སྤྱན་ཆབ་ཀྱི་རྒྱུན་བཅད་པར་མི་ནུས་པ་རྟག་ཏུ་འོང་བ་ཞིག་བྱུང་གསུངས་སོ། །
དེའི་ དགུན་ཆོས་བདེ་བ་ཅན་དུ་བཞུགས། དཔྱིད་ཆོས་སྔོན་མ་ལ། གྲྭ་སྐོར་
མཛད་བཞེད་པའི་པོ་ཏི་འགའ་ཡར་གྱི་གཟིགས་རྟོག་མཛད་ནས་གཙང་ལ་
བྱོན། སྣར་ཐང་དུ་ཕེབས། བླ་མ་ལོ་ཙཱ་བ་དོན་བཟང་པས་ཚད་མའི་ཊིཀྐ་ཞིག་
མཛད་འདུག་པ་དེ་ཚར་གཅིག་ཅིས་ཀྱང་ཉོན། ཞེས་བཀའ་གནང་ནས་གསན།
དབྱར་ཆོས་དེ་སྣར་ཐང་དུ་རྣམ་འགྲེལ་མངོན་པ་གོང་འོག་མདོ་རྩ་དང་བཅས་
པའི་གྲྭ་སྐོར་མཛད། སྣར་ཐང་དུ་གཞུང་བསྒྱུར་བཙུགས་པའི་ཐོག་མ་དེ་ཡིན་པ་
འདུག །དེ་ནས་སྟོན་ཆོས་ལ་བླ་མ་རྗེ་བཙུན་རེད་མདའ་པ་ཆེན་པོ་བོ་དོང་དུ་
ཆོས་བར་ ལ་ཕེབས་པ་གསན་ནས་ཨེར་བྱོན། བླ་མ་ལོ་ཙཱ་བ་ནམ་མཁའ་
བཟང་པོ་ལ་སྙན་དངགས་མེ་ལོང་གི་བཤད་པ་ལ་སོགས་པ་གསན། གཙོ་བོར་
རྗེ་བཙུན་རེད་མདའ་བ་ལ་དབུ་ཚད་མངོན་པ་སོགས་གསན་ཞིང་ཕར་ཕྱིན་དང་
འདུལ་བ་ཡང་རྗེ་བཙུན་ཉིད་ཀྱི་དྲུང་དུ་ཚར་རེ་ཉན་ན་རྟེན་འབྲེལ་གྱི་ཁྱད་པར་
ཞིག་འོང་དུ་རེ་བས་གསུངས་འཚལ་ཞུས་ནས་ཚར་རེ་གསན། དབུ་མ་འཇུག་
པའི་བཤད་ པ་ཞིབ་ཏུ་གསན་ཞིང་། རྩ་ཤེ་ལ་སོགས་པའི་ རིགས་ཚོགས་ཀྱི་
- 200 -



ལམ་རིམ་བླ་མ་བརྒྱུད་པའི་རྣམ་ཐར། །
བཤད་པ་གསན་པ་མ་བྱུང་ཞིང་། དབུ་མ་རིགས་ཚོགས་རྣམས་ཀྱི་ལུང་ཞིག་
སྣར་ཐང་མཁན་པོ་ཀུན་དགའ་རྒྱལ་མཚན་པ་ལ་གསན། ཁོང་གིས་ནི་ཁོང་
རང་གི་ཟུར་ཆེན་གྱི་གོ་ས་དེ་སྔར་དབུ་མའི་ཟུར་ཆོས་པ་ཞིག་གི་གོ་སར་འདུག་
པས་དེ་ནས་བརྒྱུད་པར་འདུག་གསུངས་ཞིང་། བདེ་བ་ཅན་པའི་བླ་མ་འཇམ་
རིན་པ་ལའང་ལུང་གསན་ཁོང་གིས་ཆོས་རྗེ་བླ་མ་ལ་གསན་པར་འདུག །བླ་མ་
རྗེ་བཙུན་གྱིས་དབུ་མ་རིགས་ཚོཊ་རྣམས་ཀྱི་ལུང་བྲང་མོ་ཆེའི་གདན་ས་བ་བླ་
མ་ཆོས་ཤེས་པ་ལ་གསན། ཁོང་གིས་སྣར་ཐང་བ་ཤེར་སེང་གི་དྲུང་དུ་གསན་
པར་འདུག་གསུངས་ཏེ། མདོར་ན་དེའི་ཚེ་རྗེ་རིན་པོ་ཆེ་དཔོན་སློབ་ལ་རིགས་
ཚོགས་རྣམས་ཀྱི་བཤད་པ་ལྟ་ཞོག་ལུང་ཙམ་ཞུ་བའི་ཡུལ་ཡང་དཀའ་བར་བྱུང་
འདུག་གོ །དེ་ནས་དཔོན་སློབ་གཉིས་ཀ་ཐབས་ཅིག་ཏུ་ས་སྐྱར་བྱོན། རྗེ་རིན་
པོ་ཆེ་འདིས་དེའི་ཚེ་ས་སྐྱར་གོང་དུ་སྨོས་པའི་དཀའ་ཆེན་རྣམས་ཀྱི་གྲྭ་སྐོར་
མཛད། དེ་དུས་པོ་ཏི་གཞན་བཅུ་ལྷག་ཙམ་གྱི་གྲྭ་སྐོར་ཡང་མཛད་པས་ཆོག་པ་
ཡོད་ཀྱང་། དེ་དུས་ཀྱི་གྲྭ་ས་རྣམས་ན་པོ་ཏི་གཞན་རྣམས་ཀྱི་གྲྭ་སྐོར་བྱེད་པའི་
ལུགས་མ་དར་འདུག་པས་མ་བྱས་གསུངས་སོ། །དེ་ནས་དེ་འཕྲལ་དབུས་ལ་
བྱོན་ནས་སོས་ཚལ་གུང་ཐང་ནས་བརྩམས་ཏེ་རིམ་པ་བཞིན་དུ་གསང་ཕུ་དང་
རྩེད་ཐང་ལ་སོགས་པའི་གྲྭ་ས་ཆེན་པོ་རྣམས་སུ་ཕར་ཕྱིན་སྔར་ནས་མཛད་ཚར་
བས་དེ་མ་གཏོགས་པ་དཀའ་ཆེན་ལྷག་མ་བཞིའི་གྲྭ་སྐོར་མཛད་ཅིང་། དེའི་ཚེ་
དབུས་གཙང་གི་གྲྭ་ས་ཆེན་པོ་རྣམས་ཀྱི་དགེ་བའི་བཤེས་གཉེན་སྡེ་སྣོད་འཛིན་
པ་རྒྱ་མཚོ་ལྟ་བུ་མཐའ་དག་ཀྱང་རྗེ་བླ་མ་འདིའི་སྐུ་གསུང་ཐུགས་ཀྱི་རྣམ་ཐར་
ལ་སྙིང་ནས་དད་པ་ཐོབ་ཅིང་བདག་ཉིད་ཆེན་པོ་འདི་ནི་སྔོན་ཡུན་རིང་པོ་ནས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལམ་ལ་སྦྱངས་པ་མཐར་ཕྱིན་པ་ཞིག་ཞིང་འདིར་གདུལ་བྱའི་དོན་དུ་བསམ་
བཞིན་དུ་བྱོན་པ་ཞིག་ཡིན་པ་ནི་གོར་མ་ཆག་གོ །ཞེས་མཐུན་པར་བརྗོད་ཅིང་
དམ་པའི་མགོན་འདི་ལྟ་བུ་ལ་བརྟེན་པ་ལས་ལྷག་པ་གང་ནའང་མེད་དོ་ཞེས་རྗེ་
འདིའི་ཞལ་རྡུལ་སྤྱི་བོར་བླངས་ཏེ་བཀའ་བཞིན་དུ་སྒྲུབ་པ་ལ་འབད་པ་གྱུར་
ཏོ། །དེའི་ཚེ་ཆོས་གྲྭ་ཆེན་པོ་རྣམས་སུ་གྲྭ་སྐོར་ལ་བྱོན་པའི་སྐབས་དག་ཏུའང་
དད་པའི་ཤུགས་ཀྱིས་གསོལ་བ་འདེབས་ཤིང་དམ་པའི་ཆོས་ཀྱི་བཀའ་སྩལ་
མཉན་ནས་རྗེ་ཉིད་ཀྱི་སློབ་མར་ཁས་ལེན་པའི་སྡེ་སྣོད་འཛིན་པའང་དུ་མ་ཞིག་
བྱུང་ལ། བདག་ལེགས་སུ་འདོད་པ་དག་ནི་འདི་འདྲ་བའི་དམ་པའི་མགོན་ལ་
བརྟེན་པ་ལས་འདོད་པའི་གནས་འཐོབ་པར་འགྱུར་གྱི། གཞན་གྱིས་ནི་མ་ཡིན་
ནོ་སྙམ་དུ་བསམ་ནས་བདག་ཉིད་ཆེན་པོ་འདིའི་ཞབས་འབྲིང་དུ་ཁས་ལེན་
པར་ཡང་བྱེད་དོ། །དེ་ནས་རྩེད་ཐང་གི་གྲྭ་སྐོར་ཚར་ནས་ཡར་ཀླུངས་རྣམ་རྒྱལ་
དུ་མ་བྱོན་སངས་རྒྱས་གསུམ་པ་ཁ་ཆེའི་པཎྜི་ཏ་བསོད་སྙོམས་པ་ཆེན་པོ་ཤཱཀྱ་
ཤྲཱི་བྷ་དྲའི་མཁན་བརྒྱུད་ཚོགས་ཆེན་པོའི་མཁན་པོ་དཀའ་བཞི་པ་ཚུལ་ཁྲིམས་
རིན་ཆེན་གྱིས་མཁན་པོ་མཛད། ཚོགས་པ་བྱི་རྫིང་པའི་མཁན་པོ་གནས་བརྟན་
འདུལ་བ་འཛིན་པ་ཤེས་རབ་མགོན་པོས་ལས་ཀྱི་སློབ་དཔོན་མཛད། བྱི་རྫིང་
པའི་དབུ་མཛད་སྡོམ་བརྩོན་བསོད་ནམས་རྡོ་རྗེས་གསང་སྟེ་སྟོན་པ་མཛད་
ཅིང་། ཚོགས་པ་གཉིས་ཀྱི་དགེ་སློང་ཁ་སྐོང་དུ་འོས་པ་གྲངས་ཚང་བས་དད་
པའི་དགེ་འདུན་མཛད་ནས་བསྙེན་པར་ རྫོགས་པའི་སྡོམ་པ་ཡང་དག་པར་
བཞེས་ཏེ་གནས་བརྟན་ཆེན་པོ་འོད་སྲུང་གངས་རིའི་ལྗོངས་འདིར་སླར་ཡང་
བྱོན་པ་ཇི་ལྟ་བ་བཞིན་དུ་ལྷ་དང་བཅས་པའི་འགྲོ་བ་ཐམས་ཅད་ཀྱི་བསོད་
- 202 -



ལམ་རིམ་བླ་མ་བརྒྱུད་པའི་རྣམ་ཐར།
ནམས་ཀྱི་ཞིང་གཅིག་པུར་གྱུར་ཏོ། །དེ་ནས་གདན་ས་མཐིལ་དུ་བྱོན། སྤྱན་སྔ་
རིན་པོ་ཆེ་གྲགས་པ་བྱང་ཆུབ་པའི་དྲུང་དུ་མཇལ། ལེགས་བཤད་ཀྱི་སྐྱེས་ཕུལ་
ཞིང་དམ་པའི་ཆོས་ཀྱི་བཀའ་མཆིད་མཛད་པས་ཆོས་རྗེ་སྤྱན་སྔ་བ་དད་པའི་
ཤུགས་ཀྱིས་སྤྱན་ཆབ་བྱུང་། ཕྱིས་ཀྱང་དྲུང་ན་འཁོད་པ་དག་དང་འབེལ་བའི་
བཀའ་མཆིད་གླིང་བ་ན་སྐུ་ན་གཞོན་ནུ་འདི་འདྲ་བ་ལའང་ཡོན་ཏན་གྱི་གཏེར་
ཆེན་པོ་འདི་ལྟ་བུ་འདུག་ན་ཁོ་བོའི་སྐྱེ་ས་འདི་འདྲ་བ་ཞེས་ཐུགས་ཕྱུང་བའི་
གསུང་ཡང་ཡང་འབྱོན་པར་མཛད་དོ། །དེའི་ཚེ་སྤྱན་སྔ་རིན་པོ་ཆེ་དེ་ཉིད་ལ་
ལམ་འབྲས་བུ་དང་བཅས་པའི་མན་ངག་ཡོངས་སུ་རྫོགས་པ་དང་ནཱ་རོ་པའི་
ཆོས་དྲུག་དང་ རྗེ་ཕག་མོ་གྲུ་པ་དང་ཆོས་རྗེ་འཇིག་རྟེན་མགོན་པོའི་བཀའ་
འབུམ་ ལ་སོགས་ པ་ ལྷོ་ བྲག་ མར་ པ་ནས་ རྗེ་ བཙུན་ མི་ ལ་ ལ་ བརྒྱུད་པའི་
གདམས་ངག་གང་ཡོད་དང་། ལྷོ་བྲག་མར་པ་ནས་རྔོག་ཆོས་སྐུ་རྡོ་རྗེ་ལ་བརྒྱུད་
པའི་མན་ངག་གང་ཡོད་དང་། འགྲོ་མགོན་ཕག་མོ་གྲུ་པའི་གསུང་གང་ཡོད་
དང་མན་ངག་གང་ཡོད་གསན་ཏེ་མན་ངག་དེ་དང་དེ་དག་གི་ནུས་པ་ཐོན་པར་
མཛད་དོ། །དེ་ནས་འོན་གྱི་ལྷ་ཁང་ཀེ་རུར་ཆོས་བར་ལ་བྱོན། ཚ་གོ་དབོན་པོ་
སོགས་སྡེ་སྣོད་འཛིན་པ་མང་པོ་ཞིག་ལ་ཕར་ཚད་དབུ་མ་སོགས་ཀྱི་ཆོས་མང་
དུ་གསུངས། དེ་ནས་སྐྱིད་ཤོད་དུ་ཕེབས་ཏེ་ཚལ་དུ་བཞུགས་ནས་བཀའ་དང་
བསྟན་བཅོས་བོད་ཡུལ་དུ་འགྱུར་རོ་འཚལ་ལ་གཟིགས་རྟོག་ཞིབ་པར་མཛད།
གསུང་རབ་མཐའ་དག་གི་དོན་ལ་རྣམ་པར་དཔྱོད་པའི་སྒོ་དུ་མ་ཞིག་ཐུགས་ལ་
འཁྲུངས། མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་
ཆེན་ མོའི་ རྩོམ་ པའང་ མཛད། དེའི་ ཚེ་ འཛིན་ བཟང་ བར་ གྲགས་ པ་ གླི ང་
-203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཚུངས་མེད་དང་། མདོ་སྨད་པ་འཇམ་དཔལ་བཀྲ་ཤིས་དང་། ཤཱཀྱ་གྲུབ་ཅེས་
པ་གསུམ་དང༌། རྗེ་འདིས་འཛིན་གྱི་ཁྱད་པར་ཆེ་ཆུང་ཉམས་སད་མཛད་པས།
རྗེ་འདིས་ནམ་ལངས་པ་ནས་ཚལ་དབུས་གླིང་གི་གཙུག་ལག་ཁང་གི་ཏོག་གི་
རྩེ་ལ་ཉི་མ་ཤར་བ་དང་མཉམ་དུ་སྔོན་གཟིགས་མ་མྱོང་བའི་དཔེ་མདའ་ཚད་
ཕྲེང་དགུ་མ་ཞིག་གི་ཤོག་ལྡེབས་བཞི་ཤིན་ཏུ་དག་པར་ཐུགས་ལ་ཆུད་འདུག་
ཅིང་། གླིང་ མཚུངས་ མེད་ ཀྱིས་ ཕྱེད་དང༌ གསུམ་ ཐོ་རེ་བ་ཞིག་དང༌། གཞན་
གཉིས་ཀྱིས་རེ་རེ་ལས་མ་ཟིན་ནོ། །སྐབས་ཤིག་ཏུ་ཚ་གོ་དབོན་པོ་མཁན་ཆེན་
ངག་དབང་གྲགས་པ་ཕྱག་ཕྱི་ལ་ཁྲིད་ནས་ལྷ་སར་ཇོ་བོ་ཐུགས་རྗེ་ཆེན་པོ་རང་
བྱུང་ལྔ་ལྡན་གྱི་དྲུང་དུ་བྱོན་ནས་སྨྱུང་གནས་མང་དུ་མཛད། དེའི་ནུབ་གཅིག་གི་
ཚེ་དཔོན་སློབ་གཉིས་ཀས་གསོལ་བ་དྲག་ཏུ་བཏབ་ནས་མནལ་ལམ་གྱི་ལྟས་
བརྟགས་པས། ཚ་གོ་བ་ལ་དུང་དཀར་ཆེན་པོ་གཉིས་ནམ་མཁའ་ལས་བབས་
ནས་ཁོང་གི་ཐུ་བར་ལྷུང་བྱུང་བ་དེ་མ་ཁད་དེ་གཉིས་འདྲེས་ནས་གཅིག་ཏུ་སོང་
འདུག །དེ་ལག་ཏུ་བླངས་ནས་བུས་པས་སྒྲ་ཆེན་པོ་དཔག་ཏུ་མེད་པ་གྲགས་པ་
ཞིག་རྨིས་འདུག་སྟེ། ཕྱིས་ཁོང་གིས་རྒྱལ་མོ་རོང་གི་སྨད་དུ་སངས་རྒྱས་ཀྱི་
བསྟན་པ་དར་ཞིང་རྒྱས་པར་མཛད་དེ་འཕྲིན་ལས་རྒྱ་ཆེན་པོ་བྱུང་འདུག་པ་དེའི་
ལྟས་ཡིན་པར་གསུངས། རྗེ་འདི་པའི་མནལ་ལམ་དུ་སྙེ་ཐང་གི་ཡར་འཕྲང་
ཡར་ལ་ཐོན་པའི་བྲག་མདའ་སྒྲོ་ཟེར་བ་དེ་འདྲ་བ་ཞིག་གི་བྲག་རི་གཟར་པོ་
ཞིག་ལ་འཛེགས་བྱོན་པས་རྡོ་ལེབ་དཀར་པོ་ཤིན་ཏུ་འཇམ་པ་ཞིག་གི་སྟེང་ན་
ཨུཏྤ་ལ་སྔོན་པོ་ཆེས་ཆེར་རྒྱས་ཤིང་ཁ་དོག་གསལ་བ། འདབ་མ་མ་རྙིང་པ། ཡུ་
བ་དང་བཅས་པ་ཞིག་འདུག །དེ་ཕྱག་ཏུ་བླངས། འདི་རྗེ་བཙུན་སྒྲོལ་མའི་ཕྱག་
204 -



ལམ་རིམ་བླ་མ་བརྒྱུད་པའི་རྣམ་ཐར། །
མཚན་དུ་འདུག་པས་དེས་རྗེས་སུ་འཛིན་པའི་ལྟས་ཡིན་ནམ་དགོངས་པ་ན། ད་
ལན་དེ་མ་ཡིན་ཚེའི་ལྟས་ཡིན་གསུངས་པ་ཞིག་བྱུང་། ཚལ་ནས་དགུན་ཆོས་ལ་
བདེ་བ་ཅན་དུ་བྱོན། སྡེ་སྣོད་མང་དུ་གསུངས། དཔྱིད་དབུས་སྟོད་བྱ་ཡུལ་དུ་
ཕེབས། དགེ་བའི་བཤེས་གཉེན་བདུན་ཅུ་ཙམ་ཞིག་ལ་ཕར་ཚད་དབུ་མ་འཇུག་
པ་མངོན་པ་ཀུན་ལས་བཏུས་རྣམས་གསུངས། སླར་ཡང་ཚལ་དུ་བྱོན་ནས་ཕར་
ཕྱིན་གྱི་རྣམ་བཤད་ ཀྱི་འཕྲོ་མཛད་ཅིང་མཇུག་བདེ་བ་ཅན་དུ་ རྫོགས་ པར་
མཛད། དེ་ནས། མདོ་རྒྱུད་ཀྱི་གཞུང་ཆེ་ཆུང་དུ་མ་ལ་མཁས་པར་སྦྱངས་ཤིང་།
ཁྱད་པར་དུས་ཀྱི་འཁོར་ལོ་ཆ་ལག་དང་བཅས་པ་ལ་མཁས་པར་གྲགས་པ་
ཚལ་པ་བླ་མ་རྟོགས་ལྡན་ཡེ་ཤེས་རྒྱལ་མཚན་པ་ལ་དུས་འཁོར་གསུངས་པར་
ཞུས། ཁོང་གིས་ཀྱང་ཞལ་གྱིས་བཞེས་ནས་དཔོན་སློབ་གཉིས་ཀས་སྐྱོར་མོ་
ལུང་དུ་བཞུགས་ཏེ་དུས་ཀྱི་འཁོར་ལོའི་འགྲེལ་ཆེན་དྲི་མ་མེད་པའི་འོད་ཀྱི་
བཤད་པ་ཞིབ་པར་གསན་ཞིང་། རྒྱུ་མཚན་རྩིས་དང་ལག་ལེན་རྣམས་ལའང་
མཁས་པར་སྦྱངས། སྐྱོར་མོ་ལུང་དུ་སྡེ་སྣོད་འཛིན་པ་མང་པོ་ལ་གཞུང་ཆེ་ཆུང་
མང་པོའི་བཤད་པའང་གསུངས་ནས། སླར་ཡང་དེའི་ཕྱི་ལོ་དབྱར་ཆོས་བདེ་བ་
ཅན་དུ་བཞུགས། བློ་གསལ་འདུས་པ་རྒྱ་མཚོའི་ཚོགས་ལ་སྡེ་སྣོད་ཀྱི་བཤད་པ་
མང་དུ་གནང་། དེ་ནས་དགུན་སྟོད་ལུང་མཚོ་སྨད་ངང་དཀར་དུ་དུས་འཁོར་ལ་
ཐུགས་སྦྱོང་ཤིན་ཏུ་འགྲུས་པར་མཛད། བཤེས་གཉེན་བློ་གསལ་མང་པོ་ལ་སྡེ་
སྣོད་ཀྱང་མང་དུ་གསུངས། དེ་ནས་རྫོང་ཆི་གྲགས་པ་རིན་ཆེན་པ་དེ་རྗེ་འདི་པ་
ལ་དེ་གོང་ནས་མི་ཕྱེད་པའི་དད་པ་ཡོད་པས་སྔ་ཕྱིར་གསོལ་བ་མང་དུ་བཏབ་
པ་ལ་དགོངས་ནས་ཡར་ཀླུང་ཕྱོགས་ལ་འབྱོན་པར་བཞེད་དེ་སྲིན་པོ་རིར་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕེབས་པ་ན། དེ་དུས་གོང་དཀར་ན་སྒོམ་པ་ཆོས་རྒྱལ་ཡོད་པ་ཁོང་ཡང་རྗེ་འདི་
ལ་སྙིང་ནས་དད་པ་ཡོད་པའི་དབང་གིས་ཞུ་བ་ནན་ཆེར་ཕུལ་ཏེ་སོས་དེ་རིགས་
ལྔ་ ལྷ་ ཁང་དུ་བཞུགས། སྡེ་སྣོད་འཛིན་པ་བདུན་ཅུ་ལྷག་ཙམ་ལ་ཕར་ཚད་
མངོན་པ་གོང་འོག་འདུལ་བ་མདོ་རྩ་དབུ་མ་འཇུག་པ་སོགས་གསུངས། གོང་
དཀར་ནས་བསྙེན་བཀུར་དང་ཞབས་ཏོག་ཚད་མེད་པ་བྱས། དེ་ནས་ཡར་ཀླུང་
དུ་བྱོན་ནས་སྨོན་མཁར་དུ་བཞུགས་ཏེ་སྡེས་སྣོད་མང་དུ་གསུངས་ཤིང་། རྫོང་
ཆི་བས་ཡོ་བྱད་མཁོ་དགུ་ཐམས་ཅད་ཀྱིས་གུས་པས་མཆོད། དེ་ལྟར་སྔ་ཕྱིར་སྡེ་
སྣོད་དཔག་ཏུ་མེད་པ་ནར་མར་གསུངས་པ་དེ་དག་སྐབས་རྣམས་སུའང། རྒྱུད་
སྡེ་གོང་འོག་གི་དཀྱིལ་འཁོར་ཆེན་པོ་རྣམས་སུ། སྐལ་བ་དང་ལྡན་པའི་གདུལ་
བྱ་དབང་གིས་སྨིན་པར་མཛད་པ་དང་། གཞན་ཡང་ལྷ་སོ་སོའི་རྗེས་གནང་
དང༌། ལུང་དང་མན་ངག་ལ་སོགས་པ་གང་ལ་གང་འཚམ་གྱི་ཆོས་ཀྱིས་གདུལ་
བྱ་དཔག་ཏུ་མེད་པ་སྨིན་ཅིང་གྲོལ་བར་མཛད་དོ། །ལྷག་པར་ཡང་དེའི་ཚེ་ རྗེ་
འདི་ཉིད་ངག་གི་ལྷ་མོ་དབྱངས་ཅན་མས་རྗེས་སུ་བཟུང་བར་གྲགས་ཤིང་།
དེའི་ རྗེས་གནང་ཞུ་བ་གར་བྱོན་དུ་མང་བ་ཞིག་འོང་ཞེས་གྲག་གོ །དེ་ནས་
དགུན་མོན་མཁར་བཀྲ་ཤིས་གདོང་དུ་བཞུགས། དེ་དུས་ནུབ་ཅིག་ཞུགས་མེ་
ལ་བཞུགས་ནས་བོད་ཀྱི་མཁས་གྲུབ་རྣམས་ཀྱི་རྣམ་པར་ཐར་པ་ཅི་རིགས་པ་
གསུངས་པའི་སྐབས་སུ། དཀའ་བཞི་པ་ཤེར་སེང་གིས་ཆོས་ཐོག་གཅིག་ལ་པོ་
ཏི་ བཅུ་ གཅིག་ གསུངས་ འདུག །དུས་ ཕྱིས་ བོད་ དུ་ པོ་ ཏི་ དུས་ གཅིག་ ལ་
གསུངས་པ་དེ་མང་ཤོས་སུ་འོང་བ་འདྲ་གསུངས། དེ་ནས་དགེ་བཤེས་ཤ་སྟོན་
ལ་སོགས་པས་རྗེ་ཉིད་ནས་ཀྱང་དེ་ཙམ་ཞིག་དུས་གཅིག་ཏུ་གསུང་འཚལ་ཞུས་
- 206 -



ལམ་རིམ་བླ་མ་བརྒྱུད་པའི་རྣམ་ཐར།
པས། རྩོལ་བ་བྱས་ན་དེ་ཙམ་ཞིག་འཆད་ཐུབ་པ་འདྲ་གསུངས། འོ་ན་ཅིས་
ཀྱང་གསུངས་འཚལ་ཞེས་ནན་གྱིས་གསོལ་བ་བཏབ་པས་ཞལ་གྱིས་བཞེས་ཏེ་
ཟླ་བ་དེའི་ཚེས་བཅུ་ནས་གནམ་གང་གི་བར་སྐུ་མཚམས་བཅད་ནས་གཟིགས་
རྟོག་མཛད། གནམ་གང་གི་ཉིན་ཕྱག་དཔེ་ཐམས་ཅད་ཀྱི་སྐུ་རགས་བཅིངས།
ཚེས་གཅིག་ནས་ཆོས་འཛུགས་པར་བཞེད་པ་ལ་གསང་ཕུ་སོགས་ནས་འབྱོན་
པའི་དོན་གཉེར་བ་སྡེ་སྣོད་འཛིན་པ་མང་པོ་ཞིག་སྒུག་དགོས་པ་བྱུང་བས་ཉི་མ་
གསུམ་ཙམ་གྱི་བར་དུ་མི་ལ་དང་མར་པ་སོགས་ཀྱི་གསུང་རྒྱུན་ཐོར་བུ་འགའ་
གསུངས། ཚེས་ལྔ་ནས་ཉི་མ་གཅིག་ལ་རྒྱ་གར་སྐད་བཅོ་ལྔའི་དབུ་དུས་གཅིག་
ལ་བཙུགས་ནས་ཉིན་རེ་ཞིང་ཐོ་རངས་ནས་སྲོད་ཀྱི་བར་ལ་ཆོས་ཐུན་བཅོ་ལྔ་
རེ་མ་ཆག་པར་ཐུགས་བཤད་མཛད། དེའི་ནང་པོ་ཏི་ཆུང་བ་གཉིས་རྫོགས་
པར་གསུངས་ཚར་བ་ན་དེའི་དོད་དུ་སླར་ཡང་ཆུང་བ་གཉིས་བཙུགས་ནས།
ཚད་མ་རྣམ་འགྲེལ། ཕར་ཕྱིན། མངོན་པ་གོང་འོག་གཉིས། འདུལ་བ་མདོ་རྩ་
བ། བྱམས་ཆོས་ཕྱི་མ་བཞི། དབུ་མ་རིགས་པའི་ཚོགས་ལྔ། འཇུག་པ། བཞི་
བརྒྱ་པ། སྤྱོད་འཇུག་སྟེ་བསྟན་བཅོས་བཅུ་བདུན་གྱི་བཤད་ པ་ དཀའ་ཆེན་
འགའ་ཞིག་བོད་ཀྱི་ཊིཀ་ཆེན་མོ་རེ་གཞིར་བཞག་པའི་ཐོག་ཏུ་འགྲེལ་པའི་
འཆད་ཚུལ་དུ་མ་ དགག་སྒྲུབ་དང་བཅས་པས་གཏན་ལ་ཕབ་ཅིང་། གཞུང་
གཞན་རྣམས་ཕལ་ཆེ་བ་རང་རང་གི་འགྲེལ་པའི་སྟེང་ནས་གཞུང་ཕྲ་རགས་མ་
ལུས་པ་ལ་བཤད་པ་ཞིབ་པར་མཛད་དེ་ཟླ་བ་གསུམ་ལ་རྫོགས་པར་མཛད་
ཅིང་། དེའི་སྐབས་སུའང། སྲོད་ཆོས་གྲོལ་ནས་རྡོ་རྗེ་འཇིགས་བྱེད་ཀྱི་བདག་
འཇུག་ལ་སོགས་པ་ཐུགས་དམ་རིམ་གཉིས་གྱི་རྣལ་འབྱོར་རྣམས་མ་ཆག་པར་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མཛད་དེ། སྐྱེ་བོ་ཀུན་ཡང་འདི་ནི་ལྷག་པའི་ལྷས་དངོས་སུ་བྱིན་གྱིས་བརླབས་
པའམ། གཟུངས་ཐོབ་པའི་བྱང་ཆུབ་སེམས་དཔའ་ཆེན་པོ་ཞིག་ཡིན་པར་ངེས་
ཀྱི་གཞན་ལ་འདི་ལྟ་བུ་འབྱུང་བ་མི་སྲིད་དོ་ཞེས་མཐུན་པར་གླེང་ངོ༌། །དེའི་
དབྱར་ཁ་ཡར་ཀླུངས་ཨ་ཀར་བྲག་ཏུ་བཞུགས་ནས་སྐུ་མཚམས་དམ་པ་མཛད།
བཅོམ་ ལྡན་ འདས་ དཔལ་ འཁོར་ ལོ་བདེ་མཆོག་གི་ སྒོམ་བཟླས་ དང་ ཐུན་
བཞིའི་རྣལ་འབྱོར། བདག་འཇུག་ཤིན་ཏུ་མང་བར་མཛད་ཅིང་ནེ་གུ་ཆོས་དྲུག་
གི་དམིགས་སྐོར་རྣམས་ཐུགས་ཉམས་སུ་བསྟར་ནས་ལེགས་པར་སྦྱངས་ཏེ་
ཞག་ རེ་ ལ་ གཏུམ་མོའི་རླུང་སྦྱོར་ ཡང་ བརྒྱད་ བརྒྱ་ རེ་ ཙམ་མཛད་དོ་ཞེས་
གསུངས་ཞིང་གཏུམ་མོ་ལ་སོགས་པའི་ཐུགས་དམ་གྱི་ཉམས་བཟང་པོ་མང་དུ་
འཁྲུངས་སོ། །དེ་ནས་སྟོན་སྐྱིད་ཤོད་དུ་ཕེབས། རྗེ་བཙུན་རེད་མདའ་བའི་ཞལ་
སྔ་ནས་ཀྱང་དབུས་སུ་ཆོས་བར་ལ་ཕེབས་པས་དཔོན་སློབ་གཉིས་ཀས་པོ་ཏ་
ལར་བཞུགས་ནས་དམ་པའི་ཆོས་ཀྱི་བཀའ་བགྲོ་བ་མང་དུ་མཛད་ཅིང་གདུལ་
བྱ་རྣམས་ལའང་ལེགས་པར་བཤད་པའི་སྐྱེས་སྩལ་ནས་རྗེ་བཙུན་པ་སླར་ཡང་
གཙང་ལ་བྱོན། རྗེ་བླ་མ་འདི་ཉིད་ཀྱིས་དེའི་དགུན་སྐྱོར་མོ་ལུང་གི་བྲག་ཏུ་
བཞུགས་ནས་སྡེ་སྣོད་འཛིན་པ་ཆེན་པོ་དུ་མ་ལ་དུས་འཁོར་དང་ ཕར་ཚད་
མངོན་པ་སོགས་མང་དུ་གསུངས་སོ། །དེ་ནས་དེའི་དཔྱིད་རྟའི་ལོ་ལ་རྒྱུད་སྡེ་
ཆེན་པོ་རྣམས་ཀྱི་བཤད་པ་དང་། དབང་ལག་ལེན་མན་ངག་དང་བཅས་པ་
མཐའ་དག་རྫོགས་པ་ཞིག་རྩད་གཅོད་མཛད་པར་བཞེད་པ་དང་། བླ་མ་རྗེ་
བཙུན་རེད་མདའ་བ་དང་དཔོན་སློབ་གསུང་གླེང་མཛད་པའི་དགོས་པ་འགའ་
ཞིག་གི་ཕྱིར་དུ་གཙང་ལ་བྱོན། རོང་གི་སྣུབས་ཆོས་ལུང་དུ་བཞུགས། ཚོགས་
- 208 -



ལམ་རིམ་བླ་མ་བརྒྱུད་པའི་རྣམ་ཐར། །
པའི་མཁན་པོ་རིན་ཆེན་གྲགས་པ་བཤེས་གཉེན་པ་ལ་བཀའ་ལུང་ཅི་རིགས་པ་
གསན། དེ་དུས་རྗེ་འདི་པའི་ཞབས་འབྲིང་ལ་ཡོད་པའི་སྔོ་ཕྱི་དབོན་པོ་བསོད་
ནམས་གྲགས་དང་། མདོ་སྨད་བ་དགེ་བཤེས་ཤེས་རབ་གྲགས་ཞེས་པ་གཉིས་
ཀྱིས་བླ་མ་དབུ་མ་བ་བརྩོན་འགྲུས་སེང་གེ་བདེ་མཆོག་སྟེང་ཞེས་པའི་དབེན་
གནས་ཞིག་ན་བཞུགས་པའི་དྲུང་དུ་མཇལ་བ་ལ་ཕྱིན་ཆོས་འབྲེལ་ཞུས་གསུང་
གླེང་བྱུང་བས། དབུ་ མ་ པའི་ ཞལ་ནས། ངེད་ཁྱེད་ གྱི་ སློབ་ དཔོན་ པ་ དེ་ལ་
དབྱངས་ཅན་མའི་རྗེས་གནང་ཞིག་ཞུ་དགོས་གསུངས། དེ་ནས་བླ་མ་དབུ་མ་
བ་དང་རྗེ་འདི་པ་ཞལ་འཛོམ་མཛད་དེ། བླ་མ་དབུ་མ་པས་རྗེ་འདི་ལ་དབྱངས་
ཅན་མའི་རྗེས་གནང་ཞུས། དེའི་ཚེ་གསུང་གླེང་ཞིབ་ཏུ་མཛད་པས་བླ་མ་དབུ་
མ་པ་ཁོང་རང་ལ་མདོ་ཁམས་ན་ཕྱུགས་མ་སྐྱོང་བའི་དུས་ཉིད་ནས་རྗེ་བཙུན་
འཇམ་དཔལ་དབྱངས་ཀྱི་སྐུ་དང་གསུང་གི་སྣང་བ་ནར་མར་འོང་ཚུལ་དང་། དེ་
ལ་སྔ་ཕྱིར་བརྟག་པ་བྱས་ཚུལ་ལ་སོགས་པ་ཞིབ་པར་ཞུས་ནས། ད་དུང་ངེད་
འདི་ལ་གཏིང་ནས་ངེས་པ་རྙེད་པ་མེད་པས་བརྟག་དཔྱད་ཡང་དག་ཅིག་ཐུགས་
ལ་འདོགས་པར་ཞུ་ད་ལན་ཡང་རྗེ་བཙུན་གྱི་སྐུའི་སྣང་བ་དེའི་གསུང་ནས། རྗེ་
ཉིད་ལ་དབྱངས་ཅན་མའི་རྗེས་གནང་ཞུ་བ་ལ་རྒྱུགས་གསུངས་ནས་འོངས་པ་
ཡིན། ཞེས་གསུངས་པ་ལ་རྗེ་འདི་པས་དབུ་མའི་ལྟ་བ་སོགས་ཆོས་ཀྱི་གནད་
ཟབ་མོ་རྣམས་ཀྱི་དྲི་གཏུགས་མཛད་པ་སོགས་ཀྱི་སྒོ་ནས་ལེགས་པར་བརྟགས་
པས་རྟག་ཐུབ་པ་འདུག་པས་ཐུགས་ཡིད་གཉིས་ཟ་དགོས་ པར་ མི་གདའ།
གསོལ་བ་དྲག་ཏུ་ཐོབ་མཛོད། འོན་ཀྱང་རྗེ་བཙུན་གྱི་སྐུ་དང་གསུང་རང་མཚན་
པ་ད་ལྟ་དབང་ཤེས་ལ་སྣང་བ་མིན། ཡི་དམ་གྱི་སྐུ་དངོས་ཀྱིས་གཏད་པའི་རྣམ་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་ཡེ་ཤེས་ལ་དངོས་སུ་སྣང་བ་ཞིག་ཡིན། ངེད་ཀྱང་འཇམ་དཔལ་དབྱངས་ཀྱི་
སྒྲུབ་སྐོར་མན་ངག་སོགས་འདི་ཕྱོགས་ལ་ཤེས་འདོད་ཆེ་བར་ཡོད་པས་ཞུ་
དགོས་ནའང་ད་ལན་རྗེ་བཙུན་རེད་མདའ་བའི་དྲུང་ནས་སྟག་ཚང་དུ་འབྱོན་པ་
དང་དཔོན་སློབ་དུས་ངེས་མཛད་པའི་མཇལ་ཕྲད་དགོས་པར་ཡོད་པ་སོགས་
ཀྱིས་བྲེལ་ནས་མི་འགྲུབ་འདུག །རྗེས་སུ་རྟེན་འབྲེལ་ཞིག་ཅེས་ ཀྱང་ སྒྲིག་
འཚལ་ ཞེས་ གསུངས་ ནས་ སྟག་ ཚང་ རྫོང་ ཁར་ བྱོན། མཁན་ ཆེན་ ལོ་ ཙཱ་བ་
གྲགས་པ་རྒྱལ་མཚན་བ་དང༌། རྗེ་བཙུན་དམ་པ་རེད་མདའ་བ་དང༌། བླ་མ་ལོ་
ཙཱ་བ་དོན་བཟང་བ་དང་། རྗེའི་ཞལ་སྔ་ནས་དང་། དེ་དག་གི་ཞབས་འབྲིང་དུ་
ལྷགས་པའི་བཤེས་གཉེན་སྡེ་སྣོད་འཛིན་པ་ཕུན་སུམ་ཚོགས་པ་དུ་མ་དང་།
གཉུག་མར་གནས་པའི་དགེ་འདུན་གྱི་ཚོགས་དང་བཅས་པའི་ཡུལ་མཆོག་ཏུ་
གྱུར་པ་གདན་མངོན་པར་འཛོམ་པ་ཐམས་ཅད་ཀྱི་ཉེ་བར་མཁོ་བའི་འཚོགས་
ཆས། ཞལ་ཟས་དང་གནས་མལ་ལ་སོགས་པ་ཕུན་སུམ་ཚོགས་པའི་མཐིལ་
ལེན་གྱི་ཐུགས་ཁུར་རྒྱ་ཆེན་པོ་དག་རྒྱལ་སྲས་འདུལ་བ་འཛིན་པ་ཆེན་པོ་གཞུང་
ལུགས་རབ་འབྱམས་ལ་མཁྱེན་པ་རྒྱས་ཤིང་། གཅིག་ཏུ་བསྟན་པ་རིན་པོ་ཆེའི་
ཁུར་འཁྱེར་བ་ལ་མི་མཉམ་པའི་བརྟུལ་ཞུགས་ཅན་ཆོས་རྗེ་ལོ་ཙཱ་བ་སྐྱབས་
མཆོག་དཔལ་བཟང་པོས་བཞེས་སོ། །དེའི་ཚེ་རིན་པོ་ཆེ་གྲགས་པ་རྒྱལ་མཚན་
པས་ཕར་ཕྱིན་དང་། ཆོས་རྗེ་སྐྱབས་མཆོག་པས་བརྟག་གཉིས་གསུངས་ཤིང༌།
རྗེ་བཙུན་དམ་པ་རེད་མདའ་བའི་ཞལ་སྔ་ནས། ཁོང་རང་གིས་མཛད་པའི་རྣམ་
འགྲེལ་རྒྱན་གྱི་འགྲེལ་བཤད་ཆེན་མོ་དེ་ གསུངས་ པ་ རྗེ་འདིས་གསན་ཞིང་།
དཔོན་སློབ་གཉིས་ཀྱིས་དཀའ་བའི་གནས་གཏན་ལ་འབེབས་པའི་རིགས་པའི་
- 210 -



ལམ་རིམ་བླ་མ་བརྒྱུད་པའི་རྣམ་ཐར། །
བརྒལ་བརྟག་ཀྱང་མང་དུ་མཛད། དེ་ནས་དཔོན་སློབ་གཉིས་ཀྱིས་འབའ་འུ་
འབའ་ གཉེར་དུ་ཆོས་བར་བཏེག་ནས་བྱོན། རྗེ་ རིན་པོ་ཆེ་ འདིས་ བླ་མ་རྗེ་
བཙུན་རེད་མདའ་བའི་ཞལ་སྔ་ནས་ལ་རྒྱུད་ཀྱི་རྒྱལ་པོ་དཔལ་གསང་བ་འདུས་
པའི་རྩ་རྒྱུད་ཀྱི་བཤད་པ་ཚར་གཅིག་གསན། དེའི་ཚེ་གོང་གསུམ་བདེ་ཆེན་
པའི་བླ་མ་རིན་པོ་ཆེ་ཆོས་ཀྱི་དཔལ་བའི་དྲུང་དུ་དུས་འཁོར་ཞིག་གསན་དགོས་
དགོངས་པ་བྱུང་བའི་ནུབ་ཅིག་མནལ་ལམ་དུ། ཆོས་ཀྱི་དཔལ་གྱིས་བུ་སྟོན་
རིན་པོ་ཆེ་ལ་དུས་འཁོར་འགྲེལ་ཆེན་ཚར་བཅུ་བདུན་ཉན་པ་ཡིན་ནོ་ཟེར་བ་
ཞིག་བྱུང༌། ཕྱིས་ ཁོང་དང་མཇལ་དུས་ རིན་པོ་ཆེས་བུ་སྟོན་གྱི་དྲུང་དུ་དུས་
འཁོར་ ཚར་ དུ་ གསན་པ་ ལགས་ ཞུས་པས། བཅུ་བདུན་ཉན་ ཞེས་ གསུངས་
སོ། །དེ་དུས་རྗེ་བཙུན་རེད་མདའ་བའི་ཞལ་ནས། སྔགས་ཀྱི་རྩད་གཅོད་དེ་
ཙམ་མཛད་པ་ལ་ཡུན་རིང་འགྱང་། ད་ལྟ་སྡེ་སྣོད་ཀྱི་བཤད་པས་ཕན་ཐོགས་རྒྱ་
ཆེན་པོ་འོང་གིན་འདུག་པས་རེ་ཞིག་བཤད་པ་མཛད་པ་མི་འཐད་དམ་ཞེས་
གསུངས་པ་ལ། བདག་སྔགས་ཀྱི་ཕྱོགས་ལ་འདུན་པ་དྲག་པོ་བདོག་པས་སྔོན་
ལ་སྔགས་ཕྱོགས་ཀྱི་རྩད་གཅོད་བགྱིད་པ་ལགས་ཞེས་གསུངས། དེ་ཡང་རྗེ་
རིན་པོ་ཆེ་འདིའི་ཞལ་ནས་ངེད་སྔགས་ཀྱི་ཕྱོགས་ལ་གཞན་གྱིས་བསྐུལ་དགོས་
པ་མེད། ཆུང་ངུ་ནས་འདི་ལ་ཤེས་འདོད་དྲག་པོ་ཡོད་ཅིང་། དེ་ཡང་རྒྱུད་སྡེ་
མཐའ་དག་ཡོངས་སུ་རྫོགས་པར་བསླབ་དགོས་སྙམ་པ་ཞིག་དང་པོ་ནས་ཡོད་
ཅེས་གསུངས་སོ། །དེ་ནས་བླ་མ་རྗེ་བཙུན་པས་ས་སྐྱ་ལ་ཕྱག་བཏེག །རྗེ་འདི་
པས་རོང་ཆོས་ལུང་དུ་བྱོན། བླ་མ་དབུ་མ་པ་དང་ཆོས་ཀྱི་གསུང་གླེང་མང་དུ་
མཛད། རྗེ་བཙུན་འཇམ་དཔལ་དབྱངས་ཀྱི་ཆོས་སྐོར་ཡང་མང་དུ་གསན། བླ་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མ་དབུ་མ་པས་ཀྱང་ རྗེ་རིན་པོ་ཆེ་འདི་ཉིད་ལ་དབུ་མ་ལ་འཇུག་པའི་ རང་
འགྲེལ་སོགས་ཆོས་བཀའ་ཅི་རིགས་གསན་པར་མཛད་དོ། །རྗེ་རིན་པོ་ཆེ་འདི་
པས་སྟོན་གྱི་རིང་རོང་གི་རི་ལུང་ཕུག་ཏུ་ཐུགས་དམ་ལ་བཞུགས། སྟོན་བཞུག་
མྱང་སྟོད་སྨད་ཀྱི་མཚམས་གོང་གསུམ་བདེ་ཆེན་དུ་ཕེབས་ནས། ཐམས་ཅད་
མཁྱེན་པ་བུ་སྟོན་རིན་པོ་ཆེའི་བུ་ཆེན་རྣམས་ཀྱི་ནང་ནས་དུས་ཀྱི་འཁོར་ལོ་ལ་
མཁས་པའི་མཆོག་ཏུ་གྱུར་པ། གཞན་ཡང་ སྔགས་ཀྱི་གཞུང་དང་ ལག་ལེན་
མན་ངག་སོགས་མཐའ་ཡས་པ་ལ་མངའ་འབྱོར་པའི་རིན་པོ་ཆེ་ཆོས་ཀྱི་དཔལ་
པའི་དྲུང་དུ་མཇལ། ཐོག་མར་མཇལ་བའི་དགོངས་མོ་དེ་ཕྱག་ཕྱིས་དར་སེར་
པོ་ཞིག་ཕུལ། སང་ཉིན་ཇ་ཞལ་ཞིག་མཛད་དེ་གོས་ནེ་ཙོ་ཁ་ཡུག་གཅིག་ཕུལ་
ནས་དུས་ཀྱི་འཁོར་ལོའི་འགྲེལ་ཆེན་ཆ་ལག་དང་བཅས་པ་གསུངས་པར་ཞུས།
དེ་དུས་ཀྱང་འགྲེལ་ཆེན་གསུང་བའི་ལེའུ་དང་པོ་ རྫོགས་ པའི་ མཚམས་ལ་
འདུག་པས། ཁོང་གི་ཞལ་ནས། མདང་ གི་དར་སེར་པོ་དེ་ སའི་ ཁམས་སྡུད་
རིམ་དང་མཐུན་པས་རྫོགས་རིམ་ཡོངས་སུ་རྫོགས་པར་འོང་བ་འདུག །ད་
ནངས་ ཀྱི་གོས་ཡུག་འདི་ ལྗང་ ཁུ་ནམ་མཁའི་ ཁམས་ ཡིན་བསྐྱེད་རིམ་དང་
མཐུན་པས་བསྐྱེད་རིམ་ཡོངས་སུ་རྫོགས་པར་འོང་བར་འདུག །ཆོས་མཚམས་
ལེའུ་གཉིས་པའི་འགོ །གང་ཞིག་ཆེན་པོའི་མི་རྣམས་སྨིན་པར་བྱ་བའི་དོན་དུ།
ཞེས་པའི་སྐབས་ལ་སླེབ་བྱུང་བས་རྟེན་འབྲེལ་ཤིན་ཏུ་ལེགས། ཆོས་ཐམས་
ཅད་ ཡོངས་ སུ་ རྫོགས་ པར་ བྱེད་ དགོས། ཞེས་ དགྱེས་ བཞིན་དུ་ ཞལ་ གྱིས་
བཞེས། ལེའུ་དེ་ནས་དབུ་བཙུགས་ཏེ་གསུངས་ཤིང་། སླར་ཡང་ལེའུ་དང་པོའི་
འགོ་ནས་སྐྱར་ཏེ་གསུངས། སྟོན་གཞུག་དེ་ནས་དཔྱིད་སྔ་མ་མ་རྫོགས་རིང་ལ་
-212 -



ལམ་རིམ་བླ་མ་བརྒྱུད་པའི་རྣམ་ཐར།
བཞུགས་ནས་རྒྱུད་འགྲེལ་གྱི་བཤད་པ་ཕྱག་ལེན་གྱི་མཛུབ་ཁྲིད། སྦྱོར་དྲུག་གི་
ཉམས་ཁྲིད་སོགས་རྫོགས་པར་གསན་ནོ། །དེ་ནས་ཡོ་གའི་བཀའ་ལུང་བཤད་
པ་མཐའ་དག་གསན་པར་བཞེད་པ་ལ་སྔོན་དུ་ཕྱག་ལེན་ཞིག་སྦྱང་བར་བཞེད་
ནས། ཞ་ལུ་ན་དེ་དུས་བུ་སྟོན་རིན་པོ་ཆེ་པའི་མཆོད་གཡོག་གཙོ་བོ་ཞིག་ཡིན་
པ་ཡོ་གའི་ལག་ལེན་ལ་ཤིན་ཏུ་མཁས་པར་གྲགས་པའི་ཡོ་ག་བ་ཚེ་དབང་ཞེས་
པའི་སློབ་མ་དྲག་པ་ཡོ་ག་བ་མགོན་བཟང་ཞེས་བྱ་བ་གདན་དྲངས་ནས། ཁོང་
དང་རྗེ་རིན་པོ་ཆེ་གཉིས་ཀྱིས་མྱང་སྟོད་སྨད་ཀྱི་མཚམས་འཁྲིས་རྩ་ཁང་ཞེས་
པར་བཞུགས་ནས་རྡོ་རྗེ་དབྱིངས་དང་དཔལ་མཆོག་རྩེ་མོ་ལ་སོགས་པ་ཡོ་གའི་
དཀྱིལ་འཁོར་ཆེན་པོ་མཐའ་དག་གི་བྲིས་ཐིག་གར་དབྱངས། དཀྱིལ་ཆོག་གི་
ཆོག་ཁྲིད། ཕྱག་རྒྱ་འཆིང་བ་སོགས་ལ་ཤིན་ཏུ་བྱང་བར་སྦྱངས། དེའི་ཚེ་ནུབ་
ཅིག་མནལ་ལམ་དུ། ཁྲི་ཆེན་པོ་ཞིག་གི་སྟེང་ན་བླ་མ་ཁྱུང་པོ་ལྷས་པ་ཡིན་ཟེར་
བའི་བླ་མ་བགྲེས་པོ་དབུ་རྒྱན་གསོལ། རྡོ་རྗེ་དྲིལ་བུ་ཕྱག་ན་བཟུང་བ་ཞིག་
བཞུགས། དེའི་སྐུ་མདུན་ན་རྗེ་རིན་པོ་ཆེ་ཉིད་ཀྱང་བཞུགས་འདུག་པ་ལ། བླ་
མ་དེ་བཞེངས་ནས་རྡོ་རྗེའི་འགྲོས་ཀྱིས་དྲིལ་སྟབས་དང་བཅས་རྗེ་འདི་ཉིད་ལ་
གཡས་སུ་བསྐོར་བ་ལན་གསུམ་མཛད་ཅིང་། ཕྲེང་བ་ནས་བྱུང་བའི་ཨེ་ཀཱ་པ་ཙི་
ཀཱ་ཡ་ཞེས་སོགས་ཀྱི་སྒྲ་བསྒྲགས་ནས་རྗེའི་དབུའི་སྟེང་དུ་རྡོ་རྗེ་དྲིལ་བུ་བཟུང་
སྟེ་ཀརྨ་བཛྲ་ཞེས་བྱ་བའོ། །ཞེས་གསུངས་ནས་ཁྲི་ལ་བཞུགས་སོང་བ་ཞིག་
བྱུང་། མནལ་སད་ནས་བརྟགས་པ་ན་སྔར་ གྱི་གསང་མཚན་དོན་ཡོད་རྡོ་རྗེ་
ཡིན་པ་དང་། ཀརྨ་བཛྲ་ཡང་དོན་གྲུབ་ཀྱི་རིགས་ཀྱི་མིང་དུ་འདུག་པས་འདྲ་བ་
འདུག་དགོངས་པ་ཞིག་བྱུང་གསུངས་སོ། །སླར་ཡང་དཔྱིད་སྨད་དེ་ནས་དབྱར་
- 213 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དང་སྟོན་འགོ་མའི་རིང་ལ་གོང་གསུམ་བདེ་ཆེན་དུ་བྱོན་ནས། རིན་ཆེན་ཆོས་
ཀྱི་དཔལ་བ་ལ་རྡོ་རྗེ་ཕྲེང་བའི་དབང་ལུང་མཛུབ་ཁྲིད་བཤད་པ་གར་ཐིག་
དབྱངས་གསུམ་གྱི་ཕྱག་ལེན་ཁྲིད་དང་བཅས་པའི་སྒོ་ནས་ཕྲེང་བ་སྐོར་གསུམ་
ལ་མཁས་པར་སྦྱངས། གཞན་ཡང་བཅོམ་ལྡན་འདས་ཕྱག་ན་རྡོ་རྗེ་འཁོར་ལོ་
ཆེན་པོ་ལ་སོགས་པའི་དབང་ལུང་མན་ངག་དང་བཅས་པ་ལ་སོགས་པ་ཟབ་
ཅིང་རྒྱ་ཆེ་བའི་ཆོས་མང་དུ་གསན། དེ་ནས་ཞ་ལུར་རིན་པོ་ཆེ་ཁྱུང་པོ་ལྷས་པ་
ལ་ཡོ་གའི་སྐོར་གསན་པ་ལ་འབྱོན་པར་དགོངས་ཡོད་པ་ལ། ནུབ་ཅིག་མནལ་
ལམ་དུ་ཁྲི་ཆེན་པོ་ཞིག་གི་སྟེང་ན་རིན་པོ་ཆེ་ཁྱུང་པོ་བ་ཡིན་ཟེར་བའི་བླ་མ་
བགྲེས་པོ་ཞིག་བཟང་པོའི་འདུག་སྟངས་མཛད་ནས་བཞུགས། དེའི་དྲུང་ན་རྗེ་
འདི་པའང་བཞུགས་ཡོད་པ་ལ། བླ་མ་དེས་ཕྱག་གཉིས་ཀྱིས་ཐུགས་ཀའི་ན་
བཟའ་བསལ་ནས་ཐུགས་ཀ་སྟོན་གྱིན་འདུག་པ་ལ་གཟིགས་པས། བླ་མ་དེའི་
ཐུགས་ཀ་ནས་སྔགས་ཀྱི་ཕྲེང་བ་རིང་པོ་རིམ་པ་དུ་མས་བསྐོར་བའི་འཁོར་ལོ་
ཡིག་འབྲུ་རྣམས་བྲམ་མེ་འདུག་ པ་ གཟིགས་ པས་ སྔགས་རྣམས་ཕལ་ཆེ་བ་
བཀླགས་པ་ཞིག་རྨིས། ཕྱིས་མཇལ་བ་ན་སྐུའི་རྣམ་པ་མནལ་ལམ་དུ་བྱུང་བ་དེ་
ཉིད་རང་དུ་འདུག་གསུངས་སོ། །དེ་ནས་སྟོན་ཕྱི་མ་དགུན་དཔྱིད་དབྱར་རྣམས་
སྦྲེལ་ནས་ཞ་ལུར་བཞུགས། སྔགས་འཆང་རྡོ་རྗེ་འཛིན་པ་ཆེན་པོ་རིན་པོ་ཆེ་
ཁྱུང་པོ་ལྷས་པའི་དྲུང་དུ་ཡོ་གའི་དཀྱིལ་འཁོར་ཆེན་པོ་རྣམས་ཀྱིས་ཐོག་དྲངས་
རྒྱུད་སྡེ་འོག་མ་རྣམས་ཀྱི་བཀའ་ད་ལྟ་བོད་ན་རྣམ་པར་དག་པའི་དབང་གི་ཆུ་བོ་
རྒྱུན་མ་ཆད་པར་ཡོད་པ་ཕལ་ཆེ་བ་ཡོངས་སུ་རྫོགས་པར་གསན་ཞིང་། བཅོམ་
ལྡན་འདས་འཁོར་ལོ་བདེ་མཆོག་ལཱུ་ཧི་པ་དང་ནག་པོ་པའི་ལུགས་ལ་སོགས་
-214 -



ལམ་རིམ་བླ་མ་བརྒྱུད་པའི་རྣམ་ཐར།
པས་ཐོག་དྲངས་པའི་བླ་མེད་ཀྱི་བཀའ་ལུང་ཡང་དཔག་ཏུ་མེད་པ་གསན། ཁོང་
ལ་མངའ་བའི་བཀའ་ལུང་ ཕལ་ཆེར་བུམ་པ་གང་བྱོའི་ཚུལ་དུ་ཐུགས་རྒྱུད་
གཏམས་ པར་མཛད། དེའི་ ཚེ་ འབུལ་ བ་ ཚོགས་འཁོར་ཞབས་ཏོག་ནར་མ་
སོགས་ཀྱིས་མཉེས་པར་མཛད་དོ། །དེ་དུས་རྗེ་བཙུན་ཁྱུང་ལྷས་པའི་ཞལ་སྔ་
ནས་ཀྱིས་དབང་རེ་རེ་གནང་ཚར་བའི་མཇུག་ཏུ་འདི་ང་ལ་ཡང་བླ་མ་འདི་ཞེས་
བྱ་བས་ དགྱེས་བཞིན་དུ་ གནང་ བ་ ཡིན་ བྱ་བ་ རེ་ཅིས་ ཀྱང་ གསུངས་ཞིང་།
བཀའ་ལུང་རྣམས་རྫོགས་པ་ན། ད་ནི་ཆོས་བདག་པོ་ལ་འཕྲོད་པས་འགྱོད་པ་
མེད་དོ་ཞེས་གསུངས་ཞིང་། དང་པོ་བུ་སྟོན་ཐམས་ཅད་མཁྱེན་པ་དང་། བླ་མ་
ཁྱུང་ལྷས་པ་གཉིས་ཀས་ཀུན་མཁྱེན་འཕགས་འོད་པའི་དྲུང་དུ་དཔལ་གསང་
བ་འདུས་པ་དང་ཡོ་ག་ལ་སོགས་པའི་དཀྱིལ་འཁོར་ཆེན་པོ་རྣམས་ཀྱི་དབང་
གསན་དུས་ཚོགས་འཁོར་ཞིག་ གི་ གྲལ་དུ། ཀུན་མཁྱེན་པའི་ཞལ་ནས། རྗེ་
མར་པས་ཉི་མ་ཤར་དུ་ཀ་ཆེན་བཙུགས་པ་དེ། ཞེས་སོགས་ཀྱི་མགུར་དེ་འདོན་
པ་སྤོས་ནས། ཉི་མ་ཤར་དུ་ཀ་ཆེན་བཙུགས་པ་དེ། ཁྱུང་པོ་སྟོན་སྒོམ་ཁྱོད་ལ་
མི་ཟེར་རམ། ཞེས་གསུངས་པའི་ལོ་རྒྱུས་ཀྱང་གསུངས། དེ་ནི་རྗེ་བཙུན་ཁྱུང་
ལྷས་པས་ཀུན་མཁྱེན་འཕགས་པ་དང༌། བུ་སྟོན་ཐམས་ཅད་མཁྱེན་པ་གཉིས་
ལས་སྔགས་ཀྱི་གདམས་པ་རྒྱ་མཚོ་ལྟ་བུ་བཞེས་པའི་བྱིན་རླབས་ཀྱི་བཅུད་མ་
ཉམས་པར་རྗེ་རིན་པོ་ཆེ་འདི་པའི་ཕྱག་ཏུ་རྡོ་རྗེ་ཐེག་པའི་བསྟན་པ་ཡོངས་སུ་
རྫོགས་པར་འཕྲོད་ནས་ཕྱོགས་འདིར་སྐྱེ་དགུ་ཐམས་ཅད་ཀྱི་ཕན་བདེའི་རྩ་
ལག་ཏུ་གྱུར་པ་འདིའི་དོན་ལ་དགོངས་པར་གསལ་ལོ། །རྗེ་རིན་པོ་ཉིད་ཀྱི་
ཞལ་ནས། སྔགས་ཀྱི་དངོས་གྲུབ་ཐམས་ཅད་ཀྱི་རྩ་བ་གཙོ་བོར་བླ་མ་མཉེས་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་ བྱས་ པ་འབའ་ཞིག་ལ་རག་ལས་ འདུག་ པས་ དབང་ གནང་བའི་དུས་
ཐམས་ཅད་དུ་བླ་མས་མཉེས་བཞིན་དུ་གནང་བ་ཡིན་ནོ། །ཞེས་གསུངས་པ་དེ་
ལ་དཔྱད་རྒྱུ་ཆེན་པོ་ཞིག་འདུག་གོ་ཞེས་གསུངས་སོ། །དེ་ནས་རྗེ་བཙུན་དམ་པ་
ཁྱུང་པོ་ལྷས་པ་ལས་གསན་དགོས་རྣམས་ཀྱི་ཐུགས་ཐག་ལེགས་པར་ཆོད་ནས།
པ་སྣམ་གྱི་ཕག་པ་རི་ན་བླ་མ་བདེ་ཆེན་པ་ཆོས་ཀྱི་དཔལ་བ་གདན་དྲངས་ནས་
བཞུགས་འདུག་པའི་སྤྱན་སྔར་བྱོན། སླར་ཡང་རྡོ་རྗེ་སྙིང་འགྲེལ། ཕྱག་རྡོར་
བསྟོད་འགྲེལ། ནཱ་རོ་འགྲེལ་ཆེན་ལ་སོགས་པ་དུས་འཁོར་གྱི་ཆ་ལག་མང་པོ་
ཞིག་གསན་ཞིང་དཔལ་གསང་བ་འདུས་པ་ལུགས་གཉིས་ལ་བུ་སྟོན་རིན་པོ་
ཆེས་ཡིག་ཆ་མཛད་པ་ཅི་ཡོད་ཀྱི་བཤད་ལུང་ལ་སོགས་པ་ཆོས་བཀའ་མང་དུ་
གསན། དེ་ནས་ཁོང་པ་གོང་གསུམ་བདེ་ཆེན་དུ་ཐེགས། རྗེ་རིན་པོ་ཆེས་ཕག་
པ་རིར་ཞ་ལུ་བའི་ཡོ་ག་བ་མཁས་པ་སྡེ་སྣོད་འཛིན་པ་ཆེན་པོ་རྒྱལ་མཚན་
གྲགས་པ་སྤྱན་དྲངས་ནས་ཡོ་གའི་གར་དབྱངས་སོགས་ཕྱག་ལེན་རྣམས་ཀྱི་
དག་ཐེར་ཡང་དག་མཛད། ཆོས་བཀའ་ཡང་ཅི་རིགས་པ་གསན། ཁྱད་པར་བུ་
སྟོན་གྱིས་མཛད་པའི་རྡོ་ རྗེ་འབྱུང་བའི་རྣམ་བཤད་ཆེན་མོ་གསན་ཞིང་། ཡོ་
གའི་རྩ་རྒྱུད་དེ་ཉིད་བསྡུས་པ། བཤད་རྒྱུད་རྡོ་རྗེ་རྩེ་མོ། དཔལ་མཆོག །ངན་
སོང་ སྦྱོང་ བའི་ རྒྱུད་ ལ་ སོགས་ པ་ དང༌། དེ་ཉིད་ སྣང་ བ། ཀོ་ ས་ ལའི་རྒྱན།
དཔལ་མཆོག་འགྲེལ་ཆེན་ལ་སོགས་པ་རྒྱུད་དང་འགྲེལ་པ་རྒྱ་གཞུང་གི་རིགས་
དཔག་ཏུ་མེད་པའི་ལུང་ཡང་གསན་ནོ། །དེ་ནས་སྤྲེལ་ལོའི་སྟོན་བླ་མ་དབུ་མ་
པ་དང་ ལྷན་ཅིག་ཏུ་དཔོན་སློབ་གཉིས་ཀས་དབུས་ཀྱི་དགའ་བ་གདོང་དུ་
ཕྱགས་ཕེབས། ལྷ་སར་ཇོ་བོ་རིན་པོ་ཆེའི་དྲུང་དུ་གསོལ་བ་འདེབས་པ་ལ་བྱོན་
- 216 -



ལམ་རིམ་བླ་མ་བརྒྱུད་པའི་རྣམ་ཐར། །
ནས། དཔོན་སློབ་གཉིས་ཀས་དགའ་ བ་ གདོང་དུ་ སྐུ་ མཚམས་ ལེགས་པར་
བཅད་ནས་བཞུགས། དེ་ཡང་སྐྱེ་རབས་མང་པོ་ནས་རྗེ་བཙུན་འཇམ་དཔལ་
དབྱངས་ཀྱིས་རྗེས་སུ་བཟུང་སྟེ་ས་ལམ་མཐོན་པོར་བྱོན་ཞིང་སྐུ་ཚེ་འདིར་ཡང་
འཁྲུངས་ཙམ་ཉིད་ནས་རྗེ་བཙུན་འཇམ་དཔལ་དབྱངས་ཀྱིས་རྗེས་སུ་བཟུང་སྟེ་
གསུང་གི་གནང་བ་རྒྱུན་དུ་སྩལ་བ་སོགས་ཡོན་ཏན་གྱི་ཚོགས་ཀྱིས་མངོན་པར་
མཐོ་བའི་བླ་མ་དབུ་མ་པ་དང་ཐབས་ཅིག་ཏུ་དགའ་བ་གདོང་དུ་བཞུགས་རིང་
ལའང་ཁོང་ལ་རྗེ་བཙུན་འཇམ་དཔལ་དབྱངས་ཀྱི་ཆོས་སྐོར་མང་དུ་གསན་
ཞིང་། བླ་མ་དང་ཡི་དམ་ཐ་མི་དད་དུ་བྱས་པ་ལ་གསོལ་བ་དྲག་ཏུ་འདེབས་པ་
དང་། ཡི་དམ་གྱི་བསྙེན་སྒྲུབ་ལ་ཤིན་ཏུ་འགྲུས་པར་མཛད། ཁྱད་པར་རྗེ་རིན་
པོ་ཆེ་འདི་ནི་བསྐལ་པ་བགྲང་བ་ལས་འདས་པའི་སྔོན་རོལ་ནས་ལམ་ལ་
ལེགས་པར་སྦྱངས་པའི་ རིགས་ཀྱི་ནུས་པ་ཡོངས་སུ་སྨིན་པའི་དབང་གིས་
གསུང་རབ་དགོངས་འགྲེལ་དང་བཅས་པ་ལ་ཐོས་བསམ་སྒོམ་པ་ཇི་སྙེད་ཅིག་
མཛད་ པ་ཐམས་ཅད་ལའང་ཚེ་འདིའི་རྙེད་བཀུར་ དང་། སྙན་ གྲགས་དང༌།
འཁོར་དང་། འདུ་འགོད་ཕུན་སུམ་ཚོགས་པ་དང༌། བདག་ཉིད་གཞན་ལས་
ཁྱད་པར་འཕགས་པ་ཉིད་དུ་མཐོང་བར་གྱུར་ན་ཅི་མ་རུང་སྙམ་པ་སོགས་ཀྱི་
ཀུན་སློང་གི་དྲི་ཙམ་ཡང་མ་འདྲེས་པར་སེམས་ཅན་ཐམས་ཅད་ཀྱི་དོན་དུ་རྣམ་
པ་ཐམས་ཅད་མཁྱེན་པའི་ཆེད་དུ་དམིགས་པ་འབའ་ཞིག་གིས་ཐུགས་རང་
དབང་ མེད་ པར་ ཕྱོགས་ པས། ཚིག་ འགྲིག་འགྲིག་མོ་དང་། དོན་མཁས་ པ་
གཞན་གྱིས་བཤད་པ་ལས་ ཁྱད་དུ་ཐོན་ཐོན་མོ་དང༌། མང་པོ་ཚོགས་ པའི་
དབུས་སུ་རང་གི་ལུགས་རྣམ་པར་བཞག་པ་ལ་གཞན་གྱིས་བརྒལ་བར་མི་ནུས་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཤིང་། གཞན་གྱི་འདོད་པ་ཐབས་སྣ་ཚོགས་ཀྱི་སྒོ་ནས་དགག་ནུས་པ་ཙམ་གྱིས་
ཐུགས་ཚིམ་པ་དང་། དེ་འདྲ་བ་ཙམ་ཞིག་ལྷུར་མཛད་ པའི་དྲི་ཙམ་ཡང་མི་
མངའ་ཞིང་། བདག་ཉིད་རྒྱལ་ཞིང་ཕ་རོལ་སྨྲ་དབབ་པར་བཞེད་པ་དང༌། རང་
ཉིད་མཁས་པར་རློམ་པའི་ང་རྒྱལ་གྱིས་རང་གིས་གང་ཤེས་པ་དེ་ཉིད་གཞན་ལ་
གྲགས་ པར་ བྱ་བའི་ཆེད་དུ་། འཆད་པའམ། རྩོད་པའམ་རྩོམ་པ་འདི་ ལྟ་ བུ་
ཞིག་དང་པོ་ཐོས་བསམ་གཙོ་བོར་ལྷུར་མཛད་པའི་ཐོག་མ་ནས་བརྩམས་ཏེ་
ཞིང་གཤེགས་པའི་བར་གང་གིས་སྐབས་སུའང་དུས་འདིའི་ཚེ་ཚུལ་འདི་ལྟར་
མཛད་དེ་ཞེས་གཟུ་བོར་གནས་པ་སུས་ཀྱང་ལན་ཅིག་ཀྱང་དྲང་པོར་གླེང་བའི་
སྐབས་མེད་པ་འདི་ནི། ཆོས་ལ་བློ་ཁ་ཅུང་ཟད་ཅིག་ཕྱོགས་པ་ཡན་ཆད་སུས་
བསམས་ཀྱང་གཟུ་བོའི་བློས་བསམ་ན་ནི། རང་དབང་མེད་པ་ཉིད་དུ་དད་པ་
ལྷག་པར་སྐྱེད་པའི་སྐྱེས་བུ་དམ་པའི་རྣམ་ཐར་ངོ་མཚར་བ་ཡིན་ནོ། །དེའི་ཕྱིར་
གསུང་རབ་དགོངས་འགྲེལ་དང་བཅས་པའི་དོན་རྣམ་པར་གཏན་ལ་འབེབས་
པ་ནའང་། ཐར་པ་དང་ཐམས་ཅད་མཁྱེན་པར་བགྲོད་པའི་ལམ་གོང་འོག་
ཐམས་ཅད་རྒྱལ་བའི་དགོངས་པ་ཇི་ལྟ་བ་དང༌། ཤིང་རྟ་ཆེན་པོ་རྣམས་ཀྱི་
ལུགས་ཇི་ལྟ་བ་བཞིན་དུ་རྙེད་པ་ཞིག་ཇི་ལྟར་བྱས་ན་འོང་ཞིག་གུ་སྙམ་དུ་འདི་
ཉིད་ འབའ་ ཞིག་ཐུགས་ལ་བཅགས་ པས་ དཔྱོད་ པར་ མཛད་ཅིང་། དེ་ཡང་
དབང་པོ་རྣོན་པོ་ཆོས་ཀྱི་རྗེས་སུ་འབྲང་བའི་རིགས་མཆོག་ཏུ་གྱུར་པས་གཞན་
གྱི་ཚིག་ཙམ་ལ་བརྟེན་ནས་རྣམ་པར་དཔྱོད་པ་ལུང་ཙམ་སྐྱབས་སུ་གྱུར་པ་
རྣམས་ཀྱི་ངང་ཚུལ་ནི་ངོ་བོ་ཉིད་ཀྱིས་མི་མངའ་བས། འདི་སྙམ་དུ་རྒྱལ་བའི་
གསུང་རབ་འགྲེལ་པའི་མཆོག་ཏུ་ལུང་བསྟན་པའི་ཤིང་རྟའི་སྲོལ་འབྱེད་ཆེན་པོ་
- 218 -



ལམ་རིམ་བླ་མ་བརྒྱུད་པའི་རྣམ་ཐར། །
དག་གིས་བསྟན་པའི་རིགས་པ་ལ་བརྟེན་ནས་རྒྱལ་བའི་གསུང་རབ་ཀྱི་དྲང་
ངེས་ཚུལ་བཞིན་དུ་ཕྱེ་བའི་ངེས་དོན་གྱི་གསུང་རབ་ཀྱི་དོན་ཤིན་ཏུ་ཕྲ་བའི་
རིགས་པས་རྣམ་པར་དཔྱད་ཀྱང་མཐའ་གཞན་དུ་མི་འགྱུར་བའི་ཚུལ་གྱིས་རྙེད་
པ་ཞིག་སྐྱེས་བུ་སྐོམ་པས་གདུངས་པས་བཏུང་བ་དོན་དུ་གཉེར་བ་ལྟ་བུའི་
ཐུགས་ཀྱིས། ཚུལ་འདིས་གསུང་རབ་ཀྱི་དོན་འཚོལ་བ་འབའ་ཞིག་ལྷུར་མཛད་
དོ། །དེ་ཡང་རྗེ་ཉིད་ཀྱི་ཞལ་ནས། ད་ལྟ་བོད་ན་ཤེས་རབ་ཆེ་བ་གོ་བ་བཟང་
བའི་མཐར་ཐུག་ཏུ་རྩི་བ་འདི་ཚོ་ལྟར་གསུང་རབ་དགོངས་འགྲེལ་དང་བཅས་
པའི་བསྟན་བཅོས་ཕལ་ཆེར་ལ་བལྟས་པ་ཙམ་ནས་འདིའི་དོན་འདིར་འདུག་
སྙམ་པ་འབད་མེད་དུ་ལམ་ལམ་འཆར་བ། དེ་གཞན་ལ་བསྟན་ན་གོ་བ་ཆེན་པོ་
བློ་ཡུལ་དུ་བདེ་སང་སང་བ་འཆར་ཐུབ་པ་ཞིག་ང་ལ་སྔ་མོ་ནས་ཡོད་དེ། དེ་
འདྲ་ལ་ཡིད་བརྟན་བྱར་མི་རུང་། རིགས་པ་ཕྲ་མོས་ལེགས་པར་དཔྱད་པ་ན་
དང་པོར་ཡིན་ཡིན་འདྲ་བའི་གོ་བ་རྙེད་པ་རྣམས་ཀྱང་ཕལ་ཆེར་ཞིག་འགྲོ་བ་ཀ་
མང་། དེས་ན་རིག་པ་རྣམ་པར་དག་པ་ཕྲ་མོ་ཞིག་གིས་ལེགས་པར་དཔྱད་པའི་
དཔྱད་པ་མ་རྫོགས་བར་དུ་དོན་དེར་ཁ་ཚོན་བཅད་ཀྱང་ཤབ་ཤོབ་ཏུ་འགྲོ་བ་
ཡིན་ ཞེས་ གསུངས་ སོ། །དེ་ ཡང་ དེའི་ ཚེ་ འཕགས་ པ་ ཀླུ་སྒྲུབ་ ཡབ་ སྲས་ ཀྱི་
དགོངས་པར་མཐར་ཐུག་པའི་ལྟ་བ་དང་། གསང་བ་འདུས་པའི་ལམ་རིམ་པ་
ལྔ། དེའི་ནང་ནས་ཀྱང་སྒྱུ་ལུས་འདི་ཤིན་ཏུ་རྟོགས་དཀའ་བ་དང་། རྟོགས་ན་
དོན་ཆེ་ཞིང་མ་རྟོགས་ན་ནི་ལོག་པར་ལྟུང་བའི་གཡང་སའང་ཤིན་ཏུ་ཆེ་ལ། དེ་
ཁོ་ན་ཉིད་སྒོམ་པ་དང༌། སྔགས་བླ་མེད་ཀྱི་ལམ་ལ་བརྟེན་ནས་སངས་རྒྱས་
འཚོལ་བ་སོགས་ཚིག་ཙམ་དུ་འགྱུར་བར་དགོངས་ཏེ། འདི་དག་མགོན་པོ་ཀླུ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྒྲུབ་ཡབ་སྲས་ཀྱི་དགོངས་པ་བཞིན་འཁྲུལ་མེད་དུ་སྟོན་པའི་བཤེས་གཉེན་
དམ་པ་རྒྱ་བོད་བལ་གསུམ། དབུས་གཙང་ཁམས་གསུམ་སོགས་གང་ན་ཡོད་
ཀྱང་དེའི་ཁུངས་ཤིག་རྙེད་ན་ནི་དེ་འཚོལ་བའི་ཕྱིར་དུ་ལུས་སྲོག་ཐེད་ལ་བོར་
ནས་དཀའ་བ་ཅི་བྱུང་ཡང་དང་དུ་བླངས་ཏེ་ད་ལྟ་ཉིད་དུའང་འགྲོ་དགོས་
དགོངས་པ་སྙིང་ནས་ཤུགས་དྲག་པོ་དེའི་ཚེ་ཡོད་དོ། ཞེས་རྗེ་ཉིད་གསུངས་
སོ། །དེའི་དུས་སུའང་བླ་མ་དབུ་མ་པས་ལོ་ཙཱ་བྱས་ནས་རྗེ་བཙུན་འཇམ་དཔལ་
དབྱངས་ལ་དབུ་མའི་ལྟ་བ་དང་། སྔགས་མཚན་ཉིད་ཀྱི་ཁྱད་པར། སྔགས་བླ་
མེད་ཀྱི་ལམ་གྱི་གནད་ཆེ་ཤོས་རྣམས་དང༌། རིམ་པ་ལྔའི་གོ་རིམ། གྲངས་ངེས་
སོགས་མཐའ་ཡས་པ་ཞིག་གི་དྲི་བ་དང་། དོགས་པ་ཆོད་པའི་ཆེད་དུ་བརྒལ་
ཞིང་བརྟགས་པའི་སྒོ་ནས་འདྲི་བ་ལ་སོགས་པ་འབའ་ཞིག་གཙོ་བོར་མཛད།
རྗེ་རིན་པོ་ཆེ་འདིས་དེའི་ཚེ་རྗེ་བཙུན་འཇམ་དཔལ་དབྱངས་ལ་ཟབ་མོ་དབུ་
མའི་ལྟ་བ་སོགས་མདོ་སྔགས་ཀྱི་ལམ་གྱི་གནད་མཐར་ཐུག་པ་རྣམས་ལ་དྲི་བ་
དང༌ བརྒལ་ བརྟག་མང་ དུ་ མཛད་ པའི་ སྐབས་ སུ་ རྗེ་ བཙུན་ འཇམ་ དཔལ་
དབྱངས་ཀྱིས་ཐལ་རང་གི་ཁྱད་པར། ལྷན་སྐྱེས་དང་ཀུན་བརྟགས་ཀྱི་བདག་
འཛིན་གཉིས་ཀྱིས་ཇི་ལྟར་བཟུང་བ་ལྟར་གྱི་བདག་དང་། རྟགས་ཀྱི་དགག་
བྱའི་ ཚད་ ཕྲ་ རགས། ལྟ་བ་རྟོགས་པའི་ཚད། ཐལ་འགྱུར་ བའི་ ལྟ་བ་འདིའི་
ལུགས་ཀྱི་ཀུན་རྫོབ་རྣམ་པར་འཇོག་པའི་ཚུལ་ལ་སོགས་པ་རྣམས་ཀྱི་དཔྱད་པ་
ཞིབ་ཏུ་མཛད་པའི་ས་བོན་ཤིན་ཏུ་འདྲིལ་བ་རེ་དང་། སྔགས་མཚན་ཉིད་ཀྱི་
ལམ་ཐུན་མོང་བ་དང་ཐུན་མོང་མ་ཡིན་པའི་ཁྱད་པར། དཔལ་གསང་བ་འདུས་
པའི་རིམ་པ་ལྔའི་ངོ་བོ་དང༌། གོ་རིམ་གྲངས་ངེས་ལ་སོགས་པ་རྣམས་ཀྱི་གནད་
- 220 -



ལམ་རིམ་བླ་མ་བརྒྱུད་པའི་རྣམ་ཐར།
ཐུན་མོང་མ་ཡིན་པ་ཤིན་ཏུ་འདྲིལ་བ་རེ་གསུངས། མི་གོ་བར་འདུག་ལགས་
ཞུས་པས། འདི་རྣམས་མ་བརྗེད་པ་གྱིས་ལ་ཟིན་བྲིས་སུ་གྱིས། བླ་མ་དང་ཡི་
དམ་ཐ་མི་དད་དུ་བྱས་པ་ལ་གསོལ་བ་འདེབས་ཤིང་བསྙེན་བསྒྲུབ་བྱེད་པ་
དང༌། བསག་སྦྱང་ གཉིས་ ལ་ ལེགས་ པར་ འབད་ པ་དང༌། གཞུང་ ལུགས་ ཀྱི་
དོན་ལ་རིགས་པས་རྣམ་པར་དཔྱོད་ཅིང་ཞིབ་ཏུ་སེམས་པ་རྣམས་སུམ་སྒྲིལ་དུ་
ཉམས་སུ་ལོངས་ལ་ཚིམ་མ་སླ་བར་རྒྱུན་བསྲིངས་ལ་ལེགས་པར་དཔྱོད་ཅིག་
དང་། སྐབས་སུ་བབ་ན་ངས་ས་བོན་བཏབ་པ་འདི་རྣམས་ཀྱིས་ཀྱང་རྐྱེན་བྱས་
ནས་ལེགས་པར་གོ་བ་ཞིག་མྱུར་དུ་འོང་བ་འདུག་ཅེས་གསུངས་སོ། །འཕགས་
པ་ཀླུ་སྒྲུབ་ཡབ་སྲས་ཀྱི་ལུགས་ཀྱི་དབུ་མ་དང་གསང་བ་འདུས་པ་ལ་ཤེས་
འདོད་ཤིན་ཏུ་ཆེ་བར་ཡོད་པས་རྩད་གཅོད་པའི་བླ་མ་བོད་ན་སུ་དྲག་ཞུས་པ་
ལ། རེད་མདའ་བ་ལས་དྲག་པ་མེད། འོན་ཀྱང་ཁྱོད་ལ་མཐའ་མ་ལུས་པར་
ཆོད་པའི་གོ་བ་རྫོགས་པར་བསྐྱེད་མི་ཐུབ། དབུ་མ་པས་ལོ་ཙཱ་བྱས་ནས་ངས་
ཁྱོད་ལ་བཤད་ན་དེ་ཀ་དྲག་པར་འོང་ནའང་ཁོ་ཡང་མྱུར་དུ་མདོ་ཁམས་ལ་འགྲོ་
དགོས་པར་སྣང་། དེས་ན་ད་ལྟ་ནས་བཤད་པ་མ་བྱེད་པར་བྱ་བྲལ་གྱིས་ལ་
དབེན་པ་བསྟེན། གོང་དུ་བཤད་པ་ལྟར་སུམ་སྒྲིལ་དུ་ཉམས་སུ་ལེན་པ་དང་
དམིགས་རྣམ་སྐྱོང་བ་སོགས་ལ་ལེགས་པར་འབད་ན་རིང་པོར་མི་ཐོགས་པར་
དེ་རྣམས་ཀྱི་དོན་རྙེད་པར་འགྱུར་རོ་ཞེས་གསུངས་སོ། །གཞན་ཡང་ཆོས་ཀྱི་
གནད་དང་གཞུང་གང་ལ་བརྟེན་ནས་འཚོལ་བ་སོགས་གསུངས་པ་ལ་ཚད་
མེད། རྒྱ་གར་གྱི་པཎྜི་ཏ་མཁས་པ་རྣམས་ལའང་འགའ་ཞིག་གི་གཞུང་ལ་
འཁྲུལ་མེད་རང་འབའ་ཞིག་ཏུ་གཟུང་མི་ཉན་པའི་དམིགས་བསལ་རེ་ཙམ་ཡང་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱུང་བས། འོ་ན་འཕགས་པ་ཀླུ་སྒྲུབ་ཀྱི་དགོངས་པ་ལ་སློབ་དཔོན་ཟླ་བ་གྲགས་
པ་འཁྲུལ་མེད་རང་འབའ་ཞིག་ཏུ་བཟུང་བས་ཨེ་ཆོག་ཞུས་པས། ཟླ་བ་གྲགས་
པ་ནི་སྟེང་ཕྱོགས་འཇིག་རྟེན་གྱི་ཁམས་ཀྱི་ཞིང་ཞིག་གི་དེ་བཞིན་གཤེགས་པ་
ཞིག་གི་ཞབས་དྲུང་ནས་བྱང་ཆུབ་སེམས་དཔའ་རྣམ་དཔྱོད་དང་སྙིང་སྟོབས་
མཆོག་ཏུ་གྱུར་པ་ཞིག་ཞིང་འདིར་འཕགས་པ་ཀླུ་སྒྲུབ་ཀྱི་ལུགས་བསྟན་པའི་
སྙིང་པོ་གསལ་བར་བྱ་བའི་སླད་དུ་བསམ་བཞིན་དུ་སྐྱེ་བ་བཟུང་བ་ཞིག་ཡིན་
པས་འདི་འཕགས་པ་ཀླུ་སྒྲུབ་ཀྱི་དགོངས་པ་འགྲེལ་བ་ལ་སྔགས་མཚན་ཉིད་
གང་གི་སྐབས་སུའང་འཁྲུལ་པ་ཕྲ་མོ་ཙམ་ཡང་མེད་པས་འདི་ལ་རྣམ་པ་ཐམས་
ཅད་དུ་ཡིད་ཆེས་ཀྱི་གནས་འབའ་ཞིག་ཏུ་ངེས་པར་བཟུང་དགོས་པ་ཡིན་ནོ། །
ཞེས་གསུངས་སོ། །བླ་མ་དབུ་མ་པས་རྗེ་བཙུན་འཇམ་དབྱངས་ལ་རྗེ་རིན་པོ་
ཆེ་འདིའི་སྐུ་སྐྱེ་སྔ་ཕྱི་སོགས་ཀྱི་ཞུ་བ་མཛད་པས། རྗེ་བཙུན་གྱི་ཞལ་ནས། སྔོན་
སངས་རྒྱས་འཇིག་རྟེན་ན་བཞུགས་པའི་དུས་སུ་བླ་མ་འདི་རྒྱ་གར་དུ་བྲམ་ཟེའི་
ཁྱེའུ་ཞིག་ཏུ་འཁྲུངས། དེའི་ཚེ་དགེ་སློང་གི་ཆ་ལུགས་འཛིན་པའི་བྱང་ཆུབ་
སེམས་དཔའ་མོས་པའི་བློ་གྲོས་ཞེས་བྱ་བ་དང་མཇལ་ནས་དེ་ཉིད་མཉེས་པར་
བྱས་ཤིང་ཞབས་འབྲིང་དུ་འབྲང་ཆོས་མང་དུ་གསན། དེས་ཁྲིད་དེ་སྟོན་པ་ཤཱཀྱ་
ཐུབ་པའི་ཞབས་དྲུང་དུ་མཇལ་ཞིང་སེམས་བསྐྱེད། དེའི་ཚེ་སྟོན་པ་ལ་ཤེལ་
དཀར་པོ་དྲི་མ་མེད་པ་བརྒྱ་རྩའི་ཕྲེང་བ་ཞིག་དད་པས་ཕུལ་ནས་སྨོན་ལམ་
བཏབ་པས་སྟོང་པ་ཉིད་ཀྱི་ལྟ་བ་ཕྱིན་ཅི་མ་ལོག་པ་རྟོགས་པའི་ས་བོན་བཞག་
པ་ཡིན། ད་ས་སྐྱེ་འདིའི་ཕྱི་མ་ལ་དགའ་ལྡན་དུ་རྒྱལ་བ་མི་ཕམ་པའི་ཆོས་ཀྱི་
མདུན་སར་ཐེག་པ་ཆེན་པོའི་ཆོས་ཀྱི་འབྱོར་པ་དཔག་ཏུ་མེད་པ་ལ་ལོངས་སྤྱོད་
-222 -



ལམ་རིམ་བླ་མ་བརྒྱུད་པའི་རྣམ་ཐར། །
པར་འགྱུར་ཞིང་། མཚན་ནི་བྱང་ཆུབ་སེམས་དཔའ་འཇམ་དཔལ་སྙིང་པོ་ཞེས་
བྱ་བར་འགྱུར་རོ་ཞེས་གསུངས། རྗེ་རིན་པོ་ཆེ་འདི་པ་སྐུ་སྐྱེ་ཕྱི་མ་དགའ་ལྡན་དུ་
ཕེབས་པ་སོགས་ཀྱི་ལོ་རྒྱུས་མཁས་གྲུབ་ཐམས་ཅད་མཁྱེན་པས་རྗེ་རིན་པོ་ཆེ་
ཉིད་ལ་ཇི་ལྟར་ལགས་ཞེས་ཞུས་པ་ན་རྗེ་རིན་པོ་ཆེའི་ཞལ་ནས་འདིའི་ཕྱི་མ་
དགའ་ལྡན་དུ་འགྲོ་བ་འདི་ལ་རང་བླ་མ་དབུ་མ་པ་དང་བླ་མ་ཕྱག་རྡོར་བ་
སོགས་མང་པོ་ཞིག་ཞལ་མཐུན་པར་འདུག་ཅེས་ནང་ཐུགས་ཀྱི་སྲས་གཅིག་
མཁས་གྲུབ་ཐམས་ཅད་མཁྱེན་པ་ལ་གསུངས་སོ། །དེ་དུས་རྗེ་རིན་པོ་ཆེ་རང་
ཡང་ཅུང་ཟད་འཆད་ཉན་ལ་ཐུགས་བཞེད་ཆེ། བླ་མ་དབུ་མ་པ་ཡང་དེ་དང་
མཐུན་པས། སྐུ་ན་ཚོད་ཤིན་ཏུ་གཞོན་ཞིང་མཁྱེན་རབ་དང་ཕན་འདོགས་ཤིན་
ཏུ་ཆེ་བ་འདི་འདྲ་བ་ལ་ད་རུང་བཤད་ཉན་ངོས་མཛད་ན་བསྟན་པ་ལ་ཕན་
ཐོགས་ཤིན་ཏུ་ཆེ་ཞིང་། འཆད་ཉན་འཕེལ་པོ་འདི་འདྲ་བའི་འཕྲོས་ལ་བྱ་བྲལ་
ལ་བྱོན་ན་ངེད་ལའང་སྐྱེ་བོ་རྣམས་ཀྱིས་ཁ་ཟེར་དུ་འོང་བས་རེ་ཞིག་འཆད་ཉན་
མཛད་པས་ཆོག་པ་ཞིག་འཚལ་ཞེས་པས། རྗེ་བཙུན་གྱི་ཞལ་ནས་བསྟན་པ་
དང་ སེམས་ཅན་ ལ་ གང་ ཕན་ ཁྱོད་ ཀྱིས་ མི་ཤེས། ཁ་ཟེར་བ་ ལ་བཟོད་ པ་
སྒོམས། དབེན་པ་བསྟེན་ནས་ཐུགས་དམ་མ་བྱས་ན་སྐུ་ཚེ་ རིང་པོ་མི་འོང་།
ཕན་འདོགས་ཀྱང་ལྟར་སྣང་ཞིག་ལས་མི་འོང་བས་བྱ་བྲལ་ལ་ཕྱིན་པ་འཐད་
ཅེས་གསུངས་སོ། །སྐྱིད་ཤོད་དགའ་བ་གདོང་དུ་བླ་མ་དབུ་མ་པ་དང་རྗེ་རིན་པོ་
ཆེ་གཉིས་པོ་ལས་མེད་པའི་སྐུ་མཚམས་དམ་པོ་བཅད། གཉིས་པོའང་གཟིམ་
ཁང་སོ་སོར་བྱས་ནས་གསོལ་ཇ་སོགས་ལ་འཚོག་པར་མཛད་ཅིང་། གསོལ་ཇ་
བཞེས་པའི་སྐབས་སུའང་བླ་མ་དབུ་མ་བས་ལོ་ཙཱ་མཛད་ནས་རྗེ་བཙུན་འཇམ་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དཔལ་དབྱངས་ལ་ཆོས་མང་དུ་གསན་ཞིང་དྲི་བ་དཔག་ཏུ་མེད་པ་མཛད། དེ་
དུས་ཐོག་མར་བླ་མ་དབུ་མ་བ་ལ་ རྗེ་བཙུན་གྱིས་གནང་བའི་ཞི་གནས་ཀྱི་
དམིགས་པ་གསན་ནས་སྒོམ་གྱིན་ཡོད་པ་ལ། དོ་ཞག་རང་འདི་ལས་ཀྱང་རྗེ་
བཙུན་འཇམ་དཔལ་དབྱངས་ཉིད་ལ་གསོལ་བ་བཏབ་ཅིང་བསྙེན་བསྒྲུབ་བྱས་
ན་དེ་ངོས་དོན་ཆེ་བ་འདྲ་དགོངས་ནས་བླ་མ་དབུ་མ་པ་ལ་དེ་ལྟར་ཞུས་པས་དེ་
བཞིན་མཛད་པས་ཆོག་ཅེས་གསུངས་ནས། ཉིན་མཚན་དུ་བླ་མ་དང་རྗེ་བཙུན་
ཐ་མི་དད་དུ་བྱས་པ་ལ་གསོལ་བ་བཏབ་ཅིང་བསྙེན་བསྒྲུབ་མཛད་པས། ཞག་
མང་པོ་མ་སོང་བ་ལ་ཉིན་ཞིག་དཀྱིལ་གྱི་ལྟེ་བའི་རྒྱ་ཁྱོན་འཚམ་པ་ཞིག་ཁ་དོག་
རྒྱ་མཐིང་བཟང་པོས་ལེགས་པར་བྱུགས་པ་འདྲ་བ་ལ། ཤིན་ཏུ་དྭངས་པ་བལྟ་
བས་ཆོག་མི་ཤེས་པ་ཞིག་གི་དབྱིབས་ཤིན་ཏུ་ཟླུམ་པོར་འདུག་པའི་མཐའ་
ཐམས་ཅད་འོད་ཟེར་ཁ་དོག་སྣ་ལྔ་པ་འཇའ་ཚོན་ལྟ་བུའི་དྲ་བས་འཁྲིགས་པའི་
དབུས་ཀྱི་ལྟེ་བ་སྔོན་པོ་དེའི་རྒྱ་ཁྱོན་དང་འཚམ་པར། རྡོ་རྗེའི་སྐྱིལ་ཀྲུང་གིས་
བཞུགས་པའི་རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་གུར་གུམ་མདོག་
ཅན་བལྟ་བས་ཆོག་མི་ཤེས་པ་ཞིག་གི་སྐུའི་སྣང་བ་དངོས་སུ་གཟིགས། དེ་བླ་
མ་དབུ་མ་པ་ལ་མ་ཞུས་ཀྱང་བླ་མ་དབུ་མ་པས་ཁྱེད་རང་ལའང་སྐུའི་སྣང་བ་
ཡོད་པ་འདྲ་གསུངས་ནས་ཐིག་བྱུང་། དེ་འདྲ་བའི་སྐུའི་སྣང་བ་དེ་ནམ་འདོད་
རེས་ཀྱི་གསོལ་བ་བཏབ་པའི་དུས་ཕལ་ཆེར་དངོས་སུ་ནར་མར་འབྱུང་བ་ཞིག་
དེ་ནས་བརྩམས་ཏེ་དུས་རྟག་ཏུ་ཡོད་ཅེས་ནང་ཐུགས་ཀྱི་སྲས་གཅིག་མཁས་
གྲུབ་སྨྲ་བའི་ཉི་མ་ལ་ཤིན་ཏུ་གསང་བར་བྱས་ཏེ་གསུངས། དེ་ཡང་རྗེ་རིན་པོ་
ཆེ་ འདིས་ རྗེ་ བཙུན་ འཇམ་དཔལ་དབྱངས་ དཔའ་ གཅིག་ དང་། བླ་མེད་ལ་
- 224 -



ལམ་རིམ་བླ་མ་བརྒྱུད་པའི་རྣམ་ཐར།
སོགས་པ་རྣམས་དང་བཀའ་ སྡོད་གཤིན་རྗེ་ཆོས་ཀྱི་རྒྱལ་པོ་ཕྱི་ནང་གསང་
གསུམ་ལ་སོགས་པ་རྣམས་ཀྱི་རྗེས་གནང་དང་བྱིན་རླབས། ཏིང་ངེ་འཛིན་གྱི་
དབང་བཞི་སོགས་ནི། རྗེ་བཙུན་འཇམ་དཔལ་དབྱངས་རང་ཉིད་ལ་གསན་ལ།
དེ་ཡང་དཔའ་གཅིག་གི་རྗེས་གནང་མཛད་པའི་རང་ལ་རྗེ་བཙུན་ཡང་དཔའ་བོ་
གཅིག་པར་རང་གི་སྐུའི་རྣམ་པར་ཡོད་པ་ལ་ནང་བསྒྲུབ་དང་། གསང་བསྒྲུབ་
སོགས་ཀྱི་དབང་མཛད་པའི་ཚེ་དཔའ་བོ་གཅིག་པ་དེ། དེ་མ་ཐག་ཡབ་ཡུམ་
ཞལ་སྦྱོར་གྱི་རྣམ་པར་འགྱུར་འགྲོ་བ་དང་། ཆོས་སྐྱོང་གི་རྗེས་གནང་མཛད་
པའི་སྐབས་སུ། དེ་མ་ཐག་བཅོམ་ལྡན་འདས་རྡོ་རྗེ་འཇིགས་བྱེད་ཀྱི་རྣམ་པར་
འགྱུར་ནས་གཤིན་རྗེ་ཆོས་ཀྱི་རྒྱལ་པོ་ལ་བཀའ་བསྒོ་བར་མཛད་པ་ལ་སོགས་
པ་དེ་འདྲ་བའི་རྣམ་འཕྲུལ་ངོ་མཚར་བ་སྟོན་པར་མཛད་པར་གསུངས། དེ་ནས་
རྗེ་བཙུན་འཇམ་དཔལ་དབྱངས་ ཀྱིས་བླ་མ་དབུ་མ་པ་ལ་གནང་བའི་ ལས་
ཚོགས་དང་། དམིགས་པ་སྐྱོང་བའི་རིམ་པ་སོགས་མང་པོ་ཞིག་གི་ལུང་ནི་བླ་མ་
དབུ་མ་ཉིད་ལ་གསན་ནོ། །དེ་ནས་སྒྲུབ་པ་ལ་འབྱོན་པའི་ཐུགས་ཐག་བཅད།
འཁོར་ཇི་ལྟ་བུ་འཁྲིད་རྗེ་བཙུན་ལ་ཞུས་པས་བླ་མ་འཇམ་དཔལ་རྒྱ་མཚོ་བ་
སོགས་མདོ་ཁམས་པ་བཞི་དང་། དབུས་པ་བཞི་སྟེ་བརྒྱད་པོ་དེ་འཁྲིད་པའི་
གནང་བ་བྱུང༌། དེ་ནས་བླ་མ་དབུ་མ་པ་མདོ་ཁམས་ལ་འབྱོན་པའི་སྐྱེས་མ་ལ་
ལྷ་སར་བྱོན་དུས་ད་དཔོན་སློབ་རེ་ཞིག་མི་མཇལ་བས་གནས་བྱིན་རླབས་ཅན་
འདིར་རྗེ་བཙུན་འཇམ་དཔལ་དབྱངས་ལ་གསོལ་བ་བཏབ། ཉམས་ལེན་གྱི་
གནད་བསྡུས་པའི་གདམས་པ་ཞིག་ཞུས་པ་དྲག་ཅེས་བཀའ་བགྲོས་ནས། ལྷ་
སའི་ཐོག་སྟེང་མ་རང་གི་ལྷོ་ཕྱོགས་ཀྱི་གསེར་ཕུབ་ཀྱི་བྱ་འདབས་འོག་དེར་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མཆོད་པ་བཤམས། གསོལ་བ་དྲག་ཏུ་བཏབ་ པས་ རྗེ་ བཙུན་ འཇམ་དཔལ་
དབྱངས་ཀྱིས་ཉམས་ལེན་གྱི་གནད་བསྡུས་པའི་ཚིགས་སུ་བཅད་པ་འགའ་
ཞིག་གསུངས། རྗེ་བླ་མ་འདིས་དེ་ ཀའི་དུས་སུ་ གསུང་ རིམ་བཞིན་ཡི་གེར་
འགོད་པར་མཛད་དོ། །དེའི་ དུས་ སུ་ རྗེ་ བཙུན་ འཇམ་དཔལ་དབྱངས་ ཀྱིས་
གསུངས་པའི་མན་ངག་གི་རྩ་ཚིག་ཡི་གེར་འགོད་པར་མཛད་པ་ནི་བཀའ་
འབུམ་ཐོར་བུར་གསལ་བ་ལྟར་རོ། །གཞན་ཡང་གསུང་རབ་ཀྱི་གནད་དང༌།
དཔྱོད་པ་མཛད་པའི་སྒོ་བསྟན་པ་ལ་ཚད་མེད་དོ། །དེའི་ཚེ་ གཞན་ཡང་ རྗེ་
བཙུན་འཇམ་དཔལ་དབྱངས་ཀྱི་ཞལ་ནས། ད་ཕྱིན་ཆད་བླ་མ་དང་ཡི་དམ་ཐ་
མི་དད་དུ་བྱས་པ་ལ་གསོལ་བ་འདེབས་པ། སྔར་བསགས་ཀྱི་སྡིག་ལྟུང་སྦྱོང་
ཞིང་ཚོགས་རྒྱ་ཆེན་པོ་གོང་ནས་གོང་དུ་སྤེལ་བའི་བསག་སྦྱང་ལ་འབད་པ།
ཤིང་རྟ་ཆེན་པོ་རྣམས་ཀྱི་རིགས་པ་ལ་བརྟེན་ནས་མདོ་རྒྱུད་དགོངས་འགྲེལ་
དང་བཅས་པའི་དོན་ལ་ཞིབ་ཏུ་དཔྱོད་པ་སུམ་སྒྲིལ་དུ་གྱིས་ལ་རྒྱུན་མ་ཆད་པར་
ཉམས་སུ་ལོངས་དང་། རིང་པོ་མི་ཐོགས་པར་ལྟ་བའི་གནད་མཐར་ཐུག་པ་
དང་། མདོ་རྒྱུད་ཀྱི་དོན་མཐའ་དག་ལ་མི་འཁྲུལ་བའི་ངེས་པ་རྙེད་པར་འགྱུར།
ད་ལྟ་ནས་བཤད་པ་བྱས་ཀྱང་ཕན་ཐོགས་ལྟར་སྣང་ལས་མི་འོང་བས་རེ་ཞིག་
བྱ་ བྲལ་ བྱས། དབེན་ པ་ བསྟེན་ ནས་ བ སྒྲུབ་ པ་ སྙིང་ པོར་ གྱིས་ཤིག་ཅེས་
གསུངས་ཤིང་། དམུ་རྒོད་གདུལ་དཀའི་སེམས་ཅན་འདི་རྣམས་ལ། །བཤད་
པས་ཕན་ཐོགས་ཆེན་པོ་ག་ལ་འགྱུར། །དེ་བས་བསྒྲུབ་པ་ལྷུར་བླངས་དབེན་པ་
བསྟེན། །རང་གཞན་གཉིས་ཀ་འཚེངས་པའི་ལམ་རྙེད་སྙམ། །ཞེས་ནན་ཏན་
དུ་གདམས་ཤིང་བསྐུལ་བར་མཛད་དོ། །དེ་ལྟར་བསྐུལ་བ་དང༌། རྗེ་འདི་ཉིད་
- 226 -



ལམ་རིམ་བླ་མ་བརྒྱུད་པའི་རྣམ་ཐར། །
ཀྱིས་ཀྱང་ཚུལ་དེ་ལེགས་པར་དགོངས་ནས་བྱ་བྲལ་མཛད་ཅིང་། དབེན་པ་
བསྟེན་ནས་བསྒྲུབ་པ་སྙིང་པོར་མཛད་པ་ལ་ཐུགས་ཐག་བཅད་དོ། །དེ་ནས་བླ་
མ་དབུ་མ་པ་དེ་གའི་སྟོན་མདོ་ཁམས་ལ་འབྱོན་པར་ཆས། རྗེའི་ཞལ་སྔ་ནས་
ཀྱང་ ལྷ་ སར་སྐྱེལ་ མ་ ལ་ བྱོན། དཔོན་ སློབ་ གཉིས་ ཀས་ གསོལ་བ་དྲག་ཏུ་
བཏབ། ལྷ་སའི་སྒོ་ཁང་སྟེང་གི་གཙུག་ལག་ཁང་དུ། བླ་མ་དབུ་མ་པ་ལ་རྗེ་
འདིས་ དཔལ་ གསང་ བ་ འདུས་ པ་ མི་ བསྐྱོད་ པའི་ དབང་ བཞི་ རྫོགས་ པར་
གནང་། དེ་ནས་རྗེ་རིན་པོ་ཆེས་སྐྱོར་མོ་ལུང་དུ་ཕེབས། སྟོན་མཇུག་དེ་ཆོས་
མང་དུ་གསུངས། དགུན་ལ་ཉེ་བ་སྤྲེའུ་ལོ་ཟླ་བ་བཅུ་པ་ལ་བབ་པ། དགུང་ལོ་
སུམ་ཅུ་རྩ་དྲུག་པ་ལ་སྐྱོར་མོ་ལུང་ནས་ཕྱག་བཏེགས། སློབ་དཔོན་རིན་པོ་ཆེ་
འཇམ་དཀར་བ་ཞེས་གྲགས་པ་དཔལ་ལྡན་བཟང་པོ་དང༌། རྟོགས་ལྡན་བྱང་
སེང་བ། གནས་བརྟན་རིན་ཆེན་རྒྱལ་མཚན་པ། གནས་བརྟན་བཟང་སྐྱོང་བ་
སྟེ་དབུས་པ་བཞི། བླ་མ་རྟོགས་ལྡན་འཇམ་དཔལ་རྒྱ་མཚོ་བ། དགེ་བཤེས་
ཤེས་རབ་གྲགས། དགེ་བཤེས་འཇམ་དཔལ་བཀྲ་ཤིས། དགེ་བཤེས་དཔལ་
སྐྱོང་སྟེ་མདོ་སྨད་པ་བཞི་དང་བཅས་པ་ཕྱག་ཕྱིར་ཁྲིད། དེ་གོང་ནས། གཞིས་
ཁ་སྣེའུ་རྫོང་པས་ཞབས་ཏོག་ལེགས་པོ་མཛད་ཀྱིན་ཡོད་ཅིང་། དེ་དུས་ཀྱང་
ཁོང་གིས་ཞབས་ཏོག་བསྒྲུབས་ཏེ་དཔོན་སློབ་དགུས་གཞུང་ཀོ་མཛད་ནས་བྱ་
བྲལ་ལ་བྱོན་ཏེ་འོལ་ཁར་ཕེབས། དེའི་དགུན་དཔྱིད་རྣམས་འོལ་ཁ་ཆོས་ལུང་
དུ་བཞུགས་ཤིང་། དེ་ནས་བཟུང་སྟེ་འོལ་ཁ་བ་ཡབ་སྲས་རྣམས་ཀྱིས་དད་པ་
ཆེན་པོས་སྦྱིན་བདག་མཛད་དེ་ཞབས་ཏོག་ཕུན་སུམ་ཚོགས་པ་བསྒྲུབས། འོལ་
ཁ་ཆོས་ལུང་དུ་བཞུགས་རིང་ལ་ཡང་ཐོག་མར་བསག་སྦྱང་གནད་ཆེ་བར་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དགོངས་ཏེ་དཔོན་སློབ་ཐམས་ཅད་ཀྱིས་སྟོབས་བཞི་ཚང་བའི་བསག་སྦྱང་ལ་
ཤིན་ཏུ་འགྲུས་པར་མཛད། རྗེ་རིན་པོ་ཆེ་ཉིད་ ཀྱིས་ཀྱང་ལྟུང་བཤགས་བརྒྱ་
ཕྲག་དང་བཅས་པ་དང་། ཕྱག་སོར་གྱི་རྩེ་མོ་རྣམས་སེར་ཁར་སོང་གི་བར་དུ་
མཎྜལ་འབུལ་བ་སོགས་ལ་དཔག་པར་དཀའ་བའི་བརྩོན་པ་དྲག་པོ་མཛད་
ཅིང་། དགེ་བའི་བཤེས་གཉེན་གྲོ་ལུང་བ་ཆེན་པོའི་གསུང་ལས། མདོ་སངས་
རྒྱས་ཕལ་པོ་ཆེ་འདི་མ་འགྱུར་ན་བོད་ཀྱི་བྱང་ཆུབ་སེམས་དཔའ་རྣམས་སྤྱོད་པ་
ལ་སློབ་ཚུལ་ཇི་ལྟར་བྱེད་དམ་ཞེས་འབྱུང་བ་ལྟར་དུ། སངས་རྒྱས་ཕལ་པོ་ཆེ་
ལ་སོགས་པ་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་རྣམས་སྟོན་པའི་མདོ་
སྡེ་རྣམས་ལ་གཟིགས་རྟོག་ཞིབ་པར་མཛད་དེ་ཐེག་པ་ཆེན་པོའི་རིགས་ཀྱི་ནུས་
པ་ཡོངས་སུ་རྒྱས་པར་བྱེད་པའི་ཐབས་རྨད་དུ་བྱུང་བ་བྱང་ཆུབ་སེམས་དཔའི་
སྙིང་སྟོབས་དཔག་པར་དཀའ་བས་རྒྱལ་སྲས་ཀྱི་སྤྱོད་པ་རླབས་ཤིན་ཏུ་ཆེ་ཞིང་
རྣམ་པ་མཐའ་ཡས་པ་རྣམས་ལ་སྔར་གྱི་བྱང་ཆུབ་སེམས་དཔའ་ཆེན་པོ་རྣམས་
ཀྱིས་བསླབས་ཤིང་། ད་ལྟ་དང་མ་འོངས་པའི་བྱང་ཆུབ་སེམས་དཔའ་ཆེན་པོ་
རྣམས་ཀྱིས་སློབ་པ་དང༌། སློབ་པར་འགྱུར་བའི་ཚུལ་མདོ་སྡེ་མཐའ་ཡས་པ་
ནས་གསུངས་པ་དེ་རྣམས་ལ། བདག་ཉིད་ཀྱང་ད་ལྟ་ནས་དེ་ལྟ་བུའི་ཚུལ་ལ་
འཇུག་པ་ལ་ཞུམ་པ་གཏན་མི་སྐྱེ་ཞིང་། སྤྲོ་དགའ་ཤུགས་དྲག་པོས་འཇུག་པར་
བྱ་བའི་ཆེད་དུ་མདོ་སྡེ་ནས་འབྱུང་བའི་རྒྱལ་སྲས་ཀྱི་སྙིང་སྟོབས་དང་སྤྱོད་པ་
གང་རླབས་ཆེ་ཆེ་རྣམས་ལ་རེ་རེ་ནས་དམིགས་ཕུག་གིས་ཐུགས་སྦྱོང་བའི་
དམིགས་རྣམ་ནར་མར་བསྟེན་པས་དང་པོ་ ཞིག་ཅུང་དཀའ་ ཙམ་བྱུང་ཡང་།
ཕྱིས་ལེགས་པར་གོམས་ནས་འབད་རྩོལ་མི་དགོས་པར་རང་ཤུགས་ཀྱིས་རྒྱལ་
- 228 -



ལམ་རིམ་བླ་མ་བརྒྱུད་པའི་རྣམ་ཐར། །
སྲས་ཀྱི་སྙིང་སྟོབས་དང་སྤྱོད་པ་རྨད་དུ་བྱུང་བ་ཇི་འདྲའི་དཔག་དཀའ་བ་ཞིག་
ལའང་ ཞུམ་པ་ནམ་ཡང་མི་སྐྱེ་ཞིང་། སྤྲོ་དགའ་ཤུགས་དྲག་པོས་ངང་ གིས་
འཇུག་པ་ཞིག་བྱུང་ཞེས་རྗེ་ཐམས་ཅད་མཁྱེན་པ་ཉིད་ཀྱིས་ནང་ཐུགས་ཀྱི་སྲས་
གཅིག་མཁས་གྲུབ་སྨྲ་བའི་ཉི་མ་ལ་གསུངས་སོ། །དེ་ལྟར་འོལ་ཁ་ཆོས་ལུང་དུ་
རྗེ་རིན་པོ་ཆེ་འཁོར་དག་པ་རྣམ་བརྒྱད་དང་བཅས་པས་བསག་སྦྱང་རླབས་ཆེན་
པོ་ལ་འབད་པའི་ཚེ་རྗེ་འདིས་ལྟུང་བཤགས་དང་བརྒྱ་ཕྲག་སྦྲགས་ནས་མཛད་
རེས་ཀྱི། སངས་རྒྱས་སུམ་ཅུ་རྩ་ལྔའི་སྐུའི་སྣང་བ་དངོས་སུ་གཟིགས་པ་ནར་
མར་བྱུང་། དེའི་ཚེ་རྗེ་བཙུན་བྱམས་པ་མགོན་པོ་སྐུ་གསེར་བཙོ་མའི་ཁ་དོག་ལྟ་
བུ་ ལ་ རིན་པོ་ཆེའི་རྒྱན་དང་ཆོས་ འཆད་ ཀྱི་ ཕྱག་རྒྱས་མེ་ཏོག་གི་སྡོང་བུ་
བསྣམས་པ། རིན་པོ་ཆེའི་ཁྲི་ལ་སྐྱིལ་ཀྲུང་གིས་བཞུགས་པ་དེ་འདྲ་བའི་སྐུ་ཤིན་
ཏུ་ཆེ་བ་དང་། རྒྱལ་བ་སྨན་གྱི་བླ་བླ་གོས་སེར་པོ་མནབས་པ་དང༌། རྗེ་བཙུན་
བྱམས་མགོན་བཟང་པོའི་འདུག་སྟངས་མཛད་པ་རབ་བྱུང་གི་ཆ་བྱད་ཅན་སྣམ་
སྦྱར་གསོལ་བ་ཕྱག་གིས་ཀླུ་ཤིང་གི་སྡོང་བུ་རིལ་བས་མཚན་པ་འཛིན་པ་དེ་
འདྲ་བ་དང་། གཞན་ཡང་རྒྱལ་བ་ཚེ་དཔག་ཏུ་མེད་པ་སོགས་སངས་རྒྱས་བྱང་
སེམས་མང་པོའི་སྐུའི་སྣང་བ་གཟིགས་པ་མང་དུ་བྱུང༌། འདི་རྣམས་ཉམས་སྣང་
ཡིན་པས་ངེས་པ་ཆེར་མེད་དགོངས་ནས་དེ་ཙམ་དུ་ཆེས་ཆེར་མ་མཛད་ནའང་།
བླ་མ་རྟོགས་ལྡན་འཇམ་དཔལ་རྒྱ་མཚོ་བ་ལ་རྗེ་བཙུན་གྱི་སྐུ་དང་གསུང་གི་
སྣང་བ་དངོས་སུ་བྱུང་བ་འཁྲུལ་མེད་ཅིག་ཡོད་པས། ཁོང་ལ་རྗེ་བཙུན་འཇམ་
དཔལ་དབྱངས་ཀྱིས་གསུང་ནས་རྗེ་ལ་གཟིགས་སྣང་བྱུང་བ་དེ་རྣམས་ཉམས་
སྣང་རང་དགའ་བ་མིན་པས་གསོལ་བ་དྲག་ཏུ་ཐོབ། ཕྱིས་རྟེན་འབྲེལ་ཁྱད་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
པར་ཅན་ཡོད་པ་ཡིན་གསུངས་པ་བྱུང་འདུག་གསུངས་སོ། །རྟོགས་ལྡན་པའི་
སྣང་བ་དེ་ལའང་རྗེའི་དྲུང་ནས་བརྟག་དཔྱད་མང་དུ་མཛད་ཅིང་། ཆོས་ ཀྱི་
གནད་ཟབ་མོ་དྲིས་པ་རྣམས་ཕལ་ཆེར་འཕྱུགས་མེད་དུ་འོང་བར་འདུག་པས་
ཐུགས་ལེགས་པར་ཆེས་སོ། །དེ་ནས་རྗེ་རིན་པོ་ཆེ་འཁོར་བཅས་ཀྱིས་རྫིང་
ཕྱིའི་ ཇོ་བོ་བྱམས་ པ་མཇལ། མཆོད་པ་དང་སྨོན་ལམ་རླབས་པོ་ཆེ་མང་དུ་
མཛད། དེ་ནས་དྭགས་པོ་སྨན་ལུང་གི་རྒྱ་སོག་ཕུར་བྱོན་དགུན་གྱི་རིང་དེར་
བཞུགས་ཐུགས་དམ་ཤིན་ཏུ་འཕེལ་ཞིང་ཡོན་ཏན་གྱི་ཁྱད་པར་བསམ་གྱིས་མི་
ཁྱབ་པ་མང་དུ་བརྙེས་ཏེ་དེ་དུས་རྗེ་བཙུན་འཇམ་དཔལ་དབྱངས་ཀྱི་སྐུ་ཤིན་ཏུ་
ཆེ་བ་གཟི་བརྗིད་ཕུན་སུམ་ཚོགས་པ་ཞིག་ལ་སངས་རྒྱས་དང་བྱང་ཆུབ་སེམས་
དཔའ་དཔག་ཏུ་མེད་པའི་འཁོར་གྱིས་བསྐོར་བ་དང་། འཕགས་པ་ཀླུ་སྒྲུབ།
ཨཱརྱ་དེ་བ། སངས་རྒྱས་བསྐྱངས། ཀླུ་བྱང་། ཟླ་བ་གྲགས་པ། ཐོགས་མེད་སྐུ་
མཆེད། ཕྱོགས་གླང་། ཆོས་ གྲགས། ཡོན་ཏན་འོད་དང་ཤཱཀྱ་འོད། ལྷ་དབང་
བློ། རྒྱན་མཁན་པོ། ཀ་མ་ལ་ཤཱི་ལ། ཨ་བྷ་ཡ་ལ་སོགས་པའི་པཎྜི་ཏ་དུ་མ་
དང༌། རྒྱལ་པོ་ཨིནྡྲ་བོ་དྷི། བྲམ་ཟེ་ཆེན་པོ་ས་ར་ཧ། ལཱུ་ཧི་པ། དྲིལ་བུ་བ། ནག་
པོ་སྤྱོད་པ་ལ་སོགས་པའི་གྲུབ་ཆེན་དུ་མའི་སྐུའི་སྣང་བ་དངོས་སུ་གཟིགས།
ཉམས་སྣང་ལ་གཏད་པ་མེད་ལས་ཆེ་དགོངས་པས། རྗེ་བཙུན་འཇམ་དཔལ་
དབྱངས་ཀྱིས་སྔར་བཞིན་ཉམས་སྣང་རང་དགའ་བ་མིན་པས་གསོལ་བ་དྲག་
ཏུ་ཐོབ། འདི་རྣམས་ཀྱི་གཞུང་ལ་བརྟེན་ནས་རང་གཞན་ལ་ཕན་ཐོགས་རྒྱ་ཆེན་
པོ་འོང་བའི་རྟེན་འབྲེལ་ཡིན། ཞེས་གསུངས་སོ། །དེའི་ཚེ་བཅོམ་ལྡན་འདས་
རྡོ་རྗེ་འཇིགས་བྱེད་ཀྱི་སྐུ་ཞལ་ཕྱག་ཡོངས་སུ་རྫོགས་པ་ཤིན་ཏུ་ཆེ་བ་གཟི་
- 230 -



ལམ་རིམ་བླ་མ་བརྒྱུད་པའི་རྣམ་ཐར། །
བརྗིད་བཟོད་པར་དཀའ་བ་ཞིག་ཞལ་གཟིགས། དེ་དུས་ནས་འཇིགས་བྱེད་ཀྱི་
བདག་འཇུག་ཉིན་རེ་བཞིན་མཛད་པ་ནམ་ཡང་འཆག་མེད་དུ་མཛད་དོ། །ཡང་
དེར་སྔར་དང་འདྲ་བའི་རྗེ་བཙུན་འཇམ་དཔལ་དབྱངས་ཀྱི་སྐུའི་སྣང་བ་དངོས་
སུ་གཟིགས་ པའི་ཐུགས་ཀའི་ནང་ན་ ཕར་ རལ་གྲིའི་ཡུ་བ་ཟུག་ཅིང་། རྗེའི་
ཐུགས་ཀར་རྩེ་མོ་ཟུག་པ་ལ། བདུད་རྩིའི་རྒྱུན་ཁ་དོག་དཀར་སེར་ཤིན་ཏུ་སྣུམ་
པ་འོད་ཀྱི་ཆུ་རྒྱུན་འདྲ་བ་ཞིག་རྗེ་བཙུན་གྱི་ཐུགས་ཀ་ནས་རལ་གྲིའི་སྟེང་ལ་
བརྒྱུད་དེ་ནར་རེ་བྱུང་ནས་རྗེའི་ཐུགས་ཀར་ཞུགས་པས་སྐུའི་ནང་ཐམས་ཅད་
བདེ་བ་ཆེན་པོ་དཔག་ཏུ་མེད་པས་གང་བ་བརྗོད་པར་མི་ནུས་པ་ཞིག་འཁྲུངས།
དེ་དུས་ངོ་མཁྱེན་པ་དང་མི་མཁྱེན་པའི་འཁོར་དུ་མ་ཁ་གདངས་ནས་བཟེད་
འདུག་པས། འགའ་ཞིག་གི་ཁར་མང་དུ་འགྲོ་ཞིང་། འགའ་ཞིག་གི་ཁར་ཉུང་
ཟད་རེ་དང༌། འགའ་ཞིག་གིས་ཁ་གདངས་ཀྱང་ཅུང་ཟད་ཀྱང་མི་འགྲོ་བ་དེ་
འདྲའང་འདུག་གསུངས་སོ། །མདོར་ན་གནས་དེར་དེ་འདྲ་བའི་དག་པའི་སྣང་
བ་དང་ཐུགས་རྒྱུད་ལ་མངོན་པར་རྟོགས་པའི་ཡོན་ཏན་དཔག་ཏུ་མེད་པ་ཞིག་
འཁྲུངས་སོ། །དེ་ནས་རྗེ་བཙུན་འཇམ་དཔལ་དབྱངས་ཀྱིས་རྫིང་ཕྱིའི་གཙུག་
ལག་ཁང་ལ་ཞིག་གསོ་མཛད་ན་བསྟན་པར་ཕན་ཆེ་ཞེས་བསྐུལ་བ་ལ་བརྟེན་
ནས་རྫིང་ཕྱིའི་གཙུག་ལག་ཁང་ལ་ཞིག་གསོ་མཛད་པར་བརྩམས་སོ། །དེ་ཡང་
རྫིང་ཕྱིའི་གཙུག་ལག་ཁང་དེ་སྔོན་གར་མི་ཡོན་ཏན་གཡུང་དྲུང་གིས་བཞེངས་
པ། ཇོ་བོ་བྱམས་པའི་སྐུ་ལི་ཁྲ་མི་ཚད་ལྷག་ཙམ་ཤིན་ཏུ་བྱིན་རླབས་ཆེ་ཞིང་ངོ་
མཚར་བ་བཞུགས་པ་ཕུལ་དུ་བྱུང་བ་ཞིག་འདུག་ནའང་། ཕྱིས་ལྷ་རིས་ཐམས་
ཅད་ཉམས་ཤིང་གོགས། ཇོ་བོའི་སྐུ་དེ་ཡང་རྡུལ་ཁྲོད་ན་འོ་བརྒྱལ་ཞིང་། སྐུ་ལ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བྱ་ཐལ་སོགས་མི་གཙང་བས་གོས་པར་གྱུར་པ་གཟིགས་པས་ཐུགས་ཀྱིས་མ་
བཟོད་པར་སྤྱན་ཆབ་བྱུང་ཞིང་། དེའི་ཞིག་གསོས་མཛད་པར་དགོངས་ནས་
འོལ་ཁ་སྟག་རྩེ་བ་ལ་ཞལ་ཏ་གནང་སྟེ། རྩིག་པ་དང་ཐོག་དང་ཞལ་བ་སོགས་
འཆོས་དགོས་རྣམས་ཁོང་གིས་ལེགས་པར་བསྒྲུབ་ཤིང་། དེ་ནས་ལྡེབས་བྲིས་
རྣམས་དཔོན་སློབ་རྣམས་རང་གིས་ཆ་རྐྱེན་དང་ཞལ་ཏ་མཛད་ནས་སྒྲུབ་པར་
བརྩམས་པའི་ཚེ། དཔོན་སློབ་བཅུ་གཉིས་ཡོད་པའི་ཕྱག་རྫས་གཏོར་ཆ་སོགས་
གང་ཡོད་ལ་རིན་བཏབ་པས་ཞོ་བཅུ་གཉིས་ལས་མ་བྱུང་བས་ཇི་ལྟར་མཛད་
ཀྱང་རྔོ་མ་ཐོགས་པ་ལ། རྣམ་སྲས་ཀྱི་འཛིན་གཏོར་ཞིག་བཅས་ནས་འཕྲིན་
ལས་འཆོལ་བར་དགོངས་པའི་ཚེ་མར་མེད་པ་ལ་བཙུན་པ་ཞིག་གིས་མར་གྲོད་
བུ་གང་ཕུལ། དེ་ལ་མར་གྱི་འཛིན་གཏོར་བཅས་ནས་འཕྲིན་ལས་བཅོལ་བས་
དེའི་སང་ཉིན་རང་ལ་འབྲོག་པ་འགས་མར་ཐུད་མང་པོ་བཀལ་བྱུང་སྟེ་ཕུལ།
དེ་ནས་བཟུང་སྟེ་འབུལ་བ་མང་པོ་རིམ་པ་བཞིན་བྱུང་བས་ཡོ་བྱད་ཀྱིས་མ་
ཐོགས། འདིར་མ་ཟད་ཆོས་ལྡན་གྱི་དགོས་པ་ ཁྱད་ པར་ཅན་གཟིགས་ པའི་
སྐབས་གཞན་དུའང་རྣམ་སྲས་ལ་མར་གྱི་གཏོར་མ་དང་བཅས་ཏེ་འཕྲིན་ལས་
བཅོལ་བས་ཡོ་བྱད་དཔག་ཏུ་མེད་པ་གློ་བུར་དུ་བྱུང་བའི་ལོ་རྒྱུས་མང་དུ་ཡོད་
དོ། །དེ་ནས་ཡར་ཀླུང་ཕྱོགས་ནས་ཀྱང་ལྷ་བཟོ་བ་ཚོན་རྩི་ཁྱེར་ནས་རི་མོའི་
དད་བླངས་ལ་འོངས་པའང་མང་དུ་བྱུང་ངོ༌། །དེ་ནས་རྗེ་བཙུན་འཇམ་དཔལ་
དབྱངས་ཀྱིས་རྗེ་བཙུན་བྱམས་མགོན་གྱི་བསྟོད་པ་རིན་ཆེན་གསལ་བའི་སྒྲོན་
མེ་ཞེས་བྱ་བ་རྗེ་བཙུན་བྱམས་མགོན་ལ་ཕྱོགས་བཅུའི་སངས་རྒྱས་ཐམས་ཅད་
ཀྱིས་འོད་ཟེར་ཆེན་པོའི་དབང་བསྐུར་བ་ལ་གཞི་གྱིས་ལ་རྩོམས་གསུངས་པ་
- 232 -



ལམ་རིམ་བླ་མ་བརྒྱུད་པའི་རྣམ་ཐར།
ལ་བརྟེན་ནས་རྗེ་བཙུན་བྱམས་མགོན་གྱི་བསྟོད་པ་རིན་པོ་ཆེ་གསལ་བའི་སྒྲོན་
མེ་མཛད་ཅིང་། དེ་བཞིན་དུ་བདེ་བ་ཅན་དུ་སྐྱེ་བ་འཛིན་པའི་སྨོན་ལམ་ཞིང་
མཆོག་སྒོ་འབྱེད་དང་། རང་ཉིད་མ་འོངས་པ་ན་གང་དུ་སྤྲུལ་པའི་སྐུར་འཚང་རྒྱ་
བའི་མཛད་པ་སྟོན་པའི་ཞིང་ཡོངས་སུ་བཟུང་བའི་སྨོན་ལམ་ཡང་རྗེ་བཙུན་གྱི་
གསུང་ གིས་བསྐུལ་ནས། དོན་ གྱི་ངོ་བོ་དང་ གོ་ རིམ་ སོགས་ རྗེ་ བཙུན་ གྱི་
གསུངས་པ་ངེད་ཀྱི་ཚིག་སྦྱོར་གྱིས་བསྒྲིགས་པ་ཡིན་ནོ་གསུངས། དེའི་ཚེ་ལྷ་
བཟོ་བ་རྣམས་ཀྱང་བསྙེན་གནས་དང་ གསོ་སྦྱོང་གི་སྡོམ་པ་ལ་བཀོད་ནས་
འབྲིར་འཇུག་པ་དང་། ལས་བྱེད་པའི་མི་ཕལ་པ་རྣམས་ཀྱང་ཐ་མལ་པའི་ཚིག་
སྨྲ་བ་སྤངས་ནས་སྨོན་ལམ་གྱི་ཚིགས་སུ་བཅད་པ་སོགས་ཤས་ཆེར་ཁ་ཏོན་དུ་
བྱེད་ པས་ ལས་སྒྲུབ་པ་ལ་གཞོལ་བར་མཛད་ལ། དེའི་ཚེ་ རྗེ་བཙུན་འཇམ་
དཔལ་དབྱངས་ཀྱི་ཞིང་བཀོད་བཞེངས་པའི་སྐྱ་རིས་བཏབ་ཚར་བ་དེ་ལ་རབ་
གནས་ཤིག་མཛད་པས་རྗེ་བཙུན་འཇམ་དཔལ་དབྱངས་ཀྱི་སྐུ་དངོས་སུ་བྱོན་
ནས་ཐིམ་སོང་བའི་གཟིགས་སྣང་བྱུང་ཞིང་སངས་རྒྱས་སུམ་ཅུ་རྩ་ལྔའི་སྐུ་འབྲི་
བར་བརྩམས་པ་ལ། ལྷ་བཟོ་བ་རྣམས་ཀྱིས་སྐུ་མདོག་ཕྱག་རྒྱ་སོགས་ཇི་ལྟར་
འབྲི་བ་མ་ཤེས་ནས་རྗེའི་དྲུང་དུ་ཞུས་པ་དེའི་ཚེ་གསོལ་བ་བཏབ་པས་ཇི་ལྟར་
འབྲི་བའི་ གོ་ རིམ་དང་མཐུན་པར་རྒྱལ་བ་ སུམ་ཅུ་ རྩ་ ལྔའི་སྐུ་རིམ་བཞིན་
གཟིགས་པའི་གཟིགས་སྣང་དུ་སྐུ་མདོག་སོགས་འདི་ལྟར་བྲིས་ཤིག་ཅེས་ཞལ་
ཏ་གནང་ནས་འབྲིར་བཅུག །དེར་མ་ཟད་ཞིང་བཀོད་གཞན་རྣམས་ལའང་རབ་
གནས་ཀྱི་དུས་སུ་ཡེ་ཤེས་པ་དགུག་གཞུག་མཛད་པ་ན་ལྷ་དེ་དང་དེའི་རྣམ་པ་
རེ་ཐིམ་སོང་བའི་སྣང་བ་མ་བྱུང་བ་མེད་ཅེས་གསུངས་སོ། །ཞིང་བཀོད་རེ་བྲིས་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཚར་རིམ་གྱིས་རབ་གནས་མཛད་དེ། མར་མེ་ཕུལ་བ་ལ་མ་བཟུང་བ་ཞིག་ཀྱང་
མ་བྱུང་། དེ་ ལྟར་ རི་མོ་རྣམས་ལེགས་པར་གྲུབ་ནས། འཇམ་དཔལ་གསང་
ལྡན་གྱི་དཀྱིལ་འཁོར་བཞེངས་ཏེ། རྗེ་ཉིད་ཀྱིས་རབ་ཏུ་གནས་པ་རྒྱས་པར་
མཛད་ཅིང་། དེའི་ཚེ་སློབ་མ་སྐལ་ལྡན་བཅུ་ལྷག་པ་ཞིག་ལ་གསང་ལྡན་གྱི་
དབང་ཡང་གནང་ལ། རབ་སྟོན་མཛད་པའི་སྐབས་སུ་གདན་ས་ཕན་ཚུན་གྱི་
མདོ་སྨད་པ་སོགས་ ཀྱིས་གོས་དར་སོགས་འབུལ་བ་མང་དུ་བྱུང་བས་རྟེན་
འབུར་དུ་དོད་པ་རྣམས་ཀྱི་ན་བཟའ། ལོགས་བྲིས་ཐམས་ཅད་ལ་ཞལ་ཁེབས་
དང་བཅས་པ་ལེགས་པར་གྲུབ་བོ། །དེའི་ཚེ་ རབ་གནས་དངོས་གཞིའི་ཉིན་
ཐུགས་དམ་ནར་མར་མཛད་པ་དང་། ལས་བྱེད་དང་བྱ་བའི་དུས་ཚིགས་འཛིན་
པ་མང་པོ་ཞིག་གི་ཐུགས་དམ་དང་བྱ་བ་སོགས་སྔར་ལས་ཆེས་སྔ་བའི་ཚོད་ལ་
ཟིན་ནས་འདི་ཅི་ཞིག་སྙམ་དུ་གྲིབ་ཚོད་བཙུགས་ཤིང་ཞིབ་ཏུ་བརྟགས་པས།
དེ་ཉིན་ཉི་མ་ཚད་ལས་ཆེས་རིང་དུ་གྱུར་པ་ཞིག་ཀུན་གྱི་མཐུན་སྣང་དུ་བྱུང་
ངོ༌། །གཞན་ཡང་འགའ་ཞིག་གི་རྨི་ལམ་ན་མཁའ་འགྲོས་རི་མོ་འབྲི་བ་མཐོང་
བ་དང་། ལྷོ་བྲག་མཁན་ཆེན་ཕྱག་རྡོར་ བའི་ གཟིགས་སྣང་ལ། སངས་རྒྱས་
རབས་བདུན་ནམ་མཁའ་ལ་བྱང་ཕྱོགས་སུ་འབྱོན་པ་གཟིགས། གང་དུ་བཞུད་
ཅེས་ གསོལ་ བས་ རྫིང་ ཕྱིའི་ རབ་ གནས་ ལ་ སྤྱན་ འདྲེན་ གྱིན་ འདུག་ ཅེས་
གསུངས་པའི་ཚེས་གྲངས་དང་རབ་གནས་མཛད་པའི་ཚེས་གྲངས་གཉིས་ཕྱིས་
བརྩིས་པས་མཐུན་པར་བྱུང་ངོ༌། །དེ་ནས་ལྷོ་བྲག་མཁན་ཆེན་ནམ་མཁའ་རྒྱལ་
མཚན་པས་འདིར་གཅིག་ཅི་ནས་ཕྱགས་ཕེབས་པར་ཞུ། བཀའ་འདྲི་ཞུ་བའི་
འདོད་ པ་ ཡང་ ཡོད། སྐུ་ ཚེ་ བསྲིང་བའི་རྟེན་འབྲེལ་ སྒྲིག་ པ་ སོགས་ ཀྱི་ སྙན་
234 -



ལམ་རིམ་བླ་མ་བརྒྱུད་པའི་རྣམ་ཐར།
བསྐུལ་འདྲ་ཡང་འབུལ་བ་ལགས། ཞེས་པའི་གསང་ཡིག་ནན་ཆེར་བྱུང་ཞིང་རྗེ་
རང་ཉིད་ཀྱང་ལྷོ་བྲག་མཁན་ཆེན་གྱི་དྲུང་ནས་བཀའ་གདམས་གདམས་ངག་པ་
ནས་བརྒྱུད་པའི་ལམ་རིམ་གྱི་ཁྲིད་སོགས་ཆོས་བཀའ་ཅི་རིགས་གསན་པར་
བཞེད་ནས་ལྷོ་བྲག་བྲའོ་དགོན་པར་བྱོན། དེའི་ཚེ་ལྷོ་བྲག་མཁན་ཆེན་དང་རྗེ་
རིན་པོ་ཆེ་གཉིས་ཀ་ལ་དག་པའི་གཟིགས་སྣང་ངོ་མཚར་བ་མང་དུ་བྱུང་བ་ནི་
ལྷོ་བྲག་མཁན་ཆེན་གྱི་ཞལ་ནས་བདག་གིས་ལོ་བདུན་ཅུ་ལོན་དུས་ལྷ་མོ་
དཀར་མོ་ཞིག་ན་རེ་ བྱམས་ པས་ བྱིན་གྱིས་བརླབས་པའི་ གང་ ཟག་ འཇམ་
དཔལ་དབྱངས་དང་གཉིས་སུ་མེད་པ། ལྷ་མོ་དབྱངས་ཅན་མས་རིག་པ་སྟེར་
བར་བྱེད་པ་ཕུན་སུམ་ཚོགས་པ་ཞིག་དང་སྐྱེ་བ་བཅོ་ལྔའི་གོང་ནས་འབྲེལ་བ་
ཡོད་ཅིང་། ཕན་ཚུན་དཔོན་སློབ་ཏུ་འབྲེལ་བ་ཞིག་འོང་བ་ཡོད་པས། དེ་ལ་
ཆོས་བཀའ་ལ་བསྲིས་མ་འཇུག་པར་བྱིན། ཕར་ཡང་ཆོས་ཞུས་ཟེར་བ་ཞིག་
བྱུང་བས་བདག་མོས་གུས་དཔག་ཏུ་མེད་པ་སྐྱེས་སོ། །ཡང་ལན་ཅིག་མགོན་པོ་
བྱམས་པ་འབྱོན་གྱིན་ཡོད་ཟེར་བའི་སྐད་ལྷང་བ་ཞིག་བྱུང་། དེ་དུས་ཆོས་རྗེ་
དཀའ་བཞི་པ་ རྒྱ་མོ་རི་འཕྲེད་ལ་ཕེབས་པའི་ཚོད་དུ་འདུག །བཅོམ་ལྡན་
འདས་ཀྱིས་ཆོས་ཀྱི་འཁོར་ལོ་བསྐོར་བའི་དུས་དྲུག་པའི་ཚེས་བཞིའི་ཉིན་ལྷོ་
བྲག་སྒྲོ་བ་དགོན་པར་ཕྱགས་ཕེབས་བྱོན་པ་བདག་གིས་བསུ་བ་ལ་ཕྱིན་པས།
རྗེ་ བཙུན་ འཇམ་ དབྱངས་ འོད་ ཀྱི་དྲ་བས་ མཛེས་ པ་ ཞིག་ ཕེབས་བྱུང་ བར་
མཐོང་། རྗེ་ཙོང་ཁ་པས་བདག་ཕྱག་ན་རྡོ་རྗེར་དངོས་སུ་གཟིགས་ཤིང་། དེའི་
གསུས་པའི་དཀྱིལ་འཁོར་ཤིན་ཏུ་ལྡིར་ཞིང་བེ་ཌཱུརྱ་ལྟར་དྭངས་པ་སྦྲུལ་སྔོ་ཁྲུས་
སྤྲས་པ་གཟིགས་འདུག །དེ་ནི་སྔར་ལས་ཀྱང་གདུལ་བྱ་འཕྲིན་ལས་རྒྱས་སུ་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
འགྲོ་བའི་བརྡ་ཡིན། དེའི་ནུབ་མོ་ རྗེ་ཙོང་ཁ་པས་བླ་མའི་རྣལ་འབྱོར་ཞིག་ཞུ་
གསུངས། བདག་གིས་བླ་མའི་རྣལ་འབྱོར་ཞིག་ཕོག་པས། ཕྱག་ན་རྡོ་རྗེ་བྱོན་
ནས་རྗེ་ཙོང་ཁ་པ་ལ་ཐིམ་སོང་། ཡང་ཚེས་བཅོ་ལྔའི་ཐོ་རེངས་བྱམས་པ་ཉིད་
ལ་ བསླབ་བཏུས་ཞུས་ ཟེར་ བ་ཞིག་བྱུང་། རྗེ་ ཙོང་ ཁ་ པ་ ལ་ བསླབ་ བཏུས་
གསུངས་པར་ཞུ་ཞུས་པས། རྗེ་ཙོང་ཁ་པས་ཡི་དམ་ལྷ་དེ་སྐད་གསུངས་སམ་
གསུངས། གསུང་ ལགས་ ཞུས་ པས་ བསླབ་བཏུས་ གསུངས། ཆོས་ཉན་དུས་
མཐོང་སྣང་ལ་ རྗེ་ ཙོང་ཁ་པའི་དབུའི་སྟེང་ན་ རྗེ་བཙུན་བྱམས་པ་བཞུགས།
དཔུང་པ་གཡས་ན་འཇམ་དབྱངས་དཀར་པོ། གཡོན་ན་ལྷ་མོ་དབྱངས་ཅན་
བཞུགས་འདུག །མགོན་པོ་ཕྱག་བཞི་པ་དང་ཕྱག་དྲུག་པས་གཙོ་བྱས་པའི་
ཆོས་སྐྱོང་དང་མཁའ་འགྲོ་བསམ་གྱིས་མི་ཁྱབ་པས་བསྐོར་ནས་འདུག་གོ །
གཞན་ཡང་དཀར་ཕྱོགས་ལ་དགའ་བའི་ལྷ་འདྲེའི་ཚོགས་མང་པོ་ཆོས་ཉན་ཞིང་
འདུག་པས་མོས་གུས་ཐུན་མོང་མ་ཡིན་པ་སྐྱེས་སོ། །སོ་སོ་འབྲང་མའི་དབང་
དང་སེམས་བསྐྱེད་ཀྱང་ཞུས་སོ། །རྗེ་ཙོང་ཁ་པས་བདག་ལ་ཚུར་ཆོས་ཞུས་པ་
ལ་བྱང་ཆུབ་ལམ་གྱི་རིམ་པའི་བཀའ་བབས་གཉིས་ཀྱི་ཁྲིད། ཕྱག་ན་རྡོ་རྗེས་
གསུངས་པའི་གསང་བ་བསམ་གྱིས་མི་ཁྱབ་པའི་ཁྲིད་ལུང་རྗེས་གནང་། ཕྱག་
རྡོར་སྐུ་ལྔའི་རྗེས་གནང་། ཞུ་ལན་རྡོ་རྗེ་ཕྲེང་བ། ཞུ་ལན་གཅེས་ཕྲེང་གི་ལུང་
རྗེས་གནང་། ཕྱག་ན་རྡོ་ རྗེ་ཁྱུང་ལྔའི་དབང་དང་རྗེས་གནང་དྲེགས་པ་ཀུན་
འདུལ་གྱི་དབང་། རྟ་མགྲིན་དཔའ་བོ་གཅིག་པ་ཞལ་གསུམ་ཕྱག་དྲུག་པའི་
རྗེས་ གནང་ སོགས་ བྱས་པའི་དུས། རྗེས་གནང་ དང་ དབང་ གི་ བྱ་བ་ ཌ་ ཀཱི་
རྣམས་ཀྱིས་བྱེད་པ་དང༌། བདུད་རྩི་ཀཱ་པ་ལ་གང་རྗེ་ཙོང་ཁ་པ་ལ་ཕུལ་བས་
- 236 -



ལམ་རིམ་བླ་མ་བརྒྱུད་པའི་རྣམ་ཐར།
དེར་ལྦུ་བ་ཤར་བའི་ནང་དུ་འཇམ་དབྱངས། ཛམ་ལྷ་རྣམ་སྲས་རྣམས་རེ་རེ་
བཞུགས་པ་གཟིགས་ཤིང་རྟགས་ངོ་མཚར་ཅན་མང་ཞིག་བྱུང་སྟེ་བཤད་ཀྱིས་
མི་ལང་ངོ་ཞེས་གསུངས། དེ་དུས་རྗེ་རིན་པོ་ཆེས་ལྷོ་བྲག་གྲུབ་ཆེན་ནམ་མཁའ་
རྒྱལ་མཚན་ལ་དགེ་བའི་བཤེས་གཉེན་སྤྱན་སྔ་བ་ནས་བྱ་ཡུལ་བ་ལ་བརྒྱུད་པ་
དང་དགོན་པ་བ་ནས་སྣེའུ་ཟུར་བ་ལ་བརྒྱུད་པའི་བཀའ་གདམས་གདམས་ངག་
པའི་ལམ་རིམ་གྱི་ཁྲིད་རྒྱས་པར་གསན་ཏེ་ལྷོ་བྲག་མཁན་ཆེན་ལ། སྤྱན་སྔ་བ་
ནས་བྱ་ཡུལ་བ་ལ་བརྒྱུད་པ་དང༌། དགེ་བཤེས་དགོན་པ་བ་ནས་སྣེའུ་ཟུར་བ་
ལ་བརྒྱུད་པའི་ལམ་རིམ་གཉིས་ཀ་མངའོ། །ལྷོ་བྲག་མཁན་ཆེན་པ་དེ་ནི་གསང་
བའི་བདག་པོ་ཕྱག་ན་རྡོ་རྗེས་རྒྱུན་དུ་རྗེས་སུ་བཟུང་སྟེ་བྱ་བ་ཐམས་ཅད་གསང་
བདག་ལ་ཞུས་ཏེ་བྱེད་པ་ཞིག་ཡིན་པས་ལྷོ་བྲག་གྲུབ་ཆེན་ཞེས་གྲགས་ཤིང་།
ལྷོ་བྲག་ཕྱག་རྡོར་བ་ཞེས་ཀྱང་གྲགས་སོ། །དེ་ལྟ་བུའི་བླ་མ་བདག་ཉིད་ཆེན་པོ་
དེས་རྗེ་རིན་པོ་ཆེ་འདིའི་རྣམ་ཐར་ལ་ཡིད་ཆེས་ཀྱི་དད་པ་ཐོབ་སྟེ་བསླབ་པ་
ཀུན་ལས་བཏུས་པ་ཞུ་བར་མཛད། བསླབ་བཏུས་ཞུ་བའི་ཚེ་ལྷོ་བྲག་མཁན་
ཆེན་འཁོར་དགེ་འདུན་མང་པོ་དང་བཅས་ཞུས་ཤིང༌། ལྷོ་བྲག་མཁན་ཆེན་རང་
ཉིད་གཅིག་པུས་གྲ་ལྔའི་དབང་དང་དབྱངས་ཅན་མའི་རྗེས་གནང་སོགས་ཟབ་
ཆོས་མང་དུ་གསན། དེའི་ཚེ་རྗེ་རིན་པོ་ཆེ་ཟབ་མོ་དབུ་མའི་ལྟ་བ་མཐར་ཐུག་པ་
དང༌། གསང་བ་འདུས་པའི་སྒྱུ་ལུས་སོགས་མདོ་སྔགས་གཉིས་ཀའི་ལམ་གྱི་
དཀའ་གནད་མཐར་ཐུག་པ་འགའ་ཞིག་རྩད་དཔྱད་ཕྱིར་རྒྱ་གར་དུ་སློབ་དཔོན་
ཀླུའི་བྱང་ཆུབ་དང་གྲུབ་ཆེན་མི་ཏྲ་སོགས་མཇལ་བར་ཕེབས་བཞེད་ནས་དཔོན་
སློབ་བཅུ་གསུམ་རྟེན་འབྲེལ་བསྒྲིགས་ཏེ་ཕེབས་ རྩིས་ མཛད་ པ་ན་གསང་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བདག་ཕྱག་ན་རྡོ་རྗེའི་གསུང་ལྟར་ལྷོ་བྲག་མཁན་ཆེན་ནམ་མཁའ་རྒྱལ་མཚན་
གྱིས་རྗེ་རིན་པོ་ཆེ་རྒྱ་གར་དུ་ཕེབས་ན་སློབ་དཔོན་ཀླུའི་བྱང་ཆུབ་དང་གྲུབ་ཆེན་
མི་ཏྲ་སོགས་དང་དངོས་སུ་མཇལ་ནས་ཡོན་ཏན་ཁྱད་པར་ཅན་བརྙེས་པ་དང་།
རྒྱ་གར་རྡོ་རྗེ་གདན་གྱི་མཁན་པོ་མཛད་ནས་སླར་བོད་དུ་འབྱོན་མི་ཐུབ་པ་དང་།
འཁོར་སེམས་དཔའ་ཆེན་པོ་འདི་དག་ཚད་པས་གུམ་པར་འགྱུར་བ་སོགས་
དགག་བྱ་མང་པོ་མཆིས་པས་རྒྱ་གར་དུ་མི་འབྱོན་པར་བོད་རང་དུ་བཞུགས་པ་
ཞིག་ཅིས་ཀྱང་མཁྱེན་ཞེས་ནན་ཆེན་པོས་གསོལ་བ་བཏབ་རྗེ་ཉིད་ཀྱིས་ཀྱང་
དོན་དེ་ལྟར་དུ་དགོངས་ནས་རྒྱ་གར་དུ་ཕེབས་པ་ཤོལ་ཏེ་བོད་དུ་བཞུགས་པར་
མཛད་པས་ན་ལྷོ་བྲག་མཁན་ཆེན་ནམ་མཁའ་རྒྱ་མཚན་པ་ནི་བྱང་ཕྱོགས་ཁ་བ་
ཅན་གྱི་གདུལ་བྱ་རྣམས་ལ་བཀའ་དྲིན་མཚུངས་པ་མེད་པ་ཞིག་གོ །རྗེ་རིན་པོ་
ཆེ་ རྒྱ་ གར་ ལ་ འབྱོན་ པར་ ཆས་ པའི་ དུས་ དེའི་ ཚེ་ རྗེ་ བཙུན་ འཇམ་ དཔལ་
དབྱངས་ཀྱིས་རྫིང་ཕྱིའི་ཇོ་བོ་ལ་དགེ་སྦྱོང་གི་རྟགས་ཚང་མའི་སྐྱེས་འབུལ་བ་
དང་བཅས་པའི་བསྟོད་ཅིང་གསོལ་བ་འདེབས་པའི་ཚིག་ཚངས་པའི་ཅོད་པན་
ཞེས་བྱ་བ་དོན་གྱི་རིམ་པ་འདི་ལྟར་གྱིས་ལ་རྩོམས་ལ་ཕུལ་ཞིག་དང་། ཕྱིས་
འདུལ་བའི་བསླབ་ཁྲིམས་རྣམ་པར་དག་པ་ལ་བརྟེན་ནས་བསྟན་པ་ལ་ཕན་པ་
རྒྱ་ཆེན་པོ་འབྱུང་བའི་རྟེན་འབྲེལ་ཡོད་དོ། །ཞེས་གསུངས་པ་ལ་བརྟེན་ནས་དེ་
ལྟར་དུ་བརྩམས་ཏེ་ཕུལ་ལོ། །ཕྱིས་ཀྱང་རྗེ་བཙུན་ གྱི་གསུང་གིས་ནན་གྱིས་
བསྐུལ་ཞིང་། བསྟན་པའི་རྩ་བ་ཡིན་པའི་ཐུགས་ངེས་ཤུགས་དྲག་པོ་འཁྲུངས་
པ་དང༌། བསྟན་པ་ཉམས་པ་ཐུགས་ ཀྱིས་བསྲན་པར་མ་བཟོད་པའི་སྟོབས་
ཀྱིས་འདུལ་བའི་ལག་ལེན་ཕྱིར་བཅོས་ཡན་ཆད་ཡོངས་སུ་རྫོགས་པ་སྔ་མའི་
- 238 -



ལམ་རིམ་བླ་མ་བརྒྱུད་པའི་རྣམ་ཐར། །
སྲོལ་ཀ་ཙམ་ལ་མ་ལྟོས་པར་ལེགས་པར་འཛུགས་པར་མཛད་དོ། །དོན་འདི་
ལ་ རྗེ་ཉིད་ཀྱི་ཞལ་ནས་བསྟན་ པའི་ནང་མཛོད་འདུལ་བའི་བསླབ་ ཁྲིམས་
ཉམས་པ་སེམས་ཀྱིས་མ་བཟོད་ནས་རུང་ཆུ་གདབ་པ་ཡན་ཆད་འདུལ་བའི་
བཅས་མཚམས་ཕྲ་རགས་ཐམས་ཅད་གསར་དུ་བཙུགས་པ་ཡིན་གྱི། གཞན་
ལས་ ཁྱད་ པར་ ཐོན་ པ་ ཞིག་ དོན་ དུ་ གཉེར་ ནས་ བྱས་ པ་ ག་ ལ་ ཡིན་ ཞེས་
གསུངས་སོ། །དེ་ནས་རྗེ་ རིན་པོ་ཆེ་གཉལ་ ལ་ བྱོན། གཉལ་ལོ་ རོར་ ཕེབས་
ནས། ལོ་རོ་སྟོང་སྟག་ཏུ་ཟླ་བ་ལྔ་ཙམ་བཞུགས། དེར་དགེ་བའི་བཤེས་གཉེན་
ཆེན་པོ་བྲིན་ལས་པས་མཛད་པའི་བསྟན་རིམ་ཆེན་མོ་གདན་དྲངས་བྱུང་བ་ལ་
བསུ་བ་མཛད། མཆོད་པ་ཕུལ། ཞིབ་པར་གཟིགས་པས་ཐུགས་ངེས་ཆེན་པོ་
འཁྲུངས། དེར་བསྟན་རིམ་ཚར་གཅིག་གསུངས། སླར་ཡང་བྱ་བྲལ་ལ་བྱོན་པ་
ཉིད་ནས་རྒྱལ་བའི་གསུང་རབ་མཐའ་དག་གི་དོན་ཚིག་སྤྱི་ཙམ་ལ་མ་ལུས་པར་
ད་ལྟ་ལས་དང་པོ་བ་ཉིད་ནས་རང་གི་རྒྱུད་ལ་བསྐོར་ནས་ཉམས་སུ་བླངས་
པས་ཆོག་པའི་ཚུལ་ལམ་གྱི་ངོ་བོ། གྲངས་ངེས་གོ་རིམ་སོགས་ཐམས་ཅད་ཤིང་
རྟ་ཆེན་པོ་རྣམས་ཀྱི་ལམ་སྲོལ་དང་མཐུན་པ་ཞིག་མེད་དུ་མེད་ རུང་ བར་
གཟིགས་ནས་བླ་མ་ཡི་དམ་ལ་གསོལ་བ་ཤུགས་དྲག་དུ་བཏབ་ཅིང་། གསུང་
རབ་དགོངས་འགྲེལ་དང་བཅས་པ་མཐའ་དག་ལ་ཞིབ་ཏུ་དཔྱོད་པ་རྒྱུན་མི་
འཆད་དུ་མཛད་པས། ཐོག་མར་བཤེས་གཉེན་བསྟེན་པ་ནས་འགོ་བརྩམས་ཏེ་
མཐར་ཞི་གནས་དང་ལྷག་མཐོང་ལ་བསླབ་ཚུལ་གྱི་བར་ཐེག་པ་ཆེ་ཆུང་ཐུན་
མོང་དང་། །ཐེག་ཆེན་ཐུན་མོང་མ་ཡིན་པའི་ལམ་སྤྱི་དང་། དེའི་སྟེང་དུ་སྔགས་
ཀྱི་ཐབས་མཁས་ཀྱི་ཁྱད་པར་ཐུན་མོང་མ་ཡིན་པར་རྣམས་བསྣོན་པ་བཏབ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནས་ཉམས་སུ་ལེན་ཚུལ་གྱི་ལམ་གྱི་ངོ་བོ་དང་གོ་རིམ་དང་གྲངས་ངེས་ལ་ཕྱིན་
ཅི་མ་ལོག་པའི་ངེས་པ་འཁྲུངས་ནས་གསུང་རབ་དགོངས་འགྲེལ་དང་བཅས་
པ་གང་ལའང་ཁོལ་བཏོན་རེ་ཙམ་མ་ཡིན་པར་ཐམས་ཅད་གང་ཟག་གཅིག་
འཚང་རྒྱ་བའི་ཆ་རྐྱེན་དུ་སྦྱར་ནས་ཉམས་ལེན་གྱི་ཕྱོགས་སུ་འཁྱེར་ཤེས་པ། དེ་
ཡང་བཤད་པ་ཙམ་མ་ཡིན་པར་ད་ལྟ་བློ་མཐོ་དམན་དབང་པོ་རབ་འབྲིང་ཐ་མ་
གང་ཡིན་གྱི་རྒྱུད་ལ་བསྐོར་ནས་དམིགས་རྣམ་གྱི་རིམ་པར་ཉམས་སུ་ལེན་པའི་
ལག་ལེན་དུ་འཁྱེར་བདེ་ཞིང་འཆུན་ཆེ་ལ། སེམས་འདུལ་བའི་རིམ་པ་འབའ་
ཞིག་ལྷུར་མཛད་པའི་སྒོ་ནས་གདུལ་བྱ་མཆོག་དམན་ཐམས་ཅད་ཇི་ལྟར་བཀྲི་
བའི་ རིམ་ པ་ ལ་ མངའ་ བརྙེས་ ཤིང་། གངས་ རིའི་ ཁྲོད་ འདིར་ ཚུལ་ འདི་ནི་
སེམས་དཔའ་ཆེན་པོ་དཔལ་མར་མེ་མཛད་ཡེ་ཤེས་ཀྱི་གདམས་པ་བྱང་ཆུབ་
ལམ་གྱི་རིམ་པའི་མཚན་ཉིད་དང་སྔགས་ཀྱི་ཐེག་པའི་ལམ་གྱི་རིམ་པ་ཕྱིན་ཅི་
མ་ལོག་ པར་ གཏན་ ལ་ ཕབ་ པའི་ ཤིང་ རྟའི་ སྲོལ་ འདི་ ཉིད་ ཡ་མཚན་པར་
གཟིགས་ཤིང་དེའི་སྲོལ་ལ་བརྟེན་ནས་ཐུགས་ངེས་ཆེར་འཁྲུངས། དཔལ་ལྡན་
ཨ་ཏི་ཤའི་གདམས་པའི་སྲོལ་ལ་ཡང་དགེ་བའི་བཤེས་གཉེན་ཆེན་པོ་པོ་ཏོ་བ་
སོགས་ཀྱི་གདམས་པ་ལ་ཡང་རྨད་དུ་བྱུང་བའི་ཐུགས་ངེས་ཡོད་མོད་ཀྱི། འོན་
ཀྱང་ལྷག་པར་བླ་མ་ལོ་ཙཱ་བ་ཆེན་པོ་བློ་ལྡན་ཤེས་རབ་ཀྱིས་མཛད་པའི་བསྟན་
རིམ་དང་། དེའི་སྲས་ཀྱི་ཐུ་བོ་དཔལ་ལྡན་གྲོ་ལུང་བས་མཛད་པའི་བསྟན་རིམ་
ཆེན་ མོ་ སོགས་ དང་། རང་ ཉིད་ ཀྱིས་ དགོངས་ པའི་ ལམ་ གྱི་ རིམ་ པ་རྣམས་
མཐུན་ཤས་ཆེ་ཞིང་སྲོལ་ཕུལ་དུ་བྱུང་བར་གཟིགས་སོ། །དཔལ་ལྡན་ཨ་ཏི་
ཤའི་གདམས་པ་དེ་ཡང་གསུང་རབ་དང་དགོངས་འགྲེལ་གྱི་བསྟན་བཅོས་མན་
- 240 -



ལམ་རིམ་བླ་མ་བརྒྱུད་པའི་རྣམ་ཐར། །
ངག་མཐའ་དག་ལམ་གྱི་རིམ་པ་གཅིག་ཏུ་དྲིལ་ནས་སྟོན་པར་སྣང་བས་འཆད་
ཤེས་པ་དང་ཉན་ཤེས་པ་གཉིས་ཀྱིས་བཤད་ཅིང་ཉམས་སུ་བླངས་ན་མན་ངག་
ཆང་ཆུང་དུ་མ་ཟད་གསུང་རབ་མཐའ་དག་གི་གུང་འགྲིག་ནས་འོང་བར་སྣང་
བས། ལམ་ཐུན་མོང་པ་ལ་བློ་སྦྱོང་བ་ནས་འཁྲིད་དགོས་པའི་གདུལ་བྱ་རྣམས་
ལ་ཁྲིད་ཀྱི་རྣམ་གྲངས་མང་པོ་སྟོན་པ་མ་བྱས་གསུངས་ཞིང་། འདི་ཁོ་ནའི་སྟེང་
ནས་འཁྲིད་པར་མཛད་དོ། །དེ་ནས་རྗེ་རིན་པོ་ཆེ་དཔོན་སློབ་སུམ་ཅུ་ཙམ་གྱིས་
ཙ་རི་མ་ཆེན་ལ་བྱོན། ཞག་འགའ་བཞུགས་རི་པ་རྣམས་ལ་མང་ཇ་གནང་སྦྱིན་
དང་བཅས་པ་མཛད། རི་ཁྲོད་གཟིགས་ཤིང་བདེ་མཆོག་གི་བདག་འཇུག་ལ་
སོགས་པ་མཛད་ངོ་མཚར་བའི་ལྟས་མང་དུ་བྱུང་། ཙ་རིར་ཕེབས་དུས་གནས་
འདིར་ཡང་ནང་མཆོད་དང་ བཅས་ པའི་ཚོགས་འཁོར་ རང་བྱེད་པ་མི་འོང་
དགོངས་པ་ཞིག་ཐུགས་ལ་འཁྲུངས་པས། དེ་མ་ཁད་ནས་ཞབས་ཀྱི་ཁོལ་བུ་
ཞིག་ལ་གློ་བུར་དུ་ཚེར་མ་ཟུག་པ་འདྲ་བའི་ཚ་ཟུག་དང་བསྙུན་ཟུག་ཆེན་པོ་རང་
ཡོད་ པ་ སྐངས་པ་ནག་པོ་ཞིག་བྱུང་བ་ལ། སྐབས་ཤིག་ཏུ་ནང་མཆོད་དང་
བཅས་པའི་བདེ་མཆོག་གི་ཚོགས་འཁོར་ཞིག་མཛད་པས་ཚོགས་འཁོར་མ་
གྲོལ་ཙམ་ནས་ཟུག་མེད་པར་དེ་མ་ཁད་དུངས་སོ། །དེ་ནས་ཙ་རི་ནས་ཡར་
ཕེབས་ཏེ་གཉལ་ལ་འབྱོན་པའི་ལམ་དུ་མོ་ལའི་ལ་རྩར་ཞག་བཞུགས་མཛད་
པའི་ནུབ་རྗེ་བཙུན་བྱམས་མགོན་གྱི་སྐུ་ཤིན་ཏུ་ཆེ་བ། ལྷུན་པོ་ལྟར་མངོན་པར་
བརྗིད་ཅིང་ཉི་མ་ལྟར་གཟི་བརྗིད་འབར་བ་ཞིག་གིས་རིགས་ཀྱི་བུ་ཁྱོད་སངས་
རྒྱས་འཇིག་རྟེན་དུ་བྱོན་པ་འདྲ་བ་ཞིག་འོང་བས་ཤེས་པར་བྱོས་ཤིག་ཅེས་སེང་
གེའི་སྒྲས་དབུགས་ཕྱུང་ཞིང་སྤྲོ་བ་བསྐྱེད་པར་མཛད་པའི་སྣང་བ་དངོས་སུ་བྱུང་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསུངས་སོ། །དེ་ནས་གཉལ་སྨད་སེང་གེ་རྫོང་ན་བཞུགས་པའི་དུས་སུ་དཔལ་
དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་ལ་སོགས་པའི་ལམ་གྱི་
གནད་རྣམས་ལ་དཔྱད་པ་མང་དུ་མཛད་པས་མ་འཁྲུལ་པའི་ངེས་པ་འཁྲུངས་
ཤིང་འཕྱུགས་མེད་ཀྱི་གཟེར་ཐེབས་ནས་མི་འཇིགས་པ་བརྙེས། བཅོམ་ལྡན་
འདས་དུས་ཀྱི་འཁོར་ལོ་དཔའ་བོ་གཅིག་པ་ཞིག་གི་གཟིགས་སྣང་ནར་མར་
འོང་ཞིང་ནུབ་ཅིག་གི་མནལ་ལམ་དུ་དུས་ཀྱི་འཁོར་ལོའི་ཞལ་ནས་ཁྱོད་ཀྱིས་
དུས་ཀྱི་འཁོར་ལོ་འདི་ལ་རྒྱལ་པོ་ཟླ་བ་བཟང་པོ་བྱོན་པ་འདྲ་བ་ཞིག་འོང་བར་
ཡོད་དོ་ཞེས་གསུངས། གཉལ་སྨད་སེང་གེ་རྫོང་དུ་བཞུགས་དུས་གསེར་ཕྱེ་
འབུམ་པ་ལ་མཆོད་པ་ཆེན་པོ་ཕུལ་ཞིང་དེར་འདུལ་བའི་ཆོས་མང་དུ་གསུངས།
ལག་ལེན་ཕྲན་ཚེགས་རུང་ཆུ་འདེབས་པ་ཡན་ཆད་ཞིབ་པར་མཛད། དེའི་ཚེ་
རྗེའི་ཞལ་ནས་ཡོན་ཏན་ཐམས་ཅད་ཀྱི་གཞི་མ་ཁས་བླངས་པའི་ཚུལ་ཁྲིམས་
དག་དགོས་པ་ཡིན། ངེད་ལ་ནི་སོ་སོར་ཐར་པའི་ཕམ་ལྷག་སྦོམ་པོ་དང་བཅས་
པའི་ལྟུང་བ་འོང་མ་མྱོང་། ལྟུང་བྱེད་ཉེས་བྱས་དང་བཅས་པ་འགའ་རེ་བྱུང་བ་
རྣམས་བཤགས་བསྡམས་བྱེད་གསུངས་ནས་མཛད་ཅིང་འཁོར་རྣམས་ ཀྱང་
ཚུལ་དེ་ཉིད་ལ་སྦྱོར་བར་མཛད་དེ། གངས་རིའི་ཁྲོད་འདིར་སངས་རྒྱས་ ཀྱི་
བསྟན་པ་ཆེས་ཆེར་ཉམས་པར་གྱུར་པ་གཏིང་ནས་མ་བཟོད་པའི་ཐུགས་ཀྱིས་
བསྟན་པ་རིན་པོ་ཆེའི་རྨང་དཀའ་བ་ཆེན་པོས་གཞི་ནས་འཛུགས་པར་མཛད་
པས་ཕྱི་རབས་གངས་རིའི་ཁྲོད་ཀྱི་སྐྱེ་བོ་ཡོངས་ལ་རྒྱལ་བ་ཉིད་དང་མཚུངས་
པར་བཀའ་དྲིན་ཆེ་བ་ཡིན་ནོ། །གཉལ་དུ་བཞུགས་དུས་དབྱངས་ཅན་མའི་
གསུང་གིས་དགུང་ལོ་ལྔ་བཅུ་རྩ་བདུན་ཐུབ་དེ་བར་རང་གཞན་གྱི་དོན་དཔག་
- 242 -



ལམ་རིམ་བླ་མ་བརྒྱུད་པའི་རྣམ་ཐར། །
ཏུ་མེད་པ་འགྲུབ་གསུངས་པ་ལ། རྗེ་བཙུན་མ་རྣམ་པར་རྒྱལ་མ་སོགས་ལ་
གསོལ་བ་བཏབ་ཅིང་བསྙེན་བསྒྲུབ་མང་དུ་བྱས་པས་དེ་ལས་རིང་ཞིག་ཐུབ་
པར་མི་འགྱུར་རམ་ཞེས་ཞུས་པས་དེ་ཐམས་ཅད་ཕལ་ཆེར་སྔོན་གྱི་སྨོན་ལམ་
གྱི་ཤུགས་དང་། ཆོས་རབ་ཏུ་རྣམ་འབྱེད་ཀྱི་ཤེས་རབ་ལ་ཐུགས་འདུན་ཆེས་པ་
ལ་སོགས་པའི་དབང་གིས་བློ་གྲོས་གོང་ནས་གོང་དུ་འཕེལ་བའི་རྒྱུ་འབའ་ཞིག་
ཏུ་སོང་བས་སྐུ་ཚེ་ལ་དེ་ཙམ་དུ་ཕན་པ་མ་བྱུང་ཞེས་གསུངས་པ་ཞིག་བྱུང་། རྗེ་
བཙུན་འཇམ་དཔལ་དབྱངས་ཀྱི་སྐུ་དང་གསུང་གི་སྣང་བ་རྒྱུན་དུ་འབྱུང་བའི་
གྲུབ་ཆེན་འཇམ་དཔལ་རྒྱ་མཚོ་བ་ལ་རྗེ་བཙུན་འཇམ་དཔལ་དབྱངས་ཀྱིས་ད་
ཕན་ཆད་སྐུ་ཚེའི་བར་ཆད་ལ་སྒོས་སུ་དམིགས་པའི་བཟློག་ཐབས་དང་། སྐུ་ཚེ་
བསྲིང་བའི་ཕྱི་ནང་གི་རྟེན་འབྲེལ་ལེགས་པར་བསྒྲིགས་ན་དཀའ་སེ་བ་ཞིག་ལ་
བཟློག་པར་ནུས་སོ་ཞེས་གསུངས་པ་བྱུང་། ཡང་གཉལ་གྱི་སེང་གེ་རྫོང་ན་
བཞུགས་དུས་རྗེ་བཙུན་འཇམ་དཔལ་དབྱངས་ལ། སྔགས་མཚན་ཉིད་ཀྱི་ལམ་
གྱི་ངོ་བོ་དང་། གོ་རིམ་གྲངས་ངེས་སོགས་དང་ཁྱད་པར་ཞི་ལྷག་གི་ཉམས་
ལེན་གྱི་གནད་རྣམས་ཞུས་པས། ད་ངེད་ལ་ཡང་ཡང་འདྲི་མི་དགོས། གཞུང་
ཆེན་མོ་རྣམས་ལ་ཞིབ་མོར་དཔྱོད་དང༌། ངེད་ཀྱིས་བསྟན་པ་རྣམས་དང་ཕལ་
ཆེར་མཐུན་པ་ཤ་སྟག་འོང་། མི་མཐུན་པ་རེ་ཙམ་བྱུང་ན་འདོར་སྡུས་གདམས་
ངག་ཏུ་འདོད་པ་རྣམས་ལ་འབབ་ཀྱི་གཞུང་ཆེན་མོ་རྣམས་འདོར་དུ་མི་རུང་ངོ་
ཞེས་ གསུངས་ ཞིང་། མན་ ངག་ གིས་ ལྡེ་ མིག་ བྱས་ ནས་ མདོ་ རྒྱུད་ དགོངས་
འགྲེལ་དང་བཅས་པ་རྣམས་ལ་དཔྱད་པས། དཔྱད་པ་རྫོགས་པའི་ཚད་ནི་ལུང་
རིགས་ཀྱི་ལམ་ནས་དྲངས་པའི་ངེས་པ་རྙེད་ནས་བློས་དོན་དེར་ཐག་བཅད་པ་
243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ན་གཏིང་ན་མི་བདེ་བའི་རྣམ་པ་མེད་པ་ཞིག་འོང་། དེ་དུས་དོན་དེ་ལ་དཔྱད་པ་
རྫོགས་པ་ཡིན་ཞེས་གསུངས་ཏེ། ཕྱིན་ཆད་འཁྲུལ་མེད་རང་ཞིག་བྱུང་གསུངས་
སོ། །དེ་ནས་དཔྱིད་གཉལ་ གྱི་ སྒང་ ཆུང་དུ་བཞུགས། དགེ་འདུན་རྣམས་ལ་
ཆོས་མང་དུ་གསུངས། གྲོང་པ་སྐྱེ་བོའི་ཚོགས་དཔག་ཏུ་མེད་པ་དད་པ་དྲག་པོ་
དང་བཅས་ཏེ་འདུས་པ་ཐམས་ཅད་ཀྱང་བསྙེན་གནས་དང་སྐྱབས་འགྲོ་སོགས་
འཕྲལ་དང་ཡུན་དུ་ཕན་པའི་དགེ་བ་ལ་ལེགས་པར་སྦྱར་ཞིང་། རྗེ་ཉིད་ཀྱིས་
ཐོག་མ་མཛད་དེ་ཐམས་ཅད་བསྐུལ་ནས་ཚྭ་ཚྭ་འབུམ་ཐེར་མང་པོ་བཏབ་ཅིང་
ཕྱིས་ཀྱང་ཚུལ་དེ་ཉིད་བསྒྲུབ་པ་ལ་སྦྱོར་བར་མཛད་དོ། །དེ་ནས་གཉལ་སྟོད་
རབ་ཀྲོང་དུ་བྱོན། དབྱར་བཞུགས་མཛད། གནས་དེར་སྲས་ཀྱི་ཐུ་བོ་རྗེ་དར་མ་
རིན་ཆེན་གྱིས་མཇལ། རྣམ་འགྲེལ་གྱི་ལམ་ཁྲིད་གསན་པས་རྗེ་རིན་པོ་ཆེའི་
གསུང་ལ་ཡིད་ཆེས་ཀྱི་དད་པ་བརྟན་པོ་རྙེད་ནས་དེ་ཕྱིན་རྗེའི་ཞབས་འབྲིང་དུ་
བཞུགས་སོ། །དེ་ནས་གཉལ་ཕྱོགས་ཀྱི་སྡེ་སྣོད་འཛིན་པ་ཐམས་ཅད་འདུས་པ་
ལ་ཆོས་འཁོར་རྒྱ་ཆེན་པོ་མཛད་དོ། །དེ་ལྟར་གཉལ་ཕྱོགས་སུ་བསྟན་པ་དང་
སེམས་ཅན་གྱི་དོན་རྨད་དུ་བྱུང་བ་རྣམས་ལེགས་པར་མཛད་ནས་སླར་ཡང་
འོལ་ཁར་ཕེབས། དེ་ནས་འོ་དེ་གུང་རྒྱལ་གྱི་ལྷ་ཞོལ་དབེན་གནས་ལྷ་སྡིངས་
སུ་ལོ་གཅིག་བཞུགས་ཆོས་མང་གསུངས་རྗེ་འདིས་ཐལ་རང་གི་ལྟ་བའི་གནད་
རྣམས་ལ་བྱ་བྲལ་ལ་འབྱོན་པའི་གོང་ཉིད་ནས་དེ་བར་དུ་དཔྱད་པ་ནར་མར་
མཛད་ནའང་། མཐར་ཐུག་པའི་གནད་ལ་མི་བདེ་བ་གཏན་ནས་ལོག་པའི་ངེས་
པ་འདྲེན་མ་ཐུབ་གསུངས་ཏེ། དེང་སང་གི་གདུལ་བྱ་མི་རྟག་པ་ཕྲ་མོའི་གནས་
ཚུལ་ཙམ་ཡང་མ་རྟོགས་པར་ཟབ་མོ་དབུ་མའི་ལྟ་བ་རྟོགས་པར་ཁས་འཆེ་བ་
- 244 -



ལམ་རིམ་བླ་མ་བརྒྱུད་པའི་རྣམ་ཐར། །
དང་ལས་འབྲས་ལ་ཡིད་ཆེས་པའི་བསམ་པ་མེད་པར་དབུ་མའི་ལྟ་བ་རྟོགས་
པར་ཁས་འཆེ་བ་རྣམས་ལ་ཐུགས་བརྩེ་བས་དགོངས་ཏེ་འདི་ལྟ་བུའི་ཚུལ་
བསྟན་ཏེ་ཟབ་མོ་དབུ་མའི་ལྟ་བ་ཤིན་ཏུ་རྟོགས་དཀའ་བ་ནི་རྒྱལ་བ་ཉིད་ཀྱི་
ཞལ་ནས། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་
ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་
ཀྱི་ཚལ་དུ་གནས་པར་བྱ། །ཞེས་ཆོས་ཐམས་ཅད་ཀྱི་གནས་ལུགས་སྤྲོས་པའི་
མཐའ་ཐམས་ཅད་དང་བྲལ་བའི་སྟོང་པ་ཉིད་ནི་ཤིན་ཏུ་རྟོགས་དཀའ་བས་
མཐའ་དག་པར་རྟོགས་པ་སྲིད་མཐའ་ཙམ་དུ་གསུངས་པ་དང་། འཕགས་པ་ཀླུ་
སྒྲུབ་ཀྱི་ཞལ་ནས། རེ་ཞིག་ལུས་འདི་མི་གཙང་ཉིད། །རགས་ཤིང་མངོན་སུམ་
སྤྱོད་ཡུལ་བ། །རྟག་ཏུ་སྣང་བའང་གང་གི་ཚེ། །སེམས་ལ་གནས་པ་མ་ཡིན་
པ། །དེ་ཚེ་དམ་ཆོས་གནད་མེད་པ། །ཕྲ་རབ་མངོན་སུམ་མ་ཡིན་པ། །ཟབ་མོ་
དེ་ཀོ་ ཇི་ ལྟ་བུར། །སེམས་ལ་བདེ་བླག་ འཇུག་པར་འགྱུར། །ཆོས་འདི་ཟབ་
ཕྱིར་སྐྱེ་བོ་ཡིས། །ཤེས་པར་དཀའ་བ་ཐུགས་ཆུད་དེ། །དེས་ན་ཐུབ་པ་སངས་
རྒྱས་ནས། །ཆོས་བསྟན་པ་ལས་ལོག་པར་གྱུར། །ཅེས་མི་རྟག་པ་ལ་ངེས་ཤེས་
མ་འདྲོངས་པར་དབུ་མའི་ལྟ་བ་རྟོགས་པ་མི་སྲིད་པར་གསུངས་པ་ལྟར་རོ། །རྗེ་
རིན་པོ་ཆེས་གནས་དེར་བླ་མ་དང་རྗེ་བཙུན་འཇམ་དཔལ་དབྱངས་ཐ་མི་དད་
དུ་བྱས་པ་ལ་གསོལ་བ་དྲག་ཏུ་འདེབས་པ་དང་། རིགས་པའི་དཔྱད་པ་ཞིབ་
པར་མཛད་པས་བྱིན་གྱིས་བརླབས་པའི་མཚན་མ་ཁྱད་པར་ཅན་བྱུང་། སློབ་
དཔོན་སངས་རྒྱས་བསྐྱངས་ཀྱི་འགྲེལ་པ་བུདྡྷ་པཱ་ལི་ཏ་ལ་ལེགས་པར་གཟིགས་
པས་ཀྱང་མཚམས་སྦྱར་ཏེ། མགོན་པོ་ཀླུ་སྒྲུབ་ཡབ་སྲས་ཀྱི་ལྟ་བའི་གནད་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཐར་ཐུག་པ་དང༌། དགག་བྱའི་མཚམས་འཛིན་སོགས་ལ་སྔར་དང་མི་འདྲ་
བའི་ངེས་པ་གཏིང་ཚུགས་པ་འཁྲུངས་ཤིང་མཚན་འཛིན་གྱི་དམིགས་གཏད་
ཐམས་ཅད་ཞིག །དེ་ཁོ་ན་ཉིད་ཀྱི་དོན་ལ་མཐའ་གཞན་དུ་དོགས་པའི་སྒོ་
འདོགས་ལྷག་མ་མེད་པར་དྲུངས་ཕྱུང་བར་གྱུར་ཏེ། སྟོན་པ་ལ་ཤེས་ནས་དད་
པ་ཐོབ་པའི་ཤུགས་ཀྱིས་དྲངས་ པ་ཟབ་མོ་རྟེན་ཅིང་འབྲེལ་པར་འབྱུང་བ་
གསུངས་པའི་སྒོ་ནས་བསྟོད་པ་ལེགས་པར་བཤད་པའི་སྙིང་པོ་ཞེས་བྱ་བ་
མཛད་དོ། །རྗེ་རིན་པོ་ཆེའི་མཛད་པ་རྣམ་ཐར་འདི་དག་ལ་བློ་གྲོས་ཅན་རྣམས་
ཀྱིས་ལེགས་པར་དཔྱོད་ཤེས་ན་བྱང་ཆུབ་ལམ་གྱི་རིམ་པའི་གོ་རིམ་ལ་ངེས་པ་
ཕུལ་ཕྱིན་སྟེར་ཞིང་བྱང་ཆུབ་ལམ་རིམ་གྱི་རྩ་བའི་གདམས་ངག་གི་གཞུང་
མངོན་རྟོགས་རྒྱན་དུ། སངས་རྒྱས་རྣམས་ལ་ལྷག་པར་བྱས། །དེ་ལ་དགེ་བའི་
རྩ་བ་བསྐྲུན། །དགེ་བའི་བཤེས་ཀྱི་མགོན་བཅས་པ། །འདི་མཉན་པ་ཡི་སྣོད་
ཡིན་ནོ། །ཞེས་ གསུངས་ པའི་དོན་ལ་ངེས་པ་ཆེན་པོ་སྐྱེའོ། །དབུ་མའི་ལྟ་བ་
འཁྲུལ་མེད་རྙེད་པའི་སྣང་བ་ཇི་ལྟར་འཆར་བ་ནི་རྗེ་ཉིད་ཀྱི་ཞལ་ནས་ད་ལྟ་
ལེགས་པར་གོམས་པས་རྗེས་ཐོབ་ཏུའང་སྣ་ཚོགས་པའི་སྣང་བ་འདི་ཐམས་
ཅད་སྟོང་བཞིན་དུ་སྣང་བའི་སྒྱུ་མ་ལྟར་འཆར་གྱི། སྟོང་པ་ཉིད་ཀྱི་རྒྱས་མ་ཐེབས་
པའི་སྣང་བ་རང་དགའ་བ་ཆེར་མི་འཆར་བར་འདུག །ཅེས་གསུངས་སོ། །རྗེ་ བླ་མ་
འདིས་བྱང་ཆུབ་ལམ་གྱི་རིམ་པ་ལ་མྱོང་བ་ཐོབ་པར་བྱེད་པ་ལ་ཚུལ་འདི་ལྟར་
བྱ་དགོས་སོ་ཞེས་གདུལ་བྱ་རྣམས་ལ་འདོམས་པའི་ཕྱིར་བླ་མ་དང་ཡི་དམ་ཐ་
མི་དད་དུ་བྱས་ནས་གསོལ་བ་འདེབས་པ་དང་། བསག་སྦྱང་ལ་རྩེ་གཅིག་ཏུ་
བརྩོན་པར་མཛད་ཅིང་། སྐྱེ་བོ་ཕལ་པ་རྣམས་ཀྱི་བློ་ཡུལ་དུ་ཤོང་དཀའ་བའི་
- 246 -



ལམ་རིམ་བླ་མ་བརྒྱུད་པའི་རྣམ་ཐར། །
བསྙེན་སྒྲུབ་ལ་རྒྱུན་མི་འཆད་དུ་བརྩོན་པར་མཛད་པས་ལྷག་པའི་ལྷ་དུ་མས་
བྱིན་གྱིས་བརླབས་པའི་ཚུལ་དཔག་པར་དཀའ་བ་ཡོད་ལ། ཁྱད་པར་རྒྱལ་བ་
ཀུན་གྱི་ཡབ་གཅིག་རྗེ་བཙུན་འཇམ་དཔལ་དབྱངས་ཀྱི་ཞལ་མངོན་སུམ་དུ་
གཟིགས་ཤིང་རྒྱུན་དུ་དགེ་བའི་བཤེས་གཉེན་མཛད་པའི་སྟོབས་ཀྱིས་གསུང་
རབ་མཐའ་དག་གི་དོན་ལ་འཁྲུལ་པ་མི་མངའ་བར་གྱུར་པ་ཡིན་ལ། གསུང་
རབ་ཀྱི་དོན་ཅི་འདྲ་བའི་རྟོགས་དཀའ་བ་ཞིག་ཡིན་ནའང་། ཐོག་མར་རིགས་
པས་ཞིབ་ཏུ་དཔྱད་པས་ཕལ་ཆེར་དགོངས་འོང༌། དེ་ལྟར་མཛད་ཀྱང་ཐུགས་
ངེས་མཐའ་ཆོད་པ་འདྲེན་མ་ཐུབ་པ་རྣམས་ལ། བླ་མ་དང་རྗེ་བཙུན་འཇམ་ད
པལ་དབྱངས་ཐ་མི་དད་ལ་གསོལ་བ་དྲག་ཏུ་བཏབ་ཅིང་མཎྜལ་ཕུལ་བས། དེ་
མ་ཐག་འབད་མེད་དུ་དཔྱིས་ཕྱིན་པར་དགོངས་ནས་ འོང་བ་ནི་ རྗེ་ ཉིད་ཀྱི་
ཐུགས་སྲས་ཐམས་ཅད་ལ་མཐུན་སྣང་དུ་ཡོད་པར་གསུངས། གཞན་ཡང་རྗེ་
བཙུན་ འཇམ་དཔལ་དབྱངས་ ཀྱི་སྐུ་དང་ གསུང་གི་སྣང་བ་ ཇི་ ལྟར་བྱུང་བ་
སོགས་དག་པའི་གཟིགས་སྣང་མཐའ་ཡས་པའི་རྣམ་པར་ཐར་པ་ནི་རྒྱལ་བ་
ནང་ཕན་ཚུན་གྱི་སྤྱོད་ཡུལ་ཡིན་པས་མཐའ་དག་བརྗོད་པར་ག་ལ་ནུས། རྗེ་
བཙུན་འཇམ་དཔལ་དབྱངས་ཀྱིས་རྒྱུན་དུ་ཞལ་བསྟན་ནས་བྱ་བ་ཐམས་ཅད་རྗེ་
བཙུན་འཇམ་དཔལ་དབྱངས་ལ་ཞུས་ནས་མཛད་པ་ནི། རྗེ་ཉིད་ཀྱི་ཞལ་ནས་
གསུང་རབ་ཀྱི་དོན་ལ་ཚུལ་ཇི་ལྟར་དཔྱོད། དཔྱད་པ་རྫོགས་མ་རྫོགས་ ཉམས་
ལེན་གྱི་གནད། གདུལ་བྱ་ཇི་ལྟར་བཀྲི། འཁོར་ཇི་ལྟ་བུ་བསྟེན། གནས་ཇི་ལྟ་
བུར་སྡོད་པ་སོགས་ཕལ་ཆེར་རང་བཟོས་ཞུགས་པ་མ་བྱས་ཞེས་གསུངས་སོ། །
དེ་ནས་སྟོན་འོལ་ཁར་བྱོན། དགུན་དཔྱིད་འགར་ཕུག་ཏུ་བཞུགས་ནས་འོལ་
- 247-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཁའི་དགེ་འདུན་རྣམས་ལ་ཆོས་མང་དུ་གསུངས་སོ། །དེ་ནས་ཨེའི་ཏེའུ་རར་
བྱོན། དབྱར་ བཞུགས་ མཛད། ཨེ་ པའི་ དགེ་ འདུན་ རྣམས་ ལ་ ཆོས་ མང་ དུ་
གསུངས་ཤིང་སྐྱེ་བོ་ཐམས་ཅད་དགེ་བའི་ལམ་ལ་བཀོད། དེ་ནས་འོལ་ཁའི་
བྲག་གདོང་དུ་བྱོན། དགུན་བཞུགས་མཛད། དེ་ནས་རྫིང་ཕྱིར་ཇོ་བོ་བྱམས་
པའི་དྲུང་དུ་ཞག་བཅོ་ལྔའི་རིང་ལ་མཆོད་པ་རྒྱ་ཆེ་ཞིང་བཀོད་པ་ཡིད་འཕྲོག་པ་
རྒྱུན་མི་འཆད་པར་མཛད་དེ་བསྟན་པ་དང་སེམས་ཅན་འབའ་ཞིག་ལ་དགོངས་
ནས་འཕྲལ་དང་ཡུན་དུ་ཕན་བདེ་རྒྱས་པའི་སྨོན་ལམ་རླབས་ཆེ་བ་མཛད་དོ། །
དེ་ནས་སྨན་ལུང་གི་རྒྱ་སོགས་ཕུར་ཆོ་འཕྲུལ་ཆེན་པོའི་དུས་མཆོད་ཞག་བཅོ་
ལྔའི་རིང་ལ་མཆོད་པ་རྒྱ་ཆེ་ཞིང་བཀོད་པ་ཕུན་སུམ་ཚོགས་པ་བཤམས་ཏེ་ཏིང་
ངེ་འཛིན་གྱིས་བྱིན་གྱིས་བརླབས་ནས་མཆོད་ཡུལ་ཐམས་ཅད་མཉེས་པར་བྱེད་
པའི་མཆོད་པའི་ཆོ་ག་དང་། འཕྲལ་དང་ཡུན་གྱི་ཕན་བདེ་རྒྱས་པའི་སྨོན་ལམ་
དཔག་ཏུ་མེད་པ་མཛད་ པའི་ སྐབས་ སུ། མཆོད་ པའི་ ཞིང་ ཕྱོགས་བཅུའི་དེ་
བཞིན་གཤེགས་པ་རྣམས་སྤྱན་འདྲེན་པའི་ཐུགས་ཀྱི་འདུན་པ་ཤུག་དྲགས་པོ་
མཛད་ པ་ན། ཤར་ ཕྱོགས་ ཀྱི་དེ་ བཞིན་ གཤེགས་ པ་ ཐམས་ ཅད་ སྐུ་མདོག་
དཀར་པོ་རྣམ་སྣང་གི་རྣམ་པས་ཤར་ཕྱོགས་ཀྱི་ནམ་མཁའི་ཁྱོན་ཐམས་ཅད་
གང་བར་འཁྲིགས་ པ་དང་། དེ་བཞིན་དུ་ལྷོ་ཕྱོགས་དང་ནུབ་དང་བྱང་དང་
དབུས་སམ་སྟེང་གི་ནམ་མཁའི་ཁྱོན་ཐམས་ཅད་རིམ་པ་བཞིན་དུ། རིན་འབྱུང་།
འོད་དཔག་མེད། དོན་གྲུབ། མི་བསྐྱོད་པའི་རྣམ་པ་ཅན་གྱི་དེ་བཞིན་གཤེགས་
པས་ཁྱབ་ཅིང་། བཀོད་པ་དེ་འདྲ་བའི་སྒོ་ནས་སྟེང་དང་ལོགས་ཀྱི་ནམ་མཁའི་
ཁམས་ཐམས་ཅད་བར་མཚམས་མེད་པར་དེ་བཞིན་གཤེགས་པའི་སྐུར་གུར་
- 248 -



ལམ་རིམ་བླ་མ་བརྒྱུད་པའི་རྣམ་ཐར།
ཕུབ་པ་ལྟར་གྱུར་ཏེ་མཆོད་པ་བདག་གིར་མཛད་པའི་གཟིགས་སྣང་དངོས་སུ་
འཆར་བ་ཡང་ཡང་བྱུང་། ཕྱིས་ལྷ་སར་ཆོ་འཕྲུལ་ཆེན་པོའི་མཆོད་པ་རྒྱ་ཆེན་པོ་
བསམ་གྱི་མི་ཁྱབ་པ་སྨོན་ལམ་ཆེན་མོར་གྲགས་པ་མཛད་པའི་དུས་སུའང་
གཟིགས་སྣང་དེ་འདྲ་བ་ནར་མར་བྱུང་སྟེ། དེ་དུས་མཆོད་ཡུལ་དང་མཆོད་པ་
ཐམས་ཅད་ལ་བདེ་སྟོང་གི་རྒྱས་བཏབ་ཅིང་མཆོད་པ་ཕུལ་བས་དེ་ཐམས་ཅད་
བདེ་སྟོང་གི་རྣམ་རོལ་དུ་འཆར་བ་བྱུང་གསུངས་སོ། ། དེ་ནས་དཔྱིད་རྗེ་དར་
མ་རིན་ཆེན་གྱི་ཞལ་སྔ་ནས་གཙོ་མཛད། སྡེ་སྣོད་འཛིན་པ་ཉིས་བརྒྱ་ལྷག་ཙམ་
ལ་ཆོས་མང་དུ་གསུངས། དེ་ནས་ཉང་པོ་ཕྱོགས་ནས་དད་པ་ཆེན་པོས་གསོལ་
བ་བཏབ་པ་ལ་བརྟེན་ནས་ ཉང་པོ་མདང་མདོའི་དགོན་ པར་ བྱོན། དབྱར་
བཞུགས་མཛད། ཉང་པོ་ཕྱོགས་ཀྱི་དགེ་འདུན་རྣམས་ལ་ཆོས་མང་དུ་གསུངས་
ཤིང་སྐྱེ་བོའི་ཚོགས་ལ་ཕན་པ་རྒྱ་ཆེན་པོ་མཛད། དེའི་སྐབས་སུ་དབོན་ནམ་
མཁའ་བཟང་པོ་བས་རྔོག་ལོ་ཆེན་པོའི་གདན་ས་པ་སློབ་དཔོན་ཆེན་པོ་དཀོན་
མཆོག་ཚུལ་ཁྲིམས་པ་ངོ་ཆེན་ལ་སྦྲན་ཏེ་སྐྱིད་ཤོད་ཕྱོགས་སུ་ཕེབས་པར་ཞུ་
བའི་གསོལ་བ་འདེབས་པ་སྔ་མོ་ནས་ནར་མར་ཡོད་པའི་གཏིང་བསྐུལ་གྱི་
གསོལ་འདེབས་པས་སླེབ་པ་དང་། ཇོ་བོ་རིན་པོ་ཆེ་མཇལ་བར་བཞེད་པས་
ཀྱང་ཐུགས་དྲངས་ཏེ་སྟོན་སྐྱིད་ཤོད་དུ་ཕེབས། པོ་ཏ་ལར་བཞུགས་ནས་གསང་
བདེ་གུང་གསུམ། དགའ་སྐྱོར་ཟུལ་གསུམ་གྱི་གདན་ས་བ་རྣམས་ཀྱིས་ཐོག་
དྲངས་པའི་སྡེ་སྣོད་འཛིན་པ་བརྒྱ་ ཕྲག་དུ་མ་ལ་དབུ་མ་སྣང་བ། འདུལ་བ།
ལམ་རིམ་ལ་སོགས་པའི་ཆོས་མང་དུ་གསུངས། དེའི་ཕྱི་རས་སོས་ཀ་དགའ་བ་
གདོང་དུ་བྱོན། ཐེག་པ་ཆེན་པོར་འཇུག་པ་རྣམས་ཀྱིས་སངས་རྒྱས་དང་བྱང་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆུབ་སེམས་དཔའ་ཐམས་ཅད་དཔང་པོར་བྱས་ཏེ་ ཁས་བླངས་པའི་སེམས་
བསྐྱེད་བསླབ་བྱ་རྣམས་ལ་ཇི་ལྟར་བསླབ་ཚུལ་མཐའ་དག་པར་ཤེས་ནས་ཚུལ་
བཞིན་དུ་སློབ་པ་ཞིག་མ་བྱུང་ན་དེའི་ཐེག་པ་ཆེན་པོ་བ་མིང་ཙམ་དུ་འགྱུར་བར་
དགོངས་ཤིང་། གསང་སྔགས་རྡོ་རྗེ་ཐེག་པ་ལ་འཇུག་པར་འདོད་ན་ལམ་ཐུན་
མོང་བ་ལ་ལེགས་པར་བློ་སྦྱངས་པའི་སྟེང་དུ་བླ་མ་བསྟེན་ཚུལ་ཐེག་ཆེན་ཐུན་
མོང་བའི་སྐབས་སུ་བསྟན་པ་ལས་ཀྱང་ཆེས་ཁྱད་པར་དུ་གྱུར་པ་ཞིག་གི་སྒོ་
ནས་དབང་བསྐུར་རྒྱུད་སྡེ་དང་མཐུན་པ་ཞིག་བླ་མ་མཚན་ཉིད་དང་ལྡན་པ་
ལས་མནོས་ཏེ། དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་
མིག་གི་འབྲས་བུ་ལྟར་གཅེས་པར་འཛིན་ཅིང་། ཁྱད་པར་རྩ་ ལྟུང་ལ་སྲོག་
བསྡོས་བྱས་ནས་ལེགས་པར་སྡོམ་པ་ཞིག་མ་བྱུང་ན་ཁས་བླངས་པའི་དམ་ཚིག་
ཡལ་བར་དོར་ནས་སྔགས་ཀྱི་ལམ་ལ་སློབ་པ་སྐད་ བྱས་ཀྱང་ངན་འགྲོ་མི་
བཟད་པའི་སྒོ་འབྱེད་པར་དགོངས་ནས། ཨེ་མ་ཐེག་པ་ཆེན་པོ་སྤྱི་དང་ཁྱད་
པར་བ་ལ་སློབ་པར་འདོད་པ་དག་ཚུལ་འདི་ལྟ་བུས་སྤྱོད་པར་གྱུར་ན་ཅི་མ་རུང་
སྙམ་དུ་ སྙིང་ནས་ ཤས་མ་ བཟོད་ པའི་ ཐུགས་བརྩེ་བ་ཆེན་པོས་ཀུན་ནས་
བསླངས་ཏེ་གདུལ་བྱ་རྣམས་ལའང་ཚུལ་དེ་ཉིད་འདོམས་པར་མཛད་དོ། །དེར་
ཡང་བྱང་སའི་ཚུལ་ཁྲིམས་ལེའུ། བླ་མ་ལྔ་བཅུ་པ། རྩ་ལྟུང་བཅུ་བཞི་པ་རྣམས་
ཀྱི་བཤད་པ་ཤིན་ཏུ་ཞིབ་པར་གསུངས། དེའི་ཆོས་མཇུག་ལ་བླ་མ་རྗེ་བཙུན་
རེད་མདའ་བ་ཆེན་པོའི་ཞལ་སྔ་ནས་མངའ་རིས་ནས་བྱོན། དབྱར་གནས་སྟག་
ཚང་དུ་མཛད་དེ་དབུས་སུ་བྱོན་ནས་དགའ་བ་གདོང་དུ་ཕྱག་ཕེབས། བསུ་བ་
དང༌། བསྙེན་བཀུར་དང་། ཞབས་ཏོག་རྨད་དུ་བྱུང་བ་མཛད་ནས་དཔོན་སློབ་
- 250 -



ལམ་རིམ་བླ་མ་བརྒྱུད་པའི་རྣམ་ཐར། །
གཉིས་ཀས་ཆོས་མང་དུ་གསུངས། དེ་ནས་ཡབ་སྲས་གཉིས་ཀའང་དབེན་པ་
ལ་དགྱེས་ཤིང་། བྱང་རྭ་སྒྲེང་གི་དབེན་པའི་གནས་ཀྱི་བསྔགས་པ་གཏམ་དུ་
བརྗོད་པ་སྙན་དུ་སོན་པས་ཀྱང་ཐུགས་གཡོས་པར་གྱུར་ལ་དཔལ་ལྡན་ཨ་ཏི་
ཤས་ ལུང་ བསྟན་ པའི་ གནས། སྟོན་ པ་ རིན་ པོ་ ཆེ་ ཡབ་ སྲས་ ཀྱི་གདན་ ས།
བཀའ་གདམས་པའི་དམ་པའི་ཆོས་ཀྱི་ཆུ་བོ་ཐམས་ཅད་ཀྱི་འབྱུང་ཁུངས་སུ་
གྱུར་པས་ཀྱང་གཟིགས་པར་བཞེད་དེ་ཡབ་སྲས་གཉིས་ཀྱིས་ཐོག་མ་མཛད་
པའི་དགེ་འདུན་སྡེ་སྣོད་འཛིན་པ་མང་པོའི་ཚོགས་དང་བཅས་པ་རྭ་སྒྲེང་ལ་
ཕྱགས་བཏེག་དགུན་བཞུགས་རྭ་སྒྲེང་དུ་མཛད། བླ་མ་ རྗེ་བཙུན་ཆེན་པོས་
རིགས་པ་དྲུག་ཅུ་པ་དང་གསང་འདུས་རིམ་ལྔ་སོགས་གསུངས། རྗེ་རིན་པོ་
ཆེས་ཐེག་པ་ཆེན་པོ་མདོ་སྡེ་རྒྱན་དང་། དབུས་མཐའ་དང༌། ཀུན་ལས་བཏུས་
དང༌། ཉན་ས་ལ་སོགས་པ་ཐམས་ཅད་གུང་ལེགས་པར་བསྒྲིགས་ཏེ་ཞི་གནས་
ཀྱི་བཤད་པ་མཐའ་དག་པར་གསུངས་ཤིང་། སྒོམ་དུ་བཅུག་པས་འགའ་ཞིག་
གི་རྒྱུད་ལ་གསུང་ རབ་དང་མཐུན་པའི་ཞི་གནས་ཀྱི་མྱོང་བ་ཁྱད་པར་ཅན་
འཁྲུངས། ཡབ་སྲས་གཉིས་ཀྱིས་སྔགས་དང་མཚན་ཉིད་ཀྱི་ལམ་གྱི་གནད་དུ་
མ་ལ་འབེལ་བའི་གཏམ་གྱི་བཀའ་མཆིད་ཤིན་ཏུ་ཞིབ་པར་མཛད། དེ་ནས་
ཆོས་རྗེ་ལོ་ཙཱ་བ་དང་། འབྲི་ཁུང་ཆོས་རྗེ་གཉིས་ཀས་ཞལ་འཛོམ་པར་ཞུ་བའི་
ཕོ་ཉ་དང་གསུང་འཕྲིན་ནར་མར་བྱུང་བས། རྗེ་རིན་པོ་ཆེས་དཔྱིད་འགོ་འབྲི་
ཁུང་དུ་བྱོན། ཆོས་མང་དུ་གསུངས། སྤྱན་སྔ་རིན་པོ་ཆེ་ཆོས་ཀྱི་རྒྱལ་པོ་ལ་ནཱ་རོ་
ཆོས་དྲུག་དང་། ཕྱག་ཆེན་ལྷན་ཅིག་སྐྱེས་སྦྱོར་ལ་སོགས་པ་གསན། དེ་ནས་རྗེ་
རིན་པོ་ཆེ་དང་ རྗེ་རེད་མདའ་བ་དང་ཆོས་རྗེ་ལོ་ཙཱ་བ་སྐྱབས་མཆོག་དཔལ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཟང་གསུམ་ག་གནམ་ཙེང་ལྟེང་དུ་ཨར་ཆེན་པོ་བྱང་ཆུབ་ཡེ་ཤེས་ཀྱི་གཙུག་
ལག་ཁང་དུ་ཞལ་མངོན་པར་འཛོམ་ཞིང་། དཔོན་ཡོན་ཏན་རྒྱ་མཚོ་བས་དད་པ་
དང་གཏོང་བ་ཤིན་ཏུ་ཡངས་པའི་བསམ་པ་རྒྱ་ཆེན་པོས་ཞབས་ཏོག་བྱས་ཏེ་སྡེ་
སྣོད་གསུམ་འཛིན་པའི་མཁས་པའི་དབང་པོ་དུ་མས་ཐོག་དྲངས་པའི་དགེ་
འདུན་དྲུག་རྒྱ་ལྷག་ཙམ་གྱིས་དབྱར་གནས་པར་ཞལ་གྱིས་བཞེས་ནས་ཆོས་རྗེ་
གསུམ་གས་ཀྱང་བསྟན་པ་རིན་པོ་ཆེའི་དག་ཐེར་རྣམ་པར་དག་པ་ཞིག་མཛད་
པར་དགོངས་ཤིང་། དེ་ཡང་ཇི་སྲིད་དུ་རྒྱལ་བའི་བསྟན་པའི་ནང་མཛོད་འདུལ་
བ་རྫོགས་པར་ཡོད་པ་དེ་སྲིད་སངས་རྒྱས་ཀྱི་བསྟན་པ་ཡོད་ལ། དེ་མེད་ན་མེད་
པར་གསུངས་པ་དེ་ཉིད་ཐུགས་ལ་ལྕི་བར་གྱུར་ནས་བསྟན་པ་འབའ་ཞིག་ལ་
དགོངས་པའི་ཐུགས་ཀྱིས་འདུལ་བ་མདོ་རྩ་བའི་བཤད་པ་རྒྱས་པ་རེ་གསུངས་
ཤིང་དེའི་དུས་སུ་གཞི་བཅུ་བདུན་ནས་གསུངས་པའི་བཅས་པ་ཕྲ་མོ་ཞིག་ཡན་
ཆད་ད་ལྟའི་གང་ཟག་གིས་ཉམས་སུ་བླངས་ནུས་རྣམས་དང་། རྣམ་འབྱེད་ནས་
འབྱུང་བའི་བཅས་པ་རྣམས་ལས་འདས་པའི་ལྟུང་བ་ཐམས་ཅད་རང་རང་གི་
མིང་རིགས་ཀྱིས་ཕྱིར་འཆོས་པའི་ཆོ་ག་ཇི་ལྟར་བཤད་པ་བཞིན་གྱི་ཕྱག་ལེན་
རྣམ་པར་དག་པའི་སྲོལ་ལེགས་པར་བཙུགས་ཏེ། དེའི་ཚེ་འདུལ་བ་གསན་པ་
ཕལ་ཆེ་བས་ཀྱང་རང་རང་གི་རྒྱུད་ལ་བརྟགས་ནས་ལྟུང་བ་ཕྲ་རགས་ཐམས་
ཅད་བཤགས་ཡུལ་མང་ཉུང་གི་བྱེ་བྲག་དང་། དངོས་པོ་སྤངས་པའི་ཆེད་ལས་
སྔོན་ཏུ་གཏོང་བ་སོགས་ཇི་ལྟར་བཤད་པ་བཞིན་དུ་ཕྱག་ལེན་ལ་བཏབ་ནས་
ཕྱིར་བཅོས་མཛད་དེ། དེ་ཕྱིན་ཆད་ཕྱག་ཕྱི་ལ་གཉུག་མར་གནས་པ་ཕལ་ཆེ་
བས་ཉིན་རེ་བཞིན་རང་རང་གི་རྒྱུད་ལ་བརྟགས་ནས་ལྟུང་བ་ངང་ཡུན་དུ་མི་
- 252 -



ལམ་རིམ་བླ་མ་བརྒྱུད་པའི་རྣམ་ཐར།
འགྲོགས་པར་ཕྱིར་འཆོས་པ་དང་། ཡོ་བྱད་བྱིན་རླབས། རུང་ཁང་གཅོད་པ།
ནུབ་ལྷག་ཉལ་བསྲུང་སོགས་ཀྱི་ཕྱག་ལེན་དག་ལའང་ཆེས་བརྩོན་པར་མཛད་
ན་དེ་ཙམ་དུ་བསྒྲུབ་མི་དཀའ་བ་རྣམས་ལ་ནི་ལྟ་སྨོས་ཀྱང་ཅི་དགོས། དེ་བས་
ན་སངས་རྒྱས་ཀྱི་བསྟན་པའི་རྩ་བ་སོ་སོར་ཐར་པའི་རྨང་རྫོགས་པར་གསོས་
པས་བསྟན་པ་ལ་བྱ་བ་མཛད་པ་ཞིག་ལ་འདི་ཡ་མཚན་པ་ཡིན་ནོ། །ཞེས་
མཁས་ གྲུབ་ ཐམས་ ཅད་ མཁྱེན་ པས་ གསུངས་ ཏེ། གངས་ རིའི་ ཁྲོད་ འདིར་
འདུལ་བ་ལུང་སྡེ་བཞིའི་དོན་སློབ་དཔོན་ཡོན་ཏན་འོད་ཀྱིས་བཀྲལ་བ་ལྟར་
དགག་སྒྲུབ་གནང་གསུམ་གྱི་བཅས་མཚམས་མཐའ་དག་རྒྱལ་བ་རང་ཉིད་ཀྱི་
དགོངས་པ་ཇི་ལྟ་བ་བཞིན་དུ་འཆད་ཤེས་པ་དང་། བཤད་པ་ལྟར་དུ་བཅས་
མཚམས་མཐའ་དག་ཏུ་ལོངས་པ་དང་། དེ་ཡང་བྱང་ཆུབ་ལམ་གྱི་རིམ་པ་དང་
སྦྱར་ཏེ་ཐེག་པ་ཆེ་ཆུང་གཉིས་ཀའི་ལམ་གྱི་གཞི་རྟེན་དུ་འགྱུར་བ་དང༌། རྒྱལ་
སྲས་ཀྱི་སྤྱོད་པ་ལ་སློབ་པའི་ཚེ་འབྲས་བུ་གཟུགས་སྐུ་བསྒྲུབ་པའི་ཐབས་སུ་
འགྱུར་བར་བྱེད་པ་སོགས་རྒྱལ་བ་དགྱེས་པའི་ལམ་ལ་སློབ་པར་འདོད་པ་
རྣམས་ལ་བཀའ་དྲིན་ཟླ་མེད་དུ་མཛད་དོ། །གཞན་ཡང་གནས་དེར་དབུ་མ་
དང་ཚད་མ་རྣམ་འགྲེལ་ལ་སོགས་པའི་ཆོས་ ཀྱི་འཁོར་ལོ་མང་དུ་བསྐོར།།
དགག་དབྱེ་ཐོན་ནས་རྗེ་བཙུན་རེད་མདའ་བ་གཙང་ལ་ཕེབས་རྗེ་རིན་པོ་ཆེ་
དང་ལོ་ཆེན་སྐྱབས་མཆོག་དཔལ་བཟང་གཉིས་འཁོར་དང་བཅས་པ་སླར་རྭ་
སྒྲེང་དུ་བྱོན་ནས་བྲག་སེང་གེའི་ཞོལ་དུ་རྗེ་རིན་པོ་ཆེའི་བཞུགས་གནས་བཏབ་
སྟེ་ཇོ་བོའི་སྐུ་འདྲ་དབུ་ ཡོན་མར་ གྲགས་པ་སྤྱན་དྲངས་ རྗེ་ རིན་པོ་ཆེས་སྐུ་
མཚམས་མཛད་དེ་ཇོ་བོའི་སྤྱན་སྔར་མཆོད་པ་རྒྱ་ཆེན་པོ་བཤམས་ནས་གསོལ་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་ཤུགས་དྲག་ལ་རྒྱུན་རིང་བར་འདེབས་པར་མཛད་པས་སྟོན་པ་ཐུབ་པའི་
དབང་པོ་ནས་ལྷོ་བྲག་གྲུབ་ཆེན་དང་གྲྭ་སྐོར་མཁན་ཆེན་གྱི་བར་ལམ་རིམ་
བརྒྱུད་པའི་བླ་མ་རྣམས་ཞལ་གཟིགས། དེའི་ཚེ་ལམ་རིམ་བླ་མ་བརྒྱུད་པའི་
གསོལ་ འདེབས་ ལམ་མཆོག་སྒོ་འབྱེད་གསུང་རྩོམ་མཛད་དེ། དེའི་སྒོ་ནས་
གསོལ་བ་ཤུགས་དྲག་ལ་རྒྱུན་རིང་བ་འདེབས་པར་མཛད་པས་ བྱིན་གྱིས་
བརླབས་པའི་མཚན་མ་ཁྱད་པར་ཅན་མང་དུ་བྱུང་ཞིང་གདམས་པ་དང་རྗེས་སུ་
བསྟན་པའང་མང་དུ་གསུངས། མཐར་ལམ་རིམ་བརྒྱད་པའི་བླ་མ་རྣམས་རིམ་
གྱིས་ ཐིམ་ སྟེ་ ཇོ་ བོ་ རྗེ་ དང༌
། པོ་ཏོ་བ། ཤ་ ར་ བ་ རྣམས་ ཡུན་ རིང་ དུ་ ཞལ་
གཟིགས། མཐར་པོ་ཏོ་བ་དང་ཤ་ར་བ་ཡང་ཇོ་བོ་ལ་ཐིམ། ཇོ་བོ་རྗེས་རྗེ་རིན་
པོ་ཆེའི་དབུ་ཐོག་ཏུ་ཕྱག་བཞག་སྟེ་བསྟན་པ་ལ་བྱ་བ་རྒྱ་ཆེན་པོ་གྱིས། བྱང་
ཆུབ་བསྒྲུབ་པ་དང་ སེམས་ཅན་ གྱི་དོན་ བྱེད་ པའི་ གྲོགས་ བདག་གིས་བགྱི་
གསུངས་ནས་མི་སྣང་བར་གྱུར། དེ་ནས་རྗེ་རིན་པོ་ཆེས་རྒྱལ་བའི་བསྟན་པ་ལ་
བྱ་བ་བྱེད་པའི་མཆོག་ནི་གསུང་རབ་དགོངས་འགྲེལ་དང་བཅས་པ་མཐའ་དག་
གི་དོན་གང་ཟག་གཅིག་གི་ཉམས་ལེན་གྱི་རིམ་པར་བསྡུས་ཏེ་ཕྱི་རབས་ཀྱི་
གདུལ་བྱ་རྣམས་ཀྱིས་ཉམས་སུ་བླང་བདེ་བ་ཞིག་རྩོམ་པར་བཞེད་པ་འཁྲུངས་
ཤིང་། ལོ་ཆེན་སྐྱབས་མཆོག་དཔལ་བཟང་པོ་སོགས་མང་པོས་ཀྱང་བྱང་ཆུབ་
ལམ་གྱི་རིམ་པའི་ཁྲིད་ཡིག་རྒྱས་པ་ཞིག་ཅི་ནས་ཀྱང་མཛད་དུ་གསོལ་ཞེས་
གསོལ་བ་ཤུགས་དྲག་ཏུ་བཏབ། ཕྱོགས་བཅུའི་རྒྱལ་བ་སྲས་བཅས་ཐམས་
ཅད་ཀྱིས་ཀྱང་ཐུགས་རྗེ་བསྐུལ་བར་མཛད། དཀར་ཕྱོགས་ཀྱི་ལྷ་དང་སྲུང་མ་
མང་པོས་མཐུན་པའི་རྐྱེན་སྦྱར་ཏེ་རྒྱལ་བའི་གསུང་རབ་མཐའ་དག་གི་གནད་
-254 -



ལམ་རིམ་བླ་མ་བརྒྱུད་པའི་རྣམ་ཐར། །
བསྡུས་པ། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། བྱང་
ཆུབ་ལམ་གྱི་རིམ་པའི་སྒོ་ནས་སྐལ་བ་དང་ལྡན་པ་སངས་རྒྱས་ཀྱི་སར་འཁྲིད་
པའི་ཚུལ་རྒྱས་པར་སྟོན་པ་ལམ་རིམ་ཆེན་མོ་རྩོམ་པ་མཛད། དེ་ལྟར་རྭ་སྒྲེང་གི་
བྲག་སེང་གེའི་ཞོལ་དུ་བྱང་ཆུབ་ལམ་རིམ་ཆེན་མོ་རྩོམ་པ་མཛད་པའི་ཚེ་ཕྱོགས་
བཅུའི་རྒྱལ་བ་སྲས་བཅས་ཐམས་ཅད་ཀྱིས་བྱིན་གྱིས་བརླབ་པ་དང་། རྨ་ཆེན་
སྦོམ་ར་དང་གཉན་ཆེན་ཐང་ལྷ་སོགས་བོད་ཀྱི་གཞི་བདག་ལྷ་ཆེན་རྣམས་ཀྱིས་
ཀྱང་མཐུན་པའི་རྐྱེན་སྦྱར་ཞིང་བདག་ཅག་རྣམས་ལའང་སྨོན་པའི་ཚིག་སྦྱར་བ་
ཞིག་དགོས་ཞེས་ཞུས་པ་ལྟར་རྗེ་རིན་པོ་ཆེས་ལམ་རིམ་ཆེན་མོའི་མཇུག་ཏུ།
སྲས་བཅས་རྒྱལ་བའི་རྨད་བྱུང་འཕྲིན་ལས་ལས། །ལེགས་གྲུབ་བྱང་ཆུབ་ལམ་
གྱི་ རིམ་པས་ཀྱང་། །ཐར་འདོད་རྣམས་ཀྱི་ཡིད་ལ་དཔལ་སྟེར་ཞིང་། །རྒྱལ་
བའི་མཛད་པ་རིང་དུ་སྐྱོང་གྱུར་ཅིག །ལམ་བཟང་སྒྲིག་པའི་མཐུན་རྐྱེན་སྒྲུབ་
བྱེད་ཅིང་། །འགལ་རྐྱེན་སེལ་བྱེད་མི་དང་མི་མིན་ཀུན། །ཚེ་རབས་ཀུན་ཏུ་
རྒྱལ་བས་བསྔགས་པ་ཡི། །རྣམ་དག་ལམ་དང་འབྲལ་བར་མ་གྱུར་ཅིག །ཅེས་
སྨོན་ལམ་མཛད་པ་ཡིན་ཞེས་ལམ་རིམ་ཆེན་མོའི་བཤད་ལུང་གི་སྐབས་བླ་མ་
གོང་མ་གཅིག་ནས་གཅིག་ཏུ་བརྒྱུད་པའི་གསུང་རྒྱུན་ལས་འབྱུང་ངོ༌། །དེ་ལྟར་
ལམ་རིམ་ཆེན་མོའི་རྩོམ་པ་གྲུབ་ནས་འཁོར་རྣམས་ལ་འདི་ལྟར་བཀའ་སྩལ་ཏེ།
ད་ཕྱིན་ཆད་སྔགས་ཀྱི་ཆོས་ཐན་ཐུན་འཆད་འདོད་པས། ཁྱེད་དྲག་པ་འགའ་
རེས་ཆོས་རྗེ་ལོ་ཙཱ་བ་ལ་གསང་བ་འདུས་པ་མི་བསྐྱོད་པའི་དབང་ཞུས་ལ་
སྔགས་ཀྱི་སྡོམ་པ་གསོར་ཆུག་གསུངས། དེ་ནས་བླ་མ་འཇམ་དཀར་བ་དང་།
འདུལ་འཛིན་གྲགས་པ་རྒྱལ་མཚན་གཉིས་ཀྱིས་གཙོ་མཛད། ཉི་ཤུ་རྩ་ལྔས་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དབང་ཞུས། དེ་ཡང་ རྗེ་རིན་པོ་ཆེ་རང་གིས་སྨོན་འཇུག་གི་སྡོམ་པ་ཕོག་པ་
འགའ་ཞིག་མ་གཏོགས་གཞན་རྣམས་ལ་ཆོས་རྗེ་ལོ་ཙཱ་བས་སྨོན་འཇུག་གི་
སྡོམ་པ་ཕོག་ཅིང་། དེ་ནས་དབང་བསྐུར་བར་མཛད་དོ། །གཞན་ཡང་གནས་དེ་
ཉིད་དུ། །རྗེ་རིན་པོ་ཆེ་རང་ཉིད་ཀྱིས་སྔར་གནམ་རྩེ་ལྡེང་དང་ལམ་པ་དགོན་པ་
སོགས་སུ་སྨོན་འཇུག་གི་སྡོམ་པ་གནང་བ་འགའ་ཞིག་གི་གཙོས་ཐེག་པ་ཆེན་
པོའི་ལམ་ལ་སློབ་པར་འདོད་པ་རྣམས་ལ་ཐུགས་བརྩེ་བས་དགོངས་ནས་བྱང་
སའི་ཚུལ་ཁྲིམས་ལེའུའི་རྒྱ་ཆེར་འགྲེལ་ཡང་མཛད་ཅིང་། དོན་གཉེར་ཅན་མང་
པོས་གསོལ་བ་དྲག་ཏུ་བཏབ་པ་ལ་བརྟེན་ནས། རྩ་ལྟུང་དང་བླ་མ་ལྔ་བཅུ་པའི་
རྣམ་བཤད་ཀྱང་མཛད་དོ། །དེ་ནས་ལོ་ཆེན་སྐྱབས་མཆོག་དཔལ་བཟང་པོ་
བྱང་ཆུབ་ལམ་རིམ་གྱི་གླེགས་བམ་ཕྱག་ཏུ་བཞེས་ཤིང་ལེགས་བཤད་རིན་པོ་
ཆེའི་སྐྱེས་ཀྱིས་ཐུགས་ཀྱི་བང་མཛོད་གཏམས་ཏེ་གཙང་ལ་ཕྱགས་བཏེག །རྗེ་
རིན་པོ་ཆེས་དབྱར་དགུན་གཉིས་ཙམ་དེ་ཉིད་དུ་བཞུགས་ནས་ལམ་རིམ་ལ་
སོགས་པ་ཆོས་མང་དུ་གསུངས། ཆོ་འཕྲུལ་ཆེན་པོའི་དུས་མཆོད་ལ་མཆོད་པ་
དང་སྨོན་ལམ་ཤིན་ཏུ་རླབས་ཆེ་ཞིང་ངོ་མཚར་བ་མཛད་དོ། །དེ་ནས་རིམ་གྱིས་
བྱོན་ནས་ལྷས་ཕུ་དགོན་གསར་དུ་ཕྱགས་ཕེབས། བློ་གྲོས་དང་ལྡན་པའི་སྡེ་
སྣོད་འཛིན་པ་དུ་མ་ལ་ཚད་མ་རྣམ་འགྲེལ་གྱི་བརྗོད་བྱའི་གཙོ་བོ་མཐའ་དག་
རིགས་པའི་ལམ་ནས་དྲངས་ཏེ་གཞུང་ལམ་གྱི་རིམ་པར་བསྒྲིགས་ནས་ཉམས་
ལེན་ལ་སྦྱར་ཏེ་གསུངས་པས། སྡེ་སྣོད་འཛིན་པ་ཐམས་ཅད་སྔོན་ལན་ཅིག་
ཀྱང་མ་མྱོང་བའི་ལེགས་པར་བཤད་པའི་བདུད་རྩིའི་རོ་ཕུལ་དུ་བྱུང་བ་མྱོང་
བས་ཡིད་རང་དབང་མེད་པར་ཕྲོགས་ཏེ་ངོ་མཚར་བའི་གཏམ་གྱིས་དུས་འདའ་
- 256 -



ལམ་རིམ་བླ་མ་བརྒྱུད་པའི་རྣམ་ཐར།
བར་བྱེད་ཅིང་། དེ་ཕྱིན་ཆད་ཀྱང་སྐབས་སྐབས་སུ་གསུངས་པས། སྔོན་ཆད་
གངས་རིའི་ཁྲོད་འདིར་ཚད་མ་ཚིག་གི་ན་ཡམ་མམ། ཕྱིའི་གོ་རྒྱ་གཅོད་པའི་ཚེ་
བསྟན་བཅོས་གཞན་བལྟ་བ་ལ་ཅུང་ཟད་དྲག་ཏུ་འགྲོ་བའི་ཡན་ལག་ཙམ་དུ་ཉེ་
བར་མཁོ་བར་ཟད་ཀྱི། འདི་ཉམས་ལེན་ལ་མཁོ་བའི་ཐེ་ཚོམ་ཙམ་ཡང་སུ་
ལའང་མེད་པས། ཕལ་མོ་ཆེ་ཞིག་དོན་མ་ཡིན་པ་སྐྱེད་པར་བྱེད་པ་ལ། ད་ལྟ་
བློ་གྲོས་དང་ལྡན་ཞིང་གཟུ་བོར་གནས་པ་དག་ལ། འདི་ཉིད་ཉམས་ལེན་སྟོན་
པའི་བསྟན་བཅོས་ཤིག་ལ་རྨད་དུ་བྱུང་བའི་ཕྱོགས་མཐོང་ཙམ་ཡོད་པ་འདི་ནི་
རྗེ་རིན་པོ་ཆེ་འདི་འབའ་ཞིག་གི་ཐུགས་རྗེ་ལ་བརྟེན་པ་ཡིན་ཏེ། འདི་ཙམ་
བཀའ་དྲིན་ཡང་གངས་ཅན་པ་ཡོངས་ཀྱིས་གསབ་པར་སླ་བ་མ་ཡིན་ནོ། །དེ་
དུས་རྗེ་རིན་པོ་ཆེས་ཚད་མའི་ལམ་བསྒྲིགས་གསུངས་པ་རྣམས་རྗེ་དར་མ་རིན་
ཆེན་གྱིས་ཟིན་བྲིས་སུ་བཏབ་སྟེ་དེང་སང་ཚད་མའི་བརྗེད་བྱང་དུ་གྲགས་པ་
འདི་ཡིན་ནོ། །དེ་ནས་མིའི་དབང་པོ་གྲགས་པ་རྒྱལ་མཚན་པས་ནན་ཆེར་
གསོལ་བ་བཏབ་པ་ལ་བརྟེན་ནས་འོ་ན་བདེ་ཆེན་སྟེང་དུ་ཕེབས། སྡེ་སྣོད་
འཛིན་པ་བརྒྱ་ཕྲག་དུ་མ་འདུས་པ་རྣམས་ཀྱིས་དེ་ཉིད་དུ་དབྱར་གནས་པར་
ཞལ་གྱིས་བཞེས་ཏེ། རྒྱལ་བཟང་སྨོན་མཁར་ནས་ཞབས་ཏོག་བསམ་གྱིས་མི་
ཁྱབ་བསྒྲུབས། བྱང་ཆུབ་ལམ་གྱི་རིམ་པའི་ཁྲིད་དང་། དབུ་ཚད་ཀྱི་དཀའ་བའི་
གནད་འགྲོལ་བའི་ཆོས་མང་དུ་གསུངས། དེ་ནས་འོ་དེ་གུང་རྒྱལ་གྱི་ལྷ་ཞོལ་
འོལ་ཁའི་བྱམས་པ་གླིང་དུ་ཕྱགས་ཕེབས་དོན་གཉེར་ཅན་རྣམས་ལ་ལམ་རིམ་
དང་བསྐྱེད་རྫོགས་ཀྱི་ཆོས་མང་དུ་གསུངས། དེ་ནས་རྗེ་རིན་པོ་ཆེ་སྐུ་མཚམས་
ཤིན་ཏུ་དམ་པ་ལ་བཞུགས་ཏེ་བླ་མ་དང༌ རྗེ་ བཙུན་འཇམ་དཔལ་དབྱངས་
7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དབྱེར་མ་མཆིས་པ་ལ་གསོལ་བ་ཤུགས་དྲག་ཏུ་འདེབས་པར་མཛད་པས། རྗེ་
བཙུན་འཇམ་དཔལ་དབྱངས་ཀྱིས་སློབ་དཔོན་ཀླུའི་བྱང་ཆུབ་ཀྱིས་མཛད་པའི་
གསང་བ་འདུས་པའི་མན་ངག་རྣམ་གཞག་རིམ་པའི་ཊཱིཀྐ་ཞིག་བྱས་ན་བསྟན་
པར་ཕན་ཆེ་ཞེས་གསུངས་པ་ལྟར་རྣམ་གཞག་རིམ་པའི་ཊིཀྐ་མཛད་དེ་དོན་
གཉེར་ཅན་རྣམས་ལ་ཞིབ་པར་གསུངས། དེ་ ཡང་ སྤྱིར་ རིམ་ལྔའི་དོན་དང༌།
ཁྱད་པར་རིམ་པ་གསུམ་པའི་སྒྱུ་ལུས་ཀྱི་སྒྲུབ་ཚུལ་སོགས་དཔལ་གསང་བ་
འདུས་པའི་རྩ་བཤད་ཀྱི་རྒྱུད་དང༌། འཕགས་པ་ཡབ་སྲས་ལྔའི་གཞུང་ནས་
འབྱུང་བའི་དོན་ཐུན་མོང་མ་ཡིན་པར་ རགས་པ་རྣམས་དཔྱིས་ཕྱིན་པ་ཞིག་
ལེགས་པར་གོ་ནས་དེ་དུས་ལོ་བཅུ་ལྷག་སོང་བ་ལ་དེ་བར་དུ་སྨྲ་མ་ནུས། དེ་
ནས་དེ་དུས་ཟུར་ཙམ་སྨྲས་པ་ཡིན་ཞེས་གསུངས་སོ། །དེ་ནས་ལོ་ཆེན་སྐྱབས་
མཆོག་དཔལ་བཟང་པོ་དང་། སྤྱན་སྔ་བ་བསོད་ནམས་བཟང་པོ་སོགས་དམ་
པ་མང་པོས་གསོལ་བ་བཏབ་པ་ལ་བརྟེན་ནས། རྒྱུད་སྡེ་བཞིའི་ལམ་གྱི་ལུས་
ཡོངས་སུ་རྫོགས་པ་སྟོན་པའི་བསྟན་བཅོས་ཆེན་པོ་གསང་ཆེན་ལམ་གྱི་རིམ་པ་
མཛད་དེ་གངས་རིའི་ཁྲོད་འདིར་གསང་སྔགས་རྒྱུད་སྡེ་བཞིའི་ལམ་གྱི་རིམ་པ་
ལ་སྔོན་མེད་པའི་ཤིང་རྟའི་ལམ་སྲོལ་ཕྱེ་བར་མཛད་དོ། །དེ་ནས་སྡེ་སྣོད་འཛིན་
པ་དུ་མ་ལ་གསང་སྔགས་ལམ་རིམ་གསུངས། དེའི་ཚེ་བར་ཆད་ཀྱི་ལྟས་ཤིན་ཏུ་
རྩུབ་ པ་ ཅི་ རིགས་ པ་བྱུང་། དགེ་ བཤེས་ གཅིག་ གཉིས་ ཀྱང་ འདས་ པ་ ལ།
དཔོན་སློབ་རྣམས་ཀྱིས་སྐུ་མཚམས་དམ་པར་མཛད་དེ་ཐུགས་དམ་དང་ཟློག་
པ་སོགས་ལ་ཤིན་ཏུ་འགྲུས་པར་མཛད་པས་ཚེགས་མེད་པར་བཟློག །དེའི་ཚེ་
བཅོམ་ལྡན་འདས་རྡོ་རྗེ་འཇིགས་བྱེད་ཀྱི་སྒྲུབ་ཐབས་བདུད་ཐམས་ཅད་ལས་
-258 -



ལམ་རིམ་བླ་མ་བརྒྱུད་པའི་རྣམ་ཐར། །
རྣམ་པར་རྒྱལ་བ་དང་སྦྱིན་སྲེག་གི་ཆོ་ག་རྒྱས་པའི་རྩོམ་པ་ཡང་མཛད་དོ། །རྗེ་
རིན་པོ་ཆེ་འདི་ཉིད་ཐུགས་དམ་སྒོམ་བཟླས་སོགས་མཛད་པའི་སྐབས་སུ་སྐུ་
མདུན་ན་ཡོད་པ་རྣམས་ཀྱིས་སྒོ་གསུམ་གྱི་སྤྱོད་པ་ཅི་བྱས་ཀྱང་ཆེད་དུ་གཏད་
ནས་ཐུགས་བཅུག་ན་མ་གཏོགས་ཐུགས་ཀྱིས་དེ་རྣམས་ཅི་ཡང་མི་ངེས་པ་ཞིག་
ཡོད་པར་གསུངས། དེ་དུས་ཐུགས་སྲས་རྣམས་ཀྱིས་ཐུགས་དམ་རྐྱེན་གང་གིས་
ཀྱང་མི་གཡེང་བ་འདི་དུས་ཇི་ཙམ་ནས་ལགས་ཞུས་པས། དགེ་སྦྱོར་གྱི་དུས་སུ་
དེ་ལྟར་འོང་བ་བྱམས་པ་གླིང་ནས་ཡིན། ལྟ་རྟོག་དང་དཔྱད་པ་ཞིབ་པོ་བྱེད་
པའི་སྐབས་སུ་དེ་ལྟར་འོང་བ་སྔ་མོ་ནས་ཡོད་ཅེས་གསུངས་སོ། །གནས་དེར་
ལོ་གཉིས་བཞུགས། དེ་ནས་བྱང་ཆུབ་ལུང་དུ་དགུན་བཞུགས་མཛད། སྔགས་
མཚན་ཉིད་ཀྱི་སྡེ་སྣོད་འཛིན་པ་བརྒྱ་ཕྲག་དུ་མ་ལ་གསང་སྔགས་ལམ་རིམ་
གསུངས། སོས་ཀ་སྐྱིད་ཤོད་དུ་བྱོན། སྣེའུ་ནས་དད་པ་དྲག་པོས་ཞབས་ཏོག་
ཚད་མེད་པ་ནར་མར་མཛད་དེ་དབྱར་གནས་སེ་ར་ཆོས་སྡིངས་སུ་བཞུགས།
སྐུ་མཚམས་ཤིན་ཏུ་དམ་པར་མཛད། གསང་འདུས་རིམ་ལྔ་དང་། དཔྱིད་ཐིག་
སོགས་མ་རྒྱུད་ཀྱི་རྫོགས་རིམ་འགའ་ཞིག་གསུངས། གནས་དེར་མཁས་གྲུབ་
བསྟན་པའི་ཉི་མ་དགེ་ལེགས་དཔལ་བཟང་པོས་ཀྱང་མཇལ། དེར་གསོལ་བ་
འདེབས་པ་མང་པོའི་ངོར་དབུ་མ་རྩ་ཤེའི་རྒྱ་ཆེར་འགྲེལ་མཛད་པར་བཞེད་
ནས་གཞུང་གི་རིགས་ པའི་དཀའ་གནད་ཕྲ་མོ་རྣམས་ལ་དཔྱད་ པ་ ཞིབ་ཏུ་
མཛད་པས། རིགས་པ་ཕྲ་མོ་འགའ་ཞིག་ལ་དོགས་པ་ཅུང་ཟད་དཔྱད་དཀའ་བ་
བྱུང་ནས། བླ་མ་དང༌ རྗེ་བཙུན་འཇམ་དཔལ་དབྱངས་ལ་གསོལ་བ་དྲག་ཏུ་
བཏབ་པས། སྐབས་ཤིག་ན། ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་སྟོང་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཉིད་ཉི་ཤུའི་འགྲེས་རྐང་རྣམས་གསེར་བཙོ་མ་ཡི་གེར་བཀོད་པའི་རྣམ་པས་
བར་སྣང་ཁྲིག་གིས་གང་བར་གཟིགས་པ་ཡང་ཡང་བྱུང་བས། རྩ་ཤེའི་རིགས་
པ་ཤིན་ཏུ་ཕྲ་བ་རྣམས་ལའང་དོགས་པ་ལྷག་མ་མེད་པར་འབད་མེད་དུ་ཆོད་
སོང་གསུངས་སོ། །དེ་ནས་ར་ཁ་བྲག་ཏུ་ཕེབས་ནས་དྲང་བ་དང་ངེས་པའི་དོན་
རྣམ་པར་འབྱེད་པའི་བསྟན་བཅོས་ལེགས་བཤད་སྙིང་པོ་མཛད། སེ་ར་ཆོས་
སྡིངས་སུ་རྩ་ཤེའི་རྣམ་བཤད་ཆེན་མོ་མཛད། དེའི་ཚེ་རྒྱ་ནག་གི་རྒྱལ་པོ་ཆེན་པོ་
ཏ་མིང་གིས་རྗེ་རིན་པོ་ཆེ་འདི་ལ་དད་པ་ཆེན་པོས་ལུང་དང་གནང་སྦྱིན་དཔག་
ཏུ་མེད་པའི་འབུལ་སྐྱེལ་དང་། རྒྱ་ཡུལ་དུ་བསོད་ནམས་ཀྱི་ཞིང་དང༌། སྐྱེ་བོ་
མཐའ་དག་ལ་དམ་པའི་ཆོས་ཀྱི་བཀའ་དྲིན་མཛད་པའི་སླད་དུ་སྤྱན་འདྲེན་པའི་
གསོལ་བ་ནན་ཆེན་འདེབས་པ་ལ་གསེར་ཡིག་པ་ཏཱ་ཞིང་བཞིས་འགོ་བྱས་བརྒྱ་
ཕྲག་མང་པོ་མངགས་བྱུང་བ་ལ། དང་པོར་ཅུང་ཟད་དབེན་པ་འདྲར་མངོན་ཆུང་
བར་བཞུགས་ཏེ་གསེར་ཡིག་པ་རྣམས་མཇལ་དུ་མ་གནང་། རྗེས་སུ་མི་དབང་
གྲགས་པ་རྒྱལ་མཚན་པས་གཙོ་མཛད། དཔོན་ནམ་མཁའ་བཟང་པོ་བ་དང་
བཅས་པ་ངོ་ཆེན་ལ་སྦྲན་ནས་གསེར་ཡིག་པ་རྣམས་ཀྱིས་མཆི་མ་ཕྱུང་ཞིང་ཞུ་
བ་ནན་ གྱིས་ཕུལ་ བས་ རྗེ་རིན་པོ་ཆེས་སེ་རར་ཕེབས། མཇལ་ ཁ་གནང་།
འབུལ་བ་རྣམས་བཞེས། རྒྱ་ཡུལ་ལ་འབྱོན་པ་དགག་བྱ་ཆེ་ཞིང་དགོས་པ་ཆུང་
བའི་རྒྱུ་མཚན་དང་བཅས་པའི་ཞལ་ཏ་ནན་ཅན་ཞིབ་པར་བྱོན་ནས་བྱམས་ཆེན་
ཆོས་རྗེ་སྐུ་ཚབ་ཏུ་མངགས་ཏེ་གོང་མའི་གསེར་ཡིག་པ་རྣམས་ཕྱིར་སློག །དེ་
ནས་སེ་ར་ཆོས་སྡིངས་སུ་སྡེ་སྣོད་འཛིན་པ་བརྒྱ་ཕྲག་མང་པོ་ཚོགས་པ་ལ་རྩ་
ཤེ །དྲང་ངེས་རྣམ་འབྱེད། བཞི་ བརྒྱ་པ། གསང་ སྔགས་ ལམ་ རིམ། རྩ་ ལྟུང་
- 260 -



ལམ་རིམ་བླ་མ་བརྒྱུད་པའི་རྣམ་ཐར། །
དང་བླ་མ་ལྔ་བཅུ་པ་ལ་སོགས་པའི་བཤད་པ་ཞིབ་པར་གསུངས་ཤིང་བྱང་ཆུབ་
ལམ་གྱི་རིམ་པའི་ཁྲིད་ཀྱང་གནང་། དེ་ནས་གསང་ཕུ། བདེ་བ་ཅན། དགའ་
སྐྱོར་ཟུལ་གསུམ་བཅས་ཀྱི་གདན་ས་བ། ཐང་སག་པའི་གདན་ཟུར་ལ་སོགས་
པ་དགེ་བའི་བཤེས་གཉེན་སྡེ་སྣོད་འཛིན་པ་དྲུག་བརྒྱ་ཙམ་འདུས་པ་ལ་སྣེའུ་
ནས་དབྱར་གནས་ཀྱི་བདག་རྐྱེན་དང་། དཔོན་སློབ་རྣམས་ཀྱི་སྤྱི་སྒོས་ཞབས་
ཏོག་ཕུན་སུམ་ཚོགས་པ་མཛད། དེ་ལྟར་སེ་ར་ཆོས་སྡེངས་སུ་ལོ་གཉིས་ཙམ་
བཞུགས་ནས་དགག་དབྱེ་ཐོན་པ་དང༌། མི་དབང་གྲགས་པ་རྒྱལ་མཚན་པས་
གསོལ་བ་བཏབ་པ་ལ་བརྟེན་ནས་སྐྱིད་སྨད་གྲུམ་བུ་ལུང་དུ་ཕྱགས་བཏེག །
ཕྱག་ཕྱིར་བྱོན་པའི་བཤེས་གཉེན་ལྔ་བརྒྱ་ཙམ་ལ་ཕོགས་དང་ཞབས་ཏོག་ཕུལ་
དུ་བྱུང་བ་མཛད་ཅིང་། གཞན་ཡང་ཕྱོགས་མཐའ་དག་ནས་དམ་པའི་ཆོས་
གསུང་གི་བདུད་རྩི་ལེན་པ་ལ་འདུས་པ་དང་བཅས་དགེ་འདུན་སྟོང་ལོངས་པ་
ཙམ་འཚོགས་ཤིང་། དགུན་བཞུགས་དེར་མཛད་ལམ་རིམ་དང་བདེ་མཆོག་ལུ་
ཧི་པའི་སྒྲུབ་ཐབས་དང་། མ་རྒྱུད་ཀྱི་རྫོགས་རིམ་སོགས་རྒྱས་པར་གསུངས་
སོ། །དེ་ནས་རྗེ་རིན་པོ་ཆེས་གངས་རིའི་ལྗོངས་འདིར་རྒྱལ་བའི་བསྟན་པ་རིན་
པོ་ཆེ་ མི་ཉམས་ཤིང་འཕེལ་བའི་རྟེན་འབྲེལ་དུ་དགོངས་ནས་ གངས་རིའི་
མགོན་པོ་ཆོས་རྒྱལ་སྲོང་བཙན་སྒམ་པོས་གངས་རིའི་ཁྲོད་འདིར་ཐུབ་པའི་
དབང་པོའི་བསྟན་པ་རིན་པོ་ཆེའི་སྒྲོན་མེ་གསར་དུ་བཙུགས་པའི་གནས་ལྷ་
ལྡན་སྤྲུལ་པའི་གཙུག་ལག་ཁང་ལ་ཞིག་གསོ་ལེགས་པར་མཛད་དེ་རྟེན་དང་
བརྟེན་པར་བཅས་པ་ཐམས་ཅད་གསར་དུ་བཞེངས་པ་ལྟ་བུར་མཛད་དེ་གླང་
གི་ལོ་ཟླ་བ་དང་པོའི་ཚེས་གཅིག་ནས་བཅོ་ལྔའི་བར་དུ་ཆོ་འཕྲུལ་ཆེན་པོའི་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུས་ཀྱི་མཆོད་པ་དངོས་གཞི་མཛད་པ་ལ། ཇོ་བོ་རིན་པོ་ཆེའི་དྲུང་དུ་དེ་བཞིན་
གཤེགས་པ་རིགས་རྣམ་པ་ལྔ་འཕུལ་ལས་བཏོན་པ་དར་དཔྱངས་དང་བཅས་
པའི་དབུ་རྒྱན་རྒྱུ་གསེར་བཟང་པོ་འབའ་ཞིག་ལས་བསྒྲུབས་པ། རིན་པོ་ཆེ་
ནལ་དང༌། མུ་ཏིག་དང་། གཡུ་ལ་སོགས་པའི་ཕྲ་བཟང་པོ་བཀོད་པས་མཛེས་
པར་ བྱས་ པ་ དང་། ཇོ་ བོ་ མི་བསྐྱོད་ རྡོ་ རྗེ་ དང་ བཅུ་ གཅིག་ཞལ་ལ། དངུལ་
བཟང་པོ་ལས་བྱས་པའི་དབུ་རྒྱན་ཕུན་སུམ་ཚོགས་པ་དང་བཅས་པ་ཕུལ་ཞིང་།
ཇོ་བོ་རིན་པོ་ཆེའི་དྲུང་དུ་དངུལ་གྱི་ལྷུང་བཟེད་ཆེ་ཚད་དུ་ལོངས་པ་དེའི་ཁ་ལ་
འཚམ་པའི་དངུལ་ གྱི་མཎྜལ་དང་བཅས་ པ་དང༌། ཇོ་ཤཱཀ་རྣམ་གཉིས་བཅུ་
གཅིག་ཞལ་དང་བཅས་པ་ལ་ཆོ་འཕྲུལ་གྱི་རིང་ཉིན་རེ་བཞིན་ཞལ་གསེར།
ཚེས་བརྒྱད་དང་བཅོ་ལྔ་ལ་སྐུ་ཡོངས་རྫོགས་ལ་གསེར་ཆབ་དང་བཅས་པ་ཕུལ་
ཞིང་། ཇོ་ཤཱཀ་རྣམ་གཉིས་དང་ཐུབ་པ་གངས་ཆེན་མཚོས་གཙོ་མཛད་སྤྲུལ་སྐུའི་
རྣམ་པ་ཅན་གྱི་སྐུ་འབུར་དུ་དོད་པ་ཐམས་ཅད་ལ་གོས་དར་ཕུན་སུམ་ཚོགས་པ་
ལས་བྱས་པའི་བླ་གོས་དང་སྣམ་སྦྱར་དང་། སེམས་དཔའ་སེམས་མ་བཅུ་དྲུག་
ལ་སོགས་པ་དང་ཁྲོ་བོའི་རྣམ་པར་བཞུགས་པ་ལ་སོགས་པ་རྣམས་ལ་ནི་དར་
ཆེན་དང་ གན་གོས་ལ་སོགས་པའི་སྟོད་གཡོགས་དང་སྨད་གཡོགས་དང༌།
གཞན་ཡང་གཙུག་ལག་ཁང་ཆེ་ཆུང་རྣམས་ཀྱི་ཏོག་དང་བྱ་འདབ་ལ་སོགས་
པའི་རྩེ་ཟུར་ཕན་ཚུན་དུ་ཐ་གུས་སྦྲེལ་བ་ཐམས་ཅད་ལ་བ་དན་དང་རྔ་ཡབ་དང་
དྲིལ་བུ་ལ་སོགས་པས་བར་མ་ཆད་པར་མཛེས་པར་བྱས་ཤིང་། ཕྱིའི་སྐོར་ལམ་
ཆེན་མོའི་ཕྱི་རོལ་ནས་ཤིང་ཆེན་པོ་འཕང་ཤིན་ཏུ་མཐོ་བ་རྣམས་ལ་གོས་དར་
སོགས་ལས་བྱས་པའི་བ་དན་ཆེན་པོ་འཇིགས་སུ་རུང་བ་ལ་ཕྱོགས་སྐྱོང་དང་
- 262 -



ལམ་རིམ་བླ་མ་བརྒྱུད་པའི་རྣམ་ཐར། །
དེའི་སྐུས་ཏོག་ལ་བརྒྱན་ཅིང་། དེ་དང་དེའི་སྔགས་བ་དན་ཉིད་ལ་བྲིས་པ་བཅོ་
ལྔ་ཕྱོགས་སྐྱོང་བ་བཅོ་ལྔ་རང་རང་གི་ཁ་དོག་དང་མཐུན་པ་རང་རང་གི་ཕྱོགས་
སུ་ལེགས་པར་བཙུགས་ནས་ནུབ་རེ་བཞིན་དེ་དག་གི་རྩ་བའི་གཏོར་སྟེགས་
ཁར་ཕྱོགས་གཏོར་གཏོང་བ་དང༌། དེ་དག་གི་བར་བར་དུ་གདུགས་དཀར་ལ་
སོགས་པའི་རྒྱལ་མཚན་རང་རང་གི་ཆོ་ག་བཞིན་དུ་ལེགས་པར་བཙུགས་ཤིང༌།
བ་དན་དང་རྒྱལ་མཚན་དེ་དག་གི་ཤིང་རྣམས་ཐ་གུས་སྦྲེལ་བ་ལ་འཕན་དང་རྔ་
ཡབ་དང་། དྲིལ་བུ་ལ་སོགས་པས་བར་མ་ཆད་པར་མཛེས་པར་བྱས་པ་ནི་
འཇའ་ཚོན་ཀུན་ནས་བཀྲ་བས་ནམ་མཁའི་ལམ་ཁྱབ་པར་བྱས་པ་ལྟ་བུ་དང༌།
གཞན་ཡང་ཉིན་པར་ཡང་ཁྱམས་ནང་མ་ཡན་ཆད་ལ་དཀར་མེ་བརྒྱ་ཕྲག་བཞི་
རེ་ ཙམ་དང༌། བར་ སྐོར་ ལ་ བརྒྱ་ ཕྲག་ ལྷག་ པ་ དང་། ཕྱི་སྐོར་ ལ་ རྡོ་ རིང་ གི་
འགྲམ། ཇོ་བོ་རིན་པོ་ཆེའི་ཞལ་གྱི་དྲང་ཐད་དུ་ཀོང་བུ་ཆེན་པོ་གྲུ་བཞི་པ་ཕྱོགས་
རེ་ལ་འདོམ་ཚད་མ་གསུམ་གསུམ་ཡོད་པ་དེ་ཉིད་མར་ཁུས་ལེགས་པར་བཀང་
པ་ལ་འཚམ་པའི་སྡོང་བུ་ལས་འབར་བའི་མེ་ལྕེ་ནི་གསེར་གྱི་མཆོད་སྡོང་གིས་
ནམ་མཁའི་ལམ་འགོག་པར་བྱེད་པ་ལྟ་བུས་ཐོག་དྲངས། རྫའི་ཁོག་མ་ཆེན་པོ་
མར་ཁུས་བཀང་བའི་སྡོང་བུ་མི་ཆེན་པོའི་ལག་པའི་སྒྲོམ་ཙམ་ལ་འཕང་མདའ་
ཚད་ལྷག་ཙམ་གྱི་མར་མེ་བར་ཐག་འཚམ་པར་བཀོད་པས་ཕྱི་སྐོར་གྱི་ཕྱི་རིམ་
འཁོར་ བ་ དང༌། གཞན་ ཡང་ ར་ མོ་ཆེ། ཀླུ་ ཕུག པོ་ཏ་ལ། གུང་ ཐང་ རྣམས་
སུའང་དཀར་མེ་དུ་མ་དང༌། མཚན་མོ་ནི་བར་སྐོར་གྱི་རྩིག་འགྲམ་འཁོར་བ་
དང༌། ཁྱམས་གྲྭ་ཕྱི་མའི་ཀ་ཚར་ཇི་ལྟར་ཡོད་པ་བཞིན་དུ་མར་མེའི་ཕྲེང་བ་
བཀོད་པས་མིག་གིས་བལྟ་བ་ཙམ་ཡང་བཟོད་དཀའ་བར་བྱས་ཏེ། མཚན་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མོའི་གུང་ལའང་སྟེང་དུ་མངོན་པར་བལྟས་པ་ན་ནམ་མཁའ་མར་མེའི་འོད་ཀྱི་
གོས་དང་བཅས་པས་ཁ་དོག་དམར་སྐྱ་ཉིད་དུ་མཐོང་བ་མ་གཏོགས་སྐར་མ་
གཅིག་གི་གཟུགས་ཀྱང་མཐོང་བའི་ཡུལ་ལས་འདས་པར་གྱུར་ཏོ། །གཞན་
ཡང་ ཡོན་ ཆབ་ བརྒྱ་ ཕྲག་ བརྒལ་ བ་ ཉིན་ རེ་ བཞིན་ གསར་ དུ་ མངོན་ པར་
བཤམས་པ་རྣམས་ལ་ཁ་ཆེ་གུར་ཀུམ་སྦངས་པའི་ཁུ་བས་ལེགས་པར་བསྒྱུར་
བའི་གུར་ཀུམ་གྱི་རོ་མ་ནུ་ཉིན་རེ་ལའང་བྲེས་གཞལ་དགོས་པ་དང་། གཞན་
ཡང་སྤོས་ཀྱི་རྒྱལ་མཚན་དང་། གདུགས་དང་། སྤོས་སྣོད་ཐ་དད་དུ་མངོན་པར་
བསྲེགས་པ་ལ་སོགས་པའི་དྲི་བཟང་པོས་ཕྱི་རོལ་གྱི་ཁོར་ཡུག་ཐམས་ཅད་
དུའང་ཉིན་མཚན་གཉིས་ཀ་མངོན་པར་ཁྱབ་ཅིང་། དུ་བ་རྣམས་ནི་བར་སྣང་ལ་
སྤྲིན་གྱི་སྣ་རིང་པོ་དག་ཕན་ཚུན་མདུད་པའི་ལྡ་ལྡི་བྲེས་པ་ལྟ་བུ། ཐ་ན་ཕྱི་སྐོར་
གྱི་སྐོར་ལམ་རྣམས་ཀྱང་སྤོས་ཀྱི་ཆུས་ཆག་ཆག་བཏབ་པར་བྱས་ན་གཞན་ལྟ་
ཅི་སྨོས། ཞལ་ཟས་མདའ་ཚད་ལྷག་ཙམ་ལ་མར་གྱི་རྒྱལ་སྲིད་རིན་པོ་ཆེ་སྣ་
བདུན་ལ་སོགས་པའི་རྒྱན་ཡིད་འཕྲོག་པས་བརྒྱན་པ་བརྒྱ་རྩ་བརྒྱད་རེ་ཉིན་རེ་
བཞིན་གསར་པ་གསར་པ་ཕུལ་ཞིང་། ཀོང་བུ་ཆེན་པོའི་གཡས་གཡོན་དུ་ས་
སྟེགས་ལ་རྩམ་པ་ཁལ་བཞི་བརྒྱ་རེ་ལས་བྱས་པའི་ལྷ་བཤོས་རྒྱན་བཟང་པོ་
དཔག་ཏུ་མེད་པས་སྨྲས་པ། འཕྱར་དར་བཙུགས་པ་དང་བཅས་པ་མངོན་པར་
བཤམས་པའི་ཞལ་ཟས་རྙིང་པ་རྣམས་ནི་བདག་གིར་བྱེད་པ་མེད་པར་སྐྱེ་བོ་
ཕོངས་པ་སྤྲང་པོའི་ཚོགས་ལ་བལྟོས་པ་མེད་པར་བྱིན། གཞག་ཡང་མཆོད་པའི་
བྱེ་བྲག་མཐའ་ཡས་པ་དང༌། རྒྱལ་སྲིད་རིན་པོ་ཆེ་སྣ་བདུན་ལ་སོགས་པའི་
བཀོད་པ་ཡིད་འཕྲོག་པ་དཔག་ཏུ་མེད་པ་དང་བཅས་པས་མངོན་པར་མཆོད་
- 264 -



ལམ་རིམ་བླ་མ་བརྒྱུད་པའི་རྣམ་ཐར།
དེ། རྗེ་བླ་མ་ཉིད་ཀྱིས་སྔགས་དང་ཕྱག་རྒྱ་དང་ཏིང་ངེ་འཛིན་གྱིས་བྱིན་གྱིས་
བརླབས་ནས་མདོ་སྡེ་དང་རྒྱུད་སྡེ་ནས་བྱུང་བའི་ཆོ་ག་རྣམ་པར་དག་པས་
མངོན་པར་མཆོད་ཅིང་། བསྟན་པ་དང་སེམས་ཅན་འབའ་ཞིག་ལ་དགོངས་
པའི་ཐུགས་བསྐྱེད་ཤུགས་དྲག་པོས་བསྟན་པ་རྒྱས་པ་དང་སེམས་ཅན་ལ་ཕན་
བདེ་འབྱུང་བའི་སྨོན་ལམ་རྣམ་པར་དག་པ་ཉིན་རེ་བཞིན་མཛད་ལ། དགེ་
འདུན་སྐྱེ་བོའི་ཚོགས་དང་བཅས་པ་ལ་ཉིན་རེ་བཞིན་སློབ་དཔོན་དཔའ་བོས་
མཛད་པའི་སྐྱེས་རབས་ཀྱི་ཆོས་ཐུན་རེ་གསུངས་ཏེ་དེའི་དུས་སྨོན་ལམ་ལ་
འདུས་ པའི་སྐྱེ་བོ་ཐམས་ཅད་རང་བཞིན་གྱིས་རྒྱུད་འཇམ་པ་དང་། དང་བ་
དང༌། དགེ་བ་ལ་སྤྲོ་བ་སོགས་ཀྱི་གཞན་དབང་དུ་གྱུར་པས་ཉིན་མཚན་ཁོར་
ཡུག་ཏུ་ཆོས་མཉན་པ་དང་། ཕྱག་དང༌། སྐོར་བ་དང་། སྨོན་ལམ་འདེབས་པ་
དང༌། གཟུངས་ཁ་ཏོན་དུ་བྱེད་པ་སོགས་དགེ་བའི་བྱ་བ་འབའ་ཞིག་གིས་དུས་
འདའ་བར་གྱུར་ཅིང་། དེ་ཡང་མཚན་ཕྱེད་ལ་བབ་པའི་དུས་རང་ན་ཕྱི་སྐོར་
བྱེད་པ་ཉིན་མོ་བས་ཅུང་ཟད་ཉུང་བར་མངོན་པ་ཙམ་མ་གཏོགས། སྐོར་བ་བྱེད་
པ་བར་ཆད་པ་ནི་ཅུང་ཟད་ཀྱང་མ་བྱུང་ངོ་། །དེ་ལྟ་བུའི་སྨོན་ལམ་བསམ་ལས་
འདས་པའི་སྒོ་ནས་བསྟན་པ་དང་སེམས་ཅན་གྱི་གསོས་སུ་འགྱུར་བར་མཛད་
དེ། དེའི་ཚེ་ཐུགས་དམ་པ་ཉམས་སྣང་ཤིན་ཏུ་བཟང་པོ་ཞིག་གི་མནལ་ལམ་དུ།
ལྷ་སའི་ཉེར་སྐོར་གྱི་གཞི་ལས་སྐྱེ་བོའི་ཚོགས་གྲངས་ལས་འདས་པ་ཐོན་ནས།
ཐམས་ཅད་ནམ་མཁའ་ལ་ཡར་ཐལ་བྱུང་དུ་འགྲོ་ཡི་འདུག །འདི་ཅི་ཡིན་བྱས་
པས་ངེད་རྣམས་ཇོ་བོ་རིན་པོ་ཆེ་ལ་འདི་ལྟར་མཆོད་པས་ཚངས་པའི་འཇིག་
རྟེན་དུ་འགྲོ་བ་ཡིན་ཟེར་བ་དེ་འདྲ་བའི་རྨི་ལམ་ཡང་བྱུང་སྟེ། རྒྱལ་བས་སྔོན་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཉན་ཡོད་དུ་ཆོ་འཕྲུལ་ཆེན་པོ་བསྟན་པའི་དུས་སུ་གདུལ་བྱའི་དོན་ཇི་ལྟར་
མཛད་པ་དེ་ཁོ་ན་བཞིན་དུ་ལྷ་མི་བགྲང་བ་ལས་འདས་པ་ཞིག་སྨིན་ཅིང་གྲོལ་
བར་མཛད་པ་དེ་ངན་སོང་གི་རྒྱུན་ལམ་ནི་བཅད། མཐོ་རིས་དང་ཐར་པའི་
ལམ་ནི་ལམ་པོ་ཆེ་བཞིན་དུ་བྱས་ཏེ། རྒྱལ་བའི་བསྟན་པ་ལ་རྒྱལ་བ་རང་ཉིད་
སླར་བྱོན་པ་ལྟ་བུར་མཛད་དོ། །དེའི་ཚེ་རྗེ་རིན་པོ་ཆེ་ལ་གངས་ཅན་གྱི་བསྟན་
འཛིན་དམ་པ་མང་པོ་དང༌། ཡོན་བདག་ཆེ་ཕྲ་མང་པོས་རྒྱུན་དུ་ས་གཅིག་ཏུ་
བཞུགས་ཆོག་པའི་དགོན་གནས་ཤིག་བཏབ་ཆོག་པ་དགོས་ཞེས་ཡང་དང་ཡང་
དུ་གསོལ་བ་བཏབ་པ་ན་རྗེ་རིན་པོ་ཆེས་ཀྱང་མ་འོངས་པ་ན་བསྟན་པའི་རྒྱུན་
ལ་ཕན་པར་དགོངས་ཞལ་གྱི་བཞེས་ཏེ་ཇོ་བོ་རིན་པོ་ཆེའི་སྐུ་མདུན་དུ་དགོན་
གནས་གང་བཟང་བརྟགས་པས་འབྲོག་རི་བོ་ཆེ་བཟང་བར་བྱུང་ཞིང་། ལྷོ་བྲག་
གྲུབ་ཆེན་ལ་གསང་བའི་བདག་པོས། དབང་བསྐུར་ རི་ཡི་ལྡེབས་དག་ཏུ། །
བཙུན་ མོ་ སྡིངས་ ཀྱི་ ངོས་ ཕྱོགས་ སུ། །དགེ་ འདུན་ དཔག་ མེད་ འདུ་ བར་
འགྱུར། །རི་ནི་གང་ཡིན་འཇམ་དབྱངས་འཆད། །དབུས་གཙང་མདོ་ཁམས་རྒྱ་
ཡུལ་གྱི། །མཆོད་གནས་དམ་པ་ཚོགས་གསོག་རྟེན། །མངའ་རིས་བོད་ཁམས་
ཀུན་གྱི་སྐྱབས། །ཕྱོགས་བཅུར་སྡེ་དགོན་རྒྱས་པ་འབྱུང་། །ཞེས་ལུང་བསྟན་པ་
ལྟར་འབྲོག་རི་བོ་ཆེར་དགོན་གནས་འདེབས་པར་དགོངས་ནས་སྨོན་ལམ་
གྲོལ་འཕྲལ་འབྲོག་རི་བོ་ཆེར་ཞབས་ཀྱིས་བཅགས་ནས་ས་གཞི་བྱིན་གྱིས་
བརླབས། སྲས་ཀྱི་ཐུ་བོ་རྣམས་ལ་འདི་ལྟར་བགྱིས་ཀྱི་བཀའ་ལུང་སྩལ། དེ་
ནས་དཔྱིད་སྔོན་མ་སེ་ར་ཆོས་སྡིངས་སུ་བཞུགས། སྡེ་སྣོད་འཛིན་པ་དྲུག་བརྒྱ་
ཙམ་ལ་དབུ་མ་རྩ་ ཤེ །ཚུལ་ ཁྲིམས་ ལེའུ། སྒྲུབས་ཐབས་ ཀུན་བཟང་། ལམ་
- 266 -



ལམ་རིམ་བླ་མ་བརྒྱུད་པའི་རྣམ་ཐར།
རིམ་ལ་སོགས་པ་མདོ་སྔགས་ཀྱི་ཆོས་མང་དུ་གསུངས། དེ་ནས་སྤྱན་སྔ་རིན་པོ་
ཆེ་བསོད་ནམས་བཟང་པོ་བས་གསོལ་བ་ནན་ཆེར་བཏབ་པ་ལ་བརྟེན་ནས།
དཔྱིད་རྟིང་མ་ རྗེ་རིན་པོ་ཆེ་དཔོན་སློབ་ཉིས་བརྒྱ་ཙམ་གྱིས་ཟངས་རིའི་ཕུ་
མཆིན་དུ་བྱོན། སྤྱན་སྔ་རིན་པོ་ཆེ་བསོད་ནམས་བཟང་པོ་དང༌། མཁན་ཆེན་
རྒྱལ་བཟང་བས་གཙོ་མཛད་ཐེལ་པའི་རི་དགེ་མང་པོ་དང༌། གཞན་ཡང་སྡེ་
སྣོད་འཛིན་པ་མང་དུ་འདུས་པ་རྣམས་ལ་ལམ་རིམ་ལ་སོགས་པའི་ཆོས་མང་དུ་
གསུངས། སྲས་ཀྱི་ཐུ་བོ་རྗེ་དར་མ་རིན་ཆེན་པ་དང༌། འདུལ་འཛིན་གྲགས་པ་
རྒྱལ་མཚན་གཉིས་ཀྱིས་ཐོག་མ་མཛད་པའི་དགེ་འདུན་ཕལ་ཆེ་བས་འབྲོག་རི་
བོ་ཆེར་བྱོན་ཏེ་ དགེ་ ལྡན་རྣམ་པར་ རྒྱལ་ བའི་གླིང་བཏབ། ཕྱོགས་ ཀྱི་ཡོན་
བདག་དང༌། ཉེ་སྐོར་གྱི་བན་སྐྱའི་སྡེ་ཐམས་ཅད་ཀྱིས་དད་བསླངས་ཚད་མེད་
པ་དགའ་སྤྲོ་དང་བཅས་པས་བསྒྲུབས་པས་དེ་ཁའི་ལོ་ལ་གཟིམ་ཁང་གིས་ཐོག་
དྲངས་བྲང་ཁང་རྫོགས་པར་གྲུབ་པ་བདུན་ཅུ་ལྷག་ཙམ་དང་། གཞི་བཏིང་བ་
བརྒྱ་ཕྲག་བརྒལ་བ་བྱུང་། བྲང་ཁང་སོ་སོ་ཕལ་ཆེ་བ་ལའང་འདུལ་བ་ན་ཇི་
ལྟར་གསུངས་པ་བཞིན་དུ། དང་པོར་གཞི་བརྟག་པ་དང་། བརྟགས་ནས་དགེ་
འདུན་ ལ་ གསོལ་བ་དང༌། དེ་ནས་དགེ་འདུན་གྱིས་གནང་བ་སྦྱིན་པ་དང་།
ལག་གི་བླ་བསྐོ་བ་དང༌། རྡོ་བཏེག་པའི་མཐའ་ལས་བྱུང་བའི་རུང་ཁང་གཅོད་
པ་དང༌། ཁང་པའི་ཚད་ལས་མ་ལྷག་པར་རྩིག་པ་སོགས་ཀྱི་ཕྱག་ལེན་དག་
ཐེར་ཅན་མཛད་པས། མཁར་ལས་ཀྱི་ཕྱག་ལེན་ཙམ་གྱིས་ཀྱང་བསྟན་པ་རིན་
པོ་ཆེ་གསལ་བར་མཛད་དོ། །རྗེ་ཉིད་ཀྱིས་ལོ་དེའི་དབྱར་གནས་འོལ་ཁ་བས་
གདན་དྲངས་ནས་འོལ་ཁ་བསམ་གཏན་གླིང་དུ་མཛད་དེ་རྗེ་རིན་པོ་ཆེས་སྐུ་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཚམས་དམ་པོ་བཅད་ནས་བླ་མ་དང་ཡི་དམ་ཐ་མི་དད་དུ་དམིགས་པ་ལ་
གསོལ་བ་ཤུགས་དྲག་པོ་འདེབས་པར་མཛད་ཅིང་། དཔལ་གསང་བ་འདུས་
པའི་རྫོགས་རིམ་རིམ་པ་ལྔའི་ངོ་སྤྲོད་ཆེན་མོ་རིམ་པ་ལྔ་གསལ་བའི་སྒྲོན་མེ་
རྩོམ་པའི་ཐུགས་འདུན་བཏང་། ཟིན་བྲིས་འདེབས་པ་མཛད་པའི་སྐབས་སུ།
མནལ་ལམ་གྱི་ལྟས་ངོ་མཚར་བ་བྱུང་བ་དག་མཉེལ་བར་གྱུར་ན་མི་རུང་སྙམ་
དུ་དགོངས་ནས། བརྡའི་ཚིག་གིས་རྣམ་པར་བཅིངས་པའི་ཚིགས་སུ་བཅད་པ་
ཡི་གེར་མཛད་དེ། ཀུན་གྱི་མིག་ལམ་དུ་འགྱུར་བའི་གནས་ཇི་ལྟ་བར་བཞག་
པར་མཛད་དོ། །དེ་ནི་བཀའ་འབུམ་ཐོར་བུར་གསལ་བ་ལྟར་དང༌། བརྡ་ཚིག་
དེ་དག་གི་དོན་མཁས་གྲུབ་ཐམས་ཅད་མཁྱེན་པས་ཞིབ་ཏུ་བཀྲལ་བ་ལྟར་རོ། །
དེ་ནས་གནས་དེར་མདོ་སྔགས་ཀྱི་ཆོས་མང་དུ་གསུངས། སྟག་ལོ་ཟླ་བ་གཉིས་
པའི་ཚེས་ལྔ་ལ་རི་བོ་དགེ་ལྡན་རྣམ་པར་རྒྱལ་བའི་གླིང་དུ་ཕྱགས་ཕེབས། ལམ་
རིམ་གསང་འདུས་སྒྲོན་གསལ་རིམ་ལྔ་དང་བཅས་པ་གསུངས་ཤིང་། མངོན་པ་
ཀུན་ལས་བཏུས་དང་ས་སྡེ་ལ་སོགས་པའི་འགངས་ཀྱི་རྣམ་གཞག་དང་། ཚད་
མའི་དཀའ་གནད་ཀྱང་མང་དུ་གསུངས། དཔལ་གསང་བ་འདུས་པའི་བཤད་
རྒྱུད་ལྷ་མོ་བཞི་ཞུས་དང་ཡེ་ཤེས་རྡོ་རྗེ་ཀུན་ལས་བཏུས་གཉིས་ཀྱི་རྣམ་བཤད་
རྒྱས་པའི་རྩོམ་པའང་མཛད། དེའི་ཕྱི་ལོ་དཔལ་གསང་བ་འདུས་པའི་རྫོགས་
རིམ་རིམ་པ་ལྔ་རབ་ཏུ་གསལ་བའི་སྒྲོན་མེ་ཞེས་བྱ་བའི་ལེགས་པར་བཤད་
པའི་ གཏེར་ཆེན་ པོ་ དེ་ ཉིད་ དང༌། རིམ་ལྔ་གདན་རྫོགས་ ཀྱི་ ཁྲིད་ ཡིག་ དང་
བཅས་པའང་མཛད་ནས་ཐེག་པ་ཆེན་པོའི་ཆོས་ཀྱི་འབྱོར་པ་དཔག་ཏུ་མེད་པ་
སྩོལ་བར་མཛད་དོ། །དེ་ནས་དགུང་ལོ་ལྔ་བཅུ་ང་བདུན་པའི་ཐོག་ཏུ་རྒྱལ་བའི་
- 268 -



ལམ་རིམ་བླ་མ་བརྒྱུད་པའི་རྣམ་ཐར།
བསྟན་པ་ཆེས་ཆེར་རྒྱས་པ་བདུད་སྡིག་ཏོ་ཅན་གྱིས་མ་བཟོད་ནས་བར་ཆད་ཀྱི་
མཚན་མ་ཅི་རིགས་བྱུང་བ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་མཐུ་དང་།
འོད་གསལ་བདེ་བ་ཆེན་པོའི་ཡེ་ཤེས་ཀྱི་མཐུས་བཟློག་པར་མཛད། དེ་ཡང་
སྔོན་ཐུབ་པའི་དབང་པོས་བདུད་བྱེ་བ་ཕྲག་དུང་ཕྱུར་བྱམས་པའི་དཔུང་གིས་
བཟློག་པར་མཛད་པ་ཇི་ལྟ་བ་དེ་བཞིན་དུ་མཛད་དེ་ལྷ་དང་བཅས་པའི་འགྲོ་བ་
ཐམས་ཅད་ཀྱི་དབུགས་ཕྱིན་པ་ཐོབ་པར་གྱུར་ཏོ། །དེ་ནས་ལོ་དེའི་ཕྱི་ལོ་མི་
དབང་གྲགས་པ་རྒྱལ་མཚན་པས་གསོལ་བ་བཏབ་ནས་འོན་བཀྲ་ཤིས་རྡོ་ཁར་
གདན་དྲངས། སྡེ་སྣོད་འཛིན་པ་བརྒྱ་ཕྲག་དུ་མ་ལ་དབུ་ཚད་དང་ལམ་རིམ་ལ་
སོགས་པའི་ཆོས་མང་དུ་གསུངས་ནས་ཕྱོགས་དེའི་སྐྱེ་བོ་མཐའ་དག་ཚིམ་པར་
མཛད་དོ། །རྗེ་རིན་པོ་ཆེའི་སྐུ་བཀྲ་ཤིས་རྡོ་ཁ་མར་གྲགས་པའི་བྱིན་རླབས་
ཅན་འདི་རྣམས་ཀྱང་དེ་དུས་བྱུང་བ་ཡིན་ནོ། །དེ་ནས་དགའ་ལྡན་རྣམ་པར་
རྒྱལ་བའི་གླིང་དུ་ཚུར་ཕེབས། དེ་ནས་བརྩམས་ཏེ་རིམ་པ་བཞིན་དུ་དཔལ་
འཁོར་ལོ་བདེ་མཆོག་ལཱུ་ཧི་པའི་ཊིཀྐ་ཆེན་མོ་དང་། རྫོགས་རིམ་རྣལ་འབྱོར་
བཞི་ལྡན་གྱི་ཁྲིད་ཡིག་ཆེ་ཆུང་། བདེ་མཆོག་གི་སྒྲུབ་ཐབས། དཔལ་གསང་བ་
འདུས་པའི་རྩ་རྒྱུད་དང་འགྲེལ་པ་སྒྲོན་གསལ་གྱི་ཞུས་དག་དག་ཐེར་ཅན་
མཛད་ནས། ཚིག་དོན་ཤིན་ཏུ་ཞིབ་པར་འཆད་པའི་མཆན་བུ་དང་། ལེའུ་སོ་སོ་
དང་སྤྱིའི་དཀའ་བའི་གནས་རྣམ་པར་གཏན་ལ་འབེབས་པའི་མཐའ་གཅོད་
དང༌། དོན་ཚན་སོ་སོའི་དམིགས་འབྱེད་པའི་བསྡུས་དོན་དང་བཅས་པ་མཛད་
ཅིང་། རྒྱུད་སྡེ་བཞི་དང་འབྲེལ་བའི་བཤད་པ་མཐའ་དག་པ་རྒྱུན་མ་ཆད་པར་
གསུངས་པས་རྒྱལ་བའི་བསྟན་པ་རིན་པོ་ཆེའི་སྙིང་པོ་མཐའ་དག་ཉམས་ནས་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽ །
མིང་ཙམ་ཡང་མེད་པར་གྱུར་པ་གཞི་ནས་བསླངས་ཏེ་ལེགས་པར་གསལ་བར་
མཛད་པས་གངས་ཅན་པ་རྣམས་ལ་རྒྱལ་བ་བས་ཀྱང་བཀའ་དྲིན་ཆེ་བར་གྱུར་
པ་ཡིན་ནོ། །དེ་ནས་ ལུག་ལོའི་དབྱར་ནས་འགོ་བརྩམས་ སྔགས་ ཀྱི་བསྒྲུབ་
མཆོད་ཁང་པ་ཞིག་གསར་དུ་བསྒྲུབ་པའི་ཞལ་བཀོད་མཛད་དེ་གཙུག་ལག་
ཁང་ཁྱམས་གཙང་ཁང་དང་བཅས་པ་ལ་ཀ་བ་བདུན་ཅུ་རྩ་གཉིས་ཀྱི་ས་ལ།
དབུས་ཀྱི་གཙང་ཁང་དུ་སྟོན་པའི་སྐུ་ཇོ་བོ་རིན་པོ་ཆེའི་སྐུ་ཚད་ལས་ཅུང་ཞིག་
གིས་ཆེ་བ་དང༌། སྟེང་གི་གཙང་ཁང་དུ། དཔལ་གསང་བ་འདུས་པ་ལྷ་སུམ་ཅུ་
རྩ་གཉིས། དཔལ་འཁོར་ལོ་བདེ་མཆོག་ལཱུ་ཧི་པ་ལྷ་དྲུག་ཅུ་རྩ་གཉིས། དཔལ་
རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་རྣམས་ཀྱི་རྟེན་དང་བརྟེན་པར་བཅས་
པའི་གཞལ་ཡས་ཁང་བློས་བསླངས་རྣམས་རྒྱུ་རིན་པོ་ཆེ་འབའ་ཞིག་ལས་
བསྒྲུབས། དེ་ ཡང་ གཞལ་ ཡས་ ཁང་དང་ ལྷ་ གཞན་རྣམས་ཟངས་ ལ་ གསེར་
གསོལ་བ། གཙོ་བོ་རྣམས་དང༌། ཕྱོགས་ཀྱི་དེ་བཞིན་གཤེགས་པ་དང་སྙིང་
པོའི་རྣལ་འབྱོར་མ་རྣམས་དངུལ་བཟང་པོ་འབའ་ཞིག་ལས་བཞེངས་པའི་གཙོ་
བོ་ཡུམ་དང་བཅས་པ་རྣམས་རེ་རེ་ལའང་དངུལ་བྲེ་ཆེན་གཉིས་ལྷག་རེ་དང་
རྡོར་དབྱིངས་ཀྱི་གཙོ་བོ་ལ་དངུལ་བྲེ་ཆེན་གཉིས་མ་ལོངས་ཙམ་དང༌། འཁོར་
གྱི་ལྷ་བཅུ་གཉིས་ལ་རེ་རེ་ལའང་དངུལ་བྲེ་ཆེན་ཕྱེད་དང་གཉིས་རེ་ཅུང་མ་
ལོངས་ཙམ་དང་བཅས་པ་དང་། དེ་དག་ལ་རིན་པོ་ཆེ་དང་། གཡུ་རྙིང་བཟང་
པོ་དཔག་ཏུ་མེད་པའི་ཕྲ་བསམ་གྱིས་མི་ཁྱབ་པ་དང་། གཞན་ཡང་རྗེ་བཙུན་
འཇམ་དཔལ་ དབྱངས། རྒྱལ་ བ་ ཚེ་ དཔག་ མེད། རྗེ་ བཙུན་ བྱམས་ མགོན།
བཅོམ་ལྡན་འདས་རྡོ་རྗེ་འཇིགས་བྱེད་ཞལ་ཕྱག་ཡོངས་སུ་རྫོགས་པ་རྣམས་ཀྱི་
270 -



ལམ་རིམ་བླ་མ་བརྒྱུད་པའི་རྣམ་ཐར། །
གསེར་སྐུ་མདའ་ཚད་རེ་དང༌། བཅོམ་ལྡན་འདས་མ་གཙུག་ཏོར་རྣམ་པར་རྒྱལ་
མ་ དང༌། གཙུག་ཏོར་གདུགས་དཀར་ གཉིས་ ཀྱི་ གསེར་སྐུ་ཁྲུ་ ཚད་ རེ་ དང༌།
གོས་དར་བཟང་པོ་མཐའ་ཡས་པ་བརྡུངས་པའི་དར་འདམ་འབའ་ཞིག་ལས་
བསྒྲུབས་ པའི་ བཅོམ་ ལྡན་ འདས་ རྡོ་ རྗེ་ འཇིགས་ བྱེད་ཞལ་ཕྱག་ཡོངས་ སུ་
རྫོགས་པའི་སྐུ་ལ་རྒྱབ་མཐོ་བཅུ་བདུན་ཡོད་པ་རྣམས་བཞེངས་ཤིང་། དེ་དག་
ཐམས་ཅད་ཀྱང་ལྷ་བཟོའི་བཟོ་ཐིག་དང་ ཕྱག་ཚད་ཕལ་པ་མ་ཡིན་པར། ཤཱ་
རིའི་བུ་དང་ ཚངས་པ་ཨེ་ཌའི་བུ་ལ་སོགས་པས་ཞུས་པའི་ཕྱག་ཚད་ཀྱི་ཡི་
གེའང་མང་དུ་ཡོད་མོད་ཀྱི་གཙོ་བོར། དཔལ་འཁོར་ལོ་བདེ་མཆོག་སྡོམ་པ་
འབྱུང་བའི་རྒྱུད་ཀྱི་ལེའུ་གཅིག་གིས་ལྷའི་ཕྱག་ཚད་ཞིབ་པར་སྟོན་ཅིང་། དེའི་
རྒྱ་ཆེར་འགྲེལ་རཏྣ་རཀྵི་ཏས་ཁྱད་པར་ཞིབ་ཏུ་གཏན་ལ་ཕབ་པ་དང་། དཔལ་
གཤིན་རྗེ་གཤེད་དམར་པོ་དང་ནག་པོའི་རྒྱུད་གཉིས་ཀྱི་ལེའུ་རེ་རེས་ལྷའི་ཕྱག་
ཚད་སྟོན་པ་རྣམས་གུང་ལེགས་པར་བསྒྲིགས་པའི་ཐེག་ཁོག་ནས་དྲངས་ཏེ།
ལྷ་རྣམས་རྒྱལ་བས་གསུངས་པའི་ཕྱག་ཚད་དང་ལྡན་པར་བཞེངས་ཤིང་། དེ་
དག་རྣམས་ལའང་རྒྱུའི་བྱིན་རླབས་སོགས་ཚུལ་བཞིན་དུ་མཛད་པས་གེགས་
མེད་ཅིང་ཁྱད་པར་ཅན་གྲུབ་སྟེ། ལུགས་བཏང་བ་ལ་འདི་འདྲ་བའི་ལུགས་
འདྲེན་བདེ་བ་དང་མཚར་བ་སྔར་འོང་མ་མྱོང་ཞེས་ལྷ་བཟོ་བ་དག་ཟེར་ལ།
ཐམས་ཅད་ཀྱང་བལྟས་པ་ཙམ་གྱིས་ཡིད་འཕྲོག་པར་བྱེད་པའི་མིག་གི་བདུད་
རྩི་འབའ་ཞིག་ཉེ་བར་བྱོན་ནོ། །དེ་དག་ལས་ཀྱང་། ཁྱད་པར་དུ་གཞལ་ཡས་
ཁང་གསུམ་བཞེངས་པའི་ལུགས་སྔ་མ་བཏང་བའི་ལུགས་ཕུད་ལ། དཔའ་བོ་
ཁཎྜ་ཀ་པཱ་ལ་འཇའ་ཚོན་མ་བྱོན་ཏེ། དེ་ཡང་རྒྱུ་ཟངས་ཡིན་ལུགས་ཀོང་ནས་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ལ༽
བྱོན་མ་ཁད་ལ་ཟངས་ཀྱི་ཁ་དོག་ཡུངས་འབྲུའི་རྗེས་ཙམ་ཡང་མི་མངོན་པར་སྐུ་
ཐམས་ཅད་འོད་ཟེར་ལྔའི་གོང་བུར་གྱུར་པའི་སྔོན་པོ་རྣམས་ནི་རྒྱ་མཐིང་བཟང་
པོའི་མདངས་ཀྱིས་བསྒྲུན་དུ་མེད་ལ། དམར་པོ་དག་ནི་ད་ཆུ་བཏུལ་མ་བཟང་
པོའི་ཁ་དོག་ལས་བདུན་འགྱུར་གྱིས་ལྷག་ཅིང་། དམར་སེར་དག་ནི་ལི་ཁྲིའི་
མདངས་ མོག་མོག་ པོར་ བྱེད་ ལ། སེར་པོ་ དག་ གསེར་ བཟང་ པོའི་ རྒྱན་ གྱི་
མདངས་ཀྱང་ར་གན་ལྟར་བྱེད་པ། གཞན་ཡང་དཀར་པོ་དང༌། ལྗང་ཁུ་དང་།
བཙོད་ཀྱི་ཁ་དོག་སོགས་དུ་མ་སྤེལ་བ་ནམ་མཁའི་འཇའ་ཚོན་སྐུ་ལ་འཁྱུད་པའི་
རྣམ་པ་ལྟ་བུ་མིག་གིས་བཟོད་པར་དཀའ་བའི་འོད་ཟེར་གྱི་ཕུང་པོ་ཆེན་པོ་ཞིག་
བྱོན་ཏེ། བྲད་བརྡར་སོགས་ཅུང་ཟད་ ཀྱང་མ་ བྱས་ ཀྱང་ཤིན་ཏུ་འཇམ་ཞིང་
གཙང་བ་ཤིན་ཏུ་ངོ་མཚར་བར་གྱུར་ནས། འདི་ལྟ་བུ་ཅི་ཞིག་ཅེས་གཟིགས་སུ་
ཕུལ་ཞིང་། དག་བྱེད་ཀྱི་རྫས་དུ་མས་ཤིན་ཏུ་དག་པར་བྱི་དོར་བྱས་ཀྱང་སྔར་
ལས་ཀྱང་འོད་ཟེར་རྣམས་ཆེས་ཆེར་ཁ་དོག་གསལ་བར་གྱུར་ནས། ལུགས་ཁ་
བཅད་པའི་མཚམས་ལ་བལྟས་པས་ཟངས་ཀྱི་ཁ་དོག་ཐམས་ཅད་ཀྱང་དེ་འདྲ་
བ་འབའ་ཞིག་ཏུ་གནས་འགྱུར་ནས་བཅད་མཚམས་འོད་ཟེར་སྣ་ལྔར་ཁྲིག་གེ་
སྣང་ངོ༌། །རྗེའི་ཞལ་ནས་རྟེན་འདི་ལ་རྒྱན་དང་ན་བཟའ་ཁྱད་པར་ཅན་ཕུལ་ལ་
གསོལ་བ་ཐོབ་བྲད་བརྡར་མ་བྱེད་ཅེས་གསུངས་སོ། །དེ་ལྟར་རྟེན་དེ་རྣམས་
དང་གཙུག་ལག་ཁང་དང་བཅས་པ་རགས་རིམ་ཞིག་ལོ་དེ་ཁའི་ཁོངས་སུ་གྲུབ། །
ཉེ་ སྐོར་ གྱི་དགེ་འདུན་ གྱི་སྡེ་རྣམས་དང༌། ཕྱུགས་ལྷས་ཀྱི་གྲོང་པ་སྐྱེ་བོའི་
ཚོགས་དང་བཅས་པ་ཐམས་ཅད་བསགས་ཏེ་རབ་སྟོན་བཟང་པོ་རྨད་དུ་བྱུང་བ་
མཛད་ཅིང་། རྒྱུད་སྡེ་ནས་གསུངས་ པའི་ ཆོ་ ག་རྣམ་ པར་ དག་ པས་ རབ་ཏུ་
- 272 -



ལམ་རིམ་བླ་མ་བརྒྱུད་པའི་རྣམ་ཐར། །
གནས་པ་ཕུན་སུམ་ཚོགས་པ་རྒྱས་པར་མཛད་དེ། དེ་ཕྱིན་ཆད་དབུ་རུ་སྟོད་
སྨད་ཀྱི་ཕྱོགས་ཀུན་ཏུ་ལོ་ལེགས་ པ་དང་། ཆར་ཆུ་དུས་སུ་འབབ་པ་དང༌།
བཤད་སྒྲུབ་རྒྱས་པ་ལ་སོགས་པའི་ཁྱད་པར་སྔར་ལས་ཕུལ་དུ་བྱུང་བའི་ངོ་
མཚར་དང་ལྡན་པར་གྱུར་ཏོ། ཁྱི་ལོ་ལ་སྡེ་སྣོད་འཛིན་པ་བརྒྱ་ཕྲག་དུ་མ་ཕྱོགས་
མཐའ་དག་ནས་བྱོན་པ་དང་། གཉུག་མར་གནས་པའི་དགེ་འདུན་དང་བཅས་
པ་ལ་དགེ་ལྡན་ཉིད་དུ་ཆོས་ཀྱི་འཁོར་ལོ་རྒྱུན་མ་ཆད་པར་བསྐོར་ཞིང་
། དཔལ་
གསང་བ་འདུས་པའི་འགྲེལ་པ་སྒྲོན་གསལ་མཆན་དང་བཅས་པ་དང་། བཤད་
རྒྱུད་འགའ་ཞིག་དང༌། རིམ་ལྔའི་ཁྲིད་རྒྱས་པ་དང༌། སྦྱོར་བ་ཡན་ལག་དྲུག་
པའི་ཁྲིད་རྒྱས་པ་དང་། དུས་ཀྱི་འཁོར་ལོའི་འགྲེལ་ཆེན་དྲི་མ་མེད་པའི་འོད་ཀྱི་
བཤད་ པ་ ཆེས་ ཞིབ་ པ་དང་། གཞན་ ཡང་ དབུ་ཚད། བདེ་མཆོག ། ལམ་ རིམ་ ལ་
སོགས་པའི་ཆོས་ཟབ་ཅིང་རྒྱ་ཆེ་བ་དཔག་ཏུ་མེད་པ་གསུངས་། དེའི་དབྱར་དང་
སྟོན་ལ་གཙུག་ལག་ཁང་གི་ཁྱམས་ལ་ལོགས་བྲིས་ཀྱང་གྲུབ་པར་མཛད། དབུ་
མ་ལ་འཇུག་པའི་རྣམ་བཤད་ཆེན་མོ་མཛད་པའང་ལེགས་པར་རྫོགས་པར་
མཛད་དོ། །ལོ་དེའི་གཞུག་ནས་ཐུགས་ཀྱི་དགོངས་པ་དང་སྟ་གོན་མཛད་ནས།
དཔལ་གསང་བ་འདུས་པའི་རྩ་རྒྱུད་འགྲེལ་པ་སྒྲོན་གསལ་དང་བཅས་པ་པར་
དུ་བརྐོ་བའི་སྦྱོར་བ་ཉེ་བར་བརྩམས་པས་འབད་རྩོལ་མེད་པར་ཕག་ལོའི་ནང་
དུ་ལེགས་པར་མཐར་ཕྱིན་པར་མཛད་ལ་ཕག་ལོ་ལ་སྡེ་སྣོད་འཛིན་པ་མཐའ་
ཡས་པ་ལ་དཔྱིད་དང་དབྱར་གྱི་རིང་ལ་དཔལ་འཁོར་ལོ་བདེ་མཆོག་གི་རྩ་བའི་
རྒྱུད་ལ་སོགས་པའི་ཆོས་དཔག་ཏུ་མེད་པ་གསུངས་ཤིང་། བདེ་མཆོག་རྩ་རྒྱུད་
ཀྱི་ཊིཀྐ་རྨད་དུ་བྱུང་བའི་རྩོམ་པའང་རྫོགས་པར་མཛད་དོ། །རྗེ་ཐམས་ཅད་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཁྱེན་པ་ཆེན་པོའི་མཛད་པའི་གཙོ་བོ་ནི་གདུལ་བྱ་རྣམས་ལ་ཆོས་བསྟན་ནས་
སྨིན་ཅིང་གྲོལ་བར་མཛད་པ་འདི་ཡིན་ལ། མཛད་པ་དེ་ནི་ཕྱོགས་བཅུའི་རྒྱལ་
བ་སྲས་བཅས་ཐམས་ཅད་ཀྱི་ཡང་མཛད་པའི་གཙོ་བོ་ཡིན་ཏེ། མཛད་པ་ཀུན་
ལས་ གསུང་གི་ནི། །མཛད་ པ་མཆོག་ཡིན་དེ་ཡང་ནི། །འདི་ཉིད་ཡིན་ཕྱིར་
མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །ཞེས་གསུངས་པ་ལྟར་
རོ། །དེས་ན་གངས་རིའི་ཁྲོད་འདིར་ རྗེ་ཐམས་ཅད་མཁྱེན་པ་དང་མཛད་པ་
མཚུངས་པ་སུ་ཡང་མ་བྱོན་ཏེ། སྔོན་རྒྱ་གར་འཕགས་པའི་ཡུལ་དུ་རྒྱལ་བ་མྱ་
ངན་ལས་འདས་ནས་རྒྱལ་བའི་བསྟན་པ་འཛིན་ཅིང་སྤེལ་བ་ལ་འཕགས་པ་ཀླུ་
སྒྲུབ་དང་མཚུངས་པ་སུ་ཡང་མ་བྱུང་བས་འཕགས་པ་ཀླུ་སྒྲུབ་ནི་རྒྱལ་བའི་
བསྟན་པ་ལ་རྒྱལ་བ་ཉིད་ལྟར་བཀའ་དྲིན་མཚུངས་པ་མེད་པའོ་ཞེས་འཕགས་
ཡུལ་གྱི་མཁས་གྲུབ་ཐམས་ཅད་མཐུན་པར་གླེང་ལ། དེ་བཞིན་དུ་བོད་ཡུལ་
གངས་ཅན་གྱི་ལྗོངས་འདིར་ཡང་རྒྱལ་བའི་བསྟན་པ་འཛིན་ཅིང་སྤེལ་བའི་
སེམས་ དཔའ་ཆེན་ པོ་བགྲང་ བ་ ལས་ འདས་ པ་ བྱོན་ མོད་ ཀྱང༌། རྒྱལ་བས་
གསུངས་པའི་མདོ་སྔགས་ཀྱི་བསྟན་པ་ཡོངས་སུ་རྫོགས་པ་འཛིན་ཅིང་སྤེལ་བ་
ལ་རྗེ་ཐམས་ཅད་མཁྱེན་པ་འདི་དང་མཚུངས་པ་སུ་ཡང་མ་བྱུང་བས་གངས་
རིའི་ཁྲོད་འདིར་རྒྱལ་བསྟན་སྤེལ་བ་ལ་རྒྱལ་བ་རང་ཉིད་སླར་བྱོན་པ་ལྟར་རྣམ་
པ་ཀུན་ནས་མཚུངས་པ་མེད་ཅིང་བཀའ་དྲིན་ཟླ་མེད་པར་གྱུར་ཏོ། །དེ་ཡང་
བདག་ཅག་གིས་རྗེ་བདག་ཉིད་ཆེན་པོ་ལ་དེ་ལྟར་བསྔགས་པ་དེ་རང་ཉིད་རྗེས་
འཇུག་ཡིན་པ་རྒྱུ་མཚན་དུ་བྱས་ཏེ་མི་བདེན་བཞིན་དུ་འདུ་ཤེས་བསྒྱུར་ནས་
བརྗོད་པ་མ་ཡིན་གྱི། དོན་ལ་གནས་པའི་རང་བཞིན་བརྗོད་པ་སྟེ། ཐུབ་བསྟན་
- 274 -



ལམ་རིམ་བླ་མ་བརྒྱུད་པའི་རྣམ་ཐར། །
པདྨོའི་ཚལ་ལ་འཇིག་རྟེན་འདིར། ཁྱོད་ནི་རྒྱལ་བའི་ཉི་མ་ཇི་བཞིན་ཞེས། །མི་
ཕམ་མགོན་པོས་ཁྱོད་ལ་མངོན་སུམ་དུ། །དབུགས་དབྱུང་མཆོག་ཏུ་བསྔགས་
ལ་གསོལ་བ་འདེབས། །ཞེས་གསུངས་པ་ལྟར་རྗེ་རིན་པོ་ཆེ་ཙ་རི་ནས་བྱོན་ཏེ་
མོ་ལའི་ལ་རྩར་ཕེབས་པའི་ཚེ་རྗེ་བཙུན་བྱམས་པ་མགོན་པོ་དངོས་སུ་བྱོན་ཏེ།།
ཕྱག་གཡས་པ་རྗེའི་དབུ་ཐོག་ཏུ་བཞག་ནས་རིགས་ཀྱི་བུ་ཁྱོད་ནི་རྒྱལ་བའི་
བསྟན་པ་ལ་རྒྱལ་བ་རང་ཉིད་སླར་བྱོན་པ་ལྟ་བུར་འགྱུར་བར་ཤེས་པར་གྱིས་
ཤིག་ཅེས་ལུང་བསྟན་པ་དང་དབུགས་དབྱུང་བ་མཛད་པ་ལྟར་རོ། །དེ་ལའང་
འདི་སྙམ་དུ་མདོ་ལས། དགེ་སློང་དག་གམ་མཁས་རྣམས་ ཀྱིས། །བསྲེགས་
བཅད་བརྡར་བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །
བླང་བར་བྱ་ཡི་གུས་ཕྱིར་མིན། །ཞེས་དང་། ཚད་མ་རྣམ་འགྲེལ་ལས། བརྗོད་
པར་འདོད་ པའི་གཞན་དབང་ཕྱིར། །སྒྲ་རྣམས་གང་ནའང་མེད་མ་ཡིན། །དེ་
ཡོད་ པས་ ནི་ དོན་ གྲུབ་ ན། །ཐམས་ ཅད་ ཀྱིས་ ནི་ ཐམས་ ཅད་ གྲུབ། །ཅེས་
གསུངས་པ་ལྟར། འདི་འདིའོ་ཞེས་བརྗོད་པའི་ཚིག་ཙམ་དང་ལུང་ཙམ་གྱིས་
མཆོག་ཏུ་སྒྲུབ་པར་མི་ནུས་ཏེ། གཞན་དུ་ན་བླ་མ་གཞན་དག་ཐམས་ཅད་
ལའང་འདི་འབའ་ཞིག་ཟླ་མེད་པའོ་ཞེས་བརྗོད་པས་ཆོག་གོ་སྙམ་ན། དེ་ནི་
བདེན་ཏེ། གངས་རིའི་ཁྲོད་འདིར་རྒྱལ་བསྟན་འཛིན་ཅིང་སྤེལ་བ་ལ་རྗེ་ཐམས་
ཅད་མཁྱེན་པ་ཉིད་མཚུངས་ཟླ་མེད་པའོ་ཞེས་བརྗོད་པ་ནི་ལུང་ཙམ་ལ་སྐྱབས་
བཅོལ་ནས་བརྗོད་པ་མིན་གྱི། ཚུལ་འདི་ནི་དྲི་མ་མེད་པའི་རིགས་པས་ལེགས་
པར་གྲུབ་པ་ཡིན་ནོ། །ཇི་ལྟར་ཞེ་ན་ཚུལ་འདི་ལ་འབྲས་བུའི་རྟགས་དང༌། སྣང་
རུང་མ་དམིགས་པའི་རྟགས་དང་། ཡིད་ཆེས་ཀྱི་རྟགས་ཡང་དག་གསུམ་གྱི་སྒོ་
275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནས་ངེས་ཤེས་བསྐྱེད་པར་བྱར་ཡོད་དེ། འབྲས་བུའི་རྟགས་ལས་ཤེས་ཚུལ་ནི།
རྗེ་བཙུན་བྱམས་པས། གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་
ལྡན་སྣ་ཚོགས་འདི་གསུངས་པ། །ཞེས་གསུངས་པ་ལྟར་གདུལ་བྱ་རྣམས་ལ་
མཐོ་རིས་དང་ཐར་པ་དང་ཐམས་ཅད་མཁྱེན་པར་བགྲོད་པའི་ལམ་ཚང་ལ་མ་
ནོར་བ། སངས་རྒྱས་དངོས་སུ་བྱོན་ཡང་དེ་ཕན་དུ་གསུང་དུ་མེད་པ་བྱང་ཆུབ་
ལམ་རིམ་ཆེ་ཆུང་དང་། རྡོ་རྗེ་འཆང་ཆེན་པོའི་ལམ་གྱི་རིམ་པ་དང་། རིམ་ལྔ་
གསལ་བའི་སྒྲོན་མེ་སོགས་མདོ་སྔགས་ཀྱི་གསུང་རབ་དགོངས་འགྲེལ་དང་
བཅས་པའི་དོན་གྱི་སྙིང་པོ་མཐའ་དག་དྲི་མ་མེད་པའི་རིགས་པའི་ལམ་ནས་
དྲངས་ཏེ་ངེས་པ་གཏིང་ཚུགས་པར་བསྐྱེད་པའི་བསྟན་བཅོས་ཆེན་པོ་འདི་དག་
ལས་དཔག་པར་ནུས་སོ། །དེ་ཡང་ཚད་མ་རྣམ་འགྲེལ་ལས། བླང་དང་དོར་
བྱའི་དེ་ཉིད་ནི། །ཐབས་དང་བཅས་པ་རིག་མཛད་པ། །གང་དེ་ཚད་མ་ཉིད་
འདོད་ཀྱི། །ཐམས་ཅད་རིག་མཛད་མ་ཡིན་ནོ། །རིང་པོ་མཐོང་ངམ་མིན་ཡང་
རུང༌། །འདོད་པའི་དེ་ཉིད་མཐོང་བ་ཡིན། །ཞེས་གསལ་བར་གསུངས་པ་ལྟར་
རོ། །སྣང་ རུང་ མ་ དམིགས་ པའི་ རྟགས་ ཀྱིས་ བསྒྲུབ་ པ་ནི། རྒྱལ་ བའི་ མདོ་
སྔགས་ ཀྱི་བསྟན་པ་སྤེལ་བ་ལ་ཕྱོགས་འདིར་རྗེ་ཐམས་ཅད་མཁྱེན་པ་དང་
མཚུངས་པ་གཞན་མ་བྱུང་སྟེ། རྗེ་བླ་མ་འདི་དང་མཚུངས་པ་གཞན་ཞིག་ཡོད་ན་
འདིའོ་ཞེས་བསྟན་རྒྱུ་དགོས་པ་ལ་མི་སྣང་བའི་ཕྱིར་རོ། །དེ་ ཡང་སྔོན་དུས་
འཕགས་མཆོག་ཐུགས་རྗེ་ཆེན་པོ་མི་རྗེའི་རྣམ་པར་བྱོན་པ་ཆོས་རྒྱལ་སྲོང་
བཙན་སྒམ་པོ་སོགས་སྤྲུལ་པའི་ཆོས་རྒྱལ་མེས་དབོན་རྣམ་གསུམ་དང་། སད་
མི་མི་བདུན་སོགས་བསྟན་པ་སྔ་དར་ལ་བྱོན་པ་དེ་རྣམས་དང་། བསྟན་པ་ཕྱི་
- 276 -



ལམ་རིམ་བླ་མ་བརྒྱུད་པའི་རྣམ་ཐར། །
དར་ལ་ལྷོ་བྲག་མར་པ་ལོ་ཙཱ་དང་། འབྲོག་མི་ལོ་ཙཱ་བ་དང་། རྗེ་འགོས་དང༌།
ར་ལོ་ཆེན་པོ་སོགས་ལོ་ཙཱ་བ་བཀའ་དྲིན་ཅན་མང་པོ་དང་། རྣལ་འབྱོར་གྱི་
དབང་ཕྱུག་མི་ལ་རས་པ་སོགས་གྲུབ་པའི་གོ་འཕང་མཐོན་པོར་བྱོན་པའི་སྐྱེས་
བུ་དམ་པ་མང་དུ་བྱོན་མོད་ཀྱང་རྒྱལ་བས་གསུངས་པའི་མདོ་སྔགས་ཀྱི་བསྟན་
པ་ཡོངས་རྫོགས་སྤེལ་བ་ལ་རྗེ་བླ་མ་འདི་དང་མཚུངས་པ་སུ་ཡང་མེད་དེ། སྔོན་
བྱོན་པ་དེ་དག་ལས་འགའ་ཞིག་གིས་སྔགས་ཕྱོགས་མང་དུ་སྤེལ་ཡང་བསྟན་
པའི་རྩ་བ་འདུལ་བ་སྤེལ་ནུས་པ་མ་བྱུང་། སྔགས་ལའང་རྒྱུད་སྡེ་བཞི་གའི་
འཇུག་སྒོ་དབང་དང་དམ་ཚིག །སོ་སོའི་ལམ་བགྲོད་ཚུལ་སོགས་རྡོ་རྗེ་འཆང་
གི་དགོངས་པ་ཇི་བཞིན་དུ་མཐའ་དག་པར་འཛིན་ཅིང་སྤེལ་ནུས་པ་དཀོན་པར་
བྱུང་ངོ༌། །འགའ་ཞིག་གིས་འདུལ་ཁྲིམས་གཙོ་བོར་བྱས་ཏེ་ཅུང་ཟད་རེ་སྤེལ་
ནུས་པ་བྱུང་ཡང་ཐེག་པ་ཆེན་པོ་སྤྱི་དང་ཁྱད་པར་གསང་སྔགས་སྤེལ་ནུས་པ་མ་
བྱུང་། འགའ་ཞིག་ལ་རང་རང་གི་ཐུགས་རྒྱུད་ལ་ས་ལམ་གྱི་རྟོགས་པ་ཁྱད་པར་
ཅན་འཁྲུངས་ཀྱང་གདུལ་བྱ་འཁྲིད་པའི་ཚེ་ཡི་དམ་རེའི་སྒོམ་བཟླས་ལ་གཙོ་
བོར་འཁྲིད་པ་དང་། སྔགས་ཀྱི་བསྐྱེད་རྫོགས་གང་རུང་རེ་གཙོ་བོར་སྟོན་པ་
ལས་བསྟན་པ་ཡོངས་རྫོགས་སྤེལ་ནུས་པ་མ་བྱུང་ལ། རྗེ་ཐམས་ཅད་མཁྱེན་པ་
འདིས་ནི་རྒྱལ་བའི་བསྟན་པའི་ནང་མཛོད་འདུལ་བ་སྤེལ་བ་ལ་རྒྱལ་བ་རང་
ཉིད་སླར་བྱོན་པ་ལྟ་བུར་མཛད་དེ། འདུལ་བ་ལུང་སྡེ་བཞི་ནས་གསུངས་པའི་
དགག་སྒྲུབ་གནང་གསུམ་གྱི་བཅས་མཚམས་ཕྲ་རགས་མཐའ་དག་གདུལ་བྱ་
ལ་ངོ་སྤྲད་དེ་བཅས་པ་སོ་སོའི་དགག་བྱ་ཉོན་མོངས་དང་ཉེས་སྤྱོད་གང་གི་
གཉེན་པོར་གསུངས་པ་དང་། དགོས་པ་བཅས་པ་དེ་དང་དེ་དག་བསྲུངས་པ་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལས་སེམས་རྒྱུད་ལ་རྟོགས་པ་གང་དང་གང་ཞིག་སྐྱེ་བ་དང་། ཇི་ལྟར་བསྲུང་
ཚུལ་ལུང་གང་གི་ཐད་ནས་གསུངས་པ་དང་། གླེང་གཞི་གང་ལ་བརྟེན་ནས་
བཅས་པ་དེ་མཛད་པ་སོགས་མཐའ་དག་པར་ངོ་འཕྲོད་པ་དང༌། དེ་ཡང་ཤེས་
པ་ཙམ་ལ་མ་བཞག་པར་ཆབ་ལེན་ལྷམ་འབུད། ནུབ་ལྷག་གཅོད་པ། རུང་ཆུ་
གདབ་པ་ཡན་ཆད་བཅས་མཚམས་མཐའ་དག་ལག་ལེན་ལ་སྦྱར་ཞིང་ཡུལ་
དུས་ཀྱི་དབང་གིས་བཅས་འགལ་གྱི་ཉེས་པ་བྱུང་ན་དེ་མ་ཐག་བཤགས་པ་
དང་། བསྡམ་པ་དང༌། བྱིན་གྱིས་བརླབས་པ་རྣམས་འདུལ་བ་ནས་གསུངས་པ་
ལྟར་བྱས་ཏེ་སྡིག་ལྟུང་དང་ཞག་ཏུ་མི་འགྲོགས་པའི་ཚུལ་ཁྲིམས་རྣམ་པར་དག་
པ་ལ་སྦྱར་ཏེ་ནུབ་ཛ་ལེན་དྷ་ར་ནས་ཤར་ཕྱོགས་རྒྱ་མཚོ་ཆེན་པོ་ལ་ཐུག་གི་བར་
འདུལ་བའི་བཅས་མཚམས་རྣམ་པར་དག་པ་བསྲུང་བའི་དགེ་འདུན་གྱི་སྡེས་
ཁྱབ་པ་ད་ལྟའི་བར་དུ་མ་ཉམས་པར་ཐམས་ཅད་ཀྱི་མིག་ལ་སྣང་བ་འདི་ཡིན་
ལ། འདི་ལྟ་བུའི་སངས་རྒྱས་ཀྱི་མཛད་པ་བྱེད་པ་པོ་བྱང་ཕྱོགས་འདིར་སུ་ཡང་
མ་བྱུང་ངོ༌། །དེ་བཞིན་དུ་བྱུང་ཆུབ་སེམས་དཔའི་བསླབ་པའི་གནས་ལའང་དང་
པོར་སྨོན་སེམས་དང་འཇུག་སྡོམ་ལེན་ལུགས། བླངས་ནས་སྨིན་པའི་བསླབ་བྱ་
ཐུན་མོང་དང་ཐུན་མོང་མ་ཡིན་པ་རྣམས་དང་། འཇུག་སྡོམ་གྱི་བསླབ་བྱར་རྩ་
ལྟུང་ དང༌ ཉེས་བྱས་ བསྲུང་ ཚུལ། འཇུག་ སྡོམ་ གྱི་ སྒྲུབ་ པའི་ བསླབ་ བྱ་ ཚུལ་
ཁྲིམས་རྣམ་པ་གསུམ་མམ་ ཕྱིན་དྲུག་དང་བསྡུ་བཞི་ལ་སློབ་ཚུལ། དེ་དག་
ཐམས་ ཅད་ ཐེག་ ཆེན་ གྱི་ མདོ་ གང་ དང་ གང་ ནས་ གསུངས་ ཚུལ། མདོའི་
དགོངས་པ་ཤིང་རྟ་ཆེན་པོས་བཀྲལ་ཚུལ། ཤིང་རྟ་ཆེན་པོའི་ལམ་སྲོལ་འཛིན་
པའི་བླ་མ་གོང་མ་གཅིག་ནས་གཅིག་ཏུ་བརྒྱུད་པའི་ཕྱག་ལེན་ལ་སྲུང་ཐབས་ཇི་
- 278 -



ལམ་རིམ་བླ་མ་བརྒྱུད་པའི་རྣམ་ཐར།
ལྟར་ཡོད་ཚུལ། དེ་དག་ལས་འདས་ན་བཤགས་པ་ཇི་ལྟར་བྱེད་ཚུལ། དེ་དག་
ཐམས་ཅད་ཕྱག་ལེན་ལ་འདེབས་ཚུལ་རྣམས་མཐའ་དག་པར་ཐུགས་སྲས་
སེམས་དཔའ་ཆེན་པོ་རྣམས་ལ་ཁྲིད་ཅིང་ཕྱི་རབས་ཀྱི་གདུལ་བྱ་རྣམས་ཀྱི་དོན་
དུ་ཚུལ་ཁྲིམས་ལེའུའི་རྣམ་བཤད་བྱང་ཆུབ་གཞུང་ལམ་སོགས་སུ་མཐའ་དག་
པར་གཏན་ལ་འབེབས་པར་མཛད་དེ། འདི་ལྟ་བུ་དང་མཚུངས་པ་གངས་རིའི་
ཁྲོད་འདིར་སྔོན་མ་བྱུང་བ་ཀུན་ལ་གསལ་བ་ལྟར་རོ། །ཐེག་པ་ཐུན་མོང་བའི་
ལམ་གྱི་གནད་ཐམས་ཅད་ཉམས་ལེན་གྱི་རིམ་པར་བསྡུད་དེ་རྒྱལ་བའི་གསུང་
རབ་དགོངས་འགྲེལ་དང་བཅས་པ་ལས་ཡི་གེ་ན་གཅིག་ཀྱང་དོར་དུ་མེད་པར་
གང་ཟག་གཅིག་ལས་དང་པོ་པའི་ས་ནས་སངས་རྒྱས་ཀྱི་སའི་བར་དུ་རིམ་
གྱིས་འཁྲིད་པའི་ཉམས་ལེན་དུ་སྦྱར་ཏེ་གཏན་ལ་འབེབས་པ་བྱང་ཆུབ་ལམ་
རིམ་ཆེ་ཆུང་དང་། དེ་ཡང་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་ རྗེ་བཙུན་
བྱམས་པས་གསུངས་པའི་མན་ངག་གི་བསྟན་བཅོས་མངོན་པར་རྟོགས་པའི་
རྒྱན་དང་སྦྱར་ཏེ་མཐའ་དག་པར་གཏན་ལ་འབེབས་པའི་བསྟན་བཅོས་ལེགས་
བཤད་གསེར་གྱི་ཕྲེང་བ་དང་། འཕགས་པ་ཀླུ་སྒྲུབ་ཀྱི་དགོངས་པ་ལྟར་ཟབ་མོ་
དབུ་མའི་ལྟ་བ་མཐའ་དག་པར་གཏན་ལ་འབེབས་པ་རྩ་ཤེའི་རྣམ་བཤད་ཆེན་
མོ་རིགས་པའི་རྒྱ་མཚོ་དང༌། དབུ་མ་ལ་འཇུག་པའི་རྣམ་བཤད་དགོངས་པ་
རབ་གསལ་དང༌། དྲང་བ་དང་ངེས་པའི་དོན་རྣམ་པར་འབྱེད་པ་ལེགས་བཤད་
སྙིང་པོ་ཆེ་བ་དང་། རྒྱལ་བའི་དགོངས་པ་འཕགས་པ་ཀླུ་སྒྲུབ་ཀྱིས་བཀྲལ་བའི་
ངེས་དོན་མཐར་ཐུག་རྟེན་འབྲེལ་ཟབ་མོའི་ཚུལ་ཆེས་གསལ་བར་ སྟོན་པ་
ལེགས་བཤད་སྙིང་པོ་ཆུང་བ་སོགས་སྔོན་མེད་པའི་བསྟན་བཅོས་ཆེན་པོ་འདི་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དག་མཛད་ཅིང་། བསྟན་བཅོས་ཆེན་པོ་དེ་དག་གི་བཤད་རྒྱུན་ཡང་ད་ ལྟའི་
བར་དུ་མ་ཉམས་པར་བཞུགས་པས་འདི་ལྟ་བུའི་སངས་རྒྱས་ཀྱི་འཕྲིན་ལས་ལ་
འགྲན་བཟོད་པ་སུ་ཡང་མེད་དོ། །ཚུལ་འདི་དག་ལ་གཟུ་བོའི་བློས་དཔྱད་ན་དེ་
དེ་བཞིན་ནོ་ཞེས་ཐལ་མོ་སྦྱོར་བ་ལས་འོས་མེད་དེ། སྔོན་དུས་གངས་རིའི་ཁྲོད་
འདིར་རིག་གནས་མཐའ་དག་མཁས་པའི་དབང་པོར་གྲགས་པ་སྟག་ཚང་ལོ་
ཙཱ་བས་ཀྱང་ཐོག་མར་ ཁོང་རང་ རྗེའི་ རྗེས་འཇུག་མིན་གཤིས་ བྲག་ཅའི་སྒྲ་
བཞིན་གཞན་ཟེར་གྱི་རྗེས་སུ་འབྲངས་ཏེ་རྗེའི་གསུང་ལ་དགག་པ་ཅི་རིགས་
མཛད་ཀྱང་རྗེས་སུ་ལེགས་བཤད་གསེར་ཕྲེང་སོགས་རྗེའི་གསུང་རྣམས་ལ་
བལྟས་ཏེ་ལེགས་པར་བརྟགས་པ་ན་སྔར་བྱས་ལ་ནོར་ཞིང་འགྱོད་པ་དང༌། རྗེ་
རིན་པོ་ཆེའི་བསྟན་པ་ལ་ཡིད་ཆེས་ཀྱི་དད་པ་གཏིང་ཚུགས་པ་སྐྱེས་ཏེ་བཤགས་
པ་དང་སྨོན་ལམ་གྱི་ཚིག །བློ་ཆེན་རྒྱལ་བ་རྣམས་ཀྱི་སྤྱན་སྔ་རུ། །བཟང་པོའི་སྨོན་
ལམ་རླབས་ཆེན་གྲུབ་པའི་མཐུས། །གྲགས་པའི་སྒྲ་ཆེན་ཐུབ་བསྟན་འགྲོ་བའི་
དཔལ། །བློ་བཟང་ གྲགས་ པའི་དཔལ་ལ་ གུས་ ཕྱག་ འཚལ། ། ཞེས་ སོགས་
བཤགས་པ་དང་སྨོན་ལམ་མང་དུ་མཛད་ཅིང་། དེའི་རྒྱུ་མཚན་ཡང་། ཁྱོད་བློའི་
ཉི་མ་གཞོན་ནུའི་དུས་ཀྱི་ཚེ། །མདོ་དང་རྒྱན་གྱི་པད་ཚལ་རྒྱས་མཐོང་ནས། །
བདག་བློ་ཁེངས་པའི་ཀུ་མུད་ལྷག་པར་ཟུམ། །ཟབ་ཡངས་མཁྱེན་པའི་གཏེར་
ལ་གསོལ་བ་འདེབས། །ཞེས་སོགས་རྗེའི་གསུང་རབ་རྣམས་ལ་གཟུ་བོའི་བློས་
དཔྱད་ནས་ཡིད་ཆེས་སྐྱེས་པ་ཡིན་ཚུལ་གསལ་བར་གསུངས་འདུག་པ་དང་།
དེ་བཞིན་དུ་ཀརྨ་པ་མི་བསྐྱོད་རྡོ་རྗེས་ཀྱང་ཕར་ཕྱིན་གྱི་ཊིཀྐ་སོགས་ཡིག་ཆ་
འགའ་ཞིག་ཏུ་གཞན་གྱི་འདོད་ངོ་དང་བསྟུན་ནས་རྗེ་རིན་པོ་ཆེས་འཕགས་པ་
280 -



ལམ་རིམ་བླ་མ་བརྒྱུད་པའི་རྣམ་ཐར། །
ཀླུ་སྒྲུབ་ཀྱི་དགོངས་པ་ཐུན་མོང་མིན་པ་ཇི་བཞིན་བཀྲལ་བའི་ལྟ་བའི་གནད་
རྣམས་ལ་དགག་པ་ཅུང་ཟད་མཛད་ཀྱང་། རྗེས་སུ་ཁོང་རང་གིས་མཛད་པའི་
ཕར་ཕྱིན་གྱི་ཊིཀྐ་དེ་རྒྱལ་བ་དགེ་འདུན་རྒྱ་མཚོ་ལ་ཕུལ་ནས་སེ་འབྲས་ཀྱི་ཆོས་
རྗེ་ རྣམས་ ཀྱིས་ འདི་ ལ་ གཟིགས་ནས་ འཐད་མི་འཐད་ ཀྱི་དཔྱད་ པ་མཛོད་
གསུངས་པ་ན། སེ་ར་ རྗེ་བཙུན་པས་དཔལ་མགོན་འཕགས་པ་ཀླུ་སྒྲུབ་ཀྱི་
དགོངས་པ་རྗེ་རིན་པོ་ཆེས་བཀྲལ་བ་དང་མི་མཐུན་པ་རྣམས་དྲི་མ་མེད་པའི་
རིགས་ པས་ སུན་དབྱུང་ སྟེ་མཐའ་ཆོད་པར་མཛད་པ་བ ཀའ་ལན་ཀླུ་སྒྲུབ་
དགོངས་རྒྱན་མཛད་ནས། ཀརྨ་པ་མི་བསྐྱོད་རྡོ་རྗེ་ལ་ཕུལ་བ་ན། རྗེ་ཀརྨ་པ་
ཤིན་ཏུ་མཉེས་ནས། སེ་ར་རྗེ་བཙུན་པ་ལ་ཞུ་ཡིག་གནང་བར་ཡང་། དེང་སང་
གི་སྐྱེ་བོ་བློ་ཆུང་འགའ་ཞི་རང་རང་གི་ལུགས་ལ་རྨོངས་ཞེན་གྱིས་འདི་ཁོ་ན་
བདེན་གྱི་གཞན་ནི་གཏི་མུག་གོ་ཞེས་བརྗོད་པ་དག་གི་འདོད་པ་དང་བསྟུན་
པའི་བརྗོད་ཚུལ་ཙམ་ལས་ངེད་རང་ནི་རྗེའི་གསུང་རབ་རྣམས་ལ་ཡིད་ཆེས་ཀྱི་
དད་པ་གཏིང་ཚུགས་པར་ཡོད་ཅེས་གསུངས་འདུག་པ་དང་། འབྲུག་པ་མི་ཕམ་
པདྨ་དཀར་པོས་ཀྱང་སྐུ་ཚེའི་སྟོད་ལ་ཕྱོགས་སུ་ལྷུང་བའི་སྐྱེ་བོ་འགའ་ཞིག་གི་
ཚིག་གི་རྗེས་སུ་ཞུགས་ཏེ་རྗེའི་གསུང་ལ་སྐྱོན་བརྗོད་ཅི་རིགས་ཤོར་ཡང་རྗེས་
སུ་རྗེའི་གསུང་རབ་རྣམས་ལ་ཞིབ་ཏུ་གཟིགས་པ་ན་ཐུགས་འགྱོད་ཆེན་པོ་སྐྱེས་
ཏེ་དགའ་ལྡན་དུ་ཕེབས་ནས་རྗེ་རིན་པོ་ཆེའི་སྐུ་གདུང་ལ་མཆོད་པ་ཚད་མེད་པ་
ཕུལ་ཏེ་བཤགས་ཤིང་སྨོན་ལམ་འདེབས་པར་མཛད་པ་དང་རྗེ་ལ་བསྟོད་པ་
མཛད་པའི་ཚིགས་བཅད་ལས་ཀྱང་། ཆོས་ཀྱི་རྒྱལ་པོ་ཆེན་པོ་ཤར་ཙོང་ཁ་པ་
བློ་བཟང་གྲགས་པའི་དཔལ་གྱི་ཞབས་ཀྱི་པདྨོ་དྲི་མ་མེད་པ་ལ་ཕྱག་འཚལ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ལོ། །དགེ་ལེགས་ཆུ་གཏེར་ཆེན་པོས་འཇིག་རྟེན་ལ། །བློ་བཟང་ཉིད་མོར་བྱེད་
པ་ཁྱོད་སྦྱིན་ཚུན། །ས་འདི་རྨོངས་པའི་མུན་ལས་རྣམ་རྒྱལ་ཞེས། །གྲགས་པའི་
གཞིར་གྱུར་དེ་ལ་ཕྱག་འཚལ་ལོ། །གང་དང་རྒྱལ་བ་ཀུན་གྱི་ཡོན་ཏན་ནི། །
སྲང་ལ་གཞལ་བཞིན་ལྕེ་ཡང་མ་མཆིས་པས། །ལྔ་བརྒྱ་པ་ཡི་གཙུག་རྒྱན་དུ་
འོས་པ། །ཐམས་ཅད་མཁྱེན་པ་ཁྱོད་ལ་ཕྱག་འཚལ་ལོ། །སེང་གེའི་ཁྲི་ལ་སེང་
གེའི་སྒྲ་བསྒྲགས་པས། སྨྲ་བའི་གླང་ཆེན་ ཐམས་ཅད་ དངངས་གྱུར་ཕྱིར། །
མཚུངས་བྲལ་ཁྱོད་ནི་སེང་གེའི་ང་རོའི་མཚན། །བསྐལ་བཟང་སྒྲོན་མར་གྱུར་
ལ་ཕྱག་འཚལ་ལོ། །ལྷག་པའི་ཚུལ་ཁྲིམས་ཧ་རི་ཙན་དན་བསུང་། ཁྱོད་དྲིན་དྲི་
བཞོན་གྱིས་འདིར་ཁྱོངས་པས་སུ། །འཁོར་བའི་ཚ་གདུང་མིང་ཙམ་ལྷག་གྱུར་
པས། །སློབ་ མར་ བཅས་ པ་ བསྔགས་འོས་ དེར་ ཕྱག་ འཚལ། །ཞེས་ སོགས་
བསྔགས་ པའི་ ཚིགས་བཅད་མང་དུ་འབྱུང་བ་ལྟར་ རོ། །སྔགས་ ཀྱི་སྐོར་ལ་
འཇུག་སྒོ་དབང་དང་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་དག་
པར་བྱེད་ཚུལ། དེ་ནས་ལམ་བགྲོད་ཚུལ་རྣམས་མཐའ་དག་པར་འདོམས་པ་
ལ་ རྗེ་རིན་པོ་ཆེ་འདི་གངས་རིའི་ཁྲོད་ན་མཚུངས་ཟླ་མེད་པ་ཞིག་སྟེ། དེ་ཡང་
གསང་སྔགས་རྒྱུད་སྡེ་བཞི་ལ་འཇུག་སྒོ་དབང་བསྐུར་ཚུལ་མི་འདྲ་བ་དང༌།
དེའི་དུས་སུ་ཐོབ་པའི་དམ་ཚིག་དང་སྡོམ་པ་བསྲུང་ཚུལ་ཐུན་མོང་མ་ཡིན་པའི་
ཁྱད་པར་ཡོད་པ་རྣམས་དང་། དེ་ནས་ལམ་བགྲོད་ཚུལ་ལ་རྒྱུད་སྡེ་འོག་མ་ལ་
མཚན་བཅས་དང་མཚན་མེད་ཀྱི་རྣལ་འབྱོར། བླ་མེད་ལ་རིམ་གཉིས་ཀྱི་རྣལ་
འབྱོར། དེ་ལའང་ཕ་རྒྱུད་མ་རྒྱུད་གཉིས་ཀྱི་ཐུན་མོང་མིན་པའི་ཁྱད་པར་མི་འདྲ་
བ་མང་དུ་ཡོད་པ་རྣམས་རྗེ་རིན་པོ་ཆེ་འདིས་རྒྱལ་བ་རྡོ་རྗེ་འཆང་ཡང་ཕྱོགས་
- 282 -



ལམ་རིམ་བླ་མ་བརྒྱུད་པའི་རྣམ་ཐར། །
འདིར་དངོས་སུ་བྱོན་པ་ཇི་ལྟ་བར་རྡོ་རྗེ་འཆང་ཆེན་པོའི་ལམ་གྱི་རིམ་པ་གསང་
བ་ཀུན་གྱི་གནད་རྣམ་པར་ཕྱེ་བ་ཞེས་བྱ་བ་སྔོན་མེད་པའི་ལེགས་པར་བཤད་
པའི་གཏེར་ཆེན་པོ་འདི་མཛད་ཅིང་། བྱེ་བྲག་ཏུ་ཕ་རྒྱུད་གསང་བ་འདུས་པའི་
ལམ་གྱི་གནད་རྣམས་མཐའ་དག་པར་གཏན་ལ་འབེབས་པ་ལ་རྩ་རྒྱུད་ཀྱི་
འགྲེལ་ པ་ སྒྲོན་མ་གསལ་བའི་མཆན་འགྲེལ། དཀའ་གནད་མཐའ་ གཅོད།
བསྡུས་དོན་བཅས་དང་། རིམ་ལྔའི་ངོ་སྤྲོད་ཆེན་མོ་རིམ་ལྔ་གསལ་བའི་སྒྲོན་མེ་
སོགས་སྔོན་མེད་པའི་ལེགས་བཤད་ཆེས་མང་བ་དང་། མ་རྒྱུད་བདེ་མཆོག་ལུ་
ཧི་པའི་སྒྲུབ་ཐབས་ཀྱི་རྣམ་བཤད་འདོད་འཇོ་དང་། རྫོགས་རིམ་གྱི་ཁྲིད་ཡིག་
ཆེ་ཆུང་དང་བདེ་མཆོག་རྩ་རྒྱུད་ཀྱི་ཊིཀྐ་ངོ་མཚར་རྨད་དུ་བྱུང་བ་སྔོན་མེད་པའི་
ལེགས་བཤད་ཀྱི་གཏེར་ཆེན་པོ་འདི་སོགས་རྡོ་རྗེ་འཆང་དངོས་སུ་བྱོན་ཡང་དེ་
ཕན་དུ་གསུངས་སུ་མེད་པའི་སྔགས་ཀྱི་བསྟན་བཅོས་མང་པོ་འོག་ཏུ་གསལ་བ་
ལྟར་མཛད་དེ། རྗེ་འདིའི་མཛད་པ་ལྟ་བུ་གངས་རིའི་ཁྲོད་འདིར་སྔོན་ཆད་མ་
བྱུང་བ་ཀུན་ལ་མངོན་སུམ་དུ་སྣང་བ་ལྟར་རོ། །རྗེ་བཙུན་བླ་མ་འདིས་གངས་
རིའི་ཁྲོད་འདིར་སངས་རྒྱས་ཀྱི་མཛད་པ་མཛད་པར་ ཡིད་ཆེས་པའི་རྟགས་
ཀྱིས་སྒྲུབ་པ་ནི། ལྷོ་བྲག་གྲུབ་ཆེན་ལ་གསང་བའི་བདག་པོས་རྗེ་འདིའི་མཛད་
པ་རྣམ་ཐར་ཁྱད་པར་དུ་འཕགས་པ་འདི་ལྟར་གསུངས་པ་རྣམས་དང་། རྗེ་
བཙུན་འཇམ་དཔལ་དབྱངས་ཀྱིས་དབུ་མ་པ་དཔའ་བོ་རྡོ་རྗེ་ལ་གསུངས་པ་
དང་། ཡང་གྲུབ་ཆེན་འཇམ་དཔལ་རྒྱ་མཚོ་ལ་གསུངས་པ་དང༌། རྗེ་རིན་པོ་ཆེ་
རང་ཉིད་ལ་སངས་རྒྱས་དང་བྱང་སེམས་མང་པོས་ཞལ་གཟིགས་ནས་ལུང་
བསྟན་དང་དབུགས་དབྱུང་བ་མཛད་པ་སྔར་དྲངས་ཟིན་པ་ལྟར་ཤིན་ཏུ་ཡིད་
-283-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེས་པའི་གནས་སུ་ཡོད་མོད། འོན་ཀྱང་དེ་ཙམ་གྱི་ལུང་ལ་འཆེལ་བ་མིན་པར་
དྲི་མ་མེད་པའི་རིགས་པའི་ལམ་སྲོལ་ཤེས་པའི་མཁས་པ་རྣམས་ལ་རྗེ་འདིས་
སངས་རྒྱས་ཀྱི་མཛད་པ་མཛད་པར་ཡིད་ཆེས་པའི་རྟགས་སུ་མི་འགྱུར་བས་
རྒྱལ་བ་ཉིད་ཀྱི་མདོ་སྡེ་དང་རྒྱུད་སྡེ་རྩོད་མེད་རྒྱ་བོད་གཉིས་ཀར་ཡོངས་སུ་
གྲགས་པ་ཞིག་གི་སྟེང་ནས་སྒྲུབ་དགོས་ལ། དེ་ནི་སྔར་དྲངས་ཟིན་པ་ལྟར་
ལངྐར་གཤེགས་པའི་མདོ་དང་། མདོ་སྡེ་གདམས་ངག་འབོགས་པའི་རྒྱལ་པོ་
དང་། འཇམ་པའི་རྩ་རྒྱུད་རྣམས་ལས་སྒྲུབ་པ་ཡིན་ལ། དེའི་ནང་ནས་ ཀྱང་
འཇམ་དཔལ་རྩ་རྒྱུད་ལས། འཇིག་རྟེན་ང་ནི་མྱ་ངན་འདས། །ས་ཡི་སྟེང་འདི་
སྟོང་པ་ན། ཁྱོད་ཉིད་བྱིས་པའི་གཟུགས་ཀྱིས་ནི། །སངས་རྒྱས་མཛད་པ་བྱེད་
པར་འགྱུར། །ཞེས་སོགས་རྒྱལ་བ་མྱ་ངན་ལས་འདས་པའི་འོག་ཏུ་འཇིག་རྟེན་
མགོན་མེད་འདྲེན་པ་མེད་པར་གྱུར་པ་ན་རྗེ་བཙུན་འཇམ་དཔལ་དབྱངས་ཐ་
མལ་བའི་ གཟུགས་བཟུང་སྟེ་བྱང་ ཕྱོགས་ ཁ་བ་ཅན་འདིར་ སངས་རྒྱས་ ཀྱི་
མཛད་པ་མཛད་པ་དང༌། དེ་ལྟར་མཛད་པ་པོ་དེའི་མིང་ལ་བློ་བཟང་ཞེས་པ་
དང་གྲགས་པ་ཞེས་པའི་མཚན་འབྱུང་བ་དང་། དེའི་དགོན་གནས་ཀྱི་མིང་ལ་
དགའ་ལྡན་ཞེས་འབྱུང་བ་གསལ་བར་ལུང་བསྟན་པ་འདིས་རྗེ་འདི་ཉིད་ཀྱིས་
གངས་རིའི་ཁྲོད་འདིར་སངས་རྒྱས་དངོས་སུ་བྱོན་པ་ལྟ་བུའི་མཛད་པ་མཛད་
པར་ཀུན་གྱིས་ཡིད་ཆེས་པར་གྲུབ་བོ། །དེ་ལྟར་རྗེ་རིན་པོ་ཆེ་འདིས་སངས་
རྒྱས་ཀྱི་མཛད་པའི་གཙོ་བོ་ཆོས་ཀྱི་འཁོར་ལོ་བསྐོར་བའི་མཛད་པ་ངོ་མཚར་
རྨད་དུ་བྱུང་བ་ཞིག་འདིར་བྱོན་པ་ནས་མཐར་དགའ་ལྡན་ལ་བྱོན་པའི་བར་
གོང་འཕེལ་དུ་མཛད་དེ་ཕྱི་རབས་ཀྱི་གདུལ་བྱ་རྣམས་ལ་ཐུགས་བརྩེ་བས་
- 284 -



ལམ་རིམ་བླ་མ་བརྒྱུད་པའི་རྣམ་ཐར། །
དགོངས་ཏེ་མདོ་སྔགས་ཀྱི་ལམ་བཟང་པོ་རྣམས་འདི་ལྟར་ཡོད་དོ་ཞེས་ཡི་གེར་
འགོད་པར་མཛད་པ་ནི། དུས་གསུམ་གྱི་རྒྱལ་བ་ཐམས་ཅད་ ཀྱི་བགྲོད་པ་
གཅིག་པའི་ལམ་པོ་ཆེ་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱིས་
རྒྱལ་བའི་དགོངས་པ་དྲི་མ་མེད་ པའི་ རིགས་ལམ་ནས་དྲངས་ཏེ་ཡོངས་སུ་
རྫོགས་པ་བཀྲལ་བའི་ལམ་སྲོལ་སྐྱེས་བུ་ཆུང་འབྲིང་ཆེ་གསུམ་གྱིས་ཉམས་སུ་
བླང་བའི་རིམ་པ་ཐམས་ཅད་མ་ཚང་བ་མེད་པར་སྟོན་པའི་མན་ངག་བྱང་ཆུབ་
ལམ་རིམ་ཆེན་མོ། དེའི་སྙིང་པོའི་གནད་བསྡུས་པ་ལམ་རིམ་ཆུང་བ། བྱང་ཆུབ་
ལམ་གྱི་རིམ་པའི་ཁྲིད་གྱི་ས་བཅད། ཤེས་རབ་ཀྱི་ཕ་རོལ་ཏུ་ཕྱིན་པའི་མན་
ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྒྱ་
ཆེར་བཤད་པ་ལེགས་བཤད་གསེར་གྱི་ཕྲེང་བ། བྱང་ཆུབ་སེམས་དཔའི་ཚུལ་
ཁྲིམས་ཀྱི་རྣམ་བཤད་བྱང་ཆུབ་གཞུང་ལམ། ཞི་ལྷག་གཉིས་ཀྱི་དཀའ་བའི་
གནད་རྒྱལ་བའི་དགོངས་པ་ཕྱིན་ཅི་མ་ལོག་པར་བཤད་པ། དྲང་བ་དང་ངེས་
པའི་དོན་རྣམ་པར་ཕྱེ་བའི་བསྟན་བཅོས་ལེགས་བཤད་སྙིང་པོ། རྗེ་བཙུན་
འཇམ་དཔལ་དབྱངས་ཀྱིས་རྗེ་ལ་གནང་བའི་ལྟ་བའི་གནད་འགག་ རྗེ་རེད་
མདའ་བར་ཕུལ་བ། དབུ་མའི་ལྟ་ཁྲིད། ཚིག་སྦྱོར་ཕུན་སུམ་ཚོགས་པའི་སྙན་
ངག་གི་ལམ་ནས་དྲངས་པའི་བློ་སྦྱོང་། དབུ་མ་རྒྱན་གྱི་ཟིན་བྲིས་རྗེ་རང་གིས་
གནང་བ། ཡིད་དང་ཀུན་གཞིའི་དཀའ་བའི་གནས་རྒྱ་ཆེར་འགྲེལ། སྡེ་བདུན་
ལ་འཇུག་པའི་སྒོ་དོན་གཉེར་ཡིད་ཀྱི་མུན་སེལ། བསམ་གཟུགས་ཟིན་བྲིས།
དབུ་མའི་ལྟ་ཁྲིད་བསྡུས་པ། དགེ་འདུན་ཉི་ཤུ་བསྡུས་པ་དང་ཞུགས་གནས་
སྐྱེས་བུ་ཆེན་པོའི་དཀའ་གནད། དབུ་མ་རྩ་ཤེའི་རྣམ་བཤད་རིགས་པའི་རྒྱ་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མཚོ། བསྟན་བཅོས་ཆེན་པོ་དབུ་མ་ལ་འཇུག་པའི་རྣམ་བཤད་དགོངས་པ་རབ་
གསལ། རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ལམ་གྱི་རིམ་པ་གསང་བ་
ཀུན་གྱི་གནད་རྣམ་པར་ཕྱེ་བ་ཞེས་བྱ་བ། རྒྱུད་ཀྱི་རྒྱལ་པོ་དཔལ་གསང་བ་
འདུས་པའི་མན་ངག་རིམ་པ་ལྔ་གསལ་བའི་སྒྲོན་མེ། རྣམ་གཞག་རིམ་པའི་
རྣམ་བཤད་དཔལ་གསང་བ་འདུས་པའི་གནད་དོན་གསལ་བ། རྒྱུད་ཀྱི་རྒྱལ་
པོ་དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས་ཀྱི་དམར་
ཁྲིད། འདུས་པའི་བཤད་རྒྱུད་ལྷ་མོ་བཞི་ཞུས་ཀྱི་རྒྱ་ཆེར་བཤད་པ་སྲོག་རྩོལ་
གྱི་དེ་ཁོ་ན་ཉིད་གསལ་བ་དཔལ་གསང་བ་འདུས་པའི་བཤད་རྒྱུད་ཡེ་ཤེས་རྡོ་
རྗེ་ཀུན་ལས་བཏུས་པའི་ཊིཀྐ། བཤད་རྒྱུད་རྡོ་རྗེ་ཕྲེང་བའི་ཟིན་བྲིས། རྒྱུད་ཀྱི་
རྒྱལ་པོ་དཔལ་གསང་བ་འདུས་པའི་རྩ་བའི་རྒྱུད་སྒྲོན་མ་རབ་ཏུ་གསལ་བར་
བྱེད་པའི་རྒྱ་ཆེར་བཤད་པ་འཆད་པའི་ས་བཅད་བསྡུས་དོན། དཔལ་གསང་བ་
འདུས་པའི་དཀའ་བའི་གནད་ཀྱི་མཐའ་གཅོད་རིན་པོ་ཆེའི་མྱུ་གུ། རྒྱུད་ཐམས་
ཅད་ཀྱི་རྒྱལ་པོ་དཔལ་གསང་བ་འདུས་པའི་རྒྱ་ཆེར་བཤད་པ་སྒྲོན་མ་གསལ་
བའི་ཚིག་དོན་ཇི་བཞིན་འབྱེད་པའི་མཆན་གྱི་ཡང་འགྲེལ། རྗེ་བཙུན་འཇམ་
དཔལ་དབྱངས་ཀྱི་གསུང་ཐུན་མོང་མ་ཡིན་པ་ རྗེ་རེད་མདའ་བར་ཕུལ་བ།
དཔལ་གསང་བ་འདུས་ པའི་སྒྲུབ་ཐབས་ཀྱི་ལྷན་ཐབས། དཔལ་གསང་བ་
འདུས་པའི་མངོན་རྟོགས་དང་བསམ་གཏན་གྱི་སྒྲུབ་མཆོད་ངག་ཏུ་འདོན་པའི་
ལྷན་ཐབས། དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་པའི་
རིམ་པ། བཞི་བརྒྱ་ལྔ་བཅུ་པའི་སྐོར་གྱི་ཟིན་བྲིས། དཔལ་གསང་བ་འདུས་པ་
མི་བསྐྱོད་རྡོ་ རྗེའི་དཀྱིལ་འཁོར་ གྱི་ ཆོ་ ག་དབང་ གི་དོན་ གྱི་དེ་ཉིད་ རབ་ཏུ་
- 286 -



ལམ་རིམ་བླ་མ་བརྒྱུད་པའི་རྣམ་ཐར། །
གསལ་བ། རྡོ་རྗེ་བཟླས་པའི་རིམ་པའི་ཟིན་བྲིས། དགོངས་པ་བླ་ན་མེད་པའི་
རིམ་པའི་ཟིན་བྲིས། མན་ངག་མཐར་ཐུག་བདག་བྱིན་རླབས། མན་ངག་གི་
མཐར་ཐུག་མངོན་པར་བྱང་ཆུབ་པའི་རིམ་པའི་བཤད་པ། རིམ་ལྔ་བསྡུས་པའི་
ཟིན་བྲིས། རྣལ་འབྱོར་བཞི་རིམ། རྣལ་འབྱོར་བཞིའི་རིམ་པའི་ཊིཀྐ། འདུས་
པའི་དཀའ་གནད་ཀྱི་ཟིན་བྲིས། རྒྱལ་བས་བྱིན་དང་ཤཱནྟི་པའི་གསང་འདུས་ཀྱི་
འགྲེལ་པ་དང་དུལ་བས་བྱིན་གྱིས་སྒྱུ་འཕྲུལ་དཀྱིལ་ཆོག་གི་ཟིན་བྲིས། ཁྲོ་
བཅུའི་ ཟིན་བྲིས། ལྷག་ པ་ ཡི་ ནི་ ལྷ་ གཅིག་ ཉིད་ ཅེས་ པའི་དོན་བཤད་པ།
བསམ་གཏན་ཕྱི་མ། གསང་བ་ཁྱད་གཞི། གྲུབ་ཆེན་བརྒྱད་ཀྱི་བཞུགས་ཚུལ།
འཇམ་དཔལ་གསང་ལྡན་གྱི་དཔྱད་པ་ཡོངས་སུ་རྫོགས་ནས་ཟིན་བྲིས་སུ་
གནང་ བ། ཞེ་ དགུ་ མའི་ ཟིན་ བྲིས། འཇམ་ དཔལ་ ཞི་ དྲག་ གི་ བསྲུང་ བ།
འཇིགས་བྱེད་ཀྱི་ཕྱག་མཚན་སོགས་ཀྱི་བཤད་པའི་ཟིན་བྲིས། རྡོ་རྗེ་འཇིགས་
བྱེད་ལྷ་བཅུ་གསུམ་མའི་སྒྲུབ་ཐབས་རིན་པོ་ཆེའི་ཟ་མ་ཏོག །རྡོ་རྗེ་འཇིགས་
བྱེད་ཆེན་པོའི་སྒྲུབ་ཐབས་བདུད་ཐམས་ཅད་ལས་རྣམ་པར་རྒྱལ་བ། གཤིན་རྗེ་
དགྲ་ནག་གི་སྒྲུབ་པའི་ཐབས་རིན་པོ་ཆེ་འབར་བ། གཤིན་རྗེ་གཤེད་ལྷ་བཅུ་
གསུམ་མ་རྣམས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་རིན་པོ་ཆེའི་ཕྲེང་
བ། འཇམ་དབྱངས་ཞི་ཁྲོ་སྦྲགས་སྒྲུབ་ཐུན་མོང་མ་ཡིན་པ། རྡོ་རྗེ་འཇིགས་བྱེད་
སེར་པོ་ལ་བརྟེན་པའི་ཤིན་ཏུ་ཟབ་པའི་མན་ངག །ཡི་གེ་བཞི་པའི་བསྲུང་བ་
མན་ངག་རྩ་གསུམ་དང་གཤིན་རྗེ་སྦྱོར་ཚུལ་རྣམས་དང་རྩ་དང་གཤིན་རྗེ་སྦྱོར་
ཚུལ། འཇིགས་བྱེད་ཀྱི་དག་སྦྱོར། རྡོ་ རྗེ་འཇིགས་བྱེད་ཀྱི་འཕྲིན་ལས་བཞིའི་
སྦྱིན་སྲེག་དངོས་གྲུབ་རྒྱ་མཚོ། བླ་མ་ལྔ་བཅུ་པའི་རྣམ་བཤད་སློབ་མའི་རེ་བ་
287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀུན་སྐོང་། བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་
ཀུན་གསལ། བཅོམ་ལྡན་འདས་དཔལ་འཁོར་ལོ་བདེ་མཆོག་གི་མངོན་པར་
རྟོགས་པའི་རྒྱ་ཆེར་བཤད་པ་འདོད་པ་འཇོ་བ། རྣལ་འབྱོར་གྱི་དབང་ཕྱུག་ལུ་
ཧི་པའི་ལུགས་ཀྱི་བཅོམ་ལྡན་འདས་འཁོར་ལོ་སྡོམ་པའི་སྒྲུབ་པའི་ཐབས་བདེ་
ཆེན་གསལ་བ། རྣལ་འབྱོར་གྱི་དབང་ཕྱུག་ལཱུ་ཧི་པའི་ལུགས་ཀྱི་བདེ་མཆོག་གི་
རྫོགས་རིམ་གྱི་རྣམ་བཤད་དངོས་གྲུབ་སྙེ་མ། རྣལ་འབྱོར་གྱི་དབང་ཕྱུག་ལཱུ་ཧི་
པའི་ལུགས་ཀྱི་བདེ་མཆོག་གི་རྫོགས་རིམ་རྣལ་འབྱོར་ཆེན་པོའི་ཁྲིད་ཀྱི་རིམ་པ་
མདོར་བསྡུས་པ། དཔལ་མངོན་པར་རྟོགས་པའི་འགྲེལ་པ་ཁྱད་པར་གསལ་
བྱེད་ལས་ཟུར་དུ་ཕྱུང་བ། མཁའ་འགྲོ་རྒྱ་མཚོའི་སྐོར་གྱི་ཟིན་བྲིས། གསང་
སྔགས་ཀྱི་ཚུལ་ཁྲིམས་ཀྱི་རྣམ་བཤད་དངོས་གྲུབ་ཀྱི་སྙེ་མ། རྗེ་བཙུན་འཇམ་
དཔལ་རྡོ་རྗེའི་སྒྲུབ་ཐབས་འཇམ་དཔལ་དབྱངས་ཀྱི་དགོངས་པ་གསལ་བ། ཆོ་
ག་ཉི་ཤུའི་ཁུངས་དགོད་པ། རྣལ་འབྱོར་གྱི་དབང་ཕྱུག་དྲིལ་བུ་ལུགས་བདེ་
མཆོག་ལུས་དཀྱིལ་གྱི་མངོན་རྟོགས་དགོངས་པ་རབ་གསལ། རྣལ་འབྱོར་གྱི་
དབང་ཕྱུག་དྲིལ་བུ་ལུགས་བདེ་མཆོག་ལུས་དཀྱིལ་གྱི་དབང་ཆོག་རིན་པོ་ཆེའི་
བང་མཛོད། དཔལ་འཁོར་ལོ་བདེ་མཆོག་རིམ་ལྔའི་རྣམ་བཤད་སྦས་དོན་ལྟ་
བའི་མིག་རྣམ་པར་འབྱེད་པ། མཁའ་སྤྱོད་མ་དམར་མོའི་སྒྲུབ་ཐབས། རྡོ་རྗེ་
མཁའ་འགྲོའི་འགྲེལ་པའི་ཟིན་བྲིས། རྡོ་རྗེ་རྣལ་འབྱོར་མའི་འགྲེལ་པ་ཚེས་
བཅུའི་མཆོད་པའི་རྟོག་པའི་ཆོ་ག་གྲུབ་ཆེན་དཱ་རི་ཀ་པས་མཛད་པའི་ཟིན་བྲིས།
མན་ངག་སྙེ་མའི་ཟིན་བྲིས། དཔལ་འཁོར་ལོ་སྡོམ་པའི་ཕྱི་རོལ་མཆོད་པའི་ཆོ་
ག་ལག་མཆོད་དང་དཔྱིད་ཀྱི་རྒྱལ་པོའི་གླུ། རྫོགས་རིམ་དཔྱིད་ཀྱི་ཐེག་ལེ།
288-



ལམ་རིམ་བླ་མ་བརྒྱུད་པའི་རྣམ་ཐར། །
ཟབ་ལམ་ནཱ་རོའི་ཆོས་དྲུག་གི་སྒོ་ནས་ཁྲིད་པའི་རིམ་པ་ཡིད་ཆེས་གསུམ་ལྡན།
རྒྱུད་བརྟག་པ་གཉིས་པའི་ཟིན་བྲིས། ཀྱེ་རྡོ་རྗེའི་རྒྱུད་ཀྱི་ཟིན་བྲིས་དང༌། ཀྱེ་རྡོ་
རྗེའི་ཟིན་བྲིས། རྗེ་བཙུན་མ་བདག་མེད་མའི་དཀྱིལ་འཁོར་གྱི་སྒྲུབ་ཐབས་
ཟིན་ བྲིས། དཔལ་ མཆོག་ གི་ ཟིན་ བྲིས། སངས་ རྒྱས་ ཐོད་ པའི་ མི་ འཇིགས་
གཞུང་ འགྲེལ་ སོགས་ ཀྱི་ ཟིན་ བྲིས། ཀུན་ རིག་ ཆོ་ གའི་ ཟིན་ བྲིས། མདོར་
བསྡུས་དང་པོ་ལ་ཨ་ཙ་ལ་གརྦས་དོན་ཚན་བདུན་དུ་བྱེད་པ། འཕོ་ཁྲིད་ཀྱི་རྩ་
ཚིག་བརྟག་པ་བརྒྱད་པའི་རབ་ཏུ་བྱེད་པ་གསུམ་པ། རྣམ་ཤེས་གོང་དུ་འཕོ་
བའི་རྒྱ་ཆེར་བཤད་པ་གསེར་གྱི་སྒོ་འབྱེད། སྤྲིན་བྲལ་བའི་མན་ངག་དང་རྟ་
མགྲིན་ཤྭ་ན་བཞི་བསྐོར། རི་ཁྲོད་ལོ་མ་ཅན་གྱི་སྒྲུབ་ཐབས། ལྷ་མོ་དབྱངས་
ཅན་མའི་སྒྲུབ་ཐབས། དབྱངས་ཅན་མའི་སྒྲུབ་ཐབས། བཅོམ་ལྡན་འདས་རྨེ་
བརྩེགས་ཀྱི་སྒྲུབ་ཐབས། དེ་ཉིད་བསྡུས་པའི་འགྲེལ་པའི་ཟིན་བྲིས། རྡོ་ རྗེ་
དབྱིངས་ཀྱི་ས་ཆོག་གི་ཟིན་བྲིས། རྡོ་རྗེ་དབྱིངས་ཀྱི་འཁོར་བསྒྱུར་གྱི་བསྙེན་
པའི་ རིམ་པ་སོགས་ཀྱི་ཟིན་བྲིས། སྦྱོར་དྲུག་གི་རྡོ་ རྗེའི་ ཚིགས་བཅད། དེའི་
བཤད་པ། དུས་འཁོར་གྱི་མངོན་རྟོགས་དང་དབང་གི་ཟིན་བྲིས། སྦྱོར་དྲུག་
ཉེར་མཁོའི་ཟིན་བྲིས། འཆི་ཞག་དང་ཚེ་ལྷག་ཇི་ཙམ་ཡོད་དཔྱད་པ་རྡོ་རྗེ་རྩེ་
མོའི་ཟིན་བྲིས། ཡེ་ཤེས་མཁའ་འགྲོའི་སྒྲུབ་ཐབས། འཕོ་བ། བཀའ་བསྒོ་བྱ་
ཚུལ། སྒྲ་མི་སྙན་ གྱི་ ཚེ་སྒྲུབ། འདུལ་ བ་ མདོ་ རྩ་ བའི་ ཟིན་བྲིས། གཞི་ནས་
འབྱུང་བའི་བསླབ་བྱའི་ཟིན་བྲིས། ཞུགས་པ་དང་གནས་པའི་སྐྱེས་བུ་ཆེན་པོ་
རྣམས་ཀྱིས་རྣམ་པར་བཞག་པ་བློ་གསལ་བགྲོད་པའི་ཐེམ་སྐས། གཟུགས་ཀྱི་
ཆུང་མཐའ་དང་དུས་ཀྱི་ཐུང་མཐའ་སོགས་ལས་བརྩམས་པའི་དྲིས་ལན། བླ་
-289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མའི་རྣལ་འབྱོར་ཟབ་ཁྱད་ཅན་མཁས་གྲུབ་རྗེ་ལ་གནང་བ། བ་སོ་ཆོས་རྗེ་ལ་
གཅིག་བརྒྱུད་ཀྱི་ཚུལ་དུ་གནང་བའི་བླ་མའི་རྣལ་འབྱོར། ཞུ་ལན་སྨན་མཆོག་
བདུད་ རྩིའི་ཕྲེང་བ། སྡོམ་ པ་གོང་མ་གཉིས་ ཀྱི་ ཕྱིར་བཅོས། གཏོར་མ་བརྒྱ་
རྩའི་རིམ་པ། རྗེ་རང་ཉིད་ཀྱི་གསན་ཡིག །བྱང་ཆུབ་ལམ་གྱི་རིམ་པའི་བླ་མ་
བརྒྱུད་པ་ལ་གསོལ་བ་འདེབས་པའི་ཚུལ་ལམ་མཆོག་སྒོ་འབྱེད་སོགས་བསྟོད་
ཚོགས་དང་ཆབ་ཤོག་དྲིས་ལན་སོགས་གསུང་ཐོར་བུ་བ། རྗེ་རིན་པོ་ཆེ་རང་
ཉིད་ཀྱིས་ཇི་ལྟར་ཐུགས་ཉམས་སུ་བཞེས་པ་ལྟར་མདོ་སྔགས་གཉིས་ཀའི་ལམ་
གྱི་ལུས་ཡོངས་སུ་རྫོགས་པའི་ཉམས་ལེན་འདི་ལྟར་བྱ་དགོས་སོ་ཞེས་འདོམས་
པའི་ཉམས་མགུར་ལམ་རིམ་བསྡུས་དོན་དུ་གྲགས་པ་རྣམས་མཛད། རྗེ་རིན་
པོ་ཆེའི་གསུང་ལ་ཐུགས་སྲས་མཁས་གྲུབ་ཆེན་པོ་རྣམས་ཀྱིས་ཟིན་བྲིས་སུ་
བྱས་པའི་མདོ་སྔགས་ཀྱི་ལེགས་བཤད་མང་དུ་བཞུགས་པ་ནི་ཡོངས་སུ་གྲགས་
པ་ལྟར་རོ། །འདི་ལྟ་བུའི་མདོ་སྔགས་ཀྱི་བསྟན་བཅོས་རྒྱ་ཆེན་པོ་འདི་སྙེད་ཅིག་
མཛད་པ་འདི་དག་ཐམས་ཅད་རྒྱལ་བ་རང་ཉིད་ཀྱི་གསུང་དང་། ཤིང་རྟ་ཆེན་
པོ་གཉིས་ཀྱི་གཞུང་ཇི་ལྟ་བ་བཞིན་དུ་ཐེག་པ་གོང་འོག་དང་རྒྱུད་སྡེ་གོང་འོག་
གྲུབ་མཐའ་རྣམ་བཞི་གང་གི་ཐད་ལའང་རང་རང་གི་ལུགས་མ་འདྲེས་པར་
སྟོན་པ་ལས། ཕན་ཚུན་འདྲེས་པའི་སྐྱོན་ཕྲ་མོའང་མེད་ཅིང་། སྔ་ཕྱི་འགལ་བ་
རང་རང་ཚིག་འགལ་བ་དང་ཟློས་བུར་སྨྲ་བ་སོགས་ཀྱི་སྐྱོན་ཡང་རྣམ་པ་ཀུན་
ནས་མེད་པར་དྲི་མ་མེད་པའི་རིགས་ལམ་སྦྱངས་པའི་མཁས་པ་རྣམས་ཀྱིས་
གཟུ་བོར་བློས་ཇི་ཙམ་དཔྱད་ཀྱང་འདིའི་ཐད་ནས་ནོར་རོ་ཞེས་ཚིག་གཅིག་
ལའང་སྐྱོན་གདགས་སུ་མེད་པ་དང་། ཐ་སྙད་ཀྱི་གཙུག་ལག་དག་དང་ཡང་མི་
290 -



ལམ་རིམ་བླ་མ་བརྒྱུད་པའི་རྣམ་ཐར། །
འགལ་བར་སྔོན་ཆོས་རྒྱལ་སྲོང་བཙན་སྒམ་པོའི་དུས་ཆོས་རྒྱལ་ཐུགས་རྗེ་ཅན་
གྱི་བཀའ་ལྟར་འཇམ་དབྱངས་ཀྱི་སྤྲུལ་པ་ཐོན་མིས་ཡི་གེའི་བརྡ་ཆད་འདི་ལྟར་
བྱ་དགོས་སོ་ཞེས་བོད་ཁམས་ཡོངས་ལ་གདམས་པའི་བསྟན་བཅོས་སུམ་ཅུ་པ་
དང་རྟགས་འཇུག་ནས་ཇི་ལྟར་བཤད་པ་ལྟར་དོན་སོ་སོ་ལ་ཡི་གེའི་སྔོན་འཇུག་
སོགས་ཐོབ་ཇི་ལྟར་དགོས་པ་རྣམས་ཅུང་ཟད་ཀྱང་མ་འཕྱུགས་པ་དང༌། སྔོན་
གྱི་ཆོས་རྒྱལ་ལོ་པཎ་རྣམས་ཀྱིས་བཀའ་བཅད་མཛད་པ་ལྟར་གྱི་ཆོས་ཀྱི་བརྡ་
ཆད་ཁོ་ན་ལས་ཡུལ་མི་རང་བཞིན་ པའི་ ཕལ་སྐད་དང་། རང་རང་གི་ཡུལ་
ཕྱོགས་ཀྱི་སྐད་སོགས་ཀྱི་སྐྱོན་ཕྲ་མོ་ཡང་མ་འདྲེས་པར་དོན་བཟང་བ། ཚིག་
འབྲུ་བཟང་བ། མ་འདྲེས་པ། མ་བསྔགས་པ། ཡོངས་སུ་རྫོགས་པ། གདུལ་
བྱའི་རྒྱུད་དང་འཚམ་པ། སུས་བལྟས་ཀྱང་ཕན་ཐོགས་པ་སོགས་རྒྱལ་བས་
ཆོས་ཀྱི་བསྔགས་པ་ཇི་ལྟར་མཛད་པ་དང་རྣམ་པ་ཀུན་ནས་མཐུན་པ་ཤ་སྟག་ཏུ་
ཡོད་དོ། །ཚུལ་འདིས་ཀྱང་རྗེ་ཐམས་ཅད་མཁྱེན་པ་འདི་ཉིད་གངས་རིའི་ཁྲོད་
འདིར་མཚུངས་ཟླ་མེད་ཅིང་ཕྱི་རབས་ཀྱི་གདུལ་བྱ་ཡོངས་ལ་བཀའ་དྲིན་ཟླ་
མེད་པར་གྲུབ་བོ། །རྗེ་རིན་པོ་ཆེ་འདི་ཉིད་ཀྱི་སྐུ་གསུང་ཐུགས་ཀྱི་རྣམ་ཐར་
བསམ་གྱི་མི་ཁྱབ་པ་སྔར་བརྗོད་པ་དེ་ལྟར་ཡིན་ཞིང་། འཕྲལ་གྱི་མཛད་སྤྱོད་
ཀྱང་སྙིགས་མའི་སྐྱེ་བོ་སུ་དང་ཡང་མི་མཚུངས་པའི་ངོ་མཚར་རྨད་དུ་བྱུང་བ་
ཞིག་བཞུགས་ཏེ། རྗེ་ རིན་པོ་ཆེ་འདི་ཉིད་མདོ་སྨད་དུ་སྐུ་འཁྲུངས་པ་ནས་
མཐར་མྱ་ངན་ལས་འདས་པའི་བར་ལ་ཐུགས་རྒྱུད་འཁྲུགས་ཏེ་གཞན་ལ་ཞེ་
གཅོད་པའི་ཚིག་ངན་པ་སྨྲ་བ་དེ་དུས་ཀྱི་སྐུ་དངོས་ཀྱི་གདུལ་བྱ་སུ་ལའང་བསྟན་
རྒྱུ་མེད་ཅིང་། མཚན་ཉིད་ཀྱི་སློབ་གཉེར་མཛད་པའི་སྐབས་སུའང་དེང་སང་གི་
-291-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
གདུལ་བྱ་ཕལ་ཆེར་ཕ་རོལ་དང་རྩོད་པའི་ཚེ་ཕ་རོལ་སྨྲ་དབབ་པའི་ཚིག་སྨྲ་
གང་ཐུབ་དང་། ལུས་ཀྱི་རྣམ་འགྱུར་ཡང་འགྱིང་བ་དང་ཁེངས་པ་དང་ཕ་རོལ་
གནོན་པའི་རྣམ་འགྱུར་བྱེད་པ་འདི་འདྲ་གཏན་ནས་མིན་པར་རྗེ་བླ་མ་འདིས་
དབུས་གཙང་གྲྭ་ས་ཆེན་པོ་རྣམས་སུ་ཐུགས་གཉེར་མཛད་པ་དང་། གྲྭ་སྐོར་
མཛད་པའི་སྐབས་གང་དུའང་རྒོལ་བ་ཕ་རོལ་པོ་ལ་ངན་སྨྲ་མཛད་པ་ནམ་ཡང་
མི་སྲིད་ཅིང་སྐུ་ལུས་ཀྱི་རྣམ་འགྱུར་ཡང་ཞི་ཞིང་དུལ་བ་དང་འཇམ་ཞིང་ངེས་པ་
དང༌། གསུང་སྙན་ཞིང་བརྗིད་ལ་གསོང་པོར་སྨྲ་བ་དང་། ཕ་རོལ་པོ་ལ་ཕན་
པའི་ཚིག་ཁོ་ན་བརྗོད་པ་ལས་སྐུ་དང་གསུང་གི་རྣམ་འགྱུར་ལ་སྐྱོན་ཆགས་པ་
དེ་དུས་སྐུ་དངོས་སུ་མཐོང་བ་ལའང་དུས་འདིའི་ཆ་འདི་ལྟར་མཛད་དོ་ཞེས་
བསྟན་རྒྱུ་མེད་པ་ཡོངས་སུ་གྲགས་པ་ལྟར་ཡིན་ལ། དེའི་དབང་གིས་གྲྭ་ས་གང་
དང་གང་དུ་བྱོན་པ་དེ་དང་དེར་རྗེ་འདིའི་སྐུ་མཐོང་བ་དང་གསུང་གི་གདངས་
ཐོས་པ་ཙམ་གྱིས་སྣང་བ་འགྱུར་ཏེ་རྗེ་འདིའི་ཞབས་དྲུང་དུ་བསྙེན་ཏེ་སློབ་མར་
ཁས་ལེན་པ་ཤ་སྟག་བྱུང་སྟེ་སྐད་ཅིག་ཉིད་ལ་གངས་ཅན་གྱི་སའི་ཆ་ཐམས་
ཅད་རྗེ་འདིའི་སློབ་མས་ཁྱབ་པ་འདི་བྱུང་བ་ཡིན་ནོ། །རྗེ་འདི་ལ་རྒྱ་མཚོའི་གླིང་
བར་ཚུན་ཆད་ནས་གདུལ་བྱ་འདུས་ཏེ་ས་ཆེན་པོའི་ཁྱོན་འདི་ཐམས་ཅད་སློབ་
མས་གང་བ་དེ་ལྟ་བུ་བྱུང་ཡང་ཆེན་པོར་རློམ་པའི་ཆེ་འགྱིང་ནམ་ཡང་མི་མཛད་
ཅིང་། རང་ཉིད་ཤེས་བྱ་ཀུན་ལ་ཐོགས་པ་མེད་པའི་མཁྱེན་པ་མངའ་བ་ཡིན་
ཡང་། སྔོན་བྱོན་པའི་བསྟན་འཛིན་གྱི་སྐྱེས་བུ་དམ་པ་རྣམས་ལ་སྐྱོན་བརྗོད་
ནམ་ཡང་མི་མཛད་པར་དག་སྣང་དང་བཀའ་དྲིན་དྲན་པའི་གུས་པ་ལྷུར་མཛད་
དེ། སྔོན་བྱོན་པའི་ལོ་ཙཱ་བ་བཀའ་དྲིན་ཅན་རྣམས་དང༌། བསྟན་པའི་གསལ་
- 292 -



ལམ་རིམ་བླ་མ་བརྒྱུད་པའི་རྣམ་ཐར། །
བྱེད་གྲུབ་མཐའ་རིས་སུ་མ་ཆད་པ་ཀུན་ལ་དག་སྣང་དང་གུས་པ་ལྷུར་མཛད་དེ་
སོ་སོའི་ཡིག་ཆར་ནོར་འཁྲུལ་སོགས་ཅི་ཡོད་ཀྱང་དེ་རྒྱུ་མཚན་དུ་བྱས་ཏེ་དམ་
པ་དེ་དང་དེ་དག་ལ་སྐྱོན་བརྗོད་པ་ནམ་ཡང་མི་མཛད་དེ། རྗེའི་མདོ་སྔགས་ཀྱི་
གསུང་རབ་ཇི་སྙེད་ཅིག་བཞུགས་པ་དག་གི་ནང་ན་སྔོན་བྱོན་པའི་ལོ་ཙཱ་བ་
བཀའ་དྲིན་ཅན་དེ་དག་དང་། སྒྲུབ་པ་མཛད་པའི་སྐྱེས་བུ་དམ་པ་ཇི་སྙེད་ཅིག་
བྱོན་པ་དེ་དག་དང་། དགེ་འདུན་གྱི་སྡེ་འཛུགས་པའི་དམ་པ་གྲུབ་མཐའ་རིས་
མི་འདྲ་བ་མང་པོ་ཞིག་བྱོན་པ་དེ་དག་སུ་ལའང་མཚན་ནས་སྨོས་ཏེ་སྐྱོན་བརྗོད་
པ་བསྟན་རྒྱུ་མེད་དོ། །འོན་ཀྱང་ཐིག་དྲང་པོར་བཏབ་ན་ཀྱོག་པོ་ཟུར་ལ་ཐོན་པ་
ཆོས་ཉིད་ཡིན་པ་ལྟར་རྗེ་རིན་པོ་ཆེ་འདིས་རྒྱལ་བའི་དགོངས་པ་ཤིང་རྟ་ཆེན་པོ་
ཀླུ་སྒྲུབ་དང་ཐོགས་མེད་གཉིས་ཀྱིས་ཇི་ལྟར་བཀྲལ་བ་ལྟར་གཏན་ལ་ཕབ་པ་
ན། ཤིང་རྟ་ཆེན་པོས་རྒྱལ་བའི་དགོངས་པ་བཀྲལ་བ་དང་མི་མཐུན་པར་སྨྲ་བ་
རྣམས་སྐྱོན་ཅན་དུ་རང་ཤུགས་ཀྱིས་ཐོན་འོང་སྟེ་དེ་ནི་རྗེ་འདིའི་སྐྱོན་དུ་ག་ལ་
འགྱུར་ཏེ་ཤིང་རྟ་ཆེན་པོ་གཉིས་ཀྱིས་རྒྱལ་བའི་དགོངས་པ་བཀྲལ་བ་བཞིན་
ནོ། །གཞན་ཡང་རྗེ་འདིས་སྐུ་ཚེ་ཧྲིལ་པོར་སོ་ནམ་དང་ཚོང་བུན་བསྐྱེད་སོགས་
འདུལ་བ་དང་འགལ་བའི་ལས་ནམ་ཡང་མ་མཛད་དེ་བྱ་བྲལ་གྱི་སློབ་མ་སྟོང་
ཕྲག་མང་པོ་སྐོང་དགོས་པའི་ཚེ་ཡང་ཆོས་དང་མཐུན་པའི་འཚོ་བ་ཁོ་ན་ལ་སྦྱོར་
བ་ལས་བུན་བསྐྱེད་སོགས་ལོག་འཚོའི་རིགས་ལ་སྦྱར་བ་དངོས་ཀྱི་གདུལ་བྱ་
སུས་ཀྱང་མཐོང་བ་མེད་ཅིང་། དཀོན་མཆོག་གི་མཆོད་པ་རླབས་ཆེན་པོ་མཛད་
པ་ དང་། དགེ་ འདུན་ གྱི་ སྡེ་ སྐྱོང་ པ་དང༌། མཆོག་གསུམ་གྱི་རྟེན་གསར་དུ་
བཞེངས་པ་སོགས་ལ་མཐུན་པའི་འཚོག་ཆས་ངེས་པར་འཚོལ་དགོས་པ་བྱུང་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ན་རྒྱལ་པོ་ཆེན་པོ་རྣམ་ཐོས་སྲས་ལ་གཏོར་མ་ཕུལ་ཏེ་སྔོན་ཐུབ་པའི་སྤྱན་སྔར་
ཇི་ལྟར་ཁས་བླངས་པ་ལྟར་རྒྱལ་བའི་བསྟན་པ་སྤེལ་ཕྱིར་འཕྲིན་ལས་འདི་
སྒྲུབས་ཤིག་ཅེས་བསྐུལ་པ་ཙམ་གྱིས་གང་དགོས་པའི་ཡོ་བྱད་ཐམས་ཅད་
འབད་མེད་ལྷུན་གྲུབ་ཏུ་བྱུང་བ་ནི་སྐུ་དངོས་ཀྱི་གདུལ་བྱ་ཐམས་ཅད་ལ་མཐུན་
སྣང་དུ་གྲུབ་པའོ། །དེ་ལྟར་རྗེ་རིན་པོ་ཆེས་བསྟན་པ་དང་གདུལ་བྱའི་དོན་རྨད་
དུ་བྱུང་བ་རྒྱ་ཆེར་མཛད་པས་གངས་རིའི་ཁྲོད་ཀྱི་སྐལ་བ་དང་ལྡན་པ་སྐུ་དངོས་
ཀྱི་གདུལ་བྱ་དག་གི་དོན་ཕལ་ཆེར་མཛད་ཟིན་པ་ན་སྟོན་པ་མྱ་ངན་ལས་འདའ་
ཁར་གྲོང་ཁྱེར་རྩྭ་ཅན་དུ་བྱོན་ནས་ཀུན་ཏུ་རྒྱུ་རབ་བཟང་དང་དྲི་ཟའི་རྒྱལ་པོ་
རབ་དགའ་འདུལ་བར་མཛད་པ་ཇི་ལྟ་བ་སྐུ་ཚེ་འདིའི་དངོས་ཀྱི་གདུལ་བྱའི་ཐ་
མ་འགའ་ཞིག་གི་དོན་བྱ་བར་དགོངས་པ་དང་། གངས་རིའི་ལྗོངས་འདིར་རྒྱུད་
ཀྱི་འཆད་ཉན་རྐང་ཚུགས་པའི་གྲྭ་ཚང་ཞིག་ངེས་པར་འཛུགས་བཞེད་པ་དང་།
གངས་ཅན་སྐྱེ་འགྲོ་ཡོངས་ཀྱི་ཕན་བདེའི་རྩ་ ལག་ལྷ་ལྡན་སྤྲུལ་པའི་གཙུག་
ལག་ཁང་གི་རྟེན་རྣམས་ལ་མཆོད་པ་རྒྱ་ཆེན་པོ་ཕུལ་ཏེ་རྒྱལ་བའི་བསྟན་པ་
ཡུན་རིང་གནས་པའི་ཐུགས་སྨོན་མཛད་པ་སོགས་དགོས་པ་མང་པོ་ཞིག་གི་
ཕྱིར་སྟོད་ལུང་གི་ཆུ་ཚན་ལ་འབྱོན་བཞེད་པ་ལྟར་བྱས་ཏེ་རི་བོ་དགའ་ལྡན་ནས་
ཕྱགས་བཏེག་སྟེ་ལྷ་སར་མཆོད་པ་དང་སྨོན་ལམ་རྣམ་པར་དག་པ་མཛད་ནས་
སྟོད་ལུང་གི་ཆབ་ཚན་ཁར་བྱོན། འོན་ཀྱང་ཆབ་ཚན་གྱིས་ནི་ཞབས་ལ་ཅུང་
ཟད་ ཙམ་ བདུག་ པ་ ལས་མ་མཛད། གཙོ་བོར་སྟོད་ལུང་ཕུ་མདའི་སྐྱེ་བོའི་
ཚོགས་མཐའ་ཡས་པ་དག་ཆོས་དང་བྱིན་རླབས་ཀྱི་སྐྱེས་གནང་ཞིང་། དད་ལྡན་
སོ་སོས་བསྙེན་བཀུར་བ་དང་ཟང་ཟིང་གི་དངོས་པོ་ཕུལ་བ་རྣམས་དད་པ་ཅན་
- 294 -



ལམ་རིམ་བླ་མ་བརྒྱུད་པའི་རྣམ་ཐར། །
དེ་དང་དེ་དག་གི་དགེ་རྩ་བསྐྱེད་པའི་ཕྱིར་བཞེས། ཞལ་མཐོང་ཞིང་གསུང་ཐོས་
པ་ཙམ་གྱིས་ཀྱང་དོན་དང་ལྡན་པར་མཛད་དེ། སླར་འབྲས་སྤུངས་སུ་བྱོན་པའི་
ཚེ་འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་པས་གཙོས་འབྲས་སྤུངས་ཀྱི་
ཀྱི་དགེ་འདུན་ ཐམས་ཅད་ ཀྱིས་ མཆོད་ པའི་བྱེ་ བྲག་ སྣ་ ཚོགས་ པ་ ཐོགས།
གསོལ་བ་འདེབས་པའི་དབྱངས་ཀྱི་ང་རོ་དང་བཅས་བསུས། འདུ་ལི་ལ་གདན་
དྲངས་པའི་འདུ་ལིའི་སྣེ་ལ་འཇའ་ཚོན་ཁ་དོག་ལྔ་པ་ཀུན་ནས་བཀྲ་བ་ཐལ་བྱུང་
དུ་ཟུག་པ་དང༌། འབྲས་སྤུངས་སུ་ཕེབས་ནས་ཀྱང་ཆོས་གསུངས་པའི་ཚེ་ཆོས་
གྲྭའི་དབུས་སུ་འཇའ་ཚོན་སྣ་ལྔ་པ་ནམ་མཁའི་དབྱིངས་ནས་ཀ་བ་བཙུགས་པ་
ལྟར་ཆེས་གསལ་བར་ཟུག་པ་སོགས་རྗེ་རིན་པོ་ཆེའི་སྐུ་ཚེ་འདིའི་མཛད་པ་
ཕལ་ཆེར་རྫོགས་ནས་ཞིང་ཁམས་གཞན་དུ་འབྱོན་པར་བཞེད་པ་ན་དཀར་
ཕྱོགས་ཀྱི་ལྷ་རྣམས་ཀྱིས་བསུ་བའི་བཀོད་པ་བཤམས་པ་དང་། ལྷག་པའི་ནམ་
མཁའི་དབྱིངས་ནས་འཇའ་ཀ་བ་བཙུགས་པ་ལྟར་བྱུང་བ་ནི་དགའ་ལྡན་གྱི་ལྷ་
རྣམས་ཀྱིས་ རྗེ་ རིན་པོ་ཆེ་དགའ་ལྡན་དུ་འབྱོན་ པ་ ལ་བསུ་བའི་བཀོད་པ་
བཤམས་པ་ཡིན་པར་ངེས་པ་དེ་ལྟ་བུའི་ལྟས་མངོན་སུམ་དུ་བབས་པར་གྱུར་
ལ། གཞན་ཡང་འབྲས་སྤུངས་སུ་བཞུགས་རིང་ལ་དགེ་བའི་བཤེས་གཉེན་སྡེ་
སྣོད་འཛིན་པ་སྟོང་ཕྲག་གཉིས་ཙམ་འདུས་ཤིང་། སྣེའུ་ནས་ཞབས་ཏོག་དང་ཅི་
དགོས་ ཀྱི་ཕོགས་བསྙེན་བཀུར་འབུལ་ནོད་ སོགས་བསམ་གྱིས་མི་ཁྱབ་པ་
མཛད་ལ། དེའི་ཚེ་ལམ་རིམ་གྱི་ཁྲིད། ནཱ་རོ་ཆོས་དྲུག །དབུ་མ་ལ་འཇུག་པ།
གསང་བ་འདུས་པའི་རྒྱུད་ལ་སོགས་པ་གསུངས་ཤིང་། དེ་ཡང་སྔོན་ཆད་གྲོང་
པའི་སྐྱེ་བོ་ཕོ་མོ་དུ་མ་ལ་ཁྲིད་ཆེར་མི་གནང་། ཁྱད་པར་ལམ་རིམ་གྱི་ཁྲིད་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལའང་འཚོག་ཏུ་མི་རུང་བ་ལ་སོགས་པའི་དམ་བཞག་ཆེ་བར་ཡོད་པ་ལ་དེ་
དུས་གྲོང་པའི་སྐྱེ་བོ་ཇི་ཙམ་ཞིག་འོངས་པ་དང་། དུས་ནམ་འོངས་ཐམས་ཅད་
ལ་ཁྱད་པར་མེད་པར་ཐ་ན་སྤྲང་པོའི་ཚོགས་དུ་མ་འདུས་པ་ཡན་ཆད་ཐམས་
ཅད་ལ་ལམ་རིམ་དང་དབུ་མ་ལ་སོགས་པའང་བཀག་པ་མེད་པར་གནང་།
འབྲས་སྤུངས་སུ་སྐབས་ཤིག་ནས་གཞན་ཕལ་མོ་ཆེ་ལ་ལྐོག་ཏུ་གྱུར་པའི་མངོན་
ཆུང་བར་གྱིས་གསུངས་ནས་ལྷ་བཟོ་བ་ལ་དམ་བཞག་ཆེ་བར་མཛད་དེ་བཅོམ་
ལྡན་འདས་རྣམ་པར་སྣང་མཛད་ཀྱི་དངུལ་སྐུ་ཆེན་པོ་ཞིག་བཞེངས་པའི་ཞལ་
ཏ་མཛད། དེ་ལྟར་ཆོས་ཀྱི་འཁོར་ལོ་རྒྱ་ཆེར་བསྐོར་ནས། སྔོན་ཆད་དུས་འཁོར་
མ་གཏོགས་པའི་རྒྱུད་ལ་ལེའུ་མཚམས་མཛད་པའི་ལུགས་མེད་པ་ལ་དེའི་ཚེ་
གསང་འདུས་ཀྱི་ལེའུ་དགུ་པའི་མི་བསྐྱོད་སངས་རྒྱས་ཞིང་དག་ཏུ། །རྒྱལ་བའི་
སྲས་སུ་སྐྱེ་བར་འགྱུར། །ཞེས་ པའི་མཚམས་སུ་ཆོས་མཚམས་མཛད་ནས།
མྱུར་དུ་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་ཉིད་དུ་འབྱོན་
བཞེད་ པའི་ ཞལ་ཏ་ གནང་། དེ་ལ་སྦྱིན་བདག་དང༌། ཆོས་གསན་ པ་རྣམས་
ཀྱིས་ད་དུང་ཟླ་བ་གཅིག་གམ་ཟླ་ཕྱེད་ཙམ་དུའང་བཞུགས་ནས་ཆོས་འཕྲོ་
རྫོགས་པར་གསུངས་པ་ཞིག་ཐུགས་རྗེས་གཟུང་འཚལ། ཐ་ན་རྒྱུད་ཀྱི་འཕྲོ་
རྣམས་བཀླགས་ལུང་མཛད་པ་ཙམ་ཞིག་ཀྱང་གནང་ འཚལ་ཞེས་གསོལ་བ་
ནན་ཆེར་བཏབ་ཀྱང་གསན་དུ་མ་བཞེངས་ནས། ད་ལན་མྱུར་དུ་བཏེག་པ་
ཐམས་ཅད་ལ་དགའ་བས་འདེགས། རྒྱུད་དང་ལམ་རིམ་འཕྲོ་ལ་འཇོག་པའི་
འདུན་པ་ཁ་སིང་དུ་བཏང་ཚར་གསུངས་ནས་ཆོས་མཚམས་མཛད་དེ། དེ་ཡང་
ད་དུང་དུ་སྔགས་དང་མཚན་ཉིད་ཀྱི་གསུང་སྒྲོས་ཀྱི་བཤད་རྒྱུན་རྫོགས་པ་མེད་
- 296 -



ལམ་རིམ་བླ་མ་བརྒྱུད་པའི་རྣམ་ཐར། །
པར་འཕྲོ་རིང་དུ་གནས་པའི་རྟེན་འབྲེལ་བསྒྲིག་པའི་དགོངས་པ་མཛད། དེ་
ནས་ལྷ་སར་ཕྱགས་བཏེག །ཇོ་བོ་རིན་པོ་ཆེའི་དྲུང་དུ་བྱོན་ཏེ་ཕྱག་དང་མཆོད་
པ་དང་སྨོན་ལམ་རྣམ་པར་དག་པ་རྒྱ་ཆེར་མཛད་ནས་ད་དུང་ཡང་བསྟན་པ་
རིན་པོ་ཆེ་ཡུན་རིང་དུ་གནས་པའི་གསོལ་འདེབས་ཤུགས་དྲག་མཛད། དེ་ནས་
བྱམས་ཆེན་ཆོས་རྗེ་ཤཱཀྱ་ཡེ་ཤེས་པས་སྤྱན་དྲངས་ཏེ་སེ་ར་ཆོས་སྡིངས་སུ་བྱོན།
བྱམས་ཆེན་ཆོས་རྗེ་དཔོན་སློབ་རྣམས་ཀྱིས་བསྙེན་བཀུར་དང་མཆོད་པ་ཚད་
མེད་ པས་མཆོད། བྱམས་ཆེན་ཆོས་ རྗེ་ ལ་ སེ་རར་ ཤིང་ རྟ་ ཆེན་ པོའི་ གཞུང་
ལུགས་རྣམས་ལ་འཆད་ཉན་གྱི་བསྟན་པ་རྒྱ་ཆེར་སྤེལ་དགོས་པའི་ཞལ་ཏ་མང་
དུ་གནང་ཞིང་། ཁྱད་པར་གངས་རིའི་ཁྲོད་འདིར་སྔགས་ཀྱི་རྒྱུད་སྡེ་ལ་འཆད་
ཉན་རྣམ་པར་དག་པ་ཡོང་ཡེ་རྣམ་པ་ཐམས་ཅད་དུ་ནུབ་པར་གྱུར་ནས་རིང་
ཞིག་ལོན། རྗེ་རང་ཉིད་ཀྱིས་བཤད་པ་རྣམ་པར་དག་པ་མཛད་པའི་གསུང་གི་
བདུད་རྩི་ཉམས་སུ་མྱོང་བས་བློ་གྲོས་ཀྱི་ལུས་ཡོངས་སུ་ཚིམ་པ་མང་དུ་བྱོན་
མོད་ཀྱི། དེ་ལྟ་ནའང་ད་དུང་རྒྱུད་སྡེའི་འཆད་ཉན་རྐང་ཚུགས་པའི་གྲྭ་ས་ཐིངས་
པ་སྔོན་ཆད་མེད་པས། དེ་འདྲ་བའི་འཆད་ཉན་གྱི་གཞི་རྣམ་པར་དག་པ་ཚུགས་
ན་ཅི་མ་རུང་སྙམ་དུ་བསྟན་པ་འབའ་ཞིག་ལ་དགོངས་པའི་ཐུགས་ཀྱི་འདུན་པ་
ཤུགས་དྲག་པོས་བྱམས་ཆེན་ཆོས་རྗེ་སེ་ར་ཆོས་སྡིངས་སུ་གཞི་འདུལ་བའི་
བསླབ་ཁྲིམས་རྣམ་པར་དག་པ་ལ་གནས་ནས་དཔལ་གསང་བ་འདུས་པ་དང་
བདེ་ མཆོག་ གཉིས་ ཀྱི་བཤད་ སྒྲུབ་ རྐང་ ཚུགས་ པའི་ རྒྱུད་གྲྭ་ ཞིག་ འཛུགས་
དགོས་པའི་ཞལ་ཏ་གནང་སྟེ་སེ་ར་ཆོས་སྡིངས་སུ་ཆོས་རྗེ་བས་ཐུགས་ཁུར་
ཆེས་ཆེར་བཞེས་ནས། གཞི་འདུལ་བའི་བསླབ་ཁྲིམས་རྣམ་པར་དག་པ་ལ་
- 297-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བརྟེན་ཏེ། དཔལ་གསང་བ་འདུས་པ་དང་བདེ་མཆོག་གི་རྩ་རྒྱུད་ལ་འཆད་ཉན་
རྐང་ཚུགས་པའི་གྲྭ་ས་རྣམ་པར་དག་པ་འཛུགས་པའི་ཞལ་བཀོད་དང་ཆོས་
དཔོན་བསྐོ་བ་ལ་སོགས་པ་མཛད་ཅིང་། རྟེན་འབྲེལ་ཁྱད་པར་ཅན་བསྒྲིག་
པའི་ཆེད་དུ་གནས་དེར་གསོ་སྦྱོང་མཛད། རྒྱུད་ཀྱི་རྒྱལ་པོ་གཉིས་ཀྱི་དབུ་ནས་
ཆོས་ཐུན་རེ་གསུངས་སོ། །དེ་ནས་རིམ་གྱིས་ཡར་ལམ་བདེ་ཆེན་རྩེར་ཕྱགས་
ཕེབས། དེར་ཡང་བྲག་དཀར་རྫོང་དཔོན་པོ་ཡབ་ཡུམ་ལ་དཔལ་གསང་བ་
འདུས་པ་དང་འཁོར་ལོ་བདེ་མཆོག་གཉིས་ཀྱི་བཤད་གྲྭ་རྣམ་པར་དག་པ་
ཚུགས་པའི་གྲྭ་ཚང་ཞིག་འཛུགས་དགོས་པའི་ཞལ་ཏ་བྱོན་ཞིང་། ཁོང་པས་ཀྱང་
དད་པ་ཆེན་པོས་དགའ་སྤྲོ་དང་བཅས་ཏེ་བཀའི་ཁུར་སྤྱི་བོས་མནོས་ནས་བདེ་
ཆེན་རྩེར་དཔལ་གསང་བ་འདུས་པ་དང་འཁོར་ལོ་སྡོམ་པ་གཉིས་ཀྱི་འཆད་
ཉན་རྣམ་པར་དག་པ་རྐང་ཚུགས་པ་གཞི་འདུལ་བའི་བསླབ་ཁྲིམས་ཕྱག་སྲོལ་
མ་ཉམས་པ་ལ་བརྟེན་པའི་གྲྭ་ས་བཙུགས། རྗེ་རང་ཉིད་ཀྱིས་ཀྱང་མཐུན་རྐྱེན་
བགྱིས་ནས་གཞི་འཛུགས་པ་སོགས་ཀྱི་རྐྱེན་དུ་བབ་པའི་ཡོ་བྱད་དཔག་ཏུ་མེད་
པའི་གནང་སྦྱིན་མཛད་ཅིང་རྫོང་དཔོན་པས་བདག་རྐྱེན་ཕུན་སུམ་ཚོགས་པའི་
ཐུགས་ཁུར་བཞེས་སོ། །དེ་ནས་གནད་དེ་ཉིད་ལ་རབ་ཏུ་གནས་པ་ཞུས་པས།
ད་ལན་མིན་པ་རབ་གནས་བྱེད་པ་མི་འོང་བས་ད་ལན་རྒྱས་པ་ཞིག་བྱེད་
དགོས་གསུངས་ནས་རབ་ཏུ་གནས་པ་རྒྱས་པར་མཛད་དེ། གནས་དེ་ཉིད་ཀྱི་
གཙུག་ལག་ཁང་ དེ་ལ་གསང་སྔགས་མཁར་ཞེས་བྱ་བར་མིང་དུ་གདགས་
པའང་མཛད་དོ། །དེ་ནས་བྲག་དཀར་དུ་བྱོན། དེ་ནས་གྲུ་བཞིར་གདན་འདྲེན་
ཞུས་ནས་བྱོན་ཏེ། དེ་ཡང་འབྲས་སྤུངས་ནས་ཕྱགས་བཏེག་ནས་དགའ་ལྡན་དུ་
- 298 -



ལམ་རིམ་བླ་མ་བརྒྱུད་པའི་རྣམ་ཐར། །
མ་ཕེབས་ཀྱི་རིང་ལ་གང་དུ་སྤྱན་དྲངས་པ་ཐམས་ཅད་དུ་ད་ཡང་ཡང་འོང་བ་མི་
འོང་བས་ད་ལན་འགྲོ་དགོས་གསུངས་ནས་ཞལ་གྱིས་བཞེས་པར་མཛད་དོ། །
གྲུ་བཞིར་ཕེབས་པའི་ནུབ་གཎྜི་བརྡུངས་པའི་སྒྲ་ཆེན་པོ་གྲག་པས་ཐམས་ཅད་
ཐེ་ཚོམ་དུ་གྱུར་ནས་བརྟགས་ཀྱང་། མི་ཞིག་གིས་བརྡུངས་པ་མ་ཡིན་པར་ངེས་
པ་ཙམ་དུ་ཟད་ཀྱི། གཞན་དུ་ན་རྡུང་བར་བྱེད་པ་སུ་ཞིག་གིས་གནས་གང་དུ་
བརྡུངས་པ་སོགས་གང་དུའང་བརྟག་པར་མི་ནུས་པར་ཡུན་རིང་དུ་སྒྲ་ཤིན་ཏུ་
གྲག་ཅིང་གསུང་མཐོ་བ་རྡུང་བར་བྱེད་པ་ཞིག་བྱུང་ངོ༌། ། གཞན་ཡང་འབྲས་
སྤངས་ནས་ཡར་ལ་ཕྱགས་མ་བཏེག་པའི་གོང་ཙམ་གྱི་སྐབས་སུའང་། ས་ཆེན་
པོ་གློ་བུར་ཉིད་དུ་གཡོ་བ་དང་། ནམ་མཁའི་དབྱིངས་མཐའ་མི་མངོན་པའི་
ལམ་རིང་པོ་ནས་འོངས་པའི་འཇའ་ཚོན་རྣམ་པར་བཀྲ་བ་མཐའ་ཡས་པ་རི་བོ་
དགའ་ལྡན་གྱི་རྩེ་ལ་ཡང་དང་ཡང་དུ་ཟུག་པ་བྱུང་སྟེ། དེ་ནི་རྗེ་རིན་པོ་ཆེ་འདི་
ཉིད་འོད་གསལ་ཆོས་སྐུ་མངོན་དུ་མཛད་ནས་གཟུགས་ཀྱི་སྐུར་བཞེང་བ་དང་
མཉམ་དུ་ཕྱོགས་བཅུའི་ཞིང་རབ་འབྱམས་ཐམས་ཅད་དུ་སྤྲུལ་བ་འགྱེད་པར་
མཛད་ པས། ཕྱོགས་ བཅུའི་ སངས་ རྒྱས་ ཀྱི་ ཞིང་ དག་ ནས་ མཆོད་ རྫས་ སྣ་
ཚོགས་ཐོགས་པའི་ལྷ་བགྲང་བ་ལས་འདས་པས་བསུ་བ་བྱས་པ་ཡིན་པར་
གདོན་མི་ཟ་སྟེ། དཔལ་འཁོར་ལོ་སྡོམ་པའི་རྩ་རྒྱུད་ལས། འཁོར་ལོ་སྡོམ་པའི་
རྣལ་འབྱོར་པ་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་དག་འཆི་བའི་
དུས་བྱེད་པ་ན་དཔའ་བོ་དང་དཔའ་མོ་བགྲང་བ་ལས་འདས་པས་མཆོད་པའི་
བྱེ་བྲག་སྣ་ཚོགས་པ་ཐོགས་ཏེ་མཁའ་སྤྱོད་དུ་འཁྲིད་པར་གསུངས་ནས། རྗེ་
བདག་ཉིད་ཆེན་པོ་འདི་ལྟ་བུ་འོད་གསལ་ཆོས་སྐུ་མངོན་དུ་མཛད་ནས་ཟུང་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
འཇུག་གི་སྐུར་བཞེངས་པ་ལ་ཕྱོགས་བཅུའི་དཔའ་བོ་དང་དཔའ་མོ་ཐམས་ཅད་
ཀྱིས་མཆོད་པ་བྱེད་པ་དང༌། ཞིང་གང་དང་གང་དུ་བྱོན་པ་དེ་དང་དེར་མཆོད་
པའི་བྱེ་བྲག་སྣ་ཚོགས་ཐོགས་པས་བསུ་བ་བྱེད་པ་ལྟ་ཅི་སྨོས་སོ། །
དེ་ནས་གྲུ་བཞི་ནས་ཕྱགས་བཏེག་ནས་དགའ་ལྡན་དུ་ཕེབས་པ་ན་ཐོག་
མར་ཡངས་པ་ཅན་གྱི་གཙུག་ལག་ཁང་ཆེན་པོར་བྱོན་ཏེ་འདིར་ད་ཡང་ཡང་
འོང་བ་མི་འོང་བས་མཆོད་གཏོར་རྒྱ་ཆེར་ཤོམས་གསུངས་ནས་སྟོན་པའི་སྐུ་
དང་། གཞལ་ཡས་ཁང་རྣམས་དང་
། ཡི་དམ་གྱི་དྲུང་དུ་མཆོད་པ་དང་གཏོར་མ་
རྒྱ་ཆེར་མཛད་དེ་གསོལ་བ་གདབ་པ་དང་སྨོན་ལམ་གྱི་རིམ་པ་ལ་སོགས་པ་
མང་དུ་མཛད། དེ་ནས་འདུ་ཁང་དུ་དགེ་འདུན་གྱི་མང་ཇ་འདྲེན་པ་ཞིག་གིས་
གདན་དྲངས་པས་ཚོགས་ཀྱི་དབུས་སུ་ཕེབས་ཏེ་སྦྱིན་བདག་སོགས་ཀྱི་ཆེད་དུ་
ཞུ་བ་སུའང་མེད་པར་བདེ་བ་ཅན་གྱི་སྨོན་ལམ་རྒྱས་པར་དགེ་འདུན་ཚོགས་པ་
རྒྱ་མཚོའི་དབུས་སུ་ཤིས་བརྗོད་དང་བཅས་པ་མཛད་དེ། ཕྱི་རབས་ཀྱི་གདུལ་
བྱ་རྣམས་ལ་རྗེ་ཉིད་ཀྱིས་ཇི་ལྟར་གསུངས་པའི་མདོ་སྔགས་ཡོངས་སུ་རྫོགས་
པའི་ལམ་སྲོལ་བཟང་པོ་འདི་ཉིད་མི་ཉམས་ཤིང་གོང་ནས་གོང་དུ་འཕེལ་བའི་
རྟེན་འབྲེལ་བསྒྲིག་པའི་ཕྱིར་འདུས་པ་རྒྱ་མཚོའི་དབུས་སུ་བྱོན་ནས་ཐུགས་
སྨོན་ དང་ བཀྲ་ཤིས་ དེ་ ལྟར་ མཛད་ དོ། །དེ་ ནས་ གཟིམ་ ཁང་དུ་ཕེབས་ཏེ་
བཞུགས་གདན་ལ་བཞུགས་པ་ན། ད་ནི་རང་རེའི་དགོན་པ་རང་དབང་ཐོབ་པ་
འདིར་སླེབ་བྱུང་བས་བློ་བདེའོ། །ཞེས་བཀའ་སྩལ། དེའི་ཉིན་མོ་འདས་པའི་
མཚན་མོའི་གུང་ཐུན་ལ་བབ་པ་ཙམ་ནས་སྐུ་ཁམས་ཅུང་ཞིག་བསྙེལ་བའི་ཚུལ་
བསྟན་ཏེ། དེའི་སང་ཉིན་ནས་དགེ་འདུན་ཐམས་ཅད་ཀྱིས་ཀྱང་སྐུ་རིམ་ལ་
- 300 -



ལམ་རིམ་བླ་མ་བརྒྱུད་པའི་རྣམ་ཐར། །
འབད་པ་འདོན་པར་མཛད། དེ་ལྟ་ནའང་སང་གི་ཉི་ཕྱེད་ཙམ་བར་དུ་སྐུ་ལུས་
ཀྱི་ཆ་སོ་སོ་ལ་བསྙན་ཟུག་ཏུ་མངོན་པར་ཅུང་ཟད་ཡོད་གསུངས་པ་མ་གཏོགས་
དེ་ནས་བསྙུན་ཟུག་ཀྱང་ཆེན་པོ་མེད་པར་ཅུང་ཟད་ཐུགས་ཉོག་པར་གསལ་
ཙམ་གྱི་བར་ལ་ཉིན་ཞག་གཉིས་ཀྱི་རིང་དུ་སྐུ་རིམ་བསྒྲུབས། དེའི་ཚེ་སྲས་ཀྱི་
ཐུ་བོ་རྗེ་དར་མ་རིན་ཆེན་ལ་བསྟན་པའི་བྱ་བ་མཛད་ཚུལ་འདི་ལྟར་དགོས་བྱ་
བ་ལ་སོགས་པའི་ཞལ་ཏ་ཞིབ་པར་སྔ་མོ་ནས་གནང་ཚར་བས་དེའི་ཚེ་རྒྱས་
པར་མ་གསུངས་ཤིང་། དབུ་ཞྭ་སྣེ་རིང་དང་གོས་བེར་ཞིག་གནང་སྟེ་དོན་གྱིས་
རྒྱལ་ཚབ་ཏུ་བསྐོ་བར་མཛད། གནས་ བརྟན་ རིན་ ཆེན་ རྒྱལ་ མཚན་ པ་ ལ་
སོགས་པ་སྐུ་དྲུང་ན་འཁོད་པ་ལ། ཚུལ་འདི་ཤེས་པར་གྱིས་ལ་བྱང་ཆུབ་ཀྱི་
སེམས་སྒོམས་ཤིག་ཅེས་སོགས་ ཙམ་ གསུངས། གཞན་སྐུ་ཁམས་ཅུང་ཟད་
བསྙེལ་བའི་ཚུལ་བསྟན་པའི་རིང་ལའང་སྔར་གྱི་ཐུན་བཞིའི་རྣལ་འབྱོར་དང་
བདག་འཇུག་ལ་སོགས་པའི་ཐུགས་དམ་གྱི་རིམ་པ་རྣམས་ འཆག་མེད་དུ་
མཛད་པ་དང་། གཞན་ཡང་གཙོ་བོར་ནང་གི་ཏིང་ངེ་འཛིན་ལ་མཆོག་ཏུ་གཞོལ་
བའི་ཐུགས་དམ་ལ་ཁོར་ཡུག་ཏུ་བཞུགས་པར་གྱུར་ཏོ། །དེ་ནས་ཉི་ཤུ་བཞིའི་
དགོངས་མོ་བཅོམ་ལྡན་འདས་བདེ་མཆོག་འཁོར་ལོའི་མཆོད་པ་རྒྱས་པར་ཞིག་
མཛད་དེ་དེའི་ཚེ་ཀ་པཱ་ལ་མར་མེད་པ་ཞིག་ཁྱེར་ཤོག་གསུངས་ནས་དེས་ནང་
མཆོད་བྱིན་རླབས་རྒྱས་པ་ཞིག་མཛད་དེ། བདག་ཉིད་ཀྱིས་བདུད་རྩི་མྱང་བ་
ལན་སུམ་ཅུ་རྩ་གཉིས་སམ། བཅུ་དྲུག་ཕྲག་གཉིས་སུ་མཛད་པ་ལ། དེ་ཡང་
བདེ་མཆོག་གི་མཆོད་པ་དེ་དང་འབྲེལ་བས་དེ་ཉིད་ཀྱི་དབང་དུ་མཛད་པ་ཡིད་
ལ་རིག་ཅིང་། གཞན་དུ་ན་ལྷའི་འཁོར་ལོ་འདི་འདྲ་བ་ཞིག་གི་དབང་དུ་མཛད་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་ནས་བདུད་རྩི་མྱང་བ་མཛད་དོ་ཞེས་བྱ་བར་ནི་སུས་ཀྱང་ཁོང་དུ་མ་ཆུད་དེ།
སྐུ་དྲུང་ན་འཁོད་པ་ཁ་ཅིག་ནི་གྲངས་ལ་དཔགས་ནས་བཅོམ་ལྡན་འདས་
དཔལ་གསང་བ་འདུས་པའི་སྒོ་ནས་མཛད་པར་ཡང་རྟོགས་སོ། །གཞན་ཡང་
དེ་དག་གི་ཚེ་ཡི་དམ་གྱི་ཁྱད་པར་མངོན་སུམ་དུ་གཟིགས་པ་ལ་སོགས་པའི་
གཟིགས་སྣང་ཁྱད་པར་ཅན་མང་དུ་ཡོད་པའི་རྣམ་པ་དུ་མ་མངོན་མོད་ཀྱི། སྐུ་
དྲུང་ན་འཁོད་པ་དག་གིས་ ཇི་ ལྟར་མཆིས་པ་ཞུ་བར་མ་ནུས་སོ། །དེ་ནས་
མཚན་མོའི་རིང་ལ་ཐུགས་དམ་ལ་རྩེ་གཅིག་ཏུ་བཞུགས་ཏེ། དེ་ཡང་ཕྱི་རོལ་
ནས་མངོན་པ་ལ་རྡོ་རྗེ་བཟླས་པ་ལ་སོགས་པ་མཛད་པ་ཤས་ཆེ་བར་མངོན་ནོ་
ཞེས་ཟེར་ཏེ། མདོར་ན་འཆི་བ་འོད་གསལ་ཆོས་སྐུ་དང་སྲེ་བའི་མན་ངག་
རྣམས་ཐུགས་ཉམས་སུ་བསྟར་བ་ཡིན་པར་ངེས་སོ། །དེའི་སང་ཉིན་ཉི་ཤུ་ལྔའི་
སྔ་དྲོ་དང་པོ་ནས་ཞབས་རྡོ་རྗེ་སྐྱིལ་མོ་ཀྲུང་དུ་མཛད། ཕྱག་གཉིས་མཉམ་པར་
བཞག་སྟེ་ཐུགས་དམ་ལ་རྩེ་གཅིག་ཏུ་བཞུགས་པ་ལས་ཉི་མར་ཤར་རྗེས་ཙམ་
ལ་སྟོང་པ་གསུམ་རིམ་གྱིས་ཐིམ་ནས་ཐམས་ཅད་སྟོང་པ་འོད་གསལ་དོན་དམ་
པའི་བདེན་པ་མངོན་དུ་མཛད་དེ་ནང་དུ་འོད་གསལ་ཆོས་སྐུ་མངོན་དུ་མཛད་པ་
དང་དུས་མཉམ་དུ་ཕྱིའི་སྐུ་ལུས་འགྱུར་ཏེ། ཞལ་གྱི་དཀྱིལ་འཁོར་དེ་གོང་ཅུང་
ཟད་སྐུ་ཁམས་བསྙེལ་བ་སོགས་ཀྱིས་སྔར་ལས་སྐུ་མདངས་ཅུང་ཞིག་ཆུང་བར་
ཡོད་ནའང་། དེའི་ཚེ་གློ་བུར་དུ་ཞལ་གྱི་དཀྱིལ་འཁོར་ཟླ་བ་ལྟར་རྒྱས་པར་གྱུར་
ཏེ་སྐུའི་ཆ་ཐམས་ཅད་འོད་ཀྱི་ལུས་ཅན་གྱི་ལྷ་བུ་གཞོན་ནུ་ལྟར་གྱུར་ཅིང་། སྐུའི་
ཤ་ཞུ་བ་དང་། ལྟར་ལྟར་པོར་གྱུར་པ་དང༌། ཁམ་ཁུམ་དུ་གྱུར་པ་ལ་སོགས་པ་
ཅུང་ཟད་ཀྱང་མེད་ལ། སྔར་གྱི་སྐུའི་གཉེར་མ་རྣམས་ཀྱང་སྒྲའི་རྩེ་མོ་བརྒྱར་
- 302 -



ལམ་རིམ་བླ་མ་བརྒྱུད་པའི་རྣམ་ཐར།
བཤགས་པའི་ཚོད་ཙམ་དུའང་ཐམས་ཅད་ཀྱི་ཐམས་ཅད་དུ་མེད་པར་གྱུར་ཏེ་
བལྟ་བར་མི་བཟོད་པའི་འོད་ཀྱི་ཕུང་པོ་དང་ལྡན་ཞིང་། དེ་ཡང་ཁ་ཅིག་ནི་སྐུའི་
འོད་དམར་སེར་དུ་སྣང་ངོ་ཞེས་ཟེར། ཁ་ཅིག་ནི་དཀར་སེར་དུ་སྣང་ངོ་ཞེས་
ཟེར། ཁ་ཅིག་ནི་གསེར་བཙོ་མ་ལྟ་བུར་སྣང་ངོ་ཞེས་ཟེར་ཏེ། ལོ་བཅུ་དྲུག་ལོན་
པའི་ན་ཚོད་དང་ལྡན་པའི་ལྷའི་ལུས་ཅན། ཇི་ལྟར་འཇམ་དཔལ་གཞོན་ནུར་
གྱུར་པ་རྒྱན་དང་ཆ་ལུགས་སྤངས་ནས་ནང་དུ་ཡང་དག་འཇོག་ལ་མཉམ་པར་
བཞག་པ་ཇི་ལྟ་བ་དེ་ལྟར་གྱུར་ཏོ། །འདི་ནི་ཆོས་ཉིད་ཡིན་ཏེ་ཐེག་པ་ཐུན་མོང་
བ་ལ་ཡང་། གང་གི་རྒྱུད་ལ་མཐོང་བའི་ལམ་སྐྱེས་པ་དང་། དགྲ་བཅོམ་པ་
མངོན་དུ་བྱས་པ་ལ་སོགས་པའི་སྒོ་ནས་བདུད་རྩི་ཐོབ་པར་གྱུར་པ་ན། དབང་
པོ་ཡོངས་སུ་གསལ་ཞིང་། བཞིན་གྱི་མདོག་ནི་དག་ལ། པགས་པའི་མདོག་ནི་
དཀར་བ་ལ་སོགས་པ་ལུས་ཀྱི་མདངས་སྔར་ལས་གནས་འགྱུར་བ་འབྱུང་བར་
འདུལ་བ་ལུང་ལས་གསུངས་སོ། །དེ་བས་ན་རྗེ་འདི་ཡང་དེའི་ཚེ་འོད་གསལ་
དོན་དམ་པའི་བདེན་པ་མངོན་དུ་མཛད་དེ། འཆི་བ་ཆོས་ཀྱི་སྐུར་བསྒྱུར་བའི་སྒོ་
ནས་ བར་ དོ་སྒྱུ་མའི་སྐུར་བཞེངས་ཏེ། བར་དོ་ལོངས་སྤྱོད་ རྫོགས་ པའི་ སྐུ་
མཆོག་གི་དངོས་གྲུབ་ཀྱི་གོ་འཕང་མཐར་ཐུག་པ་མངོན་དུ་མཛད་པ་ཡིན་ནོ་
ཞེས་ནང་ཐུགས་ཀྱི་སྲས་གཅིག་མཁས་གྲུབ་སྨྲ་བའི་ཉི་མ་དང་གྲུབ་ཆེན་འཇམ་
དཔལ་རྒྱ་མཚོ་སོགས་ རྗེའི་ཐུགས་སྲས་རྣམས་མཐུན་པར་གསུངས་སོ། །དེ་
ལྟར་རྗེ་རིན་པོ་ཆེས་འོད་གསལ་ཆོས་སྐུ་མངོན་དུ་མཛད་ནས་འོད་གསལ་དེ་
ལས་བཞེངས་པ་དང་དུས་མཉམ་དུ་མཚན་དཔེས་སྤྲས་པའི་གཟུགས་ཀྱི་སྐུ་
འདུས་པའི་རྩ་རྒྱུད་ལས། དཔག་ཚད་བརྒྱ་ཡི་ཁྱོན་ཙམ་དུ། །རྡོ་ རྗེ་འབར་བའི་
རྗེ
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འོད་དག་གིས། །རྒྱན་རྣམས་ཀུན་གྱིས་བརྒྱན་པ་ཡི། །དག་པའི་བདག་ཉིད་སྣང་
བར་འགྱུར། །ཚངས་པ་དྲག་པོ་ལ་སོགས་ལྷས། །ནམ་ཡང་མཐོང་བར་མི་ནུས་
སོ། །ཞེས་གསུངས་པ་ལྟར་ནམ་མཁའི་དབྱིངས་ཐམས་ཅད་འོད་ཟེར་ གྱི་དྲ་
བས་འགེངས་ཤིང་། ཚངས་པ་དང་བརྒྱ་བྱིན་ལ་སོགས་པའི་ལྷ་མཐུ་བོ་ཆེ་དག་
གིས་ཀྱང་མཐོང་བར་མི་ནུས་ན་གཞན་དག་གིས་ལྟ་ཅི་སྨོས་པ་ཡེ་ཤེས་ཀྱི་སྐུ་
ནམ་མཁའ་མ་ཟད་ཀྱི་བར་དུ་འགྱུར་བ་མེད་པ། གསུང་ཚངས་པའི་དབྱངས་
འགག་པ་མེད་པ། ཐུགས་བདེན་པ་གཉིས་མངོན་སུམ་དུ་གཟིགས་པ་ལས་
ནམ་ཡང་ཉམས་པ་མེད་པ། སྐུ་ལས་སྤྲུལ་པ་ཕྱོགས་བཅུར་སྤྲོས་པས་ནམ་
མཁའི་དབྱིངས་ཐམས་ཅད་ཁྱབ་པས་སེམས་ཅན་རྣམས་ལ་གང་ལ་གང་འདུལ་
གྱི་དོན་མཛད་བཞིན་དུ་ཞིང་འདིའི་གདུལ་བྱ་རྣམས་ཀྱི་དོན་དུ་སྔར་ལྷག་པའི་
ལྷ་མང་པོས་ལུང་བསྟན་པ་ལྟར་དགའ་ལྡན་ཆོས་ཀྱི་ཕོ་བྲང་དུ་ཕེབས་ནས་རྗེ་
བཙུན་བྱམས་པ་མགོན་པོའི་སྲས་ཀྱི་ཐུ་བོའི་ཚུལ་བཟུང་བ་འཇམ་དཔལ་སྙིང་
པོ་ཞེས་བྱ་བ་དགའ་ལྡན་གྱི་ལྷ་རྣམས་ཀྱིས་གཙོས་ཕྱོགས་བཅུའི་ཞིང་ནས་
འདུས་པའི་གདུལ་བྱ་སའི་རྡུལ་དང་མཉམ་པ་དག་ལ་ཐེག་པ་ཆེན་པོའི་ཆོས་ཀྱི་
དགའ་སྟོན་འགྱེད་ཅིང་བཞུགས་སོ། །དེ་ནས་སྲས་ ཀྱི་གཙོ་བོ་རྣམས་ ཀྱིས་
གཙོས་དགའ་ལྡན་དུ་ སྙུག་མར་གནས་པ་རྣམས་དང༌། ཕྱོགས་ཕྱོགས་ནས་
འདུས་པའི་དད་ལྡན་བགྲང་བ་ལས་འདས་པ་དག་དང་། དཀར་ཕྱོགས་ཀྱི་ལྷ་
དང་ཀླུ་ལ་སོགས་པ་ས་དང་བར་སྣང་གི་ཁྱོན་ཐམས་ཅད་ཡོངས་སུ་གང་བའི་
དད་ལྡན་དག་གིས་སྐུ་གདུང་རིན་པོ་ཆེ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་
མཆོད་པ་ཚད་མེད་པས་མཆོད་དེ་རྗེ་རིན་པོ་ཆེས་གངས་རིའི་ཁྲོད་འདིར་རྒྱལ་
-304 -



ལམ་རིམ་བླ་མ་བརྒྱུད་པའི་རྣམ་ཐར། །
བསྟན་ཡོངས་རྫོགས་གསར་དུ་འཛུགས་པར་མཛད་པ་འདི་ཉིད་ནམ་ཡང་རྒྱུན་
མི་ཆད་ཅིང་མི་ཉམས་པར་གནས་པའི་རྟེན་འབྲེལ་དུ་སྐུ་གདུང་རིལ་པོ་ཙན་
དན་གྱི་སྒྲོམ་གྱི་ནང་དུ་བཞུགས། དེ་ཡང་རིན་པོ་ཆེའི་སྒྲོམ་གྱི་ནང་དུ་བཞུགས་
ཏེ་དགའ་ལྡན་རྣམ་པར་རྒྱལ་བའི་གླིང་ཉིད་ན་ལྷ་དང་བཅས་པའི་འགྲོ་བ་
ཡོངས་ཀྱི་བསོད་ནམས་ཀྱི་ཞིང་དུ་བཞུགས་སོ། །དེ་ལྟར་རྗེ་རིན་པོ་ཆེས་སངས་
རྒྱས་འཇིག་རྟེན་དུ་སླར་བྱོན་པ་ལྟར་མདོ་སྔགས་ཀྱི་བསྟན་པ་ཡོངས་སུ་རྫོགས་
པ་རྒྱ་ཆེར་སྤེལ་བར་མཛད་པས་རྒྱུད་འཛིན་གྱི་སློབ་མ་ཕྱོགས་ཀྱི་ཐ་གྲུ་ཀུན་ཏུ་
བཞུགས་ པས་ མཐའ་ དག་ བརྗོད་ པར་ སུ་ཞིག་ གིས་ནུས། བསིལ་ ལྡན་ གྱི་
ལྗོངས་འདིར་བསྟན་པ་འཛིན་སྐྱོང་སྤེལ་གསུམ་མཛད་པའི་བསྟན་འཛིན་ཆེན་
པོ་ཇི་སྙེད་བྱོན་པ་དག་ཀྱང་བགྲང་བར་མི་ནུས་ལ། སྔོན་གྱི་མཁས་པ་དག་
གིས་གཙོ་བོ་དག་ལས་ཕྱོགས་ཙམ་རེ་བརྗོད་པ་ལའང་མང་དུ་མཆིས་ཤིང་།
བརྗོད་ཚུལ་ཡང་མི་འདྲ་བ་མང་དུ་སྣང་སྟེ། མཁས་གྲུབ་ནོར་བཟང་རྒྱ་མཚོས་
ནི་རྗེའི་ཐུགས་སྲས་བསམ་གྱིས་མི་ཁྱབ་པ་བྱུང་བ་རྣམས་ཀྱི་ནང་ནས་ཁྱད་པར་
དུ་འཕགས་པ་འགའ་ཞིག་བརྗོད་པ་ནི། གཙང་ནས་རྒྱལ་ཚབ་དར་མ་རིན་ཆེན་
སོགས་ དགུ །དབུས་ནས་ འདུལ་ འཛིན་ གྲགས་ པ་ རྒྱལ་ མཚན་ སོགས་བཅུ་
གསུམ། ཁམས་ནས་ཚ་ཁོ་མཁན་ཆེན་ངག་དབང་གྲགས་པ་སོགས་ལྔ། མངའ་
རིས་ནས་བྱང་སེམས་ཤེས་རབ་བཟང་པོ་སོགས་ལྔ་རྣམས་གཙོ་བོར་མཛད་དེ།
དེ་དག་གི་མཚན་རྣམས་ནི་མཁས་གྲུབ་ནོར་བཟང་རྒྱ་མཚོ་ཉིད་ཀྱིས་མཛད་
པའི་རྗེའི་བུ་སློབ་བྱུང་ཚུལ་དུ་གསལ་ལོ། །རྗེ་རིན་པོ་ཆེ་ལ་མི་ཕྱེད་པའི་དད་པ་
ཅན་བཟང་བཟང་ནེ་རིང་པ་འཆི་མེད་རབ་རྒྱས་ཀྱིས་ནི་རྗེའི་ཐུགས་སྲས་གཙོ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བོ་རྣམས་བསྡུས་པའི་སྡོམས་འདི་ལྟར་མཛད་དེ། ལུང་བསྟན་རྣམ་དག་ཡོད་
པའི་བུ་ཆེན་ཐུགས་སྲས་བདུན། སྔོན་དུས་བྱ་བྲལ་མཛད་དུས་ཀྱི་ཕྱག་ཕྱི་བ་
བློས་བཏང་བརྒྱད། སྐུ་བརྙན་དུས་བསྙན་གཡོག་དང་། སྐུ་རིམ་རྐང་ཚུགས་
མཛད་པའི་བུ་ཆེན་བདུན། གདན་སའི་ལུགས་གཉིས་སྤེལ་བའི་བུ་ཆེན་མཁས་
གྲུབ་བརྒྱད། ཡི་གེས་ཐུགས་ཟིན་པའི་བུ་ཆེན་གསུམ། འཕྲིན་ལས་རྩོད་པ་
མེད་པའི་བུ་ཆེན་གསུམ། སྒྲུབ་པ་གཙོ་བོར་མཛད་པའི་བུ་ཆེན་རྟོགས་ལྡན་གྱི་
མཚན་ཅན་བཞི་དང་། རི་སྒྲུབ་ གཉིས། གཞུང་ ལུགས་ རབ་འབྱམས་མཁྱེན་
པའི་མཁས་མཆོག་གཉིས། སྟོད་སྨད་ཀྱི་ཤེས་རབ་བཟང་པོ་རྣམ་གཉིས། བྱང་
སེམས་ རྣམ་ གཉིས། སེམས་ དཔའ་ རྣམ་ གཉིས། གྲགས་ པ་ རྣམ་ གཉིས།
བཀའ་བབ་ཀྱི་བུ་ཆེན་དྲུག །སྡེ་དཔོན་གྲུབ་ཐོབ་ཀྱི་བུ་ཆེན་རྩོད་མེད་གསུམ།
རིགས་རུས་ ཁུངས་བཙུན་ གྱི་མཁས་གྲུབ་རྣམ་པ་གསུམ། རྒྱལ་ཚབ་བསྟན་
འཛིན་གྱི་བུ་ཆེན་རིན་པོ་ཆེ་རྣམ་གསུམ། སྡེ་དཔོན་ཐུགས་གྲོལ་གྱི་མཁས་པ་
གཅིག །བྱ་བཏང་སྦས་པའི་གྲུབ་ཐོབ་གཅིག །མཁས་མཆོག་ཡོངས་གྲགས་
ཀྱི་ཆོས་རྗེ་གཉིས། བྱ་བཏང་ཡོངས་གྲགས་ཀྱི་གྲུབ་ཐོབ་གཅིག་ཅེས་སྡེ་ཚན་
ཚོམས་སུ་བགྲངས་སོ། །དེ་དག་སོ་སོའི་མཚན་དང་། ངོས་འཛིན་ནི་ཁོང་པས་
མཛད་ པའི་ རྗེའི་རྣམ་ཐར་ གསེར་ གྱི་མཆོད་སྡོང་དུ་གསལ་ལོ། །པཎ་ཆེན་
བསོད་ནམས་གྲགས་པས་མཛད་པའི་ཆོས་འབྱུང་ཡིད་ཀྱི་མཛེས་རྒྱན་དུ་རྗེ་
རིན་པོ་ཆེའི་སློབ་མ་གཙོ་བོ་དག་སྡེ་ཚན་སྡེ་ཚན་དུ་བྱས་ནས་ཚོམས་སུ་བསྡུས་
པ་ནི། བླ་མ་ཆོས་འབྲེལ་གསན་པ་གསུམ། བྱ་བྲལ་ལ་མ་ཕེབས་གོང་གི་སློབ་
མ་ལྔ་ཚར་བཞི། བྱ་བྲལ་ལ་ཐེགས་དུས་ཀྱི་འཁོར་དག་པ་རྣམ་བརྒྱད། སྲས་ཀྱི་
- 306 -



ལམ་རིམ་བླ་མ་བརྒྱུད་པའི་རྣམ་ཐར།
ཐུ་བོ་གཉིས། གཉིས་པོ་དེའི་སྟེང་དུ་འཇམ་དཀར་བ་བསྣན་ཏེ་གསང་བདག་
གིས་ ལུང་ བསྟན་ པའི་ འཁོར་ ཁྱད་ འཕགས་ གསུམ། ནང་ ཐུགས་ ཀྱི་ སྲས་
གཅིག །འཕྲིན་ལས་ནམ་མཁའ་དང་མཉམ་པའི་བུ་ཆེན་བཞི། དབུས་གཙང་
བསྟན་པའི་སྒྲོན་མེ་བཅུ། གཞན་དོན་ལྷུན་གྱིས་གྲུབ་པའི་སེམས་དཔའ་དྲུག །
མི་དབང་གཙུག་ན་མཛེས་པའི་ཏི་ཤྲཱི་གཉིས། རྒྱ་ཆེན་མང་དུ་ཐོས་པའི་དབོན་
སྲས་གཉིས། སྦྱངས་པའི་ཡོན་ཏན་འཛིན་པའི་ཅོག་པུ་བ་ཆེ་ཆུང་གཉིས། རྣམ་
དཔྱོད་ཕུལ་དུ་བྱུང་བའི་མཁས་པ་གཉིས། བསྟན་པ་ཕྱོགས་མཐར་སྐྱོང་བའི་
དར་ཆེན་དྲུག །སྐད་གཉིས་སྨྲ་བའི་ལོ་ཙཱ་བ་གཉིས། ས་སྐྱོང་ཆོས་རྗེ་དྲུག །
གསུང་རབ་མང་དུ་མཁྱེན་པའི་བསྟན་འཛིན་བརྒྱད། མདོ་རོང་གི་མཁས་པ་
བཞི། མཁའ་ སྤྱོད་གྲུབ་ པའི་ གདུང་ རྒྱུད་ གཉིས། ཡ་མཚན་ཅན་ གྱི་ སྐྱེས་བུ་
གཉིས། སྐྱེ་དགུའི་གཙུག་རྒྱན་སྤྱན་སྔ་བརྒྱད། ཁྲི་སྟེང་མཛེས་པའི་བླ་ཆེན་བཞི།
ཚོགས་པ་སྐྱོང་བའི་མཁན་པོ་བཞི། སྡེ་དགོན་ཕྲ་མོའི་ཆེན་པོ་ལྔ། དབང་བཞི་
སྐུར་བའི་ཆོས་བསྒོ་བ་གཉིས། ལུང་རིགས་སྨྲ་བའི་དཀའ་བཅུ་བ་བཞི། ཚིག་
དོན་སྨྲ་བའི་དཀའ་བཞི་བ་བཅུ། བརྟུལ་ཞུགས་འཛིན་པའི་ཇོ་སྟན་བཞི། ཚུལ་
ཁྲིམས་རྣམ་པར་དག་པའི་གནས་བརྟན་དྲུག །ཚེ་བློས་བཏང་གི་རྟོགས་ལྡན་
ལྔ། ལྷ་གཟིགས་གྲགས་པ་རྒྱ་མཚོ་སོགས་བསྟན་འཛིན་བཅོ་ལྔ་རྣམས་སྡེ་ཚན་
དུ་བྱས་ཏེ་བགྲངས་སོ། །འདི་དག་གི་མཚན་དང་ངོས་འཛིན་རྣམས་ཆོས་འབྱུང་
དེ་ཉིད་དུ་གསལ་ལོ། །འདིར་ནི་ཐམས་ཅད་བརྗོད་པར་མི་ནུས་ཀྱི་སྲས་ཀྱི་ཐུ་
བོ་གཉིས་སོགས་ཡོངས་སུ་གྲགས་པ་འགའ་ཞིག་གི་རྣམ་ཐར་བརྗོད་པར་
བྱའོ།། །།
- 307 -



མེས་པོའི་ཤུལ་བཞག་ལས། – ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ਸਰਬਲ ਨਾ ਨਰਮਾ
ཀཟླ་ཀྱང་ཁm= རྒྱལ་ཚབ་དར་མ་རིན་ཆེན་གྱི་རྣམ་ཐར་
ཁ་གཏཁཊ །ཁ་ཎར་ཏུ་བཞུགས་སོ། །
། དེ་ལ་སྲས་ཀྱི་ཐུ་བོ་རྒྱལ་ཚབ་དར་མ་རིན་ཆེན་ནི། སྔོན་དུས་ཡུན་རིང་
པོ་ནས་བྱང་ཆུབ་མཆོག་ཏུ་ཐུགས་བསྐྱེད་དེ་རྒྱལ་སྲས་ཀྱི་སྤྱོད་པ་རླབས་པོ་ཆེ་
ལ་སློབ་བཞིན་པ་ལས། ཞིང་འདིར་འཇམ་མགོན་བླ་མའི་བསྟན་པ་སྤེལ་བའི་
སླད་དུ་སྨོན་ལམ་གྱི་མཐུས་བྱོན་པ་ཞིག་སྟེ། སེམས་དཔའ་ཆེན་པོ་འདི་གང་དུ་
འཁྲུངས་པའི་ཡུལ་ནི། དམ་པ་དུ་མས་བྱིན་གྱིས་བརླབས་ཤིང་བཀྲ་ཤིས་པའི་
དགེ་མཚན་དུ་མ་དང་ལྡན་པ་གཙང་མྱང་སྟོད་ཀྱི་སའི་ཆ་རི་ནང་ཞེས་བྱ་བ་སྟེ་རི་
ནང་གི་ལུང་ལག་མཛོ་ཆད་ཅེས་བྱ་བར་ཡབ་བློན་པོ་རྦའི་རིགས་རྒྱུད་རྟ་དཔོན་
བ་དང༌། ཡུམ་ཇོ་མོ་ཤེས་རབ་ཅེས་བྱ་བའི་སྲས་སུ་རབ་བྱུང་དྲུག་པའི་ཤིང་ཕོ་
འབྲུག་ གི་ལོ་ལ་བཀྲ་ཤིས་པའི་དགེ་མཚན་དུ་མ་དང་བཅས་ཏེ་འཁྲུངས།
དགུང་ལོ་བཅུ་བཞེས་པ་ཆུ་མོ་གླང་གི་ལོ་གདན་ས་ཆེན་པོ་གནས་རྙིང་དུ་མཁན་
ཆེན་རིན་ཆེན་རྒྱལ་མཚན་པ་དང་། བྲག་ཐོག་པ་གཞོན་ནུ་ཚུལ་ཁྲིམས་གཉིས་
ལ་མཁན་སློབ་བཞུས་ནས་ཚིགས་སྔ་མ་དགེ་ཚུལ་གྱི་སྡོམ་པ་མནོས། མཚན་
དར་མ་རིན་ཆེན་ཞེས་གསོལ། དེ་ནས་མཁན་སློབ་ཀྱི་སྤྱན་སྔར་ཇི་ལྟར་ཞལ་
གྱིས་བཞེས་པའི་སོ་ཐར་གྱི་བསླབ་བྱ་རྣམས་མིག་གི་འབྲས་བུ་ལྟར་བསྲུང་ཞིང་
སློབ་དཔོན་དཔལ་མགོན་པའི་དྲུང་དུ་ ཡི་གེ་ འབྲི་ཀློག་ཕུལ་དུ་ ཕྱིན་པར་
བསླབས། དེ་ནས་མཁས་པའི་དབང་པོ་ཀུན་དགའ་དཔལ་ཡོངས་འཛིན་དུ་
- 308 -



ལམ་རིམ་བླ་མ་བརྒྱུད་པའི་རྣམ་ཐར། ་་npཁ་ཏ་ ཀཎན་
བསྟེན་ཏེ་ ཚད་མ་རྣམ་འགྲེལ་དང་ཚད་མ་རྣམ་ངེས་ཆ་ལག་དང་བཅས་པ་
སྦྱངས། དེ་ནས་མཁས་པའི་དབང་པོ་རི་ནང་པ་རིན་ཆེན་རྡོ་རྗེ་ཡོངས་འཛིན་དུ་
བསྟེན་ཏེ་ཕར་ཕྱིན་གྱི་གཞུང་རྣམས་ལ་སྦྱངས། དེ་ནས་མཁས་པའི་དབང་པོ་
བྲན་མ་བྲག་ཁ་བ་ཆོས་རྗེ་དོན་གྲུབ་རིན་ཆེན་གྱི་དྲུང་དུ་མངོན་པ་ལ་སྦྱངས།
འདི་རྗེ་རིན་པོ་ཆེའི་དགེ་ཚུལ་གྱི་མཁན་པོ་ཆོས་རྗེ་དོན་གྲུབ་རིན་ཆེན་ཞེས་པ་
དེ་མིན་གྱི་དེ་དང་མཚན་གཅིག་པ་མྱང་སྟོད་པ་ཞིག་གོ །དེ་ནས་མཁས་པའི་
དབང་པོ་བློ་གྲོས་བཟང་པོའམ་དཀའ་བཞི་བ་བློ་གསལ་ཞེས་ཡོངས་སུ་གྲགས་
པ་དེའི་དྲུང་དུ་འདུལ་བ་སྦྱངས། གཞན་ཡང་ལོ་ཆེན་སྐྱབས་མཆོག་དཔལ་
བཟང་དང༌། ཤངས་པ་ཀུན་མཁྱེན་པ་སོགས་དགེ་བའི་བཤེས་གཉེན་དུ་མ་ལ་
མདོ་སྔགས་ཀྱི་ཆོས་མང་དུ་གསན། ཁྱད་པར་གངས་ཅན་གྱི་ཤིང་རྟ་ཆེན་པོ་རྗེ་
བཙུན་རེད་མདའ་བའི་ཞབས་རྡུལ་སྤྱི་བོས་བསྟེན་ཏེ་ཕར་ཕྱིན་ཚད་མ་འདུལ་
བ་མངོན་པ་དབུ་མ་སོགས་མདོ་ཕྱོགས་ཀྱི་གཞུང་རྣམས་དང་དཔལ་གསང་བ་
འདུས་པ་སོགས་སྔགས་ཀྱི་གཞུང་རྣམས་ཕལ་ཆེ་བ་གསན་ཏེ་རང་དང་གཞན་
གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་དུ་སོན་པའི་མཁས་པའི་དབང་པོར་
གྱུར་ཏེ་རྗེ་བཙུན་རེད་མདའ་བའི་སྲས་ཀྱི་ཐུ་བོ་གཞུང་ལུགས་རབ་འབྱམས་
ཤེས་པའི་བཤེས་གཉེན་བདུན་གྱི་ནང་ཚན་གཅིག་ཡིན་ནོ། །དེ་ནས་དཔལ་
ལྡན་ས་སྐྱ་སོགས་གཙང་ཕྱོགས་ཀྱི་ཆོས་གྲྭ་ཆེན་པོ་རྣམས་སུ་དཀའ་བཅུའི་གྲྭ་
སྐོར་མཛད་དེ་སྙན་པའི་ གྲགས་ པས་ སའི་སྟེང་ཁྱབ་པར་གྱུར་ཏོ། །དེ་ནས་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགུང་ལོ་ཉེར་ལྔ་བཞེས་པ་ས་ཕོ་འབྲུག་གི་ལོ་ལ་གཙང་ལ་སྟོད་ལྡོག་ལྷོ་པ་
ཆོས་རྗེ་ཀུན་དགའ་དཔལ་བས་མཁན་པོ། རྗེ་བཙུན་རེད་མདའ་བས་ལས་
སློབ། རྗེ་ གངས་ཅན་ཀུན་དགའ་དཔལ་བས་གསང་སྟོན་མཛད། འདུལ་བ་
འཛིན་པ་དཔལ་ལྡན་བློ་གྲོས་དང་བློ་གྲོས་མཚུངས་མེད་སོགས་དད་པའི་དགེ་
འདུན་ཉེར་གཉིས་ཀྱི་དབུས་སུ་བསྙེན་པར་རྫོགས་པའི་སྡོམ་པ་རྣམ་པར་དག་
པ་མནོས་ནས་བསླབ་པ་རིན་པོ་ཆེ་མིག་གི་འབྲས་བུ་ལྟར་གཅེས་སྤྲས་སུ་
མཛོད་དེ་འཕགས་མཆོག་ཉེ་བར་འཁོར་སླར་ཡང་གངས་རིའི་ཁྲོད་དུ་བྱོན་པ་
ཇི་ལྟ་བར་གྱུར་ཏོ། །དེ་ནས་དབུས་ཕྱོགས་ཀྱི་གྲྭ་ས་རྣམས་སུ་གྲྭ་སྐོར་མཛད་དེ་
རྩེད་ཐང་གི་གྲྭ་སྐོར་གྲུབ་ནས་རྗེ་རིན་པོ་ཆེ་གཉལ་སྟོད་རྭ་གྲོང་དུ་བཞུགས་
པའི་ཚེ་མཇལ་དུ་བྱོན། ཞལ་གྱི་དཀྱིལ་འཁོར་མཐོང་བ་ཙམ་གྱིས་དད་པའི་སྤུ་
ལོང་གཡོས་ཤིང་། སྐུ་མདུན་དུ་བཞུགས་ཏེ་ཆོས་ཀྱི་བཀའ་མཆིད་སྩོལ་བར་
ཞུས་པས་རྗེ་རིན་པོ་ཆེས་སེམས་དཔའ་ཆེན་པོ་འདི་རིན་པོ་ཆེ་ལྟ་བུའི་གདུལ་
བྱར་གཟིགས་ནས་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་
ལམ་གྱི་དཀའ་གནད་རྣམས་དྲི་མ་མེད་པའི་རིགས་པའི་ལམ་ནས་དྲངས་ཏེ་རྒྱ་
ཆེར་གསུངས་པས་ཡིད་ཆེས་ཀྱི་དད་པ་བརྟན་པོ་འཁྲུངས་ཏེ་འདི་ལྟ་བུའི་དམ་
པའི་མགོན་ལ་བསྟེན་པ་ལས་ལྷག་པ་གང་ཡང་མ་མཆིས་ཤིང་། རྒྱལ་བའི་
གདུང་འཚོབ་བཤེས་གཉེན་དམ་པ་འདི་ལྟ་བུ་བོར་ནས་གཞན་དུ་འགྲོ་བ་ག་ལ་
རིགས་སྙམ་དུ་ཞབས་ཀྱི་པདྨོ་ལ་སྤྱི་བོས་གཙུགས་ཏེ་ད་ནས་བཟུང་སྟེ་ཇི་སྲིད་
-310 -



ལམ་རིམ་བླ་མ་བརྒྱུད་པའི་རྣམ་ཐར། །
འཚོའི་བར་དུ་ཞབས་ཀྱི་པདྨོ་ལ་བསྟེན་ཆོག་པ་དགོས་ཞེས་གསོལ་བ་ནན་ཆེར་
བཏབ་པས་རྗེ་རིན་པོ་ཆེས་ཀྱང་དགྱེས་བཞིན་དུ་ཞལ་གྱིས་བཞེས། དེ་ནས་
བཟུང་སྟེ་རྗེ་རིན་པོ་ཆེའི་ཞབས་དྲུང་དུ་བཅར་བཞུགས་མཛད་ནས་བྱང་ཆུབ་
ལམ་གྱི་རིམ་པའི་ཁྲིད་དང་། བསྐྱེད་རྫོགས་ཀྱི་ཁྲིད་སོགས་མདོ་སྔགས་ཀྱི་ལུང་
ཁྲིད་མན་ངག་ཐམས་ཅད་ཡོངས་སུ་རྫོགས་པ་གསན། དེ་ཡང་ཐུགས་རབ་ཀྱི་
རླབས་ཕུལ་དུ་ཕྱིན་པས་རྗེ་རིན་པོ་ཆེས་ཆོས་གང་གསུངས་ཐམས་ཅད་ལན་
རེས་བུམ་པ་གང་བྱོ་ལྟ་བུར་ཐུགས་ལ་ཆུད་དེ། རྗེ་རིན་པོ་ཆེས་གནམ་རྩེ་ལྡེང་
དུ་འདུལ་བའི་བསླབ་བྱ་རྒྱས་པར་གསུངས་པའི་ཚེ་གང་གསུངས་ཐམས་ཅད་
ཐུགས་སུ་ཆུད་དེ། དེ་མ་ཐག་ཟིན་བྲིས་སུ་བཏབ་པ་བསླབ་བྱ་གནམ་རྩེ་ལྡེང་
མར་ཡོངས་སུ་གྲགས་པ་དང༌། རྗེ་རིན་པོ་ཆེས་སེ་ར་ཆོས་སྡིངས་སུ་མ་རྒྱུད་
རྫོགས་རིམ་དཔྱིད་ཐིག་གསུངས་པའི་ཚེ་གང་གསུང་ཐམས་ཅད་ཐུགས་སུ་ཆུད་
དེ་དེ་མ་ཐག་ཟིན་བྲིས་སུ་བཏབ་པ་རྫོགས་རིམ་དཔྱད་ཀྱི་ཐིག་ལེའི་ཟིན་བྲིས་
ལྟ་བུའོ། །དེ་ནས་ས་མོ་གླང་གི་ལོ་ཆོ་འཕྲུལ་མཆོད་པ་གྲུབ་རྗེས་དགའ་ལྡན་
རྣམ་པར་རྒྱལ་བའི་གླིང་འདེབས་པར་མཛད་ཚེ་སེམས་དཔའ་ཆེན་པོ་འདི་དང་
འདུལ་འཛིན་གྲགས་པ་རྒྱལ་མཚན་གཉིས་ཀྱིས་ཁུར་བཞེས་ཏེ་དགེ་འདུན་ལ་
གནང་བ་ཞུ་བ་དང་། རྡོ་བཏེག་པའི་མཐའ་ལས་བྱུང་བའི་རུང་ཁང་གཅོད་པ་
དང༌། ལག་གི་བླ་བསྐོ་བ་སོགས་འདུལ་བ་ནས་ཇི་ལྟར་གསུངས་པ་ཐམས་ཅད་
ཇི་བཞིན་ཕྱག་ལེན་ལ་བཏབ་པས་མཁར་ལས་ཀྱིས་ཀྱང་རྒྱལ་བའི་བསྟན་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཞི་ནས་གསོ་བའི་བྱ་བ་མཛད་ཅིང་། རྟག་ཏུ་ངུས་ཆོས་འཕགས་བསྟེན་པ་ཇི་
ལྟ་བ་བཞིན་དུ་ལུས་སྲོག་ལོངས་སྤྱོད་གང་ལའང་མི་ལྟ་བར་རྗེ་རིན་པོ་ཆེའི་
བཀའ་བཞིན་བསྒྲུབ་པ་ལ་ནམ་ཡང་གཡེལ་བ་མེད་པར་མཛད་དོ། །དེ་ལྟར་
མཛད་པས་རྗེ་རིན་པོ་ཆེའི་སྲས་ཀྱི་ཐུ་བོར་གྱུར་ཏེ་རྗེ་རིན་པོ་ཆེ་ཞལ་བཞུགས་
དུས་ཉིད་ནས་ རྗེའི་སློབ་མ་ཕལ་ཆེར་བདག་ཉིད་ཆེན་པོ་འདིའི་ཞབས་ལ་
གཏུག་ཅིང་། རྗེ་རིན་པོ་ཆེས་རབ་བྱུང་བསྙེན་རྫོགས་གང་གནང་བ་ཐམས་ཅད་
བདག་ཉིད་ཆེན་པོ་འདིས་སྐྱོང་བར་མཛད་དོ། །དེ་ནས་ རྗེ་ རིན་པོ་ཆེ་ཞིང་
གཤེགས་པ་ལ་ཕྱོགས་པའི་ཚེ་ཇི་ལྟར་ལྷའི་བུ་དམ་པ་ཏོག་དཀར་པོས་འཛམ་
བུའི་གླིང་དུ་འབྱོན་པ་ལ་ཕྱོགས་པའི་ཚེ་མི་ཕམ་མགོན་པོ་རྒྱལ་ཚབ་ཏུ་དབང་
བསྐུར་བ་ཇི་ལྟ་བ་བཞིན་དུ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་པཎ་ཞྭ་སྣེ་
རིང་དང་ན་བཟའ་གོས་བེར་བཅས་བདག་ཉིད་ཆེན་པོ་འདི་ལ་གནང་སྟེ་རྒྱལ་
ཚབ་ཏུ་དོན་གྱིས་བསྐོ་བར་མཛད། དེ་ནས་དགུང་ལོ་ང་དྲུག་བཞེས་པ་ས་མོ་
ཕག་གི་ལོ་ཧོར་ཟླ་བཅུ་གཅིག་པའི་གཟའ་སྐར་དུས་སྦྱོར་བཟང་པོ་ལ་རི་བོ་
དགེ་ལྡན་དུ་རྒྱལ་བ་ཙོང་ཁ་པ་ཆེན་པོའི་རྒྱལ་ཚབ་ཏུ་དབང་བསྐུར་ནས་གདན་
ས་ལོ་བཅུ་གསུམ་བར་དུ་མཛད་དེ་བཤད་སྒྲུབ་གཉིས་ཀྱི་སྒོ་ནས་གདུལ་བྱ་
རྣམས་སྨིན་གྲོལ་ལ་འགོད་པར་མཛད་དོ། །བར་སྐབས་ཤིག་གནས་རྙིང་དུ་
བྱོན། དགེ་ འདུན་ རྣམས་ ལ་ ཆོས་ དང་ ཟང་ ཟིང་ གི་ སྐྱེས་རྒྱ་ཆེན་ པོ་ མཛད།
མཁན་ཆེན་རིན་ཆེན་རྒྱལ་མཚན་པ་དང་། མཁན་ཆེན་རིན་ཆེན་གྲུབ་པ་གཉིས་
- 312 -



ལམ་རིམ་བླ་མ་བརྒྱུད་པའི་རྣམ་ཐར། ། ་ ༌་་་་ །ཀོ་༡༩)
ལ་གན་གོས་རེ་ཕུལ། ཇ་དཀར་གྱི་མང་ཇ། དགེ་འདུན་རྣམས་ལ་དར་འགྱེད། །
མཚན་ཉིད་པ་དང་ཆོས་འཆད་སྤྱི་ལ་དགེ་རྒྱུན་ནར་མའི་གཞི་རྟེན་དང་གན་
གོས་རེ་འབུལ་བར་མཛད། ཁྱད་པར་ཞི་བར་གཤེགས་པའི་སྔ་ལོའི་གོང་ཙམ་
དུ་གནས་རྙིང་དུ་ཕེབས། མཁན་ཆེན་རིན་ཆེན་རྒྱལ་མཚན་པའི་ནང་རྟེན་གྱི་
དྲུང་དུ་གུ་གུ་ཤའི་མཎྜལ་རིན་པོ་ཆེ་སྣ་ཚོགས་ལས་གྲུབ་པའི་རྒྱན་དང་བཅས་
པ་དང་། དགེ་འདུན་རྣམས་ལ་མང་ཇ་མང་པོ་དང་། ཇ་དཀར་གྱི་གྲལ་འགྱེད།
འབུལ་རྐྱེན་བཟང་པོ་དང་བཅས་པ་མཛད། མཁན་ཆེན་རིན་ཆེན་གྲུབ་པ་ལ་
དངུལ་ ལས་ གྲུབ་ པའི་ རྒྱལ་ བ་ རིགས་ ལྔ། དངུལ་གྱི་ སྤྱི་ བླུགས། ན་བཟའ་
སོགས་འབུལ་བ་མཛད། དེ་དུས་མཁས་གྲུབ་རྗེ་དང་ཞལ་འཛོམ་སྟེ་དགའ་
ལྡན་གྱི་གདན་སར་ཕེབས་དགོས་པའི་བཀའ་གྲོས་མཛད། ཉིང་རོ་སྨན་ཆུ་ཁར་
མཁས་གྲུབ་གང་བཟང་ པའི་དྲུང་དུ་གོས་ ཡུག་ངུར་ ཁ་གཅིག་གིས་གཙོས་
འབུལ་བ་མཛད། མདོར་ན་གནས་རྙིང་དུ་དགེ་ལྡན་གདན་སར་མ་ཕེབས་པའི་
གོང་དང་ཕེབས་ནས་ཀྱང་བྱོན་པ་བཅས་ཆོས་འཁོར་ལན་བཞིར་བསྐོར། དེ་
ནས་དགུང་ལོ་དྲུག་ཅུ་རེ་བརྒྱད་བཞེས་པ་ལྕགས་མོ་ཕག་ལོ་ཧོར་ཟླ་བཅུ་པའི་
གཟའ་ཚེས་དགེ་བ་ལ། མཁས་གྲུབ་དགེ་ལེགས་དཔལ་བཟང་པོ་ཞེས་མཚན་
ཡོངས་སུ་གྲགས་པ་ཉིད་དགེ་ལྡན་གྱི་གདན་སར་རང་གི་རྒྱལ་ཚབ་ཏུ་དབང་
བསྐུར་བར་མཛད་དོ། །བདག་ཉིད་ཆེན་ པོ་འདིས་ཕྱི་རབས་གྱི་ གདུལ་ བྱ་
རྣམས་ཀྱི་དོན་མཛད་པའི་བསྟན་བཅོས་ཀྱང་མང་དུ་བཞུགས་ཏེ། ཤེས་རབ་ཀྱི་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྫོགས་པའི་རྒྱན་གྱི་
འགྲེལ་པ་དོན་གསལ་བའི་རྣམ་བཤད་སྙིང་པོ་རྒྱན། དབུ་མ་རིན་ཆེན་ཕྲེང་
བའི་རྣམ་བཤད་སྙིང་པོའི་དོན་གསལ་བར་བྱེད་པ། དབུ་མ་བཞི་བརྒྱ་པའི་རྣམ་
བཤད་ལེགས་བཤད་སྙིང་པོ། བདེན་གཉིས་ཀྱི་རྣམ་གཞག་དང་ལྟ་བའི་ཁྲིད་
ཡིག་རིན་པོ་ཆེའི་ཕྲེང་བ། དབུ་མ་རྩ་བ་ཤེས་རབ་ཀྱི་དཀའ་གནད་ཆེན་པོ་
བརྒྱད་ཀྱི་བཤད་པ། བསྟན་བཅོས་ཚད་མ་རྣམ་ངེས་ཀྱི་ཊིཀ་ཆེན་དགོངས་པ་
རབ་གསལ། ཚད་མ་རིགས་ཐིག་གི་འགྲེལ་བ་ལེགས་བཤད་སྙིང་པོའི་གཏེར།
ཚད་མ་རྣམ་འགྲེལ་གྱི་ཚིག་ལེའུར་བྱས་པའི་རྣམ་བཤད་ཐར་ལམ་ཕྱིན་ཅི་མ་
ལོག་པར་གསལ་བར་བྱེད་པ། ཐེག་པ་ཆེན་པོ་རྒྱད་བླ་མའི་ཊིཀྐ། མངོན་པ་
ཀུན་ལས་བཏུས་ཀྱི་ཊིཀྐ་ལེགས་པར་བཤད་པ་ཆོས་མངོན་རྒྱ་མཚོའི་སྙིང་པོ།
བྱང་ཆུབ་སེམས་དཔའི་སྤྱོད་པ་ལ་འཇུག་པའི་རྣམ་བཤད་རྒྱལ་སྲས་འཇུག་
ངོགས། ཚད་མ་མདོའི་རྣམ་བཤད། རྗེའི་ གསུང་ ཟིན་བྲིས་ཚད་མའི་བརྗེད་
བྱང་ཆེན་མོ། མངོན་པར་རྟོགས་པའི་རིམ་པ་ཉམས་སུ་ལེན་ཚུལ་ཐེག་མཆོག་
སྒོ་འབྱེད། མངོན་པར་རྟོགས་པ་བརྒྱད་དོན་བདུན་ཅུ་དང་བཅས་པ་ཉམས་སུ་
ལེན་ཚུལ། མངོན་པར་རྟོགས་པའི་རྒྱན་གྱི་བསྡུས་དོན་རིན་པོ་ཆེའི་ཕྲེང་བ།
རྣམ་འགྲེལ་གྱི་བསྡུས་དོན་ཐར་ལམ་གྱི་དེ་ཉིད་གསལ་བྱེད། རིགས་པ་དྲུག་ཅུ་
པའི་ཊིཀྐ། རིགས་པ་དྲུག་ཅུ་པའི་ཟིན་བྲིས། འབྲེལ་བ་བརྟག་པའི་རྣམ་བཤད་
ཉི་མའི་སྙིང་པོ། ཚད་མའི་ལམ་སྒྲིགས། འགལ་འབྲེལ་གྱི་རྣམ་གཞག །མངོན་
-314 -



OmA
ལམ་རིམ་བླ་མ་བརྒྱུད་པའི་རྣམ་ཐར། །
སུམ་ལེའུའི་བརྗེད་བྱང་། དབུ་མ་རྒྱན་གྱི་བརྗེད་བྱང་། ཤེས་རབ་ལེའུའི་ཟིན་
བྲིས། དགེ་སློང་ གི་ བསླབ་བྱ་གནམ་རྩེང་ ལྟེང་མ། དགེ་ཚུལ་གྱི་བསླབ་ བྱ་
གནམ་རྩེང་ལྟེང་མ། སངས་རྒྱས་སུམ་ཅུ་སོ་ལྔའི་མཚན་གྱི་ཕན་ཡོན། དཔལ་
གསང་བ་འདུས་ པའི་བླ་བརྒྱུད་ གསོལ་ འདེབས་མདོ་རྒྱུད་མར་ གྲགས་ པ།
དཔལ་གསང་བ་འདུས་པ་འཇམ་དཔལ་རྡོ་རྗེའི་དཀྱིལ་འཁོར་གྱི་ཆོ་ག་དངོས་
གྲུབ་ཀྱི་སྙེ་མ། སྒྲུབ་ཐབས་ཀུན་བཟང་གི་དོན་བཤད་པ། དཔལ་གསང་བ་
འདུས་པའི་དཀའ་གནད་ཟིན་བྲིས། དཔལ་དུས་ཀྱི་འཁོར་ལོའི་ལམ་རིམ་པ་
གཉིས་ཇི་ལྟར་ཉམས་སུ་ལེན་པའི་ཚུལ་བདེ་བ་ཆེན་པོའི་ལམ་དུ་མྱུར་དུ་འཇུག་
པ། བསྒྲུབ་ལེའི་ཕྱག་རྒྱ་བཞིའི་ཟིན་བྲིས་ལ་སོགས་པ་རྣམས་མཛད་དོ། །དེ་
ནས་ དགུང་ ལོ་ རེ་ དགུ་བཞེས་ པའི་ ཚེ་ ཞིང་ ཁམས་ གཞན་ གྱི་འགྲོ་དོན་ལ་
དགོངས་ནས་ཆུ་ཕོ་བྱི་ལོ་ཧོར་ཟླ་ལྔ་པའི་སྨོན་གྱི་ཟླ་བའི་ཡར་ངོའི་ཚེས་བརྒྱད་
ལ་ལྷ་སའི་པོ་ཏ་ལར་མྱ་ངན་ལས་འདའ་བའི་ཚུལ་བསྟན། དེ་ནས་བཟུང་སྟེ་
བདུན་ཕྲག་གསུམ་གྱི་བར་དུ་དབུས་གཙང་ཐམས་ཅད་དང་། ཁྱད་པར་དགེ་
ལྡན་དང་ལྷ་ས་གནས་རྙིང་རྣམས་སུ་གསེར་བཙོ་མའི་མེ་ཏོག་དང་། གཞན་
ཡང་ཙམ་པ་ཀ་དང་། པདྨ་ར་ག་དང་། ཨིནྡྲ་ནི་ལ་ལྟ་བུའི་ཁ་དོག་དང་ལྡན་པའི་
ཆར་ཆེན་པོ་བབས། ཁྱད་པར་སྐུ་གདུང་དགའ་ལྡན་དུ་གདན་འདྲེན་པའི་དུས་
དང་། ཞུགས་འབུལ་བའི་དུས་རྣམས་སུ་རོལ་མོའི་སྒྲ་དང༌། འཇའ་འོད་དང༌།
མེ་ཏོག་གི་ཆར་ལ་སོགས་པ་ངོ་མཚར་བའི་ལྟས་བརྗོད་ཀྱིས་མི་ལང་བ་བྱུང་བ་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནི་ཀུན་གྱི་མཐུན་སྣང་དུ་གྲུབ་པ་ཡིན་ནོ། །དེའི་ཚེ་མཁས་གྲུབ་ རྗེས་ཞལ་
བཀོད་གནང་ནས་དགེ་ལྡན་དང་གནས་རྙིང་སོགས་སུ་ཐུགས་དམ་གསོལ་
འདེབས་ཀྱི་མང་ཇ་ཚར་འབུལ་རྒྱུན་གྲལ་འགྱེད་སོགས་བསམ་གྱིས་མི་ཁྱབ་པ་
བསྒྲུབས་སོ། །སྐུ་གདུང་རྒྱལ་ཁང་རྩེར་ཞུགས་ལ་ཕུལ་བ་ལས་ཕྱིས་ཀྱི་གདུལ་
བྱ་རྣམས་ལ་གསོལ་བ་འདེབས་པའི་རྟེན་དུ་རིང་བསྲེལ་མང་དུ་བྱོན་པ་དད་
ལྡན་གྱི་གདུལ་བྱ་རྣམས་ལ་གསོལ་བ་འདེབས་པའི་རྟེན་དུ་རྒྱ་ཆེར་གནང་ཞིང་།
སྐུ་གདུང་བྱིངས་རྣམས་དངུལ་གྱི་མཆོད་རྟེན་ནང་དུ་བཞུགས་ཏེ་དགའ་ལྡན་
རྣམ་པར་རྒྱལ་བའི་གླིང་ན་ གདུལ་ བྱ་རྣམས་ཀྱི་བསོད་ནམས་ ཀྱི་ ཞིང་ དུ་
བཞུགས་སོ།། །། །
འདུལ་འཛིན་གྲགས་པ་རྒྱལ་མཚན་གྱི་
རྣམ་ཐར་བཞུགས་སོ། །
སྲས་ཀྱི་ཐུ་བོ་འདུལ་འཛིན་གྲགས་པ་རྒྱལ་མཚན་ནི་བསྐལ་པ་དཔག་
ཏུ་མེད་པའི་སྔོན་རོལ་ནས་ཐུགས་བསྐྱེད་དེ། རྒྱལ་སྲས་ཀྱི་སྤྱོད་པ་རྒྱ་མཚོ་ལ་
སློབ་བཞིན་པ་ལས་ཞིང་འདིར་རྗེ་རིན་པོ་ཆེའི་བསྟན་པ་སྤེལ་བའི་ཕྱིར་སྨོན་
ལམ་གྱི་མཐུས་བྱོན་པ་ཞིག་སྟེ། དེ་ཡང་དབུས་སྟོད་སྦྲང་དུ་ཀུན་དགའ་ཞེས་པ་
ཤིང་ཕོ་སྟག་གི་ལོ་སྐུ་འཁྲུངས། སྐུ་གཞོན་ནུ་ནས་འབྲི་ཁུང་ཆོས་རྗེ་ལ་གཏུགས་
ཏེ་ རབ་ཏུ་བྱུང་། དགེ་བའི་བཤེས་གཉེན་མང་པོ་ལས་མདོ་སྔགས་ཀྱི་ཆོས་
མཐའ་ཡས་པ་གསན། ཁྱད་པར་རྗེ་ཐམས་ཅད་མཁྱེན་པའི་ཞབས་ལ་གཏུགས་
- 316 -



ལམ་རིམ་བླ་མ་བརྒྱུད་པའི་རྣམ་ཐར།
ཏེ་ཡུན་དུ་བསྟེན་ནས་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་
རབ་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོའི་དོན་བྱང་ཆུབ་ལམ་
གྱི་རིམ་པའི་ཁྲིད་གསན་ཏེ་ཉམས་སུ་བཞེས་པས་རྩོལ་མེད་ཀྱི་མྱོང་བ་ཕུལ་
ཕྱིན་ཐོན། རྒྱུད་སྡེ་བཞིས་བསྡུས་པའི་ལྷའི་རྣལ་འབྱོར་ཕྲ་རགས་རྣམས་སྒོམ་པ་
ལ་འབད་པས་དཀྱིལ་འཁོར་གྱི་འཁོར་ལོ་མངོན་སུམ་དུ་གྱུར། བསྐྱེད་རྫོགས་
ཀྱི་མན་ ངག་ རྣམས་ ལ་ མྱོང་ བ་ ཕུལ་ ཕྱིན་ ཐོན། སྡོམ་ པ་ གསུམ་ གྱི་བཅས་
མཚམས་ཕྲ་ཞིང་ཕྲ་བའང་ཉམས་པ་མེད་པར་བསྲུང་ཞིང་བྱང་ཆུབ་ཀྱི་སེམས་
རིན་པོ་ཆེ་ཐུགས་དམ་གྱི་མཐིལ་དུ་མཛད་པས་ལུང་དང་མངོན་པར་རྟོགས་
པའི་ཡོན་ཏན་གྱི་ཕུང་པོ་ཆེན་པོར་གྱུར་ནས་ཆོས་ཀྱི་རྒྱལ་པོ་ཙོང་ཁ་པ་ཆེན་
པོའི་སྲས་ཀྱི་ཐུ་བོར་གྱུར་ཏེ་རྗེའི་སློབ་མ་ཐམས་ཅད་ཀྱིས་རྗེ་ཉིད་དང་འདྲ་བར་
གུས་པར་བྱེད་ཅིང་ཆོས་ཀྱི་བཀའ་དྲིན་ནོད་པར་བྱེད་དོ། །སེམས་དཔའ་ཆེན་
པོ་འདིས་ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་བསྟེན་ཚུལ་ལ་ཐུག་
པར་གཟིགས་ནས་རྗེ་རིན་པོ་ཆེ་དུས་རྟག་ཏུ་མཉེས་པ་གསུམ་གྱིས་མཉེས་པར་
བྱེད་ཅིང་། ལྷག་པར་བཀའ་བཞིན་བསྒྲུབ་པ་ལས་ནམ་ཡང་མི་འདའ་བར་
དགའ་ལྡན་རྣམ་པར་རྒྱལ་བའི་གླིང་འདེབས་པའི་ཚེ་རྗེའི་བཀའ་བཞིན་གཙུག་
ལག་ཁང་བརྩིག་པ་དང་སྤོང་བ་པ་སོ་སོའི་སྤྱིལ་བུ་བརྩིག་པ་སོགས་ལ་ངལ་བ་
ཁྱད་དུ་བསད་དེ་བརྩོན་པ་ཆེར་མཛད་ཅིང་། དེ་ཡང་འདུལ་བ་དང་མཐུན་པ་ཁོ་
ནར་མཛད་དེ། ཐོག་མར་ས་བརྟག་པ། དེ་ནས་དགེ་འདུན་ལ་གནང་བ་ཞུ་བ།
དགེ་འདུན་གྱིས་གནང་བ་ན་ལག་གི་བླ་བསྐོས་ཏེ་ རུང་ཁང་གཅོད་པ་ནས་
བཟུང་མཐར་གཙུག་ལག་ཁང་རྟེན་དང་བརྟེན་པར་བཅས་པ་ཡོངས་སུ་རྫོགས་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་གྲུབ་པའི་བར་འཁུར་བཞེས་ཏེ་མཐར་ཕྱིན་པར་མཛད་ནས་རྗེ་རིན་པོ་ཆེ་
གདན་དྲངས་ཏེ་མཉེས་པར་མཛད་པ་སོགས་འཁོར་ལོ་གསུམ་གྱི་བྱ་བ་མཐའ་
དག་གིས་རྗེ་རིན་པོ་ཆེ་རྣམ་པ་ཀུན་ཏུ་མཉེས་པར་མཛད་ནས་མཐར་རྗེ་རིན་པོ་
ཆེ་ཞིང་གཤེགས་པའི་ཚེ་རང་ཉིད་ཀྱིས་རྗེའི་གདན་ས་མ་མཛད་པར་རྒྱལ་ཚབ་
རིན་པོ་ཆེ་གདན་སར་མངའ་གསོལ། སྐུ་གདུང་རིན་པོ་ཆེ་མ་ཉམས་པར་ཙན་
དན་འབའ་ཞིག་ལས་གྲུབ་པའི་སྒྲོམ་དུ་བཞུགས་སུ་བཅུག །དེ་ཡང་དངུལ་བྲེ་
ཆེན་བཅོ་བརྒྱད་ལས་བརྡུངས་པའི་གདུང་ཁང་གི་བུམ་པར་བཞུགས་སུ་གསོལ་
ཏེ། གཙུག་ལག་ཁང་གི་གློ་འབུར་བྱང་མར་བཞུགས་ནས་མཆོད་པ་རྒྱ་ཆེན་
པོས་མཆོད་པར་མཛད་པ་ལ་སོགས་པའི་བྱ་བ་རྣམས་རྫོགས་པར་མཛད་ནས་
རྗེ་རིན་པོ་ཆེའི་དགོངས་ པ་ རྫོགས་པའི་ ཕྱིར་དུ་བཙུན་མོ་ཚལ་ གྱི་དགོན་པ་
བཏབ་ནས་ཚོགས་པ་བསྐྱངས་པས་དགེ་འདུན་བརྒྱད་བརྒྱ་ལྷག་ཙམ་འདུས།
རེས་འགའ་སྤངས་ས་སོགས་དགོན་གནས་དང་རི་ཁྲོད་གཞན་དུའང་བཞུགས་
ཏེ་འགྲོ་དོན་དང་ཐུགས་དམ་འཕེལ་བར་མཛད། སྐབས་ཤིག་ཏུ་ཚལ་གུང་ཐང་
དུ་ཕེབས་ཏེ་འདུལ་བའི་བསླབ་བྱ་དང་ལམ་རིམ་ལེགས་པར་གསུངས། ཚལ་
གུང་ཐུང་གི་དགེ་འདུན་ཐམས་ཅད་འདུལ་ཁྲིམས་རྣམ་པར་དག་པ་དང་སྐྱེས་བུ་
ཆེན་པོའི་ཆོས་ལུགས་ལ་སྦྱོར་བར་མཛད་པས་ཚལ་གུང་ཐང་གི་ཆོས་སྡེ་འདི་ལ་
རྗེ་ཉིད་ལས་ཀྱང་བཀའ་དྲིན་ཆེ་བར་གྱུར་པ་ཡིན་ནོ། །བླ་མ་བྱང་ཆུབ་སེམས་
དཔའ་འདི་ལ་རྗེའི་གསང་སྔགས་དང་འདུལ་བའི་བཀའ་བབ་པར་སྣང་སྟེ།
རྗེའི་བཤད་སྲོལ་ཕྱག་ལེན་བཟང་པོ་མི་ཉམས་པའི་ཕྱིར་དུ་འདུལ་བའི་བསླབ་
བྱ་ཆེན་མོར་གྲགས་པ་དང་། དགེ་ཚུལ་གྱི་བསླབ་བྱ། གཞི་གསུམ་གྱི་ཆོ་གའི་
-318 -



ལམ་རིམ་བླ་མ་བརྒྱུད་པའི་རྣམ་ཐར། །
ལག་ལེན། འདུལ་བའི་གླེང་འབུམ་རྣམས་མཛད། རྗེའི་གསང་སྔགས་ཀྱི་སྒྲུབ་
དཀྱིལ་རྣམས་ལ་ལྷན་ཐབས་དང་ཕྱག་བཞེས། རབ་གནས་ཀྱི་ཆོ་ག །འཁོར་
ལོ་སྡོམ་པའི་ཕྱི་རོལ་མཆོད་པ། གསང་འདུས་མི་བསྐྱོད་པའི་ཚོམས་བུ་ལ་
བརྟེན་ པའི་ མདུན་ བསྐྱེད་ ཀྱི་ མཆོད་ ཐབས། དྲིལ་ བུ་ ལྷ་ ལྔའི་ སྒྲུབ་ ཐབས།
འཁོར་ལོ་ཆེན་པོའི་སྒྲུབ་དཀྱིལ། ལཱུ་ཧི་པའི་དཀྱིལ་ཆོག །དམར་ནག་གི་སྒྲུབ་
ཐབས། རྡོ་རྗེ་དབྱིངས་ཀྱི་དཀྱིལ་འཁོར་གྱི་ཆོ་ག །ཀུན་རིག་རྣམ་པར་སྣང་
མཛད་ཀྱི་ཆོ་ག །ངན་སོང་སྦྱོང་རྒྱུད་ཀྱི་རྣམ་བཤད། བྱ་རྒྱུད་རིགས་གསུམ་ལ་
བརྟེན་པའི་ཆོ་གའི་ལག་ལེན་སོགས་རྩོམ་པ་ཡང་མང་དུ་མཛད་དོ། །ཐུན་མོང་
མ་ཡིན་པའི་རྣམ་ཐར་དང་སྐྱེས་རབས་ནི་མཁན་ཆེན་ལས་ཀྱི་རྡོ་རྗེས་གསང་
བདག་ལ་ཞུས་པ་དང༌། བླ་མ་དབུ་མ་པས་རྗེ་བཙུན་འཇམ་དབྱངས་ལ་ཞུས་པ་
དང༌། བླ་མ་འཇལ་དཔལ་རྒྱ་མཚོས་རྗེ་བཙུན་ལ་ཞུས་པ་རྣམས་མཐུན་པར་
སྣང་སྟེ། དེ་ཡང་འདི་ལྟར་སློབ་དཔོན་གྲགས་པ་རྒྱལ་མཚན་པ་སྐྱེ་བ་མང་པོའི་
སྔོན་དུ་བྲམ་ཟེའི་ཁྱེའུ་གོ་འཕང་བྱ་བར་སྐྱེས་པའི་དུས་ན། སངས་རྒྱས་ལོག་
པར་དད་སེལ་གྱི་སྤྲུལ་པའི་རང་སངས་རྒྱས་ཤིག་ལ་བསོད་སྙོམས་བཟང་པོ་
ལྷུང་བཟེད་གང་ཕུལ་ནས་བདག་འདི་ནས་སྐྱེ་བ་ཐམས་ཅད་དུ་རྒྱལ་བ་ཀུན་གྱི་
དམ་པའི་ཆོས་མ་ལུས་པར་འཛིན་ཅིང་། མཐའ་འཁོབ་རྣམས་སུ་འགྲོ་བ་མང་
པོ་ལ་དམ་པའི་ཆོས་ སྟོན་ཅིང་ཐེག་པ་གསུམ་གྱི་ལམ་ལ་འགོད་པར་གྱུར་
ཅིག །ཅེས་སྨོན་ལམ་བཏབ་པའི་མཐུས་སྐྱེ་བ་དྲུག་མཐའ་འཁོབ་ཀྱི་རྒྱལ་པོར་
སྐྱེས་ནས་འགྲོ་བ་མང་པོ་ལ་ཐེག་པ་གསུམ་གྱི་ཆོས་བསྟན་ཏེ་ལམ་རྣམ་པར་
དག་པ་ལ་བཀོད། དེ་ནས་རབ་ཏུ་བྱུང་བ་དང་ཐེག་པ་གསུམ་ལ་མཁས་པའི་
39-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགེ་སློང་དང་། པཎྜི་ཏ་མཁས་ཤིང་གསལ་བ་ཤ་སྟག་ཏུ་སྐྱེ་བ་མང་པོ་བླངས་
ནས་དམ་པའི་ཆོས་བསྟན་ཏེ་མཐའ་ཡས་པའི་སེམས་ཅན་གྱི་དོན་རྒྱ་ཆེར་བྱས།
དེ་ནས་སུམ་ཅུ་རྩ་གསུམ་དུ་ལྷའི་བུ་ཞི་བའི་ཏོག་ཅེས་བྱ་བར་སྐྱེས་ནས་ལྷ་མང་
པོའི་དོན་བྱས། དེ་ནས་འདིར་སྐྱེས་པ་ཡིན། འདིར་རྗེ་བཙུན་བྱམས་མགོན་གྱི་
སྐུ་རིན་པོ་ཆེ་ལས་བྱས་པ་སོགས་བཀོད་པ་ཐོ་ཚེར་བྲིས་པ་ལྟར་བཞེངས་ནས་
འཆད་ཉན་དང་ཐུགས་དམ་སོགས་ཀྱི་དགེ་རྩ་ རྗེ་བཙུན་གྱིས་རྗེས་སུ་འཛིན་
པའི་ཆེད་དུ་བསྔོ་ཞིང་བསྟན་པ་རྒྱས་པ་སོགས་ཀྱི་སྨོན་ལམ་རྒྱ་ཆེན་པོ་འདེབས་
པར་མཛད། དེ་ལྟར་བསྒྲུབས་པས་འདིར་ཡང་བསྟན་པ་དང་སེམས་ཅན་ལ་
ཕན་པ་རྒྱ་ཆེན་འབྱུང་། བྱང་ཆུབ་ཀྱི་སེམས་ལ་བརྟེན་ནས་རྟོགས་པ་ཁྱད་པར་
ཅན་སྐྱེ། འབྲེལ་ཚད་དཀར་པོའི་ས་བོན་ཐེབས། མདོ་སྔགས་ལ་བརྟེན་པའི་
སློབ་མ་བསྟན་པ་འཛིན་པ་དང་སེམས་ཅན་ལ་ཕན་པ་རྒྱ་ཆེན་པོ་དང་ལྡན་པ་
མང་དུ་འབྱུང་། སྙན་པའི་གྲགས་པས་ཕྱོགས་ཀུན་ཏུ་ཁྱབ་ཅིང་སངས་རྒྱས་ཀྱི་
བསྟན་པ་རིན་པོ་ཆེ་སྒོ་ཐམས་ཅད་ནས་རྒྱས་པར་བྱེད་དོ། །སྐྱེ་བ་ཕྱི་མ་དགའ་
ལྡན་དུ་རྒྱལ་ཚབ་མི་ཕམ་མགོན་པོའི་སྲས་མཆོག་ལྷའི་བུ་རྒྱལ་སྲས་ཞི་བའི་
སྙིང་པོ་ཞེས་བྱ་བར་སྐྱེས་ནས་བྱང་ཆུབ་སེམས་དཔའི་སྤྱོད་པ་རླབས་པོ་ཆེས་
འགྲོ་བའི་དོན་བྱེད་ཅིང་། མཐར་དེ་བཞིན་གཤེགས་པ་བྱམས་པའི་དབང་པོ་
ཞེས་བྱ་བར་འགྱུར་རོ། །ཞེས་མཁན་ཆེན་ལས་ཀྱི་རྡོ་རྗེས་གསང་བའི་བདག་པོ་
ཕྱག་ན་རྡོ་རྗེ་ལ་དངོས་སུ་ཞུས་པ་ལས་འབྱུང་ཞིང་དབུ་མ་པ་དཔའ་བོ་རྡོ་རྗེས་
རྗེ་བཙུན་འཇམ་དཔལ་དབྱངས་ལ་ཞུས་པ་ལས་ཀྱང་དེ་བཞིན་དུ་འབྱུང་ཡང་
དུས་ཕྱིས་བླ་མ་འཇམ་དཔལ་རྒྱ་མཚོས་རྗེ་བཙུན་འཇམ་དཔལ་དབྱངས་ལ་
- 320 -



ལམ་རིམ་བླ་མ་བརྒྱུད་པའི་རྣམ་ཐར། །
གསོལ་བ་ཡུན་རིང་དུ་བཏབ་སྟེ། སློབ་དཔོན་རིན་པོ་ཆེ་འདུལ་བ་པ་འདི་པའི་
སྐུ་ཚེ་སྔ་ཕྱི་རྣམས་ཇི་སྐད་བྱ་བ་ལགས། འདིར་བསྟན་པ་ལ་ཕན་པ་ཆེ་ཆུང་ཇི་
ཙམ་འབྱུང༌། སྐུ་ཚེ་རིང་ཐུང་ཇི་ཙམ་ཡོང་། གང་དུ་བཞུགས་ན་འགྲོ་དོན་དང་
ཐུགས་དམ་འཕེལ་ཞེས་ཞུས་པས། རྗེ་བཙུན་གྱིས་འདུལ་བ་པ་སྔོན་སྐྱེ་བ་མང་
པོའི་སྔོན་རོལ་དུ་རྒྱ་གར་བྲམ་ཟེའི་ཁྱེའུ་གོ་འཕང་བྱ་བར་སྐྱེས་ཏེ་སངས་རྒྱས་
ལོག་པར་དད་སེལ་གྱི་སྤྲུལ་པའི་རང་རྒྱལ་ཞིག་ལ་བསོད་སྙོམས་བཟང་པོ་
ལྷུང་བཟེད་གང་ཕུལ་ནས། བདག་སྐྱེ་བ་ཐམས་ཅད་དུ་རྒྱལ་བའི་དམ་ཆོས་
མཐའ་དག་བཟུང་ནས་མཐའ་འཁོབ་ཀྱི་ཡུལ་རྣམས་སུ་འགྲོ་བ་གདུལ་དཀའ་
བ་རྣམས་ལ་དམ་པའི་ཆོས་བསྟན་ནས་ཐེག་པ་གསུམ་གྱི་ལམ་རྣམ་པར་དག་
པ་ལ་འགོད་པར་གྱུར་ཅིག །
ཅེས་སྨོན་ལམ་བཏབ་པས་སྐྱེ་བ་མང་པོར་མཐའ་འཁོབ་ཀྱི་རྒྱལ་པོ་
སོགས་སུ་སྐྱེས་ནས་འགྲོ་བ་གདུལ་དཀའ་བ་མང་པོའི་དོན་དཔག་མེད་བྱས།
སྟོན་པ་འདི་འཇིག་རྟེན་དུ་བྱོན་དུས་དགེ་སློང་འདུལ་བ་ཏོག་ཅེས་བྱ་བའི་སྡེ་
སྣོད་གསུམ་ལ་མཁས་པ་ཞིག་ཏུ་སྐྱེས། དེ་ནས་བཟུང་སྟེ་པཎྜི་ཏ་དང་རབ་ཏུ་
བྱུང་བ་དང་དགེ་སློང་ཐེག་པ་གསུམ་ལ་མཁས་པ་ཤ་སྟག་ཏུ་སྐྱེས་ཞིང༌། དེའི་
དུས་དཀའ་བཞི་བ་དང་དཔོན་སློབ་ཏུ་གྱུར་ཅིང་འབྲེལ། དེ་ནས་སུམ་ཅུ་རྩ་
གསུམ་དུ་ལྷའི་བུ་ཞི་བའི་ཏོག་ཅེས་བྱ་བར་སྐྱེས། དེ་ནས་འདིར་སྐྱེས་པ་ཡིན།
འདིར་ཡང་སྔོན་གྱི་འབྲེལ་བས་དཀའ་བཞི་བ་དང་དཔོན་སློབ་ཏུ་གྱུར་ཏེ་བླ་ན་
མེད་པའི་དད་པ་བརྟན་པོ་ཐོབ། བྱང་ཆུབ་ཀྱི་སེམས་ལ་བརྟེན་ནས་མངོན་
རྟོགས་ཁྱད་པར་ཅན་སྐྱེས། མདོ་སྔགས་རྣམ་དག་གི་སྒོ་ནས་བསྟན་པ་ལ་ཕན་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
པ་རྒྱ་ཆེན་པོ་འབྱུང་། མི་གཡོ་བ་དཀར་པོ་སྐྱེ་བ་མང་པོའི་ཡི་དམ་ཡིན་པས་
འདིར་ཡང་རྗེས་སུ་བཟུང་ཞིང་དངོས་དང་རྨི་ལམ་ཅི་རིགས་སུ་ཞལ་སྟོན། འོད་
ཟེར་ཅན་གྱིས་སྐབས་མང་པོར་བར་ཆད་སེལ། སྐྱེ་བ་མང་པོར་དཔལ་ལྡན་
འདུས་པ་དང་ཧེ་རུ་ཀས་བྱིན་གྱིས་བརླབས། འཇམ་དཀར་གྱིས་སྐྱེ་བ་གསུམ་
དུ་ རྗེས་སུ་བཟུང་ནས་བྱིན་གྱིས་བརླབས་ཀྱང་དམ་སེལ་ཅན་ཞིག་ལ་རྗེས་
གནང་ བྱས་པས་ཅུང་ཟད་འགྲིབས་འདུག །དེ་ལ་བཤགས་བསྡམ་གྱིས་ལ་
འཇམ་དབྱངས་ ཀྱི་བློ་འཕེལ་བའི་ གཟུངས་ རིན་པོ་ཆེས་ བྲིས་ པ་བརྒྱ་ ཕྲག་
གཅིག་འདོན་པ་ལ་ཡོན་བྱིན་ནས་སྨོན་ལམ་བཏབ་ན་གཞན་ཕན་ཆེ། ཚེ་དྲུག་
ཅུ་ལྷག་ཙམ་ལས་ཕལ་ཆེར་མི་ཐུབ། དེ་ལའང་བར་ཆད་མང་བར་སྣང་བས།
དེ་ བཟློག་ པའི་ ཐབས་ རྟ་ མགྲིན་ཤྭ་ནའི་ བཟླས་ སྒྲུབ་དང༌། ཕྱག་ བཞི་ པའི་
བསྙེན་པ་ཁྲི་ཕྲག་རེ་ཞག་རེ་ལ་གྱིས། འདུག་གནས་དཔོན་སློབ་རྣམ་གཉིས་
མཉམ་དུ་ཕལ་ཆེར་བསྡད་ན་དགེ་ཕྱོགས་འཕེལ་ཆེ། ཕྱི་མ་མགོན་པོ་མ་ཕམ་
པའི་ཆོས་ཀྱི་མདུན་སར་རྒྱལ་སྲས་ཞི་བའི་སྙིང་པོ་བྱ་བར་སྐྱེས་ནས། དཀའ་
བཞི་པ་དང་དཔོན་སློབ་གཉིས་མཇལ་ནས་ཐེག་པ་མཆོག་གི་ཆོས་ཀྱི་དགའ་
སྟོན་ལ་ལོངས་སྤྱོད་པར་འགྱུར་རོ། །ཞེས་གསུངས་སོ། །
དེ་ལྟར་འདུལ་འཛིན་གྲགས་པ་རྒྱལ་མཚན་གྱིས་རྗེ་བདག་ཉིད་ཆེན་པོའི་
ལུགས་སྲོལ་བཟང་པོ་ཉམས་པ་མེད་པར་བསྐྱངས་ཏེ་བསྟན་པ་དང་འགྲོ་བའི་
དོན་རྒྱ་ཆེར་མཛད་ཅིང་། འདུལ་བ་འཛིན་པ་ཞེས་མཚན་ཙམ་གྱིས་ཀྱང་བསྟན་
པ་ལ་ཕན་པ་ཞིག་མཛད་ནས། སྐུ་ཚེ་འདིའི་དངོས་ཀྱི་གདུལ་བྱ་རྫོགས་པ་ན་
དགུང་ལོ་རེ་གསུམ་པ་མེ་ཕོ་འབྲུག་གི་ལོ་ཧོར་ཟླ་ལྔ་པའི་ཚེས་ཉི་ཤུ་ལ་བཙུན་
322 -



ལམ་རིམ་བླ་མ་བརྒྱུད་པའི་རྣམ་ཐར། །
མོ་ཚལ་དུ་ཞིང་གཤེགས་ཏེ། དགའ་ལྡན་ཆོས་ཀྱི་ཕོ་བྲང་དུ་མི་ཕམ་འཇམ་
དཔལ་སྙིང་པོའི་ཞབས་དྲུང་དུ་ཕེབས་སོ།། །། །
ཚ་ཁོ་དབོན་པོ་མཁན་ཆེན་ངག་དབང་གྲགས་པའི་ ་
རྣམ་ཐར་བཞུགས་སོ། ། །
རྗེའི་ཐུགས་སྲས་ཚ་ཁོ་དབོན་པོར་གྲགས་པ་མཁན་ཆེན་ངག་དབང་
གྲགས་ པ་ནི། རྒྱལ་མོ་རོང་དུ་ ཚ་ ཁོ་ རྒྱལ་ པོའི་ རིགས་ སུ་འཁྲུངས། དབུས་
གཙང་དུ་བྱོན་ཏེ་རྗེ་བདག་ཉིད་ཆེན་པོ་སོགས་མཁས་པ་དུ་མའི་ཞབས་པད་
བསྟེན་ནས། སྡེ་སྣོད་དང་རྒྱུད་སྡེ་ལ་སྦྱངས་པས་མཁས་པའི་གོ་འཕང་བརྙེས།
རྗེ་རིན་པོ་ཆེ་ལས་བྱང་ཆུབ་ལམ་གྱི་རིམ་པའི་ཁྲིད་དང༌། ལམ་གྱི་གཙོ་བོ་རྣམ་
པ་གསུམ་གྱི་ཁྲིད་གསན་ཏེ་མྱོང་བ་ཐོན་པར་མཛད། རྗེ་རིན་པོ་ཆེ་ལ་རྗེ་བཙུན་
འཇམ་དཔལ་དབྱངས་ཀྱིས་གསུང་རབ་ཐམས་ཅད་ཀྱི་དོན་ལམ་གྱི་གཙོ་བོ་
རྣམ་པ་གསུམ་དུ་བསྡུས་ནས་འདོམས་པར་མཛད་པའི་མན་ངག་གི་རྩ་ཚིག་
བཀའ་འབུམ་ཐོར་བུར་བཞུགས་པ་འདི་ཡང་རྒྱལ་སྲས་འདིའི་དོན་དུ་རྗེ་རིན་
པོ་ཆེས་ཡི་གེར་འགོད་པར་མཛད། རྩ་ཚིག་དེའི་མཇུག་ཏུ། དེ་ལྟར་ལམ་གྱི་
གཙོ་བོ་རྣམ་གསུམ་གྱི། །གནད་རྣམས་རང་གིས་ཇི་བཞིན་རྟོགས་པའི་ཚེ། །
དབེན་པ་བསྟེན་ལ་བརྩོན་འགྲུས་སྟོབས་བསྐྱེད་ནས། །གཏན་གྱི་མདུན་མ་
མྱུར་དུ་སྒྲུབས་ཤིག་བུ། །ཞེས་རྒྱལ་སྲས་འདི་ལ་ཐུགས་ཤིན་ཏུ་མཉེས་པའི་
གསུང་ཡང་བྱོན་ནོ། །རྗེ་རིན་པོ་ཆེ་ལ་བླ་མེད་ཀྱི་དབང་དང་རིམ་གཉིས་ཀྱི་
མན་ངག་རྣམས་ལེགས་པར་གསན་ཏེ་ཐུགས་ཉམས་སུ་བཞེས་པས་རིམ་པ་
323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
གཉིས་ཀྱི་ཏིང་ངེ་འཛིན་བརྟན་པོ་ཐུགས་རྒྱུད་ལ་འཁྲུངས། རྒྱལ་སྲས་འདིས་རྗེ་
རིན་པོ་ཆེ་དཀའ་བཞིའི་གྲྭ་སྐོར་མཛད་པའི་སྐབས་ནས་བཟུང་ཞབས་འབྲིང་པ་
རྒྱུན་རིང་དུ་མཛད་དེ། མཉེས་པ་གསུམ་གྱིས་མཉེས་པར་མཛད་ཅིང་། རྗེ་རིན་
པོ་ཆེ་དང་རྒྱལ་སྲས་འདི་གཉིས་ཀྱིས་ཐུགས་རྗེ་ཆེན་པོ་རང་བྱུང་ལྔ་ལྡན་གྱི་
མདུན་དུ་སྨྱུང་གནས་མང་དུ་མཛད་ཅིང་། དེའི་ ཚེ་ དཔོན་སློབ་ གཉིས་ ཀས་
ཐུགས་རྗེ་ཆེན་པོ་ལ་གསོལ་བ་ཤུགས་དྲག་ལ་རྒྱུན་རིང་བ་བཏབ་པས། རྒྱལ་
སྲས་འདི་ལ་སྐུ་ཚེའི་མཇུག་ལ་འཕྲིན་ལས་རྒྱ་ཆེན་པོ་ཡོང་བའི་མཚན་ལྟས་
ཤར། དེ་ནས་རྗེ་རིན་པོ་ཆེས་ཀྱང་གནང་བ་ཁྲོལ་ཏེ། རྒྱས་སྲས་འདིས་མདོ་
སྨད་དུ་བྱོན་ནས་རྗེ་བླ་མའི་རིང་ལུགས་འཛིན་པའི་དགོན་སྡེ་མང་དུ་བཙུགས་
ཏེ། ཇ་ཕུ་སྟོད་དུ་ད་ཚང་ལྷུན་གྲུབ་གླིང་ཟེར་བའི་དགོན་པ་དང་། ཇ་ཕུའི་སྐེད་
ན་བ་མགོ་དགོན་པ། ཇ་ཕུའི་སྨད་ན་སུམ་མདོ་དགོན་པ་དང༌། དམུ་དགེའི་ས་
ཆར་བཀྲ་ཤིས་འཁོར་ལོའི་དགོན་ཟེར་བ་རྣམས་བཏབ། གཞན་ཡང་དགོན་པ་
བརྒྱ་རྩ་བརྒྱད་བཏབ་པར་གྲགས། མཁན་ཆེན་འདི་ལ་རྗེ་བདག་ཉིད་ཆེན་པོ་
ཐུགས་ཤིན་ཏུ་དགྱེས་པ་ཞིག་སྟེ། ཆབ་ཤོག་ལས། ཁོ་བོསསྨྲས་པའི་རྗེས་སུ་
ཞུགས་ཤིག་དང་། །ཚེ་རབས་ཀུན་ཏུ་སྤྱོད་དང་སྨོན་ལམ་ཀུན། །མཚུངས་པར་
སྤྱད་དེ་ནམ་ཞིག་འཚང་རྒྱ་ཚེ། ། བདུད་རྩིའི་བགོ་བཤའ་ཐོག་མར་སྦྱིན་པར་
བྱ། །ཞེས་ གསུངས་སོ། །རྗེ་རིན་པོ་ཆེ་ བྱ་བྲལ་ལ་ཕེབས་སྐབས་ རྗེ་ བཙུན་
འཇམ་དཔལ་དབྱངས་ཀྱིས་ལུང་བསྟན་པའི་འཁོར་དག་པ་རྣམ་བརྒྱད་ནི། བླ་
མ་འཇམ་དཀར་བ་ཞེས་གྲགས་པ་འཇམ་དཔལ་ཆོས་བཟང་། གནས་བརྟན་
བཟང་སྐྱོང་བ། གནས་བརྟན་རིན་ཆེན་རྒྱལ་མཚན། །གནས་རྟེན་བྱང་སེང་བ།
- 324 -



| ལམ་རིམ་བླ་མ་བརྒྱུད་པའི་རྣམ་ཐར། ་
བླ་ མ་ འཇམ་ དཔལ་ རྒྱ་ མཚོ། དགེ་ བཤེས་ཤེས་ རབ་ གྲགས། དགེ་ བཤེས་
འཇམ་དཔལ་བཀྲ་ཤིས། དགེ་བཤེས་དཔལ་སྐྱོང་རྣམས་སོ། །བདག་ཉིད་ཆེན་
པོ་འདི་དག་ནི་སྔོན་ཡུན་རིང་པོ་ནས་རྗེ་རིན་པོ་ཆེས་རྗེས་སུ་བཟུང་བ། སྨོན་
ལམ་སྟབས་གཅིག་ཏུ་མཛད་པ། སྲིད་པ་མཐའ་དག་མེ་འབར་བའི་རླབས་ལྟར་
མཐོང་སྟེ་འཁོར་བའི་ ཕུན་ ཚོགས་ལ་རྒྱབ་ཀྱིས་ ཕྱོགས་ པ། རང་དོན་དུ་ ཞི་
བདེའི་གོ་འཕང་ལའང་མི་སྨོན་པ་ཐུགས་བྱམས་པ་དང་སྙིང་རྗེའི་གཞན་དབང་
དུ་གྱུར་ཏེ་རྒྱལ་སྲས་ཀྱི་སྤྱོད་པ་རྒྱ་མཚོར་སློབ་པ་ལ་ཞུམ་པ་མེད་པ། སྲིད་
གསུམ་དྲི་ཟའི་གྲོང་ཁྱེར་ལྟར་གཟིགས་ཏེ་བདག་ལྟའི་བུད་ཤིང་ཡེ་ཤེས་ཀྱི་
མེས་བསྲེགས་པ། རྗེ་བཙུན་འཇམ་དཔལ་དབྱངས་ཀྱིས་ཚེ་རབས་ཀུན་ཏུ་རྗེས་
སུ་བཟུང་བ། ཕྱི་ནང་གི་རྒྱུ་རྐྱེན་ཐམས་ཅད་ཚང་བས་སྐད་ཅིག་རེ་རེར་ཡང་ས་
ལམ་གྱི་བགྲོད་པ་གོང་འཕེལ་དུ་འབྱོན་པ། རྗེ་རིན་པོ་ཆེའི་བསྟན་པ་མཛེས་
པའི་རྒྱན་དུ་ཆེ་བ། རྒྱལ་བ་སྲས་བཅས་ཀུན་གྱིས་བསྔགས་པའི་གནས་སུ་གྱུར་
པ་ཞིག་གོ །འདི་དག་སོ་སོར་གང་དུ་འཁྲུངས་པ་དང་། སྐུ་ཚེ་ཧྲིལ་པོའི་མཛད་
པ་ཇི་ལྟར་ཡིན་པ་རྣམས་ཞིབ་ཏུ་བྲིས་ན་ཡི་གེའི་ཁུར་ཆེ་བར་འགྱུར་བས་མ་
བཀོད་ལ། བླ་མ་འཇམ་དཔལ་རྒྱ་མཚོ་བ་ནི། ལམ་རིམ་བརྒྱུད་པར་བཞུགས་
པས་དེའི་རྣམ་ཐར་ནི་འོག་ཏུ་འཆད་དོ།། །།
325 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་པའི་
རྣམ་ཐར་བཞུགས་སོ། །
འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་པ་ནི། དོན་གྲུབ་ཅེས་པ་
ས་མོ་ལུག་གི་ལོ་ལ་བསམ་ཡས་སུ་སྐུ་འཁྲུངས། རྩེད་ཐང་དུ་རབ་ཏུ་བྱུང་སྟེ་
གྲལ་འཛིན་མཛད། གསང་ཕུར་གཉལ་རྒོད་རིན་བསམ་དང་། ལྡན་མ་དཀོན་
མཆོག་སེང་གེ་ལ་ ཕར་ཚད། སྐྱོར་མོ་ལུང་དུ་མཁན་ཆེན་དཀའ་བཞི་པ་ལ་
འདུལ་མངོན། དགེ་ལྡན་དུ་ རྗེ་ རིན་ པོ་ཆེ་ ཉིད་ལ་དྲང་ངེས་རྣམ་འབྱེད། རྩ་
འཇུག་ གི་ བཤད་ པ། བྱང་ ཆུབ་ ལམ་ རིམ་ ཆེ་ ཆུང་། སྔགས་ རིམ་ ཆེན་མོ།
དཔལ་གསང་བ་འདུས་པའི་རྩ་རྒྱུད་འགྲེལ་པ་སྒྲོན་མ་གསལ་བ་དང་བཅས་པ།
བཤད་ རྒྱུད་ ལྔ། མདོར་ བྱས། མདོ་བསྲེ། རྣམ་གཞག་ རིམ་པ། རྡོ་ རྗེ་ སེམས་
དཔའི་ སྒྲུབ་ ཐབས། རིམ་ ལྔ། སྤྱོད་ བསྡུས། རིམ་ ལྔ་ གསལ་ སྒྲོན། རིམ་ ལྔ་
གདན་ རྫོགས། བདེ་ དགྱེས་ ཀྱིས་ ཆོས་ སྐོར། ཡོ་ གའི་ སྐོར་ སོགས་ རྒྱ་ ཆེར་
གསན་པས་བཀའ་བསྟན་བཅོས་མང་དུ་མཁྱེན་པའི་མཁྱེན་རབ་ལ་སུས་ཀྱང་
འགྲན་ དུ་མེད་ པར་ གྲགས། རྗེ་ རིན་ པོ་ ཆེ་ ཉིད་ ཀྱིས་ མཁན་པོ། འདུལ་ བ་
འཛིན་པས་ལས་སློབ། རྒྱལ་ཚབ་ཆོས་རྗེས་གསང་སྟོན་མཛད་ནས་བསྙེན་པར་
རྫོགས། རྗེ་ཐམས་ཅད་མཁྱེན་པ་ཉིད་ཀྱིས་ཆོས་རྗེ་འདི་པ་དང༌། ཆོས་རྒྱལ་
ནམ་མཁའ་བཟང་པོ་མཆོད་ཡོན་གཉིས་ལ་ཆོས་སྡེ་འདེབས་དགོས་པའི་བཀའ་
སྔ་ཕྱིར་ཕེབས་པ་དང་། ཆོས་རྗེ་པའི་མནལ་ལམ་དུའང་ལྷ་གནམ་ཐེ་དཀར་པོ་
ཡིན་ཟེར་བ་ཞིག་གིས་དགོན་པའི་ས་ཡུལ་བསྟན་ཏེ་འདིར་ཁྱོད་ཀྱིས་དགོན་པ་
- 326 -



GII
ལམ་རིམ་བླ་མ་བརྒྱུད་པའི་རྣམ་ཐར།
ཞིག་ཐོབ། ངས་བཙུན་པ་སྟོང་ཕྲག་ལྔ་འབུལ་ཟེར། དེ་ཀའི་མོད་ལ་དན་འབག་
མདའ་ནས་ཡར་བྱོན་པས་ལོངས་སྤྱོད་ ཀྱི་ཆུ་ཡིན་ཟེར་བའི་རྫིང་བུ་མང་པོ་
འདུག་པ་གཟིགས་ཤིང་ཁྱད་ པར་ གླང་ཆེན་ རི་ གདོང་དུ་རྫིང་བུ་ མང་པོའི་
འགྲམ་ན་རྗེ་རིན་པོ་ཆེ་བཞུགས་ནས་འདི་རྣམས་ཐོས་བསམ་གྱི་རྫིང་བུ་ཡིན་
པས་ཐུངས་གསུངས་པ་སོགས་ཀྱི་ལྟས་ཡ་མཚན་ཅན་བྱུང་ཞིང་ཕྱི་ནང་གི་རྟེན་
འབྲེལ་འགྲིག་པ་ན། རང་ཉིད་ཀྱི་དགུང་ལོ་སོ་བརྒྱད་པ་མེ་ཕོ་སྤྲེའུའི་ལོ་ལ་
དཔལ་ལྡན་འབྲས་སྤངས་ཀྱི་ཆོས་སྡེ་ཆེན་པོ་བཏབ། ཆོས་རྗེ་རང་གདན་སར་
བཞུགས་ནས་གྲྭ་ཚང་སོ་སོར་སློབ་དཔོན་བསྐོ་བ་མཛད་ཅིང་། གཞིས་ཁ་སྣེའུ་
ནས་ལོ་ལོ་བཞིན་སྨོན་ལམ་ཆེན་མོ་དང་གདུགས་དཀར་འཛུགས་པ། དབྱར་
ཚུལ་དགུན་ཚུལ་ ལྟར་ ཆགས་པ། གཟིམ་ ཁང་ དང་ འཆད་ ཉན་ ཁང་ཚོར་ན་
བཟའ་གསོལ་ཆས་ནམ་དགོས་སུ་ཕུལ་བ་ལས་དགོན་པ་མ་བས་བུ་དགའ་བ་
འོང་བར་ལུང་བསྟན་པ་ལྟར་གྲྭ་ཚོགས་བཅའ་ཁྲིམས་བཤད་ཉན་སོགས་ཕུན་
ཚོགས་མཐའ་དག་གོང་ནས་གོང་དུ་འཕེལ་བར་གྱུར། ཆོས་ནམ་ཚུགས་སུ་མདོ་
ཕྱོགས་ཀྱི་པོ་ཏི་བརྒྱད་བརྒྱད་རང་རང་གི་འགྲེལ་པ་བོད་ཊིཀ་རེ་དང་སྦྱར་ནས་
གསུངས་པ་གནང་ཞིང་། སྤྱིར་ན་གཞུང་ལུགས་ཀྱི་པོ་ཏི་ཆེན་མོ་བརྒྱ་དང་སུམ་
ཅུ་ལ་ཐུགས་བཤད་མཛད། གསང་འདུས་འཕགས་ལུགས། བདེ་མཆོག་ལུ་
ནག་ དྲིལ་ གསུམ། དགྱེས་ རྡོར། དགྲ་ འཇིགས་ གཤེད་ གསུམ། མི་ གཡོ་ བ།
སྒྲོལ་མ་སོགས་ཡི་དམ་གྱི་ལྷ་མང་པོའི་བསྙེན་པ་རྒྱུན་དུ་མཛད་པ་དང་། ཞག་
རེ་ལ་ཨ་ར་པ་ཙ་ན་ཚར་སྟོང་ཕྲག་གཉིས་རེ་དང༌། མཚན་བརྗོད་ཚར་གསུམ་
རེ། ཐུགས་རྗེ་ཆེན་པོའི་གཟུངས་ཡིག་དྲུག་ཁྲི་ཚོ་རེ་བཟླ་བ་འཆག་མེད་དུ་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཛད་པས་ཕྱིས་དུང་ཕྱུར་གཉིས་ལྷག་པར་ལོངས། མཚན་ཉིད་པ་གཅིག་ལ་
མ་ཎི་སོང་བ་ང་མང་ཞེས་གསུངས། དེ་ལྟར་ལྷའི་བསྙེན་སྒྲུབ་ལ་འགྲུས་པར་
མཛད་པས་དབུས་ན་རྗེ་བཙུན་འཇམ་དབྱངས། གཡས་ན་མགོན་པོ་ཀླུ་སྒྲུབ།
གཡོན་ན་ཞི་བ་འཚོ། མདུན་ན་རྗེ་རིན་པོ་ཆེ་ངོ་ཆེན་གྱི་རྣམ་པ་ཅན་དུ་འཁོད་པ་
ཞིག་ གི་ གཟིགས་སྣང་ དངོས་ སུ་ རྒྱུན་མར་འབྱུང་ བ་ དང་། མནལ་ལམ་དུ་
འཕགས་པ་ཀླུ་སྒྲུབ་གཙོ་འཁོར། ཆོས་རྒྱལ་སྲོང་བཙན་སྒམ་པོ་ཡབ་ཡུམ། རྗེ་
རིན་པོ་ཆེ། ཡེ་ཤེས་མགོན་པོ་ཕྱག་དྲུག་པ། ལྕམ་དྲལ། རྒྱལ་ཆེན་བཞི་སོགས་
ཀྱིས་རྗེས་སུ་བཟུང་བའི་མཚན་མ་བྱུང་བ་སོགས་བསམ་གྱིས་མི་ཁྱབ་བོ། །རྗེ་
རིན་པོ་ཆེའི་མན་ངག་ལྟར་རིམ་གཉིས་ཀྱི་རྣལ་འབྱོར་མཐར་ཕྱིན་པར་མཛད་
པས་བདེ་སྟོང་དབྱེར་མེད་ཀྱི་རྫོགས་རིམ་ཟབ་མོ་ཐུགས་རྒྱུད་ལ་མངའ་བས།
རླུང་འོད་ཟེར་ལྔ་པའི་ཁ་དོག་གསལ་བར་གཟིགས་པ་སོགས་སྒྱུ་ལུས་འགྲུབ་
པའི་མཚན་མ་ཐོབ་སྟེ། རྒྱུད་དང་གྲུབ་ཆེན་གྱི་གཞུང་ཤེས་པ་ཞིག་གིས་བལྟས་
ན་བསམ་གྱིས་མི་ཁྱབ་པའི་རྣམ་ཐར་རོ། །འཕྲལ་གྱི་མཛད་སྤྱོད་ཀྱང་ཕྱག་ཏུ་
བྱུང་བའི་དངོས་པོ་རྣམས་ཆ་གསུམ་དུ་བགོས་ནས་ཆ་གཅིག་གིས་ཕྱག་དཔེ་
དང་རྟེན་གསུམ་བཞེངས། ཆ་གཅིག་གིས་ནད་པ་རྣམས་ཀྱི་ཕྱིར་དུ་སྨན་སྦྱིན་
མཛད། ཆ་གཅིག་གིས་གཟིམ་ཁང་གི་ཐབ་སྤྱོད་དང་སློབ་མ་སྐྱོང་བར་མཛད་
དོ། །དེ་ནས་དགུང་ལོ་བདུན་ཅུ་པ་ས་འབྲུག་གི་དགུན་ཆོས་ཀྱི་མཇུག་ལ། རྩེ་
ཁ་བས་གདན་དྲངས་ནས་ཞག་ཤས་བཞུགས། སླར་འབྲས་སྤུངས་སུ་ཕེབས་
ནས་བསླབ་ བཏུས་ ཀྱི་ བརྩོན་ འགྲུས་ ལེའུའི་མཇུག་ ཆོས་ ཐུན་ གཉིས་ ཀྱིས་
རྫོགས་པར་མཛད་ལ། དེ་ནི་བརྩོན་འགྲུས་མཐར་ཕྱིན་ཞེས་པའི་དོན་ཏེ། སྐུ་
- 328 -



ལམ་རིམ་བླ་མ་བརྒྱུད་པའི་རྣམ་ཐར།
ཚེ་དེ་ལ་འབྲས་སྤུངས་སུ་ཆོས་འཁོར་བསྐོར་བའི་ཐ་མར་བྱུང་སྣང་། དུས་དེ་
ནས་སྐུ་ཅུང་ཟད་བསྙན་པས་ཕེབས་བཞུགས་དཀའ་བར་ཡོད་ནའང་བསྟན་པ་
དང་སེམས་ཅན་ལ་དགོངས་ཏེ་རིམ་པས་གཞིས་ཁར་ལོ་གསར་དང་ལྷ་སར་
སྨོན་ལམ་ཆེན་མོའི་ གྲལ་དབུར་ ཕེབས་ནས་ ཇོ་བོ་རྣམ་ གཉིས་ དང་། བཅུ་
གཅིག་ཞལ་སོགས་མཇལ་དུས་ད་ལན་མིན་པ་ཨེ་མཇལ་མི་ཤེས་གསུངས།
ཐུགས་མདུན་དྲག་པོའི་སྒོ་ནས་སྨོན་ལམ་དཔག་ཏུ་མེད་པ་མཛད། འབྲས་
སྤུངས་ ལ་ ཕེབས་ཞོར་ པོ་ཏ་ལར་ ཞག་ གསུམ་བཞུགས། ནང་ སོ་ དང༌ ཡོན་
མཆོད་བཞུགས་གདན་ལ་འཁོད་དུས་ཤིག །ཆོས་ རྗེའི་ཞལ་ནས། རྗེ་བཙུན་
གྲགས་པའི་མངོན་རྟོགས་ལྗོན་ཤིང་དུ། །འདི་དག་སྟོན་པའི་བླ་མའི་བཀའ་
དྲིན་ནི། །དྲན་པའི་ཚེ་ན་དད་ པས་མཆི་མ་ལྷུང་། །ཞེས་གསུངས་ཏེ་རྗེ་རྣམ་
གཉིས་ཀྱི་ཐུགས་རྒྱུད་ནི་མི་ཤེས། གསུང་རབ་ནི་རིམ་ལྔ་གསལ་སྒྲོན་ཉིད་ཟླ་
དང་བྲལ་བས་མཆི་མ་ལྷུང་ན་འདི་ལ་ལྷུང་རྒྱུ་ཡིན་ཏེ་ད་ལེགས་པར་འཆད་པ་
དཀོན། བསྟན་ པའི་ མཇུག་ མ་ རྣམ་ དག་ ཅིག་ འདུག་ སྟེ་ འཇུ་ མཁན་ མི་
འདུག །ད་ ངེད་ རང་ གི་ ཁ་ སྟབས་ནི་འདི་ ལྟར་ སོང་། གསུངས་ནས་ གསུང་
འདར། སྤྱན་ཆབ་མང་པོ་མཛད་པས་ནང་སོ་དཔོན་བློན་ཡང་སྤྱན་ཆབ་མང་པོ་
ལྷུང་བར་སྣང་། འབྲས་སྤུངས་སུ་ཕེབས་ནས་ནང་སོ་དཔོན་བློན་དང་གྲྭ་བུ་
སློབ་རྣམས་ཀྱིས་ཟླ་བ་སྦྲེལ་ནས་སྐུ་རིམ་རྒྱ་ཆེན་པོ་བསྒྲུབས་ཤིང་ཞབས་པད་
བརྟན་དགོས་པའི་ཞུ་བ་ཕུལ་བ་ན་ཉིད་ཀྱི་ཞལ་ནས། མདངས་རྗེ་རིན་པོ་ཆེ་
ཕེབས་ནས་ངེད་རང་གཉིས་རྒྱ་ནག་ཏུ་འགྲོ་རི་བོ་རྩེ་ ལྔར་བསྒྲུབ་པ་བྱེད་
གསུངས་པས། ད་རྗེ་རིན་པོ་ཆེ་ལ་སྡེ་སྣོད་གསུམ་དང་རྒྱུད་སྡེ་བཞི་གསུང་གིན་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞུགས་ ཞུས་ དང་ གསུངས་ནས་ ཕྱག་ཐལ་མོ་སྦྱར། སྤྱན་ཆབ་མང་ པོའང་
མཛད་དོ། །དེ་ནས་ཧོར་ཟླ་གཉིས་པའི་མཇུག་ལ་ནུབ་ཅིག་མནལ་ལམ་དུ་རྗེ་
རིན་ པོ་ ཆེ་ ཕེབས་ནས་ རྗེ་ བཙུན་ འཇམ་དཔལ་དབྱངས་ ཀྱི་ཕྱག་དྲིལ་ ཡིན་
གསུངས་བ་ཞིག་གནང་། ད་ཁྱོད་ངོ་གཉིས་སྡོད་གསུང་བ་ཞིག་རྨིས་པ་དྲུང་
འཁོར་བ་རྣམས་ལ་གསུངས་པས། ཁོང་རྣམས་ཟླ་བ་དང་ལོ་གང་ཡིན་ལ་མ་
དྲན་ཡང་དོན་ལ་ཟླ་བ་ཡིན་སྣང་། དེ་ནས་མྱ་ངན་ལས་འདའ་བའི་ལྟས་བྱུང་བ་
ན་གཟིམ་ཆུང་དུ་ཕེབས་ཏེ་ཞབས་གཉིས་སྐྱིལ་ཀྲུང་དང་ཕྱག་གཉིས་མཉམ་
བཞག་མཛད་ནས་ཐུགས་དམ་ལ་ཐུགས་གཏད་པས་སྐུ་སྨད་ནས་དྲོད་ཡར་ལ་
རིམ་གྱིས་སྡུད་པའི་ཚེ་རྗེ་བཙུན་འཇམ་དབྱངས་ཀྱི་ཞལ་གཟིགས་བྲིས་སྐུ་དེ་སྐུ་
མདུན་དུ་སྤྱན་དྲངས། རྗེ་བཙུན་ཕེབས་ཡོད་ལགས་ཞུས་པས་སྤྱན་གྱིས་ནི་མ་
གཟིགས། དབུ་དུད་པ་ཞིག་མཛད། ཅུང་ཞིག་ལོན་པ་ན་ད་མི་དགོངས་པར་
འདུག་སྙམ་ནས་བྲིས་སྐུ་དེ་སྐུ་རྒྱབ་གཡོན་ཕྱོགས་སུ་གདན་དྲངས་པས་ཇི་ལྟར་
སྤྱན་དྲངས་པ་ལྟར་བྲིས་སྐུ་ལ་སྤྱན་གདངས་ཏེ་ཨོག་སྐོ་སྐུ་དཔུང་གཡོན་པའི་
སྟེང་ དུ་ བཞག་ ནས་ ཞག་ འགའ་ བཞུགས་ པས་ ཕལ་ཆེར་ གྱིས་ སྐུའི་ གཟི་
མདངས་ལ་དཔགས་ནས་འཁྲུལ་པའང་སྐྱེས། དེ་ནས་ས་མོ་སྦྲུལ་ལོ་དེའི་ཟླ་བ་
བཞི་པ་ས་ག་ཟླ་བའི་ཚེས་བཅོ་བརྒྱད་ལ་དགའ་ལྡན་ཆོས་ཀྱི་ཕོ་བྲང་མི་ཕམ་
རྒྱལ་བའི་མདུན་སར་རྗེ་འཇམ་དཔལ་སྙིང་པོའི་ཞབས་དྲུང་དུ་ཕེབས་སོ། །ཕྱི་
རབས་ཀྱི་གདུལ་བྱ་རྣམས་ཀྱི་དོན་དུ་རྗེའི་དགོངས་པ་གསལ་བར་མཛད་པའི་
བརྩམས་ཆོས་ཀྱང་ རྗེ་ ཐམས་ཅད་མཁྱེན་པའི་གསང་བའི་རྣམ་ཐར་གསོལ་
འདེབས། ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཚང་ལ་མ་ནོར་བ་ལས་དང་པོ་
-330 -



ལམ་རིམ་བླ་མ་བརྒྱུད་པའི་རྣམ་ཐར།
པས་ཉམས་སུ་བླང་བདེ་བ། རྗེས་རྭ་སྒྲེང་དུ་བསླབ་བཏུས་གསུངས་པའི་ཟིན་
བྲིས། ཟབ་ལམ་གཏུམ་མོའི་གཞུང་ཁྲིད། ཉིད་ཀྱི་རྒྱུན་གྱི་ཁ་ཏོན་མཛད་རྒྱུར་
འཇམ་ དབྱངས་ ལ་ བསྟོད་ པ། དུས་ འཁོར་ རྒྱུད་ འགྲེལ་ གྱི་ བརྡ་ ཆད། བདེ་
མཆོག་ཉུང་ངུའི་རྒྱུད་ལ་ལེའུ་ང་གཅིག་ཡོད་པའི་ལེའུ་དང་པོའི་རྒྱུད་དོན་མདོར་
བསྟན། རྒྱུད་ ཀྱི་ རྒྱལ་ པོ་དཔལ་གསང་བ་འདུས་ པའི་ རྫོགས་ རིམ་ རིམ་ ལྔ་
གདན་རྫོགས་ཀྱི་དམར་ཁྲིད། གསང་འདུས་རིམ་ལྔ་གདན་རྫོགས་ཀྱི་དམར་
ཁྲིད་ཁྲིད་ཡིག་ལ་མི་གསལ་བ་རྣམས་བརྗེད་བྱང་བྲིས་པ། གསང་འདུས་རིམ་
ལྔ་གདན་རྫོགས་ཀྱི་ཁྲིད་ཡིག །གསང་འདུས་རིམ་ལྔ་གསལ་སྒྲོན་གྱི་སྐབས་སུ་
ཉེ་བར་མཁོ་བ་འགའ་ཞིག་བརྗོད་པ་ལ་སོགས་པ་མང་དུ་ཡོད་དོ། །འཇམ་
དབྱངས་ཆོས་ རྗེ་ ཞིང་ གཤེགས་ པ་ དེའི་ཚེ་ནམ་མཁའ་ཤིན་ཏུ་དྭངས་བ་ལ་
འཇའ་ དཀར་ པོ་ དང༌། ཁ་ དོག་ སྣ་ ལྔའི་ གུར་ ལྕགས་ སྒྲོག་ ལྟར་ འབྲེལ་བ།
འབྲས་སྤུངས་ནས་དགེ་ལྡན་གྱི་བར་ལ་ཤར་བ་དང་། ལྷའི་མེ་ཏོག་གི་ཆར་མང་
དུ་བབས་པ་སོགས་སྐྱེ་བོ་ཀུན་གྱི་མིག་ལམ་དུ་བྱུང་ངོ༌། །སྐུ་གདུང་ནི་བཤད་གྲྭ་
ཡུན་རིང་དུ་གནས་པའི་རྟེན་འབྲེལ་དུ་དངུལ་གྱི་མཆོད་རྟེན་ནང་ན་མ་ཉམས་
པར་བཞུགས་ཏེ་ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཙུག་ལག་ཁང་
ན་བསོད་ནམས་ཀྱི་ཞིང་དུ་བཞུགས་སོ།། ། །
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བྱམས་ཆེན་ཆོས་རྗེ་ཤཱཀྱ་ཡེ་ཤེས་ཀྱི་རྣམ་ཐར་བཞུགས་སོ། །
བྱམས་ཆེན་ཆོས་རྗེ་ཤཱཀྱ་ཡེ་ཤེས་ནི། རྒྱལ་བ་ཞེས་པ་ཤིང་ཕོ་རྟའི་ལོ་
སྣོན་ཟླའི་ཡར་ངོའི་ཚེས་གཅིག་གི་ཉིན་ཚལ་གུང་ཐང་དུ་ཚལ་པར་གྲགས་པའི་
དབོན་རིགས་ཞིག་ཏུ་སྐུ་འཁྲུངས། གཞོན་ནུ་ཉིད་ནས་སྔོན་གྱི་སྐྱེ་གནས་མང་
པོ་རྗེས་སུ་དྲན་པ་སོགས་མངོན་པར་རྟོགས་པའི་ཡོན་ཏན་གྱིས་ཕྱུག་ནའང་།
བླ་མ་མཁས་པའི་དབང་པོ་དུ་མ་བསྟེན་ནས་རྒྱལ་བའི་གསུང་རབ་མཐའ་དག་
ལ་མཁས་པར་སྦྱངས་ཏེ་མཐར་ཕྱིན་པར་མཛད། ཁྱད་པར་དུ་རྗེ་བཙུན་ཙོང་ཁ་
པ་ཆེན་པོའི་སྤྱན་སྔར་མདོ་སྔགས་ཀྱི་ཟབ་ཁྲིད་མང་པོ་གསན་ཏེ་མཁས་པའི་
དབང་པོར་གྱུར། དེ་དུས་སུ་རྒྱ་ནག་གོང་མ་ཡུང་ལོ་རྒྱལ་པོས་ཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་སྙན་པ་གསན་ནས་གོང་མའི་རྒྱལ་ཁབ་ཏུ་གདན་འདྲེན་
པའི་ཕྱིར་བློན་པོ་ཧའུ་ཞེན་སོགས་ཏཱ་ཞིང་བཞིས་གཙོ་བྱས་གསེར་ཡིག་པ་མི་སྣ་
མང་པོ་མངགས་ཏེ་ལུང་དང་གནང་སྦྱིན་འབུལ་བ་གྱ་ནོམ་དང་བཅས་ཁྱེར་ནས་
ཙོང་ཁ་པ་ཆེན་པོ་གདན་འདྲེན་ལ་བཏང་ཡང་། རྗེ་རིན་པོ་ཆེ་སེ་ར་ཆོས་སྡིངས་
སུ་སྐུ་མཚམས་ཤིན་ཏུ་དམ་པར་མཛད་པའི་སྐབས་སུ་གསེར་ཡིག་པ་རྣམས་
སླེབས་བྱུང་བ་ལ། དང་པོར་ཅུང་ཟད་དབེན་པ་འདྲར་མངོན་ཆུང་བར་བཞུགས་
ཏེ་གསེར་ཡིག་པ་རྣམས་མཇལ་དུ་མ་གནང་བ་ལ། ཞུ་བ་ནན་གྱིས་ཕུལ་བས་
སེ་རར་ ཕེབས་ནས་མཇལ་ ཁ་གནང་། འབུལ་བ་རྣམས་བཞེས་རྒྱ་ཡུལ་དུ་
འབྱོན་པ་དགག་བྱ་ཆེ་ཞིང་དགོས་པ་ཆུང་བའི་རྒྱུ་མཚན་དང་བཅས་པའི་ཞལ་
ཏ་ཏཱ་ཞིང་རྣམས་ལ་ཞིབ་རྒྱས་གནང་ནས་རྗེ་རིན་པོ་ཆེ་སྤྱན་མ་འདྲོངས་པར་རྗེ་
-332 -



ལམ་རིམ་བླ་མ་བརྒྱུད་པའི་རྣམ་ཐར།
ཉིད་ཀྱི་སྐུ་ཚབ་ཏུ་ལས་འབྲེལ་གྱི་དབང་གིས་སྤྲུལ་པའི་སྐུ་བྱམས་ཆེན་ཆོས་རྗེ་
མངགས་པ་གདན་དྲངས་ཏེ་བླ་མ་གྲྭ་སློབ་ཏཱ་ཞིང་མི་བཞི་མི་སྣ་མང་པོ་དང་
བཅས་ལྷོ་ཁ་ཁམས་ཕྱོགས་ལི་ཐང་བརྒྱུད་ནས་རིམ་གྱིས་རྒྱ་ནག་གོང་མའི་ཕོ་
བྲང་དུ་ཕེབས་ཏེ་ཡུང་ལོ་རྒྱལ་པོ་མཇལ། གོང་མ་ཆེན་པོས་ཀྱང་སྲིད་ཞུ་བསྙེན་
བཀུར་ཕུན་སུམ་ཚོགས་པ་མཛད། དེ་ནས་གོང་མ་རྒྱལ་པོས་བྱམས་ཆེན་ཆོས་
རྗེ་ལ་རྒྱལ་ཁབ་འདིར་རྒྱལ་བ་ཙོང་ཁ་པའི་བསྟན་པའི་སྙིང་པོ་རྣམས་དར་བ་
ཞིག་བྱ་འདོད་པས་མདོ་སྔགས་ཀྱི་ཆོས་སྤྱི་དང་ཁྱད་པར་རྒྱུད་སྡེ་བཞིའི་དཀྱིལ་
འཁོར་ཆེན་པོ་རྣམས་བསྒྲུབ་ཅིང་མཆོད་པ་བྱེད་དགོས་པའི་བཀའ་ལུང་གནང་།
དེ་ནས་བྱམས་ཆེན་ཆོས་རྗེས་ལོ་གསར་ནས་དཔྱིད་ཟླ་འབྲིང་པོའི་ཚེས་འགོར་
ཆོག་གྲྭ་གསང་འདུས་དགྱེས་རྡོར་བདེ་མཆོག་འཁོར་ཆེན་འཇིགས་བྱེད་ཞེ་དགུ་
མ་སྨན་བླ་རྣམས་ཀྱི་སྒྲུབ་མཆོད་ཀྱི་སྟ་གོན་བཙུགས་ཏེ་ཚེས་དགུ་ནས་བཟུང་ཟླ་
བ་གསུམ་གྱི་བར་དུ་བསྒྲུབ་མཆོད་མཛད་དོ། །གྲུབ་པའི་རྟགས་ནམ་མཁའ་ལ་
ལྷའི་རོལ་མོའི་སྒྲ་དང༌། ཁ་དོག་སྣ་ལྔའི་འཇའ་འོད་འཁྱིལ་ཞིང་དབྱིབས་རྒྱལ་
མཚན་ལྟ་བུ་དང་། རྡོ་རྗེ་འཁོར་ལོ་པདྨ་སྣ་ཚོགས་རྡོ་རྗེ་ལྟ་བུ་ཤར་བ་རྣམས་སྐྱ་
སེར་ཀུན་གྱིས་མངོན་སུམ་དུ་མཐོང་། སྤྲིན་མེད་པའི་ནམ་མཁའ་ལས་ལྷས་མེ་
ཏོག་གི་ཆར་འབེབས་པ་སོགས་ལྟས་ཁྱད་པར་ཅན་མང་དུ་བྱུང་ཞིང་། རྒྱལ་
པོའི་རྨི་ལམ་དུ་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཧེ་ཡིན་ཟིའི་
ནམ་མཁར་བཀྲ་ལམ་གྱིས་བཞུགས་པ་ཡང་ཡང་རྨིས་པ་ཡང་བྱུང་གསུངས།
ཆོས་རྗེ་རང་ཉིད་ཀྱིས་ཀྱང་དཀྱིལ་འཁོར་ལྷ་ཚོགས་རྣམས་ཀྱི་ཞལ་ཡང་ཡང་
གཟིགས། དེ་ནས་གོང་མ་ཆེན་པོ་ཐུགས་དད་ཚད་མེད་པ་སྐྱེས་ཏེ་གསེར་གྱི་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཁོར་ ལོ་ ཡོད་ པའི་ ཐམ་ ཀ་ འབུལ་ བ་ ཚད་ མེད་ པ་ དང༌ བཅས་ གནང་ སྟེ་
བསྔགས་བརྗོད་གཟེངས་བསྟོད་མཛད། དེ་ནས་རྒྱལ་པོའི་དགུང་ལོ་ཁྲི་ཚོ་ཁྲི་
ཚོར་སྤེལ་བའི་ཕྱིར་དུ་གྲུབ་པའི་རྒྱལ་མོའི་ལུགས་ཀྱི་ཚེ་དབང་རྗེས་གནང་།
གྲུབ་ཆེན་ཏེ་ལོ་པའི་ལུགས་ཀྱི་བདེ་མཆོག་འཆི་བ་མཐར་བྱེད་ཀྱི་དབང་བསྐུར་
ཏེ་སྤྱི་བོར་བུམ་པ་བཞག་པས་བདུད་རྩིས་བུམ་པ་གང་སྟེ་འཕྱུར་བར་ཀུན་གྱིས་
མཐོང་བ་བྱུང་ཞིང་ཚེ་རིལ་སོགས་ལ་འོད་འཚེར་བ་ལ་སོགས་པའི་གྲུབ་རྟགས་
ཡང་མང་པོ་བསྟན། རྒྱལ་པོ་ཤིན་ཏུ་ཡ་མཚན་ཏེ་གུས་པ་ཆེར་མཛད། རིན་པོ་
ཆེ་གསེར་དངུལ་གྱི་ཕྲས་བརྒྱན་པའི་བཞུགས་ཁྲི། ཡི་ཅི་མདུན་ལྕོག །ཞབས་
སྟེགས་བཞུགས་སྟན་སོགས་འབུལ་བ་ཚད་མེད་པ་གནང་། གཞན་ཡང་རྒྱ་ཧོར་
གྱི་ཡུལ་གྲུ་དེ་རྣམས་སུ་རབ་བྱུང་བསྙེན་རྫོགས། ཁྱིམ་པ་རྣམས་ལ་བསྙེན་
གནས་དང་དགེ་བསྙེན་གྱི་སྡོམ་པ་སྦྱིན་པ་དང་། རང་རང་གི་བློ་དང་འཚམ་
པའི་ཆོས་བསྟན་ནས་རྗེ་རིན་པོ་ཆེའི་བསྟན་པས་ཕྱོགས་དེར་ཁྱབ་པར་མཛད།
དེ་ནས་ཕྱོགས་ནས་ཆེད་དུ་འོངས་ཏེ་མཇལ་ཕྲད་བྱེད་པའི་བླ་དཔོན་སྐྱེ་བོ་སེར་
སྐྱ་ཆེ་ཕྲ་ཐམས་ཅད་ཀྱིས་འབུལ་བ་ཞབས་ཏོག་ཕུན་སུམ་ཚོགས་པ་བསྒྲུབས་
ཤིང་དེ་དག་སོ་སོའི་སྐལ་བ་དང་འཚམ་པར་རབ་བྱུང་བསྙེན་རྫོགས། དབང་
ལུང་རྗེས་གནང་ཁྲིད་མན་ངག་བསྙེན་གནས་སྨྱུང་གནས་ཀྱི་སྡོམ་པ་སོགས་
རང་རང་གི་འདོད་མོས་ལྟར་ཚིམ་པར་སྩལ་ཏེ་སྨིན་ཅིང་གྲོལ་བར་མཛད། དེ་
ནས་གོང་མ་རྒྱལ་པོ་ལ་རྒྱལ་བ་ཙོང་ཁ་པ་ཞལ་མཇལ་བ་དང་། མཆོད་ཅིང་
བསྙེན་བཀུར་བ་དང༌། ཆོས་ཟབ་མོ་མང་པོའི་བཀའ་དྲིན་ཞུ་བ་སོགས་ཀྱི་ཆེད་
དུ་དབུས་གཙང་དུ་ཕྱིན་ཆོག་པ་དགོས་ཞེས་དགོངས་པ་ཞུ་བར་མཛད་པས།
- 334 -



ལམ་རིམ་བླ་མ་བརྒྱུད་པའི་རྣམ་ཐར། །
གོང་མ་ཆེན་པོས་ཀྱང་དགོངས་པ་ཁྲོལ་ཏེ། གོང་ནས་གསེར་ཡིག་པ་སྐྱེལ་བའི་
མི་སྣ་དང་བཅས་ཕེབས་ཏེ་ཤན་ཟེའི་ལམ་ཆེན་བརྒྱུད་ནས་རིམ་པས་ལི་ཐང་
བྱམས་ཆེན་ཆོས་འཁོར་སོགས་ནས་བོད་ཡུལ་དབུས་ཀྱི་སེ་རར་ཕྱག་ཕེབས་ཏེ་
རྗེ་རིན་པོ་ཆེ་དང་མཇལ། རྒྱལ་པོས་གནང་བའི་གནས་བཅུའི་ཐགས་སྐུ། ལྗོན་
ཤིང་གི་གུར། གསེར་དངུལ་གྱི་མཎྜལ་ལ་རིན་པོ་ཆེའི་ཚོམ་བུ་དང་བཅས་པ།
གོས་དར་སྣ་ཚོགས་གཏོས་ཆེ་བ་ཕུལ་ནས་ཞབས་བརྟན་གསོལ་འདེབས་ཀྱང་
མཛད། ཇོ་བོ་ཤཱཀྱ་མུ་ནེར་གསེར་འབུལ། མགུལ་རྒྱན་མཆོད་ཆའི་རིགས། རི་
བོ་དགའ་ལྡན་གྱིས་གཙོས་དགེ་འདུན་རྣམས་ལ་འགྱེད་མང་ཇ་སོགས་གནང་།
མི་སྣ་ལྡོག་དུས་རྒྱལ་པོ་ལ་ལེགས་གསོལ་ཞུ་འབུལ་བྱས། མི་སྣ་རྫོངས་བ་
མཛད། དེ་ནས་སྔ་མོ་ནས་ རྗེ་ རིན་པོ་ཆེ་སེ་རར་བཞུགས་དུས། རྩ་ཤེ། དྲང་
ངེས་རྣམ་འབྱེད། བཞི་ བརྒྱ་ པ། བྱང་ཆུབ་ལམ་ རིམ། གསང་བསྔགས་ ལམ་
རིམ་གྱི་ཁྲིད། རྩ་ལྟུང་བཅུ་བཞི་པ་དང་བླ་མ་ལྔ་བཅུ་པའི་རྣམ་བཤད་གཉིས་ལ་
སོགས་པའི་ཆོས་མང་པོ་གསན་ནའང་། སླར་ཡང་དཔལ་གསང་བ་འདུས་པའི་
འགྲེལ་པ་སྒྲོན་གསལ་མཆན་བུ་དང་བཅས་པ། བཤད་རྒྱུད་འགའ་ཞིག་གི་
ལུང་། རིམ་ལྔའི་ཁྲིད། སྦྱོར་བ་ཡན་ལག་དྲུག་པའི་ཁྲིད་རྒྱས་པ། དུས་འཁོར་
གྱི་འགྲེལ་ཆེན་དྲི་མེད་འོད་ཀྱི་བཤད་པ་ཆེས་ཞིབ་པ། ནཱ་རོ་ཆོས་དྲུག །དབུ་མ་
འཇུག་པ། ཚད་མ་རྣམ་འགྲེལ། བདེ་མཆོག་རྩ་བའི་རྒྱུད་ལ་སོགས་པའི་ཆོས་
ཟབ་ཅིང་རྒྱ་ཆེ་བ་དཔག་ཏུ་མེད་པ་གསན། དེ་ནས་ལོ་རེ་བཞིན་གོང་མ་ཆེན་
པོར་མཚམས་ཞུ་དང་ཆོས་ཀྱི་གདམས་པ་གོང་ནས་གོང་འཕེལ་དུ་མཛད། གོང་
མ་ཆེན་པོས་ཀྱང་ལོ་རེ་བཞིན་གསེར་ཡིག་འབུལ་ནོད་གྱ་ནོམ་པ་དང་བཅས་
-335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྩལ། དེ་ནས་རྗེ་རིན་པོ་ཆེ་ཞིང་གཤེགས་པ་ལ་ཉེ་བའི་ཚེ། སྟོད་ལུང་གི་ཆབ་
ཆེན་དང་། དེ་ནས་འབྲས་སྤུངས་སུ་བྱོན། དེ་ནས་ལྷ་སར་བྱོན་པའི་ཚེ་བྱམས་
ཆེན་ཆོས་རྗེ་འདི་པས་རྗེ་རིན་པོ་ཆེ་སེ་རར་གདན་འདྲེན་བྱེད་པའི་གྲབས་ཀྱང་
སྒྲིགས་ཏེ་སྤྱན་དྲངས་ནས་སེ་ར་ཆོས་སྡིངས་སུ་བཞུགས། བསྙེན་བཀུར་ཚད་
མེད་པས་མཆོད། དེའི་ཚེ་རྗེ་རིན་པོ་ཆེས་བྱམས་ཆེན་ཆོས་རྗེ་འདི་པ་ལ་སེ་རར་
དགེ་འདུན་གྱི་སྡེ་བཙུགས་ནས་བཤད་སྒྲུབ་རྐང་ཚུགས་པ་ཞིག་བྱེད་དགོས་
པའི་བསླབ་སྟོན་ཞལ་ཏ་རྒྱས་པར་གནང་ཞིང་། ཁྱད་པར་གངས་རིའི་ཁྲོད་
འདིར་སྔགས་ཀྱི་རྒྱུད་སྡེ་ལ་འཆད་ཉན་རྣམ་པར་དག་པ་ནུབ་པར་གྱུར་ནས་
རིང་ཞིག་ལོན། རྗེ་རིན་པོ་ཆེ་ཉིད་ཀྱིས་བཤད་པ་རྣམ་པར་དག་པར་མཛད་
པའི་གསུང་གི་བདུད་རྩི་ཉམས་སུ་མྱོང་བའི་བློ་གྲོས་ཀྱི་ལུས་ཡོངས་སུ་ཚིམ་པ་
མང་དུ་བྱོན་མོད་ཀྱི། དེ་ལྟ་ན་ཡང་ད་དུང་རྒྱུད་སྡེའི་འཆད་ཉན་རྐང་ཚུགས་པའི་
གྲྭ་ས་གཞི་ཐིངས་པ་སྔོན་ཆད་མེད་པས། དེ་འདྲ་བའི་འཆད་ཉན་གྱི་གཞི་རྣམ་
པར་དག་པ་ཚུགས་ན་ཅི་མ་རུང་སྙམ་དུ་བསྟན་པ་འབའ་ཞིག་ལ་དགོངས་པའི་
ཐུགས་ཀྱི་འདུན་པ་ཤུགས་དྲག་པོས་དེའི་ཚེ་བྱམས་ཆེན་ཆོས་རྗེ་འདི་པ་ལ་བདེ་
གསང་གཉིས་ ཀྱི་འཆད་ཉན་རྐང་ཚུགས་པའི་སྔགས་གྲྭ་ཞིག་འཛུགས་པའི་
ཞལ་ཏ་གནང་སྟེ། བྱམས་ཆེན་ཆོས་རྗེ་འདི་པས་ཀྱང་ རྗེ་རིན་པོ་ཆེའི་བཀའ་
བཞིན་དུ་བསྒྲུབ་པའི་ཐུགས་ཁུར་རྒྱ་ཆེར་བཞེས་ནས། སེ་ར་ཆོས་སྡིངས་སུ་
གཞི་འདུལ་བའི་བསླབ་ཁྲིམས་རྣམ་པར་དག་པ་ལ་བརྟེན་ཏེ་དཔལ་གསང་བ་
འདུས་པ་དང་། བདེ་མཆོག་གི་རྩ་རྒྱུད་ལ་འཆད་ཉན་རྐང་ཚུགས་པའི་གྲྭ་ས་
རྣམ་ པར་ དག་ པ་ འཛུགས་ པའི་ ཞལ་ བཀོད་ དང༌། ཆོས་དཔོན་བསྐོ་བ་ ལ་
- 336 -



ལམ་རིམ་བླ་མ་བརྒྱུད་པའི་རྣམ་ཐར། །
སོགས་པ་མཛད་ཅིང་རྟེན་འབྲེལ་ཁྱད་པར་ཅན་སྒྲིག་པའི་ཆེད་དུ་གནས་དེར་
གསོ་སྦྱོང་མཛད། རྒྱུད་ཀྱི་རྒྱལ་པོ་གཉིས་ཀྱི་དབུ་ནས་ཆོས་ཐུན་རེ་གསུངས་པ་
ལ་སོགས་པ་རྟེན་འབྲེལ་བསྒྲིག་པར་མཛད་པ་ལ་བརྟེན་ཏེ་སེ་ར་ཐེག་ཆེན་གླིང་
བཏབ། དེ་ནས་རིང་པོར་མ་ལོན་པར་རྗེ་རིན་པོ་ཆེ་གཞན་དོན་དུ་གཤེགས་
པའི་ གདུང་ མཇལ་ མགུལ་རྒྱན་ མཆོད་མེ་ སོགས་ གདུང་མཆོད་རྒྱ་ཆེན་ པོ་
མཛད། སེ་ར་ཆོས་སྡིངས་སུ་བྱམས་ཆེན་ཆོས་རྗེ་ རང་ཉིད་ཀྱིས་གཙོས་དགེ་
འདུན་མང་པོ་དང་བཅས་གསང་བདེ་འཇིགས་གསུམ་གྱི་དཀྱིལ་འཁོར་ཆེན་པོ་
དག་ཞལ་ཕྱེ་ནས། བླ་མ་རྡོ་རྗེ་འཆང་དང་ཐ་མི་དད་པ་ལ་ཕྱི་ནང་གསང་བའི་
མཆོད་པ་རྒྱ་ཆེན་པོས་མཉེས་པར་བྱས་ཤིང་། བདག་ཉིད་འཇུག་ཅིང་དབང་
བླང་བ་ལ་སོགས་པས་དམ་ཚིག་དང་སྡོམ་པ་རྣམ་པར་དག་པར་བགྱིས་ཏེ།
ཐུགས་ཀྱི་དགོངས་པ་ཡོངས་སུ་རྫོགས་པ་དང༌། བླ་མ་མཆོག་གི་ཡེ་ཤེས་ཀྱིས་
གཟིགས་པ་ནམ་དུ་ཡང་འབྲལ་བ་མེད་པའི་སྨོན་ལམ་རྒྱ་ཆེན་པོ་བཏབ་པས་ངོ་
མཚར་བའི་ལྟས་མང་དུ་བྱུང་སྟེ། ནམ་མཁའ་འཇའ་ཡང་ཡང་ཤར་བ་དང་མེ་
ཏོག་གི་ཆར་ཡང་ཡང་བབས། བྱི་ལོ་ཟླ་བ་བཅུ་པར་དགེ་ལྡན་དུ་རྡོ་རྗེ་འཛིན་པ་
བརྒྱ་ཕྲག་དུ་མས་དཀྱིལ་འཁོར་དཔག་ཏུ་མེད་པ་བསྒྲུབ་ཅིང་མཆོད་པའི་དུས་
ཀྱི་མཆོད་པ་བསྒྲུབས་པ་དེའི་ཚེ་དཔོན་ནམ་མཁའ་བཟང་པོ་ཁུ་དབོན་པའི་དྲུང་
ནས། ར་ཁ་བྲག་ཏུ་ཆོས་རྗེ་བྱམས་ཆེན་པ་འདིས་གཙོ་བོ་མཛད་པའི་དགེ་བའི་
བཤེས་གཉེན་དུ་མ་སྤྱན་དྲངས་ནས་དུས་ཀྱི་མཆོད་པ་རྒྱ་ཆེན་པོར་མཛད་དེ་
གསོལ་བ་བཏབ་པས་མེ་ཏོག་གི་ཆར་བབས་པ་ནི། མེ་ཏོག་མུ་ཏིག་གི་མདོག་
ལྟ་བུ་ཆུང་ངུ་ས་ལ་ཁ་བ་ལྟར་ཆགས་པ་དང་གཞན་ཡང་འདབ་མ་དྲུག་པ་ལ་
337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སོགས་པ་ཁ་ཅིག་གི་མདོག་ནི་དུང་དང་། ཁ་ཅིག་ནི་གསེར་བཙོ་མ། ཁ་ཅིག་ནི་
ལི་ཁྲི་ལྟ་བུ། ཁ་ཅིག་ནི་རྒྱ་མཐིང་བཟང་པོས་བྱུགས་པ་ལྟ་བུ་མིའི་ལག་པའི་
ཁྱོན་ཙམ་དཔག་ཏུ་མེད་པ་བབས་སོ། །བྱམས་ཆེན་ཆོས་རྗེ་འདིས་རྗེ་རིན་པོ་
ཆེའི་དགོངས་རྫོགས་སུ་མཆོད་འབུལ་མཛད་པ་ལ་དེ་ལྟ་བུའི་རྟགས་ངོ་མཚར་
ཅན་འབྱུང་བ་ནི་བྱམས་ཆེན་ཆོས་རྗེ་འདི་ཉིད་རྗེ་རིན་པོ་ཆེའི་ཐུགས་རྗེའི་བྱིན་
རླབས་ཞུགས་པའི་སྐྱེས་བུ་དམ་པ་གཞན་དང་མི་འདྲ་བ་ཞིག་ཡིན་པའི་རྟགས་
ཏེ་རྣམ་པར་ཐར་པ་ངོ་མཚར་བ་ཡིན་ནོ། །དེ་ནས་སླར་ཡང་གོང་མ་ཆེན་པོ་ཡུང་
ལོ་རྒྱལ་པོས་གདན་དྲངས་ཏེ་རྒྱ་ནག་ཏུ་ཕེབས། རྒྱལ་པོ་ཆོས་དང་ཟང་ཟིང་
གིས་མཉེས་པར་བྱས། རྒྱ་ནག་གི་ཡུལ་དུ་རྫུ་འཕྲུལ་གྱི་བཀོད་པ་མང་དུ་བསྟན་
ཅིང་། རྗེ་རིན་པོ་ཆེའི་རིང་ལུགས་དྲི་མ་མེད་པ་ཕྱོགས་ཀུན་ཏུ་རྒྱ་ཆེར་སྤེལ། རྗེ་
རིན་པོ་ཆེའི་ཐུགས་བསྐྱེད་དང་བྱམས་ཆེན་ཆོས་རྗེ་ཉིད་ཀྱི་སྔོན་གྱི་སྨོན་ལམ་གྱི་
དབང་གིས་རྒྱ་ནག་ཐེ་ཛུང་ཡུང་ལོ་རྒྱལ་པོ་ནས་ཟོན་ཏེ་རྒྱལ་པོའི་བར་རྒྱལ་
རབས་བཞིས་མཆོད་པའི་དཔལ་ཡོན་བླ་ན་མེད་པ་མཛད་དེ། དགུང་ལོ་བརྒྱད་
ཅུ་གྱ་གཉིས་བཞེས་པ་ཤིང་མོ་ཡོས་ལོ་ཟླ་བ་བཅུ་པའི་ཚེས་བཅོ་བརྒྱད་ཀྱི་ཉིན་
བུ་ཆེན་ཀོ་ཤི་ཨ་མོ་གྷ་དང་བསོད་ནམས་ཤེས་རབ་རྣམ་པ་གཉིས་ལ་ཞལ་
བཀོད་གནང་སྟེ། ཕྱི་ནང་གི་དོ་དམ་མཛད་ནས་སྐུ་མཚམས་ལ་བཞུགས་ཏེ་
ཐུགས་དམ་མཛད། ཉི་ཤུ་བཞི་ལ་མཛོ་མོ་མཁར་དུ་ཞིང་གཤེགས་སོ། །དེ་ནས་
ཡོངས་ཀྱི་དགེ་བའི་བཤེས་གཉེན་མང་པོས་དགོངས་པ་ཡོངས་སུ་རྫོགས་པའི་
ཕྱིར་དགེ་རྩ་རྒྱ་ཆེན་པོ་བསྒྲུབས་ཤིང་གདུང་མཆོད་རྒྱ་ཆེན་པོ་ཉིན་ཞག་བཞི་
བཅུ་ཞེ་དགུའི་བར་དུ་བསྒྲུབས་དེའི་ཚེ་ནམ་མཁའ་ལ་འཇའ་འོད་འཁྲིགས་
- 338 -



ལམ་རིམ་བླ་མ་བརྒྱུད་པའི་རྣམ་ཐར།
ཤིང་། ལྷས་མེ་ཏོག་གི་ཆར་ཕབ་པ་སོགས་ངོ་མཚར་བའི་ལྟས་མང་དུ་བྱུང་ངོ༌།
ཁྲ་སའི་ཞེས་བྱ་བའི་ས་ཆ་དེར་ཀོ་ཤྲི་དཔལ་ལྡན་པས་གཙོས་དགེ་བའི་བཤེས་
གཉེན་མང་པོའི་ཚོགས་དང་བློན་ཆེན་མི་ཆེན་དམག་དཔོན་མི་དཔོན་སོགས་སྐྱ་
སེར་མང་པོ་འདུས་ནས་སྐུ་གདུང་ཞུགས་འབུལ་མཛད་པ་ལ་ཀོ་ཤྲི་དཔལ་ལྡན་
པས་མེ་སྦྱོར་བའི་སྟངས་ཀ་ཙམ་བྱས་པ་ལ་མེ་རང་འབར་དུ་སོང་ཞིང་། འཇའ་
ཚོན་སྣ་ ལྔའི་གདུགས་དང༌རྒྱལ་མཚན་བ་དན་བཀྲ་ཤིས་རྟགས་བརྒྱད་ཀྱི་
དབྱིབས་ལྟ་བུའི་ལྟས་བཟང་ཁྱད་པར་ཅན་ནམ་མཁའི་ཁམས་གང་བར་བྱུང་བ་
ཀུན་གྱིས་མཐོང་ཞིང་ངོ་མཚར་བའི་གནས་སུ་གྱུར་ཏོ། །རྗེ་རིན་པོ་ཆེའི་ཐུགས་
སྲས་བསྟན་འཛིན་དམ་པ་སྔར་སྨོས་པ་དེ་དག་ཐམས་ཅད་ཚུལ་ཁྲིམས་རྣམ་
པར་དག་པ་བྱང་ཆུབ་ལམ་གྱི་རིམ་པ་ལ་ཉམས་ལེན་སྙིང་པོར་མཛད་པ་ས་
ལམ་གོང་དུ་བགྲོད་བཞིན་པ་དང་འགའ་ཞིག་ལམ་གྱི་བགྲོད་པ་མཐར་ཕྱིན་ཏེ་
སྤྲུལ་པས་འགྲོ་དོན་མཛད་པ། དམ་ཉམས་དང་འཆལ་པ་དང་འདྲེ་ཅན་གྱིས་མ་
བསླད་པ་རྣམ་ཐར་གཙང་བ། ལུང་དང་རྟོགས་པའི་ཡོན་ཏན་གྱིས་མངོན་པར་
མཐོ་བ། བསྟན་པ་ལ་བྱ་བ་མཛད་པ་ཤ་སྟག་བཞུགས་ཏེ། འདིར་མཐའ་དག་
བྲི་མ་ནུས་ལ། མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་དང་། བ་
སོ་ཆོས་ཀྱི་རྒྱལ་མཚན་དང༌། རྗེ་བཙུན་ཤེས་རབ་སེང་གེ་དང་། ཐམས་ཅད་
མཁྱེན་པ་དགེ་འདུན་གྲུབ་པ་རྣམས་ནི་ལམ་རིམ་བླ་བརྒྱུད་དུ་བཞུགས་པས་དེ་
དག་གི་རྣམ་ཐར་རྣམས་ནི་སོ་སོའི་བརྒྱུད་རིམ་ཏུ་འཆད་དོ། །
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པའི་གདུལ་བྱ་
རྣམས་ཀྱིས་རྒྱལ་བ་སྲས་བཅས་ཀུན་གྱི་མཁྱེན་བརྩེ་ནུས་གསུམ་གཅིག་ཏུ་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྡུས་པའི་ངོ་བོ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་གསོལ་བ་འདེབས་པ་
ལྷུར་བྱ་ཞིང་། རྗེ་བདག་ཉིད་ཆེན་པོའི་རྣམ་ཐར་ལྟར་གང་ཉམས་སུ་བླང་བར་
བྱ་བའི་གནས་རྣམས་ལ་ཤིང་རྟ་ཆེན་པོའི་གཞུང་ནས་འབྱུང་བའི་དྲི་མ་མེད་
པའི་རིགས་པས་ངེས་པ་རྙེད་པར་བྱ་བ་དང་། ཇི་ལྟར་ངེས་པའི་དོན་ལ་དབེན་
པའི་གནས་སུ་ཚེ་འདིའི་འཁྲི་བ་བཅད་དེ་སྒྲུབ་པ་སྙིང་པོར་བྱ་བ་དང་། བསྟན་
པའི་རྩ་བ་སོ་སོར་ཐར་པའི་བཅས་མཚམས་རྣམས་མིག་གི་འབྲས་བུ་ལྟར་
བསྲུང་བ་གཞིར་བྱས་ནས་རྒྱལ་བའི་བཀའ་དང་ཤིང་རྟ་ཆེན་པོའི་གཞུང་རྣམས་
གདམས་པའི་མཆོག་ཏུ་འཁྱེར་བར་བྱ་བ་དང༌། ལམ་གྱི་ཡན་ལག་ཕྲ་མོ་རེ་ལ་
ཞེན་པ་མིན་པར་ལམ་གྱི་ལུས་ཡོངས་སུ་རྫོགས་པ་ལ་སློབ་པ་དང༌། མདོ་
སྔགས་གཉིས་ཚ་གྲང་ལྟར་འགལ་བར་སོང་བ་མིན་པར་གཅིག་གྲོགས་སུ་
གཅིག་འགྲོ་བར་བྱས་ལ་བཤེས་གཉེན་བསྟེན་ཚུལ་ནས་བཟུང་མཐར་ཐུག་གི་
འབྲས་བུ་མི་སློབ་པའི་ཟུང་འཇུག་གི་བར་ས་ལམ་འབྲས་བུ་དང་བཅས་པ་
ཡོངས་སུ་རྫོགས་པ་རང་གི་རྒྱུད་ལ་སྦྱར་ཏེ་ཉིན་རེ་བཞིན་བག་ཆགས་ཅི་ཐེབས་
བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ།། །།
གྲུབ་པའི་དབང་ཕྱུག་འཇམ་དཔལ་རྒྱ་མཚོ་བའི་
རྣམ་ཐར་བཞུགས་སོ། །
རྗེ་བཙུན་འཇམ་དཔལ་དབྱངས་ཀྱི་བཀའ་གྲུབ་པས། མདོ་རྒྱུད་རྒྱ་
མཚོའི་དཔལ་ལ་དབང་བསྒྱུར་ཞིང་། །བློ་བཟང་ཆོས་ཀྱི་མདུན་ས་མཛེས་པའི་
རྒྱན། །འཇམ་དཔལ་རྒྱ་མཚོའི་ཞབས་ལ་གསོལ་བ་འདེབས། །ཞེས་བསྔགས་
- 340 -



ལམ་རིམ་བླ་མ་བརྒྱུད་པའི་རྣམ་ཐར།
པ་གྲུབ་པའི་དབང་ཕྱུག་འཇམ་དཔལ་རྒྱ་མཚོ་བ་ནི། མདོ་སྨད་ཙོང་ཁའི་ཡུལ་
དུ་མེ་ཕོ་སྤྲེའུའི་ལོ་ལ་སྐུ་འཁྲུངས། སྔོན་གྱི་བག་ཆགས་བཟང་པོའི་མཐུ་བརྟས་
པར་གྱུར་པས་གཞོན་ནུ་ཉིད་ནས་དམ་པའི་ཆོས་འཚོལ་བའི་ཐུགས་བསམ་ཁོ་
ན་བྱུང་ནས། ཟླ་བ་སྒྲོན་མའི་མདོ་ལ་སོགས་པའི་མདོ་དང་བསྟན་བཅོས་མང་
པོ་ཐུགས་ལ་བཟུང་། ཁྱད་པར་ཟླ་བ་སྒྲོན་མའི་མདོ་རྒྱུན་དུ་ཞལ་འདོན་དུ་
མཛད། སྔོན་ཡུན་རིང་པོ་ནས་ལམ་ལ་གོམས་པའི་མཐུས་སྐུ་ཚེ་འདིར་གཞན་
གྱིས་བསྐུལ་བ་ལ་མ་ལྟོས་པར་ངེས་འབྱུང་གི་བསམ་པ་ཤུགས་དྲག་པོས་རྒྱལ་
བའི་བསྟན་པ་ལ་རབ་ཏུ་བྱུང་ནས་ཁས་བླངས་པའི་བཅས་མཚམས་རྣམས་
མིག་ གི་འབྲས་བུ་ལྟར་བསྲུང་ཞིང་། དེའི་ཚེ་དམ་པའི་ཆོས་ཁོ་ནས་ཐུགས་
དྲངས་པས་དགུང་ལོ་བཅོ་བརྒྱད་ཙམ་ལ་དབུས་སུ་ཕེབས། གྲྭ་ས་རྣམས་སུ་
བཞུགས་ན་སོ་སོའི་ལས་ཚན་དང་མི་མང་གིས་གཡེང་དོགས་ནས་དལ་འབྱོར་
རྙེད་དཀའ་དང་ནམ་འཆི་ཆ་མེད་དྲན་པས་རྒྱུད་བསྐུལ་ཏེ་རྟག་ཏུ་ངུ་ལྟར་ཆོས་
འཚོལ་བའི་འདུན་པ་སྐྱེས་ཏེ་དགེ་བའི་ བཤེས་ གཉེན་མང་པོའི་ཞབས་ལ་
གཏུགས་ནས་མདོ་སྔགས་ཀྱི་ལུང་མན་ངག་རྣམས་གསན་ཞིང་ཁྱད་པར་ རྗེ་
བཙུན་ཙོང་ཁ་པ་ཆེན་པོའི་ཞབས་ལ་གཏུགས་ཏེ་མན་ངག་རྣམས་གསན་ནས་
ཚེ་མཇུག་བསྒྲུབ་པ་མཐར་ཕྱིན་པ་ཞིག་བྱེད་དགོངས་པ་ནང་མར་བྱུང་། དེ་ནས་
རྗེ་རིན་པོ་ཆེ་བདེ་བ་ཅན་དུ་རྒྱུད་བླ་མ་གསུང་གིན་འདུག་པ་གསན་དུ་བྱོན་པས་
ལེགས་པར་གོ་བ་བྱུང་གསུངས། དེ་ནས་རྗེ་རིན་པོ་ཆེས་སྒྲུབ་པ་སྙིང་པོར་བྱེད་
པ་ལམ་ཆ་ཚང་ལ་གོ་བ་རྙེད་དགོས། དེ་འོང་བ་ལ་ཤིང་རྟ་ཆེན་པོའི་གཞུང་
རྣམས་ལ་སྦྱངས་ནས་དྲི་མ་མེད་པའི་རིགས་པས་ལམ་དང་ལམ་མིན་འབྱེད་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཐུབ་པ་ཞིག་དགོས་པས་ཚད་མ་ལ་སོགས་པའི་གཞུང་ལུགས་རྣམས་ལ་སློབས་
གསུངས་པའི་བཀའ་ཕེབས་པ་ན་རྗེ་རིན་པོ་ཆེའི་བཀའ་ལྟར་སྒྲུབས་ཏེ་གསང་
ཕུ་ལ་སོགས་པའི་གྲྭ་ས་མང་པོར་གཞུང་ལུགས་རྣམས་ལ་སྦྱངས་ཏེ་འདྲིས་པར་
མཛད་ཅིང་། ཁྱད་པར་ རྗེ་རིན་པོ་ཆེ་ཉིད་ལ་གཞུང་ལུགས་རྣམས་གསན་ཏེ་
རིགས་ པའི་ ལམ་ སྲོལ་ རྙེད་ པར་ མཛད། དེ་ ལྟར་ གཞུང་ ཆེན་པོ་ རྣམས་ ལ་
ཐུགས་སྦྱོང་མཐར་ཕྱིན་པར་མཛད་དེ་ད་ནི་སྒྲུབ་པ་རྩེ་གཅིག་ཏུ་བྱ་དགོངས་
ནས་སྒོམ་ཁྲིད་རྣམས་བླ་མ་མང་པོ་ལ་གསན་ཞིང་བསྒོམས་ནས་མྱོང་བ་ཐོན་
པར་མཛད། ཁྱད་པར་སྐྱོར་མོ་ལུང་དུ་བླ་མ་དབུ་མ་པ་དང་ རྗེ་རིན་པོ་ཆེས་
འཇམ་དབྱངས་ཆོས་སྐོར་གྱི་བདེ་མཆོག་གནང་བྱུང་བ་བསྒོམས་པས་རྨི་ལམ་
དུ་རི་བོ་རྩེ་ལྔ་སོགས་ཡུལ་ཁམས་མང་པོར་བྱོན་པ་སོགས་བྱུང་གསུངས། དེ་
ནས་བླ་མ་ཡོན་བཟང་བའི་སར་བཞུགས་དུས་སུ་ད་སྟེ་འཇིག་རྟེན་མི་དང་མི་
བསྲེ། སེ་མོ་དོའམ་ཁ་ཆེའི་ཡན་ལག་གན་དྷོ་ལའི་སྒྲུབ་གནས་སུ་ཕྱིན་ལ་ཚེ་
དང་བསྒྲུབ་པ་མཉམ་པ་ཞིག་བྱ་དགོངས་པ་བྱུང་། དེ་དུས་རྗེ་རིན་པོ་ཆེ་ཡང་
གཙང་ཕྱོགས་ལ་ཕེབས་བླ་མ་དབུ་མ་པ་དང་མཇལ། རྗེ་བཙུན་གྱི་ཞལ་ཏ་ལ་
ཉན་བཤད་ལས་བྱ་བྲལ་གྱིས་གསུང་བ་བྱུང་ནས་དེ་ལ་ཐུགས་ཐག་བཅད། རྗེ་
རིན་པོ་ཆེ་སླར་གཙང་ནས་ཕེབས། དེ་དུས་བླ་མ་འདི་པའི་ཐུགས་ལ་རྗེ་རིན་པོ་
ཆེ་བྱ་བྲལ་མཛད་ན་རྗེའི་ཕྱག་ཕྱིར་འབྲང་དགོས། དེ་ལས་ལྷག་པ་རང་གཞན་
དུ་ ཕྱིན་ཡང་མི་འོང་སྙམ་ནས་མཇལ་དུ་བྱོན། ལོ་རྒྱུས་ཞུས་པས། ངེད་ཀྱང་
སྒྲུབ་པ་བྱེད་ཁྱེད་རང་ཡང་ལམ་འབྲས་ཀྱི་ཆ་ལག་ལྷག་མ་རྣམས་ཞུས་ལ་ཤོག་
གསུངས་པས་དེ་ལྟར་མཛད་ནས་བྱོན་གསུངས། རྗེ་རིན་པོ་ཆེས་བྱ་བྲལ་ལ་
- 342 -



ལམ་རིམ་བླ་མ་བརྒྱུད་པའི་རྣམ་ཐར། །
འབྱོན་པའི་འཁོར་ཇི་ལྟར་འཐད་རྗེ་བཙུན་ལ་ཞུས་དུས། བླ་མ་འདི་པ་དང་བླ་
མ་འཇམ་དཀར་བ། བླ་མ་ཤེས་རབ་གྲགས། བླ་མ་རིན་རྒྱལ་བ། སློབ་དཔོན་
བཟང་སྐྱོང་། བླ་ མ་ བྱང་ སེང་བ། བླ་མ་འཇམ་དཔལ་བཀྲ་ཤིས། དབོན་པོ་
དཔལ་སྐྱོང་རྣམས་ཁྲིད་གསུང་བ་བྱུང་འདུག །དེ་ནས་དཔོན་སློབ་རྣམས་སྟོད་
ལུང་ནས་དྭགས་པོ་ཕྱོགས་ལ་འབྱོན་པར་ཆས། ཆུ་གཞུང་ལ་མཁར་ལྟག་ལ་
ལྐོག་བར་དུ་བྱོན། དེ་ནས་འོལ་ཁར་བྱོན་པས་འོལ་ཁ་ཚོང་དཔོན་གྱིས་འགོ་
བྱས་ཐམས་ཅད་དད་ནས་ལོ་ཁ་ཡར་བཞུགས་པའི་ཞུ་བ་ཕུལ། ཆོས་ལུང་དུ་རྗེ་
རིན་པོ་ཆེས་སྤྱིལ་བོ་ཞིག་ལ་བཞུགས། གཞན་བྱིངས་པོས་བོང་ སྤྱིལ་རེ་ལ་
བརྟེན་ནས་བཞུགས། དེ་དུས་བཀའ་གདམས་པ་རྣམས་ ཀྱི་ ཕྱག་ ལེན་ ལྟར་
ལམ་ཐུན་མོ ང་ བ་ལ་གཙོ་ བོར་བློ་སྦྱངས་ པ་དང༌། སོ་སོ་ཐར་བའི་འདུལ་
ཁྲིམས་ལ་གཞི་བྱས་ཐུན་མོང་བ་ནས་རིམ་པས་བརྩེགས་པ་མིན་པ་དང་པོ་ནས་
སྔགས་ལ་ཞུགས་ཀྱང་གཉིས་མེད་སེང་གེ་འོང་བར་དགོངས་ནས་སྔགས་ཀྱི་
ཡིག་ཆ་དང་ཐང་སྐུ་སོགས་ཀྱང་ཁྱེར་བ་མེད། བླ་མ་འདིས་ལམ་འབྲས་ཞུས་པ་
དང་རྗེ་བཙུན་ལ་མོས་པས་ཐང་སྐུ་ཆུང་ཆུང་གཅིག་དང་ལམ་འབྲས་ཀྱི་གཞུང་
བཤད་གཅིག་གདན་དྲངས་གཞན་ཡེ་མེད་གསུངས། བླ་མ་དབུ་མ་པས་ཐོག་
མར་བླ་མ་འདི་ཉིད་ལ་རྗེ་བཙུན་གྱི་བསྒྲུབ་སྐོར་རྣམས་བྱིན་གསུངས་པས། རྗེ་
རིན་པོ་ཆེས་བླ་མ་འདི་ལ་རྗེ་བཙུན་འཇམ་དབྱངས་ཀྱི་སྒྲུབ་སྐོར་རྣམས་རིམ་
ཅན་དུ་ཚང་བར་གནང་། ཇི་ལྟར་གནང་བ་ལྟར་རྩེ་གཅིག་ཏུ་བསྒྲུབ་པ་མཛད་
པས་རྗེ་བཙུན་འཇམ་དཔལ་དབྱངས་ཀྱི་སྐུ་དང་གསུང་གི་སྣང་བ་གསལ་ཞིང་
བརྟན་པ་ནར་མར་བྱུང༌། ཕྱིས་མགར་ཕུག་ཏུ་གཞན་རྣམས་ལའང་གནང་སྟེ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྒྲུབས་ པས་ བྱིན་རླབས་ ཀྱི་མཚན་མ་བྱུང་ གསུངས། དེ་དུས་ཞག་བདུན་
བདུན་རྗེའི་ཞབས་ཏོག་བྱེད་རེས་བྱས་ཏེ་བླ་མ་འདིའི་རེས་ཤིག་དབུ་མ་པའི་
ལུང་བསྟན་བྱུང་ཚུལ་ཐོར་བུ་ཞིག་གནང་བ་འཁོར་གཞན་རྣམས་ལའང་གནང་
བར་ཞུ་ཞུས་ནས་གཞན་རྣམས་ཀྱང་བོས། མཆོད་པ་བཤམས་ཏེ་དེ་གསུངས་
བར་གསོལ་བ་བཏབ་ནས་གསུངས་པས། ཐམས་ཅད་བློ་འཁུལ་ཏེ་རྗེ་རིན་པོ་
ཆེ་དང༌། བླ་མ་འཇམ་དཀར་བ་གཉིས་ལ་བྱིངས་པོས་ཞུ་བ་ཕུལ་ཏེ་དཀའ་ཐུབ་
མཛད་དུ་མ་བཅུག །གཞན་རྣམས་ཀྱིས་ཤུགས་པའི་དཀའ་ཐུབ་བྱས། དེ་ཡང་
ཐོག་མར་བླ་མ་འདི་པས་བརྩམས། ཚུལ་ཁྲིམས་ལ་གུས་པས་རིལ་བུའི་རྟ་སེང་
པོས་བྱེད་པ་འདུག་སྟེ་ཆུ་ལ་བྱས། གཞན་རྣམས་ལ་རིལ་བུ་བརྒྱད་ཅུ་ཙམ་རེ་
དགོས་པར་འདུག །བླ་མ་འདི་ལ་སུམ་ཅུ་ཙམ་རེས་ཆོག་པར་བྱུང་། སྟག་རྩེ་
པས་ཆས་ཀ་ལོངས་ཟེར་ཏེ། དེ་དུས་སྐྱོ་ཤས་ཆེ་དྲགས་པས་མི་དང་སྣང་བ་མི་
བསྟུན་ཅི་བྱེད་བསམ་ནས་མ་བླངས་པར་ལོ་གསུམ་ཙམ་ཤུག་འབྲུའི་བཅུད་
ལེན་ལ་བརྟེན་གསུངས། དེའི་རྒྱུ་མཚན་གྱིས་བླ་མ་འདི་ལ་ཤུག་འབྲུ་བ་བྱ་བར་
གྲགས། དེ་ལྟར་བདག་ཉིད་ཆེན་པོ་འདིས་རྗེ་རིན་པོ་ཆེ་བསྒྲུབ་པའི་མཆོད་
པས་མཉེས་པར་མཛད། ཡུན་རིང་དུ་བསྟེན་ནས་གསུང་རབ་ཐམས་ཅད་ཀྱི་
སྙིང་པོའི་དོན་གཅིག་ཏུ་བསྡུས་པའི་མན་ངག་བྱང་ཆུབ་ལམ་གྱི་རིམ་པ་མན་
ངག་ཞལ་ཤེས་གེགས་སེལ་བོགས་འདོན་དང་བཅས་པ་དང༌། གསང་བདེ་
འཇིགས་གསུམ་སོགས་བསྐྱེད་རྫོགས་ཀྱི་ཁྲིད་མན་ངག་ཞལ་ཤེས་གེགས་སེལ་
བོགས་འདོན་དང་བཅས་པ་དང་། ཟབ་ལམ་གཅོད་ཀྱི་ཆོས་སྐོར་ཆ་ལག་དང་
བཅས་པ་དང་ལྷག་པར་དགའ་ལྡན་སྙན་བརྒྱུད་ཀྱི་ལྟ་ཁྲིད་ཆ་ལག་དང་བཅས་
- 344 -



ལམ་རིམ་བླ་མ་བརྒྱུད་པའི་རྣམ་ཐར། །
པ་སོགས་གདམས་ངག་ཐམས་ཅད་རྫོགས་པར་ཐོབ། ཐེ་ཚོམ་གྱི་དྲ་བ་མཐའ་
དག་ཆོད་པར་མཛད། རྗེ་བཙུན་འཇམ་དཔལ་དབྱངས་ཀྱིས་རྗེ་རིན་པོ་ཆེ་དང་།
བླ་མ་འདི་པ་དགའ་ལྡན་གྱི་ལྷ་ཁ་ཤས་བཅས་ལ་མདོ་སྔགས་གཉིས་ཀའི་ལམ་
གྱི་གནད་བསྡུས་པའི་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་སྤྲུལ་པའི་
གླེགས་བམ་ཆེན་མོ་དང་བཅས་པ་གནང་ནས་སྤྲུལ་པའི་གླེགས་བམ་ཆེན་མོ་བླ་
མ་འདིའི་ཕྱག་ཏུ་ཕེབས། རྗེ་རིན་པོ་ཆེའི་གདུལ་བྱ་འཕྲིན་ལས་ཐམས་ཅད་ས་
འུར་རྡོ་འུར་དུ་རྡོལ་བ་ན་འདི་པས་བསྒྲུབ་པ་རྩེ་གཅིག་པ་ཉིད་ཀྱིས་ཐུགས་
དྲངས་ནས། ད་ནི་ང་རང་དབེན་གནས་ཤིག་བཙལ་ནས་བསྒྲུབ་པ་བྱ་དགོངས་
ཏེ་མལ་གྲོ་རྒྱལ་སྟང་དུ་ཐོགས་གཅིག་བཞུགས། དེ་ནས་སྤང་ས་མཁན་པོས་
གདན་དྲངས་ཏེ། རི་རྩེའི་ཁང་གཅིག་མོར་རེ་ཤིག་བཞུགས་དེ་ནས་སྤང་ས་
སྤྱན་སྔས་དབེན་གནས་སེ་བ་རོང་གི་གཟིམ་ཁང་ཕུལ་བས་དེར་བཞུགས་ཏེ་
སྤྱན་སྔས་གཙོ་མཛད་སྐལ་ལྡན་རྣམས་ལ་བྱང་ཆུབ་ལམ་གྱི་རིམ་པ་སོགས་
ཆོས་མང་དུ་གསུངས། དེ་ནས་དགོངས་པ་ལ་འོན་ཀྱང་འཕགས་པའི་གོ་འཕང་
མ་བརྙེས་བར་དུ་ཆོས་འཆད་པ་སོགས་གཞན་ལ་ཕན་ཆུང་ཞིང་སངས་རྒྱས་
བསྒྲུབ་པའི་བར་ཆད་ཡིན་པར་དགོངས་ནས་བུག་སྒོ་འདག་སྦྱར་གྱིས་དུས་
འདའ་བར་མཛད། གསེར་དང་བོང་བ་སྙོམས་དགྲ་གཉེན་ཉེ་རིང་སྙོམས་ཆོས་
བརྒྱད་འགོ་སྙོམས། རྙེད་བཀུར་སྙན་གྲགས་ལ་བལྟ་བའི་འདོད་པ་ངན་པ་རྒྱང་
རིང་དུ་དོར་ཏེ་བསམ་གཏན་གྱི་འཁོར་ལོས་དུས་ཡོལ་བར་མཛད་དོ། །དེའི་ཚེ་
རྗེ་བཙུན་འཇམ་དབྱངས་ཀྱི་སྐུ་གསུང་ཐུགས་ཀྱི་སྣང་བ་ཡོད་ཚུལ་སྙན་གྲགས་
ཆེས་པས་ཕྱོགས་ནས་མཁས་བཙུན་བཟང་གསུམ་དང་མི་དྲག་ཞན་ཡོ་འོང་
345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ནས་ལུང་བསྟན་ཞུ་བས་ཕལ་མོ་ཆེ་ལ་མཇལ་ཁ་མི་འོང་། རེ་རེ་ཙམ་མཇལ་དུ་
བྱུང་ བ་ ལའང་ དང༌ པོ་ ནས་ མཐའ་ འགོག་ རང་ མཛད་ དེ་ ཡི་ དམ་ གྱི་ ཞལ་
གཟིགས་པ་སོགས་ཡེ་མི་མངོན་པར་མཛད། དེ་དུས་ ཕག་མོ་གྲུབ་པའི་ མི་
དཔོན་ཆེན་པོ་རྣམས་དང་། ཁྱད་པར་འོལ་ཁ་རྫོང་དཔོན་གྱིས་རང་རང་གི་བསྟི་
གནས་སུ་སྤྱན་འདྲེན་པའི་ཞུ་བ་དང་། དབེན་གནས་ཀྱང་སོ་སོས་གང་བཞེད་
འབུལ་བས་ཕེབས་པའི་ཞུ་བ་ཕུལ་དུས་ང་དབེན་གནས་འདིར་སུ་གང་གིའང་
ངོ་འཛིན་བྱེད་མི་དགོས་འཚོ་བའང་མཐའ་གཉིས་བྲལ་བར་སྤྱོད་པ་འདི་བསྒྱུར་
ནས་དེ་ན་ཕར་ཅི་བྱེད། ཁོང་ཚོའི་ཞབས་ཏོག་དེ་འདྲས་མི་འཚེངས་པར་སྲོག་
ཁག་ འཁུར་ དགོས་ པ་ འོང་ གསུངས་ནས་ ཕེབས་ མ་ བཞེད་ ལན་ཅིག་ དགེ་
བསྙེན་ཞིག་ན་རེ། དྲུང་ནས་མི་རྣམས་མཇལ་དུ་འོངས་པ་ན་བཀའ་བཀྱོན་རེ་
བྱོན་བཏང་བས་དགའ་འོང་བར་འདུག །ད་ར་ཁ་ཆེ་མཇལ་དུ་བྱུང་བ་ལའང་
ཁྱོད་ འབྲི་ཁུང་བའི་ ས་ཁོག་འདིར་ཕྱི་དཀྲུག་ནང་དཀྲུག་ཡོ་བྱེད་པར་སྣང་
གསུངས་ནས་བཀྱོན་པས། ཁོང་དྲུང་ནས་ང་ལ་ཐུགས་ཚ་ལ་སྦྱར་བའི་གསུང་
བྱོན་ཟེར་ཀྱིན་དགའ་ནས་སོང་ཞུས་པས། ངས་སུ་གང་གིའང་ངོ་འཛིན་མ་མྱོང་
བ་ཡིན་གསུངས། དེ་ལྟར་ཆགས་སྡང་དགྲ་གཉེན་གྱི་ཕྱོགས་རིས་མི་མངའ་
བས་འདི་འདྲ་ཞིག་དང་འཐབ་རྩོད་ཁོན་འཛིན་འདུག་ཅེས་པ་དེ་དུས་ཀྱི་སྐྱེ་བོ་
སུས་ཀྱང་མ་ཚོར། སྡུག་བསྔལ་དང་དཀའ་སྤྱད་ལ་བཟོད་པའི་མཐུ་ཆེ་བས་
དུས་ཐམས་ཅད་དུ་མགོ་འམ་གོས་ལ་མེ་ཤོར་བ་ལྟ་བུའི་བརྩོན་འགྲུས་རྩོམ་
པར་མཛད། ཚོགས་ཆོས་སོགས་གསུང་བར་ཞུས་དུས་ཆོས་ང་རང་ལ་འཆད་
དགོས་པར་འདུག །ཐོག་མར་མི་ལ་སྙིང་རྗེ་བྱེད་པ་བས་རང་ལ་སྙིང་རྗེ་བྱེད་
-346 -



ལམ་རིམ་བླ་མ་བརྒྱུད་པའི་རྣམ་ཐར།
དགོས་པ་འདུག་གསུངས་ནས་ཚིག་གསུངས་ཚད་གོ་རྒྱུ་ཆེ་བ་དོན་འདྲིལ་བ་
ཆོས་མི་འཆད་གསུངས་ཡང་གསུངས་ཚད་ཆོས་ཀྱི་གནད་ཟབ་དགུ་འབའ་ཞིག་
ཏུ་འོང་བ། གསུང་གང་འབྱོན་ཡང་རྡོ་བཅག་པའི་འཕྲོ་བཞིན་དུ་སླར་ལྡོག་ཏུ་
མེད་པ་ཞིག་འོང་། ཁྱད་པར་དུའང་སྔགས་ལ་དམ་དོག་ཆེ་བར་མཛད། བདག་
ཉིད་ཆེན་པོ་འདི་ཐུགས་ཀྱི་དཔྱད་པ་གཞན་དང་མི་འདྲ་བ་མངའ་བས་རྗེ་རིན་
པོ་ཆེས་ཀྱང་བླ་མ་འདིའི་ཞུ་འབུལ་སོགས་ལ་བོས་མཛད་པ་ཡིན་པར་སྣང་ན་
གཞན་ གྱིས་ ལྟ་ཅི་སྨོས། རྗེའི་ སྐུ་མདུན་དུ་གཤིབས་པའི་བཤེས་གཉེན་ཅི་
རིགས་ལའང་སྡེ་བན་ཚོ་གསུང་གིན་བཀའ་བཀྱོན། ཁོང་ཚོ་ཤེས་རབ་ཆེ་སྟེ་ང་
དད་པ་ཆེ་ཞེས་གསུངས། གཞན་ཡང་ཕྱག་རྫས་ཅི་བྱུང་ཡང་གསོག་པ་ཡེ་མི་
མཛད། གཞན་གྱི་བཞིན་ཐབ་ཁ་དང་བཟའ་བཏུང་ལ་གཏོང་བ་ཡེ་མི་མཛད་
པར་དགེ་ཕྱོགས་སུ་གཏོང་། འཕྲལ་དུའང་སྐྱེ་བོ་ཐམས་ཅད་རླག་པར་བྱེད་པའི་
རང་བཞིན་ཅན་འདོད་པའི་ཉེས་དམིགས་ཁོ་ན་གསུངས་པར་མཛད། དྲི་བ་ནི་
རྗེ་བཙུན་འཇམ་དབྱངས་ལ་ཅི་བཞེད་ཞུས་པས་ཆོག་པ་དང་། རང་ཉིད་ཡོན་
ཏན་ལ་མངའ་བརྙེས་པས་ནད་གདོན་བར་ཆད་ཞི་བ་དང་ཚེ་དང་བསོད་ནམས་
རྒྱས་ པ་ དང་ གཞན་དབང་དུ་ སྡུད་ པ་ དང་། དྲག་ པོའི་ ལས་ སོགས་ ཇི་ ལྟར་
བཞེད་པ་བཞིན་འགྲུབ་པས་རྗེ་རིན་པོ་ཆེ་དང༌། ཆོས་རྗེ་འདུལ་བ་པ་སོགས་
ཀྱིའང་སྐུ་ཚེ་བསྲིང་བའི་ཆོ་ག་དང༌། སྐུ་རིམ་ཇི་ལྟར་བསྒྲུབ་པ་སོགས་ཐམས་
ཅད་བླ་མ་རིན་པོ་ཆེ་འདི་ཉིད་ཀྱིས་ལུང་སྟོན་ཅིང་གཞན་ཡང་བསྟན་པ་ལ་ཕན་
པའི་བཤེས་གཉེན་ཅི་རིགས་ལའང་ལུང་སྟོན་པ་དང་། དོན་ཆེན་པོར་འགྱུར་
བར་སྣང་ན་ཁྱིམ་པ་ཅི་རིགས་ལའང་ཕན་ཐོགས་མཛད། ཚུལ་ཁྲིམས་ཀྱི་དབང་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དུ་བྱས་ན་སྡོམ་པ་གསུམ་གྱི་ཉེས་ལྟུང་ཕྲ་མོས་ཀྱང་མ་གོས་པར་སྤྱན་གྱི་འབྲས་
བུ་བཞིན་དུ་བསྲུང་བར་མཛད། དུས་ཐམས་ཅད་དུ་བརྗེད་པ་མེད་པའི་དྲན་པ་
ཁྱད་པར་ཅན་མངའ་ཞིང་མཉེལ་བའི་རྒྱུ་འདུ་འཛི་དང་རྣམ་གཡེང་རྒྱང་རིང་དུ་
སྤངས་ཏེ་དུས་ཐམས་ཅད་དུ་སྒོ་གསུམ་གྱི་སྤྱོད་པ་ལ་སོ་སོར་རྟོག་པར་མཛད།
ཟླ་བ་བྱུང་ངོ་ཅོག་གི་ཕྱེད་ན་ཁྱད་པར་དུའང་སྒོ་གསུམ་གྱི་བྱ་བ་ལ་བརྟགས་
ནས་ཉེས་པ་བྱུང་བ་ཐམས་ཅད་ལ་མཐོལ་བཤགས་དང་། ཕྱིན་ཆད་སྲོག་ལ་
བབ་ཀྱང་མི་བྱེད་པའི་སྡོམ་སེམས་བཏང་ནས་གསོ་སྦྱོང་བྱ་བའི་ཚུལ་ནམ་ཡང་
མ་འཆག་པར་མཛད་པས་བླང་དོར་ལ་གཡེལ་བའི་བག་མེད་པ་ནི་མི་མངའ།
དེ་ལྟར་སྡོམ་པ་གསུམ་ལ་རང་བཞིན་དང་བཅས་པའི་ཁ་ན་མ་ཐོ་བའི་དྲི་མ་དང་
བྲལ་བས་ཉོན་མོངས་པའི་རྒྱུ་བ་འགགས་ཏེ་ཞི་ཞིང་དུལ་བའི་མཆོག་ཏུ་གྱུར་
ཏོ། །འོལ་ ཁ་བསམ་གཏན་གླིང་དུ་ རྗེ་ རིན་པོ་ཆེས་གསང་འདུས་ཀྱི་བསྐྱེད་
རྫོགས་གསུངས་ནས་བསྒོམས་པས་གཙོ་འཁོར་ཐམས་ཅད་ལ་གསལ་སྣང་
ཐོན། བསྐྱེད་རྫོགས་ཀྱི་གནད་ཟབ་མོ་ཞིག་ལ་ཚོགས་འཁོར་བཤམས། གསེར་
གྱི་མཎྜལ་ཕུལ་ནས་ཞུས་པས་གནང་། བསྐྱེད་རྫོགས་ལ་སྣོད་བཅུད་ཐམས་
ཅད་ལ་ཐ་མལ་གྱི་སྣང་ཞེན་བཀག་པ་དེ་དགོས། ངས་ཀྱང་དེ་དུས་ཞག་ཉི་ཤུ་
རྩ་དྲུག་ཏུ་སྦྱངས་པས་བྱུང་གསུངས། ཉིན་མཚན་ ཁོར་ཡུག་ཏུ་བྱང་ སེམས་
མཛག་མེད་དུ་བཟུང་བས་སྐུ་ལུས་ལང་ཚོ་དར་ལ་བབ་པ་ལྟ་བུར་དཀར་ལ་
དམར་བའི་མདངས་ཆགས་པ་མངའ་བ་བདེ་སྟོང་གི་ཏིང་ངེ་འཛིན་བརྟན་པོ་
བརྙེས་པའི་ཡོན་ཏན་དུ་སྣང་ཞིང་། དགུང་ལོ་བདུན་ཅུ་ལོན་དུས་སུའང་། ཁྱོད་
ཀྱི་ཞལ་གྱི་པདྨ་དང་། །པདྨ་ཉི་མས་ཁ་བྱེ་བ། །བུང་ནས་མཐོང་ན་པདྨ་ནི། །ཐེ་
- 348 -



ལམ་རིམ་བླ་མ་བརྒྱུད་པའི་རྣམ་ཐར། །
ཚོམ་དཔྱང་ཐག་ལ་འཇུག་འགྱུར། །ཞེས་གསུངས་པ་ལྟར་ཞལ་རས་ཁ་བའི་
གོང་བུ་ལྟར་ དཀར་ བ་ ལ་མཁུར་ཚོས་ ཀྱི་རྩེ་ལ་མཚལ་བྱུགས་པ་ལྟ་བུའི་
མདངས་ དང་ ལྡན་ ཞིང་། འབྱོན་ བཞུགས་ སོགས་ ལའང་ཟོར་ ཡང་ཞིང་། སྐུ་
ལུས་མདའ་ལྟར་དྲང་ཞིང་སྒུར་ཀྱོག་གི་རྣམ་པ་ཡེ་མི་མངའོ། །དེ་ལྟར་བདེ་སྟོང་
གི་ཏིང་ངེ་འཛིན་གྱི་ཡོན་ཏན་ཁྱར་པར་ཅན་ཐོབ་ན་ཆུ་ནང་དུ་ཟླ་བའི་སྣང་
བརྙན་འཆར་བ་ལྟར་སངས་རྒྱས་བྱང་སེམས་མང་པོ་རང་གི་ངང་གིས་མཐོང་བ་
ཡིན་གསུངས་པ་ལྟར་བླ་མ་རིན་པོ་ཆེ་འདི་ལའང་སྐུ་ཚེ་སྔོན་རོལ་དུ་མ་ནས་རྗེ་
བཙུན་འཇམ་དབྱངས་ཀྱིས་འབྲལ་མེད་དུ་རྗེས་སུ་འཛིན་པའི་རྒྱུ་ཚོགས་ཡོད་
པ་དང་། སྐུ་ཚེ་འདིར་ཡང་རྗེ་བཙུན་འཇམ་དཔལ་དབྱངས་ལ་དད་པ་དང༌། རྗེ་
བཙུན་གྱི་སྐུ་རྩེ་གཅིག་ཏུ་བསྒོམས་པའི་ཏིང་ངེ་འཛིན་བརྟན་པོ་ལ་མངའ་བརྙེས་
པའི་གནད་ཀྱིས། རྗེ་བཙུན་ལ་ནམ་བཞེད་དུ་མཇལ་ནས་ཐུགས་ཀྱི་ཐེ་ཚོམ་
ཐམས་ཅད་གཅོད་པ་མཛད། ཅི་རིགས་ ཀྱི་ཉམས་སྣང་ལ་སངས་རྒྱས་བྱང་
སེམས་མང་པོ་མཐོང་བ་དང་གསུང་འབྱོན་པ་སོགས་འོང་ཡང་རྨི་ལམ་བཞིན་
དུ་འཁྲུལ་སྣང་དུ་སོང་ནས་ཡིད་བརྟན་མི་ཐུབ་པ་ཡིན་པར་སྣང་། བླ་མ་འདིའི་
དེ་རྣམས་ལ་རྗེ་རིན་པོ་ཆེས་ཀྱང་བརྟག་དཔྱད་མང་དུ་མཛད། ཁྱད་པར་ཆོས་
ཀྱི་གནད་ཟབ་མོའི་དྲི་བ་མཛད་པ་རྣམས་ཀྱི་ལན་འཕྱུགས་མེད་དུ་འོང་བས་
ཐུགས་ཆེས་ནས། ཐེ་ཚོམ་གྱི་དྲི་བ་རྣམས་འདི་པ་ལ་དྲིས་ནས་བཟོད་ཐག་ཆོད་
སོགས་མཛད་པ་ཡིན་པར་སྣང་། རྗེ་རིན་པོ་ཆེ་སྐུ་ཁམས་བསྙེལ་བ་དྭངས་བའི་
སྐབས་ ཤིག་ རྗེ་ བཙུན་ འཇམ་དཔལ་དབྱངས་ གཟིགས་ པས། ད་ ཕྱིན་ ཆད་
བསྐྱེད་རྫོགས་ཀྱི་རྣལ་འབྱོར་ལ་འབད་ན་རྟོགས་པ་ཁྱད་པར་ཅན་འབྱུང་སློབ་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མ་སྐལ་ལྡན་བདུན་ལའང་རྟོགས་པ་ཁྱད་པར་ཅན་སྐྱེའོ་གསུངས་པ་ལ། རྗེའི་
ཞལ་ནས་ཉམས་སྣང་ཡིན་ནམ་རྟོགས་ལྡན་པ་ལ་འདྲི་དགོས་དགོངས་པ་ན་བླ་
མ་འདི་པས་རྗེ་རིན་པོ་ཆེ་ལ་ད་རྗེ་བཙུན་ལ་བསྐྱར་མ་ཞུ་དགོས་པ་མེད་དེ་ལམ་
དེ་ཐུགས་ལ་འཁྲུངས་པའི་རྒྱུ་བདེ་སྟོང་གི་ཡེ་ཤེས་ ཁྱད་ པར་བ་ སྔར་ནས་
འཁྲུངས་ཟིན། ད་ཕྱིའི་རྐྱེན་ཞིང་སྐྱེས་ཀྱི་ཕོ་ཉས་གྲོགས་མཛད་པའང་མྱུར་དུ་
འོང་བས་ལམ་དེ་མྱུར་དུ་འཁྲུངས་པ་ཞིག་འོང་ཞེས་རྗེ་བཙུན་འཇམ་དཔལ་
དབྱངས་གསུང་ཞུས་པས་ཐུགས་ཆེས་བར་སྣང་། ཡང་བླ་མ་འདིའི་གསུང་ནས།
རྗེའི་དྲུང་དུ་བུད་མེད་མཛེས་མ་གོས་ཡིད་དུ་འོང་བ་གྱོན་པ་ཐང་ཞྭ་དམར་པོ་ལ་
ལེབ་གྱོན་བྱས་པ་ཞིག་དུས་རྒྱུན་དུ་འོངས་ཏེ་ལྷའི་རྣམ་པར་མི་འོང་། དེ་སྣོད་
མིན་ལ་སྔགས་ཀྱི་གསང་བ་བསྟན་པའི་སྐྱོན་ཡིན་བར་སྣང་། ལཱ་ཧི་པའི་འགྲེལ་
པ་འདོད་འཇོ་བརྩམས་ཕྱིན་ཆད་རྡོ་རྗེ་རྣལ་འབྱོར་མ་ལ་སོགས་པའི་རྣམ་པར་
འོང་། གྲོགས་ཁྱད་པར་ཅན་མཛད་པ་ཡིན་པར་སྣང་། ཏིང་འཛིན་པིར་ལེགས་
མ་ ལ་ སོགས་པའི་མཆོད་གླུ་འདི་ཡང་ གདངས་ དང་ བཅས་ དགའ་ ལྡན་ གྱི་
གཙུག་ལག་ཁང་བཞེང་དུས་ལྷ་མོ་རྣམས་ཀྱིས་འཐེན་གྱིན་འདུག་པ་གཟིགས་
པ་ཡིན་པར་སྣང་གསུངས། བླ་མ་འདིས་རྗེ་བཙུན་འཇམ་དཔལ་དབྱངས་ལ་རྗེ་
རིན་པོ་ཆེའི་རྣམ་ཐར་ཞུས་པས། རྗེའི་རྣམ་ཐར་བསམ་གྱིས་མི་ཁྱབ་རྣམ་ཐར་
གྱི་གཙོ་བོ་ཆོས་རབ་ཏུ་རྣམ་འབྱེད་ཀྱིས་ཆོས་ཟབ་མོ་ཐམས་ཅད་ཐུགས་སུ་ཆུད་
ཅིང་། དངོས་སྟོབས་རིགས་པས་གཞི་ལམ་འབྲས་གསུམ་ཐམས་ཅད་ཐུགས་
སུ་ཆུད་པ་འདི་ཡིན། གཟུགས་ སྤོབས་ཏིང་ངེ་ འཛིན་མངོན་ཤེས་རྫུ་ འཕྲུལ་
སོགས་ལ་སྐྱེ་བ་དུ་མ་ནས་མངའ་བརྙེས་ཤིང་འཇམ་དབྱངས་ཀྱིས་རྟག་ཏུ་རྗེས་
-350 -



ལམ་རིམ་བླ་མ་བརྒྱུད་པའི་རྣམ་ཐར།
སུ་བཟུང་། སངས་རྒྱས་དབང་པོའི་ཏོག་གི་དྲུང་དུ་རྡོ་རྗེ་ཐེག་པ་སོགས་བསྟན་
པ་མཐའ་དག་རྒྱས་པར་བྱེད་པར་དམ་བཅས། སྨོན་ལམ་བཏབ་པས་ཕྱོགས་
བཅུའི་སངས་རྒྱས་ཐམས་ཅད་ཀྱིས་དེ་ལྟར་བྱིན་གྱིས་བརླབས། སངས་རྒྱས་
སེང་གེའི་ང་རོ་ཞེས་པར་གྱུར་ཏེ་གདུལ་བྱ་ཐམས་ཅད་ཚེ་གཅིག་གིས་སངས་
རྒྱས་ལ་འགོད། དེ་ད་ལྟ་ནས་བསྒོམས་ཏེ་དེའི་ཞིང་དུ་སྐྱེ་བའི་སྨོན་ལམ་ལ་
བརྩོན་ པར་ བྱས་ ནས་ དག་ པའི་ ཞིང་ དེར་ སྐྱེས་ ནས་ སངས་ རྒྱས་ འགྲུབ་
གསུངས། དེར་རྗེ་བཙུན་འཇམ་དཔལ་དབྱངས་ཀྱིས་ཇི་ལྟར་གསུངས་པ་ལྟར་
རྒྱལ་བ་སེང་གེའི་ང་རོའི་སྐུའི་རྣམ་པ་ཡིད་ལ་བྱས་ཏེ་དད་གུས་ཆེན་པོས་རྩེ་
གཅིག་ཏུ་སྒོམ་པ་ལ་བརྩོན་འགྲུས་མཛད་པས་སངས་རྒྱས་སེང་གེའི་ང་རོ་ཞག་
བཅུ་གཅིག་གི་བར་ཆེས་གསལ་བ་བྱུང་། གསོལ་བ་བཏབ་སྨོན་ལམ་འགྲུབ་
པའི་རྟགས་བྱུང་གསུངས། སློབ་དཔོན་བཟང་སྐྱོང་བའི་ཞལ་ནས་རྗེ་རིན་པོ་
ཆེའི་རྗེ་བཙུན་འཇམ་དཔལ་དབྱངས་གཟིགས་དུས་སྐུའི་གཟི་བརྗིད་ཆེན་པོ།
གསུང་ཆེར་མི་འབྱོན་པ་དེ་འདྲ་ཞིག་ཡོད་པར་སྣང་། བླ་མ་རིན་པོ་ཆེ་འདི་པའི་
གསུང་དེ་ཡང་ཡང་འབྱོན་པ་ཞིག་ཡོད་པར་སྣང་གསུངས། དེ་ལྟར་བླ་མ་བདག་
ཉིད་ཆེན་པོ་འདི་ལུང་དང་རྟོགས་པའི་ཡོན་ཏན་དཔག་ཏུ་མེད་པ་ལ་མངའ་
བརྙེས་ཀྱང་། སྤྱིར་ཡོན་ཏན་ཐམས་ཅད་ཤེས་རབ་ལ་རག་ལུས་པ་དང་། ཁྱད་
པར་སྲིད་པའི་རྩ་བ་གཅོད་པ་ཤེས་རབ་ཉིད་ལ་རག་ལུས་ཤིང་། ཤེས་རབ་
ཀྱང་ཐོས་པ་ལས་འབྱུང་བར་དགོངས་ནས་ལེགས་པར་བཤད་པ་འཚོལ་བ་ལ་
ངལ་བ་མེད་པའི་བརྩོན་འགྲུས་མཛད། དེ་ལྟར་རྒྱུ་ཚོགས་ཚང་བའི་ཉམས་ལེན་
ལ་འབད་པས་ཐུན་མོང་དང་ཐུན་མོང་མ་ཡིན་པའི་རྟོགས་པ་ཐམས་ཅད་ཐུགས་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྒྱུད་ལ་འཁྲུངས། ངན་སོང་དུ་མི་སྐྱེ་བ་ལ་སོགས་པའི་གདེངས་ཚད་ཆེན་པོ་
རྙེད་པར་སྣང་སྟེ་དད་ལྡན་འགའ་ཞིག་གིས་བླ་མ་འདི་པ་ལ། དེ་ལྟ་བུའི་བསྒྲུབ་
པ་དར་དྲག་ལ་ཡུན་རིང་བ་མཛད་པས་རྟོགས་པ་ཁྱད་པར་ཅན་ཞིག་བརྙེས་
ལས་ཆེ་ཞེས་ཟུར་གྱིས་ཞུས་དུས། གཞན་ཡོན་ཏན་ཅང་ཡང་མེད་ཕྱི་མ་ངན་
སོང་དུ་མི་སྐྱེ་ཐག་ཆོད་སྙམ་པ་འདི་ཡོད། ན་ནིང་འཆི་ལ་ཁད་པ་ཞིག་བྱུང་དུས་
རླུང་སྡུད་ལུགས་ལ་བརྟགས་ན་ཡང་ངན་སོང་དུ་འགྲོ་བའི་རླུང་སྡུད་ལུགས་མི་
སྣང་གསུངས། མདོ་སྔགས་ཀྱི་ཆོས་ཀྱི་གནད་ལ་རྒྱུས་ཆུང་བ་ཅི་རིགས་ཀྱི་བློ་
ལ་ངན་སོང་དུ་མི་སྐྱེ་བའི་གདེངས་འདྲ་བ་ཁམ་ཆེ་རྒྱུ་མེད་སྙམ་པ་འོང་སྟེ་གསུང་
རིས་འདི་དག་ལ་རྒྱལ་བའི་བཀའ་དང༌། ཤིང་རྟ་ཆེན་པོའི་གཞུང་ལ་འདྲིས་
པའི་མཁས་པ་དག་གིས་བརྟགས་ན་བསམ་གྱིས་མི་ཁྱབ་པའི་རྟོགས་པ་མཐོན་
པོ་མངའ་བའི་རྟགས་ཏེ། དེ་ཡང་ངན་འགྲོའི་སྡུག་སྔལ་རྒྱུ་བཅས་ནི་མཐོང་
སྤངས་ཡིན་པར་ཤིང་རྟ་ཆེན་པོའི་གཞུང་ལས་བཤད་ལ། དེས་ན་ངན་སོང་གི་
སྡུག་བསྔལ་རྒྱུ་བཅས་སྤངས་པ་ནི་མཐོང་ལམ་ཐོབ་པ་ཡིན་པ་དང་། སྤངས་པ་
མིན་ཡང་ངན་སོང་དུ་མི་སྐྱེ་བའི་གདེང་ཐོབ་པ་ནི། བཟོད་ཐོབ་ངན་སོང་ཡོང་
མི་ལྟུང་། ཞེས་གསུངས་པ་ལྟར་སྦྱོར་ལམ་བཟོད་པ་ཐོབ་ནས་ངན་སོང་དུ་མི་
ལྟུང་པའི་གདེང་ཐོབ་པ་ཡིན་པས་བླ་མ་བདག་ཉིད་ཆེན་པོ་འདི་ནི་རྒྱུད་ཚོད་དེ་
ཙམ་དུ་ཕེབས་པའོ། །དེས་ན་ཐེག་པ་ཆེན་པོའི་ཚོགས་ལམ་ཆེན་པོ་ཐོབ་པའི་ཚེ་
ན་ཆོས་རྒྱུན་གྱི་ཏིང་ངེ་འཛིན་ཐོབ་སྟེ་མཆོག་གི་སྤྲུལ་སྐུའི་ཞལ་མངོན་སུམ་དུ་
མཐོང་ བ་ དང་། དཔག་ ཚད་ བརྒྱ་ ཚུན་ ཆད་ ཀྱི་ རྡུལ་ ཕྲ་ རབ་ ཡན་ ཆད་ ཀྱི་
གཟུགས་མཐའ་དག་མངོན་སུམ་དུ་མཐོང་བ་དང༌། སྲོག་ཆགས་གྲོག་སྦུར་ཚུན་
- 352 -



ལམ་རིམ་བླ་མ་བརྒྱུད་པའི་རྣམ་ཐར།
ཆད་ཀྱི་སེམས་ཀྱི་རྒྱུ་བ་ཤེས་པ་སོགས་མངོན་པར་ཤེས་པ་དང་། གཟུངས་དང་
སྤོབས་པ་དང༌། ཏིང་ངེ་འཛིན་དང་ཤེས་རབ་བསམ་གྱིས་མི་ཁྱབ་པ་ཐོབ་པར་
གསུངས་ན། ཐེག་པ་ཆེན་པོའི་སྦྱོར་ལམ་ཐོབ་པའི་ཚེ་དེ་ལས་བརྒྱ་འགྱུར་གྱིས་
ལྷག་པའི་ཡོན་ཏན་ཐོབ་དགོས་སོ། །དོན་འདི་འདྲ་ལ་དགོངས་ནས། དགེ་བའི་
བཤེས་གཉེན་སྙག་རུམ་པ་ཆེན་པོས། ངས་ཐེག་ཆེན་ཚོགས་ལམ་ཆེན་པོའི་
ཡོན་ཏན་གསང་བ་ཞིག་བཤད་ན། ད་དེ་ལས་ལྷག་པའི་སངས་རྒྱས་ལ་ཡོན་
ཏན་ཇི་ལྟ་བུ་ཡོད་སྙམ་པ་འོང་གསུངས། དེ་ལྟར་གྲུབ་པའི་དབང་ཕྱུག་འཇམ་
དཔལ་རྒྱ་མཚོ་ བ་ འདིས་ འཇམ་མགོན་བསྟན་པའི་སྒྲུབ་བརྒྱུད་ཀྱི་ཆུ་འགོ་
བཙུགས་ཏེ། རྗེ་བླ་མའི་བཤད་བསྒྲུབ་ཀྱི་བསྟན་པ་ཆུ་ཀླུང་ཆེན་པོ་གང་གཱི་ལྟར་
ནམ་ཡང་རྒྱུན་འཆད་པ་མེད་པའི་རྟེན་འབྲེལ་བསྒྲིགས། ཐུབ་པའི་བསྟན་པ་
རིན་པོ་ཆེ་ནམ་ཡང་མི་ནུབ་པའི་རྒྱལ་མཚན་བཙུགས། སྲས་ཀྱི་ཐུ་བོ་སྙན་
བརྒྱུད་འཛིན་པའི་བཀའ་བབ་བ་སོ་ཆོས་ཀྱི་རྒྱལ་མཚན་ལ་སྙན་བརྒྱུད་ཀྱི་མན་
ངག་ཡོངས་སུ་རྫོགས་པ་སྤྲུལ་པའི་གླེགས་བམ་དང་བཅས་པ་གཏད། ཐུགས་
ཀྱི་སྲས་མཆོག་སྤྱན་སྔ་བློ་གྲོས་རྒྱལ་མཚན་སོགས་བསྟན་འཛིན་དམ་པ་མང་པོ་
ལ་མདོ་སྔགས་ཀྱི་མན་ངག་རྣམས་རྒྱ་ཆེར་སྤེལ་ཏེ་སྐུ་ཚེ་འདིའི་མཛད་པ་ཕལ་
ཆེར་རྫོགས་པ་ན་དཔའ་བོ་གཡུལ་ལས་རྒྱལ་བའམ་ཚོང་པ་ཁེ་སྤོགས་གྲུབ་པ་
ལྟར་དལ་བའི་རྟེན་ལ་སྙིང་པོ་ནི་བླངས། སྐུ་ཚེ་འདིར་བསྒྲུབ་དགོས་པ་ཐམས་
ཅད་ནི་རྫོགས། རྗེ་བླ་མ་གང་དུ་བཞུགས་པའི་ཞིང་ཁམས་དགའ་ལྡན་ཆོས་ཀྱི་
ཕོ་བྲང་དུ་གཤེགས་པར་དགོངས་ཏེ། དགུང་ལོ་བདུན་ཅུ་རྩ་གསུམ་བཞེས་པ་
ས་ཕོ་སྤྲེའུའི་ལོ་དེ་ཡང་སྔ་སོར་ཟླ་བ་གཉིས་པ་ལ་བསྒྲུབ་མཆོད་རེ་མཛད་ཅིང་
- 353 .



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུས་ཀྱང་ཚེས་ལྔ་དྲུག་ནས་འཛུགས་པ་ཡིན་ནའང་། དེ་ལོ་ཟླ་བ་དང་པོ་ལ་
བཙུགས། དེ་ཡང་ཚེས་ གཅིག་ རང་ནས་ཚོགས་གསུངས་ནས་བཙུགས་པའི་
ཉིན་རང་བདེ་བར་གཤེགས། དེའི་ཚེ་ངོ་མཚར་བའི་ལྟས་མང་དུ་བྱུང་ངོ༌། །སྐུ་
གདུང་ནི་ རིལ་ པོར་ སྤང་ས་བ་རྣམས་ ཀྱིས་ དད་ པའི་རྟེན་དུ་གསེར་འབུམ་
བཞེངས་ཏེ་བཞུགས་ནས་གསོལ་བ་འདེབས་པའི་རྟེན་དུ་བཞུགས་སོ། །རྗེ་
གྲུབ་པའི་དབང་ཕྱུག་འདི་ལ་རྗེ་རིན་པོ་ཆེའི་སློབ་མ་ཕལ་ཆེར་གྱིས་གུས་འདུད་
མཛད་པས་སློབ་མ་བསམ་གྱིས་མི་ཁྱབ་པ་ཡོད་ཀྱང་རྒྱུད་འཛིན་གྱི་གཙོ་བོ་ནི།
རྗེ་བཙུན་འཇམ་དཔལ་དབྱངས་ཀྱིས་ལུང་བསྟན་པ་སྙན་བརྒྱུད་བསྟན་པའི་
བདག་པོ་བ་སོ་ཆོས་གྱི་རྒྱལ་མཚན་དང་། རྒྱལ་སྲས་དཔའ་བོ་སྤྱན་སྔ་བློ་གྲོས་
རྒྱལ་མཚན་གཉིས་སོ། །བ་སོ་ཆོས་ཀྱི་རྒྱ་མཚན་གྱི་རྣམ་ཐར་ནི་འཆད་པར་
འགྱུར་ལ། སྤྱན་སྔ་བློ་གྲོས་རྒྱལ་མཚན་ནི་ལྷས་ལུང་པ་གྲ་ནམ་ཁང་ཞེས་བྱ་
བར་ དགྱེས་ བྲམ་ཟེ་ ལྷས་གནང་ གི་ རིགས་ སུ། ཡབ་དགྱེར་དབོན་པོ་ཆོས་
སྐྱབས་དང་། ཡུམ་ཇོ་མོ་བླ་འབུམ་གཉིས་ཀྱི་སྲས་སུ་ཆུ་ཕོ་རྟའི་ལོ་སྐུ་འཁྲུངས།
སྔོན་ཡུན་རིང་པོ་ནས་ལམ་ལ་སྦྱངས་པའི་བག་ཆགས་བརྟས་པས་འཁྲུངས་
ཙམ་ཉིད་ནས་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་ཤུགས་དྲག་
པོས་རྒྱུད་བསྐུལ་ཏེ་ཆོས་ཁོ་ན་ཡིད་ལ་སེམས་པ་ལས་བྱ་བ་གཞན་གང་ཡང་མི་
སེམས་པ་ཞིག་བྱུང་ཞིང་། དགུང་ལོ་བདུན་པའི་དུས་སུ་ཁུ་བོ་སྤྱན་སྔ་རིན་ཆེན་
ཀུན་དགའ་ བློ་ གྲོས་ པའི་དྲུང་དུ་རབ་ཏུ་བྱུང་། མཚན་བློ་གྲོས་རྒྱལ་ མཚན་
དཔལ་ བཟང་ པོར་ གསོལ། རབ་ ཏུ་ བྱུང་ མ་ ཐག་ ནས་ སོ་ ཐར་ གྱི་ བཅས་
མཚམས་རྣམས་མིག་འབྲས་ལྟར་བསྲུང་ཞིང་། མཁས་གྲུབ་ཐམས་ཅད་མཁྱེན་
-354 -



ལམ་རིམ་བླ་མ་བརྒྱུད་པའི་རྣམ་ཐར།
པ་དང་། ཆོས་རྗེ་བློ་གྲོས་པ་སོགས་དམ་པ་མང་པོའི་ཞབས་ལ་གཏུགས་ཏེ་
ཚད་མ་དང༌། ཕར་ཕྱིན་དང༌། འདུལ་བ་དང་། མངོན་པ་དང་། དབུ་མ་རྣམས་
ལ་སྦྱངས་པ་མཐར་ཕྱིན་པར་མཛད་དེ། གཙང་དབུས་ཀྱི་གྲྭ་ས་རྣམས་སུ་གྲྭ་
སྐོར་མཛད། དགུང་ལོ་ཉི་ཤུ་ལོན་པའི་ཚེ་ཚོགས་ཆེན་པོའི་མཁན་པོ་ཡོན་ཏན་
རིན་ཆེན་ པས་མཁན་པོ་དང༌། ལས་སློབ་ སློབ་དཔོན་ནོར་བཟང་བ་དང༌།
གསང་སྟོན་སོགས་དགེ་འདུན་རྣམ་པར་དག་པ་རྣམས་ཀྱི་དབུས་སུ་བསྙེན་པར་
རྫོགས་པར་མཛད་ནས་གནས་བརྟན་འོད་སྲུང་ཆེན་པོ་སླར་ཡང་ལྗོངས་འདིར་
བྱོན་པ་ལྟ་བུར་གྱུར་ཏོ། །དེ་ནས་མལ་གྲོ་སྤང་སར་ རྗེ་གྲུབ་པའི་དབང་ཕྱུག་
འཇམ་དཔལ་རྒྱ་མཚོ་བའི་ཞབས་དྲུང་དུ་བྱོན་ཏེ། བསམ་སྦྱོར་གཉིས་ཀྱིས་
ཚུལ་བཞིན་ཏུ་བསྟེན་ནས་རྗེ་བཙུན་ཙོང་ཁ་པ་ཆེན་པོའི་མདོ་སྔགས་ཀྱི་མན་
ངག་རྣམས་ ཡོངས་ སུ་ རྫོགས་ པར་ གསན། དེ་དུས་ རྗེ་བཙུན་འཇམ་དཔལ་
དབྱངས་ཀྱིས་རྗེ་གྲུབ་པའི་དབང་ཕྱུག་འཇམ་དཔལ་རྒྱ་མཚོ་བ་ལ་བླ་མ་འདི་ལ་
སྙན་བརྒྱུད་ཀྱི་མན་ངག་རྣམས་མཐིལ་ཕྱིན་པར་བསྟན་དགོས་པའི་ལུང་བསྟན་
བྱུང་བ་ལྟར་རྗེ་བཙུན་དམ་པ་འཇམ་དཔལ་རྒྱ་མཚོ་བས་བླ་མ་འདི་ལ་གཞན་སུ་
དང་ཡང་མི་མཉམ་པའི་མཐོང་མཛད་དེ་གཅེས་པར་བསྐྱངས་ཏེ་མན་ངག་
མཐའ་དག་རྫོགས་པར་གནང་། དེ་ནས་སེམས་དཔའ་ཆེན་པོ་འདིས་ཚེ་འདིའི་
གཉེན་ལུས་ལོངས་སྤྱོད་གང་ལའང་མ་ཆགས་པར་དབེན་པའི་གནས་རྣམས་སུ་
བསྒྲུབ་པ་ལ་རྩེ་གཅིག་ཏུ་གཞོལ་བར་མཛད་པས་ལམ་ཐུན་མོང་བ་དང་ཐུན་
མོང་མིན་པའི་རིམ་པ་ཐམས་ཅད་ལ་རྟོགས་པའི་གདེང་ཐོབ། དེ་ནས་སྐམ་
དགོན་གྱི་གདན་སར་གདན་འདྲེན་ཡང་ཡང་ཞུས་ཀྱང་སྲིད་པའི་ཕུན་ཚོགས་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྲིན་མོའི་སླུ་བྲིད་ ལྟར་ གཟིགས་ནས་ འཇིགས་ཤིང་སྐྲག་པས་བྱོལ་ཐབས་
མཛད་དེ་ཕེབས་མ་བཞེད་པར་དབེན་པའི་གནས་སུ་བསྒྲུབ་པ་རྩེ་གཅིག་ཏུ་
མཛད། སྐམ་དགོན་གྱི་གདན་ས་པ་ལན་བཞི་ཙམ་བརྗེ་རེས་ཀྱི་སེམས་དཔའ་
ཆེན་པོ་འདི་ལ་ཐམས་ཅད་ཀྱིས་གསོལ་བ་བཏབ་ཀྱང་ཕེབས་དུ་མ་བཞེད།
ལན་བཞི་པའི་དུས་སུ་ཕྱོགས་དེའི་གྲྭ་བུ་སློབ་སྐྱ་སེར་ཚང་མས་མགྲིན་གཅིག་
ཏུ་གདོང་མཆི་མ་དང་བཅས་ཏེ་གཙུག་ལག་ཁང་གི་ལྡེ་མིག་ཕྱག་ཏུ་ཕུལ་ཏེ་ད་
གདན་ས་འདིའི་བདག་པོ་མཛད་ཀྱང་ཁྱེད་མཁྱེན། མི་མཛད་ཀྱང་ཁྱེད་མཁྱེན།
ཞེས་གསོལ་བ་བཏབ་པ་རྗེ་རིན་པོ་ཆེའི་བསྟན་རྒྱུན་ལ་དགོངས་ནས་ཕྱིན་ཆད་
འཇིག་རྟེན་གྱི་བྱ་བྱེད་གང་ལའང་ཐེ་མི་ དགོས་ པ་དང་། ཆོས་ ཕྱོགས་ནས་
བཀའ་གང་གནང་ཞུ་བ་དང་། བཀའ་གདམས་ ཀྱི་རྣམ་ཐར་གཙང་མ་བསྲེ་
བསླད་མེད་པར་སྐྱོང་བ་སོགས་ཀྱི་རྩིས་ཀ་བཟུང་ནས་ཞལ་གྱིས་བཞེས་ཏེ་
གདན་སར་ཕེབས། དེ་ནས་རྒྱུན་པར་ ཁོར་ཡུག་ཏུ་སྐུ་མཚམས་མཛད་ཅིང་།
ཡར་ངོ་མར་ངོའི་གསོ་སྦྱོང་ལ་ཕེབས་ཏེ་ཆོས་གནང་། དུས་དུས་སུ་ལམ་རིམ་
གྱི་ཁྲིད་དང་བློ་སྦྱོང་གི་ཁྲིད་སོགས་གནང་། ཇོ་བོ་རྗེ་དཔལ་ལྡན་ཨ་ཏི་ཤ་དང་
རྒྱལ་བ་ཙོང་ཁ་པ་ཆེན་པོ་གཉིས་ཀྱི་གསེར་སྐུ་བཞེངས་ཏེ་མཆོད་པ་ཚད་མེད་
པས་ མཆོད་ པ་ དང༌། ནམ་ ཡང་ མི་ ཉམས་ པའི་ མཆོད་ པའི་ རྒྱུན་ བཙུགས།
གཞན་ཡང་སྐུ་གསུང་ཐུགས་རྟེན་མང་དུ་བཞེངས་ཤིང་དེ་དག་ལ་མཆོད་པ་རྒྱ་
ཆེན་པོ་ཕུལ་ཞིང་འབུལ་རྒྱུན་བཙུགས། དེ་ལྟར་བསྟན་འགྲོའི་དོན་རྒྱ་ཆེར་
མཛད་ནས་བྱ་ལོ་ལ་ཞབས་ཅུང་བསྙེལ་བ་ཞིག་བྱུང་བས་སྐུ་རིམ་གསོས་སྨན་
སོགས་བསྟེན་པས་དྭངས། དེ་ལྟར་སྐུ་ཚེ་རིལ་པོར་ཆོས་དང་མཐུན་པའི་རྣམ་
- 356 -



ལམ་རིམ་བླ་མ་བརྒྱུད་པའི་རྣམ་ཐར།
ཐར་གཙང་མ་མཐར་ ཕྱིན་པར་མཛད་པ་ནི་ སྤྱན་ སྔ་ ཉིད་ ཀྱི་ཞལ་ནས། ལོ་
བདུན་ལོན་ནས་ཆོས་ལ་འབད། །བསྒྲུབ་པ་ཉིད་ལ་རྩལ་དུ་བཏོན། །དམ་པའི་
ཆོས་ཀྱི་རོ་མཆོག་མྱོང་། །འདི་ནི་མདུན་མ་ལེགས་པའི་ཚད། །ད་ནི་ལོ་ཡང་
བདུན་ཅུར་ ཉེ། །དཀོན་མཆོག་གསུམ་ གྱི་བྱིན་རླབས་ཞུགས། །སྙིགས་དུས་
སྐྱིད་ པའི་ ཚད་ ལ་ འཁྱོལ། །འདི་ནི་མདུན་མ་ལེགས་ པའི་ ཚད། །དམ་ཚིག་
བདུན་གྱི་སྙིང་པོ་མཆོག །རྣམ་དཔྱོད་ཤེས་རབ་རྩལ་དུ་བཏོན། །མདོ་རྒྱུད་ཀུན་
ལ་ནང་བྱན་ཚུད། །འདི་ནི་མདུན་མ་ལེགས་པའི་ཚད། །ཅེས་གསུངས་པ་ལྟར།
ཐར་འདོད་རྣམས་སོ་སོར་རྟོག་པའི་ཤེས་རབ་ཀྱིས་ཡང་དག་པའི་ལྟ་བ་ལ་ཐེ་
ཚོམ་དང་བྲལ་བ་མཛད། ཉན་ཐོས་ཀྱི་རིགས་ཅན་རྣམས་སོ་སོར་ཐར་པའི་
བསླབ་པ་མིག་འབྲས་བཞིན་བསྲུང་བའི་ཚུལ་ཁྲིམས་ལ་བཀོད། ཐེག་ཆེན་གྱི་
རིགས་ཅན་རྣམས་བདག་གཅེས་འཛིན་གྱི་དྲི་མ་དང་ཕྲལ་ནས་གཞན་གཅེས་
པར་འཛིན་པའི་བྱམས་པ་དང་སྙིང་རྗེ་ལ་བཀོད། སྔགས་པ་རྣམས་དམ་ཚིག་
ལ་བཀོད། སྐྱེ་འགྲོ་ཕལ་མོ་ཆེ་རྣམས་བདེ་འགྲོ་ཐོབ་ཕྱིར་དུ་བསྙེན་གནས་དང་
དགེ་བ་བཅུའི་ཁྲིམས་ལ་བཀོད་དེ་བསྟན་པ་ལ་བྱ་བ་རྒྱ་ཆེན་པོ་མཛད། ཚུལ་
འདི་དག་ལ་སྤྱན་ སྔ་ཉིད་ཀྱི་ཞལ་ནས། རྒྱལ་བ་སྲས་བཅས་བསྟན་འཛིན་
མཆོག །ཨ་ཏི་ཤ་ཡི་ཆོས་ལུགས་སྦྱངས། །སྐྱེས་བུ་གསུམ་གྱི་ཆོས་ལ་འབད། །
འདི་ནི་མདུན་མ་ལེགས་པའི་ཚད། །ཅེས་གསུངས། དེ་ལྟར་བསྟན་འགྲོའི་དོན་
རྒྱ་ཆེར་མཛད་ནས། ཞིང་གཤེགས་པ་ལ་ཕྱོགས་པའི་ཚེ་རྗེས་འཇུག་རྣམས་ལ་
འདི་ལྟར་གསུངས་ཏེ། བླ་མ་ཚོ་ལ་ཞལ་ཆེམས་ཟེར་བ་ཡོད་པ་ཡིན་ནའང་།
དངོས་པོའི་ཞལ་ཆེམས་འཇོག་རྒྱུ་མེད་པས་དེ་ཁས་འཚེངས། བླ་མ་གཤེགས་
357-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
པའི་ཤུལ་དུ་དངོས་པོ་ཚན་ཆེན་ཡོད་པ་དེ་བླ་མ་དེའི་རྐང་འདྲེན་དུ་འགྲོ་བས་
མེད་པ་རང་ཞིག་དགོས། སྙེ་ཐང་དུ་ཇོ་བོ་སྐུ་གཤེགས་ཁར་ཕྱག་ཁྲི་ཆོག་གིས་
ཇོ་ བོ་ནི་ སྐུ་ གཤེགས་ པར་གདའ། དེའི་ རྗེས་སུ་ཆོས་བཤད་ཐང་རྒྱངས་ལ་
བགྱིད་པར་ཞུ་ཞུས་པས། བྱ་བ་ངན་པ་ཡིན་བོར་ལ་ཐོངས་གསུངས། འོ་ན་
བསྒྲུབ་པ་རྩེ་གཅིག་བགྱིད་པར་ཞུ་ཞུས་པས་ཀྱང་དེ་སྐད་གསུངས། འོ་ན་ཇི་
ལྟར་བགྱི་ཞུས་པས། ཚེ་འདི་བློས་ཐོངས་གསུང་བ་ཞིག་བྱུང་བས། ཇོ་བོའི་
ཞལ་ཏ་ཐུགས་ལ་བཞག་ནས། མི་ཟས་ངན་པ་སྤངས་ནས་རྭ་སྒྲེང་གི་ཤུག་
གསེབ་ཏུ་སྐུ་ཚེ་འདོར་བཅུག་པ་ཡིན། དེ་དང་མཐུན་པར་རྭ་སྒྲེང་དུ་ཇོ་བོ་ཞིག་
གིས་བསྐོར་བ་རྐྱང་པ་ལ་སྒྲིལ་བས་འབྲོམ་གྱི་ཞལ་ནས། ཇོ་བོ་སྐོར་བ་བྱེད་པ་
ཡང་གློ་བ་དགའ་སྟེ་ཆོས་ཤིག་རང་བྱས་ན་མི་ལེགས་སམ་གསུངས། ཁོས་ཕྱག་
བྱས་པས་ཀྱང་དེ་སྐད་གསུང་། ཀློག་པ་བྱས་པས་ཀྱང་དེ་སྐད་གསུང་བས། ད་
འོ་ན་ཇི་ལྟར་བགྱི་ཞུས་པས། ཚེ་འདི་བློས་ཐོངས་བྱ་བ་ལན་གསུམ་གསུངས།
འབྲོམ་ཉིད་ཀྱང་སྐུ་གཤེགས་ཁར་ཤུག་གསེབ་ན་ཕར་ལ་ཞུགས་འཇིག་རྟེན་
ཆོས་བརྒྱད་འགོ་སྙོམས་ནས། བདག་ནི་གྲོལ་བ་དོན་གཉེར་ལ། །རྙེད་དང་
བཀུར་སྟིའི་འཆིང་མི་དགོས། །གསུང་ཡང་འཇིག་རྟེན་མཁྱེན་པ་རྙེད་དང་མ་
རྙེད་དང་། ཞེས་རེས་ འགོ་ ཙམ་ རེ་དང་ རེས་ ཕྱེད་ཙམ་དང་། རེས་ཚང་བར་
གསུངས། ཁོང་སྤྱན་རས་གཟིགས་ལ་དེ་དགོས་ཞད་མི་གདའ་སྟེ་རྗེས་འཇུག་
གི་གདུལ་བྱ་རྣམས་ལ་གསུངས་པར་གདའ། ཆོས་སྙིང་ནས་བྱེད་ན་ཚེ་འདི་བློས་
གཏོང་དགོས་པར་འདུག །ངེད་བླ་མའི་ངོས་ནས་ གསོན་ རིང་ ལ་ འཁོར་ གཡོག་
རྣམས་འཐད་རབ་བྱུང་སྟེ་འདས་རྗེས་སུ་ཇི་ལྟར་ཡོང་བསམ་པའི་ཐེ་ཚོམ་ཟ་བ་
- 358 -



ལམ་རིམ་བླ་མ་བརྒྱུད་པའི་རྣམ་ཐར།
མེད། ང་རང་གི་ངོས་ནས་དཔལ་ཨ་ཏི་ཤ་དང་། རྒྱལ་བ་ཙོང་ཁ་པའི་ཞབས་
དྲུང་དུ་དགའ་ལྡན་དུ་འགྲོ་བསམ་པ་ཡོད། དཔལ་ལྡན་ཨ་ཏི་ཤའི་གསུང་རབ་
དང་། རྗེ་ཙོང་ཁ་པ་གཉིས་ཀྱི་གསུང་རབ་ལ་མི་འཕྱུགས་པའི་གཟེར་ཐེབས་
པས་ད་ཉེས་པ་མེད་པ་ཡིན། ཁྱེད་རང་རྣམས་ཀྱང་བླ་མ་དང་ཡི་དམ་དབྱེར་
མེད་དུ་གྱིས་ལ་གསོལ་བ་ཐོབ་དང་། ལས་ལ་གང་ཤོང་བའི་དངོས་གྲུབ་འབྱུང་
བ་ཡིན། ཁྱད་པར་རྟེན་གསུམ་ལོག་བྲིས་འདི་རྣམས་སངས་རྒྱས་བྱང་སེམས་
དངོས་སུ་ཡོད་པ་ཡིན། མངོན་སུམ་ཉམས་སྣང་རྨི་ལམ་གསུམ་གང་རུང་དུ་
ཞལ་གཟིགས་པར་འདུག་གསུང་མི་འབྱོན་པ་ནི་སེམས་ཅན་གྱི་ལས་ལ་མི་
ཤོང་བ་ཡིན་པས་བྱ་ཐབས་མེད། ཁྱེད་གཉིས་བསླབ་སྦྱངས་དང་ཐོས་རྒྱ་ཆེན་
པོ་མེད་ནའང་། ཆོས་རྒྱུན་དུ་ཐོས་པ་རྣམས་སེམས་པ་དང་། ལྟ་རྟོག་གྱིས་ལ་བླ་
མ་དེ་ལ་འཆོལ་སྙིགས་མའི་དུས་སུ་ཐེག་པ་ཆེན་པོའི་དགེ་བའི་བཤེས་གཉེན་
མཚན་ཉིད་དང་ལྡན་པ་ཉིན་སྐར་ལས་དཀོན་པས་ཆོས་མི་ཉན་དགུ་ཉན་མ་
བྱེད་རྟེན་གསུམ་འདི་ཚོ་ལ་མཆོད་པ་འོ་མ་བརྒྱལ་བ་བྱུང་ན། ངེད་ཀྱི་ཟླ་མཆོད་
ལོ་མཆོད་ཀྱང་དེ་ཡིན་པས་དེ་ལ་འབུངས། ཁྱེད་རང་གཉིས་ཀྱང་བེམ་རིག་མ་
བྲལ་རིང་ལ་ནང་འདིར་མ་བྲལ་བ་བྱེད་དགོས་པ་ཡིན། དེ་བར་ལ་དོན་ཉུང་བ་
བྱ་བ་ཉུང་བ་ལ་བློ་རྩེ་གཏད་ནས། སྐྱེས་པ་ལྷས་མ་ཚོར། ཤི་བ་འདྲེས་མ་ཚོར་
བ་ཞིག་དགོས་པ་ཡིན་གསུངས་པའི་ཞལ་ཏ་གནང་། དེ་ནས་ཞིང་བརྗེ་བའི་སྔ་
ལྟས་སུ་ཡོས་ལོའི་ནང་དུ་མེ་ཏོག་གི་ཆར་བབས་པ་དང་། ཁྱད་པར་ཟླ་བ་ལྔ་
པའི་ཉི་ཤུ་ལྔའི་དགོང་ཁའི་དུས་མེ་ཏོག་གི་ཆར་ཉི་མ་སྒྲིབ་ནུས་པ་ཙམ་བབས།
གླིང་གང་ཡོད་ལ་བབས་པ་དང་། དེའི་ནུབ་གྲྭ་དགོན་སྐམ་དགོན་རྣམས་སུ་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡང་དེ་དང་འདྲ་བ་བབས་པ་བྱུང་། ཚེས་བཅུ་བདུན་གྱི་ཉིན་པར་ཞལ་ཏ་ལ།
སྒྲུབ་གསར་བའི་དབུ་མཛད་དེ་ལ་མིང་ཅི་ཟེར་གསུངས། མིང་ལ་གནས་བརྟན་
བློ་བཀྲས་ཟེར་བ་ཡིན་ཞུས་པས། ཁོང་བོས་ནས་ཁྱེད་རང་རྣམས་བླ་མ་གོང་མ་
རྣམས་དང་སངས་རྒྱས་བྱང་སེམས་རྣམས་ཀྱི་གསོལ་འདེབས་མ་ཚང་བ་མེད་
པ་ཞིག་ གྱིས་ གསུངས་པས། དེ་ རིང་ སྐུ་ཤེད་ཆེན་པོ་ཡང་མི་འདུག་པས་སྐུ་
མདུན་དུ་བསྡད་ནས་སྐུ་ཤེད་ཆེར་སོང་བ་དང་སང་གདན་དྲངས་ནས་ཇི་ལྟར་
གསུངས་པ་ལྟར་བྱས་ཆོག་པ་ཞུ་ཞུས་པས། དེ་རིང་གཅིག་བྱུང་ན་བསམ། སང་
ནས་བྲེལ་འགོ་ཟུག་ནས་ཡོང་བ་ཡིན་གསུངས། བཅོ་བརྒྱད་ཀྱི་ཉིན་གང་སྟེང་
དུ་ཉི་མ་ལ་ཕེབས་ཐུབ་པ་བྱུང་། བཅུ་དགུའི་ནམ་ལངས་པ་དང་ཞིང་གཤེགས་
ཏེ་དགའ་ལྡན་ཆོས་ཀྱི་ཕོ་བྲང་དུ་ཕེབས་སོ། །སེམས་དཔའ་ཆེན་པོ་འདིས་ཕྱི་
རབས་ཀྱི་གདུལ་བྱ་རྣམས་ཀྱི་དོན་དུ་བྱང་ཆུབ་ལམ་རིམ་ལ་ཐོག་མར་བློ་སྦྱོང་
བ་ཆོས་ ཀྱི་སྒོ་འབྱེད། བློ་སྦྱོང་མཁས་པའི་ཡིད་འཕྲོག །ལུང་གི་བང་མཛོད།
དང་པོའི་བློ་སྦྱོང་ཡིད་བཞིན་ནོར་བུ་རྩ་བ་དང༌། དེའི་གཞུང་འགྲེལ་ནོར་བུའི་
ཕྲེང་བ། ཐེག་པ་ཆེན་པོའི་བཟོད་པའི་བློ་སྦྱོང་ཕན་བདེའི་ཆར་འབེབས། བློ་
སྦྱོང་གི་ཁྲིད་ཡིག་རྣམ་དག་གཙུག་གི་ནོར་བུ། ངན་སོང་སྒོ་གཅོད། ཐེག་པ་
ཆེན་པོའི་བློ་སྦྱོང་ལྷན་ཐབས་མན་ངག་རབ་གསལ། སྐྱིད་སྡུག་ལམ་ཁྱེར་གྱི་
གདམས་ངག་རིན་པོ་ཆེའི་སྒྲོན་མེ། བླ་མ་དམ་པའི་ཞལ་གྱི་བདུད་རྩི་ལེགས་
གདམས། ཐེག་པ་ཆེན་པོའི་བློ་སྦྱོང་རིགས་པའི་ཆུ་གཏེར། ཐེག་པ་ཆེན་པོའི་
བློ་སྦྱོང་གི་ངོ་སྤྲོད་གསལ་བའི་སྒྲོན་མེ་རྩ་འགྲེལ་དཀའ་གནད་འཕྲོས་དང་
བཅས་པ། བྱང་ཆུབ་ལམ་གྱི་རིམ་པའི་བསྡུས་དོན་མཁས་པའི་མགུལ་རྒྱན།
- 360 -



ལམ་རིམ་བླ་མ་བརྒྱུད་པའི་རྣམ་ཐར། །
བྱང་ཆུབ་ལམ་གྱི་རིམ་པ་བསྡུས་པ་རྩ་འགྲེལ། བླ་མའི་རྣལ་འབྱོར་གྱི་ཟུར་
འདེབས་ཉེར་མཁོ། བྱང་ཆུབ་ལམ་གྱི་རིམ་པའི་ཁྲིད་ཡིག་གཞན་ཕན་སྙིང་པོའི་
ཟུང་འཇུག་རིན་པོ་ཆེ། བྱང་ཆུབ་ལམ་གྱི་རིམ་པའི་ཁྲིད་ཡིག་སྙན་བརྒྱུད་ནོར་
བུའི་ཕྲེང་བ། ལེགས་པར་བཤད་པ་ཉོན་མོངས་གདུང་སེལ། རྗེ་འཇམ་དཔལ་
རྒྱ་མཚོའི་རྣམ་ཐར་དད་པའི་ཆུ་རྒྱུན། རྒྱ་མ་བ་ཁུ་དབོན་གྱི་རྣམ་ཐར་དད་པའི་
ཆུ་ རྒྱུན། མན་ ངག་ བདུད་ རྩིའི་ ཐིགས་པ། ཕྱག་ཆེན་ སྙིང་ པོ་ རབ་ གསལ།
ལེགས་བཤད་ཆོག་ཤེས་ལམ་སྟོན། གྲོས་འདེབས་བདུན་ཅུ་མ། རང་གཞན་
གྱི་སྙན་བསྐུལ་རིང་མོ། བཤེས་གཉེན་ལ་ཞུ་འབུལ་མ། ཆོས་གཞས་རྐང་བྲོ་
མ། དབེན་ པའི་ གཏམ་ བརྗོད་ པ། སྒོམ་ དོན་ སྙིང་ པོ། བླ་ མའི་ རྣལ་ འབྱོར་
དངོས་གྲུབ་ཆར་འབེབས། གེགས་སེལ་ཡིད་བཞིན་ནོར་མཆོག །ཆགས་ པ་
མེད་ པའི་ གཏམ། བསམ་ གཏན་ གནད་ ཀྱི་ ཉམས་ ལེན། རང་ ལ་ གྲོས་ སུ་
འདེབས་པ། འདོད་ཡོན་ལ་སྲེད་པ་འགོག་པའི་གཏམ་དགྲ་འཇོམས། ཨང་
ཡིག་བཞི་བཅུ་མ། བས་མཐའི་བསྔགས་པ་བརྗོད་པ་ནོར་བུའི་ཕྲེང་བ། གྲོས་
འདེབས་སྙིང་གི་བདུད་རྩི། གྲོས་འདེབས་ཉེར་བདུན་མ། ཞལ་གདམས་དྲི་བ་
མ། གྲོས་འདེབས་བདེ་བ་རབ་སྦྱིན་མ། གཅིག་པུར་དགའ་བའི་གཏམ། གྲོས་
འདེབས་ཉམས་མྱོང་། གྲོས་འདེབས་སྙིང་གི་མུན་སེལ། ལེགས་བཤད་མཁས་
པ་དགའ་བྱེད། ཉམས་ལེན་ངོས་འཛིན་གྱི་གདམས་པ། གྲོས་འདེབས་ལེགས་
བཤད་སྙིང་པོ། གྲོས་འདེབས་གླུ་རུ་བླངས་པ། ལུས་ལ་ཡིད་འབྱུང་བར་བྱེད་
པའི་གཏམ། འགལ་རྐྱེན་ལམ་དུ་སློང་བའི་གླུ། རྐྱེན་དང་སྲེ་བའི་ཉམས་ལེན་
བྱེད་ ཚུལ། རང་ ལ་ གྲོས་ འདེབས་ སྙིང་ གཏམ། གྲོས་ འདེབས་ བཅུ་ གཉིས།
-361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལེགས་ བཤད་ བསོད་ སྙོམས་ བསྔགས་ པ། སྙོམས་ ལས་ ཚར་ གཅོད། ཕན་
བདེའི་ལམ་སྟོན། མཁས་པ་བརྟག་པའི་རབ་ཏུ་བྱེད་པ། རང་གཞན་ཆོས་ལ་
བསྐུལ་བའི་གཏམ། ཇ་དཀར་འགེགས་པའི་གཏམ་སྨྱོ་ཆུ་ སུན་འབྱིན། གྲོས་
འདེབས་རིན་ཆེན་ཕྲེང་བ། ལེགས་བཤད་གནད་ཀྱི་དོན་སྟོན། གྲོས་འདེབས་
རིན་ཆེན་འོད་འབར། སྦྱིན་པའི་ལེགས་བཤད་ཀྱི་གཏམ། ལེགས་བཤད་ཉོན་
མོངས་གདུང་སེལ། གདམས་ངག་རིན་ཆེན་ཕྲེང་བ། ལེགས་པར་བཤད་པ་
ཞེན་འཁྲིས་ཀུན་གཅོད། འཆི་བདག་འཇོམས་མ། བཅོམ་ལྡན་འདས་ལ་བསྟོད་
པ་ཟབ་དོན་རབ་གསལ། ཐེག་པ་ཆེན་པོའི་བློ་སྦྱོང་གཞན་དོན་དོན་གཉེར་གྱི་
གདམས་ པའི་ རྩ་བ། ཐེག་པ་ཆེན་པོའི་བློ་སྦྱོང་ གཞན་ དོན་ དོན་ གཉེར་ གྱི་
འགྲེལ་པ་ཐེག་ཆེན་རབ་གསལ། གླང་རི་ཐང་པའི་བློ་སྦྱོང་ཚིག་བརྒྱད་མ་སྨོན་
ལམ་དུ་བྱས་པ། སྨོན་ལམ་རིན་ཆེན་ཕྲེང་བ། རྣལ་འབྱོར་བླ་ན་མེད་པའི་རིམ་
གཉིས་དང་འབྲེལ་བའི་སྨོན་ལམ། བར་གཅོད་བཟློག་པའི་སྨོན་ལམ། ཐེག་
ཆེན་རྩེའི་གཙུག་ལག་ཁང་ལྷ་རྟེན་དང་བཅས་པ་གྲུབ་པ་ན་མཆོད་པ་དང་སྨོན་
ལམ་ལྷན་ ཅིག་ ཏུ་ བྱས་ པ། དྲིལ་བུ་ རིམ་ལྔའི་སྨོན་ལམ་བསྡུས་པ། དཔལ་
འཁོར་ལོ་བདེ་མཆོག་དང་དུས་ཀྱི་འཁོར་ལོའི་རྫོགས་རིམ་གྱི་སྨོན་ལམ་བསྡུས་
པ་རེ། ལམ་འབྲས་ཀྱི་བསྐྱེད་རྫོགས་ཀྱི་སྨོན་ལམ། བརྟག་གཉིས་ཀྱི་སྨོན་ལམ་
བསྡུས་པ། གསང་བ་འདུས་པ་ཡེ་ཤེས་ཞབས་ལུགས་ཀྱི་སྨོན་ལམ། ཨོ་རྒྱན་
བསྙེན་བསྒྲུབ་ཀྱི་སྨོན་ལམ། ཐེག་པ་ཆེན་པོའི་བློ་སྦྱོང་བྱང་སེམས་དོན་གཉེར།
བློ་སྦྱོང་དགྲ་ཟུན་ཤན་འབྱེད། བློ་སྦྱོང་དགོངས་པ་རབ་གསལ། བློ་སྦྱོང་དོགས་
སེལ། བློ་ སྦྱོང་ ལག་ ལེན་ རབ་ གསལ། བློ་ སྦྱོང་ ཐེ་ ཚོམ་ ཀུན་ སེལ། ལེགས་
- 362 -



ལམ་རིམ་བླ་མ་བརྒྱུད་པའི་རྣམ་ཐར། །
བཤད་ངེས་དོན་རབ་གསལ། ལས་དང་ཉོན་མོངས་རྣམ་པར་བཤད་པ་བླང་
དོར་རབ་གསལ། སྟོབས་ཁྱད་སྟོན་པ་སྟེ་དགུ། རྗེ་ལ་བསྟོད་པ་རིན་ཆེན་སྒྲོན་
མེ་ལ་སོགས་པའི་བསྟོད་ཚོགས་དང༌། ཆབ་ཤོག་ སྣ་ཚོགས། དོན་དམ་བྱང་
སེམས་ཀྱི་བློ་སྦྱོང་སངས་རྒྱས་བཅོམ་ལྡན་འདས་ལ་བསྟོད་པ་བྱིན་རླབས་མྱུར་
འཇུག །བྱང་ཆུབ་དོན་གཉེར་གྱི་བློ་སྦྱོང་བཅོམ་ལྡན་འདས་ལ་བསྟོད་པ་རིན་
པོ་ཆེའི་བང་མཛོད། སྟོན་པ་ལ་བསྟོད་པ་ཟབ་མོ་སྤྲོས་མེད། བཅོམ་ལྡན་འདས་
ལ་བསྟོད་པ་དངོས་གྲུབ་ཀུན་འབྱུང་། བཅོམ་ལྡན་འདས་ལ་བསྟོད་པ་ཟབ་དོན་
རབ་གསལ། སྟོན་པ་ལ་བསྟོད་པ་ལྟ་ངན་མུན་སེལ། བཅོམ་ལྡན་འདས་ལ་
བསྟོད་པ་ཟབ་མོ་རྟོགས་པའི་ཚད་དེ་བསྟོད་པ། ཆོས་སྤྱོད་ཀྱི་རིམ་པ། འདུལ་
བའི་ལས་ཆོག་སྡོམ་ཚིག །ཐིག་རྩ། རྨི་ལམ་བརྟག་པ། ཐེག་ཆེན་རྩེའི་བཅའ་
ཡིག་དང་རྟེན་བཤད། མངོན་བརྗོད་བསྡུས་པ། གསུང་རབ་ལ་གུས་པ་བསྐྱེད་
པའི་ཐབས་གསུང་རབ་གསལ་བྱེད། སྣོད་རུང་གསལ་བྱེད་ཉི་མའི་འོད་ཟེར།
རིན་ཆེན་སྒང་གི་བློ་སྦྱོང་དོན་བདུན་མ། མངོན་རྟོགས་རྒྱན་གྱི་སྙིང་པོ་བསྡུས་
པ་རྒྱས་བསྡུས། སྤྱོད་འཇུག་གི་བསྡུས་དོན་མཁས་པའི་མགུལ་རྒྱན། བཤེས་
སྤྲིང་ གི་ བསྡུས་ དོན་ དགོངས་ པ་ རབ་ གསལ། དབུ་མའི་ ལྟ་ ཁྲིད་ ཟབ་ལམ་
མཐར་ཐུག །སྲིད་ཞི་མཉམ་ཉིད་ཀྱི་ལྟ་ཁྲིད་རྩ་བ་རྗེ་བཙུན་འཇམ་དབྱངས་
ཀྱིས་རྗེ་ལ་གནང་བ་དང་བླ་མ་དབུ་མ་པ་ལ་གནང་བ། དེ་དག་གི་དོན་ཉམས་
སུ་ལེན་ཚུལ་ཁྲིད་ཡིག །གསང་བ་བླ་ན་མེད་པ་ཟབ་མོའི་གཏམ་བརྗོད་པ། དབུ་
མའི་ཉམས་ལེན་ལྟ་ངན་མུན་སེལ་རྩ་འགྲེལ། དབུ་མའི་ལྟ་ཁྲིད་ཆེན་མོ། རྣམ་
འགྲེལ་ལ་བརྟེན་པའི་ལྟ་ཁྲིད། གྲུབ་མཐའ་རྣམ་པར་དབྱེ་བ་ཞེས་བྱ་བ་གྲུབ་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཐའ་ལ་བརྟེན་པའི་ཆགས་སྡང་འགོག་ཕྱིར་ཐམས་ཅད་ལ་ལེགས་ཕྱོགས་
ནས་བསྔགས་པ། འདུལ་བའི་བསླབ་བྱ་ཆེ་བ་གཞན་ཕན་སྙིང་པོ། དགེ་ཚུལ་
གྱི་བླང་དོར་གསལ་བྱེད། དུས་དྲན་བྱེད་ཚུལ། འདུལ་བའི་བསླབ་བྱ་བསྡུས་པ་
གཞན་ཕན་འོད་ཕྲེང་། བསླབ་བྱ་གནང་བཀག་རབ་གསལ། བསྙེན་གནས་ཀྱི་
ཆོ་ག་རྒྱས་པ་དངོས་གྲུབ་རྒྱ་མཚོ། ལེགས་པར་བཤད་པ་མི་ཆོས་གནད་ཕྲེང་། །
ལེགས་པར་བཤད་པ་རིན་པོ་ཆེའི་འབྱུང་གནས་ལུང་གི་བང་མཛོད། འཁོར་ལོ་
སྡོམ་པའི་བསྐྱེད་རྫོགས་སྙན་བརྒྱུད་བདེ་ཆེན་རྒྱ་མཚོ། བདེ་མཆོག་ལཱུ་ཧི་པའི་
ལུགས་ཀྱི་རྫོགས་རིམ་སྙིང་པོ་སྒོམ་ཚུལ། བདེ་བར་གཤེགས་པའི་སྐུའི་རྟེན་
བསྒྲུབ་ཚུལ་དང་དེའི་ཕན་ཡོན་བསྟན་པ་རིན་པོ་ཆེའི་ཕུང་པོ། མཆོད་རྟེན་གྱི་
ཚད་སྟོན་པ་ལེགས་བཤད་གསེར་གྱི་ཕྲེང་བ། རྙིང་མ་དང་བོན་གྱི་རྣམ་གཞག་དང་།
བོན་གྱི་འདོད་ཚུལ་རགས་པ། སྨོན་སེམས་སྐྱབས་འགྲོའི་བསླབ་བྱ། གཤིན་
པོ་དམན་མཆོག་ལ་ཕན་གདགས་ཚུལ། འཇིག་རྟེན་བྱ་བའི་རྣམ་པར་བཤད་པ་
མཁས་པའི་ཡིད་འཕྲོག །རང་ཉིད་ཀྱི་རྟོགས་པ་བརྗོད་པ་མདུན་ལེགས་མ་
རྣམས་མཛད་དེ། ལེགས་བཤད་འདི་དག་ནི་དཔལ་ཨ་ཏི་ཤ་དང་རྒྱལ་བ་ཙོང་
ཁ་པའི་མན་ངག་ལ་བསྲེ་བསླད་ཕྲ་མོའང་མ་ཞུགས་པ། རྒྱལ་བ་དགྱེས་པའི་
ལེགས་བཤད་ ཕྱི་རབས་ ཀྱི་གདུལ་བྱ་རྣམས་ལ་ཐེག་པ་ཆེན་པོའི་ལམ་ལ་
འཇུག་ པ་ ལ་ཤིན་ཏུ་མཁོ་བའི་མན་ངག་གཅེས་བསྡུས་ཤ་ སྟག་སྣང་ངོ༌། །
སེམས་དཔའ་ཆེན་པོ་འདིའི་རྣམ་ཐར་རྒྱས་པར་སྤྱན་སྔ་བློ་གྲོས་འཇིགས་མེད་
རྒྱལ་མཚན་དཔལ་བཟང་པོས་མཛད་པ་བཞུགས་པས་དེ་ལས་ཤེས་པར་བྱའོ།།
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་
པ 364 -



ལམ་རིམ་བླ་མ་བརྒྱུད་པའི་རྣམ་ཐར།
ཀྱིས་རྗེ་གྲུབ་པའི་དབང་ཕྱུག་འཇམ་དཔལ་རྒྱ་མཚོ་ལ་གསོལ་བ་ཤུགས་དྲག་ཏུ་
འདེབས་ཤིང་དམ་པ་དེ་ཉིད་ཀྱི་རྣམ་ཐར་ལྟར་ཆོས་བརྒྱད་ཀྱི་འཆིང་བ་ཕྲ་མོས་
ཀྱང་མ་གོས་པར་དབེན་པའི་གནས་སུ་ཐེག་པ་ཆེན་པོའི་ལམ་གྱི་རིམ་པའི་
ལུས་ཡོངས་སུ་རྫོགས་པ་ལ་སྒྲུབ་པ་སྙིང་པོར་བྱ་བ་ལ་སྐྱེས་བུའི་རྩལ་ཅི་ཡོད་
ཀྱིས་འབད་ཅིང་ཐ་ན་སྨོན་ལམ་གྱི་ཡུལ་ཚུན་ཆད་དུ་བྱས་ཏེ་བག་ཆགས་ཅི་
ཐེབས་བྱའོ།། །།
མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་པོའི་
རྣམ་ཐར་བཞུགས་སོ། ། །
དགེ་ལེགས་ རབ་དཀར་ཚོགས་ གཉིས་ གོམས་ པའི་མཐུས། །དཔལ་
ལྡན་སྐུ་བཞིའི་གོ་འཕང་མཆོག་བརྙེས་ཀྱང་། །བཟང་པའི་མཛད་པས་གདུལ་
བྱ་མི་འདོར་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཞེས་
བསྔགས་པ། རྗེ་རིན་པོ་ཆེའི་ནང་ཐུགས་ཀྱི་སྲས་གཅིག་མཁས་གྲུབ་སྨྲ་བའི་ཉི་
མ་དགེ་ལེགས་དཔལ་བཟང་ནི། སྔོན་དུས་ཡུན་རིང་པོ་ནས་བྱང་ཆུབ་མཆོག་ཏུ་
ཐུགས་བསྐྱེད་དེ་རྒྱལ་སྲས་ ཀྱི་ སྤྱོད་ པ་རྒྱ་མཚོར་བསླབས་ནས་ཞིང་འདིར་
འཇམ་མགོན་བླ་མའི་མདོ་སྔགས་ཀྱི་བསྟན་པའི་སྙིང་པོ་མཐར་ཐུག་པ་འདི་
ཉིད་འཛིན་ཅིང་སྤེལ་བའི་ཆེད་དུ་སྨོན་ལམ་གྱི་དབང་གིས་བསམས་བཞིན་དུ་
བྱོན་པ་ཞིག་སྟེ། མཁས་གྲུབ་ཆེན་པོ་འདི་ལ་སྟོད་བྱང་གི་སའི་ཆ་ལྡོག་གཞུང་དུ་
བྱང་པའི་དཔོན་རིགས་ཡབ་བཀྲ་ཤིས་དཔལ་བཟང་དང་། ཡུམ་བུ་འདྲེན་རྒྱལ་
མོ་གཉིས་ཀྱི་སྲས་སུ་རབ་བྱུང་དྲུག་པའི་ཤིང་མོ་གླང་གི་ལོ་ངོ་མཚར་བའི་ལྟས་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་བཅས་ཏེ་འཁྲུངས་སོ། །ཡབ་ཡུམ་དེ་གཉིས་ལ་སྲས་གསུམ་ཡོད་པ་ལས།
རྗེ་ འདི་ཆེ་བ་དང༌། བ་སོ་ཆོས་ ཀྱི་རྒྱལ་མཚན་བར་པ་དང་། ཆུང་བ་བསོད་
ནམས་བཀྲ་ཤིས་ཞེས་པ་ཞིག་བྱུང་ངོ༌། །དེ་ལྟར་མཁས་གྲུབ་ཆེན་པོ་འདི་ནི་
སྔོན་ནས་ལམ་ལ་སྦྱངས་པའི་མཐུ་བརྟས་པས་འཁྲུངས་ཙམ་ཉིད་ནས་བྱིས་
པའི་ རྒུད་ པ་ གང་ ཡང་ མེད་ ཅིང་། ཆོས་དང་ཆོས་མིན་འབྱེད་ པའི་ བློ་ གྲོས་
ཐོགས་པ་མེད་པ་ཞིག་བྱུང་ནས་བདག་ཉིད་ཆེན་པོ་འདི་ནི་སྐྱེས་བུ་དམ་པ་ཞིག་
བསམས་བཞིན་དུ་བྱོན་པའོ། །ཞེས་གླེང་ཞིང་། མཁས་གྲུབ་ལྷ་དབང་པའི་སྐྱེ་
བ་ཡིན་པར་གྲགས་པས་མཁས་གྲུབ་ཅེས་མཚན་ཆུང་ངུ་ནས་ཐོགས་སོ། །དེ་
ནས་རྒྱལ་བ་སྲས་དང་བཅས་པ་དང་། དམ་ཅན་ཆོས་སྲུང་ཐམས་ཅད་ཀྱིས་རྗེ་
འདི་པ་འཇམ་མགོན་བླ་མའི་བསྟན་པའི་སྲོག་ཤིང་འཛིན་ཕྱིར་ཐུགས་རྒྱུད་
བསྐུལ་ཞིང་སྔོན་ནས་གོམས་པའི་མཐུས་ངེས་འབྱུང་གི་བསམ་པ་ཤུགས་དྲག་
པོས་རབ་ཏུ་བྱུང་བའི་ལོ་ཚིགས་སུ་སླེབས་མ་ཐག་གནས་བརྟན་འདུལ་བ་
འཛིན་པ་མཁན་ཆེན་སེང་གེ་རྒྱལ་མཚན་དཔལ་བཟང་པོས་མཁན་པོ་མཛད།
རྒྱ་མ་བ་ཡོན་ཏན་འོད་ཀྱིས་སློབ་དཔོན་མཛད་ནས་རབ་ཏུ་བྱུང་ཞིང་དགེ་ཚུལ་
གྱི་སྡོམ་པ་བཞེས། མཚན་དགེ་ལེགས་དཔལ་བཟང་པོ་ཞེས་གསོལ། དེ་ནས་
མཁན་སློབ་གཉིས་ལས་བསླབ་བྱ་གསན་ཏེ་དགེ་ཚུལ་གྱི་བསླབ་བྱ་ཡན་ལག་
དང་བཅས་པ་མིག་གི་འབྲས་བུ་ལས་ཀྱང་གཅེས་པར་བསྲུངས་ཏེ་ཚུལ་ཁྲིམས་
རྣམ་པར་དག་པར་མཛད་པ་གཞིར་བཟུང་ནས་གངས་ཅན་གྱི་པཎྜི་ཏ་ཆེན་པོ་
རྗེ་བཙུན་རེད་མདའ་བའི་ཞབས་ལ་གཏུགས་ཏེ་ཚད་མ་སྡེ་བདུན། མངོན་པ་
གོང་ འོག །བྱམས་ཆོས་སྡེ་ལྔ། དབུ་མ་རིགས་ཚོགས། འདུལ་བ་རྣམས་ལ་
- 366 -



ལམ་རིམ་བླ་མ་བརྒྱུད་པའི་རྣམ་ཐར།
སྦྱངས་ཏེ་རིང་པོར་མ་ཐོགས་པར་མཁས་པའི་ཕ་རོལ་ཏུ་སོན། རྡོ་རྗེ་འཛིན་པ་
ཡེ་ཤེས་དཔལ་བ་ལ་ཀྱེ་རྡོ་རྗེའི་དབང་དང་ལམ་འབྲས་ཆ་ལག་དང་བཅས་པ་
ཡོངས་སུ་རྫོགས་ པ་ གསན། གཞན་ ཡང་ བླ་མ་དམ་པ་བསོད་ནམས་རྒྱལ་
མཚན་ པ་ དང༌། ན་བཟའ་པ་སོགས་བཤེས་གཉེན་དམ་པ་དུ་མ་ལས་མདོ་
སྔགས་ཀྱི་ཆོས་མཐའ་ཡས་པ་གསན་ཏེ། མདོ་སྔགས་ཀྱི་གཞུང་ལུགས་རབ་
འབྱམས་སྨྲ་བ་ལ་མི་འཇིགས་པའི་སྤོབས་པ་ཐོབ་ཅིང་རང་དང་གཞན་གྱི་གྲུབ་
པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་པར་གྱུར་ཏོ། །དེ་ནས་གཙང་ཕྱོགས་
ཀྱི་གྲྭ་ས་རྣམས་སུ་གྲྭ་སྐོར་མཛད་ཅིང་། ངམ་རིང་ཆོས་སྡེར་ཕེབས་པ་ན་གངས་
ཅན་གྱི་མཁས་པ་ཆེན་པོ་པཎ་ཆེན་ཕྱོགས་ལས་རྣམ་རྒྱལ་ཡང་དེར་ཕེབས་ནས་
འཇིགས་མེད་སྨྲ་བའི་གད་རྒྱངས་བསྒྲགས་ཏེ་དམ་བཅའ་བཞག་པ་ན་ཕྱོགས་
དེའི་མཁས་པ་སུས་ཀྱང་རྒོལ་བའི་གླགས་མ་རྙེད་པ་ན་པཎ་ཆེན་ཕྱོགས་རྒྱལ་
བས་ས་པཎ་གྱི་རིག་གཏེར་འདི་ནང་འགལ་གྱི་ཕུང་པོ་ཡིན་པས་ངས་ཐལ་
ཆགས་སུ་དགག་པར་བྱ་ཡིས། ལན་སྤོབས་པ་ཡོད་ན་སྨོས་ཤིག་ཞེས་ངམ་
རིང་། ས་སྐྱ། བོ་དོང་སོགས་ཆོས་སྡེ་ཕལ་མོ་ཆེར་དྲིལ་བསྒྲགས་པ་ན། ཇི་ལྟར་
སེང་གེའི་སྐད་ཀྱིས་ཝ་སྐྱེས་རྣམས་འདར་བ་བཞིན་དུ་ཕྱོགས་དེའི་མཁས་པར་
རློམས་པ་སུས་ཀྱང་ལན་འདོན་པར་མ་ནུས་པ་ན་ཕྱོགས་དེའི་དགེ་འདུན་ཕལ་
མོ་ཆེས་གྲོས་བྱས་ཏེ་སྐྱེས་ཙམ་ཉིད་ནས་ཤེས་རབ་ཀྱི་སྣང་བ་རྒྱས་པ་དཀའ་
བཅུ་དགེ་ལེགས་དཔལ་བ་འདི་ལ་གསོལ་བ་བཏབ་པ་དྲག་ཅེས་ཐམས་ཅད་
ཀྱིས་མགྲིན་གཅིག་ཏུ་མཁས་གྲུབ་ཆེན་པོ་ལ་ཞུས་པ་ན་དེ་དུས་མཁས་གྲུབ་
ཆེན་པོ་འདི་པ་དགུང་ལོ་བཅུ་དྲུག་གི་སྐབས་ཡིན་པས་སྐུ་ན་ཤིན་ཏུ་ཕྲ་བ་ཡིན་
367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡང་འཇིགས་པ་མེད་པར་ཁྱུ་མཆོག་རླབས་པོ་ཆེའི་གནས་སུ་དམ་བཅས་ཏེ་དེ་
ཁོ་བོས་ནུས་སོ་ཞེས་ཞལ་གྱིས་བཞེས་ཏེ་དགེ་འདུན་ཐམས་ཅད་ཚོགས་པའི་
དབུས་སུ་པཎ་ཆེན་ཕྱོགས་རྒྱལ་བས་དམ་བཅའ་བཞག །དེ་ལ་མཁས་གྲུབ་
རིན་པོ་ཆེས་རེ་རེ་ནས་འདི་ནི་མི་རིགས་པ། འདི་ནི་མི་འཐད་པ། ལུང་དང་
འགལ་བ་དང་རིགས་པ་དང་འགལ་བ་སྟེ། དེ་དག་མི་འཐད་པའི་རྒྱུ་མཚན་
འདི་དང་འདི་ལྟར་རོ་ཞེས་རིག་གཏེར་འགོག་པའི་དམ་བཅའ་རེ་རེ་ནས་དྲི་མ་
མེད་པའི་རིགས་པ་བརྒྱ་ཕྲག་སྟོང་གིས་སུན་ཕྱུང་ནས་པཎ་ཆེན་ཕྱོགས་རྒྱལ་བ་
སྤོབས་པ་ལན་མེད་དུ་གྱུར། སླར་ཡང་མཁས་གྲུབ་རིན་པོ་ཆེས་རིགས་པའི་ང་
རོ་ཆེས་ཆེར་བསྒྲགས་པ་ན་རིགས་པའི་འཕུལ་མཚམས་ཆས་ཞིབ་ཅིང་ཕྲ་བར་
གྱུར་ཏེ་པཎ་ཆེན་ཕྱོགས་རྒྱལ་བས་མདོ་སྡེ་པའི་ལུགས་ལ་རྒྱུ་ལས་མ་སྐྱེས་པའི་
དངོས་པོ་ཡོད་གསུངས་དགོས་པ་བྱུང་ནས་དེ་མདོ་སྡེ་པ་རང་གི་གྲུབ་མཐའི་
ནང་འགལ་ཡིན་གསུངས་ཞིང་ཅུང་ཟད་ཞལ་སྐྱེངས་ཏེ་ཕྱག་གིས་ཞལ་རྒྱན་ལ་
ནོམ་ཞིང་བཞུགས་པ་ན། མཁས་གྲུབ་རིན་པོ་ཆེས་ ཉམས་མཚར་གྱི་ཚུལ་དུ།
རྒྱུ་ལས་མ་སྐྱེས་པའི་དངོས་པོ་ཡོད་གསུངས་པ་དེ་མདོ་སྡེ་པའི་གྲུབ་མཐའི་ནང་
འགལ་ཡིན་གསུང་བ། ད་ཁ་སྤུ་འཐོག་པའི་ལས་ལ་བརྩོན་པར་བྱོས་ཤིག །
ཅེས་གསུངས་པ་ན་ཚོགས་པ་ཐམས་ཅད་གད་མོའི་གནས་སུ་གྱུར་ཏོ། །དེ་དུས་
ཁོང་གཉིས་ཀྱིས་རྩོད་པ་མཛད་པའི་ཚེ་བདག་ཉིད་ཆེན་པོ་དེ་གཉིས་ཀ་དྲི་མ་
མེད་པའི་རིགས་པའི་རྣམ་འགྱུར་གཞན་དང་མི་འདྲ་བས་མཁས་པ་མང་པོས་
རྩོད་ཡིག་ཟིན་བྲིས་སུ་མཛད་པ་ཡོད་འདུག་ཅིང་། ཕྱིས་མཁས་གྲུབ་ཐམས་
ཅད་མཁྱེན་པ་ཉིད་ཀྱིས་ཚད་མ་སྡེ་བདུན་གྱི་དཀའ་གནད་གསལ་བར་སྟོན་པ་
- 368 -



ལམ་རིམ་བླ་མ་བརྒྱུད་པའི་རྣམ་ཐར།
ཡིད་ཀྱི་མུན་སེལ་མཛད་པའི་ནང་དུའང་ དེ་དུས་ཀྱི་རྩོད་ པའི་ཚིག་རྣམས་
གྲངས་སོ། །མཁས་མཆོག་བསྟན་འཛིན་དམ་པ་དེ་དག་དྲི་མ་མེད་པའི་རིགས་
པའི་རྩེ་དགའ་མཛད་པ་ནི་བསྟན་པ་རིན་པོ་ཆེའི་རྒྱན་དུ་ཆེ་བ་ཡིན་པས་གུས་པ་
བསྐྱེད་པར་བྱ་ཡིས། རིགས་པའི་གསང་མི་ཤེས་པའི་བླུན་རྨོངས་དག་གིས་ཁོ་
བོ་ཅག་གི་འདི་ཁོ་ན་བདེན་གྱི་གཞན་ནི་གཏི་མུག་གོ་ཞེས་སྒྲོག་པ་དང་རྩོད་པ་
མཛད་དོ་ཞེས་ཚིག་ཙམ་གྱིས་འཇིག་རྟེན་པ་བླའི་གྲར་བཤགས་འགྱེད་པའི་
ངང་ཚུལ་ལྟར་དུ་བཟུང་སྟེ་ཕྱོགས་སུ་ལྷུང་བའི་བསམ་པས་སྐྱེས་བུ་དམ་པ་ལ་
སྨོད་པ་ནི་རྣམ་པ་ཀུན་ཏུ་བྱ་མི་རུང་སྟེ་སྐྱེས་བུ་དམ་པ་ལ་སྨོད་པ་ནི་རང་ཉིད་
ངན་འགྲོ་མི་བཟད་པའི་རྒྱུ་སྒྲུབ་པ་ཡིན་པར་མདོ་ལས་གསུངས་པའི་ཕྱིར་རོ། །
དོན་འདི་འདྲ་ལ་དགོངས་ནས་རྗེ་བཙུན་རེད་མདའ་ པ་ཆེན་པོས། དུས་ཀྱི་
འཁོར་ལོ་ལས་བརྩམས་ཏེ་དགག་སྒྲུབ་མཛད་པ་ལ་བླུན་རྨོངས་ལུག་ལྟར་
ལྐུགས་པ་འགའ་ཞིག་གིས་ ཕྱོགས་ སུ་ལྷུང་བའི་བསམ་པས་རེད་མདའ་བ་
འདིས་དུས་འཁོར་རྒྱལ་བའི་བཀའ་ཡིན་པ་ལ་དུས་འཁོར་ལ་དགག་སྒྲུབ་བྱེད་
པ་འདི་འདྲ་ཞེས་སྨོད་པ་བྱས་པ་ན། རྗེ་བཙུན་རེད་མདའ་བ་ཆེན་པོས་ཁོ་བོས་
འཁྱོག་པོའི་ཤིང་བསྲོང་བ་ལྟར་རྒྱལ་བའི་བསྟན་པ་ལ་ཞུས་དག་བྱས་པ་ཡིན་
གྱི། སྐྱོན་བརྗོད་པ་ག་ལ་ཡིན། ལར་ནི། སངས་རྒྱས་བསྟན་ལ་ཡིན་མིན་གྱི། །
དགག་སྒྲུབ་མཁས་པ་རྣམས་ཀྱིས་བྱེད། །མི་རྣམས་འཕྱིང་པ་འདྲ་བ་ལ། ཁྱི་ལ་
བཅོལ་གཉེར་ཅི་ཞིག་ཡོད། །ཅེས་གསུངས་པ་ལྟར་མཁས་པ་རྣམས་རིགས་
པའི་རྩེད་འཇོ་བྱེད་པར་བླུན་རྨོངས་དག་འཚངས་ཏེ་ཅི་བྱེད་གསུངས་པ་ལྟར་
རོ། །ཕྱིས་པཎ་ཆེན་ཕྱོགས་ལས་རྣལ་རྒྱལ་བས་མཁས་གྲུབ་རིན་པོ་ཆེ་ལ་ཆེད་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དུ་བརྗོད་པའི་བསྔགས་པ་མང་དུ་མཛད་དོ། །མཁས་གྲུབ་རིན་པོ་ཆེ་ནི་སྐུ་ན་
ཚོད་ཕྲ་མོ་དེ་ཙམ་ནས་འཆད་རྩོད་རྩོམ་གསུམ་གང་ལའང་ཐོགས་པ་མེད་པ་
ཞིག་སྟེ། དགུང་ལོ་བཅོ་བརྒྱད་བཞེས་པའི་ཚེ་ རྗེ་བཙུན་འཇམ་དཔལ་དབྱངས་
སྨྲ་བའི་སེང་གེ་ལ་བསྟོད་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ། །མཚན་དཔེས་རབ་ཏུ་བརྒྱན་པ་གཞོན་ནུའི་སྐུ། །ཚངས་དབྱངས་ལྡན་པ་
ཆོས་རབ་སྟོན་པའི་གསུང་། །ཤེས་བྱ་མ་ལུས་ཅིག་ཅར་མཁྱེན་པའི་ཐུགས། །
མངའ་བ་འཇམ་དཔལ་དབྱངས་ལ་ཕྱག་འཚལ་ལོ། །མ་ལུས་སྐྱེ་དགུའི་མགོན་
གྱུར་བཅོམ་ལྡན་འདས། །མ་རིགས་མུན་སེལ་སྨྲ་བའི་སེང་གེ་ལ། །མ་ཡེངས་
སེམས་ཀྱིས་གུས་པས་གསོལ་འདེབས་ཀྱིས། །མ་དག་བློ་ཅན་བདག་ཅག་རབ་
ཏུ་སྐྱོངས། །རི་དྭགས་རྒྱལ་པོ་རྣམ་པར་བསྒྱིངས་པའི་སྟེང་། །ཆུ་སྐྱེས་གཞོན་ནུ་
རབ་ཏུ་རྒྱས་པ་དང་། །བདུད་རྩིའི་འོད་ཅན་ཀུན་ནས་གང་བ་ཡི། །གདན་ལ་
རོལ་པས་བཞུགས་པ་ཞི་བའི་སྐུ། །པདྨ་རཱ་གའི་མདོག་འདྲ་རྒྱལ་བའི་སྲས། །
ཞལ་གྱི་དཀྱིལ་འཁོར་འཛུམ་པའི་གདངས་ལྡན་ཞིང་། །ཨུཏྤལ་ཟུང་གི་རྩ་བ་
ཉེར་བསྟེན་པའི། །ཆོས་འཆད་ཕྱག་གིས་ཐུགས་ཀར་རྣམ་པར་བརྒྱན། །སྙན་
གྱི་ཐད་དུ་ཆུ་འཕྲོག་འདབ་ རྒྱས་ པའི། །གེ་སར་སྙིང་ པོ་ གཡས་ སུ་ རལ་གྲི་
དང༌། །གཡོན་པ་གླེགས་བམ་མཆོག་གིས་ཉེར་མཛེས་ཤིང་། །ཤིན་ཏུ་འགྱིང་
པ་ འགྲོ་ བའི་ མགོན་ གཅིག་ པུ། །མཐོན་མཐིང་ རལ་ པའི་ ཐོར་ ཚུགས་ རབ་
འཁྱིལ་ བར། །ཉིད་ ཀྱི་ རིགས་ མཚོན་ མི་འཁྲུགས་ རྒྱན་ ལྡན་ ཞིང་། །སྙན་ ཆ་
གདུབ་ཀོར་དར་གྱི་ཅོད་པན་གྱིས། །མཆོག་ཏུ་མཛེས་ཀྱང་བལྟ་བས་ངོམས་པ་
མིན། །ཐུན་མཚམས་ཕམ་བྱེད་མཛེས་པའི་སྐུ་དེ་ལ། །རིན་ཆེན་ཕྲེང་བ་འོད་ཀྱི་
-370 -



ལམ་རིམ་བླ་མ་བརྒྱུད་པའི་རྣམ་ཐར། །
དྲྭ་བ་ཅན། །ཟླ་བའི་དུམ་བུ་ལྟར་དཀར་དོ་ཤལ་གྱིས། །མཆོག་ཏུ་མཛེས་པས་
བློ་ལྡན་ཡིད་འཕྲོག་ བྱེད། །གང་ཞིག་ཅུང་ ཟད་ ཁྱོད་ལ་བསྟེན་པས་ ཀྱང་། །
འཁོར་བའི་སྡུག་བསྔལ་མཐའ་དག་བསྙིལ་བྱེད་ན། ཁྱོད་ཉིད་ཁོ་ན་མགོན་དུ་
བྱེད་པ་ཡིས། །བློ་ལྡན་རྣམས་ལ་ཀུན་མཁྱེན་ག་ལ་རིང༌། །དེས་ན་རྒྱལ་སྲས་ཐུ་
བོ་ཡོན་ཏན་གཏེར། །མཚུངས་མེད་སྨྲ་བའི་དབང་ཕྱུག་ཞབས་པད་ལ། །རྟག་
ཏུ་ གུས་ པས་མགོ་བོ་ འདུད་ པར་ བགྱི། །སྐྱེ་ བ་ ཀུན་ཏུ་ རྗེས་ སུ་ བཟུང་དུ་
གསོལ། །དེ་ལྟར་བདག་གིས་བསྒྲིམས་ཏེ་བསྟོད་མོད་ཀྱིས། །བཅོམ་ལྡན་ཁྱོད་
ཀྱི་ཡོན་ཏན་ཆ་ཙམ་ཡང་། །བརྗོད་པར་མ་ནུས་བློ་གྲོས་ཤིན་ཏུ་ངལ། །ད་ནི་
ཐོགས་ མེད་ སྨྲ་ བའི་ མཆོག་ གྱུར་ ཅིག །བདག་ གིས་ འདི་ ལྟར་ རྗེ་ བཙུན་
འཇམ་དཔལ་དབྱངས། །ཅུང་ ཟད་ བསྟོད་ ལས་ དགེ་བ་ གང་ བསགས་པ། །
རབ་དཀར་དྲི་མེད་ཡིད་ཀྱི་མཁར་ཤར་བས། །འགྲོ་བློའི་མུན་པ་མ་ལུས་མཐར་
བྱེད་ཤོག །ཅེས་པ་མཛད་པ་སོགས་འཆད་རྩོད་རྩོམ་པ་གང་ལའང་ཐོགས་པ་
མེད་པ་ཀུན་ལ་མཐུན་སྣང་དུ་གྲུབ་བོ། །དེ་ནས་བསྙེན་པར་རྫོགས་པའི་ལོ་
གྲངས་སུ་སོན་པ་ན། སྟོད་འདུལ་བའི་མཁན་རྒྱུད་གངས་རིའི་ཁྲོད་ཀྱི་ཤིང་རྟ་
ཆེན་པོ་རེད་མདའ་བ་གཞོན་ནུ་བློ་གྲོས་ཀྱིས་མཁན་པོ། མཁས་པའི་དབང་
ཕྱུག་ཆེན་པོ་དཔལ་འབྱོར་ཤེས་རབ་ཀྱིས་ལས་སློབ། མཚན་དོན་དང་མཐུན་
པའི་མཉལ་པ་བློ་གྲོས་མཚུངས་མེད་ཀྱིས་གསང་སྟོན། གཞན་ཡང་དད་པའི་
དགེ་འདུན་གྲངས་ཚང་བའི་དབུས་སུ་དགེ་སློང་གི་སྡོམ་པ་ཡང་དག་པར་
བཞེས་ཏེ་འདུལ་འཛིན་གསེར་རིའི་ཕྲེང་བ་ལྟ་བུའི་དབུས་ན་ཟླ་མེད་པའི་ལྷུན་
པོ་ལྟ་བུར་གྱུར་ཏོ། །དེ་ནས་རྗེ་བཙུན་རེད་མདའ་བ་ཆེན་པོས་མཁས་གྲུབ་རིན་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
པོ་ཆེ་ལ་ཁྱེད་རྗེ་བཙུན་ཙོང་ཁ་པ་དང་མཇལ་ན་གཞན་དང་མི་འདྲ་བ་ཞིག་འོང་
ཞེས་བསྐུལ་བ་དང་། རང་ཉིད་ཀྱང་ རྗེ་རིན་པོ་ཆེའི་སྙན་པ་གསན་པས་དད་
པས་ཆེས་ཆེར་བསྐུལ་ཏེ་མེ་ཕག་གི་ལོར་ཁམས་གསུམ་ཆོས་ཀྱི་རྒྱལ་པོ་ཙོང་ཁ་
པ་ཆེན་པོ་བློ་བཟང་གྲགས་པ་མཇལ་དུ་བྱོན་ཏེ་སང་མཇལ་རྒྱུའི་ནུབ་མོ་སྙེ་ཐང་
དུ་བཞུགས་པའི་མནལ་ལམ་དུ། མུན་པ་ནག་པོ་ ཕྱོགས་གར་འགྲོའི་གཏོལ་
མེད་པ་ཞིག་ཏུ་ཕྱིན་པ་ན། ཤར་ཕྱོགས་ནས་རལ་གྲིའི་འཁོར་ལོ་རྩིབས་སྟོང་
དང་ལྡན་པའི་རལ་གྲིའི་སོ་རྣམས་ཕྱི་དང་ཡུ་བ་ནང་དུ་བསྟན་པ་རལ་གྲི་རེ་རེའི་
རྩེ་ནས་ཉི་མའི་དཀྱིལ་འཁོར་བརྒྱ་ཕྲག་རེ་ཤར་པ། འཁོར་ལོ་དེའི་ལྟེ་བའི་
དབུས་སུ་འཇའ་ཚོན་སྣ་ལྔའི་དྲྭ་བས་བསྐོར་བའི་ནང་དུ་རྗེ་བཙུན་འཇམ་དཔལ་
དབྱངས་སྐུ་མདོག་དམར་སེར་རལ་གྲི་དང་གླེགས་བམ་བསྣམས་ཤིང་རིན་པོ་
ཆེའི་རྒྱན་དཔག་ཏུ་མེད་པས་སྤྲས་པ། གཞོན་ནུའི་ཆ་བྱད་ཅན། རལ་པའི་ཐོར་
ཚུགས་ལ་མུ་ཏིག་གི་ཕྲེང་བས་དཀྲིས་ཤིང་ཤིན་ཏུ་མཛེས་པ་བལྟ་བས་ཆོག་མི་
ཤེས་པ་ཞིག་བྱོན་བྱུང་བས། མུན་པ་ཐམས་ཅད་སངས། འཇིག་རྟེན་གྱི་ཁམས་
ཐམས་ཅད་སྣང་བ་ཆེན་པོས་ཁྱབ་པ་དང་། རྗེ་བཙུན་གྱི་སྐུ་ཡང་རང་གི་ལུས་ལ་
ཐིམ་པས་བདེ་བའི་ཉམས་ཁྱད་པར་ཅན་སྐྱེས་པ་ཞིག་བྱུང་། སང་ཉིན་སེ་ར་
ཆོས་སྡིངས་སུ་ཕེབས་པ་ན་ཐོག་མར་དགེ་སློང་ཞི་དུལ་ཅན་ཞིག་དང་མཇལ་བ་
ན་དེ་ལ་ཆོས་རྗེ་བློ་བཟང་གྲགས་པའི་གཟིམ་ཁང་གང་ཡིན་དྲིས་པས། ལན་མ་
སྨྲས་པར་ནང་དུ་སོང་ནས་སྤོས་རེང་ སྤར་ནས་ཁྱེར་བྱུང་སྟེ། གཟིམ་ཁང་སེར་
པོའི་དྲུང་དུ་ སླེབས་ པ་ན་ ཕྱག་ གསུམ་བཙལ། ཕྱག་ གཉིས་ ཀྱིས་ སྤོས་ རེང་
བཟུང་སྟེ། དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་པོ་རིན་པོ་ཆེ་བློ་
- 372 -



ལམ་རིམ་བླ་མ་བརྒྱུད་པའི་རྣམ་ཐར། །
བཟང་གྲགས་པའི་ཞལ་སྔ་ནས་བཞུགས་པའི་གཙུག་ལག་ཁང་ནི་འདིའོ་ཞེས་
སྤོས་ཀྱི་རྩེ་མོ་དེ་ཕྱོགས་སུ་བསྟན་པས་དགེ་སློང་དེ་འདུལ་བ་ནས་གསུངས་པ་
ལྟར་གྱི་ཀུན་སྤྱོད་ཡོངས་སུ་དག་པ་དང་། དགེ་བའི་བཤེས་གཉེན་ལ་ཤིན་ཏུ་
གུས་པའི་ཚུལ་རྣམས་གཟིགས་པས་ རྗེ་ཙོང་ཁ་པའི་ཞབས་འབྲིང་དགེ་སློང་
འདི་དག་ཀྱང་འདི་ལྟར་དམ་པའི་ཆོས་འདུལ་བའི་ལག་ལེན་ལ་མཁས་ཤིང་ཞི་
ཞིང་དུལ་བ་བླ་མ་ལྔ་བཅུ་པ་ནས་བཤད་པའི་བཤེས་གཉེན་བསྟེན་ཚུལ་རྣམས་
ཀྱང་ཕྱག་ལེན་ལ་ཐེབས་པ་འདི་འདྲ་ན། རྗེ་རིན་པོ་ཆེ་ཇི་འདྲ་ཞིག་ཡོད་སྙམ་དུ་
ལུས་ཀྱི་སྤུ་ཟིང་ཞེས་བྱེད་ཅིང་འཇིགས་ཤིང་སྤ་ཞུམ་པར་གྱུར། དེ་ནས་རྗེ་རིན་
པོ་ཆེ་མཇལ་བས་དད་པ་དཔག་ཏུ་མེད་པ་འཁྲུངས། རྗེ་རིན་པོ་ཆེས་ཁྱེད་ལ་
ལམ་དུ་རྨི་ལམ་ཅི་བྱུང་གསུངས་པར་སྔར་སྙེ་ཐང་དུ་བྱུང་བ་རྣམས་ཞུས་པས་
ཁྱེད་སྔགས་ཀྱི་གདུལ་བྱ་དབང་རྣོན་ཡིན་པར་འདུག ཁྱེད་ཀྱིས་གདུལ་བྱ་མང་
པོ་ལ་ཕན་ཐོགས་ཆེན་པོ་འོང་གསུངས། དེ་དུས་རྗེ་རིན་པོ་ཆེས་ཁྱེད་ཡི་དམ་
གང་ལ་བྱེད་ཀྱིན་ཡོད་གསུངས་པས་མཁས་གྲུབ་རིན་པོ་ཆེས་བདག་ཡི་དམ་
གཤེད་དམར་ལ་བྱེད་ཀྱིན་ཡོད་ཞུས་པར་ རྗེ་ རིན་པོ་ཆེས་གཤིན་རྗེ་གཤེད་
དམར་པོ་ལ་ཡི་དམ་བྱས་ནའང་རྗེ་བཙུན་འཇམ་དབྱངས་ཀྱིས་རྗེས་སུ་འཛིན་
པའི་རྒྱུར་འགྱུར་མོད། འོན་ཀྱང་འཇིགས་བྱེད་ལ་ཡི་དམ་བྱེད་པ་བྱུང་ན་རྗེ་
བཙུན་ འཇམ་དབྱངས་ ཀྱིས་ རྗེས་སུ་འཛིན་པའི་རྒྱུར་འགྲོ་བ་ལ་ གཤིན་རྗེ་
གཤེད་གཞན་གཉིས་ལས་ཁྱད་པར་འཕགས་པའི་ཆོས་མང་དུ་ཡོད་གསུངས་
པར་བརྟེན། མཁས་གྲུབ་རིན་པོ་ཆེས་ཀྱང་དེ་ནས་བཟུང་སྟེ་རྡོ་རྗེ་འཇིགས་བྱེད་
ལ་ཡི་དམ་དུ་མཛད་ཅིང་། རྗེ་རིན་པོ་ཆེ་ལ་རྡོ་རྗེ་འཇིགས་བྱེད་ལ་ཁྱད་པར་དུ་
- 373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཕགས་པའི་ཆོས་ཇི་ལྟ་བུ་ཡོད་ཅེས་གསོལ་བ་བཏབ་པས། འོ་ན་མཎྜལ་རྒྱས་
པ་ཞིག་ཕུལ་གསུངས་ནས། མཎྜལ་ཕུལ་བས་ཞི་ཁྲོ་སྦྲགས་སྒྲུབ་ཀྱི་མན་ངག་
དང༌། རྗེ་བཙུན་ འཇམ་ དཔལ་ དབྱངས་ ཀྱིས་ རྗེས་ སུ་ འཛིན་ པའི་ རྒྱུ་ གཞན་
གཉིས་དང་མི་འདྲ་བའི་ཁྱད་པར་ཡོད་པ་རྣམས་རྒྱས་པར་གནང་། དེའི་ཚེ་
མཁས་གྲུབ་རིན་པོ་ཆེས་རྡོ་རྗེ་འཇིགས་བྱེད་ཀྱི་དབང་གི་དོན་དུ་གསོལ་བ་
བཏབ་པས་རྗེ་ཉིད་ཀྱིས་དཀྱིལ་འཁོར་བྲི་ཐིག་གནང་ནས་འཇིགས་བྱེད་བཅུ་
གསུམ་མའི་དབང་། རྟོག་བདུན། རྟོག་གསུམ། རྣལ་འབྱོར་བཞི་རིམ་གྱི་ ཁྲིད་
སོགས་གནང་ནས། ཁྱོད་བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་
པ་ཞིག་འོང་བར་འདུག་ཅེས་དགྱེས་པའི་བཀའ་སྩལ། རྗེ་རིན་པོ་ཆེའི་ཚེམས་
བྲུལ་བ་ཡང་དགྱེས་བཞིན་དུ་གནང་བར་ཚེམས་ཡིག་ལུང་བསྟན་དུ་གསུངས་
སོ། །དེ་ནས་མཁས་གྲུབ་རིན་པོ་ཆེས་རྗེ་བཙུན་ཙོང་ཁ་པ་ཆེན་པོ་ལ་མི་ཕྱེད་
པའི་དད་པ་བརྟན་པོ་ཐོབ་ནས་གསུང་རབ་དགོངས་འགྲེལ་དང་བཅས་པ་
ཐམས་ཅད་ཀྱི་སྙིང་པོའི་དོན་རྒྱལ་བ་སྲས་བཅས་ཀུན་གྱི་བགྲོད་པ་གཅིག་པའི་
ལམ་པོ་ཆེ་བྱང་ཆུབ་ལམ་གྱི་རིམ་པའི་ཁྲིད་སྙན་བརྒྱུད་ཀྱི་མན་ངག་གེགས་
སེལ་བོགས་འདོན་དང་བཅས་པ་མཐའ་དག་ལ་གསན་ཞིང་། ཤིང་རྟ་ཆེན་པོ་
གཉིས་ཀྱི་ལམ་སྲོལ་དྲི་མ་མེད་ པའི་ རིགས་ པའི་བཀའ་གནད་མཐའ་དག་
གསན། །རྒྱུད་སྡེ་བཞི་དང་འབྲེལ་བའི་མན་ངག་མཐའ་དག་དང་། ལྷག་པར་
དགའ་ལྡན་རྣམ་པར་རྒྱལ་བའི་གླིང་དུ་རྗེ་རིན་པོ་ཆེ་ལ་ཚོགས་ཀྱི་འཁོར་ལོ་ལ་
སོགས་པའི་མཆོད་པ་ཚད་མེད་པས་མཆོད་ཅིང་། གསེར་གྱི་མཎྜལ་ཕུལ་ཏེ་
གསོལ་བ་ཤུགས་དྲག་ཏུ་འདེབས་པར་མཛད་པས་རྗེ་རིན་པོ་ཆེས་ཟླ་བ་བཅུའི་
-374 -



ལམ་རིམ་བླ་མ་བརྒྱུད་པའི་རྣམ་ཐར།
རིང་ལ། ཉིན་མོ་རྒྱུད་སྡེ་དང་ གཞུང་ཆེན་མོ་རྣམས་ ཀྱི་བཤད་པ་མཚན་རེ་
བཞིན་བསྐྱེད་རྫོགས་ཀྱི་མན་ངག་རྣམས་དང་ཁྱད་པར་ཞལ་ལས་ཤེས་པར་བྱ་
བའི་གནད་མཐའ་དག་རྒྱུན་མ་ཆད་པར་སྩལ་བ་རྣམས་ཚིག་ཟུར་ཕྲ་མོ་ཙམ་
ཡང་ཉམས་པ་མེད་པར་ཐུགས་ལ་བཟུང་ཞིང་ཉམས་སུ་བཞེས་ཏེ་གདེང་ཐོབ་
པར་མཛད་དོ། །དེའི་ཚེ་མཁས་གྲུབ་རིན་པོ་ཆེས་རྗེ་ཐམས་ཅད་མཁྱེན་པ་ལ་
ཚོགས་ཀྱི་འཁོར་ལོ་ལ་སོགས་པ་མཆོད་པ་ཚད་མེད་པས་མཆོད་ཅིང་གསེར་གྱི་
མཎྜལ་ཕུལ་ཏེ་གསོལ་བ་བཏབ་པས། རྗེ་བླ་མའི་ཐུན་མོང་མ་ཡིན་པའི་གསང་
བའི་རྣམ་ཐར་དང་སྔགས་ཀྱི་གདམས་པ་མང་པོ་ལྐོག་ཆོས་སུ་གནང་ནས། ད་
ཁྱོད་ལ་མན་ངག་རྣམས་རྫོགས་པར་བཤད་ཡོད་པས་ངའི་སྔགས་ཀྱི་ཡིག་ཆ་
འདི་རྣམས་ཀྱི་བཀའ་གནད་རྣམས་ལ་ཟིན་བྲིས་ཐོབ་ལ་རང་ཡང་ཉམས་སུ་
ལོངས། སྣོད་ལྡན་གྱི་གདུལ་བྱ་རེ་གཉིས་ཙམ་བྱུང་ན་དེ་རྣམས་ལ་ཤོད། ངའི་
མདོ་སྔགས་ཀྱི་བསྟན་བཅོས་འདི་རྣམས་ལ་དགོངས་པ་འགྲེལ་པའི་བསྟན་
བཅོས་རྣམ་པར་དག་པ་རྩོམས། ཁྱད་པར་དུ་ཟབ་མོ་དབུ་མའི་ལྟ་བ་དང་ངའི་
སྔགས་ཀྱི་བསྟན་པ་འདི་རྣམས་རྒྱས་པར་གྱིས་ཤིག་གསུངས་ནས་བསྟན་པ་
ཡོངས་སུ་རྫོགས་པ་གཏད་དོ། །གཞན་ཡང་། རྗེའི་ཐུགས་སྲས་རྒྱལ་ཚབ་དར་
མ་རིན་ཆེན། འདུལ་འཛིན་གྲགས་པ་རྒྱལ་མཚན་སོགས་ལའང་མན་ངག་མང་
དུ་ གསན་ནོ། །དེ་ ནས་ རྗེ་ རིན་ པོ་ ཆེ་ ཞིང་ གཤེགས་ ནས་ ཕལ་ཆེར་ རི་ བོ་
མདངས་ཅན་དུ་བཞུགས་ཏེ་རྗེ་རིན་པོ་ཆེའི་མདོ་སྔགས་ཀྱི་མན་ངག་རྣམས་
ཐུན་བཞིར་བཅད་དེ་ཉམས་སུ་བཞེས་པས་བཤེས་གཉེན་བསྟེན་ཚུལ་ནས་མི་
སློབ་པའི་ཟུང་འཇུག་གི་བར་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྫོགས་པ་ལ་མྱོང་བ་ཕུལ་ཕྱིན་ཐོན་ཏེ་ཕྱི་རབས་ཀྱི་གདུལ་བྱ་རྣམས་ལ་སངས་
རྒྱས་དངོས་སུ་བྱོན་ཡང་དེ་ཕན་ཆད་དུ་གསུང་དུ་མེད་པའི་མདོ་སྔགས་ཀྱི་
གདམས་པ་ཟབ་མོ་འདི་འདྲ་ཐོབ་ནས་ཁ་ཕྱིར་ལྟར་མ་སོང་བར་རང་གི་རྒྱུད་ལ་
བསྐོར་ཏེ་ཉམས་ལེན་མཐར་ཕྱིན་པར་བྱ་དགོས་སོ། །ཞེས་འདོམས་ཕྱིར་དམ་
བཅའ་འདི་ལྟར་མཛད་དེ།
ན་མོ་གུ་རུ་མཉྫགྷོ་ཥཱ་ཡ། བླ་མ་དང་སངས་རྒྱས་དང་བྱང་ཆུབ་སེམས་
དཔའ་ ཐམས་ ཅད་ དང༌ ཐུགས་ རྗེའི་ སྟོབས་ དང་ སྨོན་ལམ་ གྱི་མཐུ་གྲུབ་པ་
ཐོགས་པ་མེད་པའི་ཡེ་ཤེས་ཀྱི་སྤྱན་དང་ལྡན་པ་རྣམས་ལ་གུས་པ་ཆེན་པོས་
ཕྱག་འཚལ་ཞིང་སྐྱབས་སུ་མཆིའོ། །ལྷག་པའི་བསམ་པ་རྣམ་པར་དག་པས་ཡི་
དམ་དུ་བགྱི་བའི་དོན་མཐའ་དག་གེགས་མེད་པར་མཐར་ཕྱིན་པར་མཛད་དུ་
གསོལ། གང་ཞིག་ཐུགས་རྗེ་ཆེན་པོའི་གཞན་དབང་གིས། །བདག་བདེར་ཅུང་
ཟད་ཙམ་ཡང་མ་གཟིགས་པར། །གཞན་ ཕྱིར་ དཔག་ པར་ དཀའ་ བའི་ སྤྱོད་
ཡུལ་ ལ། །གྲངས་མེད་ བཟོད་ དཀའི་ ངལ་ བས་ མི་སྐྱོ་བར། །ཐུགས་བསྐྱེད་
མཐར་ཕྱིན་མཛད་པའི་འགྲོ་བའི་གཉེན། །དགེ་ལེགས་རྩ་བ་དྲིན་ཅན་བླ་མ་
དང་། །སྲས་བཅས་རྒྱལ་བའི་ཞབས་ལ་ཕྱག་བཙལ་ནས། །དེ་དག་སྤྱན་སྔར་
ཡང་དག་བླངས་པའི་ཁྲིམས། །སྡོམ་པ་གསུམ་གྱི་བཅས་པའི་མཚམས་རྣམས་
ལས། །མ་གཏོགས་ ཁས་ལེན་བགྱི་བ་ཅི་ཞིག་མཆིས། །འོན་ཀྱང་བདག་ནི་
ཉོན་མོངས་དབང་གྱུར་ཅིང་། །བག་མེད་སྤྱོད་པའི་གོམས་པ་ཤུགས་ཆེ་བས། །
ཕལ་ཆེར་ལོག་པའི་རྒྱུན་ཕྱོགས་གཞོལ་གྱུར་པ། །འདི་ལ་དྲན་ཤེས་སྐྱེ་བར་
འགྱུར་སྙམ་ནས། །སླར་ཡང་རྒྱལ་དང་དེ་སྲས་སྲུང་མའི་ཚོགས། །དཔང་པོར་
- 376 -



ལམ་རིམ་བླ་མ་བརྒྱུད་པའི་རྣམ་ཐར།
གསོལ་ཏེ་འདུན་པ་དྲག་པོ་ཡིས། །དགེ་སྦྱོང་བདག་གིས་དམ་བཅའ་བཅུ་པོ་
འདི། །དེང་ནས་བརྩམས་ཏེ་ཇི་སྲིད་འཚོ་ཡི་བར། །སྲོག་ལ་བབ་ཀྱང་དོར་བར་
མི་བགྱིད་ཅིང་། །གལ་ཏེ་འདས་ན་རྒྱལ་བ་སྲས་བཅས་ཀྱིས། །ཕྱུགས་ལྟར་
དགོངས་ནས་སྲུང་མའི་ཚོགས་རྣམས་ཀྱིས། །བག་མེད་བདག་གི་ཁོང་པའི་
སྙིང་ཕྱུངས་ཤིག །དེ་ལྟར་མཁྱེན་པར་གསོལ་ནས་དམ་བཅའ་བ་བཅུ་རྗེས་སུ་
བརྗོད་པ་འདི་དག་གོ །དེ་ཡང་གང་གི་ཚེ་གཞན་གྱི་སེམས་ངེས་པར་བསྲུང་
དགོས་ཤིང༌། ཆེས་ངོ་མཚར་བ་ལ་སོགས་པའི་ཆོས་ལྡན་གྱི་དམིགས་བསལ་རེ་
རེ་ཙམ་མ་གཏོགས་པའི་སྐབས་གང་དུ་ཡང་དམག་དང་ཆོམ་རྐུན་དང་། རྒྱལ་
པོའི་གཏམ་ལ་སོགས་པ་འདུ་འཛིའི་གཏམ་གྱི་སྦྱོར་བ་ཅུང་ཟད་ཙམ་ཡང་མི་
བགྱི་བ་ནི་དམ་བཅའ་དང་པོའོ། །
ཀུན་ སློང་ སྐྱོན་ ཆགས་ པའམ། ལུང་ དུ་ མ་ བསྟན་ པ་ རྣམ་ པར་ མ་
བརྟགས་པའི་སེམས་ཀྱིས་ཀུན་ནས་བསླང་བ་ཡང་རུང་སྟེ། དེ་ཉིད་ཀྱི་ཉེས་པ་
སེལ་བའི་ཆོས་ལྡན་གྱི་ཆེད་དུ་ཕན་པར་འདོད་པ་འབའ་ཞིག་གིས་བརྗོད་པ་མ་
གཏོགས་པ། རང་ལས་རྒྱུད་ཐ་དད་པའི་གང་ཟག་དམིགས་ཀྱིས་བསལ་བའི་
མིང་ནས་སྨོས་ཏེ་དེའི་སྒོ་གསུམ་གྱི་སྐྱོན་ཕྲ་མོ་ཙམ་ཡང་ཚིག་ཏུ་བརྗོད་པར་མི་
བགྱིད་པ་ནི་དམ་བཅའ་བ་གཉིས་པའོ། །གལ་ཏེ་རང་ལ་སེམས་རྒྱུད་ཅུང་ཟད་
ཙམ་ཡང་འཁྲུགས་པའི་བསམ་པ་མི་འདྲེན་ཅིང༌། གཞན་ལ་ཐབས་དེས་ངེས་
པར་ཕན་པར་ཡིད་ཆེས་པའི་སྐབས་བྱུང་ན་མ་གཏོགས་པ་རང་ལས་རྒྱུད་ཐ་
དད་པའི་སེམས་ཅན་དང༌། དེ་ལས་གཞན་སེམས་ཅན་མིན་པ་ཡུལ་དུ་བྱས་
པའང་རུང་སྟེ་རྩུབ་མོའི་ཚིག་ཅུང་ཟད་ཙམ་ཡང་མ་བགྱིད་པ་དམ་བཅའ་གསུམ་
-377-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའོ། །གང་གི་ཚེ་ཆོས་ལྡན་གྱི་བྱ་བའི་ཆེད་དུ་དྲན་ཤེས་ཉེ་བར་བཞག་སྟེ་ངེས་
པར་བརྟག་དགོས་པའི་གནས་ལ་སེམས་པ་མ་གཏོགས་པ། གཉེན་བཤེས་
དང༌། རྙེད་བཀུར་དང་འདུ་འཛི་དང་། ཆགས་སྡང་ལ་སོགས་པའི་གནས་ལ་
ཅུང་ཟད་ཀྱང་ཉོན་མོངས་པ་དང་འདྲེས་པའི་སེམས་ཀྱིས་བརྟག་པར་མི་བྱ་བ་
ནི་དམ་བཅའ་བ་བཞི་པའོ། །གང་གི་ཚེ་ནད་དང༌། ལམ་ལ་སོགས་པས་ཧ་ཅང་
དུབ་པའི་སྐབས་མ་གཏོགས་པར། དགེ་བའི་སྦྱོར་བའི་སྐབས་གང་གི་ཚེའང་།
ཉལ་ བ་ དང་། འཕྲོས་ པ་ དང༌། བྲེ་ མོའི་ གཏམ་ དང༌། བཟའ་ བཏུང་ ཧ་ ཅང་
བསྟེན་པ་སོགས་ཀྱིས་ཆོས་ལྡན་གྱི་དགོས་པ་མེད་ཅིང་ལེ་ལོ་སྐྱེ་བར་མཐོང་
བཞིན་དུ་འཕྲོ་མི་གཅོད་ཅིང་དང་དུ་ལེན་པ་ཅུང་ཟད་ཀྱང་མི་བགྱི་བ་ནི་དམ་
བཅའ་བ་ལྔ་པའོ། །བདག་ལ་རྫས་དེ་བདོག་ཅིང་དེ་གང་ཟག་དེ་ཉིད་ལ་སྦྱིན་
ན་བདག་གི་དགེ་བའི་བྱ་བ་ཉམས་པའི་རྐྱེན་དང༌། འཕེལ་བའི་གེགས་སུ་
འགྱུར་པའམ། ཡུལ་དེ་ལ་གནོད་པར་འགྱུར་བར་ངེས་པའམ། ཆེད་དུ་བྱ་བ་
ཆོས་ལྡན་གཞན་དང་ཡུལ་གཞན་ལ་བསྔོས་ཟིན་པ་མ་གཏོགས་པ། གང་ཟག་
གང་ཡང་རུང་བས་ཡོ་བྱད་བཟང་ངན་ཅི་འདྲ་ཞིག་སློང་ཡང་སེར་སྣའི་བློས་མི་
སྟེར་བ་སྤངས་ཏེ། དེ་མ་ཐག་ཏུ་དགའ་བའི་སེམས་ཀྱིས་བྱིན་ནས་རྫོགས་པའི་
བྱང་ཆུབ་ཏུ་བསྔོ་བར་བགྱི་བ་ནི་དམ་བཅའ་བ་དྲུག་པའོ། །གང་གི་ཚེ་བདག་
གམ་བདག་གི་གཉེན་བཤེས། ལོངས་སྤྱོད། འཁོར་གཡོག་གང་ཡང་རུང་བ་ལ་
སུ་ཡང་རུང་བས་ཅི་ཡང་རུང་བའི་གནོད་པ་དང་། མི་སྙན་པ་བརྗོད་པ་དང་།
མཚང་ནས་འབྲུ་བ་དང༌། སྲོག་གཅོད་པའི་བར་དུ་བྱེད་པ་ཐམས་ཅད་ལ་དང་
པོར་ཁོང་འཁྲུགས་པ་དང༌། རྗེས་སུ་ཁོན་དུ་འཛིན་པས་ལུས་ངག་གི་རྣམ་པར་
- 378 -



ལམ་རིམ་བླ་མ་བརྒྱུད་པའི་རྣམ་ཐར།
འགྱུར་བ་ཕྲ་མོ་ཡན་ཆད་འབད་པས་འགོག་ཅིང་ཅུང་ཟད་ཀྱང་དང་དུ་མི་ལེན་
ལ་ཅི་ནས་ཀྱང་དེ་ཉིད་ཀྱི་ལན་དུ་དངོས་བརྒྱུད་གང་ཡང་རུང་བའི་སྒོ་ནས་ཕན་
གདགས་ པའི་བློ་བསྐྱེད་ཅིང་སྨོན་ལམ་གདབ་པ་ནི་ དམ་བཅའ་ བ་བདུན་
པའོ། །བདག་ཉིད་ཀྱིས་དབང་ཁྲིད་ལུང་མན་ངག་སྟོན་པ། མདོ་རྒྱུད་སོགས་
འཆད་པ། བདུན་ཚིགས་རབ་གནས་སྦྱིན་སྲེག་གི་ཡོན་དང༌། ཆོས་ཕྱོགས་ལ་
དམིགས་པ་དང་། འཕྲལ་དུ་ལོངས་སྤྱོད་པ་ལ་ཉེ་བའི་ སྟ་གོན་འདུ་བྱས་པ་
འཚེམས་ཤིང་དྲུབ་པའི་ཆོས་གོས་དང༌། གཡོས་སུ་བྱས་པའམ་དེ་ཉིད་ཀྱི་ཚེ་
གཡོས་སུ་བྱེད་པར་ཆས་པ་ལྟ་བུའི་ཟས་གོས་མ་གཏོགས་པ་ཡོ་བྱད་ཆེ་ཆུང་
གང་བྱུང་ཡང་བདག་ཉིད་ཀྱི་དོན་དུ་བདག་གིར་མི་འཛིན་ཅིང་བསོད་ནམས་
གསོག་པའི་ཐབས་འབའ་ཞིག་ལ་གཏོང་བ་དང་། ཆོས་ཀྱི་སྦྱིན་པ་ཚིག་བཞི་
ཡན་ཆད་ཀྱང་བྱང་ཆུབ་ཀྱི་སེམས་ཀྱི་རྩིས་ཟིན་པར་བྱེད་པ་ནི། དམ་བཅའ་བ་
བརྒྱད་པའོ། །བསྟན་པ་འབའ་ཞིག་ལ་བསམ་པའི་བློས་གསུང་རབ་ཀྱི་དོན་ལ་
ལོག་ པར་ རྟོག་ པ་ འགོག་ པའི་ ཡན་ ལག་ མ་ གཏོགས་ པར། བཤེས་ གཉེན་
གཞན་སུ་ལའང་མི་བསྔགས་པ་ཅུང་ཟད་ཀྱང་མི་སྨྲ་ཞིང་ཡོན་ཏན་བརྗོད་པ་
ལྷུར་ལེན་པ་དང་གང་ཟག་མཆོག་དམན་སུ་ལ་ཡང་ཕུན་སུམ་ཚོགས་པའི་རྣམ་
པ་ཆེ་ཆུང་ཅི་འདུག་པ་དང༌། ཡོན་ཏན་གྱི་ཁྱད་པར་ཆོས་དང་མཐུན་པ་ཅི་
འདུག་པ་མཐོང་ངམ་ཐོས་པ་ན་ཡིད་ལ་ཟུག་རྔུ་ཅུང་ཟད་ཀྱང་མི་བསྐྱེད་ཅིང་དེ་
མ་ཐག་ཏུ་སྙིང་ལ་དགའ་བའི་བློ་སྦྱོང་བ་ནི་དམ་བཅའ་བ་དགུ་པའོ། །ནད་དང་
ཆོམ་རྐུན་སོགས་དྲག་པོས་གཙེས་པའི་གཞན་དབང་དུ་གྱུར་པས་བསྒྲུབ་པར་
མ་ནུས་པའི་སྐབས་བྱུང་ན་མ་གཏོགས་པ་ཇི་སྲིད་འཚོའི་བར་དུ་ཉིན་ཞག་རེའི་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནང་དུ་དགེ་སྦྱོར་བཅུ་པོ་འཆག་མེད་དུ་བགྱི་བ་སྟེ། དེ་ཡང་འདི་ལྟ་ སྟེ་སྨོན་
སེམས་དང་འཇུག་སེམས་ཆོ་ག་ཉུང་ངུས་ཐུན་དྲུག་ཏུ་ལེན་ཅིང་། ཁྱད་པར་སྔ་
དྲོ་སྨོན་སེམས་དང་བྱང་སེམས་ཀྱི་སྡོམ་པ་རང་གིས་བླངས་པའི་ཆོ་ག་རྒྱས་པ།
བྱང་ཆུབ་ཀྱི་སེམས་གཉིས་སྦྱང་བའི་དམིགས་རྣམ་གང་སྐབས་དང་འཚམ་པར་
ཐུན་བཞིར་ལེགས་པར་བསྒོམས་ནས་སྤྱོད་ལམ་ཐམས་ཅད་དེ་ཉིད་ཀྱིས་རྩིས་
མ་ཟིན་པའི་རྒྱ་ཡན་དུ་མ་ཤོར་བར་དྲན་ཤེས་ནར་མར་བསྟེན་པ་ལ་འབད་པ།
འཁོར་བའི་སྣང་ཤས་ཟིལ་གྱིས་གནོན་པའི་གཉེན་པོར་སྐྱེས་བུ་ཆུང་འབྲིང་གི་
དམིགས་རྣམ་གཙོ་བོ་གང་སྐབས་དང་འཚམ་པར་ཐུན་བཞིར་བསྒོམས་ནས་སྔ་
མ་ལྟར་དྲན་ཤེས་བསྟེན་པ། སྔགས་བླ་མེད་ཀྱི་དཀྱིལ་འཁོར་རྟེན་དང་བརྟེན་
པར་བཅས་པ་ཡོངས་སུ་རྫོགས་པའི་ཐུན་བཞིའི་རྣལ་འབྱོར་རྣམས་ཏེ་དམ་
བཅའ་བ་བཅུ་པའོ། །
འདི་ལྟར་བདག་གི་ཡི་དམ་རྣམ་པ་བཅུ། །མི་འདོད་བཞིན་དུ་གཞན་
གྱིས་བཅོལ་བ་དང་། །རྟོག་དཔྱོད་སྤངས་ཏེ་བྱུང་རྒྱལ་སྨྲས་པ་འམ། །ཇི་ཙམ་
འབད་ཀྱང་འགྲུབ་པའི་ཐབས་མེད་པ། །དེ་དག་མིན་ཕྱིར་རང་ལ་བརྟགས་པ་
ན། །བརྩོན་པས་འབད་ན་བསྒྲུབ་པར་ནུས་པ་དང༌། །གྲུབ་ན་དགོས་པ་ཆེ་བར་
མཐོང་ནས་ནི། །རྒྱལ་བ་སྲས་ཀྱི་རྨད་བྱུང་སྤྱོད་པ་ལ། །སྙིང་ནས་གུས་པའི་
དད་ པ་ སྐྱེས་ པ་ བདག །རྒྱལ་ བ་ སྲས་ བཅས་མཐུ་ལྡན་སྲུང་མའི་ཚོགས། །
དཔང་པོར་གསོལ་བའི་དམ་བཅའ་འདི་ལྟར་འདིར། །དེ་ཕྱིར་སྲོག་ལ་བབ་
ཀྱང་དམ་བཅའི་ཁུར། །འདི་དག་མི་སྤང་སླར་ཡང་རྒྱལ་སྲས་ཀྱི། འདི་ལས་
གྲངས་མེད་རླབས་ཆེའི་སྤྱོད་ཀུན་ལ། །འདུན་དང་སྦྱོར་བ་གོང་དུ་སྤེལ་བར་
- 380 -



ལམ་རིམ་བླ་མ་བརྒྱུད་པའི་རྣམ་ཐར། །
བགྱི། །ཚུལ་འདིས་མཚོན་པའི་དུས་གསུམ་དགེ་བ་ཀུན། །གཅིག་ཏུ་བསྡོམས་
པས་ཚེ་རབས་ཀུན་ཏུ་བདག །རྨད་བྱུང་བཤེས་གཉེན་མཆོག་གི་རྗེས་བཟུང་
ནས། །བྱང་ཆུབ་སེམས་གཉིས་ནམ་ཡང་མི་གཏོང་ཞིང་། །རླབས་ཆེན་རྒྱལ་
སྲས་སྤྱོད་ཀུན་བསྒྲུབ་པ་ལ། །མ་ཞུམ་སྙིང་སྟོབས་མཆོག་གིས་སྲིད་མཐའི་
བར། །རྒྱལ་བའི་དམ་ཆོས་མ་ལུས་འཛིན་པ་དང་། །འཇམ་ད པལ་དབྱངས་
ཀྱིས་ རྗེས་སུ་འཛིན་གྱུར་ཅིག །ཅེས་ རྒྱལ་བའི་ དགོངས་ པ་ ཤིང་ རྟ་ ཆེན་པོ་
རྣམས་དང་འཇམ་མགོན་བླ་མས་ཇི་ལྟར་བཀྲལ་བ་ལྟར་མདོ་སྔགས་ཀྱི་ལམ་
གྱི་ལུས་ཡོངས་སུ་རྫོགས་པ་ལ་ཉམས་ལེན་སྙིང་པོར་བྱ་བ་ལས་ནམ་ཡང་མི་
གཡེལ་བའི་དམ་བཅའ་མཛད་ཅིང་། སྐལ་བ་དང་ལྡན་པ་གཞན་དག་ལའང་རྗེ་
རིན་པོ་ཆེའི་མདོ་སྔགས་ཀྱི་བསྟན་པ་བསྲེ་བསླད་མེད་པ་རྣམ་པར་དག་པ་རྒྱ་
ཆེར་སྤེལ་ཞིང་། ཆོས་རྒྱལ་བདག་པོ་རབ་བརྟན་པས་གདན་དྲངས་ཏེ་དཔལ་
འཁོར་ཆོས་སྡེར་རྗེ་རིན་པོ་ཆེའི་ལུགས་བཟང་འཛིན་པའི་དགེ་འདུན་གྱི་སྡེ་
མང་དུ་སྤེལ་ཏེ་བསྟན་པའི་བྱ་བ་རྒྱ་ཆེན་པོ་མཛད། དེ་ནས་དགུང་ལོ་ཞེ་གསུམ་
བཞེས་པ་མེ་མོ་ལུག་གི་ལོར་བདག་པོ་རབ་བརྟན་པས་དབུས་ནས་རོང་སྟོན་
ཆེན་པོ་གདན་དྲངས་ཏེ་རྗེ་འདི་དང་རྩོད་པ་མཛད་པར་དྲིལ་བསྒྲགས། མཁས་
གྲུབ་རིན་པོ་ཆེས་ཀྱང་ཞལ་གྱིས་བཞེས། གཏམ་དེ་དབུས་གཙང་ཡོངས་ལ་
བསྒྲགས་པས་མཁས་པ་མང་པོ་དཔང་པོར་བྱོན་ཞིང་། བཀའ་བསྟན་འགྱུར་
ཡང་བརྩིགས། རྩོད་པའི་དུས་ཚེས་བཏབ་པས་རོང་སྟོན་པས་རྩོད་པར་མ་ནུས་
ནས་བདག་པོ་རབ་བརྟན་པ་དང་གཉིས་ཀས་འབྱོལ་ཐབས་ཁོ་ན་མཛད་པས།
མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་པོས་འཇིགས་པ་མེད་པའི་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྒྲ་དབྱངས་ཟབ་མོ་སྒྲོག་པར་མཛད་པ་ནི་འདི་ལྟར། ཨོཾ་བདེ་ལེགས་སུ་གྱུར་
ཅིག །བློ་བཟང་གསུང་གི་ལེགས་བཤད་མེ་ཏོག་ཕྲེང་། །གྲགས་པའི་མདངས་
ལྡན་རིགས་པའི་དྲི་བསུང་ཅན། །དཔལ་ལྡན་མཁས་པ་ཀུན་གྱི་མགོ་བོ་ལ། །
ངལ་བསོ་བགྱིས་པས་ཐུབ་བསྟན་རྒྱས་གྱུར་ཅིག །ཐེག་མཆོག་རིགས་ཀྱི་ནུས་
པ་མི་དམན་ཚོགས་གཉིས་རིན་ཆེན་ཁམས་ལས་གྲུབ། །རྣམ་དཔྱོད་མགྱོགས་
འགྲོའི་རྟ་ལྗང་གིས་དྲངས་ཤེས་བྱའི་མཁའ་ལ་ཐོགས་མེད་ཅིང་། །གསུང་རབ་
རྒྱ་མཚོའི་གོས་ཅན་མ་ལུས་རིགས་པའི་ཟེར་གྱིས་སྣང་བྱེད་པ། །སྔོན་མེད་ནམ་
མཁའི་ནོར་བུ་དེ་དང་མེ་ཁྱེར་ལྷན་ཅིག་ཇི་ལྟར་བགྲོད། །འོན་ཀྱང་རོང་སྐྱེས་
ཤཱཀྱ་ཡིས། །བསྟན་ལ་སྡང་བའི་ཡིད་ལྡན་ཞིང་། །གཤེན་རབ་གཞུང་ལུགས་
རྒྱལ་མཚན་འཛིན། །བྱིས་པ་མཁས་པར་རློམ་པ་གང་། །རིང་ན་གནས་ཚེ་ཁོ་
བོ་དང་། །ལྷན་ཅིག་བརྒལ་ལན་བྱའོ་ཞེས། །གྱ་གྱུའི་ཡིད་ལྡན་དྲང་སྲོང་གི །
དམོད་ པའི་ ཚིག་བཞིན་ཡང་ ཡང་ བསྒྲགས། །དེ་ནས་ནམ་ཞིག་འདིར་ ཕྱིན་
ཚེ། །ཞུམ་ པ་ བཞིན་ དང༌ སྐྲག་ པ་ བཞིན། །གནོང་ པ་ བཞིན་ དང་ འགྱོད་ པ་
བཞིན། །སྐྱབས་མེད་བཞིན་དུ་སྐྱབས་འཚོལ་བྱེད། །དཔལ་ལྡན་ཟླ་བའི་འོད་
དཀར་ལ། །གླགས་ཚོལ་འདོད་པའི་མུན་ཅན་དེ། ཁོ་བོའི་རིགས་ཚུལ་རྡོ་རྗེ་
ཡིས། །གཞོམ་པར་བྱ་ཞེས་མངོན་དུ་སྨྲས། །བླ་མའི་ལེགས་བཤད་ཉིན་བྱེད་
ཟེར། །སྒྲིབ་ བྱེད་ ཕྲག་ དོག་ རྐང་ འཐུང་ རྒྱས། །ཉེས་ བཤད་ ནགས་ ཚལ་
འཁྲིགས་པ་ཁྱོད། །ད་ལྟ་ཐལ་བར་བྱ་ཞེས་སྨྲས། །དེའི་ཚེ་སྐྲག་པའི་ཡིད་ལྡན་
དེས། །དེ་དག་བདག་གིས་མ་བཀག་ཅེས། །གཏོལ་མེད་ གྱུར་ པའི་ ཚིག་ སྨྲ་
ཞིང་། །རྫུན་གྱི་ཁུང་བུར་ཡང་ཡང་བྲོས། ཁྲེལ་ཡོད་ངོ་ཚའི་གོས་དང་བྲལ། །
- 382 -



ལམ་རིམ་བླ་མ་བརྒྱུད་པའི་རྣམ་ཐར། །
སྡོམ་པའི་སྐ་རགས་ལྷོད་པ་ཅན། །བླུན་རྨོངས་སློབ་མའི་ཚིག་ངན་གྱི། །ཡོལ་
བས་བསྒྲིབས་པའི་ཕག་ཏུ་འཆེལ། །ཕྱོགས་འདིར་མཁས་པའི་བཀའ་མཆིད་
དག །བྱ་བར་འོས་ པ་ མིན་ ཞེས་ པའི། །སྦྱིན་བདག་ཚིག་ ལ་སྐྱབས་བཅས་
ནས། །བདག་ལ་བཀའ་དྲིན་ཆེ་ཞེས་སྨྲས། །ལུང་རིགས་རླབས་ཕྲེང་རོལ་པ་
ཅན། །སྡེ་ཆེན་རྒྱ་མཚོ་སོ་སོ་ནས། །མཁས་པ་གདེང་ཅན་དུ་མ་དག །གནས་
འདིར་དཔང་པོར་ལྷགས་པ་ཡང་
། །དེ་ཡིས་གང་ལ་མགོན་བཅས་པ། །དེ་ཉིད་
ཚིག་ གིས་ རང་ རང་ གི །ཆུ་ གཏེར་ གནས་ སུ་ བསྐྲད་ བྱས་ ནས། །རྒོལ་བའི་
དཀྱིལ་འཁོར་རྫོགས་མ་གྱུར། །འདི་ལྟར་མངོན་དུ་མ་ནུས་པའི། །ཞུམ་ཚིག་
སྨྲས་པ་དྲན་བྱོས་ལ། །ཕྱིས་ནས་མཁས་པའི་ལེགས་བཤད་ལ། །ལྐོག་ཏུ་ངན་
སྨྲས་མ་བྱེད་ཅེས། །བདག་གིས་གདམས་ཤིང་ཚར་བཅད་པས། །བདེན་མིན་
སྨྲ་བ་ལྷུར་ལེན་ཞིང་། །ངོ་ཚས་གཏོལ་མེད་གྱུར་དེ་དག །ལུག་བོང་བཞིན་དུ་
མཁས་རྣམས་སྒྲོགས། །བདེ་གཤེགས་བསྟན་པ་གངས་རིའི་སུལ་ན་གནས། །
གཞུང་ལུགས་འབུམ་ཕྲག་རལ་པའི་ཁུར་གྱིས་བརྗིད། །རིགས་པའི་མཆེ་སྡེར་
མི་བཟད་སྟོབས་ལྡན་པ། །མཁས་མཆོག་གདོང་ལྔའི་དབང་པོ་ཁོ་བོ་ཙམ། །དྲི་
མེད་རིགས་པའི་གད་རྒྱངས་གཅིག་གིས་ཀྱང་། །དྲེགས་ལྡན་ཕས་རྒོལ་གླང་པོ་
སྟོང་གི་སྙིང་། །ལྐོག་མར་ཕྱིན་པའི་འཇིགས་སྟེར་དགེ་ལེགས་དཔལ། །བཟང་
པོ་ལས་གཞན་སྨྲ་བའི་སེང་གེ་གང་། །ཞེས་དྲི་མ་མེད་པའི་རིགས་པའི་གད་
རྒྱངས་རྒྱ་ཆེར་བསྒྲགས་པ་དཔལ་འཁོར་ཆོས་སྡེའི་རྒྱལ་སྒོ་ལ་བླན་ཏེ་ཀུན་གྱིས་
མཐོང་བར་མཛད་དོ། །འདི་ལྟར་མཁས་པ་ཆེན་པོ་གཉིས་ཀྱིས་དྲི་མ་མེད་པའི་
རིགས་པའི་ང་རོའི་རྩེ་དགའ་མཛད་པ་ནི་བསྟན་པ་རྒྱས་པའི་ཆེད་དུ་མཛད་པ་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཡིན་གྱི། དེང་སང་གི་བླུན་རྨོངས་དག་གི་ངང་ཚུལ་ལྟར་ཆགས་སྡང་གིས་མཛད་
པ་མིན་ནོ། །དོན་འདི་ལ་མཁས་གྲུབ་ཐམས་ཅད་མཁྱེན་པ་ཉིད་ཀྱི་ཞལ་ནས།
ཁ་ཅིག་དེ་ལྟར་ཆོས་དང་ཆོས་མ་ཡིན་པའི་རྣམ་དབྱེ་ལ་བརྒལ་བརྟག་མང་དུ་
བྱེད་པ་ནི་སེམས་རྒྱུད་མ་དུལ་བ་ཡིན་པས་སྙིང་པོ་མེད། ཆོས་དེ་དག་ཐམས་
ཅད་ལ་རང་རང་གི་ལུགས་བཞིན་ཉམས་སུ་བླངས་པས་གང་ཟག་བཟང་པོ་
མང་པོ་བྱོན་འདུག་པ་དང་ཆོས་ཐམས་ཅད་དུ་མ་རོ་གཅིག་ཡིན། ཆོས་ཀྱི་ཁ་
ཟིན་བྱེད་པ་ཆགས་སྡང་རྨོངས་གསུམ་གྱི་རྩ་བ་ཡིན་པས་བྱར་མི་ཉན། འདོད་
པ་དེ་དག་ཐམས་ཅད་ཕུན་སུམ་ཚོགས་པ་འབའ་ཞིག་ཡིན་ཞེས་ཟེར་ཡང་བླུན་
པོ་ཕལ་ཆེ་བ་ཆོས་པ་རང་ཇོ་བོ་བཟང་ཞེས་དད་པ་ལྷག་པར་སྐྱེ། ཁོ་རང་ཡང་
དེ་ཉིད་དང་དུ་ལེན། རྙེད་བཀུར་འདུ་བ་ཡང་མང་བར་གྱུར་མོད་ཀྱི་ལུང་རིགས་
ཀྱིས་ཆོས་ལོག་ཚར་གཅོད་པ་སེམས་རྒྱུད་མ་དུལ་བར་སྨྲ་བ་ནི། སངས་རྒྱས་
དང་འཛམ་གླིང་མཛེས་པར་བྱེད་པའི་རྒྱན་དྲུག་ལ་སོགས་པ་རྒྱ་བོད་ཀྱི་ལོ་པཎ་
ཁྱད་པར་ཅན་མཐའ་དག་ལས་རང་ཉིད་སེམས་རྒྱུད་དུལ་བར་དོན་གྱིས་ཁས་
ལེན་པ་བརྟགས་ན་བློས་འཁྱུད་པར་དཀའ་བའི་གཏམ་ཡིན་ནོ། །རང་ཉིད་སྐྱེ་
བོ་ཕལ་པ་བླུན་པོ་འགའ་ཞིག་གི་བློ་ཡུལ་དུ་གྲུབ་པར་བྱ་བའི་ཕྱིར་དང་། རྙེད་
བཀུར་ཅུང་ཟད་འདུ་བའི་སྒོ་མི་ཉམས་ཤིང་གོང་ནས་གོང་དུ་འཕེལ་བར་བྱ་
བའི་ཕྱིར་ཙམ་དུ་ཤེས་བཞིན་དུ་ཆོས་མ་ཡིན་པ་ཆོས་སུ་སྟོན་པར་བྱེད་པ་ནི།
སེམས་རྒྱུད་གཏིང་ནས་མ་དུལ་བའི་ཚབས་དེ་ལས་ཆེ་བ་ཅི་ཞིག་ཡོད་དེ། ཚེ་
འདིའི་དགོས་པ་ཅུང་ཟད་ཙམ་གྱི་ཕྱིར་ དུ་ཆོས་སྤོང་བའི་ལས་ཚབས་པོ་ཆེ་
བསགས་ནས་རང་གཞན་སླུ་ཞིང་སངས་རྒྱས་ཀྱི་བསྟན་པ་ཉམས་པར་བྱེད་
- 384 -



ལམ་རིམ་བླ་མ་བརྒྱུད་པའི་རྣམ་ཐར། །
པའི་ཕྱིར་རོ། །ཆེས་ཆོས་མ་ཡིན་པར་སྟོན་པ་དང་། ཆོས་མ་ཡིན་པ་ཆོས་སུ་
སྟོན་པ་གཉིས་ཀ་ཡང་ཆོས་སྤོང་གི་ལས་སུ་འགྱུར་བ་ལ་ཁྱད་པར་མེད་པར་
འཕགས་ པ་ རྣམ་ པར་ འཐག་ པ་ བསྡུས་ པའི་མདོ་ལས་ གསུངས་སོ། །ཞེས་
གསལ་བར་གསུངས་ཤིང་། མཁས་གྲུབ་ཆེན་པོ་འདི་ཉིད་ཀྱིས་རིགས་པའི་
དགག་བཞག་མཛད་ པ་ནི། རྒྱལ་བའི་ བསྟན་ པ་ ཉམས་ པ་ ཐུགས་ ཀྱིས་ མ་
བཟོད་པ་དང༌། སེམས་ཅན་བླུན་རྨོངས་རྣམས་ཆོས་ལྟར་བཅོས་པས་ཕུང་བར་
འགྱུར་བ་ཐུགས་ཀྱིས་མ་བཟོད་ནས་རང་ཡལ་བར་དོར་ཏེ་གཞན་གཅེས་པར་
འཛིན་པའི་བསམ་པ་ཁོ་ནས་མཛད་པ་ཡིན་ཏེ། ཆོས་མིན་ཆོས་སུ་སྟོན་བྱེད་
ཅིང་། །དམ་ཆོས་བཙོང་པས་འཚོ་རྣམས་ཀྱིས། །ཐུབ་བསྟན་མིང་གི་ལྷག་མར་
བྱས། །ཚུལ་འདི་བདག་གིས་ཇི་ལྟར་བཟོད། །ཅེས་གསུངས་པ་ལྟར་རོ། །དེས་
ན་མཁས་མཆོག་གདོང་ལྔའི་དབང་པོ་གཉིས་དྲི་མ་མེད་པའི་རིགས་པའི་ང་
རོའི་རྩེ་དགའ་བྱེད་པའི་བར་དུ་བླུན་རྨོངས་ཝ་སྐྱེས་དག་འཚངས་ནས་ཕྱོགས་
ལྷུང་ མི་ བྱ་ སྟེ་ རང་ ཉིད་ ཕུར་ བར་ འགྱུར་བའི་ ཕྱིར་ རོ། །དེས་ན་མདོ་ལས།
ངའམ་ང་དང་འདྲ་བ་གང་ཟག་གིས་ཚོད་བཟུང་གི །གང་ཟག་གིས་གང་ཟག་
གི་ཚོད་མི་བཟུང་སྟེ་ཉམས་པར་གྱུར་ཏ་རེ་། ཞེས་གསུངས་པས་བདག་ལེགས་
སུ་འདོད་པ་དག་གིས་སྐྱེ་བོ་དམ་པ་ལ་གནོད་པའི་ལས་རྣམ་པ་ཀུན་ཏུ་སྤངས་
ཏེ་གུས་པ་ལྷུར་བྱའོ། །དེ་ནས་མཁས་གྲུབ་རིན་པོ་ཆེས་དཔལ་འཁོར་ཆོས་སྡེར་
མ་བཞུགས་པར་ རི་བོ་མདངས་ཅན་དུ་ཕེབས་ཏེ་བསྟན་པའི་བྱ་བ་རྒྱ་ཆེར་
མཛད་པ་ན་བདག་པོ་རབ་བརྟན་པ་ཡིད་བཞིན་གྱི་ནོར་བུ་ལག་ཏུ་རྙེད་པ་ཆེད་
དུ་བསམས་ཏེ་བརླག་པར་བྱས་པ་ལྟར་འགྱོད་པ་ཚད་མེད་པ་སྐྱེས་ཏེ། མཁས་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྲུབ་རིན་པོ་ཆེ་ལ་དངོས་སུ་ཞུ་མ་སྤོབས་པར་ཉེ་གནས་ལ་གསེར་མང་པོ་བྱིན་
ཏེ་སླར་གདན་འདྲེན་པའི་ཞུ་བ་བྱས་པར་ཕེབས་སུ་མ་བཞེད་པར། །
ཨོཾ་སྭསྟི། གང་གི་བཀའ་དྲིན་དྲན་པས་བདག་གི་ཡིད། །ཤིན་ཏུ་བརྟན་
པ་ཉམས་པའི་དད་པ་ཡིས། །ཟླ་མེད་བླ་མའི་ཞབས་ལ་ཕྱག་བྱས་ཏེ། །རང་གི་
ཡིད་ལ་གཅགས་པའི་གཏམ་འདི་གླེང་། །སྨྲས་པ། འདི་ན་ཟབ་དང་རྒྱ་ཆེར་
དམ་པའི་ཆོས། །དགོས་འདོད་ཀུན་འབྱུང་དཔག་བསམ་ལྗོན་པ་ཡང་། ཁ་ཟས་
དོན་གཉེར་བླུན་པོའི་ཚོགས་རྣམས་ཀྱིས། །བུད་ཤིང་ཆེད་དུ་ཆུད་གཟོད་བྱེད་
པར་ཟད། །མདོ་རྒྱུད་གསུང་རབ་མཁའ་ལ་ཐོགས་མེད་པའི། །ལེགས་བཤད་
འོད་སྟོང་ལྡན་པའི་ཉིན་བྱེད་ཀྱང་། །དུས་མཐར་ལས་ཀྱི་ས་ལ་ལྟུང་བ་ན། །རྩ་
སྒྲོན་ཙམ་གྱི་བྱ་བའང་བྱེད་མ་ཡིན། །སྐྱོན་ཡོན་འབྱེད་པའི་བློ་གྲོས་མིག་ལྡོང་
ནས། །བླུན་པོའི་ཚིག་རྗེས་འབྲང་ལས་གཞན་མེད་པས། །རང་གི་ལག་ཐོགས་
ནོར་བུ་རིན་ཆེན་ཡང་། །ཕྱག་དར་ཕུང་པོའི་རྡོ་དང་མཚུངས་པར་མཐོང་། །
སེམས་རྟ་དམུ་རྒོད་འཕྲལ་དུ་དུལ་བྱེད་པ། །ཕུལ་བྱུང་དམ་པའི་ཆོས་ཀྱི་དགའ་
སྟོན་ཡང་། །ངན་སྐྱུགས་དོན་ གཉེར་ ཁྭ་ཏའི་ཚོགས་རྣམས་ ཀྱིས། །པདྨོའི་རྩ་
ལག་བཞིན་དུ་འབད་པས་སྤོངས། །སངས་རྒྱས་ལས་ཀྱང་དཀོན་པའི་གདམས་
པ་མཆོག །ཚང་ལ་མ་ནོར་སྔོན་མེད་བདུད་རྩིའི་རྒྱུན། །དཀའ་སྤྱད་ལྟོས་མེད་
བརྩེ་བས་བྱིན་ན་ཡང་། །སྐལ་ངན་སྐྱེ་བོས་དུག་ ལྟར་ འགལ་བར་ འཛིན། །
རླབས་ཆེན་ལུང་རིགས་བཤད་པའི་གྲུ་སྦྱར་ནས། །གཞུང་ལུགས་ཆུ་གཏེར་ཆེ་
ལ་ལེགས་ཁྲིད་ན། །བློ་ཆུང་བྱིས་པ་ལྟ་བུ་འདི་དག་ནི། །སྒྱིད་ལུག་ཞུམ་དང་
འཇིགས་དང་གཏོལ་མེད་འགྱུར། །གཞུང་ལུགས་བཤད་པ་རྩྭ་ལྟར་དོར་བྱས་
- 386 -



ལམ་རིམ་བླ་མ་བརྒྱུད་པའི་རྣམ་ཐར།
ནས། །བསྡུས་པའི་ཐལ་ཕྲེང་མཛུབ་ཁྲིད་ཁོ་ན་ཡང་། །དོན་ཆུང་ལས་ལ་ཚེ་
ཟད་འགྱུར་མཐོང་ནས། །བདག་ནི་འདི་ལ་འཇུག་པ་ལྷོད་པར་གྱུར། །ཐུན་
མོང་སྟོང་ཉིད་གཏམ་ཡང་སྣོད་མིན་ལ། །འཆད་པ་བཀག་ན་བླ་མེད་ཐེག་པའི་
ལམ། །མི་འདོད་བཞིན་ཏུ་སྟོན་པ་སྨོས་ཅི་དགོས། །དེ་ཕྱིར་ཁོ་བོ་འདི་ལའང་
སྒྱིད་ལུག་གྱུར། །ལྟ་བའི་མཐར་ཐུག་དབུ་མའང་དེ་ཉིད་དོན། །བདེན་འཛིན་
གཉེན་ པོར་ བསྒོམ་ ཕྱིར་ མི་ སློབ་ པར། །གྲངས་ འཛིན་ ཕྱིར་ དང་ གང་ ཤེས་
ཚོགས་ནང་དུ། །སྨྲ་ཕྱིར་འབད་པ་བདག་འཛིན་གསོལ་འདེབས་ཡིན། །བླང་
དོར་གནས་དང་ལམ་གྱི་ཡན་ལག་ཀུན། །ཚད་མས་གཏན་ལ་དབབ་ཕྱིར་མ་
ཡིན་པའི། །མང་པོའི་དབུས་སུ་འགྲན་ཟླ་ཟིལ་མནན་ནས། །གཞན་ངོར་གྲུབ་
ཕྱིར་ འབད་ པའང་ཆོས་མིན་ཡིན། །གཞུང་ ལུགས་ དོན་ལ་ ཆ་ ཙམ་ མ་ རེག་
པའི། །རྫས་ལྡོག་ན་བཟུང་ཆོས་ཅན་ཟོལ་འཇོག་སོགས། །འབད་ནས་སློབ་པ་
ཀུན་སློང་སྐྱོན་མེད་ན། །ལུང་མ་བསྟན་གྱི་ལས་སུ་འགྱུར་བ་ཙམ། །ཆགས་
སྡང་ཕྲག་དོག་འགྲན་སེམས་དྲག་པོ་དང་། །མི་གཟིགས་ཚོལ་ཕྱིར་ཐོས་བསམ་
སྒོམ་གསུམ་ལ། །ཇི་ཙམ་འབད་ཀྱང་ཆོས་མིན་དུ་མའི་སྒོ། །ནད་ པ་ གསང་
ཕྱིར་ཟས་མཆོག་སྦྱིན་པ་བཞིན། །ལྟོ་རྒྱབ་ཙམ་ཕྱིར་འདུས་པའི་འཁོར་ནང་
དུ། །ཆགས་སྡང་གཡོ་སྒྱུས་འཐབ་རྩོད་ལྷུར་བླངས་ནས། །ཞར་ལ་སྦྱོར་ངག་
ཚིག་གསུམ་བཟླས་བརྗོད་ ཀྱིས། །རང་གཞན་གཉིས་ཀ་འདི་ཕྱིར་ཕུང་བར་
བྱེད། །མཁན་སློབ་མཆེད་གྲོགས་ཆོས་དང་དམ་ཚིག་ནི། །དམའ་ལྟར་འཕངས་
ནས་འདུ་བའི་སྒོ་འཕྲོག་ཅིང་། །དད་རྗེས་ཕྱིར་རྩོད་ཡུལ་འཁོར་འཇོམས་པའི་
དཔུང་། །ཇི་ཙམ་ཚོགས་ཀྱང་དམྱལ་བའི་འདུད་ཁང་ཡིན། །དམན་པའི་གཞུང་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
དང་མཆོག་ཏུ་རྙེད་དཀའི་ལམ། །འཆད་དང་འདོམས་པ་ལྡོག་སྟེ་དོན་གཉེར་
བ། །སྐལ་བ་མེད་པའམ་ཤིན་ཏུ་བླུན་པའམ། །སྣང་ཤས་གདོན་ཆེན་སྙིང་ལ་
ཞུགས་ པ་ ཡིན། །ཚེ་ འདིའམ་ བར་ དོ་སྐྱེ་བ་བདུན་ ཙམ་ གྱིས། །སངས་ རྒྱས་
འཐོབ་པའི་ལམ་བཟང་ཐོབ་ནས་ཀྱང་། །སངས་རྒྱས་མི་འདོད་སྨྲ་བ་ངོ་ཚ་
ནས། །དེ་ ལའང་ འདི་ ཉིད་ དགོས་ པའི་ ཟོལ་ སྦྱོར་ གྱིས། །བགྲོས་ ངན་ ཚིག་
གསུམ་གཤགས་སྦྱོར་ཅུང་ཟད་ཅིག །ཤེས་ནས་ལོང་བས་ལོང་བ་འཁྲིད་པ་
འམ། །ཟས་ནོར་བསྒྲུབ་ཕྱིར་ཕྱི་མ་བློས་གཏོང་བ། །འདི་དག་མི་ཡི་གཟུགས་
བརྙན་དུད་འགྲོའི་ཕུལ། །དམ་པ་རྣམས་ཀྱིས་ཚེ་འདི་བློས་བཏང་ནས། ཟབ་
མོའི་མན་ངག་རྩེ་གཅིག་ཉམས་བླངས་པས། །དོན་གཉིས་ཕུལ་ཕྱིན་མཐའ་
ཡས་རྣམ་ཐར་ལ། །ཡིད་གཡོའི་འདུན་པ་ཆ་ཙམ་མི་སྐྱེ་བར། །ད་ལྟའི་སྟོན་པ་
འགའ་ ཡི་ རྙེད་ གྲགས་ དང༌། །སློབ་ འཁོར་ རྒྱ་ ཆེན་ འདུ་ འགོད་ མང་ པོའི་
གཏམ། །ཐོས་པ་ཙམ་གྱིས་འགྲམ་ཆུ་ལྡང་བ་ནི། །གཞི་ རྩ་ གཏིང་ནས་ཉེས་
པའི་ རྟགས་ ངན་ ཡིན། །སྣུམ་ཟད་མར་མེ་ལྟ་ བུའི་ བསྟན་ པ་ འདི། ཁོ་བོའི་
ལེགས་བཤད་གོ་ཆ་ བློ་གྲོས་ ཀྱིས། །རྫོགས་ལྡན་བཞིན་དུ་ བྱ་བར་ནུས་ན་
ཡང་། །སྐལ་ངན་རྣམས་ཀྱིས་ས་འོག་གཏེར་བཞིན་སྦས། །ད་ནི་དུས་ལ་སྡོད་
པ་མེད་པ་དང་། །ལང་ཚོའི་དཔལ་ཡང་སྟོན་ཀའི་སྤྲིན་ལྟར་གཡོ། །སྐྱེ་བོ་ཕལ་
ཆེར་ སྐལ་ བ་མེད་མཐོང་ནས། །མང་ཐོས་ བདག་ ནི་ གཅིག་པུར་ ཆོས་ དོན་
སེམས། །ཚེ་འདི་ འབའ་ ཞིག་ དོན་ གཉེར་ འཁོར་ནང་དུ། །ཆགས་སྡང་ འདུ་
འཛིས་འདའ་བའི་གོ་སྐབས་ནས། །རྩོད་པ་ལྷུར་ལེན་ཚིག་འགའི་བཤད་པ་
ལ། །མཁས་པ་ང་ནི་སྐྱུགས་པ་བཞིན་དུ་བལྟ། །རང་ཡུལ་ཉེ་དུ་ལོངས་སྤྱོད་
- 388 -



ལམ་རིམ་བླ་མ་བརྒྱུད་པའི་རྣམ་ཐར། །
ཀུན་བོར་ནས། །རྩེ་གཅིག་དམ་ཆོས་བསྒྲུབ་པར་དམ་བཅས་ཏེ། །གཞན་གྱི་
ཡུལ་དུ་རྣམ་གཡེང་འདུ་འཛི་ ཡིས། །དལ་འབྱོར་དོན་མེད་ བྱེད་ པ་ སྨོན་པ་
ཡིན། །ཆོས་དང་ཆོས་མིན་རྣམ་དབྱེ་ལེགས་རྟོགས་ནས། །ད་དུང་ཆོས་ལྟར་
བཅོས་པའི་གཟུགས་བརྙན་ལ། །ཆགས་ཤིང་བག་མེད་རྣམ་གཡེང་ལྷུར་ལེན་
ན། །བདག་ ལ་སེམས་མེད་ གྱུར་ པ་གདོན་མི་ཟ། །རྒྱལ་བའི་དགོངས་ཟབ་
མཐར་ ཐུག་ རྒྱལ་ བ་ དང་། །མཚུངས་ པའི་ བླ་ མའི་ མན་ ངག་ ལེགས་རྟོགས་
ནས། །དེ་ དོན་ རྩེ་ གཅིག་ བསྒྲུབས་ན་ རང་ གཞན་ གྱི། །གཏན་ གྱི་མདུན་ པ་
འགྲུབ་པར་ཤེས་བཞིན་དུ། །ད་དུང་གཞན་ཟེར་སྙན་དང་མི་སྙན་དང་། །དོན་
ཆུང་ཚེ་འདིའི་ཁེ་ཉེན་བརྩི་བརྩི་ནས། །ཕྱི་བཤོལ་ངང་ལ་དོན་མེད་དུས་འདའ་
ན། །ཆོས་བརྒྱད་གདོན་གྱིས་ཟིན་པའི་སྙིང་རུལ་ཡིན། །གཏིང་ནས་ངེས་པ་མ་
རྙེད་བླུན་པོ་དག །ཟབ་མོ་བསྒྲུབ་ལ་མི་གུས་མཚར་ཅི་ཡོད། །གཏིང་ནས་ཟབ་
མོའི་ལམ་ལ་ཡིད་ཆེས་ནས། །དེ་དོན་མི་བསྒྲུབ་དེ་ལས་ཁྲེལ་བོར་སུ། །ཅིའང་
མི་ཤེས་ཁ་ཅིག་ཚེ་འདི་ལ། །བལྟོས་མེད་བསྒྲུབ་ལ་བརྩོན་པ་མཐོང་བའི་ཚེ། །
ཉམས་ལེན་གནད་ལ་ཆེས་མཁས་རྣམ་གཡེང་གི །རྒྱར་ཆུད་གྱུར་པ་ཤིན་ཏུ་ངོ་
ཡང་ཚ། །དེ་ཕྱིར་མདོ་རྒྱུད་བླ་མའི་མན་ངག་དོན། །ལེགས་པར་ཁོང་དུ་ཆུད་
པས་ ཡིད་ དྲངས་ནས། །ནམ་ ཞིག་ འདི་ དོན་ བསྒྲུབ་ པར་ འགྱུར་ སྙམ་དུ། །
མཁས་པ་ང་ནི་འདི་ཉིད་འབའ་ཞིག་སེམས། །མི་དབང་དུ་མའི་ཅོད་པན་ནོར་
བུའི་འོད། །རྐང་མཐིལ་རྡུལ་ལ་རྩེ་བ་ཐོབ་པ་དང་། །རྩྭ་རྩེའི་ཟིལ་པས་སེན་མོ་
ཉེར་མཆོད་པ། །མཁས་པ་བདག་ལ་ཕན་པར་ཕྱི་མ་འགྱུར། །ཟང་ཟིང་ལོངས་
སྤྱོད་ རྨི་ ལམ་ དཔལ་ འབྱོར་ དང༌། །མཚུངས་ པར་ རིག་ ཅིང་ རྒྱལ་ བས་ སྨད་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
མཐོང་ ནས། །མཁས་ པ་ བདག་ ནི་ བ་ ཚྭའི་ མཆོད་ ཡོན་ ལྟར། །རྙེད་ བཀུར་
གནས་ལ་མཐུན་པར་འཛིན་མ་ཡིན། །བྲང་ཆའི་དབྱངས་ ཀྱིས་བདག་རྒྱུད་
ཁེངས་མི་འགྱུར། །དུས་མིན་སྙན་གྲགས་བདུད་ཀྱི་ཕོ་ཉ་ནི། །དེ་ལྟ་མིན་ཞེས་
ཚིག་གི་མཆོད་སྦྱིན་ལ། །མཁས་པ་བདག་ནི་རེ་བ་ལྷུན་མི་བྱེད། །མཆེ་བ་མི་
བཟད་སྦར་མོའི་ཤུགས་འཆང་བ། །གངས་རི་འཛིན་པའི་གདོང་ལྔའི་དབང་པོ་
ནི། །ལྕགས་ཀྱིས་བཅིངས་ནས་བཙོག་ཆུས་འཚོ་བ་ཡི། །སྒོ་ཁྱིར་བྱེད་འདོད་
མཁས་པའི་བཞད་གད་ཡིན། །དེ་ལྟར་སྨྲས་འདི་དམ་པའི་མཛད་པ་ལ། །བལྟ་
བར་འདོད་པའི་དགེ་སློང་དགེ་ལེགས་དཔལ། །བཟང་པོས་མདངས་ཅན་རི་
བོའི་ངོས་ལས་ནི། །རང་གི་རྟོགས་པ་གཏམ་དུ་བསྙད་པ་ཡིན། ། ཞེས་བཀའ་
སྩལ་ཏོ། ། ་
མཁས་གྲུབ་ཐམས་ཅད་མཁྱེན་ པ་ འདི་ནི་རང་དང་ གཞན་གྱི་གྲུབ་
མཐའ་རྒྱ་མཚོ་ལྟ་བུའི་ཕ་རོལ་ཏུ་བྱོན་ཞིང་། རྗེ་བཙུན་འཇམ་དཔལ་དབྱངས་
དང་བཅོམ་ལྡན་འདས་དཔལ་ཧེ་རུ་ཀ་ལ་སོགས་པ་ལྷག་པའི་ལྷ་མང་པོས་རྗེས་
སུ་བཟུང་བ་དཔལ་ཡེ་ཤེས་ཀྱི་མགོན་པོ་ཕྱག་དྲུག་པ་དམ་ཅན་ཆོས་ཀྱི་རྒྱལ་པོ་
གུར་གྱི་མགོན་པོ་དཔལ་མགོན་ཞལ་བཞི་པ་སོགས་དམ་ཅན་ཆོས་སྲུང་རྣམས་
ཀྱིས་རྒྱུད་དུ་ཞལ་བསྟན་ཏེ་བཀའ་བཞིན་དུ་བསྒྲུབ་པས་ཞི་རྒྱས་དབང་དྲག་གི་
ལས་གང་ལའང་ཐོགས་པ་མེད་པ་དང་། རྗེ་བཙུན་འཇམ་དཔལ་དབྱངས་ཀྱིས་
ཞལ་ བསྟན་ པ་ དང་། རྡོ་ རྗེ་ རྣལ་ འབྱོར་ མས་ ཞལ་ བསྟན་ པ་ དང་། ལྷ་ མོ་
དབྱངས་ཅན་མས་ ཞལ་ བསྟན་ པ་དང་། ས་ར་ཧ་དང་ འཕགས་པ་ཀླུ་སྒྲུབ་
སོགས་པཎ་གྲུབ་མང་པོས་ཞལ་བསྟན་ཏེ་བྱིན་གྱིས་བརླབས་པའི་རྣམ་ཐར་
- 390 -



ལམ་རིམ་བླ་མ་བརྒྱུད་པའི་རྣམ་ཐར།
མང་དུ་མཆིས་ཏེ། འདིར་མཐའ་དག་བཀོད་ན་མང་དུ་དོགས་པ་དང་། གསང་
བ་བསྒྲགས་པར་ཡང་འགྱུར་དོགས་ནས་མ་བཀོད་པས་གསང་བའི་རྣམ་ཐར་
དག་ལས་ཤེས་པར་བྱའོ། །དོན་འདི་དག་ལ་ཐམས་ཅད་མཁྱེན་པ་དགེ་འདུན་
གྲུབ་པས། ཞིང་འདིར་ཁྱོད་སྐུའི་ཉིན་བྱེད་ཤར་བའི་ཚེ། །ལོག་སྨྲ་འབྱུང་པོའི་
བྱ་རྣམས་ལོང་གྱུར་ཅིང་། །གསུང་རབ་འདབ་བརྒྱའི་ཚལ་ཀུན་རྒྱས་མཛད་
པ། །སྔོན་མེད་ཉི་མ་མཆོག་ལ་གསོལ་བ་འདེབས། ། ལྷ་དང་བཅས་པའི་རྒྱལ་
སྲིད་ཡོངས་རྫོགས་ལ། །ཆོས་ཀྱི་འཁོར་ལོས་འདོད་དགུར་དབང་བསྒྱུར་བ། །
ཆོས་ཀྱི་རྒྱལ་པོ་མཁས་གྲུབ་དགེ་ལེགས་དཔལ། །བཟང་པོའི་ཞབས་ལ་གུས་
པས་ གསོལ་ བ་ འདེབས། །རྒྱ་ ཆེན་ བསོད་ ནམས་ རིང་ ནས་ བསྐྲན་ པའི་
མཐུས། །རང་དང་ གཞན་གྱི་ཚེ་ རབས་བརྒྱ་སྟོང་ཀུན། །ཇི་བཞིན་དྲན་ པའི་
སྔོན་གནས་མཁྱེན་པ་སོགས། །མངོན་ཤེས་ཐོགས་མེད་མངའ་ལ་གསོལ་བ་
འདེབས། །གཞོན་ནུ་ཉིད་ནས་ཁྱོད་སྐུའི་ལྷུན་པོ་ནི། །ཆོས་གོས་མཚམས་སྤྲིན་
གཞོན་ནུས་རབ་འཁྱུད་ཅིང་། །མཁས་མང་གསེར་རིའི་དབུས་ན་ཡོན་ཏན་
གྱི། །བང་རིམ་མངོན་པར་མཐོ་ལ་གསོལ་བ་འདེབས། །ཚེ་རབས་ཀུན་ཏུ་ལྷག་
པའི་ ལྷ་རྣམས་ ཀྱིས། །རྗེས་ སུ་ བཟུང་ ནས་ ལེགས་ པར་ སྦྱངས་ པ་ ལས། །
བཀའ་དང་བསྟན་བཅོས་ཀུན་གྱི་ཚིག་དོན་ལ། །མཁས་པའི་མཁས་པ་ཁྱོད་ལ་
གསོལ་བ་འདེབས། །ཞེས་དང་། འདི་ན་ཆོས་ཀྱི་དུང་ཆེན་འབུད་པ་ལ། །ད་ལྟ་
ཁྱོད་ ལས་ མཆོག་ གཞན་ མ་ མཆིས་ ཞེས། །དམ་ཅན་རྒྱ་མཚོའི་ ཚོགས་ ཀྱིས་
མགྲིན་གཅིག་ཏུ། །མགོན་ཁྱོད་མཆོག་ཏུ་བསྔགས་ལ་གསོལ་བ་འདེབས། །
བགེགས་དཔུང་འཇོམས་པའི་མཐུ་རྩལ་མཐས་ཡས་པའི། །ཕྱི་ནང་བསྟན་སྲུང་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
རྒྱ་མཚོའི་ཚོགས་རྣམས་ཀྱིས། ཁྱོད་ཀྱི་བཀའ་དང་དམ་ལས་མི་འདའ་བར། །
ཚུལ་བཞིན་འཕྲིན་ལས་བསྒྲུབས་ལ་གསོལ་བ་འདེབས། །ཞེས་བསྔགས་སོ། །
མཁས་གྲུབ་ཆེན་པོ་འདི་ནི་བླ་མ་དང་ལྷག་པའི་ལྷ་དབྱེར་མེད་པའི་རྣལ་འབྱོར་
ལ་ ཐུགས་ དམ་ གྱི་མཐིལ་དུ་མཛད་ པས་ རྗེ་ བཙུན་ཙོང་ ཁ་ པ་ ཆེན་པོ་ཞིང་
གཤེགས་ནས་ཀྱང་དངོས་དང་རྨི་ལམ་ཅི་རིགས་པར་ཡང་དང་ཡང་དུ་ཞལ་
བསྟན་ནས་གདམས་པ་དང་ རྗེས་སུ་བསྟན་པ་ཡང་ཡང་སྩོལ་བར་མཛད་པ་
ཞིག་སྟེ། ལན་ཅིག་ཟབ་མོ་དབུ་མའི་ལྟ་བའི་དཀའ་གནད་ཕྲ་མོ་ཞིག་ལ་དོགས་
པ་ཞིག་བྱུང་བའི་ཚེ་རྨི་ལམ་དུ། རྗེ་བཙུན་ཙོང་ཁ་པ་ཆེན་པོ་གསལ་བར་བྱོན་
ནས་ མདོ་ སྡེ་ དཀོན་ མཆོག་ བརྩེགས་ པའི་ འོད་ སྲུང་ གི་ ལེའུ་ གསལ་ བར་
གསུངས་པས་དོགས་པ་ལྷག་མ་མེད་པར་ཆོད་དེ་ཟབ་མོའི་གནས་ལ་འཁྲུལ་
པའི་དྲི་མ་ཐམས་ཅད་དང་བྲལ་བ་ཞིག་བྱུང་། །དོན་འདི་ལ་ཐམས་ཅད་མཁྱེན་
པ་དགེ་འདུན་གྲུབ་པས། རྨི་ལམ་དུ་ཡང་ རྗེ་བཙུན་ཙོང་ཁ་པས། །འོད་སྲུང་
ལེའུ་ གསལ་ བར་ གསུངས་ པའི་ ཚེ། །ལྟ་ བ་ འཁྲུལ་ པའི་ དྲི་ མ་ ཀུན་ བཅོམ་
ནས། །ཆོས་ཉིད་མངོན་དུ་གྱུར་ལ་གསོལ་བ་འདེབས། །ཞེས་བསྔགས་སོ། །
ཁྱད་པར་དུ་ཡང་རྗེ་བླ་མ་ལ་གསོལ་བ་བཏབ་པ་ཙམ་གྱིས་ཞལ་གཟིགས་པ་
ཞིག་ཡོད་པས། ལན་ཅིག་ཆོས་གྲོལ་ནས་ནང་དུ་ཕེབས་པའི་སྐབས་ཞིག་ལ་རྗེ་
བླ་མ་དྲན་ནས། ལར་སེམས་ཅན་འདི་རྣམས་བསོད་ནམས་མ་བསགས་པས་
ཡོངས་འཛིན་དམ་པས་མ་ཟིན། འདུས་བྱས་རྟག་པར་བསྒོམས། ཆོས་རྣམས་
བདེན་གྲུབ་ཏུ་འཛིན། ལོངས་སྤྱོད་ལ་འབད་རྩོལ་ཆེར་བཏང་ནས་བསྒྲུབས།
ཚེ་འདིའི་སྙན་གྲགས་ལ་ཐོབ་བྱ་མཐར་ཐུག་ཏུ་བཟུང་། རྗེ་རིན་པོ་ཆེའི་ལེགས་
392 -



ལམ་རིམ་བླ་མ་བརྒྱུད་པའི་རྣམ་ཐར། །
བཤད་འཁྲུལ་པ་ཕྲ་མོ་ཙམ་ཡང་མེད་པ་བསྟན་པའི་སྙིང་པོ་ཆོས་ཕུང་བརྒྱད་ཁྲི་
བཞི་སྟོང་གི་བརྗོད་བྱ་མཐར་ཐུག་ཆེས་ཆེར་དཀོན་པ་རྡོ་རྗེ་འཆང་གི་གོ་འཕང་
ཚེ་འདི་ཉིད་ལ་མངོན་དུ་བྱེད་ནུས་པའི་ལམ་ཟབ་མོ་ཞལ་ཤེས་དང་བཅས་པ་
འདི་ལྟ་བུ་ཉིན་མཚན་དུ་འབད་ནས་བཤད་ཀྱང་། སྐལ་བ་དང་མི་ལྡན་པས་
བཤེས་གཉེན་ངན་པ་ཅི་ཡང་མ་བསླབས་ཤིང་དམ་པའི་གདམས་ངག་མེད་པ།
ཤེས་རབ་དང་བྲལ་ཞིང་བདུད་ཀྱི་བར་ཆད་ཀྱིས་ཁྱེར་བ། ཚེ་འདིའི་འདོད་ཡོན་
ལ་སྲེད་པས་ངོ་ཚ་ཁྲེལ་མེད་ལ་ཡོན་ཏན་དུ་བྱས་ནས་མི་ཚེ་ཧྲིལ་པོ་གཏི་མུག་
གམ། བཅང་མེད་བསྒོམ་པ་དུད་འགྲོ་ལྟ་བུ་ཞིག་གི་མདུན་དུ་ཆོས་བརྒྱད་ཀྱི་
ཚིག་རེ་ཉན་ཞིང་། ཀུན་སྤྱོད་ཁྱི་ཕག་ལྟར་རོལ་བ་འདི་དག་བླང་དོར་ཤེས་པ་
ཞིག་ གིས་ ལྟོས་དང་། གཏམ་དྲང་ པོར་ སྨྲས་ན་ མཚང་ ལ་ ཕོག །མ་ སྨྲས་ན་
སེམས་ཅན་འདི་རྣམས་ལ་སྙིང་བརྩེ་བས་མི་བཟོད་པར་འདུག །དེས་ན་ཅུང་
ཟད་སྨྲས་པ་ཡིན། ལོག་པའི་ལམ་དུ་བཞུགས་པའི་སེམས་ཅན་འདི་རྣམས་ལ་
གཟིགས་དང་ཞེས་ཐུགས་ཤིན་ཏུ་སྐྱོ་ནས་སྤྱན་ཆབ་མང་དུ་ཤོར་ཞིང་། མཆོད་
པ་བཟང་པོ་བཤམས་ནས་གསོལ་བ་བཏབ་པས། གླང་པོ་ཆེ་དཀར་པོ་མཆེ་བ་
དྲུག་ལྡན་ལུས་གསེར་གྱི་དྲིལ་བུ་དང་རིན་པོ་ཆེའི་རྒྱན་གྱིས་བརྒྱན་པའི་སྟེང་དུ་
རྗེ་རིན་པོ་ཆེ་སྔར་གྱི་དབྱིབས་ཇི་ལྟ་བར་བྱོན་ནས། བུ་སེམས་མི་དགའ་བ་མི་
དགོས། བླ་མ་དྲན་ན་སྔར་བསགས་ཀྱི་སྡིག་པ་འདག་ཅིང་བསོད་ནམས་ཀྱི་
ཚོགས་གསོག་པ་ཡིན། ངེད་རང་དཔོན་སློབ་ཀྱི་མདུན་མ་ལེགས། རྗེ་བཙུན་མི་
ལས་ཀྱང་བླ་མ་དྲན་ནས་བླ་མ་དྲན་མགུར་མཛད་པ་ཡིན། ངའི་བསྟན་པ་རྒྱས་
པར་གྱིས་གསུངས། ཡང་ལན་ཅིག་ལྟ་བ་དང་བསྐྱེད་རྫོགས་ཀྱི་གནད་ཕྲ་བ་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཞིག་ལ་ཐེ་ཚོམ་བྱུང་ནས་བདག་གི་བླ་མ་དེ་བཞུགས་ན་ཞུ་བ་ཡིན་པ་ལ། ད་
ཐག་ཆོད་པའི་ཞུ་ས་གཞན་ནི་མེད་སྙམ་དུ་དགོངས་ནས་མཎྜལ་ཕུལ་ནས་
གསོལ་བ་བཏབ་པས། གསེར་གྱི་ཁྲི་རིན་པོ་ཆེའི་རྒྱན་གྱིས་སྤྲས་པ་ཞིག་ལྷའི་
བུ་མང་པོས་བཏེག་པའི་སྟེང་དུ་རྗེ་བླ་མ་བཞུགས་པ་དངོས་སུ་བྱོན་ནས། ངའི་
སྔགས་མཚན་ཉིད་ཀྱི་ལམ་རིམ་གཉིས་ཀྱིས་གཙོ་བྱས་པའི་ཡིག་ཆ་རྣམས་ལྟོས་
དང་ཁ་ཆེམས་ཀྱི་ཚབ་ཡིན་གསུངས་ནས་གང་ལ་ཐེ་ཚོམ་བྱུང་པའི་ལྟ་བ་དང་
བསྐྱེད་རྫོགས་ཀྱི་བཀའ་གནད་རྣམས་ཞིབ་ཏུ་གསུངས་ཤིང་དབང་རྗེས་གནང་
ཁ་ ཡར་ གནང༌། ཡང་ སྐབས་ ཤིག་ ཏུ་ རྗེའི་ གསུང་ རབ་ རྣམས་ ཀྱིས་ ཐུགས་
ཕྲོགས་ནས། སྡེ་སྣོད་གསུམ་དང་རྒྱུད་སྡེ་བཞིའི་གསུང་རབ་དགོངས་འགྲེལ་
དང་བཅས་པའི་དགོངས་དོན་ལམ་གྱི་གོ་རིམ་ གྲངས་ངེས། ཤིང་རྟའི་ སྲོལ་
འབྱེད་རྣམས་ཀྱི་བཞེད་པ་ཇི་ལྟར་ཡིན་པ་དང༌། ཁྱད་པར་སྒྱུ་ལུས་འོད་གསལ་
སོགས་ཟབ་ལམ་གྱི་རྣམ་གཞག །དེ་ཡང་། འདུལ་བ་ནས་བཟུང་སྟེ་ཤིན་ཏུ་
སྤྲོས་མེད་གྱི་བར་ཐམས་ཅད་གང་ཟག་གཅིག་འཚང་རྒྱ་བའི་ཐབས་སུ་ཧྲིལ་
གྱིས་དྲིལ་ནས་སྟོན་ཅིང་ལམ་གྱི་ལུས་ཡོངས་སུ་རྫོགས་པ་འདི་ལྟ་བུ་སྟོན་པ་
ངའི་བླ་མ་ཙོང་ཁ་པ་ཆེན་པོ་མ་གཏོགས་རྒྱ་བོད་གང་དུ་ཡང་མ་བྱུང་འདུག་སྙམ་
པའི་དད་པ་ཆེན་པོ་འཁྲུངས་ནས། གསོལ་བ་དྲག་ཏུ་བཏབ་པས། རྗེ་རིན་པོ་ཆེ་
སེང་གེ་ལ་ཆིབས་པ། སྐུ་མདོག་དམར་སེར་རལ་གྲི་དང་གླེགས་བམ་འཛིན་པ་
གཞོན་ནུ་རལ་པའི་ཐོར་ཚུགས་དང་རིན་པོ་ཆེས་བརྒྱན་པའི་རྗེ་བཙུན་འཇམ་
དབྱངས་ཀྱི་ཆ་བྱད་དུ་བྱོན་ནས། ངའི་བུ་སེམས་མི་དགའ་བ་བྱ་མི་དགོས་སྤྱིར་
སེམས་ཅན་གྱི་རིགས་ལ་སྣ་ཚོགས་འོང་། ཁྱད་པར་ད་ལྟ་སྙིགས་མའི་དུས་སུ་
- 394 -



ལམ་རིམ་བླ་མ་བརྒྱུད་པའི་རྣམ་ཐར།
མི་རྟག་པ་དང་ངན་སོང་གི་སྡུག་བསྔལ་མ་དྲན་པས་རྙེད་བཀུར་སོགས་ལ་ཞེན་
ཅིང་ཚེ་འདིའི་མདུན་མ་བསྒྲུབས་ནས་ཕྱི་མའི་དོན་ལྟ་ཞོག་ཚེ་ཕྱི་མ་ཇི་ལྟར་
འགྱུར་སྙམ་པའང་དཀོན། ཆོས་བྱེད་འདོད་ཅུང་ཟད་ཡོད་ཀྱང་ཕྱི་བཤོལ་དུ་
སོང་། ཆོས་བྱེད་པར་ཤོམ་པ་ཚོ་ཡང་བཤེས་གཉེན་མཚན་ཉིད་དང་ལྡན་པ་
རྙེད་དཀའ་ཞིང་། དེའི་ལེགས་བཤད་གོ་བར་དཀའ། ཤེས་ཀྱང་ཚེ་འདི་བློས་
བཏང་ནས་བསྒྲུབ་པ་སྙིང་པོར་བྱེད་པ་ཉིན་མོའི་སྐར་མ་ལས་དཀོན་པར་འདུག
ཁོ་བོས་བླ་མ་དང་ཡི་དམ་ལ་གསོལ་བ་བཏབ་ནས་ཚོགས་བསགས་སྒྲིབ་པ་
སྦྱངས་གཞུང་ལུགས་ཀྱི་དོན་ལ་བརྟགས་ཤིང་མཐའ་དཔྱད་པའི་ལེགས་བཤད་
རྣམས་བལྟས་ལ་ཡིད་ཆེས་པར་བྱས་ནས་ཉམས་སུ་བླངས་ན་སངས་རྒྱས་ལག་
མཐིལ་དུ་རྙེད་པ་ལྟར་ཐོབ་སླ་བར་ཡོད་ཀྱང་བྱེད་མཁན་ཉུང་། འོན་ཀྱང་སྣོད་
རུང་གི་གདུལ་བྱ་རེ་གཉིས་བྱུང་ན་དེ་དག་ལ་ཕན་པ་གྱིས། ཁྱད་པར་སྔགས་ཀྱི་
གཞུང་རྣམས་རྒྱས་པར་གྱིས་དང་སྐྱེ་བ་ཕྱི་མ་འཕྲད་པ་ཡིན་གསུངས། ཡང་
སྐབས་ཤིག་ཏུ་མྱུར་མཛད་ཡེ་ཤེས་མགོན་པོ་འཁོར་བཅས་བྱོན་ཏེ་ཞལ་ནས་ཤྭ་
ས་ནའི་སྔགས་འདྲེན་ཞིང་བསྐོར་བ་བྱས་ཏེ། ཁྱོད་ཀྱིས་ངའི་སྒྲུབ་སྐོར་ལས་ཁ་
ཚར་དང་བཅས་པ་ཚང་བར་རྩོམས་ཤིག་གསུང་བ་ཞིག་བྱུང་བས། མགོན་པོའི་
བེའུ་བུམ་ཆ་ལག་དང་བཅས་པ་མཛད་དོ། །དེ་ནས་ལྕགས་མོ་ཕག་གི་ལོ་རྒྱལ་
ཚབ་ཐམས་ཅད་མཁྱེན་པ་གནས་རྙིང་དུ་ཕེབས་པ་མཇལ་བར་བྱོན་པས་རྒྱལ་
ཚབ་རིན་པོ་ཆེས་མཁས་གྲུབ་རིན་པོ་ཆེ་ལ་དགའ་ལྡན་གྱི་གདན་ས་བྱེད་དགོས་
པའི་བཀའ་གནང་བ་བཞིན་ཡབ་སྲས་ལྷན་དུ་དབུས་སུ་བྱོན། འཇམ་དབྱངས་
ཆོས་རྗེ་སོགས་འབྲས་སྤུངས་ཀྱི་དགེ་འདུན་ཚང་མས་ཡབ་སྲས་གཉིས་ཀ་ལ་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གུས་འདུད་བླ་མེད་མཛད་ཅིང་ཆོས་ཀྱི་བཀའ་དྲིན་ཞུས། དེ་ནས་དགའ་ལྡན་དུ་
ཕེབས་པ་ན་གནས་བརྟན་རིན་ཆེན་རྒྱལ་མཚན་པས་གཙོས་དགའ་ལྡན་གྱི་
དགེ་འདུན་ཚང་མས་ཞབས་སྤྱི་བོར་བླངས་ཏེ་གུས་པ་བླ་མེད་མཛད་ཅིང་།
རྒྱལ་ཚབ་ཐམས་ཅད་མཁྱེན་པ་ཟུར་བཞུགས་མཛད་དེ། མཁས་གྲུབ་ཐམས་
ཅད་མཁྱེན་པ་གསེར་ཁྲིར་ཕེབས་ཏེ་རྒྱལ་ཚབ་ཏུ་མངའ་གསོལ། དེ་ནས་རྗེ་བླ་
མའི་གདན་ས་ལུགས་གཉིས་ཀྱི་སྒོ་ནས་ལེགས་པར་བསྐྱངས་ཏེ། ལོ་རེ་བཞིན་
ལམ་རིམ་གྱི་ཁྲིད་རྒྱས་པ་རེ་དང་གཞན་ཡང་དབང་ལུང་མན་ངག་མཐའ་ཡས་
པ་སྩལ་ཞིང་རྒྱལ་བ་གཉིས་པའི་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་
བཙུགས། ཆོས་ཀྱི་འཁོར་ལོ་བསྐོར། ཆོས་ཀྱི་སྒྲ་དབྱངས་ཆེན་པོ་བསྒྲགས་ཏེ་
སྨྲ་བ་ངན་པ་ཐམས་ཅད་ཚར་བཅད། རྗེ་བླ་མའི་བསྟན་པ་རྒྱལ་མཚན་གྱི་རྩེ་
མོའི་ཡིད་བཞིན་གྱི་ནོར་བུ་ལྟར་གུས་པས་མཆོད་ཅིང་། རྣམ་པ་ཀུན་ནས་བསྲེ་
བསླད་མེད་པར་རྣམ་པར་དག་པ་འཛིན་པས་འཛིན་མའི་ཁྱོན་ཀུན་ཁྱབ་པར་
མཛད། གསེར་གདུང་གི་དབུ་ཐོག་ཏུ་གསེར་ཕེབས་གསར་བསྐྲུན་སོགས་སྲི་ཞུ་
ཕུ་དུད་བླ་ན་མེད་པ་མཛད། དགའ་ལྡན་དུ་ཤིང་རྟ་ཆེན་པོའི་གཞུང་ལུགས་
རྣམས་ ལ་བཤད་གྲྭ་གསར་ འཛུགས་མཛད་དེ། མཁས་པ་ཆེན་པོ་ཤཱཀྱ་ཤྲཱི།
སྣོན་པ་དཔལ་ལྡན་པ། བླ་མ་ཡར་འབྲོག་པ། རྗེ་ཆོས་གྲགས་པ་དང་བཞི་སློབ་
དཔོན་དུ་བསྐོས་ནས་མཚན་ཉིད་ཀྱི་བཤད་གྲྭ་བཙུགས་ཏེ་ཆེས་ཆེར་དར་བར་
མཛད་དོ། །མཁས་གྲུབ་རིན་པོ་ཆེ་འདི་ནི་སྐུ་དང་སྲོག་ལའང་བལྟོས་པ་མེད་
པར་འཇམ་མགོན་བླ་མའི་བསྟན་པ་འཛིན་པ་ལ་རྣམ་པ་ཀུན་ཏུ་གཡེལ་བ་མེད་
པ་ཞིག་སྟེ། དགའ་ལྡན་དུ་བཞུགས་སྐབས་སྤོམ་འབོར་སྒང་ནས་གདན་འདྲེན་
- 396 -



ལམ་རིམ་བླ་མ་བརྒྱུད་པའི་རྣམ་ཐར། །
གྱི་ཞུ་བ་ནན་ཆེར་བྱུང་ཡང་རྗེ་རིན་པོ་ཆེའི་བསྟན་པའི་སྲོག་ཤིང་འཛིན་པ་ལ་
སྐད་ཅིག་ཀྱང་མི་གཡེལ་བར་གཞན་གྱི་བསྙེན་བཀུར་གྱི་ཕྱིར་འབྱོན་པར་མ་
མཛད་པར། །
ཨོཾ་སྭསྟི། དགེ་བའི་བཤེས་གཉེན་ཤེས་རབ་བཟང་པོ་བདེ་བར་འདོད་
པའི་གནས་སུ་ཕྱིན་ཏེ། ཁོ་བོ་ལ་འཕྲིན་ཡིག་དགོས་པ་ཆེན་པོའི་གཏམ་ རྒྱུ་
མཚན་དུ་མས་བསྙད་པ་དང་བཅས་པ་བསྐུར་བ་དང༌། གཞན་ཡང་བཤེས་
གཉེན་བགྲེས་པ་རྣམས་ཀྱིས་ཐུན་མོང་དུ་བསྙད་པའི་ཡི་གེ་དར་ཡུག་བདུན་གྱི་
རྟེན་དང་བཅས་པ་མངགས་པའི་དགེ་བཤེས་གཉིས་ཀྱིས་འཕྲོད་པས་ཡིད་
སིམ། བརྗོད་པར་བྱ་བ་ནི། ཡབ་རྗེ་དམ་པའི་བཀའ་སྲོལ་ཟླ་མེད་པ། །ཡོངས་
སུ་རྫོགས་པའི་བསྟན་པའི་འཁུར་ཆེན་ནི། །ཤིན་ཏུ་ལྕི་བས་བདག་སྙིང་ཅི་ཡང་
ནོན། །འོན་ཀྱང་ངལ་བའི་འདུ་ཤེས་མཆིས་མ་ལགས། །དེ་ཕྱིར་སྔོན་ཆད་ཐུབ་
བསྟན་ཉི་མའི་འོད། །གང་དུ་བྲལ་བའི་མཐའ་འཁོབ་མུན་གླིང་དུ། །དྲི་མེད་
བསྟན་པའི་སྒྲོན་མེ་འཛུགས་པ་ལའང་། །བདག་ནི་ནམ་ཡང་ཞུམ་པ་མ་མཆིས་
མོད། །དེ་ལྟ་ན་ཡང་གངས་ཅན་བསྟན་པའི་གཞི། །སྐྱེས་མཆོག་དུ་མས་གང་དུ་
བཙུགས་པའི་གནས། །ད་ལྟའང་དམ་ཆོས་མ་ལུས་འབྱུང་བའི་ཁུངས། །དབུས་
གཙང་དག་པའི་ཞིང་ཞེས་གྲགས་མོད་ཀྱི། །ལེགས་པར་བརྟགས་ན་བསྟན་
པའི་གཟུགས་བརྙན་ཙམ། །འདི་ཡང་སྣུམ་ཟད་མར་མེ་ཇི་བཞིན་གྱུར། །ཐུབ་
པའི་གཅེས་མཛོད་གང་ཡིད་རྩྭ་ལྟར་འདོར། །བློ་ངན་ལོག་པའི་གཞུང་ལུགས་
ཉིན་བཞིན་འཕེལ། །རང་དགར་སྤྱོད་པ་བདུད་ཀྱི་ཕོ་ཉ་ནི། །མང་པོས་བཀུར་
བའི་ བཤེས་ གཉེན་ ཚུལ་ འཛིན་ པ། །བསྟན་ པའི་ རྒྱལ་ མཚན་ སྙིལ་ ལ་ ཆེར་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བརྩོན་པའི། །དཔུང་ཚོགས་དུ་མས་ཐ་གྲུ་ཀུན་ཏུ་ཁྱབ། །ཚུལ་འདིར་གྱུར་ཀྱང་
བློ་གྲོས་མིག་ལྡན་པ། །ཆོས་དང་ཆོས་མིན་འབྱེད་ལ་མ་ཞུམ་པའི། །བསྟན་
པའི་འཁུར་འཛིན་བཤེས་གཉེན་ཆེས་ཆེར་དཀོན། །དེ་བས་དེ་ རྗེས་འཇུག་
པའང་ཤིན་ཏུ་དཀོན། །ཚུལ་འདི་ཡིད་ལ་ཤིན་ཏུ་བརྣག་དཀའ་ནས། །བདག་
ཀྱང་ འབད་ པ་ དུ་ མས་ བསྟན་ པའི་ འཁུར། །ཡབ་ རྗེ་ དམ་ པའི་ རིང་ ལུགས་
ཡོངས་རྫོགས་པ། །ཕྱོགས་འདིར་འཛིན་ལ་བློ་གྲོས་ཤིན་ཏུ་འཆེལ། ། ཕྱོགས་
འདིར་བསྟན་པའི་ལྗོན་ཤིང་རྩ་བ་ནས། །ཆོས་མིན་ཉེས་བཤད་སྟ་རེས་བཅད་
པ་ན། །ལན་ཅིག་ཡལ་ག་ཅུང་ཟད་ཕྱོགས་གཞན་དུ། །འཕེལ་ཡང་དགོས་པ་
ཆུང་བར་བདག་གིས་མཐོང་། །ད་ལྟ་ ཕྱོགས་འདིར་ཆོས་མིན་དཔུང་ཚོགས་
དག །ལེགས་བཤད་བསྟན་པའི་རུ་མཚོན་ ཁོ་བོས་འཛིན། །དེ་ཕྱིར་ཁོ་བོས་
ཕྱོགས་འདི་བཏང་བ་ན། །ཐུབ་པའི་གཅེས་མཛོད་སུ་ཡིས་འཛིན་པ་སྨོས། །དེ་
ཕྱིར་ཁྱེད་ཅག་ལྷག་བསམ་དགེ་མོད་ཀྱི། །བདག་གིས་ཁྱེད་ཀྱི་ཇི་ལྟར་བཞེད་
པའི་དོན། ཁས་བླང་བགྱི་བའི་དམ་བཅའ་རྡོ་མི་ཐོག །དོན་འདི་དགོངས་ནས་
རིང་ འོངས་ སྐྱེ་བོ་ ཀུན། །རྣམ་ དག་ དགོངས་ པ་ རྫོགས་ པའི་ བཤེས་ གཉེན་
མཆོག །ལྟ་སྤྱོད་བཟང་ལྡན་གཞན་ལ་གསོལ་བ་ཐོབ། །བདག་ལ་ཁྱེད་ཀྱིས་
བཟོད་པའི་བཀའ་དྲིན་མཛོད། །འདི་ཡི་གནས་ལུགས་དགེ་བཤེས་རྣམས་ལ་
གསལ། །ཕྱོགས་དུས་ཀུན་ཏུ་བཀྲ་ཤིས་འཕེལ་གྱུར་ཅིག །ཅེས་སྤོམ་འབོར་
སྒང་དུ་ཆོས་བར་ལ་འོང་བར་རིགས་སོ་ཞེས་བསྐུལ་བའི་ལན་དུ་བཙུན་པ་དགེ་
ལེགས་དཔལ་བཟང་པོས་སྨྲས་པའོ། །ཞེས་གསུངས་སོ། །
དེ་ནས་དུས་ནམ་ཞིག་ན་རྗེ་ཐམས་ཅད་མཁྱེན་པ་དྲན་ནས། ངའི་བླ་མ་
- 398 -



ལམ་རིམ་བླ་མ་བརྒྱུད་པའི་རྣམ་ཐར།
གང་ན་བཞུགས་ཡོད་སྙམ་དུ་སྐུ་ལུས་འདར་བ་དང་། བ་སྤུ་གཡོ་ཞིང་སྤྱན་ཆབ་
དང་བཅས་ནས། རྗེ་བཙུན་རྡོ་རྗེ་འཆང་། སེམས་ཅན་དམུ་རྒོད་ཀྱི་སྤྱོད་པ་ལ་
གཟིགས་ཤིག ཁྱེད་ཀྱི་བསྟན་པ་ཡང་མྱུར་དུ་སྡུད་པ་འདྲ། ཁོ་བོ་བླ་མ་ཁྱེད་ཀྱི་
དྲུང་དུ་ནམ་ཞིག་འོང་། ཞེས་གསོལ་བ་དྲག་ཏུ་བཏབ་པས། རྗེ་རིན་པོ་ཆེ་སྟག་
ཆེན་པོ་འཇིགས་སུ་རུང་བ་ཞིག་ལ་ཆིབས་ནས་རྣལ་འབྱོར་པའི་ཆ་ལུགས་སྐུ་
མདོག་དམར་པོ་སྤྱན་དང་ཤངས་ཆེ་བ། སྣུམ་ཞིང་བཀྲག་པ་ཕྱག་གཡས་རལ་
གྲི་ནམ་མཁའ་ལ་འཕྱར་ཞིང་། གཡོན་ཀ་པཱ་ལ་བདུད་རྩིས་གང་བ་ཐུགས་ཀར་
བཟུང་བ། གྲུབ་ཆེན་བརྒྱད་ཅུས་བསྐོར་བ་ཞིག་བྱོན་ནས། བུ་སྙིང་མི་དགའ་བ་
བྱ་མི་དགོས། ངས་ཁྱོད་བཞག་ནས་གང་དུ་ཡང་མི་འགྲོ །ང་དྲན་ན་ང་ཡི་ཡིག་
ཆ་འདི་རྣམས་ལྟོས། ང་དངོས་སུ་ཡོད་ཀྱང་འདི་ལས་སྨྲ་རྒྱུ་གཞན་མེད། སེམས་
ཅན་རྣམས་བསོད་ནམས་ཆུང་ངུར་སོང་ཉོན་མོངས་རགས། བསྟན་པའི་མཇུག་
སྡུད་པའི་འགོ་ཡང་བརྩམས་འདུག ཁྱོད་རང་ཡང་མཁའ་སྤྱོད་དུ་འོང་བའི་
འདུན་པ་ཐོངས་གསུངས། དེ་ནས་མི་རིང་བ་ན་ད་རང་འགྲོ་བའི་འདུན་པ་བྱས་
ན་ལེགས་པ་འདྲ་སྙམ་དུ་དགོངས་ནས་གསེར་གྱི་མཎྜལ་དང་བཅས་གསོལ་བ་
བཏབ་པས། རྗེ་རིན་པོ་ཆེ་སྔར་གྱི་ཇི་ལྟ་བ་བཞིན་དུ་སྤྲིན་དཀར་པོ་ཞིག་གི་ནང་
དུ་བྱོན་ནས། བུ་ད་ནི་མྱུར་དུ་འོང་བའི་གྲབས་གྱིས་བདག་གིས་བསུ་མཁན་
གཏོང་གསུངས། དེའི་ཚེ་རྗེ་རིན་པོ་ཆེ་ད་ལྟ་གང་དུ་བཞུགས་བདག་ཀྱང་དེར་
འོང་ལགས་ཞུས་པས། སྤྱིར་ངའི་སྤྲུལ་པ་དགའ་ལྡན་མཁའ་སྤྱོད། འཛམ་བུའི་
གླིང་སོགས་སུ་མང་། ད་ལྟ་རྒྱ་ནག་རི་བོ་རྩེ་ལྔར་དགེ་སློང་རྡོ་རྗེ་འཛིན་པ་སྟོང་
ཕྲག་བརྒྱད་བརྒྱ་རེ་ཙམ་ལ་སྔ་དྲོ་དབུ་མ་དང་ལམ་རིམ། ཕྱི་དྲོ་བདེ་བསང་
-399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
འཇིགས་གསུམ་གྱི་བསྐྱེད་རྫོགས་འཆད་ཀྱིན་ཡོད་ཁྱོད་རང་ཡང་དེར་འོང་བའི་
འདུན་པ་ཐོངས། རིང་པོར་མི་ཐོགས་པར་ཕྲད་པ་ཡིན་གསུངས། འོ་ན་གདུལ་
བྱ་གཞན་གྱིས་གསོལ་བ་བཏབ་ན་ཞིང་དེར་སྐྱེ་ཞིང་གསུང་གི་བདུད་རྩི་མྱོང་
ངམ་ཞུས་པས། ཁོ་བོ་དང་རྗེ་བཙུན་འཇམ་དབྱངས་དབྱེར་མེད་དུ་གསོལ་བ་
བཏབ་ན་རྗེས་སུ་འཛིན་ཅིང་ཞིང་དེར་སྐྱེ་ཡང་དེ་ལྟར་བྱེད་མཁན་མེད་པས་
ལན་གསུངས་པས། རྗེ་རིན་པོ་ཆེ་དང་རྗེ་བཙུན་གྱིས་རྗེས་སུ་འཛིན་པའི་རྒྱུ་ལ་
ཇི་ལྟར་དགོས་ཞུས་པས། རྒྱུ་ཐུན་མོང་མ་ཡིན་པ་ནི། ངེས་འབྱུང་དང་བྱང་ཆུབ་
ཀྱི་སེམས་དང་ལྟ་བ་རྣམ་པར་དག་པ་གསུམ་རྒྱུད་ལ་བསྐྱེད་ཅིང་བླ་མ་དང་རྗེ་
བཙུན་ འཇམ་ དཔལ་དབྱངས་ དབྱེར་མེད་ པ་ ལ་ རྩེ་གཅིག་ཏུ་མོས་ པ་ ཞིག་
དགོས་གསུངས། གཞན་ཇི་ལྟར་བསྒྲུབ་དགོས་ལགས་ཞུས་པས། ང་དང་རྗེ་
བཙུན་གྱི་སྐུ་གསུང་ཐུགས་རྟེན་བཞེངས། བླ་མ་དང་རྗེ་བཙུན་འཇམ་དཔལ་
དབྱངས་དབྱེར་མེད་འབྲལ་མི་རུང་དུ་གསོལ་བ་བཏབ། བསྟོད་པ་དང་། སྨོན་
ལམ་ ཚིག་ ཙམ་ མིན་ པར་ འདེབས། ལས་ འབྲས་ ལ་ ཡིད་ཆེས་ དང༌ སྟོབས་
བཞིའི་བཤགས་བསྡམ་ལ་འབད་པར་བྱས་ན་རྗེས་སུ་འཛིན་པར་ཐེ་ཚོམ་མེད་
གསུངས། དེའི་ཚེ། རྗེ་བཙུན་བླ་མ་བློ་བཟང་གྲགས་པའི་དཔལ། །མོས་གུས་
སྙིང་ནས་ཡིད་ཀྱིས་གསོལ་འདེབས་ན། །མགོན་ཁྱོད་གང་དུ་བཞུགས་པའི་
ཞིང་ཁམས་དེར། ། བདག་ཀྱང་མྱུར་དུ་འོང་བར་བྱིན་གྱིས་རློབས། །ཞེས་སྨོན་
ལམ་བཏབ་བོ། །དེ་ནས་སྐུ་ཚེ་འདིའི་དངོས་ཀྱི་གདུལ་བྱ་རྫོགས་ནས་རྗེ་རིན་
པོ་ ཆེའི་ ཞབས་དྲུང་དུ་འབྱོན་པར་དགོངས་པའི་ ཚེ་ མྱུར་མཛད་ཡེ་ཤེས་ཀྱི་
མགོན་པོ་བྱོན་ནས་བསྟན་པའི་བདག་པོ་ཁྱེད་མེད་ན་རྗེའི་བསྟན་པ་སུས་
- 400 -



ལམ་རིམ་བླ་མ་བརྒྱུད་པའི་རྣམ་ཐར། །
འཛིན་ཞེས་དང་། མགོན་པོ་ཞལ་བྱོན་ནས། རྗེ་དང་མགོན་པོ་ཀླུ་སྒྲུབ་ལ་ཁྱད་
མེད། ཁྱོད་མེད་ན་ཀླུ་སྒྲུབ་ནས་བརྒྱུད་པའི་རྗེ་བླ་མའི་ལྟ་བ་རྣམ་དག་སུས་
འཛིན། ཁ་ལྟ་མཁན་མང་སྟེ་ཞེས་ཞལ་ནམ་མཁའ་ལ་གཟིགས་སོ། །དེ་ནས་
དམ་ཅན་ཆོས་རྒྱལ་འཁོར་དང་བཅས་པ་བྱོན་ནས། བདག་ཅག་རྣམས་རྗེ་བླ་
མའི་བཀའ་སྡོད་ཐུན་མོང་མ་ཡིན་པར་གཤིན་རྗེའི་གཤེད་ཀྱིས་བཀའ་བསྒོས་
པ་ཡིན། རྗེ་བླ་མས་བདག་ཅག་རྣམས་ཉིད་བསུ་བ་ལ་བཏང་བ་ཡིན་ཟེར་བ་
དང༌། ལྷའི་བུ་མང་པོ་གདུགས་དང་རྒྱལ་མཚན་དང་བ་དན་ལ་སོགས་མཆོད་
རྫས་མང་པོ་ཁྱེར་ནས་བསུ་བ་སོགས་ཞིང་གཞན་དུ་འབྱོན་པའི་ལྟས་ངོ་མཚར་
བ་མང་དུ་བྱུང་ཞིང་། དགུང་ལོ་ང་བཞིར་ཕེབས་པ་ས་ཕོ་རྟའི་ལོ་ཧོར་ཟླ་གཉིས་
པའི་ཚེས་ཉེར་གཅིག་ལ་དགའ་ལྡན་ཁྲི་ཐོག་ཏུ་སྐུའི་བཀོད་པ་བསྡུས་ཏེ་བུ་ཕ་
ཁྱིམ་དུ་འགྲོ་བ་ལྟར་དགའ་བཞིན་སྤྲོ་བཞིན་དུ་དགའ་ལྡན་ཆོས་ཀྱི་ཕོ་བྲང་དུ་མི་
ཕམ་ འཇམ་ དཔལ་ སྙིང་ པོའི་ ཞབས་དྲུང་དུ་ ཕེབས་སོ། །དེ་ནས་ སྐུ་ གདུང་
ཞུགས་ལ་ཕུལ་བས་གདུང་རིང་བསྲེལ་མང་དུ་བྱོན་པ་རྣམས་དངུལ་དཀར་
ལས་གྲུབ་པའི་རྣམ་རྒྱལ་མཆོད་རྟེན་བཞེངས་ཏེ་དེའི་ནང་དུ་བཞུགས་ནས་
དགའ་ལྡན་རྣམ་པར་རྒྱལ་བའི་གླིང་དུ་འགྲོ་བའི་བསོད་ནམས་ཀྱི་ཞིང་དུ་
བཞུགས་སོ། ། མཁས་གྲུབ་བདག་ཉིད་ཆེན་པོ་འདིས་ཕྱི་རབས་ཀྱི་གདུལ་བྱ་
རྣམས་ཀྱི་དོན་དུ་བསྟན་བཅོས་མཛད་པ་ནི་རྗེ་བདག་ཉིད་ཆེན་པོའི་ངོ་མཚར་
རྨད་དུ་བྱུང་བའི་རྣམ་པར་ཐར་པ་དད་པའི་འཇུག་ངོགས། རྗེ་བདག་ཉིད་ཆེན་
མོའི་གསང་བའི་རྣམ་ཐར་རིན་པོ་ཆེའི་སྙེ་མ། རྗེ་བདག་ཉིད་ཆེན་པོའི་དགོངས་
པ་ལྟར་དྲི་མ་མེད་པའི་ རིགས་པའི་ལམ་སྲོལ་གསལ་བར་བྱེད་པའི་བསྟན་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
བཅོས་ཚད་མ་རྣམ་འགྲེལ་གྱི་ཊིཀ་ཆེན་རིགས་པའི་རྒྱ་མཚོ། ཤེས་རབ་ཀྱི་ཕ་
རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་
འགྲེལ་ པའི་རྣམ་བཤད་རྟོགས་དཀའི་སྣང་བ། སྟོང་ཐུན་སྐལ་བཟང་མིག་
འབྱེད། བྱང་བདག་པོ་ནང་སོ་རྣམ་རྒྱལ་གྲགས་པའི་དྲིས་ལན་རྒོལ་ངན་ཚར་
གཅོད། ཕྱིན་ཅི་ལོག་གི་གཏམ་གྱི་སྦྱོར་པ་ལ་ཞུགས་པའི་སྨྲ་བ་ངན་པ་རྣམ་པར་
འཐག་པའི་བསྟན་བཅོས་གནམ་ལྕགས་འཁོར་ལོ། ཚད་མ་སྡེ་བདུན་གྱི་རྒྱན་
ཡིད་ཀྱི་མུན་སེལ། མངོན་སུམ་ལེའུའི་ཊིཀྐ་རྗེའི་གསུང་བཞིན་བཀོད་པ། དམ་
བཅའ་བཅུ་པ། ཡིག་རིགས་དྲུག་ཅུ་རྩ་བཞིའི་རྣམ་གྲངས། སྡོམ་པ་གསུམ་གྱི་
རྣམ་པར་བཞག་པ་མདོར་མསྡུས་ཏེ་གཏན་ལ་དབབ་པའི་རབ་ཏུ་བྱེད་པ་ཐུབ་
བསྟན་རིན་པོ་ཆེའི་བྱི་དོར། བྱང་སེམས་དང་རིག་པ་འཛིན་པའི་ཕྱིར་བཅོས།
སྡོམ་པ་ཉི་ཤུ་པ། རྩ་ལྟུང་བཅུ་བཞི་པ། སྦོམ་པོ་བརྒྱད་པ་དང་བཅས་པའི་རྣམ་
བཤད་སྔགས་བྱང་སེམས་ཀྱི་བསླབ་བྱ་མདོར་བསྡུས། དཔལ་གསང་བ་འདུས་
པའི་མངོན་རྟོགས་ཀྱི་ལྷན་ཐབས། གསང་བ་འདུས་པའི་མདུན་བསྐྱེད་ཀྱི་ལྷན་
ཐབས། གསང་བ་འདུས་པའི་དཀྱིལ་ཆོག་གི་ལྷན་ཐབས། འདུས་པའི་རྡོ་རྗེ་
སེམས་དཔའ་མཉེས་པར་བྱེད་པའི་ཆོ་གའི་ངག་འདོན། གསང་བ་འདུས་པའི་
རྫོགས་རིམ་ཟིན་བྲིས། གསང་འདུས་འཇམ་དཔལ་རྡོ་རྗེ་ལྷ་བཅུ་དགུའི་སྒྲུབ་
ཐབས་ ཀྱི་ལྷན་ཐབས། དཔལ་རྡོ་ རྗེ་ འཇིགས་ བྱེད་ ཀྱི་བསྐྱེད་ རིམ་ཆེན་མོ།
འཇིགས་བྱེད་ཀྱི་བསྲུང་འཁོར། གཤིན་རྗེ་ཆོས་ཀྱི་རྒྱལ་པོའི་གཏོར་ཆོག་བར་
ཆད་ཀུན་སེལ། བཅོམ་ལྡན་འདས་འཁོར་ལོ་བདེ་མཆོག་ཡབ་ཡུམ་ལ་མངོན་
པར་ བསྟོད་ པའི་ རབ་ཏུ་ བྱེད་ པ། དཔལ་འཁོར་ལོ་བདེ་མཆོག་ ལུ་ ཧི་པའི་
- 402 -



ལམ་རིམ་བླ་མ་བརྒྱུད་པའི་རྣམ་ཐར། །
ལུགས་ ཀྱི་དཀྱིལ་འཁོར་གྱི་ཆོ་ག་བདེ་ཆེན་རོལ་མཚོ། དཔལ་ཀྱེ་རྡོ་ རྗེ་ ལྷ་
དགུའི་དཀྱིལ་འཁོར་གྱི་འཁོར་ལོ་སྒྲུབ་པའི་ཐབས་འཁྲུལ་པ་སྤོང་བ། ཀྱི་རྡོ་རྗེ་
ཟུར་ འདེབས་ཀྱི་ཆོ་ ག །ཀྱེ་རྡོ་ རྗེའི་མཆོད་ཕྲེང་ སྨོན་ལམ་ཤིས་བརྗོད་དང་
བཅས་ པ། དུས་ཀྱི་འཁོར་ལོའི་ཉེ་བར་མཁོ་བའི་ཟུར་འདེབས། དགེ་བའི་
བཤེས་གཉེན་བསོད་ནམས་རྒྱལ་མཚན་གྱི་དྲིས་ལན། ཐལ་ལྡོག་གི་དཀའ་
གནད་དྲིལ་ལན། དགེ་བའི་བཤེས་གཉེན་སངས་རྒྱས་རིན་ཆེན་གྱི་དྲི་བའི་
ལན། ལྟ་བའི་ཞལ་ཤེས་ཡིག་ཆུང་། ཟབ་མོ་རྡོ་ རྗེ་ཐེག་པའི་རྣལ་འབྱོར་ལ་
འཇུག་པའི་ལམ་བསྟན་པ། སྟོང་ཕྲག་བཅུ་གཉིས་པ་དྲི་མ་མེད་པའི་འོད་ཀྱི་
དཀའ་བའི་གནད་རྣམ་པར་འབྱེད་པའི་བརྗེད་བྱང་། འདོད་ཁམས་དབང་ཕྱུག་
མ་ལ་བསྟོད་པ། དཔལ་དུས་ཀྱི་འཁོར་ལོའི་འགྲེལ་ཆེན་དྲི་མ་མེད་པའི་འོད་ཀྱི་
རྒྱ་ཆེར་བཤད་པ་ལས་འཇིག་རྟེན་ཁམས་ལེའི་འགྲེལ་བཤད། འགྲེལ་ཆེན་དྲི་
མ་མེད་འོད་ཀྱི་ནང་ལེའི་འགྲེལ་བཤད། འགྲེལ་ཆེན་དྲི་མ་མེད་འོད་ཀྱི་དབང་
ལེའི་འགྲེལ་བཤད། དཔལ་དུས་ཀྱི་འཁོར་ལོའི་འགྲེལ་ཆེན་དྲི་མེད་འོད་ཀྱི་རྒྱ་
ཆེར་བཤད་ པ་ལས་སྒྲུབ་ལེའི་འགྲེལ་བཤད། གསན་ཡིག །གསུང་ཐོར་བུ།
དཀྱིལ་འཁོར་གཅིག་ཐུན་བཞིར་བྱེད་ཚུལ་དང་དཀྱིལ་འཁོར་ཐ་དད་པ་ཐུན་
བཞིར་སྒོམ་ཚུལ་གྱི་རྣམ་གཞག་བཅོམ་ལྡན་འདས་དུས་ཀྱི་འཁོར་ལོའི་ སྐུ་
གསུང་ཐུགས་ཡོངས་སུ་རྫོགས་པའི་དཀྱིལ་འཁོར་གྱི་འཁོར་ལོ་བསྒྲུབ་པའི་
ཐབས་ པདྨ་དཀར་པོའི་ ཞལ་ ལུང་། བཅོམ་ལྡན་འདས་དུས་ཀྱི་འཁོར་ལོའི་
དཀྱིལ་འཁོར་གྱི་ལྷ་ཚོགས་ལ་མཆོད་པའི་ཆོ་ག་ཀུན་ཏུ་བཟང་པོའི་མཆོད་སྤྲིན།
དཔལ་དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་ཐེག་གདབ་
403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཚུལ། དཔལ་དུས་ཀྱི་འཁོར་ལོའི་དཀྱིལ་ འཁོར་ གྱི་ ཆོ་ག་ དགོངས་ པ་ རབ་
གསལ། དུས་འཁོར་གྱི་དབང་བསྐུར་ཚུལ་རྗེའི་གསུང་རྒྱུན་བཞིན་བཀོད་པ།
དུས་འཁོར་གྱི་དྲི་ལན། ས་ལམ་གྱི་རྣམ་གཞག་མཁས་པའི་ཡིད་འཕྲོག །རྒྱུད་
ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་རིམ་གྱི་རྣམ་བཤད་དངོས་གྲུབ་
རྒྱ་མཚོ། སྦྱོར་བ་ཡན་ལག་དྲུག་གི་རྩ་ཚིག་དང་བཅས་པའི་ཟིན་བྲིས། སྦྱོར་བ་
ཡན་ལག་དྲུག་གི་ཁྲིད་ཡི ག་གི་སྔོན་འགྲོའི་སྐོར། རྗེ་བཙུན་མར་པའི་སྙན་
བརྒྱུད་དཔལ་གསང་བ་འདུས་པའི་ཁྱད་ཆོས་བསྲེ་འཕོ་སྐོར་གསུམ་དང་ཕྱག་
རྒྱ་བསྟེན་ཚུལ་རྩ་ཐིག་རླུང་གསུམ་གྱི་གེགས་སེལ་བོགས་འདོན་སོགས་ཞལ་
ཤེས་ཀྱི་གདམས་པ་རྗེ་བཙུན་ཙོང་ཁ་པ་ཆེན་པོའི་ཞལ་ལས་བྱུང་བ་ཐུན་མོང་མ་
ཡིན་པ་ཤིན་ཏུ་གསང་བ། དཔལ་གསང་བ་འདུས་པའི་སྒྲུབ་ཐབས་ཀྱི་ཆོ་གའི་
ངག་འདོན་ལྷན་ཐབས། དཔལ་གསང་བ་འདུས་པའི་ཞི་རྒྱས་ཀྱི་སྦྱིན་སྲེག །
གསང་འདུས་འཇམ་རྡོར་གྱི་ལྷན་ཐབས། བདེ་མཆོག་དྲིལ་བུ་ལུས་དཀྱིལ་གྱི་
དབང་དུ་བྱས་པའི་བསྐྱེད་རིམ་གྱི་དཀའ་གནད་འགའ་ཞིག །རྡོ་རྗེ་འཇིགས་
བྱེད་ལྷ་བཅུ་གསུམ་མའི་བསྐྱེད་རིམ་རྣམ་པར་བཤད་པ། གཤིན་རྗེ་གཤེད་ཀྱི་
འཁྲུལ་འཁོར་གྱི་ཆོ་གའི་རྣམ་པར་བཤད་པ་ཁམས་གསུམ་ལས་རྣམ་པར་རྒྱལ་
བའི་ཉི་འོད། འཁྲུལ་འཁོར་རྣམ་བཤད་ཆེན་པོའི་ཞལ་ཤེས་ཡིག་ཆུང་དང་ཡང་
ཆུང་། བཅོམ་ལྡན་འདས་དཔལ་ཀྱི་རྡོ་རྗེའི་སྒྲུབ་ཐབས་འཁྲུལ་པ་སྤོང་བ། ཀྱི་
རྡོ་རྗེའི་ལྷ་དགུའི་དཀྱིལ་འཁོར་གྱི་ཆོ་ག་བདེ་བ་ཆེན་པོའི་འཇུག་ངོགས། ཀྱེ་རྡོ་
རྗེའི་དཀྱིལ་འཁོར་གྱི་འཁོར་ལོ་མཆོད་པའི་ཆོ་ག །མན་ངག་ཡིད་བཞིན་ནོར་
བུ། མྱུར་མཛད་ཡེ་ཤེས་ཀྱི་མགོན་པོ་འཁོར་དང་བཅས་པ་སྒྲུབ་ཅིང་གཏོར་མ་
- 404 -



ལམ་རིམ་བླ་མ་བརྒྱུད་པའི་རྣམ་ཐར། །
འབུལ་བ་རྒྱུན་གྱི་རྣལ་འབྱོར་ཉམས་སུ་ལེན་ཚུལ། སྦས་པའི་གདམས་ངག་
བེའུ་བུམ་ནག་པོའི་མན་ངག །ཡེ་ཤེས་མགོན་པོ་ཕྱག་དྲུག་པའི་ཆོས་སྐོར་ལས་
ཡིག་ཆུང་དམར་ནག་གཉིས་ཀྱི་མན་ངག་ཟབ་པ་ཞུས་ཐིག་མ། རྒྱུད་སྡེ་སྤྱིའི་
རྣམ་པར་བཞག་པ་རྒྱས་པར་བཤད་པ། དཔལ་བརྟག་པ་གཉིས་པའི་རྣམ་པར་
བཤད་པ་རྡོ་རྗེ་མཁའ་འགྲོ་མ་རྣམས་ཀྱི་གསང་བའི་མཛོད། ལྟ་བའི་མཐའ་
དཔྱོད། ཐུན་དྲུག་གི་རྣལ་འབྱོར། དཔལ་ཀྱེ་རྡོ་རྗེའི་བསྐྱེད་རིམ་མངོན་རྟོགས་
ཀྱི་དྲི་ལན། རྗེ་རིན་པོ་ཆེའི་ཐུགས་ཀྱི་བཅུད་ཕྱུང་བའི་མན་ངག་གསང་ཆེན་
རྒྱུད་སྡེ་རྒྱ་མཚོའི་སྙིང་པོའི་བསྡུས་པ་སྙན་བརྒྱུད་ཟབ་མོ་ཡིག་ཆུང་ཉེར་གཅིག་
ཏུ་གྲགས་པ་རྣམས་མཛད་དོ། །བདག་ཉིད་ཆེན་པོ་འདི་ལ་རྒྱུད་འཛིན་གྱི་སློབ་
མ་ནུབ་ཛ་ལནྡྷ་ར་ནས་ཤར་ཕྱོགས་རྒྱ་མཚོ་ཆེན་པོ་ལ་ཐུག་གི་བར་དུ་ཁྱབ་པར་
བཞུགས་པས་མཐའ་དག་བགྲང་བར་སུ་ཡིས་ནུས། གངས་རིའི་ཁྲོད་འདིར་
བསྟན་འཛིན་དམ་པ་ཡོངས་སུ་གྲགས་པའང་ཆེས་མང་ལ་རྗེའི་སྙན་བརྒྱུད་ཀྱི་
མན་ངག་ཡོངས་སུ་རྫོགས་པར་འཛིན་པའི་ཐུགས་སྲས་མཆོག་ནི་གཅུང་བ་སོ་
བ་རྗེ་ཆོས་ཀྱི་རྒྱལ་མཚན་ཏེ། དེའི་རྣམ་ཐར་ནི་ད་ལྟ་ཉིད་དུ་འཆད་པར་འགྱུར་
རོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
མཁས་གྲུབ་ཐམས་ཅད་མཁྱེན་པ་ལ་གསོལ་བ་འདེབས་ཤིང་བདག་ཉིད་ཆེན་
པོ་འདིའི་རྣམ་ཐར་ལྟར་རྗེ་བླ་མ་ལ་མི་ཕྱེད་པའི་དད་པ་བརྟན་པོ་ཐོབ་པ་དང་
ཡང་དག་པའི་ལམ་ལ་དྲི་མ་མེད་པའི་རིགས་པའི་ལམ་ནས་དྲངས་པའི་ངེས་
ཤེས་བརྟན་པོ་རྙེད་ནས་མདོ་སྔགས་ཀྱི་ལམ་ཆ་ཚང་ལ་བག་ཆགས་ཅི་ཐེབས་
བྱའོ།། །། །
- 405 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
སྙན་བརྒྱུད་གདམས་པའི་མཛོད་འཛིན་བ་སོ་ཆོས་ཀྱི་རྒྱལ་མཚན་གྱི་
རྣམ་ཐར་བཞུགས་སོ། །
རབ་འབྱམས་ཆོས་ཀྱི་དགོངས་དོན་ འབྱེད་ པ་ལ། །མཁས་མང་དབུས་
ན་རྒྱལ་མཚན་ཏོག་ལྟར་མཛེས། །དཔལ་ལྡན་ཀླུ་སྒྲུབ་གཉིས་པ་ཆོས་ཀྱི་རྗེ། །
བཟང་པོའི་མཚན་ཅན་ཞབས་ལ་གསོལ་བ་འདེབས། །ཞེས་བསྔགས་པ། སྙན་
བརྒྱུད་གདམས་པའི་མཛོད་འཛིན་བ་སོ་ཆོས་ཀྱི་རྒྱལ་མཚན་ནི་ལ་སྟོད་བྱང་གི་
སའི་ཆ་ལྡོག་གཞུང་དུ་ཡབ་བྱང་པའི་དཔོན་རིགས་བཀྲ་ཤིས་དཔལ་བཟང་
དང་། ཡུམ་བུ་འདྲེན་རྒྱལ་མོ་གཉིས་ཀྱི་སྲས་སུ་ཆུ་ཕོ་རྟའི་ལོ་སྐུ་འཁྲུངས་སྐུ་
གཞོན་ནུ་ནས་ཁྱིམ་གྱི་འདུ་འཛི་ལ་མ་ཆགས་པར་རྒྱལ་བའི་བསྟན་པ་རིན་པོ་
ཆེའི་སྒོར་ཞུགས། རབ་ཏུ་བྱུང་ནས་རྗེ་རིན་པོ་ཆེ་ཡབ་སྲས་རྣམས་ཀྱི་ཞབས་ལ་
གཏུགས་ནས་དམ་པའི་ཆོས་མང་དུ་གསན་ཞིང་ཁྱད་པར་མཁས་གྲུབ་རིན་པོ་
ཆེ་ཡོངས་འཛིན་དུ་བསྟེན་ནས་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་
རྒྱལ་བའི་བཀའ་དགོངས་འགྲེལ་དང་བཅས་པ་སྦྱངས་པས་མཁས་པའི་ཕུལ་
དུ་ཕྱིན་པར་གྱུར། དེ་ནས་མང་དུ་ཐོས་པའི་དོན་གཞུང་ལུགས་གདམས་པར་
ཤར་བའི་མན་ངག་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་
ལ་བསྒྲུབ་པ་སྙིང་པོར་བྱ་བར་བཞེད་དེ། མཁས་གྲུབ་ཐམས་ཅད་མཁྱེན་པ་ལ་
བྱང་ཆུབ་ལམ་གྱི་རིམ་པའི་ཁྲིད་དང་གསང་བདེ་འཇིགས་གསུམ་སོགས་བླ་
མེད་ ཀྱི་དབང་དང་ རིམ་གཉིས་ཀྱི་ཁྲིད་རྣམས་ལེགས་པར་གསན། དེ་ནས་
- 406 -



ལམ་རིམ་བླ་མ་བརྒྱུད་པའི་རྣམ་ཐར། །
རྒྱལ་བ་སྲས་བཅས་ཐམས་ཅད་ཀྱི་ཐུགས་རྗེ་དང་ནུས་པ་ཐུགས་རྒྱུད་ལ་ཞུགས་
ཤིང་ རྗེ་བཙུན་འཇམ་དཔལ་དབྱངས་ཀྱིས་ལུང་བསྟན་ཏེ། གྲུབ་ཆེན་འཇམ་
དཔལ་རྒྱ་མཚོ་ལ་བྱང་ཆུབ་ལམ་གྱི་རིམ་པའི་ཁྲིད་སྙན་བརྒྱུད་ཀྱི་མན་ངག་
ཞལ་ཤེས་དང་བཅས་པ། གསང་བདེ་འཇིགས་གསུམ་གྱི་ཁྲིད་མན་ངག་ཞལ་
ཤེས་དང་བཅས་པ། ཟབ་ལམ་གཅོད་ཀྱི་ཁྲིད་མན་ངག་ཞལ་ཤེས་དང་བཅས་
པ། ལྷག་ པར་ རྗེ་ཐམས་ཅད་མཁྱེན་པ་ལ་མགོན་པོ་འཇམ་དཔལ་དབྱངས་
ཀྱིས་གནང་བའི་སྙན་བརྒྱུད་ཀྱི་མན་ངག་ལམ་གྱི་ལུས་ཡོངས་སུ་རྫོགས་པའི་
ཟབ་ལམ་བླ་མ་ལྷའི་རྣལ་འབྱོར་གྱི་སྒོ་ནས་སྙིགས་དུས་ཀྱི་ཚེ་ཐུང་གཅིག་ལ་
ཟུང་འཇུག་བསྒྲུབ་པའི་ཐབས་བླ་ན་མེད་པ་གསང་བ་ལས་ཀྱང་ཆེས་གསང་བ་
རྣམས་ཡོངས་སུ་རྫོགས་པར་གསན་ཞིང་། གྲུབ་ཆེན་འཇམ་དཔལ་རྒྱ་མཚོ་བ་
ལ་རྗེ་བཙུན་འཇམ་དཔལ་དབྱངས་ཀྱིས་ལུང་བསྟན་བྱུང་བ་ལྟར་དགའ་ལྡན་
སྙན་བརྒྱུད་ཀྱི་མན་ངག་ཡོངས་སུ་རྫོགས་པ་གནང་བའི་མཐར་སྤྲུལ་པའི་
གླེགས་བམ་ཆེན་མོ་ཡང་གནང་སྟེ་རེ་ཤིག་ཆིག་བརྒྱུད་དུ་བཀའ་རྒྱས་བཏབ་
བོ། །དེ་ནས་ཆོས་རྗེ་འདི་ཉིད་ ཀྱིས་གསང་ཕུའི་འཆད་ཉན་ཐོག་ཤས་ཤིག་
མཛད། དེ་རྗེས་མ་འོངས་པའི་འབྱུང་འགྱུར་ལ་དགོངས་ཏེ་གཙང་གི་ལྷན་དུ་
ཕེབས་ཏེ་བ་སོ་ལྷུན་གྲུབ་བདེ་ཆེན་བཟུང་ནས་གཙོ་བོར་བསྒྲུབ་པ་ལ་རྩེ་གཅིག་
ཏུ་བཞུགས་ཤིང་སྐལ་བ་དང་ལྡན་པ་གཞན་དག་ལའང་ཆོས་ཀྱི་བདུད་རྩི་སྩལ་
བས་ སྙན་པའི་གྲགས་པ་ཆེས་ཆེར་རྒྱས་ཏེ་བ་སོ་ཆོས་རྗེར་གྲགས། དེ་ནས་
དབེན་གནས་གཞན་དུ་མར་ཡང་བསྒྲུབ་པ་སྙིང་པོར་མཛད་ཅིང་སྐལ་ལྡན་མང་
པོ་ལ་དམ་པའི་ཆོས་ཀྱི་དཀའ་དྲིན་སྩལ་ཏེ་ཤབས་སྟོད་སེང་གེ་རྩེ་དང་ཉེ་བའི་
407-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སའི་ཆར་རི་བོ་བདེ་ཆེན་ཞེས་པའི་དབེན་གནས་ཤིག་བཏབ་སྟེ་གནས་དེར་
ཐུགས་དམ་གཙོ་བོར་མཛད་ཅིང་ཕྱོགས་དེའི་སྐྱེ་འགྲོ་མང་པོ་ལ་རང་རང་གི་
སྐལ་བ་དང་འཚམ་པའི་ཆོས་ཀྱི་བདུད་རྩི་སྩལ། དེ་ནས་ངེས་འབྱུང་སྐྱོ་ཤས་
དྲག་པོས་རྒྱུད་བསྐུལ་ནས་ད་ལྟ་དལ་བའི་རྟེན་བཟང་པོ་ཐོབ་སངས་རྒྱས་
དངོས་སུ་བྱོན་ཡང་དེ་ཕན་ཆད་དུ་གསུང་དུ་མེད་ཅིང་སངས་རྒྱས་ཀྱི་ཞིང་གང་
དུ་བཙལ་ཡང་རྙེད་པར་དཀའ་བ་རྗེ་བླ་མའི་སྙན་བརྒྱུད་མདོ་སྔགས་ཀྱི་མན་
ངག་ཟབ་མོ་འདི་འདྲ་དང་ལན་ཅིག་མཇལ་བའི་སྐབས་འདིར་དོན་མེད་པའི་ཚེ་
འདིའི་བྱ་བ་མཐའ་དག་སྤངས་ཏེ་སུས་ཀྱང་མཐོང་ཚོར་མེད་པ། ཁ་ཆེའི་ཡུལ་
གྱི་ཡན་ལག་སེན་མོ་དོའམ། ལྷོ་ཕྱོགས་དཔལ་གྱི་རི་ལྟ་བུ་དབེན་པའི་གནས་
ཁྱད་པར་ཅན་ཞིག་ཏུ་ཕྱིན་ལ་བསྒྲུབ་པ་མཐར་ཕྱིན་པ་དཔལ་ཤ་ཝ་རི་དང་
མཚུངས་པ་ཞིག་བྱེད་སྙམ་པའི་འདུན་པ་ཤུགས་དྲག་པོ་འཁྲུངས་ཏེ། དེ་ལྟར་
བྱེད་པར་བརྩམས་པ་ན་མནལ་ལམ་དུ་རྗེ་རིན་པོ་ཆེ་བྱོན་ནས་དགའ་ལྡན་གྱི་
ཁྲི་ལ་འབྱོན་དགོས་པར་བསྐུལ་བ་དང༌། རྡོ་རྗེ་རྣལ་འབྱོར་མས་དགའ་ལྡན་གྱི་
ཁྲི་ཐོག་ཏུ་བཞུགས་རིང་རྗེའི་སྙན་བརྒྱུད་ཀྱི་མན་ངག་འཛིན་པའི་སྐྱེས་བུ་འབྱུང་
བར་ལུང་བསྟན་བྱུང་། དེའི་ཚེ་ཆོས་རྗེ་བློ་གྲོས་ཆོས་སྐྱོང་དགའ་ལྡན་གྱི་གདན་
སར་བཞུགས་པ་ལས་ཀུན་སྤངས་མཛད་བཞེད་དེ་གདན་སའི་འོས་བཙལ་བ་
ན། དེའི་ཚེ་བཀྲ་ཤིས་ལྷུན་པོར་ཐམས་ཅད་མཁྱེན་པ་དགེ་འདུན་གྲུབ་དཔལ་
བཟང་པོ་འཕྲིན་ལས་དབྱར་མཚོ་ལྟར་རྒྱས་པར་བཞུགས་པས་ཁྲི་རིན་པོ་ཆེས་
གཙོས་དགའ་ལྡན་པའི་བླ་ཆེན་ཕལ་མོ་ཆེས་རྗེ་དགེ་འདུན་གྲུབ་ལ་རྒྱལ་བ་
གཉིས་པའི་རྒྱལ་ཚབ་དུ་འབྱོན་དགོས་པར་གསོལ་བ་བཏབ་པས་ རྗེ་དགེ་
- 408 -



ལམ་རིམ་བླ་མ་བརྒྱུད་པའི་རྣམ་ཐར།
འདུན་གྲུབ་ཀྱིས་ཁོ་བོ་དགྲ་ཡུལ་དུ་དགྲ་མཁར་བརྩིག་དགོས་པ་ཡོད་པས་འདི་
ཁ་ རང་ དུ་ རྗེའི་བསྟན་པ་འཛིན་པ་ཡིན། ད་ལམ་མཁས་གྲུབ་རིན་པོ་ཆེའི་
གཅུང་པོ་བ་སོ་ཆོས་རྗེ་འདི་ལུང་རྟོགས་ཀྱི་ཡོན་ཏན་གང་ས་ནས་གཞན་དང་མི་
འདྲ་བས་དགའ་ལྡན་གྱི་ཁྲི་ལ་འདི་གདན་དྲངས་ན་ལེགས་ཞེས་ལུང་བསྟན།
ཐམས་ཅད་མཁྱེན་པ་དགེ་འདུན་གྲུབ་ཀྱིས་ཇི་ལྟར་ལུང་བསྟན་པ་ལྟར་ཆོས་རྗེ་
བློ་གྲོས་ཆོས་སྐྱོང་སོགས་ཚང་མས་ཆོས་རྗེ་འདི་པ་ཤབས་སྟོད་ནས་གདན་
དྲངས་ཏེ། བཀྲ་ཤིས་ལྷུན་པོར་ཕེབས། ཐམས་ཅད་མཁྱེན་པ་དགེ་འདུན་གྲུབ་
དང་མཇལ་རྗེ་དགེ་འདུན་གྲུབ་ཀྱི་ཞལ་ནས་ད་ལམ་ཉིད་རྗེ་བཙུན་ཙོང་ཁ་པ་
ཆེན་པོའི་གདན་སར་ཕེབས་པ་ལ་ངེད་ནས་ཕྱག་བགྱིད་པས་ཕྱག་ལན་མ་
མཛད་ཅིག་ཅེས་བསྒོ་ནས་རྗེ་ཐམས་ཅད་མཁྱེན་པ་དགེ་འདུན་གྲུབ་འཁོར་དང་
བཅས་པས་ཕྱག་མཛད། དེ་ནས་རིམ་གྱིས་ཕེབས་ཏེ་རབ་བྱུང་བདུན་པའི་ཆུ་མོ་
ལུག་གི་ལོར་དགའ་ལྡན་རྣམ་པར་རྒྱལ་བའི་གླིང་དུ་ཕེབས་ནས་རྒྱལ་བ་གཉིས་
པའི་རྒྱལ་ཚབ་ཏུ་མངའ་གསོལ། དེ་ནས་འཇམ་མགོན་བླ་མའི་ཆོས་ཀྱི་རྒྱལ་
སྲིད་བཟུང་སྟེ་སྐལ་བ་དང་ལྡན་པ་བགྲང་བ་ལས་འདས་པ་རབ་བྱུང་བསྙེན་
རྫོགས་དབང་ལུང་མན་ངག་མཐའ་ཡས་པ་སྩལ་ཞིང་། ལྷག་པར་དུས་གསུམ་
གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ་ཤིང་རྟ་ཆེན་པོ་
གཉིས་ཀྱི་ལམ་སྲོལ་འཇམ་མགོན་བླ་མའི་ཐུགས་ཀྱི་བཅུད་ཕྱུང་བའི་མན་ངག་
བྱང་ཆུབ་ལམ་གྱི་རིམ་པའི་ཆོས་ཀྱི་འཁོར་ལོ་རྒྱ་ཆེར་བསྐོར་བས་པཎ་ཆེན་
ཆོས་ཀྱི་རྒྱལ་པོ་ཞེས་རྒྱ་མཚོའི་གོས་ཅན་མ་ལུས་སྙན་པའི་གྲགས་པས་ཁྱབ་
པར་གྱུར་ཏོ། །བ་སོ་ཆོས་རྗེ་འདི་ནི་ལུང་རྟོགས་ཀྱི་ཡོན་ཏན་བསམ་གྱིས་མི་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ཁྱབ་པ་བརྙེས་ཤིང་ལྷག་པར་རྗེ་རིན་པོ་ཆེའི་སྙན་བརྒྱུད་བྱིན་རླབས་ཀྱི་བཀའ་
བབ་ གཞན་ ལས་ ཆེ་ བ་ ཞིག་ སྟེ། གནས་ རྙིང་ ཞབས་ དྲུང༌ ཀུན་ དགའ་ བདེ་
ལེགས་པའི་ཞལ་ནས། ཁོ་བོ་ལ་གནས་རྙིང་པའི་རིགས་སུ་སྐྱེས་སྙམ་པའི་ང་
རྒྱལ་མེད་ཀྱི་བ་སོ་ཆོས་རྗེའི་སློབ་མ་ཡིན་སྙམ་པའི་ང་རྒྱལ་ཡོད་གསུངས་ཏེ་
གསུང་འདི་ལ་དཔྱད་ན་བ་སོ་ཆོས་རྗེ་འདི་ཉིད་མཐོང་ཐོས་དྲན་རེག་ཐམས་
ཅད་རྗེས་སུ་འཛིན་ནུས་པ་བྱིན་རླབས་ཀྱི་གཏེར་ཆེན་པོ་ཞིག་ཡིན་པར་ངེས་
སོ། །ཕྱག་ རྗེས་སུ་དགའ་ལྡན་གྱི་གཙུག་ལག་ཁང་ཆེན་མོར་དྲི་གཙང་ཁང་
གཏོད་དེ་རྒྱལ་བ་སེང་གེའི་ང་རོའི་སྐུ་རིན་པོ་ཆེ་ལས་གྲུབ་པ་ངོ་མཚར་རྨད་དུ་
བྱུང་བ་དང་། གདན་ས་པ་གོང་མ་རྣམས་ཀྱི་སྐུ་འདྲ་ཡང་བཞེངས་ཏེ་བཞུགས་
སུ་གསོལ་བ་སོགས་ཆོས་ཟང་ཟིང་གཉིས་ཀའི་སྒོ་ནས་དགའ་ལྡན་རྣམ་པར་
རྒྱལ་བའི་གླིང་དར་རྒྱས་སུ་མཛད། ཁྱད་པར་རྗེ་བཙུན་འཇམ་དཔལ་དབྱངས་
ཀྱིས་ལུང་བསྟན་པ་ལྟར་རིན་པོ་ཆེ་ལྟ་བུའི་གདུལ་བྱ་གསུམ་ལ་སྙན་བརྒྱུད་ཀྱི་
མན་ངག་ལྐོག་ཆོས་སུ་མཛད་པས་ཟུང་འཇུག་གྲུབ་པའི་སློབ་མ་མཆེད་གསུམ་
བྱུང་སྟེ། གྲུབ་ཆེན་ཆོས་རྡོ་རྗེ། སྟོད་ལུང་པ་དཔལ་ལྡན་རྡོ་རྗེ། ཁམ་པ་རྡོ་རྗེ་
དཔལ་བ་གསུམ་མོ། །འདི་གསུམ་ནི་འཇམ་མགོན་བླ་མའི་བསྟན་པ་འདི་ལ་
ཚེ་གཅིག་ལུས་གཅིག་ལ་འཇའ་ལུས་གྲུབ་པའི་སློབ་མ་རྡོ་རྗེ་མཆེད་གསུམ་དུ་
གྲགས་ པ་ སྟེ། འཇམ་མགོན་བླ་མའི་ རྗེས་སུ་སློབ་པར་འདོད་ པ་རྣམས་ལ་
གདུལ་བྱ་རང་ངོས་ནས་ཉམས་ལེན་བྱུང་ཕྱིན་བསྟན་པ་འདི་ལ་འདི་ལྟ་བུའི་
མཆོག་འགྲུབ་པའི་ཐབས་ཡོད་དོ་ཞེས་ཡིད་ཆེས་པའི་གནས་སུ་གྱུར་པ་ཡིན་
པས་རྗེའི་རྗེས་འཇུག་རྣམས་ཀྱིས་ཚུལ་འདི་ངེས་པར་གོ་དགོས་པ་ཡོད་དོ། །
- 410 -



1:|: ལམ་རིམ་བླ་མ་བརྒྱུད་པའི་རྣམ་ཐར། །
ཟུང་འཇུག་གྲུབ་པའི་རྡོ་རྗེ་མཆེད་གསུམ་པོ་དེ་ལས་ཁམ་པ་རྡོ་རྗེ་དཔལ་བ་ནི་
ཐོག་མར་པཎ་ཆེན་ཆོས་ཀྱི་རྒྱལ་པོ་ལ་སྙན་བརྒྱུད་གྱི་མན་ངག་གསན་དུས་དང་
དགེ་འཕེལ་དུ་བཞུགས་པའི་སྐབས་དང་རྗེས་སུ་ཁོང་རང་རྡོ་རྗེ་གསུམ་པོ་དེ་
ཞལ་འཛོམ་པའི་སྐབས་འདྲ་ལས་སྐྱེ་བོ་ཐ་མལ་པ་གཞན་སུས་ཀྱང་མཐོང་ཚོར་
གང་ཡང་མེད་པར་གྲུབ་པའི་གནས་མཆོག་གཞན་ཞིག་ཏུ་དཔའ་བོ་མཁའ་
འགྲོའི་དབུས་སུ་བཞུགས་པའམ་དག་པའི་ཞིང་གཞན་ཞིག་ཏུ་བྱོན་པ་ཇི་འདྲ་
ཞིག་ཡིན་ཡང་ལྗོངས་འདིར་ཆོས་ཀྱི་བཀའ་དྲིན་ཐོབ་པ་མངོན་ཆེ་བ་མ་བྱུང་
ངོ༌། །སྟོད་ལུང་པ་དཔལ་ལྡན་རྡོ་རྗེས་སྐལ་བ་དང་ལྡན་པ་རེ་གཉིས་ལ་མན་
ངག་གི་བདུད་རྩི་སྩལ་ཏེ་རྒྱལ་བ་དགེ་འདུན་རྒྱ་མཚོས་ཀྱང་ཟུང་འཇུག་གྲུབ་
པའི་དཔའ་བོ་འདི་ལ་ཆོས་ཀྱི་བཀའ་དྲིན་ཐོབ་བོ། །གཞན་ཡང་ཞལ་མཇལ་
ཞིང་གསུང་ཐོས་པ་ཁ་ཡར་བྱུང་སྣང་ངོ༌། །
གྲུབ་ཆེན་ཆོས་རྡོ་རྗེ་ནི་རྗེ་བཙུན་འཇམ་དཔལ་དབྱངས་དང་རྡོ་རྗེ་རྣལ་
འབྱོར་མས་ལུང་བསྟན་པ་ལྟར་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་
སྤྲུལ་པའི་གླེགས་བམ་དང་ བཅས་ པའི་བདག་པོར་ བཞུགས་ཏེ། གྲུབ་ཆེན་
འདིའི་ངོ་མཚར་རྨད་དུ་བྱུང་བའི་རྣམ་པར་ཐར་པ་ནི་ད་ལྟ་ཉིད་དུ་འཆད་པར་
འགྱུར་རོ། །དེ་ནས་པཎ་ཆེན་ཆོས་ཀྱི་རྒྱལ་མཚན་གྱིས་སྐུ་ཚེ་འདིའི་མཛད་པ་
ཕལ་ཆེར་རྫོགས་པ་ན་རླུང་ལྟས་ལོག་པ་གཟིགས་ནས་ཆོས་རྗེ་བློ་གྲོས་བརྟན་
པ་གདན་སར་བཞུགས་སུ་གསོལ་ནས་ཀུན་སྤངས་མཛད་དེ་ཐུགས་དམ་ལ་རྩེ་
གཅིག་ཏུ་བཞུགས་པ་ལས་དགུང་ལོ་དོན་གཉིས་སུ་ཕེབས་པ་ཆུ་མོ་སྦྲུལ་གྱི་
ལོའི་མཇུག་ལ་ཞིང་གཤེགས་ཏེ་དགའ་ལྡན་ཆོས་ཀྱི་ཕོ་བྲང་དུ་མི་ཕམ་འཇམ་
- 41-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དཔལ་སྙིང་པོའི་ཞབས་དྲུང་དུ་ཕེབས་སོ། །རྗེ་བ་སོ་བ་འདིས་ཕྱི་རབས་ཀྱི་
གདུལ་བྱ་རྣམས་ཀྱི་དོན་དུ་དུས་འཁོར་གྱི་བསྐྱེད་རྫོགས་ཀྱི་ཁྲིད། དབུ་མའི་ལྟ་
ཁྲིད་ཆེན་མོ། རྡོ་ རྗེ་ འཇིགས་ བྱེད་ ཀྱི་ བསྐྱེད་རྫོགས་ ཀྱི་ ཁྲིད། སྙིང་ པོ་ དོན་
གསུམ་གྱི་ཁྲིད་སོགས་མཛད། རྗེ་འདིས་བསྟན་པ་ལ་བྱ་བ་རྒྱ་ཆེན་པོ་མཛད་
པས་སློབ་མ་བསྟན་འཛིན་དམ་པ་བགྲང་བ་ལས་འདས་པ་བྱོན་ཞིང་རྒྱུད་
འཛིན་གྱི་གཙོ་བོ་ནི་ཟུང་འཇུག་གྲུབ་པའི་དཔའ་བོ་གྲུབ་ཆེན་ཆོས་རྡོ་རྗེའོ། །
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
སྙན་བརྒྱུད་གདམས་པའི་མཛོད་འཛིན་བ་སོ་ཆོས་ཀྱི་རྒྱལ་མཚན་ལ་གསོལ་བ་
འདེབས་ཤིང་རྗེ་འདིའི་རྣམ་ཐར་ལྟར་ལྟ་གྲུབ་གཙང་ཞིང་རྣམ་ཐར་གཙང་མ་
རྒྱལ་བ་དགྱེས་པའི་ལམ་བཟང་པོ་ལ་བསྒྲུབ་པ་སྙིང་པོར་བྱ་བ་དང་དམ་ཉམས་
དང་འཆལ་བ་དང་འདྲེས་ཁྱེར་དང་ཟོག་པོ་དང་བསྲེ་བསླད་སྤངས་ཤིང་སངས་
རྒྱས་ནས་བཟུང་སྟེ་དམ་པ་བར་མ་ཆད་པའི་སྙན་བརྒྱུད་ཀྱི་མན་ངག་ཐོབ་པར་
བྱས་ལ་མན་ངག་དེ་ལ་ནུས་པ་ཐོན་པ་ཞིག་བྱའོ།། །།
གྲུབ་ཆེན་ཆོས་ཀྱི་རྡོ་རྗེའི་རྣམ་ཐར་བཞུགས་སོ། །
རྒྱལ་བ་ཀུན་གྱིས་གསུངས་པའི་ཆོས་རྣམས་ཀྱི། །བཅུད་རྣམས་བསྡུས་
ནས་ཉམས་སུ་བླངས་པའི་མཐུས། །ཚེ་གཅིག་ཉིད་ལ་རྡོ་རྗེའི་སྐུ་བརྙེས་པ། །
འཆི་མེད་རྣལ་འབྱོར་མཆོག་ལ་གསོལ་བ་འདེབས། །ཞེས་བསྔགས་པ། གྲུབ་
ཆེན་ཆོས་ཀྱི་རྡོ་རྗེ་ནི། སྔོན་སྟོན་པ་ཐུབ་པའི་དབང་པོའི་སྤྱན་སྔར་བྱང་ཆུབ་
མཆོག་ཏུ་ཐུགས་བསྐྱེད་མདོ་སྔགས་བསྟན་པའི་སྙིང་པོ་ཡོངས་སུ་རྫོགས་པ་
- 412 -



ལམ་རིམ་བླ་མ་བརྒྱུད་པའི་རྣམ་ཐར། །
འཛིན་ཅིང་སྤེལ་བའི་སྨོན་ལམ་བཏབ། དེའི་ཚེ་སྨོན་ལམ་ཇི་ལྟར་བཏབ་པ་
ལྟར་གྲུབ་སྟེ། དེ་ནས་བཟུང་སྟེ་མཁས་གྲུབ་ཀྱི་སྐྱེ་བ་བརྒྱུད་མར་བཞེས་ཤིང་།
ཁྱད་པར་ཇོ་བོ་རྗེ་དཔལ་ལྡན་ཨ་ཏི་ཤ་ཤར་ཕྱོགས་བྷཾ་ག་ལར་འཁྲུངས་ནས་རྒྱ་
གར་གྱི་སའི་ཆ་ཀུན་ཏུ་དམ་པའི་ཆོས་འཚོལ་བ་ལ་ཞུགས་པའི་ཚེ་གྲུབ་ཆེན་
འདི་བླ་མ་ཨ་བ་དྷ་ཏི་པ་ཞེས་བྱ་བར་སྐུ་སྐྱེ་བ་བཞེས་ཏེ་འཕགས་པ་ཀླུ་སྒྲུབ་
ནས་བརྒྱུད་པའི་ཟབ་མོ་དབུ་མའི་ལྟ་བའི་མན་ངག་འདོམས་པ་ལ་མི་འཇིགས་
པའི་སྤོབས་པ་ཐོབ་སྟེ་ཇོ་བོ་རྗེ་དཔལ་ལྡན་ཨ་ཏི་ཤ་ལ་ཟབ་མོའི་ལམ་གྱི་རིམ་
པ་རྣམས་རྒྱས་པར་འདོམས་པར་མཛད་ཅིང་། གྲུབ་པའི་གནས་མཆོག་དུ་མར་
ཕེབས་ཏེ་དབེན་པ་ནས་དབེན་པར་རྒྱུ་ཞིང་སྣང་སྟོང་སྒྱུ་མ་ལྟ་བུའི་རྣལ་འབྱོར་
ལ་གོམས་པ་ལྷུར་བཞེས་པར་མཛད། དེ་ནས་ཀྱང་མཁས་གྲུབ་ཀྱི་སྐྱེ་བ་རིམ་
པར་བརྒྱུད་དེ་བོད་ཡུལ་དུ་འགྲོ་མགོན་ཆོས་རྒྱལ་འཕགས་པར་སྐྱེ་བ་བཞེས་ཏེ་
བྱང་ཕྱོགས་གངས་རིའི་ལྗོངས་འདི་ཐམས་ཅད་ལ་དབང་བསྒྱུར་ཞིང་རྒྱལ་བའི་
བསྟན་པ་རྒྱ་ཆེར་སྤེལ་བར་མཛད་པ་ཞིག་སྟེ་གྲུབ་ཆེན་འདི་ལ་རྒྱལ་བ་དབེན་
ས་བ་ཆེན་པོས་སྐུ་ཚེ་སྔ་མའི་འཁྲུངས་རབས་ལས་བརྩམས་ཏེ་བསྟོད་པ་ལས། །
དགྱེས་ཤིང་སྲས་བཅས་རྒྱལ་བའི་སྤྱན་སྔ་རུ། ། བདེན་ཚིག་སྨོན་ལམ་དཔག་
མེད་ མཆོག་ བསྒྲུབས་ པས། །མཁས་ དང༌ གྲུབ་ པའི་ རྣམ་ རོལ་ བགྲང་ ཡས་
ཀྱིས། །འཛམ་གླིང་མཛེས་མཛད་ཁྱོད་ལ་གསོལ་བ་འདེབས། །ཀུན་ སྤངས་
ཉིན་བྱེད་མཁྱེན་བརྩེའི་འོད་སྟོང་གིས། །ཕུལ་བྱུང་པད་དཀར་དབང་པོ་ཞལ་ཕྱེ་
ནས། །ཟབ་དོན་སྦྲང་རྩི་ རྒྱས་མཛད་སྐལ་བཟང་ཅན། །རྐང་དྲུག་ཚོགས་ ཀྱི་
དཔལ་ལ་གསོལ་བ་འདེབས། །ཆོས་ཀྱི་རྒྱལ་པོའི་རིང་ལུགས་མཆོག་བཟུང་
- 413 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ནས། །རྒྱ་བོད་དད་ཅན་འཕགས་པའི་གནས་བཀོད་ཅིང་། །གངས་ཅན་འདོད་
དགུའི་ དཔལ་ གྱིས་ ཚིམ་ པར་མཛད། །དངོས་གྲུབ་འབྱུང་གནས་མཆོག་ ལ་
གསོལ་བ་འདེབས། །ཞེས་གསུངས་པ་ལྟར་རོ། །དེ་ནས་འཇམ་མགོན་བླ་མའི་
སྙན་བརྒྱུད་བསྟན་པའི་བདག་པོར་འབྱོན་པའི་དུས་ལ་བབ་པ་ན། རྗེ་རིན་པོ་
ཆེ་གང་དུ་འཁྲུངས་པའི་ཡུལ་ཤར་ཕྱོགས་ཙོང་ཁ་དང་ཁད་ཉེ་བའི་སའི་ཆ་ནས་
ཀུན་དགའ་རྒྱལ་པོ་དང་། དཔལ་འཛོམ་ཞེས་ བྱ་བའི་བྱ་ བྲལ་ ཕོ་མོ་གཉིས་
དབུས་གཙང་གི་གནས་སྐོར་ལ་འོངས་པའི་ལྷུམས་སུ་ཞུགས་ཏེ། རྟ་ནག་རྡོ་རྗེ་
གདན་དུ་སླེབས་པ་ན་གླང་གི་ལོ་རྗེ་རིན་པོ་ཆེའི་སྙན་བརྒྱུད་བསྟན་པའི་བདག་
པོར་འགྱུར་བའི་རིན་པོ་ཆེ་ལྟ་བུའི་གདུལ་བྱ་བདག་ཉིད་ཆེན་པོ་འདི་ངོ་མཚར་
བའི་ལྟས་དང་བཅས་འཁྲུངས་སོ། །དེ་ཡང་གྲུབ་ཆེན་འདི་ཉིད་ལ་རྒྱལ་བ་
དབེན་ས་བ་ཆེན་པོས་གང་དུ་འཁྲུངས་པའི་ཚུལ་ལས་བརྩམས་ཏེ་བསྟོད་པ་
ལས། བདེ་ཆེན་ཐུགས་ རྗེས་འདུལ་བའི་དུས་ལ་གཟིགས། །སླར་ཡང་ རིག་
འཛིན་དབང་མོའི་ལྷུམས་སུ་ཞུགས། །རྡོ་རྗེ་གདན་མཚུངས་གྲུབ་པའི་གནས་
མཆོག་ ཏུ། །བསམ་ བཞིན་ བལྟམས་ པ་ ཁྱོད་ ལ་ གསོལ་ བ་ འདེབས། །ཞེས་
གསུངས་པ་ལྟར་རོ། །དེ་ནས། དེ་ལྟ་བུའི་གཞོན་ནུ་དེ་ཡབ་ཡུམ་གཉིས་ཀྱིས་
བསྐྱེད་བསྲེངས་པས་ཆུ་ནང་གི་པདྨ་ལྟར་སྐྱེ་དྲག་པར་གྱུར་ཏེ་དགུང་ལོ་བཅུ་
གཅིག་ཏུ་ཕེབས་པ་ན་ཡབ་ཡུམ་གཉིས་ཀྱིས་སྲས་གཞོན་ནུ་དེ་ཁྲིད་དེ་སྔོན་གྱི་
སྐྱེས་བུ་དམ་པ་རྣམས་གང་དང་གང་དུ་འཁྲུངས་པ་དང་། གང་དང་གང་དུ་སྒྲུབ་
པ་མཛད་པ་དང་། གང་དང་གང་དུ་གྲུབ་པ་བརྙེས་པ་དང་། གང་དང་གང་དུ་
ཆོས་ཀྱི་འཁོར་ལོ་བསྐོར་བའི་ས་དེ་དང་དེ་རྣམས་སུ་རིམ་གྱིས་རྒྱུ་ཞིང་སྨོན་
- 414 -



ལམ་རིམ་བླ་མ་བརྒྱུད་པའི་རྣམ་ཐར། །
ལམ་བཏབ་སྟེ་སོང་སོང་བ་ལས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་
ཀྱི་ཐུགས་རྗེ་དང་། འཇམ་མགོན་བླ་མའི་ཐུགས་བསྐྱེད་དང་། དམ་ཅན་ཆོས་
ཀྱི་རྒྱལ་པོ་སོགས་འཇམ་མགོན་བླ་མའི་བསྟན་སྲུང་རྣམས་ཀྱི་མཐུས་བསྐུལ་ཏེ་
དགའ་ལྡན་རྣམ་པར་རྒྱལ་བའི་གླིང་དུ་ཕེབས་སོ། །གཞོན་ནུ་བདག་ཉིད་ཆེན་
པོ་དེ་དགའ་ལྡན་རྣམ་པར་རྒྱལ་བའི་གླིང་དུ་སང་ཕེབས་རྒྱུའི་དོ་ནུབ་པཎ་ཆེན་
ཆོས་ཀྱི་རྒྱལ་མཚན་ལ་རྡོ་རྗེ་རྣལ་འབྱོར་མས་སང་ཉིན་ རྗེ་རིན་པོ་ཆེའི་སྙན་
བརྒྱུད་འཛིན་ནུས་པའི་སྐལ་ལྡན་ཞིག་འོང་བ་ཡོད་པས་རྗེས་སུ་བཟུང་ལ་རྗེ་
རིན་པོ་ཆེའི་སྙན་བརྒྱུད་ཀྱི་མན་ངག་རྣམས་ཡོངས་སུ་རྫོགས་པར་སྟོན་ཅིག་
ཅེས་ལུང་བསྟན་བྱུང་། སང་ཉིན་དེ་པཎ་ཆེན་ཆོས་ཀྱི་རྒྱལ་པོའི་ཐུགས་ ལ་
འཇམ་མགོན་བླ་མའི་སྙན་བརྒྱུད་ཀྱི་བསྟན་པ་འཛིན་ནུས་པའི་སྐལ་ལྡན་ཇི་
འདྲ་ཞིག་འོང་སྙམ་དུ་སྒུག་ཅིང་བཞུགས་པ་ན་བྱ་བྲལ་བ་ཡབ་ཡུམ་གཉིས་སྲས་
དང་བཅས་པ་པཎ་ཆེན་ཆོས་ཀྱི་རྒྱལ་པོའི་གཟིགས་ལམ་དུ་ཕེབས་པ་ན་པཎ་
ཆེན་ཆོས་ཀྱི་རྒྱལ་པོས་ཡེ་ཤེས་ཀྱི་མཁའ་འགྲོ་མས་ལུང་བསྟན་པའི་བདག་
ཉིད་ཆེན་པོ་དེ་ནི་བྱིས་པ་གཞོན་ནུ་འདིའོ་སྙམ་དུ་མཁྱེན་ནས་ཡབ་ཡུམ་དེ་
གཉིས་ལ་བཟའ་བ་དང་བཏུང་བ་གྱ་ནོམ་པ་དང་གསེར་དང་དངུལ་དང་ཉེ་བར་
མཁོ་བའི་ལུས་ཀྱི་ཡོ་བྱད་ལ་སོགས་པ་འཇིག་རྟེན་དང་མཐུན་པའི་གནང་སྦྱིན་
དཔག་ཏུ་མེད་པ་གནང་ནས་ཁྱེད་གཉིས་ཀྱི་བུ་འདི་ང་ལ་བྱིན་ཅིག་ཅེས་བཀའ་
སྩལ་བ་ན་ཡབ་ཡུམ་དེ་གཉིས་ཀྱིས་ཀྱང་དགའ་བཞིན་སྤྲོ་བཞིན་དུ་གུས་པས་
ཕུལ། དེའི་ཚེ་རྒྱལ་སྲས་གཞོན་ནུ་དེ་ནི་བུ་ཕའི་གམ་དུ་སླེབས་པ་ལྟར་པཎ་ཆེན་
ཆོས་ཀྱི་རྒྱལ་པོ་ལ་རྩེ་གཅིག་དད་ཅིང་གུས་པས་ཞབས་དྲུང་དུ་འཁོད་ནས་ཚེ་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ལ༽
འདིའི་ཕ་མ་སོགས་གཞན་གང་ཡང་སེམས་པར་མ་གྱུར་ཏོ། །དེ་ནས་པཎ་ཆེན་
ཆོས་ ཀྱི་ རྒྱལ་ པོས་ རྒྱལ་ སྲས་ གཞོན་ནུ་དེ་ཁྲུས་ བྱས། ཁྱིམ་ པའི་ རྟགས་ ཆ་
ལུགས་རྣམས་ དོར། སྐྲ་བཅད། གོས་ དུར་ སྒྲིག་བསྐོན་ནས་ རབ་ཏུ་བྱུང་ སྟེ་
མཚན་ཆོས་ཀྱི་རྡོ་རྗེ་ཞེས་བཏགས་སོ། ། དེ་ནས་སྔོན་ཡུན་རིང་པོ་ནས་ལམ་
ལ་སྦྱངས་པའི་མཐུ་ཅན་རྒྱལ་སྲས་གཞོན་ནུ་དེ་བརྡ་སྤྲོད་ཀྱི་གཙུག་ལག་སློབ་
པ་སོགས་ལ་བལྟོས་པ་མེད་པར་ལམ་ཡོངས་རྫོགས་ལ་སློབ་ནུས་པའི་སྐལ་བ་
ཅན་དུ་གྱུར་པ་ན་པཎ་ཆེན་ཆོས་ཀྱི་རྒྱལ་མཚན་གྱིས་རྒྱལ་སྲས་གཞོན་ནུ་དེ་ལ་
ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་ཉིང་ཁུ་རྒྱལ་བ་སྲས་བཅས་ཐམས་ཅད་
གང་ནས་གཤེགས་པའི་ལམ་པོ་ཆེ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་
ཀྱི་བཅུད་ཕྱུང་བའི་མན་ངག་བྱང་ཆུབ་ལམ་གྱི་རིམ་པའི་ཁྲིད་བཏབ་སྟེ་རྒྱ་ལས་
རྒྱ་ཡི་འབུར་འབྱུང་བ་བཞིན་དུ་རྒྱལ་སྲས་བདག་ཉིད་ཆེན་པོ་དེ་ལ་བཤེས་
གཉེན་བསྟེན་ཚུལ་ནས་ཞི་ལྷག་གི་བར་སྐྱེས་བུ་གསུམ་གྱི་ལམ་རྣམས་རིམ་
གྱིས་རྒྱུད་ལ་འཁྲུངས་སོ། །དེ་ནས་བྱང་ཆུབ་ལམ་གྱི་རིམ་པའི་དམིགས་སྐོར་
མན་ངག་ཞལ་ཤེས་གེགས་སེལ་བོགས་འདོན་དང་ བཅས་ པ་ མཐའ་ དག་
གནང་། དེ་ནས་བདག་ཉིད་ཆེན་པོ་དེ་བྱང་ཆུབ་ཀྱི་སེམས་ཆེས་ཤུགས་དྲག་
པས་ཉེ་ལམ་རྡོ་རྗེ་ཐེག་པར་འཇུག་པར་སྤྲོ་བ་ན། གསང་བདེ་འཇིགས་གསུམ་
དུས་ཀྱི་འཁོར་ལོ་སོགས་རྒྱུད་སྡེ་བཞི་དང་འབྲེལ་བའི་དབང་ལུང་མན་ངག་
མཐའ་དག་གནང་། ཁྱད་པར་རྒྱལ་བ་ཙོང་ཁ་པ་ལ་མགོན་པོ་མཇལ་དཔལ་
དབྱངས་ཀྱིས་གནང་བའི་སྙན་བརྒྱུད་ཐུན་མོང་མིན་པ་མདོ་སྔགས་གཉིས་ཀའི་
ལམ་གྱི་ལུས་རྫོགས་པའི་ཟབ་ལམ་བླ་མ་ལྷའི་རྣལ་འབྱོར་མན་ངག་ཞལ་ཤེས་
- 416 -



ལམ་རིམ་བླ་མ་བརྒྱུད་པའི་རྣམ་ཐར། །
དང་བཅས་པ་རྫོགས་པར་གནང་བའི་མཐར་སྤྲུལ་པའི་གླེགས་བམ་ཆེན་མོ་
ཕྱག་ཏུ་གཏད་དེ་རྗེའི་སྙན་བརྒྱུད་འདི་དག་མཁའ་འགྲོས་ལུང་བསྟན་པའི་སྐལ་
ལྡན་གྱི་སློབ་མ་རེ་རེ་ཙམ་མ་གཏོགས་གཞན་ལ་མ་སྟོན། ཐ་ན་སྐྱེ་བོ་གཞན་
དག་ལ་འདི་འདྲ་ཡོད་པའི་གཏམ་ཙམ་ཡང་མ་སྨྲ་ཞིག་ཅེས་བཀའ་རྒྱ་དམ་པོ་
བཏབ། དེ་ལྟར་ལོ་ལྔའི་བར་དུ་སྲས་ཀྱི་ཐུ་བོར་བཟུང་སྟེ་གདམས་པ་མཐའ་
དག་རྫོགས་པར་མཛད་ནས་འབྱོན་ཁར་པཎ་ཆེན་ཆོས་ཀྱི་རྒྱལ་པོས་བདག་
ཉིད་ཆེན་པོ་འདི་ལ་ཚེ་མཇུག་དབེན་པའི་གནས་སུ་ཉམས་ལེན་འདི་དང་འདི་
ལྟར་གྱིས་དུས་ལ་བབ་པ་ན་སྐལ་ལྡན་གྱི་སྐྱེས་བུ་ལ་གདམས་པ་འདི་ལྟར་སྟོན་
ཅེས་ཕྱིས་འབྱུང་གི་ལུང་བསྟན་དང་བཅས་བཀའ་སྩལ་ཞིབ་ཏུ་གནང་། རྒྱལ་
སྲས་བདག་ཉིད་ཆེན་པོ་འདིས་ཀྱང་པཎ་ཆེན་ཆོས་ཀྱི་རྒྱལ་པོའི་བཀའ་ལུང་སྤྱི་
བོས་མནོས་ཤིང་ཞབས་ལ་ཕྱག་བྱས་ཏེ་སྨོན་ལམ་བཏབ་བོ། །དོན་དེ་དག་ལ་
རྒྱལ་བ་དབེན་ས་བ་ཆེན་པོས་གྲུབ་ཆེན་ཆོས་རྡོ་རྗེ་ལ་སྙན་བརྒྱུད་ཀྱི་མན་ངག་
ཐོབ་པའི་ཚུལ་ལས་བརྩམས་ཏེ་བསྟོད་པ་ལས། དེ་ནས་ཡེ་ཤེས་མཁའ་འགྲོས་
ལུང་བསྟན་བཞིན། །གྲུབ་ པའི་ དབང་ ཕྱུག་ ཆོས་ ཀྱི་ རྒྱལ་མཚན་ གྱིས། །ངུར་
སྨིག་ གིས་ ཀླུབས་ ཆོས་ ཀྱི་ རྡོ་ རྗེ་ ཞེས། །མངོན་ པར་ མངའ་ གསོལ་ ཁྱོད་ལ་
གསོལ་ བ་ འདེབས། །མགོན་ དེའི་ ཞབས་ཟུང་ རིང་ དུ་ གུས་ བསྟེན་ ནས། །
ཐུགས་ཀྱི་བཅུད་ཕྱུང་ཟབ་ལམ་བདུད་རྩིའི་རྒྱུན། །མ་ལུས་རྫོགས་པར་གསོལ་
བས་ མགོན་ པོ་ ཁྱོད། །སྲས་ ཀྱི་ཐུ་བོར་ གྱུར་ ལ་ གསོལ་བ་འདེབས། །ཞེས་
གསུངས་པ་ལྟར་རོ། །
དེ་ནས་རྒྱལ་སྲས་བདག་ཉིད་ཆེན་པོ་དེས་རྗེའི་སྙན་བརྒྱུད་ཀྱི་མན་ངག་
- 417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྣམས་ལ་ཤིང་རྟ་ཆེན་པོའི་གཞུང་དང་སྦྱར་ཏེ་དྲི་མ་མེད་པའི་རིགས་པའི་ལམ་
ནས་དྲངས་པའི་ངེས་ཤེས་བསྐྱེད་པར་བྱ་བའི་ཕྱིར་འབྲས་སྤུངས་སུ་ཕེབས་
ནས་མཁས་པའི་དབང་པོ་བདེ་ལེགས་སྟོབས་ལྡན་པའི་སྤྱན་སྔར་ཕར་ཕྱིན་
དང༌། དབུ་མ་གཉིས་གཙོ་བོར་བྱས་ཏེ་ཤིང་རྟ་ཆེན་པོའི་གཞུང་ལུགས་རྣམས་
ལ་སྦྱངས་པ་མཐར་ཕྱིན་པར་མཛད། གཞུང་ལུགས་ལ་སྦྱངས་པ་མཐར་ཕྱིན་པ་
ན་རྗེ་ཡབ་སྲས་ཀྱི་རྣམ་ཐར་དང་མཐུན་པར་བྱ་བའི་ཕྱིར་ཆོས་གྲྭ་དེར་རྗེ་དབོན་
བློ་བཟང་ཉི་མས་མཁན་པོ་དང་། ཆོས་རྗེ་བདེ་ལེགས་སྟོབས་ལྡན་པ་ལ་སློབ་
དཔོན་ཞུས་ནས་དགེ་སློང་གི་དངོས་པོ་བཞེས་ཏེ་བཅས་མཚམས་ཕྲ་ཞིང་ཕྲ་བ་
ཡང་སྲོག་གི་དབང་པོ་ལྟར་བསྲུངས་ཏེ་གནས་བརྟན་འདུལ་བ་འཛིན་པ་ཆེན་
པོར་གྱུར་ཏོ། །དེ་ནས་འཇམ་དབྱངས་སྨོན་ལམ་དཔལ་བ་ལ་ཡང་མདོ་སྔགས་
ཀྱི་ཆོས་མང་དུ་ཞུས་ནས་གཙང་དུ་ཕེབས་ཏེ་འདུལ་བ་འཛིན་པ་བློ་གྲོས་སྦས་
པ་ལ་འདུས་པའི་ཁྲིད་ལག་རྗེས་ཡིག་ཆུང་ཐོར་བུ་བ། ལམ་རིམ་གྱི་ཁྲིད། རིམ་
ལྔའི་ ཁྲིད། མགོན་པོ་ཞལ་དང༌། ལྷ་མོ་དམག་ཟོར་མའི་ རྗེས་ གནང་རྣམས་
གསན། དེ་ལྟར་མཁས་གྲུབ་དམ་པ་མང་དུ་བསྟེན་ནས་ཐོས་པ་རྒྱ་མཚོའི་ཕ་
རོལ་ཏུ་སོན་པར་མཛད་དོ། །དེ་ཡང་བདག་ཉིད་ཆེན་པོ་འདི་ནི་སྔོན་ཡུན་རིང་
པོ་ནས་ལམ་ཡོངས་རྫོགས་ལ་སྦྱངས་པ་ཡིན་པར་མ་ཟད་པཎ་ཆེན་ཆོས་ཀྱི་
རྒྱལ་མཚན་ལས་མདོ་སྔགས་གཉིས་ཀའི་ལམ་གྱི་གནད་མཐར་ཐུག་པ་མཐའ་
དག་ཡོངས་སུ་རྫོགས་པར་གསན་ཅིང་གང་གསན་པ་མཐའ་དག་ལ་ངེས་པ་
གཏིང་ཚུགས་པར་དྲངས་ཏེ་ཐུགས་ཉམས་སུ་བཞེས་ནས་གདེང་ཐོབ་པ་ཞིག་
ཡིན་མོད་ཀྱང་ཕྱི་རབས་ཀྱི་གདུལ་བྱ་རྣམས་ལ་རྒྱལ་བ་དགྱེས་པའི་ལམ་ལ་
- 418 -



ལམ་རིམ་བླ་མ་བརྒྱུད་པའི་རྣམ་ཐར།
སྒྲུབ་པ་སྙིང་པོར་བྱ་འདོད་ན་བཀླགས་ལུང་ཙམ་རེ་དང་བླ་མ་རེ་ལས་ཁྲིད་
བསྡུས་པ་རེ་ཐོབ་པ་ཙམ་གྱིས་ཆོག་པར་མི་བྱ་བར་གང་ཉམས་སུ་བླང་བར་བྱ་
བའི་ལམ་གྱི་གནད་རྣམས་ལ་ཤིང་རྟ་ཆེན་པོའི་གཞུང་ལུགས་ལས་འབྱུང་བའི་
དྲི་མ་མེད་པའི་རིགས་པས་དཔྱད་ནས་ངེས་པ་བརྟན་པོ་རྙེད་པ་དགོས་སོ་ཞེས་
འདོམས་པའི་ཕྱིར་གཞུང་ལུགས་ལ་སྦྱོང་བ་དང་མང་དུ་ཐོས་པ་འཚོལ་བའི་
ཚུལ་དེ་ལྟར་མཛད་དོ། །དེ་ནས་རྒྱལ་བས་བསྔགས་པའི་དབེན་པའི་གནས་
རྣམས་སུ་ལམ་གྱི་ལུས་ཡོངས་སུ་རྫོགས་པ་ལ་བསྒྲུབ་པ་སྙིང་པོར་མཛད་ཅིང་
གང་ལའང་ཆགས་པ་མེད་པར་དབེན་པ་ནས་དབེན་པར་རྒྱུ་ཞིང་། དགེ་སྦྱོར་
ཡར་ངོའི་ཟླ་བ་བཞིན་འཕེལ་བར་གྱུར་ཏོ། །དུས་རེ་ཞིག་གི་ཚེ། པཎ་ཆེན་ཆོས་
ཀྱི་ རྒྱལ་ མཚན་ གྱི་ བཀའ་ དྲིན་ དྲན་ ཏེ། རིགས་ གསང་ ཆེན་ རྒྱལ་ བ་ རྡོ་ རྗེ་
འཆང་། །རྗེ་སྐུ་བཞིའི་ངོ་བོ་བ་སོ་བ། །མཚན་ཡོངས་སུ་གྲགས་པའི་ཆོས་རྒྱལ་
ཞབས། །ཕ་རྩེ་ གཅིག་དྲན་པས་གསོལ་བ་འདེབས། །གནས་འཁོར་བའི་རྒྱ་
མཚོ་གཏིང་ཟབ་ཅིང་། །བློ་མ་རིག་འཁྱགས་པའི་སྦུབས་ཆུད་ན། །རྗེ་ཟབ་དོན་
མཁྱེན་པའི་འོད་ཟེར་གྱིས། །ཉམས་བདེ་སྟོང་རྟོགས་པ་སྦར་དུ་གསོལ། །དུས་
སྙིགས་མའི་སྐྱེ་འགྲོ་ཡོངས་ཀྱི་མགོན། །ལར་བསམས་ཀྱིན་རྗེ་བཙུན་སྤྲུལ་པའི་
སྐུ། །མི་ཁོ་བོའི་གཙུག་རྒྱན་ཆོས་ཀྱི་རྗེ། །ཡིད་གདུང་ཤུགས་དྲག་པོས་གསོལ་
བ་འདེབས། །རང་གཅེས་པར་འཛིན་པའི་ཚ་གདུང་འདིས། །བྱམས་སྙིང་ རྗེ་
རྒྱས་པའི་ལོ་ཏོག་སྲེག །རྗེ་བྱང་ཆུབ་སེམས་ཀྱི་སྤྲིན་ཆེན་ལས། །གཞན་གཅེས་
འཛིན་ཆར་རྒྱུན་ཕབ་ཏུ་གསོལ། །ཞེས་གསོལ་འདེབས་ཤུགས་དྲག་པོ་མཛད་
ཅིང་ཉམས་ཀྱི་སྣང་བ་དང་བསྟུན་པའི་མགུར་མང་པོ་བཞེས་སོ། །དེ་ནས་པཎ་
- 419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་ ཆོས་ ཀྱི་ རྒྱལ་ མཚན་ གྱི་ བཀའ་ བཞིན་དུ། གངས་དང༌། རི་སུལ་ དང༌།
ནགས་ཁྲོད་སོགས་སྐྱེ་བོས་དབེན་པའི་ས་ཕྱོགས་དུ་མར་རྒྱུ་ཞིང་ཉམས་རྟོགས་
གོང་ནས་གོང་དུ་འཕེལ་བར་མཛད་ལ། ཁྱད་པར་སྔོན་བྱོན་དམ་པ་དུ་མས་
གྲུབ་པ་བརྙེས་པའི་ས་དཔའ་བོ་མཁའ་འགྲོ་སྤྲིན་བཞིན་འདུ་བའི་གནས་ཆེན་
པ་སྣམ་ཇོ་མོ་ལྷ་རིའི་གསང་ཆེན་གྲུབ་པའི་གནས་པདྨ་ཅན་དུ་བསྐྱེད་རིམ་
མཐར་སོན་ནས་རྫོགས་རིམ་ལ་ཆིག་བསྒྲིལ་མཛད་པས་སེམས་དབེན་པའི་
འོད་ གསལ་དང་། མ་དག་པའི་སྒྱུ་ལུས་གྲུབ་བོ། །དེ་འདྲ་བའི་ གནས་ བྱིན་
རླབས་ཅན་དེ་ནི་རྡོ་རྗེ་བཙུན་མོའི་བྷ་གའི་དབྱིབས་ཅན་དུ་ཡོད་པས་པདྨ་ཅན་
ཞེས་ མཚན་ཐོགས་ཤིང་། དེའི་དྲང་ ཐད་ ཀྱི་ ཤར་ ཕྱོགས་ ན་བཀྲ་ཤིས་ རྫོང་
དགའི་རྒྱབ་རིའི་རྩེ་མོ་ན་ལིང་གའི་དབྱིབས་ཅན་གྱི་རྡོ་ཆེན་པོ་ཞིག་ཡོད་པ་ཚེས་
བཅོ་ལྔའི་ཟླ་བ་ཤར་བའི་ཚེ་རྡོ་དེའི་གྲིབ་མ་པདྨ་ཅན་དུ་བབས་པ་ན་ལིང་ག་
ཆོས་འབྱུང་དུ་ཞུགས་པ་ཇི་ལྟ་བར་འབྱུང༌། དེའི་ཚེ་པདྨ་ཅན་གྱི་སྒྲུབ་ཆུའི་ཉེ་
སྐོར་གྱི་ས་རྣམས་སྐད་ཅིག་དེ་ལ་སིནྡྷཱ་རར་འགྱུར་བ་ཞིག་ཡོད་པས་ཡུལ་ཉེར་
བཞི་དངོས་དང་མཚུངས་པ་ཞིག་ཡོད་ཅེས་གྲག་གོ །གནས་བྱིན་རླབས་ཅན་
དེར་རྫོགས་རིམ་དང་འབྲེལ་བའི་བླ་མ་ལྷའི་རྣལ་འབྱོར་བསྒོམ་པར་མཛད་
པས་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་གཟིགས། དེའི་ཚེ་ རྗེ་རིན་པོ་
ཆེས་ དམ་ པ་ འདི་ ལ་ ཐུན་མོང་ དང་ ཐུན་མོང་མ་ ཡིན་ པའི་ སྙན་བརྒྱུད་ ཀྱི་
གདམས་ངག་ཡོངས་སུ་རྫོགས་པར་གནང་། ལྷག་པར་རྗེ་རིན་པོ་ཆེ་ཕྱི་པཎྜི་
ཏའི་ཆ་ལུགས་ནང་གི་ཕུང་ཁམས་སྐྱེ་མཆེད་རྣམས་འདུས་པའི་ལྷ་ཚོགས་སུ་
གསལ་བ་ཐུགས་ ཀར་ རྒྱལ་བ་ཤཱཀྱ་ཐུབ་ པ་ དེའི་ ཐུགས་ ཀར་རྡོ་ རྗེ་ འཆང་
- 420 -



ལམ་རིམ་བླ་མ་བརྒྱུད་པའི་རྣམ་ཐར། །
བཞུགས་ པའི་ བླ་ མའི་ རྣལ་ འབྱོར་ ཐུན་ མོང་ མིན་ པ་ སེམས་ དཔའ་ སུམ་
བརྩེགས་ཅན་འདི་གནང་ངོ༌། །ཚུལ་དེ་ནི་རྒྱལ་བ་དབེན་ས་པ་ཆེན་པོས་གྲུབ་
ཆེན་ཆོས་རྡོ་རྗེ་ལ་རྒྱལ་བ་ཙོང་ཁ་པས་ཞལ་གཟིགས་ནས་སྙན་བརྒྱུད་ཀྱི་མན་
ངག་གནང་བའི་ཚུལ་ལས་བརྩམས་ཏེ་བསྟོད་པ་ལས། རྗེ་བཙུན་ཆེན་པོ་མ་ཏི་
བྷ་དྲ་སོགས། །དངོས་སུ་ཞལ་གཟིགས་བྱིན་རླབས་མཆོག་ཐོབ་པས། །ཟབ་
རྒྱས་ཆོས་ཀྱི་དཔལ་ལ་དབང་འབྱོར་ནས། །གདམས་པའི་གཏེར་ཆེན་གྱུར་ལ་
གསོལ་བ་འདེབས། །ཞེས་གསུངས་པ་ ལྟར་ རོ། །དེ་ནས་གྲུབ་ཆེན་ཆོས་ རྡོ་
རྗེས་པདྨ་ཅན་གྱི་གོང་ན་སྒྲུབ་ཕུག་ཅིག་ཡོད་པ་དེར་རྒྱལ་བ་ཙོང་ཁ་པས་གནང་
བའི་བླ་མའི་རྣལ་འབྱོར་ཐུན་མོང་མིན་པ་འདི་རྩེ་གཅིག་ཏུ་སྒོམ་པར་མཛད་པ་
ན། འཕགས་པ་ཐུགས་རྗེ་ཆེན་པོའི་ཞལ་མངོན་སུམ་དུ་གཟིགས། དེས་རྐྱེན་
བྱས་ཏེ་ཕྱོགས་བཅུའི་རྒྱལ་བ་སྲས་བཅས་མ་ལུས་པའི་ཞལ་མངོན་སུམ་དུ་
གཟིགས་པར་གྱུར་ཏོ། །ཚུལ་དེ་ནི་རྒྱལ་བ་དབེན་ས་པ་ཆེན་པོས་གྲུབ་ཆེན་
ཆོས་རྡོ་རྗེ་ལ་འཕགས་མཆོག་ཕྱག་ན་པདྨོས་བྱིན་གྱིས་བརླབས་པའི་མཐུས་
ཕྱོགས་བཅུའི་རྒྱལ་བ་སྲས་བཅས་ཐམས་ཅད་མངོན་སུམ་དུ་གཟིགས་པའི་
ཚུལ་ལས་བརྩམས་ཏེ་བསྟོད་པ་ལས། ཕྱག་ན་པདྨོས་དངོས་སུ་བྱིན་བརླབས་
པས། །མ་ལུས་རྒྱལ་བའི་ འཁོར་ ལོ་གསལ་བར་གཟིགས། །དངོས་གྲུབ་རྒྱ་
མཚོའི་དཔལ་ལ་དབང་འབྱོར་པས། །དོན་གཉིས་ལྷུན་གྲུབ་ཁྱོད་ལ་གསོལ་བ་
འདེབས། །ཞེས་གསུངས་པ་ལྟར་རོ། །དེ་ནས་སླར་ཡང་སྒྲུབ་གནས་དེར་ཟབ་
ལམ་རིམ་གཉིས་སྤྱི་དང་ཁྱད་པར་རྫོགས་རིམ་ཟབ་མོའི་རྣལ་འབྱོར་རྩེ་གཅིག་
ཏུ་སྒོམ་པར་མཛད་པས་ཟུང་འཇུག་འགྲུབ་པའི་མཚན་མ་ཐོབ་པ་ན་ཤིན་ཏུ་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
སྤྲོས་མེད་ཀྱི་སྤྱོད་པ་ལ་བརྟེན་ནས་འོད་གསལ་རྩེ་གཅིག་ཏུ་སྒོམ་པར་མཛད་
པས་དོན་དམ་པའི་འོད་གསལ་མངོན་དུ་བྱས་པ་ལས་ཟུང་འཇུག་རྡོ་རྗེ་འཆང་
གི་གོ་འཕང་བརྙེས་ཏེ་ནམ་མཁའ་ཇི་སྲིད་གནས་ཀྱི་བར་དུ་ཟུང་འཇུག་གི་སྐུ་
ལས་གཡོ་བ་མེད་པར་སེམས་ཅན་རང་རང་གི་སྐལ་བ་དང་འཚམ་པར་སྤྲུལ་པ་
བསྟན་ཏེ་ཆོས་སྟོན་པ་སོགས་འགྲོ་བའི་དོན་ལ་གཡེལ་བ་མེད་པར་བཞུགས་
སོ། །དེ་འདྲ་བའི་བསྒྲུབ་གནས་དེ་ལ་ཟུང་འཇུག་ཕུག་ཅེས་གྲགས་སོ། །ཚུལ་
དེ་ནི་རྒྱལ་བ་དབེན་ས་པ་ཆེན་པོས་གྲུབ་ཆེན་ཆོས་རྡོ་རྗེ་ལ་ཟུང་འཇུག་བརྙེས་
པའི་ཚུལ་ལས་བཙམས་ཏེ་བསྟོད་པ་ལས། དེ་ནས་མཁས་དང་གྲུབ་པ་མང་
བསྟེན་ཅིང་། །པདྨ་ཅན་སོགས་གྲུབ་པའི་གནས་རྣམས་སུ། །ཆོས་ཀུན་སྙིང་པོ་
རྩེ་ གཅིག་ ཉམས་ བཞེས་ པས། །གྲུབ་ པ་ མཆོག་བརྙེས་ ཁྱོད་ ལ་ གསོལ་ བ་
འདེབས། །ཞེས་དང་། བརྒྱ་ཕྲག་ལས་ལྷག་ལོར་ནི་བསྟན་པ་བསྐྱངས། །འཆི་
མེད་དཔའ་བོ་མཁའ་འགྲོའི་གཙོར་བཞུགས་ནས། །ནམ་མཁའ་ཇི་སྲིད་སྐལ་
ལྡན་འགྲོ་བ་འདྲེན། །འཕྲིན་ལས་ཀུན་ཏུ་དགེ་ལ་གསོལ་བ་འདེབས། །ཞེས་
གསུངས་པ་ལྟར་རོ། །དེ་ནས་གྲུབ་ཆེན་ཆོས་རྡོ་རྗེས་རེ་ཞིག་རྣམ་སྨིན་གྱི་སྐུ་
ལུས་རགས་པ་མ་དོར་བར་ཟུང་འཇུག་དབང་གི་རྒྱལ་པོའི་ཟ་མ་ཏོག་དེ་ལ་
གནས་ནས་སྐལ་བ་དང་ལྡན་པ་མཐའ་ཡས་པ་ལ་ཆོས་ཀྱི་བདུད་རྩི་སྩལ། རྗེ་
བཙུན་འཇམ་དཔལ་དབྱངས་ཀྱིས་ལུང་བསྟན་པའི་སྙན་བརྒྱུད་བསྟན་པའི་
བདག་པོ་དབེན་ས་པ་ཆེན་པོ་རེ་ཤིག་མ་བྱོན་པར་དགུང་ལོ་བརྒྱ་ཕྲག་བརྒལ་
བའི་བར་དུ་ཟུང་འཇུག་དབང་གི་རྒྱལ་པོའི་ཟ་མ་ཏོག་དེ་ལ་གནས་ནས་མི་
སྐལ་ལྡན་དུ་མ་དང་། གཙོ་བོར་གནས་གསུམ་གྱི་དཔའ་བོ་མཁའ་འགྲོ་བགྲང་
- 422 -



ལམ་རིམ་བླ་མ་བརྒྱུད་པའི་རྣམ་ཐར། །
བ་ལས་འདས་པ་ལ་རྡོ་རྗེ་ཐེག་པའི་ལམ་བཟང་སྟོན་ཅིང་བཞུགས་པ་ལས་
རྒྱལ་བ་དབེན་ས་པ་ཆེན་པོ་ཞིང་འདིར་བྱོན་ནས་དགུང་ལོ་བཅུ་བདུན་བཞེས་
པའི་ཚེ་འབྲུམ་བུའི་བསྙུན་གཞིས་ཟིན་ནས་དབེན་ས་ན་བཞུགས་པའི་ཚེ་གྲུབ་
ཆེན་འདིས་དབེན་ས་པ་གང་ན་བཞུགས་པའི་སྒོ་དྲུང་དུ་ཕེབས་ནས། གང་ཞིག་
གཟིགས་ཤིང་གསུང་བ་ཡི། །མཁྱེན་དང་སྟོན་པ་བླ་ན་མེད། །རྒྱལ་བ་རྟེན་ཅིང་
འབྲེལ་པར་འབྱུང་། །གཟིགས་ཤིང་འདོམས་པ་དེ་ལ་འདུད། །ཅེས་ སོགས་
ཟབ་མོ་རྟེན་འབྱུང་གསུངས་པའི་སྒོ་ནས་ཐུབ་དབང་ལ་བསྟོད་པ་ལེགས་པར་
བཤད་པའི་སྙིང་པོ་གསུང་དབྱངས་མཐོན་པོས་ཞལ་འདོན་དུ་མཛད་པ་ན།
རྒྱལ་བ་དབེན་ས་པ་ཆེན་པོས་གསུང་གི་གདངས་ཐོས་པ་ཙམ་གྱིས་ལུས་ཀྱི་སྤུ་
ཟིང་ཞེས་བྱེད་ཅིང་སྣང་བ་གཏིང་ནས་འགྱུར་བ་ཞིག་བྱུང་སྟེ། འདི་ནི་གྲུབ་པའི་
སྐྱེས་བུ་བདག་ཉིད་ཆེན་པོ་ཞིག་ཡིན་པར་གོར་མ་ཆག་གོ་སྙམ་དུ་དགོངས་ནས་
སྒོ་དྲུང་དུ་བྱོན་ཏེ་བརྟགས་པ་ན། རྗེའི་སྙན་བརྒྱུད་འཛིན་པའི་གྲུབ་ཆེན་ཡིན་
པར་མཁྱེན་ནས་རྗེས་སུ་འཛིན་པར་གསོལ་བ་བཏབ་པ་ན་དུས་ཚོད་འདི་ག་
ཙམ་ལ་བཀྲ་ཤིས་རྫོང་དགའི་ཕུའི་འགར་མོ་ཆོས་རྫོང་དུ་ཤོག་ཅེས་བཀའ་
གནང་། དེ་ནས་རྒྱལ་བ་དབེན་ས་པས་འབྲུམ་བུའི་བསྙུན་ལས་གྲོལ་མ་ཐག་བླ་
མ་གྲུབ་ཆེན་གྱིས་ཇི་ལྟར་གསུངས་པའི་དུས་ཚོད་དེ་ལས་ཡོལ་བ་མེད་པར་
དབེན་གནས་འགར་མོ་ཆོས་རྫོང་དུ་ཕེབས་གྲུབ་ཆེན་ཆོས་རྡོ་རྗེ་མཉེས་པ་
གསུམ་གྱིས་མཉེས་པར་བྱས་ནས་རྒྱལ་བ་ཙོང་ཁ་པའི་སྙན་བརྒྱུད་ཀྱི་མན་ངག་
ཡོངས་སུ་རྫོགས་པ་ཞིག་གནང་བ་ཐུགས་རྗེས་གཟུང་འཚལ་ཞེས་གསོལ་བ་
བཏབ་པས་གྲུབ་མཆོག་ཆོས་རྡོ་ རྗེས་ཀྱང་དགྱེས་བཞིན་དུ་ཐོག་མར་མདོ་
- 423 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྔགས་ཀྱི་གསུང་རབ་དགོངས་འགྲེལ་དང་བཅས་པའི་དོན་མཐའ་དག་སྙིང་
པོར་བསྡུས་ཏེ་གང་ཟག་གཅིག་གི་ཉམས་ལེན་གྱི་རིམ་པར་དྲིལ་བ་ལས་དང་
པོ་པའི་ས་ནས་སངས་རྒྱས་ཀྱི་སའི་བར་གྱི་ས་ལམ་འབྲས་བུ་དང་བཅས་པའི་
ལམ་གྱི་གནད་ཐམས་ཅད་ཚང་བ་བྱང་ཆུབ་ལམ་གྱི་རིམ་པའི་ཁྲིད་མན་ངག་
ཞལ་ ཤེས་ དང་ བཅས་ པ་ ཡོངས་ སུ་ རྫོགས་ པ་ དང་། བདེ་ གསང་ འཇིགས་
གསུམ་སོགས་བླ་མེད་ཀྱི་དབང་དང་རིམ་གཉིས་ཀྱི་མན་ངག་རྣམས་ཡོངས་སུ་
རྫོགས་པ་གནང་སྟེ་རྒྱལ་བ་དབེན་ས་པ་ཆེན་པོ་འཇམ་མགོན་སྙན་བརྒྱུད་ཀྱི་
མན་ངག་མ་ལུས་པའི་བདག་པོར་གྱུར་ཏོ། །དེའི་ཚེ་གྲུབ་ཆེན་ལ་སྙན་བརྒྱུད་
ཀྱི་མན་ངག་རྣམས་ཞུ་བར་མཛད་པ་པོ་རྒྱལ་བ་དབེན་ས་པ་གཙོ་བོ་ཡིན་ཞིང་
གཞན་ཁ་ཤས་ཀྱང་ཡོད་ལ། རིན་པོ་ཆེ་ལྟ་བུའི་གདུལ་བྱ་གཞན་གཉིས་ཀྱང་
ཡོད་དེ་གཞན་གཉིས་པོ་དེ་ནི་སྦས་པའི་བརྟུལ་ཞུགས་བཟུང་སྟེ་སྐྱེ་བོ་ཡོངས་ལ་
མཚན་ཙམ་ཡང་གྲག་པར་མ་གྱུར་ཏོ། །གྲུབ་ཆེན་གྱིས་རྗེའི་སྙན་བརྒྱུད་ཀྱི་མན་
ངག་ཡོངས་རྫོགས་གནང་བའི་ཚེ་རྒྱལ་བ་དབེན་ས་པ་ཆེན་པོ་དང་རིན་པོ་ཆེ་ལྟ་
བུའི་གདུལ་བྱ་གཞན་གཉིས་བཅས་གསུམ་ཡོད་པ་ནི་རྒྱལ་བ་དབེན་ས་པ་ཆེན་
པོའི་གསུང་ཚད་མ་དཔང་པོར་གྱུར་པ་ལས་ཤེས་ཏེ། རྒྱལ་བ་དབེན་ས་པའི་
ཞལ་ནས། བདག་གིས་རྗེ་བཙུན་ཆོས་ཀྱི་རྡོ་རྗེ་ལ་གདམས་ངག་འདི་ཡོངས་སུ་
རྫོགས་པར་ཞུས་པའི་དུས་སུ། རྗེ་བཙུན་ཆོས་ཀྱི་རྡོ་རྗེས་ཁོ་བོ་ལ་པཎ་ཆེན་
ཆོས་ཀྱི་རྒྱལ་མཚན་གྱིས་གདམས་པ་འདི་གནང་བའི་ཚེ། གདམས་པ་འདི་སུ་
ལ་ཡང་མ་སྨྲ་གསུང་བ་སོགས་བཀའ་རྒྱ་ཤིན་ཏུ་དམ་པ་ཡོད། ཅེས་གསུངས་
ཞིང་། ཡང་བདག་གི་བླ་མ་ལ་ཡང་བདག་གྲོགས་མཆེད་གསུམ་ཙམ་གྱིས་འདི་
- 424-



ལམ་རིམ་བླ་མ་བརྒྱུད་པའི་རྣམ་ཐར། །
ཉིད་ཞུ་བའི་དུས་སུ་ཡང་། བདག་གསུམ་དང་། ཁྱད་པར་བདག་ལ་བཙུན་ཆུང་
ན་གཞོན་པ་དང་། ཁ་ཡང་བའི་སྟོབས་ཀྱིས་འདི་ཉིད་སྨྲས་པ་འོང་བས། སུ་ལ་
ཡང་ཡོད་པའི་གཏམ་ཙམ་ཡང་མ་སྨྲ་གསུངས། ཞེས་གསུངས་པ་ལྟར་རོ། །དེ་
ནས་སླར་ཡང་གྲུབ་ཆེན་ཆོས་རྡོ་རྗེ་དང་རྒྱལ་བ་དབེན་ས་པ་ཆེན་པོ་དཔོན་སློབ་
ལྷན་ཅིག་དབུས་གཙང་གི་ལྗོངས་དེ་དང་དེར་སྐལ་ལྡན་གྱི་གདུལ་བྱ་དུ་མ་རྗེས་
སུ་འཛིན་པ་དང་། མཐོང་ཐོས་དྲན་རེག་གིས་གནས་སྐབས་དང་མཐར་ཐུག་གི་
ཕན་བདེ་བསྒྲུབ་པའི་རྟེན་འབྲེལ་ཁྱད་པར་ཅན་བསྐྲུན་པའི་ཕྱིར། གངས་རིའི་
ཁྲོད་ཀྱི་གནས་དང་ཡུལ་ལྗོངས་ཕལ་མོ་ཆེར་བཀྲ་ཤིས་པའི་མཚན་དང་ལྡན་
པའི་ཞབས་རྡུལ་གྱིས་རེག་པ་སྩལ་ཞིང་། མཐར་གྲུབ་པའི་གནས་མཆོག་པདྨ་
ཅན་དུ་ཕེབས་ཏེ་ཡུན་རིང་དུ་བསྒྲུབ་པ་བསམ་གཏན་གྱི་འཁོར་ལོ་ལ་གཞོལ་
བར་མཛད་དོ། །དེ་ལྟར་གྲུབ་ཆེན་ཆོས་རྡོ་རྗེས་རྒྱལ་བ་དབེན་ས་པ་ཆེན་པོ་ལ་
དགའ་ལྡན་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་གནང་བའི་མཐར་
སྤྲུལ་པའི་གླེགས་བམ་གཏད་ནས་བཀའ་རྒྱ་དམ་པོ་བཏབ་སྟེ་རེ་ཞིག་དབེན་
གནས་དུ་མར་བསྒྲུབ་པ་སྙིང་པོར་བྱས་ནས་ལམ་ཐུན་མོང་བ་དང་ཐུན་མོང་མ་
ཡིན་པ་རིམ་གཉིས་ཀྱི་རྟོགས་པ་ཡོངས་སུ་རྫོགས་པ་རང་གི་རྒྱུད་ལ་བསྐྱེད་
ནས་རང་ཉིད་མི་ཉམས་པའི་གདེང་ཐོབ་པ་ན་གདུལ་བྱའི་དོན་ཇི་ལྟར་བྱ་ཚུལ་
དང༌ རྗེའི་སྙན་བ རྒྱུད་ཀྱི་བསྟན་པ་བསྲེ་བསླད་མེད་པར་འཛིན་ཅིང་སྤེལ་
ལུགས་སོགས་ཞལ་གདམས་རྒྱས་པར་གནང་སྟེ་རྒྱལ་བ་དབེན་ས་པ་སྙན་
བརྒྱུད་བསྟན་པའི་བདག་པོར་བྱིན་གྱིས་བརླབས་སོ། །དེ་ནས་གྲུབ་ཆེན་ཆོས་
རྡོ་རྗེས་རང་ཉིད་རྣམ་སྨིན་གྱི་ལུས་རགས་པ་བཟུང་ནས་གནས་པའི་དགོས་པ་
425 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༧༽
ལེགས་པར་གྲུབ་ནས་ཟུང་འཇུག་དབང་གི་རྒྱལ་པོའི་ཟ་མ་ཏོག་རྣམ་སྨིན་གྱི་
ལུས་རགས་པ་འོད་གསལ་དུ་བསྡུས་ཏེ་འཇའ་ལུས་རྡོ་རྗེའི་སྐུའི་རང་བཞིན་དུ་
བཞུགས་ནས་མཁའ་ཁྱབ་ཀྱི་འགྲོ་བ་ཐམས་ཅད་ཀྱི་ཁམས་དང་བསམ་པ་དང་
བག་ལ་ཉལ་དང་དབང་པོའི་རིམ་པ་དང་མཐུན་པར་སྤྲུལ་པ་བསྟན་ནས་དེ་
དང་དེའི་དོན་མཛད་པ་ལ་འབད་རྩོལ་དང་རྣམ་རྟོག་མི་མངའ་ཞིང་ཡིད་བཞིན་
གྱི་ནོར་བུ་དང་དཔག་བསམ་གྱི་ཤིང་བཞིན་དུ་གདུལ་བྱ་རང་རང་གིས་གང་
དང་གང་དུ་གསོལ་བ་བཏབ་པ་དེ་དང་དེར་དབང་པོ་དང་འཚམ་པའི་སྤྲུལ་པ་
འབྱུང་ལ། གངས་རིའི་ལྗོངས་འདིར་ཡང་སྐལ་བ་དང་ལྡན་པ་དག་ལ་སྐུའི་
བཀོད་པ་སྣ་ཚོགས་སུ་བསྟན་ཏེ། པཎ་ཆེན་བློ་བཟང་ཆོས་ཀྱི་རྒྱལ་མཚན་ལ་
སྔོན་རྣམ་སྨིན་གྱི་ལུས་རགས་པ་བཟུང་བའི་གནས་སྐབས་ཇི་བཞིན་དུ། དགེ་
སློང་བགྲེས་པོ་དབུ་སྐྲ་དང་སྨ་ར་དཀར་པོ་ཅན་ཞིག་གི་རྣམ་པར་ཞལ་བསྟན་པ་
ལྟ་བུའོ། །ཇོ་མོ་ལྷ་རིའི་ཟུང་འཇུག་ཕུག་པར་ཡང་སྐལ་བ་དང་ལྡན་པ་འགའ་
རེ་ལ་གང་ཡང་རུང་བའི་སྐུའི་རྣམ་པར་བསྟན་པ་དང་སྐུ་མི་སྣང་བར་གསུང་གི་
གདངས་ཐོས་པ་དང་། སྐུ་དང་གསུང་གི་སྣང་བ་མེད་པར་ཚུལ་ཁྲིམས་ཀྱི་དྲི་
ངད་ཞིམ་པོ་ཚོར་བ་བྱུང་བ་སོགས་ལོ་རྒྱུས་མང་དུ་སྣང་ངོ༌། ། །།
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
གྲུབ་ཆེན་ཆོས་རྡོ་རྗེ་ལ་གསོལ་བ་འདེབས་ཤིང་གྲུབ་ཆེན་འདིའི་རྣམ་ཐར་ལྟར་
ཐེག་པ་ཆེན་པོའི་དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་བཙལ་
ལ་དེ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་སངས་རྒྱས་ནས་བཟུང་
དམ་པ་བར་མ་ཆད་པ་ལས་བརྒྱུད་པའི་སྙན་བརྒྱུད་ཀྱི་མན་ངག་མདོ་སྔགས་
- 426 -



ལམ་རིམ་བླ་མ་བརྒྱུད་པའི་རྣམ་ཐར།
གཉིས་ཀའི་ལམ་གྱི་གནད་ཚང་བ་དེ་ལ་ཆིག་བསྒྲིལ་དུ་བྱས་ཆོག་པ་ཞིག་ཐོབ་
པར་བྱས། དེ་ནས་ཚེ་འདིའི་འཁྲི་བ་བཅད་དེ་དབེན་པའི་རི་སུལ་དུ་འཚོ་བ་
དཀའ་ཐུབ་ལ་གནས་ནས་སྒྲུབ་པ་རྩེ་གཅིག་ཏུ་བྱས་ལ་མདོ་སྔགས་ཀྱི་ལམ་གྱི་
རིམ་པ་ཡོངས་སུ་རྫོགས་པ་རྒྱུད་ལ་བསྐྱེད་ཐུབ་པ་ཞིག་བྱ། གྲུབ་ཆེན་གྱི་རྣམ་
ཐར་དེ་ལྟ་བུ་མ་ཟིན་ཡང་ལམ་གྱི་ལུས་ཡོངས་སུ་རྫོགས་པ་ལ་ཐ་ན་སྨོན་ལམ་
གྱི་ཡུལ་ཚུན་ཆད་དུ་བྱས་ཏེ་བག་ཆགས་ཅི་ཐེབས་བྱའོ།། །།
- 427 -



བསྔོ་སྨོན།
ས་
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ཁཀཾར
ར# #%E # ︽ {༔ #
# % @ ༤% @ f;
*# ཉ% $ & # % @ #
མ
# %
@ # ཉ ཚུ ༔ ནི༑



རྩོམ་སྒྲིག་འགན་འཁུར་པ། ཚངས་པོ། །
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
དེ ས་པོ འི་ཤུ ལ ་བ ནག།
དེབ་བརྒྱ་དང་བདུན་ཅུ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༧/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ། །
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡༢ ༣༠mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著:
百慈藏文古籍研究室编,- - 北京:
中国藏学出版社,2011.12 (先哲遗书丛书)
ISBN 978-7-80253 - 436-0
1.0雍… II.0雍… 百….0喇嘛教
- 文集 - 藏语 V.0B946.6-53-
中国版本图书馆CIP数据核字(2011) 第260029号
先哲遗书
(第170卷)
雍增·益西坚赞文集
第7/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海佳印刷有限公司印刷
开本:880×1230毫米 1/32 印张:421.5.
2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B.123
本文集总定价(1-32册): 1050.00元



ISBN 978-7-80253-436-0
9787802534360
本文集总定价(1-32 卷):1050.00 元
