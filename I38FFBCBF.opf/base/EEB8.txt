༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2662
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
NI
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



བ
མེས་པོའི་ཤུལ་བཞག ༡༩༢
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༩/༣༢)
( ༢༩༩/༢༢)
192
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



IWNIKOV



se
9
VIIMIINIT NIE. DIT
Pe
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༩/༣༢)
MOEITITIWTIMIM TIDAK
ནས།
PACZEKS
༨
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
o
འ09E



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང༌། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



കിം
മറ്റ്
ഉം



དཀར་ཆག
174)
.(240)
ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་
རྣམ་པར་བཤད་པ་རིགས་ལམ་གསལ་བྱེད། .………………………. (1)
སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་
གསལ་བའི་རྒྱན། .………………………………….……..….. (174
དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ། ………………. (220)
དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་
འབྱུང་བསམ་འཕེལ་དབང་གི་རྒྱལ་པོ། …………………
ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ། ……… (289)
བཅོམ་ལྡན་འདས་མ་འཕགས་མ་གདུགས་དཀར་མོ་ཅན་གྱི་སྒྲུབ་ཐབས་
མཆོག་ཏུ་གྲུབ་པའི་སྙིང་པོ།…………………………… (307)
བཅོམ་ལྡན་འདས་རྡོ་རྗེ་རྣམ་པར་འཇོམས་པའི་སྒྲུབ་ཐབས། ………… (317)
བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་རྩིའི་
ཆུ་རྒྱུན། .………………………………………………………. (321)
རྗེ་བཙུན་རྣམ་པར་རྒྱལ་མའི་བརྒྱུད་འདེབས་མཆོད་ཕྲེང་སྨོན་ལམ་
དང་བཅས་པ། …………………………………………………….
རྗེ་བཙུན་སྒྲོལ་དཀར་གྱི་སྒྲུབ་ཐབས་དངོས་གྲུབ་ཀུན་འབྱུང་། …………… (336)
རྗེ་བཙུན་འཇམ་དཔལ་དབྱངས་ཨ་ར་པ་ཙ་ནའི་སྒྲུབ་ཐབས་བློ་གྲོས་
，，，，， (332)



དཀར་ཆག
• • •。。。。。、（343)
，，，，，，(351)
མཆོག་སྩོལ། …………………………….....་ ་ ་
རྗེ་བཙུན་འཇམ་དཔལ་དབྱངས་ཀྱི་སྒྲུབ་ཐབས་ཀྱི་བཟླས་པའི་
དམིགས་སྐོར་མན་ངག་ཞལ་ཤེས། ………………………………… (351)
བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་བྱས་ཏེ་གསོལ་བ་
འདེབས་པའི་ཚུལ་བློ་གྲོས་མཆོག་སྩོལ། .…………………….
རྡོར་སེམས་སྒོམ་བཟླས་ཀྱི་དམིགས་རིམ་སྡིག་སྒྲིབ་ཚ་གདུང་སེལ་
བྱེད་རབ་དཀར་ཟླ་ཟེར། . . .…………(362)
བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་ ལ་
གཏེར་མཛོད། …………
，，， (366)
དཔལ་འཁོར་ལོ་སྡོམ་པའི་རྣལ་འབྱོར་གྱི་སྙིང་པོ་དངོས་གྲུབ་
ཀུན་འབྱུང་། …………….



༄༅། །ཊིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་
དམ་བཅའི་དོན་རྣམ་པར་བཤད་པ་རིགས་ལམ་
གསལ་བྱེད་ཅེས་བྱ་བ་བཞུགས་སོ། །
བླ་མ་དང་རྗེ་བཙུན་འཇམ་དཔལ་དབྱངས་དབྱེར་མ་མཆིས་པའི་ཞབས་ལ་
ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་དུ་གསོལ། །རྒྱལ་བ་ཀུན་ལས་ཐུགས་རྗེ་ལྷག་པས་ཉམ་ཐག་འགྲོ་རྣམས་
བདག་ཉིད་གཅིག་པུས་སྒྲོལ་ཞེས་ཐུགས་དམ་བཅས་ཤིང་དོན་དེ་ངེས་པར་བསྒྲུབ་
ཕྱིར་རླབས་ཆེན་སྨོན་ལམ་ལྔ་བརྒྱའི་བདེན་ཚིག་བསྒྲུབས། །རྒྱལ་བ་རྣམས་དང་
རྒྱལ་སྲས་ཀུན་གྱི་ལྷག་བསམ་མ་ལུས་གཅིག་ཏུ་བསྡུས་པ་ལས་ལྷག་རླབས་ཆེན་
སྙིང་སྟོབས་ཆེན་པོས་བྱ་དཀའི་སྤྱོད་པས་ གྲངས་མེད་གསུམ་དུ་ཚོགས་གཉིས་
རྫོགས་མཛད་དེ། །རྒྱལ་བ་ཀུན་གྱིས་ཡལ་བར་བོར་བའི་སྙིགས་དུས་མགོན་མེད་
འགྲོ་བའི་དོན་དུ་མི་མཇེད་ཞིང་འདིར་བྱོན་ནས་གྲངས་མེད་གདུལ་བྱའི་བློ་དང་
འཚམས་ པར་ མཐའ་ ཡས་ ཆོས་ འཁོར་ བསྐོར་མཛད་པ། །རྒྱལ་བའི་དབང་པོ་
ཤཱཀྱའི་ཏོག་ཅེས་སྙན་པའི་བ་དན་འཇིག་རྟེན་གསུམ་ན་ཡོངས་གྲགས་ཟླ་མེད་
སྟོན་པ་ཐུགས་རྗེ་ཅན་དེའི་ཞབས་ཀྱི་པདྨོར་སྙིང་ནས་གུས་པས་ཕྱག་བགྱིད་དོ། །
མགོན་དེའི་ཆོས་ཀྱི་སྲིད་ལ་དབང་བསྒྱུར་ཞིང་། །ཐབས་མཁས་སྤྲུལ་པས་ཞིང་
ཀུན་ཡོངས་འགེངས་པ། །རྒྱལ་བའི་རྒྱལ་ཚབ་མི་ཕམ་མགོན་པོ་དང་། །འགྲོ་བློའི་
མུན་སེལ་འཇམ་དཔལ་དབྱངས་ལ་འདུད། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གི །དྲང་ངེས་དྲི་མེད་རིགས་པས་ལེགས་ཕྱེ་ནས། །བདེ་གཤེགས་ལམ་བཟང་ཇི་
བཞིན་གསལ་མཛད་པ། །ཤིང་རྟ་ཆེན་པོ་གཉིས་ལ་མགོས་ཕྱག་འཚལ། །རྒྱལ་
བའི་བསྟན་དང་སྟོན་པ་ཚད་མ་རུ། །བསྒྲུབས་ཏེ་ཐེག་གསུམ་ལམ་གྱི་གནད་མ་
ལུས། །དྲི་མེད་རིགས་པའི་ལམ་ནས་འབྱེད་པ་ལ། །ཟླ་བྲལ་རིགས་པའི་དབང་
ཕྱུག་གཉིས་ལ་འདུད། །བློ་ཆེན་རྒྱལ་བ་ཀུན་གྱི་མཁྱེན་བརྩེ་ནུས་པ་མ་ལུས་
གཅིག་བསྡུས་མཚན་དཔེའི་དཀྱིལ་འཁོར་རླབས་ཆེན་སྨོན་ལམ་བཅད་ཤེས་ཀྱིས་
དྲངས་ཐུབ་བསྟན་གླིང་བཞིའི་མཁའ་ལ་འཕགས། །བཟང་པོའི་འོད་ཟེར་ཕྱོགས་
བཅུར་སྤྲོས་པས་སྙིགས་དུས་འགྲོ་བ་ཡོངས་ཀྱི་བློ་མུན་སེལ་ཞིང་ཐུབ་བསྟན་
ཡོངས་ རྫོགས་ སྣང་ བའི་ དཔལ་ གྱིས་ འཇིག་ རྟེན་ མ་ལུས་ ཁྱབ་ པར་མཛད། །
གྲགས་པའི་རྫ་རྔ་ཕྱོགས་ཀྱི་མཛེས་མས་བརྡུངས་ཏེ་དུས་མཐའ་འདིར་ཡང་རྒྱལ་
བའི་ཉིན་བྱེད་སླར་ཡང་ཤར་ཞེས་སྙན་པའི་དབྱངས་ཀྱིས་ནམ་མཁའི་ཁྱོན་ཀུན་
འགེངས་མཛད་པ། །གངས་རིའི་ཁྲོད་ཀྱི་ཟས་གཙང་སྲས་པོ་འཇམ་མགོན་བླ་མ་
ཐུགས་རྗེ་ཅན་དེར་སྙིང་ནས་འདུད་ཀྱིས་བྱང་ཆུབ་མ་ཐོབ་བར་དུ་འབྲལ་མེད་
ཐུགས་ རྗེས་ བསྐྱང་ དུ་ གསོལ། །དྲི་མེད་ རིགས་ པའི་ གད་རྒྱངས་ གཅིག་ གིས་
ཀྱང་། །ཕས་རྒོལ་གླང་པོ་མཐའ་དག་སྐྲག་མཛད་པ། །འཇིགས་མེད་སྨྲ་བའི་སེང་
གེ་ དགེ་ལེགས་དཔལ། །མཁས་གྲུབ་ཆེན་པོའི་ཞབས་ལ་གུས་ ཕྱག་ འཚལ། །
གསུང་རབ་དེ་ཉིད་བལྟ་བའི་མིག་གཅིག་པུ། །རྣམ་འགྲེལ་དགོངས་དོན་རིགས་
ཚུལ་མན་ངག་རྣམས། །བརྩེ་བ་ཆེན་པོས་གསལ་བར་སྟོན་མཛད་པ། །དྲིན་ཅན་
བླ་མ་རྣམས་ལ་སྙིང་ནས་འདུད། །རིགས་པའི་རྒྱ་མཚོ་གཏིང་མཐའ་མི་མངོན་
ཞིང་། །སྒྲ་ རྒྱན་ ཚིག་ སྦྱོར་ རླབས་ འཁྲུག་ ངམ་ གནག་ འདི། །ཐོས་ པ་ ཉུང་ཞིང་



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སྦྱངས་པའི་སྟོབས་དམན་པ། །བློ་ཆུང་བདག་འདྲས་བརྒལ་བར་ག་ལ་ནུས། །
འོན་ཀྱང་འཇམ་མགོན་མན་ངག་གྲུ་རྫི་ངས་དང་། །ཐབས་མཁས་ཐུགས་རྗེ་ལྡན་
པའི་དེད་དཔོན་ གྱི། །མཐུ་ལས་ རིགས་ཚུལ་མན་ངག་གང་རྙེད་པ། །རང་དང་
གཞན་གྱི་དོན་དུ་འདིར་འགོད་བྱ། ། །
དེ་ལ་འདིར་རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་
པ་རིགས་པའི་རྒྱ་མཚོ་ཞེས་བྱ་བ་མཁས་གྲུབ་སྨྲ་བའི་ཉི་མ་དགེ་ལེགས་དཔལ་
བཟང་པོས་མཛད་པའི་བསྟན་བཅོས་ཆེན་པོ་འདིའི་རྩོམ་པ་ལ་འཇུག་པའི་ཡན་
ལག་གི་དོན་འཆད་པ་ལ་གསུམ།
མཆོད་པར་བརྗོད་པའི་དོན་བཤད་པ་དང་། རྩོམ་པར་དམ་བཅའ་བའི་
དོན་བཤད་པ་དང་། རྣམ་འགྲེལ་གྱི་མན་ངག་ལམ་གྱི་གནད་ཅུང་ཟད་བཤད་
པའོ། །དང་པོ་མཆོད་བརྗོད་ཀྱི་དོན་བཤད་པ་ལ་ལྔ། ཐོག་མར་བླ་མ་དང་ལྷག་
པའི་ལྷ་དབྱེར་མ་མཆིས་པ་ལ་ཕྱག་མཛད་པའི་ཚིག་གི་དོན་བཤད་པ། བསྟན་
པའི་བདག་པོ་སྟོན་པ་ཐུབ་དཔལ་དབང་པོ་ལ་མཆོད་པར་བརྗོད་པའི་ཚིག་གི་དོན་
བཤད་པའོ། །རྗེ་བཙུན་འཇམ་དཔལ་དབྱངས་ལ་མཆོད་པར་བརྗོད་པའི་ཚིག་
གིས་དོན་བཤད་པ། བདག་ཉིད་ཆེན་པོ་སློབ་དཔོན་ཕྱོགས་ཀྱི་གླང་པོ་དང་དཔལ་
ལྡན་ཆོས་ཀྱི་གྲགས་པ་གཉིས་ལ་མཆོད་པར་བརྗོད་པའི་ཚིག་གི་དོན་བཤད་པ།
ཆོས་ཀྱི་རྒྱལ་པོ་རྒྱལ་བ་བློ་བཟང་གྲགས་པའི་དཔལ་ལ་མཆོད་པར་བརྗོད་པའི་
ཚིག་གི་དོན་བཤད་པའོ། །དང་པོ་ཐོག་མར་བླ་མ་དང་ལྷག་པའི་ལྷ་དབྱེར་མ་
མཆིས་པ་ལ་ཕྱག་འཚལ་བ་ནི། རྗེ་བཙུན་འཇམ་དཔལ་དབྱངས་ཀྱི་ཞབས་ཀྱི་པདྨོ་
ལ་ སྐྱེ་བ་ཀུན་ཏུ་གུས་པས་ཕྱག་འཚལ་ལོ། །ཞེས་གསུངས་ཏེ། དེ་ཡང་མཁས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གྲུབ་ཐམས་ཅད་མཁྱེན་པ་དགེ་ལེགས་དཔལ་བཟང་པོ་འདི་ཉིད་ནི་སྔོན་འདས་
པའི་དུས་བསྐལ་པ་གྲངས་མེད་བརྗོད་ཀྱིས་མི་ལང་བའི་སྔོན་རོལ་ནས་རྗེ་བཙུན་
འཇམ་དཔལ་དབྱངས་ཀྱིས་རྗེས་སུ་བཟུང་སྟེ་རྒྱལ་སྲས་རྒྱ་མཚོའི་དབུས་ན་བློ་
གྲོས་དང་སྙིང་སྟོབས་མཚུངས་པ་མེད་པར་གྱུར་ཏེ། གཟུངས་དང་། ཏིང་ངེ་འཛིན་
དང༌། སྤོབས་པ་དང་། མངོན་པར་ཤེས་པའི་མཐུ་བསམ་གྱི་མི་ཁྱབ་པ་ཐོབ་པས་
རྒྱལ་སྲས་ཀྱི་སྤྱོད་པ་རྒྱ་མཚོའི་ཕ་རོལ་ཏུ་སོན་ཏེ། ལོངས་སྤྱོད་རྫོགས་སྐུའི་གོ་
འཕང་མངོན་དུ་མཛད་ནས་སྐུ་དེ་ལས་ནམ་ཡང་གཡོ་བ་མེད་བཞིན་དུ་ཇི་ལྟར་
ནམ་མཁའི་ཟླ་བ་གཅིག་ཉིད་ལས་འཇིག་རྟེན་གྱི་ཁམས་ཀྱི་ཆུ་ཀླུང་ཐ་དད་པ་ཇི་
སྙེད་ཡོད་པ་དེ་རྣམས་སུ་གཟུགས་བརྙན་ཅིག་ཅར་འཆར་བ་དེ་བཞིན་དུ་ནམ་
མཁའི་མཐའ་ཀླས་པའི་སེམས་ཅན་རྣམས་རང་རང་གི་ཁམས་དང་། བསམ་པ་
དང་། བག་ལ་ཉལ་དང༌། དབང་པོ་དང་འཚམ་པར་སྤྲུལ་པའི་བཀོད་པ་བསྟན་
ནས་མངོན་མཐོ་དང་ངེས་ལེགས་ཀྱི་ལམ་ལ་རིམ་གྱིས་ཁྲིད་དེ་སྨིན་ཅིང་གྲོལ་བར་
མཛད་པ་ལ་འགྲན་པའི་ཟླ་ཐམས་ཅད་དང་བྲལ་བ་ཞིག་གོ །དེ་ལྟ་ནའང་མ་དག་
པའི་ཞིང་གདུལ་བྱའི་སྣང་ངོར་སེམས་དཔའི་ཚུལ་བཟུང་སྟེ་སེམས་ཅན་གྱི་དོན་
མཛད་པ་ནི་སངས་རྒྱས་ཀྱི་ཞིང་ཐམས་ཅད་དུ་གང་ལ་གང་འཚམ་གྱི་སྐུའི་བཀོད་
པ་བསྟན་ཏེ་སེམས་ཅན་གྱི་དོན་མཛད་ཅིང་། དེ་དང་དེ་དག་གི་གནས་སྐབས་
ཐམས་ཅད་དུ་རྗེ་བཙུན་འཇམ་དཔལ་དབྱངས་ཀྱིས་རྗེས་སུ་བཟུང་བས་བློ་གྲོས་
ཀྱི་མཐུ་བསམ་གྱིས་མི་ཁྱབ་པ་དང་། ཐུགས་སྙིང་རྗེ་ཆེན་པོའི་གཞན་དབང་དུ་
གྱུར་ པས་ ནམ་ ཡང་ སྐྱིད་ ལུག་ པ་དང་། ཞུམ་པ་དང་། མ་བརྟགས་པའི་བཏང་
སྙོམས་དང་། གཞན་ཡལ་བར་འདོར་བ་སོགས་བྱང་ཆུབ་ཀྱི་སེམས་དང་རྒྱལ་



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སྲས་ཀྱི་སྤྱོད་པ་ལས་འདས་པའི་ཉེས་པ་ནམ་ཡང་མི་སྲིད་ཅིང་། སེམས་ཅན་གྱི་
དོན་བྱེད་པ་ལ་བསྙེལ་བ་མི་མངའ་བས་སེམས་ཅན་དེ་དང་དེའི་དོན་དུ་འགྱུར་ན་
མནར་མེད་ཀྱི་མེ་ནང་དུའང་ཚ་བས་གདུངས་པའི་གླང་ཆེན་པདྨོའི་མཚོར་འཇུག་
པ་བཞིན་དུ་སྤྲོ་དགས་འཇུག་པར་མཛད་པ་ཞིག་སྟེ། སྐུ་ཚེ་འདིར་ནི་མགོན་པོ་
འཇམ་དཔལ་དབྱངས་མིའི་རྣལ་པར་བྱོན་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་
དགྱེས་བཞིན་རྗེས་སུ་བཟུང་སྟེ་གསང་བ་མ་ལུས་འཛིན་པའི་ནང་ཐུགས་ཀྱི་སྲས་
གཅིག་པུར་གྱུར་ཏོ། །དེའི་ཚུལ་ཡང་འདི་སྐད་ཅེས་ཐོས་ཏེ། མཁས་གྲུབ་རིན་པོ་
ཆེ་ འདི་ ཉིད་ སྔོན་ རིགས་ པའི་ ཁུ་བྱུག་ཆེ་བ་དང་། རིགས་ལྡན་ འཇམ་དཔལ་
གྲགས་ པ་དང༌། སློབ་དཔོན་ ཨ་ བྷྱཱ་ཡ་ཀ་ ར་ སོགས་ སུ་ སྐུ་འཁྲུངས་པའི་ཚེ་ རྗེ་
བཙུན་ འཇམ་ དཔལ་ དབྱངས་ ཀྱིས་ རྗེས་ སུ་ བཟུང་ བའི་ མཐུས་ མདོ་ རྒྱུད་ ཀྱི་
དགོངས་པ་འགྲེལ་པ་ལ་འགྲན་པའི་ཟླ་དང་བྲལ་བར་གྱུར་ཅིང་། བོད་དུའང་
འགོས་ལོ་ཆེན་པོ་དང་། རྗེ་བཙུན་ས་པཎ་སོགས་སུ་སྐུ་འཁྲུངས་པའི་ཚེ་རྗེ་བཙུན་
འཇམ་དཔལ་དབྱངས་ཀྱིས་རྗེས་སུ་བཟུང་བའི་མཐུས་མདོ་རྒྱུད་དགོངས་འགྲེལ་
དང་བཅས་པའི་དོན་འབྱེད་པ་ལ་ཟླ་དང་བྲལ་ཞིང་འཕྲིན་ལས་རྒྱ་ཆེ་རྒྱུན་མི་ཆད་
པར་གྱུར། སྐུ་ཚེ་འདིར་ནི་ལ་སྟོད་དུ་སྐུ་འཁྲུངས་ཙམ་ཉིད་ནས་རང་དང་གཞན་གྱི་
ཚེ་རབས་བརྒྱ་སྟོང་དུ་མ་མཁྱེན་པ་དང་། ལྷག་པར་སྐུ་ཚེ་སྔ་མ་མཁས་གྲུབ་ལྷ་
དབང་བར་སྐྱེ་བ་བཞེས་པ་གསལ་བར་མཁྱེན་ནས་སྐལ་བ་དང་ལྡན་པ་དག་ལ་
དེའི་ཚུལ་གསུངས་པས་སྐུ་ན་ཕྲ་མོའི་དུས་ཉིད་ནས་མཁས་གྲུབ་ཀྱི་མཚན་ཐོགས།
སེ་ར་ཆོས་སྡིངས་སུ་རྗེ་རིན་པོ་ཆེ་དང་ཐོག་མར་མཇལ་བའི་ཚེ་སང་མཇལ་རྒྱའི་
དགོང་མནལ་ལམ་དུ་མུན་པ་འཐུག་པོས་ ཕྱོགས་གར་འགྲོ་གཏོལ་མེད་ཅིང་།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མགོ་འཁོར་འཁྱམས་ནས་ཡུན་རིང་དུ་སོང་འདུག་པ་ལ། ཕྱོགས་ཤར་ནས་རལ་
གྲི་བརྒྱ་ཕྲག་དུ་མས་བསྐོར་བའི་ཡུ་བ་རྣམས་ནང་དུ་བསྟན་པ། རལ་གྲིའི་རྩེ་ལ་ཉི་
མ་བརྒྱ་ཕྲག་མང་པོ་ཤར་འདུག་པའི་རལ་གྲིའི་འཁོར་ལོ་དེའི་དབུས་སུ་འཇའ་
ཚོན་སྣ་ལྔའི་དྲྭ་བས་ སྤྲས་པའི་དབུས་ན། རྗེ་བཙུན་འཇམ་དབྱངས་ སྐུ་མདོག་
དམར་སེར་རལ་གྲི་དང་གླེགས་བམ་འཛིན་པ། རིན་པོ་ཆེའི་རྒྱན་བསམ་གྱིས་མི་
ཁྱབ་པས་སྤྲས་པ་གཞོན་ནུའི་ཚུལ་ཅན་རལ་པའི་ཐོར་ཚུགས་ལ་མུ་ཏིག་གི་སེ་མོ་
དོས་སྤྲས་པ། དྭངས་ཤིང་ཡིད་དུ་འོང་བ་བལྟ་བས་ཆོག་མི་ཤེས་པ་ཞིག་དགྱེས་
བཞིན་དུ་བྱོན་ནས་མཁས་གྲུབ་རྗེ་ཉིད་ལ་ཐིམ། ཉི་མའི་དཀྱིལ་འཁོར་དེ་ཤར་མ་
ཐག་ཏུ་མུན་པ་ཐམས་ཅད་ནི་སངས། འོད་ཟེར་གྱི་དྲ་བས་འཇིག་རྟེན་ཐམས་ཅད་
གང་སོང་བ་ཞིག་རྨིས། སང་ཉིན་རྗེ་དང་མཇལ་དུས་མདངས་འདི་ལྟ་བུ་རྨིས་པ་ཇི་
ལྟར་ལགས་ཞུས་པས། རྗེའི་ཞལ་ནས། ཁྱོད་ཀྱི་བླ་མ་དང་ཡི་དམ་དབྱེར་མེད་དུ་
མཐོང་བ་ལེགས་ཞེས་གསུངས་ཤིང་གདམས་པ་དང་རྗེས་སུ་བསྟན་པ་ཐམས་ཅད་
བུམ་པ་གང་བྱོར་གནང་ནས། རྗེ་བླ་མ་ཉིད་ཀྱི་གདུང་འཚོབ་ནང་ཐུགས་ཀྱི་སྲས་
གཅིག་པུར་བྱིན་གྱིས་བརླབས་པར་མཛད་དོ། །དེ་ལྟར་མཁས་གྲུབ་ཐམས་ཅད་
མཁྱེན་པས་བསྟན་བཅོས་ཆེན་པོ་འདི་རྩོམ་པའི་ཐོག་མར་རྗེ་བཙུན་འཇམ་དཔལ་
དབྱངས་ལ་ཕྱག་འཚལ་བའི་གསུང་འདི་ནི་ཕྱི་རབས་ཀྱི་སྐྱེ་བོ་རྣམས་ལ་མན་ངག་
ཏུ་འདོམས་པར་མཛད་པ་ཡིན་ཏེ། སྤྱིར་དུས་གསུམ་གྱི་སངས་རྒྱས་ཐམས་ཅད་རྗེ་
བཙུན་འཇམ་དཔལ་དབྱངས་ཡོངས་འཛིན་དུ་བསྟན་ནས་ལམ་རིམ་གྱིས་བགྲོད་
དེ་སངས་རྒྱས་པ་དང་། འཚང་རྒྱ་བ་དང་། འཚང་རྒྱ་བར་འགྱུར་བ་ཤ་སྟག་ཡིན་
པས་རྗེ་བཙུན་འཇམ་དཔལ་དབྱངས་ལ་རྒྱལ་བ་ཀུན་གྱི་ཡབ་གཅིག་ཅེས་གྲགས་
-
6 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
སོ། །ལྷག་པར་གསུང་རབ་ཀྱི་དཀའ་གནད་ཟབ་མོ་རྣམས་གཏིང་ཕྱིན་པར་རྟོགས་
པ་དང་། དེའི་དོན་བསྒོམས་ནས་ལམ་གྱི་གནད་མཐར་ཐུག་པ་རྣམས་མྱུར་དུ་རྒྱུད་
ལ་སྐྱེ་བ་དང་། དེའི་ནང་ནས་ཀྱང་ཟབ་མོ་དབུ་མའི་ལྟ་བར་མྱུར་དུ་རྒྱུད་ལ་སྐྱེ་བ་
ལ་རྗེ་བཙུན་འཇམ་དཔལ་དབྱངས་ལྷག་པའི་ལྷར་བཟུང་ནས་གསོལ་བ་ཤུགས་
དྲག་ཏུ་གདབ་དགོས་པར་དཔལ་མགོན་འཕགས་པ་ཀླུ་སྒྲུབ་ལ་སོགས་པའི་རྒྱ་
གར་གྱི་པཎ་གྲུབ་ཐམས་ཅད་ཀྱིས་མཐུན་པར་གསུངས་ཤིང་། ཆོས་ཀྱི་རྒྱལ་པོ་
ཙོང་ཁ་པ་ཆེན་པོས་ཀྱང་མགོན་པོ་འཇམ་དཔལ་དབྱངས་ལ་མཆོད་པ་ཚད་མེད་པ་
ཕུལ་ནས་གསོལ་བ་ཤུགས་དྲག་ཏུ་བཏབ་སྟེ། སྤྱིར་གསུང་རབ་ཀྱི་དགོངས་པ་
དཔྱིས་ཕྱིན་པར་རྙེད་པ་དང་། དེ་རྙེད་པའི་ཐབས་དམ་པ་དབུ་ཚད་ཀྱི་དཀའ་
གནད་ཕྲ་མོ་རྣམས་མྱུར་དུ་རྟོགས་པ་དང༌། ལྷག་པར་ཟབ་མོ་དབུ་མའི་ལྟ་བ་མྱུར་
དུ་རྒྱུད་ལ་སྐྱེ་བ་ལ་ཐབས་གང་ལ་འབད་དགོས་ཞུས་པ་ན། རྗེ་བཙུན་འཇམ་
དཔལ་དབྱངས་ཀྱི་ཞལ་ནས། དོན་དེ་དག་འགྲུབ་པ་ལ་བླ་མ་དང་ལྷག་པའི་ལྷ་
དབྱེར་མེད་དུ་བྱས་ནས་གདུང་ཤུགས་དྲག་པོས་གསོལ་བ་འདེབས་ཤིང་བསག་
སྦྱང་ལ་འབད་པ་དང༌། ཚུལ་ཁྲིམས་རྣམ་པར་དག་པར་བྱེད་པ་དང་། གཞུང་ཆེན་
མོ་རྣམས་ཀྱི་དོན་ལ་དྲི་མ་མེད་པའི་རིགས་པས་དཔྱོད་པ་རྣམས་གསུམ་སྒྲིལ་དུ་
བྱེད་དགོས་ཞེས་ནན་ཏན་དུ་འདོམས་པར་མཛད་པ་ལྟར་རོ། །གཞན་ཡང་བསྟན་
བཅོས་འདིའི་ཐོག་མར་རྗེ་བཙུན་འཇམ་དཔལ་དབྱངས་ལ་མཆོད་བརྗོད་མཛད་
པ་ནི། སྔོན་གྱི་ལོ་པཎ་ རྣམས་ ཀྱིས་འདུལ་བ་ལུང་དང༌། དེའི་དགོངས་ འགྲེལ་
རྣམས་བསྒྱུར་བའི་ཚེ། ཐམས་ཅད་མཁྱེན་པ་ལ་ཕྱག་འཚལ་ལོ་ཞེས་པ། མདོ་སྡེ་
དང་། དེའི་ དགོངས་ འགྲེལ་རྣམས་ བསྒྱུར་ བའི་ཚེ། སངས་ རྒྱས་ དང་ བྱང་ ཆུབ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སེམས་ དཔའ་ ཐམས་ ཅད་ ལ་ ཕྱག་ འཚལ་ ལོ་ ཞེས་ པ། མངོན་ པ་ དང་། དེའི་
དགོངས་འགྲེལ་རྣམས་བསྒྱུར་བའི་ཚེ། རྗེ་བཙུན་འཇམ་དཔལ་དབྱངས་ལ་ཕྱག་
འཚལ་ལོ་ཞེས་བརྗོད་པའི་བཀས་བཅད་མཛད་པ་དང་མཐུན་པར་མཛད་པའང་
ཡིན་ཏེ། རྒྱས་ པའི་ བསྟན་ བཅོས་ ཚད་མ་རྣམ་འགྲེལ་ འདིས་ སྤྱིར་ གསུང་ རབ་
ཐམས་ཅད་ཀྱི་དགོངས་པ་འགྲེལ་པ་དང་། ཁྱད་པར་དོན་དམ་པའི་ཆོས་མངོན་པ་
རྒྱས་པར་གཏན་ལ་འབེབས་པས་མངོན་པའི་སྡེ་སྣོད་ཀྱི་དགོངས་འགྲེལ་ཡིན་
པས་ན་དེའི་ཚུལ་དང་མཐུན་པར་མཛད་པ་ཡང་ཡིན་ནོ། ། །
གཉིས་པ་བསྟན་བཅོས་འདི་རྩོམ་པའི་ཐོག་མར་བསྟན་པའི་བདག་པོ་ལ་
མཆོད་པར་བརྗོད་པ་ནི། གང་ཞིག་རྐང་དྲུག་ལྡན་པའི་ཕྲེང་བ་འཕུར་ལྡིང་སྒྲ་སྙན་
སྒྲོགས་པ་ཡི། །རྐང་པས་བསྣུན་པའི་འདར་བ་དང་ལྡན་བཅུ་ཕྲག་འདབ་མའི་ཟེའུ་
འབྲུ་དཀར། །ཡིད་སྲུབས་ཟོལ་སྐྱེས་སྤུ་ལོང་གོས་ཅན་ཅོད་པན་མེ་ཏོག་འཛིན་པ་
འདིས། །བདག་གིས་རྒྱལ་བའི་ཞབས་ལ་མཆོད་པས་འཇིག་རྟེན་འདི་དག་ཞི་
གྱུར་ཅིག །ཅེས་ གསུངས། འདིའི་དོན་ནི་མཁས་གྲུབ་ཐམས་ཅད་མཁྱེན་ པས་
སེམས་ཅན་རྣམས་ལ་ཐུགས་བརྩེ་བས་ཐར་པ་དང་ཐམས་ཅད་མཁྱེན་པའི་ལམ་
གྱི་ལུས་ཡོངས་སུ་རྫོགས་པ་དྲི་མ་མེད་པའི་རིགས་པའི་ལམ་ནས་གསལ་བར་
སྟོན་བཞེད་ནས། རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་
རིགས་པའི་རྒྱ་མཚོ་རྩོམ་པའི་ཐོག་མར་སངས་རྒྱས་དང་བྱང་ཆུབ་སེམས་དཔའ་
གཞན་ཐམས་ཅད་ཀྱིས་འདུལ་བའི་སྤྱོད་ཡུལ་དུ་མ་གྱུར་པའི་སྙིགས་མ་ལྔ་བདོའི་
འགྲོ་བ་རྣམས་ལ་ཐུགས་རྗེ་ལྷག་པར་དུ་ཆེ་བ་བདག་ཅག་གི་སྟོན་པ་ཐུབ་པའི་
དབང་པོའི་ཡོན་ཏན་དང་ཐུགས་ རྗེ་དྲན་པའི་དད་གུས་ཆེན་པོས་སྤྱན་མཆི་མ་



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
འཁྲུག་པ་དང་སྐུ་ལུས་ཀྱི་བ་སྤུ་ཟིང་ཞེས་བྱེད་ཅིང་དད་པའི་ཤུགས་ཀྱིས་དབང་
མེད་བསྐྱོད་དེ་སྐུ་གསུང་ཐུགས་ཀྱི་ཡོན་ཏན་སྒྲོགས་པའི་ང་རོ་དང་བཅས་ཕྱག་
གཉིས་དབུའི་གཙུག་ཏུ་ཐལ་མོ་སྦྱར་ཏེ་སྟོན་པ་ཐུབ་པའི་དབང་པོའི་ཞབས་ཀྱི་
པདྨོ་ལ་གཏུགས་པའི་ཕྱག་མཛད་དེ། ཁམས་གསུམ་གྱི་སེམས་ཅན་ལས་དང་ཉོན་
མོངས་པས་བཅིངས་ཤིང་། སྡུག་བསྔལ་གསུམ་གྱི་མེ་རབ་ཏུ་འབར་བས་གདུངས་
བ་འདི་དག་མྱུར་དུ་ཞི་བར་གྱུར་ཅིག །ཅེས་སེམས་ཅན་འབའ་ཞིག་ཐུགས་ལ་
བརྣགས་ པའི་ སྙིང་ རྗེ་ཆེན་པོ་དེ་ཉིད་ཚིག་ཏུ་མཚོན་པར་བྱས་ཏེ་སྨོན་ལམ་དུ་
མཛད་པའོ། །འཇིག་རྟེན་འདི་དག་ཞི་གྱུར་ཅིག །ཅེས་གསུངས་པའི་འཇིག་རྟེན་
གྱི་དོན་ནི་སྤྱིར་འཇིག་རྟེན་གྱི་ཐ་སྙད་ནི་དོན་མང་པོ་ལ་འཇུག་སྟེ། རྣམ་བཤད་
རིགས་པ་ལས། འཇིག་རྟེན་ཞེས་བྱ་སེམས་ཅན་དང༌། སྣོད་དང་སྡུག་བསྔལ་འགྲོ་
འདོད་ལའོ། །ཞེས་གསུངས་པ་ལྟར་སེམས་ཅན་རྣམས་དང་། གང་དུ་སེམས་ཅན་
གནས་པའི་ཡུལ་གྱི་ཕྱོགས་རྣམས་དང་། སྡུག་བསྔལ་ཉེ་བར་ལེན་པའི་ཕུང་པོ་ལྔ་
དང་། ཡང་སྲིད་དུ་ འགྲོ་བ་ དང་། འདོད་པའི་ཡོན་ཏན་རྣམས་ཏེ་འདི་ དག་ ལ་
འཇིག་རྟེན་ཞེས་རྒྱལ་ བའི་ གསུང་ རབ་ལས་ འབྱུང་བ་ལས། སྐབས་འདིར་ནི་
སེམས་ཅན་རྣམས་ལ་འཇིག་རྟེན་ཞེས་བརྗོད་པ་ཡིན་ནོ། །བསྟོད་ཚིག་འདི་ནི་
གཟུགས་ཅན་གྱི་རྒྱན་དུ་སྦྱར་བ་སྟེ། དེ་ཡང་སྟོན་པ་ཐུབ་པའི་དབང་པོ་ལ་དད་
གུས་ཆེན་པོས་སྐུ་གསུང་ཐུགས་ཀྱི་ཡོན་ཏན་དབྱངས་སུ་སྒྲོགས་པར་བྱེད་པ་ནི་
རྐང་དྲུག་ལྡན་པའི་བུང་བ་ཚར་དུ་དངར་བའི་ཕྲེང་བའམ་ཁྱུ་སྦྲང་རྩི་འཚོལ་བ་
རྣམས་དྲི་ཞིམ་པདྨའི་མེ་ཏོག་དང་འཕྲད་པའི་ཚེ་ནམ་མཁའ་ལ་གཤོག་རླབས་
བསྐྱོད་དེ་སྟེང་འོག་དང་ཕྱོགས་རྣམས་སུ་འཁྱུག་ཅིང་འཕུར་བ་དང་། པདྨའི་སྟེང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གི་ནམ་མཁའ་ལ་ལྡིང་བ་སོགས་རྣམ་འགྱུར་དུ་མ་དང་དགའ་བའི་ཤུགས་ཀྱིས་
བསྐྱོད་པའི་སྒྲ་དབྱངས་སྙན་པོ་སྒྲོགས་པ་དང་ཆོས་མཚུངས་པས་ན་བུང་བ་སྒྲ་
དབྱངས་སྒྲོགས་པའི་གཟུགས་སུ་བཀོད་པའོ། །གང་ཞིག་ཅེས་པ་ནི་ཚིག་སྦྱོར་གྱི་
དབང་གིས་འགོར་བྱུང་ཡང་དོན་ནི་དཔེ་ལ་སྦྱར་ཚེ་པདྨ་དང་། དེ་ཉིད་དོན་ལ་སྦྱར་
ཚེ་སོར་བཅུ་སྤྱི་བོར་བཀོད་པ་ལ་བྱ་སྟེ། དེ་ཡན་ནི་དེའི་ཁྱད་ཆོས་སམ་ཡོན་ཏན་དུ་
སྦྱོར་བས་སོ། །དཔེར་ན། གང་ཞིག་གཟིགས་ཤིང་གསུངས་པ་ཡིས། །མཁྱེན་དང་
སྟོན་ པ་ བླ་ ན་ མེད། །རྒྱལ་ བ་རྟེན་ ཅིང་ འབྲེལ་ བར་ འབྱུང་། །གཟིགས་ ཤིང་
འདོམས་པ་དེ་ལ་འདུད། །ཅེས་པའི་ཚིགས་བཅད་འདིའི་གང་ཞིག་ཅེས་པ་ཚིག་
སྦྱོར་གྱི་དབང་གིས་འགོར་བྱུང་ཡང་དོན་རྟེན་ཅིང་འབྲེལ་འབྱུང་ལ་བྱ་བ་བཞིན་
ནོ། །སྟོན་པ་ཐུབ་པའི་དབང་པོའི་ཐུགས་ རྗེ་ དང་ བཀའ་དྲིན་དྲན་པའི་གདུང་
ཤུགས་ཀྱིས་ལུས་དབང་མེད་དུ་འདར་བ་དང་མཆི་མ་འཁྲུག་པ་ནི་བུང་བ་རྣམས་
པདྨའི་ཟེའུ་འབྲུར་ཆགས་པའི་ཚེ་ཟེའུ་འབྲུ་རྣམས་ལ་རྐང་པས་བསྣུན་པའི་མངར་
བ་དང་ཆོས་མཚུངས་པས་དེའི་གཟུགས་ཅན་དུ་བཀོད་པའོ། །སོར་མོ་བཅུ་སྤྱི་བོར་
སྦྱར་ཏེ་ཐུབ་པའི་དབང་པོའི་ཞབས་ལ་གཏུགས་པ་ནི་བུང་བ་པདྨའི་ཟེའུ་འབྲུར་
ཆགས་ཏེ་རྐང་པས་ཟེའུ་འབྲུ་བཟུང་ནས་ཟེའུ་འབྲུ་ལ་མགོ་གཏུགས་ཏེ་སྦྲང་རྩི་
གཞིབས་པ་དང་ཆོས་མཚུངས་པས་ན་དེའི་གཟུགས་ཅན་དུ་བཀོད་པའོ། །ཡང་
ཐུབ་པའི་དབང་པོ་ནི་འཇིགས་རྟེན་འདི་ན་ཆེ་བར་རློམ་པ་ཚངས་པ་དང༌། བརྒྱ་
བྱིན་དང་། དབང་ཕྱུག་ལ་སོགས་པ་ལྷ་མཐུ་བོ་ཆེ་རྣམས་ཀྱིས་ཀྱང་ཞབས་ཀྱི་པདྨོ་
ལ་སྤྱི་བོའི་གཙུག་གི་ནོར་བུས་གཏུགས་ཏེ་འདུད་པར་བྱེད་ན་འགྲོ་བ་གཞན་
རྣམས་ཀྱི་ལྟ་ཅི་སྨོས་ཞེས་མཚོན་པའི་ཕྱིར་དུ། ཡིད་སྲུབས་ཟོལ་སྐྱེས་སྤུ་ལོང་གོས་
- 10 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ཅན་ཅོད་པན་མེ་ཏོག་འཛིན་པ་འདིས། །ཞེས་གསུངས། ཡང་ན་ཡིད་མཚོ་འདོད་
པའི་སྲུབ་ཤིང་གིས་དཀྲུགས་ཏེ་རྙོག་པ་ཅན་དུ་བྱེད་པའི་ལྷའི་བུའི་བདུད་ཟོལ་
སྐྱེས་ཏེ། དོན་དེ་མ་ཡིན་བཞིན་དུ་རྣམ་པ་བསྒྱུར་བའི་སྤུ་ལོང་གོས་ཅན་མགོ་བོའི་
སྟེང་དུ་ལག་པ་ཐལ་མོ་སྦྱར་བའི་ཅོད་པན་མེ་ཏོག་འཛིན་པས་ཐུབ་པའི་དབང་
པོའི་ཞབས་ལ་ཕྱག་བྱའོ་ཞེས་རང་གིས་ཐུབ་པའི་དབང་པོའི་ཞབས་ལ་ཕྱག་བྱེད་
པ་ཡིད་སྲུབས་བདག་པོས་ཐུབ་པའི་དབང་པོའི་ཞབས་ལ་གཏུགས་པའི་ཕྱག་བྱེད་
པའི་གཟུགས་སུ་བཀོད་པའོ། །འདི་དག་ལ་ད་དུང་མིང་གི་མངོན་བརྗོད་དང་ཚིག་
རྒྱན་གྱི་སྦྱར་གཞིའི་སྟེང་ནས་བཤད་པར་བྱ་བ་མང་དུ་ཡོད་པར་མངོན་ཏེ་མང་དུ་
ཐོས་པ་རྣམས་ཀྱིས་དཔྱད་པར་བྱའོ། །
དེ་ཡང་ཡིད་སྲུབས་བདག་པོ་ནི་གཞན་འཕྲུལ་དབང་བྱེད་ཀྱི་བདག་པོ་
དགའ་རབ་དབང་ཕྱུག་སྟེ། འདོད་ཁམས་ཀྱི་གཙོ་བོ་གཞན་འཁྲུལ་དབང་བྱེད་ཀྱི་
བདག་པོ་དགའ་རབ་དབང་ཕྱུག་ནི་འདོད་ ཁམས་ ཀྱི་སེམས་ཅན་རྣམས་ཉོན་
མོངས་ཀྱིས་གཟིར་བའི་ཐབས་ལ་བརྩོན་པར་བྱེད་དེ། དགའ་རབ་དབང་ཕྱུག་
གིས་འདོད་ཁམས་ཀྱི་སེམས་ཅན་རྣམས་ལ་བལྟས་ཏེ། ཆོས་ཀྱི་བློ་ཅུང་ཟད་སྐྱེ་བ་
མཐོང་ན་ཉོན་མོངས་གང་ཤས་ཆེ་བ་དང་མཐུན་པའི་མདའ་འཕངས་ཏེ་རྒྱུད་ཉོན་
མོངས་ཀྱིས་གཟིར་ཅིང་འཁྲུག་པར་བྱེད་པས་ན་ཡིད་སྲུབས་བདག་པོར་གྲགས་
སོ། །ཚུལ་ འདི་ནི་ རྗེ་ བླ་ མས། སྐབས་ གསུམ་ པ་ དང་ དབང་ པོའི་ དགྲ །དྲི་ཟ་
གདེངས་ཅན་གྲུབ་པའི་གཙོ། །ཀུན་གྱི་གཙུག་རྒྱན་ནོར་བུ་ཡིས། །གང་གི་ཞབས་
པད་ མཛེས་ བྱས་ པ། །ཞེས་ དང་། བདེ་ འབྱུང་ སྤྲིན་ ལ་ ཞོན་ དང་ གསེར་ གྱི་
མངལ། །ལུས་མེད་བདག་པོ་ཐ་གུའི་ལྟོ་ལ་ སོགས། །སྲིད་ན་དྲེགས་པའི་ང་རོ་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཆེར་སྒྲོགས་པའི། །རློམ་པའི་འགྱིང་རྣམས་ ཀྱིས་ ཀྱང་ གང་ གི་ སྐུ། །མཐོང་བའི་
མོད་ལ་ཉི་མས་མེ་ཁྱེར་བཞིན། །མཛད་པར་གྱུར་ཚེ་མཛེས་པའི་ཅོད་པན་གྱིས། །
གང་གི་ཞབས་པད་གུས་པས་བསྟེན་བྱེད་པ། །ཐུབ་དབང་ལྷ་ཡི་ལྷ་ལ་ཕྱག་འཚལ་
ལོ། །ཞེས་གསུངས་པ་དང་མཐུན་པར་འཇིག་རྟེན་གྱི་ལྷ་དྲེགས་པ་ཅན་དེ་དག་
གིས་ཐུབ་པའི་དབང་པོ་ལ་འདུད་པ་གཙོ་བོར་བསྟན་པ་ཡིན་ཞིང་། བདག་ཉིད་
ཆེན་པོས་སྐབས་གཞན་དུའང་། །དེ་ལྟ་ན་ཡང་དབང་པོ་དང༌། །བདེ་བྱེད་དབྱིག་
གི་སྙིང་པོ་སོགས། །འཇིག་རྟེན་ཁེངས་ལྡན་ལྷ་བརྒྱ་ཡི། །ཅོད་པན་རིན་ཆེན་འོད་
འཕྲོ་བ། །ལག་པད་རིན་ཆེན་གདུབ་སྐོར་དང་། །ལྷན་ཅིག་ཁྱོད་ཞབས་པདྨོ་ཡི། །
ནོར་འཛིན་གཞི་ལ་ལྟུང་མཛད་པ། །ལྷ་ཡི་བླ་མ་ཁྱོད་ཕྱག་འཚལ། །ཞེས་གསུངས་
སོ། །དེ་ལྟར་ལྷའི་གཙོ་བོ་དེ་དག་གིས་ཐུབ་དབང་ལ་འདུད་པར་བཤད་པ་ནི་
དགོས་པ་ཤིན་ཏུ་ཆེ་ཞིང་། འདིར་ནི་ལྷའི་གཙོ་བོ་དེ་དག་གིས་ཐུབ་དབང་ལ་
འདུད་པར་སྟོན་པ་ཙམ་མིན་པར་སྤྱི་བོར་ཐལ་མོ་སྦྱར་ནས་ཐུབ་པའི་དབང་པོའི་
ཞབས་ལ་གཏུགས་པ་ཡིད་སྲུབས་བདག་པོར་རང་དབང་མེད་པར་སྤྱི་བོའི་ཅོད་
པན་ཐུབ་པའི་དབང་པོའི་ཞབས་ལ་གཏུགས་ཏེ་འདུད་པའི་གཟུགས་སུ་བཀོད་
དོ། །ཚིག་སྦྱོར་འདི་འདྲ་བ་ནི་དེང་སང་གི་སྙན་ངག་མཁན་ཕལ་མོ་ཆེས་ཕྱོགས་
མཐོང་ཙམ་ཡང་གོ་དཀའ་བའི་གནས་ཡིན་པས་ན་མཁས་གྲུབ་རྗེ་ཉིད་ཀྱི་ཞལ་
ནས། རབ་བྱེད་འདི་ཡང་གངས་རིའི་ཁྲོད་འདི་ན། །སྙན་ངག་དབང་པོ་ཀུན་གྱི་
མགོ་བོ་ལ། །ཚིག་གི་གོམ་པ་འགོད་མཁས་དགེ་ལེགས་དཔལ། །བཟང་པོས་
ཚིག་གི་སྦྱོར་བ་སྤངས་ཏེ་སྨྲས། །ཞེས་གསུངས་པ་ནི་དོན་དང་མཐུན་པའོ། །ཐུབ་
པའི་དབང་པོ་ལ་རྒྱལ་བ་ཞེས་བརྗོད་པ་ནི། སྔོན་སྟོན་པ་མངོན་པར་རྫོགས་པར་
- 12 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སངས་རྒྱས་ནས་རིང་པོ་མ་ལོན་པར་ཝཱ་ར་ཎཱ་སིར་འབྱོན་པའི་ལམ་བར་དུ་ཀུན་ཏུ་
རྒྱུ་ཉེར་འགྲོ་ཞེས་པ་ཞིག་གིས་དེ་བཞིན་གཤེགས་པ་རྒྱང་རིང་པོ་ནས་གཤེགས་པ་
མཐོང་ངོ༌། །མཐོང་ནས་ཀྱང་དེ་བཞིན་གཤེགས་པ་ག་ལ་བ་དེར་སོང་སྟེ་ཕྱིན་ནས་
ཕྱོགས་གཅིག་ཏུ་འདུག་གོ །འདུག་ནས་ཀྱང་འདི་སྐད་ཅེས་གསོལ་ཏོ། །ཚེ་དང་
ལྡན་པ་གོའུ་ཏ་མ་ཁྱོད་ཀྱི་དབང་པོ་རྣམས་ནི་ཤིན་ཏུ་གསལ་ལོ། ཁྱོད་ཀྱི་པགས་
པའི་མདོག་ནི་སེར་པོར་གདའ་ཞིང་ཡོངས་སུ་དག་པ་ལ། ཡོངས་སུ་བྱང་བ་སྟེ།
འདི་ལྟ་སྟེ་དཔེར་ན། སྟོན་ཀ་རྒྱ་ཤུགས་ཁ་དོག་རྩ་སེར་ཞིང་འོད་གསལ་ཏེ། སེར་
པོར་གདའ་བ་དེ་བཞིན་དུ། གོའུ་ཏ་མ་ཁྱེད་ཀྱི་དབང་པོ་རྣམས་ཡོངས་སུ་དག་ཅིང་
ཞལ་གྱི་དཀྱིལ་འཁོར་ཡང་ཡོངས་སུ་དག་ལ་ཡོངས་སུ་བྱང་བའོ། །འདི་ལྟ་སྟེ་
དཔེར་ན། ཤིང་ཏ་ལའི་འབྲས་བུ་སྨིན་པ་རྩ་བ་ནས་ཆད་མ་ཐག་པའི་རྩ་བ་ལོགས་
སེར་པོར་གདའ་བ་ལགས་ཏེ། ཡོངས་སུ་དག་ཅིང་ཡོངས་སུ་བྱང་བ་དེ་བཞིན་དུ།
གོའུ་ཏ་མ་ཁྱོད་ཀྱི་དབང་པོ་རྣམས་ཡོངས་སུ་དག་ལ། ཞལ་གྱི་དཀྱིལ་འཁོར་ནས་
ཡོངས་སུ་དག་ཅིང་ཡོངས་སུ་བྱང་བའོ། །འདི་ལྟ་སྟེ་དཔེར་ན། འཛམ་བུ་ཆུ་བོའི་
གསེར་གྱི་མགུལ་རྒྱན་ཐབ་ནས་ཕྱུང་སྟེ། མགར་བའི་བུ་མཁས་པས་ལེགས་པར་
ཡོངས་སུ་སྦྱང་བ་བགྱིས་པ་ལྭ་བ་དུར་ཁའི་ནང་དུ་སྩལ་ན་ཁ་དོག་དང་ལྡན་པར་
འགྱུར་ཏེ། ཡོངས་སུ་དག་ཅིང་ཡོངས་སུ་བྱང་ལ་སེར་པོར་གདའ་ཞིང་འོད་གསལ་
བར་འགྱུར་རོ། །དེ་བཞིན་དུ་གོའུ་ཏ་མ་ཁྱོད་ཀྱི་དབང་པོ་རྣམས་ནི་ཤིན་ཏུ་གསལ་
ལ་པགས་པའི་མདོག་ནི་ཡོངས་སུ་དག །ཞལ་གྱི་དཀྱིལ་འཁོར་ནི་ཡོངས་སུ་བྱང་
བ་ལགས་སོ། །ཚེ་དང་ལྡན་པ་གོའུ་ཏ་མ་སུ་ལས་ཚངས་པར་སྤྱད་པ་སྤྱོད། ཅེས་
ཞུས་པ་ན། དེ་བཞིན་གཤེགས་པས་དེ་ལ་བཀའ་སྩལ་པ། ང་ལ་སློབ་དཔོན་གང་
༢



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཡང་མེད། །ང་དང་འདྲ་བ་ཡོད་མ་ཡིན། །ང་ནི་གཅིག་པུ་རྫོགས་སངས་རྒྱས། །
བསིལ་གྱུར་ཟག་པ་མེད་པ་ཡིན། །ང་ཉིད་འཇིག་རྟེན་དགྲ་བཅོམ་པ། །ང་ནི་སྟོན་
པ་བླ་ན་མེད། །ལྷ་དང་ལྷ་མིན་དྲི་ཟ་བཅས། །ང་ཡི་དོ་ཟླ་གང་ཡང་མེད། །གང་
དག་ཟག་པ་ཟད་བརྙེས་པ། །ང་འདྲ་རྒྱལ་བར་ཤེས་པར་བྱ། །ང་ནི་སྡིག་པའི་ཆོས་
ལས་རྒྱལ། །དེ་བས་ཉེར་འགྲོ་ང་རྒྱལ་ཡིན། །ང་ནི་ཝཱ་ར་ཎཱ་སིར་འགྲོ །གྲོང་ཁྱེར་
གསལ་ལྡན་སོང་ནས་ནི། །ལོང་བ་ལྟ་བུའི་འཇིག་རྟེན་ལ། །མཚུངས་པ་མེད་པའི་
འོད་བྱའོ། །ང་ནི་ཝཱ་ར་ཎཱ་སིར་འགྲོ །གྲོང་ཁྱེར་གསལ་ལྡན་སོང་ནས་ནི། །འོན་པ་
ལྟ་བུའི་འཇིག་རྟེན་ལ། །བདུད་རྩིའི་རྔ་ཆེན་བརྡུང་བར་བྱ། །ང་ནི་ཝཱ་ར་ཎཱ་སིར་
འགྲོ །གྲོང་ཁྱེར་གསལ་ལྡན་སོང་ནས་ནི། །འཇིག་རྟེན་དུ་ནི་མ་བསྐོར་བའི། །
ཆོས་ ཀྱི་འཁོར་ལོ་བསྐོར་བར་བྱ། །ཞེས་གསུངས་ཏེ་རྒྱལ་བ་ཞེས་པའི་མཚན་
འཇིག་རྟེན་འདིར་བྱུང་བ་ཡིན་ནོ། །དེ་ཡང་སངས་རྒྱས་འཇིག་རྟེན་དུ་མ་བྱོན་གོང་
དུ་སངས་རྒྱས་ཞེས་བྱ་བ་དང་། དེ་བཞིན་གཤེགས་པ་ཞེས་བྱ་བ་དང་། རྒྱལ་བ་
ཞེས་བྱ་བའི་སྒྲ་མི་གྲགས་པ་ལས། སངས་རྒྱས་འཇིག་རྟེན་དུ་བྱོན་ནས་ཐོག་མར་
མཚན་དེ་དག་གྲགས་པ་ན་སྲིད་པ་ཐ་མའི་གདུལ་བྱ་རྣམས་ཀྱིས་མཚན་དེ་དག་
ཐོག་མར་ཐོས་པའི་ཚེ་ལུས་ཀྱི་སྤུ་ཟིང་ཞེས་བྱེད་ཅིང་མིག་ནས་མཆི་མ་འཁྲུག་པ་
དང་དགེ་སློང་བསམ་གཏན་དང་པོ་ཐོབ་པ་བཞིན་དུ་རིང་ཞིག་ཏུ་སྨྲ་མི་ནུས་པའི་
དགའ་བདེའི་ངང་དུ་གནས་པ་སོགས་འབྱུང་བར་འདུལ་བ་ལུང་ལས་གསུངས།
ཊིཀ་ཆེན་འདི་ཉིད་རྩོམ་པའི་ཐོག་མར་སྟོན་པ་ཐུབ་པའི་དབང་པོ་ལ་ཕྱག་མཛད་
པ་ནི་ཆུ་འགོ་གངས་ལ་ཐུག་པ་ཞིག་དགོས་པ་ལྟར་དམ་པའི་ཆོས་ཀྱི་བརྒྱུད་པའང་
བསྟན་པའི་བདག་པོ་ཡང་དག་པར་རྫོགས་པའི་སངས་རྒྱས་ལ་ཐུག་པ་ཞིག་
- 14 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
དགོས་པས་ན། ཚད་མ་རྣམ་འགྲེལ་འདི་ཡང་རང་དགར་བྱས་པ་མིན་གྱི། རྒྱལ་
བའི་བཀའི་དགོངས་པ་འགྲེལ་པ་ཁོ་ན་ཡིན་ནོ་ཞེས་གོ་བའི་ཕྱིར་དུ་མཛད་པ་ཡིན་
ནོ། །སྤྱིར་སྟོན་པ་ཐུབ་པའི་དབང་པོ་ལ་ཡོན་ཏན་བརྗོད་ཚུལ་བསམ་གྱིས་མི་ཁྱབ་
པ་ཞིག་ཡོད་ཀྱང་ཊིཀ་ཆེན་འདིའི་འགོར་ཐུབ་པའི་དབང་པོ་ལ་བསྟོད་ཕྱག་འཛད་
པའི་ཚིགས་བཅད་འདིས་ནི་སྟོན་པ་ཐུབ་པའི་དབང་པོ་འགྲོ་བ་ལྷ་དང་བཅས་པ་
ཐམས་ཅད་ཀྱི་ཕྱག་དང་མཆོད་པའི་གནས་སུ་གྱུར་པ་བསླུ་བ་མེད་པའི་སྐྱབས་
གནས་མཐར་ཐུག་ ཡིན་ པ་དང༌། སྟོན་པ་ཐུབ་པའི་དབང་པོའི་ ཡོན་ཏན་དང་
ཐུགས་རྗེ་དྲན་ཏེ་སྙིང་ཐག་པ་ནས་སྐྱབས་སུ་བཟུང་ཞིང་གསོལ་བ་བཏབ་ན་
གནས་སྐབས་ཀྱི་ཉེར་འཚེ་ཐམས་ཅད་དང་། འཁོར་བའི་སྡུག་བསྔལ་ཐམས་ཅད་
དང་དེ་དག་ཐམས་ཅད་སྐྱེད་པར་བྱེད་པའི་རྒྱུ་ལས་ཉོན་བག་ཆགས་དང་བཅས་པ་
ཐམས་ཅད་མྱུར་དུ་ཞི་བར་འགྱུར་ཞེས་འབྲས་དུས་ཀྱི་ཡོན་ཏན་དང་འཕྲིན་ལས་
ལ་གཙོ་བོར་བསྟོད་པ་ཡིན་ལ། སྟོན་པ་ཐུབ་པའི་དབང་པོས་སྔོན་ཐུགས་བསྐྱེད་
ཚུལ་དང་། ཐུགས་བསྐྱེད་ནས་བསྐལ་པ་གྲངས་མེད་མང་པོར་བྱ་དཀའ་བའི་སྤྱོད་
པ་ལ་བསླབ་ཚུལ་དང་། བསླབས་ནས་མཐར་སངས་རྒྱས་ཚུལ་དང་། སངས་རྒྱས་
ནས་ཞི་བའི་དབྱིངས་སུ་བཞུགས་པ་ཙམ་མིན་པར་ནམ་མཁའ་མ་ཟད་ཀྱི་བར་དུ་
སེམས་ཅན་གྱི་དོན་རྒྱུན་མི་འཆད་དུ་མཛད་པའི་ཚུལ་ལས་བརྩམས་ཏེ་བསྟོད་པ་
ནི་ལེའུ་གཉིས་པའི་འགོར། གང་ཞིག་མ་ལུས་འགྲོ་བའི་སྙིང་ལ་བརྩེ་བའི་གྲིབ་
བསིལ་འཕོ་བ་ཅན། །སྤྱོད་པ་རྒྱ་ཆེན་ཡལ་གའི་མཁྱེན་ཡངས་ཚོགས་གཉིས་མེ་
ཏོག་དཀར་པོ་དག །རབ་རྒྱས་དྲི་བཞོན་ཕྱོགས་ཀྱི་མཐར་འགྲོ་འབྲས་བུ་མི་དམན་
ཀུན་དགའི་ཤིང་། །ས་གསུམ་འགྲོ་བའི་བླ་མ་མཉམ་མེད་དཔག་བསམ་ལྗོན་པ་
15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྒྱལ་གྱུར་ཅིག །ཅེས་བསྟོད་པ་མཛད་དོ། །དེས་ན་བསྟན་བཅོས་འདི་ལ་བརྟེན་
ནས་ཐར་པ་དང་ཐམས་ཅད་མཁྱེན་པ་ཐོབ་པར་འདོད་པ་རྣམས་ཀྱིས་ནི་བསྟན་
བཅོས་འདིའི་མཆོད་བརྗོད་གོང་འོག་རྣམས་ཀྱི་དོན་གུང་བསྒྲིགས་ཏེ། སྔོན་བྱུང་
སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་ཁྱེར་ཤེས་པར་བྱས་ཏེ་
ས་ལམ་འབྲས་བུ་འཕྲིན་ལས་དང་བཅས་པ་ལམ་གྱི་ལུས་ཡོངས་སུ་རྫོགས་པའི་
གནད་རྣམས་ལ་བག་ཆགས་ཅི་ཐེབས་བྱའོ། །
གསུམ་པ་རྗེ་བཙུན་འཇམ་དཔལ་དབྱངས་ལ་མཆོད་པར་བརྗོད་པ་ནི།
མཚམས་སྤྲིན་ལ་ཆགས་མཚོ་སྐྱེས་གཞོན་ནུས་ཕྱོགས་ཀུན་བརྒྱན་ཕྱིར་ཉི་མ་མ་
ལུས་སྤྲོ་བ་དང་། །ཡོངས་རྫོགས་རྒྱུ་སྐར་བདག་པོའི་དཔལ་ལས་རབ་རྒྱས་ཨུཏྤལ་
མཁའ་ལ་གར་གྱི་རི་མོ་བཞིན། །གང་ཞིག་ཆུ་ཡི་འོད་ཟེར་གོས་ཅན་ལི་ཁྲིའི་རྡུལ་
བརྩེགས་མིག་སྨན་ཐོར་ཅོག་བཅིངས་པ་ཡིས། །དཔལ་ལྡན་ཐུབ་པ་རྣམས་ཀྱི་
ཡིད་ནི་ཅི་ཡང་ཆགས་བྱེད་ཞབས་སེན་འོད་དེས་སྐྱོང་གྱུར་ཅིག །ཅེས་གསུངས།
ཚིགས་བཅད་འདིའི་དོན་ནི་རྗེ་བཙུན་འཇམ་དཔལ་དབྱངས་ཀྱི་སྐུ་གསུང་ཐུགས་
ཀྱི་ཡོན་ཏན་ནི་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱིས་ཇི་སྲིད་
ནམ་མཁའ་མ་ཟད་ཀྱི་བར་དུ་རྒྱུན་མི་འཆད་དུ་བརྗོད་ཀྱང་ཟད་པ་མེད་ཅིང་།
སྔོན་ གྱི་ དམ་ པ་རྣམས་ ཀྱིས་ བསྟན་ བཅོས་ ཀྱི་དབུར་ རྗེ་བཙུན་ འཇམ་ དཔལ་
དབྱངས་ལ་བསྟོད་ཕྱག་མཛད་པའི་ཚེ་སྐབས་ཐོབ་དང་དགོས་པའི་དབང་གིས་
ཡོན་ཏན་བརྗོད་ཚུལ་སྣ་ཚོགས་ཤིག་ཡོད་པ་ལས་འདིར་ནི་འཕྲིན་ལས་དང་སྐུའི་
ཡོན་ཏན་གཙོ་བོར་བརྗོད་དོ། །དེ་ཡང་རྐང་པ་དང་པོས་སྐུའི་འོད་ཟེར་ལ་གཙོ་
བོར་བསྔགས་པའི་སྒོ་ནས་འཕྲིན་ལས་ཀྱི་ཡོན་ཏན་དང་ཚིག་རྐང་ལྷག་མ་གསུམ་
[6 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
གྱིས་སྐུའི་ཡོན་ཏན་གཙོ་བོར་བསྔགས་པའི་སྒོ་ནས་འཕྲིན་ལས་ཀྱི་ཡོན་ཏན་དང་།
ཚིག་རྐང་ལྷག་མ་གསུམ་གྱིས་སྐུའི་ཡོན་ཏན་གཙོ་བོར་སྟོན་ནོ། །ཚིག་རྐང་དང་
པོས་བསྟན་ཚུལ་ནི་རྗེ་བཙུན་འཇམ་དཔལ་དབྱངས་ཀྱི་སྐུའི་བཀོད་པ་བསམ་གྱིས་
མི་ཁྱབ་པ་ལས། ཐམས་ཅད་ཀྱི་སྤྲུལ་གཞི་འཇམ་དབྱངས་ཨ་ར་པ་ཙ་ན་ནི་སྐུ་
མདོག་བྱུ་རུའི་མདངས་དང་འདྲེས་པའི་གསེར་བཟང་པོའི་མདོག་གམ། ཉིན་བྱེད་
འཆར་ཀའི་མཚམས་སྤྲིན་ལྟ་བུའམ། གུར་ཀུམ་གྱི་ལྷུན་པོ་ལྟ་བུར་དམར་སེར་དུ་
སྟོན་ཅིང་། སྐུའི་འོད་ཀྱང་དམར་སེར་དུ་འཕྲོ་བས་ན་མཚམས་སྤྲིན་ལ་ཆགས་
ཞེས་སྨོས་སོ། །
འཕྲིན་ལས་ལ་རྣམ་པ་གསུམ་སྟེ། ཐུགས་ཀྱི་འཕྲིན་ལས་དང་། གསུང་གི་
འཕྲིན་ལས་དང་། སྐུའི་འཕྲིན་ལས་སོ། །ཐུགས་ཀྱི་འཕྲིན་ལས་ནི་མཁའ་ཁྱབ་ཀྱི་
སེམས་ཅན་ཐམས་ཅད་འཁོར་བར་འཁྱམས་པ་ཐུགས་ཀྱིས་མ་བཟོད་ནས་སེམས་
ཅན་རྣམས་ལ་རྗེས་སུ་ཆགས་པའི་བརྩེ་བ་ཆེན་པོས་སེམས་ཅན་སུ་ཞིག་ནི་རྒུད།
སུ་ཞིག་ནི་དར། སུ་ཞིག་ནི་ངན་སོང་ནས་བཏོན་ཏེ་མཐོ་རིས་ཀྱི་བདེ་བ་ལ་གཞག་
པར་བྱ། སུ་ཞིག་ནི་འཁོར་བའི་བཙོན་ཁང་ནས་བཏོན་ཏེ་ཐར་པའི་གཞལ་མེད་
ཁང་དུ་དྲང་བར་བྱ། སུ་ཞིག་ནི་རང་གིས་བརྙེས་པའི་སྐུ་གསུམ་གྱི་དཔལ་ལ་
འགོད་པར་བྱ་སྙམ་དུ་དུས་ཀུན་ཏུ་ཕྱོགས་བཅུར་གཟིགས་ནས་སེམས་ཅན་རྣམས་
ལ་མཐོ་རིས་དང་ཐར་པ་དང་ཐམས་ཅད་མཁྱེན་པའི་ལམ་ཐུགས་རྗེའི་འོད་ཀྱིས་
གསལ་བར་མཛད་ཅིང་། ལམ་དེ་དང་དེ་དག་མཐོང་བའི་བློ་གྲོས་རྒྱས་པར་མཛད་
པ་ནི་ཉི་མས་འཇིག་རྟེན་གྱི་མུན་པ་སེལ་ཞིང་པདྨོ་རྒྱས་པར་བྱེད་པ་དང་ཆོས་
མཚུངས་པས་ན། སྐལ་བ་དང་ལྡན་པའི་སེམས་ཅན་རྣམས་ལ་མངོན་མཐོ་དང་
17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ངེས་ལེགས་ཀྱི་ལམ་ལྟ་བའི་བློ་སྐྱེས་པ་ནི་པདྨ་ཁ་བྱེ་བ་དང་ཐུགས་ཀྱི་འཕྲིན་ལས་
ཉི་འོད་ཀྱི་གཟུགས་སུ་བཀོད་པའོ། །གསུང་གི་འཕྲིན་ལས་ནི་སེམས་ཅན་རྣམས་
ཀྱི་ ཁམས་ དང་། བསམ་ པ་ དང༌། བག་ལ་ཉལ་དང༌། དབང་ པོའི་ རིམ་ པ་ དང་
འཚམས་པར་ནམ་ཡང་འགག་པ་མེད་པའི་གསུང་དབྱངས་ཡན་ལག་དྲུག་ཅུས་
གདུལ་བྱ་རང་རང་གི་སྐད་དུ་ཆོས་བསྟན་ཏེ། མངོན་མཐོ་དང་ངེས་ལེགས་ཀྱི་ལམ་
ལ་འགོད་པར་མཛད་པ་ནི་ཉི་མའི་འོད་ཀྱིས་པདྨ་ཁ་འབྱེད་པ་དང་མཚུངས་པས་
ན། སྐལ་བ་དང་ལྡན་པའི་གདུལ་ བྱ་མངོན་མཐོ་དང་ངེས་ལེགས་ཀྱི་ལམ་ལ་
བཀོད་པ་ནི་པདྨ་ཁ་བྱེ་བ་དང་གསུང་ཉི་འོད་ཀྱི་གཟུགས་སུ་བཀོད་པའོ། །ཚུལ་
འདི་ནི་ཆོས་བསྒྲགས་པའི་མདོ་ལས། ཉི་མའི་འོད་ཟེར་དག་གིས་པདྨོ་ཁ་འབྱེད་
ལྟར། །གསུང་གི་འོད་ཟེར་དག་གིས་འཇིག་རྟེན་སད་པར་མཛད། །སྟོན་པ་ཤཱཀྱ་
ཐུབ་པ་སྒྲོན་མ་ཐུགས་རྗེ་ཅན། །མྱ་ངན་འདའ་སྟོན་གང་ཡིན་དེ་ལ་ཕྱག་འཚལ་
ལོ། །ཞེས་རྒྱལ་བའི་གསུང་ཉི་འོད་དང་ཆོས་མཚུངས་པར་བསྟན་པ་དང་། དཔལ་
ལྡན་ཆོས་ ཀྱི་ གྲགས་ པས་ ཀྱང་། ཚད་མ་རྣམ་འགྲེལ་གྱི་འགོར་ཐུབ་དབང་ལ་
མཆོད་བརྗོད་མཛད་པའི་ཚེ། རྟོག་པའི་དྲྭ་བ་རྣམ་བསལ་ཅིང་། །ཟབ་ཅིང་རྒྱ་ཆེའི་
སྐུ་མངའ་བ། །ཀུན་ཏུ་བཟང་པོའི་འོད་ཟེར་དག །ཀུན་ནས་འཕྲོ་ལ་ཕྱག་འཚལ་
ལོ། །ཞེས་ཐུབ་དབང་གི་གསུང་ ཉི་འོད་ཀྱི་གཟུགས་སུ་བཀོད་དེ་བསྟོད་ཕྱག་
མཛད་པ་དང་མཐུན་ནོ། །སྐུའི་འཕྲིན་ལས་ནི་མཁའ་ཁྱབ་ཀྱི་སེམས་ཅན་རྣམས་
ལ་རང་རང་གི་མོས་པ་དང་མཚུངས་པར་གང་ལ་གང་འཚམ་གྱི་སྤྲུལ་པའི་བཀོད་
པ་བསྟན་ནས། ཚ་དམྱལ་བ་རྣམས་ལ་འོད་ཟེར་བསིལ་བའི་རང་བཞིན་ཅན་དང་།
གྲང་དམྱལ་བ་རྣམས་ལ་འོད་ཟེར་ཚ་བའི་རང་བཞིན་ཅན་དང༌། ཡི་དྭགས་རྣམས་
- 18 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ལ་འོད་ཟེར་བདུད་རྩིའི་རང་བཞིན་ཅན་དང༌། དུད་འགྲོ་རྣམས་ལ་འོད་ཟེར་ཆོས་
ཀྱི་སྒྲོན་མའི་རང་བཞིན་ཅན་དང༌། ལྷ་མི་རྣམས་ལ་སོ་སོའི་སྡུག་བསྔལ་ཞི་བར་
བྱེད་པ་དང་། ཆོས་ཀྱི་སྣང་བ་སྐྱེད་པའི་འོད་ཟེར་སྤྲོས་ཏེ་རིགས་དྲུག་སོ་སོའི་སྡུག་
བསྔལ་རྣམས་ཞི་བར་བྱེད་པ་དང་། མངོན་མཐོ་དང་ངེས་ལེགས་ཀྱི་ལམ་གསལ་
བར་བྱས་ཏེ་གདུལ་བྱ་རྣམས་གནས་སྐབས་དང་མཐར་ཐུག་གི་ཕན་བདེ་ལ་འགོད་
པར་མཛད་པ་ནི་ཉི་མས་འཇིག་རྟེན་གྱི་མུན་པ་སེལ་ཞིང་། པདྨ་ལ་སོགས་པའི་མེ་
ཏོག་རྣམས་ཁ་འབྱེད་པར་བྱེད་པ་དང་ཆོས་མཚུངས་པས་ན། སྐལ་བ་དང་ལྡན་
པའི་གདུལ་བྱ་རྣམས་རིགས་དྲུག་སོ་སོའི་སྡུག་བསྔལ་དང་བྲལ་བ་དང་། གནས་
སྐབས་དང་མཐར་ཐུག་གི་ཕན་བདེ་ལ་བཀོད་པ་ནི་པདྨ་ཁ་བྱེ་བ་དང་སྐུའི་འཕྲིན་
ལས་ཉི་མའི་གཟུགས་སུ་བཀོད་པའོ། །དེ་དག་ཀྱང་ཕྱོགས་ཙམ་མཚུངས་པའི་
དཔེར་བཀོད་པ་ཡིན་གྱི། རྣམ་པ་ཀུན་ནས་མཚུངས་པ་ནི་མ་ཡིན་ཏེ། ཉི་མས་ནི་
རང་གང་དུ་ཤར་བའི་གླིང་དེའི་མུན་པ་སེལ་བ་དང་གླིང་དེའི་མེ་ཏོག་རྣམས་ཁ་
འབྱེད་ནུས་པ་ཙམ་ཡིན་གྱི། འཇིག་རྟེན་གྱི་ཁམས་གཞན་དང་གཞན་དག་གི་མུན་
པ་སེལ་བ་སོགས་ནི་མི་ནུས་ལ། རྗེ་བཙུན་འཇམ་དཔལ་དབྱངས་ཀྱི་སྐུ་གསུང་
ཐུགས་ཀྱི་འཕྲིན་ལས་ནི་ནམ་མཁས་གར་ཁྱབ་ཏུ་འཕྲོ་ཞིང་། སེམས་ཅན་ཀུན་གྱི་
སེམས་ཀྱི་མུན་པ་སེལ་བ་དང་། ཐམས་ཅད་ལ་ཕན་བདེ་སྟེར་བར་བྱེད་པས་ན།
ཕྱོགས་ཀུན་བརྒྱན་ཕྱིར་ཉི་མ་མ་ལུས་སྤྲོ་བ་དང་། ཞེས་ཀུན་དང་མ་ལུས་པའི་ཚིག་
སྨོས་ སོ། །དེའི་ ཕྱིར་ བདག་ ཉིད་ཆེན་ པོས་སྦྱར་བའི་བསྟོད་ཚིག་འདི་དག་ནི་
གཟུགས་ཅན་གྱི་རྒྱན་ཙམ་དུ་མ་ཟད་རྒྱན་གྱི་རྣམ་གྲངས་མང་པོ་ལ་འཇུག་ཅིང་།
ཚིག་ཙམ་ལ་འཆེལ་བ་མིན་པར་ཞིབ་ཏུ་དཔྱད་ན་དོན་གྱི་གནད་ཁོང་ན་གནས་
-19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པའང་ མང་ དུ་ ཡོད་ པར་ མངོན་ནོ། །དངོས་ ཟིན་ གྱི་ དཔེ་ རྣམས་ ཀྱི་ དོན་ ནི།
མཚམས་སྤྲིན་ནི་ཉི་མ་འཆར་ཀ་དང་། ནུབ་དུས་ཀྱི་སྤྲིན་དམར་སེར་རོ། །མཚོ་
སྐྱེས་ནི་ པདྨའོ། །གཞོན་ནུ་ནི་ གསར་དུ་བཞད་པའི་དོན་ནོ། །ཉི་མ་ནི་ཡོངས་
གྲགས་ལྟར་ཏེ་གོ་བར་ཟད་དོ། །དེ་ནས་ཚིག་རྐང་གཉིས་པས་ནི་ཞལ་གྱི་དཀྱིལ་
འཁོར་གྱི་ཡོན་ཏན་སྟོན་ཏེ། དེར་ཡང་རྗེ་བཙུན་འཇམ་དཔལ་དབྱངས་ཀྱི་ཞལ་གྱི་
དཀྱིལ་འཁོར་ནི་གསལ་ཞིང་དྭངས་པ། མཐོང་ན་མི་མཐུན་པ་མེད་པ་ཀུན་གྱི་
མིག་གི་བདུད་རྩི་ལྟ་བུ། འགྲོ་བ་སུས་མཐོང་ཡང་དབུགས་འབྱིན་ཅིང་ཅི་འདོད་
པའི་རེ་བ་སྐོང་བར་བྱེད་པ་ཞིག་སྟེ། ཞལ་གྱིས་དཀྱིལ་འཁོར་དེ་ནི་དཀར་ཆའི་
གང་བ་ཡོངས་སུ་རྫོགས་པའི་རྒྱུ་སྐར་བདག་པོ་སྟེ་ཟླ་བའི་དཀྱིལ་འཁོར་དང་ཆོས་
མཚུངས་པས་དེའི་གཟུགས་སུ་བཀོད་པའོ། །དེ་ཡང་འཇིག་རྟེན་ན་ཟླ་བའི་དཀྱིལ་
འཁོར་ནི་གསལ་ཞིང་དྭངས་ལ་མཛེས་པའི་མཆོག་ཏུ་བསྔགས་པས་དེ་ཉིད་དཔེར་
བཀོད་པ་ཙམ་ཡིན་གྱི། རྣམ་པ་ཀུན་ནས་མཚུངས་ པ་ནི་མ་ཡིན་ཏེ། རྗེ་བཙུན་
འཇམ་དཔལ་དབྱངས་ཀྱི་ཞལ་དཀྱིལ་དང་ཟླ་བ་བསྐྲུན་ན་ཉིན་བྱེད་དང་མེ་ཁྱེར་
བསྐྲུན་པ་བཞིན་དུ་རྗེ་བཙུན་འཇམ་དཔལ་དབྱངས་ཀྱི་ཞལ་དཀྱིལ་གྱི་འོད་ཀྱིས་
ཟླ་བའི་གཟི་བརྗིད་དང་འོད་ཐམས་ཅད་ཟིལ་གྱིས་མནན་ཏེ། གསེར་གྱི་མེ་ལོང་
ཆེན་པོའི་མདུན་དུ་ལྕགས་ཀྱི་གར་བུ་བཞག་པ་བཞིན་དུ་འོད་དང་གཟི་བརྗིད་
ཉམས་ཏེ་མོག་མོག་པོར་བྱེད་པས་ན། ཡོངས་རྫོགས་རྒྱུ་སྐར་བདག་པོའི་དཔལ་
ལས་རབ་རྒྱས་ཞེས་ཟླ་བ་ལས་ཁྱད་པར་དུ་འཕགས་པའི་ཚིག་སྨོས་སོ། །འོད་དང་
གཟི་བརྗིད་ཀྱིས་ཁྱད་པར་དུ་འཕགས་པ་ཙམ་དུ་མ་ཟད་མཚན་བཟང་དང་དཔེ་
བྱད་ཀྱི་རྒྱན་བླ་ན་མེད་པས་བརྒྱན་པས་ན་རྣམ་པ་ཀུན་ནས་ཁྱད་པར་དུ་འཕགས་
- 20 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སོ། །རྗེ་བཙུན་གྱི་ཞལ་དཀྱིལ་ལ་མཚན་བཟང་དཔེ་བྱད་ཇི་ལྟར་ཡོད་སྙམ་ན།
འདི་ལྟར་ཡོད་དེ། ཤངས་ཀྱི་གཟེངས་མཐོ་བ་དང་། འགྲམ་པ་སེང་གེའི་འགྲམ་པ་
ལྟ་བུ་དང༌། ཚེམས་དཀར་བ་དང་། ཐགས་བཟང་བ་དང༌། གྲངས་བཞི་བཅུ་ཐམ་
པ་ཚང་བ་དང་། མཆུ་སྒྲོས་བིམྲ་ལྟར་དམར་ཞིང་པདྨའི་འདབ་མའི་དབྱིབས་སུ་
ཡོད་པ་དང་། ལྗགས་སྲབ་ཅིང་འཇམ་ལ་ཤིན་ཏུ་མཉེན་པ་དང་། ཕྱིར་བརྐྱངས་ན་
སྐྲ་མཚམས་དང་སྙན་གཡས་གཡོན་གྱི་བར་ཞལ་དཀྱིལ་ཡོངས་རྫོགས་ཁེབས་པ་
དང་། ལྗགས་བསྒྱུར་བ་ལས་ཡན་ལག་དྲུག་ཅུའི་ཚངས་དབྱངས་རྒྱུན་མི་འཆད་དུ་
འབྱུང་བ་དང་སྙན་ཤལ་རིང་དུ་འཕྱངས་ཞིང་མཛེས་པ་དང་། དཔྲལ་བའི་དབྱེས་
ཆེ་ཞིང་སྨིན་མ་གཉིས་ཀྱི་བར་དུ་མཛོད་སྤུས་བརྒྱན་པ་དང༌། རྫི་མ་བ་མཆོག་གི་
རྫི་མ་ལྟར་མ་འཛིངས་ཤིང་སྒྲིག་ལེགས་པ་དང་། སྤྱན་གཉིས་དཀར་ནག་འབྱེས་
ཤིང་སེམས་ཅན་ལ་སྙིང་རྗེས་གཟིགས་པ་མཚོན་ཕྱིར་གཞུའི་དབྱིབས་དང་ཨུཏྤ་
ལའི་འདབ་མ་ལྟར་སྟོན་པ་སོགས་ཞལ་གྱི་དཀྱིལ་འཁོར་ལ་གནས་པའི་མཚན་
བཟང་དཔེ་བྱད་མཐའ་དག་བརྗོད་ན་བསམ་གྱིས་མི་ཁྱབ་པ་ཞིག་ཡོད་ཀྱང་འདིར་
སྤྱན་གཉིས་ཀྱི་ཡོན་ཏན་གཙོ་བོ་སྟོན་ཏེ། རྗེ་བཙུན་གྱི་སྤྱན་གཉིས་ནི་གསེར་གྱི་
མདངས་ཆགས་པའི་ནམ་མཁའི་ངོས་ལ་ཨུཏྤལ་ཟུང་གི་རི་མོ་གར་གྱི་ཉམས་ལྟར་
དུ་ གནས་ པ་དང་ཆོས་མཚུངས་པས་ན་དེའི་གཟུགས་སུབཀོད་དེ། མཁའ་ ལ་
ཨུཏྤལ་གར་ གྱི་རོལ་མོ་བཞིན། །ཞེས་གསུངས། ཚིག་རྒྱན་འདི་དང་མཐུན་པར་
བདག་ཉིད་ཆེན་པོ་ཉིད་ཀྱིས་སྐབས་གཞན་དུའང༌། མཚམས་སྤྲིན་གསར་པའི་
ཕུང་པོ་འམ། །ལི་ ཁྲིའི་ལྷུན་པོ་ལྟར་བརྗིད་ཅིང་། །ཉིན་བྱེད་སྟོང་གི་ཟེར་ འཕྲོ་
བ། །ཡིད་འཕྲོག་གཟི་བྱིན་ལྡན་པའི་སྐུ། །པདྨ་རྒྱས་པ་ཟིལ་གནོན་པའི། ཁྱོད་
-21-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཞལ་དཀྱིལ་འཁོར་ཨུཏྤལ་སྤྱན། །མཛོད་སྤུ་ཀུནྡའི་ཕོན་པོས་མཛེས། །བལྟ་བས་
མི་ངོམས་ཁྱོད་ ཕྱག་ འཚལ། །ཞེས་གསུངས། དེ་ནས་རྐང་པ་གསུམ་པས་སྐུའི་
རྣམ་པ་ཇི་ལྟར་ཡོད་ཚུལ་བསྟན་ཏེ། རྗེ་བཙུན་འཇམ་དཔལ་དབྱངས་ཀྱི་སྐུའི་རྣམ་
པ་ལ་ཞི་རྒྱས་དབང་དྲག་གི་ལས་དང་མཐུན་པའི་སྐུའི་ཁ་དོག་མི་འདྲ་བ་དུ་མ་
དང་། དབྱིབས་མི་འདྲ་བ་དུ་མ་དང༌། ཕྱག་སྟབས་མི་འདྲ་བ་དུ་མ་དང༌། ཞི་ཁྲོའི་
ཁྱད་པར་སྣ་ཚོགས་ཡོད་ཀྱང་གོང་དུ་སྨོས་པ་ལྟར་འདིར་ནི་སྤྲུལ་གཞི་ འཇམ་
དབྱངས་ཨ་ར་པ་ཙ་ན་གཙོ་བོར་སྟོན་པས། དེའི་སྐུའི་རྣམ་པ་ནི་སྐུ་མདོག་དམར་
སེར་སྲིད་ཞིའི་ལེགས་ཚོགས་ཐམས་ཅད་གཟུགས་སུ་ཤར་བ་བཞིན་དུ་བལྟ་བས་
ཆོག་མི་ཤེས་ཤིང་གཟི་བརྗིད་མཚུངས་པ་མེད་པ་ལི་ཁྲིའི་ལྷུན་པོ་ལ་ཉི་མ་བྱེ་བའི་
མདངས་ཀྱིས་བྱུགས་པ་དང་མཚུངས་པས་ན་དེའི་གཟུགས་སུ་བཀོད་ནས། ལི་
ཁྲིའི་རྡུལ་བརྩེགས་ཞེས་སྨོས་ཏེ་རྡུལ་བརྩེགས་ཞེས་པ་ནི་རིའི་མིང་ངོ༌། །དེ་ལྟ་
བུའི་སྐུ་དེ་ཡང་དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་
དམར་སེར་གྱིས་ནམ་མཁའི་ཁྱོན་ཀུན་འགེངས་པར་བྱེད་པ་ནི། ཆུ་འཛིན་ལས་
གློག་གི་འོད་ཕྲེང་ཕྱོགས་བཅུར་འཕྲོ་བའམ། ཕྱོགས་ཀུན་ཉི་མའི་འོད་ཟེར་གྱིས་
འགེངས་པར་བྱེད་པ་ལྟ་བུར་ཡོད་པས་ན། ཆུ་ཡི་འོད་ཟེར་གོས་ཅན་ཞེས་སྨོས་ཏེ།
སྐབས་གཞན་དུ་ནམ་འཁའི་འོད་ཟེར་གྱི་གོས་ཅན་ཞེས་ཀྱང་སྨོས་ལ། ཡང་ན་དེ་
ལྟ་བུའི་སྐུ་དེ་ཆུའི་རླངས་ནམ་མཁའི་འཇའ་ཚོན་ལྟར་བཀྲ་བའི་ལྷ་རྫས་ཀྱི་གོས་ཀྱི་
སྨད་གཡོགས་དང་སྟོད་གཡོགས་ལྷབ་ལྷུབ་ཏུ་གསོལ་ཞིང་། རིན་ཆེན་རིན་ཐང་
མེད་པ་འོད་ཟེར་ལྔ་འཕྲོ་བ་དུ་མས་བརྒྱན་པའི་དོན་ནོ། །དབུ་སྐྲ་བུང་བ་ལྟར་
གནག་ཅིང་སྣུམ་ལ་བརྗིད་ཆགས་པ། སྟུག་ཅིང་འཇམ་ལ་མ་འཛིངས་པ། དྲི་ཞིམ་



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
པོའི་ངད་ཕྱོགས་བཅུར་འཕྲོ་ཞིང་སུས་མཐོང་ཡང་ཡིད་འཕྲོག་པར་བྱེད་པ། ཟུར་
ཕུད་ལྔ་དང་ལྡན་པའི་ཐོར་ཅོག་བཅིངས་པ། ཟུར་ཕུད་རེ་རེ་ལའང་མེ་ཏོག་གིས་
བརྒྱན་པ། ཐོར་ཅོག་དེའི་དབུས་ན་སྤྱི་གཙུག་ལྟར་མི་མངོན་པ་ལ་སོགས་པའི་
ཡོན་ཏན་བསམ་གྱིས་མི་ཁྱབ་པ་དང་ལྡན་པ་སྟེ། ལི་ཁྲིའི་ལྷུན་པོས་མིག་སྨན་ཏེ་
གནག་ལ་སྣུམ་པའི་ཐོར་ཅོག་བཅིངས་ཏེ་ནམ་མཁའ་བརྒྱན་པར་བྱས་ན་རྗེ་བཙུན་
གྱི་སྐུ་དེའི་དཔེར་རུང་གི །གཞན་དུ་རྗེ་བཙུན་གྱི་སྐུ་དེའི་དཔེར་རུང་བ་ཁམས་
གསུམ་ན་མེད་དོ་ཞེས་ཚིག་རྒྱན་གྱི་ཉམས་འགྱུར་རྨད་དུ་བྱུང་བས་བསྔགས་ཏེ།
ལི་ ཁྲི་རྡུལ་བརྩེགས་མིག་སྨན་ཐོར་ཅོག་བཅིངས་པ། ཞེས་གསུངས་སོ། །ཚིག་
རྐང་འདིའི་རྒྱན་སྦྱོར་ཚུལ་ནི། རྗེ་ རིན་པོ་ཆེས་སྤྱན་སྔ་གྲགས་པ་བྱང་ཆུབ་ཀྱི་
རྟོགས་བརྗོད་དུ། ཟླ་ཞལ་ཨུཏྤལ་མིག་ལྡན་པའི། །གསེར་གྱི་ས་འཛིན་ལྷུན་པོ་
ཞིག །གལ་ཏེ་འཇིག་རྟེན་འདི་རྙེད་ན། །དེ་དང་ཁྱོད་ནི་མཚུངས་པར་འགྱུར། །
ཞེས་གསུངས་པ་དང་མཐུན་ནོ། །ཚིག་རྒྱན་འདི་ལ་སྙན་ངག་པ་རྣམས་འབྱུང་མིན་
གྱི་རྒྱན་ནམ་སྔོན་མེད་པའི་དཔེ་སྦྱར་བས་ན་བྱུང་བ་མིན་པའི་དཔེ་རྒྱན་ཞེས་
བརྗོད་ དོ། །ཡང་ ཚིག་ རྐང་ དང་ པོ་ གསུམ་ པོ་ འདིས་ རྗེ་ བཙུན་ འཇམ་ དཔལ་
དབྱངས་ཀྱི་སྐུའི་རྣམ་པ་སྒོམ་ཚུལ་བསྟན་ཏེ། ཚིག་རྐང་དང་པོས་པདྨའི་གདན་
དང༌། གཉིས་པ་དང་གསུམ་པས་པདྨ་དང་ཟླ་བའི་གདན་གྱི་སྟེང་དུ་རྗེ་བཙུན་གྱི་
སྐུའི་རྣམ་པ་ཇི་ལྟར་སྒོམ་པའི་ཚུལ་བསྟན་ཏོ། །དེ་ཡང་སྐུའི་དབྱིབས་དང་། ཞལ་
གྱི་དཀྱིལ་འཁོར་གོང་དུ་བཤད་པ་ལྟར་ལ། ཕྱག་ཞབས་ཀྱི་མཐིལ་ན་གསེར་གྱི་
འཁོར་ལོ་རྩིབས་སྟོང་པའི་རི་མོ་དང་། ཕྱག་སོར་དྲ་བས་འབྲེལ་ཞིང་དེ་དག་གི་
ངོས་ལ་དུང་གཡས་སུ་འཁྱིལ་བ་ལ་སོགས་པ་བཀྲ་ཤིས་པའི་རི་མོ་དུ་མས་མཚན་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པ། ཞབས་རྡོ་རྗེ་སྐྱིལ་ཀྲུང་གིས་བཞུགས་ཤིང་། ཕྱག་གཡས་ཤེས་རབ་ཀྱི་རལ་གྲི་
འཕྱར་ཞིང་། ཕྱག་གཡོན་ན་ཤེར་ཕྱིན་སྟོང་ཕྲག་བརྒྱད་པའི་གླེགས་བམ་བསྣམས་
པ་བསྒོམས་ཏེ། སྐུའི་རྣམ་པ་དེ་ལྟ་བུ་ཡིད་ལ་དྲན་པ་ཙམ་གྱིས་རྨོངས་པའི་མུན་པ་
སེལ་བ་སོགས་ཕན་ཡོན་མཐའ་ཡས་པ་གསུངས་སོ། །རྗེ་བཙུན་འཇམ་དཔལ་
དབྱངས་ནི་རྒྱལ་བ་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་ངོ་བོ་ཡིན་པས་ན་
མཚན་ཡང་དག་པར་བརྗོད་པ་ལས། སངས་རྒྱས་ཀུན་གྱི་ སྐུ་འཆང་བ། །ཞེས་
དང༌། སངས་ རྒྱས་ ཀུན་ གྱི་ རང་ བཞིན་ འཆང་། །ཞེས་དང༌། ཡེ་ཤེས་ ལུས་ཅན་
ཞེས་གསུངས། སངས་རྒྱས་ཐམས་ཅད་རྗེ་བཙུན་འཇམ་དཔལ་དབྱངས་ལ་བརྟེན་
ནས་སེམས་ཅན་གྱི་དོན་མཛད་པ་དང་། བྱང་ཆུབ་སེམས་དཔའ་ཐམས་ཅད་རྗེ་
བཙུན་འཇམ་དཔལ་དབྱངས་ཡོངས་འཛིན་དུ་བསྟེན་ནས་དེའི་བྱིན་རླབས་ཀྱི་མཐུ་
ལས་ས་ལམ་བགྲོད་པར་བྱེད་པ་ཤ་སྟག་ཡིན་པས་ན། རྒྱལ་བ་སྲས་བཅས་ཐམས་
ཅད་རྗེ་བཙུན་འཇམ་དཔལ་དབྱངས་ཀྱི་སྐུ་ལ་ཆགས་པ་ལྟར་དུ་རྩེ་གཅིག་ཏུ་ཡིད་
ལ་མཛད་དོ་ཞེས་རབ་ཏུ་བསྔགས་པ་བརྗོད་ཕྱིར། དཔལ་ལྡན་ཐུབ་པ་རྣམས་ཀྱི་
ཡིད་ ནི་ ཅི་ ཡང་ ཆགས་ བྱེད་ ཅེས་ སྨོས་ སོ། །དེ་ ལྟར་ རྗེ་ བཙུན་ འཇམ་ དཔལ་
དབྱངས་ཀྱི་སྐུའི་ཡོན་ཏན་བརྗོད་པའི་སྒོ་ནས་བསྟོད་ཚུལ་དེ་དག་ནི་རྗེ་བླ་མས།
ཉིན་བྱེད་འཆར་ཀའི་མདངས་ཀྱིས་རབ་འཁྱུད་པའི། །ལྷུན་སྟུག་གསེར་གྱི་རི་བོའི་
ངོས་བཞིན་དུ། །དམར་སེར་འོད་ཀྱི་ཕུང་པོར་ལྷམ་མེ་བ། །འཇམ་དབྱངས་མཁྱེན་
པའི་གཏེར་ཁྱོད་ཡུད་ཙམ་དགོངས། །ཞེས་དང་། བསོད་ནམས་ཚོགས་རབ་རབ་
འབྱམས་རྒྱུ་ལས་འཁྲུངས་པའི་སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །ནམ་
མཁའི་མཐས་གཏུགས་གཏུགས་པ་མེད་པའི་ཞིང་མཆོག་ཀུན་ཏུ་དུ་མའི་འགྲོ་ལ་
24-



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
མིག་འཕྲུལ་བཞིན། །ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་
སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་འདི་འདི་དང་གཞན་དུ་མ་ལུས་འགྲོ་
ཀུན་ཀུན་མཁྱེན་གྱུར་ཀྱང་བརྗོད་མི་ནུས། ། ཞེས་དང་། བདག་ཉིད་ཆེན་པོ་ཉིད་
ཀྱིས་སྐབས་གཞན་དུ། ལི་ཁྲིའི་རྡུལ་དང་བྱུ་རུའི་ཕུང་པོས་དགེ་ལེགས་བྱིན་པའི་
རབ་རྒྱས་པདྨ་གསར་པའི་ངོས་ལ་བཅུ་གཉིས་ཉི་མ་བཞུ་བའི་ཁུ་བའི་བྲན་གྱུར་
པ། །བསོད་ནམས་ལེགས་བྱས་མིག་གི་དགའ་སྟོན་ཟླ་བའི་ཕྲེང་བས་ཀུན་ནས་
དཀྲིགས་པའི་གེ་སར་འཛུམ་ཞིང་རྒྱུ་སྐར་རྣམས་ཀྱང་འོད་ཟེར་རྩེ་ལ་འཛིན་པར་
རྩོམ། །མཐོན་མཐིང་ཨུཏྤལ་སྡེ་དཔོན་མཆོག་གི་འབྱོར་པ་ཡིད་འོང་བང་མཛོད་
དག་ལས་ཕྲོགས་པས་སྐག་པའི་རི་དྭགས་མ་ལུས་ནགས་མཐར་འབྲོས་པ་ལྷུར་
ལེན་པ། །སྐལ་བཟང་དཔྱིད་ཀྱི་དཔལ་མོ་འདི་ཡིས་ཡིད་ཀྱི་བུང་བ་དཔྱང་ཐག་
འཛིན་པ་རབ་ཏུ་སྟེར་བྱེད་བདག་ནི་འཇམ་དབྱངས་ཞལ་གྱི་པདྨོར་བསམ་གཏན་
བགྱིད། །ཅེས་དང༌། བདེ་སོགས་བདག་པོའི་གཞུ་ཡི་མཁྲི་ཤིང་མཁའ་ལ་ཡང་
དག་རྒྱུ་བ་ན། །ཐུན་མཚམས་ཆུ་འཛིན་གཞོན་ནུ་ལ་ཚོགས་དགའ་བས་ཡང་དག་
གནས་པ་འཛིན། །པདྨ་རཱ་གའི་ཡལ་འདབ་ལ་ཡང་ཟེའུ་འབྲུའི་ཕྲེང་དཀར་འཛུམ་
བག་ལྡན། །ཟུར་ཕུད་ལྔ་ལྡན་གཞོན་ནུ་དེ་ཡིས་ཤིས་པ་ལྷག་པར་སྐྱོངས་གྱུར་
ཅིག །ཅེས་བསྔགས་པ་ལྟར་རོ། །ཞབས་སེན་འོད་དེས་སྐྱོངས་གྱུར་ཅིག །ཅེས་པ་
ནི་མཁས་གྲུབ་སྨྲ་བའི་ཉི་མ་རང་ཉིད་སྔོན་ཐུགས་བསྐྱེད་པ་ནས་བཟུང་འཁྲུངས་
རབས་ཐམས་ཅད་དུ་རྗེ་བཙུན་འཇམ་དཔལ་དབྱངས་ཀྱིས་རྗེས་སུ་བཟུང་བ་ཡིན་
པ་དང༌། མ་འོངས་པ་ནའང་ཇི་སྲིད་ནམ་མཁའ་མ་ཟད་ཀྱི་བར་དུ་སེམས་ཅན་གྱི་
དོན་གང་མཛད་པ་ཐམས་ཅད་རྗེ་བཙུན་གྱི་མཐུ་ལ་བརྟེན་པར་དགོངས་ཏེ་བཀའ་
-25-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དྲིན་དྲན་ པའི་འདུད་ཕྱག་མཛད་པ་སྟེ་ ཚིག་གི་དོན་ནི་གོ་བར་ཟད་དོ། །ཡང་
བསྟན་བཅོས་འདི་ལ་བརྟེན་ནས་ཐེག་པ་གསུམ་གྱི་ལམ་གྱི་གནད་ལ་གོ་བ་འཚོལ་
བ་དང་། ཇི་ལྟར་གོ་བ་བཞིན་དུ་རྒྱུད་ལ་སྦར་ཏེ་མྱོང་བ་བསྐྱེད་པ་དང༌། ས་ལམ་
རིམ་གྱིས་བགྲོད་དེ་སངས་རྒྱས་ཀྱི་སར་འགྲོ་བར་འདོད་པའི་འདུལ་བྱ་རྣམས་
ཀྱིས་ནི་རྗེ་བཙུན་འཇམ་དཔལ་དབྱངས་ལྷག་པའི་ལྷར་བཟུང་སྟེ་རྒྱུན་མི་འཆད་དུ་
གསོལ་བ་གདབ་དགོས་སོ་ཞེས་ཕྱི་རབས་ཀྱི་གདུལ་བྱ་རྣམས་ལ་ཐུགས་བརྩེ་
བས་འདོམས་པར་མཛད་པའང་ཡིན་ནོ། །སྤྱིར་ན་རྒྱལ་བའི་གསུང་རབ་ཐམས་
ཅད་ཀྱི་སྙིང་པོ་ངེས་དོན་མཐར་ཐུག་པ་ནི་ཤེར་ཕྱིན་གྱི་མདོ་སྡེ་རིན་པོ་ཆེ་རྣམས་
ཡིན་ལ། དེའི་དོན་ལ་དངོས་བསྟན་སྟོང་ཉིད་ཀྱི་རིམ་པ་དང༌། སྦས་དོན་མངོན་
རྟོགས་ཀྱི་ རིམ་པ་ གཉིས་ལས། སྦས་དོན་མངོན་རྟོགས་ ཀྱི་ རིམ་པ་ གཙོ་བོར་
གཏན་ལ་འབེབས་པ་ནི་བྱམས་ཆོས་དགོངས་འགྲེལ་དང་བཅས་པ་རྣམས་ཡིན་
ལ། དེའི་བརྒྱུད་ཚུལ་ནི་རྗེ་བཙུན་བྱམས་པ་མགོན་པོས་འཕགས་པ་ཐོགས་མེད་
ལ་ གནང་ ཞིང་། དེས་ གཅུང་དབྱིག་ གཉེན་ ལ་ གནང་ ངོ༌། །སློབ་དཔོན་དབྱིག་
གཉེན་གྱིས་སློབ་དཔོན་བློ་བརྟན་དང༌། སློབ་དཔོན་ཕྱོགས་གླང་ལ་གནང་། དེས་
སློབ་དཔོན་དབང་ཕྱུག་སྡེ་ལ་གནང་། དེས་སློབ་དཔོན་ཆོས་ ཀྱི་གྲགས་པ་ལ་
གནང་སྟེ། བསྟན་བཅོས་རྣམ་འགྲེལ་འདིའི་རྒྱ་ཆེ་བའི་ལམ་གྱི་རིམ་པ་དང་ཟབ་
མོའི་ལམ་གྱི་རིམ་པ་གཉིས་གཏན་ལ་འབེབས་ཚུལ་ནི་བྱམས་ཆོས་ཀྱི་དགོངས་པ་
ལྟར་ཡིན་པས་ཊིཀ་ཆེན་འདིའི་དབུར་བྱམས་མགོན་ལ་བསྟོད་ཕྱག་མཛད་པ་
སྐབས་སུ་བབ་པ་ཡིན་པས་ན་ཚིགས་བཅད་འདི་བྱམས་འཇམ་དབྱངས་གཉིས་
ཀའི་བསྟོད་ཕྱག་ཏུ་སྦྱར་ཡང་འགལ་བ་མེད་དམ་སྙམ་ཞིང་། འོན་ཀྱང་འདིར་རྗེ་
26 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བཙུན་འཇམ་དབྱངས་ལ་བསྟོད་ཕྱག་བྱེད་ཚུལ་གཙོ་བོར་བསྟན་པ་ནི་སློབ་དཔོན་
ཕྱོགས་ཀྱི་གླང་པོས་ རྗེ་བཙུན་འཇམ་དཔལ་དབྱངས་ལྷག་པའི་ལྷར་བཟུང་སྟེ།
དེའི་མཐུས་གསུང་ རབ་ ཀྱི་དོན་ལ་དྲི་མ་མེད་པའི་ རིགས་པས་དཔྱད་ནས་མི་
འཇིགས་པའི་སྤོབས་པ་བརྙེས་ཤིང་། གསུང་རབ་སྤྱིའི་དགོངས་འགྲེལ་ཚད་མ་
ཀུན་ལས་བཏུས་པའང་རྗེ་བཙུན་གྱི་བཀས་བསྐུལ་ནས་བརྩམས་ཤིང་རྗེ་བཙུན་
གྱི་བྱིན་རླབས་ཀྱིས་འཕྲིན་ལས་ནམ་མཁའ་དང་མཉམ་པ་འདི་བྱུང་བ་ཡིན་པས་
དེའི་ཕྱིར་འདིར་རྗེ་བཙུན་ལ་བསྟོད་ཕྱག་མཛད་ཚུལ་གཙོ་བོར་བསྟན་ཏོ། །སློབ་
དཔོན་ཕྱོགས་ཀྱི་གླང་པོ་རྗེ་བཙུན་གྱིས་རྗེས་སུ་བཟུང་བའི་ཚུལ་ནི་འོག་ཏུ་འཆད་
དོ། །དུས་གསུམ་གྱི་རྒྱལ་བ་ཐམས་ཅད་རྗེ་བཙུན་འཇམ་དཔལ་དབྱངས་ཀྱི་མཐུ་
ལས་སངས་རྒྱས་ཀྱི་སར་གཤེགས་པ་དང་། ཕྱོགས་བཅུའི་བྱང་ཆུབ་སེམས་དཔའ་
ཐམས་ཅད་ རྗེ་བཙུན་འཇམ་ད པལ་དབྱངས་ཀྱི་མཐུ་ལས་ས་ལམ་ རིམ་གྱིས་
བགྲོད་པར་བྱེད་པ་དང༌། ཁམས་གསུམ་གྱི་སེམས་ཅན་རྣམས་ཀྱི་ཕན་བདེ་ཐམས་
ཅད་ཀྱང་རྗེ་བཙུན་འཇམ་དཔལ་དབྱངས་ཀྱི་ཐུགས་རྗེ་དང་ནུས་མཐུ་ལས་གྲུབ་
པའི་ འཕྲིན་ ལས་ སུ་ གྱུར་ པ་ སོགས་ མཛད་ པ་ འཕྲིན་ལས་ ལས་ བརྩམས་ཏེ་
བསྔགས་པ་བརྗོད་ཚུལ་ནི་ལེའུ་བཞི་པའི་ཊཱིཀ་ཆེན་གྱི་དབུར། ལྷག་བསམ་རྒྱ་
ཆེན་སྤྲིན་གྱི་ཁུར་ལས་བསོད་ནམས་ཆུ་བོ་ཡུན་དུ་བབས་པས་བྲན་གྱུར་པ། །ཡེ་
ཤེས་མྱུ་གུས་མཐའ་དག་རྒྱལ་བའི་བདེ་བ་མ་ལུས་ཡལ་ག་སྟོང་གིས་མངོན་པར་
བྲིས། ཁྱོད་ཀྱི་གྲགས་པའི་མེ་ཏོག་ལྟར་དཀར་ལྕི་བའི་ཕྲེང་འཛིན་ཆུ་གཏེར་སྐུ་
རགས་ གཡོ་བ་ཡི། །ས་ཆེན་འཕྲིན་ལས་དྲི་བཞོན་གྱིས་ ཁྱབ་ འཇམ་དབྱངས་
དཔག་བསམ་ལྗོན་པའི་དབང་པོ་རྒྱལ་གྱུར་ཅིག །ཅེས་གསུངས་སོ། །
-27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བཞི་པ་བདག་ཉིད་ཆེན་པོ་སློབ་དཔོན་ཕྱོགས་ཀྱི་གླང་པོ་དང་དཔལ་ལྡན་
ཆོས་ ཀྱི་ གྲགས་ པ་ གཉིས་ ལ་ བསྟོད་ཕྱག་མཛད་པ་ནི། འཇིགས་མེད་ ཕྱོགས་
རྣམས་ཀུན་ལས་རྣམ་རྒྱལ་ས་འདི་གྲགས་པའི་གོམ་པ་གཅིག་གིས་ཁྱབ་པར་
བྲིས། །ལེགས་བཤད་མཐའ་དག་རོ་འཛིན་གཟུགས་ཀྱིས་གང་གི་ཁ་ལ་རྣམ་པར་
བཀོད་པའི་རྩེ་མོ་ནི། །ཅུང་ཟད་བསྐྱོད་པས་སྲིད་གསུམ་འདི་དག་མེ་ཏོག་མདའ་
ཅན་སྙིང་དང་ལྷན་ཅིག་འདར་བར་བྱེད། །ལོག་པར་སྨྲ་བ་ཀུན་གྱི་ལྕེ་ཡང་གཡོ་
མེད་ཏིང་འཛིན་དག་ལ་འགོད་དེ་རྒྱལ་གྱུར་ཅིག །ཅེས་གསུངས། དེ་ལ་ཚིག་རྐང་
དང་པོས་རིགས་པའི་དབང་ཕྱུག་རྣམ་གཉིས་རྒྱལ་བའི་བསྟན་འཛིན་ཐམས་ཅད་
ཀྱི་ནང་ན་འགྲན་ཟླ་མེད་པར་བསྔགས་ཏེ། དེའི་ཚུལ་ནི་བདག་ཉིད་ཆེན་པོ་སློབ་
དཔོན་ཕྱོགས་ཀྱི་གླང་པོ་དང་། དཔལ་ལྡན་ཆོས་ཀྱི་གྲགས་པ་གཉིས་ནི་སྔོན་ཡུན་
རིང་པོ་ནས་ཐེག་པ་ཆེན་པོའི་ལམ་དུ་ཞུགས་ཏེ་སྤྱིར་མཁའ་ཁྱབ་ཀྱི་སེམས་ཅན་
འཁོར་བའི་བཙོན་ཁང་ན་ལས་ཉོན་གྱིས་བཅིངས་ཤིང་། སྡུག་བསྔལ་གསུམ་གྱིས་
བར་མེད་དུ་མནར་བ་རྣམས་ལ་བཟོད་གླགས་མེད་པའི་སྙིང་རྗེ་ཆེན་པོའི་གཞན་
དབང་ དུ་ གྱུར་ཏེ། ཐབས་ གང་ ཞིག་ གིས་ སེམས་ཅན་འདི་རྣམས་ འཁོར་ བའི་
བཙོན་ཁང་ནས་བཏོན་ཏེ་ཐར་པ་བླ་ན་མེད་པའི་གོ་འཕང་ལ་གཞག་པར་བྱ་སྙམ་
དུ་སྒོ་གསུམ་གྱི་སྤྱོད་པ་ཐ་ན་དབུགས་ཀྱི་རྒྱུ་བ་ཚུན་ཆད་ཐམས་ཅད་དེའི་ཐབས་
འབའ་ཞིག་ཏུ་མཛད་ལ། ལྷག་པར་ སྙིགས་མའི་འགྲོ་བ་རྨོངས་པའི་རབ་རིབ་
ཀྱིས་ཆེར་བསྒྲིབས་ཏེ་གསུང་རབ་ཀྱི་དོན་བལྟ་བ་ལ་རིགས་པའི་མིག་དང་བྲལ་
ཞིང་། མ་རྟོག་པ་དང་། ལོག་པ་རྟོགས་པ་དང༌། ཐེ་ཚོམ་གྱི་གཞན་དབང་དུ་སོང་
སྟེ་ལམ་དང་ལམ་མིན་འབྱེད་མི་ནུས་པར་ལོང་བ་མྱ་ངམ་གྱི་ཐང་དུ་འཁྱམས་པ་
- 28 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ལྟར་གར་འགྲོའི་གཏོལ་མེད་ཅིང་། ལས་དང་ཉོན་མོངས་པའི་དབང་གིས་ངན་
འགྲོའི་གཡང་ཁར་ཕྱོགས་པ་རྣམས་ལ་ཐུགས་ལྷག་པར་བརྩེ་བའི་སྙིགས་མའི་
འགྲོ་བ་རྣམས་ལ་བློ་གྲོས་ཀྱི་མིག་སྦྱིན་པར་བྱ་བའི་ཕྱིར་མགོན་པོ་འཇམ་དཔལ་
དབྱངས་ལྷག་པའི་ལྷར་བསྟེན་ནས་གསོལ་བ་ཤུགས་དྲག་ལ་རྒྱུན་རིང་བ་བཏབ་
པས། རྗེ་བཙུན་འཇམ་པའི་དབྱངས་ཀྱིས་དངོས་སུ་རྗེས་སུ་བཟུང་བས་སོ་སོ་ཡང་
དག་པར་རིག་པ་བཞི་ལ་དབང་ཐོབ་ཅིང་། རང་དང་གཞན་གྱི་གྲུབ་པའི་མཐའ་རྒྱ་
མཚོ་ལྟ་བུའི་ཕ་རོལ་དུ་སོན་པས་གསུང་རབ་ཀྱི་དགོངས་དོན་དྲི་མ་མེད་པའི་
རིགས་པས་འབྱེད་པ་ལ་འཇིག་པ་མེད་པ་ཁྱུ་མཆོག་རླབས་པོ་ཆེའི་གནས་ཐོབ་སྟེ།
སྨྲ་བ་ངན་པའི་ཕྱོགས་རྣམས་ཀུན་ལས་རྣམ་པར་རྒྱལ་ཞིང་རིགས་པ་སྨྲ་བ་རྣམས་
ཀྱི་ནང་ན་རྒྱལ་མཚན་གྱི་ཏོག་ལྟར་མངོན་པར་མཐོ་བ་རིགས་པའི་དབང་ཕྱུག་རྣམ་
གཉིས་ཞེས་ས་སྟེང་གྲགས་པས་ཁྱབ་པར་གྱུར་ཏོ་ཞེས་རབ་ཏུ་བསྔགས་པ་བརྗོད་
དོ། །ཚིག་རྐང་འདིས་རིགས་པའི་དབང་ཕྱུག་རྣམ་གཉིས་ལ་བསྟོད་པ་མཛད་པ་
ཡིན་པ་ནི་མཚན་ཟུར་གྱིས་ཤེས་ཏེ། སློབ་དཔོན་ཕྱོགས་ཀྱི་གླང་པོའི་མཚན་གྱི་
དང་པོ་ཕྱོགས་ཞེས་པ་དང༌། སློབ་དཔོན་ཆོས་ཀྱི་གྲགས་པའི་མཚན་གྱི་ཐ་མ་
གྲགས་པ་ཞེས་མཚན་ཟུར་བསྟན་པས་སོ། །མཁས་གྲུབ་སྨྲ་བའི་ཉི་མའི་གསུང་ལ་
འདི་རིགས་མང་དུ་སྣང་སྟེ། ཕར་ཕྱིན་གྱི་ཊིཀྐར་སློབ་དཔོན་སེང་གེ་བཟང་པོ་ལ་
བསྔགས་པ་བརྗོད་པའི་ཚེ་བཟང་པོའི་ཞབས་ཞེས་མཚན་ཟུར་ཙམ་ཞིག་སྨྲས་པ་
དང་། དབུ་མའི་སྐབས་སུ་སློབ་དཔོན་ཟླ་བ་གྲགས་པ་ལ་བསྔགས་པ་བརྗོད་པའི་
ཚེ་ཟླ་བའི་ཞབས་ཞེས་སྨོས་པ་དང༌། ཊཱིཀ་ཆེན་འདི་ཉིད་ཀྱི་ལེའུ་གསུམ་པའི་
མཇུག་ཏུ་ཡང་། ཁ་བ་ཅན་འདིར་སྔོན་ཆད་གྲགས་པའི་གཞུང་། །ཀློག་པ་ལས་
29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཞན་དགོས་པ་མ་གཟིགས་ཏེ། །ཚུལ་འདི་མ་བཟོད་རང་ཉིད་གཞུང་འདི་ལ། ། .
འགྲེལ་བྱེད་རི་མོའི་རྩོམ་པ་བླངས་པ་སྙམ། །ཞེས་འབྱུང་བ་ལྟར་རོ། །སློབ་དཔོན་
ཕྱོགས་ཀྱི་གླང་པོ་ཞིང་འདིར་བྱོན་ནས་བསྟན་པ་ལ་བྱ་བ་མཛད་ཚུལ་ཅུང་ཟད་
བརྗོད་ན། སློབ་དཔོན་ཕྱོགས་ཀྱི་གླང་པོ་ཞེས་ཡོངས་སུ་གྲགས་པའི་བདག་ཉིད་
ཆེན་པོ་དེ་ནི་རྒྱ་གར་ལྷོ་ཕྱོགས་ཀྱི་གྲོང་ཁྱེར་སིངྒ་བཀྟ་ཅེས་བྱ་བར་བྲམ་ཟེའི་
རིགས་སུ་སྐུ་འཁྲུངས་སྐུ་འཁྲུངས་ནས་རིང་པོ་མ་ལོན་པར་བྲམ་ཟེའི་རིག་བྱེད་
ཐམས་ཅད་དང་། གཞན་ཡང་རིག་གནས་ཐམས་ཅད་ལ་མཁས་པའི་ཕུལ་དུ་ཕྱིན་
པ་གྱུར། སྔོན་ཡུན་རིང་པོ་ནས་གོམས་པའི་བག་ཆགས་བརྟས་པས་འཁོར་བ་
མཐའ་དག་མེ་འབར་བའི་རླབས་ལྟར་གཟིགས་ནས་ངེས་འབྱུང་ཤུགས་དྲག་པོས་
བྲམ་ཟེའི་རིགས་དང་། ལོངས་སྤྱོད་དང་སློབ་འཁོར་རྒྱ་ཆེན་པོ་ལ་མ་ཆགས་པར་
གནས་མ་བུ་པའི་སྡེ་པའི་མཁན་པོ་གླང་པོ་བྱིན་ཞེས་བྱ་བ་ལས་རབ་ཏུ་བྱུང་།
མཚན་ཕྱོགས་ཀྱི་གླང་པོར་གསོལ། མཁན་པོ་དེ་ཉིད་ལ་བརྟེན་ཏེ་གནས་མ་བུ་
པའི་སྡེ་སྣོད་གསུམ་ལ་མཁས་པར་བྱས་ཤིང་ཁྱད་པར་ལྷག་པོར་རྟོགས། དེ་ནས་
ཐེག་པ་ཆེན་པོའི་ལུང་དང་མན་ངག་མཐའ་དག་གསན་པར་བཞེད་ནས་སློབ་
དཔོན་དབྱིག་གཉེན་གྱི་དྲུང་དུ་བྱོན། སྤྱིར་ཐེག་པ་ཆེ་ཆུང་གི་སྡེ་སྣོད་མཐའ་དག་
དང༌། ཁྱད་པར་ཐེག་པ་ཆེན་པོའི་མདོ་སྡེ་རྣམས་དང་། རྗེ་བཙུན་བྱམས་པ་ནས་
བརྒྱུད་པའི་ཐེག་པ་ཆེན་པོའི་མན་ངག་རྣམས་བུམ་པ་གང་བྱོའི་ཚུལ་དུ་ལེགས་
པར་གསན། ཐེག་པ་ཆེན་པོའི་མདོ་སྡེ་ལྔ་བརྒྱ་ཙམ་ཁ་ཏོན་དུ་མཛད། དེ་ནས་རྡོ་
རྗེ་སློབ་དཔོན་ཞིག་ལས་རྗེ་བཙུན་འཇམ་པའི་དབྱངས་ཀྱི་དབང་དང་སྒྲུབ་ཐབས་
ལེགས་པར་གསན་ནས་སྒྲུབ་པ་མཛད་པས་རྗེ་བཙུན་འཇམ་པའི་དབྱངས་ཀྱི་ཞལ་
-30 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
མངོན་སུམ་དུ་གཟིགས་ཤིང་གདམས་པ་དང་རྗེས་སུ་བསྟན་པ་ལེགས་པར་ཐོབ།
དེ་ནས་བཟུང་ནམ་འདོད་དུ་རྗེ་བཙུན་འཇམ་དཔལ་དབྱངས་ཀྱི་ཞལ་གཟིགས་
ཤིང་ཆོས་གསན་པར་མཛད། དེ་ནས་ཨོ་ཌི་བི་ཤའི་ཡུལ་གྱི་ནགས་ཚལ་ཤིན་ཏུ་
དབེན་པའི་བྲག་རིའི་ཕུག་ཅིག་ཏུ་སྒྲུབ་པ་ལ་རྩེ་གཅིག་ཏུ་བཞུགས། ནམ་ཞིག་ན་
དཔལ་ནཱ་ལེནྡྲར་མུ་སྟེགས་ཀྱི་རྩོད་པ་ཆེན་པོ་བྱུང་སྟེ། དེར་བཞུགས་པའི་པཎྜི་ཏ་
རྣམས་ཀྱིས་རྩོད་པར་མ་ནུས་པ་ན་སློབ་དཔོན་ཕྱོགས་ཀྱི་གླང་པོ་སྤྱན་དྲངས།
སློབ་དཔོན་གྱིས་མུ་སྟེགས་པ་དེ་དག་ཐམས་ཅད་རིགས་པ་དྲི་མ་མེད་པས་ཚར་
བཅད་དེ་སངས་རྒྱས་ཀྱི་བསྟན་པ་ལ་བཀོད། ནཱ་ལེནྡྲའི་དགེ་འདུན་རྣམས་ལ་སྡེ་
སྣོད་གསུམ་གྱི་ཆོས་རྒྱ་ཆེར་བཤད་དེ་བསྟན་པའི་བདག་པོ་མཛད་དོ། །སློབ་
དཔོན་འདི་དང་དུས་མཉམ་པ་ལ་སློབ་དཔོན་དབྱིག་གཉེན་གྱི་སློབ་མ་པཎྜི་ཏ་
བགྲང་བ་ལས་འདས་པ་བྱོན་ཞིང་། སློབ་དཔོན་དབྱིག་གཉེན་གྱི་སློབ་མ་རྣམས་
ཀྱི་ནང་ནས་མཁས་པའི་མཆོག་ཏུ་གྱུར་པ་ནི་བཞིར་གྲགས་ཏེ། ཕར་ཕྱིན་ལ་
མཁས་པའི་མཆོག་ཏུ་གྱུར་པ་འཕགས་པ་རྣམ་གྲོལ་སྡེ། འདུལ་བ་ལ་མཁས་པའི་
མཆོག་ཏུ་གྱུར་པ་སློབ་དཔོན་ཡོན་ཏན་འོད། མངོན་པ་ལ་མཁས་པའི་མཆོག་ཏུ་
གྱུར་པ་སློབ་དཔོན་བློ་གྲོས་བརྟན་པ། ཚད་མ་ལ་མཁས་པའི་མཆོག་ཏུ་གྱུར་པ་
སློབ་དཔོན་ཕྱོགས་ཀྱི་གླང་པོ་འདི་ཉིད་རྣམས་སོ། །བདག་ཉིད་ཆེན་པོ་བཞི་པོ་དེ་
ནི་སློབ་དཔོན་དབྱིག་གཉེན་གྱི་མན་ངག་ལ་བརྟེན་ནས་ཤིང་རྟའི་ལམ་སྲོལ་
འབྱེད་པ་ཤ་སྟག་སྟེ། འཕགས་པ་རྣམ་གྲོལ་སྡེས་ནི་མངོན་རྟོགས་རྒྱན་དང་ཉི་ཁྲི་
སྦྱར་ཏེ་ཕ་རོལ་ཏུ་ཕྱིན་པའི་གཞུང་ལ་སྔོན་མེད་པའི་ཤིང་རྟའི་ལམ་སྲོལ་ཕྱེ། སློབ་
དཔོན་ཡོན་ཏན་འོད་ཀྱིས་ནི་འདུལ་བ་ལུང་སྡེ་བཞིའི་གནད་ཐམས་ཅད་བསྡུས་པ་
31-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འདུལ་བའི་མདོ་བརྩམས་ཏེ་སྔོན་མེད་པའི་ཤིང་རྟའི་ལམ་སྲོལ་ཕྱེ། སློབ་དཔོན་
བློ་བརྟན་གྱིས་ནི་སློབ་དཔོན་དབྱིག་གཉེན་གྱི་མན་ངག་ལ་བརྟེན་ནས་སྤྱིར་རྒྱལ་
བའི་གསུང་རབ་མཐའ་དག་གི་དགོངས་པ་བཀྲལ་ཞིང་། ཁྱད་པར་མངོན་པ་ཀུན་
ལས་བཏུས་དང་། མངོན་པ་མཛོད་གཉིས་ལ་འགྲེལ་པ་རྒྱ་ཆེར་མཛད་དེ་སྔོན་མེད་
པའི་ཤིང་རྟའི་ལམ་སྲོལ་ཕྱེ་ཞིང་། སྤྲང་པོ་ཉི་མའི་དངོས་གྲུབ་ཅེས་བྱ་བའི་མུ་
སྟེགས་ངན་པ་ཞིག་གིས་ནང་པའི་གཙུག་ལག་ཁང་དང་རྒྱལ་བའི་བཀའི་གླེགས་
བམ་མང་པོ་མེར་བསྲེགས་ཏེ་བསྟན་པ་ལ་གནོད་པ་ཆེན་པོ་བྱས་པ་ན། སློབ་
དཔོན་བློ་བརྟན་གྱིས་མདོ་སྡེ་དཀོན་མཆོག་བརྩེགས་པ་ཡོངས་སུ་རྫོགས་པ་བློ་
ལས་བཏོན་ནས་གསར་དུ་བྲིས་ཏེ་རྒྱ་ཆེར་སྤེལ་ཞེས་ཀྱང་འབྱུང་ངོ༌། །བདག་ཉིད་
ཆེན་པོ་སློབ་དཔོན་ཕྱོགས་ཀྱི་གླང་པོས་ནི་སྤྱིར་རྒྱལ་བའི་གསུང་རབ་མཐའ་དག་
གི་དགོངས་པ་བཀྲལ་ཞིང་། ལྷག་པར་ཚད་མ་གཏན་ལ་འབེབས་པ་ལ་དམིགས་
པ་བརྟག་པ་སོགས་ཚད་མའི་བསྟན་བཅོས་བརྒྱ་རྩ་མཛད་པར་གྲགས། སླར་ཡང་
ཨོ་ཌི་བི་ཤའི་ཡུལ་དུ་གཤེགས་ནས་སྔར་གྱི་ཕུག་པར་བསམ་གཏན་ལ་རྩེ་གཅིག་
ཏུ་གཞོལ་བར་མཛད། དུས་ནམ་ཞིག་ན་རིགས་པའི་མིག་དང་བྲལ་བའི་གདུལ་བྱ་
རྣམས་ལ་ཐུགས་བརྩེ་བ་ཆེན་པོས་གཟིགས་ཏེ་རིགས་པའི་མིག་སྦྱིན་པར་མཛད་
བཞེད་ པ་ ན། གདུལ་ བྱ་ རྣམས་ བློ་ གྲོས་ ཀྱི་ མཐུ་ ཤིན་ཏུ་ ཆུང་ བ་ དང་། སྔར་
བརྩམས་པའི་ཚད་མའི་བསྟན་བཅོས་རྣམས་ཀྱང་རྣམ་གྲངས་མང་བས་ཁ་འཐོར་
བ་ལྟ་བུར་གྱུར་པར་གཟིགས་ཏེ། སྔར་མཛད་པ་དེ་དག་ཐམས་ཅད་ཀྱི་གནད་
བསྡུས་ཏེ་གསུང་རབ་སྤྱིའི་དགོངས་འགྲེལ་ཚད་མ་ཀུན་ལས་བཏུས་པ་རྩོམ་པར་
བཞེད་ནས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་
- 32 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སྐྱོབ་ལ་ཕྱག་འཚལ་ཏེ། །ཞེས་པ་སྒྲུབ་ཕུག་གི་བྲག་ངོས་ལ་རྡོ་རྒྱུས་ཀྱིས་བྲིས་པ་
ཙམ་གྱིས་འཇིག་རྟེན་གྱི་ཁམས་སུ་འོད་ཀྱི་སྣང་བ་ཆེན་པོ་བྱུང་། ས་གཡོས་ཤིང་སྒྲ་
ཆེན་པོ་གྲག །མུ་སྟེགས་ཀྱི་སྟོན་པ་རྣམས་ཀྱི་བྱིན་པ་རེང་པར་གྱུར། དེ་གང་གི་
ལྟས་ཡིན་སྙམ་དུ་མུ་སྟེགས་ཐུབ་རྒྱལ་ནག་པོས་མངོན་ཤེས་ཀྱིས་བརྟགས་པས་
ཚད་མ་མདོའི་མཆོད་བརྗོད་བྲིས་པའི་བྱིན་རླབས་ཀྱི་མཐུར་མཐོང་ནས། སློབ་
དཔོན་བསོད་སྙོམས་ལ་གཤེགས་པའི་ཤུལ་དུ་རྫུ་འཁྲུལ་གྱིས་འོངས་ནས་མཆོད་
བརྗོད་ཀྱི་ཚིག་དེ་བསུབས་ནས་བཞག །དེ་ལྟར་ལན་གསུམ་བྱས་པའི་ཐ་མ་ལ་
སློབ་དཔོན་གྱིས་ཀྱལ་ཀས་བསུབས་པ་ཡིན་ན་འདི་ལ་དགོས་པ་ཆེན་པོ་ཡོད་པས་
ཞོག་ཅིག །རྩོད་པར་འདོད་ན་གཟུགས་སྟོན་དང་རྩོད་པར་བགྱིའོ། །ཞེས་བྲིས་
པས་བསོད་སྙོམས་ལས་འཁོར་བའི་ཚེ་ཁོ་དངོས་སུ་བསྡད་འདུག་པ་རིགས་པ་དྲི་
མ་མེད་པས་ལན་གསུམ་གྱི་བར་དུ་ཕམ་པར་བྱས་པའི་ཚེ། ད་རྫུ་འཕྲུལ་འགྲན་
ཟེར་ནས་ཁ་ནས་མེ་སྦར་ཏེ་སློབ་དཔོན་གྱི་ཆོས་གོས་རྣམ་གསུམ་དང་ཡོ་བྱད་
བསྲེགས་པས། སློབ་དཔོན་ཐུགས་ཤིན་ཏུ་སྐྱོ་ནས་སེམས་ཅན་མ་རུངས་པ་འདི་
འདྲ་བ་བསམ་གྱིས་མི་ཁྱབ་པས་སེམས་ཅན་ཐམས་ཅད་ཀྱི་དོན་བྱ་མི་ནུས་ཀྱི། རྡོ་
ཐོད་ལེ་ཀོར་ནམ་མཁར་འཕངས་ནས་འདི་ནམ་ས་ལ་བབས་པའི་ཚེ་རང་ཉིད་
གཅིག་པུ་གྲོལ་བ་དོན་དུ་གཉེར་བར་བགྱིའོ་སྙམ་དུ་དགོངས་པས། ཐོད་ལེ་ཀོར་
འབབ་དུས་མ་བྱུང་བས་ནམ་མཁར་གཟིགས་པ་ན་རྗེ་བཙུན་འཇམ་པའི་དབྱངས་
བལྟ་བས་ཆོག་མི་ཤེས་པ་ཞིག་གིས་ཐོད་ལེ་ཀོར་དེ་བསྣམས་ནས། བུ་མ་བྱེད་མ་
བྱེད་ཐེག་པ་དམན་དང་འཕྲད་ལས་བློ་གྲོས་ངན་སྐྱེ་སྟེ། ཁྱོད་ཀྱི་བསྟན་བཅོས་འདི་
ལ་མུ་སྟེགས་ཚོགས་ཀྱིས་གནོད་མི་ནུས་པར་ཤེས། ཁྱོད་ཀྱི་ས་མ་ཐོབ་ཀྱི་བར་དུ་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དགེ་བའི་བཤེས་སུ་ང་འགྱུར་གྱི། ཕྱི་མའི་དུས་ན་འགྲོ་བ་ཀུན་གྱི་མིག་གཅིག་ཏུ་
ནི་འདི་འགྱུར་རོ། །ཞེས་ལུང་བསྟན་ཅིང་དབུགས་དབྱུང་ནས་ཚད་མ་ཀུན་ལས་
བཏུས་པ་རྩོམ་པར་སྐུལ་མ་མཛད་པ་ན་སློབ་དཔོན་ཕྱོགས་ཀྱི་གླང་པོས་ཀྱང་
ཐུགས་རྗེ་དང་སྙིང་སྟོབས་ཆེར་བཞེས་ནས་ཚད་མ་ཀུན་ལས་བཏུས་པ་མཛད་དེ།
འཛམ་བུའི་གླིང་གི་འགྲོ་བ་ཐམས་ཅད་ལ་བློ་གྲོས་ཀྱི་མིག་སྦྱིན་པ་མཛད་དོ། །དེ་
ནས་སླར་ཡང་བསམ་གཏན་ལ་རྩེ་གཅིག་ཏུ་བཞུགས་པས་སངས་རྒྱས་མང་པོའི་
ཞལ་མཐོང་ཞིང་། ཏིང་ངེ་འཛིན་གྱི་སྒོ་བརྒྱ་ཕྲག་མང་པོ་ཐོབ། ལྷ་རྣམས་ཀྱིས་མེ་
ཏོག་གི་ཆར་ཕབ། ནགས་ཚལ་དེའི་ལྗོན་ཤིང་དང་མེ་ཏོག་རྣམས་ཀྱང་སློབ་དཔོན་
གྱི་ཕྱོགས་སུ་མགོ་འདུད། གླང་པོ་ཆེ་ལ་སོགས་པ་ནགས་ཚལ་དེ་ན་གནས་པའི་རི་
དྭགས་རྣམས་ཀྱང་སློབ་དཔོན་གྱི་ཞབས་ལ་མགོ་བོས་གཏུག་ཅིང་གུས་པའི་ཚུལ་
བྱེད། ཡུལ་དེའི་རྒྱལ་པོ་འཁོར་དང་བཅས་པས་ཀྱང་ཞབས་ལ་ཕྱག་བྱས་སོ། །དེ་
ནས་ལྷོ་ཕྱོགས་སུ་བྱོན་ཏེ་མུ་སྟེགས་ཀྱི་སྨྲ་བ་ངན་པ་རྣམས་ཚར་བཅད། དགེ་
འདུན་གྱི་སྡེ་རྣམས་ལ་སྡེ་སྣོད་གསུམ་རྒྱ་ཆེར་བཤད་དེ་སངས་རྒྱས་ཀྱི་བསྟན་པ་
ཆེས་ཆེར་སྤེལ་བར་མཛད་དོ། །དེ་ནས་སླར་ཡང་ཨོ་ཌི་བི་ཤའི་ཡུལ་དུ་བྱོན་ནས་
ཡུལ་དེའི་རྒྱལ་པོ་འཁོར་བཅས་སངས་རྒྱས་ཀྱི་བསྟན་པ་ལ་བཙུད། བྲམ་ཟེ་ཆེན་
པོ་ཞིག་གིས་སྦྱིན་བདག་བྱས་ཏེ་དགེ་འདུན་གྱི་སྡེ་མང་དུ་བཙུགས། ཡུལ་དེའི་སྐྱེ་
བོ་རྣམས་སངས་རྒྱས་ཀྱི་བསྟན་པ་ལ་ཡིད་ཆེས་རྙེད་པའི་ཕྱིར་ཨ་རུ་རའི་སྡོང་པོ་
ཆེན་པོ་སྐམ་པོ་ཞིག་བདེན་ཚིག་བརྗོད་ནས་སོར་ཆུད་པར་མཛད་དོ། །དེ་ལྟར་
འཕགས་ཡུལ་ གྱི་ ཕྱོགས་ཐམས་ཅད་དུ་སངས་རྒྱས་ ཀྱི་བསྟན་པས་ཁྱབ་པར་
མཛད་ནས་མཐར་ཨོ་ཌི་བི་ཤའི་ནགས་ཚལ་དབེན་པའི་སྒྲུབ་ཕུག་དེ་ཉིད་དུ་ངོ་
- 34 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
མཚར་བའི་ལྟས་དུ་མ་དང་བཅས་ཏེ་ཞིང་གཞན་དུ་གཤེགས་སོ། །སློབ་དཔོན་
འདིས་རྒྱལ་བའི་གསུང་རབ་ཀྱི་དགོངས་པ་འགྲེལ་པའི་བསྟན་བཅོས་གཞན་ཡང་
མང་དུ་མཛད་པའི་ཚུལ་ནི་འོག་ཏུ་འཆད་དོ། །
དཔལ་ལྡན་ཆོས་ཀྱི་གྲགས་པ་ནི་སྔོན་བསྐལ་པ་བརྗོད་ཀྱིས་མི་ལང་བའི་
སྔ་རོལ་ནས་བྱང་ཆུབ་ཆེན་པོར་ཐུགས་བསྐྱེད་དེ་རྒྱལ་སྲས་ཀྱི་སྤྱོད་པ་རྒྱ་མཚོའི་ཕ་
རོལ་དུ་བྱོན་ཞིང་། ཚེ་རབས་ཐམས་ཅད་དུ་རྗེ་བཙུན་འཇམ་པའི་དབྱངས་ཀྱིས་
རྗེས་སུ་བཟུང་བས་རྒྱལ་སྲས་ཀུན་གྱི་ནང་ན་བློ་གྲོས་མཚུངས་པ་མེད་པར་གྱུར་
ཅིང་། ས་དང་ལམ་གྱི་བགྲོད་པ་མཐར་ཕྱིན་ཏེ་ཞིང་འདིར་ཐུབ་པའི་བསྟན་པ་
སྤེལ་ བའི་ ཕྱིར་ བསམས་ བཞིན་ དུ་ བྱོན་ པ་ ཞིག་ གོ །སེམས་ ཅན་ གྱི་ དོན་ དུ་
བསམས་བཞིན་དུ་ཐ་མལ་པའི་ཚུལ་བཟུང་སྟེ་སྐུ་ཚེ་འདིར་བསྟན་པ་ལ་བྱ་བ་
མཛད་ཚུལ་ནི། རྒྱ་གར་ལྷོ་ཕྱོགས་གཙུག་ནོར་ཞེས་བྱ་བའི་ཡུལ་དུ་སྐུ་འཁྲུངས།
རིག་གནས་མཐའ་དག་ལ་མཁས་ པར་སྦྱངས། མུ་སྟེགས་པའི་གྲུབ་མཐའ་ལ་
ཤིན་ཏུ་བྱང་བར་མཛད། དགུང་ལོ་བཅོ་བརྒྱད་ཀྱི་དུས་སུ་སངས་རྒྱས་ཀྱི་གསུང་
རབ་གཟིགས་པས་རྒྱལ་བའི་བསྟན་པ་ལ་ཡིད་ཆེས་རྙེད་ནས་མུ་སྟེགས་ཀྱི་གྲུབ་
མཐའ་རྣམས་མཆིལ་མའི་ཐལ་བ་བཞིན་དུ་དོར་ནས་ཡུལ་དབུས་སུ་བྱོན་ཏེ་སློབ་
དཔོན་ཆོས་སྐྱོང་ལས་རབ་ཏུ་བྱུང་། མཚན་ཆོས་ཀྱི་གྲགས་པ་ཞེས་གསོལ། མཁན་
པོ་དེ་ཉིད་ལ་བརྟེན་ནས་སྡེ་སྣོད་གསུམ་ལ་སྦྱངས་ཏེ་མཁས་པའི་ཕུལ་དུ་ཕྱིན་པར་
མཛད། མདོ་སྡེ་ལྔ་བརྒྱ་ཙམ་ཞིག་ཁ་ཏོན་དུ་བྱེད་ཅིང་། ཚད་མའི་བསྟན་བཅོས་
མང་པོ་གསན་ཀྱང་ཐུགས་མ་ཁེངས་ཏེ་དེ་དུས་སློབ་དཔོན་ཕྱོགས་ཀྱི་གླང་པོའི་
སློབ་མ་སློབ་དཔོན་དབང་ཕྱུག་སྡེ་ཚད་མ་ལ་མཁས་པར་བྱེད་པས། སློབ་དཔོན་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༩༽
དེ་ལས་ཚད་མ་ཀུན་བཏུས་ཚར་གཅིག་གསན་པས་ཚད་མ་ཀུན་བཏུས་ཀྱི་དོན་
གཏན་ལ་འབེབས་པ་ལ་དབང་ཕྱུག་སྡེ་ཉིད་དང་མཉམ་པར་གྱུར། ལན་གཉིས་
གསན་པས་སློབ་དཔོན་དབང་ཕྱུག་སྡེས་ཚད་མ་ཀུན་བཏུས་ཀྱི་དགོངས་པ་མ་
ལོན་པའི་རིགས་པའི་དཀའ་གནད་མང་པོ་ཐུགས་སུ་ཆུད། ལན་གསུམ་གསན་
པས་ཚད་མ་ཀུན་བཏུས་ཀྱི་དགོངས་དོན་མཐའ་དག་སློབ་དཔོན་ཕྱོགས་གླང་གི་
དགོངས་པ་ཇི་ལྟར་བ་བཞིན་ཐུགས་སུ་ཆུད་དེ་རྒྱལ་བའི་དགོངས་པ་མཐའ་དག་
རིགས་ པའི་ལམ་ནས་འབྱེད་ པ་ལ་མི་འཇིགས་པའི་གདེང་ཐོབ། སློབ་དཔོན་
དབང་ཕྱུག་སྡེ་ཉིད་ལ་དེའི་རྒྱུ་མཚན་ཞུས་པས་སློབ་དཔོན་དབང་ཕྱུག་སྡེ་ཤིན་ཏུ་
མཉེས་ནས། ངེད་ཀྱིས་ནོར་བ་རྣམས་སུན་ཕྱུང་ལ་ཚད་མ་ཀུན་བཏུས་ཀྱི་འགྲེལ་
པ་ཤིན་ཏུ་རྒྱས་པ་ཞིག་གྱིས་ཞེས་སྐུལ་མ་མཛད། དེ་ནས་གྲུབ་ཆེན་ཌ་བྷི་པ་ལས་
དཔལ་འཁོར་ལོ་སྡོམ་པའི་དབང་དང་གདམས་ངག་གསན་ནས་སྒྲུབ་པ་རྩེ་གཅིག་
ཏུ་མཛད་པས། ཡི་དམ་གྱི་ཞལ་གཟིགས་ཤིང་གྲུབ་པ་བརྙེས་སོ། །འདིའི་ཌ་བྷི་པ་
ནི་ཇོ་བོ་རྗེ་ལ་བྱིན་རླབས་མཛད་པ་པོ་ཌ་བྷི་པ་ཞེས་པ་དེ་མིན་ཏེ་དུས་མི་མཚུངས་
པས་ སོ། །དེས་ན་མཚན་དེ་ ལྟར་ བརྗོད་ པའི་ གྲུབ་ཆེན་ གཞན་ཞིག་ གོ །སློབ་
དཔོན་ཆོས་ཀྱི་གྲགས་པ་འདི་ནི་རྒྱ་གར་གྲུབ་ཆེན་བརྒྱད་ཅུའི་ནང་ཚན་ཞིག་ཀྱང་
ཡིན་པས་ན། བླ་མ་རྡོ་རྗེ་གདན་པ་ཆེན་པོས་གྲུབ་ཆེན་བརྒྱད་ཅུ་ལ་བསྟོད་པ་
མཛད་པ་ན་ཡང་། མུ་སྟེགས་ རིགས་ ལ་ སྒྲ་ ཚད་མཁས། །རྒོལ་བ་ཚར་གཅོད་
མཁའ་ལ་གཤེགས། །དྷམ་ཀིརྟི་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཞེས་
བསྟོད་དོ། །དེ་ནས་སངས་རྒྱས་ཀྱི་བསྟན་པའི་དོན་དུ་མུ་སྟེགས་ཀྱི་གསང་ཚིག་
འགའ་ཞིག་ཀྱང་དཀའ་བ་དུ་མས་སློབ་པར་མཛད་ནས། མུ་སྟེགས་ཀྱི་སྟོན་པ་
- 36 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
མཁས་པར་གྲགས་པ་ལྔ་བརྒྱ་ཙམ་དང་རྒྱལ་པོ་དཔང་དུ་བཞག་སྟེ་རྩོད་པས་ཕམ་
པར་བྱས་ནས་སངས་རྒྱས་ཀྱི་བསྟན་པ་ལ་བཙུད། རྒྱལ་པོ་འཁོར་དང་བཅས་པས་
སློབ་དཔོན་གྱི་ཞབས་སྤྱི་བོར་བླངས་ཏེ་སངས་རྒྱས་ཀྱི་བསྟན་པའི་སྦྱིན་བདག་
བྱས་ནས་བསྟན་པ་རྒྱ་ཆེར་སྤེལ། དེའི་ཚེ་གཞོན་ནུ་རོལ་པ་ཞེས་བྱ་བའི་མུ་སྟེགས་
ཀྱི་བྲམ་ཟེ་ཕྲག་དོག་ཅན་ཞིག་འཁོར་ལྔ་བརྒྱ་དང་བཅས་པ་རྩོད་པར་འོངས་པ་ན།
དཔལ་ལྡན་ཆོས་ཀྱི་གྲགས་པས་རིགས་དྲི་མ་མེད་པས་ཚར་བཅད་ནས་ཐམས་
ཅད་སངས་རྒྱས་ཀྱི་བསྟན་པ་ལ་ཚུད། དེ་ནས་ཡུལ་གང་དང་གང་ན་མུ་སྟེགས་ཀྱི་
སྨྲ་བ་ངན་པ་ཡོད་པ་དེ་དང་དེར་བྱོན་ནས་རིགས་པ་དྲི་མ་མེད་པའི་ང་རོས་ཚར་
བཅད་དེ། སྐྱབས་སུ་འགྲོ་བ་དང་བསླབ་པའི་གཞི་ལ་བཀོད། དེ་ནས་ཡུལ་འདི་ན་
ཁོ་བོ་དང་རྩོད་པར་ནུས་པ་ཨེ་ཡོད་ཅེས་དྲིལ་བསྒྲགས་པས། མུ་སྟེགས་པ་ལྷག་མ་
ཕལ་ཆེར་སློབ་དཔོན་ལ་གུས་པས་བཏུད་དེ་སྐྱབས་སུ་འགྲོ་བ་དང་བསླབ་པའི་
གཞི་བླངས། ལོག་སྲེད་ཅན་སངས་རྒྱས་ཀྱི་བསྟན་པ་ལ་མོས་པ་རྙེད་མི་ནུས་པ་
འགའ་ཞིག་ནི་ཕྱོགས་ཕྱོགས་སུ་བྲོས་ཤིང་། ལས་ངན་ཅན་འགའ་ཞིག་ནི་གངྒཱར་
མཆོངས་ནས་ཤིའོ། །དེ་ནས་སའི་སྟེང་ཐམས་ཅད་སྙན་པའི་གྲགས་པས་ཁྱབ་ཅིང་
གཙོ་བོར་དབེན་པའི་གནས་དུ་མར་བསམ་གཏན་ལ་རྩེ་གཅིག་ཏུ་གཞོལ་བར་
མཛད་དོ། །དེ་ནས་མངོན་པར་ཤེས་པས་བསྟན་པ་དང་སེམས་ཅན་གྱི་དོན་མང་
པོ་འགྲུབ་པར་གཟིགས་ཏེ། འབིགས་བྱེད་ཀྱི་རི་བོའི་ཁོང་ན་རྒྱལ་པོ་མེ་ཏོག་ཀུན་
ཏུ་རྒྱས་པ་ཞེས་བྱ་བ་ཡོད་དེ། གྲོང་འབུམ་ཕྲག་སུམ་ཅུ་ལ་དབང་བསྒྱུར་བ་ལོངས་
སྤྱོད་ཀྱི་ཁྱད་པར་ནི་ལྷ་དང་མཚུངས་སོ་ཞེས་གྲགས་པ་ཞིག་ཡོད་པའི་སར་ལྗོངས་
རྒྱུ་ཞིང་གཤེགས་པ་ལས། མཐར་གྱིས་རྒྱལ་པོའི་ཕོ་བྲང་དུ་བྱོན་པ་ན་རྒྱལ་པོས་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སུ་ཡིན་དྲིས་པས། ཤེས་རབ་ཅན་ནི་ཕྱོགས་ཀྱི་གླང་པོ་སྟེ། །ཙནྡྲ་གོ་མི་བརྗོད་པ་
རྣམ་པར་དག །སྙན་ངག་དཔའ་བོ་ལས་བྱུང་སྡེབ་སྦྱོར་མཁས། །མེ་ཏོག་ཀུན་ཏུ་
རྒྱས་ པ་ ལོངས་ སྤྱོད་ལྡན། །ཕྱོགས་ལས་རྣམ་ པར་ རྒྱལ་ བ་ ང་ མིན་ སུ། །ཞེས་
གསུངས་པ་ན་ཆོས་ཀྱི་གྲགས་པ་ཡིན་ནམ་ཞེས་དྲིས་པས། འཇིག་རྟེན་ན་དེ་ལྟར་
འདོགས་གསུངས། དེ་ནས་རྒྱལ་པོ་མེ་ཏོག་ཀུན་ཏུ་རྒྱས་པས་གཙུག་ལག་ཁང་
མང་དུ་བཞེངས་ཤིང་། དཔལ་ལྡན་ཆོས་ཀྱི་གྲགས་པ་ལ་གཙུག་ལག་ཁང་དེར་
བཞུགས་ནས་བསྟན་པ་དང་སེམས་ཅན་གྱི་དོན་རྒྱ་ཆེན་པོ་མཛད་དགོས་པར་
གསོལ་བ་བཏབ་པ་ན། དཔལ་ལྡན་ཆོས་ཀྱི་གྲགས་པས་ཀྱང་ཞལ་གྱིས་བཞེས་ཏེ་
ཚད་མ་སྡེ་བདུན་རྩོམ་པར་མཛད་པ་སོགས་བསྟན་པའི་བྱ་བ་རྒྱ་ཆེན་པོ་མཛད་
ཅིང་། གལ་ཏེ་ཆོས་ ཀྱི་ གྲགས་ པ་ ཡི། །སྨྲ་བའི་ཉི་མ་ནུབ་པ་ན། །ཆོས་རྣམས་
གཉིད་ལོག་ཡང་ན་ཤི །ཆོས་མ་ཡིན་རྣམས་ད་གདོད་ལོངས། །ཞེས་ཁྱུ་མཆོག་
རླབས་པོ་ཆེའི་གནས་སུ་དམ་བཅའ་བའི་སེང་གེའི་སྒྲ་དབྱངས་ཆེན་པོ་བསྒྲགས།
རྒྱལ་པོའི་སྒོ་ཁང་དུ་ཡི་གེར་ཡང་བྲིས་སོ། །དཔལ་ལྡན་ཆོས་ཀྱི་གྲགས་པས་ཡུལ་
དེར་བསྟན་པའི་བྱ་བ་རྒྱ་ཆེན་པོ་མཛད་པའི་ཚེ་སློབ་མ་དགེ་སློང་ཁྲི་ཕྲག་ལོངས་པ་
བྱུང་ཞེས་གྲག་གོ །དེ་ལྟར་བསྟན་པ་ལ་བྱ་བ་རྒྱ་ཆེན་པོ་མཛད་ནས་མཐར་ཡུལ་ཀ་
ལིངྐར་སྐྱེ་བོ་བགྲང་བ་ལས་འདས་པ་མཐོ་རིས་དང་ཐར་པའི་ལམ་ལ་བཀོད་ནས་
ངོ་མཚར་བའི་ལྟས་བསམ་གྱིས་མི་ཁྱབ་པ་དང་བཅས་ཏེ་ཐ་མལ་པ་རྣམས་ཀྱི་སྣང་
ངོར་མྱ་ངན་ལས་འདའ་བའི་ཚུལ་བསྟན་ཏེ། དོན་དུ་ཞིང་འདིའི་དངོས་ཀྱི་གདུལ་
བྱ་རྫོགས་པ་ན་རགས་པའི་ལུས་མི་སྣང་བར་བྱས་ཏེ་མཁའ་སྤྱོད་དུ་གཤེགས་
སོ། །བདག་ཉིད་ཆེན་པོ་སློབ་དཔོན་ཕྱོགས་ཀྱི་གླང་པོ་དང༌། དཔལ་ལྡན་ཆོས་ཀྱི་
38 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
གྲགས་པ་གཉིས་པོ་འདིས་རྒྱལ་བའི་བསྟན་པ་ལ་བྱ་བ་རྒྱ་ཆེར་མཛད་པར་རྒྱལ་
བ་ཉིད་ཀྱིས་མདོ་རྒྱུད་དུ་མར་ལུང་བསྟན་ཅིང་། བདག་ཉིད་ཆེན་པོ་འདི་གཉིས་
བྱོན་ཕྱིན་ཆད་ཀྱི་རྒྱ་བོད་ཀྱི་མཁས་གྲུབ་དམ་པ་ཕལ་མོ་ཆེས་འདི་གཉིས་ཀྱི་གཞུང་
ལས་འབྱུང་བའི་རིགས་པའི་མིག་བཙལ་ཏེ། དེ་ལ་བརྟེན་ནས་རྒྱལ་བའི་དགོངས་
པ་འཚོལ་བར་བྱེད་པ་ཤ་སྟག་ཡིན་ནོ། །ས་འདི་གྲགས་པའི་གོམ་པ་གཅིག་གིས་
ཁྱབ་པར་བྲིས། །ཞེས་པ་ནི་རིགས་པའི་དབང་ཕྱུག་རྣམ་གཉིས་ཀྱི་གྲགས་པས་ས་
སྟེང་ཁྱབ་པ་ཁྱབ་འཇུག་གི་གཏམ་རྒྱུད་དང་སྦྱར་བ་སྟེ། དེའི་གཏམ་རྒྱུད་ནི། སྔོན་
སྲིད་པ་ཆགས་ནས་རིང་པོ་མ་ལོན་པ་ན་ལྷ་མ་ཡིན་གྱི་རྒྱལ་པོ་སྟོབས་ལྡན་ཞེས་བྱ་
བ་ ཞིག་ བྱུང་ བ་ དེས་ འདི་ མ་ ལུས་ པ་ དབང་ དུ་ བྱས་ པ་ན། ཁྱབ་འཇུག་ གིས་
བསམས་པ། ངས་འདི་དང་ལྷན་ཅིག་གཡུལ་སྤྲད་ནས་ས་འདི་འཕྲོག་པར་མི་ནུས་
ཏེ་འདི་ནི་སྐྱེས་བུ་རྩོལ་བ་ཕུན་སུམ་ཚོགས་པ་དང་ལྡན་པའི་ཕྱིར་རོ། །དེས་ན་འདི་
ངེས་པར་སྒྱུ་ཐབས་ཀྱིས་བསླུ་བར་བྱའོ་སྙམ་དུ་བསམས་ནས་བདག་ཉིད་བྲམ་
ཟེའི་མིའུ་ཐུང་གི་གཟུགས་སུ་བྱས་ཏེ། རྒྱལ་པོ་སྟོབས་ལྡན་མཆོད་སྦྱིན་བྱེད་པའི་
བརྟུལ་ཞུགས་ལ་གནས་ནས་སློང་བ་པོ་དག་ལ་ཅི་འདོད་སྦྱིན་པའི་ཡི་དམ་བཅས་
པའི་སར་ཕྱིན་ནས། ཁོ་བོ་ཕ་མའི་དོན་དུ་མེ་ལ་མཆོད་སྦྱིན་ཞིག་བྱེད་པས་དེའི་
དོན་དུ་ས་གཞི་གོམ་པ་དོ་བྱིན་ཅིག་ཅེས་བསླངས་པས། དེ་ལྟར་འདོད་ན་གོམ་པ་
གསུམ་ཡང་ཁྱེར་ཅིག་ཅེས་སྨྲས་པས། ཁྱབ་འཇུག་གིས་ལུས་བསྐྱེད་དེ་རྐང་པ་ཡ་
གཅིག་རྒྱ་མཚོར་བཞག །ཡ་གཅིག་རི་རབ་ཀྱི་རྩེར་བཞག་སྟེ་གོམ་པ་གཅིག་གིས་
ས་འདི་ཐམས་ཅད་ནོན་པར་བྱས་ནས་སའི་དཀྱིལ་འཁོར་ཆེན་པོ་འདི་སྟོབས་ལྡན་
ལས་ཕྲོགས་ཏེ། ཁྱོད་ཀྱིས་གོམ་པ་གསུམ་སྟེར་བར་བྱས་ན་ད་གོམ་པ་དོའི་ས་གང་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྟེར་ཞེས་སྔར་ཁས་བླངས་པའི་དམ་བཅའ་ལས་འགལ་བར་ཁས་ལེན་དུ་བཅུག་
ཅིང་ཟིལ་གྱིས་མནན་ཏེ་སྟོབས་ལྡན་ས་འོག་ཏུ་བཅིངས་པར་གྱུར་ཅེས་སྙན་ངག་
མཁན་རྣམས་ཀྱི་ལོ་རྒྱུས་ལས་འབྱུང་ཞིང་ལོ་རྒྱུས་འདི་རྒྱས་པར་ཟ་མ་ཏོག་བཀོད་
པའི་མདོ་ལས་བྱུང་ངོ༌། །དེ་ནས་རྐང་པ་ཐ་མ་གསུམ་གྱིས་རིགས་པའི་དབང་ཕྱུག་
རྣམ་གཉིས་ཀྱི་ཐུན་མོང་མིན་པའི་ཡོན་ཏན་བརྗོད་པའི་སྒོ་ནས་བསྟོད་དེ་བསྟན་པ་
འདི་ལ་རྒྱལ་བའི་བཀའི་དགོངས་པ་འགྲེལ་པའི་མཁས་པ་བགྲང་བ་ལས་འདས་
པ་ཞིག་བྱོན་ཡང་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་གནད་ཐམས་ཅད་དྲི་མ་
མེད་པའི་རིགས་པའི་ལམ་ནས་དྲངས་ཏེ་གདུལ་བྱ་རྣམས་གནས་སྐབས་མངོན་
མཐོ་དང༌། མཐར་ཐུག་ངེས་ལེགས་ཐར་པ་དང་ཐམས་ཅད་མཁྱེན་པའི་གོ་འཕང་
ལ་འགོད་ཕྱིར་ཐེག་པ་གསུམ་གྱི་ལམ་གྱི་ངོ་བོ་དང༌། ལམ་དེ་དག་རྒྱུད་ལ་སྐྱེ་བའི་
ཐབས་དང༌། ལམ་དེ་དག་རྒྱུད་ལ་སྐྱེས་པའི་ལག་རྗེས་འབྲས་བུ་དང༌། ལམ་དེ་
དག་སོ་སོའི་འདྲ་མིན་གྱི་གོལ་ས་ལམ་ལྟར་སྣང་ཇི་ལྟར་ཡོད་པ་དང༌། དེ་དག་
ཀྱང་ལུང་ཙམ་སྐྱབས་སུ་གྱུར་པ་མིན་པར་ཚུལ་གསུམ་པའི་རྟགས་ལ་བརྟེན་ནས་
སོ་སོའི་དོན་ལ་ངེས་ཤེས་གཏིང་ཚུགས་པ་རྒྱུད་ལ་སྐྱེད་ཚུལ་དང་། ངེས་ཤེས་སྐྱེས་
ནས་གོམས་པས་མྱོང་བ་འདོན་ཚུལ་དང་རང་གིས་མངོན་སུམ་དུ་ཉམས་སུ་མྱོང་
ནས་ངག་ཚིག་རྣམ་པར་དག་པས་གདུལ་བྱ་གཞན་རྗེས་སུ་འཛིན་ཚུལ་སོགས་ཕུ་
ཐག་ཆོད་པར་སྟོན་པ་ལ་རིགས་པའི་དབང་ཕྱུག་གཉིས་པོ་འདི་རྣམ་པ་ཀུན་ནས་
འགྲན་ཟླ་དང་བྲལ་བས་ན་ལེགས་བཤད་མཐའ་དག་རོ་འཛིན་ཏེ་ལྕེའི་གཟུགས་
སུ་ཤར་ནས་གནས་སོ། །དེ་ལྟ་བུའི་ལེགས་བཤད་མཐའ་དག་ལྕེའི་གཟུགས་སུ་
ཤར་བ་དེ་གང་ཞིག་གི་ཁ་ལ་རྣམ་པར་གནས་ཞེ་ན། དེ་ནི་བདག་ཉིད་ཆེན་པོ་སློབ་
- 40 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
དཔོན་ཕྱོགས་ཀྱི་གླང་པོ་དང་དཔལ་ལྡན་ཆོས་ཀྱི་གྲགས་པ་གཉིས་ཀྱི་ཞལ་ལ་རྣམ་
པར་གནས་སོ་ཞེས་རབ་ཏུ་བསྔགས་པ་བརྗོད་དོ། །འདིར་ལྕེ་ལ་རོ་འཛིན་ཞེས་པ་
དང༌། རིགས་ པའི་ དབང་ ཕྱུག་ གཉིས་ ཀྱི་ ལྗགས་ ལ་ ལེགས་བཤད་ ཀྱི་ ཐ་སྙད་
བརྗོད་ པ་ནི། མེ་ཏོག་ འབྱུང་ བའི་ ཤིང་ ལ་མེ་ཏོག་གི་ཤིང་དང་། འབྲས་བུ་རོ་
མངར་ཁྱད་པར་ཅན་མང་པོ་འབྱུང་བའི་ཤིང་ལ་འབྲས་བུའི་ཤིང་ཞེས་བརྗོད་པ་
ལྟར་དགོས་པའི་དབང་གི་འབྲས་མིང་རྒྱུ་ལ་བཏགས་པའོ། །རིགས་པའི་དབང་
ཕྱུག་རྣམ་པ་གཉིས་པོ་འདིས་རྒྱལ་བའི་གསུང་རབ་ཀྱི་དགོངས་པ་འགྲེལ་པའི་
ལེགས་བཤད་ཇི་ལྟར་བརྩམས་པ་ནི། སློབ་དཔོན་ཕྱོགས་ཀྱི་གླང་པོས་ཚད་མའི་
བསྟན་བཅོས་བརྒྱ་རྩ་བརྒྱད་ལ་སོགས་པ་སྔ་རྩོམ་ལ་གསུང་རབ་ ཀྱི་དགོངས་
འགྲེལ་ཆེས་མང་བ་དང༌། དེ་ནས་གོང་དུ་བརྗོད་པ་ལྟར་རྗེ་བཙུན་འཇམ་དཔལ་
དབྱངས་ཀྱི་བཀས་བསྐུལ་ནས་གསུང་རབ་མ་ལུས་བལྟ་བའི་མིག་གཅིག་ལྟ་བུར་
གྱུར་པ་ཚད་མའི་མདོར་གྲགས་པ་ཚད་མ་ཀུན་ལས་བཏུས་རང་འགྲེལ་དང་བཅས་
པ་མཛད་ཅིང་རྒྱལ་བའི་གསུང་རབ་ཐམས་ཅད་ཀྱི་ནང་ནས་ངེས་དོན་མཐར་ཐུག་
པ་ཤེར་ཕྱིན་གྱི་མདོའི་གཙོ་བོའི་དོན་སུམ་ཅུ་རྩ་གཉིས་སུ་བསྡུས་ནས་སྟོན་པ་
བརྒྱད་སྟོང་དོན་བསྡུས་དང་། ཤེར་ཕྱིན་གྱི་དོན་སྒོམ་པའི་རིམ་པ་སྟོན་པ་རྣལ་
འབྱོར་ལ་འཇུག་པ་ཞེས་བྱ་བ་དང༌། མངོན་པ་མཛོད་ཀྱི་འགྲེལ་པ་གནད་ཀྱི་སྒྲོན་
མ་ཞེས་བྱ་བ་དང་། ཚད་མའི་བསྟན་བཅོས་དམིགས་པ་བརྟག་པ་རང་འགྲེལ་དང་
བཅས་པ་དང༌། རིགས་པ་ལ་འཇུག་པ་ཞེས་བྱ་བ་དང༌། ཕྱོགས་ཆོས་འཁོར་ལོ་
ཞེས་བྱ་བ་དང་། ཤེར་ཕྱིན་བསྡུས་པའི་ཚིག་ལེའུར་བྱས་པ་དང་། བསྟོད་པ་བརྒྱ་
ལྔ་བཅུ་པ་དང་དྲིས་ལན་གྱི་ཚུལ་དུ་སྦྱར་བ་སྤེལ་མར་བསྟོད་པ་ཞེས་བྱ་བ་ལ་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སོགས་པ་བསྟོད་ཚོགས་མང་པོ་དང་བཅས་ལེགས་བཤད་མཐའ་ཡས་པ་མཛད་
དོ། །དཔལ་ ལྡན་ ཆོས་ ཀྱི་ གྲགས་ པས་ རྒྱལ་ བའི་ གསུང་ རབ་ ཐམས་ཅད་ ཀྱི་
དགོངས་པའི་དོན་དྲི་མ་མེད་པའི་རིགས་པའི་ལམ་ནས་དྲངས་ཏེ་ཚད་མ་མདོའི་
དགོངས་འགྲེལ་གྱི་ཚུལ་དུ་རྒྱས་པའི་བསྟན་བཅོས་ཚད་མ་རྣམ་འགྲེལ། འབྲིང་དུ་
བསྟན་པ་ཚད་མ་རྣམ་ངེས་། ཅུང་ཟད་བསྡུས་པ་ཚད་མ་རིགས་ཐིག་སྟེ་གཙོ་བོ་
ལུས་ལྟ་བུའི་བསྟན་བཅོས་གསུམ། གཏན་ཚིགས་ཐིགས་པ། འབྲེལ་བ་བརྟག་པ།
རྩོད་པའི་རིགས་པ། རྒྱུད་གཞན་གྲུབ་པ་སྟེ་འཕྲོས་པ་ཡན་ལག་ལྟ་བུའི་བསྟན་
བཅོས་བཞི་རྣམས་མཛད་དེ། དེ་དག་ལ་ནི་ཚད་མ་སྡེ་བདུན་ཞེས་ཉི་ཟླ་ལྟར་
གྲགས་ཤིང་། རྒྱ་བོད་ཐམས་ཅད་དུ་ཐར་འདོད་ཡོངས་ཀྱི་མིག་ལྟ་བུར་གྱུར་པ་ནི་
ཀུན་ལ་མཐུན་སྣང་དུ་གྲུབ་པ་ལྟར་རོ། །བདག་ཉིད་ཆེན་པོ་འདིས་མཛད་པའི་
ཐུབ་དབང་གི་བསྟོད་ཚོགས་དང་། དཔལ་འཁོར་ལོ་སྡོམ་པ་ལ་བསྟོད་པ་རྒྱུན་
ཆགས་སྙན་ངག་གི་ལམ་ནས་དྲངས་པའི་ཚིག་སྦྱོར་རྨད་དུ་བྱུང་བ་ཞིག་ཀྱང་ཡོད་
དོ། །དེ་ལྟར་ལེགས་བཤད་མཐའ་དག་ལྕེའི་གཟུགས་ཀྱིས་གང་གི་ལྗགས་ལ་རྣམ་
པར་གནས་པ་རིགས་པའི་དབང་ཕྱུག་གཉིས་ཀྱི་ལྗགས་ཀྱི་རྩེ་མོ་བསྐྱོད་དེ་ལེགས་
བཤད་ ཀྱི་ སྒྲ་དབྱངས་ ཅུང་ ཟད་ བསྒྲགས་ པས་ ཀྱང་ འདོད་ ཁམས། གཟུགས་
ཁམས། གཟུགས་མེད་ཁམས་ཏེ་སྲིད་པ་གསུམ་པོ་འདི་དག་མེ་ཏོག་མདའ་ཅན་ཏེ་
དགའ་རབ་དབང་ཕྱུག་གི་སྙིང་དང་ལྷན་ཅིག་འདར་བར་བྱེད་ཅེས་འཇིགས་རུང་
གི་ཉམས་དང་བཅས་ཏེ་རབ་ཏུ་བསྔགས་སོ། །དེ་ཡང་སློབ་དཔོན་ཕྱོགས་ཀྱི་གླང་
པོས་ཚད་མ་ཀུན་བཏུས་ཀྱི་མཆོད་བརྗོད། ཚད་མར་གྱུར་པ་འགྲོ་ལ་ཕན་བཞེད་
པ། །སྟོན་ པ་ བདེ་ གཤེགས་ སྐྱོབ་ ལ་ ཕྱག་ འཚལ་ ཏེ། །ཞེས་ པ་ འདི་ ཙམ་ ཞིག་
=
2
-



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
གསུངས་པས་ཀྱང་འཇིག་རྟེན་ཐམས་ཅད་གཡོས་ཤིང་འདར། དགའ་རབ་དབང་
ཕྱུག་འཁོར་དང་བཅས་པ་སྙིང་འདར་ཞིང་འཇིགས་ཤིང་སྐྲག་པར་གྱུར་པ་ལྟ་
བུའོ། །འདི་ཡང་མཚོན་པ་ཙམ་ཞིག་ཡིན་གྱི། རིགས་པའི་དབང་ཕྱུག་རྣམ་གཉིས་
ཀྱི་གསུང་འདི་དག་ནི་རྒྱལ་བའི་བསྟན་པའི་སྙིང་པོ་ཐར་པ་དང་ཐམས་ཅད་མཁྱེན་
པའི་ལམ་འབྲས་བུ་དང་བཅས་པ་དྲི་མ་མེད་པའི་རིགས་པའི་ལམ་ནས་དྲངས་ཏེ་
མཐའ་དག་པར་གཏན་ལ་འབེབས་པ་ཤ་སྟག་ཡིན་པས་གསུང་འདི་དག་གི་ཆ་
ཤས་རེ་རེས་ཀྱང་སྐལ་བ་དང་ལྡན་པ་བགྲང་བ་ལས་འདས་པ་ཞིག་གིས་རིགས་
པའི་མིག་རྙེད་ནས་ཐར་པ་དང་ཐམས་ཅད་མཁྱེན་པའི་ལམ་གསལ་བར་མཐོང་
སྟེ། ལམ་དེ་དང་དེ་དག་ལ་ཞུགས་ནས་ཐེག་པ་གསུམ་གྱི་འབྲས་བུ་མངོན་དུ་བྱེད་
པ་བགྲང་བ་ལས་འདས་པ་ཞིག་ཡོད་ཅིང་། ལམ་གྱི་གནད་མཐར་ཐུག་པ་རྣམས་
ལ་ངེས་པ་རྙེད་ནས་ཕྱིར་མི་ལྡོག་པའི་ལམ་དུ་ཞུགས་པ་གཅིག་བྱུང་ཡང་སྐད་ཅིག་
དེ་ལ་འཇིག་རྟེན་གྱི་ཁམས་འདི་ཐམས་ཅད་རྣམ་པ་དྲུག་ཏུ་གཡོས་པ་ནི་འདི་ལྟ་སྟེ།
འགུལ་རབ་ཏུ་འགུལ་ཀུན་ཏུ་རབ་ཏུ་འགུལ། གཡོས་རབ་ཏུ་གཡོས་ཀུན་ཏུ་རབ་
ཏུ་གཡོས། ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡེག །འཁྲུགས་རབ་ཏུ་འཁྲུག་ཀུན་ཏུ་
རབ་ཏུ་འཁྲུགས། ཆེམ་ཆེམ་རབ་ཏུ་ཆེམ་ཆེམ་ཀུན་ཏུ་རབ་ཏུ་ཆེམ་ཆེམ། འུར་འུར་
རབ་ཏུ་འུར་འུར་ཀུན་ཏུ་རབ་ཏུ་འུར་འུར་ཞེས་བྱེད་ཅིང་བདུད་དགའ་རབ་དབང་
ཕྱུག་གི་གནས་ཐམས་ཅད་དཀྲོགས་ཤིང་སྤ་བཀོང་བར་བྱེད། བདུད་ཀྱི་རྒྱལ་
མཚན་རྣམས་ཆག་ཅིང་འགྱེལ། བདུད་ཀྱི་གནས་སུ་རྡོ་ཆར་ལྷུང་བ་སོགས་འབྱུང་
བར་ཤེར་ཕྱིན་རྟག་ཏུ་ངུའི་ལེའུ་དང༌། རྒྱ་ཆེར་རོལ་པ་དང་། གསང་བ་བསམ་
གྱིས་མི་ཁྱབ་པའི་མདོ་དང༌། གསང་བ་འདུས་པའི་རྒྱུད་དགོངས་འགྲེལ་དང་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཅས་པ་སོགས་མདོ་རྒྱུད་དང་དགོངས་འགྲེལ་གྱི་བསྟན་བཅོས་མང་པོ་ནས་
གསུངས་པ་ལྟར་རོ། ཁམས་གསུམ་པོ་འདི་ལ་སྲིད་པ་ཞེས་བརྗོད་པ་ནི། ཁམས་
གསུམ་འཁོར་བ་འདིར་ལས་ཉོན་གྱི་དབང་གིས་སྐྱེ་བ་ཞིག་བླངས་ཕྱིན་ཆད་སྡུག་
བསྔལ་གྱི་རང་བཞིན་ལས་མ་འདས་པ་དང་། ལས་ཉོན་གྱི་གཞན་དབང་ཅན་
ཡིན་པས་རང་དབང་མེད་པར་འཁོར་རོ་ཞེས་ཤེས་པའི་ཕྱིར་དུ་གསུངས་སོ། །
དགའ་རབ་དབང་ཕྱུག་ལ་མེ་ཏོག་མདའ་ཅན་ཞེས་བརྗོད་པ་ནི། ཏིང་ངེ་འཛིན་
ཚོགས་ཀྱི་ལེའུ་ལས། དེ་ལ་བདུད་གང་། དེའི་ལས་གང་ཞེ་ན། བདུད་ནི་འདོད་
པའི་ལྷ་སྡིག་ཅན་ཞེས་བྱ་བ་ཆུང་མ་པདྨའི་ཕྲེང་བ་ཅན་དང་། འཁོར་འཇིག་རྟེན་
སྐྱོང་བ་བཞི་དང༌། བདུད་ཀྱི་རིགས་ཀྱི་ཡི་དྭགས་དང་བཅས་པ་གང་ཡིན་པའོ། །
དེ་དག་གི་ལས་ནི་འདོད་པའི་ལྷ་དེ་ཆུང་མ་དང་བཅས་པའི་སྤྱི་བོ་ན་མེ་ཏོག་གི་
མདའ་ལྔ་ཡོད་ པ་ནི་འདི་ལྟ་སྟེ། དྲེགས་པར་བྱེད་པ་དང་། རྨོངས་པར་བྱེད་པ་
དང༌། ཀུན་ཏུ་རྨོངས་ པར་ བྱེད་ པ་ དང་། བརྒྱལ་བར་བྱེད་པ་དང་། སེམས་མེད་
པར་བྱེད་པ་ཞེས་བྱ་བ་རྣམས་སོ། །དེས་མེ་ཏོག་དེ་དག་བསྣུན་པ་དེ་ཕོག་པ་ལས།
ཉོན་མོངས་པ་ལྔ་གང་ཤས་ཆེ་བ་དེ་ལ་དེས་ཕོག་པ་ཁོ་ནས་རབ་ཏུ་འབར་བར་
འགྱུར་ཏེ། དེའི་དབང་དུ་སོང་ཞིང་ཐར་པ་དང་མངོན་པར་མཐོ་བ་ལས་ཉམས་
པར་འགྱུར་རོ། །ཞེས་གསུངས་པ་ལྟར་འདོད་པ་ཁམས་ཀྱི་སེམས་ཅན་རྣམས་ལ་
ཆོས་ཀྱི་བློ་སྐྱེ་བར་སྣང་ན་བདུད་སྡིག་ཅན་ གྱིས་ དེ་རིག་ནས་དགེ་སེམས་དེ་
བཟློག་པའི་ཕྱིར་སེམས་རྒྱུད་ལ་ཉོན་མོངས་གང་ཤས་ཆེ་བ་དེ་དང་མཐུན་པར་མེ་
ཏོག་གི་མདའ་ལྔ་གང་རུང་རེ་འཕངས་ཏེ་ཉོན་མོངས་དེ་དང་དེ་འཕེལ་བར་བྱས་
ནས་འཁོར་བར་འཆིང་བར་བྱེད་པས་ན་གཞན་འཕྲུལ་དབང་བྱེད་ཀྱི་བདག་པོ་
- 44 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བདུད་སྡིག་ཅན་ལ་མེ་ཏོག་མདའ་ཅན་ཞེས་བརྗོད། མདའ་ལྔ་པ་ཞེས་ཀྱང་བརྗོད།
ཉག་ཕྲན་བདག་པོ་ཞེས་ཀྱང་བརྗོད་པར་ཐ་སྙད་ཀྱི་མངོན་བརྗོད་དག་ལས་འབྱུང་
ངོ༌། །རིགས་ པའི་དབང་ཕྱུག་རྣམ་གཉིས་ཀྱི་གསུང་གི་ཟུར་ རེས་ཀྱང་ སྲིད་ པ་
གསུམ་འདར་བར་བྱེད་པ་ནི་གསུང་གི་ཟུར་རེས་ཀྱང་ཆོས་ཕུང་བརྒྱད་ཁྲི་བཞི་སྟོང་
གི་སྙིང་པོའི་དོན་ལམ་གྱི་གནད་རྣམས་ཚང་བར་སྟོན་ཅིང་། དེ་ཡང་དྲི་མ་མེད་
པའི་རིགས་པའི་ལམ་ནས་དྲངས་ཏེ་ངེས་པ་ཕུ་ཐག་ཆོད་པ་སྟེར་བར་བྱེད་པས་ན་
དགོངས་འགྲེལ་གྱི་བསྟན་བཅོས་གཞན་ཐམས་ཅད་ལས་རྟོགས་པར་དཀའ་ཞིང་
རྟོགས་ན་རིགས་པའི་མིག་རྙེད་པས་དོན་ཤིན་ཏུ་ཆེ་བ་ཤ་སྟག་སྟེ། དེ་ཡང་དཔེར་
མཚོན་ན། ཚད་མ་ཀུན་བཏུས་ཀྱི་མཆོད་བརྗོད། ཚད་མར་གྱུར་པ་འགྲོ་ལ་ཕན་
བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། ཞེས་པའི་གསུང་འདི་
ཙམ་ གྱིས་ སངས་ རྒྱས་ ཀྱི་ སར་བགྲོད་པའི་ལམ་གྱི་ལུས་ཡོངས་སུ་རྫོགས་ པ་
བསྟན་པ་ལྟ་བུ་སྟེ། དེ་ལ་ཡང་ལུགས་འབྱུང་གི་སྒོ་ནས་སྟོན་པ་ལམ་གང་ནས་
གཤེགས་པའི་ཚུལ་དང་། ལུགས་ལྡོག་གི་སྒོ་ནས་ལམ་དེ་ནས་བྱོན་པའི་ཤེས་བྱེད་
སྟོན་ཏེ། འགྲོ་ལ་ཕན་བཞེད་པ་ཞེས་པས་དང་པོར་བྱང་ཆུབ་ཏུ་ཐུགས་བསྐྱེད་ཚུལ་
དང༌། སྟོན་པ་ཞེས་པས་བྱང་ཆུབ་ཀྱི་སེམས་རིན་པོ་ཆེ་དེས་ཀུན་ནས་བསླང་ཏེ་
བར་དུ་བསྐལ་ཆེན་གྲངས་མེད་གསུམ་དུ་ཚོགས་བསགས་ཤིང་། བསོད་ནམས་
ཀྱི་ཚོགས་དེ་དག་ཐམས་ཅད་ཀྱང་བདག་མེད་རྟོགས་པའི་ཤེས་རབ་ཀྱིས་ཟིན་
པར་བྱས་ནས་ཐབས་ཤེས་ཟུང་འབྲེལ་དུ་བསྒྲུབ་བོ་ཞེས་གོ་བའི་ཕྱིར་དུ་འབྲས་
མིང་རྒྱུ་ལ་བཏགས་ཏེ་སྦྱོར་བ་ཕུན་ཚོགས་ལ་སྟོན་པ་ཞེས་བརྗོད། དེ་ལྟར་ཉམས་
སུ་བླངས་པ་ལས་འབྲས་བུ་མཐར་ཐུག་སྤངས་རྟོགས་ཁྱད་པར་གསུམ་ལྡན་ཐོབ་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཅིང་། དེ་དང་དུས་མཉམ་དུ་སྐུ་མཚན་དཔེས་སྤྲས་པའི་གཟུགས་སྐུར་གྱུར་ཏེ་ནམ་
མཁའ་མ་ཟད་ཀྱི་བར་དུ་སེམས་ཅན་གྱི་དོན་མཛད་ཅིང་སེམས་ཅན་རྣམས་ལ་
བླང་དོར་བསྟན་ནས་སྲིད་ཞིའི་རྒུད་པ་ཐམས་ཅད་ལས་སྐྱོབ་བོ་ཞེས་གོ་བའི་ཕྱིར་
དུ་བདེ་གཤེགས་སྐྱོབ་ཅེས་བརྗོད། དེ་ལྟར་དངོས་སུ་སྟོན་པ་ལམ་གང་ནས་བྱོན་
པའི་ ཚུལ་ བརྗོད་ནས། སྔོན་བྱུང་ སྟོན་ པའི་ རྣམ་ ཐར་ རྗེས་ འཇུག་ གདུལ་ བྱའི་
ཉམས་ལེན་དུ་འཁྱེར་བའི་ཚེ་ཐེག་པ་ཆེན་པོའི་ལམ་ཇི་ལྟར་ཉམས་སུ་ལེན་ཚུལ་
དང་། བླངས་པ་ལས་འབྲས་དུ་མཛད་པ་འཕྲིན་ལས་དང་བཅས་པ་ཇི་ལྟར་འགྲུབ་
ཚུལ་རྣམས་ལ་ངེས་པ་གཏིང་ཕྱིན་པ་རྙེད་པར་འགྱུར་ལ། དེ་ལྟ་བུའི་ལམ་གྱི་ལུས་
ཡོངས་སུ་རྫོགས་པ་ལ་ངེས་པ་རྙེད་པ་དེ་ཡང་ལམ་གྱི་རྩ་བ་དགེ་བའི་བཤེས་
གཉེན་ཚུལ་བཞིན་དུ་བསྟེན་པ་ལ་རག་ལས་སོ་ཞེས་ཤེས་པར་བྱ་བ་དང་། སྟོན་པ་
བསླུ་བ་མེད་པའི་སྐྱབས་གནས་སུ་ཡིད་ཆེས་པ་ཞིག་ལ་རག་ལས་སོ་ཞེས་ཤེས་
པའི་ཕྱིར་དུ་ཚད་མར་གྱུར་པ་ཞེས་སྨོས་སོ། །ལུགས་ལྡོག་གི་སྒོ་ནས་བཤད་ན་
སྐྱོབ་པའི་དོན་བཤད་པའི་སྒོ་ནས་བདེན་པ་བཞིའི་གནས་ཚུལ་རྒྱས་པར་གཏན་
ལ་ཕབ་སྟེ་ཐར་པ་ཐོབ་པའི་ཐབས་ཚང་ལ་མ་ནོར་བ་དྲི་མ་མེད་པའི་རིགས་པའི་
ལམ་ནས་དྲངས་ཏེ་ངེས་པ་ཕུ་ཐག་ཆོད་པ་སྟེར་བར་བྱེད་ལ། ཚུལ་དེ་ལ་བརྟེན་
ནས་ཐེག་པ་གསུམ་གའི་ལམ་གྱི་གནད་རྣམས་རིགས་པའི་ལམ་ནས་ཐོན་པ་ཞིག་
འོང་བ་དང་། བདེན་པ་བཞིའི་གནས་ཚུལ་སྟོན་པ་ལ་ནམ་ཡང་བསླུ་བ་མེད་པའི་
སྐྱབས་ཡིན་ པའི་རྒྱུ་མཚན་ གྱིས་ སྟོན་པ་ཐུབ་པའི་དབང་པོའི་ཐུགས་རྒྱུད་ལ་
རྟོགས་པ་ཁྱད་པར་གསུམ་ལྡན་རྣམ་པ་ཐམས་ཅད་མཁྱེན་པའི་ཡེ་ཤེས་མངའ་
བར་བསྒྲུབ་པ་ནས། དང་པོར་ཐུགས་བསྐྱེད་པའི་བར་ལུགས་ལྡོག་ཏུ་བསྒྲུབས་ཏེ་
46 -



，
ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ཐེག་པ་གསུམ་གའི་ལམ་འབྲས་དང་བཅས་པ་ལ་ངེས་པ་གཏིང་ནས་ཚུགས་པར་
བྱེད་དེ། འདི་དག་གི་རྣམ་གཞག་ཅུང་ཟད་ཅིག་འོག་ཏུ་སྟོན་ནོ། །དེ་ལྟར་རིགས་
པའི་དབང་ཕྱུག་རྣམ་པ་གཉིས་ཀྱི་ལྗགས་ཀྱི་རྩེ་མོ་ཅུང་ཟད་བསྐྱོད་པ་ཙམ་གྱིས་
སྲིད་གསུམ་བདུད་ཀྱི་སྙིང་དང་བཅས་པ་སྐད་ཅིག་ལ་ཞིག་པར་དོགས་ནས་འདར་
བར་བྱེད་ཅེས་པ་ནི་རང་བཞིན་བརྗོད་པ་སྟེ། རྒྱ་བོད་དུ་སྔོན་བྱོན་པའི་མཁས་
གྲུབ་ཕལ་མོ་ཆེ་བདག་ཉིད་ཆེན་པོ་འདི་གཉིས་ཀྱི་གཞུང་ལ་སྦྱངས་ཏེ་རིགས་པའི་
མིག་རྙེད་པར་བྱས་ནས་ས་ལམ་བགྲོད་པ་ཤ་སྟག་ཡིན་པ་དང༌། གཞུང་འདི་དག་
ནས་བཤད་ པའི་ རིགས་མཚོན་རྣོན་པོས་སྲིད་རྩེ་ནས་མནར་མེད་ ཀྱི་བར་ གྱི་
ཁམས་གསུམ་འཁོར་བར་འཆིང་བྱེད་ལས་ཉོན་གྱི་འཆིང་བ་བཅད་ནས་སྲིད་པའི་
མཚང་འཇིག་པར་བྱས་པ་ཤ་སྟག་ཡིན་པ་ནི་མང་དུ་ཐོས་པ་ཐམས་ཅད་ལ་རླུང་
ལྟར་གྲགས་པ་ལྟར་རོ། །དེ་ལྟར་རིགས་པའི་དབང་ཕྱུག་རྣམ་པ་གཉིས་ཀྱི་གསུང་
ཚད་མ་ཀུན་ལས་བཏུས་པ་དང་། ཚད་མ་རྣམ་འགྲེལ་གྱི་གཞུང་ཚིག་རེ་རེས་སྐལ་
བ་དང་ལྡན་པ་རྣམས་ལ་ལམ་གྱི་ལུས་ཡོངས་སུ་རྫོགས་པ་ལ་ངེས་པ་སྟེར་བ་ཙམ་
དུ་མ་ཟད་རྒྱལ་བའི་བསྟན་པ་འདི་ལས་ཕྱི་རོལ་ཏུ་གྱུར་པ་གྲངས་ཅན་པ་དང་། བྱེ་
བྲག་པ་དང་། རྒྱང་འཕེན་པ་ལ་སོགས་པ་ལོག་པར་སྨྲ་བ་ཇི་སྙེད་ཅིག་ཡོད་པ་དེ་
ཀུན་གྱི་ལྕེ་ཡང་གཡོ་འགུལ་མེད་པར་ཏིང་ངེ་འཛིན་ལ་བཞག་པ་ལྟར་དུ་འགོད་
པར་མཛད་དོ་ཞེས་རང་བཞིན་བརྗོད་པ་འཇིགས་རུང་གི་ཉམས་ལྡན་དུ་བསྔགས་
པའོ། །རིགས་པའི་དབང་ཕྱུག་རྣམ་གཉིས་ཀྱི་གཞུང་ཚིག་རེ་རེས་ཀྱང་ལོག་པར་
སྨྲ་བ་ངན་པ་ཐམས་ཅད་དབུ་བ་རྡོས་པ་ལག་པས་བཙིར་བ་བཞིན་དུ་སྙིང་པོ་མེད་
པར་གསལ་བར་སྟོན་པ་དང༌། བྱེ་མའི་ཆངས་བུ་བཞིན་དུ་སྐད་ཅིག་ཉིད་ལ་ཞིག་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པར་བྱེད་དེ། དེ་ཡང་དཔེར་མཚོན་ན། གྲངས་ཅན་པ་རྣམས་ཀྱིས་སྤྱི་གཙོ་བོ་ཆ་
མེད་ཁས་བླངས་ནས་འདུས་བྱས་ཐམས་ཅད་དེའི་རྣམ་འགྱུར་དུ་འདོད་པ་དང་
འདུས་བྱས་རྟག་པར་ཁས་བླངས་ནས་འབྲས་བུ་རྒྱུ་ལ་མི་གསལ་བའི་ཚུལ་གྱིས་
གནས་པར་འདོད་པ་ལ། རྩྭ་སོགས་རྩེ་ན་གླང་ཆེན་བརྒྱ། །སྔོན་ཚེ་མ་མཐོང་ཡོད་
དོ་ཞེས། །དེ་སྐད་གྲངས་ཅན་ཕྱུགས་ལས་ཞན། །ཞེས་སོགས་རིགས་པ་དྲི་མ་མེད་
པའི་ང་རོ་རེ་རེས་ཀྱང་སྨྲ་བ་ངན་པ་དེ་དག་བཅོམ་ནས་སྤོབས་པ་ལན་མེད་དུ་བྱེད་
པ་དང་། ཡང་དབང་ཕྱུག་རྟག་པར་རང་བྱུང་གི་སྐྱེས་བུ་དང་དེ་ཉིད་སྣོད་བཅུད་
ཐམས་ཅད་ཀྱི་བྱེད་པོར་སྨྲ་བ་ལ། ཚད་མ་རྟག་པ་ཉིད་ཡོད་མིན། །དངོས་ཡོད་
རྟོགས་པ་ཚད་ཕྱིར་དང་། །ཤེས་བྱ་མི་རྟག་པ་ཉིད་ཀྱིས། །དེ་ནི་མི་བརྟན་ཉིད་
ཕྱིར་རོ། །ཞེས་སོགས་ཀྱིས་རྟག་པས་འབྲས་བུ་བསྐྱེད་ནུས་པ་མི་སྲིད་པ་དང་།
བསྐྱེད་ན་ནི་འབྲས་བུ་འགྱུར་བས་རྒྱུ་ཡང་འགྱུར་དགོས་པ་དང༌། ཡུལ་འགྱུར་པས་
ཡུལ་ཅན་དེ་ཡང་འགྱུར་དགོས་པས་འདུས་བྱས་མི་རྟག་པ་མི་འཐད་པ་སོགས་ཀྱི་
རིགས་པ་དྲི་མ་མེད་པའི་ང་རོ་རེ་རེས་ཀྱང་རྒོལ་བ་ངན་པ་དེ་དག་གི་ལོག་པར་སྨྲ་
བ་རྣམས་ཚར་བཅད་དེ་སྤོབས་པ་ལན་མེད་དུ་བྱེད་པ་དང༌། རྒྱང་འཕེན་པ་ལ་
སོགས་པ་ཆད་པར་སྨྲ་བ་རྣམས་ཀྱིས་སྐྱེ་བ་སྔ་ཕྱི་མེད་པ་དང་། ལས་འབྲས་མི་
བདེན་པར་སྨྲ་བ་སོགས་ཀྱི་ལོག་པར་སྨྲ་བ་དེ་དག་ནི་དབང་པོའི་མངོན་སུམ་ལ་
ཐུག་པའི་རིགས་པས་ཚར་བཅད་དེ་སྤོབས་པ་ལན་མེད་དུ་བྱེད་པ་དང་། ནང་པའི་
བསྟན་པ་ལ་ཞུགས་ཀྱང་རིགས་པའི་མིག་དང་བྲལ་བས་གསུང་རབ་ཀྱི་དྲང་ངེས་
འབྱེད་མི་ནུས་པར་དངོས་སྟོབས་ཀྱི་རིགས་པས་བསྒྲུབ་པར་བྱ་བའི་ཡུལ་ལ་ལུང་
གནོད་བསྒྲུབ་ཏུ་འདོད་པ་དང་། ཡང་རྟགས་ཀྱི་ཚུལ་གཅིག་དང་གཉིས་ལ་སོགས་
- 48 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
པ་ཙམ་གྱིས་རྟགས་ཡང་དག་གི་མཚན་ཉིད་རྫོགས་པར་སྨྲ་བ་དང་། ཚུལ་གསུམ་
ཚང་བས་ཀྱང་མི་ཆོག་པར་འདོད་པ་དང་། ཡང་ཆོས་རྣམས་ཀྱི་གནས་ལུགས་ལ་
རྨོངས་ཏེ་དབང་པོའི་ཤེས་པ་ལྔ་ལ་ཕྱི་རོལ་གྱི་དོན་དུ་སྣང་བ་འདི་སྣང་བ་ལྟར་
བདེན་པར་གྲུབ་པར་འདོད་པ་སོགས་ལོག་པར་སྨྲ་བ་མཐའ་དག །ཕྱོགས་ཆོས་
དེའི་ཆས་ཁྱབ་པ་ཡི། །ཞེས་སོགས་དྲི་མ་མེད་པའི་རིགས་པ་སྟོན་པའི་གཞུང་ཚིག་
རེ་རེ་དང་། ཇི་ལྟ་ཇི་ལྟར་དོན་བསམ་པ། །དེ་ལྟ་དེ་ལྟར་རྣམ་བྲལ་ཞེས། །མཁས་
པ་རྣམས་ཀྱིས་གང་གསུངས་པ། །དེ་ནི་དངོས་སྟོབས་འོངས་པ་ཡིན། །ཞེས་པ་
དང་། དེས་ན་མཚན་ཉིད་སྟོང་པའི་ཕྱིར། །རང་བཞིན་མེད་པར་རབ་ཏུ་བཤད། །
ཕུང་པོ་ལ་སོགས་བྱེ་བྲག་གིས། །མཚན་ཉིད་ཐམས་ཅད་བྱེད་པ་ཡི། ཁྱད་པར་
ཅན་དེའང་དེ་ཉིད་མིན། །དེས་ཀྱང་དེ་དག་མཚན་ཉིད་བྲལ། །ཞེས་སོགས་གནས་
ལུགས་སྟོན་པའི་གཞུང་ཚིག་རེ་རེས་ཀྱང་ལོག་པར་སྨྲ་བ་དེ་དག་ཚར་བཅད་དེ་
སྤོབས་པ་ལན་མེད་དུ་བྱེད་པ་ལྟ་བུའོ། །འགོད་དེ་རྒྱལ་གྱུར་ཅིག །ཅེས་གསུངས་
པ་ནི་འགྲོ་བ་རྣམས་ཐོག་མ་མེད་པ་ནས་ཁམས་གསུམ་གྱི་འཁོར་བར་འཆིང་བར་
བྱེད་པ་པོ་ནི་གདུལ་བྱ་རང་གི་རྒྱུད་ཀྱི་ཉོན་མོངས་པ་འདི་ཡིན་ཞིང་། ཉོན་མོངས་
ཐམས་ཅད་ཀྱི་རྩ་བ་ནི་བདག་འཛིན་ཡིན་ལ། བདག་འཛིན་སྤོང་བ་ལ་བདག་
མེད་རྟོགས་པའི་ཤེས་རབ་སྐྱེད་དགོས་ཤིང་། བདག་མེད་རྟོགས་པའི་ཤེས་རབ་
བསྐྱེད་པ་ལ་བདག་འཛིན་གྱི་འཛིན་སྟངས་ཀྱི་ཡུལ་དྲི་མ་མེད་པའི་རིགས་པས་
ངེས་པར་འགོགས་ནུས་པ་ཞིག་དགོས་ཤིང༌། རིགས་པའི་རྣམ་གཞག་སྟོན་པ་ལ་
རིགས་པའི་དབང་ཕྱུག་རྣམ་གཉིས་ཀྱི་གཞུང་འདི་དག་ལས་མཆོག་ཏུ་གྱུར་པ་གང་
ནའང་མེད་པས། གཞུང་འདི་དག་ལ་བརྟེན་ནས་གདུལ་བྱ་རྣམས་ཀྱི་རྒྱུད་ཀྱི་ཉོན་
9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མོངས་པ་མཐའ་དག་བཅོམ་སྟེ་གདུལ་བྱ་རྣམས་ཉོན་མོངས་བག་ཆགས་དང་
བཅས་པའི་དགྲ་ལས་མྱུར་དུ་རྒྱལ་བར་གྱུར་ཅིག་ཅེས་པ་སྟེ། འདི་ནི་མཁས་གྲུབ་
ཐམས་ ཅད་ མཁྱེན་ པས་ ཁམས་ གསུམ་ གྱིས་ སེམས་ ཅན་ རྣམས་ འཁོར་ བར་
འཁྱམས་པ་ཐུགས་ཀྱིས་མ་གཟོད་ནས་འཁོར་བ་ལས་སྒྲོལ་བའི་ཐབས་དམ་པ་
རིགས་པའི་དབང་ཕྱུག་རྣམ་གཉིས་ཀྱི་གཞུང་ནས་འབྱུང་བའི་རིགས་ལམ་འདི་ལ་
བརྟེན་ནས་སེམས་ཅན་རྣམས་མྱུར་དུ་བདུད་བཞིའི་གཡུལ་ལས་རྒྱལ་བར་གྱུར་
ཅིག །ཅེས་ཐུགས་བརྩེ་བ་ཆེན་པོ་ཚིག་གི་ལམ་དུ་མཚོན་པར་བྱས་པའོ། །རིགས་
པའི་དབང་ཕྱུག་རྣམ་གཉིས་ཀྱི་གཞུང་འདི་དག་ལ་བརྟེན་ནས་ལོག་པར་སྨྲ་བ་
རྣམས་སེལ་ཚུལ་དང༌། བློ་ལྡན་རྣམས་ལ་ངེས་པ་བསྐྱེད་ཚུལ་ཞིབ་ཏུ་བཤད་ན་ནི་
ཚད་མའི་གཞུང་གི་བརྗོད་བྱ་མཐའ་དག་དེར་འདུ་བས་མཐའ་དག་བྲི་བར་མི་ནུས་
ཤིང་། འདིར་བློ་གྲོས་ཅན་རྣམས་ལ་སྒོ་ཙམ་ཞིག་བརྗོད་པ་ཡིན་ལ། ཉེ་བར་མཁོ་
བ་འགའ་ཞིག་ནི་འོག་ཏུ་འཆད་པར་འགྱུར་རོ། །
ལྔ་པ་ཆོས་ཀྱི་རྒྱལ་པོ་རྒྱལ་བ་བློ་བཟང་གྲགས་པ་ལ་མཆོད་པར་བརྗོད་པ་
ནི། དྲི་མེད་དག་པའི་ཆུ་ཤེལ་ངོས་ལ་སྣ་ཚོགས་སྤྲོས་པའི་ཚོན་རིས་འཛིན་པ་མིན་
པ་ཉིད། གང་གི་དཔལ་ལས་རྒྱ་མཚོའི་གོས་ཅན་རིགས་ཚུལ་ཀུ་མུད་བཞད་པའི་
རྩེ་དགས་རོལ་པ་ནི། །ཨནྡྲ་རྙིལ་གྱི་མེ་ལོང་ངོས་ལ་གཟུགས་བརྙན་འཕོས་པའི་
རྒྱུ་སྐར་འོད་ ཀྱི་ཐིག་ལེ་བཞིན། །སྟོབས་ལྡན་ལམ་འཇུག་གནས་བཟང་ལས་
བརྒལ་ འོད་ དཀར་ རྒྱ་ ཆེན་ བཤེས་ གཉེན་ བདེ་ འབྱུང་ ཅོད་ པན་ རྒྱལ། །ཞེས་
གསུངས། དེ་ལ་ཚིག་རྐང་དང་པོ་འདིས་རྗེ་ཐམས་ཅད་མཁྱེན་པ་ལ་སྤངས་རྟོགས་
ཀྱི་ཡོན་ཏན་ཁྱད་པར་ཅན་གྱི་སྒོ་ནས་བསྟོད་དེ། དེའི་ཚུལ་ཡང་རྗེ་ཐམས་ཅད་
50 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
མཁྱེན་པ་ནི་སྔོན་བསྐལ་པ་དཔག་ཏུ་མེད་གྲངས་མེད་བརྗོད་ཀྱིས་མི་ལང་བའི་
ཡང་བརྗོད་ཀྱིས་མི་ལང་བའི་སྔོན་རོལ་ནས་ལོངས་སྤྱོད་རྫོགས་སྐུའི་གོ་འཕང་
མངོན་དུ་མཛད་དེ། སངས་རྒྱས་ཀྱི་ཞིང་རབ་འབྱམས་ཐམས་ཅད་དུ་སྤྲུལ་པའི་
བཀོད་པས་ཁྱབ་པར་མཛད་བཞིན་པ་ཡིན་པས། ཐུགས་ཀྱི་ཆོས་ཉིད་ནི་སྒྲིབ་
གཉིས་བག་ཆགས་དང་བཅས་པའི་དྲི་མ་རྡུལ་ཙམ་ཡང་མེད་པའི་རྣམ་པར་དག་པ་
ནམ་མཁའ་རྣམ་པ་དག་པ་ལྟ་བུའོ། །ཞེས་རྗེ་ཐམས་ཅད་མཁྱེན་པའི་ཐུགས་རྒྱུད་
ཀྱི་ངོ་བོ་ཉིད་སྐུ་ནི་ནམ་མཁའ་རྣམ་པར་དག་པ་དང་མཚུངས་སོ་ཞེས་ནམ་མཁའི་
གཟུགས་སུ་བཀོད་ནས་གཟུགས་ཅན་གྱི་རྒྱན་སྦྱར་ཏེ་བསྔགས་པ་མཛད་དོ། །རྗེ་
ཐམས་ཅད་མཁྱེན་པའི་ཐུགས་རྒྱུད་ཀྱི་ཡེ་ཤེས་ནི་སྒྲིབ་པའི་དྲི་མ་ཐམས་ཅད་རྣམ་
པར་དག་ཅིང་ཇི་ལྟ་བ་དང་། ཇི་སྙེད་པའི་ཆོས་ཐམས་ཅད་མངོན་སུམ་དུ་གཟིགས་
པ་མཐར་ཕྱིན་པ་ནི། ཇི་ལྟར་ཟླ་བའི་གཞལ་མེད་ཁང་ནོར་བུ་ཆུ་ཤེལ་ནི་དྲི་མ་
མེད་ཅིང་ དག་ པ་ གཟུགས་བརྙན་ཐམས་ཅད་འཆར་བ་འོད་ ཀྱིས་ འཇིག་རྟེན་
ཐམས་ཅད་གསལ་བར་བྱེད་པ་དང་ཆོས་མཚུངས་པས་རྗེ་ཐམས་ཅད་མཁྱེན་པའི་
ཐུགས་རྒྱུད་ཀྱི་རྟོགས་པ་ཁྱད་པར་ཅན་དེ་ཉིད་ནོར་བུ་ཆུ་ཤེལ་གྱི་གཟུགས་སུ་
བཀོད་ནས་གཟུགས་ཅན་གྱི་རྒྱན་སྦྱར་ཏེ་རབ་ཏུ་བསྔགས་སོ། །དེ་ལྟར་རྗེ་ཐམས་
ཅད་མཁྱེན་པ་ནི་བསྐལ་པ་དཔག་ཏུ་མེད་པའི་སྔ་རོལ་ནས་སྤངས་རྟོགས་ཐམས་
ཅད་མཐར་ཕྱིན་པ་ཡིན་ཡང་། སེམས་ཅན་གྱི་དོན་དུ་ རྗེ་བཙུན་འཇམ་དཔལ་
དབྱངས་ཀྱི་སྲས་ཀྱི་ཐུ་བོའི་ཚུལ་བཟུང་སྟེ་སེམས་ཅན་རྣམས་འཁོར་བའི་རྒྱ་མཚོ་
ནས་འདོན་པ་ལ་རྒྱལ་སྲས་གཞན་ལས་སྙིང་སྟོབས་ཆེས་ཕུལ་དུ་བྱུང་བ་ཞིག་ཏུ་
བསྟན་ཏེ། སྟོན་པ་བཅོམ་ལྡན་འདས་འདི་ཉིད་སྔོན་རྒྱལ་བ་དབང་པོའི་ཏོག་ཏུ་
- 51-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྤྲུལ་སྐུའི་མཛད་པ་བསྟན་པའི་ཚེ་ རྗེ་བཙུན་འཇམ་དཔལ་དབྱངས་འཁོར་དང་
བཅས་པ་རྒྱལ་བ་དེའི་སྤྱན་སྔར་གཤེགས་ནས་ཆོས་གསན་པའི་ཚེ་རྒྱལ་བ་དབང་
པོའི་ཏོག་གིས་རྒྱལ་སྲས་ཀྱི་སྤྱོད་པ་ལ་སློབ་པ་ཐམས་ཅད་ཀྱི་ནང་ནས་མ་དག་
པའི་ འཇིག་རྟེན་གྱི་ ཁམས་རྣམས་ སུ་ མདོ་ སྔགས་ ཀྱི་ལམ་ གྱི་ ལུས་ཡོངས་ སུ་
རྫོགས་པ་སྟོན་པར་བྱེད་པ་ནི་རབ་དང་ཕུལ་དུ་གྱུར་པའོ། །ཞེས་རྒྱ་ཆེར་བསྔགས་
པ་ན་རྗེ་ཐམས་ཅད་མཁྱེན་པ་རྗེ་བཙུན་འཇམ་དཔལ་དབྱངས་ཀྱི་སྲས་ཀྱི་ཐུ་བོའི་
ཚུལ་བཟུང་བ་དེས། སྤྱིར་མ་དག་པའི་ཞིང་ན་གནས་པའི་སེམས་ཅན་ཐམས་ཅད་
དང༌། ལྷག་པར་མི་མཇེད་འཇིག་རྟེན་གྱི་ཁམས་འདིའི་སྙིགས་མ་ལྔ་ལྷག་པར་
བདོ་བའི་སེམས་ཅན་རྣམས་ལ་ཐུགས་བརྩེ་བ་ཆེར་བསྐྱེད་ནས་རྒྱལ་སྲས་རྒྱལ་
མཚོའི་དབུས་ནས་བཞེངས་ཏེ། བདག་གིས་མ་དག་པའི་འཇིག་རྟེན་གྱི་ཁམས་
ཐམས་ཅད་དུ་སྤྱིར་རྒྱལ་བའི་དམ་ཆོས་ཐམས་ཅད་དང༌། ཁྱད་པར་ཟབ་མོ་དབུ་
མའི་ལྟ་བ་དང་ཟུང་དུ་འབྲེལ་བའི་རྡོ་རྗེ་ཐེག་པའི་ལམ་ཆེས་ཆེར་རྒྱས་པར་བྱའོ་
ཞེས་དམ་བཅས་ཤིང་སེང་གེའི་སྒྲ་བསྒྲགས། དེ་ནས་རྒྱལ་བ་དབང་པོའི་ཏོག་ལ་
སོགས་པ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་ལེགས་སོའི་ཤིས་པ་
བརྗོད་ཅིང་མེ་ཏོག་གཏོར། མཚན་ཡང་སྙིང་སྟོབས་ཆེན་པོ་ཞེས་སངས་རྒྱས་ཀྱི་
ཞིང་ཀུན་ཏུ་གྲགས། དེ་ནས་བཟུང་སྟེ་ཞིང་འདིར་སྐུ་ཉིད་དངོས་སུ་བྱོན་པའི་བར་
བདག་ཅག་སྙིགས་མ་ལས་ཀྱང་ཆེས་ཆེར་སྙིགས་པའི་སེམས་ཅན་སངས་རྒྱས་
དང་ བྱང་ སེམས་ གཞན་ ཐམས་ ཅད་ ཀྱིས་ཡལ་བར་བོར་བ་རྣམས་ ཐུགས་ལ་
བཅངས་ནས་ཞིང་འདིར་འབྱོན་པའི་རྟེན་འབྲེལ་སྒོ་དུ་མ་ནས་བསྒྲིགས་ཤིང་། ཐ་
ན་དབུགས་ཀྱི་རྒྱུ་བ་ཚུན་ཆད་བདག་ཅག་གི་དོན་འབའ་ཞིག་ཏུ་མཛད་པས་ན་རྗེ་
52 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ཐམས་ཅད་མཁྱེན་པའི་ཐུགས་རྒྱུད་ཀྱི་བྱང་ཆུབ་ཀྱི་སེམས་རིན་པོ་ཆེ་དེ་རང་དོན་
ཡིད་བྱེད་ཀྱི་དྲི་མ་གཏན་ནས་མེད་པའི་རྣམ་པར་དག་པ་ནོར་བུ་ཆུ་ཤེལ་དང་
འདྲའོ་ཞེས་བསྔགས་པ་མཛད་པ་ཡང་ཡིན་ནོ། །དེ་ལྟར་རྗེ་ཐམས་ཅད་མཁྱེན་
པའི་ཐུགས་རྒྱུད་ཀྱི་སྤངས་རྟོགས་ཁྱད་པར་ཅན་དང་བརྩེ་བ་ཐུགས་རྗེ་ཆེན་པོ་དང་
དེ་དག་ལ་ནི་དུས་ནམ་ཡང་རྒྱུན་ཆད་པ་དང་ཉམས་པར་འགྱུར་བ་དང་མི་མཐུན་
ཕྱོགས་ཀྱིས་གནོད་པའི་སྐབས་མེད་པས། འདུས་བྱས་རྟག་པར་འཛིན་པ་དང་
རང་དོན་ཡིད་བྱེད་སོགས་ལམ་ལ་བར་དུ་གཅོད་པའི་རྣམ་རྟོག་གི་སྤྲོས་པ་ནམ་
ཡང་སྐྱེ་བའི་གོ་སྐབས་མེད་པ་ནི་ཟླ་བའི་དཀྱིལ་འཁོར་ནོར་བུ་ཆུ་ཤེལ་གྱི་ངོས་ལ་ ་
ཚོན་སྣ་ཚོགས་ཀྱི་རི་མོ་འཆར་བ་ནམ་ཡང་མི་སྲིད་པ་དང་ཆོས་མཚུངས་པས་ན་
དེའི་གཟུགས་སུ་བཀོད་དེ་རབ་ཏུ་བསྔགས་སོ། །ཚོན་རིས་འཛིན་པ་མིན་པ་ཉིད་
ཅེས་ཉིད་ཀྱི་སྒྲ་སྨོས་པ་ནི་རྗེ་ཐམས་ཅད་མཁྱེན་པའི་ཐུགས་རྒྱུད་ལ་ཚེ་འདིའི་སྣང་
ཤས་ནས་བཟུང་གཉིས་སྣང་འཁྲུལ་པའི་བར་གྱི་རྣམ་རྟོག་མཐའ་དག་ལན་ཅིག་
བཀག་པ་ཙམ་མིན་པར་ནམ་ཡང་སྐྱེ་བ་མི་སྲིད་དོ་ཞེས་གོ་བའི་ཕྱིར་དུ་ཉིད་ཅེས་
ངེས་གཟུང་གི་སྒྲ་སྨོས་སོ། །དེ་ཡང་ རྗེ་ཐམས་ཅད་མཁྱེན་པའི་ཐུགས་རྒྱུད་ཀྱི་
སྤངས་རྟོགས་དེ་དག་ནི་ཉི་ཚེ་བ་དང་ཕྱོགས་རེ་བ་མིན་པར་སྤངས་རྟོགས་ཁྱད་
པར་གསུམ་ལྡན་ཏེ། རྒྱུ་སྤངས་ཡོན་ཏན་གསུམ་བདེ་གཤེགས། །ཞེས་གསུངས་པ་
ལྟར། ལེགས་པར་སྤངས་པ། མ་ལུས་པ་སྤངས་པ། སླར་མི་ལྡོག་པར་སྤངས་པ་
སྟེ། སྤངས་པ་ཁྱད་པར་གསུམ་ལྡན་དང༌། སྐྱོབ་ལས་དེ་ཉིད་དང་བརྟན་དང༌། །མ་
ལུས་ཁྱད་པར་མཁྱེན་པར་གྲུབ། །ཅེས་གསུངས་པ་ལྟར། དེ་ཁོ་ན་ཉིད་མཁྱེན་པ་
དང་། མཁྱེན་ པ་ བརྟན་ པ་ དང༌། ཤེས་ བྱའི་ གནས་ མ་ ལུས་ པར་ མཁྱེན་ པ་ སྟེ།
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྟོགས་པ་ཁྱད་པར་གསུམ་ལྡན་བརྙེས་སོ་ཞེས་བསྔགས་ཏེ། དེ་ལྟར་བསྔགས་པ་
དེ་ཡང་རབ་བརྟགས་དང་ཟོལ་བསྟོད་མིན་པར་རང་བཞིན་བརྗོད་པ་ཡིན་ཏེ།
འཇམ་དཔལ་རྩ་རྒྱུད་ལས། ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟོང་པ་
ན། ཁྱོད་ ཉིད་ བྱིས་ པའི་ གཟུགས་ ཀྱིས་ ནི། །སངས་ རྒྱས་ མཛད་ པ་ བྱེད་ པར་
འགྱུར། །ཞེས་རྒྱལ་བ་མྱ་ངན་ལས་འདས་ནས་བསྟན་པ་སྙིགས་ཏེ་ལྔ་བརྒྱ་ཐ་མ་
ལ་ཕྱོགས་པའི་དུས་སུ་བོད་གངས་ཅན་དུ་རྗེ་བཙུན་འཇམ་དཔལ་དབྱངས་ཐ་མལ་
པའི་ཚུལ་བཟུང་ནས་སངས་རྒྱས་ཀྱི་མཛད་པ་མཛད་པར་ལུང་བསྟན་པ་ལྟར། རྗེ་
བླ་མ་ནི་རྗེ་བཙུན་འཇམ་དཔལ་དབྱངས་སེམས་ཅན་གྱི་དོན་དུ་བསམས་བཞིན་དུ་
བྱོན་པར་ཡོངས་སུ་གྲགས་པ་ལྟར་རོ། །ཐ་མལ་བའི་ཚུལ་བཟུང་བའི་དབང་དུ་
བྱས་ནའང་རྗེ་བླ་མ་འདི་ནི་རྒྱལ་སྲས་ཐམས་ཅད་ཀྱི་ནང་ན་ངེས་འབྱུང་དང་། བྱང་
ཆུབ་ཀྱི་སེམས་དང་། དབུ་མའི་ལྟ་བ་དང༌། སེམས་ཅན་གྱི་དོན་བྱ་བའི་གོ་ཆའི་
སྙིང་སྟོབས་རྣམས་སུས་ཀྱང་འགྲན་དུ་མེད་པ་ཞིག་སྟེ། རྣམ་ཐར་དད་པའི་འཇུག་
ངོགས་ལས། དེ་ཡང་ཁོ་བོ་ལ་གཞན་གྱིས་སྟན་བཟང་པོ་བཤམས་པ་དང་། གུས་
པའི་བསྙེན་བཀུར་སོགས་ཇི་ཙམ་བྱས་པ་ཙམ་གྱིས་ཆེད་དུ་བསམ་མི་དགོས་པར་
དུས་དེའི་སྐབས་རང་དུ་འདི་ཐམས་ཅད་མི་རྟག་ཅིང་ཡིད་བརྟན་དུ་མི་རུང་བ་སྒྱུ་
མའི་བློ་བྲིད་དང་འདྲ་བ་ཡིན་སྙམ་པའི་སྐྱོ་བ་ཤུགས་དྲག་པོ་སྣང་བ་བུན་ལོང་དུ་
ཐོངས་པ་ཡིད་གཏིང་ནས་འགྱུར་བ་རྒྱུན་རིང་པོ་རེ་སྐྱེ་བ་ཞིག་དང་པོ་ཉིད་ནས་
རང་ཆས་སུ་ཡོད་པ་ཡིན། ཞེས་གསུངས་སོ། །འདི་ནི་ཤིན་ཏུ་མཐོ་བའི་རྟོགས་པ་
ཁྱད་པར་ཅན་དུ་བོད་ལ་གྲགས་པ་མང་པོ་ཞིང་གིས་ཆ་ཙམ་དུ་ཡང་བསྐྲུན་པར་མི་
ནུས་པའི་མངོན་པར་རྟོགས་པའི་ཡོན་ཏན་ཡིན་ལ། ཟག་བཅས་ཀྱི་ཕུན་ཚོགས་ལ་
- 54 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སྲེད་པ་འགོག་པ་མེད་དུ་མི་རུང་བའི་དགོས་པ་ཉེ་བར་གཟིགས་ནས་ཆོས་ཀྱི་རྗེ་
སངས་རྒྱས་བཅོམ་ལྡན་འདས་ཀྱིས་ཀྱང་། དེའི་གཉེན་པོ་ཡིད་ལ་བྱེད་པ་ཐེག་པ་
ཆེ་ཆུང་གི་མདོ་སྡེ་རྣམས་སུ་ལན་ཅིག་མ་ཡིན་པར་བཀའ་སྩལ་པ་ལྟ་ཞོག་གི །ཐ་
ན་དགེ་སློང་རྣམས་ལ་རིན་པོ་ཆེའི་ཁྲི་ལ་འདུག་པ་སོགས་བྱ་དགོས་པ་བྱུང་ན་མི་
རྟག་པས་ཉེན་པའི་འདུ་ཤེས་ཉེ་བར་གཞག་པར་བྱ་བ་སོགས་ཀྱི་བསླབ་པ་བཅས་
པའི་སྒོ་ནས་ཀྱང་དོན་དེ་སྒྲུབ་པར་མཛད་པ་ཡིན་ཏེ། དེ་བས་ན་ཚུལ་འདི་ནི་
མཁས་པ་མགུ་བ་བསྐྱེད་པའི་རྣམ་པར་ཐར་པ་ཆེས་ངོ་མཚར་རྨད་དུ་བྱུང་བ་ཡིན་
ནོ། །ཞེས་དང་། སངས་རྒྱས་ཕལ་པོ་ཆེ་ལ་སོགས་པ་བྱང་ཆུབ་སེམས་དཔའི་སྤྱོད་
པ་རླབས་པོ་ཆེ་རྣམས་སྟོན་པའི་མདོ་སྡེ་རྣམས་ལ་གཟིགས་རྟོག་ཞིབ་པར་མཛད་
དེ། ཐེག་པ་ཆེན་པོའི་རིགས་ཀྱི་ནུས་པ་ཡོངས་སུ་རྒྱས་པར་བྱེད་པའི་ཐབས་རྨད་
དུ་བྱུང་བ་བྱང་ཆུབ་སེམས་དཔའི་སྙིང་སྟོབས་དཔག་པར་དཀའ་བས་རྒྱལ་སྲས་ཀྱི་
སྤྱོད་པ་རླབས་ཤིན་ཏུ་ཆེ་ཞིང་རྣམ་པ་མཐའ་ཡས་པ་རྣམས་ལ་སྔར་གྱི་བྱང་ཆུབ་
སེམས་དཔའ་ཆེན་པོ་རྣམས་ཀྱིས་བསླབས་ཤིང་། ད་ལྟ་དང་མ་འོངས་པའི་བྱང་
ཆུབ་སེམས་དཔའ་ཆེན་པོ་རྣམས་ཀྱིས་སློབ་པ་དང་སློབ་པར་འགྱུར་བའི་ཚུལ་མདོ་
སྡེ་ལས་མཐའ་ཡས་པ་གསུངས་པ་དེ་རྣམས་ལ་བདག་ཉིད་ཀྱང་ད་ལྟ་ནས་དེ་ལྟ་
བུའི་ཚུལ་ལ་འཇུག་པ་ལ་ཞུམ་པ་གཏན་མི་སྐྱེ་ཞིང་སྤྲོ་དགའ་ཤུགས་དྲག་པོས་
འཇུག་པར་བྱ་བའི་ཆེད་དུ་མདོ་སྡེ་ནས་འབྱུང་བའི་རྒྱལ་སྲས་ཀྱི་སྙིང་སྟོབས་དང་
སྤྱོད་པ་གང་རླབས་ཆེ་ཆེ་རྣམས་ལ་རེ་རེ་ནས་དམིགས་ཕུག་གི་ཐུགས་སྦྱོང་བའི་
དམིགས་རྣམ་ནར་མར་བསྟེན་པས། དང་པོ་ཞིག་ཅུང་དཀའ་ཙམ་བྱུང་ཡང་། ཕྱིས་
ལེགས་པར་གོམས་ནས་འབད་རྩོལ་མི་དགོས་པར་རང་ཤུགས་ཀྱིས་རྒྱལ་སྲས་ཀྱི་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྙིང་སྟོབས་དང་སྤྱོད་པ་རྨད་དུ་བྱུང་བ་ཅི་འདྲ་བའི་དཔག་དཀའ་བ་ཞིག་ལའང་
ཞུམ་པ་ནམ་ཡང་མི་སྐྱེ་ཞིང་སྤྲོ་དགའ་ཤུགས་དྲག་པོས་ངང་གིས་འཇུག་པ་ཞིག་
བྱུང་ཞེས་རྗེ་ཉིད་ཀྱི་ཞལ་ལས་ཐོས་ཏེ། གསུང་འདི་ཙམ་ཡང་ཐེག་པ་ཆེན་པོ་ལ་
སློབ་པར་འདོད་པའི་གདུལ་བྱ་རྣམསས་ལ་རྨད་དུ་བྱུང་བའི་གདམས་ངག་དང་།
བློ་ཆེན་དག་གིས་ཀྱང་དཔག་པར་དཀའ་བའི་རྣམ་པར་ཐར་པའོ། །ཞེས་གསུངས་
པ་ལྟར་རོ། །ལྷག་པར་རྗེ་ཐམས་ཅད་མཁྱེན་པའི་ཐུགས་རྒྱུད་ལ་མཚན་འཛིན་གྱི་
སྤྲོས་པ་ཐམས་ཅད་དག་པའི་ཟབ་མོ་དབུ་མའི་ལྟ་བ་ཇི་ལྟར་འཁྲུངས་ཚུལ་ནི་སྔར་
བཤད་པ་ལྟར་རྗེ་ཐམས་ཅད་མཁྱེན་པ་འདི་ཉིད་ནི་བསྐལ་པ་གྲངས་མེད་དཔག་
ཏུ་མེད་བརྗོད་ཀྱིས་མི་ལང་བའི་སྔོན་རོལ་ཏུ་རྒྱལ་བ་དབང་པོའི་ཏོག་གི་སྤྱན་སྔར་
ཟབ་མོ་དབུ་མའི་ལྟ་བ་འཇིག་རྟེན་ཐམས་ཅད་དུ་རྒྱས་པར་བྱ་བར་ཐུགས་བསྐྱེད་
པ་ ལྟར། ནམ་ མཁའི་མཐས་ གཏུགས་ པའི་ སངས་ རྒྱས་ ཀྱི་ ཞིང་ རབ་ འབྱམས་
ཐམས་ཅད་དུ་སྤྱི་རྒྱལ་བའི་མཛད་པ་སྒྲུབ་པ་དང་། ཁྱད་པར་ཟབ་མོ་དབུ་མའི་ལྟ་
བ་སྟོན་པ་ལ་རྗེ་རིན་པོ་ཆེ་འདི་ལས་མཁས་པ་དང་འཕྲིན་ལས་ཆེ་བ་སུ་ཡང་མེད་
ལ། སྐུ་ཚེ་འདིར་སེམས་ཅན་རྣམས་འདུལ་བའི་སླད་དུ་ཟབ་མོ་དབུ་མའི་ལྟ་བ་
འཚོལ་བའི་ཚུལ་མཛད་པ་ན་མདོ་ཁམས་སྨད་དུ་ཆོས་རྗེ་དོན་གྲུབ་རིན་ཆེན་པའི་
ཞབས་དྲུང་དུ་ཐུགས་སྦྱོང་མཛད་པའི་སྐབས་ནས་བཟུང་ཟབ་མོ་དབུ་མའི་ལྟ་བ་
འདི་ཉིད་གངས་རིའི་ཁྲོད་འདིར་ཐབས་གང་གིས་རྒྱས་པར་བྱ་སྙམ་དུ་འདི་ཉིད་
རྩད་གཅོད་པ་ལ་ཐུགས་བརྩོན་ནར་མར་མཛད་ཅིང་། ཆོས་རྣམས་ ཀྱི་གནས་
ལུགས་སྟོང་པ་ཉིད་ནི་སྐྱེ་བོ་བསོད་ནམས་དམན་པ་དག་དང་། ཤེས་རབ་ཆུང་ངུ་
དག་གིས་འོལ་སྤྱི་ཙམ་ཡང་རྟོགས་པར་ཤིན་ཏུ་དཀའ་ཞིང་། ལྷག་ པར་གངས་
56 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
རིའི་ཁྲོད་འདིར་ནི་ཟབ་མོ་དབུ་མའི་ལྟ་བ་མཐར་ཐུག་པ་རྙེད་པ་སྲིད་མཐའ་ཙམ་
དུ་བྱུང་ཞིང༌། སྔོན་བྱོན་པའི་སྐྱེ་བོ་དམ་པ་འགའ་ཞིག་གིས་ཐུགས་སུ་ཆུད་ཀྱང་།
རྒྱལ་བའི་དགོངས་པ་འཕགས་པ་ཀླུ་སྒྲུབ་ཀྱི་གཏན་ལ་ཕབ་པ་ལྟར་རིགས་པའི་
ལམ་ནས་དྲངས་ཏེ་སྤྲོས་པའི་མཐའ་ཐམས་ཅད་དང་བྲལ་བར་རྒྱས་པར་གཏན་ལ་
འབེབས་པར་བྱེད་པ་སུ་ཡང་མ་བྱུང་བས་དོན་འདི་ཉིད་ཐུགས་ལ་བརྣགས་ཏེ་ཟབ་
མོ་དབུ་མའི་ལྟ་བ་རྩད་གཅོད་པའི་ཕྱིར་ལྷོ་ཕྱོགས་དཔལ་གྱི་རི་ལ་སློབ་དཔོན་ཀླུ་
སྒྲུབ་ཀྱི་སློབ་དཔོན་ཀླུའི་བྱང་ཆུབ་བཞུགས་པས། སློབ་དཔོན་དེ་དང་། གྲུབ་ཆེན་
མི་ཏྲ་ལ་སོགས་པའི་གྲུབ་ཆེན་རྣམས་ཀྱི་ཞབས་ལ་གཏུགས་ནས་དབུ་མའི་ལྟ་བ་
སོགས་གསུང་རབ་ཀྱི་དཀའ་གནས་མང་པོ་ཞིག་རྩད་གཅོད་ཕྱིར་ཉིད་ཀྱི་སྐུ་དང་
སྲོག་ལའང་མི་གཟིགས་པར་གངས་རིའི་ཁྲོད་ཀྱི་འགྲོ་བ་རྣམས་ལ་ཐུགས་བརྩེ་བ་
ཁོ་ནས་རྒྱ་གར་ཤིང་གི་རི་ལ་འབྱོན་པར་ཆས་པ་ན། གསང་བའི་བདག་པོ་ཕྱག་ན་
རྡོ་རྗེས་ལྷོ་བྲག་གྲུབ་ཆེན་ལ་རྗེ་རིན་པོ་ཆེ་འདི་རྒྱ་གར་ལ་བྱོན་ན་གྲུབ་ཆེན་རྣམས་
དང་འཇལ་ཞིང་འཕགས་ཡུལ་གྱི་བསྟན་པའི་བདག་པོར་གྱུར་ཏེ་རྡོ་རྗེ་གདན་
སོགས་སུ་བཞུགས་ནས་བོད་དུ་ཕེབས་པ་མི་འོང་བས། བོད་རང་དུ་བཞུགས་པར་
ཞུས་ཤིག་ཅེས་བཀའ་སྩལ། ལྷོ་བྲག་གྲུབ་ཆེན་གྱིས་ཀྱང་རྗེ་རིན་པོ་ཆེར་དེ་ལྟར་
ཞུས། རྗེ་རིན་པོ་ཆེས་ཀྱང་བོད་ཀྱི་གདུལ་བྱ་རྣམས་ལ་ཐུགས་བརྩེ་བས་བོད་དུ་
བཞུགས་པར་ཞལ་གྱིས་བཞེས་ནས་དབེན་གནས་དུ་མར་དཔག་པར་དཀའ་བའི་
བསག་སྦྱང་རྒྱ་ཆེན་པོ་དང་། ཤིང་རྟ་ཆེན་པོའི་གཞུང་ལུགས་ལ་དཔྱོད་པ་དང་།
བསླབ་ཁྲིམས་དག་པར་བྱེད་པ་དང༌། བླ་མ་དང་རྗེ་བཙུན་འཇམ་དཔལ་དབྱངས་
དབྱེར་མ་མཆིས་པ་ལ་མཆོད་པ་ཚད་མེད་པ་ཕུལ་ནས་གདུང་ཤུགས་དྲག་པོས་
57-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གསོལ་བ་འདེབས་པ་སོགས་ཟབ་མོ་དབུ་མའི་ལྟ་བ་མྱུར་དུ་རྙེད་པའི་རྒྱུ་ཚོགས་
རྣམས་ལ་ནར་མར་འབད་ཅིང་། ལྷག་པར་འོ་དེ་གུང་རྒྱལ་གྱི་ལྷ་གཞོལ་དབེན་
གནས་ལྷ་སྡིངས་སུ་ལོ་གཅིག་གི་རིང་ལྟ་བ་མྱུར་དུ་རྙེད་པའི་རྒྱུ་ཚོགས་དེ་རྣམས་
ལ་བརྩོན་པ་ནར་མར་མཛད་པས་རྗེ་བཙུན་འཇམ་དཔལ་དབྱངས་ཀྱི་ཞལ་མངོན་
སུམ་དུ་གཟིགས། མདོ་སྔགས་ཀྱི་ལམ་གྱི་དཀའ་གནས་རྣམས་དང་། ཁྱད་པར་ལྟ་
བའི་དཀའ་གནས་ཕྲ་མོ་རྣམས་ལ་དྲི་གཏུགས་ཞིབ་ཏུ་མཛད་པས། རྗེ་བཙུན་གྱིས་
སྤྱིར་གསུང་རབ་ཀྱི་དཀའ་གནས་ཕྲ་མོ་ཐམས་ཅད་དང༌། ལྷག་པར་ལྟ་བའི་གནད་
ཕྲ་མོ་རྣམས་ནར་མར་གསུངས། ཤིང་རྟ་ཆེན་པོ་ཀླུ་སྒྲུབ་ཐོགས་མེད་ལ་སོགས་
པའི་འཕགས་ཡུལ་གྱི་པཎ་གྲུབ་བགྲང་བ་ལས་འདས་པས་ཀྱང་ཡང་དང་ཡང་དུ་
ཞལ་བསྟན་ཏེ་གདམས་པ་དང་ རྗེས་སུ་བསྟན་པ་མང་དུ་སྩལ། ལྷག་པར་ནུབ་
ཅིག་ཀླུ་སྒྲུབ་ཡབ་སྲས་རྣམས་ཞལ་གཟིགས་ཤིང་། དེའི་ནང་ནས་ཀྱང་སློབ་དཔོན་
སངས་རྒྱས་བསྐྱངས་ཀྱིས་རྒྱ་དཔེ་དབུ་ཐོག་ཏུ་བཞག་སྟེ་བྱིན་རླབས་མཛད། དེའི་
སང་ཉིན་འགྲེལ་པ་བུདྡྷ་པཱ་ལི་ཏ་ལ་གཟིགས་པས་ཤེར་ཕྱིན་གྱི་མདོ་སྡེ་རིན་པོ་
ཆེའི་སྙིང་པོའི་དོན་འཕགས་པ་ཀླུ་སྒྲུབ་ཡབ་སྲས་ཀྱིས་ལེགས་པར་གཏན་ལ་ཕབ་
པའི་གནད་མཐར་ཐུག་པ་སྣང་བས་ཡོད་མཐའ་སེལ་བ་དང་སྟོང་པས་མེད་མཐའ་
སེལ་བའི་ཚུལ་ལ་འཁྲུལ་མེད་ཀྱི་ངེས་པ་གཏིང་ཚུགས་པ་འཁྲུངས་ཤིང་མཚན་
འཛིན་གྱི་དམིགས་གཏད་ཐམས་ཅད་ཞིག །ཟབ་མོའི་དོན་ལ་མཐའ་གཞན་དུ་
དོགས་པའི་སྒྲོ་འདོགས་ལྷག་མ་མེད་པར་དྲུང་ཕྱུང་སྟེ་སྟོན་པ་ལ་ཤེས་ནས་དད་པ་
ཐོབ་པའི་ཤུགས་ཀྱིས། གང་ཞིག་གཟིགས་ཤིང་གསུངས་པ་ཡིས། །མཁྱེན་དང་
སྟོན་ པ་ བླ་ ན་ མེད། །རྒྱལ་ བ་ རྟེན་ ཅིང་ འབྲེལ་ བར་ འབྱུང་། །གཟིགས་ཤིང་
- 58 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
འདོམས་པ་དེ་ལ་འདུད། །ཅེས་སོགས་ཟབ་མོ་རྟེན་འབྱུང་གསུངས་པའི་སྒོ་ནས་
བསྟོད་པ་ལེགས་པར་བཤད་པའི་སྙིང་པོ་ཞེས་བྱ་བ་སྔོན་མེད་པའི་ལེགས་བཤད་
འདི་མཛད་དོ། །དེའི་ཚེ་མཚན་འཛིན་གྱི་དམིགས་གཏད་ཐམས་ཅད་ཞིག་པ་ནི་རྗེ་
ཐམས་ཅད་མཁྱེན་པ་ཉིད་ཀྱི་ཞལ་ནས། ད་ལྟ་ལེགས་པར་གོམས་པས་རྗེས་ཐོབ་
ཏུའང་སྣ་ཚོགས་པའི་སྣང་བ་འདི་ཐམས་ཅད་སྟོང་བཞིན་དུ་སྣང་བའི་སྒྱུ་མ་ལྟར་
འཆར་ གྱི། སྟོང་པ་ཉིད་ཀྱི་རྒྱས་མ་ཐེབས་པའི་སྣང་བ་རང་དགའ་བ་ཆེར་མི་
འཆར་བར་འདུག །ཅེས་གསུངས་སོ། །ཚུལ་འདི་ནི་རྒྱལ་བ་སྲས་དང་བཅས་པ་
ཐམས་ཅད་ཀྱིས་ལན་ཅིག་མིན་པར་བསྔགས་པའི་གནས་བསྟན་པ་སྤྱིའི་རྒྱུས་
ཡོད་པའི་མཁས་པ་རྣམས་ཀྱིས་ལེགས་པར་དཔྱད་ན་དད་པའི་སྤུ་ལོང་རང་དབང་
མེད་པར་གཡོ་བའི་རྣམ་པར་ཐར་པ་ཆེས་རྨད་དུ་བྱུང་བའོ། །དེ་ལྟར་ཚིག་རྐང་དང་
པོས་རྗེ་ཐམས་ཅད་མཁྱེན་པའི་སྤངས་རྟོགས་ཀྱི་ཡོན་ཏན་ཆེས་རྨད་དུ་བྱུང་བ་དག་
བརྗོད་ནས། གང་གི་དཔལ་ལས་རྒྱ་མཚོའི་གོས་ཅན་རིགས་ཚུལ་ཀུ་མུད་བཞད་
པའི་རྩེ་དགས་རོལ་བ་ནི། །ཨན་རྙིལ་གྱི་མེ་ལོང་ངོས་ལ་གཟུགས་བརྙན་འཕོས་
པའི་རྒྱ་སྐར་འོད་ཀྱི་ཐིག་ལེ་བཞིན། །ཞེས་པའི་ཚིག་རྐང་གཉིས་ཀྱིས་རྗེ་ཐམས་
ཅད་མཁྱེན་པའི་མཛད་པ་འཕྲིན་ལས་ཀྱི་ཡོན་ཏན་གཙོ་བོར་སྟོན་ཏེ། ཇི་ལྟར་ནམ་
མཁའི་ཟླ་བ་གཅིག་ཉིད་ལས་ས་ཆེན་སྟེང་ན་གནས་པའི་ཆུ་ཀླུང་ཇི་སྙེད་ཡོད་པ་དེ་
དག་ཐམས་ཅད་ཀྱི་ནང་དུ་འབད་རྩོལ་ལ་མི་ལྟོས་པར་གཟུགས་བརྙན་ཅིག་ཅར་
དུ་འཆར་བ་དེ་བཞིན་དུ། རྗེ་ཐམས་ཅད་མཁྱེན་པའི་ཐུགས་ཆོས་ཀྱི་དབྱིངས་ལས་
གཡོ་བ་མེད་བཞིན་དུ་ནམ་མཁའི་མཐས་གཏུགས་པའི་སེམས་ཅན་ཐམས་ཅད་ཀྱི་
ཁམས་དང་བསམ་པ་དང་བག་ལ་ཉལ་ཇི་ལྟ་བ་བཞིན་དུ་གཟིགས་ནས་སོ་སོའི་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དབང་པོའི་སྣོད་དང་འཚམ་པར་འབད་རྩོལ་མེད་པར་གང་ལ་གང་འདུལ་གྱི་སྤྲུལ་
པ་ཅིག་ཅར་དུ་སྟོན་པར་མཛད་ལ། དེ་ཡང་། ཇི་ལྟར་ནད་པ་ནད་པ་ལ། །སྨན་པ་
སྨན་རྣམས་གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །སེམས་ཙམ་
དུ་ཡང་རབ་ཏུ་གསུངས། །ཞེས་གསུངས་པ་ལྟར་རང་རང་གི་དབང་པོ་དང་འཚམ་
པར་ཆོས་སྟོན་པ་སོགས་མཛད་པ་འཕྲིན་ལས་ཀྱི་ཚུལ་བསམ་གྱིས་མི་ཁྱབ་བརྗོད་
ཀྱིས་མི་ལང་བ་ཞིག་ཡོད་པ་ལས། མཛད་པ་ཐམས་ཅད་ཀྱི་ནང་ནས་རབ་དང་
ཕུལ་དང་གཙོ་བོར་གྱུར་པ་ནི་གསུང་རབ་ཀྱི་དགོངས་དོན་དྲི་མ་མེད་པའི་རིགས་
པས་ལེགས་པར་ཕྱེ་ནས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་གནད་ཐམས་ཅད་
གང་ཟག་གཅིག་འཚང་རྒྱ་བའི་ཐབས་སུ་བསྡུས་ནས་ལམ་གྱི་ལུས་ཡོངས་སུ་
རྫོགས་པ་ལ་དྲི་མ་མེད་པའི་རིགས་པའི་ལམ་ནས་དྲངས་ཏེ་ངེས་པ་གཏིང་ཚུགས་
པ་ཞིག་རྙེད་པར་བྱེད་པ་དང་། ཇི་ཙམ་ངེས་པ་དེ་ཙམ་དུ་རྒྱུད་ལ་སྦྱར་ཏེ་རྒྱལ་བ་
དགྱེས་པའི་ལམ་ལ་རིམ་གྱིས་འཁྲིད་པར་བྱེད་པ་དང་། དེ་ཡང་ཕྱོགས་རེ་ཙམ་ལ་
ཞེན་པ་མིན་པར་མཁས་བཙུན་བཟང་གསུམ་གཅིག་གྲོགས་སུ་གཅིག་འགྲོ །ཐོས་
བསམ་སྒོམ་གསུམ་གཅིག་གྲོགས་སུ་གཅིག་འགྲོ་བར་མཛད་པ་འདི་ཉིད་ཡིན་
ནོ། །དེ་ཡང་ཟླ་བའི་འོད་ཀྱིས་ས་ཆེན་པོའི་སྟེང་ན་གནས་པའི་ཀུ་མུ་དའི་ཚོགས་
རྣམས་བཞད་པར་བྱེད་པ་དེ་བཞིན་དུ་རྗེ་ཐམས་ཅད་མཁྱེན་པ་གང་གི་མཁྱེན་བརྩེ་
ནུས་གསུམ་གྱི་དཔལ་ལས་རྒྱ་མཚོའི་གོས་ཅན་ཏེ། ས་ཆེན་པོའི་ཁྱོན་ཐམས་ཅད་
དྲི་མ་མེད་པའི་རིགས་པའི་ཚུལ་སྨྲ་བའི་མཁས་པས་ཁྱབ་པར་མཛད་ཅིང་རྗེ་ཉིད་
ལས་ཆོས་ཀྱི་བདུད་རྩི་བླངས་པ་རེ་རེས་ཀྱང་ལེགས་པར་བཤད་པའི་རྩེ་དགས་
རོལ་པ་སྟེ། རྣམ་འགྱུར་སྣ་ཚོགས་པས་རང་རང་གི་སྐལ་བ་དང་ལྡན་པའི་གདུལ་
- 60 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བྱ་བགྲང་བ་ལས་འདས་པ་ཞིག་གི་བློའི་སྣང་བ་རྒྱས་པར་བྱེད་ཅིང་སྐད་ཅིག་དང་
སྐད་ཅིག་ལ་ས་དང་ལམ་ལ་གོང་ནས་གོང་དུ་འཁྲིད་པར་བྱེད་དོ། །བསྟོད་ཚུལ་དེ་
ནི་རྗེ་བླ་མས་གངས་རིའི་ཁྲོད་འདིར་བསྟན་འགྲོའི་དོན་རྒྱ་ཆེན་པོ་མཛད་པ་ཟླ་
བས་ཀུ་མུ་ད་རྣམས་ ཁ་འབྱེད་པ་དང་ཆོས་མཚུངས་པས་ན། དེའི་གཟུགས་སུ་
བཀོད་དེ་གཟུགས་ཅན་གྱི་རྒྱན་དུ་སྦྱར་རོ། །རྗེ་བླ་མས་བསྟན་འགྲོའི་དོན་མཛད་
ཚུལ་ལ་བསམ་གྱིས་མི་ཁྱབ་པ་ཞིག་ཡོད་ཀྱང་། འདིར་གསུང་རབ་ཀྱི་དགོངས་
དོན་དྲི་མ་མེད་པའི་རིགས་པས་འབྱེད་པ་ཉིད་གཙོ་བོར་བཀོད་པ་ནི་ལྷག་པའི་ལྷ་
རྗེ་བཙུན་འཇམ་དཔལ་དབྱངས་ལ་སོགས་པས་ཀྱང་། རྗེ་རིན་པོ་ཆེ་འདིའི་རྣམ་
ཐར་གྱི་གཙོ་བོ་ནི་ཆོས་རབ་ཏུ་རྣམ་འབྱེད་ཀྱི་ཤེས་ རབ་ ཀྱིས་གསུང་ རབ་ ཀྱི་
དགོངས་དོན་ལེགས་པར་ཕྱེ་ནས། དྲི་མ་མེད་པའི་ རིགས་པས་ལམ་གྱི་གནད་
རྣམས་ལ་ངེས་པ་ཕུལ་ཕྱིན་སྟེར་བ་འདི་ཡིན་པར་བསྔགས་ཤིང་། མཁས་གྲུབ་
ཐམས་ཅད་མཁྱེན་པས་རྗེའི་རྣམ་ཐར་ལ་བསྟོད་པ་ན་ཡང་། ཕྱོགས་འདིར་ཐུབ་
པའི་གཞུང་ལུགས་ལ། །ལེགས་སྦྱངས་བློ་གྲོས་ལྡན་རྣམས་དང་། །རྒྱུད་ལྡན་རྣལ་
འབྱོར་བརྩོན་པ་གང་། །སུས་ཀྱང་ སྤྱོད་ཡུལ་མ་གྱུར་བ། །རྒྱལ་བའི་ཐུགས་ ཀྱི་
གཅེས་པའི་མཛོད། །མ་ལུས་རྒྱལ་བའི་དགོངས་པ་བཞིན། །དྲི་མེད་རིགས་པའི་
ལམ་ནས་དྲངས། །ལོག་པའི་གཡང་ས་ཀུན་ལས་བསྒྲལ། །དེ་ ལྟ་མོད་ཀྱི་ཁྱོད་
ཀྱིས་ནི། །དུས་གསུམ་རྒྱལ་བའི་དགོངས་པ་བཞིན། །གཅིག་ཏུ་སྒྲུབ་པ་སྙིང་པོར་
མཛད། །བྱང་ ཆུབ་ དམ་ པའི་ ཚུལ་ ཡང་ བསྟན། །ཚུལ་ འདི་ གཞན་དུ་མ་མཐོང་
བས། །བདག་ཡིད་གཉིས་འཐུང་དད་པ་ཡི། །ལྕགས་ཀྱུས་ལན་ཅིག་མིན་པར་
དྲངས། །ཞེས་བསྔགས་པ་ལྟར་རོ། །རྗེ་ཐམས་ཅད་མཁྱེན་པས་དྲི་མ་མེད་པའི་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རིགས་པས་གསུང་རབ་ཀྱི་དགོངས་དོན་འབྱེད་པ་ནི་སྤྱིར་ཤིང་རྟ་ཆེན་པོའི་གཞུང་
ཐམས་ཅད་ལ་སྦྱངས་པ་མཐར་ཕྱིན་པར་མཛད་ནས། བདག་ཉིད་ཆེན་པོ་དེ་དང་
དེ་དག་གི་རིགས་པའི་དཀའ་གནས་ཕྲ་མོ་ཐམས་ཅད་སོ་སོར་མ་འདྲེས་པར་སྟོན་
པར་མཛད་ཅིང༌། ལྷག་པར་ཚད་མ་རྣམ་འགྲེལ་གྱི་རིགས་པའི་དཀའ་གནས་ཕྲ་
མོ་རྣམས་ལ་གངས་རིའི་ཁྲོད་འདིར་སྔོན་མེད་པའི་ཤིང་རྟའི་ལམ་སྲོལ་ཕྱེ་བར་
མཛད་དེ། དེ་ཡང་ རྗེ་རིན་པོ་ཆེ་མདོ་ ཁམས་ སུ་ བཞུགས་ པའི་ སྐབས་ སུ་ཤར་
ཕྱོགས་པ་རིགས་པའི་དཔའ་བོ་ཞེས་པ་གངས་རིའི་ཁྲོད་འདིར་རིགས་པའི་གཞུང་
ལ་མཁས་པར་གྲགས་པ་ཆོས་རྗེ་དོན་གྲུབ་རིན་ཆེན་ཡོངས་འཛིན་དུ་བསྟན་ནས་
མདོ་སྔགས་ཀྱི་གཞུང་ལ་སྦྱངས་པ་ནར་མར་མཛད་ཅིང་། དེ་ནས་དབུས་གཙང་དུ་
ཕེབས་ཁར་ཆོས་རྗེ་དེ་ཉིད་ཀྱིས་སྤྱིར་ཤིང་རྟ་ཆེན་པོའི་གཞུང་ལུགས་ཐམས་ཅད་
ལ་ཐུགས་སྦྱོང་མཐར་ཕྱིན་པ་ཞིག་མཛད་དགོས་པ་དང༌། ཁྱད་པར། རྒྱས་པའི་
བསྟན་བཅོས་རྣམ་འགྲེལ་དང་། །འབྲིང་དུ་ སྟོན་ པའི་རྣམ་ངེས་དང༌། །ཤིན་ཏུ་
བསྡུས་ པ་ རིགས་ ཐིག་ སྟེ། །ལུས་དང་ འདྲ་བའི་བསྟན་བཅོས་ གསུམ། །གཏན་
ཚིགས་ ཐིགས་ པ་ འབྲེལ་ བརྟག་ དང༌། །རྒྱུད་ གཞན་ གྲུབ་ པ་ རྩོད་ རིགས་ཏེ། །
འཕྲོས་པ་ཡན་ལག་ལྟ་བུ་ཟེར། །ཆོས་ཀྱི་གྲགས་པ་ལས་བྱུང་བའི། །ཚད་མ་སྡེ་
བདུན་འཛམ་གླིང་ན། །སངས་རྒྱས་བསྟན་པ་གསལ་བྱེད་པ། །ཉི་མ་ཟླ་བ་ལྟར་
བུར་གྲགས། །འདི་ཡི་འོག་ཏུ་དེ་རྣམས་སློབས། །ཞེས་ཕར་ཕྱིན་གྱི་གསན་སྦྱོང་
གྲུབ་པའི་འོག་ཏུ་རྣམ་འགྲེལ་སོགས་ཚད་མ་སྡེ་བདུན་ལ་སྦྱངས་པ་མཐར་ཕྱིན་པ་
ཞིག་མཛད་དགོས་ཞེས་བསྐུལ། ཆོས་རྗེ་དེ་ཉིད་ཀྱིས་ཇི་ལྟར་བསྐུལ་བ་ལྟར་རྗེ་
རིན་པོ་ཆེས་ཀྱང་དབུས་གཙང་གི་ལྗོངས་སུ་ཕེབས་ནས་ཐོག་མར་ཕར་ཕྱིན་གྱི་
62



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
གཞུང་ལ་སྦྱོང་བར་མཛད་དེ། ཤེར་ཕྱིན་གྱི་དོན་འགྲེལ་པ་ལ་བདག་ཉིད་ཆེན་པོ་
ཀླུ་སྒྲུབ་ཐོགས་མེད་སླར་ཡང་བྱོན་པ་ཇི་ལྟ་བར་རྒྱ་བོད་ཀྱི་ཕར་ཕྱིན་གྱི་ལེགས་
བཤད་ཐམས་ཅད་གཅིག་ཏུ་བསྡུས་པ་ལེགས་བཤད་གསེར་གྱི་ཕྲེང་བ་མཛད། དེ་
ནས་གངས་རིའི་ཁྲོད་ཀྱི་མཁས་པ་ཆེན་པོ་རེད་མདའ་བ་གཞོན་ནུ་བློ་གྲོས་ཡོངས་
འཛིན་དུ་བསྟེན་ནས་རྣམ་འགྲེལ་གཙོ་བོར་བྱས་པའི་ཚད་མའི་གཞུང་ལ་སྦྱོང་བ་
མཐར་ཕྱིན་པར་མཛད་ཅིང་། སླར་ཡང་མལ་གྲོ་ལྷ་ལུང་དུ་སྐུ་མཚམས་དམ་པར་
བཅད་ནས་ཚད་མ་རྣམ་འགྲེལ་ལ་གཟིགས་རྟོགས་མཛད་ཅིང་། ལེའུ་གཉིས་པའི་
སྐབས་ཀྱི་ལམ་གྱི་རྣམ་གཞག་སྟོན་པའི་སྐབས་ལ་ལེགས་པར་གཟིགས་པས་རྐྱེན་
བྱས་ནས། ཆོས་ཀྱི་གྲགས་པའི་གཞུང་ལུགས་དང་རིགས་པའི་སྲོལ་ལ་དཔག་ཏུ་
མེད་པའི་དད་པ་ཤུགས་དྲག་པོ་མི་ནོན་པ་འཁྲུངས་ཤིང་། སྟོན་དེར་བཞུགས་ཀྱི་
རིང་ལ་རྣམ་འགྲེལ་གྱི་གཞུང་ལ་གཟིགས་ཙམ་ནས་དད་པའི་སྤུ་ལོང་གཡོས་ཏེ་
སྤྱན་ཆབ་ཀྱི་རྒྱུན་གཅད་པར་མི་ནུས་པ་རྟག་ཏུ་འོང་བ་ཞིག་བྱུང་གསུངས། དེ་ཡང་
རྗེའི་རྟོགས་བརྗོད་ལས། བྱང་ཕྱོགས་འདི་ན་ཚད་མའི་གཞུང་ལུགས་ལ། །སྦྱངས་
དང་མ་སྦྱངས་དུ་མ་མགྲིན་གཅིག་ཏུ། །མདོ་དང་སྡེ་བདུན་ཀུན་ལ་བྱང་ཆུབ་ཏུ། །
བགྲོད་ པའི་ ཉམས་ ལེན་ རིམ་པ་ཡོད་མིན་ཟེར། །འཇམ་དཔལ་དབྱངས་ ཀྱིས་
ཕྱོགས་ཀྱི་གླང་པོ་ལ། །དངོས་སུ་འདི་ཙམ་འདི་ནི་མ་འོངས་དུས། །འགྲོ་བ་ཀུན་
གྱི་མིག་ཏུ་འགྱུར་རོ་ཞེས། །གསུང་གི་གནང་བ་སྩལ་བའང་ཚད་མར་བྱེད། །དེ་ནི་
མི་རིགས་སྨྲ་བའི་ཕུལ་བྱུང་དུ། །མཐོང་ནས་ལྷག་པར་ཚུལ་དེར་དཔྱད་པ་ན། །
ཚད་མ་ཀུན་ལས་བཏུས་པའི་མཆོད་བརྗོད་དོན། །ཚད་མ་གྲུབ་པར་ལུགས་འབྱུང་
ལུགས་ ལྡོག་ གིས། །རྣམ་ གྲོལ་ དོན་ དུ་ གཉེར་ ལ་ བཅོམ་ ལྡན་ འདས། །ཚད་མ་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བསྒྲུབས་ཤིང་དེ་ལས་དེ་ཡི་ནི། །བསྟན་པ་ཁོ་ན་ཐར་འདོད་འཇུག་ངོགས་སུ། །
ངེས་པ་གཏིང་ནས་རྙེད་པས་ཐེག་གཉིས་ཀྱི། །ལམ་གྱི་གནད་ཀུན་འདྲིལ་བར་
རིགས་ལམ་ནས། །ལེགས་པར་ཐོན་པས་ལྷག་པར་དགའ་བ་རྙེད། །ཚུལ་འདི་
བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་
པའི་གཏེར། །ཞེས་གསུངས་པ་ལྟར། ཁ་བ་ཅན་གྱི་ལྗོངས་འདིར་ཤིང་རྟ་ཆེན་པོའི་
གཞུང་ལ་མ་སྦྱངས་པའི་བླུན་རྨོངས་ཕལ་མོ་ཆེས་ནི་རྣམ་འགྲེལ་ལ་སོགས་པའི་
ཚད་མའི་གཞུང་འདི་དག་ནི་གཞན་དང་ཁ་གཤགས་འགྱེད་པའི་ཐབས་ཙམ་ཡིན་
གྱི། ཉམས་ལེན་ལ་མི་མཁོའོ་ཞེས་ལོག་པར་སྨྲ་བས་བསྟན་པའི་སྙིང་པོ་མཐར་
ཐུག་པ་འདི་སུན་འབྱིན་པར་བྱེད་ལ། ཚད་མའི་གཞུང་ལ་སྦྱངས་པའི་མཁས་པ་
ཆེན་པོ་དག་ཀྱང་རྣམ་འགྲེལ་ལ་སོགས་པའི་ཚད་མའི་གཞུང་ལུགས་འདི་དག་
གིས་མུ་སྟེགས་ཀྱི་རྒོལ་པ་ངན་པའི་རྩོད་པ་ཟློག་པའི་ཆེད་དུ་ཐལ་འགྱུར་དང་
གཏན་ཚིགས་ཀྱི་རྣམ་གཞག་སྟོན་གྱི། ཉམས་ལེན་གྱི་གནད་ལས་བརྩམས་ཏེ་
ཐར་པ་དང་ཐམས་ཅད་མཁྱེན་པ་ཐོབ་པའི་ལམ་གྱི་རིམ་པ་མི་སྟོན་པས་ཚད་མ་
མདོ་དང་། ཚད་མ་སྡེ་བདུན་གྱི་བསྟན་བཅོས་འདི་དག་ནི་གཏན་ཚིགས་རིག་པ་
ཁོ་ན་ཡིན་གྱི། ནང་རིག་པའི་བསྟན་བཅོས་མིན་ནོ་ཞེས་ཐར་པ་དང་ཐམས་ཅད་
མཁྱེན་པར་བགྲོད་པའི་ལམ་བལྟ་བའི་རིགས་པའི་མིག་གཅིག་པུ་འདི་ཉམས་
པར་བྱེད་པ་ཤ་སྟག་བྱུང་བ་ལ། རྗེ་ ཐམས་ཅད་མཁྱེན་པས་མགོན་པོ་འཇམ་
དཔལ་དབྱངས་ལ་གསོལ་བ་ཤུགས་དྲག་ཏུ་བཏབ་ཅིང་། དེའི་མན་ངག་ལ་བརྟེན་
ནས་ལེགས་པར་དཔྱད་པ་མཛད་པ་ན་ཐེག་པ་གསུམ་གྱི་ལམ་གྱི་གནད་ཐམས་
ཅད་ཚད་མའི་གཞུང་འདི་དག་གི་སྟེང་ནས་རྙེད་ཅིང་། ལྷག་པར་རྣམ་འགྲེལ་ལེའུ་
- 64 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
གཉིས་པ་ཚད་མ་གྲུབ་པའི་ལེའུའི་དོན་ལ་ཞིབ་ཏུ་དཔྱད་པ་ན་ཐེག་པ་གསུམ་གྱི་
ལམ་གྱི་གནད་ཐམས་ཅད་ལུང་ཙམ་སྐྱབས་སུ་གྱུར་པ་མིན་པར་རིགས་པའི་ལམ་
ནས་ ངེས་ པ་ གཏིང་ ཚུགས་པ་རྙེད་ནས། དོན་དེ་ ལྟ་བུ་སྐལ་བ་དང་ལྡན་པའི་
གདུལ་བྱ་བགྲང་བ་ལས་ འདས་ པ་ ལ་ རྒྱ་ཆེར་འདོམས་པར་མཛད་པས་ཕྱིར་
རབས་ཀྱི་གདུལ་བྱ་རྒྱལ་བ་དགྱེས་པའི་ལམ་ལ་འཇུག་པར་འདོད་པ་རྣམས་ལ་
རིགས་ པའི་མིག་སྦྱིན་ པར་མཛད་པས་ན། ཐེག་ པ་ གསུམ་གའི་ལམ་གྱི་ལུས་
ཡོངས་སུ་རྫོགས་པ་རྣམ་འགྲེལ་གྱི་རིགས་པས་བསྒྲུབ་པའི་ལུགས་སྲོལ་གངས་
རིའི་ཁྲོད་འདིར་རྒྱ་ཆེར་དར་བ་ནི། རྗེ་འདིས་རྒྱལ་བའི་བསྟན་པ་ལ་བྱ་བ་མཛད་
པའི་གཙོ་བོ་གཅིག་ཡིན་ཞིང་གངས་ཅན་པ་རྣམས་ལ་བཀའ་དྲིན་ཟླ་མེད་དུ་མཛད་
པ་ཡིན་ནོ། །དོན་གྱི་དབང་འདི་གཟིགས་ནས་མཁས་གྲུབ་སྨྲ་བའི་ཉི་མས་རྗེ་
ཐམས་ཅད་མཁྱེན་པ་ལ་བསྟོད་པ་མཛད་པ་ན། ཐུབ་བསྟན་ནུབ་ཀྱི་རི་རྩེར་ནི། །
ཐུན་མཚམས་ གོས་དམར་འཛིན་གྱུར་པ། །དེའི་ཚེ་ཁྱོད་ཀྱིས་ཤར་རིའི་རྩེར། །
ལེགས་བཤད་འོད་བརྒྱའི་ཕྲེང་བ་འཛིན། །དེ་ཕྱིར་རྨོངས་པའི་ཚ་གདུང་གིས། །
དུས་མཐར་ཉེན་པའི་འགྲོ་འདི་ལ། །རྒྱལ་བའི་ལེགས་བཤད་འཇུག་ངོགས་ལས།
ཁྱོད་ཀྱི་ཐུགས་རྗེའི་འོད་དཀར་བསིལ། །རྒྱུ་མེད་པར་ཡང་མཉེས་གཤིན་ཅིང་། །
ཀུན་ལ་སྙོམས་པར་ཆེས་བསིལ་བ། ཁྱོད་ཀྱི་ཐུགས་རྗེ་ཟླ་བ་ནི། །ཨེ་མ་སྙིང་ལ་
ཤིན་ཏུ་སྨན། །ཞེས་བསྔགས་སོ། །དེ་ནས་རྐང་པ་གསུམ་པས་རྗེ་རིན་པོ་ཆེས་
གངས་རིའི་ཁྲོད་འདིར་རིགས་པའི་ལམ་སྲོལ་རྒྱས་པར་མཛད་པ་དཔེའི་སྒོ་ནས་
བསྔགས་ཏེ། ཇི་ལྟར་ནམ་མཁའི་ངོས་ལ་རྒྱུ་སྐར་མཐའ་དང་དབུས་མེད་པར་
འཆར་བ་བཞིན་དུ་ས་ཆེན་པོའི་ཁྱོན་ཐམས་ཅད་རྗེ་རིན་པོ་ཆེའི་རིགས་པའི་ལམ་
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྲོལ་འཛིན་པའི་མཁས་པས་ཁྱབ་བོ་ཞེས་རབ་ཏུ་བསྔགས་སོ། །ནམ་མཁའ་རྒྱུ་
སྐར་གྱིས་ཁྱབ་པར་དེ་ཡང་སྟོན་དུས་ནམ་མཁའ་དྭངས་པར་ཟླ་བ་དང་སྐར་མ་
རྣམས་ཤར་བའི་ཚེ་ཨིནྡྲ་རྙིལ་ཞེས་པ་ཨིནྡྲ་ནཱི་ལའི་མེ་ལོང་དྭངས་པའི་ངོས་ལ་ཟླ་
བའི་འོད་ཀྱི་ཐིག་ལེ་མཐའ་དང་དབུས་མེད་པར་ཁྱབ་པ་དང་འདྲའོ་ཞེས་ཚིག་
གཅིག་གི་སྟེང་ནས་དོན་དེ་མཚོན་པའི་དཔེ་དང་། དཔེ་དེ་ཡང་དཔེ་གཞན་ལ་སྦྱར་
ཏེ་བཀོད་པ་ཚིག་སྦྱོར་གྱི་ཉམས་ཆེས་ངོ་མཚར་བ་མཛད་དོ། །ཚིག་རྒྱན་འདི་ལ་
སྙན་ངག་པ་རྣམས་བསྡུས་པ་བརྗོད་པའི་རྒྱན་ཅེས་བརྗོད་དོ། །རྗེ་རིན་པོ་ཆེའི་
ལམ་སྲོལ་འཛིན་པའི་མཁས་པ་ཇི་ཙམ་བྱོན་པ་ནི་མཁས་པ་ཆེན་པོ་ཡིད་བཟང་རྩེ་
པའི་ཞལ་ནས། དེ་དུས་ས་ཆེན་པོ་འདི་རྗེ་ཙོང་ཁ་པའི་འཕྲིན་ལས་གདུགས་དཀར་
པོ་ གཅིག་ གིས་ ཁྱབ་ པར་ བྱས་ ནས་ ཡོད་ པ་ ཡིན། ཞེས་ གསུངས་ པ་ ལྟར། རྗེ་
ཐམས་ཅད་མཁྱེན་པ་ནི་རྒྱལ་བ་རང་ཉིད་སླར་འཇིག་རྟེན་དུ་བྱོན་པ་ཇི་ལྟ་བར་
འཕྲིན་ལས་ནམ་མཁའ་དང་མཉམ་པས་མདོ་སྔགས་ཀྱི་བཤད་སྲོལ་འཛིན་པའི་
མཁས་པས་སའི་སྟེང་ཐམས་ཅད་ཁྱབ་པར་གྱུར་ལ། མཁས་པ་དེ་དག་གི་ནང་
ནས་ཚད་མའི་རིང་ལུགས་སྤེལ་བ་ལ་སྨོན་ལམ་གྱི་མཐུ་གྲུབ་ཅིང་འགྲན་པའི་ཟླ་
དང་བྲལ་བ་ནི་རྒྱལ་ཚབ་དར་མ་རིན་ཆེན་དང་། མཁས་གྲུབ་ཐམས་ཅད་མཁྱེན་
པ་དགེ་ལེགས་དཔལ་བཟང་གཉིས་ཏེ། རྒྱལ་ཚབ་དར་མ་རིན་ཆེན་དང་མཁས་
གྲུབ་ཐམས་ཅད་མཁྱེན་པ་གཉིས་ནི་སྤྱིར་དཀའ་ཆེན་བཞིའི་གཞུང་ཐམས་ཅད་ལ་
མཁས་པས་གངས་རིའི་ཁྲོད་ཀྱི་རིགས་པ་སྨྲ་བ་རྣམས་ཀྱི་གཙུག་གི་ནོར་བུར་གྱུར་
ཅིང་། ཁྱད་པར་ཚད་མའི་གཞུང་ལུགས་སྤེལ་བ་ལ་ཟླ་དང་བྲལ་བར་གྱུར་ཏོ། །
བདག་ཉིད་ཆེན་པོ་འདི་གཉིས་ཀྱིས་རྗེ་བླ་མའི་རིགས་པའི་ལམ་སྲོལ་རྒྱ་ཆེར་སྤེལ་
- 66 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བར་མཛད་དེ། རྒྱལ་ཚབ་རིན་པོ་ཆེས་ཚད་མ་ཀུན་ལས་བཏུས་པའི་རྣམ་བཤད་
ཐར་འཛིན་གྱི་ཚ་གདུང་འཇོམས་བྱེད་རིགས་པའི་རྒྱ་མཚོ། ཚད་མ་རྣམ་འགྲེལ་གྱི་
རྣམ་བཤད་ཐར་ལམ་གསལ་བྱེད། རྣམ་ངེས་ ཀྱི་རྣམ་བཤད་ དགོངས་ པ་ རབ་
གསལ། ཚད་མ་རིགས་ཐིག་གི་རྣམ་བཤད་ལེགས་པར་བཤད་པ་རིན་པོ་ཆེའི་
གཏེར། རྣམ་འགྲེལ་གྱི་ས་བཅད་ཆེན་མོ་ཐར་ལམ་གྱི་དེ་ཉིད་གསལ་བྱེད། ཚད་
མའི་བརྗེད་བྱང་ཆེན་མོ། འབྲེལ་པ་བརྟག་པའི་རྣམ་བཤད་ཉི་མའི་སྙིང་པོ་སོགས་
ཚད་མའི་བསྟན་བཅོས་མང་དུ་མཛད། མཁས་གྲུབ་ཐམས་ཅད་མཁྱེན་པའི་ཊིཀ་
ཆེན་རིགས་པའི་རྒྱ་མཚོ། ཚད་མ་སྡེ་བདུན་གྱི་སྤྱི་དོན་ཆེན་མོ་ཡིད་ཀྱི་མུན་སེལ་ལ་
སོགས་པ་ཚད་མའི་བསྟན་བཅོས་མང་དུ་མཛད་ཅིང་རྒྱ་ཆེར་སྤེལ། རྗེ་རིན་པོ་ཆེའི་
འཕྲིན་ལས་སྤེལ་བ་ལ་སྨོན་ལམ་གྱི་མཐུ་གྲུབ་པ་ཐམས་ཅད་མཁྱེན་པ་དགེ་འདུན་
གྲུབ་པའི་རྣམ་འགྲེལ་གྱི་ཊིཀྐ་དང་སྤྱི་དོན་རིགས་རྒྱན་སོགས་ཚད་མའི་བསྟན་
བཅོས་མང་དུ་མཛད་ཅིང་ཚད་མའི་འཕྲིན་ལས་རྒྱ་ཆེར་སྤེལ། གཞན་ཡང་རྗེ་རིན་
པོ་ཆེ་བྱ་བྲལ་ལ་འབྱོན་དུས་རྗེ་བཙུན་འཇམ་དབྱངས་ཀྱིས་ལུང་བསྟན་པའི་འཁོར་
དག་ པ་རྣམ་བརྒྱད་དང་། སྲས་ཀྱི་ཐུ་བོ་འདུལ་འཛིན་རིན་པོ་ཆེ་དང་། གསང་
བདག་གི་སྤྲུལ་པ་རྗེ་བཙུན་ཤེས་རབ་སེང་གེ །འཇམ་དབྱངས་ཆོས་རྗེ་བཀྲ་ཤིས་
དཔལ་ ལྡན། བྱམས་ ཆེན་ ཆོས་ རྗེ་ ཤཱཀྱ་ཡེ་ཤེས་། ཚ་ ཁོ་ དཔོན་ པོ་ ངག་ དབང་
གྲགས་པ། རྗེ་བ་སོ་བ་པཎ་ཆེན་ཆོས་ཀྱི་རྒྱལ་མཚན་སོགས་ཕྱོགས་དང་ཕྱོགས་
མཚམས་ཀུན་ཏུ་ཆོས་གྲྭ་ཆེན་པོ་བཏབ་ནས་རྗེ་རིན་པོ་ཆེའི་རིགས་པའི་ལམ་སྲོལ་
སྤེལ་བར་བྱེད་པའི་བསྟན་འཛིན་ཆེན་པོ་བགྲང་བ་ལས་འདས་པ་བྱོན་ཞིང་།
བསྟན་འཛིན་ཆེན་པོ་དེ་དག་རེ་རེ་ལས་ཀྱང་རྗེ་བླ་མའི་ལུགས་སྲོལ་སྤེལ་བའི་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མཁས་པ་བགྲང་བ་ལས་འདས་པ་བྱོན་པས་ཕྱོགས་ཀྱི་ཐ་གྲུ་ཁྱབ་བོ། །དེ་ལྟར་
ཚིག་རྐང་གསུམ་ གྱི་ རྗེ་ ཐམས་ཅད་མཁྱེན་པའི་ཡོན་ཏན་དང་འཕྲིན་ལས་ལ་
བསྟོད་ནས། སྟོབས་ལྡན་ལམ་འཇུག་གནས་བཟང་ལས་བརྒལ་འོད་དཀར་རྒྱ་
ཆེན་བཤེས་གཉེན་བདེ་འབྱུང་ཅོད་པན་རྒྱལ། །ཞེས་པ་འདིས་ རྗེ་བླ་མའི་སྙན་
གྲགས་ལ་བསྔགས་པ་དང༌། མཁས་གྲུབ་རྗེས་རྗེ་བླ་མ་ལ་སྙིང་ནས་འདུད་པའི་
ཚུལ་དང་། འགྲོ་བ་མཐའ་དག་རྗེ་བླ་མའི་ལུགས་བཟང་འདིས་འདུལ་བར་སྨོན་
པའི་ཚུལ་རྣམས་བསྟན་ནོ། །དེ་ཡང་རྗེ་ཐམས་ཅད་མཁྱེན་པ་ནི་འཇམ་དཔལ་རྩ་
རྒྱུད་ལས་ལུང་བསྟན་པ་ལྟར་རྗེ་བཙུན་འཇམ་དཔལ་དབྱངས་བསམས་བཞིན་དུ་
བྱོན་ པ་ ཡིན་ པར་ཡོངས་ སུ་ གྲགས་ཤིང་། གངས་རིའི་ཁྲོད་འདིར་རྒྱལ་བསྟན་
སྤེལ་བ་ལ་རྒྱལ་བ་རང་ཉིད་དང་མཚུངས་པར་གྲགས་པར་མ་ཟད་དགའ་ལྡན་
དང་བདེ་བ་ཅན་ལ་སོགས་པའི་སངས་རྒྱས་ཀྱི་ཞིང་བགྲང་བ་ལས་འདས་པར་
ཡང་ཡོངས་སུ་གྲགས་ཏེ། མདོ་སྡེ་རྒྱན་ལས། དེ་ལྟར་བློ་བཟང་སྐྱོ་བ་མེད་ལྡན་
བརྩེ་བ་ཅན། །སྙན་ པ་ རབ་ གྲགས་ ཆོ་ ག་ བཟང་ ཤེས་ ལྡན་ པ་ ཡི། །བྱང་ ཆུབ་
སེམས་དཔའ་ལེགས་པར་སྨྲ་བ་ཡིན་པ་སྟེ། །བཤད་པས་སྐྱེ་བོའི་ནང་ན་ཉི་མ་
བཞིན་དུ་ལྷམ། །ཞེས་གསུངས་པ་ནི་རྗེ་བཙུན་བྱམས་པ་མགོན་པོས་རྗེ་བླ་མ་འདི་
ཉིད་ལ་བསྔགས་ཤིང་། འདི་ཉིད་ལུང་བསྟན་པ་ཡིན་པར་སྔོན་བྱོན་དམ་པ་མང་
པོས་གསུངས་ལ། དེ་ལྟར་ན་དགའ་ལྡན་དུ་རྗེ་བཙུན་བྱམས་མགོན་གྱིས་འཁོར་
ཚོགས་རྒྱ་མཚོ་ལྟ་བུའི་དབུས་སུ་རྗེ་རིན་པོ་ཆེ་འདི་ལ་བསྔགས་པ་དང་རྒྱ་ཆེར་
མཛད་པར་གྲུབ་ཅིང་། གསང་བའི་བདག་པོ་ཕྱག་ན་རྡོ་རྗེས་ལྷོ་བྲག་གྲུབ་ཆེན་
ལས་ཀྱི་རྡོ་རྗེ་ལ། ད་ལག་ན་རྡོ་རྗེས་ཀྱང་མ་ཏི་བྷ་དྲ་ཀིརྟིའི་ཡོན་ཏན་གྱི་མཐའ་
- 68 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
རྟོགས་པར་མི་ནུས་ཞེས་གསུངས་ཤིང་། རྗེ་བླ་མ་འདིའི་མཛད་པ་འཕྲིན་ལས་རྒྱ་
ཆེར་ལུང་བསྟན་མཛད་པས་ལྕང་ལོ་ཅན་དུ་གསང་བའི་བདག་པོས་འཁོར་ཚོགས་
རྒྱ་མཚོ་ལྟ་བུའི་དབུས་སུ་རྗེ་བླ་མ་འདིའི་བསྔགས་པ་རྒྱ་ཆེར་མཛད་པར་གྲུབ་ལ།
གཞན་ཡང་རྗེ་དགེ་འདུན་གྲུབ་ཞིང་གཤེགས་ནས་དགའ་ལྡན་དང་བདེ་བ་ཅན་
སོགས་སངས་རྒྱས་ཀྱི་ཞིང་མང་པོར་བྱོན་པའི་ཚེ་ཞིང་དེ་དང་དེ་ན་བཞུགས་པའི་
རྒྱལ་བ་སྲས་བཅས་རྣམས་ཀྱིས་གངས་རིའི་ཁྲོད་འདིར་རྗེ་བཙུན་ཙོང་ཁ་པའི་རིང་
ལུགས་དྲི་མ་མེད་པ་འདི་རྒྱ་ཆེར་སྤེལ་ཕྱིར་བསམས་བཞིན་དུ་སྐྱེ་བ་འཛིན་དགོས་
སོ་ཞེས་སྐུལ་མ་མཛད་ནས་ཐམས་ཅད་མཁྱེན་པ་དགེ་འདུན་རྒྱ་མཚོ་བྱོན་པ་ཡིན་
པར་ རྣམ་ ཐར་ ལས་ འབྱུང་ བ་ ལྟར། ཕྱོགས་ བཅུའི་ སངས་ རྒྱས་ ཀྱི་ ཞིང་ རབ་
འབྱམས་ནའང་རྗེ་རིན་པོ་ཆེ་འདི་ཉིད་ཀྱི་བསྔགས་པ་རྒྱ་ཆེར་གྲགས་པས་ན། རྗེ་
རིན་པོ་ཆེའི་མདོ་སྔགས་ཀྱི་བསྟན་པ་འདི་ལས་ལྷག་པ་སངས་རྒྱས་ཀྱི་ཞིང་རབ་
འབྱམས་གང་ནའང་རྗེ་རིན་པོ་ཆེ་འདི་ཉིད་ཀྱི་བསྔགས་པ་རྒྱ་ཆེར་གྲགས་པས་ན།
རྗེ་རིན་པོ་ཆེའི་མདོ་སྔགས་ཀྱི་བསྟན་པ་འདི་ལས་ལྷག་པ་སངས་རྒྱས་ཀྱི་ཞིང་རབ་
འབྱམས་གང་ནའང་མེད་པར་གྲུབ་བོ། །དེ་ལྟར་རྗེ་ཐམས་ཅད་མཁྱེན་པ་ནི་འཛམ་
བུ་གླིང་འདིར་ཡོངས་སུ་གྲགས་པ་ཙམ་དུ་མ་ཟད། ལྷ་གནས་གོང་མ་རྣམས་དང་།
སངས་རྒྱས་ཀྱི་ཞིང་རབ་འབྱམས་གཞན་ཐམས་ཅད་དུའང་འགྲན་ཟླ་མེད་པར་
ཡོངས་སུ་གྲགས་པ་ནི་ཇི་ལྟར་ཟླ་བ་རྒྱ་མཚོ་ཆེན་པོ་ལས་ཐོན་ཏེ་ས་ཆེན་པོའི་ཁྱོན་
དང༌། ལྷ་མིན་སྟོབས་ལྡན་གྱི་གནས་རི་རབ་ཀྱི་ཁོང་སེང་དང་བང་རིམ་ལས་ཀྱང་
སྟེང་དུ་འཕགས་ཏེ་འོད་ཀྱིས་འཇིག་རྟེན་སྣང་བར་བྱེད་པ་དང་མཚུངས་སོ་ཞེས་ཟླ་
བའི་གཟུགས་སུ་བཀོད་དེ་རབ་ཏུ་བསྔགས་སོ། །ཚིག་རྒྱན་འདིའི་གཏམ་རྒྱུད་ནི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྔོན་འཇིག་རྟེན་ཆགས་ནས་རིང་པོ་མ་ལོན་པ་ན་ཚངས་པ་ཆེན་པོས་ལྷ་སྟོབས་
ལྡན་རྣམས་ལ་འོ་མའི་མཚོ་ཆེན་པོ་འདི་བསྲུབས་ལ་སྙིང་པོ་ལོངས་ཤིག་ཅེས་བསྒོ་
བ་ན་ཁྱབ་འཇུག་གིས་རི་རབ་ལྷུན་པོས་སྲུབ་ཤིང་དང་། ཀླུའི་རྒྱལ་པོ་ནོར་རྒྱས་
ཀྱིས་རི་རབ་ལ་བཀྲིས་ཏེ་སྲུབ་ཐག་བྱས་ནས་རི་བོ་མནྡ་རའི་སྟེང་ནས་འོ་མའི་རྒྱ་
མཚོ་ཆེན་པོ་རི་རབ་ཀྱིས་དཀྲུགས་ཏེ་བསྲུབས་པ་ལས་ཐོག་མར་དུག་གི་བུམ་པ་
ཞིག་ཐོན་པ་ཁྱབ་འཇུག་གིས་འདི་ནི་སྙིང་པོ་ཁྱད་པར་དུ་འཕགས་པ་ཞིག་གོ་སྙམ་
ནས་ ཁོང་དུ་མིད་ པས་ ཁྱབ་འཇུག་བརྒྱལ་བར་གྱུར་པ་ན། ལྷ་ཆེན་པོས་ཁྱབ་
འཇུག་གི་ལྟོ་བའི་དུག་དེ་གྱེན་དུ་དྲངས་ནས་མགྲིན་པར་བཞག་པས་ཁྱབ་འཇུག་
གསོས་ཤིང་མགྲིན་པ་སྔོན་པོར་གྱུར་པས་ཁྱབ་འཇུག་ལ་མགྲིན་སྔོན་ཅན་ཞེས་
གྲགས། སླར་ཡང་འོ་མའི་མཚོ་ཆེན་པོ་བསྲུབས་པས་བདུད་རྩིའི་སྙིང་པོ་ཐོན་པ་
ན་དེ་ལྷ་རྣམས་ཀྱིས་ཁྱེར་ཏེ་ལོངས་སྤྱད་པས་ནད་དང་དབུལ་ཕོངས་ལ་སོགས་
པའི་སྡུག་བསྔལ་ཞི་ཞིང་། ཚེ་ལོ་དཔག་མེད་ཐུབ་པས་ལྷ་རྣམས་ལ་འཆི་མེད་དང་།
བདུད་རྩིའི་ཟས་ཅན་ཞེས་སོགས་མིང་དུ་གྲགས། དེའི་ཚེ་རི་རབ་ཀྱི་ཁོང་སེང་ལ་
གནས་པའི་ལྷ་རྣམས་ཀྱིས་བདུད་ རྩི་ མ་ཐོབ་པས་རྒྱུད་འཁྲུགས་ཏེ་སུམ་ཅུ་རྩ་
གསུམ་པའི་ལྷ་རྣམས་ལ་གཡུལ་སྤྲད་པས་ལྷ་མ་ཡིན་ཞེས་མིང་དུ་གྲགས། དེ་ནས་
ལྷ་མ་ཡིན་རྣམས་ཀྱིས་ལྷ་རྣམས་ལ་རྣམ་པ་ཀུན་ཏུ་འཚེ་བར་བྱེད་པས་ན་དྲང་སྲོང་
ཕུར་བུས་ལྷ་རྣམས་ལ་སྨྲས་པ། པྲ་ཙ་ཞེས་བྱ་བའི་དྲང་སྲོང་ཆེན་པོའི་བུ་ཞོ་འཐུང་
ཞེས་བྱ་བ་ལ་བྱེ་བ་ཕྲག་བདུན་གྱི་བར་དུ་དཀའ་ཐུབ་ལ་གནས་པར་གྱུར་པས།
དེའི་རུས་པ་རྡོ་རྗེར་གྱུར་པ་ཡོད་དེ། དེའི་རུས་པ་བསླངས་ནས་མཚོན་ཆར་བྱས་
ནས་ས་གསུམ་ལས་རྒྱལ་བར་ནུས་པར་འགྱུར་བས། དེ་སློང་ལ་མཚོན་ཆ་དེས་ལྷ་
70 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
མ་ཡིན་གཞོམ་པའི་རིགས་སོ་ཞེས་སྨྲས་པ་དང་། ལྷ་རྣམས་ཀྱིས་དྲང་སྲོང་དེ་ལ་
གསོལ་བ་བཏབ་སྟེ་བསླངས་སོ། །དེས་ཀྱང་དེ་རྣམས་ལ་ཕན་གདགས་པའི་ཕྱིར་
ལུས་ལས་ཤ་ལྷག་ཏུ་བཅུག་སྟེ་རུས་པ་འབའ་ཞིག་ལུས་པར་བྱས་ནས་དེ་དག་ལ་
བྱིན་ནོ། །དེ་ནས་ལས་ཐམས་ཅད་པས་རྩིབ་ལོགས་ཀྱིས་རུས་པ་ལ་རྡོ་རྗེར་བྱས་
པ་ནི་བརྒྱ་བྱིན་གྱིས་ཁྱེར་བས་དེ་ཕྱིན་ཆད་བརྒྱ་བྱིན་ལ་རྡོ་རྗེ་ཅན་དང་། འཇིགས་
བྱེད་ཅེས་མིང་དུ་གྲགས། བྱིན་པའི་རུས་པ་ལ་དབྱུག་པར་བྱས་པ་ནི་ཁྱབ་འཇུག་
གིས་ཁྱེར་རོ། །སླར་ཡང་མཚོ་ཆེན་པོ་བསྲུབས་པ་ལས་ཉི་མ་དང་ཟླ་བ་ཐོན་པ་ན་
འོད་ཀྱིས་འཇིག་རྟེན་སྣང་བར་ནུས་སོ་ཞེས་ནམ་མཁའ་ལ་བཏང་། ཟླ་བ་ཚེས་པ་
བདེ་འབྱུང་ཞེས་པ་དབང་ཕྱུག་གི་མགོ་བོའི་རྒྱན་དུ་བྱས་པས་དེ་ཕྱིན་ཆད་ཟླ་བ་ལ་
བདེ་འབྱུང་ཅོད་པན་ཞེས་གྲགས་པར་སྙན་ངག་མཁན་རྣམས་ཀྱི་གཏམ་རྒྱུད་ལས་
འབྱུང་ངོ༌། །དེས་ན་ཚིགས་བཅད་འདིས་ནི་ཟླ་བ་དཔེར་བཀོད་ནས་ རྗེ་རིན་པོ་
ཆེའི་ཡོན་ཏན་ལ་བསྔགས་ཏེ། ཚིག་རྐང་དང་པོས་ཟླ་བ་ནམ་མཁའ་ལ་གནས་པ་
དང༌། ཟླ་བའི་ཁང་བཟང་ནོར་བུ་ཆུ་ཤེལ་ཡིན་པ་དཔེར་བྱས་ནས་རྗེ་རིན་པོ་ཆེའི་
ཐུགས་ རྒྱུད་ ཀྱི་ སྤངས་རྟོགས་ ཀྱི་ ཡོན་ ཏན་ དང་། བརྩེ་བ་ སྙིང་ རྗེ་ ཆེན་ པོ་ ལ་
བསྔགས། ཚིག་རྐང་གཉིས་པས་ཟླ་བ་ལ་ཀུནྡའི་གཉེན་ཞེས་བརྗོད་པ་ལྟར་ཟླ་
བའི་འོད་ཀྱིས་ཀུ་མུ་དའི་ཚོགས་ཁ་འབྱེད་པ་དཔེར་བྱས་ནས་རྗེ་རིན་པོ་ཆེའི་
མཛད་པ་འཕྲིན་ལས་ལ་བསྔགས། ཚིག་རྐང་གསུམ་པས་ཟླ་བ་ལ་འོད་དཀར་
ཅན་ཞེས་བརྗོད་པ་ལྟར་ཟླ་བའི་འོད་དེས་ས་དང་བར་སྣང་ཁྱབ་པ་དཔེར་བྱས་
ནས་རྗེ་རིན་པོ་ཆེའི་འཕྲིན་ལས་ཀྱིས་ས་སྟེང་ཁྱབ་པའི་ཚུལ་ལ་བསྔགས། ཚིག་
རྐང་བཞི་པས་ཟླ་བ་གནམ་དུ་འཕགས་པ་དཔེར་བྱས་ཏེ་རྗེ་རིན་པོ་ཆེ་ས་གསུམ་
-71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ན་ཡོངས་སུ་གྲགས་པ་དང་། ཟླ་བ་བདེ་འབྱུང་གིས་གཙུག་རྒྱན་དུ་བྱེད་པ་བཞིན་
དུ་ རྗེ་ཐམས་ཅད་མཁྱེན་པ་ནི་མཁས་གྲུབ་ཐམས་ཅད་མཁྱེན་པ་ཉིད་ཀྱིས་ཚེ་
རབས་ཐམས་ཅད་དུ་རིགས་ཀྱི་ཅོད་པན་དུ་བཟུང་ནས་ནམ་ཡང་འབྲལ་མེད་དུ་
བསྟེན་པ་དང་ལྷག་པར་ཊིཀ་ཆེན་འདི་ཉིད་རྩོམ་པའི་ཚེ་རྒྱལ་བ་ཀུན་དངོས་རྗེ་
བཙུན་ཙོང་ཁ་པ་ཆེན་པོ་ལ་སྒོ་གསུམ་གུས་པ་ཆེན་པོས་བཏུད་དེ། ཊཱིཀ་ཆེན་འདི་
གཉིས་རྩོམ་པ་མཐར་ཕྱིན་པ་དང༌། འདིས་སེམས་ཅན་ལ་ཕན་ཐོགས་པར་གྱུར་
ཅིག་ཅེས་ཕྱག་སྤྱི་བོའི་གཙུག་ཏུ་ཐལ་མོ་སྦྱར་ལུས་ཀྱི་བ་སྤུ་ཟིང་ཞེས་བྱེད་ཅིང་།
སེམས་ཅན་རིགས་པའི་མིག་དང་བྲལ་བ་ལམ་བཟང་པོ་ལ་བགྲོད་པའི་མཐུ་མེད་
པ་རྣམས་ལ་ཤས་མི་བཟོད་པའི་བརྩེ་བ་ཆེན་པོས་སྤྱན་མཆི་མ་འཁྲུག་བཞིན་པར་
གསོལ་བ་རྩེ་གཅིག་ཏུ་བཏབ་ཅེས་སྟོན་ནོ། །རྒྱལ་ཞེས་བརྗོད་པ་ནི་བསྟན་པ་འདི་
ལ་རྒྱལ་བའི་གསུང་རབ་ཀྱི་དགོངས་པ་འགྲེལ་པ་ལ་རྒྱ་གར་འཕགས་པའི་ཡུལ་དུ་
དཔལ་མགོན་འཕགས་པ་ཀླུ་སྒྲུབ་འཁྲུལ་པ་གཏན་ནས་མེད་པ་ཀུན་ཡིད་ཆེས་
པའི་གནས་ཚད་མར་གྱུར་དབང་དུ་གྱུར་པ་ཡིན་པ་བཞིན་དུ། གངས་རིའི་ཁྲོད་
འདིར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ནི་ཆོས་ཐམས་ཅད་ལ་ལྐོག་ཏུ་མ་གྱུར་
པའི་སྤྱན་མངའ་བ་ཡིན་པས། གསུང་རབ་ཀྱི་དགོངས་པ་འགྲེལ་པ་ལ་འཁྲུལ་
པའི་དྲི་མ་ཐམས་ཅད་དང་བྲལ་བས་རྗེ་བླ་མའི་གསུང་རབ་རིན་པོ་ཆེ་འདི་དག་གི་
མཐུས་རྒྱལ་བའི་བསྟན་པ་ལ་ལོག་པར་འཁུ་བའི་སྨྲ་བ་ངན་པ་ཐམས་ཅད་དང༌།
རྒྱལ་བའི་བསྟན་པ་ལ་ཞུགས་ཀྱང་གསུང་རབ་ཀྱི་དགོངས་དོན་ཕྲ་མོ་རྣམས་མ་
རྟོགས་པར་ལམ་ཕྱིན་ཅི་ལོག་ཏུ་སྟོན་པའི་སྨྲ་བ་ངན་པ་ཐམས་ཅད་བཅོམ་ཞིང་
རྨེག་མེད་པར་བྱས་ཏེ། རྣམ་གྲོལ་དོན་དུ་གཉེར་བ་ཐམས་ཅད་རྗེ་བླ་མའི་ལུགས་
72 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བཟང་དྲི་མ་མེད་པ་འདི་ལ་ཞུགས་ཏེ་བདུད་བཞིའི་གཡུལ་ལས་མྱུར་དུ་རྒྱལ་བར་
གྱུར་ཅིག་ཅེས་རྗེ་རིན་པོ་ཆེའི་གསུང་རབ་རྣམས་ལ་ཚད་མས་དྲངས་པའི་ངེས་
ཤེས་གཏིང་ཚུགས་པ་རྙེད་པས་གཏིང་ནས་ཡིད་ཆེས་པའི་རྟགས་སུ་སྟོན་པ་དང༌།
སྙིགས་མའི་འགྲོ་བ་བསོད་ནམས་ཆུང་ཞིང་ཤེས་རབ་དམན་པ་དག་ལ་ཐུགས་
བརྩེ་བས་རང་དབང་མེད་པར་བསྐྱོད་པ་ཚིག་གི་ལམ་དུ་མཚོན་པར་བྱས་པའོ། །
དེ་ལྟར་ཡིན་པར་སྐབས་གཞན་དུ་གསུངས་པས་ཤེས་ཏེ། བློ་བཟང་གསུང་གི་
ལེགས་བཤད་མེ་ཏོག་ཕྲེང་། །གྲགས་པའི་མདངས་ལྡན་རིགས་པའི་དྲི་བསུང་
ཅན། །དཔལ་ལྡན་མཁས་པ་ཀུན་ གྱི་མགོ་བོ་ལ། །ངལ་བསོ་བགྱིས་པས་ཐུབ་
བསྟན་རྒྱལ་གྱུར་ཅིག །ཅེས་གསུངས་པ་ལྟར་རོ། །
ཊཱིཀ་ཆེན་རྩོམ་པའི་སྐབས་འདིར་མཁས་གྲུབ་སྨྲ་བའི་ཉི་མས་རྗེ་ཐམས་
ཅད་མཁྱེན་པ་ལ་ཡོན་ཏན་དང་ཐུགས་རྗེ་དྲན་པའི་སྒོ་ནས་རྣམ་པ་ཀུན་ཏུ་འདུད་
པའི་ཚུལ་ནི་བདེ་འབྱུང་ཅོད་པན་ཞེས་དཔེ་སྦྱར་བའི་གསུང་གི་ནུས་པས་སྟོན་ཏེ།
སྤྱིར་ཟླ་བ་ལ་བསིལ་ཟེར་ཅན་དང་། རི་བོང་ཅན་སོགས་མིང་གི་རྣམ་གྲངས་མང་
དུ་ཡོད་ཀྱང་། འདིར་བདེ་འབྱུང་ཅོད་པན་ཞེས་སྦྱར་བ་ནི་བདེ་འབྱུང་ཞེས་པ་ལྷ་
ཆེན་པོའི་རལ་པ་ཟླ་བའི་ཅོད་པན་གྱིས་རྟག་ཏུ་བརྒྱན་པ་བཞིན་དུ། མཁས་གྲུབ་
རིན་པོ་ཆེས་ཀྱང་རྗེ་ཐམས་ཅད་མཁྱེན་པ་ཚེ་རབས་ཐམས་ཅད་དུ་རིགས་ཀྱི་ཅོད་
པན་དུ་བཞེས་ནས་ནམ་ཡང་འབྲལ་མེད་དུ་བསྟེན་ཅིང་ སྒོ་གསུམ་གྱི་སྤྱོད་པ་
ཐམས་ཅད་རྗེ་བླ་མ་ཉིད་མཉེས་པའི་ཐབས་འབའ་ཞིག་ཏུ་མཛད། རྗེ་རིན་པོ་ཆེས་
ཀྱང་ནང་ཐུགས་ཀྱི་སྲས་གཅིག་ཏུ་བཟུང་སྟེ་ཤིན་ཏུ་གསང་བའི་མན་ངག་གི་གནད་
ཐམས་ཅད་གནང་ཞེས་གྲགས་སོ། །དེ་ཡང་འདི་ལྟར་ཐོས་ཏེ། ངེས་པ་དོན་དུ་ནི་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྗེ་བླ་མ་སྟོན་པ་ཐུབ་པའི་དབང་པོ་དང་ཐུགས་རྒྱུད་གཅིག་པར་རྒྱལ་བ་དབེན་ས་
བ་ཆེན་པོས་གསུངས་ལ། དེ་ལྟར་ན་སྟོན་པ་ཐུབ་པའི་དབང་པོའི་ངེས་དོན་གྱི་
གསང་བ་འཛིན་པ་ལ་མཆོག་ཏུ་གྱུར་པ་ནི་སྤྲུལ་པའི་གནས་བརྟན་ཆེན་པོ་རབ་
འབྱོར་ཡིན་ལ། དེ་ཉིད་ནི་མཁས་གྲུབ་རིན་པོ་ཆེ་དང་ཐུགས་རྒྱུད་གཅིག་པར་
ཡོངས་སུ་གྲགས་པ་ལྟར་དང༌། ཡང་སྤྲུལ་པའི་གནས་བརྟན་ཆེན་པོ་འོད་སྲུང་ནི་
རྒྱལ་བ་ཙོང་ཁ་པ་ཆེན་པོ་དང་ཐུགས་རྒྱུད་གཅིག་པར་གསུངས་ཤིང་། མཁས་
གྲུབ་རིན་པོ་ཆེ་ནི་འཕགས་པ་འོད་སྲུང་ཆེན་པོའི་ཉེ་གནས་དགེ་ཚུལ་པདྨའི་ངང་
ཚུལ་དུ་གྱུར་ཏེ་རྣམ་པ་ཀུན་ནས་མཉེས་པར་མཛད་ཅེས་ཀྱང་ཐོས་སོ། །དེའི་རྟེན་
འབྲེལ་གྱིས་མཁས་གྲུབ་རིན་པོ་ཆེས་དབུ་མའི་ལྟ་བ་ཤིན་ཏུ་ཕྲ་བའི་དཀའ་གནས་
ཤིག་དོགས་གཅོད་མཛད་པའི་ཚེ་རྨི་ལམ་དུ་རྗེ་བཙུན་ཙོང་ཁ་པ་ཆེན་པོ་བྱོན་ནས་
འོད་སྲུང་ལེའུ་གསུངས་པས་ལྟ་བའི་གནད་ལ་འཁྲུལ་པའི་དྲི་མ་ཐམས་ཅད་དང་
བྲལ་བར་གྱུར་ཏོ། །དོན་གྱི་དབང་འདི་གཟིགས་ནས་རྗེ་དགེ་འདུན་གྲུབ་ཀྱིས་
མཁས་གྲུབ་རིན་པོ་ཆེ་ལ་བསྟོད་པ་ན་ཡང་། རྨི་ལམ་དུ་ཡང་རྗེ་བཙུན་ཙོང་ཁ་
པས། །འོད་སྲུང་ལེའུ་གསལ་བར་གསུངས་པའི་ཚེ། །ལྟ་བ་འཁྲུལ་པའི་དྲི་མ་ཀུན་
བཅོམ་ནས། །ཆོས་ཉིད་མངོན་དུ་གྱུར་ལ་གསོལ་བ་འདེབས། །ཞེས་བསྔགས་
སོ། །མཁས་གྲུབ་རིན་པོ་ཆེ་འདི་ཉིད་ནི་རྗེ་རིན་པོ་ཆེ་ལ་མི་ཕྱེད་པའི་དད་པ་ཆེན་
པོ་རྒྱལ་བ་སྲས་བཅས་ཀུན་གྱིས་བསྔགས་འོས་དང་ལྡན་པ་ཞིག་ཡིན་པས། རྗེ་
རིན་པོ་ཆེ་དགའ་ལྡན་དུ་གཤེགས་ནས་ཀྱང་ཡང་དང་ཡང་དུ་ཞལ་བསྟན་ཏེ་
གདམས་པ་དང་རྗེས་སུ་བསྟན་པ་བརྒྱུད་མར་སྩོལ་བར་མཛད་དེ། དེ་ཡང་རྗེ་རིན་
པོ་ཆེ་ཞིང་གཤེགས་ནས་རིང་པོ་མ་ལོན་པ་ན་སྙིགས་མའི་སེམས་ཅན་རྣམས་ཀྱི་
- 74-



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ངང་ཚུལ་ལ་གཟིགས་པས། སེམས་ཅན་འདི་རྣམས་སྔོན་ཚོགས་མ་བསགས་པས་
དགེ་བའི་བཤེས་གཉེན་མཚན་ཉིད་དང་ལྡན་པ་དང་ནི་འཇལ་དཀའ། ལོག་པའི་
བཤེས་གཉེན་མང་པོས་ནི་བསླུས། འདུས་བྱས་མི་རྟག་པར་བསྟན་ཀྱང་རྟག་
འཛིན་ཇེ་ཆེར་འགྲོ །གནས་ལུགས་སྟོང་པ་ཉིད་བསྟན་ཀྱང་བདག་འཛིན་དེ་དམ་
དུ་འགྲོ །འཁོར་བའི་ཕུན་ཚོགས་ལ་སྙིང་པོ་མེད་པར་བསྟན་ཀྱང་ཚེ་འདིའི་རྙེད་
བཀུར་སྙན་གྲགས་ཐོབ་བྱ་མཐར་ཐུག་ཏུ་འཛིན། ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་གི་སྙིང་པོའི་དོན་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་མྱུར་དུ་ཐོབ་
པའི་ཐབས་ཟབ་མོ་བསྟན་ཀྱང་གཏིང་ནས་དགའ་བ་དང་ཡིད་ཆེས་མི་སྐྱེ་བར་གང་
ཡང་མ་བསླབས་ཅི་ཡང་མི་ཤེས་པའི་བླུན་རྨོངས་ཟོག་པོ་ཞིག་ལ་ཡིད་གཏོད་པ་
ཆེས་མང་བར་གཟིགས་ནས་ཐུགས་ཤིན་ཏུ་སྐྱོ་ཞིང་སྤྱན་ཆབ་མང་པོ་ཤོར། དེའི་
ཚེ་མཆོད་པ་བཟང་པོ་བཤམས་ནས་གསོལ་བ་ཤུགས་དྲག་ཏུ་བཏབ་པས། རྗེ་བླ་
མ་གླང་པོ་ཆེ་ཞིག་ལ་ཆིབས་ནས་སྔར་ཞལ་བཞུགས་དུས་ཀྱི་སྐུའི་རྣམ་པར་བྱོན་
ཏེ། ངའི་བུ་སེམས་མི་བདེ་བ་བྱེད་མི་དགོས། བླ་མ་སྙིང་ནས་དྲན་ཏེ་གསོལ་བ་
བཏབ་པས་སྡིག་པ་སྟོབས་ཆེ་བ་དག་ཅིང་བསོད་ནམས་ཀྱི་ཚོགས་བསམ་གྱིས་མི་
ཁྱབ་པ་གསོག་པ་ཡིན་པས། ངེད་རང་དཔོན་སློབ་གཉིས་ཀྱི་མདུན་མའི་རྩ་བ་ནི་
ལེགས། ད་དུང་སྙིང་སྟོབས་བསྐྱེད་ལ་ངའི་བསྟན་པ་རྒྱས་པར་གྱིས་ཤིག་ཅེས་
གསུངས། ཡང་ ལན་ ཅིག་ གསུང་ རབ་ ཀྱི་ དཀའ་ གནས་ ཕྲ་མོ་ ཞིག་ ལ་ དོགས་
གནས་ཤིག་བྱུང་བ་ན། བདག་གི་བླ་མ་དེ་བཞུགས་ན་ཞུས་པས་ཆོག་པ་ལ་ད་བླ་
མ་ནི་མ་བཞུགས། བདག་གི་བླ་མ་དེ་གང་ན་བཞུགས་སྙམ་དུ་ཐུགས་སྐྱོ་བ་ཆེན་
པོ་སྐྱེས་ནས་མཆོད་པ་ཚད་མེད་པ་བཤམས་ཏེ་ཕུལ་ནས། ཕ་བླ་མ་རིན་པོ་ཆེ་ཙོང་
-75-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཁ་པ་ཆེན་པོ་ཞེས་ཆོ་ངེ་ཆེན་པོས་བོས་ཤིང་གསོལ་བ་བཏབ་པས། རྗེ་བླ་མ་ནོར་
བུའི་ཁྲི་ལྷའི་བུས་བཏེགས་པ་ཞིག་གི་སྟེང་དུ་བྱོན་ནས་གསུང་རབ་ཀྱི་དཀའ་
གནས་གང་ཡིན་པ་དེ་དག་ལེགས་པར་གསུངས། གཞན་ཡང་མདོ་སྔགས་ཀྱི་ཆོས་
མཐའ་ཡས་པ་ཞིག་གསུངས། ཡང་ལན་ཅིག་རྗེའི་གསུང་རབ་རྣམས་ལ་ལེགས་
པར་གཟིགས་པས་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་ རབ་
དགོངས་འགྲེལ་དང་བཅས་པ་ཐམས་ཅད་དྲི་མ་མེད་པའི་རིགས་པའི་ལམ་ནས་
དྲངས་ཏེ་གང་ ཟག་གཅིག་འཚང་རྒྱ་བའི་ཆ་རྐྱེན་དུ་བསྡུས་ནས་ ལེགས་ པར་
འདོམས་པ་འཆད་ཤེས་པ་ཞིག་གིས་ཉན་ཤེས་པ་ཞིག་ལ་བཤད་ཅིང་། དེ་ལྟར་དུ་
ཉམས་སུ་བླངས་ན་གདུལ་བྱ་བློ་མཐོ་དམའ་གང་ཡིན་ཡང་རང་རང་གི་དབང་པོ་
དང་འཚམ་པའི་ཉམས་ལེན་ཤེས་པ་བསྟན་པ་ཡོངས་རྫོགས་ཐུན་རེ་ལ་ཉམས་
ལེན་དུ་བྱེད་ཐུབ་པ་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་
འདི་ལྟ་བུ་སྟོན་པ་ངའི་བླ་མ་རྗེ་བཙུན་ཙོང་ཁ་པ་ཆེན་པོ་མ་གཏོགས་རྒྱ་བོད་གང་
དུའང་མ་བྱོན་ནོ་སྙམ་དུ་རྗེ་རིན་པོ་ཆེའི་ཡོན་ཏན་དང་བཀའ་དྲིན་དྲན་པའི་དད་པ་
ཆེན་པོ་མནན་པས་མི་ནོན་པ་འཁྲུངས། སྤྱན་ཆབ་ན་བཟའ་བངས་པ་ཙམ་རྒྱུན་མི་
ཆད་པ་བྱུང་སྟེ། ཕ་བླ་མ་བཀའ་དྲིན་ཅན་འཛམ་བུ་གླིང་གི་སེམས་ཅན་ཐམས་ཅད་
ཀྱིས་ཁྱོད་ཀྱི་བཀའ་དྲིན་བསབ་ཏུ་མེད་དེ་རྗེ་ཙོང་ཁ་པ་ཞེས་འབོད་ཅིང་གསོལ་བ་
ཤུགས་དྲག་ཏུ་བཏབ་པས། རྗེ་རིན་པོ་ཆེ་སེང་གེ་རིན་པོ་ཆེའི་རྒྱན་གྱིས་སྤྲས་པ་
ཞིག་ལ་ཆིབས་ཏེ་རྗེ་བཙུན་འཇམ་དཔལ་དབྱངས་ཀྱི་སྐུའི་རྣམ་པར་བྱོན་ནས།
ངའི་བུ་ སེམས་ སྡུག་ མི་ དགོས། ངས་ཆོས་ཤིག་ འཆད་ པ་ ཡིན་ གསུངས་ནས།
སྙིགས་མའི་དུས་སུ་ཆོས་རྣམ་དག་བྱེད་ པ་དཀོན་ཚུལ་དང་། དལ་འབྱོར་རྙེད་
76 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
དཀའ། འཆི་ བ་ མི་ རྟག་ པ། ལས་ རྒྱུ་ འབྲས་ འཁོར་ བའི་ ཉེས་ དམིགས་རྣམས་
གསུངས་ཞིང་། སྙིགས་མའི་དུས་འདིར་དབེན་པ་བསྟེན་ཏེ་སྒྲུབ་པ་སྙིང་པོར་བྱེད་
པ་ཤིན་ཏུ་དཀོན་པར་འདུག ཁོ་བོས་བླ་མ་དང་རྗེ་བཙུན་འཇམ་དཔལ་དབྱངས་
དབྱེར་མ་མཆིས་པ་ལ་གསོལ་བ་དྲག་ཏུ་བཏབ། བསག་སྦྱང་རྒྱ་ཆེན་པོ་ལ་འབད།
གཞུང་ཆེན་མོ་རྣམས་ཀྱི་དོན་ལ་ལེགས་པར་དཔྱད་དེ་མཐའ་ཆོད་པར་བྱས་པའི་
ལེགས་བཤད་འདི་རྣམས་ ལ་བལྟས་ཏེ་ཡིད་ཆེས་ པར་ བྱས་ནས་དབེན་ པའི་
གནས་སུ་རྩེ་གཅིག་ཏུ་ཉམས་སུ་བླངས་ན་སངས་རྒྱས་ལག་མཐིལ་ན་ཡོད་པ་ལྟ་
བུ་ཡིན་ཏེ་བྱེད་མཁན་དཀོན། སྣོད་ལྡན་གྱི་གདུལ་བྱ་རེ་གཉིས་སྲིད་ན་དེ་དག་ལ་
གང་ཕན་དང་། ངའི་ལེགས་བཤད་འདི་རྣམས་རྒྱས་པར་གྱིས་ཤིག །སྐྱེ་བ་ཕྱི་མ་
དགའ་ལྡན་དུ་འཕྲད་པ་ཡིན་ཞེས་གསུངས། ཡང་ལན་ཅིག་རྗེ་རིན་པོ་ཆེའི་ཡོན་
ཏན་དང་བཀའ་དྲིན་དྲན་པའི་གདུང་བས་ངའི་བླ་མ་དེ་ད་ལྟ་གང་ན་བཞུགས་ཡོད་
ན། ནམ་ཞིག་མཇལ་སྙམ་དུ་སྤྱན་ཆབ་མང་པོ་ཤོར་ཞིང་ཐུགས་མནན་པས་མི་
ནོན་པ་ཙམ་དུ་སྐུ་ལུས་འདར། བ་སྤུ་གཡོ་ཞིང་ཟིང་ཞེས་བྱེད་བཞིན་དུ་རྗེ་བླ་མ་
ཙོང་ཁ་པ་བདག་དང་སེམས་ཅན་དམུ་རྒོད་ཅན་འདི་རྣམས་ལ་གཟིགས་དང་།
ཁྱེད་ཀྱི་བསྟན་པ་འདི་ཡང་བར་སྣང་གི་གློག་ལྟར་མྱུར་དུ་འཇིག་ཏུ་ཉེ་བས་ང་ཡང་
བླ་མའི་ཞབས་དྲུང་དུ་དུས་ནམ་ཞིག་ཡོང་ན། ཞེས་གསོལ་བ་ཤུགས་དྲག་ཏུ་
བཏབ་པས་རྗེ་བླ་མ་སྟག་ཅིག་ལ་ཆིབས་ནས་གྲུབ་ཆེན་གྱི་ཆ་ལུགས་སུ་ཞལ་
བསྟན་ཏེ། བུ་ཤེས་པ་འཕྱོ་མི་དགོས་ང་ལ་ཁྱོད་མིན་པ་བསམ་རྒྱུ་མེད། ཁྱོད་ཀྱང་
ང་མིན་པ་སུ་བསམ། ང་ཁྱོད་བཞག་ནས་གང་དུའང་མི་འགྲོ །ངའི་སྔགས་མཚན་
ཉིད་ཀྱི་ཡིག་ཆ་འདི་རྣམས་ངའི་ཁ་ཆེམས་ཡིན་པས་འདི་རྣམས་ལ་ལྟོས། ཁྱོད་རང་
-77-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཡང་མཁའ་སྤྱོད་དུ་ཡོང་བའི་འདུན་པ་ཐོངས་གསུངས། ཡང་ལན་ཅིག་རྗེ་རིན་པོ་
ཆེ་དྲན་ནས་མཆོད་པ་བཤམས་ཏེ་གསེར་གྱི་མཎྜལ་དང་བཅས་ཕུལ་ནས། དུས་
གསུམ་སངས་རྒྱས་ཀུན་གྱི་ངོ་བོ་བླ་མ་རྗེ་བཙུན་འཇམ་དཔལ་དབྱངས་འགྲན་གྱི་
དོ་མེད་རྡོ་རྗེ་འཆང་། ཞེས་འབོད་ཅིང་གསོལ་བ་ཤུགས་དྲག་ཏུ་བཏབ་པས། རྗེ་བླ་
མ་སྤྲིན་དཀར་པོའི་ཕུང་པོ་ཞིག་གི་དབུས་སུ་སྔར་ཞལ་བཞུགས་དུས་ཀྱི་ཆ་ལུགས་
སུ་བྱོན་ནས། བུ་ད་ནི་མྱུར་དུ་འོང་བའི་གྲབས་གྱིས། །བདག་གིས་ཀྱང་བསུ་བ་
གཏོང་གསུངས་པ་ལ། རྗེ་བླ་མ་ད་ལྟ་གང་ན་བཞུགས། བདག་ཀྱང་ཞིང་དེར་མྱུར་
དུ་འོང་བ་ཡིན་ཞུས་པས། སྤྱིར་ངའི་སྤྲུལ་པ་མཁའ་སྤྱོད་དགའ་ལྡན། འཛམ་བུ་
གླིང་སོགས་གནས་མང་པོ་ན་ཡོད་པ་ཡིན། ད་ལྟ་རྒྱ་ནག་རི་བོ་རྩེ་ལྔ་ན་དགེ་སློང་
རྡོ་རྗེ་འཛིན་པ་སྟོང་བརྒྱད་བརྒྱ་ཙམ་ལ་མདོ་སྔགས་ཀྱི་ལམ་རིམ་རྣམས་འཆད་
ཅིང་ཡོད། ཁྱོད་རང་ཡང་ཞིང་དེར་འོང་བའི་སྨོན་ལམ་ཐོབ། རིང་པོར་མི་ཐོགས་
པ་འཕྲད་པ་ཡིན་གསུངས། འོ་ན་ཞིང་དེར་སྐྱེ་བའི་རྒྱུ་ཇི་ལྟ་བུ་སྒྲུབ་དགོས་ཞུས་
པས། ཁོ་བོ་དང་རྗེ་བཙུན་འཇམ་དཔལ་དབྱངས་ཀྱིས་རྗེས་སུ་འཛིན་པའི་རྒྱུ་ཐུན་
མོང་མིན་པ་ལམ་གྱི་གཙོ་བོ་གསུམ་ལ་བློ་སྦྱོང་བ་དང་། ཁོ་བོ་དང་ རྗེ་བཙུན་
གཉིས་ཀྱི་སྐུ་གསུང་ཐུགས་རྟེན་བཞེངས་པ་དང༌། དབྱེར་མེད་འབྲལ་མི་རུང་དུ་
གསོལ་བ་ཤུགས་དྲག་ཏུ་འདེབས་པ་དང་། མདོ་སྔགས་ཀྱི་ལམ་རིམ་རྣམས་ལ་
ཐོས་བསམ་སྒོམ་གསུམ་བྱེད་པ་དང༌། ཞིང་དེར་སྐྱེ་བའི་སྨོན་ལམ་ཤུགས་དྲག་ཏུ་
འདེབས་པ་ཞིག་དགོས་གསུངས། དེའི་ཚེ་རྗེ་རིན་པོ་ཆེའི་སྐུ་མདུན་དུ། རྗེ་བཙུན་
བླ་མ་བློ་བཟང་གྲགས་པའི་དཔལ། །མོས་གུས་སྙིང་ནས་ཡིད་ཀྱིས་གསོལ་བ་
འདེབས། །མགོན་ཁྱོད་གང་དུ་བཞུགས་པའི་ཞིང་ཁམས་དེར། །བདག་ཀྱང་མྱུར་
འ8 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
དུ་འོང་བར་བྱིན་གྱིས་རློབས། །ཞེས་སྨོན་ལམ་དུ་མཛད་དོ། །དེ་ཡན་གྱིས་མཁས་
གྲུབ་དགེ་ལེགས་དཔལ་བཟང་པོས་ཚད་མ་རྣམ་འགྲེལ་ཊཱིཀ་ཆེན་རིགས་པའི་རྒྱ་
མཚོ་རྩོམ་པ་ལ་འཇུག་པའི་ཡན་ལག་མཆོད་བརྗོད་དང༌། རྩོམ་པར་དམ་བཅའ་
གཉིས་ཡོད་པ་ལས། མཆོད་བརྗོད་ཀྱི་དོན་ཅུང་ཟད་བཤད་ཟིན་ཏོ། །
གཉིས་པ་རྩོམ་པར་དམ་བཅའ་སྟོན་པ་ལ་གསུམ། ཊིཀ་ཆེན་རིགས་པའི་
རྒྱ་མཚོ་འདི་ཉིད་རྩོམ་པར་དམ་བཅའ་བའི་ཚུལ་དངོས་དང་། དགོས་པ་གང་གི་
ཕྱིར་དུ་རྩོམ་པ་དང་། བསྟན་བཅོས་འདི་ལ་བློ་ལྡན་རྣམས་ཀྱིས་དགའ་ཞིང་སྤྲོ་
བས་འཇུག་པར་བྱ་བ་བསྟན་པའོ། །དང་པོ་ལ་གཉིས། ཊིཀ་ཆེན་རིགས་པའི་རྒྱ་
མཚོ་འདི་ཉིད་རྩོམ་པ་ལ་ཐུགས་སྤྲོ་བ་སྐྱེས་ཚུལ་དང་། སྤྲོ་བ་སྐྱེས་ནས་རྩོམ་པར་
དམ་བཅའ་ཚུལ་ལོ། །དང་པོ་ལ་གསུམ། ཚད་མ་རྣམ་འགྲེལ་གྱི་སྒོ་ནས་རྒྱལ་བའི་
གསུང་ རབ་མཐའ་དག་གི་དགོངས་པ་ལེགས་པར་འགྲེལ་ པ་ སྔོན་མེད་པའི་
ལེགས་བཤད་ཆེན་པོ་འདི་རྩོམ་པར་བཞེད་ནས་དེའི་ཚིག་གི་ཆ་ལ་སྤྲོ་བ་སྐྱེས་པ་
དང༌། ལེགས་བཤད་འདིའི་དོན་དྲི་མ་མེད་པའི་རིགས་པའི་རྣམ་འགྱུར་མཐའ་
ཡས་པ་ཞིག་སྟོན་པར་བཞེད་ནས་དེ་ལ་སྤྲོ་བ་སྐྱེས་པ་དང་། ཚིག་དོན་ཕུན་སུམ་
ཚོགས་པ་དེ་ལྟར་དུ་འབྱུང་བའི་རྒྱུ་ཆོས་རབ་ཏུ་རྣམ་འབྱེད་ཀྱི་ཤེས་རབ་ཆེས་ཆེར་
རྒྱས་པ་ལ་སྤྲོ་བ་སྐྱེས་པའི་ཚུལ་ལོ། །དང་པོ་ཚད་མ་རྣམ་འགྲེལ་གྱི་སྒོ་ནས་རྒྱལ་
བའི་གསུང་རབ་མཐའ་དག་གི་དགོངས་པ་ལེགས་པར་འགྲེལ་པ་སྔོན་མེད་པའི་
ལེགས་བཤད་ཆེན་པོ་འདི་རྩོམ་པར་བཞེས་ནས་དེའི་ཚིག་གི་སྤྲོ་བ་སྐྱེས་པའི་ཚུལ་
དེ་སྟོན་པ་ལ། གང་འདིར་ལེགས་བཤད་ནོར་བུའི་དོ་ཤལ་རབ་དཀར་འོད་ཀྱིས་
ཕྱོགས་ཀྱི་འབྱེར་འཇིག་སྟོན་པ་དང་། ཞེས་གསུངས། འདིའི་དོན་ནི་འདིར་གང་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྩོམ་པར་བྱ་བ་ནི་རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་དགོངས་དོན་
ལུང་དང་རིགས་པ་དྲི་མ་མེད་པའི་ལམ་ནས་དྲངས་ཏེ་རྒྱ་ཆེར་བཤད་པར་བྱ་བ་
འདི་ཡིན་ལ། དེ་ཡང་མཁས་གྲུབ་ཐམས་ཅད་མཁྱེན་པས་གངས་རིའི་ཁྲོད་ཀྱི་
སེམས་ཅན་རྣམས་ལ་ཐུགས་བརྩེ་བས་རྒྱལ་བའི་གསུང་རབ་དགོངས་འགྲེལ་དང་
བཅས་པ་ལ་བལྟ་བའི་མིག་གཅིག་པུ་རྒྱས་པའི་བསྟན་བཅོས་ཚད་མ་རྣམ་འགྲེལ་
གྱི་དཀའ་བའི་གནས་ཐམས་ཅད་མཐའ་ཆོད་པ་ཞིག་སྟོན་པར་བཞེད་ནས། བླ་མ་
དང་རྗེ་བཙུན་འཇམ་དཔས་དབྱངས་དབྱེར་མ་མཆིས་པ་ལ་གསོལ་བ་ཤུགས་དྲག་
ལ་ རྒྱུན་ རིང་ བ་ བཏབ་ ཅིང་། རྒྱལ་ བའི་ གསུང་ རབ་ མཐའ་ དག་ དང༌། དེའི་
དགོངས་པ་འགྲེལ་པ་ལ་ཚད་མར་གྱུར་པའི་ཤིང་རྟ་ཆེན་པོའི་གཞུང་ལུགས་སྤྱི་
དང༌། ཁྱད་པར་སྡེ་བདུན་མདོ་དང་བཅས་པའི་དོན་ལ་དངོས་པོ་སྟོབས་ཞུགས་ཀྱི་
རིགས་པས་ཡང་དང་ཡང་དུ་དཔྱད་ཅིང་ངེས་པ་དྲངས་པ་ན་གཞུང་གི་དཀའ་
གནས་ ཐམས་ཅད་ ལ་ དོགས་ པ་ ཆོད་ དེ། བསྟན་བཅོས་འདིའི་ལེགས་བཤད་
ཚིགས་གི་ཆ་རྒྱ་ཆེན་བསམ་གྱིས་མི་ཁྱབ་པ་འདི་ལྟར་དུ་བརྩམ་པར་བྱའོ་སྙམ་དུ་
ཐུགས་ལ་ཤར་རོ། །དེ་ཡང་ནོར་བུ་རིན་པོ་ཆེ་བསམ་འཕེལ་དབང་གི་རྒྱལ་པོ་ལ་
སོགས་པའི་ནོར་བུ་རིན་པོ་ཆེ་གྲངས་མེད་པ་ཚར་དུ་དངར་བའི་ནོར་བུའི་དོ་ཤལ་
ཞིག་མཆིས་ན། དེའི་ནོར་བུ་རིན་པོ་ཆེ་རེ་རེས་ཀྱང་འཇིག་རྟེན་འདིའི་མུན་པ་སེལ་
བ་དང༌། སྐྱེ་བོ་ཐམས་ཅད་ཀྱི་རེ་བ་སྐོང་བར་བྱེད་པ་དང་། ཕྱོགས་ཐམས་ཅད་ཀྱི་
འབྱེར་བ་དང་འཇིག་པ་སྟོན་པ་ལྟ་བུར་སྣང་བས་ཁྱབ་པར་བྱེད་པ་བཞིན་དུ།
ལེགས་བཤད་འདིའི་གཞུང་ཚིག་རེ་རེས་ཀྱང་རིགས་ཅན་གསུམ་གྱི་གདུལ་བྱའི་
བློ་མུན་སེལ་བ་དང་། རིགས་ཅན་གསུམ་པོ་རང་རང་གི་བྱང་ཆུབ་ཏུ་བགྲོད་པའི་
- 80 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ཐབས་མ་ནོར་བར་སྟོན་པས་ན་རིགས་ཅན་གསུམ་གའི་རེ་བ་སྐོང་བར་བྱེད་པ་
དང༌། ཀུན་ནས་ཉོན་མོངས་དང་རྣམ་བྱང་ཕྱོགས་ཀྱི་སྤང་བླང་གསལ་བར་སྟོན་
པས་ན་འཇིག་རྟེན་མཐའ་དག་ལ་བློའི་སྣང་བ་སྐྱེད་པར་བྱེད་པ་ཞིག་ངེས་པར་
འབྱུང་ངོ་ཞེས་ཐུགས་སྤྲོ་བར་གྱུར་པའོ། །འདི་ཡང་ཊིཀ་ཆེན་རིགས་པའི་རྒྱ་མཚོའི་
གཞུང་ཚིག་རྣམས་ནོར་བུའི་དོ་ཤལ་གྱི་གཟུགས་སུ་བཀོད། འདིས་རིགས་ཅན་
གསུམ་གྱི་གདུལ་བྱའི་རེ་བ་སྐོང་བ་དང་། གདུལ་བྱ་རྣམས་ལ་བློ་གྲོས་ཀྱི་སྣང་བ་
སྐྱེད་པ་ནོར་བུའི་འོད་ཀྱིས་བྱ་བ་བྱེད་པ་དང་ཆོས་མཚུངས་པས་དེའི་གཟུགས་སུ་
བཀོད་དེ་གཟུགས་ཅན་གྱི་རྒྱན་དུ་སྦྱར་བའོ། །
གཉིས་ པ་ ལེགས་ བཤད་ འདིའི་དོན་དྲི་མ་མེད་ པའི་ རིགས་ པའི་རྣམ་
འགྱུར་མཐའ་ཡས་པ་ཞིག་སྟོན་པར་བཞེད་ནས་དེ་ལ་སྤྲོ་བ་སྐྱེས་ཚུལ་དང་དེ་སྟོན་
པ་ལ། རིགས་པའི་རྒྱ་མཚོའི་རླབས་ཕྲེང་ཆལ་ཆིལ་ཤེས་བྱའི་ནོར་འཛིན་ཡུད་
ཀྱིས་གང་བར་བྱེད་པ་དང་། ཞེས་གསུངས། དེའི་དོན་མཁས་གྲུབ་ཐམས་ཅད་
མཁྱེན་པས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་འདི་རྩོམ་པ་ན་བརྗོད་བྱའི་
གནས་ཐམས་ཅད་བསྡུས་ཏེ། གཟུགས་སྒྲ་ལ་སོགས་པ་དབང་པོའི་མངོན་སུམ་གྱི་
ཡུལ་དུ་གྱུར་པ་མངོན་གྱུར་གྱི་ཆོས་རྣམས་མངོན་སུམ་གྱིས་འགྲུབ་པའི་ཚུལ་དང༌།
དེ་ལ་ཡང་མངོན་སུམ་ཡང་དག་ལྟར་སྣང་གི་ཁྱད་པར། མངོན་སུམ་གྱིས་རྟོགས་
པ་དང༌། མ་རྟོགས་པ་སྣང་ལ་མ་ངེས་ཀྱི་ཁྱད་པར་སོགས་མཐའ་དག་པར་རིགས་
པས་གཏན་ལ་ཕབ། རྟགས་ལ་བརྟེན་ནས་གཏན་ལ་འབེབས་དགོས་པའི་ཡུལ་མི་
རྟག་ པ་ དང༌། བདག་མེད་ལ་ སོགས་ པ་ ལྐོག་གྱུར་རྣམས་ནི་དངོས་ སྟོབས་ ཀྱི་
རིགས་པས་མཐའ་དག་པར་གཏན་ལ་ཕབ། ཤིན་ཏུ་ལྐོག་ཏུ་གྱུར་པ་ལས་འབྲས་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཕྲ་མོའི་ཚུལ་དང༌། སངས་རྒྱས་ཀྱི་སྐུ་དང་ཞིང་གི་ཚད་དང་། ནུས་མཐུ་ལ་སོགས་
པ་བསམ་གྱིས་མི་ཁྱབ་པའི་གནས་རྣམས་ནི་དཔྱད་པ་གསུམ་གྱིས་དག་པའི་ལུང་
ལ་བརྟེན་ནས་ཡིད་ཆེས་ཀྱི་རྟགས་ཀྱིས་གཏན་ལ་ཕབ། དེ་དག་གི་ཡང་ཚུལ་
གསུམ་རྣམས་ནི་རིགས་པ་དྲི་མ་མེད་པ་ཉིད་ཀྱིས་གཏན་ལ་ཕབ་སྟེ། གདུལ་བྱ་
རྣམས་ལ་ཐར་པ་དང་ཐམས་ཅད་མཁྱེན་པའི་ལམ་ཤིན་ཏུ་གསལ་བར་བསྟན་པར་
བྱའོ་སྙམ་དུ་དགོངས་པ་ན། རིགས་པའི་རྣམ་འགྱུར་མཐའ་ཡས་པ་དེ་དག་ལ་
ཐུགས་སྤྲོ་བ་སྐྱེས་ཞེས་བསྟན་ནོ། །དེ་ཡང་ས་ཆེན་པོའི་སྟེང་གི་ཆུ་ཀླུང་ཐམས་ཅད་
གང་དུ་འདུ་བའི་གནས་ནི་རྒྱ་མཚོ་ཆེན་པོ་ཡིན་པ་བཞིན་དུ། ཐར་པ་དང་ཐམས་
ཅད་མཁྱེན་པ་གཏན་ལ་འབེབས་པའི་ རིགས་པའི་རྣམ་འགྱུར་ཇི་སྙེད་ཡོད་པ་
ཐམས་ཅད་ཊཱིཀ་ཆེན་འདིར་བསྟན་པས་ཊིཀ་ཆེན་འདི་ནི་རྒྱ་མཚོ་ཆེན་པོ་དང་ཆོས་
མཚུངས་པས་ན་དེའི་གཟུགས་སུ་བཀོད། དབྱར་དུས་རྒྱ་མཚོ་ཆེན་པོ་ཆེས་ཆེར་
རྒྱས་པས་རླབས་ཕྲེང་ཆལ་ཆིལ་དུ་གཡོ་བ་དང་། རྒྱ་མཚོ་ཆེན་པོ་ནས་འཐོན་པའི་
སྤྲིན་གྱི་ཚོགས་ལས་ནོར་འཛིན་ཏེ་ས་ཆེན་པོའི་ཁྱོན་ཐམས་ཅད་ཡུད་ཙམ་གྱིས་
ཆུས་གང་བར་བྱེད་པ་བཞིན་དུ། ཊིཀ་ཆེན་རིགས་པའི་རྒྱ་མཚོ་འདིའི་གཞུང་དོན་
རིགས་པ་རྣམ་པ་བཞིས་ཤེས་བྱའི་གནས་ཐམས་ཅད་ཡུད་ཀྱིས་སྣང་བར་བྱེད་
པས་འདིའི་རིགས་པ་རྣམས་རྒྱ་མཚོའི་རླབས་ཕྲེང་དང་། དེ་ལས་ཐོན་པའི་ཆུ་ཆར་
གྱི་ཚོགས་དང་ཆོས་མཚུངས་པས་དེའི་གཟུགས་སུ་བཀོད་དེ་གཟུགས་ཅན་གྱི་རྒྱན་
དུ་སྦྱར་ཏེ་བསྔགས་སོ། །
གསུམ་པ་ཚིག་དོན་ཕུན་སུམ་ཚོགས་པ་དེ་ལྟར་དུ་འབྱུང་བའི་རྒྱུ་ཆོས་རབ་
ཏུ་རྣམ་འབྱེད་ཀྱི་ཤེས་རབ་ཆེས་ཆེར་རྒྱས་པ་ལ་སྤྲོ་བ་སྐྱེས་ཚུལ་དེ་སྟོན་པ་ལ།
- 82 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
བདག་བློའི་ཟླ་འོད་གསུང་རབ་ནམ་མཁའི་མཛེས་མ་དག་ལ་གོས་བཟང་སྦྱིན་
པའི་དགའ་སྟོན་དཔལ། ཞེས་གསུངས། དོན་ནི་མཁས་གྲུབ་ཐམས་ཅད་མཁྱེན་
པས་གངས་རིའི་ཁྲོད་ཀྱི་གདུལ་བྱ་རྣམས་ལ་ཐུགས་བརྩེ་བས་རིགས་པའི་མིག་
སྦྱིན་པར་བཞེད་ནས་ཊིཀ་ཆེན་འདི་ཉིད་རྩོམ་པ་ལ་འཇུག་པ་ན། མདོ་དང་སྡེ་
བདུན་གྱི་དཀའ་གནས་རྣམས་ལ་ཞིབ་ཏུ་དཔྱད་པའི་ཚེ་ཆོས་རབ་ཏུ་རྣམ་འབྱེད་ཀྱི་
ཤེས་རབ་ཆེས་ཆེར་རྒྱས་ཏེ་མཚན་མོ་ཟླ་བ་ཤར་བའི་འོད་ཀྱིས་ནམ་མཁའ་དང་ས་
གཞི་ཐམས་ཅད་སྣང་བར་བྱེད་ཅིང་། ས་དང་བར་སྣང་ཐམས་ཅད་འོད་དཀར་
པོས་ ཁྱབ་ པར་ བྱེད་པ་བཞིན་དུ། གསུང་ རབ་ དགོངས་ འགྲེལ་དང་བཅས་པ་
ཐམས་ཅད་ཀྱི་དོན་གྱི་གནས་རྣམས་མ་འདྲེས་པར་སོ་སོར་གསལ་བར་ཤར་བ་
འདི་ནི་ཡ་མཚན་ནོ་སྙམ་དུ་ཐུགས་སྤྲོ་བ་སྐྱེས་ཞེས་སྟོན་ནོ། །དེ་ཡང་གསུང་རབ་
དགོངས་ འགྲེལ་ དང་ བཅས་ པ་ རྣམས་ ནམ་ མཁའི་ གཟུགས་ སུ་ བཀོད། ནམ་
མཁའ་དེ་ཡང་ན་ཆུང་མཛེས་མའི་གཟུགས་སུ་བཀོད། ནམ་མཁའ་ཟླ་བའི་འོད་
ཀྱིས་ཁྱབ་པ་ན་ཆུང་མཛེས་མ་ཀ་ཤི་ཀའི་གོས་བཟང་གིས་ཀླུབས་པའི་གཟུགས་སུ་
བཀོད་དེ། མཁས་གྲུབ་ཐམས་ཅད་མཁྱེན་པ་ཉིད་ཀྱི་ཐུགས་རྒྱུད་ཀྱི་མཁྱེན་རབ་ནི་
ནམ་མཁའི་དཀྱིལ་དུ་ཤར་བའི་ཟླ་འོད་དང་མཚུངས་སོ་ཞེས་གཟུགས་ཅན་གྱི་
རྒྱན་སྦྱར་ཏེ་ཕུལ་བྱུང་དུ་བསྔགས་སོ། །དགའ་སྟོན་དཔལ་ཞེས་པ་ཚིག་རྐང་བཞི་
པ་དང་སྦྲེལ་ནས་འཆད་དོ། ། །
གཉིས་པ་སྤྲོ་བ་སྐྱེས་ནས་རྩོམ་པར་དམ་བཅའ་བའི་ཚུལ་དེ་སྟོན་པ་ལ།
འདི་དག་འགྲན་བཞིན་འཇིག་རྟེན་འདི་ན་ཡ་མཚན་མ་ལུས་དེང་ཉིད་ཉེ་བར་
འོངས་པ་འདྲ། །ཞེས་གསུངས། དོན་ནི་རྐང་པ་གསུམ་པའི་དགའ་སྟོན་དཔལ་
-83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཞེས་པ་དང་སྦྲེལ་ཏེ་བཤད་ན། འདིའི་དགའ་སྟོན་དཔལ་ཞེས་པ་ནི་ཚིག་རྐང་དང་
པོ་གསུམ་ག་ལ་སྦྱོར་དགོས་པས། དེའི་ཚུལ་ནི་ནོར་བུ་བསམ་འཕེལ་དབང་གི་
རྒྱལ་པོ་ལ་སོགས་པའི་ནོར་བུ་རིན་པོ་ཆེའི་དོ་ཤལ་འཇིག་རྟེན་ཐམས་ཅད་ཚིམ་
པར་བྱེད་པ་ཞིག་མཆིས་ན། དེ་ལྟ་བུའི་དགའ་སྟོན་གྱི་དཔལ་ཆེན་པོ་དང༌། དབྱར་
དུས་རྒྱ་མཚོ་ཆེན་པོའི་རླབས་དང་། རྒྱ་མཚོ་ལས་འཐོན་པའི་ཆུ་འཛིན་ནམ་མཁའ་
ཁྱབ་པ་ལྟ་བུ་ལས་ཆར་བབས་པས་ས་གཞི་ཐམས་ཅད་བརླན་པར་བྱས་ཏེ་དབྱར་
གྱི་ལང་ཚོ་མངོན་པར་རྒྱས་པའི་དགའ་སྟོན་གྱི་དཔལ་དང་། ནམ་མཁའ་རབ་ཏུ་
དྭངས་པ་ལ་ཆ་ཤས་ཡོངས་སུ་རྫོགས་པའི་ཟླ་བའི་དཀྱིལ་འཁོར་ཤར་བས་ས་ཆེན་
པོའི་ཁྱོན་དང་བར་སྣང་ཐམས་ཅད་གོས་དཀར་བཟང་པོས་ཀླུབས་པ་བཞིན་དུ་
བརྒྱན་པའི་དགའ་སྟོན་གྱི་དཔལ་འདི་དག་ཕན་ཚུན་འགྲན་པ་བཞིན་དུ་དུས་
གཅིག་ཏུ་བྱུང་བར་གྱུར་ན་སྔོན་མེད་པའི་ཡ་མཚན་ཆེན་པོར་བྱེད་པ་བཞིན་དུ།
རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་སྒོ་ནས་རྒྱལ་བའི་གསུང་རབ་
མཐའ་དག་གི་དགོངས་དོན་རིགས་པའི་ལམ་ནས་བཀྲལ་བའི་ལེགས་བཤད་ཆེན་
པོ་རིགས་པའི་རྒྱ་མཚོ་ཞེས་བྱ་བ་རྟོག་གེའི་ཚིག་དོན་བརྒྱད་ཀྱི་སྒོ་ནས་ཤེས་བྱ་
མཐའ་དག་རིགས་པས་གཏན་ལ་འབེབས་པར་བྱེད་པ། དེ་ཡང་གཞན་གྱི་ཟེར་
ཟློས་དང་། ལུང་ཙམ་གྱི་རྗེས་སུ་འཇུག་པ་མིན་པར་གསུང་རབ་མཐའ་དག་ལ་
བློའི་སྣང་བ་རྒྱས་པའི་རང་སྟོབས་ཀྱིས་གསལ་བར་བྱེད་པ་འཇིག་རྟེན་འདི་ན་ཡ་
མཚན་དང་ཕུན་སུམ་ཚོགས་པ་ཇི་སྙེད་ཡོད་པ་མ་ལུས་དེང་ཉིད་དུ་ཉེ་བར་འོངས་
པ་འདྲ་བའི་བསྟན་བཅོས་ཆེན་པོ་འདི་བརྩམ་པར་བྱའོ། །ཞེས་དམ་བཅའ་མཛད་
པའོ། །ཚིག་རྐང་བཞི་པོ་དེའི་དོན་དེ་ལྟར་ཡིན་པ་ནི་མཁས་གྲུབ་རྗེ་ཉིད་ཀྱི་གསུང་
-84-



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ཚད་མ་དཔང་པོ་གྱུར་པ་ལས་ཤེས་ཏེ། ཊཱིཀ་ཆེན་འདི་ཉིད་རྩོམ་པ་མཐར་ཕྱིན་
པའི་སྐབས་ལས། རབ་དཀར་བསོད་ནམས་གངྒཱའི་ཆུ་བོས་ལན་ཅིག་མིན་པར་
སྔོན་དུ་དག་བྱེད་བསྒྲུབས་གྱུར་པ། །དེ་ཡི་རྣམ་དཔྱོད་རལ་པ་མཐུག་པོའི་རྩེ་མོ་
དག་ལ་དཔལ་སྟག་བཀའ་ནི་རང་ཉིད་ ཀྱིས། །རིགས་པའི་ཅོད་པན་དཀར་པོ་
བཅིངས་པའི་ཐོར་ཅོག་ཡོན་པོ་ས་གསུམ་གནོན་པའི་དཔལ་ཡོན་ཅན། །གང་གི་
བློ་གྲོས་བློ་ཡི་དཔུང་པ་ལེགས་བཤད་ནོར་འཛིན་ཁུར་ཆེན་དག་གི་ངལ་སོར་
འགྱུར། །དེ་ཕྱིར་འགྲོ་འདི་ཀུན་ཏུ་རྨོངས་པའི་མཚན་མོ་དང་བྲལ་སྟོན་དུས་མཁའ་
ལ་སྤྲིན་དཀར་ཕྲེང་། །བརྒྱ་བྱིན་གཞུ་ཡིས་ཁྱབ་པར་བྲིས་པའི་རི་མོ་རྣམ་བཀྲ་
ཕྱོགས་ ཀྱི་ བུ་ མོའི་ སྟོད་ གཡོགས་ བཞིན། །དབྱར་ དུས་ རྔ་ སྒྲའི་ ཡོལ་ བ་ དང་
མཚུངས་ལྟ་ངན་དྲི་མེད་ཡིད་ཀྱི་མཁའ་ལ་རིགས་པ་ཡི། ཁ་དོག་རྣམ་བཀྲ་རི་མོར་
བྱ་ཕྱིར་ལེགས་བཤད་འདི་ལ་བློ་གྲོས་ངལ་བ་ཅུང་ཞིག་བྱས། །ཞེས་དང་། འཁོར་
བ་མི་བཟད་འབྲོག་དགོས་ལས། །ཐར་འདོད་ཡིད་ཀྱི་ཤིང་རྟ་ནི། །དྲི་མེད་རིགས་
པའི་ ལམ་ ནས་ དྲངས། །དེ་ ལྟར་ ཐམས་ ཅད་ མཁྱེན་ པའང་ བསྒྲུབས། །དེ་ ཕྱིར་
བདག་ལ་གྲགས་པའི་གསུང་། །སླན་ཆད་བུ་ལོན་གྱུར་པ་ནི། །ལྷག་མ་འགའ་
ཡང་མ་མཆིས་ཀྱིས། །འོན་ཀྱང་ལེགས་བཤད་སྙིང་ལ་ཆགས། །ཕྱོགས་ཀུན་རྒོལ་
པའི་མགོ་བོ་ནི། །སྙིང་དང་ལྷན་ཅིག་འདར་བྱེད་ཅིང་། །ལོག་པའི་གཞུང་དང་
སྲིད་པ་དག །ལྷན་ཅིག་ཧྲུལ་པོར་བྱེད་པ་གང་། །འདི་ལྟར་རིགས་པའི་བགོ་སྐལ་
ནི། །གསུང་རབ་ནོར་འཛིན་མཐའ་དག་གི ཁོར་ཡུག་རྣམ་པར་གནོན་བྱེད་པ། །
བློ་གྲོས་གོམ་པ་གཅིག་གིས་ཕྱིན། །ཞེས་གང་གསུངས་པ་ལྟར་རོ། །ཤིང་རྟ་ཆེན་
པོ་རྣམས་ཀྱི་བསྟན་བཅོས་རྩོམ་པའི་དམ་བཅའ་ལ་དགོས་སོགས་ཆོས་བཞི་ཚང་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དགོས་པར་མཁས་མཆོག་དབྱིག་གཉེན་གྱིས་རྣམ་བཤད་རིགས་པར་གསུངས་ལ།
དེ་ ཕྱིར་དམ་བཅའ་སྟོན་པའི་ཚིག་ལ་དགོས་འབྲེལ་གྱི་ངག་ཅེས་བརྗོད་དོ། །
འདིར་དགོས་པ་ལ་སོགས་པའི་ཆོས་བཞི་པོ་ཞིབ་ཏུ་བཀྲལ་ན་ཡི་གེ་ཧ་ཅང་མང་
པོར་འགྱུར་བས་མ་སྤྲོས་ཤིང་། དགོས་པའི་གཙོ་བོ་ནི་གཞུང་དང་སྦྱར་ཏེ་འོག་ཏུ་
འཆད་དོ། །གཞན་ཡང་མཁས་པ་རྣམས་ཀྱིས་བསྟན་བཅོས་རྩོམ་ཚུལ་ལ་རང་རྐང་
དུ་རྩོམ་པ་དང་། གཞན་འགྲེལ་དུ་རྩོམ་པ་གཉིས་ལས། འདི་ནི་གཞན་འགྲེལ་དུ་
རྩོམ་ པ་ ཡིན་ ལ། བསྟན་ བཅོས་ རྩོམ་ པ་ ལ་ ཕུན་ སུམ་ ཚོགས་ པའི་ རྒྱུ་ གསུམ་
གསུངས་ཏེ། སྤྱིར་རིག་པའི་གནས་ལྔ་ལ་མཁས་ཤིང་། ལྷག་ པར་ གང་བརྩམ་
པར་བྱ་བའི་བསྟན་བཅོས་ཀྱི་དོན་ལ་སྒྲོ་འདོགས་ཆོད་པ་དང་། དེ་དག་གི་དོན་
ཉམས་སུ་ལེན་པའི་གནད་ཀྱི་གདམས་པ་ཡང་དག་རྫོགས་པའི་སངས་རྒྱས་ནས་
བཟུང་སྟེ་དམ་པ་བར་མ་ཆད་པ་ལས་བརྒྱུད་པའི་མན་ངག་དང་ལྡན་པ་དང༌། ཡི་
དམ་གྱི་ལྷའི་ཞལ་གཟིགས་ནས་གསུང་གི་གནང་བ་ཐོབ་པ་གསུམ་མོ། །གསུམ་
པོ་དེ་དག་རེ་རེ་ཚང་ནའང་བསྟན་བཅོས་རྩོམ་པར་ནུས་པ་ལ་མཁས་གྲུབ་སྨྲ་བའི་
ཉི་མ་འདི་ལ་ཕུན་སུམ་ཚོགས་པའི་རྒྱུ་གསུམ་ག་མངའོ། །དེ་དག་ཀྱང་རེ་རེ་ནས་
འདི་ལྟར་རོ་ཞེས་ངོ་སྤྲད་ན་བདག་ཉིད་ཆེན་པོ་འདི་ལ་དད་པ་ལྷག་པར་དུ་འཕེལ་
བའི་རྒྱུར་འགྱུར་ཞིང་། མཁས་པ་རྣམས་ལ་ངོ་མཚར་དང་སྙིང་སྟོབས་ཕུལ་ཕྱིན་སྐྱེ་
བའི་རྒྱུར་འགྱུར་བ་ཞིག་ཡོད་ནའང་འདིར་གཞུང་མང་བས་འཇིགས་ནས་མ་སྤྲོས་
སོ། །རྩོམ་པར་དམ་བཅའ་བ་དངོས་བསྟན་པ་བཤད་ཟིན་ཏོ། །
གཉིས་ པ་ དགོས་ པ་ གང་ གི་ ཕྱིར་དུ་རྩོམ་པ་ལ་གསུམ། མཆོད་བརྗོད་
མཛད་ པའི་ དགོས་ པ་ དང༌། རྩོམ་པར་དམ་བཅའ་མཛད་ པའི་ དགོས་ པ་ དང༌།
- 86 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ཊཱིཀ་ཆེན་ བརྩམས་ པའི་ དགོས་ པ་ དངོས་ བཤད་པའོ། །དང་ པོ་ མཆོད་ བརྗོད་
མཛད་པའི་དགོས་པ་ནི། རང་ཉིད་དམ་པའི་སྤྱོད་པ་དང་མཐུན་པར་བསྟན་པ་
དང༌། རྩོམ་པའི་བྱ་བ་མཐར་ཕྱིན་པའི་ཆེད་དང་། ཕྱི་རབས་ཀྱི་གདུལ་བྱ་རྣམས་
ལ་གདམས་ངག་ཏུ་མཛད་པ་དང༌། མཐར་ཐུག་གི་འབྲས་བུ་ཁྱད་པར་ཅན་འགྲུབ་
པ་སོགས་དགོས་པ་མང་དུ་ཡོད་དོ། །དེ་ཡང་མཆོད་བརྗོད་མཛད་པས་རང་ཉིད་
དམ་པའི་སྤྱོད་པ་དང་མཐུན་པར་བསྟན་པའང་ཡིན་ཏེ། བསྟན་བཅོས་རྩོམ་པའི་
ཐོག་མར་དཀོན་མཆོག་གསུམ་ལ་ཕྱག་འཚལ་བ་ནི་ཤཱཀྱ་བློའི་འགྲེལ་པ་ལས། ཡ་
རབས་དག་ནི་ཕལ་ཆེར་བསྟན་བཅོས་རྩོམ་པ་ལ་སོགས་པའི་ཐོག་མར་བདག་
ཉིད་འདོད་པའི་ལྷ་ལ་ཕྱག་བྱེད་དོ། །ཞེས་གསུངས་པ་ལྟར། སྐྱེ་བོ་དམ་པ་ཡ་
རབས་རྣམས་ནི་ཆོས་ལྡན་གྱི་བྱ་བ་གང་དང་གང་བྱེད་ཀྱང་དཀོན་མཆོག་གསུམ་
ལ་ཕྱག་འཚལ་ཞིང་གསོལ་བ་བཏབ་ནས་བྱེད་པས་རང་ཉིད་སྔོན་བྱོན་དམ་པ་
རྣམས་ཀྱི་སྤྱོད་པ་དང་མཐུན་པར་བསྟན་པ་ན། ཕྱི་རབས་ཀྱི་གདུལ་བྱ་རྣམས་
ཀྱིས་བསྟན་བཅོས་དེ་མཐོང་བ་ན་དམ་པས་བྱས་པའི་བསྟན་བཅོས་སུ་ཤེས་ནས་
དེ་ལ་དགའ་བ་དང་གུས་པས་འཇུག་པ་ཞིག་འོང་བས་སོ། །མཆོད་བརྗོད་བྱས་
པས་རྩོམ་པ་མཐར་ཕྱིན་པར་འགྱུར་བའང་ཡིན་ཏེ། བསྟན་བཅོས་རྩོམ་པའི་ཐོག་
མར་ཡུལ་ཁྱད་པར་ཅན་དཀོན་མཆོག་གསུམ་ལ་བསྟོད་ཅིང་ཕྱག་བྱས་པས་བསྟན་
བཅོས་དེ་རྩོམ་པའི་འགལ་རྐྱེན་བར་ཆད་ཐམས་ཅད་ཞི་ནས་རྩོམ་པ་མཐར་ཕྱིན་
པར་ འགྱུར་བས་སོ། །ཕྱི་རབས་ ཀྱི་གདུལ་བྱ་རྣམས་ལ་གདམས་ངག་ཏུ་བྱས་
པའང་ཡིན་ཏེ། དལ་བའི་རྟེན་ལ་སྙིང་པོ་ལེན་པར་འདོད་པ་རྣམས་ཀྱིས་ཚེ་འདིའི་
ཟས་གོས་རྙེད་པ་ཙམ་གྱིས་ཆོག་པར་མི་བྱ་བར་འཇིག་རྟེན་ཕྱི་མའི་དོན་བསྒྲུབ་
-87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཕྱིར་རྒྱལ་བའི་བསྟན་པ་ལ་འཇུག་དགོས་ལ། རྒྱལ་བའི་བསྟན་པ་ལ་འཇུག་པའི་
སྒོ་དམ་པ་ནི། དཀོན་མཆོག་གསུམ་ལ་སྙིང་ནས་སྐྱབས་སུ་འགྲོ་བ་འདི་ཉིད་ཡིན་
པས། ལེགས་ཚོགས་ཐམས་ཅད་ཀྱི་རྩ་བ་རྟེན་འབྲེལ་གྱི་སྒོ་དང་པོ་འདི་ནས་མ་
འཕྱུགས་པ་ཞིག་དགོས་སོ་ཞེས་འདོམས་པར་བྱེད་པ་ཡིན་ནོ། །མཐར་ཐུག་གི་
འབྲས་བུ་ཁྱད་པར་ཅན་འགྲུབ་པ་ནི་ས་ལམ་གྱི་ཡོན་ཏན་ཐམས་ཅད་རྒྱུད་ལ་སྐྱེ་བ་
དང་ གནས་ པ་ དང༌། འཕེལ་ བ་དང༌། མཐར་ ཕྱིན་པ་ཐམས་ཅད་དཀོན་མཆོག་
གསུམ་ལ་སྙིང་ནས་སྐྱབས་སུ་སོང་བ་ཞིག་དང༌། མཆོག་གསུམ་མ་ལུས་འདུས་
པའི་རྩ་བ་ལམ་མ་ནོར་བར་སྟོན་པའི་གཤེས་གཉེན་དམ་པ་ཞིག་གིས་རྗེས་སུ་
བཟུང་བ་ལ་རག་ལས་ཤིང་། དཀོན་མཆོག་གསུམ་ལ་ཕྱག་འཚལ་བ་དང་། བླ་མ་
ལ་སྔོན་དུ་ལྡང་བ་དང་། ཕན་ཚུན་དུ་བསུ་སྐྱེལ་དང༌། བཀའ་བཞིན་བསྒྲུབ་པ་
ལས་མཐར་སྤྱི་གཙུག་བལྟར་མི་མངོན་པ་དང་། ཕྱག་ཞབས་འཁོར་ལོས་མཚན་པ་
ལ་སོགས་པའི་མཐར་ཐུག་གཟུགས་སྐུའི་མཚན་བཟང་རྣམས་འགྲུབ་པར་འགྱུར་
བར་ཤེར་ཕྱིན་གྱི་མདོ་ལས་གསུངས་སོ། །མཆོད་བརྗོད་མཛད་པའི་དགོས་པ་
བཤད་ཟིན་ཏོ། །
གཉིས་པ་རྩོམ་པར་དམ་བཅའ་མཛད་པའི་དགོས་པ་ནི། ཤེས་རབ་སྡོང་
བུ་ ལས། དམ་པ་མང་ པོ་ ཁས་ འཆེ་མི་བྱེད་ལ། །གལ་ཏེ་དཀའ་བས་ ཁས་ནི་
བླངས་གྱུར་ན། །རྡོ་ལ་རི་མོ་བྲིས་པ་ལྟ་བུར་ནི། །ཤི་ཡང་གཞན་དུ་བྱེད་པར་མི་
འགྱུར་རོ། །ཞེས་གསུངས་པ་ལྟར་དམ་པ་རྣམས་སྲོག་ལ་བབ་ཀྱང་དམ་བཅས་
པའི་ཁུར་མི་འདོར་བས་མཁས་གྲུབ་སྨྲ་བའི་ཉི་མས་ཊིཀ་ཆེན་འདི་ཉིད་རྩོམ་པར་
དམ་བཅའ་མཛད་པ་ནི། བརྩམས་པ་མཐར་ཕྱིན་པར་བྱ་བའི་ཆེད་ཡིན་པས་ཕྱི་
- 88 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བཤོལ་གྱི་ལེ་ལོའི་དབང་དུ་མི་འགྲོ་བར་སྤྲོ་བ་དང་། བརྩོན་འགྲུས་ཁྱད་པར་ཅན་
བསྐྱེད་ ནས་ རྩོམ་ པ་ མཐར་ ཕྱིན་ པར་ འགྱུར་ བའོ། །དེ་ ཡང་ གནས་ སྐབས་ ཀྱི་
དགོས་པ་ཡིན་གྱི། མཐར་ཐུག་གི་དགོས་པ་ལ་གདུལ་བྱ་ལ་ལྟོས་པའི་དགོས་པ་
ནི་འོག་ཏུ་འཆད་ཅིང་། རྩོམ་པ་པོ་རང་ཉིད་ལ་དགོས་པའི་མཐར་ཐུག་གི་དགོས་
པ་ནི་ཚིག་གང་དང་གང་སྨྲ་ཞིང་། གང་དམ་བཅས་པ་དེ་མཐར་ཕྱིན་པར་བྱས་པ་
དེའི་རྣམ་སྨིན་དང་རྒྱུ་མཐུན་གྱི་འབྲས་བུས་ཚེ་རབས་ཐམས་ཅད་དུ་གཡོ་སྒྱུ་མེད་
པ་བདེན་པ་ལ་དགའ་བ་དང༌། བདེན་པར་སྨྲ་བ་དྲང་པོའི་ངང་ཚུལ་ཅན་དུ་འགྱུར་
ལ། དེ་གོམས་གོམས་པ་ལས་བདེན་པའི་ཚིག་གྲུབ་སྟེ་རང་དང་གཞན་གྱི་ནད་
གདོན་སོགས་ཉེར་འཚེ་ཞི་བ་དང་ཡིད་ལ་གང་བསམས་པའི་ལོངས་སྤྱོད་རྣམས་
བདེན་པའི་ཚིག་བརྗོད་པས་འགྲུབ་པ་ཞིག་འོང་ལ། དེ་ཡང་བྱང་ཆུབ་ཀྱི་སེམས་
རིན་པོ་ཆེས་ཟིན་ཏེ་གོང་འཕེལ་དུ་བཏང་བ་ལས། མཐར་ལྗགས་སྲབ་ཅིང་ཡངས་
པ་པདྨའི་འདབ་མ་ལྟ་བུ་བརྐྱངས་ན་སྐྲ་མཚམས་མན་ཆད་ཞལ་གྱི་དཀྱིལ་འཁོར་
ཐམས་ཅད་ཁེབས་པ་དང༌། ལྗགས་དེ་ལས་གསུང་དབྱངས་ཡན་ལག་དྲུག་ཅུ་དང་
ལྡན་པ་འབྱུང་བ་དང་། འགྲོ་བ་ལྷ་དང་བཅས་པའི་ནང་ན་སུས་ཀྱང་བཀའ་ལས་
འགོད་པར་མི་བྱེད་པ་སོགས་མཐར་ཐུག་གི་ཡོན་ཏན་བསམ་གྱི་མི་ཁྱབ་པ་འཐོབ་
པར་འགྱུར་རོ། །རྩོམ་པར་དམ་བཅའ་མཛད་པའི་དགོས་པ་བཤད་ཟིན་ཏོ། །
གསུམ་པ་ཊིཀ་ཆེན་འདི་བརྩམས་པའི་དགོས་པ་དངོས་བཤད་པ་ལ་
གསུམ། བླུན་རྨོངས་མང་པོའི་འཁྲུལ་པ་དང་ལོག་རྟོག་བསལ་བ་དང༌། མཁས་
རློམ་མང་པོའི་འཁྲུལ་པ་དང་ལོག་རྟོག་བསལ་བ་དང༌། དགོས་པའི་གཙོ་བོ་ངོས་
བཟུང་བའོ། །དང་པོ་བླུན་རྨོངས་མང་པོའི་འཁྲུལ་པ་དང་ལོག་རྟོག་བསལ་བའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཚུལ་དེ་སྟོན་པ་ལ། གང་ཞིག་ཡིད་ལ་མུན་པ་དང༌། །མིག་ལ་ཕྲག་དོག་རབ་རིབ་
དག ཁ་ལ་གདུག་པའི་ངག་བཞིན་དུ། །རང་གི་བྱ་བས་གནས་འཆའ་ཞིང་། །སྙིང་
བྲལ་འཁོར་གྱི་རྣ་བ་ལ། །ཉེས་བཤད་བཅོས་མའི་མེ་ཏོག་དག །ཉིན་རེ་བཞིན་དུ་
འགོད་བྱེད་པ། །དམ་བཅའ་ཙམ་གྱིས་མཁས་པ་ཞེས། །བྱ་རོག་འདབ་བཟང་སྡེ་
དཔོན་དུ། ཁེངས་ལྡན་གང་ཡིན་དེ་ཀུན་ལ། །མི་བཟད་རྒུད་པ་ལྟ་བུ་འདི། །དུས་
ཀྱི་ཆད་པ་བཞིན་དུ་བབ། །ཅེས་གསུངས། དོན་ནི་བདག་ཉིད་ཆེན་པོ་དཔལ་ལྡན་
ཆོས་ཀྱི་གྲགས་པས་མཛད་པའི་ཚད་མ་རྣམ་འགྲེལ་དང༌། དེའི་དགོངས་པ་ཕྱིན་ཅི་
མ་ལོག་པར་གསལ་བར་བྱ་བའི་ཕྱིར་རྩོམ་པར་འགྱུར་བའི་ཊིཀ་ཆེན་རིགས་པའི་
རྒྱ་མཚོ་འདི་ཉིད་ཀྱིས་རྒྱལ་བའི་བསྟན་པ་ལས་ཕྱི་རོལ་ཏུ་གྱུར་པའི་མུ་སྟེགས་ཀྱི་
སྨྲ་བ་ངན་པ་མཐའ་ཡས་པ་དང་། རྒྱལ་བའི་བསྟན་པ་ལ་ཞུགས་ཀྱང་དྲི་མ་མེད་
པའི་རིགས་པའི་མིག་དང་བྲལ་བས་ལུང་དོན་རིགས་པས་དཔྱོད་མི་ནུས་པར་
ཕྱོགས་སུ་ལྷུང་བའི་བསམ་པས་གཞན་གྱི་ཟེར་ཟློས་ལ་བདེན་ཞེན་གྱིས་རྗེས་སུ་
འཇུག་པར་བྱེད་པའི་བླུན་རྨོངས་ཉེས་བཤད་སྨྲ་བ་མང་པོ་ཞིག་གི་འཁྲུལ་པ་དང་
ལོག་རྟོག་རྣམས་སེལ་བར་བྱེད་ཅིང་། སྨྲ་བ་ངན་པ་དེ་རྣམས་ལ་དྲི་མ་མེད་པའི་
རིགས་པའི་ཚོགས་འདི་དག་ནི་མེ་ཏོག་གཞོན་ནུ་ལ་གནམ་ལྕགས་བབས་པའམ།
རི་དྭགས་ཕྲ་མོ་སེང་གེའི་སྡེར་མོས་བཟུང་བ་བཞིན་དུ་སྐད་ཅིག་ཉིད་ལ་ཉམས་
པར་བྱེད་དོ། །དེ་ཡང་བླུན་རྨོངས་གང་ཞིག་ཡིད་ལ་མ་རིག་པའི་མུན་པ་མཐུག་པོ་
དང༌། གཞན་གྱི་ཕུན་ཚོགས་མིག་གིས་མཐོང་བ་ན་དེ་ལ་མི་བཟོད་པའི་ཕྲག་དོག་
གིས་ཡིད་དཀྲུགས་ཏེ་ལིང་ཏོག་གི་རབ་རིབ་མཐུག་པོས་མིག་འགྲིབ་པ་བཞིན་དུ་
བློ་མིག་རབ་ཏུ་ཉམས་པ་དང་། ནང་དུ་ཉོན་མོངས་དྲག་པོས་ཡིད་དཀྲུགས་པས་
- 90-



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སྐྱེ་བོ་དམ་པ་རྣམས་ལ་སྨོད་པར་བྱེད་པའི་གདུག་པའི་ངག་ཁ་ནས་བརྒྱུད་མར་
སྒྲོག་པ་རྣམས་འགྲན་པ་བཞིན་དུ་འཕེལ་ཏེ། བསམ་པ་དང་སྦྱོར་བ་ངན་པ་དེ་དག་
རང་གི་ལས་སུ་བྱ་བའི་གཙོ་བོར་བྱེད་ཅིང་། རང་ཉིད་སྤྱོད་པ་ངན་པ་དེ་ལྟར་དུ་
གྱུར་ཀྱང་འཇིག་རྟེན་བསླུ་བའི་བསམ་པས་རང་གི་འཁོར་དུ་གཏོགས་པ་ལེགས་
ཉེས་འབྱེད་པའི་བློ་གྲོས་དང་བྲལ་བ། སྙིང་མེད་རྣམས་ཀྱི་རྣ་བར་ཉེས་བཤད་
ཉིན་རེ་བཞིན་དུ་སྒྲོག་པར་བྱེད་པ་དམ་བཅའ་འམ་ཚིག་ཙམ་གྱིས་རང་ཉིད་མཁས་
པར་རློམ་པ་གང་ཡིན་པ་དེ་ཀུན་ལ་རིགས་པའི་ཚོགས་འདི་དག་ནི་མི་བཟད་པའི་
རྒུད་པ་དང་དུས་ཀྱི་ཆད་པ་བཞིན་དུ་བབ་བོ། །ཞེས་བསྟན་ནོ། །འོ་ན་དེ་འདྲ་བའི་
བླུན་རྨོངས་ཀྱི་ཚོགས་ཇི་ལྟ་བུ་སྙམ་ན། དྲང་སྲོང་རྐང་མིག་དང་སེར་སྐྱ་སོགས་ཀྱི་
རྗེས་སུ་ཞུགས་པ་གྲངས་ཅན་པ་ཞེས་གྲགས་པ་དེ་ལས་གྱེས་པའི་མུ་སྟེགས་ཀྱི་
གྲུབ་མཐའ་སྨྲ་བ་མང་པོ་དང་། ཏིང་ངེ་འཛིན་ཕྲ་མོ་རེ་ལ་བརྟེན་ནས་རང་གི་སྐྱེ་བ་
སྔ་མ་མ་མཐོང་བ་མེད་དོ་ཞེས་སྨྲ་བ་དང་། སློབ་དཔོན་ངན་པས་བསླུས་པའི་སྐྱེ་བ་
སྔ་ཕྱི་མེད་པར་འདོད་པ་ཚུ་རོལ་མཛེས་པ་བ་ཞེས་གྲགས་པ་རྒྱང་འཕེན་པའི་གྲུབ་
མཐའ་སྨྲ་བ་མང་པོ་དང་། རིགས་པ་ལྟར་སྣང་ལ་བརྟེན་ནས་ཤིང་སེམས་ལྡན་དུ་
སྨྲ་བ་སོགས་ཕྱིན་ཅི་ལོག་ཏུ་སྨྲ་བའི་སྤྱོད་པ་དང༌། བྱེ་བྲག་པ་ལ་སོགས་པའི་ཕྱི་
རོལ་པའི་གྲུབ་མཐའ་སྨྲ་བ་མཐའ་ཡས་པ་དང་། རྒྱལ་བའི་བསྟན་པ་ལ་ཞུགས་
ཀྱང་ལུང་དོན་རིགས་པས་དཔྱོད་པའི་མཐུ་མེད་པར་ལུང་ཙམ་སྐྱབས་སུ་གྱུར་ནས་
ཚིག་ཙམ་ལ་འཚལ་ཏེ་འདི་ནི་བདེན་གྱི། གཞན་ནི་གཏི་མུག་གོ་ཞེས་སྒྲོག་པར་
བྱེད་པ་སྔོན་དུས་འཕགས་ཡུལ་དུ་རང་རང་གི་སྡེ་པའི་གཞུང་ལ་ཞེན་ཏེ་ཤེར་ཕྱིན་
གྱི་མདོ་སྡེ་རིན་པོ་ཆེ་ལ་སོགས་པའི་ཐེག་ཆེན་གྱི་བཀའ་རྣམས་སྤོང་བར་བྱེད་པ་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དང༌། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱིས་རྒྱལ་བའི་གསུང་རབ་
ཀྱི་དྲང་ངེས་ཕྱེ་སྟེ་ཟབ་པ་དང་རྒྱ་ཆེ་བའི་ལམ་སྲོལ་གཏན་ལ་ཕབ་པ་རྣམས་བློར་
མི་ཤོང་བར་སྤོང་བར་བྱེད་པ་དང་། འགའ་ཞིག་དེ་དག་ལ་མོས་བློ་བྱེད་ཀྱང་དྲི་མ་
མེད་པའི་རིགས་ལམ་མི་ཤེས་པར་གང་བྱུང་གི་ཚིག་ལ་ཡིད་རྟོན་ཅིང་། རང་རང་
གི་རྨོངས་པས་སྒྲོ་བཏགས་པའི་དོན་ཕྱིན་ཅི་ལོག་དང༌། ལམ་ལྟར་སྣང་རེ་ལ་ཡང་
དག་པར་བཟུང་བ་ཆེས་མང་བ་བྱུང་ཞིང་། ལྷག་པར་སྙིགས་མ་ལྔ་ཆེས་ཆེར་བདོ་
བའི་དུས་མཐའ་འདིར་ནི་ལྟ་བ་ངན་པས་གཟིངས་ཤིང་ལམ་གོལ་སར་རྒས་པ་
ཆེས་མང་ངོ༌། །སྨྲ་བ་ངན་པ་འདི་དག་རེ་རེ་ནས་ངོས་འཛིན་དང༌། དེ་དག་རྣམ་
འགྲེལ་གྱི་རིགས་པ་གང་དང་གང་གིས་འགོག་ཚུལ་ཤེས་པ་ཤིན་ཏུ་གལ་ཆེ་ཞིང་།
རེ་རེ་ནས་རྣམ་འགྲེལ་དང་། ཊཱིཀ་ཆེན་གྱི་གཞུང་དང་སྦྱར་ཏེ་བཤད་ན་ཆེས་ངོ་
མཚར་རྨད་དུ་གྱུར་པ་ཞིག་འབྱུང་ཡང་འདིར་ཡི་གེ་མང་བས་འཇིགས་ནས་མ་སྤྲོས་
སོ། །ཚིགས་བཅད་ འདི་ དག་ གཙོ་ ཆེར་ རང་ བཞིན་བརྗོད་ པ་ ཡིན་ཡང་། ཉེས་
བཤད་བཅོས་མའི་མེ་ཏོག་གི་གཟུགས་སུ་བཀོད་པའི་རྒྱན་སྦྱར་བ་འདིའི་དོན་ནི་
འཇིག་རྟེན་ཡ་རབས་ཀྱི་གཞོན་ནུ་དག་དང༌། ན་ཆུང་གཞོན་ནུ་མ་དག་དཔྱིད་ཀྱི་
ལང་ཚོ་གསར་དུ་མངོན་པར་རྒྱས་པའི་དུས་ལ་བབ་པའི་ཚེ་དྲི་ཞིམ་པོའི་མེ་ཏོག་
གསར་པ་གསར་པ་དག་ཉིན་རེ་བཞིན་བཏུས་ཏེ་མགོ་དང་རྣ་བའི་རྒྱན་དུ་འཛིན་
པར་བྱེད་པ་ལ། བྱིས་པ་བླུན་རྨོངས་འགའ་ཞིག་ཤོག་བུ་སོགས་ལས་བྱས་པའི་
བཅོས་མའི་མེ་ཏོག་རང་ ཡང་མགོ་དང་རྣ་བའི་རྒྱན་ དུ་ འཛིན་ པར་བྱེད་ཅིང་།
རིགས་མཐུན་བླུན་པོ་གཞན་དག་ལའང་བཅོས་མའི་མེ་ཏོག་དེ་དག་ལ་འདི་ནི་མེ་
ཏོག་བཟང་པོའོ་ཞེས་བསྔགས་པ་བརྗོད་དེ་མགོ་དང་རྣ་བའི་རྒྱན་དུ་འདོགས་པར་
- 92 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
བྱེད་པ་ནི་ཀུན་གྱིས་བཞད་གད་དང་ཁྲེལ་བའི་གནས་སུ་བྱེད་པ་བཞིན་དུ། གོང་
དུ་བཤད་པའི་བླུན་རྨོངས་དེ་དག་གིས་ཀྱང་རྙེད་བཀུར་འདོད་པས་དབྱེན་སྦྱོས་ཏེ་
རང་རང་གི་འཁོར་དུ་འདུས་པ་དག་ལ་ཉེས་བཤད་བཅོས་མའི་མེ་ཏོག་ལྟ་བུ་ཉིན་
རེ་བཞིན་དུ་སྒྲོགས་པར་བྱེད་དོ་ཞེས་དཔེ་དོན་མཚུངས་པ་གསལ་བྱེད་ཀྱི་རྒྱན་
གསལ་བར་བཀོད་པའོ། །བྱ་རོག་འདབ་བཟང་སྡེ་དཔོན་དུ། ཁེངས་ལྡན་གང་
ཡིན་དེ་ཀུན་ལ། །ཞེས་བླུན་རྨོངས་ཉེས་བཤད་སྨྲ་བ་དེ་དག་ནི་མུ་ཅོར་སྨྲ་བ་བྱ་
རོག་དང་མཚུངས་ལ། བྱ་རོག་གིས་འདབ་བཟང་སྟེ་བྱ་རྣམས་ཀྱི་སྡེ་དཔོན་དུ་རང་
ཉིད་འོས་ སོ་ཞེས་ཁེངས་པ་ བྱས་ པ་ བཞིན་དུ། བླུན་རྨོངས་དེ་དག་ གིས་ ཉེས་
བཤད་སྨྲ་བའང་དེ་དང་འདྲའོ་ཞེས་དཔེའི་སྟེང་ནས་དོན་གོ་བར་བྱེད་པ་བསྡུས་པ་
བརྗོད་པའི་རྒྱན་དུ་སྦྱར་རོ། །གསུང་དེ་དག་གི་དོན་དེ་ལྟར་ཡིན་པ་ནི་མཁས་གྲུབ་
རྗེ་ཉིད་ཀྱི་ཊིཀ་ཆེན་འདིའི་རྩོམ་པ་མཐར་ཕྱིན་པའི་སྐབས་སུ། གང་དག་ཤུགས་
དྲག་གཡོ་བའི་ཆུ་ལ་མཛུབ་རྩེའི་རྗེས་ཀྱིས་གཞུང་ལུགས་འདི་དོན་འབྱེད་དོ་ལོ། །
གཞན་ནི་རོལ་པའི་རླུང་གིས་བསྐྱོད་པའི་དྭངས་པའི་ཆུ་ནང་གཟུགས་བརྙན་དག་
ལ་ཟླ་བར་སེམས། །ཕལ་ཆེར་གཅོང་རོང་བྲག་ཅའི་སྒྲ་བཞིན་གཞན་ཟེར་བཟློས་
པའི་མུ་ཅོར་དག་ནི་ཅི་ཡང་བྱེད། །དེ་དག་སྙིང་ལ་བྱམས་པ་རབ་བཞག་བདག་ནི་
དྲི་མེད་རིགས་པའི་ལམ་འདིར་གོམ་པ་བཀོད། །ཅེས་དང༌། གང་བློ་དངུལ་ཆུའི་
ཐིགས་པ་ནི། ཁུ་ཚུར་དྲག་པོས་བཟུང་བ་ལྟར། །རྣམ་པར་དཔྱད་ པ་ ཙམ་ཉིད་
ཀྱིས། །ཞིག་ཅིང་ཞིག་ཅིང་འགྱུར་བ་གང་། །དེ་ལྟའི་གཞུང་ལུགས་མུན་སྤྲུལ་གྱི། །
ཕྲེང་བ་རིང་པོར་བརྒྱུས་པ་ཡང་། །བསོད་ནམས་མིན་པའི་དམོད་པ་ནི། །འཇིག་
རྟེན་སྙིང་ལ་ལྷུང་བ་བཞིན། །རིགས་པ་ཡི་ནི་མིག་ལོང་བས། །འཆེལ་བ་ལུང་གི་
-93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབྱུག་པ་དག །དྲང་པོ་མིན་པའི་བློ་གྲོས་ཀྱི། །གོམ་པ་གཡང་དུ་ལྷུང་བྱེད་པ། །དེ་
དག་ཚིག་གི་ལྦུ་བ་ནི། །ལྟ་ངན་བ་ཚྭའི་རོས་ཁྱབ་གང་། །སྙིང་ལ་ཡང་དག་བཟུང་
གྱུར་པ། །དྲང་སྲོང་གདུག་པ་དེ་དག་གི །དམོད་པའི་ཚིག་མདའ་ལྷུང་བ་ལ། །
དམ་ པ་ སྤོབས་ པ་ དགེ་ བ་ ཅན། །རིགས་ པའི་ བདུད་ རྩི་ འཐུངས་ གྱུར་ པས། །
ལེགས་ པ་ བྱས་ པ་ རྣམས་ ཀྱི་གཞུང་། །དྲང་པོ་འདོར་བར་ བྱེད་ པ་མིན། །ཞེས་
གསུངས་པ་ལྟར་རོ། །དེ་ལྟར་ཊིཀ་ཆེན་འདི་ཉིད་བླུན་རྨོངས་རྣམས་ཀྱི་འཁྲུལ་པ་
དང་ལོག་རྟོག་སེལ་བའི་ཕྱིར་དུ་བརྩམས་པ་ཡིན་ཞེས་བསྟན་པ་ནི། རྣམ་བཤད་
ཐར་ལམ་གསལ་བྱེད་ལས། དྲི་མེད་རིགས་པའི་རྣམ་དཔྱོད་དང་བྲལ་ཞིང་། །ལུང་
ཙམ་གཅིག་པུར་འཚལ་བའི་བློ་ཅན་དང་། །གང་དག་རྐང་རྐྱང་ཙམ་ལ་གནས་
ནས་ཀྱང་། །ཤེས་བྱའི་དེ་ཉིད་རྟོགས་འདོད་གཟུང་ཕྱིར་བཤད། །ཅེས་གསུངས་
པ་དང་དགོངས་པ་གཅིག་གོ །ཊིཀ་ཆེན་འདི་ཉིད་བླུན་རྨོངས་མང་པོའི་འཁྲུལ་པ་
དང་ལོག་རྟོག་བསལ་བའི་ཕྱིར་དུ་བརྩམས་པ་ཡིན་ཚུལ་བཤད་ཟིན་ཏོ། །
གཉིས་པ་མཁས་རློམ་མང་པོའི་འཁྲུལ་པ་དང་ལོག་རྟོག་བསལ་བའི་ཕྱིར་
དུ་བརྩམས་པའི་ཚུལ་ནི། རྣ་བའི་སྒོ་ལ་ཐོས་པའི་ལམ་བྱང་ཞིང་། །ཚིག་མང་ཁུར་
གྱིས་ ངལ་ བའི་ དཀའ་ ཐུབ་ བསྟེན། །ཤེས་ བྱའི་ ཁྱོན་ ལ་ ཀུན་རྟོག་ ཆེར་ འདྲིས་
པས། །མཁས་མང་ཁྲོད་ན་མངོན་རློམ་གྱིས་མཐོ་ཞིང་། །གང་གི་ལག་རྩེ་བསྐྱོད་
པའི་འདུ་བྱེད་ཀྱིས། །ཡི་གེའི་རི་མོ་འགོད་པ་ལ་བརྩོན་པ། །དེ་དག་གིས་ཀྱང་
རང་གི་མཐུ་གྲུབ་པས། །ཀུན་རྟོག་ཆུ་འཛིན་འགལ་འདུའི་ཆུ་རིས་ཅན། །འཇིག་
རྟེན་ཉི་མའི་གསུང་འོད་སྒྲིབ་པ་གང་། །རྒྱ་ཆེར་སྤེལ་བས་བློ་གྲོས་མྱོས་བྱེད་པ། །
དེ་ཀུན་སྙིང་ལས་ཆུང་ངུར་ངལ་སོས་ཤིག །ཅེས་གསུངས། དེའི་དོན་ནི་བདག་
- 94 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ཉིད་ཆེན་པོ་ཆོས་ཀྱི་གྲགས་པས་མཛད་པའི་ཚད་མ་རྣམ་འགྲེལ་འདིའི་དགོངས་
དོན་རིགས་པའི་དཀའ་གནས་རྣམས་ནི་ཤིན་ཏུ་ཕྲ་ཞིང་རྟོགས་པར་དཀའ་བས།
སློབ་དཔོན་རང་ཉིད་ཀྱི་དགོངས་པ་ཇི་བཞིན་གཞུང་འདིའི་དགོངས་དོན་མཐའ་
དག་པར་རྟོགས་པ་ནི་སྔོན་དུས་འཕགས་ཡུལ་དུ་ཡང་ཤིན་ཏུ་དཀོན་པ་བྱུང་སྟེ།
རྣམ་འགྲེལ་འདི་ཉིད་བརྩམས་ཕྱིན་ཆད་འཕགས་ཡུལ་ གྱི་མཁས་གྲུབ་ཕལ་མོ་
ཆེས་འདི་ནས་བཤད་པའི་ རིགས་ པའི་ མིག་བཙལ་ཏེ་གསུང་ རབ་ ཀྱི་དོན་ལ་
དཔྱོད་པ་ཤ་སྟག་བྱུང་ཞིང་། རྣམ་འགྲེལ་འདིའི་ཊིཀྐ་རྩོམ་པ་པོའང་མང་དུ་བྱུང་སྟེ་
སློབ་དཔོན་ལྷ་དབང་བློ་དང་ཤཱཀྱ་བློ་དང་རྒྱན་མཁན་པོ་ལ་སོགས་པ་རིགས་པའི་
གནས་ལྔ་ལ་མཁས་པའི་པཎ་ཆེན་མང་པོས་འདིའི་ཊིཀྐ་མཛད་དེ། རྣམ་འགྲེལ་
འདི་ལ་འབད་རྩོལ་ཆེན་པོས་ཐོས་བསམ་བྱས་ཏེ་ལན་རེ་ལན་གཉིས་ཐོས་པ་ཙམ་
མིན་པར་ཡང་དང་ཡང་དུ་ཉན་ཏེ་རྣ་བའི་སྒོ་ལ་ཐོས་པའི་ལམ་བྱང་ཞིང་འདིའི་
གཞུང་འཛིན་པ་དང་། གཞུང་འདིའི་དོན་འགྲེལ་པའི་བསྟན་བཅོས་མང་པོ་བལྟས་
ཤིང་ཚིག་མང་པོ་བཟུང་སྟེ། དེའི་ཁུར་གྱིས་ངལ་བའི་དཀའ་ཐུབ་ཡུན་དུ་བསྟེན།
འདིའི་དགོངས་དོན་ཤེས་བྱ་རང་དང་སྤྱིའི་མཚན་ཉིད་ཀྱི་གནས་རྣམས་དང་། རྟོག་
གེའི་ཚིག་དོན་བརྒྱད་ཀྱི་ཁྱོན་ཏེ་དཀའ་གནས་མཐའ་དག་ལ་ཡང་དང་ཡང་དུ་
དཔྱད་དེ་ཀུན་རྟོག་ཆེར་འདྲིས་པར་བྱས་པས་མཁས་པ་མང་པོའི་ཁྲོད་ན་ཚད་མའི་
གཞུང་ལ་ང་ཉིད་མཁས་སོ་སྙམ་དུ་མངོན་རློམ་གྱིས་མཐོ་ཞིང་། རང་རང་གི་བློའི་
བསམ་ཚོད་གང་ཡིན་པ་ལག་པའི་སོར་རྩེ་བསྐྱོད་པའི་འདུ་བྱེད་ཀྱིས་ཡི་གེར་བྲིས་
ཏེ་རང་རང་གི་འཁོར་གྱི་ཚོགས་ལ་སྟོན་པར་བྱེད་པ་ཆེས་མང་དུ་བྱུང་ངོ༌། །དེ་ལྟ་
ནའང་རྣམ་འགྲེལ་གྱི་འགྲེལ་བྱེད་མང་པོ་དེ་དག་གི་ཁྲོད་ནས་དཔལ་ལྡན་ཆོས་ཀྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གྲགས་ པའི་ དགོངས་ པ་ འཁྲུལ་མེད་དུ་རྟོགས་པ་ཤིན་ཏུ་དཀོན་པར་བྱུང་ སྟེ།
རྟགས་མི་མཐུན་ཕྱོགས་ལ་མ་མཐོང་ཙམ་གྱིས་རྟགས་ཡང་དག་ཏུ་འཇོག་པར་བྱེད་
པ་སོགས་རྟགས་ཀྱི་ཚུལ་ལ་འཁྲུལ་པ་ཆེས་མང་པོ་དང་། མངོན་སུམ་དང་རྗེས་
དཔག་གི་རྣམ་གཞག་ལ་འཁྲུལ་པ་ཆེས་མང་པོ་དང་། བདེན་པ་གཉིས་ཀྱི་རྣམ་
གཞག་འགལ་མེད་དུ་འཇོག་མི་ཤེས་པར་རྟོག་པའི་སྣང་ཡུལ་སྤྱི་མཚན་དུ་བཞག་
ཚེ་ཞེན་ཡུལ་གྱི་ རང་མཚན་འཇོག་མི་ཤེས་ཤིང་། རྟོག་པའི་ཞེན་ཡུལ་དུ་ རང་
མཚན་ བཞག་ ཕྱིན་རྟོག་ པའི་ སྣང་ ཡུལ་ ཡང་ རང་ མཚན་ དུ་ འཁྲུལ་ ནས་ རྟོག་
བཏགས་སུ་འཇོག་མི་ཤེས་པ་སོགས་བདེན་པ་གཉིས་ཀྱི་རྣམ་གཞག་ལ་འཁྲུལ་པ་
ཆེས་མང་པོས་བསྒྲིབས་ཏེ། དབྱར་དུས་སྤྲིན་མཐུག་པོས་ཉི་མའི་འོད་བསྒྲིབས་པ་
ཇི་བཞིན་དུ་འཁྲུལ་པའི་ཀུན་རྟོག་མང་པོས་རྒྱལ་བའི་གསུང་རབ་ཀྱི་སྙིང་པོའི་
དོན་མཐོང་བ་ལ་བསྒྲིབས་ཤིང་། རང་དང་གཞན་གྱི་བློ་གྲོས་མྱོས་པར་བྱེད་པ་དེ་
དག་གི་འཁྲུལ་པ་དང་ལོག་རྟོག་ཐམས་ཅད་ཊིཀ་ཆེན་རིགས་པའི་རྒྱ་མཚོ་འདིས་
སེལ་བར་བྱེད་པས་ན་རྣམ་འགྲེལ་གྱི་དོན་མ་རྟོགས་པའི་མཁས་རློམ་དེ་དག་
ཐམས་ཅད་ཕྱིན་ཆད་སྨྲ་བ་ངན་པ་བོར་ལ་ངལ་སོས་ཤིག་ཅེས་གདམས་སོ། །
གསུང་འདི་དག་གི་དོན་ཕལ་མོ་ཆེ་སྙན་ངག་གི་བརྡས་མ་བཅིངས་པས་གོ་སླ་ཞིང་།
ཆུ་འཛིན་ཞེས་པ་སྤྲིན་གྱི་མིང་དང༌། སྨྲ་བ་ངན་པས་བློ་གྲོས་དམན་པ་རྣམས་
བསྟན་པའི་སྙིང་པོ་མཐར་ཐུག་པ་མཐོང་བ་ལ་སྒྲིབ་པར་བྱེད་པ་སྤྲིན་ནག་མཐུག་
པོས་ཉི་འོད་སྒྲིབ་པའི་གཟུགས་སུ་བཀོད་དེ་སྨད་པའི་ཚིག་རྒྱན་སྦྱར་བའོ། །རྣམ་
འགྲེལ་ཀྱི་དགོངས་དོན་འཕགས་ཡུལ་གྱི་འགྲེལ་བྱེད་ཕལ་མོ་ཆེས་རྟོགས་པར་
དཀའ་བར་བྱུང་བ་ནི་རྣམ་འགྲེལ་རང་ཉིད་ཀྱི་མཇུག་ཏུ། བློ་ཡི་ནུས་པ་ཆུང་བ་
- 96 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
མེད་པ་དེ་དག་གིས་ཀྱང་ཟབ་མོའི་དེ་ཉིད་རྟོགས་མེད་ཅན། །བརྩོན་འགྲུས་ཤིན་
ཏུ་ལྷག་པར་གྱུར་པ་དེ་དག་གིས་ཀྱང་མཆོག་གི་དེ་ཉིད་མཐོང་མེད་ལྡན། །འགྲོ་བ་
རྣམས་ལ་མཚུངས་པར་ལེགས་བཤད་སླར་འཛིན་བྱེད་པ་མི་རྙེད་པ་ཅན་ཁོ་བོའི་
གཞུང་། །རྒྱ་མཚོ་ལ་ནི་ཆུ་བོ་བཞིན་དུ་རང་གི་ལུས་ལ་ཐིམ་ཞིང་ནུབ་པ་ཉིད་དུ་
འགྱུར། །ཞེས་གསུངས་པ་ལྟར་རོ། །བོད་ཡུལ་གངས་ཅན་གྱི་ལྗོངས་འདི་ནི་སྔོན་
དུས་རྣམ་འགྲེལ་ལ་སྦྱངས་ཤིང་མཁས་པར་གྲགས་པ་ཕལ་མོ་ཆེས་རྣམ་འགྲེལ་གྱི་
དགོངས་དོན་རིགས་པའི་དཀའ་གནས་ཕྲ་མོ་མཐའ་དག་ཐུགས་སུ་ཆུད་པ་ཤིན་ཏུ་
དཀའ་བ་བྱུང་སྟེ། བདེན་གཉིས་འགལ་མེད་དུ་འཇོག་མི་ཤེས་པར་བུམ་འཛིན་
རྟོག་པ་ལ་བུམ་པར་སྣང་བ་སྒྲ་དོན་དང༌། རྟོག་བཏགས་དང་། སྤྱི་མཚན་དུ་བཞག་
པ་ན་བུམ་འཛིན་རྟོག་པའི་ཞེན་ཡུལ་དུ་བུམ་པ་རང་མཚན་པ་འཇོག་མི་ཤེས་ཤིང་།
ཞེན་ཡུལ་དུ་བུམ་པ་རང་མཚན་པ་བཞག་ཚེ་བུམ་འཛིན་རྟོག་པ་ལ་བུམ་པར་སྣང་
བ་སྒྲ་དོན་དུ་འཇོག་མི་ཤེས་པ་སོགས་གཟུགས་ནས་རྣམ་མཁྱེན་གྱི་བར་གྱི་ཆོས་
ཐམས་ཅད་ ལ་ གཞི་ཆོས་ཅན་གཅིག་གི་སྟེང་དུ་བདེན་གཉིས་འགལ་མེད་དུ་
འཇོག་མི་ཤེས་པར་དོན་དམ་བདེན་པའི་ཕྱོགས་བཟུང་ནས་ཀུན་རྫོབ་འགོག་པ་
དང༌། ཀུན་རྫོབ་བདེན་པའི་ཕྱོགས་བཟུང་ནས་དོན་དམ་ལྡན་པ་འགོག་པར་བྱེད་
པ་དང་། ཆོས་རྣམས་ཀྱི་གནས་ལུགས་སྟོང་པ་ཉིད་སྤྲོས་པའི་མཐའ་ཐམས་ཅད་
དང་གྲལ་བ་འཇོག་མ་ཤེས་པར་རྟགས་དོན་བཙལ་ན་རྙེད་པར་འཇོག་པ་དང་།
འགའ་ཞིག་ནི་བཏགས་དོན་བཙལ་ན་མི་རྙེད་པས་བློའི་ཡུལ་ལས་འདས་ལ།
དེས་ན་ཤེས་བྱ་མིན་ནོ་ཞེས་སྨྲ་བ་སོགས་རྣམ་འགྲེལ་གྱི་དགོངས་དོན་ཇི་བཞིན་མ་
རྟོགས་པར་འཁྲུལ་པའི་སྨྲ་བ་མང་པོས་འཇིག་རྟེན་རྨོངས་པར་བྱེད་པ་མང་དུ་བྱུང་
-97-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ལ། དུས་ཕྱིས་ནི་ཇོ་ནང་པ་རྗེས་འབྲངས་དང་བཅས་པ་སོགས་སེམས་ཀྱི་ཆོས་
ཉིད་དོན་དམ་བདེན་པ་རྟག་བརྟན་ལྷུན་གྲུབ་སྒྲུབ་པ་རང་དབང་བའི་དངོས་པོར་
འདོད་པ་དང་། ངོ་བོ་ཉིད་སྐུ་ཆོས་དབྱིངས་ཡེ་ཤེས་སུ་འདོད་ཅིང་། དེ་ཡང་རྟག་
བརྟན་ལྷུན་གྲུབ་སྒྲུབ་པ་རང་དབང་བར་འདོད་པ་དང་། སེམས་ཅན་གྱི་རྒྱུད་ལ་
བདེ་གཤེགས་སྙིང་པོ་ཞེས་བྱ་བ་མཚན་བཟང་དཔེ་བྱད་ཀྱིས་སྤྲས་པའི་སངས་
རྒྱས་ཀྱི་སྐུ་མི་གསལ་བར་ཡོད་པར་སྨྲ་བ་སོགས་རྒྱལ་བའི་བསྟན་པའི་སྙིང་པོ་
སྒྲིབ་པར་བྱེད་པའི་སྨྲ་བ་ངན་པ་མཐའ་ཡས་པ་ཞིག་བྱུང་བ་དེ་དག་ཐམས་ཅད་
ཊཱིཀ་ཆེན་རིགས་པའི་རྒྱ་མཚོ་འདིས་རིགས་པ་མཐའ་ཡས་པའི་སྒོ་ནས་བཀག་སྟེ།
བདག་ཉིད་ཆེན་པོ་ཆོས་ཀྱི་གྲགས་པའི་དགོངས་དོན་ཇི་བཞིན་དུ་གསལ་བར་
མཛད་དོ། །སྤྱིར་ན་མཁས་གྲུབ་ཐམས་ཅད་མཁྱེན་པ་འདི་ནི་བསྟན་པ་འདི་ལ་
འཕགས་མཆོག་ རབ་འབྱོར་ནས་བཟུང་སྐྱེས་རབས་ཐམས་ཅད་དུ་རྒྱལ་བའི་
བསྟན་པ་གསལ་བར་བྱེད་པའི་མཁས་གྲུབ་ཆེན་པོ་ཤ་སྟག་ཏུ་རིམ་པར་བྱོན་ཏེ་
རྒྱལ་བའི་བསྟན་པ་ལ་ལོག་པར་འཁུ་བ་རྣམས་རིམ་པར་བསལ་ཞིང་། ལྷག་པར་
སྐུ་ཚེ་འདིར་ནི་འཁྲུངས་ཙམ་ཉིད་ནས་རྗེ་བཙུན་འཇམ་དཔལ་དབྱངས་ཀྱིས་རྗེས་
སུ་བཟུང་བའི་མཐུས་གཞོན་ནུའི་དུས་ཉིད་ནས་སྡེ་སྣོད་གསུམ་དང་རྒྱུད་སྡེ་བཞིའི་
དོན་འབྱེད་པ་ལ་རྣམ་དཔྱོད་ཀྱི་འཇུག་པ་ཐོགས་པ་མེད་པར་གྱུར་ཅིང་། རང་དང་
གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་པས་གངས་རིའི་ཁྲོད་ཀྱི་
མཁས་པ་མཐའ་དག་གི་མགོ་བོར་བཀའི་ཕྲེང་བ་ངལ་གསོ་བགྱིད་པའི་མཁས་པ་
ཆེན་པོར་གྱུར་ཅེས་གྲགས་སོ། །དེ་ཡང་དགུང་ལོ་བཅུ་དྲུག་ལོན་པའི་དུས་བྱང་
ངམ་རིང་ཆོས་སྡེར་གངས་ཅན་གྱི་མཁས་པའི་དབང་པོ་ཕལ་མོ་ཆེ་ཚོགས་པར་
- 98 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ཆོས་རྗེ་དོན་བཟང་བ་ལ་སོགས་པའི་མཁས་པ་བརྒྱ་ ཕྲག་མང་པོ་དང་རྩོད་པ་
མཛད་པའི་ཚེ་ཐལ་འགྱུར་ལན་རེ་གཉིས་ཙམ་གྱིས་རེ་རེ་ནས་རྨེག་མེད་པར་ཕམ་
པར་བྱས། མཐར་གངས་ཅན་གྱི་པཎྜི་ཏ་ཆེན་པོར་གྲགས་པ་ཆོས་རྗེ་ཕྱོགས་རྒྱལ་
བ་དང་རྩོད་པ་ལ་ཞུགས་ཏེ། རྒོལ་བ་དང་ཕྱིར་རྒོལ་བ་དང་དབང་པོ་པཎྜི་ཏ་མང་
པོ་དང་སྦྱིན་བདག་སྡེ་དཔོན་ཆེན་པོ་རྣམས་དང་། རིགས་པ་སྨྲ་བའི་དགེ་འདུན་གྱི་
སྡེ་ཆེན་པོ་དང་བཅས་པའི་དབུས་སུ་ཚད་མ་རིག་གཏེར་གྱི་སྟེང་ནས་རྩོད་པ་
མཛད་པའི་ཚེ། བདག་ཉིད་ཆེན་པོ་འདིས་རིགས་པའི་རྣམ་འགྱུར་མཐའ་ཡས་
པས་ཆོས་རྗེ་ཕྱོགས་རྒྱལ་བ་འཁོར་དང་བཅས་པའི་སྨྲ་བ་ངན་པ་མཐའ་དག་སུན་
ཕྱུང་སྟེ་སྤོབས་པ་ལེན་མེད་དུ་བྱས་པའི་ཚེ། ཆོས་རྗེ་ཕྱོགས་རྒྱལ་བ་འཁོར་བཅས་
ལ་དེ་མདོ་སྡེ་བའི་སྒྲུབ་མཐའི་ནང་འགལ་ཡིན་གསུངས་པ་མ་གཏོགས་གསུང་རྒྱུ་
གང་ཡང་མ་རྙེད་པས་རྣམ་པ་ཀུན་ཏུ་ཕམ་པར་བྱས་ཏེ། མཁས་གྲུབ་ཐམས་ཅད་
མཁྱེན་པའི་རིགས་པའི་ང་རོ་ལ་གཞན་སུས་ཀྱང་སྤོབས་པ་མ་བྱུང་ངོ༌། །དེ་དུས་
དགག་པ་ཇི་ལྟར་མཛད་པའི་རིགས་པའི་རྣམ་འགྱུར་རྣམས་ཤེས་པར་འདོད་ན་སྡེ་
བདུན་ཡིད་ཀྱི་མུན་སེལ་ལས་རྒྱས་པར་འབྱུང་བས་དེ་ལས་ཤེས་པར་བྱའོ། །དེའི་
རྗེས་སུ་ཀུན་མཁྱེན་གཡག་ཕྲུག་པར་གྲགས་པའི་མཁས་པ་ཆེན་པོ་དེ་དང་རྩོད་པ་
མཛད་ནས་དྲི་མ་མེད་པའི་རིགས་པའི་ང་རོ་རེ་རེས་ཀྱང་སྤོབས་པ་ལན་མེད་པར་
བྱས་སོ། །དེ་ནས་སླར་ཡང་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་རྒྱལ་བའི་བསྟན་
པ་ཡོངས་སུ་རྫོགས་པ་དྲི་མ་མེད་པའི་རིགས་པའི་ལམ་ནས་དྲངས་ཏེ་རྒྱ་ཆེར་སྤེལ་
བར་མཛད་པར་བློ་ཡུལ་དུ་མ་ཤོང་བ་འགའ་ཞིག་གིས་རྗེ་ཡབ་སྲས་ཀྱི་གཞུང་
རྣམས་ལ་དགག་པ་མང་དུ་བྱས་ཤིང༌། ལྷག་པར་ཆོས་རྗེ་རོང་སྟོན་པས་རྗེ་ཐམས་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཅད་མཁྱེན་པའི་གསུང་རབ་རིན་པོ་ཆེ་རྣམས་དང་རྒྱལ་ཚབ་དར་མ་རིན་ཆེན་གྱི་
གསུང་རྣམས་ལ་དགག་པ་མང་དུ་བྱས་ཤིང་། མཁས་གྲུབ་ཐམས་ཅད་མཁྱེན་པ་
ལའང་ཁྱོད་ཀྱི་བླ་མ་རྣམས་ཀྱི་གྲུབ་མཐའ་ཐུན་མོང་མིན་པ་རྣམས་ངེད་ཀྱིས་
བཀག་ཟིན་པས་ང་རང་རེ་གཉིས་ཀྱང་རྩོད་དོ་ཞེས་འཕྲིན་ཡིག་བསྐུར་བ་ན། དེ་
ལྟར་བགྱིའོ་ཞེས་ཞལ་གྱིས་བཞེས། དོན་དེའི་ ཕྱིར་དུ་ཆོས་རྒྱལ་བདག་པོ་རབ་
བརྟན་ པས་ གཉིས་ ཀ་ དཔལ་ འཁོར་ ཆོས་ སྡེར་ སྤྱན་དྲངས། གཙང་ ཕྱོགས་ ཀྱི་
མཁས་པའི་དབང་པོ་རྣམས་ཀྱང་བསྡུས། གཙུག་ལག་ཁང་དུ་དཔང་པོ་མཁས་
པའི་དབང་པོ་རྣམས་དང༌། སྦྱིན་བདག་སྡེ་དཔོན་ཆེན་པོ་རྣམས་དང༌། རིགས་པ་
སྨྲ་བའི་དགེ་འདུན་གྱི་སྡེ་ཆེན་པོ་ཚོགས་པའི་དབུས་སུ་རྒོལ་བ་དང་ཕྱིར་རྒོལ་
གཉིས་ཀྱི་གདན་བཤམས་ནས་རྩོད་པར་རན་པ་ན། ཆོས་རྗེ་རོང་སྟོན་པ་རྟབ་རྟབ་
པོར་གྱུར་ཏེ་རྩོད་པའི་སར་འོང་མ་ནུས་པ་ན། མཁས་གྲུབ་ཐམས་ཅད་མཁྱེན་
པས། བློ་ བཟང་ གསུང་གི་ལེགས་བཤད་མེ་ཏོག་ཕྲེང༌། །གྲགས་ པའི་མདངས་
ལྡན་རིགས་པའི་དྲི་བསུང་ཅན། །དཔལ་ལྡན་མཁས་པ་ཀུན་གྱི་མགོ་བོ་ལ། །ངལ་
བསོ་བགྱིས་པས་ཐུབ་བསྟན་རྒྱལ་གྱུར་ཅིག །ཐེག་མཆོག་རིགས་ཀྱི་ནུས་པ་མི་
དམན་ཚོགས་གཉིས་རིན་ཆེན་ཁམས་ལས་གྲུབ། །རྣམ་དཔྱོད་མགྱོགས་འགྲོའི་རྟ་
ལྗང་གིས་དྲངས་ཤེས་བྱའི་མཁའ་ལ་ཐོགས་མེད་ཅིང་། །གསུང་རབ་རྒྱ་མཚོའི་
གོས་ཅན་མ་ལུས་རིགས་པའི་ཟེར་གྱིས་སྣང་བྱེད་པ། །སྔོན་མེད་ནམ་མཁའི་ནོར་
བུ་དེ་དང་མེ་ཁྱེར་ལྷན་ཅིག་ཇི་ལྟར་བགྲོད། །འོན་ཀྱང་རོང་སྐྱེས་ཤཱཀྱ་ཡི། །བསྟན་
ལ་སྡང་བའི་ཡིད་ལྡན་ཞིང་། །གཤེན་རབ་གཞུང་ལུགས་རྒྱལ་མཚན་འཛིན། །
བྱིས་པ་མཁས་པར་རློམ་པར་གང་། །རིང་ན་གནས་ཚེ་ཁོ་བོ་དང༌། །ལྷན་ཅིག་
- 100 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
བརྒལ་ལན་བྱའོ་ཞེས། །གྱ་གྱུའི་ཡིད་ལྡན་དྲང་སྲོང་གི །དམོད་པའི་ཚིག་བཞིན་
ཡང་ཡང་བསྒྲགས། །དེ་ནས་ནམ་ཞིག་འདིར་ཕྱིན་ཚེ། །ཞུམ་པ་བཞིན་དང་སྐྲག་
པ་བཞིན། །གནོང་བ་བཞིན་དང་འགྱོད་པ་བཞིན། །སྐྱབས་མེད་བཞིན་དུ་སྐྱབས་
འཚོལ་བྱེད། །དཔལ་ལྡན་ཟླ་བའི་འོད་དཀར་ལ། །གླགས་འཚོལ་འདོད་པའི་མུན་
ཅན་དེ། ཁོ་བོའི་རིགས་ཚུལ་རྡོ་རྗེ་ཡིས། །གཞོམ་པར་བྱ་ཞེས་མངོན་དུ་སྨྲས། །བླ་
མའི་ལེགས་བཤད་ཉིན་བྱེད་ཟེར། །སྒྲིབ་བྱེད་ཕྲག་དོག་རྐང་འཐུང་རྒྱས། །ཉེས་
བཤད་ནགས་ཚལ་འཁྲིགས་པ་ཁྱོད། །ད་ལྟ་ཐལ་བར་བྱ་ཞེས་སྨྲས། །དེ་ཚེ་སྐྲག་
པའི་ཡིད་ལྡན་དེས། །དེ་དག་བདག་གིས་མ་བཀག་ཅེས། །གཏོལ་མེད་གྱུར་པའི་
ཚིག་ སྨྲ་ཞིང་། །རྫུན་ གྱི་ ཁུང་བུར་ ཡང་ ཡང་ བྲོས། ཁྲེལ་ཡོད་ངོ་ཚའི་གོས་ དང་
བྲལ། །སྡོམ་པའི་སྐ་རགས་ལྷོང་བ་ཅན། །བླུན་རྨོངས་སློབ་མའི་ཚིག་ངན་གྱི། །
ཡོལ་བས་བསྒྲིབས་པའི་ཕག་ཏུ་འཆེལ། །ཕྱོགས་འདིར་མཁས་པའི་བཀའ་མཆིད་
དག །བྱ་བར་འོས་པ་མིན་ཞེས་པའི། །སྦྱིན་བདག་ཚིག་ལ་སྐྱབས་བཅས་ནས། །
བདག་ལ་བཀའ་དྲིན་ཆེ་ཞེས་སྨྲས། །ལུང་རིགས་རླབས་ཕྲེང་རོལ་པ་ཅན། །སྡེ་
ཆེན་རྒྱ་མཚོ་སོ་སོ་ནས། །མཁས་པ་གདེངས་ཅན་དུ་མ་དག །གནས་འདིར་དཔང་
པོར་ལྷགས་པ་ཡང་། །ང་ཡིས་གང་ལ་མགོན་བཅས་པ། །དེ་ཉིད་ཚིག་གིས་རང་
རང་གི །ཆུ་གཏེར་གནས་སུ་བསྐྲད་བྱས་ནས། །རྒོལ་བའི་དཀྱིལ་འཁོར་རྫོགས་
མ་གྱུར། །འདི་ལྟར་མངོན་གསུམ་མ་ནུས་པའི། །ཞུམ་ཚིག་སྨྲས་པ་དྲན་བྱོས་ལ། །
ཕྱི་ནས་མཁས་པའི་ལེགས་བཤད་ལ། །ལྐོག་ཏུ་ངན་སྨྲས་མ་བྱེད་ཅེས། །བདག་
གི་གདམས་ཤིང་ཚར་བཅད་ནས། །བདེན་མིན་སྨྲ་བ་ལྷུར་ལེན་ཅིང་། །ངོ་ཚས་
གཏོལ་ མེད་ གྱུར་ དེ་ དག །ལུག་ བོང་ བཞིན་ དུ་ མཁས་ རྣམས་ སྒྲོགས། །བདེ་
པོ
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གཤེགས་བསྟན་པ་གངས་རིའི་སུལ་ན་གནས། །གཞུང་ལུགས་འབུམ་ཕྲག་རལ་
པའི་ ཁུར་གྱིས་བརྗིད། །རིགས་པའི་མཆེ་སྡེར་མི་ཟད་སྟོབས་ལྡན་པ། །མཁས་
མཆོག་གདོང་ལྔའི་དབང་པོ་ཁོ་བོ་ཙམ། །དྲི་མེད་རིགས་པའི་གད་རྒྱངས་གཅིག་
གིས་ཀྱང་། །དྲེགས་ལྡན་ ཕལ་རྒོལ་གླང་པོ་སྟོང་གི་སྙིང་། །ལྐོག་མར་ཕྱིན་པའི་
འཇིགས་སྟེར་དགེ་ལེགས་དཔལ། །བཟང་པོ་ལས་གཞན་སྨྲ་བའི་སེང་གེ་གང་། །
ཞེས་ཁྱུ་མཆོག་རླབས་པོ་ཆེའི་གསུང་དབྱངས་སུ་སྒྲགས་ཏེ་རྗེ་ཐམས་ཅད་མཁྱེན་
པའི་བསྟན་པ་ལ་ལོག་པར་འཁུ་བ་ཐམས་ཅད་ཟིལ་གྱིས་མནན་ཏོ། །རྗེ་ཐམས་
ཅད་མཁྱེན་པའི་བསྟན་པ་ལ་ལོག་པར་འཁུ་བ་ཇི་ལྟར་བྱུང་བ་དང་། དེ་དག་སྔོན་
བྱོན་དམ་པ་རྣམས་ཀྱིས་རིགས་པ་དྲི་མ་མེད་པས་ཇི་ལྟར་བཀག་ཚུལ་རྣམས་ཞིབ་
ཏུ་ཤེས་པར་འདོད་ན་མཁས་གྲུབ་ཐམས་ཅད་མཁྱེན་པས་མཛད་པའི་ཐུབ་བསྟན་
བྱི་ དོར་ དང༌། ལྟ་ བའི་ དོགས་ སེལ་ ཆེན་མོ་དང་། དོར་ ལན་ གནམ་ ལྕགས་ ཀྱི་
འཁོར་ལོ་དང་། རྗེ་བཙུན་ཆོས་ཀྱི་རྒྱལ་མཚན་གྱིས་མཛད་པའི་ཀར་ལན་ཀླུ་སྒྲུབ་
དགོངས་རྒྱན་དང༌། གོ་ཤཱཀ་གི་ལན་གཉིས་དང་། རྗེ་བཙུན་བློ་བཟང་ ཆོས་ ཀྱི་
རྒྱལ་མཚན་གྱིས་མཛད་པའི་རྩོད་ལན་སེང་གེའི་ང་རོ་སོགས་ལས་ཤེས་པར་
བྱའོ། །མཁས་གྲུབ་ཐམས་ཅད་མཁྱེན་པས་ཊིཀ་ཆེན་རིགས་པའི་རྒྱ་མཚོ་འདི་ཉིད་
མཁས་རློམ་རྣམས་ཀྱི་འཁྲུལ་པ་དང་ལོག་རྟོག་བསལ་བའི་ཕྱིར་དུ་བརྩམས་ཚུལ་
བསྟན་པ་འདི་ནི། རྣམ་བཤད་ཐར་ལམ་གསལ་བྱེད་ལས། དོན་དམ་བདེན་པས་
ཀུན་རྫོབ་འགོག་བྱེད་ཅིང་། །ཀུན་རྫོབ་སྨྲས་ཚེ་དོན་དམ་མཉམ་འགྱུར་བ། །རྟག་
ཆད་མཐར་ལྟའི་གཞན་དབང་གྱུར་པ་ཡི། །བློ་དམན་རིགས་པའི་སྣང་བ་རྒྱས་
ཕྱིར་དང་། །ཞེས་གསུངས་པ་དང་དགོངས་པ་མཐུན་ལ། བདག་ཉིད་ཆེན་པོ་ཉིད་
- 102 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ཀྱིས་སྐབས་གཞན་དུའང་། དྲི་མེད་རིགས་པས་ཡང་དག་ལམ་བསྟན་ནས། །ཆོས་
དང་ཆོས་མིན་འབྱེད་པའི་ནུས་མེད་ན། །མཁས་པས་ཅི་བྱ་གཞུང་ལུགས་སྦྱངས་
པས་ཅི། །དེ་ཡི་བསྟན་ པ་ འཛིན་ པའང་ཅི་ཞིག་ཡིན། །ལོག་པའི་ལམ་ཞུགས་
རིགས་ པས་ མི་ འགོག་ཅིང་། །རྒྱལ་བའི་ལམ་བཟང་ རིགས་ པས་ མི་ སྒྲུབ་ན། །
ཤེས་ཀྱང་ཕན་ཆུང་ནོར་ཀྱང་གནོད་ཆུང་བའི། །ཕྲན་ཚེགས་བཤགས་སྦྱོང་དལ་
འབྱོར་སྟོང་ཟད་ཡིན། །རྣམ་དག་རིགས་པའི་ཁོང་སྙིང་དང་བྲལ་ཞིང་། །ཚིག་གི་
ཡལ་འདབ་མང་དུ་རྒྱས་པ་ཡིས། །བླུན་པོའི་བྱ་ཚོགས་འདུ་བའི་གཞིར་གྱུར་པ། །
མཁས་མང་ཕལ་ཆེར་ཆུ་ཤིང་སྡོང་པོ་འདྲ། །རྒྱ་ཆེན་ཤེས་བྱའི་མཁའ་ལ་ཐོགས་
མེད་པའི། །རྣམ་དཔྱོད་མགྱོགས་འགྲོའི་རྟ་བདུན་གྱིས་དྲངས་ནས། །རིགས་ཚུལ་
ཚ་ཟེར་བྱེ་བ་འགྱེད་པ་ཡི། །ལེགས་བཤད་ཉི་མའི་དཀྱིལ་འཁོར་དེང་འདིར་
ཤར། །དེས་ནི་བློ་གསལ་བློ་ཡི་སྣང་བ་དང་། །ཐུབ་བསྟན་པདྨོའི་དགའ་ཚལ་
མཉམ་དུ་རྒྱས། །ལོག་སྨྲ་འབྱུང་པོའི་བྱ་རྣམས་མིག་ལོང་ཞིང་། །ཆོས་མིན་མུན་
སྟག་མ་ལུས་བསལ་ཕྱིར་རོ། །ཞེས་གསུངས་སོ། །
གསུམ་པ་དགོས་པའི་གཙོ་བོ་ངོས་གཟུང་བ་ནི། གདུལ་བྱ་རྣམས་ཀྱིས་
གནས་སྐབས་མངོན་མཐོ་དང་། མཐར་ཐུག་ངེས་ལེགས་ཐར་པ་དང་ཐམས་ཅད་
མཁྱེན་པ་ཐོབ་པའི་ཐབས་ལམ་གྱི་ལུས་ཡོངས་སུ་རྫོགས་པ་དྲི་མ་མེད་པའི་རིགས་
པའི་ལམ་ནས་ངེས་པ་ཕུ་ཐག་ཆོད་པ་ཞིག་རྙེད་པར་བྱེད་པ་དང༌། ངེས་པ་རྙེད་
ནས་ཚིག་ཙམ་ལ་ཞེན་པ་མིན་པར་སྐྱེས་བུ་གསུམ་གྱི་སྒོ་ནས་རིམ་གྱིས་ཉམས་སུ་
བླངས་པ་ལས་མཐར་སྐུ་གསུམ་གྱི་བདག་ཉིད་ཅན་གྱི་སངས་རྒྱས་ཀྱི་གོ་འཕང་
ཐོབ་པའི་ཐབས་སུ་ཊིཀ་ཆེན་འདི་ཉིད་རྩོམ་པར་འཛད་པ་ཡིན་ནོ། །ཚུལ་དེ་ནི་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྣམ་བཤད་ཐར་ལམ་གསལ་བྱེད་ལས། གསུང་རབ་མཚོ་ཆེན་སྡེ་བདུན་སྲུབ་ཤིང་
གིས། །ལེགས་པར་བསྲུབས་ལས་བྱུང་བའི་བདུད་རྩི་དེས། །མ་རྟོགས་ལོག་རྟོག་
ཐེ་ཚོམ་ནད་བཅོམ་ནས། །བློ་ལྡན་འཆི་མེད་རྒྱལ་བའི་ གནས་ ཐོབ་ བྱ། །ཞེས་
གསུངས་པ་དང་དགོངས་པ་མཐུན་ནོ། །ཊིཀ་ཆེན་རིགས་པའི་རྒྱ་མཚོ་འདི་ཉིད་
རྩོམ་པར་དམ་བཅའ་བའི་ཚུལ་དངོས་དང་། དགོས་པ་གང་གི་ཕྱིར་དུ་རྩོམ་པ་
གཉིས་པོ་བཤད་ཟིན་ཏོ། །
གསུམ་པ་བསྟན་བཅོས་འདི་ལ་བློ་ལྡན་རྣམས་ཀྱིས་དགའ་ཞིང་སྤྲོ་བས་
འཇུག་རིགས་པ་དེ་སྟོན་པ་ལ། རྒྱ་ཆེན་ཐོས་པའི་ཁུར་གྱིས་རབ་ངལ་རིགས་པའི་
འཁུན་སྒྲས་ཕྱོགས་རྣམས་རྒོད་བྱེད་རྣམ་དཔྱོད་ཆུ་འཛིན་ལྟོ་བ་ལས་འོངས་ལེགས་
བཤད་ཆུ་རྒྱུན་པདྨོས་སྦྲང་རྩི་སྐྱུག་པ་བཞིན། །དགེ་ལེགས་དབང་ཆེན་གསེར་གྱི་
གཞི་ལས་རིན་ཆེན་འབྱུང་གནས་ཆུ་གཏེར་འཁྲུལ་འཁོར་ཆེས་ཆེར་གཡོས་པའི་
དགའ་སྟོན་དཔལ་ འདི་ ཨེ་མ་མཚར་ཞེས་སྔོན་མེད་ ཆུ་ རྒྱུན་ དོ་ཤལ་ལ། །བློ་
གསལ་རྨ་བྱ་དགའ་བའི་གར་གྱིས་མདོངས་རྣམས་རབ་བརྐྱངས་མཇུག་སྒྲོ་རྒྱས་
པའི་རྩེ་དགའ་སྟོན་ཅིང་མགྲིན་པའི་གླུ་དབྱངས་རྒྱུད་མང་སྒྲ་ཡིས་ཕུག་དག་གང་
བར་བྱེད་པ་ན། །ཆོས་ ཀུན་ རང་གི་ངང་ཚུལ་ སྒྲོགས་པའི་ང་རོ་རབ་འཕྲུལ་ངོ་
མཚར་གཏམ་འདི་ རབ་འཕར་གྲངས་མེད་དུང་དང་ལྡན་པའི་རྒྱ་མཚོའི་འདུས་
རླབས་སྒྲོགས་པར་བྱེད་པར་མ་ཡིན་ནམ། །དེ་ལྟ་མོད་ཀྱི་ཐུན་མཚམས་སྨུག་རྩིས་
འཁུར་ཚོས་དམར་བའི་སྔོ་བསངས་མཛེས་སྡུག་ལང་ཚོས་དཔལ། །རབ་དཀར་ཆུ་
འཛིན་གཞོན་ནུའི་ཕུང་པོ་མུ་ཏིག་ཆུ་རྒྱུན་ཟིམ་བུ་གཡོ་བའི་རོལ་པ་དང་། །ཆུ་སྐྱར་
ཕྲུག་གུ་དགའ་བས་རྩེ་བའི་ལང་ལིང་དང་འགྲོགས་དབྱར་དུས་རྔ་སྒྲ་སྒྲོགས་པ་
- 104 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
གང་། །དེ་འདྲས་གཉིས་སྐྱེས་ཡིད་ལ་ཇི་བཞིན་དགའ་བའི་དཔལ་བསྐྱེད་གཏམ་
འདི་གྲགས་པའི་གདུང་འཚོབ་ཡིན། །ཞེས་གསུངས། དེ་དག་གི་དོན་ནི། རྒྱ་ཆེན་
ཐོས་པའི་ཁུར་གྱིས་རབ་ངལ་རིགས་པའི་འཁོན་སྒྲས་ཕྱོགས་རྣམས་རྒོད་བྱེད་རྣམ་
དཔྱོད་ཆུ་འཛིན་ལྟོ་བ་ལས་འོངས་ལེགས་བཤད་ཆུ་རྒྱུན་པདྨོས་སྣང་རྩི་སྐྱུག་པ་
བཞིན། །ཞེས་ པའི་ཚིག་རྐང་འདིས་ནི་མཁས་གྲུབ་དགེ་ལེགས་དཔལ་བཟང་
པོས་ཚད་མ་རྣམ་འགྲེལ་གྱི་ཊིཀ་ཆེན་རྩོམ་པ་འདི་རང་བཟོ་དང་བབ་བཅོལ་དུ་
མཛད་པ་མིན་གྱི། ལུང་རིགས་དྲི་མ་མེད་པའི་ལམ་ནས་དྲང་ཏེ་དཔྱད་པ་གསུམ་
གྱིས་དག་པར་བྱས་ནས་མཛད་པ་ཡིན་པས་ཡིད་ཆེས་ཁུངས་བཙུན་ཡིན་ནོ་ཞེས་
སྟོན་ནོ། །དེ་ཡང་མཁས་གྲུབ་དགེ་ལེགས་དཔལ་བཟང་པོས་རྒྱལ་བའི་གསུང་
རབ་དགོངས་འགྲེལ་དང་བཅས་པ་ལ་མང་དུ་ཐོས་པ་མཐར་ཕྱིན་པར་མཛད་པ་
ཡིན་ནོ་ཞེས་འདོམས་ཕྱིར། རྒྱ་ཆེན་ཐོས་པའི་ཁུར་གྱིས་རབ་ངལ་ཞེས་གསུངས།
མཁས་གྲུབ་རྗེས་རྒྱལ་བའི་གསུང་རབ་དགོངས་འགྲེལ་དང་བཅས་པ་ལ་མང་དུ་
ཐོས་པ་ཇི་ལྟར་མཛད་པའི་ཚུལ་ནི་རྒྱལ་བའི་གསུང་རབ་ཐམས་ཅད་བསྡུ་ན་སྡེ་
སྣོད་གསུམ་དུ་འདུ་ལ། འདུལ་བའི་སྡེ་སྣོད་ལ་ལུང་སྡེ་བཞི་དང་། དེའི་དགོངས་
པ་འགྲེལ་པ་ལ་ཚད་མར་གྱུར་པ་སློབ་དཔོན་ཆེན་པོ་ཡོན་ཏན་འོད་ཀྱིས་མཛད་
པའི་འདུལ་བའི་མདོ་དང༌། དེའི་རྒྱ་ཆེར་འགྲེལ་སོགས་འདུལ་བའི་གཞུང་ལུགས་
རྣམས་ལ་མཐར་ཕྱིན་པར་སྦྱངས་ཤིང་། ཆོས་གྱི་རྒྱལ་པོ་ཙོང་ཁ་པ་ཆེན་པོའི་མན་
ངག་ལ་བརྟེན་ནས་དགག་སྒྲུབ་གནང་གསུམ་གྱི་བཅས་མཚམས་ཕྲ་ཞིང་ཕྲ་བ་
མཐའ་དག་ལ་མཁས་ཤིང་། མཁས་པ་ལྟར་དུ་ཕྱག་ལེན་ལ་ཐེབས་པར་མཛད་
པས་འདུལ་བའི་སྡེ་སྣོད་དགོངས་འགྲེལ་དང་བཅས་པ་གཞན་ལ་འདོམས་པ་ལ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མི་འཇིགས་པའི་གདེངས་ཐོབ་པར་མཛད། མདོ་སྡེའི་སྡེ་སྣོད་ལ་ཐེག་པ་ཐུན་མོང་
བའི་ལམ་སྟོན་པ་དང༌། ཐེག་པ་ཆེན་པོ་ཐུན་མོང་མིན་པའི་ལམ་འབྲས་བུ་དང་
བཅས་པ་རྒྱ་ཆེར་སྟོན་པ་ཤེར་ཕྱིན་གྱི་མདོ་སྡེ་རིན་པོ་ཆེ་ལ་སོགས་པའི་མདོ་སྡེ་
མཐའ་དག་དང་། མདོའི་དགོངས་པ་འགྲེལ་པ་ལ་ཚད་མར་གྱུར་པ་དཔལ་མགོན་
འཕགས་པ་ཀླུ་སྒྲུབ་ཡབ་སྲས་དང་། འཕགས་པ་ཐོགས་མེད་སྐུ་མཆེད་སོགས་
འཕགས་ཡུལ་དུ་ ཡོངས་སུ་གྲགས་ པའི་ མཁས་ པའི་ གཞུང་ ལུགས་རྣམས་ ལ་
ལེགས་པར་སྦྱངས་ཤིང་། ཤེར་ཕྱིན་གྱི་མདོ་སྡེ་རིན་པོ་ཆེའི་སྦས་པའི་དོན་གསུང་
རབ་ཐམས་ཅད་གང་ཟག་གཅིག་འཚང་རྒྱ་བའི་ཆ་རྐྱེན་དུ་འགྱུར་བའི་ཚུལ་ལ་ངེས་
པ་རྙེད་ནས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལས་དང་པོ་བའི་
དུས་ནས་ཉམས་སུ་བླང་ཆོག་པའི་ཚུལ་ཆེས་རྨད་དུ་བྱུང་བ་ཆོས་ཀྱི་རྒྱལ་པོ་ཙོང་ཁ་
པ་ཆེན་པོའི་ཐུགས་ཀྱི་བཅུད་ཕྱུང་བའི་མན་ངག་བྱང་ཆུབ་ལམ་གྱི་རིམ་པ་ཆོས་ཀྱི་
རྒྱལ་པོ་ཙོང་ཁ་པ་ཆེན་པོ་ལས་མྱོང་ཁྲིད་དུ་གསན་ནས་རྟོགས་པ་བརྙེས་ཏེ། དེའི་
གནད་རྣམས་གཞན་ལ་འདོམས་པ་ལ་མི་འཇིགས་པའི་གདེང་དང་ལྡན་པར་
མཛད། མངོན་པའི་སྡེ་སྣོད་ལ་མངོན་པ་སྡེ་བདུན་དུ་གྲགས་པ་དང་། ཆོས་མངོན་
པའི་དགོངས་པ་འགྲེལ་ པ་ལ་ཚད་མར་གྱུར་པ་འཕགས་པ་ཐོགས་མེད་ཀྱིས་
མཛད་ པའི་ མངོན་ པ་ ཀུན་ ལས་ བཏུས་ དང༌། སློབ་དཔོན་དབྱིག་ གཉེན་ གྱིས་
མཛད་པའི་མངོན་པ་མཛོད་གཉིས་ཀྱི་བཤད་སྲོལ་རྣམས་ལ་ཞིབ་ཏུ་སྦྱངས་ཏེ་
གཞན་ལ་འདོམས་པ་ལ་མི་འཇིགས་པའི་གདེང་དང་ལྡན་པར་མཛད། ཁྱད་པར་
རྒྱལ་བའི་གསུང་རབ་སྤྱིའི་དགོངས་འགྲེལ་ཚད་མ་ཀུན་ལས་བཏུས་དང་། དེའི་
དོན་རྒྱ་ཆེར་འཆད་པ་ཚད་མ་རྣམ་འགྲེལ་སོགས་ཚད་མ་སྡེ་བདུན་དང༌། དེ་དག་
- 106 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
གི་འགྲེལ་པ་རྒྱ་གར་མཁས་པའི་གཞུང་རྣམས་དང་། བོད་ཀྱི་བཤད་སྲོལ་རྣམས་
ལ་ཞིབ་ཏུ་སྦྱངས་ཤིང་། ལྷག་པར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལས་ཐར་པ་
དང་ཐམས་ཅད་མཁྱེན་པའི་ལམ་འབྲས་བུ་དང་བཅས་པ་ལ་རིགས་པའི་ལམ་
ནས་དྲངས་ཏེ་ངེས་པ་ཕུལ་ཕྱིན་སྟེར་བར་བྱེད་པ་ཚད་མ་རྣམ་འགྲེལ་གྱི་མན་ངག་
ཡང་དང་ཡང་དུ་གསན་པས་ཚད་མའི་གཞུང་ལུག་འཆད་པ་ལ་གངས་རིའི་ཁྲོད་ན་
ཟླ་དང་བྲལ་བ་གྱུར་ཏོ། །མདོར་ན་མཁས་གྲུབ་རྗེ་འདི་ནི་སྐུ་ན་ཕྲ་མོའི་དུས་ཉིད་
ནས་རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་བྱོན་ཞིང་།
ཕས་རྒོལ་སུས་ཀྱང་བརྫི་བར་མི་ནུས་པར་འཇིགས་པ་མེད་པ་ཁྱུ་མཆོག་རླབས་པོ་
ཆེའི་གནས་སུ་དམ་བཅའ་བར་མཛད་པའི་ཚུལ་སྔར་བརྗོད་ཟིན་པར་ལྟར་རོ། །དེ་
ལྟར་གསུང་རབ་དགོངས་འགྲེལ་དང་བཅས་པ་ལ་མང་དུ་ཐོས་པ་བྱས་ཀྱང་དོན་
གྱི་གནད་རྣམས་རིགས་པའི་ལམ་ནས་དྲངས་ཏེ་ངེས་པ་གཏིང་ཚུགས་པ་ཞིག་མེད་
ན་ལུང་ ཙམ་སྐྱབས་སུ་འཛིན་པ་ནི་རིགས་པའི་མིག་དང་བྲལ་བའི་བླུན་པོའི་
འཇུག་པ་ཡིན་པས་གསུང་རབ་ཀྱི་དགོངས་དོན་དྲི་མ་མེད་པའི་རིགས་པའི་ལམ་
ནས་དྲངས་ཏེ་འབྱེད་ཐུབ་པ་ཞིག་དགོས་པས། མཁས་གྲུབ་དགེ་ལེགས་དཔལ་
བཟང་པོས། ཁོ་བོ་ནི་མང་དུ་ཐོས་པ་ཡིན་པར་མ་ཟད་གསུང་རབ་དགོངས་འགྲེལ་
དང་བཅས་པའི་དོན་ཐམས་ཅད་རིགས་པའི་ལམ་ནས་སྟོན་པ་ལ་མངའ་བརྙེས་སོ་
ཞེས་ གདོམས་ ཕྱིར། རིགས་ པའི་ འཁུན་ སྒྲས་ ཕྱོགས་ རྣམས་ རྒོད་ བྱེད་ ཅེས་
གསུངས། དེ་ཡང་ཊིཀ་ཆེན་རིགས་པའི་རྒྱ་མཚོ་འདིར་བསྟན་བཅོས་སྤྱིའི་ལུས་
རྣམ་གཞག་རིགས་པའི་ལམ་ནས་དྲངས་ཏེ་ལས་དང་པོ་པའི་ས་ནས་སངས་རྒྱས་
ཀྱི་སའི་བར་གྱི་ལམ་འབྲས་བུ་དང་བཅས་པ་དང༌། དེ་དག་གི་གོལ་ས་རྣམས་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དང་། ཁོང་ན་གནས་པའི་དོགས་པ་ཕྲ་མོ་རྣམས་ཀྱང་མཐའ་བཅད་དེ་མཐའ་དག་
པར་འདོམས་པ་དང༌། ཡན་ལག་གི་དོན་ལ་གཞུང་དོན་རེ་རེའང་རིག་པའི་རྣམ་
གྲངས་མཐའ་ཡས་པས་སྒྲུབ་པ་དང༌། རིགས་པ་རེ་རེས་ཀྱང་གཞུང་གི་དཀའ་
གནས་མང་པོ་ཞིག་ལ་ངེས་པ་སྟེར་བར་བྱེད་པ་དང་། དོན་གྱི་ཆ་ལ་འདུས་བྱས་མི་
རྟག་པར་སྒྲུབ་པ་ལ་རྒྱུ་རྐྱེན་གྱིས་བྱས་པ་རྟགས་སུ་བཀོད་ནས་སྒྲུབ་པ་དང་།
རྟགས་དེ་ཉིད་སྒྲུབ་པ་ལ་རྒྱུ་འབྲས་བསླུ་བ་མེད་པའི་ཚུལ་ངེས་བྱེད་མེད་ན་མི་
འབྱུང་གི་འབྲེལ་པ་རིགས་པ་མཐའ་ཡས་པས་སྒྲུབ་པ་དང་། དེ་ལ་ལོག་རྟོག་སེལ་
བྱེད་རྟག་པ་ལ་བྱས་པ་མི་རུང་བའི་ཚུལ་གནོད་པ་ཅན་གྱི་རྟགས་ཀྱི་ཚུལ་རིགས་
པའི་རྣམས་གྲངས་མཐའ་ཡས་པས་སྟོན་པ་དང་། འཇིག་པ་ཕྱིས་འབྱུང་གི་རྒྱུ་ལ་
མི་ལྟོས་པའི་རྟགས་ཀྱིས་འདུས་བྱས་ཐམས་ཅད་རང་གྲུབ་ཙམ་ནས་འཇིག་པའི་
ངང་ཅན་དུ་སྐྱེ་བར་སྒྲུབ་པ་ལྟོས་མེད་ཀྱི་རྟགས་སུ་གྲགས་པ་རིགས་པའི་རྣམ་
གྲངས་མཐའ་ཡས་པའི་སྒོ་ནས་སྟོན་པ་དང་། དེ་བཞིན་དུ་ཆོས་རྣམས་ཀྱི་གནས་
ལུགས་བདག་མེད་པའི་ཚུལ་སྒྲུབ་པ་ལ་གཅིག་དུ་བྲལ་གྱི་རྟགས་ལ་བརྟེན་པའི་
རིགས་པ་དང་། རྟེན་འབྲེལ་གྱི་རྟགས་ལ་བརྟེན་པའི་རིགས་པ་དང་། ཆ་དང་ཆ་
ཅན་ལ་དཔྱོད་པའི་རིགས་པ་དང་། ལྷན་ཅིག་དམིགས་ངེས་ཀྱི་རིགས་པ་སོགས་
རིགས་པའི་རྣམ་གྲངས་མཐའ་ཡས་པའི་སྒོ་ནས་བདག་མེད་ལ་ངེས་པ་སྟེར་བར་
བྱེད་པ་སོགས་ལམ་གྱི་གནད་རེ་རེ་ནས་རིགས་པའི་རྣམ་གྲངས་མཐའ་ཡས་པའི་
སྒོ་ནས་སྟོན་པར་འཛད་དེ། དེའི་ཕྱིར་ཊིཀ་ཆེན་འདི་ལ་རིགས་པའི་རྒྱ་མཚོ་ཞེས་
མཚན་བཏགས་སོ། །ཚུལ་དེ་དག་ཀྱང་བློ་གྲོས་དང་ལྡན་པ་རྣམས་ལ་རྣམ་པར་
དཔྱོད་པའི་སྒོ་ཙམ་དུ་སྨོས་པ་ཡིན་གྱི། ལམ་གྱི་ཡན་ལག་རེ་རེ་ནས་རིགས་པས་
108 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སྒྲུབ་པའི་ཚུལ་ཞིབ་པར་ནི་གཞུང་ཉིད་ལ་བལྟས་ནས་ཤེས་པར་བྱའོ། །དེ་ལྟར་
མཁས་གྲུབ་རྗེ་འདི་ལུང་དང་རིགས་པ་ལ་མངའ་བརྙེས་པར་ཡིན་པར་མ་ཟད།
ཊཱིཀ་ཆེན་འདི་ཉིད་རྩོམ་པའི་རང་དུས་ནའང་བསྟན་པ་འབའ་ཞིག་ལ་དགོངས་
པའི་ཐུགས་ཀྱིས་ལྷག་པའི་ལྷ་དང་བླ་མ་ལ་གསོལ་བ་ཤུགས་དྲག་ལ་རྒྱུན་རིང་བ་
བཏབ་ཅིང་། གཞུང་གི་སྤྱིའི་དོན་ལུས་རྣམ་གཞག་དང་། ཡན་ལག་གི་དོན་སོ་སོ་
དང༌། སྔ་ཕྱིའི་འབྲེལ་དང་། ཁོང་ན་གནས་པའི་དོགས་པ་ཕྲ་མོ་ཚུན་ཆད་ལ་ཞིབ་
ཏུ་དཔྱད་ནས་མ་བརྟགས་པའི་བཏང་སྙོམས་དང་། རང་བཟོའི་དབང་དུ་ཅུང་ཟད་
ཀྱང་མ་ཤོར་བར་རྒྱལ་བའི་དགོངས་པ་ཤིང་རྟ་ཆེན་པོ་གཉིས་ཀྱི་ལེགས་པར་
བཀྲལ་བའི་རིགས་ལམ་ནས་དྲངས་ཤིང་། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
མན་ངག་གི་གནད་དང་ལྡན་པར་བྱས་པ་ཡིན་པས་ན་ཊིཀ་ཆེན་འདི་ནི་ལུང་དང་
རིགས་པ་དང་མན་ངག་གི་གནད་གསུམ་དང་ལྡན་ཞིང་། བསྲེགས་བཅད་བརྡར་
བའི་གསེར་བཞིན་དུ་དཔྱད་པས་དག་པ་ཡིད་ཆེས་ཁུངས་བཙུན་ནོ་ཞེས་འདོམས་
ཕྱིར། རྣམ་དཔྱོད་ཆུ་འཛིན་ལྟོ་བ་ལས་འོངས་ལེགས་བཤད་ཆུ་རྒྱུན་པདྨོས་སྦྲང་རྩི་
སྐྱུག་པ་བཞིན། །ཞེས་གསུངས། ཚིག་རྐང་འདི་ནི་སྙན་ངག་གི་ཉམས་འགྱུར་ཁྱད་
པར་ཅན་དང་ལྡན་པ་ཚིག་སྦྱོར་ཆེས་རྨད་དུ་བྱུང་བ་ཞིག་སྟེ། རྒྱ་ཆེན་ཐོས་པའི་
ཁུར་གྱིས་རབ་ངལ་རིགས་པའི་འཁུན་སྒྲས་ཕྱོགས་རྣམས་རྒོད་བྱེད་རྣམ་དཔྱོད་ཆུ་
འཛིན་ལྟེ་བ་ལས་འོངས་ལེགས་བཤད་ཆུ་རྒྱུན་ཞེས་པ་གཟུགས་ཅན་གྱི་རྒྱན་དང༌།
པདྨོས་སྦྲང་རྩི་སྐྱུག་པ་བཞིན་ཞེས་པ་དཔེ་རྒྱན་དུ་སྦྱར་རོ། །རྒྱན་ཇི་ལྟར་སྦྱར་བའི་
ཚུལ་ཅུང་ཟད་བརྗོད་ན། ཐོས་པ་རྒྱ་ཆེན་པོ་དང་ལྡན་པ་ནི་དབྱར་དུས་ནམ་མཁའ་
ཆུ་འཛིན་གྱིས་ཁྱབ་པའི་གཟུགས་སུ་བཀོད། ཐོས་པའི་དོན་ལ་བསམ་བྱུང་གིས་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ངེས་ཤེས་རྙེད་ནས་དྲི་མ་མེད་པའི་རིགས་པའི་ང་རོ་ཆེས་ཆེར་སྒྲོགས་པ་ནི་ནམ་
མཁའ་ལ་ཆུ་འཛིན་འཁྲིག་པ་ལས་འབྲུག་སྒྲ་ཆེར་སྒྲོགས་པའི་གཟུགས་སུ་བཀོད།
ལུང་རིགས་དྲི་མ་མེད་པའི་ལམ་ནས་དྲངས་ཏེ་ལེགས་པར་བཤད་པ་རིགས་པའི་
རྒྱ་མཚོ་འདི་ཉིད་རྩོམ་པ་ནི་མཁའ་ལ་སྤྲིན་འཁྲིགས་པ་ལས་ཆར་རྒྱུན་འབབས་
པའི་གཟུགས་སུ་བཀོད་དེ། ཆུ་འཛིན་ཞེས་པ་ནི་སྤྲིན་གྱི་མིང་ངོ༌། །དེ་ལྟར་མང་དུ་
ཐོས་པ་ཆུ་འཛིན་དང་དྲི་མ་མེད་པའི་རིགས་པའི་ང་རོ་འབྲུག་སྒྲའི་གཟུགས་སུ་
བཀོད་པ་དེ་ཡང་ཁུར་ཆེན་པོས་ནོན་པ་ལས་འཁུན་བུའི་སྒྲ་དབང་མེད་དུ་ཤོར་
བའི་གཟུགས་སུ་བཀོད་དེ་ཚིག་གཅིག་གི་སྟེང་ནས་རྒྱན་གྱི་ཁྱད་པར་གཉིས་
མཚོན་པ་ངོ་མཚར་རྨད་དུ་བྱུང་བའི་ཚིག་སྦྱོར་རོ། །འདི་འདྲ་བའི་ཚིག་རྒྱན་ལ་ནི་
གཟུགས་ཅན་འཕར་མའི་རྒྱན་ཅེས་ཀྱང་བྱ། གཟུགས་ཅན་གྱི་གཟུགས་ཅན་ཞེས་
ཀྱང་བྱ། ཚིག་གཅིག་གི་སྟེང་ནས་རྒྱན་སྦྱོར་ཚུལ་གཉིས་གསུམ་སོགས་མང་དུ་
ཐོན་པ་ལ་ནི་རབ་སྤེལ་གྱི་རྒྱན་ཅེས་ཀྱང་བཤད་དོ། །ཡང་ན་ཚིག་རྐང་འདིའི་རྒྱན་
སྦྱོར་ཚུལ་འདི་ལྟར་བྱ་སྟེ། མཁས་གྲུབ་རྗེས་ལུང་དང་དྲི་མ་མེད་པའི་རིགས་པའི་
སྒོ་ནས་ཊིཀ་ཆེན་འདི་རྩོམ་ཞེས་སྟོན་པ་སྦྱར་གཞི་ཆུ་ཁུར་ཐོགས་པའི་སྤྲིན་གྱི་ཕུང་
པོ་ཆེན་པོ་འབྲུག་སྒྲ་སྒྲོགས་པ་དང་བཅས་པ་དེ་ལས་ཆར་རྒྱུན་འབབས་པ་ལ་སྦྱར་
ཞིང་། དེ་ཡང་སྦྲུམ་མ་མངལ་ཁུར་གྱིས་ལུས་ངལ་བས་འཁུན་བུའི་སྒྲ་སྒྲོག་ཅིང་།
དེ་ལས་ཕྲུག་གུ་བཙལ་བའི་ཚུལ་དུ་སྦྱར་ཏེ་ཆོས་ཅན་གཞན་ལ་ཡོད་པའི་ཁྱད་ཆོས་
རྣམས་དེ་ལས་གཞན་པའི་ཆོས་ཀྱི་སྟེང་དུ་སྦྱར་ཏེ། ཆོས་དུ་མ་བཀོད་པའི་ཏིང་ངེ་
འཛིན་གྱི་རྒྱན་ཅེས་ཚིག་མཛེས་པར་བྱེད་པའི་རྒྱན་ངོ་མཚར་ཅན་དུ་རྒྱ་གར་ལྷོ་
ཕྱོགས་ཀྱི་སྙན་ངག་མཁན་རྣམས་ཀྱི་བསྔགས་སོ། །ཊིཀ་ཆེན་རིགས་པའི་རྒྱ་མཚོ་
- 110 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
འདི་ཉིད་ཆར་རྒྱུན་གྱི་གཟུགས་སུ་བཀོད་པ་ནི་ཚིག་གི་རྒྱན་ཙམ་དུ་མ་ཟད་དགོས་
པ་ཤིན་ཏུ་ཆེ་སྟེ། མཁའ་ལ་སྤྲིན་འཁྲིགས་ཏེ་ཆར་བབས་པས་སེམས་ཅན་སྐོམ་
པའི་གདུངས་པ་རྣམས་ཀྱི་སྐོམ་པ་ཞི་བར་བྱེད། ཚ་བས་གདུངས་པ་རྣམས་བསིལ་
བར་བྱེད། དྲི་མ་ཅན་རྣམས་འཁྲུད་པར་བྱེད། ས་གཞི་རི་དང་བཅས་པ་ལ་རྩྭ་དང་།
ཤིང་དང་། གེལ་པ་དང༌། ནགས་ཚལ་དང་། ལོ་ཏོག་ཐམས་ཅད་བསྐྱེད་དེ། ས་ལ་
རྒྱུ་བའི་སེམས་ཅན་རྣམས་ཚིམ་པར་བྱེད་པ་དེ་བཞིན་དུ། ལེགས་པར་བཤད་པ་
རིགས་པའི་རྒྱ་མཚོ་འདིས་ཀྱང་སེམས་ཅན་རིགས་པའི་མིག་དང་བྲལ་ཞིང་ཆོས་
ཀྱི་ལོངས་སྤྱོད་ཀྱིས་ཕོངས་པ་རྣམས་ཆོས་ཀྱི་བདུད་རྩིས་ཚིམ་པར་བྱེད། ཉོན་
མོངས་པའི་ཚ་བའི་གདུངས་པ་རྣམས་བསིལ་བར་བྱེད། ལས་སྒྲིབ་ཀྱི་དྲི་མ་ཅན་
དུ་གྱུར་པ་རྣམས་འཁྲུད་པར་བྱེད། མངོན་མཐོ་དང་། ངེས་ལེགས་ཐར་པ་དང་།
ཐམས་ཅད་མཁྱེན་པའི་ལམ་འབྲས་བུ་དང་བཅས་པ་ཆེས་ཆེར་གསལ་བར་བྱས་
ཏེ་གདུལ་བྱའི་གནས་སྐབས་དང་མཐར་ཐུག་གི་འདོད་དོན་ཐམས་ཅད་སྟེར་བར་
བྱེད་དོ་ཞེས་གདོམས་པའོ། །པདྨས་སྦྲང་རྩི་སྐྱག་པ་བཞིན་ཞེས་པ་ནི་ལེགས་པར་
བཤད་པ་རིགས་པའི་རྒྱ་མཚོ་འདི་ཉིད་པདྨོ་དང་སྦྲང་རྩིའི་གཟུགས་སུ་བཀོད་པ་
མིན་གྱི། བཞིན་ཞེས་མཚུངས་པ་གསལ་བྱེད་ཀྱི་སྒྲ་དངོས་སུ་སྨོས་པས་ན་སྔར་
བཤད་པ་ལྟར་ལུང་དང་རིགས་པས་རྣམ་པར་དཔྱད་པ་ཆུ་འཛིན་གྱི་ཚོགས་ལྟ་བུ་
ལས་ལེགས་པར་བཤད་པ་རིགས་པའི་རྒྱ་མཚོ་ཞེས་བྱ་བ་བདུད་རྩིའི་ཆར་རྒྱུན་ལྟ་
བུ་འདི་བྱུང་བ་ནི་པདྨོའི་ཟེའུ་འབྲུ་ལས་སྦྲང་རྩི་འབྱུང་བ་དང་མཚུངས་སོ་ཞེས་
དཔེར་བཀོད་པའོ། །དཔེ་དེ་ལྟར་བསྟན་པ་ནི་དགོས་པ་ཤིན་ཏུ་ཆེ་སྟེ། ཤོག་བུ་
དང་རས་སོགས་ལ་བཅོས་པའི་མེ་ཏོག་དང༌། རི་མོར་བྲིས་པའི་མེ་ཏོག་དག་ནི་
111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དབྱིབས་ཇི་ལྟར་མཛེས་ཀྱང་བཅོས་མ་ཡིན་པས་མེ་ཏོག་གི་བྱ་བ་བྱེད་མི་ནུས་ཤིང་
ཟེའུ་འབྲུའི་སྙིང་པོ་མེད་པས་སྦྲང་རྩི་འདོད་པའི་བུང་བ་རྣམས་ཀྱི་རེ་བ་གང་ཡང་
སྐོང་མི་ནུས་ལ། དགའ་ཚལ་ལམ་མཚོའི་ངོགས་སུ་སྐྱེས་པའི་པདྨས་ནི་ཟེའུ་འབྲུ་
ལ་ཟིལ་མངར་གྱི་བཅུད་ཁྱད་པར་ཅན་ཆགས་པས་དྲི་བཟང་གི་ངད་ལྡང་ཞིང་མེ་
ཏོག་འདོད་པ་རྣམས་ཀྱི་ཡིད་ཚིམ་པར་བྱེད་པ་དང་། སྦྲང་རྩི་འཚོལ་བའི་བུང་བ་
རྣམས་ཀྱི་རེ་བ་ཡོངས་སུ་སྐོང་བར་བྱེད་དོ། །སྦྲང་རྩི་ནི་བུང་བ་རྣམས་ཀྱི་པད་མའི་
མེ་ཏོག་གི་ཟེའུ་འབྲུ་ལ་ཆགས་པའི་ཟིལ་མངར་གཞིབས་ནས་ལག་པ་ལ་དོག་པ་
བཅས་ཏེ་རང་རང་གི་ཚང་དུ་བསགས་པའི་བཅུད་དེ་ལ་སྦྲང་རྩི་ཞེས་བརྗོད་པས།
པདྨའི་ཟེའུ་འབྲུ་ལ་ཆགས་པའི་ཟིལ་མངར་ལ་སྦྲང་རྩི་ཞེས་འབྲས་མིང་རྒྱུ་ལ་
བཏགས་པའོ། །མེ་ཏོག་ལ་སྦྲང་རྩིའི་འབྱུང་གནས་དང་། སྦྲང་རྩིའི་རྒྱལ་མཚན་
ཞེས་མིང་གི་མངོན་བརྗོད་དག་ལས་བཤད་དོ། །དཔེ་དེ་བཞིན་དུ་ཡིད་ཆེས་ཀྱི་
ལུང་གི་ཁུངས་མེད་ཅིང་རིགས་པའི་དཔྱད་པ་མི་ཤེས་པའི་བླུན་པོ་དག་གིས་རང་
བཟོར་སྦྱར་བའི་ཡི་གེ་དག་ནི་བླུན་པོ་རིགས་པའི་མིག་དང་བྲལ་བ་དག་གི་སྣང་
ངོར་བདེན་བདེན་འདྲ་ཡང་མཁས་པས་བརྟགས་ན་སྙིང་པོ་གང་ཡང་མེད་པས་
བཅོས་མའི་མེ་ཏོག་དང་འདྲ་ལ། ལེགས་པར་བཤད་པ་རིགས་པའི་རྒྱ་མཚོ་འདི་
ནི་བཅོས་མའི་མེ་ཏོག་ལྟ་བུ་མིན་གྱི །ཡིད་ཆེས་པའི་ལུང་གི་རྩ་བ་ལས་ཐོན་ཞིང་
དྲི་མ་མེད་པའི་རིགས་པའི་བརླན་གཤེར་གྱིས་བསྐྱེད་པས་ཡིད་ཆེས་ཁུངས་ལྡན་
ཡིན་ཞིང་། འདི་ནས་བཤད་པའི་ལམ་གྱི་གནད་རྣམས་ཉམས་སུ་བླངས་ན་མཐར་
ཐུག་བདུད་རྩིའི་གོ་འཕང་ངེས་པར་སྟེར་བར་བྱེད་པས་པདྨའི་ཟེའུ་འབྲུ་ལ་ཟིལ་
མངར་ཆགས་པ་བཞིན་དུ་བླ་ན་མེད་པའི་བྱང་ཆུབ་ངེས་པར་སྟེར་བར་བྱེད་པའི་
- 112 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བདུད་རྩི་ལྟ་བུའི་ལམ་གྱི་གནད་རྣམས་བསྟན་བཅོས་འདི་ལ་ངེས་པར་ཡོད་དོ་
ཞེས་འདོམས་པའོ། །དེའི་ཕྱིར་པདྨའི་ཟེའུ་འབྲུ་ལས་སྦྲང་རྩི་འབྱུང་བ་དང་ཆོས་
མཚུངས་པར་བཤད་པ་ལ་ནི་བློ་གྲོས་ཅན་རྣམས་ཀྱིས་ལེགས་པར་དཔྱད་ན་
རིགས་པའི་ལམ་སྲོལ་ལ་ངེས་པ་ཆེན་པོ་སྟེར་རོ། །དེ་ནས། དགེ་ལེགས་དབང་
ཆེན་གསེར་གྱི་གཞི་ལས་རིན་ཆེན་འབྱུང་གནས་ཆུ་གཏེར་འཁྲུལ་འཁོར་ཆེས་ཆེར་
གཡོས་པའི་དགའ་སྟོན་དཔལ་འདི་ཨེ་མ་མཚར་ཞེས་སྔོན་མེད་ཆུ་རྒྱུན་དོ་ཤལ་
ལ། །བློ་གསལ་རྨ་བྱ་དགའ་བའི་གར་གྱིས་མདོངས་རྣམས་རབ་བརྐྱངས་མཇུག་
སྒྲོ་རྒྱས་པའི་རྩེ་དགའ་སྟོན་ཅིང་མགྲིན་པའི་གླུ་དབྱངས་རྒྱུད་མང་སྒྲ་ཡིས་ཕུག་
དག་གང་བར་བྱེད་པ་ན། ཞེས་པའི་ཚིག་རྐང་གཉིས་པོ་འདིས་མཁས་གྲུབ་དགེ་
ལེགས་དཔལ་བཟང་པོའི་ཐུགས་ལས་ཊིཀ་ཆེན་རིགས་པའི་རྒྱ་མཚོ་ཞེས་བྱ་བ་
སྔོན་མེད་པའི་ལེགས་བཤད་ཆེན་པོ་འདི་ལྟ་བུ་ཐོན་པ་ནི་མཁས་པ་རྣམས་ངོ་
མཚར་ཡ་མཚན་དུ་བྱ་རིགས་སོ་ཞེས་སྟོན་ནོ། །དེ་ཡང་ཚིག་རྐང་དང་པོས་ནི་ཊཱིཀ་
ཆེན་རིགས་པའི་རྒྱ་མཚོ་འདི་ཉིད་རྩོམ་པའི་ཀུན་སློང་ཁྱད་པར་ཅན་སྟོན་ཏེ། དགེ་
ལེགས་ཞེས་པ་ནི་མཁས་གྲུབ་རྗེ་ཉིད་ཀྱི་མཚན་ཟུར་དང་པོ་ཡིན་ཞིང་མཚན་དོན་
མཐུན་པར་བསྐལ་པ་གྲངས་མེད་མུ་མེད་པའི་སྔོན་རོལ་ནས་འགྲོ་བ་འཁོར་བའི་
གནས་ན་འཁྱམས་པ་རྣམས་ཐུགས་ཀྱིས་མ་བཟོད་ནས་བྱང་ཆུབ་མཆོག་ཏུ་སེམས་
བསྐྱེད། སེམས་ཅན་རྣམས་འཁོར་བའི་གནས་ནས་འདོན་པར་ཐུགས་དམ་བཅས།
ཇི་ལྟར་དམ་བཅས་པ་ལྟར་དགེ་ལེགས་ཚོགས་གཉིས་བར་མ་ཆད་དུ་བསགས་ཏེ་
ནམ་ཡང་ཐུགས་བསྐྱེད་འགྱུར་བ་མེད་པ་གསེར་གྱི་ཁམས་ལྟར་བརྟན་པ་ལས།
སྙིགས་མ་ལྔ་ཆེས་ཆེར་བདོ་བའི་དུས་ཀྱི་འགྲོ་བ་རིགས་པའི་མིག་ལྡོངས་ཤིང་དམ་
- 113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པའི་བཤེས་ཀྱི་དམིགས་བུས་དོར་བ་ལོག་པའི་ལམ་ལ་འཕྱན་པ་རྣམས་ཐུགས་ཀྱི་
མ་བཟོད་པར་ཐུགས་རྗེ་ཆེས་ཆེར་གཡོས་ནས་བསྟན་པ་དང་སེམས་ཅན་གྱི་དོན་
ཁོ་ནར་སྔོན་མེད་པའི་ལེགས་བཤད་རིགས་པའི་རྒྱ་མཚོ་འདི་རྩོམ་མོ་ཞེས་སྟོན་
ནོ། །དེ་ ཡང་ མཁས་ གྲུབ་ རྗེ་ ཉིད་ ཀྱི་ ཞལ་ ནས། ཆོས་ མིན་ ཆོས་ སུ་ སྟོན་བྱེད་
ཅིང་། །དམ་ཆོས་བཙོངས་པས་འཚོ་རྣམས་ཀྱིས། །ཐུབ་བསྟན་མིང་གི་ལྷག་མར་
བྱས། །ཚུལ་འདི་བདག་གིས་ཇི་ལྟར་བཟོད། །ཅེས་གསུངས་པ་ལྟར་སེམས་ཅན་
རྣམས་སྡུག་བསྔལ་གྱིས་ཉེན་པ་དང༌། ཐུབ་པའི་བསྟན་པ་ཉམས་པ་ཐུགས་ཀྱི་མ་
བཟོད་ནས་བརྩེ་བ་ཆེན་པོས་རང་དབང་མེད་པར་བསྐུལ་ཏེ་བསྟན་བཅོས་འདི་
མཛད་དོ། །ཚིག་རྐང་འདི་ཡང་གཟུགས་ཅན་གྱི་རྒྱན་དུ་སྦྱར་ཏེ་མཁས་གྲུབ་རྗེས་
སྔོན་ཐུགས་བསྐྱེད་པ་ནས་སྐུ་ཚེ་འདིའི་བར་དུ་སེམས་ཅན་ཁོ་ནའི་དོན་དུ་ཚོགས་
གཉིས་རྒྱ་ཆེར་བསགས་པ་དང༌། བྱང་ཆུབ་ཀྱི་སེམས་རིན་པོ་ཆེ་ནམ་ཡང་འགྱུར་
བ་མེད་པར་བརྟན་པ་འདི་ནི་དབང་ཆེན་གསེར་གྱི་ས་གཞིའི་གཟུགས་སུ་བཀོད།
བསྟན་པ་ཉམས་པ་དང་ སེམས་ཅན་རྣམས་སྡུག་བསྔལ་གྱིས་ཉམ་ཐག་པ་མ་
བཟོད་ནས་དེའི་ཐབས་འབའ་ཞིག་སེམས་པའི་བརྩེ་བ་ཆེས་ཆེར་རྒྱས་པ་ནི་རྒྱ་
མཚོ་ཆེས་ཆེར་འཕེལ་ བའི་ གཟུགས་སུ་བཀོད་དེ། རིན་ཆེན་འབྱུང་གནས་ཆུ་
གཏེར་ཞེས་པ་ནི་རྒྱ་མཚོའི་མིང་ངོ༌། །ཊིཀ་ཆེན་འདི་ཉིད་རྩོམ་པའི་རྒྱུ་དུས་ཀྱི་ཀུན་
སློང་སྙིང་རྗེ་ཆེན་པོ་ཆེས་ཆེར་གཡོས་པ་ནི་དབྱར་དུས་རྒྱ་མཚོ་ཆེན་པོ་ཆེས་ཆེར་
གཡོས་པ་ལས་ནམ་མཁའ་ལ་ཆར་སྤྲིན་འཁྲིགས་པའི་གཟུགས་སུ་བཀོད། སྔོན་
ཆད་གངས་རིའི་ཁྲོད་འདིར་མཁས་པ་སུས་ཀྱང་མ་ཐོན་པ་འཇམ་མགོན་ཆོས་ཀྱི་
རྒྱལ་པོ་ཙོང་ཁ་པ་ཆེན་པོའི་མན་ངག་དྲི་མ་མེད་པའི་ རིགས་པའི་རྣམ་འགྱུར་
- 114-



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
མཐའ་ཡས་པ་དང་ལྡན་པའི་སྔོན་མེད་པའི་ལེགས་བཤད་འདི་རྩོམ་པ་ནི་ནམ་
མཁའ་སྟོང་པ་ལ་གློ་བུར་དུ་སྤྲིན་འཁྲིགས་ཏེ་འཛམ་བུ་གླིང་དུ་སྔོན་མེད་པའི་ཆར་
རྒྱུན་ཆེན་པོ་ཕབ་སྟེ་སེམས་ཅན་རྣམས་ཚིམ་པར་བྱེད་པའི་གཟུགས་སུ་བཀོད་
དོ། །ཨེ་མ་མཚར་ཞེས་པ་ནི་ཚིག་རྐང་འོག་མ་དང་སྦྲེལ་ནས་སྟོན་ནོ། །གཞན་
ཡང་དགེ་ལེགས་ཞེས་སོགས་ཀྱི་ཚིག་རྐང་འདིས་ཐེག་པ་ཆེན་པོའི་ལམ་གྱི་རིམ་
པའི་གནད་ཐུན་མོང་མིན་པ་ཞིག་ཀྱང་སྟོན་ཏེ། དགེ་ལེགས་ཞེས་པ་ནི་དགེ་བཅུའི་
ཚུལ་ཁྲིམས་དང་ངེས་པར་ལེགས་པའོ། །དགེ་བ་བཅུའི་ཚུལ་ཁྲིམས་ནི་སངས་
རྒྱས་དངོས་སམ་དེས་བྱིན་གྱིས་བརླབས་པའི་བཤེས་གཉེན་དམ་པ་ཞིག་གི་མཐུ་
ལ་མ་བརྟེན་པར་དགེ་སེམས་ཕྲ་མོ་རེ་ཡང་སྐྱེ་བར་དཀའ་ན་དགེ་བཅུའི་ཚུལ་
ཁྲིམས་ཡོངས་ སུ་རྫོགས་པ་སྐྱེ་བའི་གོ་སྐབས་ག་ལ་ཡོད། དེས་ན་ དགེ་བའི་
བཤེས་གཉེན་དམ་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ། དེས་
བསྟན་པ་ལྟར་དལ་འབྱོར་དོན་ཆེ་རྙེད་དཀའ། འཆི་བ་མི་རྟག་པ། ལས་རྒྱུ་འབྲས་
བསླུ་བ་མེད་པའི་ཚུལ་རྣམས་རིང་དུ་བསམས་པ་ལས་བཅོས་མིན་གྱི་མྱོང་བ་སྐྱེས་
པ་ན། འགྲོ་བ་བཞིས་ཆོས་ལས་མི་འདའ་ཞིང་དཀོན་མཆོག་གསུམ་ལ་སྙིང་ནས་
སྐྱབས་སུ་སོང་སྟེ་སྡིག་པ་མཐའ་དག་སྤོང་ཞིང་དགེ་བ་བཅུ་ཡོངས་སུ་རྫོགས་པར་
སྒྲུབ་པའི་ཚུལ་ཁྲིམས་རྣམ་པར་དག་པ་ཞིག་འབྱུང་ལ། དེ་ནི་སྐྱེས་བུ་ཆུང་ངུ་དང་
ཐུན་མོང་བའི་ཚུལ་ཁྲིམས་ཡིན་ནོ། །དེ་ནས་ངེས་ལེགས་ལ་ཐར་པ་དང་ཐམས་
ཅད་མཁྱེན་པ་གཉིས་ལས། ཐར་པ་ཐོབ་པ་ལ་ལམ་བསླབ་པ་གསུམ་ལ་སློབ་
དགོས་ཤིང་། དེ་གསུམ་གྱི་རྩ་བ་ཡང་ཚུལ་ཁྲིམས་ཡིན་ལ། དེ་ལ་འཁོར་བ་མཐའ་
དག་ལ་ཞེན་པ་ལོག་པའི་ངེས་འབྱུང་གི་བསམ་པས་ཀུན་ནས་བསླངས་ཏེ་བཅས་
5 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རང་གི་ཉེས་པ་ཕྲ་མོས་ཀྱང་མ་གོས་པའི་ཚུལ་ཁྲིམས་རྣམ་པར་དག་པ་ཞིག་དགོས་
ལ། དེ་ནི་སྐྱེས་བུ་འབྲིང་དང་ཐུན་མོང་གི་ཚུལ་ཁྲིམས་ཡིན་ནོ། །དེ་ནས་ཐམས་
ཅད་མཁྱེན་པ་སྒྲུབ་པར་བྱེད་པའི་ལམ་ནི་ཐེག་པ་ཆེན་པོའི་ལམ་ཡིན་ལ། ཐེག་པ་
ཆེན་པོའི་ལམ་ཐམས་ཅད་ཀྱི་གཞི་དང་རྩ་བ་ལྟ་བུ་ནི་བྱང་ཆུབ་ཀྱི་སེམས་རིན་པོ་
ཆེ་ཉིད་ཡིན་པས་སེམས་དེ་མན་ངག་བཞིན་དུ་ལེགས་པར་སྦྱངས་ཏེ། བཟང་དང་
སྨོན་པའི་སྟོབས་ཅན་དང་། །འདུན་བརྟན་ཁྱད་པར་འགྲོ་བ་ནི། །བྱང་ཆུབ་སེམས་
དཔའ་གྲངས་མེད་གསུམ། །ཀུན་ཏུ་རྩོམ་པར་མཛད་པ་ཡིན། །ཞེས་གསུངས་པ་
ལྟར་ཐེག་པ་ཆེན་པའི་ལམ་དུ་ཞུགས་ཏེ་བསྐལ་ཆེན་གྲངས་མེད་གསུམ་གྱི་འགོ་
རྩོམ་པའི་བྱང་ཆུབ་ཀྱི་སེམས་མཚན་ཉིད་ཚང་བ་ཐེག་པ་ཆེན་པོའི་ལམ་ཐམས་
ཅད་ཀྱི་རྟེན་དབང་ཆེན་གསེར་གྱི་ས་གཞི་ལྟ་བུ་ཞིག་བསྐྱེད་དགོས་པས་ན། དགེ་
ལེགས་དབང་ཆེན་གསེར་གྱི་ས་གཞི་ཞེས་གསུངས། དེ་འདྲ་བའི་བྱང་ཆུབ་ཀྱི་
སེམས་ནམ་ཡང་ཉམས་པ་མེད་པ་གཞིར་བཟུང་ནས་རྒྱལ་སྲས་ཀྱི་སྤྱོད་པ་བྱ་
དཀའ་བ་གྲངས་ལས་འདས་པ་ལ་སློབ་པ་ནི་སྙིང་རྗེ་ཆེན་པོ་ཉིད་ཀྱི་མཐུ་ལ་
རགས་ལས་ཤིང་། སྤྱོད་པ་དེ་མཐར་ཕྱིན་པ་དང་སངས་རྒྱས་ནས་ཀྱང་ནམ་མཁའ་
མ་ཟད་ཀྱི་བར་སེམས་ཅན་གྱི་དོན་ཁོ་ན་མཛད་པ་ནི་སྙིང་རྗེ་ཆེན་པོ་ཁོ་ནའི་མཐུ་
ཡིན་པས་སྙིང་རྗེ་ཆེན་པོ་ནི་ཐེག་པ་ཆེན་པོའི་ལམ་ཐམས་ཅད་ཀྱི་རྩ་བ་དང༌།
སེམས་ཅན་གྱི་དོན་མཐའ་དག་འབྱུང་བའི་རྒྱུ་དང་། སངས་རྒྱས་ཀྱི་ཆོས་རིན་པོ་
ཆེ་མ་ལུས་པ་འབྱུང་བའི་གནས་ཡིན་པས་ན། དེ་ལ་རིན་ཆེན་འབྱུང་གནས་ཞེས་
བྱ། རྒྱལ་སྲས་ཀྱི་སྤྱོད་པ་མཐའ་དག་བསྡུ་ན་ཕར་ཕྱིན་དྲུག་ཏུ་འདུ་ཞིང་། ཕར་
ཕྱིན་རེ་རེའང་ཕར་ཕྱིན་དྲུག་ལྡན་ཉིད་དུ་བྱ་དགོས་ལ། དེ་ཐམས་ཅད་ཀྱི་ནང་ནས་
- 116 -



ཊིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
གཙོ་བོར་གྱུར་པ་ནི། མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་
ཡང་ནི། །འདི་ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་
བྱོས། །ཞེས་གསུངས་པ་ལྟར་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱི་མཛད་པའི་གཙོ་བོ་སེམས་ཅན་ལ་ཆོས་སྟོན་པའི་མཛད་པ་འདི་ཡིན་ལ། དེའི་
ནང་ནས་ཀྱང་སྙིགས་མ་ལྔ་ལྷག་པར་བདོ་བའི་དུས་འདི་འདྲ་བར་སྙིང་རྗེ་ཆེན་
པོས་ཀུན་ནས་བསླངས་ཏེ་སེམས་ཅན་རྣམས་ལ་རྒྱལ་བ་དགྱེས་པའི་ལམ་བཟང་ ༡
སྟོན་པ་ནི་ཆེས་ངོ་མཚར་རྨད་དུ་བྱུང་བའི་སྤྱོད་པ་ཡིན་པས་ན། རིན་ཆེན་འབྱུང་
གནས་ཆུ་གཏེར་འཁྲུལ་འཁོར་ཆེས་ཆེར་གཡོས་པའི་དགའ་སྟོན་དཔལ་འདི་ཨེ་མ་
མཚར། ཞེས་གསུངས། སྤྱིར་རིན་ཆེན་འབྱུང་གནས་ཞེས་པ་དང་ཆུ་གཏེར་ཞེས་པ་
གཉིས་ཀ་རྒྱ་མཚོའི་མིང་ཡིན་ཡང་སྐབས་འདིར་ནི་རིན་ཆེན་འབྱུང་གནས་ཀྱི་དོན་
གོང་ལྟར་དང་དེ་ཉིད་ཆུ་གཏེར་གྱི་གཟུགས་སུ་བཀོད་པ་ཡིན་པས་ཟློས་བུར་མི་
བསམ་མོ། །གཟུགས་ཅན་གྱི་རྒྱན་སྦྱོར་ཚུལ་སྔར་བཤད་པ་ལྟར་རོ། །དེ་ནས་ཨེ་
མ་ མཚར་ ཞེས། བློ་གསལ་ རྨ་ བྱ་ དགའ་ བའི་ གར་ གྱིས་ མདོངས་ རྣམས་ རབ་
བརྐྱངས་འཇུག་སྒྲོ་རྒྱས་པའི་རྩེ་དགའ་སྟོན་ཅིང་མགྲིན་པའི་གླུ་དབྱངས་རྒྱུད་མང་
སྒྲ་ཡིས་ཕུག་དག་གང་བར་བྱེད་པ་ན། ཞེས་པས་མཁས་གྲུབ་རྗེས་སྔོན་མེད་པའི་
ལེགས་བཤད་འདི་ལྟ་བུ་མཛད་པ་ལ་བློ་ལྡན་རྣམས་ཀྱིས་དཔེ་མེད་ངོ་མཚར་ཡ་
མཚན་དུ་བཟུང་སྟེ་དགའ་བ་དང་སྤྲོ་བས་ལེགས་བཤད་འདི་ཉིད་ཉན་པ་དང་།
དོན་ཚུལ་བཞིན་དུ་སེམས་པ་དང་། སྐལ་བ་དང་ལྡན་པ་གཞན་དག་ལ་ཡང་རྒྱ་
ཆེར་བསྒྲགས་ཏེ་སྔོན་མེད་པའི་ལེགས་བཤད་ཆེན་པོ་འདི་བརྩམས་པ་དོན་ཡོད་
པར་ བྱ་ རིགས་སོ་ཞེས་སྟོན་ནོ། །དེ་ཡང་དཔྱིད་དུས་ནམ་མཁའ་ལ་ཆུ་འཛིན་
[7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འཁྲིགས་ཏེ་དབྱར་རྔ་དལ་གྱིས་རྒོད་ཅིང་ཆར་རྒྱུན་བབས་པ་ན་རྨ་བྱ་དང་དེ་དང་
རིགས་འདྲ་བའི་འདབ་ཆགས་མང་པོ་ཞིག་ཡིད་དགའ་བས་ལུས་ཀྱི་རྣམ་འགྱུར་
གཙུག་གི་མདོངས་རྣམས་རྒྱབ་ཏུ་བརྐྱངས་གཤོག་སྒྲོ་དང་མཇུག་མའི་སྒོ་རྣམས་
སྦྲེལ་ཏེ་གདུགས་ཕུབ་ པ་ ལྟར་བརྒྱངས་ནས་གར་བྱེད་ཅིང་། ཡིད་གཏིང་ནས་
དགའ་ཞིང་རྩེ་དགའ་རྒོད་པའི་རྣམ་འགྱུར་ངག་ནས་དབྱངས་སྙན་པོར་བསྒྲགས་
ཏེ་རི་བོའི་ཕུག་དག་དབྱངས་ཀྱིས་གང་བར་བྱེད་པ་བཞིན་དུ། བསོད་ནམས་ཀྱི་
མཐུ་བརྟས་ཤིང་བློ་གྲོས་རབ་ཏུ་གསལ་བའི་དཔྱོད་ལྡན་རྣམས་ཀྱིས་སྔོན་མེད་
པའི་ལེགས་བཤད་ཆེན་པོ་འདི་མཐོང་ཞིང་ཐོས་པ་ན་རིགས་པའི་རྣམ་འགྱུར་གྱིས་
ཡིད་གཏིང་ནས་མགུ་ཞིང་ཚིམ་ནས་རྒྱལ་བའི་བསྟན་པའི་སྙིང་པོ་ལམ་གྱི་ལུས་
ཡོངས་སུ་རྫོགས་པ་དྲི་མ་མེད་པའི་རིགས་པའི་ལམ་ནས་སྟོན་པའི་ལེགས་བཤད་
འདི་འདྲ་རྙེད་པ་ཨེ་མ་མཚར་ཞེས་དགའ་བའི་ཅ་ཅོ་དབང་མེད་དུ་སྒྲོག་ཅིང་ལུས་
གུས་པའི་རྣམ་འགྱུར་ཐལ་མོ་སྤྱི་བོར་སྦྱོར་བ་དང་སྐལ་བ་དང་ལྡན་པ་གཞན་དག་
ཀྱང་ལེགས་བཤད་འདི་ཉན་པ་ལ་བསྐུལ་ཏེ་འདིའི་བསྔགས་པ་བརྗོད་པ་དང༌། །
འདི་ལ་ཉན་བཤད་བྱེད་པས་ས་སྟེང་གང་བར་བྱེད་པ་ཞིག་ངེས་པར་འོང་ཞེས་
སྟོན་ནོ། །དེང་སང་གི་ཊཱིཀ་ཆེན་པར་མན་ངག་གང་བར་བྱེད་པ་ན་ཞེས་འབྱུང་།
གང་བར་བྱེད་པ་ནི་ཞེས་བརྗོད་ན་ཚིག་རྐང་འོག་མ་དང་སྦྲེལ་བདེ་བར་སྣང་ལ།
དོན་ལ་ཁྱད་པར་ཆེར་མི་སྣང་བས་ཡིག་ཐོབ་གང་ཡིན་སྔོན་གྱི་དཔེ་རྙིང་དག་དང་
བསྟུན་ནས་དཔྱད་པར་བྱའོ། །དེ་ནས། ཆོས་ཀུན་རང་གི་ངང་ཚུལ་སྒྲོགས་པའི་ང་
རོ་རབ་འཕྲུལ་ངོ་མཚར་གཏམ་འདི་རབ་འཕར་གྲངས་མེད་དུང་དང་ལྡན་པའི་རྒྱ་
མཚོའི་འདུས་རླབས་སྒྲོགས་པར་བྱེད་པ་མ་ཡིན་ནམ། །ཞེས་པ་འདིས་ཊིཀ་ཆེན་
- 118-



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
རིགས་པའི་རྒྱ་མཚོ་འདིར་གཞལ་བྱའི་གནས་གང་དང་གང་གཏན་ལ་ཕབ་པ་དེ་
དག་ལ་སུས་ཀྱང་འགོང་བར་མི་ནུས་པས་ན་ལེགས་བཤད་འདི་ནི་མཚུངས་པ་
མེད་པའོ་ཞེས་སྟོན་ནོ། །དེ་ཡང་སྔར་སྔོན་མེད་པའི་ལེགས་བཤད་ཆེན་པོ་འདི་ལ་
བློ་ལྡན་རྣམས་ཀྱིས་ངོ་མཚར་ཡ་མཚན་དུ་བཟུང་ནས་དད་པ་དང་བསྔགས་པ་
བརྗོད་པར་རིགས་སོ་ཞེས་བཤད་པ་དེ་ནི་ཊིཀ་ཆེན་འདིས་རྣམ་འགྲེལ་གྱི་དོན་
གང་དང་གང་བཀྲལ་བ་དེ་དང་དེ་དག་ལ་གཞན་གྱིས་གླགས་བལྟ་བ་དང༌། རྒོལ་
བའི་ཀླན་ཀས་གནོད་དོགས་ནས་རབ་བརྟགས་དང་ཟོལ་བསྟོད་ཀྱིས་བསྔགས་པ་
བརྗོད་པ་མིན་གྱི། དོན་ལ་གནས་པའི་རང་བཞིན་བརྗོད་པ་ཡིན་ཏེ། ཊཱིཀ་ཆེན་
འདི་ནི་རྒྱལ་བའི་བཀའ་དང་དགོངས་འགྲེལ་ཚད་མ་ཀུན་གྱི་དགོངས་པའི་གནད་
བསྡུས་ཤིང༌། དཔྱད་པ་གསུམ་གྱི་དག་པར་བྱས་ནས་བསྲེགས་བཅད་བརྡར་བའི་
གསེར་བཞིན་དུ་མཛད་པ་ཡིན་པས་རྟོག་གེ་མཁས་པར་གྲགས་པ་སུ་ཞིག་གིས་
དཔྱད་ཀྱང་གླགས་བལྟའི་སྐབས་མེད་ཅིང་། ཊཱིཀ་ཆེན་འདིར་གང་གཏན་ལ་ཕབ་
པ་རྣམས་ནི་ཆོས་རྣམས་ཀྱིས་རང་གི་ངང་ཚུལ་བསྒྲགས་པ་ལྟ་བུ་ཡིན་ཏེ། དེ་ཡང་
གཞལ་བྱའི་གནས་རྣམས་བསྡུ་ན་མངོན་གྱུར་དང་ལྐོག་གྱུར་དང་ཤིན་ཏུ་ལྐོག་གྱུར་
གསུམ་དུ་འདུ་ལ། མངོན་གྱུར་ཀྱི་ཆོས་གཟུགས་སྒྲ་ལ་སོགས་པ་དབང་ཤེས་ལྔའི་
སྤྱོད་ཡུལ་དུ་གྱུར་པ་རྣམས་ནི་རང་རང་གི་ཐུན་མོང་མ་ཡིན་པའི་ངོ་བོ་རྣམས་དང་།
ཐུན་མོང་བ་སྤྱིའི་མཚན་ཉིད་སྒྲ་རྟོག་གི་ཡུལ་དུ་གྱུར་པ་རྣམས་སོ་སོར་འདི་དང་
འདི་ལྟར་རོ་ཞེས་རང་རང་གིས་ངང་ཚུལ་གསལ་བར་བསྒྲགས་པ་ལྟ་བུ་དང༌།
ལྐོག་གྱུར་ཀྱི་ཆོས་མི་རྟག་པ་དང་། བདག་མེད་ལ་སོགས་པ་རྟགས་ལ་བརྟེན་ནས་
ངེས་དགོས་པ་རྣམས་ནི་སོ་སོའི་སྒྲུབ་བྱེད་ཀྱི་རྟགས་དང་། རྟགས་ཀྱི་ཚུལ་སྒྲུབ་
119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པའི་ རིགས་ པ་དང་། རིགས་པ་དེ་ལ་བརྟེན་ནས་སྒྲོ་འདོགས་སེལ་ཚུལ་དང༌།
བསྒྲུབ་བྱ་ལ་ངེས་ཤེས་སྐྱེ་ཚུལ་དང་། སོ་སོའི་རང་དང་སྤྱིའི་མཚན་ཉིད་རྣམས་བློ་
ཡུལ་དུ་འཆར་ཚུལ་སོགས་ཆོས་དེ་དག་གིས་རང་རང་གི་ངང་ཚུལ་འདི་ལྟ་བུའོ་
ཞེས་གསལ་བར་བསྒྲགས་པ་ལྟ་བུ་དང་། ཤིན་ཏུ་ལྐོག་གྱུར་གྱི་ཆོས་ལས་བཟང་
ངན་ལས་འབྲས་བུ་བདེ་སྡུག་འབྱུང་ཚུལ་དང་སངས་རྒྱས་དང་བྱང་ཆུབ་སེམས་
དཔའི་སྤྱོད་ཡུལ་བསམ་གྱིས་མི་ཁྱབ་བའི་གནས་ལ་སོགས་པ་རྣམས་ནི་ཡིད་ཆེས་
པའི་ལུང་གི་རྟགས་ལས་སྒྲུབ་ཚུལ་དང་། དེའི་ཡང་རྟགས་ཀྱི་ཚུལ་རྣམས་རིགས་
པས་སྒྲུབ་པ་དང་། ཚུལ་དེ་ལ་བརྟེན་ནས་ངེས་ཤེས་སྐྱེ་ཚུལ་སོགས་སོ་སོའི་ངང་
ཚུལ་རྣམས་རང་རང་གིས་བསྒྲགས་པ་ལྟ་བུར་སུས་ཀྱང་གཞན་དུ་བསྒྱུར་དུ་མེད་
པར་གཞལ་བྱའི་གནས་རྣམས་གཏན་ལ་ཕབ་པས་ན། ངོ་མཚར་ཡིད་ཆེས་ལེགས་
པར་བཤད་པའི་གཏམ་ཆེན་པོ་འདི་ནི་རྒྱ་མཚོ་ཆེན་པོའི་རླབས་ཀྱི་སྒྲ་དང་མཚུངས་
སོ། །དེ་ཡང་རྒྱ་མཚོ་ཆེན་པོ་ཕྱོགས་བཞི་ནས་རླུང་གིས་རླབས་བསྐྱོད་དེ་རབ་ཏུ་
འཕར་བའི་དུང་ གྲངས་མེད་ པའི་ སྒྲ་དབྱངས་ དུས་ གཅིག་ཏུ་ སྒྲོགས་ པ་ དང༌།
རླབས་ཆེན་པོའི་སྒྲ་དེ་ལས་དབྱངས་སིལ་སྙན་གྱི་སྒྲ་ལྟ་བུ་དང་། པི་ཝང་གི་སྒྲ་ལྟ་
བུ་དང་། གླིང་བུའི་སྒྲ་ལྟ་བུ་དང་། དུང་ཆེན་པོའི་སྒྲ་ལྟ་བུ་དང་། འབྲུག་གི་སྒྲ་ལྟ་བུ་
སོགས་སྒྲ་དབྱངས་གྲངས་མེད་དང་ལྡན་པའི་རླབས་ཆེན་པོ་དེ་ནི་དུས་ལས་ཡོལ་
བ་དང་གཞན་དུ་ལྡོག་པ་ནམ་ཡང་མི་སྲིད་པ་དང་མཚུངས་སོ་ཞེས་ཕུལ་བྱུང་དུ་
བསྔགས་པའོ། །ཚིག་རྐང་འདི་ནི་ཕུལ་བྱུང་གི་རྒྱན་དུ་སྦྱར་བ་ཡིན་གྱི། ཊཱིཀ་ཆེན་
འདི་ཉིད་རྒྱ་མཚོའི་གཟུགས་སུ་བཀོད་པ་སོགས་གཟུགས་ཅན་གྱི་རྒྱན་སྦྱར་བ་
མིན་ནོ། །ཡང་ན་ཊིཀ་ཆེན་འདིར་རྣམ་འགྲེལ་གྱི་དགོངས་དོན་ཤེས་བྱའི་གནས་
- 120 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
རིགས་པས་གཏན་ལ་ཕབ་སྟེ་ཆོས་རྣམས་ཀྱིས་རང་རང་གི་ངང་ཚུལ་འདི་དང་འདི་
ལྟ་བུའོ་ཞེས་སྒྲོགས་པའི་ང་རོ་རབ་འཕྲུལ་ངོ་མཚར་རྨད་དུ་བྱུང་བའི་གཏམ་ཆེན་
པོ་འདི་ནི་རབ་འཕར་གྲངས་མེད་དུང་གི་སྒྲ་དབྱངས་དང་ལྡན་པའི་རྒྱ་མཚོ་ཆེན་པོ་
ཕྱོགས་བཞི་ནས་རླུང་གིས་བསྐྱོད་དེ་འདུས་པའི་རླབས་དུས་ལས་ཡོལ་བ་དང་
གཞན་དུ་ལྡོག་པ་མེད་ཅིང་། སུས་ཀྱང་འགོད་པར་མི་ནུས་པའི་སྒྲ་ཆེན་སྒྲོགས་
པར་བྱེད་པ་མ་ཡིན་ནམ་ཞེས་རབ་བརྟགས་ཀྱི་རྒྱན་སྦྱར་བ་སྟེ། མ་ཡིན་ནམ་ཞེས་
པ་ནི་རབ་བརྟགས་ཀྱི་གསལ་བྱེད་དུ་བཤད་དོ། །ང་རོ་རབ་འཕྲུལ་ཞེས་པ་ནི།
སྔོན་སྟོན་པ་ཞལ་བཞུགས་དུས་འཚོ་བྱེད་གཞོན་ནུ་གསོས་ཀྱིས་སྟོན་པ་འཁོར་
བཅས་བསྙེན་བཀུར་ ལ་ སྤྱན་དྲངས་པའི་ཚེ། སྟོན་པ་ལ་ཞུ་མ་ནུས་ པར་ ཀུན་
དགའ་བོ་ལ་ལམ་ཆུང་པ་ནི་མ་གཏོགས་སོ་ཞེས་ཞུས། ཀུན་དགའ་བོས་ཀྱང་ལམ་
ཆུང་པ་ལ་དེ་གོ་བར་བྱས་ནས། སང་ཉིན་སྟོན་པ་དགེ་འདུན་གྱི་སྡེ་དང་བཅས་པ་
འཚོ་བྱེད་ཁྱིམ་དུ་གདུགས་ཚོད་ལ་ཕེབས་པའི་ཚེ་སྟོན་པས་ལམ་ཆུང་བ་མ་འདུས་
པར་གཟིགས་ནས་དགེ་འདུན་མ་འདུས་སོ་ཞེས་སྟོན་པས་སྔ་ཆབ་མ་བཞེས་པར་
འཚོ་བྱེད་ལ་ལམ་ཆུང་པ་བོས་ཤིག་ཅེས་བཀའ་སྩལ་པ་ན། འཚོ་བྱེད་ཀྱིས་མི་
འདོད་བཞིན་དུ་ཕོ་ཉ་ཞིག་ལ་ལམ་ཆུང་པ་བོས་ཤིག་ཅེས་མངགས། དེས་ཕྱིན་ཏེ་
ལམ་ཆུང་པ་ཞེས་བོས་པ་ན། ལམ་ཆུང་པས་སྟོང་ཉིས་བརྒྱ་ལྔ་བཅུའི་དགེ་འདུན་
ཚང་མ་བཞུགས་པ་ཇི་ལྟ་བར་ཨང་ཞེས་སྒྲའི་ང་རོས་གང་བར་བྱས་པ་ལྟ་བུའོ། །
འདིར་ཆོས་རྣམས་ཀྱི་གནས་ཚུལ་རིགས་པས་གཏན་ལ་ཕབ་པ་ལ་ཆོས་རྣམས་
ཀྱིས་རང་རང་གི་ངང་ཚུལ་མཐའ་དག་འདི་དང་འདི་ལྟ་བུའོ་ཞེས་བསྒྲགས་པའི་
རབ་བརྟགས་ཀྱི་རྒྱན་སྦྱར་བ་འདི་དང་མཐུན་པར་ཚད་མ་ཡིད་ཀྱི་མུན་སེལ་
- 121-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དུའང་། གང་གི་ལེགས་བཤད་གསལ་བའི་མེ་ལོང་གིས། །དངོས་ཀུན་ཤེས་བྱའི་
དེ་ ཉིད་ སྟོན་ སྙམ་ནས། །དགེ་ ལེགས་ སྨྱུ་གུའི་རྩོམ་པ་ལེན་པ་ན། །ཆོས་ ཀུན་
སྐྱེངས་ཏེ་ འདར་བར་མ་གྱུར་ཏམ། །ཞེས་ གསུངས། ཚིག་རྐང་སྔ་མ་དང་ འདི་
གཉིས་ཀྱིས་ཊིཀ་ཆེན་འདི་ལ་རིགས་པའི་རྒྱ་མཚོ་ཞེས་མཚན་འདོགས་པའི་རྒྱུ་
མཚན་དང་མཚན་དོན་ཡང་བཤད་དོ། །ཚིག་རྐང་འདིའི་རྒྱན་སྦྱོར་ཚུལ་ནི། རྗེ་
ཐམས་ཅད་མཁྱེན་པས་བསྟོད་སྤྲིན་རྒྱ་མཚོར། སྣ་ཚོགས་ཚོན་དང་ཕྲད་པའི་ཤེལ་
བཞིན་ གྲངས་མེད་ གདུལ་ བྱའི་ རང་ རང་སྐད་དང་མཐུན་པར་ནི། །སྤྱི་ གཙུག་
མཛོད་སྤུ་མགྲིན་པ་ལ་སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་རབ་སྟོན་
ཀྱང་། །དེ་དག་ཀུན་ལ་རྟོག་པ་ཉེར་ཞི་འདི་ནི་ནམ་མཁས་ཚངས་དབྱངས་སྒྲོག་ན་
མཚོན་པར་ནུས། །ཞེས་གསུངས་པ་དང་མཐུན་ནོ། །མཁས་གྲུབ་རྗེ་ཉིད་ཀྱི་ཚད་
མ་ཡིད་ཀྱི་མུན་སེལ་དུའང་། ཁོ་བོའི་བློ་གྲོས་ནོར་བུ་ཆུ་ཤེལ་དྲི་མེད་ལས་གྲུབ་
ཆོས་ཀུན་གསལ་བའི་བ་གམ་མངོན་དགའ་གཞལ་མེད་ཁང་། །རྣམ་དག་རིགས་
པའི་རྒྱུད་མང་སྒྲ་ལྡན་ཡིད་འོང་སྙན་སྒྲོགས་སྒྲུབ་དང་སུན་འབྱིན་རོལ་བས་རྩེ་
བའི་གླུ་ལྡན་པ། །གྲགས་པའི་གཞུང་ལུགས་གསར་པར་འོངས་པའི་དུས་སྟོན་
དུས་ནི་གྲུབ་པའི་སླད་དུ་ཁ་བའི་འཇིག་རྟེན་ལི་ཁྲི་ཡི། །རྡུལ་བཀོད་ཉིན་མོ་རབ་
ཏུ་རྩོམ་པའི་མཚམས་ཀྱི་ཉི་འོད་དཔལ་དང་ལྡན་རྣམས་སྒྲོགས་པར་བྱེད་པ་མ་
ཡིན་ནམ། །ཞེས་གསུངས། འདི་དག་ལ་བླུན་པོ་མཁས་པར་རློམ་པ་འགའ་ཞིག་
གི་རྟོག་པ་ལ་མཁས་གྲུབ་རྗེས་རང་གི་རྩོམ་པ་ལ་རང་གིས་བསྔགས་བརྗོད་འདི་
ལྟར་མཛད་པར་མི་རིགས་སོ་སྙམ་ན། དེ་ནི་ཐོས་རྒྱ་ཆུང་བས་རྒྱལ་སྲས་རྣམས་ཀྱི་
མཛད་སྤྱོད་མཐའ་དག་པར་མ་ངེས་པ་ཡིན་ཏེ། དམ་པ་རྣམས་ཀྱི་རྣམ་པ་ཐར་པ་
- 122 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ལ་རང་གི་ཡོན་ཏན་བརྗོད་ནས་གཞན་རྗེས་སུ་འཛིན་པ་དང་། རང་གི་ཡོན་ཏན་
སྦས་ཏེ་དམན་པའི་ཚུལ་བཟུང་ནས་གཞན་རྗེས་སུ་འཛིན་པ་གཉིས་ཡོད་ལ། རང་
གི་ཡོན་ཏན་བརྗོད་ནས་གཞན་རྗེས་སུ་འཛིན་པ་ནི། སྨན་པ་མཁས་པ་རྣམས་ནད་
པ་ཉམས་ཐག་པ་རྣམས་ལ་བལྟས་ནས་ནད་དེ་རིགས་གང་ཡིན་པ་དང་། རྒྱུ་གང་
ལས་བྱུང་བ་དང༌། སྨན་གང་དང་གང་གིས་སེལ་བ་སོགས་རང་གིས་ཤེས་པར་
སྨྲས་ཏེ་ནད་པ་དེའི་དོན་བྱེད་པ་ལྟ་བུ་ཡིན་ཏེ། ནད་པ་དེ་ལ་ནད་དེ་རང་གིས་ཤེས་
པར་མ་སྨྲས་ན་ནད་པ་དེ་ཡིད་མི་ཆེས་པས་གང་བསྟན་པའི་བཅོས་ཐབས་ཚུལ་
བཞིན་མི་བྱེད་ལ། རང་གིས་ཤེས་པར་སྨྲས་ནས་བསྟན་ན་ཡིད་ཆེས་ནས་གང་
བསྟན་པའི་བཅོས་ཐབས་བྱེད་པ་བཞིན་དུ་སྐྱེས་བུ་དམ་པ་ཐུགས་སྙིང་རྗེའི་དབང་
དུ་གྱུར་པ་ཡང་ཚུལ་དེ་ལྟར་མཛད་དེ། སྔོན་སྟོན་པ་ཐུབ་པའི་དབང་པོ་ཞིང་འདིར་
བྱོན་ནས་འཚང་རྒྱ་བའི་ཚུལ་བསྟན་མ་ཐག་སྔོན་ཆད་འཇིག་རྟེན་འདིར་སངས་
རྒྱས་ཀྱི་སྒྲ་མ་གྲགས་པས་སངས་རྒྱས་ངོ་མི་ཤེས་པ་ལ། ཀུན་ཏུ་རྒྱུ་ཉེར་འགྲོ་ཞེས་
པ་ཞིག་གིས་སྟོན་པ་ལ་ཁྱོད་སུ་ཡིན་ཞེས་ཞུས་པ་ན་ང་ནི་རྒྱལ་བ་ཡིན། སེམས་
ཅན་རྣམས་ལ་ཆོས་ཀྱི་སྒྲོན་མེ་སྟོན་ནོ་ཞེས་སོགས་གསུངས་པ་དང༌། དེ་བཞིན་དུ་
ལྔ་སྡེ་ལ་ང་ནི་དེ་བཞིན་གཤེགས་པའོ་ཞེས་སོགས་གསུངས་ནས་རྗེས་སུ་འཛིན་
པར་མཛད་པ་དེ་བཞིན་དུ་མཁས་གྲུབ་རྗེ་འདིས་ཀྱང་སེམས་ཅན་སྡུག་བསྔལ་
གྱིས་ཉམ་ཐག་པ་དང༌། བསྟན་པ་ཉམས་པ་ཐུགས་ཀྱི་མ་བཟོད་ནས་སྙིང་རྗེ་ཁོ་
ནའི་དབང་གིས་རང་ཉིད་ཀྱིས་ཐོས་པ་རྒྱ་མཚོའི་ཕ་རོལ་ཏུ་བྱོན་པ་དང་། དྲི་མ་
མེད་པའི་རིགས་པའི་ལམ་འབྱེད་པ་ལ་འགྲན་ཟླ་མེད་པའི་མཁས་པར་གྱུར་ཚུལ་
དང༌། ཁྱད་པར་རྒྱལ་བ་ཙོང་ཁ་པ་ཆེན་པོའི་མན་ངག་ལ་བརྟེན་ནས་ཐེག་པ་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསུམ་གའི་ལམ་གྱི་གྲངས་དང་། གོ་རིམ་དང་། ལམ་སོ་སོའི་ངོ་བོ་དང་། རྒྱུད་ལ་
ཇི་ལྟར་སྐྱེ་ཚུལ་གྱི་གནད་མཐའ་དག་རིགས་པའི་ལམ་ནས་འབྱེད་པ་ལ་ཟླ་དང་
བྲལ་བ་ཡིན་ཚུལ་གསལ་བར་བསྒྲགས་ནས་སྐལ་བ་དང་ལྡན་པ་དག་རྗེས་སུ་
འཛིན་པར་མཛད་དོ། །དེ་ལྟར་ཡིན་པ་ནི་མཁས་གྲུབ་རྗེ་ཉིད་ཀྱི་གསུང་ཚད་མ་
དཔང་པོར་གྱུར་པ་ལས་ཤེས་ཏེ། མཁས་གྲུབ་རྗེས་རང་གི་རྟོགས་པ་བརྗོད་པ་
ལས། སྣུམ་ཟད་མར་མེ་ལྟ་བུའི་བསྟན་པ་འདི། ཁོ་བོའི་ལེགས་བཤད་གོ་ཆ་བློ་
གྲོས་ཀྱིས། །རྫོགས་ལྡན་བཞིན་དུ་བྱ་བར་ནུས་ན་ཡང་། །སྐལ་ངན་རྣམས་ཀྱིས་
ས་འོག་གཏེར་བཞིན་སྦས། །ད་ནི་དུས་ལ་སྡོད་པ་མེད་པ་དང་། །ལང་ཚོའི་དཔལ་
ཡང་སྟོན་ཀའི་སྤྲིན་ལྟར་གཡོ། །སྐྱེ་བོ་ཕལ་ཆེར་སྐལ་བ་མེད་མཐོང་ནས། །མང་
ཐོས་བདག་ནི་གཅིག་པུར་ཆོས་དོན་སེམས། །ཞེས་དང་། དེ་ཕྱིར་མདོ་རྒྱུད་བླ་
མའི་མན་ངག་དོན། །ལེགས་པར་ཁོང་དུ་ཆོད་པས་ཡིད་དྲངས་ནས། །ནམ་ཞིག་
འདི་ དོན་ བསྒྲུབ་ པར་ འགྱུར་ སྙམ་ དུ། །མཁས་ པ་ ང་ནི་འདི་ ཉིད་ འབའ་ ཞིག་
སེམས། །མི་དབང་དུ་མའི་ཅོད་པན་ནོར་བུའི་འོད། །རྐང་མཐིལ་རྡུལ་ལ་རྩེ་བ་
ཐོབ་པ་དང། །རྩ་རྩེའི་ཟིལ་པས་སེན་མོ་ཉེར་མཆོད་པ། །མཁས་པ་བདག་ལ་
ཕན་ པར་ ཕྱི་ མི་ འགྱུར། །ཟང་ ཟིང་ ལོངས་ སྤྱོད་ རྨི་ ལམ་ དཔལ་ འབྱོར་ དང༌། །
མཚུངས་པར་རིག་ཅིང་རྒྱལ་བས་སྨད་མཐོང་ནས། །མཁས་པ་བདག་ནི་བ་ཚྭའི་
མཆོད་ཡོན་ལྟར། །རྙེད་བཀུར་གནས་ལ་མཐུན་པར་འཛིན་མ་ཡིན། །བྲག་ཅའི་
དབྱངས་ཀྱིས་བདག་རྒྱུད་ཁེངས་མི་འགྱུར། །དུས་མིན་སྙན་གྲགས་བདུད་ཀྱི་ཕོ་
ཉ་ནི། །དེ་ལྟ་མིན་ཞེས་ཚིག་གི་མཆོད་སྦྱིན་ལ། །མཁས་པ་བདག་ནི་རེ་བ་ལྷུར་མི་
བྱེད། །ཅེས་དང༌། ཡབ་རྗེ་དམ་པའི་བཀའ་སྲོལ་ཟླ་མེད་པ། །ཡོངས་སུ་རྫོགས་
- 124 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
པའི་བསྟན་པའི་ཁུར་ཆེན་ནི། །ཤིན་ཏུ་ལྕི་བས་བདག་སྙིང་ཅི་ཡང་ནོན། །འོན་
ཀྱང་ངལ་བའི་འདུ་ཤེས་མཆིས་མ་ལགས། །ཞེས་དང༌། ཚུལ་འདི་ཡིད་ལ་ཤིན་ཏུ་
བརྣག་དཀའ་ནས། །བདག་ཀྱང་འབད་པ་དུ་མས་བསྟན་པའི་ཁུར། །ཡབ་རྗེ་དམ་
པའི་ རིང་ ལུགས་ཡོངས་ རྫོགས་ པ། །ཕྱོགས་འདིར་འཛིན་ལ་བློ་གྲོས་ཤིན་ཏུ་
འཆེལ། །ཕྱོགས་འདིར་བསྟན་པའི་ལྗོན་ཤིང་རྩ་བ་ནས། །ཆོས་མིན་ཉེས་བཤད་
སྟ་རེས་བཅད་པ་ན། །ལན་ཅིག་ཡལ་ག་ཅུང་ཟད་ཕྱོགས་གཞན་དུ། །འཕེལ་ཡང་
དགོས་པ་ཆུང་བར་བདག་གིས་མཐོང་། །ད་ལྟ་ཕྱོགས་འདིར་ཆོས་མིན་དཔུང་
ཚོགས་ དགྲ །ལེགས་བཤད་བསྟན་ པའི་རུ་མཚོན་ ཁོ་བོས་ འཛིན། །དེ་ ཕྱིར་ཁོ་
བོས་ ཕྱོགས་ འདི་ བཏང་ བ་ན། །ཐུབ་ པའི་ གཅེས་ མཛོད་ སུ་ ཡིས་ འཛིན་ པར་
སྨོས། །ཞེས་དང༌། ལྟ་བའི་དོགས་སེལ་ཆེན་མོའི་སྦྱར་བྱང་དུའང་། །དེས་ན་བླ་མ་
མཆོག་དེ་ཡིས། །རྨད་བྱུང་དཀའ་བ་བརྒྱ་ཕྲག་ལས། །ནན་ཏན་སྙིང་པོ་མཛད་པ་
ཡི། །ལམ་བཟང་ཉམས་པར་མ་གྱུར་ཅིག །སྙམ་དུ་ཡིད་ལ་བརྣག་པ་ཡིས། །ཡང་
དག་ལྟ་བ་ཉམས་ལེན་ལ། །ལོག་པའི་མུན་སེལ་སྒྲོན་མེ་འདི། །དུ་མས་བསྐུལ་
ཕྱིར་གཏམ་དུ་བྱས། །ཞེས་སོགས་གསུངས་པ་ལྟར་ཚེ་འདིའི་རྙེད་བཀུར་སྙན་
གྲགས་སྒྲུབ་པའི་བསམ་པ་རྨི་ལམ་དུ་ཡང་མེད་པར་སྒོ་གསུམ་གྱི་སྤྱོད་པ་ཅི་མཛད་
བསྟན་པ་དང་སེམས་ཅན་གྱི་དོན་ཁོ་ནར་མཛད་པ་དང༌། ལྷག་པར་རྒྱལ་བ་ཙོང་
ཁ་ པ་ཆེན་པོས་གངས་རིའི་ཁྲོད་འདིར་མདོ་སྔགས་གཉིས་ཀའི་ལམ་གྱི་ལུས་
ཡོངས་སུ་རྫོགས་པ་དྲི་མ་མེད་པའི་རིགས་པའི་ལམ་ལས་དྲངས་ཏེ་སྔོན་མེད་པའི་
ཤིང་རྟའི་སྲོལ་ཕྱེ་བ་འདི་ཉིད་ཉམས་པ་ཐུགས་ཀྱིས་མ་བཟོད་ནས་ཅི་མཛད་དེའི་
དོན་དུ་མཛད་ པ་ ཡིན་པར་གསུངས་པ་ ལྟར་ རོ། །དེ་ནས། དེ་ ལྟ་ མོད་ ཀྱི་ཐུན་
- 125-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མཚམས་སྨག་རྩིས་མཁུར་ཚོས་དམར་བའི་སྔོ་བསངས་མཛེས་སྡུག་ལང་ཚོའི་
དཔལ། །རབ་དཀར་ཆུ་འཛིན་གཞོན་ནུའི་ཕུང་པོ་མུ་ཏིག་ཆུ་རྒྱུན་ཟིམ་བུ་གཡོ་
བས་རོལ་བ་དང་། །ཆུ་སྐྱར་ཕྲུ་གུ་དགའ་བས་རྩེ་བའི་ལང་ལིང་དང་འགྲོགས་
དབྱར་དུས་རྔ་སྒྲ་སྒྲོགས་པ་གང་། །དེ་འདྲས་གཉིས་སྐྱེས་ཡིད་ལ་ཇི་བཞིན་དགའ་
བའི་ དཔལ་ བསྐྱེད་ གཏམ་ འདི་ གྲགས་ པའི་ གདུང་ འཚོབ་ ཡིན། །ཞེས་ ཚིགས་
བཅད་འདིས་མཁས་གྲུབ་རྗེས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་
པའི་རྒྱ་མཚོ་འདི་བརྩམས་པ་ལ་བློ་ལྡན་རྣམས་ཀྱིས་དགའ་བ་བསྐྱེད་རིགས་པའི་
ཚུལ་དང་། རྩོམ་པར་དམ་བཅའི་མཇུག་བསྡུ་སྟོན་པར་མཛད་དོ། །དེ་ཡང་ཚིགས་
བཅད་སྔ་མས་བཤད་པ་ལྟར་ལེགས་པར་བཤད་པ་རིགས་པའི་རྒྱ་མཚོ་འདིར་
ཐར་པ་དང་ཐམས་ཅད་མཁྱེན་པའི་ལམ་འབྲས་བུ་དང་བཅས་པ་དྲི་མ་མེད་པའི་
རིགས་པའི་རྣམ་འགྱུར་སྟོང་གིས་གཏན་ལ་ཕབ་པ་ནི། རྒྱ་མཚོ་ཆེན་པོ་ངམ་གནག་
ཅིང་སྒྲ་འཇིགས་སུ་རུང་བ་སྒྲོགས་པའི་རླབས་ཕྲེང་དྲག་ཏུ་འཕྱུར་བ་མཐོང་བ་ན་
སྙིང་སྟོབས་ཆུང་ངུ་རྣམས་སྐྲག་ནས་དེར་འཇུག་མི་ནུས་པ་བཞིན་དུ། ལེགས་པར་
བཤད་པའི་རིགས་པའི་རྒྱ་མཚོ་འདིར་ཡང་སྐྱེ་བོ་བློ་གྲོས་དམན་པ་དག་གིས་
འཇུག་མི་ནུས་པ་དེ་ལྟ་ཡིན་མོད་ཀྱི། བསོད་ནམས་ཀྱི་སྟོབས་ཆེན་པོ་དང་ལྡན་
ཞིང་སྔོན་ཡུན་རིང་པོ་ནས་སྦྱངས་པའི་མཐུ་བརྟས་པ་རྣམས་དང་། དེ་ལྟ་མིན་ཡང་
དམ་པའི་མགོན་ལ་བརྟེན་ནས་རྒྱལ་བ་དགྱེས་པའི་ལམ་ལ་ཡིད་རྟོན་ཅིང་། ཤིང་
རྟ་ཆེན་པོའི་རིགས་ལམ་ལ་མོས་པའི་བློ་ལྡན་རྣམས་ཀྱིས་མཐོང་ན་གཏིང་ནས་
དགའ་བ་སྐྱེ་ཞིང་དེད་དཔོན་སྙིང་སྟོབས་དང་ལྡན་པ་དག་རྒྱ་མཚོར་རིན་པོ་ཆེ་
ལེན་དུ་ཆས་པ་ལྟར་སྤྲོ་བས་འཇུག་པར་རིགས་སོ་ཞེས་དཔེ་དང་བཅས་སྟོན་ཏེ།
- 126 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ཚད་མ་རྣམ་འགྲེལ་གྱི་དགོངས་དོན་རྒྱ་ཆེར་བཤད་པ་རིགས་པའི་རྒྱ་མཚོ་འདིར་
ཐེག་པ་གསུམ་གྱི་གནད་ཐམས་ཅད་དྲི་མ་མེད་པའི་རིགས་པའི་ལམ་ནས་དྲངས་
ཏེ་མཐའ་དག་པར་འཆད་ཅིང་། དེ་ཡང་རྗེ་བཙུན་ཙོང་ཁ་པ་ཆེན་པོའི་མན་ངག་ལ་
བརྟེན་ནས་གསུང་རབ་ཀྱི་དགོངས་དོན་གཏན་ལ་འབེབས་པའི་རིགས་པ་ཇི་སྙེད་
ཅིག་བཀོད་པ་ཐམས་ཅད་རང་གི་རྒྱུད་འདུལ་བའི་ཐབས་སུ་ཁྱེར་ཏེ་རྒྱལ་བའི་
གསུང་རབ་དགོངས་འགྲེལ་དང་བཅས་པ་ཐམས་ཅད་རང་ཉིད་འཚང་རྒྱ་བའི་
ཐབས་སུ་ཁྱེར་བར་བྱེད་པའི་མན་ངག་མཆོག་འདིས་བློ་གྲོས་དང་ལྡན་པ་རྣམས་
ལ་དགའ་བ་ཆེན་པོ་བསྐྱེད་པ་ནི་དཔྱིད་ཀྱི་དཔལ་རབ་ཏུ་རྒྱས་པའི་སྤྲིན་གྱི་སྒྲ་
དབྱངས་ཀྱི་རྨ་བྱ་ལ་སོགས་པའི་གཉིས་སྐྱེས་རྣམས་ལ་དགའ་བ་ཇི་ལྟར་བསྐྱེད་པ་
དེ་བཞིན་དུ་བསྐྱེད་དོ་ཞེས་སྟོན་པ་ལ། ཐུན་མཚམས་སྨུག་རྩིས་མཁུར་ཚོས་དམར་
བའི་སྔོ་བསངས་མཛེས་སྡུག་ལང་ཚོའི་དཔལ། །རབ་དཀར་ཆུ་འཛིན་གཞོན་ནུའི་
ཕུང་པོ་མུ་ཏིག་ཆུ་རྒྱུན་ཟིམ་བུ་གཡོ་བས་རོལ་པ་དང༌། །ཆུ་སྐྱར་ཕྲུ་གུ་དགའ་བས་
རྩེ་ བའི་ ལང་ལིང་དང་འགྲོགས་དབྱར་དུས་རྔ་སྒྲ་སྒྲོགས་པ་གང༌། །དེ་འདྲས་
གཉིས་སྐྱེས་ཡིད་ལ་ཇི་བཞིན་དགའ་བའི་དཔལ་བསྐྱེད། །ཅེས་གསུངས། ཚིག་
འདི་དག་གིས་ནི་ཊཱིཀ་ཆེན་འདིས་བློ་ལྡན་རྣམས་ལ་དགའ་བ་བསྐྱེད་ཚུལ་དཔེ་
དང་བཅས་སྟོན་པ་ཡིན་ཏེ། ཐུན་མཚམས་སྨུག་རྩིས་ཞེས་པ་ནས་གཉིས་སྐྱེས་
རྣམས་ལ་ཇི་བཞིན་ཞེས་པའི་བར་གྱིས་དཔེ་དང་། དགའ་བའི་དཔལ་བསྐྱེད་ཅེས་
པ་འདི་དོན་སྟོན་ནོ། །དེས་ན་ཚིག་རྐང་འདི་དག་དོན་ལ་གཟུགས་ཅན་གྱི་རྒྱན་
སྦྱར་བ་མིན་གྱི། ཇི་བཞིན་ཞེས་མཚུངས་པ་གསལ་བྱེད་ཀྱི་སྒྲ་དངོས་སུ་སྨོས་པས་
ན་དཔེའི་རྒྱན་དུ་སྦྱར་ལ། དཔེའི་སྟེང་དུ་གཟུགས་ཅན་གྱི་རྒྱན་སྦྱར་བས་ཚིག་སྦྱོར་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ངོ་མཚར་རྨད་དུ་བྱུང་བའོ། །དཔེ་དེ་དག་གི་དོན་ནི་ཚིག་རྐང་དང་པོས་ནམ་མཁའི་
བསྔགས་ པ་དང༌། ཚིག་རྐང་ གཉིས་ པས་ སྤྲིན་གྱི་བསྔགས་ པ་ དང༌། ཚིག་རྐང་
གསུམ་པས་དུས་ཀྱི་བསྔགས་པ་ སྟོན་ནོ། །དེ་ཡང་དབྱར་དུས་ཆར་ གྱིས་རྡུལ་
མནན་པས་རྡུལ་དང་ཁུག་རྣ་སོགས་ཀྱི་སྒྲིབ་བྱེད་མེད་པས་ནམ་མཁའ་རབ་ཏུ་
དྭངས་ཤིང་གསལ་བ་ན་ཆུང་མཛེས་མའི་གཟུགས་སུ་བཀོད། དེའི་བཞིན་ གྱི་
མདོག་བཻ་ཌཱུརྱ་ལྟར་སྔོ་བསངས་དྭངས་ཤིང་མཛེས་པ་ལ་མཁུར་ཚོས་གཉིས་སྨུག་
རྩིས་བྱུགས་པ་ལྟར་དམར་བ་སོགས་ལང་ཚོའི་དཔལ་རབ་ཏུ་རྒྱས་པ་ལ་རབ་ཏུ་
དཀར་བའི་ཆུ་འཛིན་གཞོན་ནུ་སྟེ་སྤྲིན་གསར་དཀར་པོའི་སྟོད་གཡོགས་ལྷབ་ལྷུབ་
ཏུ་གཡོ་ཞིང་། དེ་ལས་ཆར་རྒྱུན་མུ་ཏིག་གི་ཕྲེང་བ་ལྟ་བུའི་དོ་ཤལ་མཛེས་པར་
འཕྱང་བ་སོགས་ཀྱིས་སྒེག་ཅིང་རོལ་པ་དང་། མདུན་དུ་སྙིང་དུ་སྡུག་པའི་ཕྲུ་གུ་རྩེ་
ཞིང་དགའ་བས་རོལ་པ་དང་། དཔྱིད་ཀྱི་དཔལ་མོ་རབ་ཏུ་རྒྱས་པས་ནགས་ཚལ་
རྣམས་ལོ་མ་གསར་པ་ནེ་ཙོའི་གཤོགས་པ་ལྟར་སྔོ་ལྗང་ཡིད་དུ་འོང་བས་ཁྱབ་པ་
དང་། ས་གཞི་ཡང་ རྩྭ་སྔོན་ཡིད་དུ་འོང་བས་ཁྱབ་ཅིང་དྲི་ཞིམ་མེ་ཏོག་གེ་སར་
འཛུམ་པ་དང༌། སྦྲང་རྩིའི་དོག་པས་ལག་པ་བརྒྱན་པའི་བུང་བ་རྣམས་གླུ་དབྱངས་
བརྒྱུད་མར་སྒྲོག་ཅིང་གློ་བུར་གློ་བུར་དུ་མཁའ་ལ་ཆུ་འཛིན་གསར་པ་འཁྲིགས་པ་
ལས་ཆར་རྒྱུན་དལ་བུས་འབབ་པའི་ཚེ་ཕྱོགས་ཀུན་རྒོད་པ་བཞིན་དུ་འབྲུག་སྒྲའི་
དབྱངས་སྙན་པར་བསྒྲགས་པ་ན། རྨ་བྱ་ལ་སོགས་པའི་གཉིས་སྐྱེས་ཕལ་ཆེར་
དགའ་བ་ཆེན་པོ་སྐྱེ་ཞིང་འབྲུག་སྒྲ་ལ་ལན་དུ་ཤིས་པ་བརྗོད་པ་བཞིན་དུ་སྐད་སྙན་
པོར་སྒྲོག་པར་བྱེད་དོ་ཞེས་སྙན་ཞིང་ཉམས་འགྱུར་དང་ལྡན་པའི་ཚིག་རྒྱན་དུ་
མཛད་པའོ། །ཐུན་མཚམས་སྨུག་རྩི་ནི། ཉི་མ་འཆར་ཀ་དང་ནུབ་ཀྱི་ནམ་མཁའི་
- 128 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
མདངས་དམར་པོ་དང་སྤྲིན་དམར་པོའོ། །སྔོ་བསངས་ནི་རི་རབ་ཀྱི་ལྷོ་ངོས་བེ་
ཌཱུརྱའི་མདངས་སོ། །སྤྱིར་ནམ་མཁའ་ནི་འདུས་མ་བྱས་ཐོགས་བཅས་ཀྱི་རེག་བྱ་
བཀག་ ཙམ་ ཞིག་ ཡིན་པས་ནམ་མཁའ་ལ་གཟུགས་དང་ ཁ་དོག་མེད་ལ། སྔོ་
སངས་སུ་སྣང་བ་ནི་བར་གྱི་སྣང་བའོ། །དེ་ལྟ་ནའངཚིག་རྒྱན་སྦྱོར་བའི་ཚེ་དེ་དག་
གཟུགས་སུ་བཀོད་ནས་ཚིག་གི་ཉམས་འགྱུར་བརྗོད་པ་ཡིན་ནོ། །ཆར་འབབ་
པའི་ཚེ་ཆུ་སྐྱར་ལང་ལིང་དུ་གཡོ་བ་ནི་དཔྱིད་སོས་མཚམས་སུ་ཚ་བ་རབ་ཏུ་རྒྱས་
པ་ན་ཉ་རྣམས་ཆུའི་ནང་དུ་ཚ་བས་གདུངས་ཏེ་བསིལ་བར་འདོད་པ་ལ་འབྲུག་སྒྲ་
བསྒྲགས་ཏེ་ཆར་བབས་པ་ན། ཆར་ཆུ་བསིལ་བ་འཐུང་བར་འདོད་ནས་ཆུའི་སྟེང་
དང་མཐའ་རྣམས་སུ་འཕྱོ་བར་བྱེད་ལ། དེའི་ཚེ་ཆུ་སྐྱར་རྣམས་ཉ་གཟུང་བར་
འདོད་ནས་ཆུའི་སྟེང་གི་ནམ་མཁའ་ལ་ལང་ལིང་དུ་འཁོར་བ་ཡིན་ནོ། །གཉིས་
སྐྱེས་ནི་བྱ་རྣམས་སྐྱེ་བའི་ཚེ་མ་ལས་སྒོ་ང་དང་། སྒོ་ང་ལས་ཕྲུག་གུ་འབྱུང་བས་ན་
བྱ་རྣམས་ལ་གཉིས་སྐྱེས་ཞེས་བརྗོད་དོ། །དཔེ་རྒྱན་འདི་ལྟར་བརྗོད་པ་ནི་སྙན་
ཞིང་ཉམས་འགྱུར་དང་ལྡན་པའི་ཚིག་རྒྱན་བྱེད་པའི་ཚེ་ནམ་མཁའ་དང་། རི་དང་།
རྒྱ་མཚོ་དང༌། སྤྲིན་དང་། ནགས་ཚལ་དང་། མེ་ཏོག་ལ་སོགས་པའི་བསྔགས་པ་
བརྗོད་ པ་ དང༌། བརྗོད་ པར་ འདོད་ པའི་དོན་གང་ ཡིན་ པ་དེ་ཉིད་དེ་ དག་གི་
གཟུགས་སུ་བཀོད་ནས་ཚིག་རྒྱན་སྦྱོར་བར་སྙན་ངག་གི་བསྟན་བཅོས་དག་ལས་
བཤད་པ་ལྟར་མཛད་པའོ། །དེ་ལྟར་མཛད་དགོས་པའང་རིན་པོ་ཆེ་གསུམ་གྱི་
གཏམ་གྱི་སྦྱོར་བ་ལས། བདག་གིས་རིག་གནས་གང་ལ་སྦྱངས་སྙམ་ན། །རིགས་
ལམ་ཕྲ་མོ་ཕྱེད་པའི་རྣམ་དཔྱོད་དང༌། །གཞུང་ལུགས་གདམས་པར་ཤར་བའི་
ཉམས་ལེན་དང་། །ཚིག་སྦྱོར་ཚུལ་ལ་མཁས་པའི་ངག་གི་དཔལ། །ས་སྟེང་འདི་ན་
- 129-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩)
རིན་ཆེན་རྣམ་གསུམ་སྣང་། །འདི་ནི་ཤིན་ཏུ་དཀོན་ཞིང་འདོད་པ་འཇོ། །རྨད་དུ་
བྱུང་བའི་དགའ་བ་རྒྱས་བྱེད་པས། །རིན་པོ་ཆེ་ཞེས་མཁས་པ་རྣམས་ལ་གྲགས། །
མཁས་ པའི་ ཡིད་འཕྲོག་ རིན་ཆེན་གཞན་ཡོད་མིན། །ཞེས་དང་། རྒྱལ་བ་ཉིད་
ཀྱིས་གསུང་རབ་བསྔགས་པ་ན། །དོན་བཟང་བ་དང་ཚིག་འབྲུ་བཟང་པོ་ཞེས། །
གསུངས་ཤིང་ཤིན་ཏུ་དཀར་བའི་ཁང་བཟང་ལའང་། །བསིལ་ཟེར་བྱེད་པའི་འོད་
ཀྱིས་བྱུགས་པ་བཞིན། །དོན་བཟང་བ་ལའང་ཡིད་འཕྲོག་ཚིག་སྦྱོར་གྱིས། །སྤྲས་
པར་གྱུར་ན་ཆེས་ཆེར་མཛེས་ པར་ འགྱུར། །ཞེས་དང་། ཚིགས་བཅད་ ལྷུག་ པ་
གཉིས་ཀ་སྤེལ་བའི་ལུས། །དོན་དང་ཚིག་གི་རྒྱན་ལ་སོགས་པ་ཡི། །མཛེས་བྱེད་
རྒྱན་གྱིས་སྤུད་པའི་ཚིག་སྦྱོར་ཚུལ། །སྙན་ངག་གཞུང་བཞིན་ལེགས་པར་སྦྱར་བ་
ན། །བློ་གསལ་རྣམས་ལ་དགའ་བ་རྒྱས་པར་བྱེད། །ཅེས་གསུངས་པ་ལྟར་ཡིན་
ནོ། །ལེགས་པར་བཤད་པ་རིགས་པའི་རྒྱ་མཚོ་འདིས་བློ་ལྡན་རྣམས་ལ་དགའ་བ་
ཇི་ལྟར་བསྐྱེད་པ་ནི། །སྔོན་ཡུན་རིང་པོ་ནས་ལམ་ལ་སྦྱངས་པའི་བག་ཆགས་སད་
པ་རྣམས་ལ་སངས་རྒྱས་ཞེས་བྱ་བའི་སྒྲ་ཐོག་མར་ཐོས་པ་ན་དགའ་བ་སྐྱེ་བ་ཙམ་
དགེ་སློང་བསམ་གཏན་དང་པོ་ལ་ཞུགས་པ་ལའང་དགའ་བ་དེ་ཙམ་མེད་པར་
གསུངས་ པས། རིགས་ པའི་ རྒྱ་ མཚོ་འདི་ལྟ་བུ་ ལམ་ གྱི་ གནད་མཐར་ཐུག་ པ་
རྣམས་ལེགས་པར་སྟོན་པའི་ཆོས་ཐོས་ན་དགའ་བ་ཆེན་པོ་སྐྱེ་བ་ལྟ་ཅི་སྨོས། དེ་
ཡང་མ་ག་དྷ་བཟང་མོ་དང་། སིངྒ་ལའི་རྒྱལ་པོའི་བུ་མོ་མུ་ཏིག་ཅན་དང་། རྒྱལ་པོ་
ཨུ་ཏྲ་ཡ་ན་སོགས་ཀྱི་གཏམ་རྒྱུད་དང་། མཆོག་ཟུང་སོགས་ཀྱི་གླེང་གཞི་ལས་ཇི་
ལྟར་འབྱུང་བ་ལྟར་དང་། ཆོས་ཀྱི་རྒྱལ་པོ་ཙོང་ཁ་པ་ཆེན་པོས་མལ་གྲོ་ལྷ་ལུང་དུ་
རྣམ་འགྲེལ་གྱི་གཞུང་ལ་གཟིགས་ཤིང་དོན་ལ་ཞིབ་ཏུ་དཔྱད་པ་ན་དྲི་མ་མེད་པའི་
- 130 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
རིགས་ པའི་ཚུལ་ལ་ཐུགས་ངེས་ཆེན་པོ་འཁྲུངས་ནས། དེར་བཞུགས་རིང་རྣམ་
འགྲེལ་གྱི་གཞུང་ལ་གཟིགས་རེས་ཀྱིས་སྤྱན་ཆབ་རྒྱུན་མི་འཆད་དུ་བྱུང་བ་དང་།
དུས་ཕྱིས་ཀྱང་མདོ་སྔགས་ཀྱི་ཟབ་གནད་གང་དང་གང་གནང་ཡང་ལམ་གྱི་གནད་
མཐར་ཐུག་པ་རྣམས་རྣམ་འགྲེལ་གྱི་རིགས་པས་སྒྲུབ་པར་མཛད་པ་དང་། རྒྱལ་
ཚབ་དར་མ་རིན་ཆེན་གྱིས་རྗེ་རིན་པོ་ཆེ་ཐོག་མར་མཇལ་བའི་ཚེ་རྗེ་རིན་པོ་ཆེས་
རྣམ་འགྲེལ་གྱི་རིགས་པའི་དཀའ་གནས་རྣམས་གསུངས་པས་ལུས་ཀྱི་བ་སྤུ་གཡོ་
ཞིང་ སྤྱན་ ཆབ་ དབང་ མེད་ དུ་ འབྱིན་ པ་ དང་། རྒྱལ་བའི་ གསུང་ རབ་ དགོངས་
འགྲེལ་དང་བཅས་པ་མཐའ་དག་ཁོ་ལ་བཏོན་རེ་ཙམ་མིན་པར་གུང་བསྒྲིགས་
ནས་དྲི་མ་མེད་པའི་རིགས་ལམ་ནས་དྲངས་ནས་འདོམས་ཤིང་། རིགས་པ་ཕྲ་མོ་
རེ་རེའི་གནད་ཀྱང་བསྐལ་པར་རྙེད་དཀའ་བ་སྟོན་པའི་དམ་པའི་མགོན་འདི་ལྟ་བུ་
ལས་ལྷག་པ་གང་ནའང་མེད་དོ་སྙམ་དུ་དགོངས་ནས་དུས་དེ་ནས་བཟུང་རྗེ་རིན་
པོ་ཆེའི་ཞབས་འབྲིང་དུ་བཅར་མར་བཞུགས་ཤིང་རྒྱུན་དུ་ཕྱག་དཔེ་བ་མཛད་པ་
སོགས་སྒོ་ཀུན་ནས་མཉེས་པར་མཛད་པའི་རྣམ་ཐར་རྣམས་ལ་ལེགས་པར་དཔྱད་
ན་ཚུལ་འདི་ལ་ངེས་པ་ཆེན་པོ་སྟེར་རོ། །རིགས་པའི་རྒྱ་མཚོ་འདིས་བློ་ལྡན་རྣམས་
ལ་དགའ་བ་བསྐྱེད་ཚུལ་ཚད་མ་ཡིད་ཀྱི་མུན་སེལ་དུ། གཞུང་ལུགས་འབུམ་ཕྲག་
དུ་མའི་རྩེ་དགའི་གནས། །འཕྲོག་བྱེད་རིགས་པའི་མིག་སྟོང་ལྡན་པའི་རྟེན། །
བདག་བློ་རིན་ཆེན་རི་བོའི་ཁུར་བཟོད་པའི། །རྒྱ་མཚོའི་གོས་ཅན་འདི་ཡང་སྐལ་
བ་ བཟང་། །ཐུབ་ པའི་བརྟུལ་ཞུགས་ དྲི་ མེད་ གོས་གྱོན་ཅིང་། །ལེགས་བཤད་
བདུད་རྩིས་བྱུགས་པའི་བཞིན་རས་ཅན། །ཚོགས་ཀྱི་ནང་དུ་མཁས་པ་དགའ་བའི་
གཏམ། །འཛུམ་པའི་མདངས་ཀྱིས་གསལ་བར་བྱེད་པ་གང་། །དེ་ཡི་གདོང་ལ་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གང་གི་མིག་བཀོད་ པའི། །བློ་གསལ་དེ་དག་ཚིམ་པར་འགྱུར་བ་ཡིན། །ཞེས་
གསུངས་ཤིང་། རིགས་པའི་རྒྱ་མཚོ་འདི་ཉིད་ཀྱི་སྦྱར་བྱང་དུའང་། ནགས་ཀྱི་བུ་
མོའི་སྣ་ཚོགས་རབ་རྒྱས་མེ་ཏོག་སྙེ་མའི་ལན་བུ་ལ་ནི་ལྷ་ཡི་རྒྱུད་མང་མགྲིན་པར་
བྱེད་པའི་བུང་བ་དག །གཤོག་རྩེ་བསྐྱོད་པའི་བསིལ་ཡབ་འཕུར་ལྡིང་ཧ་རི་ཙན་
དན་ག་པུར་འཐུལ་བའི་དྲི་བཟང་རྫི་ངད་ཕྱོགས་ཀྱི་མགྲོན་པོའི་འགྲམ་པ་ལ། །མི་
མཉམ་འགྲོས་ཅན་མཛུམ་མོས་བརྒྱུས་པའི་རྡུལ་ཐིགས་མུ་ཏིག་ཕྲེང་བའི་རྣ་རྒྱན་
རིང་པོ་འཕྲོག་པ་ལྷོ་ཕྱོགས་མ་ལ་ཡ་ཡི་རླུང་། །སྙིང་ལ་རེག་པས་ཚ་ཟེར་ལྕགས་
ཀྱུ་ཀླད་པར་ཟུག་པའི་སྐྱེ་བོ་རྣམས་ནི་ངེས་པར་བདེ་ཞེས་འཇིག་རྟེན་པ་དག་ཡ་
མཚན་སྒྲོགས། །ནུ་ཞོས་ཉོས་པའི་རི་དྭགས་ཕྲུག་གུ་མིག་ཟུམ་གྱུར་ཅིང་མེ་ཏོག་
ཕོན་པོ་རྨ་བྱ་རོལ་པའི་འཇུག་རྩེའི་རླུང་གིས་བསྐྱོད་པ་ཅན། །ནགས་ཚལ་གནས་
ན་བསམ་གཏན་བདེ་བས་ངེས་པར་སིམ་ལྡན་ཞི་བ་དེ་ལ་དཔེ་མེད་ཅེས་ནི་ཐུབ་པ་
དག་ཀྱང་གཏམ་དུ་བགྱིད། །སྙིང་རྗེ་རབ་དཀར་ལྷག་བསམ་དག་པའི་གྲུ་ཆེན་ལ་
ཞོན་དྲི་མེད་རིགས་པའི་སྐྱེ་བ་འཛིན་འདོད་ཀུན་མཁྱེན་ནོར་བུ་དོན་གཉེར་བ། །
གང་དེའི་སྙིང་ལ་ལེགས་བཤད་གཏམ་གྱི་ག་པུར་རྒྱུན་འདི་ཡང་དག་དྲན་པའི་
གདུང་སེལ་དགའ་བ་དེ་དག་རྣམས་ཀྱིས་དཔེར་བྱ་མིན། །ཞེས་གསུངས་སོ། །
དེ་ནས་རྩོམ་པར་དམ་བཅའི་མཇུག་བསྡུ་བ་ནི། གཏམ་འདི་གྲགས་པའི་
གདུང་འཚོབ་ཡིན། །ཞེས་གསུངས། འདིས་ནི་རྒྱ་ཆེར་བཤད་པ་རིགས་པའི་རྒྱ་
མཚོ་འདིར་ཚད་མ་རྣམ་འགྲེལ་གྱི་དགོངས་དོན་མཐའ་དག་ལེགས་པར་གཏན་ལ་
ཕབ་སྟེ་དཔལ་ལྡན་ཆོས་ཀྱི་གྲོགས་པའི་གདུང་འཚོབ་ཏུ་འགྱུར་བ་ཞིག་བྱའོ་ཞེས་
དམ་བཅའ་མཛད་དོ། །ཡང་ན་ཚད་མ་རྣམ་འགྲེལ་གྱི་དགོངས་དོན་མཐའ་དག་
- 132 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
སློབ་དཔོན་རང་ཉིད་ཀྱི་དགོངས་པ་ཇི་བཞིན་དུ་རྟོགས་པ་འཕགས་པའི་ཡུལ་
དུའང་དཀོན་པར་བྱུང་ན་དུས་མཐའ་འདི་འདྲ་བར་ལྟ་ཅི་སྨོས་པ་ཁོ་བོས་རྗེ་བཙུན་
ཙོང་ཁ་པ་ཆེན་པོའི་བཀའ་དྲིན་ལས་རྣམ་འགྲེལ་གྱི་དགོངས་དོན་རིགས་པའི་
དཀའ་གནས་མཐའ་དག་རྙེད་པས་སྔོན་མེད་པའི་ལེགས་པར་བཤད་པ་རིགས་
པའི་རྒྱ་མཚོ་ཞེས་བྱ་བའི་བསྟན་བཅོས་ཆེན་པོ་རྩོམ་སྟེ་ཆོས་ཀྱི་གཏམ་ཆེན་པོ་འདི་
ནི་དཔལ་ལྡན་ཆོས་ཀྱི་གྲགས་པའི་ཆོས་སྲིད་རྒྱ་ཆེར་སྤེལ་བའི་གདུང་འཚོབ་
གསར་དུ་བྱུང་བ་ཡིན་ནོ་ཞེས་ཀྱང་སྟོན་ནོ། །གསུང་འདི་ནི་དོན་ཤིན་ཏུ་རྒྱ་ཆེ་བ་
ཞིག་སྟེ། འཁོར་ལོས་བསྒྱུར་བའི་རྒྱལ་པོ་རྣམས་ལ་རང་གི་རྒྱལ་ཚབ་ཏུ་འོས་པའི་
བུ་མཚན་ལྡན་ཞིག་མེད་ན་རང་སྲིད་དང་མངའ་ཐང་མྱུར་དུ་ཉམས་པར་འགྱུར་བ་
དང་། འབངས་རྣམས་མགོན་མེད་པར་འགྱུར་བ་དང་། ཕ་རོལ་གྱི་རྒོལ་བས་མྱུར་
དུ་གླགས་བལྟ་བར་འགྱུར་ལ། འཁོར་ལོས་བསྒྱུར་བའི་རྒྱལ་ཚབ་གདུང་འཚོབ་ཏུ་
འོས་པ་ལ་ནི་བཙུན་མོ་དམ་པ་ལས་སྐྱེས་པ་དང་། རྒྱལ་པོའི་མཚན་དང་ལྡན་པ་
དང༌། རྒྱལ་པོའི་ཁྲི་ལ་བཞག་ན་གཟི་བརྗིད་དང་ལྡན་པར་འགྱུར་བ་དང་། དཔའ་
ཞིང་རྟུལ་ཕོད་པས་ཕ་རོལ་གྱི་རྒོལ་བ་ཟིལ་གྱིས་གནོན་ནུས་པ་དང་། འབངས་
རྣམས་བུ་བཞིན་དུ་སྐྱོང་བ་དང་། རིག་གནས་དང་སྒྱུ་རྩལ་ཐམས་ཅད་ལ་མཁས་
པ་དང༌། ལྷག་པར་རྒྱལ་པོའི་བྱ་བ་མཐའ་དག་ཤེས་པ་སོགས་ཡོན་ཏན་མང་པོ་
ཞིག་དང་ལྡན་པ་དགོས་པ་ལ། དེ་ལྟ་བུ་ནི་འཇིག་རྟེན་ན་ཤིན་ཏུ་དཀོན་པས་
འཁོར་ལོས་བསྒྱུར་བའི་རྒྱལ་པོའི་གདུང་འཚོབ་རྒྱལ་ཚབ་ཏུ་འོས་པ་ཤིན་ཏུ་དཀོན་
པ་བཞིན་དུ། བདག་ཉིད་ཆེན་པོ་ཆོས་ཀྱི་གྲགས་པས་མཛད་པའི་ཚད་མ་རྣམ་
འགྲེལ་འདིའི་དགོངས་དོན་མཐའ་དག་སློབ་དཔོན་རང་ཉིད་ཀྱི་དགོངས་པ་བཞིན་
133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དུ་རྟོགས་པ་ཤིན་ཏུ་དཀོན་པས་སློབ་དཔོན་ཆོས་ཀྱི་གྲགས་པའི་ཆོས་ཀྱི་སྲིད་སྐྱོང་
ནུས་པའི་གདུང་འཚོབ་ཤིན་ཏུ་དཀོན་པར་བྱུང་སྟེ། བསྟན་པ་འདི་ལ་རྒྱལ་བ་རང་
ཉིད་ཀྱིས་ལུང་བསྟན་པ་བསྟན་པའི་གསལ་བྱེད་ཆེན་པོ་རྒྱན་དྲུག་མཆོག་གཉིས་
ཞེས་གྲགས་པ་བྱུང་བའི་ནང་ནས་གསུང་རབ་ཀྱི་དགོངས་དོན་མཐའ་དག་དྲི་མ་
མེད་པའི་རིགས་པའི་ལམ་ནས་དྲངས་ཏེ་འདོམས་པ་ལ་ཟླ་དང་བྲལ་བ་ནི་རིགས་
པའི་དབང་ཕྱུག་རྣམ་པ་གཉིས་ཡིན་ལ། དེའི་ནང་ནས་སློབ་དཔོན་ཆོས་ཀྱི་གྲགས་
པ་ནི་རིགས་ལམ་འདོམས་པ་ལ་ཟླ་དང་བྲལ་ཏེ། ཚད་མ་སྡེ་བདུན་མཛད་ཅིང་།
སྡེ་བདུན་གྱི་ནང་ནས་ཚད་མ་ཀུན་བཏུས་ཀྱི་བརྗོད་བྱ་མཐའ་དག་རིགས་པ་
མཐའ་ཡས་པའི་སྒོ་ནས་རྒྱ་ཆེར་ སྟོན་པ་ནི་ཚད་མ་རྣམ་འགྲེལ་འདི་ཡིན་ལ།
འདིའི་དོན་འགྲེལ་པ་ལ་སློབ་དཔོན་རང་ཉིད་ཀྱི་སློབ་མ་པཎྜི་ཏ་ཆེན་པོ་ལྷ་དབང་
བློ་དང་། ཤཱཀྱ་བློ་དང༌། ཆོས་མཆོག་དང༌། རྒྱན་མཁན་པོ་དང་། བྲམ་ཟེ་ཆེན་པོ་
ལ་སོགས་པ་ཤིན་ཏུ་མང་བ་བྱུང་ཞིང་། པཎྜི་ཏ་མཁས་པ་དེ་དག་ཐམས་ཅད་ཀྱིས་
རང་རང་གི་བློ་གྲོས་ཀྱི་ནུས་པ་ཅི་ཡོད་ཀྱིས་འབད་ནས་འགྲེལ་པ་བྱས་ཀྱང་།
སློབ་དཔོན་རང་ཉིད་ཀྱི་དགོངས་པ་མཐའ་དག་ཇི་བཞིན་དུ་ལོངས་པ་ནི་སུ་ཡང་
མ་བྱུང་བས། བློ་ཡི་ནུས་པ་ཆུད་པ་མེད་པ་དེ་དག་གིས་ཀྱང་ཟབ་མོའི་དེ་ཉིད་
རྟོགས་མེད་ཅན། །བརྩོན་འགྲུས་ཤིན་ཏུ་ ལྷག་པར་གྱུར་ པ་དེ་དག་གིས་ཀྱང་
མཆོག་ གི་ དེ་ ཉིད་ མཐོང་ མེད་ ལྡན། །འགྲོ་བ་རྣམས་ ལ་ མཚུངས་པར་ལེགས་
བཤད་སླར་འཛིན་བྱེད་པ་མི་རྙེད་པ་ཅན་ཁོ་བོའི་གཞུང་། །རྒྱ་མཚོ་ལ་ནི་ཆུ་བོ་
བཞིན་དུ་རང་གི་ལུས་ལ་ཐིམ་ཞིང་ནུབ་པ་ཉིད་དུ་འགྱུར། །ཞེས་གང་གསུངས་པ་
ལྟར། རྒྱ་མཚོ་ཆེན་པོ་ལས་སྤྲིན་གྱིས་ཆུ་བླངས་ཏེ་འཛམ་བུའི་གླིང་གི་སའི་ཆ་
- 134 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ཐམས་ཅད་དུ་ཆར་ཕབ་ནས་ཆུ་ཀླུང་འབུམ་ཕྲག་དུ་མ་བསྐྱེད་ཀྱང་ཆུ་ཀླུང་དེ་དག་
ཐམས་ཅད་གཞན་དུ་སྡོད་པའི་གནས་མེད་པར་རྒྱ་ཆེན་པོ་ཉིད་དུ་འབབ་ཅིང་ཐིམ་
པར་འགྱུར་བ་བཞིན་དུ། སློབ་དཔོན་ཆོས་ཀྱི་གྲགས་པས་མཛད་པའི་ཚད་མ་རྣམ་
འགྲེལ་འདི་ཡང་སྤ་བ་མེད་པར་ཐུགས་བརྩེ་བས་འགྲོ་བ་མཐའ་དག་ལ་བསྟན་
ཀྱང་དགོངས་དོན་མཐའ་དག་རྟོགས་པ་སུ་ཡང་མ་བྱུང་སྟེ། གཞན་གྱིས་ལྟ་ཅི་
སྨོས། སློབ་དཔོན་རང་ཉིད་ཀྱི་ཐུགས་སྲས་པཎ་ཆེན་ལྷ་དབང་བློས་ཀྱང་ཇི་ཙམ་
འབད་ཀྱང་དགོངས་དོན་མཐའ་དག་འབྱེད་ནུས་པ་མ་བྱུང་སྟེ། སློབ་དཔོན་ཆོས་
ཀྱི་གྲགས་པས་ལྷ་དབང་བློ་ལ་རྣམ་འགྲེལ་འདི་ལ་འགྲེལ་པ་རྩོམས་ཤིག་ཅེས་
བཀའ་གནང་བ་ན། འབད་ནས་འགྲེལ་པ་ལན་གསུམ་བརྩམས་ཀྱང་དང་པོའི་
དུས་སུ་དགོངས་དོན་ཆ་ཕྱེད་ཙམ་ལས་མ་ལོངས། གཉིས་པའི་ཚེ་ན་ཡང་ནོར་བ་
ཆེས་མང་དུ་བྱུང་ཞིང་། གསུམ་པ་བརྩམས་ནས་ གཟིགས་ཕུལ་བ་ན་ཚིག་གི་
དངོས་ཟིན་ཙམ་ཞིག་བཀྲལ་བ་ལས་ཁོང་ན་གནས་པའི་རིགས་པའི་དཀའ་གནས་
མཐའ་དག་ཇི་བཞིན་ལོངས་པ་མ་བྱུང་བས་སློབ་དཔོན་གྱིས་ཐུགས་ཕྱུང་བའི་
གསུང་ཡང་གནང་ཞེས་སྔོན་གྱི་ཡིག་རྙིང་དག་ལས་འབྱུང་ངོ༌། །དེ་ལྟར་འཕགས་
པའི་ཡུལ་དུའང་རྣམ་འགྲེལ་གྱི་དགོངས་དོན་མཐའ་དག་རྟོགས་པ་ཤིན་ཏུ་དཀོན་
པར་བྱུང་ན་གངས་རིའི་ལྗོངས་འདིར་ལྟ་ཅི་སྨོས། དེ་ཡང་བོད་སྔ་རབས་ཀྱི་བཤེས་
གཉེན་ཕལ་ཆེར་གྱིས་རྣམ་འགྲེལ་གྱི་གཞུང་ལ་སྦྱངས་པ་མཛད་ཀྱང་རིགས་པའི་
དཀའ་གནས་མཐའ་དག་རྟོགས་པ་ལྟ་ཅི་སྨོས། བརྗོད་བྱའི་གཙོ་བོ་གང་ཡིན་ངོ་
འཕྲོད་ པའང་དཀོན་པར་བྱུང་སྟེ། བྱང་ཕྱོགས་འདི་ན་ཚད་མའི་གཞུང་ལུགས་
ལ། །སྦྱངས་དང་མ་སྦྱངས་དུ་མ་མགྲིན་གཅིག་ཏུ། །མདོ་དང་སྡེ་བདུན་ཀུན་ལ་
- 135-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བྱང་ ཆུབ་ ཏུ། །བགྲོད་ པའི་ ཉམས་ ལེན་ རིམ་ པ་ ཡོད་ མིན་ ཟེར། །ཅེས་ གང་
གསུངས་པ་ལྟར། རིགས་ལམ་གྱི་གནད་མི་ཤེས་པ་ཕལ་ཆེར་ནི་ཚད་མའི་གཞུང་
འདི་རྣམས་གཞན་དང་ཁ་གཤགས་འགྱེད་པའི་ཐབས་ཙམ་དུ་གོ་ནས་སྙིང་པོ་མེད་
པར་ལྟ་བ་དང༌། རིགས་ལམ་གྱི་གནད་ལ་མཁས་པར་རློམ་པ་ཕལ་ཆེར་ཡང་
གསུང་རབ་ཀྱི་དོན་ལ་མཐའ་གཅོད་པའི་ཡན་ལག་ཏུ་རྟགས་ཀྱི་ཚུལ་སྟོན་པས་
གཏན་ཚིགས་རིག་པ་ཡིན་གྱི། ཉམས་ལེན་གྱི་གནད་མི་སྟོན་པས་ནང་རིག་པ་
མིན་ནོ་ཞེས་སྨྲ་ཞིང་། སྔ་རབས་པ་ཕལ་ཆེར་ཞལ་མཐུན་པར་ཚད་མའི་གཞུང་
འདི་དག་གིས་རྟོག་གེའི་ཚིག་དོན་བརྒྱད་སྟོན་པ་ལས་རྫོགས་པའི་བྱང་ཆུབ་སྒྲུབ་
པར་བྱེད་པའི་ལམ་གྱི་རིམ་པ་མི་སྟོན་ནོ་ཞེས་སྨྲ་བར་བྱེད་ལ། ཚད་མ་རྣམ་འགྲེལ་
གྱི་བརྗོད་བྱའི་གཙོ་བོ་ནི་རྫོགས་པའི་བྱང་ཆུབ་སྒྲུབ་པར་བྱེད་པའི་ལམ་གྱི་རིམ་པ་
ཉིད་ཡིན་ཏེ། གྲོལ་བ་དོན་གཉེར་བ་རྣམས་ལ་བླང་དོར་སྟོན་པ་ལ་སྟོན་པ་ཐུབ་
པའི་དབང་པོ་ཉག་གཅིག་ནམ་ཡང་བསླུ་བ་མེད་པའི་ཚད་མའི་སྐྱེས་བུར་འབད་པ་
དུ་མས་བསྒྲུབ་ཅིང་། དེ་གྲུབ་པ་ན་སྟོན་པ་དེས་གསུངས་པའི་ལུང་གི་ཆོས་རྣམས་
ཐར་འདོད་རྣམས་ཀྱི་འཇུག་ངོགས་སུ་འགྲུབ་ལ། དེ་གྲུབ་པ་ན་ཆོས་དེ་ ཚུལ་
བཞིན་དུ་སྒྲུབ་པའི་དགེ་འདུན་རྣམས་བསླུ་བ་མེད་པའི་སྐྱབས་དང་འདྲེན་པར་
འགྲུབ་པས་དཀོན་མཆོག་གསུམ་རིགས་པའི་ལམ་ནས་འགྲུབ་ཅིང་། དེ་ལ་བརྟེན་
ནས་དཀོན་མཆོག་གསུམ་ལ་སྐྱབས་སུ་འགྲོ་བ་སུས་ཀྱང་བསྒྱུར་མི་ཐུབ་པ་ཞིག་
འབྱུང་། དེ་བཞིན་དུ་མངོན་མཐོའི་རྒྱུ་སྒྲུབ་ཚུལ། ངེས་ལེགས་ཐར་པ་སྒྲུབ་ཚུལ།
ཐམས་ཅད་མཁྱེན་པ་སྒྲུབ་པ་ལ་ཐེག་པ་ཆེན་པོའི་ལམ་གྱི་རྩ་བ་སྙིང་རྗེ་ཆེན་པོ་
བསྐྱེད་ཚུལ་དང་། དེ་ལ་བརྟེན་ནས་བྱང་ཆུབ་ཀྱི་སེམས་དང་། དེས་འཕངས་པའི་
- 136 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
རྒྱལ་སྲས་ཀྱི་སྤྱོད་པ་ལ་སློབ་ཚུལ་དང་། དེ་ལ་བརྟེན་ནས་འབྲས་བུ་སྐུ་གཉིས་
འགྲུབ་ཚུལ། འབྲས་བུ་གྲུབ་ནས་གཞན་རྗེས་སུ་འཛིན་ཚུལ་བཅས་ཐེག་པ་ཆེན་
པོའི་ལམ་གྱི་ལུས་ཡོངས་སུ་རྫོགས་པ་འབྲས་བུ་འཕྲིན་ལས་དང་བཅས་པ་རིགས་
པའི་ལམ་ནས་དྲངས་ཏེ་མཐའ་དག་པར་སྟོན་པ་གཞུང་འདིའི་བརྗོད་བྱའི་གཙོ་བོ་
ཡིན་པ་ལ་སྔོན་དུས་དེ་ལྟ་བུའི་ལམ་གྱི་གནད་རྙེད་པ་ཤིན་ཏུ་དཀོན་པར་བྱུང་། རྗེ་
བཙུན་འཇམ་དཔལ་དབྱངས་བསམས་བཞིན་དུ་མིའི་སྲིད་པའི་ཚུལ་བཟུང་བ་
ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཚད་མ་རྣམ་འགྲེལ་གྱི་བརྗོད་བྱའི་དོན་གཙོ་
བོ་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་འབྲས་བུ་དང་བཅས་པ་
རིགས་པའི་ལམ་ནས་དྲངས་ཏེ་སྔོན་མེད་པའི་ཤིང་རྟའི་ལམ་སྲོལ་ཕྱེ་བ་འདི་ཉིད་
མཁས་གྲུབ་རྗེས་ཊིཀ་ཆེན་རིགས་པའི་རྒྱ་མཚོ་འདིར་རྩལ་དུ་བཏོན་ནས་འཆད་
པས་ན། སློབ་དཔོན་ཆོས་ཀྱི་གྲགས་པའི་ཆོས་ཀྱི་རྒྱལ་སྲིད་མི་ཉམས་པར་འཛིན་
པའི་གདུང་འཚོབ་བྱུང་བ་ཡིན་ནོ། །དེས་ན་གསུང་འདིའི་དོན་ལ་ལེགས་པར་
དཔྱོད་ཤེས་ན་རིགས་ལམ་གྱི་གནད་ལ་ངེས་པ་ཆེན་པོ་སྟེར་རོ། །དེ་ལྟར་མཆོད་
བརྗོད་དང་། །རྩོམ་པར་དམ་བཅའི་གཞུང་རྣམས་ཀྱི་ཚིག་དོན་རང་གི་བློར་ཤར་
ཚོད་ཙམ་ཞིག་བྲིས་པ་ཡིན་གྱི། མཁས་གྲུབ་རྗེའི་གསུང་འདི་དག་ནི་རྒྱ་མཚོ་ལྟར་
གཏིང་དཔག་དཀའ་ཞིང་། གངས་རིའི་ཁྲོད་ཀྱི་སྙན་ངག་མཁན་སུས་ཀྱང་མ་ཐོན་
པའི་ཚིག་སྦྱོར་ཁྱད་པར་ཅན་ཤ་སྟག་མཛད་པས་ན། དོན་དཀའ་བ་ལ་བདག་གི་
བློ། །འཁྲུལ་ མི་ སྲིད་ པ་ མ་ ཡིན་ པས། །ཅི་ སྟེ་ མིན་ ན་ གཞན་ དུ་ གྱིས། །ཞེས་
གསུངས་ པ་ ལྟར། །བདག་ནི་གཅིག་ཏུ་ བློ་གྲོས་ དམན་ ཞིང་ གཞུང་ ལུགས་ ལ་
སྦྱངས་པ་ཆུང་བ་དང༌། ལྷག་པར་སྙན་ངག་དང་ སྡེབ་སྦྱོར་གྱི་ཚུལ་ལ་ཤིན་ཏུ་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩)
འདྲིས་ཆུང་བས་ལོག་པར་བཤད་པ་སྲིད་ན། རིག་གནས་རྒྱ་མཚོའི་མཐར་སོན་
པའི་མཁས་པ་རྣམས་ ཀྱིས་ལེགས་ པར་ དཔྱད་ནས་དག་པར་མཛད་པ་དང༌།
གསུང་འདི་དག་གི་དོན་ཁོང་ན་གནས་པ་ཤིན་ཏུ་རྟོགས་དཀའ་བ་རྣམས་རྒྱ་ཆེར་
འགྲེལ་པར་མཛོད་ཅིག །དེ་ལྟར་མཆོད་བརྗོད་དང་རྩོམ་པར་དམ་བཅའི་གཞུང་
རྣམས་ཀྱི་ཚིག་དོན་བཤད་ཟིན་ནས་སྙིང་པོ་བསྡུ་བའི་དོན་ནི། མཆོད་བརྗོད་དང་
རྩོམ་པར་དམ་བཅའ་གཉིས་མཛད་པ་ནི་བསྟན་བཅོས་འདི་རྩོམ་པ་ལ་འགལ་
རྐྱེན་བར་ཆད་ཞི་བ་དང་། རྩོམ་པ་མཐར་ཕྱིན་པའི་ཆེད་དུ་ཡིན་ནོ། །དེ་ལ་བསྟན་
བཅོས་རྩོམ་པ་ལ་འགལ་རྐྱེན་གཉིས་ཏེ། བདུད་རིགས་ཀྱི་འབྱུང་པོ་སོགས་རྒྱལ་
བའི་བསྟན་པ་ལ་སྡང་བ་དག་གིས་བར་ཆད་བྱས་པ་དང་། རང་གི་འདུན་པ་དང་
སྤྲོ་བའི་བརྩོན་འགྲུས་ཉམས་པའོ། །དེ་ལ་མཆོད་བརྗོད་ཀྱིས་བདུད་ རིགས་ཀྱི་
འབྱུང་པོ་སོགས་རྒྱལ་བའི་བསྟན་པ་ལ་སྡང་བ་དག་གིས་བར་ཆད་བྱེད་པ་བཟློག་
ནས་རྩོམ་པ་མཐར་ཕྱིན་པར་བྱེད་དེ། དཀོན་མཆོག་གསུམ་ལ་སྙིང་ནས་སྐྱབས་
སུ་སོང་བ་དག་ལ་ནི་གཞན་གྱིས་བར་ཆད་བྱ་མི་ནུས་པར་ཇི་ལྟར་སྨོན་པ་ཐམས་
ཅད་འགྲུབ་པ་ནི་འདུལ་བ་ལུང་གི་རྒྱུད་གླེང་དང་། མཛངས་བླུན་དང་། ལས་བརྒྱ་
པ་དང༌། རྟོགས་བརྗོད་བརྒྱ་པ་སོགས་ལས་མང་དུ་འབྱུང་བ་ལྟར་རོ། །རང་གི་
འདུན་པ་དང་སྤྲོ་བའི་བརྩོན་འགྲུས་ཉམས་པས་མཐར་མི་ཕྱིན་པའི་བར་ཆད་ནི་
རྩོམ་པར་དམ་བཅའ་མཛད་པས་སེལ་ཏེ། བསྟན་པ་ཉམས་པ་ཐུགས་ཀྱིས་མ་
བཟོད་ནས་བསྟན་པའི་སྙིང་པོ་འདི་ཉིད་རྒྱ་ཆེར་སྤེལ་བར་འདོད་པ་དང་། སེམས་
ཅན་སྡུག་བསྔལ་གྱིས་ཉེན་པ་རྣམས་ངེས་པར་བསྐྱབ་པར་འདོད་པའི་བརྩེ་བ་ཆེན་
པོ་གཉིས་ཀྱིས་ཀུན་ནས་བསླངས་ཏེ་ཚད་མ་རྣམ་འགྲེལ་གྱི་རྒྱ་ཆེར་བཤད་པ་འདི་
- 138 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
རྩོམ་མོ་ཞེས་དམ་བཅས་པས། ཤེས་རབ་སྡོང་བུ་ལས། དམ་པ་མང་པོ་ཁས་འཆེ་
མི་བྱེད་ལ། །གལ་ཏེ་དཀའ་བས་ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ལྟ་
བུར་ནི། །ཤི་ཡང་གཞན་དུ་བྱེད་པར་མི་འགྱུར་རོ། །ཞེས་གང་གསུངས་པ་ལྟར་
སྐྱེས་བུ་དམ་པ་རྣམས་ནི་བདེན་པ་སྲོག་གི་ཕྱིར་ཡང་མི་འདོར་བས་གང་དམ་
བཅས་པ་དེ་ཉིད་ངེས་པར་མཐར་ཕྱིན་པར་བྱེད་དོ། །གཞན་ཡང་མཆོད་བརྗོད་
ཀྱིས་ནི་བསྟན་པ་ལ་འཇུག་པའི་སྒོ་དམ་པ་སྐྱབས་འགྲོའི་ཉམས་ལེན་སྤྱི་དང་
།
ཁྱད་པར་སེམས་ཅན་རྣམས་སྲིད་མཚོ་ཉམ་ང་བར་འཁྱམས་པ་སྙིང་རྗེས་མ་བཟོད་
ནས་དེ་རྣམས་སྒྲོལ་ཕྱིར་དཀོན་མཆོག་གསུམ་ལ་སྙིང་ནས་སྐྱབས་སུ་འགྲོ་བའི་
ཚུལ་སྟོན་ཅིང་། རྩོམ་པར་དམ་བཅའ་བས་ནི་སེམས་ཅན་རིགས་པའི་མིག་དང་
བྲལ་བས་ལམ་དང་ལམ་མིན་འབྱེད་མི་ནུས་པར་འཁྱམས་པ་རྣམས་ལ་རིགས་
པའི་མིག་སྦྱིན་པར་བྱའོ་ཞེས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་ཚུལ་
བསྟན་པ་ཡང་ཡིན་ནོ། །ཚུལ་འདི་དག་ལ་ལེགས་པར་དཔྱོད་ཤེས་ན་ཐེག་པ་ཆེན་
པོའི་ལམ་གྱི་གནད་ལ་ངེས་པ་ཆེན་པོ་སྟེར་རོ། །གཞན་ཡང་རྩོམ་པར་དམ་བཅའ་
ལ་ནི་དགོས་འབྲེལ་གྱི་ངག་ཅེས་གཞུང་ཆེན་མོ་རྣམས་ལས་འབྱུང་བས། བསྟན་
བཅོས་འདི་ལ་དགོས་སོགས་ཆོས་བཞི་ཚང་བ་ཤེས་དགོས་སོ། །ཆོས་བཞི་ནི།
དགོས་པ་དང་། ཉིང་དགོས་དང་། བརྗོད་བྱ་དང༌། འབྲེལ་བ་རྣམས་སོ། །དེ་ལ་
བསྟན་བཅོས་འདིའི་དགོས་པ་ནི་རིགས་པའི་མིག་རྙེད་ནས་ཐར་པ་དང་ཐམས་
ཅད་མཁྱེན་པའི་ལམ་འབྲས་བུ་དང་བཅས་པ་ལ་རིགས་པས་ལེགས་པར་དཔྱད་
ནས་གཞན་གྱིས་བཀྲིར་མི་ནུས་པའི་ངེས་ཤེས་རྙེད་པའོ། །ཉིང་དགོས་ནི་དེ་ལྟར་
ངེས་ཤེས་རྙེད་པ་ན་ངོམ་པའི་དོན་རྣམས་རང་གི་རྒྱུད་ལ་སྦྱར་ཏེ་འདྲིས་ཤིང་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གོམས་པར་བྱས་པ་ལས་ཉོན་མོངས་བག་ཆགས་དང་བཅས་པ་རིམ་གྱིས་ཟད་
ཅིང་ཡོན་ཏན་ཐམས་ཅད་ རིམ་གྱིས་རྫོགས་ཏེ། རྟོག་པའི་དྲ་བ་རྣམས་བསལ་
ཅིང་། །ཟབ་ཅིང་རྒྱ་ཆེའི་སྐུ་མངའ་བ། །ཀུན་ཏུ་བཟང་པོའི་འོད་ཟེར་དག །ཀུན་
ནས་འཕྲོ་ལ་ཕྱག་འཚལ་ལོ། །ཞེས་པའི་ཚིགས་བཅད་ ཀྱིས་བསྟན་པ་ལྟར་སྐུ་
གསུམ་གྱི་གོ་འཕང་ཐོབ་ནས་ནམ་མཁའི་མཐས་ཁྱབ་པའི་སེམས་ཅན་ཐམས་ཅད་
ལ་ཆོས་ཀྱི་འོད་ཟེར་འགྱེད་པའི་འཕྲིན་ལས་རྒྱུན་མི་འཆད་པ་ཐོབ་པ་ཉིད་ཡིན་
ནོ། །བསྟན་བཅོས་འདིའི་བརྗོད་བྱ་ནི། རྟོག་པའི་དྲ་བ་རྣམས་བསལ་ཅིང་། །ཞེས་
པ་ནས། མཁས་པའི་པདྨོ་རྒྱས་བྱེད་ཡིན། །ཞེས་པའི་བར་རྣམ་འགྲེལ་གྱི་གཞུང་
ཚིག་མཐའ་དག་དང་། དེ་དག་གི་དོན་གང་ཡིན་པ་རྣམས་འདིའི་བརྗོད་བྱའོ། །
འབྲེལ་བ་ནི་མཐར་ཐུག་སྐུ་གསུམ་འཕྲིན་ལས་དང་བཅས་པའི་གོ་འཕང་ཐོབ་པ་
དེ་ལམ་གྱི་གནད་རྣམས་རིགས་པའི་ལམ་ནས་རྙེད་པ་ལ་རག་ལས། དེ་ཉིད་ནི་
ཚད་མ་རྣམ་འགྲེལ་དང་དེའི་རྒྱ་ཆེར་འགྲེལ་གྱི་གཞུང་འདི་དག་གི་བརྗོད་བྱའི་དོན་
ལ་རག་ལས། བརྗོད་བྱའི་དོན་དེ་དག་སྟོན་པ་གཞུང་ཚིག་འདི་དག་ལ་རག་ལས་
པའོ། །ཚུལ་དེ་དག་ལ་ལེགས་པར་དཔྱོད་ཤེས་ན་རྒྱལ་བའི་གསུང་རབ་ལ་ཐོས་
བསམ་སྒོམ་གསུམ་ཇི་ལྟར་བྱ་བའི་གནད་རྣམས་ལ་ངེས་པ་ཆེན་པོ་སྟེར་རོ། །
གཞན་ཡང་རྣམ་བཤད་རིགས་པ་ལས་གསུངས་པ་ལྟར་རྒྱལ་བའི་བཀའ་དང་
དགོངས་ འགྲེལ་བསྟན་བཅོས་ཆེན་པོ་རྣམས་འཆད་པའི་ཚེ་ དགོས་དོན་དང༌།
བསྡུས་དོན་དང༌། ཚིག་དོན་དང༌། བརྒལ་ལན་དང་། མཚམས་སྦྱར་ལྔའི་སྒོ་ནས་
འཆད་དགོས་པར་གསུངས་པས། ཚུལ་དེ་ལྟར་དུ་བཤད་ན་རིགས་ལམ་ལ་སྦྱོང་
བའི་བློ་གསར་པ་རྣམས་ལ་བློ་གྲོས་ཕུལ་ཕྱིན་སྐྱེ་བ་དང་། མཁས་པ་རྣམས་དགའ་
- 140 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
བ་བསྐྱེད་པའི་གནས་སུ་འགྱུར་བ་ཡོད་ཀྱང་། འདིར་གཞུང་ཧ་ཅང་མང་དུ་དོགས་
པས་མ་སྤྲོས་ཤིང་། སྔར་བཤད་པ་རྣམས་ལ་ལེགས་པར་དཔྱོད་ཤེས་ན་དེ་དག་གི་
གནད་ཀྱང་ཕལ་ཆེར་ཚང་བར་ཡོད་དོ། །མཆོད་བརྗོད་དང་རྩོམ་པར་དམ་བཅའི་
དོན་བཤད་ཟིན་ཏོ། ། །
གསུམ་པ་རྣམ་འགྲེལ་གྱི་མན་ངག་ལམ་གྱི་གནད་ཅུང་ཟད་བཤད་པ་ལ་
གཉིས། རྣམ་འགྲེལ་གྱི་བརྗོད་བྱའི་ལུས་གང་ཡིན་བསྟན་པ་དང་། རྣམ་འགྲེལ་གྱི་
མན་ངག་བྱང་ཆུབ་ལམ་རིམ་དང་སྦྱར་ཏེ་ཉམས་སུ་ལེན་ཚུལ་བཤད་པའོ། །དང་
པོ་རྣམ་འགྲེལ་གྱི་བརྗོད་བྱའི་ལུས་གང་ཡིན་པ་བསྟན་པ་ནི། སློབ་དཔོན་ཕྱོགས་
ཀྱི་གླང་པོས་མཛད་པའི་རིགས་པའི་སྒོར། མངོན་སུམ་དང་ནི་རྗེས་སུ་དཔག །
ལྟར་སྣང་བཅས་པ་བདག་རིག་ཕྱིར། །སྒྲུབ་པ་དང་ནི་སུམ་འབྱིན་ངག །ལྟར་སྣང་
བཅས་པ་གཞན་རྟོགས་ཕྱིར། །ཞེས་གང་གསུངས་པ་ལྟར་རང་ཉིད་ཀྱིས་སྟོན་པ་
དང་བསྟན་པ་སྐྱོན་མེད་དུ་རིགས་པས་བསྒྲུབ་པའི་སྒོ་ནས་གནས་སྐབས་དང་
མཐར་ཐུག་གི་དོན་སྒྲུབ་པའི་ལམ་གྱི་རིམ་པ་རྣམས་རྟོགས་པའི་ཐབས་མངོན་
སུམ་ཚད་མ་དང་། རྗེས་དཔག་ཚད་མ་གཉིས། དེའི་གོལ་ས་གཅོད་པའི་ཐབས་སུ་
ལྟར་སྣང་གཉིས་དང་བཅས་པ། རང་གིས་ ཇི་ ལྟར་ གཞན་རྗེས་སུ་འཛིན་པའི་
ཐབས་སུ་སྒྲུབ་ངག་ཡང་དག་དང་། སུན་འབྱིན་ཡང་དག་གཉིས། དེའི་གོལ་ས་
གཅོད་པའི་ཐབས་སུ་ལྟར་སྣང་གཉིས་དང་བཅས་པ་སྟེ། རྟོག་གེའི་ཚིག་དོན་
བརྒྱད་ཡོངས་སུ་རྫོགས་པ་ནི་བསྟན་བཅོས་འདིའི་བརྗོད་བྱའི་ལུས་སོ། །དེ་ཡང་
ཚད་མ་རྣམ་ངེས་ལས། ཕན་པ་དང་མི་ཕན་པ་ཐོབ་པ་དང་སྤོང་བ་ནི་ངེས་པར་
ཡང་དག་པའི་ཤེས་པ་སྔོན་དུ་འགྲོ་བ་ཅན་ཡིན་པས་ན་དེ་མི་མཁས་པ་རྣམས་ལ་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༩༽
བསྟན་པའི་དོན་དུ་འདི་བརྩམ་མོ། །ཞེས་གསུངས་པ་ལྟར་གནས་སྐབས་དང༌
མཐར་ཐུག་གི་ཕན་བདེ་མཐའ་དག་སྒྲུབ་ཅིང་། ཉེས་སྐྱོན་མཐའ་དག་ཟློག་པར་
བྱེད་པ་ལ་ཉེས་སྐྱོན་ཐམས་ཅད་ཀྱི་རྩ་བ་བདག་འཛིན་དང་དེས་དྲངས་པའི་འདོད་
ཆགས་དང་ཞེ་སྡང་སོགས་བློ་ལོག་ཤེས་རྣམས་ཀྱི་འཛིན་སྟངས་ཀྱི་ཡུལ་མེད་པར་
ཚད་མས་ངེས་པ་དང་། ལེགས་ཚོགས་ཐམས་ཅད་ཀྱི་རྩ་བ་དཀོན་མཆོག་གསུམ་
གྱི་ཡོན་ཏན་དྲན་པ་དང་། འདུས་བྱས་མི་རྟག་པར་རྟོགས་པ་དང་། ཆོས་ཐམས་
ཅད་བདག་མེད་པར་རྟོགས་པ་སོགས་བློ་ཚད་མ་རྣམས་ཀྱི་འཛིན་སྟངས་ཀྱི་ཡུལ་
ཚད་མས་གྲུབ་པ་ཞིག་ལ་ངེས་པར་ལྟོས་སོ། །དེ་ཡང་གཞུང་འདི་དག་ལ་ཚད་མའི་
གཞུང་ཞེས་བརྗོད་པ་ཡིན་པས་ཚད་མའི་རྣམ་གཞག་ཤེས་པ་གཙོ་བོའི་དོན་ཡིན་
ལ། ཚད་མ་ཤེས་པར་བྱེད་ཚུལ་ནི་ཚད་མ་མདོའི་མཆོད་བརྗོད་དུ། ཚད་མར་གྱུར་
པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །ཚད་
མར་བསྒྲུབ་ཕྱིར་རང་གི་གཞུང་ཀུན་ལས། །བཏུས་ཏེ་སྣ་ཚོགས་འཐོར་རྣམས་
འདིར་གཅིག་བྱ། །ཞེས་གསུངས་པ་ལྟར། སྟོན་པ་སངས་རྒྱས་བཅོམ་ལྡན་འདས་
གྲོལ་བ་དོན་གཉེར་བ་རྣམས་ལ་ནམ་ཡང་བསླུ་བ་མེད་པའི་ཚད་མའི་སྐྱེས་བུར་
བསྒྲུབ་པའི་ཕྱིར་དུ་མཚོན་བྱེད་དཔེའི་ཚད་མའི་རྣམ་གཞག་གཏན་ལ་འབེབས་པ་
ཡིན་ནོ། །སྟོན་པ་སངས་རྒྱས་བཅོམ་ལྡན་འདས་ཚད་མའི་སྐྱེས་བུར་བསྒྲུབ་པ་
ཡང་། དེའི་བསྟན་པ་སྐྱོན་མེད་དུ་བསྒྲུབས་པའི་སྒོ་ནས་སྒྲུབ་པ་ཡིན་ནོ། །དེ་ལ་
སྟོན་ པའི་ བསྟན་ པ་ནི་གཉིས་ཏེ། ལུང་གི་བསྟན་ པ་དང་། རྟོགས་པའི་བསྟན་
པའོ། །ལུང་གི་བསྟན་པ་ནི། འབྲེལ་བ་དང་ནི་རྗེས་མཐུན་ཐབས། །སྐྱེས་བུའི་
དོན་ནི་རྗོད་བྱེད་དག །ཡོངས་རྟགས་དབང་དུ་བྱས་ཡིན་གྱི། །དེ་ལས་གཞན་པའི་
- 142 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
དབང་བྱས་མིན། །ཞེས་གསུངས་པ་ལྟར་གདུལ་བྱའི་འདོད་དོན་གནས་སྐབས་
མངོན་མཐོ་དང་། མཐར་ཐུག་ངེས་ལེགས་མ་ནོར་བར་སྟོན་པ་དང་། དེ་དག་སྒྲུབ་
བྱེད་ཀྱི་ཐབས་ལེགས་པར་སྟོན་པ་དང་། དེ་ཡང་འབྲེལ་ཆགས་སུ་སྟོན་པའི་ཁྱད་
པར་གསུམ་ལྡན་ཞིག་ཡིན་ལ། དེ་ཉིད་རང་གི་བསྟན་བྱའི་དོན་ལ་མི་བསླུ་བར་
སྒྲུབ་པ་ནི། ཡིད་ཆེས་ཚིག་ནི་མི་སླུ་བའི། །སྤྱི་ལས་རྗེས་སུ་དཔག་པ་ཉིད། །ཅེས་
དང༌། མཐོང་དང་མ་མཐོང་དངོས་པོ་ཡི། །དོན་དེ་དག་ལ་མངོན་སུམ་དང༌། །
རྗེས་སུ་དཔག་རྣམ་གཉིས་ཀྱིས་ཀྱང་། །གནོད་མེད་འདི་ཡི་མི་སླུ་བའོ། །ཞེས་
གསུངས་པ་ལྟར་ཡིད་ཆེས་ཀྱི་རྟགས་ལས་སྒྲུབ་པ་ཡིན་ནོ། །ལུང་གི་དོན་མངོན་
མཐོ་དང་། ངེས་ལེགས་གཉིས་གདུལ་བྱའི་རྒྱུད་ལ་སྐྱེ་བའི་ཚེ་མངོན་མཐོ་སྔོན་ལ་
གྲུབ་ནས་ངེས་ལེགས་རྗེས་སུ་འགྲུབ་པ་ཡིན་ཡང་། རིགས་པས་སྒྲུབ་པའི་ཚེ་ན་
ངེས་ལེགས་སྔོན་ལ་བསྒྲུབས་ནས་མངོན་མཐོ་ཕྱིས་ངེས་པར་བྱེད་པ་ཡིན་ནོ། །
དེའི་རྒྱུ་མཚན་ཡང་ངེས་ལེགས་ཐར་པ་དང་ཐམས་ཅད་མཁྱེན་པ་ནི་རིག་པས་
བསྒྲུབ་ནུས་ལ། ལས་བཟང་ངན་ལས་འབྲས་བུ་བདེ་སྡུག་འབྱུང་བའི་ཚུལ་དང༌།
ཕྱི་མའི་མངོན་མཐོ་ནི་ཤིན་ཏུ་ལྐོག་གྱུར་ཡིན་པས་རིགས་པས་བསྒྲུབ་མི་ནུས་
ཤིང་། དཔྱད་པ་གསུམ་གྱིས་དག་པའི་ལུང་ལ་བརྟེན་ནས་སྒྲུབ་པ་ཡིན་ནོ། །དེའི་
སྒྲུབ་ཚུལ་ནི། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་ཆོས་ཅན།
རང་གི་བསྟན་བྱའི་དོན་ལ་མི་སླུ་བ་ཡིན་ཏེ། དཔྱད་པ་གསུམ་གྱིས་དག་པའི་ལུང་
ཡིན་པའི་ཕྱིར། ཞེས་པ་ལྟ་བུའི་སྦྱོར་ངག་ལ་བརྟེན་ནས་སྒྲུབ་པ་ཡིན་ལ། སྦྱོར་བ་
དེའི་ཡང་རྟགས་ཀྱི་ཚུལ་རྣམས་ནི་རིགས་པས་གྲུབ་པ་ཞིག་དགོས་སོ། །དེ་ཡང་
གཙོ་ བོའི་ དོན་ ལ་ མི་ སླུའི་ ཕྱིར། །གཞན་ ལ་ རྗེས་ སུ་ དཔག་ པ་ ཡིན། །ཞེས་
143-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསུངས་པ་ལྟར་འདུས་བྱས་མི་རྟག་པ་ཆོས་ཐམས་ཅད་བདག་མེད་པ་སོགས་
རིགས་པས་ལེགས་པར་འགྲུབ་ལ། དེ་གྲུབ་པ་ན་འདུས་བྱས་རྟག་པར་འཛིན་པ་
དང་གང་ཟག་གི་བདག་འཛིན་དང་ཆོས་ཀྱི་བདག་འཛིན་རྣམས་ལོག་ཤེས་སུ་
འགྲུབ་ལ། དེ་དག་གྲུབ་པ་ན་དེ་དག་གཉེན་པོ་བསྟེན་ནས་སྤོང་ནུས་སུ་འགྲུབ་ལ།
དེ་གྲུབ་པ་ན་ཐར་པ་རིགས་པས་གྲུབ་པ་ཡིན་ཞིང་། བདག་འཛིན་གྱི་བག་ཆགས་
གཉིས་སྣང་འཁྲུལ་པ་ཟད་པ་དང་བསོད་ནམས་ཀྱི་ཚོགས་མཐར་ཕྱིན་པ་ལས་
ཐམས་ཅད་མཁྱེན་པ་ཐོབ་པ་རིགས་པས་འགྲུབ་པ་ཡིན་ནོ། །གཙོ་བོའི་དོན་དེ་
དག་རིགས་པས་གྲུབ་པ་ན། དེ་དག་སྟོན་པའི་རྒྱལ་བའི་བཀའ་མི་སླུ་བར་འགྲུབ་
ལ། དེ་གྲུབ་པ་ན་ཐོབ་བྱ་ཕལ་པ་མངོན་མཐོའི་རྒྱུ་འབྲས་སྟོན་པའི་བཀའ་མི་སླུ་
བར་རང་ཤུགས་ཀྱིས་འགྲུབ། དེ་དག་གི་རྟགས་ལས་སྟོན་པ་ཐུབ་པའི་དབང་པོ་
གདུལ་བྱ་ལ་ནམ་ཡང་བསླུ་བ་མེད་པའི་ཚད་མའི་སྐྱེས་བུར་འགྲུབ་བོ། །སྔར་
བཤད་པའི་སྦྱོར་བ་དེའི་རྟགས་ལུང་དཔྱད་པ་གསུམ་གྱིས་དག་ཚུལ་ནི་མངོན་གྱུར་
སྟོན་པའི་བརྗོད་བྱ་རྣམས་མངོན་སུམ་གྱིས་གྲུབ་ཅིང་། ཆོས་འདི་ལས་ཕྱི་རོལ་ཏུ་
གྱུར་པ་གྲངས་ཅན་པ་དང་བྱེ་བྲག་པ་ལ་སོགས་པས་ཡན་ལག་ཅན་གྱི་རྫས་མངོན་
གྱུར་དུ་འདོད་པ་སོགས་རིགས་པས་བཀག་པ་ལ་མངོན་སུམ་གྱིས་གནོད་པ་མེད་
པ་དང་། འདུས་བྱས་མི་རྟག་པ་དང་ཆོས་ཐམས་ཅད་བདག་མེད་པ་སོགས་ལྐོག་
གྱུར་སྟོན་པའི་བརྗོད་བྱ་རྣམས་རྗེས་དཔག་ཚད་མས་གྲུབ་ཅིང་། ཆོས་འདི་ལས་
ཕྱི་རོལ་ཏུ་གྱུར་པའི་མུ་སྟེགས་གྲངས་ཅན་སོགས་ཀྱིས་སྤྱི་གཙོ་བོ་ལྐོག་གྱུར་དུ་
འདོད་པ་རིགས་པས་བཀག་པ་ལ་རྗེས་དཔག་ཚད་མས་གནོད་པ་མེད་པ་དང༌།
སྦྱིན་པ་བཏང་བ་ལས་ལོངས་སྤྱོད་འབྱུང་བ་དང༌། ཚུལ་ཁྲིམས་བསྲུངས་པ་ལས་
- 144 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
བདེ་འགྲོའི་རྟེན་ཐོབ་པར་འགྱུར་བ་སོགས་ཤིན་ཏུ་ལྐོག་གྱུར་སྟོན་པའི་ལུང་གི་
བརྗོད་བྱ་རྣམས་ཡིད་ཆེས་རྗེས་དཔག་གིས་གྲུབ་ཅིང་། དེ་ལ་སྔ་ཕྱི་འགལ་བ་དང་
དངོས་ཤུགས་འགལ་བ་སོགས་ཀྱིས་གནོད་པ་མེད་པའོ། །དཔྱད་པ་གསུམ་གྱིས་
དག་པར་བྱེད་ཚུལ་འདི་ནི་དོན་ཤིན་ཏུ་རྒྱ་ཆེ་ཞིང་། འདི་དག་གི་གནད་མཐའ་དག་
པར་ཤེས་པ་ལ་ཚད་མ་གསུམ་གྱི་རྣམ་གཞག་དང་། རང་དང་གཞན་གྱི་གྲུབ་པའི་
མཐའ་ཡང་དག་དང་ལྟར་སྣང་གི་ཁྱད་པར་འབྱེད་ཤེས་པ་དགོས་ལ། འདི་དག་གི་
རྟགས་ཀྱི་ཚུལ་རིགས་པ་གང་གིས་འགྲུབ་པ་དང་། དེ་ལ་བརྟེན་ནས་བསྒྲུབ་བྱ་
རྟོགས་ཚུལ་དང་། རིགས་པ་ཐམས་ཅད་མཐར་ཐ་སྙད་པའི་ཤེས་པ་བསྙོན་མེད་
དང་མངོན་སུམ་ལ་ཐུག་པ་ཞིག་དགོས་ཚུལ་སོགས་དཀའ་གནས་མང་པོ་ཞིག་
ཤེས་དགོས་པ་ཡོད་དོ། །མཚོན་བྱ་དོན་གྱི་ཚད་མ་སྒྲུབ་པའི་རིགས་པའི་རྩ་བ་ནི།
ཐུབ་པ་སངས་རྒྱས་བཅོམ་ལྡན་འདས་ཆོས་ཅན། གྲོལ་བ་དོན་གཉེར་ལ་ཚད་མའི་
སྐྱེས་བུ་ཡིན་ཏེ། དེ་ལ་ལྟོས་ཏེ་མི་སླ་བ་དང་མ་ཤེས་དོན་གསལ་གཉིས་དང་ལྡན་
པའི་སྐྱེས་བུ་ཡིན་པའི་ཕྱིར། ཞེས་པའི་སྦྱོར་བ་འདིའོ། །སྦྱོར་བ་འདིའི་རྟགས་ཀྱི་
ཚུལ་བསྒྲུབས་པ་ལས་སྐྱེས་བུ་ཆུང་འབྲིང་གི་ལམ་དང༌། སྦྱོར་བ་དེའི་ཆོས་ཅན་
བསྒྲུབས་པ་ལས་སྐྱེས་བུ་ཆེན་པོའི་ལམ་གྱི་རིམ་པ་རྙེད་པར་འགྱུར་རོ། །དེའི་ཕྱིར་
ཚད་མ་ཀུན་བཏུས་ཀྱི་དབུར་ཚད་མར་གྱུར་པ་ཞེས་གསུངས་ནས་གཞུང་ལྷག་མ་
ཐམས་ཅད་དེའི་རྒྱས་བཤད་དུ་སྦྱར་རོ། །དེ་བཞིན་དུ་ཚད་མ་རྣམ་འགྲེལ་འདིར་
ཡང་ཐུབ་པ་ཚད་མའི་སྐྱེས་བུར་སྒྲུབ་པ་གཙོ་བོའི་དོན་དུ་བཟུང་ནས་གཞུང་ལྷག་
མ་ཐམས་ཅད་དེའི་ཐབས་སུ་སྦྱོར་རོ། །དེ་ཡང་ཚད་མ་གྲུབ་པའི་ལེའུར་ཐུབ་པ་
ཚད་མའི་སྐྱེས་བུ་ཡིན་པ་རྩ་བའི་བསྒྲུབ་བྱར་བཟུང་ནས་དེ་སྒྲུབ་པ་ལ་ལུགས་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འབྱུང་གི་སྒོ་ནས་སྟོན་པ་ལམ་གང་ནས་བྱོན་པའི་ཚུལ་དང་། ལུགས་ལྡོག་གི་སྒོ་
ནས་དེ་ལྟར་བྱོན་པའི་ཤེས་བྱེད་རྒྱས་པར་འཆད་ཅིང་། དེ་གཉིས་ཀྱི་ཁོང་ནས་
ཐེག་པ་གསུམ་གྱི་ལམ་གྱི་གནད་ཐམས་ཅད་ཐོན་པ་ཞིག་མཛད་ལ། དེ་ལྟ་བུའི་
ལམ་གྱིས་ལུས་ཡོངས་སུ་རྫོགས་པ་དེ་རང་ཉིད་ཀྱིས་ཐོག་མར་ངེས་པའི་ཐབས་སུ་
རང་དོན་རྗེས་དཔག་དང་། རྗེས་དཔག་དེའི་རྟེན་རྟགས་ཀྱི་ཚུལ་སྒྲུབ་པའི་རིགས་
པ་མཐར་མངོན་སུམ་ལ་ཐུག་པ་ཞིག་དགོས་པས་མངོན་སུམ་གྱི་རྣམ་གཞག་དང་།
རང་གིས་རྟོགས་ནས་གཞན་རྗེས་སུ་འཛིན་པའི་ཚེ་གཞན་གྱི་ལོག་རྟོག་གི་དཔལ་
གཞོམ་པའི་ཐབས་སུན་འབྱིན་དང་། ལོག་རྟོག་གི་དཔལ་གཞོམ་ནས་དོན་འགྱུར་
གྱི་ཐེ་ཚོམ་ཅན་དུ་གྱུར་པ་ན་བསྒྲུབ་བྱ་ལ་ངེས་ཤེས་བསྐྱེད་པའི་ཐབས་སུ་སྒྲུབ་
ངག་གི་ཚུལ་བསྟན་ནོ། །དེའི་ཕྱིར་ཚད་མ་རྣམ་འགྲེལ་གྱི་ལེའུ་བཞི་པོ་འདིས་རང་
གི་རྒྱུད་འདུལ་བར་བྱེད་པའི་ཐབས་ཐེག་པ་གསུམ་གའི་ལམ་གྱི་ལུས་ཡོངས་སུ་
རྫོགས་པ་དང༌། གཞན་རྗེས་སུ་འཛིན་པའི་ཐབས་མ་ཚང་བ་མེད་པར་བསྟན་
ནོ། །དེ་ལ་བློན་པོ་འགའ་ཞིག་འདི་སྙམ་དུ་ཚད་མ་རྣམ་འགྲེལ་འདི་ནི་རྟོག་གེའི་
གཞུང་ཡིན་པས་ཉམས་ལེན་གཙོ་བོར་བྱེད་པ་རྣམས་ལ་མི་དགོས་སོ་སྙམ་ན། དེ་
ནི་ གསུང་ རབ་ དགོངས་ འགྲེལ་ དང་ བཅས་ པ་ ལ་བལྟ་བའི་ རིགས་ པའི་ མིག་
གཅིག་པུ་འདི་ཉམས་པར་བྱེད་པ་ཡིན་ཏེ། རྟོག་གེ་ལ་རྣམ་པ་གཉིས་ཏེ། ཕྱི་རོལ་
མུ་སྟེགས་པའི་སྟོན་པ་དྲང་སྲོང་གླིང་སྐྱེས་ལ་སོགས་པས་ཆོས་རྣམས་ཀྱི་དེ་ཁོ་ན་
ཉིད་ཁོང་དུ་མ་ཆུད་པར་རང་གི་རྟོགས་པས་བཏགས་ནས་ལམ་གྱི་རྣམ་གཞག་
བྱས་པ་ལ་རྟོག་གེར་བརྗོད་པ་དང་། མདོ་སྡེ་རྒྱན་ལས་གསུངས་པ་ལྟར་ཆོས་
རྣམས་ཀྱི་དེ་ཁོ་ན་ཉིད་མངོན་སུམ་དུ་མ་རྟོགས་པར་རྟོག་པས་དོན་སྤྱིའི་ཚུལ་གྱིས་
- 146 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
འཇལ་བ་ལ་རྟོག་གེར་བཞག་པ་གཉིས་ལས། དང་པོ་དེ་ཡིན་པས་དགོས་པ་མེད་
ཟེར་ན་ནི་གང་ཡང་མ་བརྟགས་པའི་བབ་བཅོལ་ཡིན་ཏེ། ཚད་མ་རྣམ་འགྲེལ་
འདི་ནི་སྟོན་པ་སངས་རྒྱས་བཅོམ་ལྡན་འདས་ཀྱིས་ཇི་ལྟར་གསུངས་པའི་གསུང་
རབ་ཀྱི་དགོངས་དོན་ཕྱིན་ཅི་མ་ལོག་པར་གཏན་ལ་འབེབས་བྱེད་ཡིན་པས་ཕྱི་
རོལ་མུ་སྟེགས་པས་བཞག་པའི་རྟོག་གེའི་གྲངས་སུ་འགྱུར་བའི་གནས་མེད་དོ། །
གཉིས་པ་ལྟར་ཡིན་པས་དགོས་པ་མེད་དོ་ཟེར་ན་ནི་ཐེག་པ་ཆེན་པོའི་སྦྱོར་ལམ་
ཆོས་མཆོག་ཆེན་པོས་ཀྱང་སྟོང་ཉིད་དོན་སྤྱིའི་ཚུལ་གྱིས་ཡུལ་དུ་བྱེད་པ་ལས་
མངོན་སུམ་དུ་རྟོགས་མི་ནུས་པས་ན་དེ་ཡང་ཉམས་ལེན་ལ་དགོས་པ་མེད་དོ་ཞེས་
སྨྲ་དགོས་པར་འགྱུར་ལ་དེ་ལྟར་ན་ཚོགས་སྦྱོར་གྱི་ལམ་ཐམས་ཅད་ལ་སྐུར་བ་
བཏབ་པར་འགྱུར་ཞིང་། སྟོང་ཉིད་མངོན་སུམ་དུ་རྟོགས་པ་ལ་མཐོང་ལམ་ཐོབ་
དགོས་ཤིང་། དེ་མ་ཐོབ་པར་སོ་སོ་སྐྱེ་བོ་སུས་ཀྱང་སྟོང་ཉིད་མངོན་སུམ་དུ་རྟོགས་
མི་ནུས་ལ། སྟོང་ཉིད་དོན་སྤྱིའི་ཚུལ་གྱིས་རྟོགས་པ་ཐམས་ཅད་རྟོག་གེ་ཡིན་པས་
དགོས་པ་མེད་པར་སྨྲ་ན་ཐེག་པ་ཆེན་པོའི་མཐོང་ལམ་རྒྱུ་མེད་དུ་སྐྱེ་དགོས་པར་
འགྱུར་ཞིང་། རྒྱལ་སྲས་ཀྱི་སྤྱོད་པ་ཕལ་མོ་ཆེ་ལ་སྐུར་བ་བཏབ་པར་འགྱུར་རོ། །
དེས་ན་བློ་གྲོས་དང་ལྡན་པ་རྣམས་ཀྱིས་ཐེག་པ་གསུམ་གའི་ལམ་གྱི་གནད་མཐའ་
དག་བལྟ་བའི་མིག་གཅིག་པུ་འདི་གཅེས་པར་ཟུངས་ཤིག །སྔར་བཤད་པའི་ཐུབ་
པ་ཚད་མར་སྒྲུབ་པའི་སྦྱོར་བ་སྐོར་གཅིག་པོ་དེའི་ཆོས་ཅན་དང་རྟགས་ཀྱི་ཚུལ་
བསྒྲུབས་པ་ལས་སྐྱེས་བུ་གསུམ་གྱི་ལམ་གྱི་རིམ་པ་རྙེད་པར་འགྱུར་ཚུལ་ནི་གྲོལ་
བ་དོན་གཉེར་བ་ལ་བླང་དོར་སྟོན་པ་ལ་མི་སླུ་བའི་ཚུལ་བསྒྲུབས་པ་ལས་སྐྱེས་བུ་
ཆུང་འབྲིང་གི་ལམ་གཉིས་རྙེད་པར་འགྱུར་ཏེ། བླང་དོར་གྱི་གནད་རྣམས་བསྡུ་ན་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བདེན་པ་བཞིར་འདུ་ལ། བདེན་པ་བཞིའི་དང་པོ་སྡུག་བསྔལ་ལ་ངན་འགྲོར་ཉིང་
མཚམས་སྦྱར་བའི་སྡུག་བསྔལ་དང་། བདེ་འགྲོར་ཉིང་མཚམས་སྦྱར་བའི་སྡུག་
བསྔལ་གཉིས། དེ་བཞིན་དུ་ཀུན་འབྱུང་ལ་ཡང་ངན་འགྲོ་བསྐྱེད་པ་དང༌། བདེ་
འགྲོ་བསྐྱེད་པ་གཉིས། འགོག་པ་ལ་ཡང་ངན་འགྲོའི་སྡུག་བསྔལ་རྒྱུ་བཅས་ཞི་བ་
དང་། བདེ་འགྲོའི་སྡུག་བསྔལ་རྒྱུ་བཅས་ཞི་བ་གཉིས། ལམ་ལ་ཡང་ངན་འགྲོའི་
སྡུག་བསྔལ་རྒྱུ་བཅས་ལས་ལྡོག་སྟེ་མངོན་མཐོ་ཐོབ་བྱེད་དང༌། སྲིད་པ་མཐའ་
དག་ལས་ཐར་བར་བྱེད་པའི་ལམ་གཉིས། དེ་དག་གི་དང་པོ་རྣམས་ལ་མི་སླུ་བར་
བསྒྲུབས་པས་སྐྱེས་བུ་ཆུང་ངུའི་ལམ་དང་གཉིས་པ་རྣམས་ལ་མི་སླུ་བར་བསྒྲུབས་
པས་སྐྱེས་བུ་འབྲིང་གི་ལམ་རྙེད་ལ། སྦྱོར་བ་སྐོར་གཅིག་པོ་དེའི་ཆོས་ཅན་སྟོན་པ་
སངས་རྒྱས་བཅོམ་ལྡན་འདས་རྒྱུ་བཅས་བསྒྲུབས་པས་སྐྱེས་བུ་ཆེན་པོའི་ལམ་གྱི་
རིམ་པ་ཡོངས་སུ་རྫོགས་པ་རྙེད་པར་འགྱུར་རོ། །འདི་དག་ནི་དོན་ཤིན་ཏུ་རྒྱ་ཆེ་
ཞིང་རྟོགས་དཀའ་ལ། རྟོགས་ན་དོན་ཆེ་བ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་
ཚད་མ་རྣམ་འགྲེལ་གྱི་དགོངས་དོན་རིགས་པའི་ལམ་ནས་དྲངས་པའི་སྙིང་པོའི་
ཡང་སྙིང་པོ་ཡིན་ལ། འདི་དག་ཞིབ་ཏུ་བཀྲལ་ན་ཡི་གེ་མང་པོར་འགྱུར་བས་བྲི་མ་
ནུས་ཤིང་། བློ་གྲོས་དང་ལྡན་པ་རྣམས་ལ་རྣམ་པར་དཔྱོད་པའི་སྒོ་ཙམ་ཞིག་
བརྗོད་པ་ཡིན་ནོ། །ཡང་འགའ་ཞིག་འདི་སྐད་དུ་རྒྱ་གར་འཕགས་པའི་ཡུལ་དུ་ནི་
སངས་རྒྱས་ཀྱི་བསྟན་པ་ལ་མུ་སྟེགས་ཀྱི་རྩོད་པས་གནོད་པ་བྱེད་པ་མང་དུ་ཡོད་
པས་མུ་སྟེགས་ཀྱི་རྩོད་པ་བཟློག་པའི་དོན་དུ་ཚད་མའི་གཞུང་འདི་དག་མཛད་པ་
ཡིན་པས། བོད་ཡུལ་འདི་ལྟ་བུ་མུ་སྟེགས་ཀྱི་རྩོད་པ་མེད་པའི་སར་གཞུང་འདི་
དག་དགོས་པ་ཆུང་ངོ་ཞེས་སྨྲ་ཞིང་། ཡང་འགའ་ཞིག་ནི་ཚད་མའི་གཞུང་འདི་དག་
- 148 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
ནི་སྐྱེ་བོ་མང་པོ་ཚོགས་པའི་སར་གཞན་དང་རྩོད་པ་བྱེད་པའི་ཐབས་ཙམ་ཡིན་གྱི།
རང་ཉིད་བློ་ཁ་ནང་དུ་ལོག་སྟེ་ཉམས་ལེན་སྙིང་པོར་བྱེད་པ་ལ་དགོས་པ་མེད་དོ་
ཞེས་སྨྲ་སྟེ། དེ་དག་ནི་རང་ཉིད་བསྟན་པའི་སྙིང་པོ་འདི་ལ་ཐོས་བསམ་སྒོམ་པས་
འཇུག་པའི་སྐལ་བ་མེད་པར་མ་ཟད་གཞན་དག་ཀྱང་ཕྱིར་ཕྱོགས་པར་བྱས་ཏེ་
ཐུབ་པའི་བསྟན་པའི་སྙིང་པོ་ཉམས་པར་བྱེད་པའི་བབ་ཅོལ་ཤིན་ཏུ་ཆེ་བ་ཡིན་ཏེ།
འདི་ལྟར་ཚད་མ་རྣམ་འགྲེལ་འདིར་རྟག་དངོས་འདོད་པའི་ལོག་རྟོག་དགག་པའི་
ཕྱིར་འདུས་བྱས་མི་རྟག་པར་སྒྲུབ་པའི་རིགས་པ་མཐའ་ཡས་པ་ཞིག་གསུངས་པ་
འདི་དག་གྲངས་ཅན་སོགས་མུ་སྟེགས་ཀྱི་རྩོད་པ་བཟློག་པའི་དོན་དུ་ཡིན་གྱི།
རང་ཉིད་ཉམས་ལེན་བྱེད་པ་ལ་མི་དགོས་སོ་ཞེས་སྨྲའམ། དེ་ལྟར་ན་རང་རྒྱུད་ལ་
དངོས་པོ་རྟག་འཛིན་གྱི་ལོག་རྟོག་ཡོད་མེད་སེམས་ཤིག །མེད་པར་འདོད་ན་ནི་
སྤྱིར་སེམས་ཅན་ཐམས་ཅད་ཐོག་མ་མེད་པ་ནས་ཕྱིན་ཅི་ལོག་བཞིས་བསླུས་ཏེ་
འཁོར་བར་འཁྱམས་ལ། ལྷག་པར་བདག་ཅག་ལྟ་བུ་སོ་སོ་སྐྱེ་བོ་འཆིང་བ་ཀུན་
ལྡན་རྣམས་ནི་འདུས་བྱས་རྟག་པར་འཛིན་པའི་ལོག་ཤེས་འདིས་བསླུས་ཏེ། དལ་
བའི་རྟེན་ཐོབ་རྒྱལ་བའི་བསྟན་པ་རིན་པོ་ཆེ་དང་མཇལ་ཡང་རྟག་འཛིན་གྱི་གདོན་
གྱིས་བསླུས་ཏེ་ཉིན་རེ་བཞིན་དེ་རིང་མི་འཆི་སྙམ་དུ་རེ་ཤིག་སྡོད་པའི་བསམ་པས་
དེའི་རིང་ལ་འདི་དང་འདི་དགོས་སོ་ཞེས་ཚེ་འདིའི་བདེ་ཐབས་འབའ་ཞིག་སེམས་
སེམས་ནས་འཇིག་རྟེན་ཕྱི་མ་དོན་གཉེར་དང་དགེ་བ་སྒྲུབ་པའི་བློ་མི་སྐྱེ་ཞིང་།
ཉེས་སྤྱོད་ཚབས་པོ་ཆེ་དག་ལ་ངམ་ངམ་ཤུགས་ཀྱིས་ཞུགས་ནས་དལ་བ་སྟོང་ལོག་
ཏུ་བྱེད་པ་མངོན་སུམ་དུ་གྲུབ་པ་འདི་ལྟར་ཡིན་པས་མངོན་སུམ་ལ་བསྙོན་པར་མ་
བྱེད་ཅིག །རང་རྒྱུད་ལ་རྟག་འཛིན་གྱི་ལོག་རྟོག་དེ་ལྟ་བུ་ཡོད་ན་ནི་ལོག་རྟོག་དེ་མ་
149-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྤངས་པར་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པའི་གནས་མེད་
ཅིང་དེར་མ་ཟད་བློ་ངན་དེའི་དབང་དུ་སོང་ན་ནི་མངོན་མཐོའི་རྒྱུ་ཚོགས་ཚང་
བའང་བསྒྲུབ་མི་ནུས་པས་ན་ལོག་རྟོག་དེ་བཟློག་དགོས་ལ། དེ་ཡང་ལུས་ལས་
ཚེར་མ་ འདོན་ པའི་ ཚུལ་ གྱིས་ བཟློག་ཐབས་མེད་ཅིང་ རང་ གིས་ གཉེན་པོ་མ་
སྒོམས་པར་གང་ཟག་གཞན་གྱིས་རང་རྒྱུད་ཀྱི་ལོག་རྟོག་དེ་ཟློག་པར་བྱེད་པའི་
ཐབས་གང་ཡང་མེད་དོ། །གཉེན་པོ་ཡང་གང་བྱུང་བྱུང་བསྒོམས་པས་མི་ཆོག་གི་
ལོག་རྟོག་དེ་དང་འཛིན་སྟངས་འགལ་བའི་ངེས་ཤེས་བསྐྱེད་ནས་ལོག་རྟོག་དེ་
བཟློག་དགོས་ལ། དེ་ནི་འདུས་བྱས་མི་རྟག་པར་ངེས་པའི་ངེས་ཤེས་འདི་ཡིན་
པས་རྣམ་འགྲེལ་འདིར་རྟག་འཛིན་གྱི་ལོག་རྟོག་བཟློག་ཕྱིར་འདུས་བྱས་མི་རྟག་
པར་རིགས་པ་བརྒྱ་ཕྲག་དུ་མའི་སྒོ་ནས་བསྒྲུབས་པ་ནི་གྲོལ་བ་དོན་གཉེར་བ་
རྣམས་ལ་མི་རྟག་པ་སྒོམ་པའི་ཉམས་ལེན་འདི་ཤིན་ཏུ་གལ་ཆེ་བ་མེད་མི་རུང་དུ་
གཟིགས་ནས་མཛད་པ་ཡིན་ནོ། །དེ་བཞིན་དུ་རྟག་གཅིག་རང་དབང་ཅན་གྱི་
བདག་ འགོག་པ་དང༌། གང་ ཟག་ རང་རྐྱ་ཐུབ་ པའི་ རྫས་ ཡོད་འགོག་པ་དང་།
གཟུགས་སོགས་རང་འཛིན་དབང་ཤེས་ལས་རྒྱང་ཆད་དུ་ཕྱི་རོལ་ཏུ་བདེན་པར་
སྣང་བའི་ཆོས་ཀྱི་བདག་འཛིན་གྱི་ཞེན་ཡུལ་འགོག་པའི་རིགས་པའི་རྣམ་གྲངས་
ཇི་སྙེད་ཅིག་གསུངས་པ་འདི་ཐམས་ཅད་ཀྱང་མུ་སྟེགས་དང་རྩོད་པ་བྱེད་པའི་ཡན་
ལག་ཙམ་དུ་གསུངས་པ་མིན་གྱི། གྲོལ་བ་དོན་གཉེར་བ་རྣམས་འཁོར་བ་ལས་
གྲོལ་བར་བྱེད་པ་ལ་འཁོར་བའི་རྩ་བ་བདག་འཛིན་སྤོང་དགོས་ཤིང་། དེ་ཡང་
ལུས་ལས་ཚེར་མ་འདོན་པའི་ཚུལ་གྱིས་སྤོང་ཐབས་མེད་ཅིང་། རང་གིས་གཉེན་
པོ་མ་བསྒོམས་པར་གང་ཟག་གཞན་གྱིས་རང་གི་ཉོན་མོངས་དེ་སྤོང་བའི་ཐབས་
- 150 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
གང་ཡང་མེད་པས་རང་གིས་གཉེན་པོ་བསྐྱེད་ནས་སྤོང་དགོས་ལ། གཉེན་པོ་ཡང་
བློ་གང་རུང་རུང་གིས་མི་ཆོག་གི །བདག་འཛིན་དང་འཛིན་སྟངས་འགལ་བའི་བློ་
བསྐྱེད་དགོས་ལ། བློ་དེ་ནི་བདག་མེད་རྟོགས་པའི་ཤེས་རབ་བོ། །དེས་ན་རྣམ་
འགྲེལ་འདིར་བདག་མེད་སྒྲུབ་པའི་རིགས་པའི་རྣམ་གྲངས་ཇི་སྙེད་ཅིག་གསུངས་
པ་འདི་ཐམས་ཅད་གཞན་དང་ཁ་གཤགས་འགྱེད་པའི་ཕྱིར་དུ་གསུངས་པ་མིན་
གྱི། གྲོལ་བ་དོན་གཉེར་བ་རྣམས་ལ་བདག་མེད་རྟོགས་པའི་ལྟ་བ་བསྐྱེད་ནས་
འཁོར་བའི་རྩ་བ་བདག་འཛིན་བཟློག་པའི་ཕྱིར་དུ་གསུངས་པ་ཡིན་ནོ། །དེའི་
ཕྱིར་གནས་ལུགས་རྟོགས་པའི་ལྟ་བ་སྒོམ་པ་འདི་འདྲ་བ་ལས་ལྷག་པའི་ཉམས་
ལེན་བྱ་རྒྱུ་གང་ཞིག་ཡོད། དེ་བཞིན་དུ་ཟག་བཅས་ཐམས་ཅད་འདུ་བྱེད་ཀྱི་སྡུག་
བསྔལ་དུ་སྒྲུབ་པ་དང་། འཁོར་བའི་གནས་ལུས་རྣམས་དབང་ཕྱུག་རྟག་པ་རང་
བྱུང་གིས་བྱས་པ་རིགས་པ་དུ་མས་བཀག་སྟེ། ལས་ཉོན་གྱིས་འདུ་བྱ་བར་སྒྲུབ་པ་
སོགས་བདེན་བཞིའི་རྣམ་པ་བཅུ་དྲུག་སྒྲུབ་པའི་རིགས་པ་རྣམས་དང་། ཁྲུས་བྱས་
པ་དང་མེ་ལྔ་བསྟེན་པ་སོགས་ཀྱིས་སྡིག་པ་འདག་པར་འདོད་པ་དང་། རིག་བྱེད་
ཚད་མར་འདོད་པ་དང་སྤྱི་གཙོ་བོ་ཆ་མེད་འདོད་པ་སོགས་རིགས་པ་དུ་མས་
བཀག་ནས། ལས་བཟང་ངན་ལས་འབྲས་བུ་བདེ་སྡུག་འབྱུང་བ་སོགས་རྒྱུ་འབྲས་
བསླུ་བ་མེད་པའི་ཚུལ་རིགས་པ་བརྒྱ་ཕྲག་དུ་མའི་སྒོ་ནས་སྒྲུབ་པ་དང་རྟགས་ཀྱིས་
ཚུལ་སྒྲུབ་པའི་ཡན་ལག་ཏུ་གཞན་སེལ་གྱི་རྣམ་གཞག་དང་། དེ་ལ་སྒྲ་རྟོག་ཡུལ་
ལ་འཇུག་ཚུལ་ཤེས་དགོས་པས་སྒྲའི་འཇུག་ཚུལ་དང༌། རྟོག་པའི་འཇུག་ཚུལ་
སྒྲུབ་པའི་རིགས་པ་མཐའ་ཡས་པ་དང༌། གཙོ་བོར་སྟོན་པ་ཚད་མའི་སྐྱེས་བུར་
སྒྲུབ་པ་དང༌། དེའི་ལུང་རྟོགས་ཀྱི་བསྟན་པ་ཁོ་ན་ཐར་འདོད་རྣམས་ཀྱི་འཇུག་
151-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ངོགས་སུ་སྒྲུབ་པ་དང་། ཐེག་པ་ཆེན་པོའི་ལམ་གྱི་རྩ་བ་བྱང་ཆུབ་ཀྱི་སེམས་དང་།
དེའི་རྩ་བ་སྙིང་རྗེ་ལ་ཐུག་པ་དང་། སྙིང་རྗེ་མཐའ་མེད་དུ་འཕེལ་བར་རིགས་པ་དུ་
མས་སྒྲུབ་པ་དང་། སྙིང་རྗེས་ཀུན་ནས་བསླངས་ཏེ་རྒྱལ་སྲས་ཀྱི་སྤྱོད་པ་ལ་སློབ་
ཚུལ་དང༌། དེ་ལས་འབྲས་བུ་རྫོགས་པའི་སངས་རྒྱས་འགྲུབ་ཚུལ་རྣམས་རིགས་
པས་བསྒྲུབ་པ་འདི་ཐམས་ཅད་གདུལ་བྱ་ཐར་པ་དང་ཐམས་ཅད་མཁྱེན་པའི་ལམ་
ལ་བཀྲི་བར་བྱེད་པའི་ཐབས་རྨད་དུ་བྱུང་བ་ཤ་སྟག་ཡིན་ནོ། །དེས་ན་བདག་
ལེགས་སུ་འདོད་པ་དག་གིས་ནི་རྣམ་འགྲེལ་གྱི་རིགས་པའི་དཀའ་གནས་ཕྲ་མོ་
འདི་དག་རང་གིས་ཇི་བཞིན་དུ་མ་རྟོགས་ཀྱང་འདི་དག་ཉམས་ལེན་ལ་མི་དགོས་
སོ་ཞེས་ཆོས་སྤོང་བའི་ལས་མི་བྱ་བར་ཐར་པ་དང་ཐམས་ཅད་མཁྱེན་པའི་ལམ་
བཟང་བལྟ་བའི་མིག་གཅིག་པུ་རྣམ་འགྲེལ་གྱི་རིགས་ཚུལ་ཟབ་མོ་འདི་དག་
རྟོགས་ན་ཅི་མ་རུང་སྙམ་དུ་སྨོན་པའི་ཡུལ་དུ་བྱས་ཏེ། ཁས་བླངས་པའི་ཚུལ་
ཁྲིམས་དག་པ་གཞིར་བཟུང་ནས་བླ་མ་དང་ལྷག་པའི་ལྷ་ལ་གསོལ་བ་ཤུགས་དྲག་
ཏུ་འདེབས་པ་དང༌། ཚོགས་གསོག་པ་དང་སྒྲིབ་པ་སྦྱོང་བའི་སྒོ་དུ་མ་ལ་འབད་པ་
དང་། གཞུང་འདི་ལ་ཡང་དང་ཡང་དུ་བལྟ་ཞིང་། དོན་ལ་ཚུལ་བཞིན་དུ་དཔྱོད་པ་
རྣམས་ལ་སྐྱེས་བུའི་རྩལ་ཅི་ཡོད་ཀྱིས་བསྒྲིམས་ཏེ་འབད་པར་བྱའོ། ། ད་
གཉིས་པ་ཚད་མ་རྣམ་འགྲེལ་གྱི་མན་ངག་བྱང་ཆུབ་ལམ་རིམ་དང་སྦྱར་ཏེ་
ཉམས་སུ་ལེན་ཚུལ་ནི། གཞུང་གི་དོན་བློ་ཁ་ནང་དུ་ལོག་སྟེ་རང་གི་རྒྱུད་ལ་སྦྱར་
ཏེ་ཉམས་སུ་ལེན་པ་ལ་ཐོག་མར་རང་རྒྱུད་ལ་བརྟགས་ནས་ཀུན་སློང་བཅོས་པ་
འདི་ཤིན་ཏུ་གལ་ཆེ་བ་ནི་དྲི་བ་ལྷག་བསམ་རབ་དཀར་གྱིས་དྲིས་ལན་བློ་བཟང་
བཞད་པའི་སྒྲ་དབྱངས་ལས། སྒོམ་རྣམས་ཀུན་གྱི་དང་པོའི་འགོ །རྒྱ་གར་སྐད་
- 152 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
མཚུངས་རང་རྒྱུད་ལ། །ལེགས་པར་བརྟགས་པ་ཡིན་ནོ་ཞེས། །ཟླ་མེད་བླ་མ་
མཆོག་དེ་བཞེད། །ཅེས་གསུངས་པ་ལྟར་རོ། །རང་རྒྱུད་ལ་བརྟག་ཚུལ་ནི། སྐྱེ་བོ་
ཕལ་ཆེར་ཕལ་ལ་ཆགས་ཤིང་ཤེས་རབ་རྩལ་མེད་པས་ན་ལེགས་བཤད་རྣམས། །
དོན་དུ་མི་གཉེར་ཁོ་ནར་མ་ཟད་ཕྲག་དོག་དྲི་མ་དག་གིས་སྡང་བར་ཡང་། །ཡོངས་
གྱུར་དེས་ན་བདག་ལ་འདི་ནི་གཞན་ལ་ཕན་པ་ཡིན་ཞེས་བསམ་པའང་མེད། །
ཅེས་གསུངས་པ་ལྟར་ཚེ་འདིའི་བྱ་བ་ལ་ཆགས་ནས་དེའི་ཐབས་ཙམ་ཞིག་སེམས་
པར་འདུག་ན་ནི་ཐར་པ་དང་ཐམས་ཅད་མཁྱེན་པ་ལྟ་ཞོག །ཕྱི་མའི་མངོན་མཐོའི་
རྒྱུ་ཙམ་ཡང་བསྒྲུབ་མི་ནུས་ཏེ་ཚེ་འདི་ལ་ཆགས་པའི་བསམ་པས་ལས་ཅི་བྱས་མི་
དགེ་བར་གསུངས་པས་ངན་འགྲོའི་རྒྱུ་ཁོ་ན་གསོག་གོ །ཚེ་འདི་ཙམ་ལ་མ་ཆགས་
ཀྱང་ཕྱི་མ་འཁོར་བའི་ཕུན་ཚོགས་ཤིག་དོན་དུ་གཉེར་བར་འདུག་ན་ནི་དེས་ཀུན་
ནས་ བསླངས་ པའི་ ལས་ ཐམས་ ཅད་ འཁོར་ བའི་ རྒྱུ་ ཀུན་ འབྱུང་ རང་ག་ བར་
གསུངས་པས་ན། ཐར་པའི་རྒྱུར་མི་འགྲོ་བར་འཁོར་བའི་རྒྱུ་ཉིད་དུ་འགྱུར་རོ། །
ཡང་ འཁོར་ བའི་ བདེ་ བ་ ལས་ ཡིད་ ལོག་ ཀྱང་རང་ ཉིད་ གཅིག་ པུ་ ཞི་ བ་ དོན་
དུ་གཉེར་ན་ནི་དམན་པའི་ལམ་དུ་གོལ་བས་རྫོགས་པའི་བྱང་ཆུབ་ཀྱི་རྒྱུར་མི་
འགྱུར་རོ། །དེས་ན་རྗེ་རིན་པོ་ཆེའི་སྙན་བརྒྱུད་ཀྱི་མན་ངག་ལས་འབྱུང་བ་ལྟར་
ལམ་གྱི་རིམ་པ་ལ་བློ་སྦྱོང་བའི་ཚེ་ཐོག་མར་ཀུན་སློང་ལེགས་པར་བཅོས་ཏེ་བྱང་
ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་ཅི་ཐོན་རེ་བྱ་དགོས་ཤིང་། དེ་ལྟར་བྱ་བ་
རྣམ་འགྲེལ་གྱི་གཞུང་འདི་དག་གིས་བསྟན་ནོ། །དེ་ནས་ལམ་ལ་སློབ་པ་ལ་ཐོག་
མར་ལེགས་ཚོགས་ཐམས་ཅད་ཀྱི་རྩ་བ་དགེ་བའི་བཤེས་གཉེན་ལ་ཐུགས་པས་
དེའི་བསྟེན་ཚུལ་མ་ནོར་བ་ཞིག་བྱེད་དགོས་སོ། །དེ་ལ་སྟེན་བྱེད་སློབ་མའི་མཚན་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཉིད། བསྟེན་བྱ་དགེ་བའི་བཤེས་གཉེན་གྱི་མཚན་ཉིད། དེས་དེ་ཇི་ལྟར་བསྟེན་
པའི་ཚུལ་གསུམ་ལས། དང་པོ་སྟོན་པ་ལ། ཡེ་ཤེས་སྟོན་པར་བྱེད་པ་ལ། །འཁྲུལ་
པར་ འདོགས་ པ་ཅན་རྣམས་ ཀྱིས། །དེས་བཤད་ནན་ཏན་བྱ་བའི་ཕྱིར། །ཤེས་
ལྡན་འགའ་ཞིག་འཚོལ་བར་ བྱེད། །ཅེས་གསུངས། གཉིས་པ་སྟོན་པ་ལ། བླང་
དང་དོར་བྱའི་དེ་ཉིད་ནི། །ཐབས་དང་བཅས་པ་རིག་མཛད་པ། །གང་དེ་ཚད་མ་
ཉིད་འདོད་ཀྱི། །ཐམས་ཅད་རིག་མཛད་མ་ཡིན་ནོ། །རིང་པོ་མཐོང་ངམ་མིན་ཡང་
རུང་། །འདོད་པའི་ དེ་ ཉིད་མཐོང་བ་ཡིན། །གལ་ཏེ་རིང་མཐོང་ཚད་ཡིན་ན། །
ཚུར་ཤོག་ བྱ་རྒོད་ བསྟེན་པར་གྱིས། །ཞེས་གསུངས། གསུམ་པ་སྟོན་པ་ལ། དེ་
ཕྱིར་དེ་ཡི་བསྒྲུབ་བྱ་རུ། །གྱུར་པའི་ཡེ་ཤེས་རྣམ་དཔྱད་བྱའི། །འདི་ཡིས་སྲིན་བུའི་
གྲངས་མཁྱེན་པ། །ངེད་ལ་འགར་ཡང་ཉེར་མཁོ་མེད། །ཅེས་གསུངས། དེ་ཡང་
སློབ་མ་ནི་བློ་གཟུ་བོར་གནས་པ། ལེགས་ཉེས་འབྱེད་པའི་བློ་གྲོས་དང་ལྡན་པ།
ཆོས་ལ་དོན་གཉེར་ཆེ་བ་སྡེ་སྣོད་ཀྱི་མཚན་ཉིད་གསུམ་དང་ལྡན་ཞིང་། ལོག་པའི་
བཤེས་གཉེན་གྱིས་བསླུས་དོགས་ནས་རྒྱལ་བ་དགྱེས་པའི་ལམ་བཟང་མ་ནོར་
བར་སྟོན་པའི་བཤེས་གཉེན་དམ་པ་འབད་པས་འཚོལ་བ་ཞིག་དགོས་སོ། །དགེ་
བའི་བཤེས་གཉེན་ནི་མདོ་སྡེ་རྒྱན་ལས་གསུངས་པ་ལྟར་ཡོན་ཏན་བཅུ་དང་ལྡན་
པ་ཞིག་དགོས་ལ། མ་མཐའང་སྐྱེས་བུ་གསུམ་གྱི་རིམ་པ་སྟོན་པ་ལ་སངས་རྒྱས་
ནས་བཟུང་སྟེ་དམ་པ་བར་མ་ཆད་པའི་མན་ངག་མངའ་ཞིང་རྒྱལ་བས་གསུངས་
པའི་བླང་དོར་གྱི་གནས་རྣམས་མ་ནོར་བར་སྟོན་པ་ཞིག་དགོས་སོ། །དེས་ཇི་ལྟར་
བསྟེན་པའི་ཚུལ་ནི། དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་རྙེད་པ་
ན་དེ་ལ་སངས་རྒྱས་ཀྱི་འདུ་ཤེས་བཞག་སྟེ་སྐྱོན་རྟོག་པའི་བློ་སྤངས་ནས་ཡོན་ཏན་
- 154 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
གྱི་ངོས་ནས་སེམས་ཤིང་དད་པ་སྦྱོང་། ཆོས་ཚིགས་བཅད་རེ་རེའི་བཀའ་དྲིན་ཡང་
འཁོར་ཐབས་མེད་ན་ལམ་གྱི་གནད་རྣམས་མ་ནོར་བར་བསྟན་པའི་བཀའ་དྲིན་
འཁོར་ཐབས་ག་ལ་ཡོད་སྙམ་དུ་བསམས་ནས་བཀའ་དྲིན་རྗེས་དྲན་གྱིས་གུས་པ་
ཆེན་ པོ་བསྐྱེད་ནས་མཉེས་ པ་ གསུམ་ གྱིས་ མཉེས་ པར་ བྱེད་ ཅིང་། ལྷག་ པར་
བཀའ་བཞིན་དུ་བསྒྲུབ་སྟེ་བླང་དོར་ཇི་ལྟར་བསྟན་པ་ལས་མི་འདའ་བར་བྱེད་
པའོ། །དེ་ལྟར་བཤེས་གཉེན་ཚུལ་བཞིན་བསྟེན་པ་ནི་ལེགས་ཚོགས་ཐམས་ཅད་
ཀྱི་རྩ་བ་ཡིན་པས་ལམ་གྱི་རྩ་བ་འདི་ནས་མ་འཕྱུགས་པར་བྱའོ། །དེ་ནས་སྒྲུབ་པ་
ལ་ནང་ནས་བསྐུལ་བའི་ཕྱིར་དལ་འབྱོར་དོན་ཆེ་རྙེད་དཀའ་བསམ་པ་ནི་གཞུང་
འདིའི་དབུ་ཞབས་ཀུན་ཏུ་རྒྱུ་འབྲས་མི་སླུ་བར་ངེས་བྱེད་ཀྱི་རིགས་པ་མང་དུ་
གསུངས་ཤིང་། ལྷག་པར་བདེ་འགྲོ་སྐྱེད་བྱེད་ཀྱི་ལས་ནི་བསོད་ནམས་ཀྱི་ལས་
དང༌། ངན་འགྲོ་སྐྱེད་བྱེད་ཀྱི་ལས་ནི་བསོད་ནམས་མིན་པའི་ལས་སུ་གསུངས་
ཤིང་། ལས་བཟང་ངན་ལས་འབྲས་བུ་བདེ་སྡུག་འབྱུང་བར་ཡིད་ཆེས་ཀྱི་རྟགས་
ལས་སྒྲུབ་པར་མཛད་པའི་ཚུལ་རྣམས་ལ་ངེས་པ་རྙེད་ན་དལ་འབྱོར་རྙེད་དཀའ་
བར་གསུངས་པའི་ཚུལ་ལ་ངེས་པ་སྐྱེ་སྟེ། སེམས་ཅན་ཕལ་མོ་ཆེ་ཉོན་མོངས་པའི་
བསམ་པ་རྒྱུན་ལྡན་དུ་འཇུག་པ་ལས་དགེ་སེམས་ཕྲ་མོ་རེ་ཡང་སྐྱེ་བ་དཀོན་ལ།
དལ་འབྱོར་ཐོབ་པ་ལ་ནི་བཤེས་གཉེན་དམ་པ་ཞིག་དང་ཕྲད་ནས་དགེ་སེམས་
ཁྱད་པར་ཅན་སྐྱེས་ཏེ་ཚུལ་ཁྲིམས་རྣམ་པར་དག་པ་ཞིག་དང༌། དེ་ཡང་སྦྱིན་པ་ལ་
སོགས་ པའི་བསོད་ནམས་མང་པོས་ གྲོགས་ བྱས་ པ་དང༌། སྨོན་ལམ་ གྱིས་ ཁ་
བསྒྱུར་བ་སོགས་དགོས་པར་གསུངས་པས་དལ་འབྱོར་གྱི་རྒྱུ་ཤིན་ཏུ་དཀོན་པར་
གྲུབ་ ལ། དེ་ལས་འབྲས་བུ་ དལ་ འབྱོར་ ཤིན་ཏུ་དཀོན་པར་ འགྲུབ་ པས་ དལ་
.155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འབྱོར་ཤིན་ཏུ་རྙེད་དཀའ་བ་དང༌། ལན་ཅིག་ཐོབ་པའི་དལ་འབྱོར་གྱི་རྟེན་འདིས་
གནས་སྐབས་དང་མཐར་ཐུག་གི་དོན་རྒྱ་ཆེན་པོ་བསྒྲུབ་ནུས་པས་ན་དོན་ཤིན་ཏུ་
ཆེ་བའི་ཚུལ་ཡང་ཡང་བསམ་ལ་དལ་འབྱོར་ལ་སྙིང་པོ་ལེན་འདོད་ཤུགས་དྲག་ལ་
བརྟན་པ་བསྐྱེད་དོ། །དེ་ལྟར་བཤེས་གཉེན་ལ་དད་པ་དང་། དལ་འབྱོར་ལ་སྙིང་
པོ་ལེན་འདོད་ནར་མར་བསྐྱེད་པའི་སྒོ་ནས་སྐྱེས་བུ་གསུམ་གྱི་ལམ་ལ་སྦྱོང་བ་ལ།
ཐོག་མར་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་བློ་སྦྱོང་བ་ནི་གཞུང་འདིའི་
དབུ་ཞབས་ཀུན་ཏུ་འདུས་བྱས་མི་རྟག་པར་སྒྲུབ་པའི་རིགས་པ་རྩལ་དུ་བཏོན་
ནས་འཆད་ཅིང་། ལྷག་པར་ལེའུ་གཉིས་པར་ཟག་བཅས་ཉེར་ལེན་གྱི་ཕུང་པོ་མི་
རྟག་པར་རིགས་པ་དུ་མས་གཏན་ལ་ཕབ་པ་ལྟར་དལ་བའི་རྟེན་འདི་མྱུར་དུ་
འཇིག་ཅིང་། ནམ་འཆི་ལ་ངེས་པ་མེད་པ་དང་། འཆི་བའི་ཚེ་ཆོས་མ་གཏོགས་
གང་གིས་ཀྱང་མི་ཕན་པའི་ཚུལ་རྣམས་ལུང་དང་རིགས་པའི་སྒོ་དུ་མ་དང་། དཔེ་
དུ་མ་ལ་སྦྱར་ཏེ་ཡང་དང་ཡང་དུ་བསམ་ཞིང་ཡིད་འགྱུར་གྱི་མྱོང་བ་ཅི་ཐོན་བྱའོ། །
དེ་ནས་ངན་འགྲོའི་སྡུག་བསྔལ་བསམས་པ་ནི། སྐྱེ་བ་ཡོངས་སུ་ལེན་པ་ན། །ཞེས་
སོགས་གསུངས་པ་ལྟར། ལུས་རྟེན་འདི་མྱུར་དུ་འཇིག་ཅིང་། ཞིག་པའི་འོག་ཏུ་
མེད་དེ་མི་འགྲོ་བར་སྐྱེ་བ་ཞིག་ལེན་དགོས་ལ། སྐྱེ་ས་ཡང་ངན་འགྲོ་དང་བདེ་འགྲོ་
གཉིས་ ལས་མ་འདས་ཤིང་། དེ་གཉིས་སུ་སྐྱེ་བ་ལ་ རང་ དབང་མེད་ ཀྱི། ལས་
དཀར་ནག་གི་དབང་གིས་སྐྱེ་བ་ལེན་དགོས་ལ། རང་གི་རྒྱུད་ལ་བརྟགས་ན་སྒོ་
གསུམ་གྱི་སྤྱོད་པ་ཐམས་ཅད་ཉོན་མོངས་པའི་དབང་དུ་སོང་སྟེ་བསོད་ནམས་མིན་
པའི་ལས་ཤས་ཆེར་གསོག་པས། ལས་དེ་དག་འཆི་ཁ་ཚུན་ལ་སྦྱོང་མ་ཐུབ་ན་ངན་
འགྲོར་སྐྱེ་བར་ངེས་ཤིང་། དེར་སྐྱེས་ན་སྡུག་བསྔལ་དྲག་པོ་རྩུབ་པ་ཡིད་དུ་མི་འོང་
- 156 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
བ་དཔེ་བྱ་བར་དཀའ་བ་མྱོང་དགོས་པར་རྒྱལ་བས་གསུངས་ན། དེའི་ཚེ་བདག་གི་
གནས་སྐབས་ཅི་འདྲ་ཞིག་ཏུ་འགྱུར་སྙམ་དུ་ད་ལྟ་ཚ་གྲང་གི་རེག་པ་ཕྲ་མོའང་མི་
བཟོད་པའི་ཉམས་ལ་དཔགས་ཏེ་ཡིད་འགྱུར་གྱི་མྱོང་བ་ཅི་ཐོན་བྱའོ། །དེ་ལྟར་
ངན་འགྲོའི་སྡུག་བསྔལ་བསམས་པས་འཇིགས་ཤིང་སྐྲག་པ་ན་དེ་ལས་སྐྱོབ་པའི་
སྐྱབས་བཙལ་ཏེ། དེ་ལ་སྙིང་ནས་སྐྱབས་སུ་བཟུང་ཞིང་ངན་འགྲོའི་རྒྱུ་འགོག་པ་
ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །སྐྱབས་སུ་འགྲོ་ཚུལ་ནི་སྔར་
བཤད་པ་ལྟར་སྟོན་པ་སངས་རྒྱས་བཅོམ་ལྡན་འདས་གདུལ་བྱ་ལ་ནམ་ཡང་བསླུ་
བ་མེད་པའི་སྐྱབས་གནས་མཐར་ཐུག་ཏུ་རིགས་པའི་ལམ་ནས་དྲངས་ཏེ་ངེས་པ་
བརྟན་པོ་རྙེད་པ་ཞིག་ལ་འབད། དེ་ལ་ངེས་པ་རྙེད་པ་ན་སྟོན་པ་དེས་གསུངས་
པའི་ཆོས་རྣམས་ཐར་འདོད་རྣམས་ཀྱིས་འཇུག་ངོགས་དང་། བསླུ་བ་མེད་པའི་
སྐྱབས་སུ་ངེས་པ་རྙེད་པ་དང་། ཆོས་དེ་ཚུལ་བཞིན་དུ་སྒྲུབ་པའི་དགེ་འདུན་རྣམས་
བསླུ་བ་མེད་པའི་སྐྱབས་སུ་ངེས་པ་གཏིང་ནས་རྙེད་པ་ཞིག་བྱ། དེ་ལྟར་དཀོན་
མཆོག་གསུམ་བསླུ་བ་མེད་པའི་སྐྱབས་སུ་ངེས་པ་རྙེད་པ་ན། དབང་ཕྱུག་དང་སེར་
སྐྱ་སོགས་ཕྱི་རོལ་མུ་སྟེགས་པའི་སྟོན་པ་རྣམས་ནི་རང་ཉིད་ཉེས་པ་ལས་མ་གྲོལ་
ཞིང་ཐར་འདོད་གཞན་སླུ་བར་བྱེད་པ་དང་། དེ་དག་གིས་བསྟན་པའི་ཆོས་རྣམས་
ཀྱང་སྔ་ཕྱི་འགལ་བ་དང་། རང་ཚིག་འགལ་བ་དང༌། དངོས་ཤུགས་འགལ་བ་
དང༌། འཁོར་བའི་རྩ་བ་བརྟན་པར་བྱེད་པ་དང་། ཆོས་དེ་དག་གི་དོན་ལ་ཚད་མའི་
གནོད་པ་འཇུག་པ་ཤ་སྟག་ཡིན་པས་ན་ཐར་འདོད་རྣམས་ཀྱི་འཇུག་ངོགས་མིན་
པར་ངེས་པ་གཏིང་ནས་རྙེད་དེ། བདུད་དང་མུ་སྟེགས་དང་ཕས་ཀྱི་རྒོལ་བ་གང་
གིས་ཀྱང་བློ་གཞན་དུ་བསྒྱུར་མི་ཐུབ་པའི་སྐྱབས་འགྲོ་རྣམ་པར་དག་པ་ཞིག་བྱུང་
- 157-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽་
ངོ༌། །སྐྱབས་འགྲོ་དེ་འདྲ་ཞིག་བྱུང་ན་ནི་ནང་པ་སངས་རྒྱས་པ་ཞེས་བྱ་བའི་གྲངས་
སུ་འགྲོ་ཞིང་བདུད་ རིགས་ཀྱི་འབྱུང་པོ་རྣམས་ ཀྱིས་འཚེ་བར་མི་ནུས་པ་དང༌།
རྒྱལ་བ་རྣམས་ཀྱིས་བུ་བཞིན་དུ་སྐྱོང་བ་དང་། ཉན་ཐོས་དང་རང་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱིས་སྤུན་བཞིན་དུ་སྐྱོང་བ་དང་། བཀའ་སྡོད་
སྲུང་མ་ཐམས་ཅད་ཀྱིས་མ་བསྐུལ་བར་ཡང་དུས་རྟག་ཏུ་གྲོགས་མཛད་པ་སོགས་
ཕན་ཡོན་མཐའ་ཡས་པ་གསུངས་སོ། །སྐྱབས་འགྲོའི་བསམ་པ་རྣམ་པར་དག་པ་
ཞིག་འབྱུང་བའང་རྣམ་འགྲེལ་གྱི་རིགས་པ་ཐུན་མོང་མིན་པ་འདི་དག་ལ་ལྟོས་
པས་ན་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལུང་ཙམ་སྐྱབས་སུ་
གྱུར་པ་མིན་པར་རིགས་པའི་ལམ་ནས་དྲངས་པའི་ངེས་པ་གཏིང་ཚུགས་པ་ཞིག་
བསྐྱེད་པར་འདོད་ན་གཞུང་འདིའི་རིགས་པ་ལ་བརྟེན་དགོས་པ་ལྟ་ཅི་སྨོས། དེས་
ན་བློ་གྲོས་དང་ལྡན་པ་རྣམས་ཀྱིས་ནི་རིགས་པའི་གཞུང་འདི་དག་ལ་གཅེས་པར་
བཟུང་ངོ༌། །དེ་ལྟར་དཀོན་མཆོག་གསུམ་ལ་སྐྱབས་སུ་སོང་ནས་སྐྱབས་འགྲོའི་
བསླབ་བྱ་ལ་སློབ་པ་ནི། དགག་པའི་བསླབ་བྱ་དང༌། སྒྲུབ་པའི་བསླབ་བྱ་དང་།
མན་ངག་ལས་འབྱུང་བའི་བསླབ་བྱ་ལ་སློབ་ཚུལ་རྣམས་གཞན་དུ་ཤེས་པར་བྱ་
ཞིང་། མདོར་བསྡུ་ན་གཞུང་འདི་ཉིད་དུ། སྐྱོབ་པ་ཉིད་གཟིགས་ལམ་ གསུངས་
པ། །འབྲས་མེད་ཕྱིར་ན་རྫུན་མི་གསུངས། །ཞེས་སོགས་གསུངས་པ་ལྟར་སྟོན་པ་
ཐུགས་རྗེ་ཅན་དེས་རྫུན་ནམ་ཡང་མི་གསུངས་ཞིང་བདེན་པ་ཁོ་ན་གསུངས་པ་
དང༌། གང་གསུངས་སེམས་ཅན་ཁོ་ནའི་དོན་དུ་གསུངས་པ་དེས་འདི་དང་འདི་
སྤང་ངོ༌། །འདི་དང་འདི་བླང་བར་བྱའོ། །ཞེས་ལས་དཀར་ནག་གི་བླང་དོར་ཇི་
ལྟར་བྱ་བའི་ཚུལ་གསུངས་པ་རྣམས་ལ་ཡིད་ཆེས་ཀྱི་དད་པ་བསྐྱེད་ཅིང་། ལས་
- 158 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
ངེས་པ། ལས་འཕེལ་ཆེ་བ། ལས་མ་བྱས་པ་དང་མི་འཕྲད་པ། ལས་བྱས་པ་ཆུད་
མི་ཟ་བའི་ཚུལ་རྣམས་བསམས་ནས་སྡིག་པ་ཕྲ་ཞིང་ཕྲ་བ་ནས་སྤོང་། དགེ་བ་ཕྲ་
ཞིང་ཕྲ་བ་ནས་བསྒྲུབ་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་
ལྟར་འབད་ཀྱང་གཉེན་པོ་སྟོབས་ཆུང་ཉོན་མོངས་སྟོབས་ཆེ་བས་བརྒྱ་ལ་མི་དགེ་
བས་ གོས་ན་འཕྲལ་འཕྲལ་ དུ་ སྟོབས་བཞིའི་བཤགས་བསྡམ་ གྱིས་ དག་ པར་
བྱའོ། །དེ་ལྟར་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་སྦྱངས་ནས་ཡིད་འགྱུར་
གྱི་མྱོང་བ་ཐོན་པ་ན། དེ་ཙམ་གྱིས་ཆོག་པར་མི་འཛིན་པར་བསམ་པ་དེ་གོང་
འཕེལ་དུ་བྱེད་བཞིན་པའི་ངང་ནས་སྐྱེས་བུ་འབྲིང་དང་ཐུན་མོང་བའི་ལམ་ལ་བློ་
སྦྱོང་བ་ནི་དཀོན་མཆོག་གསུམ་ལ་སྐྱབས་སུ་སོང་ནས་རྒྱལ་བས་ཇི་ལྟར་གསུངས་
པའི་ལས་དཀར་ནག་གི་བླང་དོར་ཚུལ་བཞིན་དུ་བྱས་ན་བདེ་འགྲོའི་གོ་འཕང་
ཞིག་ ངེས་ པར་ ཐོབ་ནུས་ ཀྱང་། དེ་ཙམ་ ཞིག་ གིས་ ཆོག་ པར་མི་བྱ་སྟེ། ཁམས་
གསུམ་འཁོར་བའི་གནས་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ལས་མ་
འདས་སོ། །དེ་ཡང་། སྡུག་བསྔལ་འཁོར་བ་ཅན་ཕུང་པོ། །ཞེས་སོགས་གསུངས་
པ་ལྟར། ཟག་བཅས་ཉེར་ལེན་གྱི་ཕུང་པོ་ཞིག་གྲུབ་ཕྱིན་ལས་ཉོན་གྱིས་འདུས་
བྱས་པས་དེའི་གཞན་དབང་ཅན་སྡུག་བསྔལ་གྱི་རང་བཞིན་ཅན་ཤ་སྟག་ཡིན་ལ།
དེས་ན་ཟག་བཅས་ཉེར་ལེན་གྱི་ཕུང་པོའི་རང་བཞིན་ཅན་གྱི་འཁོར་བ་འདི་ལས་
ངེས་པར་ཐར་པའི་ཐབས་ཤིག་བྱ་དགོས་ལ། འཁོར་བ་ལས་ངེས་པར་ཐར་པའི་
ཐབས་སུ་རྒྱལ་བས་བདེན་པ་བཞི་བཀའ་སྩལ་ཏེ། ཡང་ན་སྐྱོབ། བདེན་པ་བཞི་ནི་
སྟོན་མཛད་པའོ། །ཞེས་གསུངས་པ་ལྟར་རྒྱལ་བས་སེམས་ཅན་རྣམས་ལ་བདེན་
པ་བཞིའི་བླང་དོར་བསྟན་ནས་འཁོར་བའི་འཇིགས་པ་ལས་སྐྱོབ་པ་ཡིན་གྱི །དེ་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ལས་གཞན་དུ་འགྲོ་བའི་སེམས་རྒྱུད་ཀྱི་ལས་ཉོན་དང་སྡུག་བསྔལ་རྣམས་ཕྱག་
གིས་སེལ་ཐབས་མེད་དོ། །དེ་ལ་བདེན་པ་བཞི་ནི་སྡུག་བསྔལ་བདེན་པ། ཀུན་
འབྱུང་བདེན་པ། འགོག་ པའི་ པའི་བདེན་པ། ལམ་གྱི་བདེན་ པ་ བཞིའོ། །འདི་
དག་ལ་མདོ་སྡེ་རྣམས་སུ་སྡུག་བསྔལ་འཕགས་པའི་བདེན་པ་ཞེས་སོགས་འབྱུང་
ངོ༌། །དེ་ ལྟར་ བདེན་ བཞི་གསུངས་ པས་ སོ་ སོའི་ ངོ༌ བོ་ དང༌། གོ་ རིམ་ དང༌།
གྲངས་ངེས་པ་དང་། བདེན་པ་རེ་རེ་ལ་ཡང་རྣམ་པ་བཞི་བཞི་སྟེ་བསྡོམས་ན་རྣམ་
པ་བཅུ་དྲུག་དང་། རྣམ་པ་རེ་རེ་ལ་ཡང་ལོག་ཞུགས་རེ་རེ་སྟེ་ལོག་ཞུགས་བཅུ་
དྲུག་དང༌། སྲེད་པ་བཅུ་དྲུག །དེ་ཐམས་ཅད་ཀྱང་གཞི་སྡུག་བསྔལ་གྱི་སྟེང་དུ་སྦྱར་
ནས་བྱེད་ཚུལ་སོགས་ཐེག་པ་ཆེ་ཆུང་གཉིས་ཀའི་ལམ་གྱི་གནད་བསྡུས་པའི་མན་
ངག་གི་གནད་ཤེས་དགོས་པ་མང་དུ་ཡོད་དེ། འདིར་མཐའ་དག་བྲི་མ་ནུས་པས་
ཚད་མ་གྲུབ་པའི་ལེའུའི་ལུགས་ལྡོག་གི་སྐབས་ལས་རྒྱ་ཆེར་སྟོན་པས་གཞུང་ཉིད་
ལ་བལྟས་ནས་ཤེས་པར་བྱའོ། །དེ་ལྟར་ཟག་བཅས་ཉེར་ལེན་གྱི་ཕུང་པོ་འདི་སྡུག་
བསྔལ་གྱི་རང་བཞིན་དང༌། སྡུག་བསྔལ་གྱི་གནས་དང་། སྡུག་བསྔལ་གྱི་རྟེན་
དང༌། སྡུག་བསྔལ་གྱི་གནས་ངན་ལེན་རྒྱུན་ཆགས་རྗེས་སུ་འབྲེལ་བར་འཇུག་
པས་རྣམ་ཤེས་ལས་ཉོན་གཉིས་ཀྱིས་ཟག་བཅས་ཀྱི་ཕུང་པོ་ལ་བཅིངས་པ་ལ་
འཁོར་བ་ཞེས་བརྗོད་པ་ཡིན་ནོ། །དེས་ན། འདུ་བྱེད་སྡུག་བསྔལ་ལ་དགོངས་
ནས། སྡུག་བསྔལ་བསྒོམ་པར་གསུངས་པ་ཡིན། ཞེས་གསུངས་པ་ལྟར། འཁོར་
བ་ལ་ཡིད་འབྱུང་སྐྱེ་བའི་ཐབས་མཆོག་ཏུ་གྱུར་པ་ནི་ཁྱབ་པ་འདུ་བྱེད་ཀྱི་སྡུག་
བསྔལ་སྒོམ་པ་འདི་ཡིན་ལ། འདི་ལའང་སྡུག་བསྔལ་གྱི་རྣམ་པ་བཞི་གསུངས་
པའི་ནང་ནས་ཐོག་མར་མི་རྟག་པའི་རྣམ་པ་སྒོམ་དགོས་ལ། མི་རྟག་པ་ལ་ཕྲ་
- 160 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
རགས་གཉིས་ལས། སྐྱེས་བུ་ཆུང་ངུའི་སྐབས་སུ་མི་རྟག་པ་སྒོམ་པ་ནི་རགས་པའི་
མི་རྟག་པ་སྒོམ་པ་ཡིན་ལ། འདིར་ནི་ཕྲ་བའི་མི་རྟག་པ་སྒོམ་པ་སྟེ། འདུས་བྱས་
ཐམས་ཅད་རང་གྲུབ་དུས་ཀྱི་སྐད་ཅིག་གཉིས་པར་སྡོད་པའི་མཐུ་མེད་པར་རང་
གྲུབ་ཙམ་ནས་འཇིག་པའི་ངང་ཅན་དུ་བསྒོམ་པའོ། །འདི་བསྒོམས་པའི་ལག་རྗེས་
ལ་འཁོར་བ་ལ་ཡིད་བརྟན་མི་རུང་བར་རྟོགས་པ་འབྱུང་ངོ༌། །དེ་ལ་ཡིད་འགྱུར་གྱི་
མྱོང་བ་ཐོན་པ་ན་སྡུག་བསྔལ་བསྒོམ་སྟེ། འདི་ལ་གསུམ། སྡུག་བསྔལ་གྱི་སྡུག་
བསྔལ་དང་། འགྱུར་བའི་ སྡུག་བསྔལ་དང་། ཁྱབ་པ་འདུ་བྱེད་ཀྱི་སྡུག་བསྔལ་
གསུམ་མོ། །དེའི་དང་པོ་སྡུག་བསྔལ་གྱི་སྡུག་བསྔལ་ནི་སྐྱེས་བུ་ཆུང་ངུའི་སྐབས་སུ་
བསྒོམས་ནས་ཡིད་འགྱུར་གྱི་མྱོང་བ་ཐོན་པར་བྱེད་ལ། འདིར་ནི་འགྱུར་བའི་སྡུག་
བསྔལ་དང༌། ཁྱབ་པ་འདུ་བྱེད་ཀྱི་བསྡུག་བསྔལ་གཉིས་གཙོ་བོར་བསྒོམ་ལ། དེ་
གཉིས་ཀྱི་ནང་ནས་ཀྱང་ཕྱི་མ་གཙོ་བོར་བསྒོམ་མོ། །དེ་ལྟར་བསྒོམས་པའི་ལག་
རྗེས་ལ་འཁོར་བ་ལ་ཡིད་འབྱུང་ཞིང་ཞེན་པ་ལོག་ནས་ཐར་འདོད་ཤུགས་དྲག་
སྐྱེའོ། །དེ་ལྟར་ངེས་འབྱུང་སྐྱེས་པ་ན་འཁོར་བའི་སྡུག་བསྔལ་རང་དབང་མེད་པར་
མྱོང་བ་འདི་རྒྱུ་གང་གིས་བྱས་སྙམ་དུ་རྟོག་ལ། དེ་ལྟར་བརྟགས་པ་ན་འཁོར་བའི་
རྒྱུ་ནི། ཉེས་པ་རྣམ་པ་ཐམས་ཅད་དག །འཇིག་ཚོགས་ལྟ་ལས་སྐྱེས་པ་ཡིན། །དེ་
མ་རིག་དེར་དེ་ལ་ཆགས། །དེ་ལས་ཞེ་སྡང་ལ་སོགས་འབྱུང་། །དེ་ཉིད་ཀྱིས་ན་
ཉེས་ རྣམས་ ཀྱི། །རྒྱུ་ ནི་ གཏི་མུག་ ཡིན་ པར་ གསུངས། །ཞེས་ དང་། གང་ ཞིག་
བདག་མཐོང་དེ་ལ་ནི། །ང་ཞེས་རྟག་ཏུ་ཞེན་པར་འགྱུར། །ཞེན་པས་བདེ་ལ་སྲེད་
འགྱུར་ཏེ། །སྲེད་པས་སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་བས་ཡོང་སྲེད་
པ། །ང་ཡིས་ཞེས་དེའི་སྒྲུབ་བྱེད་ལེན། །དེས་ན་བདག་ལ་མངོན་ཆགས་པ། །དེ་
161-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༩༽
སྲིད་དེ་ནི་འཁོར་བར་འགྱུར། །བདག་ཡོད་ན་ནི་གཞན་དུ་ཤེས། །བདག་གཞན་
ཆ་ལས་འཛིན་དང་སྡང་། །འདི་དག་དང་ནི་ཡོངས་འབྲེལ་ལས། །ཉེས་པ་ཐམས་
ཅད་འབྱུང་བར་འགྱུར། །ཞེས་གསུངས་པ་ལྟར། འཁོར་བའི་སྡུག་བསྔལ་ཐམས་
ཅད་ལས་ཉོན་གྱི་མཐུ་ལས་བྱུང་ལ། ལས་གང་གསོག་པ་ཐམས་ཅད་ཉོན་མོངས་
ཀྱིས་བྱས། ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་པས་འཁོར་བའི་རྩ་
བ་གཅོད་པར་འདོད་ན་བདག་འཛིན་སྤོང་བ་ལ་འབད་དགོས་ཤིང་། དེ་ལ་བདག་
མེད་རྟོགས་ པའི་ ཤེས་ རབ་ བསྐྱེད་ དགོས། བདག་མེད་རྟོགས་ པའི་ ཤེས་ རབ་
སྟོབས་ཆེན་སྒྲུབ་པ་ལ་ཞི་གནས་སྒྲུབ་དགོས། དེ་ལ་སེམས་གང་ལའང་མི་གཡེང་
བར་བྱེད་པའི་དྲན་ཤེས་སྟོབས་ཆེན་ཞིག་དགོས། དེ་འགྲུབ་པ་ལ་སྒོ་གསུམ་ལ་
དྲན་པ་ཉེ་བར་བཞག་ནས་ ཇི་ ལྟར་ ཁས་ བླངས་ པའི་ བཅས་མཚམས་ལས་མི་
འདའ་བར་ཚུལ་བཞིན་དུ་སྲུང་བའི་ཚུལ་ཁྲིམས་རྣམ་པར་དག་པ་ཞིག་དགོས་
སོ། །དེས་ན་དྲན་ཤེས་བག་ཡོད་བརྟན་པོས་ཚུལ་ཁྲིམས་སྲུང་བ་ལ་སྐྱེས་བུའི་
རྩལ་ཅི་ཡོད་ཀྱིས་འབད་པར་བྱའོ། །དེ་ལྟར་འབད་ཀྱང་ཐོག་མེད་ནས་གོམས་
པའི་ཉོན་མོངས་ཤུགས་ཆེ་ཞིང་སྐྱེ་བའི་སྒོ་མང་བས་ཉེས་ལྟུང་གིས་གོས་པར་གྱུར་
ན་སྡིག་ལྟུང་དང་ཞག་ཏུ་མི་འགྲོགས་པར་འཕྲལ་འཕྲལ་དུ་ཕྱིར་བཅོས་ཀྱིས་དག་
པར་ བྱའོ། །དེ་ལྟར་སྐྱེས་བུ་འབྲིང་དང་ཐུན་མོང་བའི་ལམ་ལ་སྦྱངས་ཏེ་ཡིད་
འགྱུར་གྱི་མྱོང་བ་ཐོན་པ་ན། དེ་ཙམ་གྱིས་ཆོག་པར་མི་བྱ་བར་འཁོར་བ་ལ་སྐྱོ་
ཤས་དང་ཡིད་འབྱུང་གོང་འཕེལ་དུ་བྱས་པའི་སྒོ་ནས་རང་ཉིད་གཅིག་པུ་འཁོར་བ་
ལས་ཐར་བར་འདོད་པའི་བསམ་པའི་དབང་དུ་མི་གཏང་བར་སྐྱེས་བུ་ཆེན་པོའི་
ལམ་དུ་འཇུག་པར་བྱའོ། །ཐེག་པ་ཆེན་པོའི་ལམ་གྱི་རྩ་བ་ནི་བྱང་ཆུབ་ཀྱི་སེམས་
- 162 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
རིན་པོ་ཆེ་ཡིན་ལ། དེའི་རྩ་བ་སྙིང་རྗེ་ཆེན་པོ་ཡིན་པ་ནི། སྒྲུབ་བྱེད་ཐུགས་རྗེ་
གོམས་ལས་དེ། །ཞེས་གསུངས་པ་ལྟར། ཐོག་མར་ཐེག་པ་ཆེན་པོའི་སྒོར་འཇུག་
པའང་སྙིང་རྗེ་ཆེན་པོས་བསྐུལ་ནས་འཇུག་དགོས། བར་དུ་རྒྱལ་སྲས་ཀྱི་སྤྱོད་པ་
བྱ་དཀའ་བ་མཐའ་ཡས་པའི་དུས་བསྐལ་བ་གྲངས་མེད་མང་པོར་སློབ་པའང་སྙིང་
རྗེ་ཆེན་པོས་བསྐུལ་ནས་བྱེད་དགོས། མཐར་སངས་རྒྱས་ནས་ནམ་མཁའ་མ་ཟད་
ཀྱི་བར་དུ་སེམས་ཅན་གྱི་དོན་ཁོ་ན་མཛད་པའང་སྙིང་རྗེ་ཆེན་པོས་བསྐུལ་ནས་
མཛད་དགོས་པས་སྙིང་རྗེ་ཆེན་པོ་ནི་སངས་རྒྱས་སྒྲུབ་པ་ལ་ཐོག་མཐའ་བར་
གསུམ་དུ་གལ་ཆེ་བས་ན། སློབ་དཔོན་ཕྱོགས་ཀྱི་གླང་པོས་ཐུབ་དབང་ལ་བསྟོད་
པ་ན། འགྲོ་ལ་ཕན་བཞེད་པ་ཞེས་སྙིང་རྗེའི་སྒོ་ནས་བསྟོད་ཅིང་། འདིར་ཡང་སྒྲུབ་
བྱེད་ཅེས་སངས་རྒྱས་ ཀྱི་གོ་འཕང་ཐོབ་པའི་རྒྱུ་མེད་མི་རུང་ ས་བོན་ལྟ་བུར་
བསྔགས་སོ། །སྙིང་རྗེ་ཆེན་པོ་སྐྱེ་བ་ལ་ཡིད་འོང་གི་བྱམས་པ་སྐྱེ་དགོས། དེ་སྐྱེ་བ་
ལ་སེམས་ཅན་རྣམས་མར་སྒོམ་པ་དང་། དྲིན་དྲན་པ་དང་། དྲིན་གཟོ་བའི་བསམ་
པ་རྣམས་སྦྱངས་དགོས་ལ་དེ་དག་བསྒོམས་པའི་ལག་རྗེས་ལ་སེམས་ཅན་རྣམས་
བུ་སྡུག་པ་ལྟར་གཅེས་ཤིང་ཕངས་པའི་རྣམ་པ་ཅན་གྱི་བློ་ཞིག་འབྱུང་། དེ་ནི་ཡིད་
འོང་གི་བྱམས་པ་སྟེ་དེ་ལས་སྙིང་རྗེ་སྐྱེའོ། །སེམས་ཅན་རྣམས་མར་སྒོམ་པ་ནི། སྐྱེ་
བ་ཡོངས་སུ་ལེན་པ་ན། །འབྱུང་རྔུབ་དབང་པོ་བློ་དག་ནི། །རང་གི་རིགས་ལ་
ལྟོས་ མེད་ ཅན། །ལུས་ ཉིད་ འབའ་ ཞིག་ ལས་ སྐྱེས་ མིན། །ཧ་ ཅང་ ཐལ་ ཕྱིར་
མཚམས་སྦྱོར་བར། །ནུས་ལྡན་མཐོང་བ་གང་དེ་ལ། །ཅི་ཞིག་ཡོད་འགྱུར་གང་
མེད་པ། །གང་གིས་ཕྱི་ནས་མཚམས་སྦྱོར་མེད། །གང་དུ་དྲོད་གཤེར་ལ་སོགས་
པ། །སྐྱེ་བོ་སྐྱེ་བར་ མི་ འགྱུར་བའི། །ས་ སོགས་ ཆ་དེ་ འགའ་ ཡང་ མེད། །ཅེས་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསུངས་པ་ལྟར་འཁོར་བའི་ཡ་མཐའ་ཐུག་མེད་སྒྲུབ་པའི་རིགས་པ་ལ་བརྟེན་
ནས་སེམས་ཅན་ཐམས་ཅད་རང་གི་ཚེ་རབས་སྔོན་མའི་མ་དྲིན་ཅན་ཤ་སྟག་ཡིན་
པར་ངེས་པ་གཏིང་ཚུགས་པ་ཞིག་རྙེད་པར་བྱ། དེ་བྱུང་ན་དྲིན་དྲན་པ་སོགས་ཀྱི་
བསམ་པ་སྦྱོང་སླ་སྟེ། ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་དཔེར་བྱས་
ནས་སེམས་ཅན་ཐམས་ཅད་ཀྱིས་དེ་འདྲ་བ་ཤ་སྟག་བྱས་པ་ཡིན་པས་དྲིན་དྲན་པ་
དང༌། དྲིན་ལན་དུ་འཁོར་བའི་གནས་ནས་བཏོན་ཏེ་སངས་རྒྱས་ཀྱི་བདེ་བ་བླ་ན་
མེད་པ་ལ་སྦྱོར་འདོད་ཤུགས་དྲག་ཏུ་བསྐྱེད་དོ། །དེ་ལྟར་ཡིད་འོང་གི་བྱམས་པ་
བསྒྲུབས་ནས་སྙིང་རྗེ་ཆེན་པོ་སྒོམ་པ་ནི་སེམས་ཅན་རྣམས་སྡུག་བསྔལ་དང་བྲལ་
ན་སྙམ་པ་ཙམ་གྱིས་མི་ཆོག་གི །མ་དྲིན་ཅན་རྣམས་འཁོར་བའི་གནས་ན་སྡུག་
བསྔལ་གྱིས་ཉམ་ཐག་ཅིང་། མགོན་སྐྱབས་མེད་པར་འཁྱམས་པ་ལ་བལྟས་ནས་
དེ་དག་སྡུག་བསྔལ་རྒྱུ་བཅས་ལས་ཐར་བར་བྱེད་པའི་ཁུར་འཁྱེར་བ་ཞིག་དགོས་
སོ། །སྙིང་ རྗེ་ དེ་འདྲ་བ་ཞིག་གིས་ཀུན་ནས་བསླངས་ཏེ་ངེས་པར་སེམས་ཅན་
ཐམས་ཅད་སྒྲོལ་བར་བྱེད་པའི་ཁུར་འཁྱེར་བའི་ལྷག་བསམ་དང་། དེ་ལ་བརྟེན་
ནས་ བྱང་ ཆུབ་ དོན་ གཉེར་ དང༌། གཞན་དོན་དོན་ གཉེར་ གཉིས་ ཀ་ ཡོངས་ སུ་
རྫོགས་པར་ཚང་བའི་བྱང་ཆུབ་ཀྱི་སེམས་རིན་པོ་ཆེ་བཅོས་མ་མིན་པ་ཞིག་བསྐྱེད་
པ་ལ་བློ་གྲོས་དང༌། རྩོལ་བ་དང་། ནུས་པ་ཅི་ཡོད་ཀྱིས་བསྒྲིམས་ཏེ་འབད་པར་
བྱའོ། །དེ་ལ་མྱོང་བ་ཐོན་པ་ན་རྒྱལ་སྲས་ཀྱི་སྤྱོད་པ་ལ་སློབ་ཚུལ་ནི། བརྩེ་ལྡན་
སྡུག་བསྔལ་གཞོམ་པའི་ཕྱིར། ཐབས་རྣམས་ལ་ནི་མངོན་སྦྱོར་མཛད། །ཐབས་
བྱུང་དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། །ཞེས་གསུངས་པ་ལྟར།
སེམས་ཅན་སྒྲོལ་བ་ལ་དེའི་ཐབས་ཆ་ཚང་ལ་མ་ནོར་བ་ཞིག་སྒྲུབ་དགོས་ལ།
- 164 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
འཚང་རྒྱ་བའི་ཐབས་རྒྱལ་སྲས་ཀྱི་སྤྱོད་པ་ལ་མཐའ་ཡས་མུ་མེད་པ་ཞིག་ཡོད་ཀྱང་
བསྡུ་ན་ཕར་ཕྱིན་དྲུག་ཏུ་འདུ་ལ། ཕར་ཕྱིན་དྲུག་པོའང་བསྡུ་ན་ཐབས་ཤེས་གཉིས་
སུ་འདུ་ལ། ཐབས་ཤེས་གཉིས་ཀྱང་གཅིག་གྲོགས་སུ་གཅིག་འགྲོ་བར་བྱས་ཏེ་
ཟུང་འབྲེལ་དུ་སྒྲུབ་དགོས་ཤིང་། གནས་ལུགས་རྟོགས་པའི་ཤེས་རབ་ཀྱིས་མ་
ཟིན་པའི་སྦྱིན་སོགས་ཀྱི་སྤྱོད་པ་རྣམས་མཚན་འཛིན་གྱིས་བཅིངས་པས་མིག་ལོང་
བས་ལམ་དུ་བགྲོད་མི་ནུས་པ་ལྟར་སངས་རྒྱས་ཀྱི་སར་བགྲོད་མི་ནུས་ པར་
གསུངས་པས་ཤེས་ རབ་དེས་ངེས་པར་ཟིན་དགོས་ལ། ཤེས་རབ་དེ་ ཇི་ལྟར་
བསྐྱེད་པ་ནི། ལུང་དང་རིགས་པས་རྣམ་དཔྱོད་པ། །སྡུག་བསྔལ་ཉིད་ཀྱི་ཁྱད་པར་
གྱིས། །སྡུག་བསྔལ་རྒྱུ་དང་དེ་མི་རྟག །ལ་སོགས་རང་བཞིན་རྟོག་པར་མཛད། །
གང་ཕྱིར་དེ་ལྟར་རྒྱུ་གནས་ན། །འབྲས་ལོག་གཟིགས་པ་མེད་ཕྱིར་རོ། །དེ་རྒྱུ་
གཞོམ་ཕྱིར་དེ་ཡི་ནི། །མི་མཐུན་ཕྱོགས་ལ་བརྟག་པ་མཛད། །རྒྱུ་ཡི་ངོ་བོ་རྟོགས་
པའི་ཕྱིར། །དེ་མི་མཐུན་ཕྱོགས་ཀྱང་ངེས་འགྱུར། །བདག་དང་བདག་གིར་འཛིན་
བྱས་པ། །འདུས་བྱས་སྤྱོད་ཡུལ་ཅན་ཆགས་ནི། །རྒྱུ་ཡིན་དེ་ཡི་གནོད་བྱེད་ནི། །
བདག་མེད་མཐོང་བ་འགལ་བ་ཡིན། །ཞེས་གསུངས་པ་ལྟར་ཤེར་ཕྱིན་གྱི་མདོ་སྡེ་
རིན་པོ་ཆེ་སོགས་ངེས་དོན་གྱི་ལུང་དང་། དྲི་མ་མེད་པའི་རིགས་པས་རྣམ་པར་
དཔྱད་ནས་ཆོས་རྣམས་ཀྱི་གནས་ལུགས་ཇི་བཞིན་ངེས་པའི་ཤེས་རབ་བསྐྱེད་ལ་
སྦྱིན་པ་ལ་སོགས་པའི་སྤྱོད་པ་གང་ལ་སློབ་ཀྱང་བྱང་ཆུབ་ཀྱི་སེམས་དང་ཤེས་རབ་
དེ་གཉིས་ཀྱིས་ཟིན་པར་བྱས་ཏེ་ཐབས་ཤེས་ཟུང་འབྲེལ་དུ་སློབ་བོ། །དེ་ཡང་།
རྣམ་པ་དུ་མར་ཐབས་མང་པོ། །ཡུན་རིང་དུས་སུ་གོམས་པ་ལས། །དེ་ལ་སྐྱོན་དང་
ཡོན་ཏན་དག །རབ་ཏུ་གསལ་བ་ཉིད་དུ་འགྱུར། །ཞེས་གསུངས་པ་ལྟར། དུས་
-165-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཡུན་ཐུང་ངུས་མི་ཆོག་གི །བསྐལ་པ་གྲངས་མེད་མང་པོར་བར་མ་ཆད་དུ་བསླབ་
དགོས་ལ། དེ་ལྟར་བསླབས་པས་ཚོགས་ལམ་ གསུམ་དང༌། སྦྱོར་ལམ་རྣམ་པ་
བཞི་དང༌། ས་བཅུ་རྣམས་རིམ་གྱིས་བགྲོད་དེ་ཚོགས་གཉིས་ཀྱི་ནུས་པ་ཡོངས་སུ་
རྫོགས་ཤིང་རྫོགས་སྨིན་སྦྱངས་གསུམ་གྱི་སྤྱོད་པ་མཐར་ཕྱིན་པར་བྱས་ཏེ་ཉེས་པ་
བག་ཆགས་དང་བཅས་པ་ཐམས་ཅད་སྤངས། ཤེས་བྱ་ཐམས་ཅད་ལག་མཐིལ་གྱི་
སྐྱུ་རུ་ར་བཞིན་དུ་མངོན་སུམ་དུ་གཟིགས་པའི་རྣམ་པ་ཐམས་ཅད་མཁྱེན་པའི་གོ་
འཕང་འཐོབ་པར་འགྱུར་རོ། །དེ་ལྟར་རྒྱལ་སྲས་ཀྱི་སྤྱོད་པ་སྤྱི་ལ་སློབ་ཅིང་། ཁྱད་
པར་ཕར་ཕྱིན་ཐ་མ་གཉིས་ལ་སློབ་པ་ལ་སེམས་རྩེ་གཅིག་པའི་ཞི་གནས་བསྒྲུབ།
དེ་ལ་བརྟེན་ནས་ལྷག་མཐོང་སྒོམ་པ་ལ་གནས་ལུགས་རྟོགས་པའི་ལྟ་བ་རྙེད་
དགོས་པས། གཞུང་འདིའི་སྟེང་ནས་ལྟ་བ་དེ་འཚོལ་ཚུལ་ནི་བདག་མེད་རྟོགས་
པའི་ལྟ་བ་གཏན་ལ་འབེབས་པ་ལ་ཐོག་མར་དགག་བྱ་ངོས་ཟིན་དགོས་ཏེ།
དེ་ངོས་མ་ཟིན་པར་བདག་མེད་སྒྲུབ་པའི་ངལ་བ་ཅི་བྱས་ཀྱང་དགྲ་ངོས་མ་ཟིན་
པར་དམག་འདྲེན་པ་དང་། འབེམ་མ་མཐོང་བར་མདའ་འཕེན་པ་ལྟར་འགྱུར་
རོ། །དགག་བྱ་ངོས་འཛིན་ཚུལ་ནི། གཏི་མུག་ཉེས་པའི་རྩ་བ་སྟེ། །དེ་ཡང་སེམས་
ཅན་འཛིན་པ་ཡིན། །ཞེས་དང་། ངའོ་སྙམ་པའི་བློ་གང་དེ། །སེམས་ཅན་ལ་ལྟ་
ལྷན་ ཅིག་ སྐྱེས། །ཞེས་ གསུངས་ པ་ ལྟར་ ཐོག་ མ་ མེད་ པ་ ནས་ སྙིང་ དབུས་ སུ་
བཞུགས་པའི་བདག་འཛིན་ལྷན་སྐྱེས་ཀྱི་འཛིན་སྟངས་ངོས་ཟིན་དགོས་པ་དེ་ནི།
མཆོག་གཞན་དོན་དུ་གཉེར་ཕྱིར་དང་། ཞེས་སོགས་ལེའུ་གཉིས་པའི་ལུགས་ལྡོག་
གི་སྐབས་ནས་གང་ཟག་རང་རྒྱ་ཐུབ་པའི་རྫས་ཡོད་དུ་འཛིན་པའི་བློ་ལ་ཇི་ལྟར་
འཆར་ཚུལ་གསུངས་པ་རྣམས་དང་། ལེའུ་གསུམ་པར་ཆོས་ཀྱི་བདག་འཛིན་ཕྲ་མོ་
- 166 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
སྐྱེ་ཚུལ་བཤད་པ་རྣམས་ཀྱི་སྟེང་ནས་རང་གི་རྒྱུད་སྟེང་དུ་དགག་བྱའི་འཆར་ཚུལ་
འཕྱུག་མེད་ངོ་འཕྲོད་པར་བྱས་ལ། གང་ཟག་གི་བདག་མེད་སྒྲུབ་པའི་རིགས་པ་
རྣམས་དང༌། ཆོས་ཀྱི་བདག་མེད་སྒྲུབ་པའི་རིགས་པ་མཐའ་ཡས་པ་གསུངས་པ་
རྣམས་ལ་བློ་ནུས་ཅི་ཡོད་ཀྱིས་དཔྱད་དེ་བདག་འཛིན་རྣམ་གཉིས་ཀྱི་འཛིན་སྟངས་
ཀྱི་ཡུལ་མེད་པར་ངེས་པ་གཏིང་ཚུགས་པ་ཞིག་རྙེད་པར་བྱའོ། །དེ་ལྟར་ངེས་པ་
རྙེད་པ་ན་སེམས་རྩེ་གཅིག་པའི་ཞི་གནས་ལ་བརྟེན་ནས་སོ་སོར་རྟོག་པའི་ཤེས་
རབ་ཀྱིས་ཡང་དང་ཡང་དུ་དཔྱད་ཅིང་། དཔྱད་མཐར་ཅུང་ཟད་འཇོག་པའི་དཔྱད་
འཇོག་སྤེལ་མར་བྱའོ། །དེ་ཡང་བདག་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་
འཕྱུག་མེད་ངོས་ཟིན་པར་བྱས་ནས་དགག་བྱ་འགོག་པའི་རིགས་པ་ཇི་ལྟར་འཚམ་
པ་རེ་བསམས་ལ། རྟགས་ཡང་དག་ལ་བརྟེན་ནས་བདག་མེད་ངེས་པའི་ངེས་
ཤེས་ཤུགས་ཅན་དང་། ཆོས་ཀྱི་བདག་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་
འཕྱུག་མེད་ངོས་ཟིན་པར་བྱས་ལ་ཕྱི་རོལ་གྱི་དོན་འགོག་པའི་རིགས་པ་ཇི་ལྟར་
འཚམ་པ་རེ་དང་། དབང་པོའི་ཤེས་པ་ལ་གཟུང་བྱར་སྣང་བའི་སྔོ་སེར་དཀར་
དམར་སོགས་རང་སྣང་མཁན་གྱི་ཤེས་པ་ལས་དོན་གཞན་དུ་མེད་པའི་རིགས་པ་
ཇི་ལྟར་འཚམ་པ་རེ་ཁོང་དུ་ཆུད་པར་བྱས་ནས། ཕྱི་དོན་མེད་པ་དང་གཟུང་འཛིན་
རྫས་གཞན་དུ་མེད་པར་ངེས་པའི་ངེས་ཤེས་ཤུགས་ཅན་བསྐྱེད་ལ་ངེས་ཤེས་དེའི་
སྟེང་དུ་རྩེ་གཅིག་ཏུ་མཉམ་པར་བཞག་པར་བྱའོ། །མཉམ་བཞག་དེ་ལས་ལངས་
ནས་རྗེས་ཐོབ་ཏུ་ང་ཞེས་བྱ་བ་ནི་རང་གི་ཕུང་པོ་ལྔ་ལ་བརྟེན་ནས་བཏགས་པ་ཙམ་
མོ་སྙམ་དུ་ཡིད་ལ་བྱ་ཞིང་གཟུང་འཛིན་རྫས་ཐ་དད་དུ་སྣང་བ་ནི་མ་རིག་པས་
བསླད་པའི་སྣང་བ་ཙམ་དུ་ཟད་ཀྱི། ཡང་དག་པར་མེད་དོ་སྙམ་དུ་ཡིད་ལ་བྱ་སྟེ།
167-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མདོར་ན་ང་དང་ཕུང་པོ་དང་གང་ཟག་གཞན་དང་རི་རབ་ཁང་ཁྱིམ་སོགས་གང་
སྣང་ཐམས་ཅད་སྒྱུ་མ་ལྟ་བུར་འཆར་ཅི་ཐུབ་བྱའོ། །དེ་ལྟར་བསྐྱངས་པས་གནས་
ལུགས་ཀྱི་དོན་ལ་དཔྱད་པ་རང་སྟོབས་ཀྱིས་དྲངས་པའི་གནས་ཆ་བརྟན་པོ་དང་
ཤིན་སྦྱངས་གྲུབ་པ་ན་གནས་ལུགས་རྟོགས་པའི་ལྷག་མཐོང་ཐོབ་པ་ཡིན་ནོ། །དེ་
ཐོབ་ན་ནི་སྦྱོར་ལམ་དྲོད་ཐོབ་པ་ཡིན་པས། བྱང་ཆུབ་ལམ་གྱི་སྒྲོན་མ་ལས། དེ་
ལྟར་དེ་ཉིད་གོམས་བྱས་ན། །རིམ་གྱིས་དྲོད་སོགས་ཐོབ་བྱས་ནས། །རབ་དགའ་
ལ་སོགས་འཐོབ་འགྱུར་ཏེ། །སངས་རྒྱས་བྱང་ཆུབ་ཡུན་མི་རིང་། །ཞེས་གསུངས་
པ་ལྟར་ཐབས་ཤེས་ཟུང་འབྲེལ་གྱི་ཉམས་ལེན་དེ་གོང་འཕེལ་དུ་བྱས་པ་ལས་
སངས་རྒྱས་ཀྱི་གོ་འཕང་ཐོབ་པར་གསུངས་པས་ན། ཚད་མ་རྣམ་འགྲེལ་གྱི་མན་
ངག་འདི་ནི་གསུང་རབ་ཐམས་ཅད་ཀྱི་སྙིང་པོའི་དོན་གདམས་ངག་ཐམས་ཅད་ཀྱི་
མཐར་ཐུག་ཡིན་པར་གོ་བར་བྱའོ། །ཚུལ་དེ་དག་ནི་རྣམ་འགྲེལ་གྱི་གཞུང་ཉིད་ལ་
སྐྱེས་བུ་གསུམ་གྱི་ལམ་གྱི་རིམ་པའི་གནད་ཁྱད་པར་ཅན་འདི་ལྟ་བུ་ཡོད་དོ་ཞེས་
བློ་གྲོས་དང་ལྡན་པ་རྣམས་ལ་རྣམ་པར་དཔྱོད་པའི་སྒོ་ཙམ་དུ་བསྟན་པ་ཡིན་གྱི།
སྐྱེས་བུ་གསུམ་གྱི་ལམ་གྱི་ཁྲིད་ཚུལ་ཞིབ་པར་ནི་བཤེས་གཉེན་དམ་པ་ཡུན་རིང་
དུ་བསྟེན་པ་ལས་རྟོགས་པར་བྱའོ། །སྔར་བཤད་པའི་ལམ་གྱི་གནད་དེ་དག་ཚད་
མ་མདོའི་གཞུང་གིས་ཇི་ལྟར་བསྟན་ཚུལ་དང་། དེའི་དགོངས་པ་རྣམ་འགྲེལ་གྱིས་
ཇི་ལྟར་བཀྲལ་ཚུལ་ཅུང་ཟད་བརྗོད་ན་ཚད་མ་མདོར། ཚད་མར་གྱུར་པ་འགྲོ་ལ་
ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །ཞེས་གསུངས་པ།
འདིས་ཐེག་པ་ཆེན་པོའི་ལམ་གྱི་རིམ་པ་འབྲས་བུ་དང་བཅས་པ་ཡོངས་སུ་རྫོགས་
པ་བསྟན་ཏེ། ཚད་མར་གྱུར་པ་ཞེས་པས་ཐོབ་བྱ་འབྲས་བུ་རྫོགས་པའི་སངས་
- 168 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
རྒྱས་ངོས་ཟིན་ཅིང་། དེ་ཡང་རྟག་པ་རང་བྱུང་དང་རྒྱུ་མེད་དུ་བྱུང་བ་མིན་གྱི། ཐེག་
པ་ཆེན་པོའི་ལམ་གྱི་ལུས་ཡོངས་སུ་རྫོགས་པའི་རྒྱུ་ལས་བྱུང་བ་ཡིན་ནོ་ཞེས་
བསྟན། དེའི་དོན་འགྲེལ་པ་ལ་རྣམ་འགྲེལ་འདིར། ཚད་མ་བསླུ་མེད་ཅན་ཤེས་
པ། །ཞེས་པ་ནས། དེ་ལྡན་བཅོམ་ལྡན་ ཚད་མ་ཉིད། །ཅེས་ པའི་བར་དང་། མ་
སྐྱེས་པ་ནི་བཟློག་དོན་དུ། །གྱུར་པ་ཉིད་གསུངས་དེ་ཡི་ཕྱིར། །ཞེས་པ་ནས། ཚུར་
ཤོག་བྱ་རྒོད་བསྟེན་པར་གྱིས། །ཞེས་པའི་བར་གསུངས། ཚད་མ་མདོར་འགྲོ་ལ་
ཕན་བཞེད་པ་ཞེས་པས་བསམ་པ་ཕུན་ཚོགས་མདོར་བསྡུས་ནས་བསྟན། དེའི་
དོན་འགྲེལ་པ་ལ། སྒྲུབ་ བྱེད་ ཐུགས་ རྗེ་ གོམས་ ལས་དེ། ཞེས་པ་ནས། གོམས་
ལས་བརྩེ་བའི་བདག་ཉིད་དེ། །ཆགས་བྲལ་ཆགས་དང་ཡིད་ལོག་བཞིན། །ཞེས་
པའི་བར་གྱིས་ཐེག་པ་ཆེན་པོའི་ལམ་གྱི་རྩ་བ་དང་གཞུང་ཤིང་སྙིང་རྗེ་ཆེན་པོ་དང་
དེས་དྲངས་པའི་བྱང་ཆུབ་ཀྱི་སེམས་བསྐྱེད་ཚུལ་དང་། དེ་མཐའ་མེད་དུ་འཕེལ་
ཚུལ་རིགས་པ་མཐའ་ཡས་པའི་སྒོ་ནས་སྟོན་པར་མཛད། །ཚད་མ་མདོར་སྟོན་པ་
ཞེས་པས་སྦྱོར་བ་ཕུན་ཚོགས་མདོར་བསྡུས་ནས་བསྟན། དེའི་དགོངས་པ་འགྲེལ་
པ་ལ། བརྩེ་ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་ལ་ནི་མངོན་སྦྱོར་
མཛད། །ཅེས་པ་ནས། གཉིས་པོ་འདི་ནི་རྒྱུ་རུ་བཤད། །ཅེས་པའི་བར་གྱིས་སྦྱོར་
བ་ཕུན་ཚོགས་ཐབས་ཤེས་ཟུང་འབྲེལ་ཞིག་ལ་སློབ་དགོས་ཚུལ་དང༌། བསླབས་
པ་ལས་ ས་ལམ་ རིམ་ གྱིས་བགྲོད་ཚུལ་གསལ་བར་ སྟོན་པར་མཛད། ཚད་མ་
མདོར། བདེ་གཤེགས་ཞེས་པས་འབྲས་བུ་ཆོས་ཀྱི་སྐུ་མདོར་བསྡུས་ནས་བསྟན།
དེའི་དགོངས་པ་འགྲེལ་པ་ལ། རྒྱུ་སྤངས་ཡོན་ཏན་གསུམ་བདེ་གཤེགས། །ཞེས་
པ་ནས། དེ་ཤེས་པ་ཡང་གྲུབ་པ་ཡིན། །ཞེས་པའི་བར་གྱིས་སྤངས་པ་ཁྱད་པར་
- 169 -



མེས་པོའི་ཤུལ་བཞག་ལས། - ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསུམ་ལྡན་ངོ་བོ་ཉིད་སྐུ་དང་རྟོགས་པ་ཁྱད་པར་གསུམ་ལྡན་ཡེ་ཤེས་ཆོས་སྐུ་
གཉིས་འགྲུབ་ཚུལ་གསལ་བར་གསུངས། ཚད་མ་མདོར་སྐྱོབ་ཅེས་པས་འབྲས་བུ་
གཟུགས་སྐུ་འཕྲིན་ལས་དང་བཅས་པ་མདོར་བསྡུས་ནས་བསྟན། དེའི་དགོངས་
པ་འགྲེལ་པ་ལ། སྐྱོབ་པ་ཉིད་གཟིགས་ལམ་གསུངས་པ། །འབྲས་མེད་ཕྱིར་ན་
རྫུན་མི་གསུངས། །ཐུགས་བརྩེ་ལྡན་ཕྱིར་རྩོམ་ཀུན་ཡང་། །གཞན་གྱི་དོན་དུ་སྦྱོར་
ཕྱིར་རོ། །དེ་ཕྱིར་ཚད་ཡིན། ཞེས་འབྲས་བུ་གཟུགས་སྐུ་ཐོབ་ནས་གདུལ་བྱ་ལ་
ཆོས་འཁོར་བསྐོར་ཚུལ་གསལ་བར་གསུངས། གཞན་ཡང་ཚད་མ་མདོའི་མཆོད་
བརྗོད་ཀྱི་དོན་ལུགས་ལྡོག་གི་སྒོ་ནས་འཆད་པའི་ཚེ་བདེན་པ་བཞི་ཞིབ་ཏུ་བཤད་
པའི་སྒོ་ནས་ཐེག་པ་གསུམ་གའི་ལམ་གྱི་གནད་ཐམས་ཅད་རིགས་པའི་ལམ་ནས་
དྲངས་ཏེ་འཆད་ཚུལ་ངོ་མཚར་རྨད་དུ་བྱུང་བ་ཡོད་པ་རྣམས་ནི་གཞུང་ཉིད་ལས་
ཤེས་པར་བྱའོ། །དེ་ལྟར་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱངས་ནས་
གཞན་རྗེས་སུ་འཛིན་པའི་ཐབས་ནི་ལེའུ་བཞི་པ་གཞན་དོན་ལེའུར་གདུལ་བྱ་ལ་
ཆོས་སྟོན་པའི་ཚེ་ལོག་རྟོག་བཟློག་པའི་ཐབས་དང་ཐེ་ཚོམ་སེལ་བའི་ཐབས་དང་།
ངེས་ཤེས་བསྐྱེད་པའི་ཐབས་ཇི་ལྟར་སྟོན་པ་དང་། དེ་ལྟར་སྟོན་པའི་ཚེ་གཞན་ལ་
རྟོགས་པ་བསྐྱེད་པའི་ངག་མཚན་ཉིད་ཚང་བ་ལ་མཚན་ཉིད་ཇི་ལྟར་དགོས་པ་
དང༌། མཚན་ཉིད་དེ་ལྟར་མ་ཚང་ན་སྐྱོན་ཅི་ཡོད་སོགས་གཞན་རྗེས་སུ་འཛིན་པའི་
ཐབས་ཆེས་རྨད་དུ་བྱུང་བ་དག་གསུངས་སོ། །དེས་ན་ཐེག་པ་ཆེན་པོའི་ སྒོར་
ཞུགས་ནས་རང་རྒྱུད་སྨིན་བྱེད་ཕར་ཕྱིན་དྲུག་དང་། གཞན་རྒྱུད་སྨིན་བྱེད་བསྡུ་བ་
བཞི་ལ་སློབ་ཚུལ་གཞུང་འདིས་རིགས་པའི་ལམ་ནས་དྲངས་ཏེ་བསྟན་པར་ཤེས་
པར་བྱའོ། །དེ་ལྟར་རྒྱལ་བའི་གསུང་རབ་མཐའ་དག་གི་སྙིང་པོའི་དོན་སྤྱིར་ཐེག་
- 170 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད། །
པ་གསུམ་གའི་ལམ་གྱི་གནད་རྣམས་དང༌། ཁྱད་པར་ཐེག་པ་ཆེན་པོའི་ལམ་གྱི་
རིམ་པ་མ་ཚང་བ་མེད་པ་འབྲས་བུ་འཕྲིན་ལས་དང་བཅས་པ་དྲི་མ་མེད་པའི་
རིགས་པའི་ལམ་ནས་དྲངས་ཏེ་སྟོན་པའི་གདམས་ངག་གི་མཆོག་ཚད་མ་རྣམ་
འགྲེལ་གྱི་གཞུང་འདི་ཉན་པ་དང་དོན་ལ་ཚུལ་བཞིན་དུ་དཔྱོད་པ་དང༌། ཇི་ལྟར་
གོ་བ་རྣམས་གཞན་དང་ཁ་གཤགས་འགྱེད་པའི་ཐབས་ཙམ་དང་། རྙེད་པ་དང་།
སྐུར་སྟི་དང་། གྲགས་པ་སྒྲུབ་པའི་ཐབས་སུ་མ་སོང་བར་རང་རྒྱུད་འདུལ་བའི་
ཐབས་སུ་ཁྱེར་ཏེ་གཞུང་ལུགས་གདམས་པར་ཤར་བའི་ཉམས་ལེན་ལ་འབད་
ནས་རྒྱལ་བའི་བསྟན་པའི་སྙིང་པོ་མཐར་ཐུག་པ་འདི་རང་དང་གཞན་གྱི་རྒྱུད་ལ་
རྒྱ་ཆེར་སྤེལ་བར་བྱའོ། །བསྟན་པའི་བདག་པོ་སྟོན་པ་བཅོམ་ལྡན་འདས། །ཚད་
མར་ བསྒྲུབས་ནས་དེ་ ཡི་བསྟན་པའི་གནད། །ཆ་ ཚང་ལམ་ ལ་ངེས་ པ་བསྐྱེད་
མཛད་པ། །འཇམ་མགོན་བླ་མའི་ཞབས་ལ་ཕྱག་འཚལ་ཏོ། །རྒྱལ་བའི་བཀའ་
དང་དགོངས་འགྲེལ་མ་ལུས་པ། །གང་ཟག་གཅིག་གི་ཉམས་ལེན་རིམ་པ་རུ། །
བསྡུས་ནས་འདོམས་མཛད་འཇམ་མགོན་ཐུགས་རྗེ་ཅན། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །གསུང་རབ་དེ་ཉིད་བལྟ་བའི་མིག་གཅིག་པུ། །
རྣམ་ འགྲེལ་ དགོངས་ དོན་ རིགས་ ཚུལ་ མན་ ངག་ རྣམས། །ཇི་ བཞིན་ འདོམས་
མཛད་འཇམ་མགོན་བླ་མ་ཡིས། །ད་དུང་བྱང་ཆུབ་བར་དུ་བདག་སྐྱོངས་ཤིག །
ཟབ་ཅིང་དཔག་དཀའ་རིགས་གཞུང་ཆུ་གཏེར་ཆེ། །བློ་གྲོས་ཉམ་ཆུང་སྦྲང་བུའི་
གཤོག་རྩལ་གྱིས། །དཀྲུགས་ནས་གཏིང་མཐའ་འཚོལ་བར་བྱེད་དོ་ལོ། །མཁས་
རྣམས་ཁྲེལ་དང་བཞད་གད་བསྐྱེད་པའི་གནས། །འོན་ཀྱང་སེམས་དགེ་བ་ལ་
ཉེས་མེད་ཅེས། །གསུངས་ཕྱིར་དད་ལྡན་གཞན་གྱིས་བསྐུལ་བ་དང༌། །རང་བློ་
171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ལེགས་བཤད་གོམས་པ་ལྷུར་བླང་ཕྱིར། །འཇམ་མགོན་བླ་མའི་གསུང་ལ་རྗེས་
ཟློས་བྱས། །ཡིད་ཆེས་ལུང་དང་རིགས་པ་ཕྲ་མོ་ཡིས། །ལེགས་པར་བརྟགས་ནས་
སྦྱར་བ་ཡིན་མོད་ཀྱང་། །བདག་བློ་ཉམ་ཆུང་ཤིན་ཏུ་མི་བསལ་བས། །འགལ་དང་
མ་གྲུབ་མ་ངེས་གྲུབ་ཟིན་བསྒྲུབས། །སྔ་ཕྱི་མ་འབྲེལ་རང་ཚིག་འགལ་བ་དང་། །
འབྲེལ་མེད་བརྗོད་དང་སྐབས་དོན་ཉམས་པ་སོགས། །འདི་ལ་ཉེས་པར་བཤད་
པ་ཅི་མཆིས་པ། །རྗེ་བཙུན་ཐུགས་རྗེའི་གཏེར་ཆེན་རྣམས་ལ་བཤགས། །བྱིས་པ་
ཆུང་ངུས་འཁྲུལ་པ་ཅི་བྱས་ཀྱང་། །བརྩེ་ལྡན་ཕ་མས་ཡལ་བར་མི་འདོར་བཞིན། །
བརྩེ་ ལྡན་རྣམས་ ཀྱིས་ བདག་ ལ་ བརྩེར་ དགོངས་ ལ། །བདག་གི་ནོངས་པ་ རྒྱུ་
བཅས་དག་པར་མཛོད། །ཚུལ་འདིར་འབད་ལས་གངས་རིའི་ཏོག་ལྟར་དུ། །རབ་
དཀར་དགེ་བ་གང་ཞིག་ཐོབ་པ་དེས། །སྲིད་མཚོ་ཉམ་ངར་འཁྱམས་པའི་འགྲོ་བ་
རྣམས། །གཞུང་ བཟང་ འདི་ ཡིས་ སྨིན་ཅིང་ གྲོལ་ གྱུར་ཅིག །ཇི་ སྲིད་ འཛིན་ མ་
གནས་པ་དེ་སྲིད་དུ། །ལེགས་བཤད་སྲིད་པའི་མིག་འདིའང་རྟག་གནས་ཏེ། །དྲི་
མེད་རིགས་ཚུལ་འོད་འབར་སྣང་བ་ཡིས། །འགྲོ་བ་ཀུན་ལ་ལམ་བཟང་གསལ་
བྱེད་ཤོག །
ཅེས་ཚད་མ་རྣམ་འགྲེལ་གྱི་ཊིཀ་ཆེན་རིགས་པའི་རྒྱ་མཚོའི་མཆོད་བརྗོད་
དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད་ཅེས་བྱ་
བ་འདི་ནི། ཆོས་གྲྭ་ཆེན་པོ་བཀྲ་ཤིས་ལྷུན་པོར་སྡེ་སྣོད་འཛིན་པ་བརྒྱ་ཕྲག་མང་པོ་
ལ་རྣམ་འགྲེལ་གྱི་ལམ་ཁྲིད་བྱས་པའི་ཚེ་ནོར་བུ་དགའ་ལྡན་པའི་གྲྭ་རིགས་རྣམ་
འགྲེལ་བ་ཡེ་ཤེས་དར་རྒྱས་ཀྱིས་འདི་ལྟ་བུ་ཞིག་དགོས་ཞེས་ཡང་དང་ཡང་དུ་ནན་
ཆེན་པོས་བསྐུལ་ཞིང་། སྡེ་སྣོད་འཛིན་པ་གཞན་མང་པོས་ཀྱང་ཡང་ཡང་བསྐུལ་
172 -



ཊཱིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་རྣམ་པར་བཤད་པ་རིགས་ལམ་གསལ་བྱེད།
བ་ལ་བརྟེན་ནས། མགོན་པོ་འོད་དཔག་མེད་སྙིགས་དུས་འགྲོ་བའི་དོན་དུ་བསམ་
བཞིན་དུ་མིའི་སྲིད་པ་བཟུང་བ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་
ཡེ་ཤེས་དཔལ་བཟང་པོའི་བཀའ་དྲིན་ལས་རྒྱལ་བའི་བསྟན་པའི་སྒོར་རབ་ཏུ་བྱུང་
སྟེ་རྣམ་འགྲེལ་གཞུང་ལ་ཐོས་པ་ཅུང་ཟད་བགྱིས་ཤིང་། ཕྱི་ནང་གི་ཆོས་ཐམས་
ཅད་ཆུ་ནང་གི་ཟླ་གཟུགས་ལྟར་གཟིགས་ནས་གྲུབ་མཆོག་དབེན་ས་པའི་མན་
ངག་ལ་དབེན་པའི་རི་སུལ་དུ་ཉམས་ལེན་སྙིང་པོར་མཛད་པས་གྲུབ་པའི་གོ་
འཕང་མཐོན་པོར་གཤེགས་པ་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་
རྒྱལ་དང༌། རྒྱལ་བའི་དམ་ཆོས་མ་ལུས་འཛིན་པའི་སྨོན་ལམ་རླབས་པོ་ཆེའི་མཐུ་
གྲུབ་པ་འཇམ་མགོན་བསྟན་པའི་སྲོག་ཤིང་རྗེ་བཙུན་བླ་མ་ངག་དབང་བྱམས་པ་
གཉིས་ཀྱི་བཀའ་དྲིན་ལས་རྣམ་འགྲེལ་གྱི་རིགས་ཚུལ་ཐུན་མོང་མིན་པའི་མན་
ངག་གི་གནད་རྣམས་ལེགས་པར་ཐོབ་པ། དགེ་སློང་ཡེ་ཤེས་རྒྱལ་མཚན་གྱིས་
ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་
པར་རྒྱལ་བའི་གླིང་དུ་འགོ་བརྩམས། འཕྲོས་རྣམས་གསེར་འཕྱང་ཞེས་པ་མེ་མོ་
བྱའི་ལོ་བལ་བོད་མཚམས་ཀྱི་དབེན་གནས་བཀྲ་ཤིས་བསམ་གཏན་གླིང་དུ་
རྫོགས་པར་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་མི་ནུབ་པའི་
རྒྱལ་མཚན་དུ་གྱུར་ཅིག། །།
- 173-



༄༅། །སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་
རྒྱུད་དོན་གསལ་བའི་རྒྱན་ཅེས་བྱ་བ་བཞུགས།
ན་མོ་གུ་རུ་བཛྲ་བྷེ་ར་ཝཱ་ཡ། གང་གི་མཚན་ཙམ་ཡིད་ལ་དྲན་པས་ཀྱང་། །
འཇིགས་ རུང་ ངན་ འགྲོའི་ གཡང་ལས་ སྐྱོབ་ མཛད་ པ། །བླ་ མ་ ཡི་ དམ་ མཆོག་
གསུམ་ལ་བཏུད་དེ། །སྦྱང་ཆོག་ལག་ལེན་རབ་གསལ་བྲི་བར་བྱ། །
དེ་ ལ་ འདིར་ བཅོམ་ ལྡན་ འདས་ དཔལ་ རྡོ་ རྗེ་ འཇིགས་བྱེད་ཆེན་ པོའི་
དཀྱིལ་འཁོར་གྱི་སྒོ་ནས་གཤིན་པོ་རྗེས་སུ་འཛིན་པའི་ཐབས་ཁྱད་པར་ཅན་ལྷོ་
སྒོའི་ཆོ་གར་གྲགས་པ་སྦྱང་ཆོག་ཇི་ལྟར་ བྱ་བའི་ཚུལ་ལ། ཆོ་ག་བྱེད་པ་པོ་ནི་
བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་དབང་ལེགས་པར་ཐོབ་
ཅིང་། དམ་ཚིག་དང་སྡོམ་པ་དག་པ་དང༌། ཡི་དམ་འདིའི་ལས་རུང་གི་བསྙེན་པ་
སྔོན་དུ་སོང་བ་ཞིག་དགོས་ལ། དེས་སྦྱང་ཆོག་འདི་བཞིན་བྱེད་པ་ལ་ཐོག་མར་
བདག་འཇུག་བླངས་ཏེ་དམ་ཚིག་དང་སྡོམ་པ་གསོ་དགོས་པ་ནི། ངན་སོང་སྦྱོང་
བའི་ཆོ་ག་རྗེ་ཐམས་ཅད་མཁྱེན་པའི་ཕྱག་བཞེས་ལྟར་བཀོད་པ་འདུལ་འཛིན་
གྲགས་པ་རྒྱལ་མཚན་གྱིས་མཛད་པའི་རྒྱུད་དོན་གསལ་བ་ལས། གཤིན་པོ་ལ་
དབང་བསྐུར་བའི་ཚེ་སྔར་བཞིན་བདག་འཇུག་བླངས་ཏེ། བཛྲ་དྷ་ར་སོགས་ཀྱིས་
ང་རྒྱལ་བཟུང་ནས། བདག་མིང་འདི་ཞེས་བགྱི་བ་ཡི། །ཞེས་སོགས་ཀྱིས་གསོལ་
བ་བཏབ་པའི་རྗེས་སུ་འོག་ནས་འབྱུང་བ་ལྟར་གྱི་སྦྱང་ཆོག་འདི་བཞིན་དུ་བྱ་བར་
གསུངས་ཤིང་། ཀུན་རིག་ཊཱིཀ་ཆེན་ལས་ཀྱང་དེ་བཞིན་དུ་གསུངས། དེ་ལྟར་ལྷོ་
- 174 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
སྒོའི་ཆོ་གའི་སྒོ་ནས་གཤིན་པོ་ལ་དབང་བསྐུར་ན་ནི་བདག་ཉིད་འཇུག་ཅིང་དབང་
བླང་བ་ངེས་པར་བྱ་དགོས་ཤིང་། དབང་མི་བསྐུར་ཡང་ལྷོ་སྒོའི་ཆོ་ག་འདི་བཞིན་
དུ་བྱ་བ་ལ་ཆོ་ག་བྱེད་པ་པོ་རང་ཉིད་དམ་ཚིག་དང་སྡོམ་པ་རྣམ་པར་དག་པ་ཞིག་
དགོས་ལ། ཡུལ་དུས་ཀྱི་དབང་གིས་རྩ་ལྟུང་ཤིན་ཏུ་འབྱུང་ཉེ་ཞིང་། དེ་མ་སྦྱངས་
པར་རང་ཉིད་སྔགས་སྡོམ་ཉམས་བཞིན་དུ་དཀྱིལ་འཁོར་གྱི་ཆོ་ག་འདི་ལྟ་བུ་ལ་
ཞུགས་ཀྱང་བྱིན་རླབས་དང་ནུས་པ་ཇི་བཞིན་མི་འབྱུང་ལ། རྩ་ལྟུང་གིས་སྡོམ་པ་
ཉམས་པ་གསོ་བ་ལ་ནི་དབང་ངེས་པར་ལེན་དགོས་སོ། །དེས་ན་རྗེ་ཐམས་ཅད་
མཁྱེན་པ་ཡབ་སྲས་ཀྱི་ཕྱག་བཞེས་ལྟར་དཀྱིལ་འཁོར་གྱི་སྒོ་ནས་སྔགས་ཀྱི་ལས་
ཁྱད་པར་ཅན་འདི་ལྟ་བུ་བྱ་བ་ལ་དབང་བླངས་ཏེ་དམ་ཚིག་དང་སྡོམ་པ་གསོ་བ་
ཤིན་ཏུ་གལ་ཆེའོ། །དེ་ལྟར་བྱེད་ན་རས་བྲིས་ཀྱི་དཀྱིལ་ཐང་དགྲམ་པ། མཆོད་
གཏོར་བཤམ་པ། རྣམ་རྒྱལ་བུམ་པ་དང་ལས་བུམ་མདུན་དུ་ཉེར་སྤྱོད་དང་བཅས་
པ་བཤམས་ པ་ སོགས་ ཕྱག་ ལེན་ ལྟར་ བྱས་ཏེ། རྡོར་ སེམས་ སྒོམ་བཟླས་དང་
ཚོགས་ཞིང་གི་བར་དུ་བུམ་པ་གཉིས་བསྒྲུབ། དེ་ནས་ཚོགས་ཞིང་མཆོད་ནས་
བདག་མདུན་འཇུག་པ་གཅིག་ཏུ་དཀྱིལ་འཁོར་བསྒྲུབ་ཅིང་མཆོད་བསྟོད་བཟླས་
པ་གཏོར་འབུལ་རྣམས་ཕྱག་ལེན་ལྟར་བྱས་ནས་བདག་འཇུག་བླངས་རྗེས་སྦྱང་
ཆོག་བྱའོ། །ཡང་བདག་འཇུག་བླང་བ་ཅིས་ཀྱང་མ་གྲུབ་པར་སྦྱང་ཆོག་བྱེད་ན་
བདག་བསྐྱེད་བཟླས་པ་གཏོར་འབུལ་ཡན་སྔོན་དུ་བཏང་རྗེས་ཁྲུས་བུམ་བསྒྲུབ་
དགོས་པས། དེའི་ཚུལ་ནི་མདུན་དུ་ཀུ་ཤའི་གདན་ལ་བུམ་པ་མཚན་ཉིད་དང་ལྡན་
པ་མགུལ་ཆིངས་སྔོན་པོ་ཅན་དྲི་བཟང་གི་ཆུ་ལ་བླ་མེད་ཀྱི་བུམ་རྫས་བཏབ་པས་
རན་པར་བཀང་། ཁ་རྒྱན་ཤིང་ལོ་འབྲས་བུ་ཅན་གྱིས་བྱས་པ་བཤམས་ལ། ལས་
-175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྔགས་ཀྱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བཾ་ལས་བྱུང་བའི་
རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕྱང་བ་ལ་
སོགས་པའི་མཚན་ཉིད་ཐམས་ཅད་དང་ལྡན་པའི་ནང་དུ་ལྷའི་ཆུ་བོ་གངྒཱ་དང་བུམ་
པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ་ཧཱུྃ་
ཡིག་གི་མཐར་ཡི་གེ་བརྒྱ་པའི་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས།
ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་སྲས་བཅས་ཐམས་ཅད་
ཀྱི་སྐུ་གསུང་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་བདུད་རྩི་འོད་ཟེར་
དཀར་པོའི་རྣམ་པར་སྤྱན་དྲངས། ཧཱུཾ་ཡིག་སྔགས་ཕྲེང་དང་བཅས་པ་ལ་ཐིམ། དེ་
ལས་ཡེ་ཤེས་ཀྱི་བདུད་རྩིའི་རྒྱུན་བབས་པས་བུམ་པ་གང་བར་གྱུར་པར་བསམས་
ལ། ཨོཾ་ཡ་མཱནྟ་ཀ་ས་མ་ཡ། ཞེས་པ་ནས། ཨཱཧཱུྃ་ཕཊ། ཅེས་གཤིན་རྗེ་གཤེད་ཀྱི་
ཡིག་བརྒྱ་ཉུང་མཐའ་ཉེར་གཅིག་སོགས་ཅི་ནུས་བཟླས་པའི་མཐར་ཟླ་བ་སྔགས་
ཕྲེང་ཧཱུཾ་ཡིག་རྣམས་འོད་དུ་ཞུ་སྟེ་བུམ་པའི་ཆུ་དང་དབྱེར་མེད་དུ་གྱུར་པར་བསམ།
ལས་བུམ་གཞུང་བཞིན་བསྒྲུབས་ན་ལེགས་ཤིང་། དེ་ཡང་མ་ལྕོགས་ན་བསང་ཆུ་
ཞིག་ངེས་པར་དགོས་པས། དེའི་སྒྲུབ་ཚུལ་ནི་བུམ་པ་ཁ་རྒྱན་ཀུ་ཤའི་ཆུན་པོ་དང་
བཅས་པ་དྲི་བཟང་གི་ཆུ་ལ་བླ་མེད་ཀྱི་བུམ་རྫས་བཏབ་པ་ཞིག་བཤམས་ལ།
བུམ་ཆུའི་སྟེང་དུ་ཉི་མའི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་མཐར་ལས་སྔགས་
ཀྱིས་བསྐོར་བ་ལས་འོད་ཟེར་ཕྱོགས་བཅུར་འཕྲོས་པས། རྒྱལ་བ་སྲས་བཅས་
རྣམས་ཀྱི་ནུས་མཐུ་ཐམས་ཅད་ལས་སྔགས་འོད་ཟེར་འབར་བ་དང་བཅས་པའི་
རྣམ་པར་སྤྱན་དྲངས་ཏེ་ཧཱུཾ་ཡིག་སྔགས་ཕྲེང་དང་བཅས་པ་ལ་ཐིམ་ཞིང་། དེ་ལས་
བདུད་རྩིའི་རྒྱུན་བབས་པས་བུམ་ཆུ་བྱིན་གྱིས་བརླབས་པར་བསམས་ལ། ཁཊྚ་ཧཱུཾ་
- 176 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
ཀ་བརྒྱ་རྩ་སོགས་ཅི་འགྲུབ་བཟླ། མཐར་ཉི་མའི་དཀྱིལ་འཁོར་ཧཱུཾ་ཡིག་སྔགས་
ཕྲེང་དང་བཅས་པ་བུམ་ཆུ་ལ་ཐིམ་པས་ནུས་ལྡན་དུ་བྱིན་གྱིས་བརླབས་པར་གྱུར་
པར་བསམ་མོ། །སྦྱང་ཆོག་བྱེད་ཚེ་ཁྲུས་བུམ་དེ་བཞིན་དུ་བསྒྲུབ་པ་རྒྱུད་འགྲེལ་གྱི་
དགོངས་པ་ཡིན་ཏེ། གཙུག་དགུ་ལས། དེ་ནས་བུམ་པ་ཀུ་ཤ་ནི། །སྔོ་དང་བཅས་
པ་གཞག་པར་བྱ། །འབྲུ་སྨན་རིན་ཆེན་ལྔ་རྣམས་དང༌། །འདབ་བཅས་ལྕག་མས་
བརྒྱན་པར་བྱ། །མགུལ་ པར་ རས་ནི་སྔོན་པོ་ཡིས། །དེ་ཉིད་ལ་ནི་མཛེས་པར་
བརྒྱན། །ཅེས་གསུངས། བདག་ འཇུག་ སྔོན་དུ་བཏང་བས་ ཀྱང་ ཁྲུས་བུམ་འདི་
བཞིན་དུ་བསྒྲུབས་ན་ལེགས་པ་རྒྱུད་འགྲེལ་གྱི་དགོངས་པ་ཡིན་ཞིང་། འདི་བཞིན་
བསྒྲུབ་པ་མ་བྱུང་ཡང་རྣམ་རྒྱལ་བུམ་པ་བསྒྲུབས་པ་དེ་གས་ཆོག་པར་བླ་མ་རྣམས་
གསུངས། ངན་སོང་སྦྱོང་རྒྱུད་ལས་རིགས་ལྔའི་ཁྲུས་བུམ་བསྒྲུབ་པར་གསུངས་
པས་གང་མོས་བྱའོ། །དེ་ནས་སྦྱང་ཆོག་བྱ་བ་ལ། སྦྱང་སྟེགས། སྦྱང་རྟེན། དཀྱིལ་
འཁོར་དང་རྟེན་གསུམ་གྱི་སྤྱན་སྔར་ སྤྱིར་མཆོད་པ་གང་རྒྱས་དང་། ཁྱད་ པར་
བགེགས་སྐྱོད་ཀྱི་ཚེ་ཁྲོ་བོའི་ཉེར་སྤྱོད། ཟ་བྱེད་མཁའ་འགྲོའི་ཉེར་སྤྱོད། རྟེན་ལྷར་
བསྐྱེད་ནས་དཀྱིལ་འཁོར་ལྷ་ཚོགས་ལ་འབུལ་རྒྱུའི་ཉེར་སྤྱོད། ཟས་གཏད་བྱེད་ན་
དེའི་རྫས། གནས་སྤོར་གྱི་ཚེ་མཆོད་པ་བཞི་སོ་སོར་ཉེར་སྤྱོད་རེ་འམ། མ་མཐའ་
སྤྱིར་ཉེར་ སྤྱོད་ གཅིག །གཏང་ རག་ གི་ ཉེར་ སྤྱོད་རྣམས་དང་། བགེགས་གཏོར་
རྒྱས་པར་ན་གཏོར་ལྕོག་གསུམ་དང༌། ཏིང་ལོ་ཆངས་བུ་བཅས་པ་གསུམ། བསྡུ་ན་
གཅིག །བགེགས་སྐྱོད་ཀྱི་རྫས་ཡུངས་ཀར། གུ་གུལ། སྤོས་ཕོར། འབྱོར་ན་ཚམ་
རྔམས་ཀྱི་རོལ་མོ། དེ་མིན་ཡང་སོ་སོའི་མདུན་དུ་རྡོར་དྲིལ། ཟ་བྱེད་མཁའ་འགྲོའི་
སྦྱིན་སྲེག་གི་རྫས་ཏིལ་ནག །མེ་ཕོར། བྲབ་སྔགས་ཀྱི་རྫས་བྱེ་མ་དུལ་མ་དང༌།
-177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཡུངས་ཀར། ཁྲུས་ཀྱི་ཡོ་བྱད་ཁྲུས་བུམ། ཁྲུས་གཞོང་། མེ་ལོང་། ཁྲུས་དར། རྟེན་
ཁེབས་ སོགས་དང་། སློབ་དཔོན་གྱི་མདུན་དུ་ལས་བུམ། ཆོ་ག་ཐམས་ཅད་ ཀྱི་
མདུན་དུ་འཐོར་འབྲུ་སོགས་སྦྱང་ཆོག་ལ་ངེས་པར་དགོས་པའི་ཡོ་བྱད་རྣམས་ཚང་
བར་བྱས་ལ། དཀྱིལ་འཁོར་གྱི་ལྷོ་སྒོའི་ཕྱོགས་སུ་སྦྱང་སྟེགས་ཁྲུ་གང་གྲུ་བཞི་པ་
བྱས་ཏེ། བ་བྱུང་ལྔ་དང་ཙན་དན་དཀར་པོའི་ལྡེ་གུས་བྱུགས་པའི་སྟེང་དུ་པདྨ་
དཀར་པོ་འདབ་མ་བརྒྱད་པའི་ལྟེ་བར་འཁོར་ལོ་དཀར་པོ་རྩིབས་བརྒྱད་པ་བྲིས་
ལ། དེའི་སྟེང་དུ་སྦྱང་རྟེན་རོ་ཡིན་ན་ཁྲུས་ལེགས་པར་བྱས་ཤིང་སྒོ་རྣམས་ག་པུར་
དང་མར་ལ་སོགས་པས་བཀག་སྟེ་ཆས་འཇུག་བྱ་བ་དང་། གནས་ཡིག་གདགས་
པ་སོགས་གཞན་དུ་གསལ་བ་ལྟར་བྱ་ཞིང་། དེ་མིན་རུས་པའམ། ཚེ་འདས་དེའི་
ལུས་ལ་རེག་པའི་གོས་སམ། ཚེ་འདས་དེའི་གཟུགས་ཙོག་པུར་འདུག་ཅིང་ལག་
པ་ཐལ་མོ་སྦྱར་བས་མེ་ཏོག་གི་ཕྲེང་བ་འཛིན་པ་སྙིང་གར་མིང་ཡིག་དང་པོ་ཐིག་
ལེས་བརྒྱན་པ་བྲིས་པའམ། མ་མཐའ་མིང་བྲིས་པ་བཞག་སྟེ། དེ་ལྟར་གཟུགས་
བྲིས་པ་ལ་གཟུགས་བྱང་དང་། མིང་བྲིས་པ་ལ་མིང་བྱང་ཞེས་པའི་ཐ་སྙད་མཛད་
དོ། །སྦྱང་སྟེགས་དེ་ལྟར་བྱ་བ་ནི། ངན་སོང་སྦྱོང་རྒྱུད་ལས། དེ་ནས་ངན་སོང་སྦྱང་
བའི་ཕྱིར། །སྟན་དང་བཅས་ཏེ་དེ་དབུས་སུ། །གཞག་པ་ཉིད་དུ་བྱ་བ་ཡིན། །ཞེས་
དང༌། དེའི་དགོངས་ པ་ འགྲེལ་པའི་ངན་སོང་སྦྱོང་བའི་ཆོ་ག་སློབ་དཔོན་ཀུན་
དགའ་སྙིང་པོས་མཛད་པའི་གཙུག་དགུའི་གཞུང་ལས་ཀྱང་། ལྷོ་སྒོ་ཡི་ནི་ས་ཡི་
ཆར། ཁྲུ་གང་པ་ལ་གྲུ་བཞི་པ། །སྟེགས་བུ་ལེགས་པར་བརྩིགས་ནས་ནི། །མ་
ལྷུང་བ་ཡི་ལྕི་བས་བྱུགས། །བ་ཡི་རྣམ་ལྔས་བྱུགས་ནས་ནི། །ཆོ་ག་བཞིན་དུ་
ཡོངས་སུ་བརྟག །ཙན་དན་དཀར་པོ་དག་གིས་ནི། །མཁས་པས་དཀྱིལ་འཁོར་
- 178 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
ཡང་དག་བྲི། །ཞེས་གསུངས་ཤིང་། རོ་ཡིན་ན་ངན་སོང་སྦྱོང་རྒྱུད་ལས། རོ་ལ་
སྔགས་ཀྱིས་བཏབ་ནས་ཀྱང་། །ཆུ་མཆོག་གིས་ནི་བཀྲུས་ནས་ནི། །བཟླས་པའི་
དྲི་ཡིས་བྱུགས་ པར་བྱ། །གོས་དང་ རྒྱན་གྱིས་ཀླུབས་ནས་ཀྱང་། །སྔགས་ཀྱིས་
བཏབ་པའི་བདུག་པས་བདུག །མེ་ཏོག་ཕྲེང་ལ་སོགས་པས་མཆོད། །གཙུག་ཕུད་
དཔུང་པར་དེ་བཞིན་དུ། །སྔགས་བྲིས་པ་ནི་གདགས་པར་བྱ། །ཞེས་སོགས་ཕུང་
པོ་ ལ་ ཁྲུས་ བྱ་ བ་ དང༌། རྒྱན་ དང༌ གནས་ ཡིག་ འདོགས་ ཚུལ་ སོགས་ཞིབ་ཏུ་
གསུངས་ཤིང་། དེ་བཞིན་དུ་ཀྱེ་རྡོར་རྩ་རྒྱུད་སོགས་རྒྱུད་དང་རྒྱུད་འགྲེལ་མང་པོ་
ལས་གསུངས་སོ། །སྦྲང་རྟེན་གཟུགས་བརྙན་དང་མིང་བྱང་སོགས་ལ་བྱ་བ་ནི།
ངན་སོང་སྦྱོང་རྒྱུད་ལས། དེ་ཡི་གཟུགས་བརྙན་བྲིས་པ་འམ། །གུར་ཀུམ་གྱིས་ནི་
མིང་ཡང་རུང་། །ངན་སོང་གསུམ་གྱི་སྡུག་བསྔལ་ལས། །སེམས་ཅན་རྣམས་ནི་
སྒྲོལ་བའི་ཕྱིར། །སྔགས་མཁན་གཞན་ལ་ཕན་བརྩོན་ཞིང་། །སྙིང་རྗེ་ཅན་གྱིས་
དབང་བསྐུར་རོ། །ཞེས་གསུངས་ཤིང་། དུས་འཁོར་རྩ་རྒྱུད་ལས་ཀྱང་དེ་བཞིན་དུ་
གསུངས་སོ། །དེ་ནས་རྟེན་བསྐྱེད་པ་ནི། སྦྱང་རྟེན་ལས་བུམ་གྱི་ཆུ་དང་ཁཊ་ནཱཾ་ཀ་
གིས་བསངས། ཤུ་ནྱ་ཏཱས་སྦྱངས་ཏེ་ཆོག་སྒྲིགས་སུ་གསལ་བ་ལྟར་བསྐྱེད། དེ་
ནས་ཚེ་འདས་ཀྱི་རྣམ་ཤེས་དགུག་གཞུག་བྱ་བ་ནི། རྡོ་རྗེ་བསྡམས་པ་ནང་དུ་
བཅིངས་ལ་མཛུབ་མོ་གཉིས་བརྐྱང་བ་ཅུང་ཟད་བཀུག་པ་ལྕགས་ཀྱུ་ལྟར་བྱས།
མཐེའུ་ཆུང་གཉིས་ཁབ་ལྟར་བརྐྱངས་པ་རོའམ་སྦྱང་རྟེན་གང་ཡིན་པ་དེའི་མགོ་
བོར་བཞག་ནས། ཨོཾ་བཛྲ་སཏྭ་ཧཱུྃ་ཛ༔ སངས་རྒྱས་ཀྱི་བདེན་པ་དང་ཞེས་སོགས་
ལན་གསུམ་མམ། ལན་ཅིག་བརྗོད་དེ་ཚེ་འདས་ཀྱི་རྣམ་ཤེས་བཀུག་པའི་མོས་པ་
བརྟན་པོས་ཛ༔ཧཱུྃ་བཾ་ཧོས་དགུག་གཞུག་བྱའོ། །ཤི་བ་འགུགས་པའི་སྔགས་དང་
79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྱག་རྒྱ་འདི་བཞིན་དུ་བྱ་བ་ནི་རྩ་རྒྱུད་དེ་ཉིད་བསྡུས་པ་ལས་གསུངས་ཏེ། རྒྱུད་དེ་
ཉིད་ལས། ཤི་བའི་རྣམ་པར་ཤེས་པ་འགུགས་པའི་སྙིང་པོ་འདི་ཉིད་ཀྱི་ཐུགས་ཀ་
ནས་ཕྱུང་ངོ་། །ཨོཾ་བཛྲ་སཏྭ་ཧཱུཾ། ཛ དེ་ནས་དེའི་ཕྱག་རྒྱ་བཅིངས་པ་བཤད་དོ། །
གསང་བའི་ལྕགས་ཀྱུ་བསྡམས་བྱས་ཏེ། ཐ་མ་མཉམ་པར་བསྐྱངས་ནས་ནི། །ཤི་
བའི་ མགོ་ བོར་ བཞག་ ན་ ནི། །སྲོག་ ནི་ ཕྱིར་ ཡང་ འཐོབ་ པར་ འགྱུར། །ཞེས་
གསུངས། ཚེ་འདས་ཀྱི་རྣམ་ཤེས་ཁ་དོག་དམར་པོའི་རྣམ་པ་དང་། ཨ་ཐུང་གི་
གཟུགས་ཅན་དུ་བསྐྱེད་པ་དཔལ་གསང་བ་འདུས་པའི་དུས་ཐ་མའི་ཆོ་ག་གཤིན་
པོ་བདེ་བར་གཤེགས་པའི་གནས་ལ་འགོད་པ་ལས་གསུངས་ཤིང༌། རྒྱུད་དོན་
གསལ་བ་དང༌། ཀུན་རིག་ཊཱིཀ་ཆེན་གཉིས་ ལས་ ཀྱང་ དེ་ལྟར་དུ་བསྐྱེད་པར་
གསུངས་སོ། །འདིའི་སྔགས་བཛྲ་སཏྭ་ཧཱུྃ་ཛཞེས་པ་ནི་རྡོ་རྗེའི་སེམས་ཁུག་ཅིག་
ཅེས་པ་སྟེ། སྐབས་ཐོབ་གིས་ཚེ་འདས་དེའི་སེམས་འགུགས་པའི་སྔགས་སོ། །དེ་
ཡང་ཀུན་རིག་ཊཱིཀ་ཆེན་ལས། བཛྲ་སཏྭ་ནི་རྡོ་རྗེའི་སེམས། ཧཱུྃ་ཛཝནི་ཁུག་ཅིག་སྟེ།
རྡོ་རྗེའི་སེམས་ཁུག་ཅིག་པའོ། །ཞེས་གསུངས་པར་ལྟར་རོ། །དགུག་གཞུག་གི་ཚེ་
རྒྱས་པར་བྱ་ན། བཛྲ་ ཨཾ་ཀུ་ཤ་ཛཿ ཞེས་སོགས་སྒོ་བ་བཞིའི་སྔགས་དང་ཕྱག་
རྒྱས་དགུག་གཞུག་བྱ་བར་གསུངས། དེ་ལ་སྐབས་འདིར་བཛྲ་མུངྒ་ར་ཛཞེས་
སོགས་འཇིགས་བྱེད་ཀྱི་ཆོ་ག་ལས་འབྱུང་བའི་སྒོ་བ་བཞིའི་སྔགས་དང་ཕྱག་རྒྱ་བྱ་
ཞེས་བླ་མ་རྣམས་གསུངས། བསྡུ་ན་སྔར་བཤད་པའི་ཆོག་སྒྲིགས་སུ་གསལ་བ་
ལྟར་གྱིས་ཆོག་གོ །འདི་འདྲའི་རིགས་རྣམས་ལ་དམིགས་པ་གསལ་ཞིང་བརྟན་པ་
ཤིན་ཏུ་གལ་ཆེ་བས། སྔགས་དང་ ཕྱག་རྒྱའི་ནུས་པ་དང་ བྱིན་རླབས་ཀྱིས་ཚེ་
འདས་དེའི་རྣམ་ཤེས་བཀུག་ནས་གསོན་པོའི་རྣམ་པ་ཇི་ལྟ་བ་རང་གི་མདུན་ན་
- 180 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
དངོས་སུ་ཡོད་པའི་མོས་པ་བྱེད་པ་ཤིན་ཏུ་གལ་ཆེ་བར་གསུངས་སོ། །དེ་ནས་
སྡིག་པ་འགུགས་པ་ནི། རྡོ་རྗེ་བསྡམས་པ་ལས་གུང་མོ་གཉིས་བསྒྲེང་བའི་ཕྱག་རྒྱ་
བྱས་ལ། ཨོཾ་ཤོ་དྷ་ནེ་ཞེས་སོགས་བརྗོད་ལ་ཚེ་འདས་དེའི་སྡིག་སྒྲིབ་ཐམས་ཅད་
དང༌། གཞན་ཡང་སེམས་ཅན་ཐམས་ཅད་ཀྱི་སྡིག་སྒྲིབ་བག་ཆགས་དང་བཅས་པ་
བཀུག་ནས་ཚེ་འདས་དེའི་སྙིང་གའི་སྡིག་པའི་ས་བོན་ལ་བསྟིམ་པའི་མོས་པ་དང་
འདུན་པ་དྲག་པོ་བྱ། དེའི་ཚེ་དམིགས་པ་ནི་རང་གི་སྙིང་ག་ནས་འོད་ཟེར་དམར་
པོ་ལྕགས་ཀྱུ་ལྟ་བུ་འཇིག་རྟེན་ཐམས་ཅད་ཁྱབ་པར་འཕྲོས་པས། ཚེ་འདས་དེས་
གཙོ་བྱས་སེམས་ཅན་ཐམས་ཅད་ཀྱིས་ཐོག་མེད་ནས་བསགས་པའི་སྡིག་སྒྲིབ་
བག་ཆགས་དང་བཅས་པ་ཐམས་ཅད་འོད་ནག་པོའི་རྣམ་པར་བསྡུས་ནས་ཚེ་
འདས་དེའི་སྙིང་གར་ཐིམ་པར་བསམ་མོ་ཞེས་གསུངས་སོ། །སྡིག་པ་འགུགས་
པའི་སྔགས་འདི་ནི་གཙུག་དགུ་ལས་གསུངས། ངན་སོང་སྦྱོང་རྒྱུད་ལས་ཀྱང་སྡིག་
པ་འགུགས་པར་གསུངས་ཤིང་། ཚེ་འདས་དེའི་སྡིག་སྒྲིབ་འགུགས་པ་དང་མཉམ་
དུ་སེམས་ཅན་ཐམས་ཅད་ཀྱི་སྡིག་སྒྲིབ་རྣམས་ཀྱང་འགུགས་པར་གསུངས་ཏེ།
རྒྱུད་དེ་ ཉིད་ལས། ཁམས་གསུམ་རྣམ་རྒྱལ་ ཕྱག་ རྒྱ་ཡིས། །སྡིག་པའི་ཕུང་པོ་
དགུག་བྱ་ཞིང་། །ཡི་གེ་གསུམ་སོགས་ཡང་དག་ལྡན། །འཇིག་རྟེན་ཁམས་ནི་མ་
ལུས་པའི། །སྡིག་པ་ཐམས་ཅད་མཉམ་པོར་ སྤོང་། །ཞེས་གསུངས། རྒྱུད་འདིར་
སྡིག་པ་འགུགས་པ་ལ་ཁམས་གསུམ་རྣམ་རྒྱལ་གྱི་ཕྱག་རྒྱ་བྱ་བར་གསུངས་པ་
ལྟར། བླ་མ་དམ་པ་འགའ་ཞིག་གིས་རོ་བསྲེག་གི་ཚེ་སྡིག་པ་འགུགས་པ་ལ་
ཁམས་གསུམ་རྣམ་རྒྱལ་གྱི་ཕྱག་རྒྱ་བྱ་བར་གསུངས། བསྡུ་ན་ཚེ་འདས་དེའི་རྣམ་
ཤེས་དགུག་གཞུག་བྱས་ནས་སྡིག་པ་འགུགས་པ་དེ་ཙམ་གྱིས་ཆོག་པར་གསུངས།
- 181 -



སྒྲ
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྒྱས་པར་བྱེད་ན་ངན་འགྲོ་དགུག་བྲལ་ཡང་བྱ་བར་གསུངས་པས། དེའི་ཚུལ་ནི་རྡོ་
རྗེ་ཁུ་ཚུར་གཉིས་ཀྱི་ནང་དུ་མཛུབ་མོ་ལྕགས་སྒྲོག་ལྟར་བཅིངས་པ་ལེགས་པར་
གྱེན་དུ་འཕང་བ་ལྟུང་བ་སློང་བའི་ ཕྱག་རྒྱ་བཅས་ལ། ཨོཾ་སརྦ་ཨ་པཱ་ ཡ་ ཞེས་
སོགས་ཀྱི་སྔགས་བརྗོད་ནས་ངན་སོང་གི་འགྲོ་བ་ཐམས་ཅད་དཀྱིལ་འཁོར་གྱི་ཕྱི་
རོལ་གྱི་ཁྱམས་སུ་བཀུག་པའི་མོས་པ་བརྟན་པོ་དང་། བཀུག་པའི་ངན་འགྲོ་བ་དེ་
རྣམས་ཀྱིས་ཆོག་སྒྲིགས་སུ་གསལ་བ་ལྟར་རང་དང་ཡི་དམ་དཀྱིལ་འཁོར་གྱི་ལྷ་
ཚོགས་ཐམས་ཅད་ལ་སྐྱབས་འགྲོ་བྱས་པའི་མོས་པ་བརྟན་པོ་བྱའོ། །དེ་ནས་རྡོ་རྗེ་
བསྡམས་ པ་ ལས་ གུང་མོ་གཉིས་བསྒྲེངས། མཐེ་བོང་ གཉིས་ དང་ མཐེའུ་ཆུང་
གཉིས་བསྲངས་ཏེ་མ་ཉེ་ཞིང་དྲལ་བ་སྡིག་པ་འཇོམས་པའི་ཕྱག་རྒྱ་དང་། ཨོཾ་བཛྲ་
པཱ་ཎི་ཞེས་སོགས་ཀྱི་སྔགས་ལན་གསུམ་དང༌། ཨོཾ་སརྦ་བིད་ཏྲཊ་ཌིཊ་ཧཱུྃ། ཞེས་
བརྗོད་པས་ངན་སོང་བ་དེ་རྣམས་ཀྱིས་སྔགས་ཐོས་ཤིང་ཕྱག་རྒྱ་དེ་མཐོང་བས་
སྡིག་པ་ཐམས་ཅད་དག་སྟེ། ངན་སོང་ནས་ཤི་འཕོས་ཏེ་གཙོ་བོའི་ཞབས་དྲུང་དུ་
སྐྱེས། ངན་སོང་གི་རྟེན་དང་གནས་རྣམས་བ་ཚྭ་ཅན་གྱི་རྒྱ་མཚོར་དོར་བས་ངན་
སོང་ཐམས་ཅད་སྟོང་པར་བསམ་མོ། །ཨོཾ་སརྦ་བིད་སརྦ་ཨ་པཱ་ཡ་བི་ཤོ་དྷ་ནི་ཧཱུཾ་
ཕཊ་ སྭཱཧཱ། ཞེས་སྡིག་པ་འཇོམས་པའི་སྔགས་དང་། བཛྲ་བནྡྷ་ཏྲཊ། ཅེས་བརྗོད་
ཅིང་སྙིང་གར་རྡོ་རྗེ་བསྡམས་པ་སྒྲ་དང་བཅས་པ་ལན་གསུམ་དྲལ་བས་ཚེ་འདས་
དེས་གཙོས་སེམས་ཅན་ཐམས་ཅད་ཀྱི་སྡིག་སྒྲིབ་བག་ཆགས་དང་བཅས་པ་བྱང་
ཞིང་དག་པའི་མོས་པ་བྱའོ། །ངན་འགྲོ་དགུག་བྲལ་གྱི་ཆོ་ག་འདི་ནི་དེ་ཉིད་བསྡུས་
པའི་རྒྱུད་ལས་གསུངས་ཏེ། རྒྱུད་དེ་ཉིད་ལས། དེ་ནས་བྱང་ཆུབ་སེམས་དཔའ་
ཆེན་པོ་ཕྱག་ན་རྡོ་རྗེས་ངན་སོང་གི་སར་ལྷུང་བའི་སེམས་ཅན་དེ་དག་ཐམས་ཅད་
- 182 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
ལ་བོས་ ནས་ འདི་ སྐད་ དུ་ གསུངས་ སོ། །ཀྱེ་བཟོད་ལྡན་རྣམས་ དཀོན་མཆོག་
གསུམ་ལ་སྐྱབས་སུ་མཆི་བ་དང་དམ་ཚིག་དང་སྡོམ་པ་དང་ངན་སོང་ཐམས་ཅད་
ལས་ཐར་པའི་ཕྱག་རྒྱ་དང་སྙིང་པོ་འདི་ཟུངས་ཤིག །དེ་ནས་དེ་དག་གིས་མགྲིན་
གཅིག་ཏུ་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ཅག་སྡུག་བསྔལ་
གྱིས་གཟིར་བ་འདི་ལས་བསྐྱབ་ཏུ་གསོལ། བདག་ཅག་རྣམས་སངས་རྒྱས་དང་
ཆོས་དང་དགེ་འདུན་དང༌། ཁྱོད་ལ་ཡང་སྐྱབས་སུ་མཆིའོ། །ཞེས་དང༌། རྡོ་རྗེའི་
ཕྱག་རྒྱ་གཉིས་ནང་དུ། །མཛུབ་མོ་གཉིས་ནི་བཅིངས་ནས་ཀྱང༌། །ལེགས་པར་
གྱེན་དུ་འཕངས་ པ་ནི། །ལྟུང་བ་སློང་བའི་ དམ་ པའོ། །ཞེས་ གསུངས། སྡིག་ པ་
འཇོམས་པའི་སྔགས་དང་། སྡིག་སྒྲིབ་འབྲལ་བའི་སྔགས་དང་ཕྱག་རྒྱ་ནི་དེ་ཉིད་
བསྡུས་པའི་རྒྱུད་དང་། ངན་སོང་སྦྱོང་རྒྱུད་གཉིས་ཀའི་དགོངས་ པ་ ལྟར་གཙུག་
དགུ་ལས་གསུངས་ཏེ། དེ་ཉིད་ལས། དེ་ནས་འོད་ཀྱི་སྣང་བ་ཡིས། །སེམས་ཅན་
ཐམས་ཅད་ངན་སོང་ལས། །སྔགས་ཀྱི་འོད་ཀྱིས་བཀུག་ནས་ནི། །སྔགས་དང་
ཕྱག་རྒྱས་དྲལ་བར་བྱ། །དེ་ལ་སོགས་པའི་སྦྱོར་བ་ཡིས། །སྲིད་གསུམ་དྲི་མ་སྦྱར་
བར་བྱ། །ཞེས་གསུངས། ཐལ་མོ་ཁོང་སྟོང་དུ་བྱས་ལ་སོར་མོའི་རྩེ་མོ་རྣམས་ཕན་
ཚུན་དུ་བསྣོལ་བ་ལ་རྡོ་རྗེ་ ཐལ་མོ་དང་། བསྣོལ་བ་དེ་ཉིད་ལག་པའི་རྒྱབ་ཏུ་
བཀུག་ནས་དམ་དུ་བཅིངས་པ་ལ་རྡོ་རྗེ་བསྡམས་པའམ། རྡོ་རྗེ་བཅིངས་པ་ཞེས་དེ་
ཉིད་བསྡུས་པའི་རྒྱུད་ཀྱི་སྙིང་པོའི་དོན་གསལ་བར་སྟོན་པའི་རྒྱུད་འགྲེལ་ཆེན་མོ་
ཨ་བ་ཏ་ར་ལས་གསུངས། རྡོ་རྗེ་ཐལ་མོའི་ངེས་དོན་སངས་རྒྱས་ཀྱི་གོ་འཕང་ནི་རྒྱ་
ཐབས་ཤེས་ཟུང་འབྲེལ་ལས་འབྱུང་གི །ཐབས་ཤེས་ཡ་བྲལ་གྱིས་མི་འགྲུབ་པ་
དང་། ཐབས་ཤེས་ཟུང་དུ་འབྲེལ་བ་རྡོ་རྗེ་ཐལ་མོས་མཚོན་ཞིང་། དེ་ལ་ཕར་ཕྱིན་
- 183-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཐེག་པ་དང་ཐུན་མོང་བའི་ཐབས་ཤེས་ཟུང་དུ་འབྲེལ་ལུགས་དང་། སྔགས་ཀྱི་ཐུན་
མོང་མིན་པའི་ཐབས་ཤེས་ཟུང་དུ་འབྲེལ་ལུགས་གཉིས་ཡོད་དེ་མ་སྤྲོས་སོ། །
གཞན་ཡང་སངས་རྒྱས་ཀྱི་ཐུགས་རྒྱུད་བསྐུལ་བ་དང་བྱིན་རླབས་འཇུག་
པའི་ཕྱག་རྒྱ་ཇི་སྙེད་ཅིག་གསུངས་པ་རྣམས་ཀྱང་རྡོ་རྗེ་ཐལ་མོ་ལ་བརྟེན་ནས་
འབྱུང་ བ་ དང༌། སྙིང་ གར་ སྒྲ་ དང༌ བཅས་ པ་ དྲལ་ བས་ སྡིག་ སྒྲིབ་ ཐམས་ ཅད་
འཇོམས་པར་གསུང་ལན་གསུམ་དུ་དྲལ་བའི་དགོས་པ་ནི་དང་པོས་ཚེ་འདས་ཀྱི་
སེམས་རྒྱུད་ལ་གནས་པའི་འདས་པའི་དུས་ཀྱི་ལས་ངན་སྡིག་སྒྲིབ་ཐམས་ཅད་
འཇོམས་པ་དང༌། གཉིས་པས་ད་ལྟར་གྱི་དུས་སུ་བསགས་པའི་ལས་ཉོན་སྡིག་
སྒྲིབ་ཐམས་ཅད་འཇོམས་པ་དང་། གསུམ་པས་མ་འོངས་པ་ན་གསོག་པར་འགྱུར་
བའི་ལས་ངན་སྡིག་སྒྲིབ་ཐམས་ཅད་འཇོམས་པར་ཨ་བ་ཏ་རའི་འགྲེལ་བཤད་
ལས་བཤད་དོ། །དེ་ནས་ཆོག་སྒྲིགས་སུ་གསལ་བ་ལྟར། ཚེ་འདས་ཀྱི་སྒོ་གསུམ་
དུ་ཡི་གེ་གསུམ་བཀོད་དེ་བྱིན་གྱིས་བརླབས། རྡོ་རྗེ་ཁུ་ཚུར་གཉིས་བཅིངས་ནས་
མཐེ་བོང་དང་གུང་མོ་དང་མཐེའུ་ཆུང་རྣམས་གྱེན་དུ་བསྒྲེངས་ཏེ་ཁ་སྦྱར་ནས།
མཛུབ་མོ་དང་མིང་མེད་སྐྱིལ་ཀྲུང་དུ་བྱས་པ་རྡོ་རྗེའི་ཕྱག་རྒྱ་བཅས་ལ། ཨོཾ་བཛྲ་ཨ་
དྷི་ཏིཥྛ ཛྙཱ་ན་ས་མ་ཡེ་ཧཱུྃ། ཞེས་བརྗོད་ཅིང་སྙིང་ག་ལ་སོགས་པའི་གནས་ཉེར་
གཉིས་སུ་གཏུགས་ནས་བྱིན་རླབས་བྱའོ། །གནས་ཉེར་གཉིས་ནི། ངན་སོང་སྦྱོང་
རྒྱུད་ལས། སྙིང་ག་ལྐོག་མ་ཁ་ཕྱོགས་སུ། །སརྦ་བིད་ཀྱིས་བྱིན་གྱིས་བརླབས། །
དཔྲལ་བ་མཛོད་སྤུ་རྣ་བ་གཉིས། །མགོ་བོ་གཙུག་ཕུད་དཔུང་པ་གཉིས། །སྣ་དང་
རྐེད་པ་པུས་མོ་བོལ། །ལོང་བུ་སྣ་ཡི་རྩེ་མོ་དང་། །མིག་གཉིས་དང་ནི་གསང་བ་
ཡི། །དབང་པོ་རྣམས་ཀྱི་གནས་དང་ནི། །དེ་ལྟར་གཞན་དུ་ཡི་གེ་སྔགས། །མཆོག་
- 184 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
ཏུ་དགེ་བ་རྣམས་གཞག་གོ །ཞེས་གསུངས་ཤིང་། དེའི་དགོངས་པ་འགྲེལ་པའི་
གཙུག་དགུའི་གཞུང་ལས་ཀྱང་དེ་བཞིན་དུ་འབྱུང་ངོ༌། །དེ་ནི་ངན་སོང་སྦྱོང་བའི་
དཀྱིལ་འཁོར་དུ་སློབ་མ་འཇུག་པའི་ཚེ་སྒོ་གསུམ་དང་གནས་ཉེར་གཉིས་སྔགས་
དང་ཕྱག་རྒྱས་བྱིན་གྱིས་བརླབས་ནས་བགེགས་ཀྱི་འཚེ་བ་མི་འཇུག་པ་དང་དབང་
བསྐུར་བ་སོགས་སྔགས་ཀྱི་བྱིན་རླབས་འཇུག་པའི་སྣོད་རུང་དུ་བྱེད་པ་ཡིན་པར་
སྦྱོང་རྒྱུད་འགྲེལ་པ་དང་བཅས་པ་ནས་གསུངས། འདིར་ནི་ཚེ་འདས་དེའི་ལུས་
སེམས་ལ་བགེགས་མི་ འཇུག་ པ་དང་སྣོད་རུང་དུ་བྱས་ནས་སྦྱང་ཆོག་གི་བྱིན་
རླབས་ངེས་པར་འཇུག་པའི་ཆེད་ཡིན་ནམ་སྙམ་མོ། །ཚེ་འདས་དེ་སྔར་དབང་ཐོབ་
པ་ ཞིག་ཡིན་ན་ནི་ ལྷར་བསྐྱེད་ནས་ སྒོ་གསུམ་བྱིན་རླབས་ དང༌། གནས་ཉེར་
གཉིས་བྱིན་རླབས་བྱ་བར་གསུངས། དེ་ཡང་ཕོ་ཡིན་ན་རྣམ་སྣང་དང༌། མོ་ཡིན་ན་
སྤྱན་མར་བསྐྱེད་པར་འཕགས་ཡུལ་གྱི་པཎ་གྲུབ་འགའ་ཞིག་གིས་བཤད་ཅིང་།
ཡང་གཞུང་འགའ་ཞིག་ཏུ་རང་ལྷར་བསྐྱེད་ཅེས་འབྱུང་སྟེ་གཙོ་བོར་བསྐྱེད་པའོ། །
རྣམ་སྣང་དུ་བསྐྱེད་པའི་ལུགས་ལྟར་ན་སྐབས་འདིར་གཏི་མུག་གཤིན་རྗེ་གཤེད་
དུ་བསྐྱེད་པར་བྱ་ཞིང་། བླ་མ་རྣམས་ཀྱི་ཕྱག་བཞེས་ལ་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་པར་བསྐྱེད་པར་མཛད་དོ། །ཡང་འདིར་ལྷར་མ་བསྐྱེད་པར་ཐ་
མལ་པ་གསོན་པོའི་རྣམ་པ་གསལ་བཏབ་ནས་སྦྱང་ཆོག་རྣམས་བྱས་ཏེ། མཇུག་ཏུ་
གནས་སྤོར་གྱི་ཚེ་རྣམ་ཤེས་ལྷར་བསྐྱེད་ནས་དེ་ཉིད་གནས་སྤོར་བར་གསུངས་
པས་གང་མོས་བྱ་ཞིང་། ཇི་ལྟར་ཡང་ཚེ་འདས་དེ་ཉིད་མདུན་ན་དངོས་སུ་ཡོད་
པའི་དམིགས་པ་དང་འདུན་པ་བརྟན་པ་ཤིན་ཏུ་གལ་ཆེ་བར་གསུངས། དེ་ནས་
མཚམས་འདིར་སྤྲོ་ན་བར་དོ་ངོ་སྤྲོད་བྱ་བར་གསུངས་པས་འདི་ལྟར། འོ་ལགས་
185-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འཇིག་རྟེན་འདི་ནས་ཕ་རོལ་ཏུ་སོང་བ་མིང་ཆེ་གེ་མོ་ཞེས་བྱ་བ་ཁྱོད་ཉོན་ཅིག །
ཁྱོད་ཤི་ནས་ལུས་སྔ་མ་ནི་དོར། ཕྱི་མ་མ་རྙེད་པའི་སྲིད་པ་བར་དོ་ན་གནས་པའི་
སྐབས་ཡིན། དེ་ཡང་གང་གིས་ཤེས་ན་སྔར་དང་སྣང་བ་འཆར་ཚུལ་གཏན་མི་འདྲ་
བ། འཇིགས་སྐྲག་དངངས་གསུམ་ཡ་ང་བའི་ཉམས་སྣ་ཚོགས་འཆར་བ་ཡོད། དེ་
དག་ཀྱང་ཁྱོད་བར་དོར་གནས་པའི་རྟགས་ཡིན། ཁྱད་པར་ས་རླུང་ལོག་པས་རི་
བོ་རལ་བའམ་ས་འོག་ཏུ་ཚུད་པ་ལྟ་བུའི་སྒྲ་དང་། སྟེང་ནས་གད་པ་ཆེན་པོ་རྡེབ་པ་
དང་སའི་ཆར་ཆེན་པོས་ནོན་པ་འདྲ་བའི་སྣང་བ་དང་། ཆུ་རླུང་ལོག་པས་རྒྱ་མཚོ་
ཆེན་པོ་འཁྲུགས་པའི་ཀློང་དུ་བྱིང་བ་ལྟ་བུའི་འུར་སྒྲ་དང་འཇིགས་སྐྲག་འབྱུང་། མེ་
རླུང་ལོག་པས་འོད་མའི་ཚལ་ཆེན་པོ་ལ་མེ་འབར་བ་དང༌། དུས་མཐའི་མེ་དཔུང་
འབར་བ་དང་མཚུངས་པའི་ཚེག་སྒྲ་དང་ཏོག་སྒྲས་རྣ་བ་དང་སྙིང་འགས་པ་ལྟ་བུའི་
འཇིགས་ སྐྲག་འོང་། རླུང་གི་རླུང་ལོག་པས་བསྐལ་པའི་རླུང་ནག་འཚུབ་མའི་
དབུས་སུ་འཐུམས་ པ་དང་ཁྱེར་བ་ལྟ་བུའི་འཇིགས་སྐྲག་དང་སྡུག་བསྔལ་སྣ་
ཚོགས་ཁྱོད་རང་ལ་མངོན་སུམ་དུ་ཤར་བ་འདི་དག་ཀྱང་ཁྱོད་རང་བར་དོར་གནས་
པའི་རྟགས་ཡིན། དེ་དག་ནི་ངེས་པའི་རྟགས་ཡིན། གཞན་ཡང་ངེས་མེད་དུ་རེས་
འགའ་རྒྱུས་མེད་ཀྱི་ཡུལ་ཕྱོགས་སྣ་ཚོགས་སུ་ཡུད་ཙམ་གྱིས་སླེབ་ནས་ངོ་མཚར་བ་
དང་དགའ་བའི་ཉམས་འཆར། ཡང་གློ་བུར་དུ་འཇིགས་ཤིང་སྐྲག་པ་དང་། སྐྱོ་
ཞིང་ཡིད་འབྱུང་བ་དང་། ངོ་ཤེས་པ་དང་མི་ཤེས་པའི་དགྲ་གཉེན་སྣ་ཚོགས་པས་
ཕན་གནོད་ཀྱི་རྣམ་འགྱུར་བསམ་གྱིས་མི་ཁྱབ་པ་སྐད་ཅིག་གཅིག་ལ་སྟོན་པའི་
སྣང་ བ་ འབྱུང་ བ་ ཡོད། དེ་ དག་ ཀྱང་ ཁྱོད་ བར་ དོར་ གནས་ པའི་ རྟགས་ ཡིན།
གཞན་ཡང་མཁས་མཆོག་དབྱིག་གཉེན་གྱིས། རིགས་མཐུན་ལྷ་མིག་དག་པས་
- 186 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
མཐོང་། །ལས་ཀྱི་རྫུ་ འཕྲུལ་ཤུགས་དང་ལྡན། །དབང་པོ་ཀུན་ཚང་ཐོགས་མེད་
རྒྱུ། །ཞེས་གསུངས་པ་ལྟར། བར་དོ་ནི་རིགས་མཐུན་ནང་ཕན་ཚུན་དང༌། ལྷ་མིག་
དག་པས་མཐོང་གི །གཞན་གྱིས་མི་མཐོང་བས་ཉེ་དུ་སོགས་སྔར་འདྲིས་རྣམས་
ལ་ཕར་ཇི་ཙམ་སྨྲས་ཀྱང་གཏམ་ལན་མི་འོང་བ་ཁྱོད་ལ་ཐམས་ཅད་ཁྲོས་པ་འདྲ་བ་
ཡོད། དེ་དག་ཀྱང་ཁྱོད་བར་དོར་གནས་པའི་རྟགས་ཡིན། སྔར་འབད་རྩོལ་གྱིས་
འགྲོ་དགོས་པའི་གནས་རྣམས་སུ་ཡང་ད་ལྟ་ཡིད་ལ་བསམས་པ་ཙམ་གྱིས་སླེབ་
པའི་ལས་ལས་གྲུབ་པའི་རྫུ་འཕྲུལ་གྱི་ཤུགས་དང་ལྡན་པ་ཡོད། དེ་དག་ཀྱང་ཁྱོད་
བར་དོར་གནས་པའི་རྟགས་ཡིན། གང་དུ་སྐྱེ་འགྱུར་གྱི་ལུས་ཀྱི་དབྱིབས་ཅན་
དབང་པོ་ཀུན་ཚང་བའི་ཕྲ་བའི་ལུས་ལ་གྲིབ་མ་མི་འབྱུང་ཞིང་། ལས་ཀྱི་དབང་
གིས་སྐྱེ་གནས་མ་གཏོགས་རི་རབ་ཁང་ཁྱིམ་སོགས་དང་། ཤིན་ཏུ་སྲ་བའི་རྡོ་རྗེའི་
བྲག་རི་ལའང་མི་ཐོགས་པར་ཐལ་བྱུང་དུ་འགྲོ་ནུས་པ་ཡོད། དེ་དག་ཀྱང་ཁྱོད་
བར་དོར་གནས་པའི་རྟགས་ཡིན། དེ་ཡང་ངན་འགྲོར་སྐྱེ་ན་ཐུར་ནས་ཐུར་དུ་འགྲོ་
ཞིང་། བདེ་འགྲོར་སྐྱེ་ན་གྱེན་ནས་གྱེན་དུ་འགྲོ །དམྱལ་བ་སོགས་ངན་སོང་དུ་སྐྱེ་
བའི་བར་དོ་ཕྱར་བ་ནག་པོ་དང་། སྡོང་དུམ་མེས་འཚིག་པ་ལྟ་བུ་དང་། དུ་བ་དང་
ཆུ་ལྟ་བུར་ཡོད། བདེ་འགྲོར་སྐྱེ་ན་གསེར་བཟང་པོ་དང༌། སྣམ་བུ་དཀར་པོ་དང་།
ཟླ་འོད་ལྟ་བུ་འབྱུང་བར་གསུངས་པ་ཁྱོད་རང་ལ་མངོན་དུ་གྱུར་ཡོད་པས། བདེ་
འགྲོར་སྐྱེ་བའི་མཚན་མ་དེ་རྣམས་འདུག་ན་ཤིན་ཏུ་ལེགས། གལ་ཏེ་ངན་འགྲོའི་
མཚན་མ་ཤར་འདུག་ཀྱང་བར་དོའི་སེམས་ཅན་ཆུ་ནང་གི་ཀོ་བ་ལྟར་བསྒྱུར་སླ་
བས་འཇིགས་པར་བྱེད་མི་དགོས། མདོར་ན་འཇིགས་སྐྲག་དངངས་གསུམ་ཡ་ང་
བའི་སྣང་བ་ཅི་ཤར་ཡང་ཁྱོད་རང་གི་སེམས་འཁྲུལ་པའི་སྣང་བ་ཙམ་མ་གཏོགས་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དོན་ལ་གྲུབ་པ་རྡུལ་ཙམ་ཡང་མེད། རྨི་ལམ་དུ་མེས་བསྲེགས། ཆུས་ཁྱེར། གཤེད་
མས་བསད་པ་དང་འདྲ་བས་འཇིགས་པར་མ་བྱེད། ཚེ་སྔོན་མའི་གཉེན་ཉེ་དུ།
གྲོགས་ དགའ་ མཛའ། ལུས་ ལོངས་ སྤྱོད་ཐམས་ཅད་ ཀྱིས་ ཀྱང་ ཁྱོད་ དོར་ཞིང་།
ཁྱོད་ཀྱིས་ཀྱང་དེ་རྣམས་དོར་བ་ཡིན་པས་རྨི་ལམ་སྒྱུ་མ་ལྟ་བུར་ལྟོས་ལ་གང་ལ་
ཡང་ཆགས་ཤིང་ཞེན་པར་མ་བྱེད། གཉེན་གྲོགས་ལུས་ལོངས་སྤྱོད་སོགས་ལ་
ཆགས་ཞེན་བྱས་ན་གཤིན་རྗེ་དང་ངན་འགྲོའི་འཇིགས་པ་ལས་མི་ཐར། སྲིད་པ་
བར་དོའི་གནས་སྐབས་འདིར་སྐྱབས་རེ་ས་གཞན་གང་ཡང་མེད། མགོན་སྐྱབས་
དང་དཔུང་གཉེན་བསླུ་བ་མེད་པ་སྤྱིར་གྱིས་བླ་མ་དཀོན་མཆོག་གསུམ་ཡིན་ཞིང་།
ཁྱད་པར་དུ་ཁྱོད་ཀྱི་མགོན་སྐྱབས་དཔུང་གཉེན་དུ་ངེད་ཀྱིས་དཔལ་རྡོ་རྗེ་འཇིགས་
བྱེད་ཆེན་པོའི་དཀྱིལ་འཁོར་བསྒྲུབ་ཅིང་མཆོད་ནས་མདུན་ན་བཞུགས་ཡོད་ཅིང་།
ཕྱོགས་ བཅུའི་ རྒྱལ་ བ་ སྲས་ བཅས་ ཐམས་ ཅད་ ཀྱང་ སྤྱན་དྲངས་ཡོད་ པས། དེ་
རྣམས་ལ་སྙིང་ཁོང་རུས་པའི་གཏིང་ནས་སྤྱིར་འཁོར་བ་དང་། ཡང་སྒོས་ངན་སོང་
ངན་འགྲོའི་སྐྱེ་གནས་ངན་པ་ལས་ད་ལྟ་ཉིད་དུ་སྐྱོབས་ལ། དག་པའི་ཞིང་ཁྱད་
པར་ཅན་དུ་ཁྲིད་དུ་གསོལ་སྙམ་པ་གྱིས་ལ། བཟང་ངན་གྱི་སྣང་བ་ཅི་ཤར་ཡང་
དེའི་རྗེས་སུ་མ་འབྲང་བར་ངེད་ཀྱིས་སྡིག་པ་སྦྱོང་བའི་ཆོ་ག་བྱེད་པ་འདི་ལ་དད་
མོས་ཆེན་པོའི་སྒོ་ནས་སེམས་རྩེ་གཅིག་ཏུ་མ་ཡེངས་པར་མཛོད། ཅེས་བརྡ་སྤྲད་
དོ། །འདི་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་གསུང་བྱིན་རླབས་ཅན་
ཐོས་པ་ཙམ་གྱིས་བར་དོའི་འཇིགས་སྐག་ལས་སྐྱོབ་ནུས་པ་ཉིད་བཀོད་པ་ཡིན་གྱི།
དེ་ལས་རྒྱས་པར་སྤྲོ་ན་སྲང་མདའི་མཐོ་དམའ་བཞིན་དུ་འཆི་སྲིད་འགགས་མ་
ཐག་ བར་ དོ་ འགྲུབ་ ལུགས་ དང་། རིགས་དྲུག་ གང་ དུ་ སྐྱེ་ ཡང་ དེའི་ ལུས་ ཀྱི་
- 188 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
དབྱིབས་ཅན་དུ་འབྱུང་ལུགས་དང༌། སྐྱེ་གནས་མཐོ་དམའི་དབང་གིས་སྣང་བ་
འཆར་ཚུལ་མི་འདྲ་བ་སྣ་ཚོགས་དང་། འབྱུང་བ་ལོག་པའི་སྒྲ་བཞི་ངེས་པ་དང་མ་
ངེས་པའི་རྟགས་དྲུག་ལ་སོགས་པ་འཇིགས་སྐྲག་འཁྲུལ་སྣང་གི་སྣང་བ་འཆར་
ཚུལ་རྣམས་ དང༌། གཤིན་ རྗེའི་མེ་ལོང་ ལ་ ལས་ དཀར་ནག་ གི་ རང་ གཟུགས་
གསལ་བར་སྣང་ཞིང་། ལྷན་ཅིག་སྐྱེས་པའི་ལྷ་འདྲེས་འདིས་འདི་ལྟར་བགྱིས་སོ་
ཞེས་སྟོན་པ་སོགས་མདོ་ལས་ཇི་ལྟར་གསུངས་པ་རྣམས་ཞིབ་ཏུ་ངོ་སྤྲད་དོ། །
ཡང་ངོ་སྤྲོད་བསྡུས་པ་ཞིག་བྱ་བར་འདོད་ན། ཚེ་ལས་འདས་པ་ཁྱོད་སྔ་
ལུས་བོར་ཕྱི་ལུས་མ་རྙེད་པའི་སྲིད་པ་བར་དོར་གནས་པའི་སྐབས་ཡིན། དེ་ཡང་
སྔར་གསོན་པོའི་སྐབས་དང་སྣང་བ་ཡེ་མི་འདྲ་བར་གློ་བུར་གློ་བུར་དུ་བསམས་པ་
ཙམ་གྱིས་རྒྱུས་མེད་ཀྱི་ཡུལ་དུ་གང་ལའང་མི་ཐོགས་པར་སླེབ་པ་དང་། ཉེ་འབྲེལ་
སོགས་ལ་གཏམ་ཅི་སྨྲས་ཀྱང་ཚུར་ལན་མི་བྱེད་པ་དང༌། ཉི་ཟླའི་སྣང་བ་མི་འཆར་
ཞིང་། འབྱུང་བ་ལོག་པའི་སྒྲ་བཞི། ངེས་པ་དང་མ་ངེས་པའི་འཁྲུལ་སྣང་སྣ་ཚོགས་
གློ་བུར་གློ་བུར་དུ་འཆར་བ་ཡོད་པས་དེ་རྣམས་ཁྱོད་བར་དོར་གནས་པའི་རྟགས་
ཡིན་པས་བར་དོའི་གནས་སྐབས་ཡིན་པར་ངོ་ཤེས་པར་གྱིས་ལ། འཇིགས་སྐྲག་
འཁྲུལ་སྣང་གང་གི་ཡང་དབང་དུ་མ་སོང་བར་ཁྱོད་རང་གསོན་པོའི་སྐབས་ཀྱི་
གཟུགས་བརྙན་འདི་ལ་རྣམ་ཤེས་ཆགས་པའི་རྟེན་མཛོད་ལ། ཁོ་བོས་དཔལ་རྡོ་རྗེ་
འཇིགས་བྱེད་ཆེན་པོའི་དཀྱིལ་འཁོར་ཞལ་ཕྱེ་ནས་ཁྱོད་ཀྱི་དོན་དུ་ངན་སོང་སྦྱོང་
བའི་ཆོ་ག་བྱེད་པ་ཡིན་པས་ཁོ་བོའི་ཆོ་ག་འདི་རྣམས་ལ་དད་མོས་དང་འདུན་པ་རྩེ་
གཅིག་ཏུ་མཛོད་ཅིག །ཅེས་བརྡ་སྤྲད་དོ། །བར་དོ་ངོ་སྤྲད་དེ་ལྟར་མ་བྱས་ཀྱང་ཆོ་
ག་ཆད་པའི་སྐྱོན་མེད་ཅིང་། སྦྱང་ཆོག་དངོས་གཞི་དམིགས་པ་བརྟན་པོས་བྱས་ན་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཆོག་པས་སྐབས་དང་བསྟུན་ནས་གང་མོས་བྱའོ། །དེ་ནས་སྦྱང་ཆོག་དངོས་གཞི་
བྱ་བ་ལ། བགེགས་སྦྱང་བ་དང་། སྡིག་པ་སྦྱང་བ་གཉིས་ལས། དང་པོ་བགེགས་
སྦྱང་བ་ནི། ཁྲོ་བོའི་མཆོད་པ་ལས་བུམ་གྱི་ཆུ་དང་ཁ་དྷཱིཀ་གིས་བསངས། སྭ་བྷཱ་
ཝས་སྦྱངས། བླ་མེད་ལྟར་བྱིན་རླབས་བྱས་ལ། ཆོག་བསྒྲིགས་སུ་གསལ་བ་ལྟར་
ཁྲོ་བོ་སྤྱན་དྲངས་ཏེ་མཆོད་བསྟོད་བྱ། གུ་གུལ་དང་ཡུངས་ཀར་སྔར་བསྒྲུབས་ཟིན་
པ་ཡོད་ན་དེ་གས་ཆོག་ཅིང་། དེ་མེད་ན་མཚམས་འདིར་བསྒྲུབ་པར་གསུངས་
པས། དེའི་ཚུལ་ནི་གུ་གུལ་དང་ཡུངས་ཀར་བཤམས་ལ། ཁྲོ་བོ་རྣམས་ཀྱི་སྐུ་ལུས་
མཐུ་སྟོབས་ནུས་པའི་ངོ་བོ་རང་འདྲའི་ཁྲོ་བོ་དང་འོད་ཟེར་དཔག་ཏུ་མེད་པ་བྱུང་བ་
གུ་གུལ་དང་ཡུངས་ཀར་ལ་ཐིམ་པས། བགེགས་རྣམས་སྐྱོད་པ་ལ་ནུས་པ་མཐུ་
ཅན་དུ་གྱུར་པར་བསམས་ལ། ཡ་མ་རཱ་ཛཱ་དང་། ཧཱིཊྚེཝདང་ཁཟླ་དྷིཀ །སུམྦྷ་ནིའི་
སྔགས་རྣམས་ཉུང་ མཐའ་ ཉེར་ གཅིག་ རེ་བཟླས་ ལ་ བསྒྲུབ་བོ། །གུ་གུལ་དང་
ཡུངས་ ཀར་ སྒྲུབ་ ཚུལ་ འདི་ ནི་ སྐབས་ གཞན་ དུའང་ ཉེ་ བར་ མཁོའོ། །དེ་ ནས་
བགེགས་གཏོར་ལས་བུམ་གྱི་ཁཟླ་དྷཱིཀ་གིས་བསངས། སྭ་བྷ་ཝས་སྦྱངས། བྱ་རྒྱུད་
ཀྱི་གཏོར་མ་ལྟར་ བྱིན་གྱིས་ བརླབས་ ལ། ཆོག་བསྒྲིགས་ སུ་གསལ་བར་ལྟར།
བགེགས་བཀུག་ལ་གཏོར་མ་གཡས་སུ་བསྐོར་ཞིང་། ཨོཾ་སརྦ་བིགྷཾ་ཞེས་པ་ནས་
བ་ལིཾ་ཏ་ཡེ་སྭཱཧཱ། ཞེས་པའི་བར་ལན་གསུམ་གྱིས་བསྔོ་བ་ནི་ཞི་བས་སྦྱང་བའོ། །
ཏིང་ལོའི་མར་མེ་དང་ཆངས་བུ་སྦྲགས་ནས་རྟེན་ལ་གཡོན་དུ་བསྐོར་ཞིང་། སུམྦྷ་
ནིའི་ སྔགས་ལན་གསུམ་བརྗོད་པ་ནི་ཞི་དྲག་ཕྱེད་མས་སྦྱང་བའོ། དེ་ནས། ཧཱུྃ།
དཀྱིལ་འཁོར་ཆེན་པོའི་ས་གཞི་ལ་གནས་པའི། །ཞེས་སོགས་དང་། རྗེ་བཙུན་རྩ་
བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་
ས
- 190 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
དང་། ཞེས་སོགས་བརྗོད་ཅིང་། སུམྦྷ་ནིའི་སྔགས་དྲག་ཏུ་བཟླ་ཞིང་གུ་གུལ་གྱིས་
བདུག །ཡུངས་ཀར་གྱིས་བྲབ། རོལ་མོའི་ཚམ་རྔམས་དྲག་ཏུ་བྱ་བ་ནི་དྲག་པོས་
སྦྱངས་པའོ། །དེ་ལ་དང་པོ་ནི་རྫས་སྔགས་ཏིང་ངེ་འཛིན་ཐམས་ཅད་ཞི་བ་ཁོ་ན་
དང༌། གཉིས་པ་ནི་ཞི་དྲག་ཕྱེད་མ་སྟེ། རྫས་ཞི་བ། སྔགས་དྲག་པོ། ཏིང་ངེ་འཛིན་
ཞི་དྲག་འདྲེས་མའོ། །གསུམ་པ་ནི་རྫས་དང་སྔགས་དང་ཏིང་ངེ་འཛིན་ཐམས་ཅད་
དྲག་པོ་ ཁོ་ནས་བྱ་བའོ། །བགེགས་ཇི་ལྟ་བུ་ཞིག་ཡོད་པ་ནི་ཚེ་འདས་དེ་ཉིད་
གསོན་པའི་དུས་ན་ལུས་སྲོག་ལ་བར་དུ་གཅོད་པ་དང་། ཤི་ནས་བདེ་འགྲོའི་སྐྱེ་
གནས་སུ་འགྲོ་བ་ལ་བར་དུ་གཅོད་པ་དང༌། ཚེ་འདས་དེ་སྔོན་གསོན་པའི་སྐབས་
ཀྱི་སྤྱོད་པ་རྣམས་ཤེས་པར་བྱས་ཏེ། ཚེ་འདས་དེའི་ཆ་བྱད་བཟུང་ནས། ཉེ་འབྲེལ་
རྣམས་ལ་གནོད་པ་བྱ་བའི་ཕྱིར་གཞན་གྱི་ཁོག་ཏུ་བརླམས་ཏེ་བབ་པའམ། རྨི་
ལམ་དུ་བབ་སྟེ་སྔར་བྱ་བ་འདི་དང་འདི་བྱས་སོ། །རྫས་འདི་དང་འདི་ལྟ་བུ་ཡོད་
དོ། །ཕྱིན་ཆད་འདི་ལྟར་བྱོས་ཤིག ཁོ་བོ་གདོན་འདི་དང་འདི་ལྟ་བུས་བཟུང་ནས་
མི་གཏོང་བས། གདོན་འདི་དང་འདི་དག་མཆོད་ཅིག་ཟེར་བ་སོགས་ཚེ་འདས་དེ་
ཡིན་པ་ལྟར་བརྫུས་ནས་རྣམ་པ་ཀུན་ནས་བསླུ་ཞིང་གནོད་པ་བྱེད་པ་དྲི་ཟ་འཆི་ཁ་
མའི་སེམས་ལ་ཉེ་བར་འཇུག་པ་ཞེས་བྱ་བའི་རིགས་དང་། དྲི་ཟ་ཁྱབ་བྱེད་ཅེས་བྱ་
བའི་རིགས་དང་། དྲི་ཟ་པ་ཙ་ན་ཞེས་བྱ་བའི་རིགས་དང༌། གནོད་སྦྱིན་སྨྲ་འདོད་
ཀྱི་རིགས་དང་། གནོད་སྦྱིན་ཝ་ར་ཧེན་ཀུན་ཏུ་རྟོགས་འདོད་ཅེས་བྱ་བ་དང་། ཡི་
དྭགས་གཤིན་རྗེའི་ཆ་བྱད་པ་ཞེས་བྱ་བ་ལ་སོགས་པ་ཚེ་འདས་དང་ཉེ་འབྲེལ་
གཉིས་ཀ་ལ་གནོད་པར་བྱེད་པའི་གདོན་བགེགས་ཀྱི་རིགས་དུ་མ་ཡོད་པས་དེ་
རྣམས་སྦྱང་དགོས་སོ། །ཚུལ་དེ་དག་ཞིབ་ཏུ་ཤེས་པར་འདོད་ན་ཚེ་འཕོ་བ་ཇི་ལྟར་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འགྱུར་བ་ལུང་བསྟན་པའི་མདོ་ལས་འབྱུང་བས། མདོ་དེ་ཉིད་བལྟས་ནས་ཤེས་
པར་བྱའོ། །དེ་ལྟ་བུ་བགེགས་རྣམས་སྦྱང་དགོས་པ་ནི། ངན་སོང་སྦྱོང་རྒྱུད་ལས།
དེ་ནས་དེ་ནི་སྡིག་བཅོམ་ལུས། །བགེགས་དང་བྲལ་ཏེ་ཅི་བདེ་བར། །མཐོ་རིས་
འཇིག་ རྟེན་ མི་ཡི་ནང་། ཁམས་ གསུམ་ པ་ ན་ ཅི་ དགར་ སྤྱོད། །ཅེས་ གསུངས།
བགེགས་ཀྱི་གནོད་པ་ཤིན་ཏུ་ཆེ་ན་དྲག་པོའི་ སྦྱིན་ སྲེག་ བྱ་ དགོས་ པར་ ཡང་
གསུངས་ཏེ། སྦྱོང་ རྒྱུད་ ལས། དེ་ ནས་ གདོན་རྣམས་ གཞོམ་ པའི་ ཕྱིར། །མངོན་
སྤྱོད་ཀྱང་ནི་བརྩམ་ བྱས་ཏེ། །ཞེས་དང༌། དེ་ ཡི་ ལུས་ཅན་སྡིག་སོགས་དང༌། །
བགེགས་ རྣམས་ གཞོམ་ པར་ བྱ་ བའི་ ཕྱིར། །གོས་ ནག་ བགོས་ཤིང༌ ཁྲོས་ནས་
ཀྱང་། །འཇིག་རྟེན་གསུམ་རྒྱལ་བདག་ཉིད་བསྒྱུར། །ཅེས་གསུངས་སོ། །
གཉིས་པ་སྡིག་པ་སྦྱང་བ་ལ། སྦྱིན་སྲེག་གི་སྒོ་ནས་སྡིག་སྒྲིབ་སྦྱང་བ་དང་།
ཕྱིར་བཟློག་བྲབ་སྔགས་ཀྱི་སྒོ་ནས་སྡིག་སྒྲིབ་སྦྱང་བ་དང༌། ཁྲུས་ཀྱི་སྒོ་ནས་སྡིག་
སྒྲིབ་སྦྱང་བ་དང་། བཀྲ་ཤིས་ཀྱི་ཚིགས་བཅད་བརྗོད་པའི་སྒོ་ནས་མི་ཤིས་པ་སྦྱང་
བ་དང་། དཀོན་མཆོག་ལ་སྙིང་ནས་ སྐྱབས་འཆོལ་བ་དང་། དབང་གི་སྒོ་ནས་
སྡིག་སྒྲིབ་སྦྱང་བ་དང་། སྤོར་ཆོག་བྱ་བ་རྣམས་སུ་ཡོད་པ་ལས། དང་པོ་སྦྱིན་སྲེག་
གི་སྒོ་ནས་སྡིག་སྒྲིབ་སྦྱང་བ་ནི། འབྱོར་ན་ཞི་བའི་ཐབ་ཁུང་གི་རྣམ་པ་ཅན་ནམ།
དེ་མིན་སྤོས་ཕོར་ལྟ་བུ་གས་ཆག་མེད་པ་ཟླུམ་པོ་ཕྱི་དཀར་རྩིས་བྱུགས་པ་མེ་དང་
བཅས་པ་བཤམ། དེའི་མདུན་དུ་རྡོ་རྗེ་མཁའ་འགྲོའི་མཆོད་པ་དང་། མེ་ལོང་ངམ།
ཟངས་ཀྱི་ཐེབ་ཙེའི་ནང་དུ་ཏིལ་ནག་ལ་སྡིག་པའི་གཟུགས་བྱས་པ་བཤམས་ལ།
ལས་བུམ་གྱི་ཆུ་དང་ཁཟླ་དྷིཀ་གིས་བསངས། སྭབྷ་ཝས་སྦྱངས། སྟོང་པའི་ངང་
ལས་ཞི་བའི་ཐབ་ཁུང་ཞེས་སོགས་ཆོག་བསྒྲིགས་སུ་གསལ་བ་ལྟར་བསྐྱེད། རྡོ་རྗེ་
- 192 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
མཁའ་འགྲོའི་མཆོད་པ་ལས་བུམ་གྱི་ཆུ་དང་ཁཟླ་དྷིཀ་གིས་བསངས། སྭབྷ་ཝས་
སྦྱངས། བླ་མེད་ལྟར་བྱིན་གྱིས་བརླབས་ལ། ཆོག་བསྒྲིགས་ ལྟར་མཆོད་བསྟོད་
བྱས་ནས་སྦྱིན་བསྲེག་བྱ། དེའི་ཚེ་ཚེ་འདས་ཀྱི་སྡིག་སྒྲིབ་རྣམས་རླུང་དང་མེའི་འོད་
ཀྱིས་དེད་ནས་སྣ་སྒོ་ནས་འཐོན་ཏེ། སྡིག་པ་རྭ་ཅན་གྱི་རྣམ་པར་ཏིལ་ལ་ཐིམ་པའི་
མོས་པ་བྱ་ཚུལ་ཆོག་བསྒྲིགས་སུ་གསལ་ཞིང་། སྦྱིན་སྲེག་བྱེད་པའི་ཚེ་ཕྱག་ལེན་
མང་དུ་སྣང་ཡང་། རྒྱུད་དོན་གསལ་བར་ཁྲོ་བོའི་ཞལ་དུ་འབུལ་བར་གསུངས་
ཤིང༌། ཀུན་རིག་ཊཱིཀ་ཆེན་དུ་ཡང་ཁྲོ་བོའི་ཞལ་དུ་འབུལ་བ་དང་། དེ་ཡང་མཐེབ་
མཛུབ་གཉིས་ཀྱི་ཏིལ་བླངས་ནས་འབུལ་བར་གསུངས། དེའི་ཚེ་དམིགས་པ་ནི།
མཐེ་བོང་དང་མཛུབ་མོ་སྦྱར་བའི་དབུས་སུ་ཧཱུྃ་བསམས་ལ། དེས་ཏིལ་ནག་སྡིག་
པའི་གཟུགས་ཅན་དེ་ལས་བཅད་ནས། ཨོཾ་བཛྲ་ཌཱ་ཀི་ ཞེས་ སོགས་ ཀྱི་སྔགས་
བརྗོད་ཅིང་ ཁྲོ་བོའི་ ཞལ་དུ་ ཕུལ་བས་ གསོལ་ ནས་ རོ་མེད་གྱུར་ པར་བསམ།
སྔགས་ཀྱི་བཤམ་དུ་སྤེལ་ཚིག་ཀྱང་བྱ་ཞིང་། དེ་ལྟར་བྱས་པས་ཚེ་འདས་དེའི་སྡིག་
སྒྲིབ་ཐམས་ཅད་དག་པར་བསམ་མོ། །ཟ་བྱེད་མཁའ་འགྲོའི་སྦྱིན་སྲེག་བྱ་ཚུལ་དེ་
ནི། རྡོ་རྗེ་མཁའ་འགྲོའི་རྒྱུད་ལས། བསྒྲུབ་བྱའི་རྐང་པ་དག་ལ་ནི། །གཞུ་ཡི་རྣམ་
འདྲའི་དཀྱིལ་འཁོར་ཏེ། །ལྟེ་བར་ཡེ་ཤེས་ཡང་དག་པར། །དེ་ཡིས་སྙིང་གར་སྦྱར་
བ་ཡིས། །འོད་ཟེར་འབར་བ་ཀུན་ཏུ་འཁྲིགས། །པཾ་གྱུར་སྡིག་པ་མི་བཟད་པ། །
སྣ་ཡི་སྒོ་ནས་ཕྱུང་ནས་ནི། །དེ་ནས་ཁྲོ་བོའི་གཟུགས་བསྒོམས་ཏེ། །ཀུན་ཏུ་ཟོས་
པར་བསྒོམ་པར་བྱ། །ཞེས་གསུངས་པ་ལྟར་ཡིན་ལ། ཚེ་འདས་ཀྱི་སྡིག་སྒྲིབ་སྦྱོང་
ཕྱིར་ཏིལ་ནག་གི་སྦྱིན་སྲེག་བྱེད་པ་དེ་ཉིད་བསྡུས་པའི་རྒྱུད་དང་། ངན་སོང་སྦྱོང་
རྒྱུད་གཉིས་ཀ་ནས་གསུངས་ཤིང་། ངན་སོང་སྦྱོང་རྒྱུད་ལས་སྦྱིན་སྲེག་གི་ཚེ་སྤེལ་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཚིག་ཀྱང་བྱ་བར་གསུངས་ཏེ། སྦྱོང་རྒྱུད་ལས། དེ་ཡི་མིང་ནས་བརྗོད་ནས་ནི། །
ཇི་ལྟར་གསུངས་པའི་སྔགས་བཟླས་ཤིང་། །འབུམ་ཕྲག་སྟོང་ངམ་ཡང་ན་ནི། །
བརྒྱ་ཕྲག་སྟོང་དུ་ཚང་བ་དང་། །བྱེ་བ་སྟོང་དུ་རབ་བཟླས་ན། །ལྷ་ཡི་གནས་སུ་
ངེས་པར་སྐྱེ། །ཞེས་པ་དང་། དེ་ཡི་མིང་ནས་སྨོས་ནས་ཀྱང་། །སྔགས་པས་འབུམ་
ཕྲག་བརྒྱ་འམ་ནི། །ཡང་ན་བརྒྱ་ཕྲག་སྟོང་སྙེད་དུ། །སྦྱིན་སྲེག་བྱས་པར་གྱུར་ན་
ནི། །དམྱལ་བ་ཆེན་པོར་ གྱུར་ པ་ཡི། །སྡིག་ པ་དེ་ལས་ཐར་བར་འགྱུར། །ཞེས་
སོགས་སྦྱིན་སྲེག་བྱས་པའི་ཕན་ཡོན་དང་། །སྦྱིན་སྲེག་ཇི་ལྟར་བྱ་བའི་ཚུལ་ལ་
སོགས་པ་རྒྱ་ཆེར་གསུངས་སོ། །
གཉིས་པ་ཕྱིར་བཟློག་བྲབ་སྔགས་ཀྱི་སྒོ་ནས་སྡིག་སྒྲིབ་སྦྱང་བ་ནི། ངན་
སོང་སྦྱོང་བའི་གཟུགས་སྔགས་བྱིན་རླབས་ཅན་རྣམས་བྱེ་མ་དང་ཡུངས་ཀར་ལ་
བཟླས་ཏེ་སྦྱོང་རྒྱུད་ནས་བཤད་པའི་བྲབ་སྔགས་བཅོ་ལྔའི་སྒོ་ནས་སྦྱང་རྟེན་ལ་
བྲབ་ཅིང་སྦྱོང་བ་ཡིན་ལ། དེ་ལ་ངན་སོང་སྦྱོང་བའི་གཟུགས་སྔགས་རྩ་རིག་དང༌།
ལས་སྒྲིབ་རྣམ་སྦྱོང་གི་གཟུངས་དང་། གཙུག་ཏོར་རྣམ་རྒྱལ་གྱི་གཟུངས་དང་།
གཙུག་ཏོར་དྲི་མེད་ཀྱི་གཟུངས་དང་། པདྨོ་བྷིཥ་རྣམས་ ལ་ ངན་ སོང་སྦྱོང་བའི་
གཟུངས་སྡེ་ལྔ་ཞེས་གྲགས་ཤིང་། ངན་སོང་སྦྱོང་བའི་གཟུངས་རྩ་རིག་ནི། ཨོཾ་ན་
མོ་བྷ་ག་ཝ་ཏེ། སརྦ་དུརྒ་ཏི་པ་རི་ཤོ་དྷ་ན་རཱ་ཛཱ་ཡ། ཏ་ཐཱ་ག་ཏ་ཡ། ཨདྷ་ཏེ་སམྱཀྑཾ་
བུདྡྷཱ་ཡ། ཏདྱ་ཐཱ། ཨོཾ་ཤོ་དྷ་ནེ་ཤོ་དྷ་ནེ་སརྦ་པཱ་པཾ་བི་ཤོདྷ་ནེ་ཤུདྡྷེ་བི་ཤུདྡྷེ། སརྦ་ཀརྨ་
ཨཱ་ཝ་ར་ཎ་བི་ཤོ་དྷ་ནེ་སྭཱཧཱ། །ཞེས་པའོ། །ལས་སྒྲིབ་རྣམ་སྦྱོང་གི་གཟུངས་ནི། ཀཾ་
ཀ་ནིའི་སྔགས་སོ། །གཙུག་ཏོར་རྣམ་རྒྱལ་གྱི་གཟུངས་ཐོན་ན་རབ་དང་། བསྡུ་ན་
ཆོག་ སྒྲིགས་སུ་གསལ་བ་ ལྟར་ དང༌། པདྨོ་ཊཱི་ཥ་དང༌། རྡོ་ རྗེ་ འཇིགས་བྱེད་ ཀྱི་
- 194 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
སྔགས་ཡ་མ་རཱ་ཛཱ་སོགས་དང༌། གཤིན་རྗེ་གཤེད་ཀྱི་ཡིག་བརྒྱ་སྤེལ་ཚིག་དང་
བཅས་པ་རྣམས་ཆོག་སྒྲིགས་སུ་གསལ་བ་ལྟར་ཉུང་མཐའ་ཉེར་གཅིག་རེ་བཟླས་
ནས་བྱེ་མ་དང་ཡུངས་ཀར་ལ་ཕུ་བཏབ་ལ་བྲབ་སྔགས་རྣམས་བརྗོད་ཅིང་བྲབ་
བོ། །བྲབ་ སྔགས་བཅོ་ལྔ་ནི། ཨོཾ་སརྦ་པཱ་པཾ་ད་ཧ་ན་བཛྲ་ ཧཱུཾ་ ཕཊ། ཅེས་སོགས་
ཆོག་བསྒྲིགས་སུ་གསལ་བ་ལྟར་རོ། །བྲབ་སྔགས་འདི་དག་བརྗོད་པའི་ཚེ་དོན་
དྲན་བཞིན་པའི་སྒོ་ནས་བརྗོད་དགོས་པར་གསུངས་པས། བྲབ་སྔགས་འདི་དག་
ནི་ངན་སོང་སྦྱོང་རྒྱུད་ཀྱི་བརྟག་པ་ཕྱི་མ་ལས། བཅོམ་ལྡན་འདས་ཤཱཀྱ་ཐུབ་པ་ལ་
སོགས་པའི་ ངན་ སོང་སྦྱོང་བའི་ ལྷ་རྣམས་ ཀྱི་གཟུངས་ སྔགས་ སུ་ གསུངས་ཏེ།
སྔགས་དང་པོ་ནི་བཅོམ་ལྡན་འདས་ཤཱཀྱ་ཐུབ་པའི་གཟུངས་སྔགས་ཏེ། ཨོཾ་ནི་
ཐུགས་ཀྱི་ས་བོན་དང་། སརྦ་བཱ་པཾ་ད་ཧ་ན་བཛྲ་ནི། སྡིག་པ་ཐམས་ཅད་སྲེག་པའི་
རྡོ་རྗེ། ཧཱུཾ་ཕཊ་ནི་ཐུགས་བསྐུལ་ནས་སྡིག་སྒྲིབ་རྣམས་འཇོམས་པའི་དོན་ཏེ། དོན་
འགྱུར་དུ་བྱས་ན་བཅོམ་ལྡན་ཤཱཀྱ་ཐུབ་པའི་ཐུགས་རྗེ་དང་ནུས་མཐུས་ཚེ་འདས་
འདིའི་ སྡིག་ སྒྲིབ་ཐམས་ཅད་བསྲེགས་ཏེ་མེད་པར་མཛོད་ཅེས་ པའོ། །སྔགས་
གཉིས་པ་ནི་ཕྱག་རྡོར་གྱི་སྙིང་པོ་སྟེ། ཨོཾ་ནི་ས་བོན། སརྦ་པཱ་པཾ་བི་ཤོ་དྷ་ན་བཛྲ་
ཕཊ་ནི། སྡིག་པ་ཐམས་ཅད་རྣམ་པར་སྦྱོངས་ཤིག་ཅེས་པའོ། །སྔགས་གསུམ་པ་
ནི་རྒྱལ་བའི་གཙུག་ཏོར་གྱི་སྙིང་པོ་སྟེ། ཨོཾ་ནི་ས་བོན། སརྦ་ཀརྨ་ཨཱ་ཝ་ར་ཎཱ་ནི་
བྷསྨིཾ་ཀུ་རུ་ཧཱུྃ་ཕཊ་ནི། ལས་དང་སྒྲིབ་པ་ཐམས་ཅད་ཐལ་བར་མཛོད་ཅེས་པའོ། །
སྔགས་བཞི་པ་ནི་འཁོར་སྒྱུར་གྱི་སྙིང་པོ་སྟེ། ཧཱུཾ་ནི་ས་བོན། བི་ན་ཤ་ཡ་ཨཱ་ཝ་ར་ཎཱ་
ནི་བཛྲ་ཧཱུཾ་ཕཊ་ནི། ལས་དང་སྒྲིབ་པ་ཐམས་ཅད་རྣམ་པར་འཇོམས་པར་མཛོད་
ཅིག་ཅེས་པའོ། །སྔགས་ལྔ་པ་ནི་རྣམ་པར་རྒྱལ་བའི་སྙིང་པོ་སྟེ། ཧཱུཾ་ནི་ས་བོན། བི་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཤོ་དྷ་ཡ་ཨཱ་ཝ་ར་ཎཱ་ནི་ཧཱུཾ་ཕཊ་ནི། སྒྲིབ་པ་ཐམས་ཅད་རྣམ་པར་སྦྱོངས་ཤིག་ཅེས་
པའོ། །སྔགས་དྲུག་པ་ནི་གཟི་བརྗིད་ཕུང་པོའི་སྙིང་པོ་སྟེ། ཨོཾ་ནི་ས་བོན། ཛྭ་ལ་ཛྭ་
ལ། དྷ་ཀ་དྷ་ཀ །ཧ་ན་ཧ་ན། །ཨཱ་ཝ་ར་ཎཱ་ཧཱུྃ་ཕཊ་ནི། འབར་བ་འབར་བ། ཆོད་
ཆོད། བརྙན་ བསྣུན། སྒྲིབ་ པ་ ཐམས་ ཅད་ སྦྱོངས་ ཞེས་ པ་ སྟེ། ཚེ་ འདས་ འདིའི་
ལས་སྒྲིབ་ཐམས་ཅད་གཟི་བརྗིད་འབར་བས་བཅད་ཅིང་བསྣུན་ཏེ་མེད་པར་
མཛོད་ཅིག་ཅེས་པའོ། །སྔགས་བདུན་པ་ནི་གདུགས་དཀར་གྱི་སྙིང་པོ་སྟེ། །ཧཱུཾ་ནི་
ས་བོན། ས་ར་ས་ར། པྲ་ས་ར་པྲ་ས་ར། ཨཱ་ཝ་ར་ཎཱ་ནི་ཧཱུཾ་ཕཊ་ནི། འཇོམས་པ་
འཇོམས་ པ། རབ་ཏུ་འཇོམས་ པ་ རབ་ ཏུ་ འཇོམས་ པ། ལས་ སྒྲིབ་ ཐམས་ཅད་
སྦྱོངས་ཞེས་པའོ། །སྔགས་བརྒྱད་པ་ནི་རྣམ་པར་འཐོར་བའི་སྙིང་པོ་སྟེ། ཧཱུཾ་ནི་ས་
བོན། ཧ་ར་ཧ་ར་ས་དྲ་ཨཱ་ཝ་ར་ཎཱ་ནི་ཧཱུཾ་ཕཊ་ནི། ཕྲོགས་ཕྲོགས། སྒྲིབ་པ་ཐམས་
ཅད་སྦྱོངས་ཞེས་པའོ། །སྔགས་དགུ་པ་ནི་རྣམ་པར་འཇོམས་པའི་སྙིང་པོ་སྟེ། །ཧཱུཾ།
ནི་ས་བོན། ཕཊ་སརྦ་ཨཱ་ཝ་ར་ཎཱ་ནི་སྤོ་ཊ་ཡ་ཧཱུྃ་ཕཊ་ནི། ལས་སྒྲིབ་ཐམས་ཅད་
ཁོས་ཤིག་ཅེས་པའོ། །དེ་ནས་སྔགས་ཚན་གསུམ་ནི་སྐུ་གསུང་ཐུགས་ཀྱི་སྔགས་
དང་ལུས་ངག་ཡིད་གསུམ་གྱི་སྡིག་སྒྲིབ་སྦྱོང་བྱེད་ཡིན་པར་སྔོན་གྱི་དམ་པ་འགའ་
ཞིག་གིས་གསུངས། ཨོཾ་བྲི་ཏ་བྲི་ཏ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ་ནི། དྲལ་བར་གྱིས་
དྲལ་བར་གྱིས། ལས་ཀྱི་སྒྲིབ་པ་ཐམས་ཅད་སྦྱོངས་ཤིག་ཅེས་པའོ། །ཨོཾ་ཏྲ་ཊ་ཏྲ་ཊ་
སརྦ་ཨཱ་ཝ་ར་ཎཱ་ནི་ཧཱུཾ་ཕཊ་ནི། ཆོད་ཆོད་ལས་སྒྲིབ་ཐམས་ཅད་སྦྱོངས་ཤིག་ཅེས་
པའོ། །ཨོ་ཙྪིནྡ་ཙྪིནྡ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ་ནི། གཏུབས་གཏུབས་ལས་སྒྲིབ་པ་
ཐམས་ཅད་ སྦྱོངས་ཤིག་ཅེས་ པའོ། །དེ་ནས་ སྔགས་ ཚན་ གསུམ་ ནི་ ངན་ སོང་
གསུམ་གྱི་སྐྱེ་སྒོ་བགེགས་པའི་སྔགས་ཏེ། ཨོཾ་ད་ཧ་ད་ཧ་སརྦ་ན་ར་ཀ་ག་ཏི་ཧེ་ཏུཾ་ཧཱུཾ་
- 196 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
ཕཊ་ནི། དམྱལ་བར་འགྲོ་བའི་རྒྱ་ཐམས་ཅད་སྲེགས་སྲེགས་ཞེས་པའོ། །ཨོ་པ་ཙ་
པ་ཙ་སརྦ་པྲ་ཏ་ག་ཏི་ཧེ་ཏུཾ་ཧཱུྃ་ཕཊ། ཅེས་པ་ནི་ཡི་དྭགས་སུ་འགྲོ་བའི་རྒྱུ་ཐམས་
ཅད་ཚོས་ཚོས་ཞེས་པའོ། །ཨོཾ་མ་ཐ་མ་ཐ་སརྦ་ཏིདྨ་ཀ་ག་ཏི་ཧེ་ཏུཾ་ཧཱུྃ་ཕཊ། ཅེས་པ་
ནི། དུད་འགྲོར་འགྲོ་བའི་རྒྱུ་ཐམས་ཅད་ཆོམས་ཆོམས་ཞེས་པའོ། །དེ་ལྟར་སྔགས་
དོན་རྣམས་དྲན་བཞིན་དུ་བྲབ་སྔགས་བཅོ་ལྔ་པོ་སྤེལ་ཚིག་དང་བཅས་པ་ལན་
བདུན་ནམ། ཉེར་གཅིག་སོགས་ཅི་ནུས་བཟླ་ཞིང་། བྱེ་མ་དང་ཡུངས་ཀར་གྱིས་
སྦྱང་རྟེན་ལ་བྲབ་བོ། །དེའི་ཚེ་དམིགས་པ་ནི་རང་གི་སྙིང་ག་ནས་སྔགས་ཕྲེང་ཁ་
དོག་དཀར་པོ་འོད་ཟེར་འཕྲོ་བ་རེ་ཆད་ནས། ཚེ་འདས་དེའི་ལུས་ལ་ཐིམ་པས་
ཐོག་མེད་ནས་བསགས་པའི་ལས་ངན་སྡིག་སྒྲིབ་ཐམས་ཅད་སངས་ཀྱིས་དག་
ནས་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར་པར་བསམ་ཞེས་བླ་མ་
རྣམས་ཀྱི་མན་ངག་ལས་འབྱུང་ངོ༌། །འདི་འདྲ་བའི་ སྐབས་ སུ་ སྤྱིར་རྒྱལ་བའི་
བཀའ་ལ་ཡིད་ཆེས་དང་། ཁྱད་པར་གཟུངས་སྔགས་ཟབ་མོའི་ཕན་ཡོན་ལ་ཡིད་
ཆེས་བརྟན་པོ་བྱེད་པ་བྱིན་རླབས་འཇུག་པའི་རྒྱུའི་གཙོ་བོ་ཡིན་པས་ཕན་ཡོན་ཅུང་
ཟད་བཤད་ན། ངན་སོང་སྦྱོང་བའི་གཟུངས་སྔགས་རྩ་རིག་གི་ཕན་ཡོན་ནི། ངན་
སོང་ སྦྱོང་ རྒྱུད་ལས། མདོར་ན་དྲན་པ་ཙམ་གྱིས་ཀྱང་བསོད་ནམས་ ཆུང་བའི་
སེམས་ཅན་རྣམས་ངན་སོང་གི་རྒྱུད་ཐམས་ཅད་ལས་བདེ་བླག་ཏུ་རྣམ་པར་གྲོལ་
བར་ འགྱུར་ བ་ ནི་ འདི་ ཡིན་ནོ། །ཞེས་ དང༌། དེ་ བཞིན་ གཤེགས་ པ་ ངན་ སོང་
ཐམས་ཅད་ཡོངས་སུ་སྦྱོང་བའི་གཟི་བརྗིད་ཀྱི་རྒྱལ་པོའི་གསང་བའི་སྙིང་པོ་འདི་
རིགས་ཀྱི་བུའམ། རིགས་ཀྱི་བུ་མོ་གང་ཡང་རུང་བས་མིང་ཙམ་ཡང་ཉན་ཏམ།
བཅངས་སམ། བཀླགས་ སམ། བྲིས་ ནས་ ཀྱང་ མགོ་ བོའམ། གཙུག་ ཕུད་ དམ།
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དཔུང་པའམ། མགུལ་དུ་བཏགས་ཏེ་འཆང་ན་ཚེ་འདི་ཉིད་ལ་དུས་མ་ཡིན་པར་
འཆི་བ་བརྒྱད་དང་། དུས་མ་ཡིན་པར་འཆི་བ་བརྒྱད་དང་འབྲེལ་བའི་མཚན་མ་དེ་
དག་ཐམས་ཅད་རྨི་ལམ་དུ་ཡང་མི་འབྱུང་ན་དཀྱིལ་འཁོར་དུ་ཇི་ལྟ་བ་བཞིན་དུ་
ཞུགས་ལ། ཞུགས་ནས་ཀྱང་དབང་བསྐུར་ལ་སྙིང་པོ་ཡང་བཟླས་རྗོད་བྱེད་ཅིང་།
སྔགས་ཀྱི་དོན་ཡང་སྒོམ་པ་གང་ཡིན་པ་ལྟ་སྨོས་ཀྱང་ཅི་དགོས་ཏེ། དེ་དག་ལ་ནི་
སྡིག་པ་གང་ཡང་ཉེ་བར་མི་འགྱུར། ངན་སོང་དུ་འགྲོ་བར་ཡང་མི་འགྱུར་རོ། །
སྐྱེས་པའམ། བུད་མེད་དམ། ལྷ་ འམ། ཀླུ་འམ། གནོད་སྦྱིན་ནམ། སྲིན་པོ་འམ།
བྱོལ་སོང་ངམ། ཡི་དྭགས་སམ། སེམས་ཅན་དམྱལ་བ་པ་ལ་སོགས་ཏེ་གང་ཡང་
རུང་བ་ཤི་བའི་ལུས་དཀྱིལ་འཁོར་དུ་བཅུག་སྟེ་དབང་བསྐུར་ན། དེ་སེམས་ཅན་
དམྱལ་བར་སྐྱེས་ན་ཡང་། དེ་མ་ཐག་ཏུ་རྣམ་པར་ཐར་ནས་ལྷའི་རིགས་སུ་སྐྱེ་བར་
འགྱུར་རོ། །ལྷའི་རིགས་དེར་སྐྱེས་ནས་ཀྱང་དེ་བཞིན་གཤེགས་པ་ཐམས་ཅད་ཀྱི་
ཆོས་ཉིད་མངོན་སུམ་དུ་བྱེད། དེ་བཞིན་གཤེགས་པ་ཐམས་ཅད་ལ་བསྙེན་བཀུར་
ལ་སོགས་པ་ཡང་བྱེད། ཕྱིར་མི་ལྡོག་པར་ཡང་འགྱུར། རྒྱུད་ངེས་པ་ཅན་དུ་ཡང་
འགྱུར། དེ་བཞིན་གཤེགས་པའི་རིགས་སུ་ཡང་སྐྱེ། སྒྲིབ་པ་རྣམས་རབ་ཏུ་སྤངས་
ནས་དེ་བཞིན་གཤེགས་པ་ཐམས་ཅད་ཀྱི་རིགས་སམ། ལྷའི་རིགས་སམ། གཞན་
གང་ཡང་རུང་བར་བདེ་བ་མྱོང་བར་འགྱུར་རོ། །ལྷའི་དབང་པོ་མདོར་ན་འཇིག་
རྟེན་དང་། འཇིག་རྟེན་ལས་འདས་པའི་ཕན་པ་དང་བདེ་བ་ཐམས་ཅད་མྱོང་བར་
འགྱུར་རོ། །ཞེས་སོགས་རྒྱ་ཆེར་གསུངས་པས་རྩ་རིག་འདི་བཟླས་ན་བྱིན་རླབས་
ཤིན་ཏུ་ཆེ་ཞིང་། ཀུན་རིག་གི་སྒོ་ནས་སྦྱང་ཆོག་བྱང་ན་ནི་འདི་ཉིད་སྦྱོང་སྔགས་ཀྱི་
གཙོ་བོ་ཡིན་པས་ཁྲུས་སྔགས་སུ་ངེས་པར་བྱ་དགོས་ལ། འཇིགས་བྱེད་སོགས་ལྷ་
- 198 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
གཞན་གྱི་སྒོ་ནས་སྦྱང་ཆོག་བྱ་བ་ལ་འདི་མ་བཟླས་ཀྱང་ཆོ་ག་ཆད་པའི་སྐྱོན་དུ་མི་
འགྱུར་ཞིང་། ཡིག་བརྒྱ་བཟླས་པས་ཆོག་པར་ཀུན་རིག་ཊཱིཀ་ཆེན་དུ་གསུངས་
པས་གང་མོས་བྱའོ། །ཀཾ་ཀ་ནི་བཟླས་པའི་ཕན་ཡོན་ནི། ལས་ཀྱི་སྒྲིབ་པ་འཇོམས་
པའི་ གཟུངས་ལས་ ཇི་ སྐད་ དུ། ས་ འམ། ཏིལ་ལམ། ཡུངས་ ཀར་ རམ། ཆུ་གང་
ཡང་རུང་བ་ལ་བཟླས་བརྗོད་བྱས་ཏེ། རུས་པའམ་ཤི་བའི་ལུས་ལ་གཏོར་རམ་
ཁྲུས་བྱས་ནས། དེའི་འོག་ཏུ་བསྲེག་པའམ། མཆད་པའི་ནང་དུ་བཅུག་སྟེ་བཞག་
ལ། རིག་སྔགས་ཀྱང་བྲིས་ཏེ་མགོ་ལ་བཏགས་ན་དེ་ངན་སོང་དུ་སྐྱེས་པ་ཡང་ཞག་
བདུན་གྱིས་གདོན་མི་ཟ་བར་ཐར་ཏེ། བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་
བར་འགྱུར་རོ། །ཞེས་སོགས་རྒྱ་ཆེར་བསྔགས། གཟུངས་འདི་སྦྱོང་རྒྱུད་ལས་ཀྱང་
གསུངས་ཤིང་ཕན་ཡོན་རྒྱ་ཆེར་བསྔགས་སོ། །གཟུངས་འདི་སྦྱོང་རྒྱུད་ལས་ཀྱང་
གསུངས་ཤིང་ཕན་ཡོན་རྒྱ་ཆེར་བསྔགས་སོ། །གཙུག་ཏོར་རྣམ་རྒྱལ་གྱི་གཟུངས་
ཀྱི་ཕན་ཡོན་ནི། གཟུངས་དེ་ཉིད་ལས། སེམས་ཅན་སྡིག་པ་བྱེད་པ་གང་དག་ཤི་
བའི་དུས་བྱས་པ་དེ་དག་གི་དོན་དུ་གཟུངས་འདི་ཡུངས་ཀར་ལ་ལན་ཉི་ཤུ་རྩ་
གཅིག་ཡོངས་སུ་བརྗོད་དེ། དེ་དག་གི་རུས་གོང་རྣམས་ཀྱི་སྟེང་དུ་གཏོར་ན། དེ་
དག་སེམས་ཅན་དམྱལ་བའམ། དུད་འགྲོའི་སྐྱེ་གནས་སམ། གཤིན་རྗེའི་འཇིག་
རྟེན་ནམ། ཡི་དྭགས་སམ། དེ་ལས་གཞན་ངན་འགྲོ་རྣམས་སུ་སྐྱེས་པར་གྱུར་ཀྱང་
རུང་སྟེ། དེ་དག་གཟུངས་འདིའི་མཐུས། ངན་འགྲོ་དེ་དག་ལས་ཐར་བར་འགྱུར་
རོ། །དེ་དག་ལས་ཐར་ནས་ཀྱང་ལྷར་སྐྱེ་བར་འགྱུར་རོ། །ཞེས་སོགས་ཕན་ཡོན་
བསམ་གྱིས་མི་ཁྱབ་པ་གསུངས་སོ། །གཙུག་ཏོར་དྲི་མེད་ཀྱི་གཟུངས་ཀྱི་ཕན་ཡོན་
ནི། བྱེ་མ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་དུར་ཁྲོད་དུ་གཏོར་ན།
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གང་གི་རུས་པ་ལ་ཕོག་པ་དེ་དག་སེམས་ཅན་དམྱལ་བ་གང་དུ་སྐྱེས་པ་དེ་དག་དེ་
ནས་ཡོངས་སུ་ཐར་ཏེ་མཐོ་རིས་སུ་སྐྱེ་བར་འགྱུར་རོ། །གང་དག་མཐོ་རིས་སུ་
སྐྱེས་པ་དེ་དག་གི་ལུས་ལ་མེ་ཏོག་གི་ཆར་འབབ་པར་འགྱུར་རོ། །ཞེས་སོགས་
ཕན་ཡོན་མཐའ་ཡས་པ་གསུངས་སོ། །པདྨོ་བྷི་ཥའི་ཕན་ཡོན་ནི། དོན་ཞགས་ཀྱི་
རྒྱུད་ལས། སེམས་ཅན་གང་ལ་ལ་སེམས་ཅན་དམྱལ་བར་གཞོལ་བ་ཤི་བ་དང་།
དགེ་སློང་གང་ལ་ལ་བསླབ་པའི་སྡོམ་པ་དང་ཚུལ་ཁྲིམས་ཀྱི་སྡོམ་པ་དལ་བ་དང་།
མཁན་པོ་དང་སློབ་དཔོན་ལ་གུས་པ་མ་བྱས་པ་ཤི་བ་དེའི་དོན་དུ་བྱེ་མ་གཙང་མ་
བླངས་ལ་ལན་བདུན་བཟླས་བརྗོད་བྱས་ནས་དུར་ཁྲོད་དམ། རོ་བསྲེགས་པའམ།
མཆད་པ་དེར་བྱེ་མ་གཏོར་བར་བྱའོ། །གང་དག་གང་ན་སེམས་ཅན་གང་དག་གི་
རུས་པ་ཡོད་པར་བྱེ་མ་གཏོར་མ་ཐག་དེ་དང་དེར་བྱེ་མ་བབས་པའི་སེམས་ཅན་
དམྱལ་བའམ། ཡི་དྭགས་སམ། ཤ་ཟར་སྐྱེས་པའམ། གནོད་སྦྱིན་ནམ། སྲིན་པོའི་
སྐྱེ་གནས་སུ་སྐྱེས་ན་དེ་དག་དེའི་མོད་ལ་ཚེ་བརྗེས་ནས་ཐམས་ཅད་མཐོ་རིས་སུ་
གཞོལ་བར་འགྱུར་ཞིང་། ནམ་ཡང་སེམས་ཅན་དམྱལ་བར་གཞོལ་བར་མི་འགྱུར་
རོ། །ཞེས་ སོགས་ རྒྱ་ཆེར་གསུངས་སོ། །ཡི་དམ་དཀྱིལ་འཁོར་གྱི་ལྷའི་སྔགས་
རྣམས་ལ་ནི་ཞི་རྒྱས་དབང་དྲག་གི་ལས་རབ་འབྱམས་མཐའ་ཡས་པ་འགྲུབ་པར་
བླ་མེད་ཀྱི་རྒྱུད་སྡེ་རིན་པོ་ཆེ་རྣམས་སུ་རྒྱ་ཆེར་བསྔགས་པ་ལྟར་རོ། །བྲབ་སྔགས་
བཅོ་ལྔའི་ཕན་ཡོན་ནི་གོང་དུ་སྔགས་དོན་བཤད་པ་ལྟར་དང་། གཞན་ཡང་ངན་
སོང་སྦྱོང་རྒྱུད་ཀྱི་བརྟག་པ་ཕྱི་མ་ལས། རྒྱལ་བས་སེམས་ཅན་རྣམས་ལ་ཐུགས་
བརྩེ་བས་ངན་སོང་གི་སྐྱེ་སྒོ་འགེགས་པའི་ཐབས་སུ་གཟུངས་སྔགས་བྱིན་རླབས་
ཅན་འདི་དག་གསུངས་ཤིང་། འདི་དག་ལ་ཕན་ཡོན་ཡང་མཐའ་ཡས་པ་གསུངས་
- 200 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
ཏེ། ཐམས་ཅད་འདིར་བྲིས་ན་མང་དུ་དོགས་པས་ཞིབ་ཏུ་ཤེས་པར་འདོད་ན་རྒྱུད་
ཉིད་ལ་བལྟ་བར་བྱའོ། ། །
གསུམ་པ་ཁྲུས་ཀྱི་སྒོ་ནས་ སྡིག་སྒྲིབ་སྦྱང་བ་ལ། དཀྱིལ་འཁོར་སོགས་
རྟེན་གསུམ་རྣམས་ལ་སྐུ་ཁྲུས་གསོལ་བ་དང༌། མིང་བྱང་སོགས་སྦྱང་རྟེན་ལ་ཁྲུས་
བྱས་ཏེ་སྦྱོང་བ་དང༌། དུག་དབྱུང་གི་སྒོ་ནས་སྦྱོང་བའོ། །དང་པོ་ནི་དཀྱིལ་འཁོར་
བཤམས་ཡོད་ཚེ་དཀྱིལ་འཁོར་གྱི་མདུན་དུ་ཁྲུས་བུམ་བཏེག །མེ་ལོང་ལ་དཀྱིལ་
འཁོར་གྱི་གཟུགས་བརྙན་ཤར་བ་ལ་ཁྲུས་གསོལ་དང་། དཀྱིལ་འཁོར་བཤམས་
མེད་ཚེ་སྐུ་གསུང་ཐུགས་ཀྱི་རྟེན་རྣམས་མེ་ལོང་ལ་གཟུགས་བརྙན་ཤར་བ་ལ་སྐུ་
ཁྲུས་གསོལ་ཞིང་། སྐུ་ཕྱི་བ་ན་བཟའ་དང་རྒྱན་འབུལ་བ་རྣམས་ཆོག་སྒྲིགས་སུ་
གསལ་བ་ལྟར་བྱའོ། །གཉིས་པ་མིང་བྱང་སོགས་ལ་ཁྲུས་བྱས་ཏེ་སྦྱང་བ་ནི། རོ་
དང་རུས་པ་དང་སྐུ་རྣམས་ལ་དངོས་སུ་འཁྲུ་བར་ངན་སོང་སྦྱོང་རྒྱུད་ལས་གསུངས་
ཤིང་། དེའི་དགོངས་པ་འགྲེལ་པའི་གཙུག་དགུའི་གཞུང་དང༌། རྒྱུད་དོན་གསལ་
བ་དང་ཀུན་རིག་ཊཱིཀ་ཆེན་རྣམས་སུ་གསུངས། གཟུགས་བྱང་ངམ། མིང་བྱང་ཡིན་
ན་མེ་ལོང་ལ་གཟུགས་བརྙན་ཤར་བ་ལ་ཁྲུས་བྱ་བར་ཡང་གསུངས་ཤིང་། བླ་མ་
རྣམས་ཀྱི་ཕྱག་ལེན་ལ་དཀྱིལ་འཁོར་ལ་ཁྲུས་གསོལ་ བའི་ཁྲུས་ཆུ་བུམ་པར་
བླུགས་ནས་སློབ་དཔོན་གྱིས་ལག་པ་གཡོན་པས་བཟུང་བའམ་མདུན་དུ་བཞག །
གཡས་པས་ཀུ་ཤའི་ཆུན་པོས་བུམ་ཆུ་བླངས་ཏེ། འདི་ནི་སྦྱིན་པའི་རང་བཞིན་ཆུ།
ཞེས་ སོགས་ ཚིགས་བཅད་རེ་རེའི་ མཐར་ ཡིག་བརྒྱ་ སྤེལ་ཚིག་དང་ བཅས་ པ་
བརྗོད་ཅིང་དྲིལ་བུ་གསིལ། སྦྱང་རྟེན་ལ་ཁྲུས་འཐོར་བར་མཛད་དོ། །དེའི་ ཚེ་
དམིགས་པ་ནི། བུམ་ཆུས་ཚེ་འདས་ཀྱི་ལུས་བཀྲུས་པས་ཐོག་མེད་ནས་བསགས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པའི་ལས་ཉོན་སྡིག་སྒྲིབ་ཐམས་ཅད་བྱང་ཞིང་དག་པའི་མོས་པ་དང༌། སྤེལ་ཚིག་
ལས་འབྱུང་བ་ལྟར་གྱི་སྨོན་ལམ་ལ་ནན་ཏན་བྱའོ། །ཕར་ཕྱིར་དྲུག་གི་ཁྲུས་བྱ་
ཚུལ་འདི་ནི་ཇོ་བོ་རྗེས་མཛད་པའི་མི་འཁྲུགས་པའི་ཆོ་ག་ལས་འབྱུང་ཞིང་། ངན་
སོང་སྦྱོང་རྒྱུད་ན་ཡང་ཟིན་ཟོ་ཅུང་ཟད་སྣང་ངོ༌། །དེ་ལྟར་ཁྲུས་ཀྱི་སྦྱང་བ་བྱེད་པ་ནི་
སྦྱོང་རྒྱུད་ཀྱི་དགོངས་པ་འགྲེལ་པའི་གཙུག་དགུའི་གཞུང་ལས་གསལ་བར་འབྱུང་
སྟེ། དེ་ཉིད་ལས། རུས་ པའམ་གོས་སམ་མིང་ལ་ནི། །རྡོ་ རྗེ་ ཆུ་ཡིས་བཀྲུ་བར་
བྱ། །སྡིག་པ་བཀྲུ་བའི་སྔགས་ཀྱིས་ནི། །སྲིད་གསུམ་དྲི་མ་བཀྲུ་བར་བྱ། །ཞེས་
གསུངས་སོ། །གསུམ་པ་དུག་དབྱུང་གི་སྒོ་ནས་སྦྱང་བ་ནི། །འདོད་ཆགས་ཞེ་སྡང་
གཏི་མུག་གསུམ། །ཞེས་སོགས་ཆོག་སྒྲིགས་སུ་གསལ་བ་ལྟར་ཏེ། ཚིགས་བཅད་
རེ་རེའི་མཐར་ཡིག་བརྒྱ་སྤེལ་ཚིག་དང་བཅས་པ་བྱེད་ཅིང་། དྲིལ་བུ་གསིལ་ཞིང་
ཁྲུས་འཐོར་བ་གོང་བཞིན་བྱ། རྒྱུད་འགྲེལ་འགའ་ཞིག་ནས་འབྱུང་བ་བཞིའི་དུག་
དབྱུང་བྱེད་པའི་ཚེ་ཁྲུས་བྱ་ཞིང་རྨ་བྱའི་སྒྲོའི་ཆུན་པོས་བྱང་བར་ཡང་གསུངས་པས་
གང་མོས་བྱའོ། །དེ་དག་གི་ཚེ་དམིགས་པ་ནི། ཚེ་འདས་ཀྱི་ལུས་བུམ་ཆུས་བཀྲུས་
པས་ཉོན་མོངས་པ་དུག་གསུམ་དང་། དེའི་དབང་གིས་བྱུང་བའི་ལས་ངན་སྡིག་
སྒྲིབ་ཐམས་ཅད་ལུས་ལས་ཕྱིར་འཐོན་ཏེ་བྱང་ཞིང་དག་པར་བསམ། འབྱུང་བ་
སའི་ནང་དུ་སོངས་ཤིག་ གསུངས་ པ་ སོགས་ ཀྱི་དོན་ནི། ལས་ངན་སྡིག་སྒྲིབ་
རྣམས་རྒྱུ་ཉོན་མོངས་ཀྱི་དབང་གིས་བྱུང་བ་ཡིན་ཡང་། འཕྲལ་གྱི་རྐྱེན་ལུས་ཀྱི་
འབྱུང་བས་ཀྱང་བྱེད་པས། རྒྱུ་རྐྱེན་དེ་དག་ཐམས་ཅད་རང་རང་གི་གནས་ལུགས་
དེ་ཁོ་ན་ཉིད་ཀྱི་ངང་དུ་སོང་སྟེ་དག་པའི་མོས་པ་བྱ་ཞེས་བླ་མ་རྣམས་ཀྱི་མན་ངག་
ལས་འབྱུང་ངོ༌། །དུག་དབྱུང་གི་ཆོ་ག་བྱ་ཚུལ་འདི་ནི་ངན་སོང་སྦྱོང་རྒྱུད་ཀྱི་ཚིག་
202 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
ཟིན་ལ་དངོས་སུ་མི་སྣང་ཡང་། རིག་སྔགས་ཀྱི་རྒྱལ་མོ་སྟོང་ཆེན་རབ་འཇོམས་ཀྱི་
གཟུངས་ལས་འབྱུང་ལ། རྨ་བྱ་ཆེན་མོའི་གཟུངས་ལས་ཀྱང་བདེན་ཚིག་གིས་དུག་
དབྱུང་ བྱ་ཚུལ་འདི་དང་ ཆ་འདྲ་བ་ཞིག་གསུངས། འཕགས་པ་དུག་སེལ་བའི་
གཟུངས་ལས་ཀྱང་དེ་བཞིན་དུ་གསུངས། སྐབས་འདིར་འདི་ལྟར་བྱ་བ་རྒྱུད་དོན་
གསལ་བ་དང་། ཀུན་རིག་ཊཱིཀ་ཆེན་གཉིས་ཀ་ལས་གསུངས་སོ། ། ་
བཞི་པ་བཀྲ་ཤིས་ཀྱི་ཚིགས་བཅད་ཀྱི་སྒོ་ནས་མི་ཤིས་པ་སྦྱང་བ་ནི། རྒྱུད་
དོན་གསལ་བ་དང་། ཀུན་རིག་ཊཱིཀ་ཆེན་གཉིས་ཀར་འདུལ་བ་ལུང་དང་། ཡངས་
པའི་གྲོང་ཁྱེར་དུ་འཇུག་པའི་མདོ་ལས་གསུངས་པའི་བཀྲ་ཤིས་ཀྱི་ཚིགས་བཅད།
གང་ལ་སེར་སྣ་རྣམ་ཆགས་པ། །རྣམ་འཇོམས་དྲི་མ་མེད་མཛད་ཅིང་། །ཐུགས་ཞི་
གནོད་པ་མི་མངའ་དེས། ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་
ཞིག་འགྲོ་བ་རྣམས། །ཐར་པའི་ལམ་དུ་འཛུད་མཛད་ཅིང་། །ཆོས་རྣམས་ཐམས་
ཅད་ སྟོན་ པ་ དེས། ཁྱེད་ ལ་ བདེ་ ལེགས་ མཛད་ པར་ འགྱུར། །སྟོན་ པ་ འགྲོ་བ་
རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་ཞིག་བདེ་བར་མངའ་
མཛད་དེས། ཁྱེད་ལ་བདེ་ལེགས་མཛད་པར་འགྱུར་། །སྐྱོབ་པ་གང་ཞིག་བྱམས་
པ་ཡི། །ཐུགས་ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་
ངེས། ཁྱེད་ལ་བདེ་ལེགས་མཛད་ པར་ འགྱུར། །གང་ཞིག་འཁོར་བར་འགྲོ་བ་
ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་གྱུར་པ་དེས།
ཁྱེད་ ལ་ བདེ་ ལེགས་ མཛད་ པར་ འགྱུར། །གང་ ཞིག་ ཆོས་རྣམས་ མངོན་ སུམ་
གྱུར། །གཙང་ཞིང་བསླུ་བ་མི་མངའ་བ། །གསུང་གཙང་གཙང་མར་མཛད་པ་དེས།
ཁྱེད་ལ་བདེ་ལེགས་མཛད་པར་འགྱུར། །དཔའ་བོ་ཆེན་པོ་གང་སྐྱེས་པས། །ཕུན་
203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སུམ་ཚོགས་དོན་འབྱོར་གྱུར་ཅིང་། །དོན་གྲུབ་ཆོས་ཀྱང་གྲུབ་པ་དེས། ཁྱེད་ལ་
བདེ་ལེགས་མཛད་པར་འགྱུར། །གང་ཞིག་སྐྱེས་པས་ས་རྣམས་ནི། །ནགས་ཚལ་
བཅས་པ་རབ་གཡོས་ཤིང་། །སེམས་ཅན་ཐམས་ཅད་རབ་དགའ་དེས། ཁྱེད་ལ་
བདེ་ལེགས་མཛད་ པར་འགྱུར། །བྱང་ ཆུབ་ སྙིང་པོར་གཤེགས་པ་ན། །ས་དག་
རྣམ་དྲུག་ གཡོས་གྱུར་ཅིང་། །བདུད་ ཡིད་མི་བདེར་གྱུར་པ་དེས། ཁྱེད་ལ་བདེ་
ལེགས་མཛད་ པར་ འགྱུར། །ཆོས་ ཀྱི་ འཁོར་ ལོ་ བསྐོར་ བ་ན། །འཕགས་ པའི་
བདེན་པ་རྣམས་གསུངས་ཤིང་། །ཐུབ་པའི་སྙན་པ་གང་བྱུང་དེས། ཁྱེད་ལ་བདེ་
ལེགས་མཛད་པར་འགྱུར། །ཡིད་འཕྲོག་གང་ཞིག་མུ་སྟེགས་བྱེད། །ཐམས་ཅད་
ཆོས་ ཀྱིས་ ཕམ་མཛད་དེ། །ཚོགས་ཀུན་དབང་དུ་མཛད་ པ་དེས། ཁྱེད་ལ་བདེ་
ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་
ཚངས་པའི་ལྷ་རྣམས་དང༌། །འབྱུང་པོ་ཀུན་གྱི་བདེ་ལེགས་ནི། ཁྱེད་ལ་རྟག་ཏུ་
སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང་། །ལྷ་རྣམས་ཀུན་གྱི་
བསམ་ པ་ ཡིས། ཁྱེད་ ཀྱི་འདོད་ དོན་ གང་ ཡིན་པ། །དོན་དེ་ དེ་ རིང་གྲུབ་གྱུར་
ཅིག །རྐང་གཉིས་ཁྱེད་ཅག་བདེ་ལེགས་གྱུར། །རྐང་བཞི་ཁྱེད་ཅག་བདེ་ལེགས་
གྱུར། ཁྱེད་ ཅག་ ལམ་བགྲོད་ བདེ་ གྱུར་ ཅིག །ཕྱིར་འོང་ དག་ ཀྱང་བདེ་ལེགས་
ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ལའང་བདེ་ལེགས་
ཤིང་། ཁྱེད་ཅག་ཀུན་ཏུ་བདེ་ལེགས་གྱུར། ཁྱེད་ཅག་ སྡིག་ པར་མ་གྱུར་ཅིག །
ཅེས་པ་འདི་བརྗོད་པར་གསུངས་པས་འགྲུབ་ན་དེ་བཞིན་དུ་བྱ་ཞིང་། ཡང་མདོར་
བསྡུས་བྱ་ཚུལ་ཆོག་སྒྲིགས་སུ་བཀོད་པ་ལྟར། སྟོན་མཆོག་དམ་པ་ལྷ་མིས་མཆོད་
འོས་པ། །ཞེས་སོགས་དཀོན་མཆོག་གསུམ་གྱི་བཀྲ་ཤིས་དང༌། འབྱུང་པོ་གང་
204 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
དག་འདིར་ནི་ལྷགས་གྱུར་ཏེ། ཞེས་སོགས་ཆོག་སྒྲིགས་སུ་བཀོད་པ་ལྟར་བྱ་སྟེ།
ཚིགས་བཅད་རེ་རེའི་མཐར་དྲིལ་བུ་གསིལ་ཞིང་མེ་ཏོག་འཐོར་རོ། །གང་ལ་སེར་
སྣ་རྣམ་ཆགས་པ། །ཞེས་སོགས་བཀྲ་ཤིས་ཀྱི་ཚིགས་བཅད་འདི་དག་ནི་སྔོན་
ཡངས་པའི་གྲོང་ཁྱེར་ཆེན་པོར་ཡམས་ནད་དང་། །གདོན་བགེགས་ཀྱི་འཚེ་བ་
དང༌། ལྟས་ངན་པ་དང་། བཀྲ་མི་ཤིས་པ་མང་པོས་སེམས་ཅན་རྣམས་ཉམ་ཐག་
པར་གྱུར་པ་ན། བཅོམ་ལྡན་འདས་ཀྱིས་འཕགས་པ་ཀུན་དགའ་བོ་ལ་ཡངས་པའི་
གྲོང་ཁྱེར་དུ་སོང་ལ་བཀྲ་ཤིས་ཀྱི་ཚིགས་བཅད་འདི་དག་བརྗོད་ཅིག་ཅེས་བཀའ་
སྩལ་པ་དང་། འཕགས་པ་ཀུན་དགའ་བོས་ཡངས་པའི་གྲོང་ཁྱེར་དུ་བྱོན་ཏེ་སྒོའི་
ཐེམ་པ་ལ་ཞབས་བཞག་སྟེ་བཀྲ་ཤིས་ཀྱི་ཚིགས་བཅད་འདི་དག་བརྗོད་པས་དེ་མ་
ཐག་ཡམས་ནད་དང་། གདོན་བགེགས་ཀྱི་འཚེ་བ་དང་། ལྟས་ངན་པ་དང་། བཀྲ་
མི་ཤིས་པ་དེ་དག་ཐམས་ཅད་ཞི་བར་ཡངས་པའི་གྲོང་ཁྱེར་དུ་འཇུག་པའི་མདོ་
ལས་གསུངས་ཤིང༌། སྟོན་མཆོག་དམ་པ་ལྷ་མིས་མཆོད་འོས་པ། །ཞེས་སོགས་
དཀོན་མཆོག་གསུམ་གྱི་བཀྲ་ཤིས་ཀྱི་ཚིགས་བཅད་ཆོག་སྒྲིགས་སུ་བཀོད་པ་འདི་
ནི་སྔོན་ཡངས་པ་ཅན་གྱི་གྲོང་ཁྱེར་དུ་གདོན་གྱི་གནོད་པ་ཆེན་པོ་དང༌། ལྟས་ངན་
པ་སྣ་ཚོགས་བྱུང་བའི་ཚེ་དེ་བཞིན་གཤེགས་པས་ ཞབས་ ཀྱིས་བཅགས་ནས།
བཀྲ་ཤིས་ཀྱི་ཚིགས་བཅད་འདི་དག་གསུངས་ནས་གདོན་རྣམས་ཀྱི་གནོད་པ་
ཐམས་ཅད་དང་ལྟས་ངན་པ་ཐམས་ཅད་ཞི་བར་མཛད་པར་སྟོང་ཆེན་མོ་རབ་ཏུ་
འཇོམས་པའི་མདོ་ལས་གསུངས་པ་ལྟར་འདིར་བཀོད་པ་ཡིན་ནོ། །བཀྲ་ཤིས་ཀྱི་
ཚིགས་བཅད་ལ་རྒྱས་བསྡུས་གང་མོས་བྱ་བ་བླ་མ་རྣམས་ཀྱི་གསུང་ལས་འབྱུང་
བས་སྐབས་དང་བསྟུན་ནས་གང་འོས་བྱའོ། །བཀྲ་ཤིས་ཀྱི་ཚིགས་བཅད་བརྗོད་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པའི་སྒོ་ནས་མི་ཤིས་པ་སྦྱོང་བ་ནི་ངན་སོང་སྦྱོང་རྒྱུད་ཀྱི་དགོངས་པ་ལྟར་གཙུག་
དགུ་ལས་གསུངས་ཤིང་། རྒྱུད་དོན་གསལ་བ་དང༌། ཀུན་རིག་ཊཱིཀ་ཆེན་གཉིས་
ཀར་དེ་ལྟར་བྱ་བར་གསུངས་སོ།
ལྔ་པ་དཀོན་མཆོག་ལ་སྙིང་ནས་སྐྱབས་འཆོལ་བ་ནི། སྔོན་དུ་བར་དོ་ངོ་
སྤྲོད་མ་བྱས་ན་མཚམས་འདིར་ངོ་སྤྲོད་བྱ་ཞིང་། སྔར་ངོ་སྤྲོད་བྱས་ཀྱང་འདིར་ཡང་
གལ་པོ་ཆེར་བྱས་ཏེ་སྐྱབས་འགྲོའི་བརྡ་སྤྲོད་བྱས་ན་ལེགས་ཤིང་། མ་བྱས་ཀྱང་ཆོ་
ག་ཆད་པའི་སྐྱོན་མེད་པས་སྐབས་དང་བསྟུན་ནས་གང་འོས་བྱ། དེ་ནས་ཚེ་འདས་
དེའི་ ཕའམ། མའམ། སྤུན་ནམ། བུ་ལ་སོགས་པ་ཉེ་འབྲེལ་སྙིང་དུ་བཅགས་ པ་
ཞིག་གིས་བྱང་བུ་བཟུང་ནས་ཕྱག་བྱེད་དུ་གཞུག །ཉེ་འབྲེལ་སོགས་མེད་ན་གང་
འོས་ཤིག་གིས་བཟུང་ནས་ཕྱག་བྱེད་པའམ། ཆོ་ག་བྱེད་པ་པོ་ཉིད་ཀྱིས་བཟུང་
བའམ། དེ་ལྟར་མ་གྲུབ་ཀྱང་ཡིད་ཀྱིས་ཚེ་འདས་དེས་བླ་མ་དང་ཡི་དམ་དཀྱིལ་
འཁོར་གྱི་ལྷ་ཚོགས་སོགས་དཀོན་མཆོག་རིན་པོ་ཆེ་གསུམ་ལ་སྙིང་ཐག་པ་ནས་
སྐྱབས་སུ་འགྲོ་ཞིང་ཕྱག་འཚལ་བར་མོས་ཏེ། གང་གི་དྲིན་གྱིས་བདེ་ཆེན་ཉིད། །
ཅེས་སོགས་བླ་མ་ཡི་དམ་མཆོག་གསུམ་རྣམས་ལ་ཕྱག་འཚལ་བྱེད་ཅིང་སྙིང་ནས་
སྐྱབས་སུ་འགྲོ་བར་ བྱའོ། །ཕྱག་འཚལ་གྱི་ཚེ། ཚེ་འདས་དེའི་སྤྱན་ནམ། བུ་ལ་
སོགས་པས་བྱང་བུ་བཟུང་ནས་ཕྱག་བྱེད་པ་འདི་ནི་ངན་སོང་སྦྱོང་རྒྱུད་ལས་ཚེ་
འདས་དེའི་བུ་ལ་སོགས་པའི་ཉེ་འབྲེལ་ལ་དབང་བསྐུར་བར་གསུངས་པས་དོན་
གྱིས་བསྟན་ཏོ། །
དྲུག་པ་དབང་གི་སྒོ་ནས་སྡིག་སྒྲིབ་སྦྱང་བ་ནི། ཚེ་འདས་དེ་སྔར་བླ་མེད་
ཀྱི་དབང་ཐོབ་པ་ཞིག་ཡིན་ན་འདིར་དབང་བསྐུར་བ་དང་། སྔར་དབང་ཐོབ་པ་
206 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
མིན་ན་དབང་མི་བསྐུར་བར་སྡིག་སྒྲིབ་སྦྱོང་བ་དང༌། བསོད་ནམས་བསྐྱེད་ཕྱིར་
དཀྱིལ་འཁོར་དུ་བཅུག་ནས་ལྷ་ངོ་སྟོན་པ་ཙམ་བྱེད་པར་གསུངས། གཤིན་པོ་ལ་
དབང་བསྐུར་ན་ཕན་ཡོན་ཆེ་བ་ནི། དུས་འཁོར་རྩ་རྒྱུད་ལས། རྡུལ་ཚོན་དཀྱིལ་
འཁོར་ བྲིས་ ནས་ ནི། །གཤིན་ ལ་ གསོན་ བཞིན་ དབང་ བསྐུར་ ན། །ངན་ སོང་
གསུམ་དུ་སྐྱེས་ན་ཡང་། །དེ་ཉིད་ཀྱིས་ནི་ཐར་བར་འགྱུར། །ཞེས་དང་། ངན་སོང་
སྦྱོང་རྒྱུད་ལས། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་
ལ་འདི་སྐད་ཅེས་གསོལ་ཏོ། །བཅོམ་ལྡན་འདས་སྡིག་པ་བགྱིས་པས་སེམས་ཅན་
དམྱལ་བ་ལ་སོགས་པའི་དབང་དུ་གྱུར་པ་རྣམས་ཇི་ལྟར་ན་སེམས་ཅན་དམྱལ་བ་
ལ་སོགས་པའི་དབང་དུ་གྱུར་པའི་སྡུག་བསྔལ་སྤང་བའི་སླད་དུ་བསྒྲུབ་པར་བགྱི།
བཅོམ་ ལྡན་ འདས་ ཀྱིས་ བཀའ་ སྩལ་པ། ལྷའི་དབང་པོ་ཉོན་ཅིག་ སེམས་ཅན་
དམྱལ་བ་ལ་སོགས་པའི་དབང་དུ་གྱུར་པའི་སེམས་ཅན་སྡིག་པ་བྱེད་པ། སྡིག་པ་
ཆེན་པོ་བྱེད་པ་དེ་དག་ཅི་ནས་ཀྱང་སེམས་ཅན་དམྱལ་བའི་སྡུག་བསྔལ་ལས་
ཐབས་སླ་བས་གྲོལ་བར་འགྱུར་བ་ཉོན་ཅིག །དེ་བཞིན་དཀྱིལ་འཁོར་བྲིས་ནས་
ནི། །སྔ་ མ་ བཞིན་ དུ་ བུམ་ པ་ ལ། །བརྒྱ་ རྩ་ བརྒྱད་ དུ་ བཟླས་ནས་ནི། །དབང་
བསྐུར་བ་ནི་རབ་ཏུ་བརྟག །དེ་ནས་སྡིག་པ་ཀུན་སྦྱངས་ཏེ། །དམྱལ་བ་ལ་སོགས་
སྡུག་བསྔལ་ལས། །དེ་ནི་མྱུར་དུ་རྣམ་པར་ཐར། །སྡིག་ལས་རྣམ་གྲོལ་བདག་ཉིད་
དེ། །དག་པ་གྱུར་པའི་ལྷ་རྣམས་ཀྱི། །རིགས་སུ་སྐྱེས་པར་གྱུར་ནས་ཀྱང་། །དེ་ནི་
རྟག་ཏུ་སངས་རྒྱས་དང༌། །ཆོས་འགྲོ་བ་ནི་ཐོས་པར་འགྱུར། །ཞེས་དང་། སྦྱོང་
རྒྱུད་ཀྱི་བརྟག་པ་ཕྱི་མ་ལས་ཀྱང་། དེ་བཞིན་དུ་བཅུག་སྟེ་དབང་སྐུར་ན་ངན་སོང་
ཐམས་ཅད་ལས་རྣམ་པར་གྲོལ་ཏེ་བདེ་འགྲོ་མཐོ་རིས་ཀྱི་འཇིག་རྟེན་དང་། གོང་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ནས་གོང་དུ་ལྷ་རྣམས་སུ་ཡང་སྐྱེ་བར་འགྱུར་རོ། །དངོས་གྲུབ་ཐམས་ཅད་ཀྱང་
འགྲུབ་པར་འགྱུར་རོ། །སངས་རྒྱས་སུ་ཡང་གདོན་མི་ཟ་བར་འགྲུབ་པར་འགྱུར་
རོ། །ཞེས་ དང་། བཅོམ་ ལྡན་ འདས་ འཛམ་ བུའི་ གླིང་ པའི་ སེམས་ ཅན་ རྣམས་
བསོད་ནམས་ ཆུང་ ཞིང་ ཚེ་ཐུང་ བ་ དང༌། ངན་ སོང་ གི་ རྒྱུད་ དང་ ལྡན་ པ་ དང་།
དམྱལ་བ་དང༌། ཡི་དྭགས་དང་། བྱོལ་སོང་རྣམས་སུ་སྐྱེས་པ་དག་ཀྱང་མཆིས་ན།
བཅོམ་ལྡན་འདས་དེ་དག་ལ་བདག་ཅག་གིས་ཇི་ལྟར་བསྒྲུབ་པར་བགྱི། ཀྱེ་ལྷའི་
བུ་དག་སེམས་ཅན་དེ་དག་ནི་དཀྱིལ་འཁོར་འདི་ཉིད་དུ་ཆུག་ཅིག །བཅུག་ནས་
ཀྱང་དབང་བསྐུར་ཅིག །ཆོས་ཀྱི་ཡི་གེ་ཡང་ཟློས་སུ་ཆུག་ཅིག་དང་། དེས་སེམས་
ཅན་དེ་དག་ཚེ་རིང་བར་འགྱུར། བསོད་ནམས་དང་བྲལ་བ་རྣམས་བསོད་ནམས་
དང་ལྡན་པར་འགྱུར། ངན་སོང་ལས་རྣམ་པར་གྲོལ་བར་འགྱུར་རོ། །ཞེས་སོགས་
ཕན་ཡོན་རྒྱ་ཆེར་གསུངས་པ་ལྟར་རོ། །དེ་ལྟར་སྔར་དབང་ཐོབ་པ་ཞིག་ཡིན་ན།
ཚེ་འདས་དེའི་བླ་མ་ལྟ་བུས་ཚེ་འདས་དེ་ལ་རྗེས་སུ་བརྩེ་བས་གནས་ཤིན་ཏུ་
དབེན་པར་དཀྱིལ་འཁོར་བསྒྲུབ་ཅིང་མཆོད་ནས། ཚེ་འདས་དེ་དམིགས་པ་བརྟན་
པོས་བཀུག་ནས་དཀྱིལ་འཁོར་དུ་བཅུག་སྟེ་བུམ་ཆུས་དབང་བསྐུར་བ་སོགས་
བྱས་ན་རྒྱུད་ནས་གསུངས་པ་ལྟར་གྱི་ཕན་ཡོན་ཐོབ་ཀྱང་། དེ་ལྟ་མིན་པར་སྔར་
དབང་མ་ཐོབ་པ་ལ་དབང་བསྐུར་བ་བྱེད་པ་དང་། ཚེ་འདས་དེས་སྔར་དབང་ཐོབ་
པ་ཡིན་ཡང་གྲོང་པའི་སྐྱེ་བོ་དག་ཚོགས་པའི་དབུས་སུ་དབང་གིས་ཆོ་ག་ཁྲོམ་
སྒྲགས་སུ་བྱེད་པ་ནི་དགག་བྱ་ཤིན་ཏུ་ཆེ་བར་མངོན་ནོ། །དཀྱིལ་འཁོར་དུ་བཅུག་
སྟེ་ལྷ་ངོ་སྟོན་པ་ཙམ་བྱེད་པའི་ཚུལ་དེ་ནི་དེ་ཉིད་བསྡུས་པའི་རྒྱུད་དང་། དེའི་
འགྲེལ་ཆེན་དེ་ཉིད་སྣང་བ་དང་། ཀོ་ས་ལའི་རྒྱན་སོགས་ཡོ་གའི་གཞུང་མང་པོ་
- 208 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
ནས་སྡིག་སྒྲིབ་སྦྱོང་བ་དང་བསོད་ནམས་བསྐྱེད་པ་དང་བག་ཆགས་འཇོག་ཕྱིར་
དཀྱིལ་འཁོར་དུ་བཅུག་སྟེ་ལྷ་ངོ་སྟོན་པ་ཙམ་བྱེད་པའི་དགག་བྱ་ཆུང་ཞིང་ཕན་
ཡོན་ཆེ་བར་བསྔགས་པ་ལྟར་ཡིན་ལ། དེ་ལ་ནི་སྡོམ་པ་འབོགས་པ་དང་དམ་
བཞག་རྣམས་བྱ་མི་དགོས་ཤིང་། དབང་རྫོགས་པར་བསྐུར་ན་ནི་སྡོམ་པ་འབོགས་
པ་སོགས་ཀྱང་བྱ་དགོས་པས་ཁྱད་པར་རྣམས་ཕྱེད་པ་ཤིན་ཏུ་གལ་ཆེའོ། །དེ་ལྟ་
བུའི་ ཁྱད་ པར་རྣམས་ཞིབ་པར་ནི་ རྗེ་ ཐམས་ཅད་མཁྱེན་པས་ སྔགས་ ཀྱི་ཚུལ་
ཁྲིམས་ཀྱི་རྣམ་བཤད་དངོས་གྲུབ་སྙེ་མར་ཞིབ་ཏུ་གསུངས་པ་ལྟར་རོ། །བླ་མ་
རྣམས་ ཀྱི་མན་ངག་ ལས་ ཚེ་ འདས་ དེ་ སྔར་ དབང་ བཞི་ཐོབ་ པ་ ཞིག་ ཡིན་ན།
དམིགས་པ་བརྟན་པོས་བཀུག་ནས་དཀྱིལ་འཁོར་དུ་བཅུག་སྟེ་ཏིང་ངེ་འཛིན་གྱི་
དབང་བཞི་བསྐུར་ན་ཕན་ཡོན་ཆེ་བར་གསུངས། དེ་ལྟར་དབང་བསྐུར་བ་དང་
དཀྱིལ་འཁོར་དུ་འཇུག་པ་སོགས་མི་བྱེད་ན་ཕྱག་འཚལ་ཞིང་སྐྱབས་སུ་འགྲོ་བ་
བྱས་ནས་ཆོག་བསྒྲིགས་སུ་གསལ་བ་ལྟར་རྟེན་ལྷར་བསྐྱེད། མཆོད་པ་རྣམས་
བསངས་སྦྱངས་བྱིན་གྱིས་བརླབས་ལ། ཚེ་འདས་དེས་ཡི་དམ་དཀྱིལ་འཁོར་གྱི་
ལྷ་ཚོགས་རྣམས་ལ་འབུལ་བར་བསམ་ལ། རྒྱས་པར་བྱེད་ན་མཆོད་ཕྲེང་སྔགས་
དང་ཕྱག་རྒྱས་འབུལ། །ཡུལ་འགའ་ཞིག་ཏུ་ཚེ་འདས་ལ་ཟས་གཏད་བྱེད་པ་དང་།
གོས་ལ་སོགས་པའི་ནོར་སྐལ་གཏད་པས་ཚེ་འདས་དེས་ལོངས་སྤྱོད་པར་འདོད་
པ་ནི། སྔར་བགེགས་སྐྲོད་ཀྱི་སྐབས་སུ་བཤད་པ་ལྟར་འབྱུང་པོ་འགའ་ཞིག་གིས་
ཚེ་འདས་དེའི་ཆ་བྱད་དུ་བརྫུས་ནས་ཉེ་འབྲེལ་རྣམས་བསླས་པ་དང་། དེའི་རྗེས་
སུ་འབྲངས་ནས་དེ་ལྟ་བུའི་སྲོལ་དར་བ་ཡིན་གྱི། །ཚེ་འདས་ཀྱིས་ནོར་སྐལ་ལེན་
པ་སོགས་མི་བདེན་པར་ཚེ་འཕོ་བ་ཇི་ལྟར་འགྱུར་བར་ལུང་བསྟན་པའི་མདོ་ལས་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསུངས་སོ། །ཇི་ལྟར་ཡང་ཚེ་འདས་དེའི་དོན་དུ་དམིགས་པའི་ལོངས་སྤྱོད་སྡིག་
དང་མ་འདྲེས་པ་རྣམས་དཀོན་མཆོག་ལ་ཕུལ་ཏེ་བསྔོ་སྨོན་རྣམ་པར་དག་པས་
རྒྱས་འདེབས་བྱེད་པ་ཉིད་ཕན་ཡོན་ཆེའོ། །
བདུན་པ་སྤོར་ཆོག་བྱ་བ་ནི། ཚེ་འདས་ལྷར་བསྐྱེད་པ་དེ་ལ་འགྲུབ་ན་བདེ་
བ་ཅན་གྱི་ཞིང་གི་བཀོད་པ་དང་། དེར་བགྲོད་པའི་ལམ་རྣམས་བསྟན་ཅིང་། ལམ་
སྦངས་ནས་གནས་སྤོར་བ་ཡིན་ལ། དེའི་ཚུལ་ནི། ཀྱེ་ཚེ་ལས་འདས་པ་ཁྱོད་ཉོན་
ཅིག །མི་མཇེད་འཇིག་རྟེན་གྱི་ཁམས་འདིའི་ནུབ་ཕྱོགས་ན་དག་པའི་ཞིང་བདེ་བ་
ཅན་ཞེས་བྱ་བ། རྒྱལ་བ་འོད་དཔག་མེད་ཀྱི་སྔོན་གྱི་ཐུགས་བསྐྱེད་དང་སྨོན་ལམ་
གྱི་མཐུ་ལས་བྱུང་བ། རིན་པོ་ཆེ་སྣ་བདུན་ལས་གྲུབ་པའི་ས་གཞི་ཁྲུས་ཀྱི་རྫིང་བུ་
མང་པོ་རིན་པོ་ཆེའི་ལྗོན་ཤིང་མེ་ཏོག་དང་བཅས་པས་བརྒྱན་པ། ལོངས་སྤྱོད་ཡིད་
ལ་གང་བསམས་ཐམས་ཅད་རིན་པོ་ཆེའི་ཤིང་གི་ཡལ་ག་ལས་འབྱུང་བ། ཐ་གྲུ་
ཡངས་ཤིང་རྒྱ་ཆེ་བ། སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་ཁྱབ་
བརྗོད་ ཀྱིས་མི་ལང་བས་ཡོངས་སུ་གང་བ། ཞིང་དེའི་དབུས་ན་ རིན་པོ་ཆེ་སྣ་
བདུན་ལས་གྲུབ་པའི་བྱང་ཆུབ་ཀྱི་ཤིང་འཕང་མཐོང་ཞིང་ཡལ་ག་རྒྱ་ཆེ་བ་འོད་
མཐའ་ཡས་པར་འཕྲོ་བ། དྲི་བཟང་པོའི་ངད་ཀུན་ཏུ་ལྡང་བ། །དེའི་དྲུང་ན་རྨ་བྱས་
བཏེགས་པའི་རིན་པོ་ཆེའི་ཁྲིའི་སྟེང་ན་རྒྱལ་བ་འོད་དཔག་མེད་སྐུ་མདོག་དམར་
པོ་བྱུ་རུའི་ལྷུན་པོ་ལ་ཉི་མ་བྱེ་བའི་འོད་ཀྱིས་བརྒྱན་པ་ལྟ་བུའི་གཟི་མདངས་ཅན།
འོད་ ཀྱིས་ འཇིག་ རྟེན་ གྱི་ ཁམས་ མཐའ་ ཡངས་ པར་ འགེངས་པ། ཕྱག་ གཉིས་
མཉམ་བཞག་གི་སྟེང་ན་འཆི་མེད་ཚེའི་བདུད་རྩིས་གང་བའི་ལྷུང་བཟེད་བསྣམས་
པ། སྐུ་ལ་ཆོས་གོས་དམར་པོ་གསོལ་ཞིང་མཚན་དཔེས་བརྒྱན་པ། མཚན་ཐོས་པ་
- 210 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
ཙམ་གྱིས་ངན་སོང་གི་འཇིགས་པ་ལས་སྐྱོབ་ནུས་པ། འཁོར་ཚོགས་རྒྱ་མཚོ་ལྟ་
བུའི་དབུས་ན་ཐེག་པ་ཆེན་པོའི་ཆོས་གསུང་ཞིང་བཞུགས་པ། མངོན་སུམ་དུ་
མཐོང་བ་ལྟ་བུར་སོམས་ལ། དེའི་མདུན་ན་པདྨའི་སྡོང་པོ་འདབ་མ་འབུམ་ཕྲག་
དང་ལྡན་པ་དེའི་སྟེང་དུ་ཁྱོད་རང་ཐོགས་པ་མེད་པར་ཕྱིན་ནས་བརྫུས་ཏེ་སྐྱེ་བ་
ལེན་པའི་འདུན་པ་བརྟན་པོ་མཛོད། ཞིང་དེར་སྐྱེ་བའི་རྒྱུ་དང་འགྲོ་བའི་ལམ་ནི།
དཀོན་མཆོག་རིན་ཆེན་དཔལ་ཞིང་དུ། ཞེས་ སོགས་ ཀྱིས་ སྟོན་ པས། དེའི་དོན་
ཡང་དཀོན་མཆོག་རིན་ཆེན་དཔལ་ཞིང་ནི་ཁྱོད་ཀྱི་དོན་དུ་ཡི་དམ་ལྷའི་དཀྱིལ་
འཁོར་སྒྲུབ་པ་འདི་ཡིན། དཀོན་མཆོག་རིན་ཆེན་ལས་བྱུང་བ་ནི། དཀྱིལ་འཁོར་
གྱི་ལྷ་ཚོགས་ལ་མཆོད་བསྟོད་བྱས་པ་ལས་བྱུང་བའོ། །དཀོན་མཆོག་རིན་ཆེན་
འོད་ཟེར་ནི། ཡི་དམ་ལྷ་ཚོགས་རྣམས་ཀྱི་བྱིན་རླབས་དང་ནུས་མཐུའོ། །རིན་ཆེན་
ཕྲེང་བ་རྣམ་དག་པ་ནི། བྱིན་རླབས་དང་ནུས་མཐུས་ཚེ་འདས་ཁྱོད་ཀྱི་རྒྱུད་ཡོངས་
སུ་དག་པའོ། །དེ་ལྟར་ ངན་སོང་སྦྱོང་བའི་ཆོ་གའི་བྱིན་རླབས་འཇུག་པའི་རྒྱུ་
ཚོགས་སྒྲུབ་པའི་ཚོགས་ཀྱི་ལམ་མོ། །རྟེན་བསྐྱེད་པ་ནས་ཕྱག་འཚལ་ཞིང་སྐྱབས་
སུ་འགྲོ་བའི་བར་ནི་སྦྱོར་བའི་ལམ་མོ། །དཀྱིལ་འཁོར་དུ་བཅུག་ནས་ལྷ་ངོ་བསྟན་
པ་རྟེན་དང་བརྟེན་པའི་དཀྱིལ་འཁོར་རྣམས་མཐོང་བའམ། བདེ་བ་ཅན་གྱི་ཞིང་
གི་བཀོད་པ་བསྟན་པས་ཞིང་དེའི་རྟེན་དག་བརྟེན་པ་རྣམས་མཐོང་བ་ནི་མཐོང་
ལམ་མོ། །མཐོང་བའི་དོན་དེ་དག་ཡིད་ལ་སྒོམ་པར་བྱེད་པ་སྒོམ་ལམ་མོ། །བདེ་
བ་ཅན་གྱི་ཞིང་དུ་གནས་སྤོར་བ་ཁྱད་པར་གྱི་ལམ་སྟེ་མཐོ་རིས་ཀྱི་ལམ་མོ། །ཕུང་
ཁམས་སྐྱེ་མཆེད་ཀྱི་མ་དག་པའི་སྣང་བ་དང་། ལས་ངན་སྡིག་སྒྲིབ་བག་ཆགས་
དང་བཅས་པ་ཡེ་ཤེས་ཀྱི་མེས་བསྲེགས་ནས་ཡེ་ཤེས་ལྔ་ལྡན་རྒྱལ་བའི་སྐུར་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བསྒྱུར་བ་ནི་བྱང་ཆུབ་བར་ཆད་མེད་པའི་ལམ་སྟེ། སྤྱིར་འཁོར་བ་དང་སྒོས་ངན་
སོང་ལས་གྲོལ་བའི་ལམ་དེ་དག་ལ་བརྟེན་ནས་བདེ་བ་ཅན་ཀྱི་ཞིང་དུ་བགྲོད་པ་
དང༌། ཞིང་དེར་ཕྱིན་ནས་ཀྱང་ཐེག་པ་ཆེན་པོའི་ས་ལམ་བགྲོད་དེ་མྱུར་དུ་སངས་
རྒྱས་ཀྱི་སར་འགྲོ་བའི་འདུན་པ་རྩེ་གཅིག་ཏུ་གྱིས་ལ་ངེད་ཀྱི་ཚིག་འདི་དག་གི་
རྗེས་ཟློས་གྱིས་ཤིག །ཅེས་བརྡ་སྤྲོད་པའམ། དེ་ལྟར་གསལ་བཏབ་པར་མོས་ཏེ།།
དཀོན་མཆོག་རིན་ཆེན་དཔལ་ཞིང་དུ། ཞེས་སོགས་ཆོག་སྒྲིགས་ སུ་གསལ་བ་
ལྟར་ཚིགས་བཅད་དང༌། ཨོ་རཏྟེ་ཞེས་སོགས་ཀྱི་སྔགས་བརྗོད་དེ་ལམ་བསྟན། །
པདྨ་འདམ་གྱིས་མ་གོས་ལྟར། །ཞེས་སོགས་དང་། ཨོཾ་པདྨེ་ཞེས་སོགས་ཀྱི་སྔགས་
བརྗོད་ཅིང་མེ་ཏོག་གཏོར་ཏེ་ལམ་སྦྱངས། དེ་ནས་གནས་སྤོར་དངོས་གཞི་ནི།
ཆོག་སྒྲིགས་སུ་གསལ་བ་ལྟར། མགོན་པོ་འོད་དཔག་མེད་ལ་གསོལ་འདེབས་
ལན་མང་དུ་བྱས་པས་མགོན་པོ་འོད་དཔག་མེད་ཀྱི་ཐུགས་ཀ་ནས་བྱུང་བའི་འོད་
ཟེར་གྱི་ལྕགས་ཀྱུ་ཚེ་འདས་ཀྱི་སྤྱི་བོ་ནས་ཞུགས་ཏེ། སྙིང་གར་རྣམ་ཤེས་ལྷར་
གསལ་བ་ལ་བཏབ་དེ་དྲངས་ནས་སྤྱི་གཙུག་ནས་འཐོན། བདེ་བ་ཅན་དུ་ཐོགས་
པ་མེད་པར་སོང་སྟེ་མགོན་པོ་འོད་དཔག་མེད་ཀྱི་ཞབས་དྲུང་དུ་པདྨ་ལས་བརྫུས་
ཏེ་སྐྱེས་པའི་མོས་པ་བརྟན་པོ་བྱའོ། །དེའི་ཚེ་བླ་མ་རྣམས་ཀྱི་ཕྱག་བཞེས་ལ་ལག་
པ་གཡས་ཀྱི་རྡོ་རྗེ་དང་བཅས་ཀུ་ཤ་བཟུང་བའི་རྩེ་མོ་སྦྱང་རྟེན་གྱི་ སྙིང་གར་
བཙུགས། གནས་སྤོར་གྱི་ཚིག་བརྗོད་པ་དང་མཉམ་དུ་རིམ་གྱིས་གྱེན་དུ་བཏེགས་
ནས་གནས་སྤོར་མཛད། འགའ་ཞིག་གིས་ཀུ་ཤ་མ་བཟུང་བར་སེ་གོལ་གྱི་སྒྲ་དང་
བཅས་གནས་སྤོར་མཛད། ཡང་དེ་དག་གང་ཡང་མ་བྱས་ཀྱང་གནས་སྤོར་གྱི་
དམིགས་པ་གསལ་ཞིང་བརྟན་པར་བྱས་ན་ཆོག་པས་གང་མོས་བྱའོ། །དེའི་ཚེ་ཚེ་
- 212 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
འདས་བདེ་བ་ཅན་དུ་པདྨའི་ཟེའུ་འབྲུ་ལས་ལྷའི་བུ་ལུས་མཚན་དཔེས་བརྒྱན་ཅིང་།
གཟུངས་དང་སྤོབས་པ་དང་མངོན་ཤེས་དང་རྫུ་འཕྲུལ་ལ་སོགས་པའི་ཡོན་ཏན་
བསམ་གྱིས་མི་ཁྱབ་པ་དང་ལྡན་པ་ཞིག་ཏུ་བརྫུས་ཏེ་སྐྱེས་པར་བསམ་མོ། །ཞིང་
དེ་ན་གནས་པའི་བྱང་སེམས་རྣམས་ཀྱིས་ཚེ་འདས་བདེ་བ་ཅན་དུ་གསར་དུ་སྐྱེས་
པ་དེ་ལ་ཨགྷཾ་སོགས་ཉེར་སྤྱོད་ཀྱིས་མཆོད། ཚེ་འདས་བདེ་བ་ཅན་དུ་སྐྱེས་པའི་
བྱང་སེམས་དེས་ཀྱང་སྐྱེས་མ་ཐག་ཏུ་མགོན་པོ་འོད་དཔག་མེད་ཀྱི་ཞལ་མཐོང་
ནས་གུས་པ་ཆེན་པོས་ཉེར་སྤྱོད་ཀྱི་མཆོད་ནས། མགོན་པོ་འོད་དཔག་མེད་ལས་
གདམས་པ་དང་རྗེས་སུ་བསྟན་པ་རྒྱ་ཆེན་པོ་ཐོབ་པར་བསམ། དེའི་ཚེ་ཚངས་པ་
དང་བརྒྱ་བྱིན་དང་འཇིག་རྟེན་སྐྱོང་བ་བཞི་ལ་སོགས་ པ་དཀར་ཕྱོགས་ཀྱི་ལྷ་
རྣམས་ཀྱིས་ཚེ་འདས་བདེ་བ་ཅན་དུ་སྐྱེས་ཤིང་། མགོན་པོ་འོད་དཔག་མེད་ལས་
གདམས་པ་ཐོབ་པ་སོགས་ཡ་མཚན་ཆེན་པོ་དེ་ལྟ་བུ་བྱུང་བ་ནི་ཆོ་ག་བྱེད་པ་པོ་
བདག་ཉིད་ཀྱི་མཐུར་ཤེས་ནས་བདག་ཉིད་ལ་ཉེར་སྤྱོད་ཀྱི་མཆོད་དེ། སངས་རྒྱས་
འདྲ་བའི་སྟོན་པ་མེད། ཅེས་སོགས་ཀྱིས་བསྔགས་པ་བརྗོད། ཚེ་འདས་བདེ་བ་
ཅན་དུ་སྐྱེས་པའི་བྱང་སེམས་དེས་ཀྱང་ རང་ཉིད་བདེ་བ་ཅན་དུ་སྐྱེས་པའི་རྒྱུ་
བརྟགས་པས། བདག་ཅག་གིས་ཆོ་ག་བྱས་པའི་མཐུར་ཤེས་ནས་སྐད་ཅིག་གིས་
ཞིང་འདིར་འོངས་ཏེ། ཨེ་མ་ཤཱཀྱ་མགོན་པོ་ཡི། །ཞེས་སོགས་ཀྱིས་བསྔགས་པ་
བརྗོད་ནས་ཆོ་ག་བྱེད་པ་པོ་དང་དཀྱིལ་འཁོར་ལྷ་ཚོགས་རྣམས་ལ་ཉེར་སྤྱོད་ཀྱིས་
མཆོད་དེ་སླར་ཡང་བདེ་བ་ཅན་དུ་སོང་བར་བསམས་ལ། ཨོཾ་སརྦ་བུདྡྷ་ཀྵེ་ཏྲ་
གཙྪནྟ་སྭཱཧཱ། །ཞེས་བརྗོད་ཅིང་མེ་ཏོག་འཐོར། མཆོད་པ་ལན་བཞི་བྱ་བ་དེ་དག་
ལ་རྒྱས་པར་བྱེད་ན་མཆོད་ཕྲེང་ཚིགས་བཅད་སྔགས་དང་བཅས་པས་བྱ་ཞིང་།
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བསྡུ་ན་ཆུ་གཉིས་ཉེར་སྤྱོད་རོལ་མོ་དང་བཅས་པ་སྔགས་དང་ཕྱག་རྒྱ་ཙམ་གྱིས་
འབུལ་ལོ། །དེ་ལྟར་སྔོན་ལ་ལམ་བསྟན། དེ་ནས་ལམ་སྦྱངས་ཏེ་གནས་སྤོར་བྱ་བ་
ནི་གཙུག་དགུ་ལས་གསུངས་ཤིང་། སློབ་དཔོན་ཏིང་འཛིན་རྡོ་རྗེས་ཀྱང་གསང་
འདུས་ལ་བརྟེན་པའི་སྦྱང་ཆོག་ཏུ་གོ་རིམ་དེ་ལྟར་བྱ་བར་གསུངས། དེ་དག་གི་
དགོངས་པ་ལྟར་རྒྱུད་དོན་གསལ་བ་དང༌། ཀུན་རིག་ཊཱིཀ་ཆེན་གཉིས་ཀར་གོ་
རིམ་དེ་ལྟར་དུ་བྱ་བ་གསུངས། རཏྭེ་སོགས་ཀྱི་སྔགས་འདི་ནི་ངན་སོང་སྦྱོང་རྒྱུད་
ལས་གསུངས། པདྨེ་སོགས་ལམ་སྦྱང་བའི་སྔགས་འདི་ནི་གཙུག་དགུ་ལས་འབྱུང་
ངོ༌། །བྲམ་ཟེ་ནག་པོ་ཞབས་ཀྱི་ཀྱེ་རྡོར་ལ་བརྟེན་པའི་སྦྱང་ཆོག་ཏུ། ཚོགས་ལམ་
སྨིག་ རྒྱུ་ ལྟ་ བུ་ སྟེ། །གཉིས་ པ་ དུ་ བ་ ལྟ་བུའོ། །གསུམ་ པ་ གློག་ རྒྱུ་ ཁྱོད་ ཀྱིས་
མཐོང་། །བཞི་པ་མར་མེ་ལྟ་བུ་སྟེ། །ལྔ་པ་ཐམས་ཅད་སྟོང་པ་ནི། །སངས་རྒྱས་པ་
ནི་འདི་ ཉིད་དེ། །སྲིད་ པ་ བར་ དོར་ འདི་ ཉིད་དུ། ཁྱོད་ ཀྱི་ལམ་ལྔ་མཐར་ ཕྱིན་
ཤོག །ཅེས་པ་སོགས་གསང་སྔགས་བླ་མེད་ཐུན་མོང་མིན་པའི་ལམ་སྦྱང་བ་དང་
བསྟན་པ་ཡང་གསུངས། གནས་སྤོར་བའི་ཚེ་ཀུ་ཤའི་རྩེ་མོ་རོའམ་གཟུགས་བྱང་
ལྟ་བུའི་སྙིང་གར་བཙུགས་ཏེ་གྱེན་དུ་བཏེགས་ནས་གནས་སྤོ་བའི་ཕྱག་ལེན་དེ་ནི་
སློབ་དཔོན་ཏིང་འཛིན་རྡོ་རྗེས་མཛད་པའི་གསང་བ་འདུས་པའི་དུས་ཐ་མའི་ཆོ་ག་
ལས། དེ་རྗེས་སྔགས་པས་ཀུ་ཤའི་རྩེ་མོ་ལ། །རྡོ་རྗེ་རྩེ་གཅིག་རྣམ་པར་བསྒོམས་
ནས་ནི། །རྡོ་ རྗེའི་སྦུབས་ སུ་ངེས་པར་བཅུག་ནས་ནི། །དེ་ནི་མེ་དང་འདྲ་བར་
བསྒོམ་པར་བྱ། །དེ་ རྗེས་མཉམ་བཞག་སེམས་ཀྱིས་དེ་ཡི་ནི། །སྙིང་གར་བཞག་
པའི་ཤེས་པ་རབ་འབར་བ། །རྡོ་རྗེའི་རྩེ་ནས་རླུང་གིས་བསྐྱོད་པ་ཡི། །འབར་བ་
རྣམས་ཀྱིས་ཀུན་ཏུ་བསྐྱོད་པར་བྱ། །མེ་ཡི་འོད་ཟེར་གྱིས་ནི་རེག་པ་ཡི། དངུལ་ཆུ་
- 214 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
བཞིན་དུ་དེ་ནི་འཕར་བར་བསྒོམ། །སྟེང་གི་སྒོ་ནས་རྣམ་པར་གྲོལ་བའམ། །ཡང་
ན་རྣམ་དག་སངས་རྒྱས་ཞིང་དུའོ། །ཞེས་གསུངས་པ་ལྟར་མཛད་པར་མངོན་ནོ། །
གནས་སྤོར་བྱས་ནས་མཆོད་པ་དང་སྔགས་བརྗོད་ཚུལ་དེ་དག་ནི་ངན་སོང་སྦྱོང་
རྒྱུད་ཀྱི་གླེང་གཞི་ལས་འབྱུང་བ་ལྟར་ཡིན་ཏེ། རྒྱལ་བས་སུམ་ཅུ་རྩ་གསུམ་དུ་ངན་
སོང་སྦྱོང་རྒྱུད་གསུངས་པའི་ཚེ། ལྷའི་བུ་ནོར་བུ་དྲི་མ་མེད་པའི་འོད་ཅེས་བྱ་བ་
སུམ་ཅུ་རྩ་གསུམ་གྱི་གནས་ནས་ཚེ་འཕོས་ཏེ་དམྱལ་བ་མནར་མེད་དུ་སྐྱེས་པ་
ཞིག །དམྱལ་བའི་གནས་དེ་ལས་ཐར་བའི་ཐབས་ཇི་ལྟར་བགྱི་དགོས་ཞེས་བརྒྱ་
བྱིན་གྱིས་བཅོམ་ལྡན་འདས་ལ་གསོལ་བ་བཏབ་པས། དེའི་དོན་དུ་ངན་སོང་སྦྱོང་
བའི་རྒྱུད་གསུངས་ཤིང་། རྒྱལ་བས་ཇི་ལྟར་གསུངས་པ་ལྟར་ལྷའི་དབང་པོ་བརྒྱ་
བྱིན་གྱིས་ངན་སོང་སྦྱོང་བའི་ཆོ་ག་བྱས་པས། ལྷའི་བུ་དེ་དམྱལ་བ་ནས་ཐར་ཏེ་
དགའ་ལྡན་དུ་སྐྱེས་ནས། སྟོན་པ་སངས་རྒྱས་དང་ངན་སོང་སྦྱོང་བའི་ཆོ་ག་བྱེད་པ་
པོ་བརྒྱ་བྱིན་ གཉིས་ཀྱི་བཀའ་དྲིན་དྲན་ནས་མཆོད་པ་བྱ་བའི་ ཕྱིར་ སུམ་ཅུ་ རྩ་
གསུམ་དུ་ལྷགས་ནས་མཆོད་པ་ཚད་མེད་པས་མཆོད་ཅིང་། ཨེ་མ་ཤཱཀྱ་མགོན་པོ་
ཡི། །ཞེས་ སོགས་ བསྔགས་ བརྗོད་ བྱས། དེའི་ ཚེ་ ཚངས་ པ་ དང༌ བརྒྱ་ བྱིན་ ལ་
སོགས་པས་ཡ་མཚན་དེ་མཐོང་ནས། སངས་རྒྱས་འདྲ་བའི་སྟོན་པ་མེད། །ཅེས་
སོགས་ཀྱིས་བསྔགས་པ་བརྗོད་ཅིང་སངས་རྒྱས་ལ་མཆོད་པར་གསུངས་པས།
སྔོན་བྱུང་ཐུབ་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་ཁྱེར་ཏེ་སྦྱང་
ཆོག་གི་ཚེ་ མཆོད་བསྟོད་དང་བསྔགས་པ་དེ་ལྟར་བྱེད་པ་ཡིན་ནོ། །དེ་ནས་ཚེ་
འདས་ཀྱི་རྣམ་ཤེས་གནས་སྤོར་བྱས་ཟིན་པའི་ཕུང་པོ་ལྷག་མ་རོ་འམ་བྱང་བུ་གང་
ཡིན་པ་དེ་ཉིད་སྡིག་སྒྲིབ་དང་ལྷན་ཅིག་བསྲེགས་པའི་ཚུལ་ནི་མར་མེ་མདུན་དུ་
-215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བཞག་ལ། ལས་བུམ་གྱི་ཆུ་དང་ཁཟླ་དྷིཀ་གིས་བསངས། ཤུ་ནྱ་ཏཱས་སྦྱངས། སྟོང་
པའི་ངང་ལས་ རཾ་ལས་ཡེ་ཤེས་ཀྱི་མེར་བསྐྱེད་ལ། བྱང་བུ་བཟུང་ནས། གསོན་
ཅིག་དགོངས་ཤིག་རིགས་ཀྱི་བུ། །ཞེས་སོགས་བརྗོད་ཅིང་ཚིག་སྔ་མ་རྣམས་ལ་མེ་
སྦྱོར་བའི་སྟངས་ཀ་ཙམ་བྱ་ཞིང་། འགྲོ་བའི་དོན་དུ་འགྱུར་བར་ཤོག །ཅེས་བརྗོད་
པ་དང་མཉམ་དུ་མེ་སྦར་ལ་བསྲེག་ཅིང་ཆོག་སྒྲིགས་སུ་གསལ་བ་ལྟར་སྔགས་
འདོན། བསྲེགས་ཟིན་པ་དང་སྣོད་ཅིག་གི་ནང་དུ་ཆུ་བཞག་ནས་བྱང་བུ་བསྲེགས་
པའི་རོ་མ་ཐལ་བ་རྣམས་ཆུ་ནང་དུ་དོར། དེ་ནས་སྟོང་པ་ཉིད་ལ་གཟུགས་མེད་
ཅེས་པ་ནས། མངོན་པར་རྫོགས་པར་སངས་རྒྱས་སོ། །ཞེས་པའི་བར་དོན་དྲན་
བཞིན་པས་བརྗོད་ཅིང་འཁོར་གསུམ་མི་དམིགས་པས་རྒྱས་བཏབ་ཚེ་འདས་ཀྱི་
ཕུང་ཁམས་སྐྱེ་མཆེད་ཀྱི་དྲི་མ་རྣམས་དང༌། ལུས་ངག་ཡིད་གསུམ་གྱི་སྡིག་སྒྲིབ་
བག་ཆགས་དང་བཅས་པ་ཐམས་ཅད་ཡེ་ཤེས་ཀྱི་མེས་བསྲེགས་པས་སྐུ་གསུམ་ཡེ་
ཤེས་ལྔ་ལྡན་ཀྱི་ངོ་བོར་སངས་རྒྱས་པར་བསམ་མོ། །དེ་ནས་བྱང་བུ་བསྲེགས་པའི་
ཐལ་བ་ཆུ་དང་བཅས་པ་ཟན་ནམ་འཇིམ་པ་དང་བསྲེས་ནས་སཙྪ་གང་འགྲུབ་
གདབ། སཙྩ་ གདབ་ པ་ མ་གྲུབ་ན་ ཆུ་ ཀླུང་ཆེན་ པོར་ དོར་ བར་ བྱའོ། །དེ་ལྟར་
བསྲེག་སྦྱང་བྱེད་པ་ནི་ངན་སོང་སྦྱོང་རྒྱུད་ཀྱི་དགོངས་པ་ཡིན་ཏེ། སྦྱོང་རྒྱུད་ལས་
ངན་སོང་སྦྱོང་བའི་ཕྱིར་ཕུང་པོ་བསྲེགས་སྦྱང་བྱེད་པ་གསལ་བར་གསུངས་ཤིང་།
དེས་བྱང་བུ་བསྲེག་པའང་དོན་གྱིས་བསྟན་ཅེས་ངན་སོང་སྦྱོང་རྒྱུད་ཀྱི་མཆན་
འགྲེལ་ལས་གསུངས། །གསོན་ཅིག་དགོངས་ཤིག །ཅེས་སོགས་བསྲེག་ཆོག་གི་
ཚིགས་བཅད་འདི་དག་ནི་ནག་པོ་ཞབས་ཀྱི་ཀྱེ་རྡོར་ལ་བརྟེན་པའི་ རོ་སྲེག་ཏུ་
གསུངས་པ་ལྟར་ཡིན་ནོ། །སཙྪ་གདབ་པ་དང་ཆུ་ཀླུང་དུ་དོར་བ་ནི། ངན་སོང་སྦྱོང་
216 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན། །
རྒྱུད་ལས། དེ་ནས་ཐལ་བ་གྱུར་པ་དང༌། །རྡོ་རྗེ་བསྡུ་བའི་སྔགས་ཀྱིས་ནི། ། ཆོ་
ག་བཞིན་དུ་བསྡུ་བར་བྱ། །ཐལ་བ་དེ་དང་རུས་པའི་རྡུལ། །སྔགས་ཀྱིས་བཏབ་
པའི་དྲི་ཆུ་དང་། །བ་སྐྱེས་འོ་མ་ལ་སོགས་ལྔས། །སྦྱོང་བའི་སྔགས་ཀྱི་བློ་ལྡན་
གྱིས། །འབུམ་དུ་བཟླས་པས་བརྫིས་ནས་ནི། །ག་པུར་དྲི་ངད་བསྒོས་པ་ཡིས། །
འཇིམ་པ་དང་ནི་བསྲེས་ནས་ཀྱང་། །གཟུགས་སུ་བྱ་བའམ་ཡང་ན་ནི། །མཆོད་
རྟེན་གྱི་ནི་ལྷར་བྱས་ལ། །ཞེས་སོགས་སཙྪ་གདབ་པའི་ཚུལ་དང༌། ཐལ་བ་ཡུངས་
ཀར་བྱེ་མ་སོགས། །རང་གི་མིང་སྨོས་སྔགས་བཏབ་ནས། །བཟླས་པ་བྱས་ཏེ་སོང་
ནས་ཀྱང་། །རྒྱ་མཚོར་འབབ་པའི་ཀླུང་དུ་དོར། །དེ་ལྟར་ན་ནི་སྡིག་ཅན་ཡང་། །
ངན་སོང་ལས་ནི་ཐར་འགྱུར་བ། །ཞེས་སོགས་རྒྱ་ཆེར་གསུངས་སོ། །དེ་ལྟར་སྦྱང་
ཆོག་རྒྱས་པར་བྱས་ནས་ཚེ་འདས་དེའི་དོན་དུ་དཀྱིལ་འཁོར་ལྷ་ཚོགས་དཔང་དུ་
བྱས་ཏེ་བསྔོ་བ་དང་སྨོན་ལམ་རྒྱ་ཆེར་བྱའོ། །དེ་ནས་གཏང་རག་གི་མཆོད་པ་བྱིན་
གྱིས་ བརླབས་ ལ། མཆོད་ བསྟོད་ བྱ། ཡིག་བརྒྱས་ལྷག་ ཆད་ ཁ་ བསྐངས་ཤིང་
ནོངས་ པ་ བཟོད་ པར་ གསོལ། རས་ རིས་ ཀྱི་ དཀྱིལ་ འཁོར་ ལ་ བརྟན་བཞུགས་
སོགས་དབང་ཆོག་ལྟར་བྱ། དཀྱིལ་ཐང་བཤམས་པ་མེད་ན་ཉེར་བསྡུ་བྱས་ལ་
སྨོན་ལམ་དང་ཤིས་བརྗོད་བྱའོ། །དེ་ལྟར་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་
བྱ་བའི་ཚུལ་དེ་ནི་ངན་སོང་སྦྱོང་རྒྱུད་ཀྱི་དགོངས་པ་རྗེ་ཐམས་ཅད་མཁྱེན་པས་
ཞིབ་ཏུ་གཏན་ལ་འབེབ་པར་མཛད་པ་ཇི་བཞིན་རྒྱུད་དོན་གསལ་བ་དང༌། སྦྱོང་
རྒྱུད་ཀྱི་མཆན་འགྲེལ་དང༌། ཀུན་རིག་ཊཱིཀ་ཆེན་རྣམས་སུ་ཀུན་རིག་གི་སྒོ་ནས་
སྦྱང་ཆོག་བྱ་བའི་ཚུལ་ཞིབ་ཏུ་གསུངས་ནས། བླ་མེད་སོགས་དཀྱིལ་འཁོར་གཞན་
ལ་བརྟེན་ནས་སྦྱང་ཆོག་ཇི་ལྟར་བྱ་བ་ཀུན་རིག་ཊཱིཀ་ཆེན་ལས། རྣལ་འབྱོར་བླ་
- 217-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མེད་སོགས་དཀྱིལ་འཁོར་གཞན་གྱི་སྒོ་ནས་གཤིན་པོའི་དོན་དུ་ཆོ་ག་བྱེད་པར་
འདོད་ན་ཡང་། རྣམ་ཤེས་ འགུགས་པ་སོགས་ཀྱི་བདེན་སྟོབས་བརྗོད་པའི་ཚེ་
དཀྱིལ་འཁོར་གྱི་གཙོ་བོ་གང་ཡིན་པའི་མཚན་དང་། རྩ་རིག་གི་གནས་སུ་རང་
རང་གི་ཡི་གེ་བརྒྱ་པ་བརྗོད་ཅིང་། ལྷོ་སྒོའི་ཆོ་ག་གཞན་ཐམས་ཅད་འདི་བཞིན་དུ་
བྱས་ལ། བདག་མདུན་གྱི་དཀྱིལ་འཁོར་བསྒྲུབ་པ་དང་། དབང་བསྐུར་བ་སོགས་
རང་རང་གི་གཞུང་ལས་འབྱུང་བ་ལྟར་བྱའོ། །ཞེས་གསུངས་པ་ལྟར་ཡིན་ནོ། །ཟླ་
མེད་སྟོན་པ་ཐུགས་རྗེ་ཅན་དེ་ཡིས། །ཉམ་ཐག་རིགས་དྲུག་སྡུག་བསྔལ་ལས་སྒྲོལ་
ཕྱིར། །ངན་སོང་སྦྱོང་བའི་སྔགས་དང་ཕྱག་རྒྱ་དང༌། །དཀྱིལ་འཁོར་ཆོ་ག་བྱིན་
རླབས་བདེན་མཐུ་སྩལ། །སློབ་དཔོན་ཀུན་སྙིང་སངས་རྒྱས་གསང་བ་སོགས། །
འཕགས་ཡུལ་མཁས་གྲུབ་དམ་པ་མང་པོ་ཡིས། །དེ་ཉིད་བསྡུས་པའི་རྒྱུད་དང་
སྦྱོང་རྒྱུད་དོན། །ངན་སོང་སྦྱོང་ཚུལ་རྒྱ་ཆེར་འགྲེལ་པར་མཛད། །གངས་རིའི་ཁྲོད་
འདིར་རྒྱུད་དོན་འབྱེད་པ་ལ། །རྒྱལ་བ་ཉིད་དང་ཀུན་ནས་དབྱེར་མེད་པ། །འཇམ་
མགོན་ཆོས་ཀྱི་རྒྱལ་པོ་ཙོང་ཁ་པས། །སྦྱོང་རྒྱུད་དགོངས་པ་ཤིན་ཏུ་གསལ་བར་
མཛད། །དེ་ལྟ་ནའང་དེང་དུས་སྐྱེ་བོ་ནི། ཕལ་ཆེར་བསོད་ནམས་སྟོབས་དམན་བློ་
ཞན་པས། །དྲི་མེད་རིགས་པའི་ལམ་བཟང་མི་མཐོང་བར། །གང་བྱུང་ཚིག་ལ་
ཡིད་རྟོན་བྱེད་པ་མང་། །འཇམ་མགོན་ལེགས་བཤད་འོད་སྣང་ལ་བརྟེན་ནས། །
ངན་སོང་སྦྱོང་བའི་རྒྱུད་དང་རྒྱུད་འགྲེལ་གྱི། །འདབ་སྟོང་རྒྱས་པའི་ཟེའུ་འབྲུའི་
བཅུད་བླངས་ཏེ། །བློ་ལྡན་རྐང་དྲུག་ཡོངས་ལ་དགའ་སྟོན་བྱས། །རྒྱུད་དོན་དཔག་
དཀའ་བདག་བློ་ཤིན་ཏུ་རྨོངས། །དེ་ཕྱིར་འདི་ལ་ནོངས་པ་མཆིས་གྱུར་ན། །རྒྱལ་
དང་རྒྱལ་སྲས་རྣམས་ལ་སྙིང་ནས་བཤགས། །བདག་གི་ནོངས་པ་རྒྱུ་བཅས་དག་
- 218 -



སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་རྒྱན།
པར་མཛད། །དགེ་བ་འདི་ཡིས་བདག་གཞན་འགྲོ་བ་ཀུན། །ངན་སོང་གནས་སུ་
ནམ་ཡང་མི་ལྟུང་ཞིང་། །དལ་ཐོབ་བཤེས་གཉེན་དམ་པས་རྗེས་བཟུང་སྟེ། །རྒྱལ་
བ་དགྱེས་པའི་ལམ་བཟང་བགྲོད་གྱུར་ཅིག ། །
ཅེས་སྦྱང་ཆོག་གི་ལག་ལེན་དང་རྒྱུད་ནས་ཇི་ལྟར་གསུངས་པའི་ཁུངས་
གསལ་བར་བཀོད་པ་རྒྱུད་དོན་གསལ་བའི་རྒྱན་ཅེས་བྱ་བ་འདི་ནི། །དགེ་སློང་
བརྩོན་འགྲུས་རྒྱ་མཚོ་སོགས་རང་གི་ཉེ་འཁོར་དུ་གནས་པ་མང་པོས་འདི་ལྟ་བུ་
ཞིག་ཅིས་ཀྱང་བྲི་དགོས་སོ་ཞེས་ནན་གྱིས་བསྐུལ་ཞིང་། རང་དང་སྐལ་བ་མཉམ་
པ་དག་ལ་ཕན་དུ་རེ་བའི་བསམ་པས། དགེ་སློང་ཡེ་ཤེས་རྒྱལ་མཚན་གྱིས་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་
འཕེལ་ཞིང་རྒྱས་པར་གྱུར་ཅིག། །།
- 219 -



༄༅། །དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་
བྱ་བའི་ཚུལ་བཞུགས་སོ། །
ན་མོ་གུ་རུ་བཛྲ་བྷེ་ར་ཝཱ་ཡ། འདིར་དཔལ་རྡོ་རྗེ་འཇིགས་བྱེད་ཆེན་པོའི་
དཀྱིལ་འཁོར་གྱི་སྒོ་ནས་སྦྱང་ཆོག་བྱ་བའི་ཚུལ་ངག་འདོན་དུ་བསྒྲིགས་པ་ནི།
དཀྱིལ་འཁོར་བསྒྲུབ་ཅིང་མཆོད་དེ་བདག་ཉིད་འཇུག་ཅིང་དབང་བླང་བ་སྔོན་དུ་
བཏང་ན་ཤིན་ཏུ་ལེགས་ཤིང་། བདག་འཇུག་བླང་བ་ཅིས་ཀྱང་མ་གྲུབ་པར་སྦྱང་
ཆོག་བྱེད་ན་བདག་བསྐྱེད་བཟླས་པ་གཏོར་འབུལ་ཡན་སྔོན་དུ་བཏང་རྗེས་ཁྲུས་
བུམ་བསྒྲུབ་དགོས་པས། དེའི་ཚུལ་ནི་མདུན་དུ་ཁྲུས་བུམ་ཕྱག་ལེན་ལྟར་བཤམས་
ལ། ལས་སྔགས་ཀྱིས་བསངས། སྭ་བྷ་ཝས་སྦྱངས། སྟོང་པའི་ངང་ལས་པཾ་ལས་
བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕྱང་བ་
ལ་སོགས་པའི་མཚན་ཉིད་ཐམས་ཅད་དང་ལྡན་པའི་ནང་དུ་ལྷའི་ཆུ་བོ་གངྒཱ་དང་
བུམ་པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་ཟླ་བའི་དཀྱིལ་འཁོར་གྱི་དབུས་
སུ་ཧཱུཾ་ཡིག་གི་མཐར་ཡི་གེ་བརྒྱ་པའི་སྔགས་ཕྲེང་གིས་བསྐོར་བ་ལས་འོད་ཟེར་
འཕྲོས། ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་སྲས་བཅས་
ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་བདུད་རྩི་
འོད་ཟེར་དཀར་པོའི་རྣམ་པར་སྤྱན་དྲངས། ཧཱུཾ་ཡིག་སྔགས་ཕྲེང་དང་བཅས་པ་ལ་
ཐིམ། དེ་ལས་ཡེ་ཤེས་ཀྱི་བདུད་རྩིའི་རྒྱུན་བབས་པས་བུམ་པ་གང་བར་གྱུར་པར་
བསམས་ལ། ཨོཾ་ཡ་མཱནྟ་ཀ་ས་མ་ཡ། །ཞེས་པ་ནས། ཨཱཧཱུྃ་ཕཊ། ཅེས་གཤིན་རྗེ་
-220 -



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ། །
གཤེད་ཀྱི་ཡིག་བརྒྱ་ཉུང་མཐའ་ཉེར་གཅིག་སོགས་ཅི་ནུས་བཟླས་པའི་མཐར་ཟླ་
བ་སྔགས་ཕྲེང་ཧཱུཾ་ཡིག་རྣམས་འོད་དུ་ཞུ་སྟེ་བུམ་པའི་ཆུ་དང་དབྱེར་མེད་དུ་གྱུར་
པར་ བསམས། ལས་ བུམ་ གཞུང་བཞིན་བསྒྲུབས་ན་ ལེགས་ ཤིང༌། དེ་ ཡང་ མི་
ལྕོགས་ན་བསང་ཆུ་ཞིག་ངེས་པར་དགོས་པས། དེའི་སྒྲུབ་ཚུལ་ནི་བུམ་པ་ཕྱག་
ལེན་ལྟར་བཤམས་ལ། བུམ་ཆུའི་སྟེང་དུ་ཉི་མའི་དཀྱིལ་འཁོར་གྱི་དབུས་སུ་ཧཱུྃ་
ཡིག་གི་མཐར་ལས་སྔགས་ཀྱིས་བསྐོར་བ་ལས་འོད་ཟེར་ཕྱོགས་བཅུར་འཕྲོས་
པས། རྒྱལ་བ་སྲས་བཅས་རྣམས་ཀྱི་ནུས་མཐུ་ཐམས་ཅད་ལས་སྔགས་འོད་ཟེར་
འབར་བ་དང་བཅས་པའི་རྣམ་པར་སྤྱན་དྲངས་ཏེ་ཧཱུཾ་ཡིག་སྔགས་ཕྲེང་དང་བཅས་
པ་ལ་ཐིམ་ཞིང་། དེ་ལས་བདུད་རྩིའི་རྒྱུན་བབས་པས་བུམ་ཆུ་བྱིན་གྱིས་བརླབས་
པར་བསམས་ལ་ཁཟླ་དྷིཀ་བརྒྱ་རྩ་སོགས་ཅི་འགྲུབ་བཟླ། མཐར་ཉི་མའི་དཀྱིལ་
འཁོར་ཧཱུཾ་ཡིག་སྔགས་ཕྲེང་དང་བཅས་པ་བུམ་ཆུ་ལ་ཐིམ་པས་ནུས་ལྡན་དུ་བྱིན་
གྱིས་བརླབས་པར་གྱུར་པར་བསམ་མོ། །དེ་ནས་ཡོ་བྱད་རྣམས་ཚོགས་པར་བྱས་
ལ་རྟེན་བསྐྱེད་པ་ནི། ༀ་ཁརྦ་དྷིཀ་ཧཱུཾ་ཕཊ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་
ཀོཉཧཾ། རྟེན་སྣང་བ་མི་དམིགས་པའི་སྟོང་པ་ཉིད་དུ་གྱུར། སྟོང་པའི་ངང་ལས་ཚེ་
ལས་འདས་པའི་མིང་ཡིག་དང་པོ་ཐིག་ལེས་བརྒྱན་པའམ། ཎི་ཡོངས་སུ་གྱུར་པ་
ལས། ཚེ་ལས་འདས་པ་ཐ་མལ་པའི་ཆ་བྱད་ཅན་ཕུང་པོ་དང་ཁམས་དང་སྐྱེ་
མཆེད་ཐམས་ཅད་གསལ་ཞིང་ཡོངས་སུ་རྫོགས་པ་གསོན་པོའི་རྣམ་པ་ཇི་ལྟ་བ་
ཐལ་མོ་སྦྱར་ཞིང་མེ་ཏོག་འཛིན་པར་གྱུར། ཨོཾ་བཛྲ་སཏྭ་ཧཱུྃ་ཛ༔ རྗེ་བཙུན་རྩ་བ་
དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་
དང༌། སངས་ རྒྱས་ ཀྱི་བདེན་ པ་ དང༌། ཆོས་ ཀྱི་བདེན་ པ་ དང་། དགེ་ འདུན་ གྱི་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བདེན་པ་དང་། དེ་བཞིན་ གཤེགས་ པ་དང༌། རྡོ་ རྗེ་ དང་། རིན་པོ་ཆེ་དང་། པདྨ་
དང༌། ལས་ཀྱི་རིགས་སུ་ཞུགས་པ་ཐམས་ཅད་དང་། སྙིང་པོ་དང་། ཕྱག་རྒྱ་དང་། །
གསང་སྔགས་དང་། རིག་སྔགས་ཀྱི་ལྷའི་ཁྱད་པར་ཐམས་ཅད་དང་། དཔལ་རྡོ་རྗེ་
འཇིགས་བྱེད་ཆེན་པོའི་ དཀྱིལ་ འཁོར་ གྱི་ ལྷ་ ཚོགས་ རྣམས་ ཀྱི་བདེན་པ་དང༌།
བདེན་པའི་བྱིན་གྱི་རླབས་ཀྱི་ཚེ་ལས་འདས་པ་ཆེ་གེ་མོ་ཞེས་བགྱི་བ་འདི་ཉིད་ཀྱི་
རྣམ་པར་ཤེས་པ་སྲིད་པ་བར་དོ་ཁམས་གསུམ་འགྲོ་བ་རིགས་དྲུག་སྐྱེ་གནས་
བཞིས་བསྡུས་པའི་འཇིག་རྟེན་གང་ན་གནས་ཀྱང་སྐད་ཅིག་ཐང་ཅིག་ཡུད་ཙམ་ལ་
འདིར་མཆིས་པར་གྱུར་ཅིག །རང་གི་སྙིང་གའི་ས་བོན་ལས་འོད་ཟེར་ལྕགས་ཀྱུ་
ལྟ་བུ་འཕྲོས་པས། ཚེ་འདས་ཀྱི་རྣམ་ཤེས་ཁ་དོག་དམར་ཞིང་གསལ་བ་ཨ་ཐུང་གི་
གཟུགས་ཅན་བཀུག་པ་སྤྱི་གཙུག་ནས་ཞུགས་ཏེ་སྙིང་གར་ཐིམ་པར་གྱུར། ཛཧཱུྃ་
བཻ་ཧོ༔ ཨོཾ་ཤོ་དྷ་ནེ་ཤོ་དྷ་ནེ། སརྦ་པཱ་པཾ་ཨཱ་ན་ཡ་ཧཱུྃ། ཚེ་ལས་འདས་པའི་སྡིག་སྒྲིབ་
ཐམས་ཅད་བཀུག་ནས་སེམས་ཅན་ཐམས་ཅད་ཀྱི་སྡིག་སྒྲིབ་དང་ལྷན་ཅིག་ཏུ་ཚེ་
འདས་ཀྱི་སྙིང་གའི་སྡིག་པའི་ས་བོན་པོ་ཡིག་ལ་ཐིམ་པར་གྱུར། ཨོཾ་སརྦ་ཨ་པཱ་ཡ་
ཨཱ་ཀརྨ་ཎ་བི་ཤོ་དྷ་ན་བཛྲ་ས་མ་ཡ་ཧཱུྃ་ཕཊ། ངན་འགྲོ་ཐམས་ཅད་དཀྱིལ་འཁོར་
གྱི་ཕྱི་རོལ་ཏུ་བཀུག་པར་གྱུར། དེ་རྣམས་ཀྱིས་བཅོམ་ལྡན་འདས་བདག་ཅག་
སྡུག་བསྔལ་གྱི་གཟིར་བ་འདི་ལས་བསྐྱབ་ཏུ་གསོལ། བདག་ཅག་སངས་རྒྱས་
དང་ཆོས་དང་དགེ་འདུན་དང་ཁྱེད་ལ་ཡང་སྐྱབས་སུ་མཆིའོ། །ཞེས་སྐྱབས་སུ་སོང་
བར་གྱུར། ཨོཾ་བཛྲ་པཱ་ཎི་བི་སྤོ་ཊ་སརྦ་ཨ་པཱ་ཡ་བནྡྷ་ནཱ་ནི་པྲ་མོ་ཀཱ་ཡ་སརྦ་ཨ་པཱ་ཡ་
ག་ཏེ་བྷུ སརྦ་སཏྭ་ན་སརྦ་ཏ་ཐཱ་ག་ཏ་བཛྲ་ས་མ་ཡ་ཏྲ་ཊ། ཅེས་ལན་གསུམ་དང་།
ཨོཾ་སརྦ་བིད་ཏྲ་ཊ་ཌ་ཊ་ཧཱུྃ། ཨོཾ་སརྦ་བིད་སརྦ་ཨ་པཱ་ཡ་བི་ཤོདྷ་ནེ་ཧཱུྃ་ཕཊ་སྭཱཧཱ།
- 222 -



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ།
བཛྲ་བནྡྷ་ཏྲ་ཊ། ཚེ་འདས་ཀྱི་སྤྱི་བོར་ཨོཾ། མགྲིན་པར་ཨཱཿ སྙིང་གར་ཧཱུྃ་གིས་མཚན་
པར་གྱུར། ཨོཾ་བཛྲ་ ཨ་དྷི་ ཏིཥྛ་ ཛྷ་ན་ས་མ་ཡེ་ཧཱུྃ། ཞེས་བརྗོད་ཅིང་གནས་ཉེར་
གཉིས་ བྱིན་ གྱིས་ བརླབས། བསྡུ་ ན་ ངན་ འགྲོ་ དགུག་ བྲལ་ གྱི་ སྐོར་ རྣམས་
བཞག །མཚམས་འདིར་བར་དོ་ངོ་སྤྲོད་བྱའོ། །དེ་ནས་སྦྱང་ཆོག་དངོས་གཞི་བྱ་བ་
ལ་ཐོག་མར་བགེགས་སྦྱང་བ་ནི། ཁྲོ་བོའི་མཆོད་པ་བསངས་སྦྱངས་བྱིན་གྱིས་
བརླབས་ལ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། ཁྲོ་བོའི་ཚོགས་ཐམས་
ཅད་མདུན་གྱི་ནམ་མཁར་སྤྱན་དྲངས། ཧཱུྃ། ཡེ་ཤེས་བསྐལ་བ་མེ་ལྟར་འབར་བའི་
འོད། །མ་ རིག་ འདོད་ པའི་མུན་ ཁམས་ ཐམས་ ཅད་ སྲེག །ཞེ་ སྡང་ གཤིན་རྗེའི་
འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་
ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་
བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་
བའི་དོན་དུ་མཆོད་ཀྱིས་གཤེགས་སུ་གསོལ། །ཨོཾ་བཛྲ་མ་ཧཱ་ཀྲོ་དྷ་རཱ་ཛཱ་ས་པ་རི་
ཝཱ་ ར་ཨེ་བྱེ་ཧི། པྲ་ཝ་ར་སད་ཀ་ རཾ་ཨགྷཾ་པྲ་ཏཱིཙྪ་སྭཱཧཱ། ཀ་མ་ལ་ཡེ་ཧཱུཾ། ཨོཾ་བཛྲ་
མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་པྲ་ཝ་ར་སད་ཀ་རཾ་ཨགྷཾ་ནས་ཤཔྟ་པྲ་ཏཱིཙྪ་ཨཱཿཧཱུྃ་གིས་
མཆོད། ནང་ མཆོད་ ཕུལ། ཧཱུྃ། ཆོས་ ཉིད་ སྟོང་ པ་ གཉིས་ མེད་ ངང་ ཉིད་ ལས། །
འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང་། །ཐབས་ལ་མཁས་པས་འཇིགས་
བྱེད་སྐུར་སྟོན་པ། ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་
ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །གསུང་གི་
ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་ལོ། །
ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་ཆ་སྣ་ཚོགས་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཕྱག་ན་བསྣམས། །ཉོན་མོངས་དུག་ཆེན་ རྩད་ནས་འཇོམས་མཛད་པ། །སྦྲུལ་
གདུག་རྒྱན་གྱིས་བརྒྱན་ལ་ཕྱག་འཚལ་ལོ། །བསྐལ་པའི་མེ་ལྟར་འབར་བའི་ཀློང་
དཀྱིལ་ ན། །དཔའ་ བོའི་ སྟང་ སྟབས་ བརྐྱང་ བསྐུམ་ ཚུལ་ དུ་ བཞུགས། །ཉི་ ཟླ་
འབར་བའི་སྤྱན་གྱི་སྡང་མིག་གིས། །བགེགས་དཔུང་བསྲེག་པར་མཛད་ལ་ཕྱག་
འཚལ་ ལོ། །གཏུམ་ ཆེན་ དུས་ མཐའི་ མེ་ ལྟར་ གཟི་ བརྗིད་ འབར། །གློག་ སྟོང་
འགྱུར་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་བཞིན་
སྒྲོགས། ཁྲོ་རྒྱལ་བགེགས་ཚོགས་ འདུལ་ ལ་ ཕྱག་ འཚལ་ བསྟོད། །ཧཱུྃ། འཇིགས་
པའི་ ཧཱུྃ་ སྒྲ་ངེས་ སྒྲོགས་ཤིང་། །བགེགས་རྣམས་ མ་ ལུས་ འཇོམས་མཛད་ པ། །
དངོས་གྲུབ་མ་ལུས་སྩོལ་བའི་ལྷ། །བགེགསཀྱི་དགྲ་ལ་ཕྱག་འཚལ་བསྟོད། །དེ་
ནས་བགེགས་གཏོར་བསངས་སྦྱངས་བྱིན་གྱི་བརླབས། རང་གི་ཐུགས་ཀའི་ཧཱུྃ་
ལས་འོད་ཟེར་འཕྲོས་པས་ཚེ་ལས་འདས་པ་ཆེ་གེ་མོ་ཞེས་བགྱི་བ་འདི་ཉིད་ཀྱི་
སྡིག་སྒྲིབ་སྦྱོང་བ་དང་། གནས་སྤོར་བ་ལ་བར་དུ་གཅོད་པར་རྩོམ་པའི་བགེགས་
ཀྱི་ཚོགས་རྣམས་བཀུག་པར་གྱུར། ཨོཾ་སརྦ་བིགྷཾ་ན་མཿསརྦ་ཏ་ཐཱ་ག་ཏེ་བྷོ་བི་ཤྭ་མུ་
ཁེ་བྷྱ༔ སརྦ་ཏཏྟཾ་ཨུངྒ་ཏེ། སྤ་ར་ཎ་ཨི་མཾ་ག་ག་ན་ཁཾ། གྲིཏྟ་དཾ་བ་ལི་ཏ་ཡེ་སྭཱཧཱ།
ལན་གསུམ། ཨོཾ་སུམྦྷ་ནི་སུམྦྷ་ཧཱུྃ། གྲི་གྲིཉྩ་ཧཱུྃ། གྲི་པ་ཡ་གྲཉྫཱ་པ་ཡ་ཧཱུྃ། ཨ་ན་
ཡ་ཧོ་བྷ་ག་ཝཱན་བཛྲ་ཧཱུྃ་ཕཊ། ལན་གསུམ། ཧཱུྃ། དཀྱིལ་འཁོར་ཆེན་པོའི་ས་གཞི་
ལ་གནས་པའི། །ལྷ་ལ་སོགས་པའི་བགེགས་ཚོགས་ཀུན་ཉོན་ཅིག །ང་ནི་གནས་
འདིར་ སྡིག་སྦྱོང་ཆོ་ག་བྱེད། ཁྱེད་རྣམས་འདི་ནས་གཞན་དུ་འགྲོ་བར་གྱིས། །
གལ་ཏེ་ང་ཡི་བཀའ་ལས་འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་བ་ཡིས། །
མགོ་ བོ་ཚལ་ པ་ བརྒྱར་ནི་ འགས་ འགྱུར་ ཞིང་། །བགེགས་ རྣམས་ བརླག་པར་
-224-



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ།
འགྱུར་བ་གདོན་མི་ཟ། །རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་
བླ་མ་དམ་པ་རྣམས་ཀྱི་བཀའ་བདེན་པ་དང་ བདེན་པ་ཆེན་པོའི་བྱིན་གྱི་རླབས་
ཀྱིས་ཚེ་ལས་འདས་པ་ཆེ་གེ་མོ་ཞེས་བགྱི་བ་འདི་ཉིད་གསོན་པའི་དུས་ན་ཚེ་སྲོག་
ལ་བར་དུ་གཅོད་ཅིང་། གཤིན་གྱི་དུས་ན་སྡིག་པ་སྦྱོང་བ་དང་། དབང་བསྐུར་བ་
དང་གང་སྐྱེས་ཤིང་གནས་པའི་ལུས་སྲོག་དང་མཐོ་རིས་དང་ཐར་པ་དང་ཐམས་
ཅད་མཁྱེན་པ་ཐོབ་པ་ལ་བར་དུ་གཅོད་པའི་གདོན་བགེགས་ཀྱི་ཚོགས་ཐམས་
ཅད་དང་། ཚེ་འདས་ཀྱི་ཆ་བྱད་བཟུང་ནས། ཚེ་ལས་འདས་པའི་ཉེ་འབྲེལ་རྣམས་
དང་འཇིག་རྟེན་པ་རྣམས་བསླུ་ཞིང་གནོད་པར་བྱེད་པའི་གནོད་སྦྱིན་དང་ཤ་ཟ་
དང་འབྱུང་པོ་ལ་སོགས་པ་ཐམས་ཅད་གཏོར་མ་འདིས་ཚིམ་པར་གྱིས་ལ་སེམས་
ཅན་རྣམས་ལ་གནོད་པ་དང་འཚེ་བའི་བསམ་པ་ངན་པ་ཐམས་ཅད་སྤོངས་ལ།
ཕན་པ་དང་བྱང་ཆུབ་ཀྱི་སེམས་དང་ལྡན་པས་རང་རང་སོ་སོའི་གནས་སུ་སོངས་
ཤིག །གལ་ཏེ་དེ་ལྟར་མི་བྱེད་ན་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བ་རྣམས་ཀྱིས་
བསྲེག་ཅིང་རྣམ་པར་འཇོམས་པར་གདོན་མི་ཟའོ། །སུམྦྷ་ནི་དང་ཧྥིཊྛིསོགས་
དྲག་སྔགས་བརྗོད་དོ། །སྡིག་སྒྲིབ་སྦྱོང་བ་ལ་སྦྱིན་སྲེག་གི་སྒོ་ནས་སྦྱང་བ་ནི། མེ་
བསངས་སྦྱངས། སྟོང་པའི་ངང་ལས་ཞི་བའི་ཐབ་ཁུང་དཀར་པོ་རྒྱར་ཁྲུ་གང་བ།
ཟབས་སུ་ཁྲུ་ཕྱེད་པ་ཟླུམ་པོ། མཆུ་ཁ་ཁྱེར་དང་བཅས་པ་མཚན་ཉིད་ཐམས་ཅད་
ཡོངས་སུ་རྫོགས་པ། དེའི་ནང་དུ་རཾ་ལས་ཡེ་ཤེས་ཀྱི་མེ་འབར་བའི་དབུས་སུ་པཾ་
ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་དང་རྡོ་རྗེ་ལས་ཁྲོ་བོ་རྡོ་
རྗེ་མཁའ་འགྲོ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཐུགས་ཀར་ཧཱུྃ་མཛད་ཀྱི་
ཕྱག་རྒྱས་རྡོ་རྗེ་དང་དྲིལ་བུ་འཛིན་པ། ཞལ་རབ་ཏུ་གདངས་ཤིང་། ཞབས་གཡོན་
-225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བརྐྱང་གི་སྟབས་ཀྱིས་བཞུགས་པའི་སྤྱི་བོར་ཨོཾ་མགྲིན་པར་ཨཱཿ ཐུགས་ཀར་ཧཱུྃ།
དེ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་དབང་ལྷ་དང་
བཅས་པ་སྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་པར་གྱུར་། དབང་གི་ལྷ་རྣམས་
ཀྱིས། ཨོཾ་བཛྲ་བྷ་ཝཱ་ཨ་བྷི་ཥིཉྩ་ཧཱུྃ། ཞེས་གསུངས་ཞིང་དབང་བསྐུར་བས་སྐུ་གང་
དྲི་མ་དག །ཆུ་ལྷག་མ་ཡར་ལུད་པ་སྤྱི་བོར་འཁྱིལ་བ་ལས་མི་བསྐྱོད་པས་དབུ་
བརྒྱན་པར་གྱུར། མཆོད་པ་བྱིན་གྱིས་བརླབས་ལ། ཨོཾ་བཛྲ་ཌཱ་ཀ་ཨབྷཾ་སོགས་
ཀྱིས་མཆོད། ནང་མཆོད་ཕུལ། མི་བསྐྱོད་རྡོ་ རྗེ་ཡེ་ཤེས་ཆེ། །རྡོ་ རྗེ་ དབྱིངས་ནི་
མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་ རྗེ་མཁའ་འགྲོར་
ཕྱག་འཚལ་བསྟོད། །ཚེ་འདས་ཀྱི་རྐང་པ་གཉིས་ཀྱི་འོག་ཏུ་རླུང་གི་དཀྱིལ་འཁོར་
གཞུའི་དབྱིབས་ཅན། ལྟེ་བར་གཏུམ་མོའི་མེ་འབར་བ། སྙིང་གར་སྡིག་པའི་ས་
བོན་པོ་ནག་པོ་ལ་ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་འདུས་པར་གྱུར།
རྐང་པའི་འོག་གི་རླུང་གཡོས་པས་ལྟེ་བའི་གཏུམ་མོའི་ཡེ་ཤེས་ཀྱི་མེ་འབར་བའི་
འོད་ཟེར་གྱིས་སྙིང་གའི་པཾ་དེད་ནས་སྣ་སྒོ་ནས་འཐོན། སྡིག་པ་ར་ཅན་གྱི་རྣམ་
པར་གྱུར་ནས་ཏིལ་གྱི་ཕུང་པོར་ཐིམ་པར་གྱུར། ཨོཾ་བཛྲ་ཊཱ་ཀ་ཁ་ཁ་ཁཱ་ཧི་ཁཱ་ཧི་
སརྦ་པཱ་པཾ་ད་ཧ་ན་བྷསྨི་ཀུ་རུ་སྭཱཧཱ། ཚེ་ལས་འདས་པའི་སྡིག་སྒྲིབ་ཐམས་ཅད་ཤཱནྟཾ་
ཀུ་རུ་སྭཱཧཱ། ཞེས་བཟླ་ཞིང་ཏིལ་ནག་གི་སྦྱིན་སྲེག་བྱ། ཨོཾ་བཛྲ་ཊཱ་ཀ་ཨརྒྱུ་སོགས་
ཀྱིས་མཆོད། ནང་མཆོད་ཕུལ། མི་བསྐྱོད་རྡོ་ རྗེ་ སོགས་ཀྱིས་བསྟོད། ཨོ་བཛྲ་མུ
ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་མེ་འབར་བའི་རྣམ་
པར་གྱུར་པར་བསམ་མོ། །
ཕྱིར་ཟློག་བྲབ་སྔགས་ཀྱི་སྒོ་ནས་སྡིག་སྒྲིབ་སྦྱང་བ་ནི། ཨོཾ་ན་མོ་བྷ་ག་ཝ་
- 226 -



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ། །
ཏེ། སརྦ་དུརྒ་ཏི་པ་རི་ཤོ་དྷ་ན་རཱ་ཛཱ་ཡ། ཏ་ཐཱ་ག་ཏ་ཡ། ཨརྡ་ཏེ་སམྱཀཾ་བུདྡྷཱ་ཡ།
ཏདྱ་ཐཱ། ཨོཾ་ཤོ་དྷ་ནེ་ཤོ་དྷ་ནེ། སརྦ་པཱ་པཾ་བི་ཤོ་དྷ་ནེ་ཤུདྡྷེ་བི་ཤུདྡྷེ། སརྦ་ཀརྨ་ཨཱ་ཝ་
ར་ཎ་བི་ཤོ་དྷ་ནེ་སྭཱཧཱ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཏ་ནི་ཀྲོ་ཏ་ནི། ཏཱ་
ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་ར་ཎི་མེ་སརྦ་སཏྭཱ་ནི་སྭཱཧཱ།
ཨོཾ་ཧཱུཾ་སྭཱཧཱ། ཨོཾ་ཨ་མྲྀ་ཏ་ཨ་ཡུར་ད་དེ་སྭཱཧཱ། ཨོཾ་ན་མ་སྡེ་ཡ་དྷཱི་ཀཱ་ནཱི། སརྦ་ཏ་ཐཱ་ག་
ཏ། ཧྲི་ད་ཡ་གནྡྷེ། ཛྭ་ལ་ཛྭ་ལ། དྷརྨཱ་དྷ་ཏུ་གནྡྷེ། སམྦྷ་ར་མ་མ་ཨཱ་ཡུ༔ སཾ་ཤོ་དྷ་ཡ།
མ་མ་སརྦ་པཱ་པཾ། སརྦ་ཏ་ཐཱ་ག་ཏ། ས་མནྟོ་ཥཱི་ཥ་བི་མ་ལེ་བི་ཤུདྡྷེ། ཧཱུཾ་ཧཱུཾ་ཧཱུཾ་ཧཱུཾ། ཨོཾ་
ཐཾ་སཾ་ཛཾསྭཱཧཱ། ཨོཾ་པདྨོ་ཏི་ཥ་བི་མ་ལེ་ཧཱུཾ་ཕཊ། རྣམས་ཉེར་གཅིག་རེ། ཡ་མ་རཱ་ཛཱ་
སོགས་དཀྱིལ་འཁོར་གྱི་ལྷའི་སྔགས་དང་། ཨོཾ་ཡ་མཱནྟ་ཀ་ས་མ་ཡ= ཨཱཧཱུྃ་ཕཊ།
ཚེ་ལས་འདས་པ་ཆེ་གེ་མོ་འདི་ཉིད་ཀྱི་སྡིག་སྒྲིབ་ཐམས་ཅད་དང་། ཁྱད་པར་ངན་
སོང་གསུམ་དུ་སྐྱེ་བའི་རྒྱུ་ལས་ངན་སྡིག་སྒྲིབ་ཐམས་ཅད་བྱང་ཞིང་དག་སྟེ། རྟེན་
ཁྱད་ པར་ ཅན་ཐོབ་ནས་མྱུར་དུ་མངོན་ པར་ རྫོགས་ པར་ འཚང་རྒྱ་བར་ གྱུར་
ཅིག །ཅེས་སྤེལ་ཚིག་དང་བཅས་མང་དུ་བཟླ། ཨོཾ་སརྦ་པཱ་པཾ་ད་ཧ་ན་བཛྲ་ཧཱུྃ་ཕཊ།
ཨོཾ་སརྦ་པཱ་པཾ་བི་ཤོ་དྷ་ན་བཛྲ་ཧཱུཾ་ཕཊ། ཨོཾ་སརྦ་ཀརྨ་ཨཱ་ཝ་ར་ཎཱ་ནི་བྷསྨིཾ་ཀུ་རུ་ཧཱུྃ་
ཕཊ། ཨོཾ་ཧཱུཾ་བི་ནཱ་ཤ་ཡ་ཨཱ་ཝ་ར་ཎཱ་ནི་བཛྲ་ཧཱུཾ་ཕཊ། ཨོཾ་ཧཱུྃ་བི་ཤོ་དྷ་ཡ་ཨཱ་ཝ་ར་ཎཱ་
ནི་ཧཱུྃ་ཕཊ། ༀ་ཛྭ་ལ་ཛྭ་ལ། དྷ་ཀ་དྷ་ཀ །ཧ་ན་ཧ་ན། ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ཧཱུཾ་
ས་ར་ས་ར་པྲ་ས་ར་པྲ་ས་ར་ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ཧཱུཾ་ཧ་ར་ཧ་ར་སརྦ་ཨཱ་ཝ་ར་
ཎཱ་ནི་ཧཱུཾ་ཕཊ། ཨོཾ་ཧཱུྃ་ཕཊ་སརྦ་ཨཱ་ཝ་ར་ཎཱ་ནི་སྤོ་ཊ་ཡ་ཧཱུྃ་ཕཊ། ཨོཾ་བྲི་ཏ་བྲི་ཏ་སརྦ་
ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ཏྲ་ཊ་ཏྲ་ཊ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། །ཨོ་ཙྪིནྡ་ཙྪིནྡ་སརྦ་
ཨཱ་ཝ་ར་ཎཱི་ཧཱུྃ་ཕཊ། ཨོཾ་ད་ཧ་ད་ཧ་སརྦ་ན་ར་ཀ་ག་ཏི་ཧེ་ཏུཾ་ཧཱུྃ་ཕཊ། ཨོཾ་པ་ཙ་པ་ཙ་
27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སརྦ་པྲ་ཏ་ག་ཏི་ཧེ་ཏུཾ་ཧཱུྃ་ཕཊ། ཨོཾ་མ་ཐ་མ་ཐ་སརྦ་ཏིར་ཀ་ག་ཏི་ཧེ་ཏུཾ་ཧཱུྃ་ཕཊ། ཚེ་
ལས་འདས་པ་ཆེ་གེ་མོ་ཞེས་བགྱི་བ་འདི་ཉིད་སྡིག་སྒྲིབ་ཐམས་ཅད་དང་ངན་སོང་
གསུམ་གྱི་སྡུག་བསྔལ་ཐམས་ཅད་ལས་གྲོལ་ཏེ་མྱུར་དུ་བཅོམ་ལྡན་འདས་འཇམ་
དཔལ་རྡོ་རྗེའི་གོ་འཕང་ཐོབ་པར་གྱུར་ཅིག །ཅེས་བརྗོད་ཅིང་བྲབ་བོ། །
དེ་ནས་ཁྲུས་ཀྱི་སྒོ་ནས་སྡིག་སྒྲིབ་སྦྱང་བ་ལ་ཐོག་མར་དཀྱིལ་འཁོར་ལ་
ཁྲུས་གསོལ་བ་ནི། ཇི་ལྟར་བལྟམས་པར་ཙམ་གྱིས་ནི། །ཞེས་སོགས། ཨོཾ་སརྦ་ཏ་
ཐཱ་ག་ཏ་ཨ་བྷི་ཊི་ཀ་ཏ་ས་མ་ཡ་ཤྲི་ཡེ་ཧཱུཾ། འདི་ནི་ཁྲུས་མཆོག་དཔལ་དང་ལྡན། །
ཞེས་སོགས། ཨོཾ་སརྦ་ཏ་ཐཱ་ག་ཏ་ཞེས་སོགས། རྒྱལ་བའི་སྐུ་ལ་འགྱུར་བ་མི་མངའ་
ཡང་། །ཚེ་འདས་ལུས་ཀྱི་སྒྲིབ་པ་སྦྱང་སླད་དུ། །རྒྱལ་བའི་སྐུ་ལ་ཁྲུས་ཆབ་འདི་
གསོལ་བས། །ཚེ་འདས་ལུས་ཀྱི་སྒྲིབ་པ་དག་གྱུར་ཅིག །ཨོཾ་སརྦ་ནས། ཤྲི་ཡེ་ཧཱུཾ།
དེ་བཞིན་དུ་རྒྱལ་བའི་གསུང་ལ་ཞེས་དང༌། རྒྱལ་བའི་ཐུགས་ལ་ཞེས་དང༌། ཚེ་
འདས་ངག་གི་དང་། ཚེ་འདས་ཡིད་ཀྱི་ཞེས་འདོན་པ་སྤོ། དེ་བཞིན་གཤེགས་དང་
དེ་ཡི་སྲས་རྣམས་ལ། །ཞེས་སོགས། དེ་དག་སྐུ་ལ་མཚུངས་པ་མེད་པའི་གོས།
ཞེས་ སོགས། ཨོཾ་ཧཱུཾ་ཞེས་ སོགས། སྟོང་གསུམ་ཀུན་ཏུ་དྲི་ངད་ལྡང་བ་ཡི། །ཞེས་
སོགས། ཨོཾ་བཛྲ་གནྡྷེ་ཨཱཿཧཱུྃ། སྲབ་འཇམ་ཡང་པ་ལྷ་ཡི་གོས། །ཞེས་པ་ནས། །ཚེ་
འདས་རྡོ་ རྗེའི་སྐུ་ཐོབ་ཤོག །ཨོཾ་བཛྲ་ ཝ་ས་མྱ་ ཨཱཧཱུཾ། དེ་ནས་ཕུང་པོའམ། མིང་
བྱང་ངམ། གཟུགས་བརྙན་ལ་ཁྲུས་བྱ་བ་ནི། འདི་ནི་སྦྱིན་པའི་རང་བཞིན་ཆུ། །
སེར་སྣའི་དྲི་མ་སྦྱོང་མཛད་ཅིང་། །གཏོང་བ་དྲི་ཡིས་ལེགས་བསྒོས་ཆུས། ཁྲུས་
ལེགས་མཛད་ཀྱིས་ཁྲུས་བྱའོ། །ཨོཾ་ཡ་མཱནྟ་ཀ་ས་མ་ཡ༔ ཨཱཧཱུྃ་ཕཊ། འཇིག་རྟེན་
འདི་ནས་ཕ་རོལ་ཏུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་བ་འདི་ཉིད་ཀྱི་ཚེ་
-228-



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ།
འཁོར་བ་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་དུ་
ཉོན་མོངས་པ་སེར་སྣའི་དྲི་མ་ཐམས་ཅད་བྱང་ཞིང་དག་ནས་སྦྱིན་པའི་ཕ་རོལ་ཏུ་
ཕྱིན་པ་ཡོངས་སུ་རྫོགས་ཏེ། མྱུར་དུ་མངོན་པར་རྫོགས་པར་འཚང་རྒྱ་བར་གྱུར་
ཅིག །དེ་ བཞིན་ སྦྱིན་ པའི་ གནས་ སུ། ཚུལ་ ཁྲིམས། བཟོད་པ། བརྩོན་ འགྲུས།
བསམ་ གཏན། ཤེས་རབ། སེར་ སྣའི་ གནས་ སུ། ཚུལ་ འཆལ། ཁོང་ ཁྲོ། ལེ་ལོ།
རྣམ་གཡེང་། ཤེས་འཆལ་རྣམས་བཅུག་ལ་གོང་བཞིན་བྱ། ཆུ་བོ་དྲུག་གིས་ཁྲུས་
བྱས་པས། །བག་ཆགས་རྣམ་དྲུག་སྦྱངས་ནས་ནི། །གང་ལ་ཉེས་པ་མི་མངའ་ཞིང་།
ཁྲུས་ལེགས་མཛད་ལ་ཕྱག་འཚལ་འདུད། །ཨོཾ་ཡ་མཱནྟ་ཀ་ས་མ་ཡ༔ ཨཱཧཱུྃ་ཕཊ།
འཇིག་རྟེན་འདི་ནས ཁྱད་པར་དུ་ཡང་ཕར་ཕྱིན་དྲུག་གི་མི་མཐུན་ཕྱོགས་ཐམས་
ཅད་བྱང་ཞིང་དག་ནས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་ཏེ། མྱུར་དུ་ཞེས་
སོགས་བརྗོད་དོ། །
དེ་ནས་དུག་དབྱུང་བྱ་བ་ནི། །འདོད་ཆགས་ཞེ་སྡང་གཏི་མུག་གསུམ། །དེ་
དག་འཇིག་རྟེན་དུག་གསུམ་སྟེ། །བཅོམ་ལྡན་སངས་རྒྱས་དུག་མི་མངའ། །སངས་
རྒྱས་གཟི་ཡིས་དུག་བཅོམ་མོ། །ཨོཾ་ཡ་མཱནྟ་ཀ་ས་མ་ཡ༔ ཨཱཧཱུྃ་ཕཊ། །འཇིག་རྟེན་
འདི་ནས་ཕ་རོལ་ཏུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་བ་འདི་ཉིད་ཀྱི
ཁྱད་པར་དུ་ཡང་ཉོན་མོངས་པ་དང་དེའི་དབང་གིས་བྱུང་བའི་དུག་ཐམས་ཅད་
བྱང་ཞིང་དག་ནས་མྱུར་དུ་ཞེས་སོགས། དེ་བཞིན་དུ་བཅོམ་ལྡན་སངས་རྒྱས་ཞེས་
པའི་གནས་སུ། དམ་ཆོས་དཀོན་མཆོག །དམ་ཆོས་གཟི་ཡིས། དགེ་འདུན་དཀོན་
མཆོག །དགེ་འདུན་གཟི་ཡིས། ཞེས་འདོན་པ་བསྒྱུར་ལ་བྱའོ། །ས་ནི་དུག་གི་མ་
ཡིན་ཏེ། །ས་ནི་དུག་གི་ཕ་ཡང་ཡིན། །བདེན་པའི་བདེན་ཚིག་དེ་དག་གིས། །ཚེ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འདས་དུག་ནི་དུག་མེད་ཤོག །དུག་ནི་ས་ཡི་ནང་དུ་སོང་། །གང་བའི་ནང་དུ་དུག་
སོང་ཤིག་སྭཱཧཱ། ཨོཾ་ཡ་མཱནྟ་ཀ་ས་མ་ཡ༔ ཨཱཧཱུྃ་ཕཊ །འཇིག་རྟེན་འདི་ནས་ཕ་རོལ་
ཏུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་བ་འདི་ཉིད་ཀྱི༔ ཁྱད་པར་དུ་ཡང་
འབྱུང་བ་དང་འབྱུང་བ་ལས་གྱུར་པའི་དུག་ཐམས་ཅད་ཤཱནྟི་ཀུ་རུ་སྭཱཧཱ། དེ་བཞིན་
དུ་ སའི་གནས་སུ་ཆུ་མེ་རླུང་རྣམས་བཅུག་ལ། ཆུ་ལ། གཤེར་བའི་ནང་དུ་དུག་
སོངས་ཤིག །མེ་ལ། འབར་ བའི་ནང་དུ་དུག་སོངས་ཤིག །རླུང་ལ། གཡོ་བའི་
ནང་དུ་དུག་སོངས་ཤིག །ཅེས་པ་དང་ཡིག་བརྒྱ་སྤེལ་ལ་ཚིག་དང་བཅས་སྔར་
བཞིན་ནོ། །དེ་ནས་མི་ཤེས་པ་སྦྱང་བ་ནི། གང་ལ་སེར་སྣ་རྣམ་ཆགས་པ། །རྣམ་
འཇོམས་དྲི་མ་མེད་མཛད་ཅིང་། །ཐུགས་ཞི་གནོད་པ་མི་མངའ་དེས། ཁྱེད་ལ་བདེ་
ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་
དུ་འཛུད་མཛད་ཅིང་། །ཆོས་རྣམས་ཐམས་ཅད་སྟོན་པ་དེས། ཁྱེད་ལ་བདེ་ལེགས་
མཛད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་
ཕྱིར། །གང་ཞིག་བདེ་བར་མངའ་མཛད་དེས། ཁྱེད་ལ་བདེ་ལེགས་མཛད་པར་
འགྱུར། །སྐྱོབ་པ་གང་ཞིག་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །
བུ་གཅིག་བཞིན་དུ་རྟག་བསྐྱངས་དེས། ཁྱེད་ལ་བདེ་ལེགས་མཛད་པར་འགྱུར། །
གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་
དཔུང་གཉེན་གྱུར་པ་དེས། ཁྱེད་ལ་བདེ་ལེགས་མཛད་ པར་འགྱུར། །གང་ཞིག་
ཆོས་རྣམས་མངོན་སུམ་གྱུར། །གཙང་ཞིང་བསླུ་བ་མི་མངའ་བ། །གསུང་གཙང་
གཙང་མར་མཛད་པ་དེས། ཁྱེད་ལ་བདེ་ལེགས་མཛད་པར་འགྱུར། །དཔའ་བོ་
ཆེན་པོ་གང་སྐྱེས་པས། །ཕུན་སུམ་ཚོགས་དོན་འབྱོར་གྱུར་ཅིང་། །དོན་གྲུབ་ཆོས་
- 230 -



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ། །
ཀྱང་གྲུབ་པ་དེས། ཁྱེད་ལ་བདེ་ལེགས་མཛད་པར་འགྱུར། །གང་ཞིག་སྐྱེས་པས་
ས་རྣམས་ནི། །ནགས་ཚལ་བཅས་པ་རབ་གཡོས་ཤིང་། །སེམས་ཅན་ཐམས་ཅད་
རབ་དགའ་དེས། ཁྱེད་ལ་བདེ་ལེགས་མཛད་པར་འགྱུར། །བྱང་ཆུབ་སྙིང་པོར་
གཤེགས་པ་ན། །ས་དག་རྣམ་དྲུག་གཡོས་གྱུར་ཅིང་། །བདུད་ཡིད་མི་བདེར་གྱུར་
པ་དེས། ཁྱེད་ལ་བདེ་ལེགས་མཛད་པར་གྱུར། །ཆོས་ཀྱི་འཁོར་ལོ་བསྐོར་བ་ན། །
འཕགས་པའི་བདེན་པ་རྣམས་གསུངས་ཤིང་། །ཐུབ་པའི་སྙན་པ་གང་བྱུང་དེས།
ཁྱེད་ལ་བདེ་ལེགས་མཛད་པར་གྱུར། །ཡིད་འཕྲོག་གང་ཞིག་མུ་སྟེགས་བྱེད། །
ཐམས་ཅད་ཆོས་ཀྱིས་ཕམ་མཛད་དེ། །ཚོགས་ཀུན་དབང་དུ་མཛད་པ་དེས། ཁྱེད་
ལ་བདེ་ལེགས་མཛད་པར་གྱུར། །སངས་རྒྱས་ཁྱེད་ལ་བདེ་ལེགས་མཛད། །བརྒྱ་
བྱིན་ཚངས་པའི་ལྷ་རྣམས་དང་། །འབྱུང་པོ་ཀུན་གྱི་བདེ་ལེགས་ནི། ཁྱེད་ལ་རྟག་
ཏུ་སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང༌། །ལྷ་རྣམས་ཀུན་གྱི་
བསམ་པ་ཡིས། ཁྱེད་ཀྱི་འདོད་དོན་གང་ཡིན་པ། །དོན་དེ་དེ་རིང་གྲུབ་གྱུར་ཅིག །
རྐང་གཉིས་ཁྱེད་ཅག་བདེ་ལེགས་གྱུར། །རྐང་བཞི་ཁྱེད་ཅག་བདེ་ལེགས་གྱུར།
ཁྱེད་ཅག་ལམ་བགྲོད་བདེ་གྱུར་ཅིག །ཕྱིར་འོང་དག་ཀྱང་བདེ་ལེགས་ཤོག །ཉིན་
མོ་བདེ་ལེགས་མཚན་བདེ་ལེགས། །ཉི་མའི་གུང་ལའང་བདེ་ལེགས་ཤིང་། ཁྱེད་
ཅག་ཀུན་ཏུ་བདེ་ལེགས་གྱུར། ཁྱེད་ཅག་སྡིག་ཡང་མ་གྱུར་ཅིག །ཅེས་བརྗོད། ཚེ་
ལས་འདས་པ་ཆེ་གེ་མོ་ཞེས་བྱ་བ་འདི་ཉིད་བདུད་དང་མི་མཐུན་པའི་ཕྱོགས་
ཐམས་ཅད་ལས་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག །ཅེས་བརྗོད། བཀྲ་
ཤིས་ཀྱི་ཚིགས་བཅད་མདོར་བསྡུས་བྱ་བར་འདོད་ན། སྟོན་མཆོག་དམ་པ་ལྷ་
མིས་མཆོད་འོས་ པ། །སངས་རྒྱས་ ཕྱག་ འཚལ་ དེང་འདིར་བདེ་ལེགས་ཤོག །
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་
ལེགས་ཤོག །ཞི་བ་ཆགས་བྲལ་ལྷ་མིས་མཆོད་འོས་པ། །ཆོས་ལ་ཕྱག་འཚལ་
དེང་ འདིར་ བདེ་ ལེགས་ཤོག །སེམས་ཅན་གང་དག་ འགྲོ་དང་མི་འགྲོ་བ། །དེ་
དག་ཐམས་ཅད་དེང་འདིར་བདེ་ལེགས་ཤོག །ཚོགས་ཀྱི་དམ་པ་ལྷ་མིས་མཆོད་
འོས་པ། །དགེ་འདུན་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་
དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །
འབྱུང་པོ་གང་དག་འདིར་ནི་ལྷགས་གྱུར་ཏེ། །སའམ་འོན་ཏེ་བར་སྣང་འཁོད་ཀྱང་
རུང་། །སྐྱེ་དགུ་ཀུན་ལ་རྟག་ཏུ་བྱམས་བྱེད་ཅིང་། །ཉིན་དང་མཚན་དུ་ཆོས་ལ་སྤྱོད་
གྱུར་ཅིག །འདིར་ནི་ རྒྱལ་ བ་ སྲས་བཅས་བདེན་ གང་ གིས། །རྟག་ཏུ་བདེན་ པ་
གསུང་ཞིང་རྫུན་མེད་པ། །བདེན་པ་དེ་ཡིས་དེང་འདིར་བདེ་ལེགས་ཤོག །དེང་
ཀུན་འཇིགས་པ་ཆེ་ལས་ཐར་གྱུར་ཅིག་སྭཱཧཱ། ཚེ་ལས་འདས་པ་ཆེ་གེ་མོ་ཞེས་བྱ་
བ་འདི་ཉིད་བདུད་དང་མི་མཐུན་པའི་ཕྱོགས་ཐམས་ཅད་ལས་རྒྱལ་ནས་ཤིན་ཏུ་
བཀྲ་ཤིས་པར་གྱུར་ཅིག །ཅེས་བརྗོད། དེ་ནས་ཚེ་འདས་ལ་སྐྱབས་འགྲོའི་བརྡ་
སྤྲད་ལ། གང་གི་དྲིན་གྱིས་བདེ་ཆེན་ཉིད། །ཅེས་སོགས་དང༌། སངས་རྒྱས་ཀུན་
གྱི་རང་བཞིན་ སྐུ། །སློབ་དཔོན་ལ་ ཡང་ ཕྱག་ བྱའོ། །དང་ པོར་མེ་ཏོག་ ཕོག་པ་
ཡི། །དཀྱིལ་འཁོར་ལྷ་ཚོགས་རྣམས་ལ་འདུད། །གཟུགས་མཆོག་མཆོག་ཏུ་དྲག་
པོ་ཆེ= འཇིགས་བྱེད་ ལ་ ཕྱག་ འཚལ། །གཤིན་རྗེ་གཤེད་པོ་ རབ་ འཇིགས་པ
ཕྱག་ན་རལ་གྲི་ཕྱག་འཚལ་བསྟོད། །གཙོ་བོ་རྒྱལ་བ་འགྲོ་བའི་མགོན། །འགྲོ་བ་
སྐྱོབ་པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་
ནས་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །འཁོར་བའི་འཇིགས་པ་
- 232 -



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ།
སེལ་ བ་ དང༌། །བྱང་ ཆུབ་ སེམས་ དཔའ་ ཚོགས་ ལ་ ཡང་། །དེ་བཞིན་ཡང་ དག་
སྐྱབས་ སུ་ མཆི། །བདག་ ནི་ འཇིགས་ པས་རྣམ་ སྐྲག་ནས། །ཀུན་ཏུ་བཟང་ ལ་
བདག་ཉིད་འབུལ། །འཇམ་དཔལ་དབྱངས་ལ་བདག་ཉིད་ཀྱིས། །བདག་གི་ལུས་
འདི་དབུལ་བར་བགྱི། །ཐུགས་རྗེའི་སྤྱོད་པ་མ་འཁྲུལ་བ། །སྤྱན་རས་གཟིགས་
མགོན་དེ་ལ་ཡང་། །ཉམ་ཐག་ང་རོས་འོ་དོད་འབོད། །སྡིག་ལྡན་བདག་ལ་བསྐྱབ་
ཏུ་གསོལ། །འཕགས་པ་ནམ་མཁའི་སྙིང་པོ་དང་། །ས་ཡི་སྙིང་པོ་དག་དང་ནི། །
ཐུགས་རྗེ་ཆེ་མགོན་ཐམས་ཅད་ལ། །སྐྱབས་འཚོལ་སྙིང་ནས་འོ་དོད་འབོད། །
གང་ཞིག་མཐོང་ནས་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །སྐྲག་ནས་
ཕྱོགས་བཞིར་འབྱེར་བྱེད་པའི། །རྡོ་རྗེ་ཅན་ལ་སྐྱབས་སུ་མཆི། །སྔོན་ཆད་ཁྱེད་ཀྱི་
བཀའ་ལས་འདས། །ད་ནི་འཇིགས་པ་ཆེ་མཐོང་ནས། ཁྱེད་ལ་སྐྱབས་སུ་མཆི་
ལགས་ཀྱི། །འཇིགས་པ་མྱུར་དུ་བསལ་དུ་གསོལ། །བསྡུ་ན་དེ་ཙམ་དང༌། ཡང་
བར་དོ་ལ་ཆེད་དམིགས་ཀྱི་གསོལ་འདེབས་ཤུགས་དྲག་བྱ་བར་འདོད་ན། དགེ་
བས་འཕངས་པའི་ཚེ་དང་བསོད་ནམས་ཟད། །འཇིགས་རུང་བདུད་དག་གཤིན་
རྗེས་ ཕ་ རོལ་ ཁྲིད། །མགོན་མེད་ཉམ་ཐག་བར་དོའི་འགྲོ་བ་ལ། །ཐུགས་རྗེས་
གཟིགས་ཤིག་ བླ་ མ་ ཡི་དམ་ལྷ། །བཟློག་མེད་ ལས་ རླུང་དྲག་པོས་རྒྱབ་ནས་
བདས། །ཉོན་མོངས་ཞགས་ པ་ནག་པོས་སྐེ་ནས་བཅིངས། །ཅི་བྱ་གཏོལ་མེད་
བར་དོའི་འགྲོ་ཀུན་གྱི། །སྐྱབས་མགོན་མཛོད་ཅིག་བླ་མ་ཡི་དམ་ལྷ། །ཆ་མེད་
ཡུལ་དུ་གྲོགས་མེད་གཅིག་པུར་འཁྱམས། །འཇིགས་སྐྲག་འཁྲུལ་པའི་སྣང་བ་ཆུ་
ལྟར་འཁྲུག །གར་སྐྱེའི་གདེང་མེད་བར་དོའི་འགྲོ་ཀུན་གྱི །སྐྱབས་མགོན་མཛོད་
ཅིག་བླ་མ་ཡི་དམ་ལྷ། །ལས་ལས་གྲུབ་པའི་དམྱལ་བའི་ཕོ་ཉའི་ཚོགས། །བརྩེ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མེད་གད་མོ་དགོད་པའི་བསུ་མས་བསྐོར། །སྐྱབས་འཚོལ་རིག་རིག་བལྟ་བ་འདི་
དག་ལ། །ཐུགས་རྗེས་གཟིགས་ཤིག་བླ་མ་ཡི་དམ་ལྷ། །མངོན་ཤེས་ཕྲ་མོས་རང་
གི་སྔ་ཕྱིའི་རྒྱུས། །ཅུང་ཟད་ཤེས་པས་ རང་ལ་ཡི་ཆད་ཅིང་། །འགྱོད་པ་མཚོན་
གྱིས་རང་ སྲོག་བཅད་བཞིན་བརྒྱལ། །འདི་འདྲའི་ འཇིགས་ ལས་སྐྱོབས་ཤིག་
ཐུགས་རྗེ་ཅན། །ཅེས་པ་རྣམས་བརྗོད་ཅིང་གསོལ་བ་གདབ་བོ། །
སྨིན་བྱེད་དབང་གི་སྒོ་ནས་སྡིག་སྒྲིབ་སྦྱང་བ་ནི། །ཚེ་འདས་དེ་ཉིད་སྔོན་
བླ་མེད་ཀྱི་དབང་བཞི་ཡོངས་རྫོགས་ཐོབ་པ་ཞིག་ཡིན་ན་དམིགས་པ་བརྡ་སྤྲད་ལ་
དབང་བཞི་ཡོངས་རྫོགས་བསྐུར་བའམ། རྡོ་ རྗེ་ སློབ་དཔོན་གྱི་དབང་ཡན་ཆད་
བསྐུར། སྔོན་དབང་ཐོབ་པ་མིན་ན་རིགས་ལྔའི་སྡོམ་གཟུང་དང་དམ་བཞག་གི་
སྐོར་རྣམས་བཞག་ནས་དཀྱིལ་འཁོར་དུ་བཅུག་སྟེ་ལྷ་ངོ་སྟོན་པ་ཙམ་བྱས་ན་ཕན་
ཡོན་ཆེ་བར་གསུངས་པས་སྐབས་དང་བསྟུན་ནས་གང་འོས་བྱའོ། །དེ་ནས་རྟེན་
ལྷར་བསྐྱེད་པ་ནི། སྭ་བྷ་ཝས་སྦྱངས། སྟོང་པའི་ངང་ལས་ཚེ་འདས་ཀྱི་རྣམ་ཤེས་
ཨ་ཐུང་གི་གཟུགས་ཅན་ཡོངས་སུ་གྱུར་པ་ལས། དཔལ་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་ཀྱི་གྲི་གུག་དང་ཐོད་པ་འཛིན་པ་ཞབས་གཡས་བསྐུམས་ཤིང་
གཡོན་ བརྐྱངས་ པའི་ སྟབས་ ཀྱིས་ བཞུགས་ པར་ གྱུར། མཆོད་ པ་ བྱིན་ གྱིས་
བརླབས་ལ། ཨོཾ་ཡ་མཱནྟ་ཀ་ས་པ་རི་ཝཱ་ར་ཨབྷཾ་ནས་ཤཔྟའི་བར་གྱིས་མཆོད། ཨོཾ་
ཡ་མཱནྟ་ཀ་ཧཱུྃ་ཕཊ། ཨོཾ་ཨཱཿཧཱུྃ། གཟུགས་མཆོག་ཏུ་དྲག་པོ་ཆེ། །དཔའ་བོ་མཆོག་གི་
སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་
ལ་ཕྱག་འཚལ། །དེ་ནས་སྦྱིན་བདག་སོགས་ཀྱི་བསམ་པའི་ཁྱད་པར་གྱིས་ཟས་
གཏད་ཅིས་ཀྱང་བྱེད་དགོས་པ་བྱུང་ན། ཟས་གཏད་ཀྱི་རྫས་དང་ཡོ་བྱད་རྣམས་
-234-



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ།
བྱིན་གྱིས་བརླབས་ལ། ཆུ་གཉིས་ཉེར་སྤྱོད་རོལ་མོ་འདོད་ཡོན་རྣམས་མཆོད་ཕྲེང་
སྔགས་དང་ཕྱག་རྒྱ་དང་བཅས་འབུལ་ཞིང་། ཚེ་འདས་ལྷར་བསྐྱེད་པ་དེས་དཀྱིལ་
འཁོར་ ལྷ་ ཚོགས་ ལ་ མཆོད་ པ་ ཕུལ་ བས་ ཚེ་ འདས་ དེའི་ ཚོགས་ རྫོགས་ པར་
བསམས་ན་ཕན་ཡོན་ཆེ་བར་གསུངས་སོ། །
གྲོལ་བྱེད་སྤོར་ཆོག་གི་སྒོ་ནས་སྡིག་སྒྲིབ་སྦྱང་བ་ནི། ཚེ་འདས་ལ་བདེ་བ་
ཅན་གྱི་ཞིང་གི་བཀོད་པ་དང་ཡོན་ཏན་རྣམས་བརྗོད་ནས་མོས་གུས་དང་འདུན་པ་
ཤུགས་དྲག་བསྐྱེད་ལ། བཅོན་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ་
མཆོད་དོ་སྐྱབས་སུ་མཆིའོ། །ཚེ་ལས་འདས་པ་ཆེ་གེ་མོ་ཞེས་བགྱི་བ་འདི་ཉིད་
བདེ་བ་ཅན་གྱི་ཞིང་དུ་ད་ལྟ་ཉིད་དུ་དྲངས་སུ་གསོལ། ཞེས་ལན་མང་དུ་བརྗོད་
ཅིང་གསོལ་བ་གདབ། དཀོན་མཆོག་རིན་ཆེན་དཔལ་ཞིང་དུ། །དཀོན་མཆོག་
རིན་ཆེན་ལས་བྱུང་བ། །དཀོན་མཆོག་རིན་ཆེན་འོད་ཟེར་གྱིས། །རིན་ཆེན་ཕྲེང་
བ་རྣམ་དག་པ། །ཚོགས་ཀྱི་ལམ་དང་སྦྱོར་བའི་ལམ། །མཐོང་བའི་ལམ་དང་སྒོམ་
པའི་ལམ། །བླ་ན་མེད་པའི་ཁྱད་པར་ལམ། །བྱང་ཆུབ་བར་ཆད་མེད་པའི་ལམ། །
རྣམ་ པར་ གྲོལ་ བའི་ ལམ་ དག་ ལ། །བརྟེན་ནས་ སྡིག་ པ་ ཀུན་ སྦྱངས་ནས། །
འཕགས་པའི་ལམ་དེར་བགྲོད་པར་ཤོག །ཨོཾ་རཏྟེ་རཏྟེ། མཧཱ་རཏྟེ། རཏྣ་སམྦྷ་ཝེ་
རཏྣ་ཀི་རཏེ། རཏྣ་མཱ་ལ་བི་ཤུདྡྷེ། ཤོ་དྷ་ཡ། སརྦ་པཱ་པཾ་ཧཱུྃ་ཕཊ། ཅེས་ལམ་བསྟན།
དེ་ནས་ལམ་སྦྱང་བ་ནི། པདྨ་འདམ་གྱིས་མ་གོས་ལྟར། །སྲིད་གསུམ་དྲི་མས་མ་
གོས་པའི། །སྲིད་པའི་པདྨོ་ལས་བྱུང་བ། །བདེ་བ་ཅན་དུ་སྐྱེ་བར་ཤོག །ཨོ་པདྨེ་
པདྨེ་པདྨ་སཾ་བྷ་ཝེ། མཧཱ་སུ་ཁ་བ་ཏི་གཙྪནྟ་སྭཱཧཱ། དེ་ནས་གནས་སྤོར་དངོས་གཞི་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ནི། ཚེ་འདས་ཀྱི་རྣམ་ཤེས་ལྷར་བསྐྱེད་པ་དེ་ཉིད། མགོན་པོ་འོད་དཔག་མེད་ཀྱི་
ཐུགས་ཀ་ནས་བྱུང་བའི་འོད་ཟེར་གྱི་ལྕགས་ཀྱུས་དྲངས་ཏེ་སྤྱི་གཙུག་ནས་འཐོན་
བདེ་བ་ཅན་དུ་ཐོགས་པ་མེད་པར་གཤེགས། མགོན་པོ་འོད་དཔག་མེད་པའི་
ཞབས་དྲུང་དུ་ པདྨ་ ལས་བརྫུས་ཏེ་སྐྱེས། དེར་གནས་པའི་བྱང་སེམས་རྙིང་པ་
རྣམས་ཀྱི་དེ་ལ་མཆོད་པར་གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་
སྭཱཧཱའི་བར་གྱིས་མཆོད། ཚེ་འདས་བདེ་བ་ཅན་དུ་སྐྱེས་པའི་བྱང་སེམས་དེས་ཀྱང་
མགོན་པོ་འོད་དཔག་མེད་ཀྱི་ཞལ་མཐོང་ནས་གུས་པ་ཆེན་པོས། ཨོཾ་སརྦ་ཏ་ཐཱ་ག་
ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱའི་བར་གྱིས་མཆོད། མགོན་པོ་འོད་དཔག་མེད་
ལས་གདམས་པ་དང་རྗེས་སུ་བསྟན་པ་ཐོབ་པར་གྱུར། དེའི་ཚེ་ལྷ་རྣམས་ཀྱིས་
བྱང་སེམས་བདེ་བ་ཅན་དུ་སྐྱེས་ཤིང་སངས་རྒྱས་ལས་གདམས་པ་ཐོབ་པ་སོགས་
ཆོ་ག་བྱེད་པ་པོ་བདག་ཉིད་ཀྱི་མཐུར་ཤེས་ནས་བདག་ཉིད་ལ་མཆོད་པར་གྱུར།
ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱ། སངས་རྒྱས་འདྲ་བའི་སྟོན་པ་
མེད། །ཆོས་དང་འདྲ་བའི་དགེ་བ་མེད། །དགེ་འདུན་འདྲ་བའི་སྣོད་མེད་དེ། །
སྔགས་དང་འདྲ་བའི་འདྲེན་པ་མེད། །ཅེས་ཆེད་དུ་བརྗོད་པར་གྱུར། བྱང་སེམས་
དེས་ཀྱང་རང་ཉིད་བདེ་བ་ཅན་དུ་སྐྱེ་བའི་རྒྱུ་བརྟགས་པས། །བདག་གིས་ཆོ་ག་
བྱས་པའི་མཐུར་ཤེས་ནས་སྐད་ཅིག་གིས་བདག་ཉིད་ཀྱི་མདུན་དུ་འོངས་ནས།
ཨེ་མའོ་སངས་རྒྱས་ཨེ་སངས་རྒྱས། །ཨེ་མའོ་སངས་རྒྱས་མཛད་པ་ལེགས། །
གང་ཕྱིར་ངན་སོང་བདག་ཅག་སྦྱངས། །བྱང་ཆུབ་སྤྱོད་པ་ཉིད་ལ་བཞག །ཨེ་མའོ་
ཤཱཀྱ་མགོན་པོ་ཡི། །སངས་རྒྱས་མཛད་པ་ཡ་མཚན་ཆེ། །གང་ཕྱིར་ངན་སོང་ལྷུང་
བ་ཡི། །སེམས་ཅན་གློག་བཞིན་མྱུར་དུ་གྲོལ། །དེ་བཞིན་གཤེགས་པའི་ཆོས་ནི་
- 236 -



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ།
བསམ་མི་ཁྱབ། །སྔགས་ཀྱི་ཡོན་ཏན་སྣ་ཚོགས་བསམ་མི་ཁྱབ། །བྱང་ཆུབ་བརྟེན་
པ་རྣམས་ཀྱང་བསམ་མི་ཁྱབ། །ཚངས་སྤྱོད་ཚུལ་ཁྲིམས་དྲི་མེད་ཀྱེ་བསམ་ཡས། །
ཨེ་མ་སངས་རྒྱས་རྣམས་ཀྱི་ནི། །སྔགས་ཀྱི་བྱིན་རླབས་ཡ་མཚན་ཆེ། །གང་ཕྱིར་
མཚམས་མེད་ལྷུང་ བ་ ཡི། །སེམས་ཅན་ ལྷ་ གནས་མྱུར་དུ་སྐྱེས། །ཞེས་ཆེད་དུ་
བརྗོད་པ་ཆེད་དུ་བརྗོད་ནས་བདག་དང་དཀྱིལ་འཁོར་བའི་ལྷ་ལ་མཆོད་པར་གྱུར།
ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱ། དེ་ལྟར་མཆོད་ནས་སླར་ཡང་
བདེ་བ་ཅན་དུ་སོང་བ་གྱུར། ཨོཾ་སརྦ་བུདྡྷ་ཀྵེ་ཏྲ་གཙྪནྟ་སྭཱཧཱ། །
དེ་ ནས་ བྱང་ བུ་ མེར་བསྲེགས་ཏེ་ སྦྱང་ བ་ནི། མར་ མེ་ ཁཎྜ་ དྷཱིཀ་ གིས་
བསངས། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷ་ཝ་ཨཏྨ་ཀོཉཧཾ། མར་མེ་སྣང་བ་མི་དམིགས་
པའི་སྟོང་པ་ཉིད་དུ་གྱུར། སྟོང་པའི་ངང་ལས་སངས་རྒྱས་ཐམས་ཅད་ཀྱི་ཐུགས་
གཉིས་སུ་མེད་པའི་ཡེ་ཤེས་རཾ་ལས་མེར་ཤར་བའི་ཡེ་ཤེས་ཀྱི་མེས་ལྷ་དང་རྣམ་
ཤེས་གཤེགས་པའི་ཕུང་པོ་ལྷག་མ་རོ་ལྟ་བུའམ། བྱང་བུ་དང་སྡིག་སྒྲིབ་ལྷན་ཅིག་
ཏུ་བསྲེགས་པར་གྱུར། གསོན་ཅིག་དགོངས་ཤིག་རིགས་ཀྱི་བུ། །གསོན་ཅིག་ཚེ་
འདས་རིགས་ཀྱི་བུ། །ཕུང་པོ་ལྔ་ཡི་བུད་ཤིང་ལ། །རྒྱལ་བ་རིགས་ལྔའི་མེ་སྦར་
རོ། །འབྱུང་བ་བཞི་ཡི་བུད་ཤིང་ལ། །ལྷ་མོ་བཞི་ཡི་མེ་སྦར་རོ། །དབང་པོ་དྲུག་གི་
བུད་ཤིང་ལ། །བྱང་ཆུབ་སེམས་དཔའི་མེ་སྦར་རོ། །ཡུལ་རྣམ་དྲུག་གི་བུད་ཤིང་
ལ། །ལྷ་མོ་དྲུག་གི་མེ་སྦར་རོ། །ལུས་ངག་ཡིད་གསུམ་བུད་ཤིང་ལ། །རྒྱལ་བའི་
སྐུ་གསུམ་མེ་སྦར་རོ། །སྐུ་གསུམ་ཡེ་ཤེས་ལྔ་ལྡན་དུ། །འགྲོ་བའི་དོན་དུ་འགྱུར་
བར་ཤོག །ཨོ་སྐནྡྷ་དྷཱ་ཏུ་ཨ་ཡ་ཏ་ནཾ་ནི། སྭ་བྷཱ་ཝ་ཛྭ་ལ་ཛྭ་ལ་ཀུ་རུ་ཀུ་རུ་སྭཱཧཱ།
ཞེས་ པ་དང༌། ཨོ་ ཛཱ་ ལ་ ཛཱ་ ལ་ ཧཱུྃ། ཞེས་བརྗོད་ཅིང་བསྲེག་གོ །ཕུང་ཁམས་སྐྱེ་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མཆེད་ཐམས་ཅད་སྣང་ལ་རང་བཞིན་མེད་པ་སྒྱུ་མ་ལྟ་བུ་ཡིན་པ་ལ། ཡིན་པར་མ་
ཤེས་པར་བདེན་གྲུབ་ཏུ་ཞེན་པས་སེམས་ཅན་རྣམས་སྡུག་བསྔལ་དུ་བཅུག་པ་
ཡིན་པས་ཚེ་འདས་ཀྱི་ཕུང་ཁམས་སྐྱེ་མཆེད་ཀྱི་གཉིས་སྣང་འཁྲུལ་པ་ཐམས་ཅད་
ཡེ་ཤེས་ཀྱི་མེས་བསྲེགས་པས། གཉིས་སྣང་འཁྲུལ་པའི་བག་ཆགས་མ་ལུས་པ་
དག་ནས་འགྲོ་བའི་དོན་དུ་སྐུ་གསུམ་ཡེ་ཤེས་ལྔ་ལྡན་རྒྱལ་བ་འོད་དཔག་མེད་ཀྱི་
ངོ་བོར་མངོན་པར་རྫོགས་པར་འཚང་རྒྱ་བར་གྱུར་ཅིག །སྟོང་པ་ཉིད་ལ་གཟུགས་
མེད། ཚོར་བ་མེད། ཅེས་པ་ནས། བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་སངས་རྒྱས་སོ། །ཞེས་བརྗོད་ཅིང་འཁོར་གསུམ་
མི་ དམིགས་ པས་ རྒྱས་བཏབ་ ལ་ ལྟ་ བའི་ ངང་དུ་མཉམ་པར་འཇོག །དེ་ལས་
ལངས་ནས་བསྔོ་བ་དང་སྨོན་ལམ་བྱ་ཞིང་། །མཆོད་པ་བྱིན་གྱིས་བརླབས་ལ་
མཆོད་བསྟོད་བྱ། །ཡིག་བརྒྱས་ལྷག་ཆད་ཁ་བསྐངས་ཤིང་ནོངས་པ་བཟོད་པར་
གསོལ། རས་ རིས་ ཀྱི་ དཀྱིལ་ འཁོར་ བཤམས་ ཡོད་ ཚེ་ བརྟན་ བཞུགས་ བྱ་བ་
སོགས་མཇུག་ཆོག་སྤྱི་ལྟར་དང་། དངོས་སུ་བཤམས་པ་མེད་ཚེ་སྨོན་ལམ་དང་
ཤིས་བརྗོད་བྱ་ཞིང་ལས་ཀྱི་རྗེས་མི་མངོན་པར་བྱའོ། །ཚུལ་འདི་ནི་རང་དང་སྐལ་
མཉམ་བློ་དམན་འགའ་ཞིག་ལ་གཟུང་སླ་བའི་ཕྱིར་ངག་འདོན་དུ་བསྒྲིགས་པ་ཡིན་
གྱིས། །འདི་དག་རྒྱུད་ནས་ ཇི་ ལྟར་གསུངས་པའི་ཚུལ་དང་། །སྦྱོར་དངོས་རྗེས་
གསུམ་གྱི་ལག་ལེན་ཞིབ་ཆ་རྣམས་རྗེ་ཐམས་ཅད་མཁྱེན་པ་ཡབ་སྲས་ཀྱི་དགོངས་
པ་དང་མཐུན་པར་ལོགས་སུ་བྲིས་ནས་ཡོད་པས་དེ་ལས་ཤེས་པར་བྱའོ། །ཚུལ་
འདིར་འབད་ལས་ཐོབ་པའི་དགེ་བ་དེས། །བདག་དང་མཁའ་མཉམ་འགྲོ་བ་མ་
ལུས་པ། །འཇིགས་རུང་ངན་འགྲོའི་གཡང་སར་མི་ལྟུང་བར། །དལ་འབྱོར་རྟེན་
- 238 -



དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ།
བཟང་ རྒྱུད་མར་ ཐོབ་ གྱུར་ ཅིག །བདེན་པ་ གསུངས་ པའི་བདེན་ཚིག་འདི་ ཡི་
མཐུས། །ལས་ དང་ ཉོན་ མོངས་ གནོད་ པས་ མི་ བརྫི་ བར། །ལམ་ སྟོན་ བཤེས་
གཉེན་དམ་པའི་རྗེས་ཞུགས་ཏེ། །ས་ལམ་རིམ་པ་མྱུར་དུ་བགྲོད་པར་ཤོག །རྒྱུད་
དོན་བསྒྲིགས་པའི་གྲུ་རྫིང་འདི་ཉིད་ལ། །བརྟེན་ནས་ཕ་མ་སེམས་ཅན་མ་ལུས་
པ། །ཉམ་ཐག་སྲིད་པའི་མཚོ་ལས་མྱུར་བསྒྲལ་ཏེ། །སྐུ་གསུམ་གཞལ་མེད་ཁང་དུ་
ཕྱིན་གྱུར་ཅིག ། །
ཅེས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་ལ་བརྟེན་
ནས་སྦྱང་ཆོག་བྱ་བའི་ཚུལ་འདི་ནི་རང་ཉིད་དྲན་པ་གསོ་བ་དང་། དོན་གཉེར་ཅན་
གཞན་མང་པོས་ཀྱང་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་བ་ཀུན་ལ་ཕན་
པ་གྱུར་ཅིག། །།
- 239 -



༄༅། །དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་
དངོས་གྲུབ་ཀུན་འབྱུང་བསམ་འཕེལ་དབང་གི་
རྒྱལ་པོ་ཞེས་བྱ་བ་བཞུགས་སོ། །
བླ་མ་དང་བཅོམ་ལྡན་འདས་དཔལ་འཁོར་ལོ་སྡོམ་པ་དབྱེར་མ་མཆིས་
པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་
ཅད་དུ་ རྗེས་སུ་གཟུང་དུ་གསོལ། དེ་ལ་འདིར་བྱིན་རླབས་ཀྱི་གཏེར་ཆེན་པོར་
གྲགས་པ་གྲུབ་ཆེན་དྲིལ་བུ་ཞབས་ལུགས་ཀྱི་དཔལ་འཁོར་ལོ་སྡོམ་པ་ལྷ་ལྔའི་
སྦྱིན་སྲེག་ བྱ་ ཚུལ་ བྲི་བ་ལ། སྦྱིན་སྲེག་ བྱེད་ པ་ པོ་ནི་ལམ་ཐུན་མོང་བས་རྒྱུད་
ལེགས་པར་སྦྱངས་ཤིང་རྡོ་རྗེ་སློབ་དཔོན་མཚན་ཉིད་དང་ལྡན་པའི་ཞབས་དྲུང་དུ་
ཡི་དམ་འདིའི་དཀྱིལ་འཁོར་དུ་དབང་བཞི་རྣམ་པར་དག་པ་ཐོབ། དབང་དུས་སུ་
ཁས་བླངས་པའི་དམ་ཚིག་དང་སྡོམ་པ་རྣམས་མིག་གི་འབྲས་བུ་ལྟར་གཅེས་པར་
བསྲུང་བ་གཞིར་བཟུང་ནས་ཐུན་བཞིའི་སྦྱོར་བས་ཡི་དམ་འདིའི་རྟེན་དང་བརྟེན་
པར་བཅས་པའི་དཀྱིལ་འཁོར་ལེགས་པར་བསྒོམས་པའི་བསྙེན་པ་དང་། གཙོ་བོ་
ཡབ་ཡུམ་གྱི་སྙིང་པོ་འབུམ་ཕྲག་རེ། སྙིང་པོའི་རྣལ་འབྱོར་མ་བཞིའི་སྔགས་ཁྲི་
ཕྲག་རེ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྃ་ཕཊ། ཌཱ་ཀི་ནཱི་ཛྭ་ལ་ཤཾ་བ་རཾ་སྭཱཧཱ། ཨོཾ་བཛྲ་
བེ་རོ་ཙ་ནཱི་ཡེ་ཧུཾ་ཧཱུྃ་ཕཊ་སྭཱཧཱ། ཨོཾ་ཏིཥྛ་མཧ་ཀྲོ་དྷ་ཨ་བེ་ཤཱ་ཡ་ཧཱུཾ། ཤྲཱི་ཧེ་རུ་ཀཱ་ཡ་བིད་
མ་ཧེ། བིཏུ་རཱ་ཛཱ་ ཡ་དྷི་མ་ཧེ་སྭཱཧཱ། ཞེས་པའི་ཡེ་ཤེས་འབེབས་ སྔགས་ཁྲི་ཕྲག་
གཅིག་རྣམས་བཟླས་པའི་གྲངས་བསྙེན་ལེགས་པར་སོང་བ་ཞིག་དགོས་སོ། །དེ་
- 240 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
ལྟ་བུའི་སྒྲུབ་པ་པོ་དེས་འདིའི་སྦྱིན་སྲེག་བྱ་བ་ལ་སྤྱིར་སྦྱིན་སྲེག་ལ་ཕྱིའི་སྦྱིན་སྲེག་
དང༌། ནང་གི་སྦྱིན་སྲེག་དང་། བླ་ན་མེད་པའི་སྦྱིན་སྲེག་གསུམ་དུ་ཡོད་ལ། ཕྱིའི་
སྦྱིན་སྲེག་ལ་ཡང་རྫས་ཀྱི་སྦྱིན་སྲེག་དང་། བསམ་གཏན་གྱི་སྦྱིན་སྲེག་གཉིས་ཡོད་
ཅིང་། གཞན་ཡང་ཞི་བའི་སྦྱིན་སྲེག་དང་། རྒྱས་པའི་སྦྱིན་སྲེག་དང་། དབང་ གི་
སྦྱིན་སྲེག་དང་། དྲག་པོའི་སྦྱིན་སྲེག་བཞིར་ཡོད་དོ། །ཞི་བ་ལ་ཡང་ཞི་བ་རྐྱང་པའི་
སྦྱིན་སྲེག་དང་། ཞི་བ་ལས་ཐམས་ཅད་པའི་སྦྱིན་སྲེག་གཉིས་སུ་ཡོད་དེ། དེ་དག་
སོ་སོའི་རྣམ་གཞག་ཞིབ་པར་སྦྱིན་སྲེག་ཆེན་མོ་དངོས་གྲུབ་རྒྱ་མཚོ་ལས་ཤེས་པར་
བྱ་ཞིང་། ནང་དང་བླ་མེད་ཀྱི་སྦྱིན་སྲེག་གི་ཚུལ་ཅུང་ཟད་འོག་ཏུ་སྟོན་ནོ། །དེས་ན་
འདིར་ཞི་བའི་སྦྱིན་སྲེག་ཇི་ལྟར་བྱ་བའི་ཚུལ་ལ་གསུམ། སྦྱིན་སྲེག་གི་བཅའ་གཞི་
ཇི་ལྟར་བཤམ་པ་དང༌། སྦྱིན་སྲེག་གི་ཆོ་ག་ཇི་ལྟར་བྱ་བའི་ཚུལ་དང་། སྦྱིན་སྲེག་
གི་ཕན་ཡོན་བཤད་པའོ། །དང་པོ་ལ་ཞི་བའི་སྦྱིན་སྲེག་གང་དུ་བྱ་བའི་གནས་ནི།
རི་བོ་དབེན་པའི་ས་ཕྱོགས་ནགས་ཚལ་མེ་ཏོག་གིས་བརྒྱན་པ་སོགས་རྒྱུད་ནས་
བཤད་པའི་གནས་ཁྱད་པར་ཅན་རྣམས་སུ་ཐུབ་ན་ཤིན་ཏུ་བསྔགས་ཤིང་། དེ་ལྟ་
མིན་ཡང་གཙང་ཞིང་ཡིད་དུ་འོང་ལ་སྐྱེ་བོ་སྐལ་ངན་དག་གིས་མི་མཐོང་བའི་
དབེན་པའི་གནས་སུ་བྱ་སྟེ། དེ་ལྟ་མིན་པར་སྐྱེ་བོ་མང་པོ་འདུ་བའི་སར་བྱས་ཏེ་རྡོ་
དྲིལ་དང་། བུམ་པ་དང་དགང་གཟར་བླུགས་དང་། ཆས་གོས་སོགས་གསང་བའི་
རྫས་རྣམས་དབང་མ་ཐོབ་པའི་སྐྱེ་བོ་སྐལ་ངན་དག་ལ་བསྟན་ཏེ་མཐོང་བར་བྱས་
ནས་སྐལ་དམན་ལ་གསང་བ་བསྟན་པའི་སྦོམ་པོའི་ལྟུང་བ་འབྱུང་ཉེ་བས་སྐྱེ་བོ་
གཞན་གྱིས་མི་མཐོང་བར་བྱ་བའི་ཕྱིར་ཡོལ་བས་བཅད་པ་སོགས་བྱའོ། །དུས་
གང་ལ་བྱ་བ་ནི་ཞི་བའི་སྦྱིན་སྲེག་ཟླ་བ་ཡར་ངོ་ལ་བྱ་བར་རྒྱུད་མང་པོ་ལས་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསུངས་ཤིང་། ཞི་བའི་སྦྱིན་སྲེག་གྲངས་གསོག་ལྟ་བུ་རྒྱུན་རིང་དུ་བྱེད་པ་ཡིན་ན་
ཡར་ངོའི་ཚེས་གཅིག་ནས་འགོ་བརྩམས་ཏེ་བྱ་བར་གསུངས། ཉི་མ་དེའི་ཡང་ཕྱི་
དྲོའི་ཆ་ལ་བྱ་ཞིང་ཁྱད་པར་དུ་སྲོད་ལ་བྱ་ཐུབ་ན་ཤིན་ཏུ་བསྔགས་པར་རྡོ་རྗེ་མཁའ་
འགྲོ་དང་ལེགས་གྲུབ་ཀྱི་རྒྱུད་ལས་གསུངས། གཟའ་ཚེས་འཕྲོད་སྦྱོར་ལེགས་
པའང་གལ་ཆེ་བར་གསུངས་པས་གཟའ་ཚེས་འཕྲོད་སྦྱོར་ལེགས་པའི་ཉི་མ་བཟང་
པོའི་ཕྱི་དྲོའི་ཆ་ལ་བྱའོ། །ཕྱོགས་གང་དུ་བྱ་བ་ནི་ཞི་བའི་སྦྱིན་སྲེག་ཕྱོགས་ཤར་དུ་
བྱ་བ་རྒྱུད་དང་གྲུབ་ཆེན་གྱི་གཞུང་མང་པོ་ལས་གསུངས། ཁྱད་པར་དཀྱིལ་འཁོར་
སྒྲུབ་མཆོད་དང་འབྲེལ་བ་ཡིན་ན་དཀྱིལ་འཁོར་གྱི་ཁང་པའི་ཤར་ཕྱོགས་སུ་ཞི་
བའི་སྦྱིན་སྲེག་བྱ་བར་འོད་སྙེ་ལས་གསུངས་ཤིང་དངོས་གྲུབ་རྒྱ་མཚོར་ཡང་དེ་
བཞིན་དུ་གསུངས་སོ། །གང་དུ་སྦྱིན་སྲེག་བྱ་བའི་ས་དེར་སྦྱིན་སྲེག་གི་བཅའ་གཞི་
བཤམ་ཚུལ་ནི་གནས་དེར་སྔར་ས་ཆོག་བྱས་པའི་རྒྱུན་ཡིན་ན་ས་ཆོག་གསར་དུ་མ་
བྱས་ཀྱང་སྐྱོན་མེད་ཅིང་། དེ་ལྟ་མིན་ན་ས་ཆོག་རྒྱས་བསྡུས་གང་རིགས་བྱ་དགོས་
ལ། སའི་ལྷ་མོ་སོགས་དང་ཁྱད་པར་གནས་དེའི་གཞི་བདག་ལ་གཏོར་མ་བསྔོས་
ཏེ་འཕྲིན་ལས་འཆོལ་བ་སྔོན་དུ་གཏོང་བ་ལེགས་པར་གསུངས་པས་དེའི་ཚུལ་ནི།
སྦྱིན་སྲེག་གང་དུ་བྱེད་པའི་ས་དེར་དཀར་གཏོར་རྐང་དཀྲིས་བཞི་པ། ཆུ་གཉིས་
ཉེར་སྤྱོད་དང་བཅས་སྟེགས་གཙང་མའི་ཁར་བཤམས། སྦྱིན་སྲེག་བྱེད་པ་པོ་རང་
ཉིད་རྡོར་དྲིལ་བཟུང་སྟེ་ཁ་ཤར་ཕྱོགས་སུ་བལྟས་ཏེ་འཁོད། སྒྲུབ་གྲོགས་གཞན་
ཡོད་ན་ གཡས་ གཡོན་རྣམས་ སུ་ ཅི་ རིགས་ སུ་ འཁོད་དེ་སྒྲུབ་ཐབས་རྒྱས་ པ་
བསྒོམས་མ་ཐག་ཡིན་ན་ལྷའི་རྣལ་འབྱོར་དེ་ཉིད་གསལ་བཏབ་པས་ཆོག་ཅིང་།
དེ་ལྟ་མིན་ན་སྐྱབས་སེམས་སྔོན་དུ་བཏང་སྟེ་དག་པ་གསུམ་གྱི་སྒོ་ནས་རང་ཉིད་
- 242 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
ལྷར་བསྐྱེད་པར་གསུངས་པས་དེའི་ཚུལ་ནི། སངས་རྒྱས་ཆོས་དང་དགེ་འདུན་
ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང་། །
རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །
བྱང་ཆུབ་སེམས་དཔའ་བདག་ཉིད་ཆེ། ཁྱད་པར་དུ་ཡང་སློབ་དཔོན་ལ། །རྟག་ཏུ་
སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་
ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་
པར་བགྱི། །ཞེས་ཐུན་མོང་མིན་པའི་སྐྱབས་འགྲོ་སེམས་བསྐྱེད་ལན་གསུམ་བྱ།
དེ་ནས། ཤྲཱི་ཧེ་རུ་ཀ །ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ། རྒྱུའི་
བདག་ཉིད་དུ་བརྟག་པར་བྱ་བས་སྟོང་པའི་ཆོས་ཀྱི་བདག་མེད་པ་དང་། རུ་ནི་
གང་ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་བཀོད་པའི་བདག་དང་བྲལ་
བའི་གང་ཟག་གི་བདག་མེད་པ་དང་། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་
མི་མཐུན་པར་སོ་སོར་གཉིས་སུ་མི་གནས་པ་དང༌། ཤྲཱི་ནི་ཡུལ་སྟོང་པ་ཉིད་ཇི་འདྲ་
བ་དེ་བཞིན་དུ་རྗེས་སུ་ཞུགས་པའི་གཉིས་སུ་མེད་པའི་ཡེ་ཤེས་ཨེ་ཝཾ་གྱི་དོན་ནོ། །
སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་
གཉིས་ཀྱིས་རྡོ་རྗེ་དང་དྲིལ་བུ་འཛིན་པ། གཡས་བརྐྱང་གིས་བཞུགས་པ་ལ། ཡུམ་
རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་
པས་འཁྱུད་པར་གྱུར། ཤྲཱི་ཧེ་རུ་ཀོཉཧཾ། ལན་གསུམ། ཨོ་ ཨ་ ཨཱ། ཨི་ཨཱི། ཨུ་ཨཱུ།
རྀ་རཱི། ལི་ལཱི། ཨེ་ཨེ། ཨོ་ཨཽ། ཨཾ་ཨ༔ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་
ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཧཱུྃ་ཧཱུྃ་ཕཊ། ཅེས་པ་
ལན་གསུམ། རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་ལྔ་དང་བཅས་པ་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གཡོན་སྐོར་གྱིས་ལན་གསུམ་དུ་བསྐོར་ནས་གནས་པ་ལས་འཁོར་ལོ་གསུམ་གྱི་
ལྷ་ ཚོགས་ འཕྲོས་ པ། སྣ་བུག་གཡས་ནས་ཐོན་ཏེ་ ཕྱིར་ འཕྲོས་ པས། བགེགས་
ཐམས་ཅད་བསྐྲད་དེ་སླར་བྱོན་རང་གི་སྣ་བུག་གཡོན་པ་ནས་ཞུགས་ཏེ། ལྟེ་བའི་
སྔགས་ཕྲེང་ལ་ཐིམ་པར་གྱུར། ཅེས་བརྗོད་ཅིང་རང་ཉིད་ལྷའི་ང་རྒྱལ་བསྟན་པར་
བྱ། དེ་ནས་མདུན་དུ་བཤམས་པའི་མཆོད་པ་རྣམས། ཨོཾ་བཛྲ་ཨ་མྲྀ་ཏ་ཀུན་ལི་ཧ་
ན་ཧ་ན་ཧཱུྃ་ཕཊ། ཅེས་པས་བསངས། ཨོཾ་སྭ་བྷཱ་ཝ་ཤུདྡྷསརྦ་དྷརྨ་སྭ་བྷཱ་ཝ་ཤུདྡྷོཉཧཾ།
སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་
ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་དྭངས་
ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་དྱེ་
ཨཱཧཱུཾ། ཨོཾ་བཛྲ་པུབྦེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་དཱི་པེ་ཨཱཧཱུཾ། ཨོཾ་བཛྲ་གནྡྷེ་
ཨཱཧཱུཾ། ཨོཾ་བཛྲ་ནེ་ ཝི་ བྱ་ ཨཱཧཱུཾ། ཨོཾ་བཛྲ་ཤཔྟ་ ཨཱཧཱུཾ། གིས་ མཆོད་ པ་ བྱིན་གྱིས་
བརླབས། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་ན་ཧཱུྃ་ཕཊ། ཅེས་པས་བསངས། ཨོཾ་སྭ་
བྷཱ་ཝ་ཤུདྡྷསརྦ་དྷརྨསྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་
ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་
བའི་གཏོར་མ་དྭངས་ཤིང་ཐོགས་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་
ཨཱཧཱུྃ། ལན་གསུམ་གྱིས་གཏོར་མ་བྱིན་གྱིས་བརླབས། རང་གི་ཐུགས་ཀའི་ཧཱུྃ་གི་
འོད་ཟེར་གྱིས་ཞིང་སྐྱོང་འཁོར་བཅས་སྤྱན་དྲངས་ཏེ་མདུན་དུ་བཞུགས་པར་གྱུར་
པར་བསམས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ་ཨཱ་དྱ་ནུད་པན་ན་ཏཱཏ་ཨོཾ་ཨཱཿཧཱུྃ་
ཕཊ་སྭཱཧཱ། ལན་གསུམ་གྱིས་གཏོར་མ་དབུལ། ༀ་ཀྵེ་ཏྲ་པཱ་ལ་ས་པ་རི་ཝཱ་ར་ཨརྒྱུ་
པྲ་ཏཱི་ཙྪ་ ཧཱུཾ་ སྭཱཧཱ། དེ་བཞིན་དུ། པཱ་ ། བཛྲ་ པུཤྲཱ བཛྲ་ དྷུ་ པེ། བཛྲ་ དཱི་པེ། བཛྲ་
- 244 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ། །
གནྡྷེ། བཛྲ་ནེ་ཝི་ཏྱཱ། བཛྲ་ཤཔྟ་པྲ་ཏཱི་ཙྪ་ཧཱུྃ་སྭཱ་ཧཱ། ཞེས་པས་མཆོད། དེ་ནས་དྲིལ་
བུ་ དཀྲོལ་ཞིང་། གང་ དག་ འདིར་ གནས་ ལྷ་དང་ཀླུ། །གནོད་ སྦྱིན་ སྲིན་པོའམ་
གཞན་དག་ལ། །ས་འདི་བདག་གིས་བསླང་བར་བགྱི། །དཀྱིལ་འཁོར་དོན་དུ་
ཁྱེད་ཀྱིས་སྩོལ། །ཅེས་ལན་གསུམ་གསོལ་བ་བཏབ་པས། རིག་པ་འཛིན་པ་ཅི་
བདེར་གྱིས་ཤིག་ཅེས་གནང་བ་བྱིན་ནས་ཞིང་སྐྱོང་འཁོར་བཅས་རང་གནས་སུ་
གཤེགས་པར་གྱུར་པར་བསམ་མོ། །དེ་ནས་རྐང་པ་གཉིས་རྡོ་རྗེ་སྐྱིལ་ཀྲུང་དང་།
ལག་པ་གཡོན་དྲིལ་བུ་བཟུང་ནས་མཉམ་བཞག་གི་ཕྱག་རྒྱ་དང་། གཡས་རྡོ་རྗེ་
དང་བཅས་པས་ས་མནན་ཏེ། ཨོཾ་ཨཱ་ཧཱུྃ། ཨོཾ་ཧ་ན་ཧ་ན་ཀྲོ་དྷ་ཧཱུྃ་ཕཊ། རྡོ་རྗེ་ཁྲོ་བོས་
བགེགས་རྣམས་བཅོམ་ཞིང་། རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱངས་
པར་གྱུར་པར་བསམ། ཡང་ན་རང་གི་ལྷའི་སྔགས་བརྒྱ་རྩ་བརྒྱད་དུ་བཟླ་བར་
གསུངས་པས། དེ་ལྟར་ན་གཙོ་བོའི་སྙིང་པོ་བརྒྱ་རྩ་བརྒྱད་བཟླ་སྟེ། དེ་ལྟར་ཀུན་
རྫོབ་ཀྱི་སྦྱང་བ་དང༌། ས་ལ་སོགས་པའི་ཆོས་ཐམས་ཅད་རང་བཞིན་གྱིས་རྣམ་
པར་དག་པའི་སྟོང་པ་ཉིད་དུ་གྱུར་པར་བསམ་པ་དོན་དམ་པའི་སྦྱང་བ་བྱའོ། །
སྦྱིན་སྲེག་བྱེད་པ་པོ་དགེ་སློང་ཡིན་ན་སྦྱིན་སྲེག་གི་བཅའ་གཞི་བཤམས་པ་ལ་
འཇུག་པའི་ཚེ་དུས་དྲན་དང་རུང་བ་བྱ་དགོས་པར་བླ་མ་རྣམས་གསུངས་པས།
དེའི་ཚུལ་ནི། ས་བརྐོ་བ་དང་། བརྐོར་གཞུག་པ་དང་། མེ་ལ་རེག་པ་དང༌། རེག་
ཏུ་གཞུག་པ་དང་། ས་བོན་བཅོམ་ པ་དང༌། བཅོམ་དུ་གཞུག་པ་དང་། སྐྱེས་པ་
གཅོད་པ་དང༌། གཅོད་དུ་གཞུག་པ་དང་། རིན་པོ་ཆེ་ལ་རེག་པ་དང་། རེག་ཏུ་
གཞུག་པ་དང་། བསྙེན་པར་མ་རྫོགས་པ་དང་ཡུན་ཅིག་འདོན་པ་དང་། མཆོད་
པའི་ཚེ་སྙན་པའི་གླུ་དབྱངས་བྱེད་པ་དང་། ཆས་གོས་དཀར་པོ་བགོ་བ་སོགས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྤྱིར་བཏང་དུ་དགེ་སློང་གིས་དེ་དག་བྱས་ན་ཉེས་པར་གསུངས་ཀྱང་། ཆོས་ལྡན་
གྱི་དགོས་པ་ཁྱད་པར་ཅན་གྱི་ཕྱིར་དུ་བྱར་རུང་བར་སྟོན་པ་ཐུགས་རྗེ་ཅན་དེས་
གནང་བ་ཡིན་པས། མཁའ་མཉམ་གྱི་མ་རྒན་སེམས་ཅན་ཐམས་ཅད་མྱུར་བར་
མྱུར་བར་འཁོར་བའི་སྡུག་བསྔལ་ལས་བསྒྲལ་བའི་ཕྱིར་སྔགས་ཀྱི་ཐབས་མཁས་
ཀྱི་སྤྱོད་པ་འདི་དག་ལ་བརྟེན་ནས་ཚོགས་གཉིས་མྱུར་དུ་རྫོགས་པར་བྱའོ་སྙམ་དུ་
དུས་དྲན་དང་། སྦྱིན་སྲེག་ལ་འབུལ་རྒྱུའི་འབྲུ་རྣམས་ལ་དགེ་ཚུལ་འདུལ་བའི་
ལག་ལེན་ཤེས་པ་ཞིག་ལ་མེའི་རུང་བ་བྱེད་པར་བཅོལ་ཏེ་རུང་བ་བྱ། དེ་དག་
གིས་མཚོན་བྱ་བ་གང་བྱེད་ཀྱང་འདུལ་བ་སྔགས་ཀྱི་གྲོགས་དང་སྔགས་འདུལ་
བའི་གྲོགས་སུ་འགྲོ་བར་བྱས་ཏེ་དཔལ་ཨ་ཏི་ཤ་དང་རྒྱལ་བ་ཙོང་ཁ་པ་ཆེན་པོའི་
བཀའ་བརྒྱུད་འདིའི་ཐུན་མོང་མ་ཡིན་པའི་ཁྱད་ཆོས་མདོ་སྔགས་ཟུང་འབྲེལ་གྱི་
ཉམས་ལེན་ལ་ནམ་ཡང་གཅེས་སྤྲས་ལྷོད་པ་མེད་པའི་གུས་པ་ཆེན་པོ་བྱའོ། །དེ་
ནས་ཐབ་བྱ་བ་ལ་ས་བརྐོ་ན་ལྟོ་འཕྱེའི་མཆན་གྱི་ཆ་ལ་བརྐོ་བར་བྱ་སྟེ། ལྟོ་འཕྱེ་
བརྟག་པའི་ཐིག་ཇི་ལྟར་གདབ་པ་དང༌། ཐིག་བཏབ་ནས་ས་བརྐོ་བ་དང་། དགང་
བའི་ཚུལ་ལ་སོགས་པ་ཆེས་ཞིབ་པར་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་
གསུངས་པས་དེ་ལས་ཤེས་པར་བྱའོ། །ས་གཞི་རང་བཞིན་གྱིས་དཀར་བའམ།
ས་དཀར་པོས་བྱུགས་པ་ལ་ཞི་བའི་ཐབ་བྱ་བར་གསུངས་ཤིང་། ཞི་བའི་ཐབ་ལ་
བརྐོས་པའི་ཐབ་དང་། རྩིག་པའི་ཐབ་དང༌། བྲིས་པའི་ཐབ་གསུམ་གསུངས་ཏེ།
བརྐོས་པའི་ཐབ་ནི་དབྱིབས་ཟླུམ་པོ་རྒྱར་ཁྲུ་གང་ཟབས་སུ་ཁྲུ་ཕྱེད་སྟེང་ནས་མུ་
རན་ནམ་མཆུར་སོར་བཞི་དོར་བར་དཔངས་ཞེང་སོར་བཞི་པའི་ཁ་ཁྱེར་བགས་
ཀྱིས་ནང་དུ་གཞོལ་བ་ཁོར་ཡུག་ཏུ་བསྐོར་བར་བྱ་ཞིང་། ཐབ་ཀྱི་དབུས་སུ་པདྨ་
-246 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
འདབ་བརྒྱད་ཀྱི་ལྟེ་བར་རྡོ་རྗེ་རྩེ་ལྔ་པ་སྲིད་དུ་སོར་བརྒྱད་པ་དཔངས་སུ་སོར་
གཅིག་པ་དགོད། ཁ་ཁྱེར་ལ་འཁོར་ལོའམ། རྡོ་ རྗེའི་ཕྲེང་བས་བསྐོར་བ་དང་།
ཐབ་ཀྱི་ཕྱི་རོལ་ཏུ་སྟེགས་བུ་གྲུ་བཞི་པ་བྱ་ཞིང་། སྟེགས་བུའི་གྲུ་བཞིར་ཟླ་བ་ཕྱེད་
པའི་སྟེང་དུ་རྡོ་རྗེ་རྩེ་གསུམ་པ་ཕྱེད་པས་མཚན་པར་བྱའོ། །རྩིག་ཐབ་ནི་ཁྲུ་གང་
པའི་ཟླུམ་ཐིག་གི་མཚམས་ནས་བརྩིགས་ཏེ། ཞེང་ལ་སོར་བཞི་དང་བརྒྱད་བྱེད་
པའི་ལུགས་གཉིས་སྣང་། དཔངས་སོར་བཅུ་གཉིས་པ་དེའི་སྟེང་དུ་མུ་རན་སོར་
བཞི་དོར་ནས་ཁ་ཁྱེར་དཔངས་ཞེང་སོར་བཞི་པ་ཞིག་བརྩིགས་ཏེ། ནང་གི་པདྨ་
དང་རྡོ་རྗེ། ཕྱིའི་སྟེགས་བུ་ལ་སོགས་པའི་ལྷག་མ་རྣམས་བརྐོས་ཐབ་ལ་ཇི་ལྟར་
བཤད་ པ་ བཞིན་ བྱ་ ཞིང་། ཐབ་ ཀྱི་ ཕྱི་ནང་ གཉིས་ ཀ་ ས་ དཀར་ གྱིས་ བྱུགས།
བརྩིགས་ཐབ་བྱ་ཚུལ་ཞིབ་པར་ལག་ལེན་མཐོང་བ་བརྒྱུད་པ་བལྟས་ནས་ཤེས་
པར་བྱའོ། །རྒྱ་བལ་རྣམས་སུ་བརྐོས་ཐབ་དར་ཆ་ཆེ་བར་བྱུང་ཡང་བོད་དུ་བརྐོས་
ཐབ་བྱ་བ་ཆེར་མ་དར་ཞིང་རྩིག་ཐབ་བྱེད་པ་རེ་གཉིས་སྣང་ལ། ཕལ་ཆེར་བྲིས་
ཐབ་བྱེད་པ་ཤས་ཆེ་བས་འདིར་བྲིས་ཐབ་ཀྱི་ཚུལ་ཞིབ་ཏུ་བརྗོད་པར་བྱའོ། །དེ་ལ་
ཞི་བའི་སྦྱིན་སྲེག་གང་དུ་བྱ་བའི་ས་དེར་སྟེགས་བུ་རྒྱར་ཁྲུ་དོ་གྲུ་བཞི་པ། དཔངས་
སུ་སོར་བཞི་ཙམ་ཡོད་པ་སྟེང་ངོས་འཇམ་ཞིང་འཁོད་སྙོམས་པ་ཞིག་བྱ། དེའི་སྟེང་
དང་ལོགས་ཐམས་ཅད་ས་དཀར་གྱིས་ལེགས་པར་བྱུགས་ལ་ཐོག་མར་དབུས་
བཙལ་ནས་ཐིག་འདེབས་པ་པོའི་སློབ་དཔོན་རང་ཉིད་སྟེགས་བུའི་ནུབ་ནས་ཁ་
ཤར་དུ་ཕྱོགས། རྐང་པ་གཡོན་པ་སྐྱིལ་ཀྲུང་ཕྱེད་པ་དང་གཡས་པ་ས་ལ་བཙུགས་
ཏེ་བསྡད། སློབ་མའམ་སྒྲུབ་གྲོགས་ཤར་ནས་ནུབ་ཏུ་ཕྱོགས་ཏེ་རྐང་པ་གཡས་པ་
སྐྱིལ་ཀྲུང་ཕྱེད་པ་དང་གཡོན་པ་ས་ལ་བཙུགས་ཏེ་བསྡད་ནས་རྡོ་རྗེ་ཁུ་ཚུར་གྱིས་
247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཐིག་སྐད་བཟུང་ལ་ཚངས་ཐིགས་དང་པོ་གདབ། དེ་ནས་ཚངས་ཐིག་གཉིས་པ་མི་
ཡོ་བར་དྲང་པོར་འོང་བའི་ཕྱིར་ལྷོ་བྱང་དུ་བྱ་རྗེས་བཙལ་ནས་མཚན་མ་སྣོལ་མར་
བྱ། དེ་ནས་ཕྱོགས་གཡོན་སྐོར་གྱིས་བྱང་དུ་ ཕྱིན་ལ་རང་ཉིད་བྱང་དང་། སློབ་
མའམ་སྒྲུབ་གྲོགས་ལྷོར་གནས་པས་འདུག་སྟངས་སྔར་ལྟར་བྱས་ཏེ་དབུས་དང་ལྷོ་
བྱང་གི་མཚན་མ་རྣམས་ཀྱི་སྟེང་དུ་ཐིག་སྐུད་དྲང་པོར་འོང་བ་བྱས་ནས་མ་ཡོ་བར་
ཚངས་ཐིག་གཉིས་པ་གདབ། དེ་ནས་ཟུར་ཐིག་རྣམས་མི་ཡོ་བར་དྲང་པོར་འོང་
བའི་ཕྱིར་ཟུར་རྣམས་སུ་བྱ་རྗེས་བཙལ་ལ་མཚན་མ་བྱ། དེ་ནས་མཚམས་གཡས་
སྐོར་གྱིས་རང་ཉིད་མེ་མཚམས་དང༌། སྒྲུབ་གྲོགས་རླུང་དུ་གནས་པས་ཟུར་ཐིག་
དང་པོ་ གདབ། དེ་ནས་ རང་ཉིད་བདེན་ བྲལ་དང་། སྒྲུབ་གྲོགས་དབང་ལྡན་དུ་
གནས་པས་ཟུར་ཐིག་གཉིས་པ་གདབ། དེ་ནས་ཐིག་སྐུད་ཀྱི་སྣེ་གཅིག་དབུས་སུ་
བཟུང་ལ་ཐིག་སྐུད་ཁྲུ་ཕྱེད་པ་ཞིག་གིས་ཟླུམ་པོར་བསྐོར། དེ་ནི་ཐབ་ཀྱི་མཐིལ་གྱི་
རྒྱ་དང་པདྨའི་སའོ། །དེ་ནས་ཐིགས་སྐུད་ཁྲུ་ཕྱེད་པ་དེ་ལ་སོར་བཞི་བསྣན་ནས་
ཟླམ་ཐིག་གཅིག་དང་། ཡང་དེ་ལ་སོར་བཞི་བསྣན་ནས་ཟླུམ་ཐིག་གཅིག་བསྐོར་
ཏེ། དེ་གཉིས་ནི་ཐབ་ཀྱི་རྩིག་པ་དང་མུ་རན་དང་། ཁ་ཁྱེར་གྱི་སའོ། །ཟླུམ་ཐིག་ཕྱི་
མའི་ཕྱིར་ཕྱོགས་བཞིར་ཚངས་ཐིག་གི་སྟེང་དུ་སོར་གཉིས་དོར་བར་མཚན་མ་
བྱས་ལ་ཟུར་བཞིར་བྱ་རྗེས་བཙལ་ཕྱོགས་བཞིའི་མཚན་མ་དང་ཟུར་གྱི་བྱ་ རྗེས་
རྣམས་ཀྱི་སྟེང་དུ་ཐིག་སྐུད་དྲང་པོ་བསྲངས་ལ་ཐིག་གྲུ་བཞིར་གདབ་སྟེ། དེ་ནི་
སྟེགས་བུའི་ཐིག་གོ །དེ་ནས་དབུས་སུ་ཐིག་སྐུད་ཀྱི་སྣེ་བཟུང་ནས་ཐིག་སྐུད་སོར་
བཞི་པ་ཞིག་གིས་ཟླུམ་པོ་གཅིག་བསྐོར་ཏེ། དེ་ནི་དབུས་ཀྱི་ལྟེ་བའི་སའོ། །ཡང་ན་
ཐོག་མར་ཚངས་ཟུར་གྱི་ཐིག་བཏབ་པའི་རྗེས་སུ་དབུས་སུ་ཐིག་སྐུད་ཀྱི་སྣེ་བཟུང་
- 248 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
ལ་སོར་བཞི་པ་ཞིག་གིས་ཟླུམ་པོར་བསྐོར། དེ་ལ་སོར་བརྒྱད་བསྣན་ནས་ཟླུམ་པོ་
གཅིག་བསྐོར་ཏེ་ པད་འདབ་ཀྱི་སའོ། །དེ་ལ་སོར་བཞི་བསྣན་ནས་ ཟླུམ་པོར་
བསྐོར་བ་སོགས་ལྷག་མ་རྣམས་གོང་བཞིན་བྱེད་པའི་སྲོལ་ཡང་ཡོད་པས་གང་
མོས་བྱའོ། །
དེ་ནས་རྡུལ་ཚོན་འགྱེད་པ་ནི། དབུས་ཀྱི་ལྟེ་བའི་སྟེང་དུ་རྡོ་རྗེ་དཀར་པོ་རྩེ་
ལྔ་པ་སྲིད་དུ་སོར་བརྒྱད་པ་དཔངས་སུ་སོར་གཅིག་ཡོད་པ་བྱ་ཏེ། རྡོ་རྗེ་དེའི་མགོ་
ཤར་དུ་བསྟན་པར་བསམ། ལྟེ་བའི་མཐའི་རེ་ཁ་དེ་གེ་སར་གྱི་མཚོན་བྱེད་དང༌།
དེ་ནས་རྩིག་པའི་ཟླུམ་ཐིག་གི་བར་ལ་སོར་བརྒྱད་ཡོད་པའི་ས་ལ་པད་འདབ་བྱ་
སྟེ། ཚངས་ཟུར་གྱི་ཐིག་རྣམས་པད་འདབ་ཀྱི་དབུས་དྲང་པོར་འོང་བ་བྱས་ལ་པད་
དཀར་འདབ་མ་བརྒྱད་པ་བྱ། དེ་ནས་མུ་རན་དང་ཁ་ཁྱེར་རྣམས་དཀར་པོ། ཁ་
ཁྱེར་ལ་འཁོར་ལོའམ་རྡོ་རྗེ་ཕྲེང་བས་ཁོར་ཡུག་ཏུ་བསྐོར་བ་བྱ་ཞིང་། སྟེགས་བུའི་
གྲྭ་བཞིར་ཟླ་བ་ཕྱེད་པའི་སྟེང་དུ་རྡོ་རྗེ་ཕྱེད་པ་རྩེ་གསུམ་པས་མཚན་པ་རེ་བྲིའོ། །
ཐབ་དང་སློབ་དཔོན་གྱི་བར་དུ་མེ་ཡོལ་བརྩིག་པའི་སྲོལ་ཡོད་པ་ལྟར་བརྩིགས་ཏེ་
མེ་ཡོལ་ལ་ས་དཀར་གྱིས་བྱུགས། མེ་ཡོལ་མཐོ་དམའ་ ཇི་ ཙམ་བྱ་བ་ནི་སློབ་
དཔོན་སྟན་ལ་འདུག་པའི་པུས་མོ་དང་ཐད་མཉམ་པ་བྱའོ། །ཐབ་ཀྱི་དབུས་ནས་
ཁྲུ་ཕྱེད་པའི་ཟླུམ་ཐིག་གི་སྟེང་ནས་ཞི་བའི་ཡམ་ཤིང་དུ་བཤད་པའི་འོ་མ་ཅན་གྱི་
ཤིང་སྐམ་པོའམ། ནགས་ཁྲོད་དབེན་པར་གནས་པའི་བའི་ལྕི་བ་ཡང་ཞི་བའི་བུད་
ཤིང་དུ་རུང་བར་རྡོ་རྗེ་མཁའ་འགྲོ་ལས་གསུངས་པས། ཞི་བ་ལ་ཤིས་པའི་བུད་
ཤིང་སྐམ་པོ་སྲོག་ཆགས་མེད་ཅིང་དྲི་ཞིམ་པ་ཐབ་དང་དབྱིབས་མཚུངས་པ་ཟླུམ་
པོར་བརྩིགས་པ་ལ་ས་དཀར་གྱིས་བྱུགས་ཤིང༌། སྟེགས་བུའི་ཕྱི་རོལ་ཏུ་ཁྲུ་ཕྱེད་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཙམ་ཁོར་ཡུག་ཏུ་བ་བྱུང་ལྔ་དང་བདུད་རྩི་དང་ལྡན་པའི་དྲི་དཀར་པོས་བྱུགས་ལ་
མེ་ཏོག་དཀར་པོ་སིལ་མ་གཅལ་དུ་དགྲམ་པར་བྱའོ། །དེ་ནས་རྫས་རྣམས་བཤམ་
པ་ལ་ཆུ་བཞི་དང་། བཟེད་ཞལ་གསུམ་དང༌། བསང་གཏོར་གྱི་ཀུ་ཤའི་ཆུན་པོ་
དང་བཅས་པ་རང་གི་གཡོན་ཕྱོགས་སུ་འགོད། ཆུ་བཞི་ནི། མཆོད་ཡོན། ཞབས་
བསིལ། ཞལ་ བསིལ། བསང་ གཏོར་ བཞི་ སྟེ། མཆོད་ ཡོན་ དང་ ཞབས་ བསིལ་
གཉིས་ལ་སྣོད་རེ་རེ། ཞལ་བསིལ་དང་བསང་གཏོར་གཉིས་ལ་སྣོད་གཅིག་སྟེ་ཆུ་
བཞི་ལ་སྣོད་གསུམ་མོ། །སྣོད་ནི་ཞི་བ་ལ་དངུལ་དང་། ཉ་ལྕིབས་དང་། དུང་ལ་
སོགས་པའི་སྣོད་དཀར་པོས་བྱ་བར་གསུངས་ཏེ་ཕལ་ཆེར་དུང་གིས་བྱེད་པས་དུང་
ཆོས་གསུམ་སྟེགས་གཙང་མའི་ཁར་རས་དཀར་བཏིང་བའི་སྟེང་དུ་གཞག །དེའི་
མདུན་དུ་མཉྫིའི་ཁར་བཟེད་ཞལ་གསུམ་གཞག་གོ །མཆོད་ཡོན་གྱི་རྫས་ནི་ནས་
དང་། འོ་མ་དང་། མེ་ཏོག་དཀར་པོ་དང་། ཀུ་ཤ་དང༌། ཏིལ་དང་། འབྲས་ ཡོས་
དང༌། དྲི་དཀར་པོའི་ཆུ་སྟེ་མཆོད་ཡོན་གྱི་རྫས་བདུན་དུ་གྲགས་པ་རྣམས་ཆུ་གཙང་
དང་སྦྱར་ནས་བླུག །དེ་དག་ལས་གཞན་རྣམས་གོ་སླ་ལ། མེ་ཏོག་དཀར་པོ་ནི་
འབྱོར་ན་ཙམ་པ་ཀའི་མེ་ཏོག་དང༌། དེ་མ་འབྱོར་ན་པདྨ་དཀར་པོའམ། ཁམ་བུའི་
མེ་ཏོག་དཀར་པོ་སོགས་དུག་རིགས་མིན་པ་ཞིག་བྱ། དྲི་དཀར་པོ་ནི་ཙན་དན་
དཀར་པོ་དང་ག་པུར་སོགས་གང་འབྱོར་བྱ། དེ་དག་བདུད་རྩི་ལྔ་དང་བཅས་པ་
དགོས་པར་གསུངས་པས་བདུད་རྩི་ལྔ་ནི་ནང་གི་བདུད་རྩི་སྟེ་བདུད་རྩི་རིལ་བུའི་
ཁུ་བ་བཏབ་པས་འགྲུབ་བོ། །རང་གི་གཡས་ཕྱོགས་སུ་སྟེགས་བཟང་པོའི་ཁར་
རས་དཀར་བཏིང་བའི་སྟེང་དུ་ཐོག་མར་འཇིག་རྟེན་ལས་འདས་པའི་མེ་ལྷ་དཀྱིལ་
འཁོར་ལྷ་ཚོགས་ལ་འབུལ་རྒྱུའི་བསྲེག་རྫས་རྣམས་འབུལ་བའི་གོ་རིམ་བཞིན་
- 250 -



བ
དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
བསྒྲིགས། །དེའི་ནང་རོལ་དུ་འཇིག་རྟེན་པའི་མེ་ལྷའི་བསྲེག་རྫས་རྣམས་རིམ་པ་
བཞིན་འགོད། དེའི་མཐར་མེ་ལྷའི་གཏོར་མ་བཤམས། དེའི་ནང་རོལ་དུ་འཇིག་
རྟེན་ལས་འདས་པའི་ལྷ་ཚོགས་དང་། འཇིག་རྟེན་པའི་མེ་ལྷ་ལ་འབུལ་རྒྱའི་ཉེར་
སྤྱོད་ཚར་གཉིས་གོ་རིམ་བཞིན་དུ་བསྒྲིགས་པའི་མཐར་གོས་ཟུང་དང༌། སོ་རྩི་
རྣམས་སོ་སོར་འབུལ་བའི་གོ་རིམ་བཞིན་བཤམས། བཟེད་ཞལ་དང་བསྲེག་རྫས་
ཀྱི་སྣོད་དང་ཉེར་སྤྱོད་ཀྱི་སྣོད་ལ་སོགས་པ་སྣོད་རྣམས་དངུལ་དང༌། ལི་དཀར་
སོགས་རང་བཞིན་གྱིས་དཀར་བའམ། ཚོན་དཀར་པོས་ཁ་བསྒྱུར་ཏེ་དཀར་པོར་
བྱ་བར་གསུངས། དེ་ལ་ཉེར་སྤྱོད་ཀྱི་མེ་ཏོག་ནི་པད་དཀར་ལྟ་བུའི་མེ་ཏོག་དཀར་
པོ་དངོས་སམ། དེ་མེད་ན་འབྲུ་དཀར་གཙང་མ་དང་། བདུག་སྤོས་ནི་ཙན་དན་
དཀར་པོ འམ་ཨར་སྐྱ་སོགས་ཀྱི་སྤོས་དཀར་དྲི་ཞིམ་པ་དང༌། མར་མེ་ནི་མར་
དཀར་གཙང་མ་བཞུས་པ་རས་དཀར་གཙང་མས་སྡོང་བུ་བྱས་པ་དང་། དྲི་ཆབ་ནི་
ཙན་དན་དཀར་པོ་དང༌། ག་པུར་སོགས་ཀྱི་ཕྱེ་མ་བཏབ་པའི་དྲི་ཆབ་དང་། ཞལ་
ཟས་ནི་འོ་མས་སྦྲུས་པའི་ལྷ་བཤོས་མར་དཀར་གྱིས་བརྒྱན་པའོ། །ཡམ་ཤིང་ནི་
འོམ་བུ་ལ་སོགས་པ་འོ་མ་ཅན་གྱི་ཤིང་གང་ཡང་རུང་བའི་རྩེ་མོའི་ཕྱོགས་སྲིད་དུ་
སོར་བཅུ་གཉིས། སྦོམས་སུ་མཐེའུ་ཆུང་གི་ཚད། འཛེར་པ་དང་ཀྱོག་པོ་དང་སྲིན་
བུ་ཞུགས་པ་སོགས་ཀྱི་སྐྱོན་མེད་པ། ལོ་མ་མ་རྙིང་པ་རླན་དང་བཅས་པ་མཉམ་
པོར་བཅད་པ། རྩ་རྩེ་མི་ནོར་བའི་ཕྱིར་རྩ་རྩེ་གཉིས་གཅོད་ལུགས་མི་འདྲ་བ་ཕྱག་
ལེན་མཐོང་བ་བརྒྱུད་པ་ལྟར་བྱས་ལ། རྩེ་མོ་གཉིས་སྦྲང་རྩི་དང་འོ་མ་དང་མར་
ཁུར་བསྒུགས་པ། མར་དཀར་བཞུས་པའི་མར་ཁུ། ཀུ་ཤ་སྔོ་ལྗང་རྩ་རྩེ་མ་ཉམས་
ཤིང་འདབ་མ་མ་གྲུགས་པ་མར་དང་འོ་མས་སྦགས་པ། དུར་པ་སྔོན་པོ་རྩ་རྩེ་མ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཉམས་པ་འོ་མས་སྦགས་པ། ཏིལ་ནག །འབྲས་དཀར་མ་གྲུགས་པ། ཡུངས་ཀར་
དང༌། ནས་དང་། སྲན་མ་དང་། གྲོ་རྣམས་ནི་ཡོངས་སུ་གྲགས་པ་ལྟར་རོ། །ཟས་
མཆོག་ནི་ཞོས་སྦྲུས་པའི་ཟན་མངར་གསུམ་དང་བཅས་པའོ། །ཞི་བའི་རྫས་ཁྱད་
པར་ བ་ནི། འབྲུ་ མར་ གྱིས་བྱུགས་ པའི་ ཀུ་ཤ །ནས། ཏིལ། ཞོ། འོ་མ། འབྲས་
ཟན། དུར་པ། ཙན་དན། པྲི་ཡང་ཀུ། ཐང་ཆུ། དྲི་ཞིམ་པོའི་མེ་ཏོག །འབྲས་ཡོས་
རྣམས་སྦྲང་རྩི་དང་འོ་མ་དང༌། མར་དུ་བསྙུགས་པ་ནང་གི་བདུད་རྩི་ལྔ་དང་དྲི་
བཟང་པོ་དཀར་པོའི་ཆུས་ བྲན་པའོ། །སོ་རྩི་ནི་སྟོད་ཇ། གུ་ཡུ། གོ་ལའི་ཕྱེ་མ་
རྣམས་ཞིབ་པར་བཏགས་པ་མར་དཀར་བཞུས་པ་དང་སྦྱར་བའོ། །དབྱིབས་ནི་
ཟླུམ་པོ་དབུས་པའི་ནུ་མ་ལྟར་བྱེད་པ་ཕྱག་ལེན་དུ་སྣང་ངོ༌། །གོས་ཟུང་ནི་ལས་
མཐུན་གྱི་ཁ་དོག་ཅན་དགོས་པས་དར་དཀར་པོ་དྲི་མ་མེད་པ་ཟུང་རེ་བཤམས།
མེ་ལྷའི་གཏོར་མ་ནི་མར་དཀར་ལས་བྱས་པའི་ཟླུམ་གཏོར་རྐེད་དཀྲིས་བཞི་པ་
མར་དཀར་གྱི་རྒྱན་དང་བཅས་པ་བྱའོ། །རང་གི་གཡོན་ཕྱོགས་སུ་ལས་བུམ་མམ།
བསང་ཆུའི་སྣོད་ཀུ་ཤའི་ཆུན་པོ་དང་བཅས་པ། རྡོར་དྲིལ། མདུན་དུ་ནང་མཆོད་
དང་། གཡས་ཀྱི་མདུན་ངོས་སུ་མར་ཁུ་དང་དགང་གཟར་བླུགས། རླུང་གཡབ།
ཀུ་ཤ །མེ་ཚང་དང་། མེ་གསོ་བའི་ཆས་ལ་སོགས་པ་གཞག །སློབ་དཔོན་གྱི་སྟན་
དང༌། ཆུ་བཞིའི་སྟེགས་དང་། དགང་གཟར་བླུགས་ཀྱི་སྟེགས་རྣམས་གྲུབ་ན་ཐབ་
ཀྱི་དབྱིབས་ཅན་ཟླུམ་པོ་རེ་བྱ་བར་གསུངས། དེ་ལྟར་མ་གྲུབ་ན་དེ་དག་ལ་ས་
དཀར་གྱི་པད་འདབ་བརྒྱད་པ་རེ་བྲི་སྲོལ་ཡོད་དོ། །ཆུ་བཞི་དང་ཉེར་སྤྱོད་བསྲེག་
རྫས་སོགས་མཆོད་རྫས་ཐམས་ཅད་ལ་ཨ་ཀ་རུ་སོགས་དྲི་ཞིམ་པོའི་སྤོས་ཀྱིས་
བདུག་ཅིང་། འབྱོར་ན་བདུད་རྩི་རིལ་བུ་བཏབ་པའི་ཁུ་བས་བྲན་ཅིང་། མ་འབྱོར་
- 252 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
ན་བྱིན་གྱིས་བརླབས་པའི་ནང་མཆོད་ཀྱིས་བྲན་ནོ། །དེ་ལྟར་ཞི་བའི་སྦྱིན་སྲེག་ལ་
ངེས་པར་དགོས་པའི་ཡོ་བྱད་ཐམས་ཅད་ཚགས་སུ་ཆུད་པར་བྱས་ལ་ཆོ་ག་ལ་
འཇུག་གོ །
གཉིས་པ་སྦྱིན་སྲེག་གི་ཆོ་ག་ཇི་ལྟར་བྱ་བ་ལ་གསུམ། སྔོན་དུ་བྱ་བའི་ཆོ་
ག་དང་། དངོས་གཞིའི་ཆོ་ག་དང་། མཇུག་གི་ཆོ་གའོ། །དང་པོ་ནི་ཁྲུས་བྱས་ཤིང་
གོས་ གཙང་མ་བགོས་ནས་སྒྲུབ་མཆོད་དང་འབྲེལ་ན་དང༌། དེ་མིན་ན་བདག་
བསྐྱེད་རྫོགས་པར་བསྒོམས་པ་སྔོན་དུ་བཏང་། བདག་བསྐྱེད་ཀྱི་ཚེ་ལྷ་རྣམས་ཀྱི་
སྐུ་ལས་འོད་ཟེར་དཀར་པོའི་ཚོགས་འཕྲོ་བར་བསམ། དེ་ནས་ཐབ་ཀྱི་མདུན་དུ་
སྟན་ཧ་ཅང་མཐོན་པོ་མིན་པ་པད་དཀར་འདབ་བརྒྱད་བྲིས་པ་ལ་བྱིན་པ་གཡས་
པའི་སྟེང་དུ་གཡོན་པ་བཞག །པུས་མོ་གཉིས་སྨད་པའི་པདྨའི་འདུག་སྟངས་ཀྱིས་
འཁོད། ལུས་ལ་དྲི་ཞིམ་པོས་བྱུགས་ཤིང་ཆས་གོས་དཀར་པོ་དང་ཐོར་ཚུགས་ཅོད་
པན་ དར་དཔྱངས་དང་བཅས་ པས་ ལེགས་པར་བརྒྱན་ལ་ ཁ་ཤར་ ཕྱོགས་ སུ་
ཕྱོགས། བྱམས་ པ་ དང༌ སྙིང་ རྗེ་ དང༌། ཞི་ བའི་ སེམས་ དང༌ ལྡན་ པར་ བྱ་ ཞིང་།
མཁའ་མཉམ་གྱི་མ་རྒན་སེམས་ཅན་ཐམས་ཅད་མྱུར་བ་མྱུར་བར་སྡུག་བསྔལ་རྒྱུ་
བཅས་ལས་བསྒྲལ་བའི་ཕྱིར་སྔགས་ཀྱི་ཐབས་མཁས་འདི་ལ་བརྟེན་ནས་སྡིག་
སྒྲིབ་བག་ཆགས་དང་བཅས་པ་ཐམས་ཅད་དང་། ཁྱད་པར་གཉིས་སྣང་འཁྲུལ་
པའི་བག་ཆགས་ ཐམས་ ཅད། བདེ་ཆེན་ལྷན་ཅིག་སྐྱེས་ པའི་ ཡེ་ཤེས་ ཀྱི་མེས་
བསྲེགས་ཏེ་དག་པར་བྱས་ནས་ཟུང་འཇུག་རྡོ་རྗེ་འཆང་གི་གོ་འཕང་མྱུར་དུ་སྒྲུབ་
པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་གསལ་གདབ། སྦྱིན་སྲེག་གི་
འཁོར་གསུམ་རང་བཞིན་མེད་པ་སྒྱུ་མ་ལྟ་བུ་དང་། བདེ་ཆེན་ལྷན་ཅིག་སྐྱེས་པའི་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཡེ་ཤེས་ཀྱི་རྣམ་རོལ་ཏུ་དྲན་བཞིན་པའི་ངང་ནས་ཆོ་ག་ལ་འཇུག་སྟེ། སྔར་ལས་
བུམ་བསྒྲུབས་ཟིན་པ་ཡིན་ན་དེས་ཆོག་ཅིང་། མིན་ན་བསང་ཆུ་བསྒྲུབ་དགོས་
པས་དེའི་ཚུལ་ནི། བུམ་པ་ཆུ་གཙང་གིས་གང་བ་ལ་བླ་མེད་ཀྱི་བུམ་རྫས་དང་དྲི་
བཟང་བཏབ། བུམ་པའི་ཆུའི་སྟེང་དུ་ཉི་མའི་དཀྱིལ་འཁོར་གྱི་དབུས་སུ་ཧཱུཾ་ཡིག་
གི་མཐར་ལས་སྔགས་ཀྱིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་
ཀྱི་བྱིན་རླབས་ནུས་མཐུ་ཐམས་ཅད་འོད་ཟེར་གྱི་རྣམ་པར་བསྡུས་ཏེ་ནུས་ལྡན་དུ་
གྱུར་པར་བསམས་ལ་ཨོཾ་ཁཎྜ་རོ་ཧི་ཧུཾ་ཧཱུྃ་ཕཊ། ཅེས་པ་བརྒྱ་རྩ་ཙམ་བཟླས་ཏེ་
བསྒྲུབ། མཐར་སྔགས་ཕྲེང་ཧཱུྃ་དང་བཅས་པ་བུམ་ཆུ་ལ་ཐིམ་པས་ནུས་ལྡན་དུ་གྱུར་
པར་བསམ། ནང་མཆོད་ནི་སྔར་བདག་བསྐྱེད་ཀྱི་སྐབས་སུ་བྱིན་རླབས་བྱས་པ་
དེས་ཆོག་ཅིང་། སྔར་གྱི་བྱིན་རླབས་བྱས་པ་དེ་མེད་ན་འདིར་ནང་མཆོད་བྱིན་
རླབས་བྱ་དགོས་པར་གསུངས། དེ་ནས་སྨྲ་བ་གཞན་བཅད་དེ། རྡོ་རྗེ་ནི་ཐབས་
དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་
ཀྱི་རང་བཞིན་ནོ་སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡེ་ཏིཥྛ
ཨེ་ཥ་ཏྭཾ་དྷ་ར་ཡཱ་མི་བཛྲ་ས་ཏྭ་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སྭཱཧཱ། ཞེས་བརྗོད་དེ་ལག་
པ་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང་། ཨོ་བཛྲ་
གྷཎྜ་ཧཱུྃ། ཞེས་བརྗོད་དེ་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་གཡོན་
གྱི་དཀུར་ཁ་གྱེན་དུ་བསྟན་ལ་གཟུང་། རྡོ་རྗེ་སེམས་དཔའ་ལ་སོགས་པ་རྣམས་
མཉེས་པར་བྱའོ་སྙམ་དུ་བསམས་ལ། ཧཱུྃ། སེམས་ཅན་རྨོངས་དང་བྲལ་བ་ཡི། །
རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་ཅེས་པས་རྡོ་
རྗེ་གཟུང་། །ཧཱུཾ་ཧཱུཾ་ཧཱུཾ་ཧོ་ཧོ་ཧོ། ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་
- 254 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
རྗེ་གཡས་ཀྱི་དཀུར་བཟུང་ལ། ཨོཾ་བཛྲ་དྷརྨ་ར་ཎི་ཏ་པྲ་ར་ནི་ཏ་སཾ་པྲ་ར་ཎི་ཏ་སརྦ་
བུདྡྷ་ཀྵེ་ཏྲ་པྲ་ཙ་ལི་ནེ་པྲཛྙཱ་པཱ་ར་མི་ཏཱ་ནཱ་ད་སྭ་བྷཱ་ཝ་བཛྲ་སཏྭ་ཧྲི་ད་ཡ་སནྟོ་ཥ་ཎི་ཧཱུཾ་
ཧཱུཾ་ཧཱུཾ་ཧོ་ཧོ་ཧོ་སྭཱཧཱ། ཞེས་བརྗོད་ཅིང་དྲིལ་བུའི་ནང་གི་ཕྱོགས་བརྒྱད་དུ་ལྕེ་བསྐྱོད་
པས་དཀྲོལ་བར་བྱའོ། །འདི་ནས་སྦྱིན་སྲེག་མ་ཚར་གྱི་བར་དུ་ལག་པ་རྡོར་དྲིལ་
དང་མ་བྲལ་བར་བྱས་ལ། ཨོཾ་ཁཎྜ་རོ་ཧི་ཧུཾ་ཧཱུྃ་ཕཊ། ཅེས་བརྗོད་དེ་ལག་པ་གཡས་
པས་ཁ་རྒྱན་ནམ་ཀུ་ཤའི་རྩེ་མོས་ལས་བུམ་གྱི་ཆུའམ། བསང་ཆུ་བླངས་ནས།
ཐབ་དང་མཆོད་རྫས་དང་བསྲེག་རྫས་སོགས་སྦྱིན་སྲེག་གི་ཡོ་བྱད་ཐམས་ཅད་
དང༌། རང་ལའང་རང་གི་གཡོན་ངོས་ནས་གཡས་སྐོར་གྱིས་བསང་གཏོར་ལན་
གསུམ་བྱ་ཞིང་། དེ་བཞིན་དུ་ཨོཾ་ཁཎྜ་རོ་ཧི་ཧུཾ་ཧཱུྃ་ཕཊ། ཅེས་བརྗོད་ཅིང་གཡོན་པའི་
མཐེབ་སྲིན་གྱིས་ནང་མཆོད་བླངས་ལ། དེས་ཀྱང་རང་དང་རྫས་དེ་དག་ཐམས་
ཅད་ལ་གཡས་སྐོར་གྱིས་ལན་གསུམ་བསང་གཏོར་བྱའོ། །དེ་ནས་མེ་ལྷའི་མཆོད་
རྫས་རྣམས་ལ། ཨོཾ་ཁཎྜ་རོ་ཧི་ཧུཾ་ཧཱུྃ་ཕཊ། ཅེས་བརྗོད་ཅིང་ནང་མཆོད་གཏོར་ཏེ་
བསངས། ཨོཾ་སྭ་བྷ་ཝ་ཤུདྡྷསརྦ་དྷརཿསྭ་བྷ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་
པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་
ཞུ་བ་ ལས་ བྱུང་བའི་མཆོད་ཡོན། ཞབས་བསིལ། ཞལ་བསིལ། བསང་ གཏོར།
མེ་ཏོག །བདུག་སྤོས། མར་མེ། དྲི། ཞལ་ཟས། རོལ་མོ་རྣམས་རང་བཞིན་སྟོང་
པ། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་
ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨགྷཾ་ཨཱཧཱུཾ། ཨོཾ་
པཱ་ཏྱཾ་ཨཱཧཱུཾ། ཨོ་ཨཉྩ་མཱ་ཎཾ་ཨཱཧཱུཾ། ཨོཾ་པྲིཀྵ་ཎཾ་ཨཱཧཱུཾ། ཨོཾ་བཛྲ་པུཥྛ་ཨཱཧཱུཾ། ཨོཾ་བཛྲ་
དྷུ་པེ་ཨཱཿཧཱུཾ། ཨོཾ་བཛྲ་དཱི་པེ་ཨཱཧཱུཾ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་དེ་ཝི་དྱ་ཨཱཧཱུཾ། ཨོཾ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བཛྲ་ཤཔྟ་ཨཱཿཧཱུཾ། ཞེས་པས་ཆུ་བཞི་དང་བཅས་པའི་མཆོད་རྫས་རྣམས་སྔགས་དང་
ཕྱག་རྒྱས་བྱིན་གྱིས་བརླབས། དེ་ནས་ལག་པ་གཉིས་རྡོ་རྗེ་ཁུ་ཚུར་ལས་གུང་མོ་
གཉིས་རྩེ་སྤྲད་པའི་ཕྱག་རྒྱས་བསྲེག་རྫས་རྣམས་ལ་རེག་ཅིང་། ཨོཾ་སྭཱཧཱ། ཞེས་
པས་བཀྲུས་པར་བསམ། ཨོཾ་ ཨཱསཱཧཱས་ཡམ་ཤིང་དང༌། ༀ་ཤྲཱི་སཱཧཱས་ཞུན་མར་
དང༌། ཨོཾ་ཛྲ་སྭཱཧཱས་འབྲུ་དང་ཨོ་ཀུ་རུ་ཀུ་རུ་སྭཱཧཱས། དེ་དག་ལས་གཞན་པའི་རྫས་
རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་
བདུད་རྩི་ལྔའི་ངོ་བོར་ གྱུར་ པར་བསམ་མོ། །དེ་ནས་འོ་མ་ཅན་གྱི་ཤིང་ངམ།
གཙུབ་ཤིང་ལས་བྱུང་བའམ། མཆོད་སྦྱིན་གྱི་ཤིང་ལས་བྱུང་བའི་མེ་འམ། མེ་ཐ་
མལ་ པའམ། དགོན་པའི་མེ་ རྣམས་ གང་ ཡང་ རུང་ བ་ལ། ཨོཾ་ ཨཱཧཱུཾ། ཞེས་ལན་
གསུམ་བརྗོད་དེ་སྣོད་དུ་བཞག་ལ་ཞུན་མར་གྱི་སྒྲོན་མེ་སྦར། དེ་ལ་ཨོཾ་ཁཎྜ་རོ་ཧི་
ཧཱུྃ་ཧཱུྃ་ཕཊ། ཅེས་བརྗོད་ཅིང་། བསང་ཆུ་དང་ནང་མཆོད་ཀྱིས་ལན་གསུམ་གསུམ་
དུ་གཡས་སྐོར་གྱིས་བསང་། དེ་ནས་སྒྲོན་མེ་དེ་གཙང་ཞིང་ཤིན་ཏུ་སྐམ་པའི་རྩྭའི་
ཆུན་པོ་དང་བཅས་པ་ཐབ་ཀྱི་ནང་དུ་བཅུག་ལ། ཨོཾ་བཛྲ་ཛྭ་ལ་ཛྭ་ལ་ཧཱུྃ། ཞེས་
བརྗོད་ལ་མེའི་གཟི་བྱིན་བསྐྱེད། ཧཱུྃ། ཞེས་བརྗོད་དེ་ རླུང་གཡབ་ ཀྱིས་མེ་སྦར།
ཁཎྜ་རོ་ཧིའི་སྔགས་ཚར་བདུན་བརྗོད་ལ་མར་ཁུ་ བླུགས་གཟར་མདུན་གྱིས་མེ་
རབ་ཏུ་སྦྱར་བར་བྱའོ། །མེ་ཚང་བྱེད་པ་དང་ཐོག་མར་མེ་སྦོར་བ་ཤར་དང་ཤར་ལྷོ་
གང་རིགས་ནས་བྱེད་པར་གསུངས། དེ་ནས་ཀུ་ཤ་རྣམས་ལག་ཏུ་བཟུང་ལ། ཨོཾ་
བཛྲ་སཏྭ་ཨཱཿ ཞེས་ལན་བདུན་བརྗོད་ནས་ཀུ་ཤ་བྱིན་གྱིས་བརླབས་ལ། ཨོཾ་ཀུ་ཤ་
འདི་ནི་གཙང་ཞིང་དགེ །ཚངས་པའི་ལྷ་རྣམས་དག་བྱེད་ཡིན། །དཀོན་མཆོག་
གསུམ་ པོ་ མཉེས་ བྱེད་ པ། །ས་ ལས་ སྐྱེས་ པའི་ འདབ་ མའི་ སྙིང་། །བདག་ གི་
-256 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
བགེགས་རྣམས་ ཐམས་ ཅད་ ནི། །ཞི་ དང༌ བཀྲ་ཤིས་ མཛད་ དུ་ གསོལ། །ཞེས་
བརྗོད་ནས་ཀུ་ཤ་སྔོ་ལྗང་དྲི་མ་མེད་པ་མ་གས་ཤིང་འདབ་མ་མ་གྲུགས་པ་ཧ་ཅང་
ཡང་མི་རིང་བ་གཉིས་གཉིས་རྩེ་མོ་གཤིབས་པ་རང་གི་གཡོན་ངོས་ནས་བརྩམས་
ཏེ་ཐབ་ཀྱི་ཁ་ཁྱེར་ལ་རང་གང་ལ་ཁ་བལྟས་པ་ཕྱོགས་ཤར་ཏུ་བྱས་པའི་ལུགས་
ཀྱིས་རྩེ་མོ་ཤར་དང་ལྷོ་དང་ནུབ་དང་བྱང་དུ་བསྟན་ལ་སྔ་མའི་རྩེ་མོས་ཕྱི་མའི་རྩ་
བ་ནོན་པ་དགྲམ་ཞིང་། ཐབ་ཁུང་དུ་རྩེ་མོ་ཤར་དུ་བསྟན་པའི་ཀུ་ཤ་བ་ལང་གི་རྣ་
བ་ལྟ་བུ་ཧ་ཅང་ཡང་མི་རིང་བས་གཡོག་གོ །ཀུ་ཤ་བཀོད་ཚར་བ་དང་། རྡོ་དྲིལ་
འཛིན་པའི་ལག་པ་ཐལ་མོ་སྦྱར་ནས། བཅོམ་ལྡན་འདས་རྡོ་རྗེ་སེམས་དཔའ།
བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། ཞེས་གསོལ་བ་
གདབ་སྟེ། དེ་དག་ནི་སྦྱོར་བའི་ཆོ་གའོ། །
གཉིས་པ་དངོས་གཞིའི་ཆོ་ག་ལ་གསུམ། ཐོག་མར་འཇིག་རྟེན་པའི་མེ་ལྷ་
མཆོད་པ། བར་དུ་འཇིག་རྟེན་ལས་འདས་པའི་མེ་ལྷ་དཀྱིལ་འཁོར་ལྷ་ཚོགས་
མཆོད་པ། མཐར་འཇིག་རྟེན་པའི་མེ་ལྷ་མཆོད་པའོ། །དང་པོ་ཐོག་མར་འཇིག་
རྟེན་པའི་མེ་ལྷ་མཆོད་པ་ནི། ཨོཾ་ཁཎྜ་རོ་ཧི་ཧུཾ་ཧཱུྃ་ཕཊ། ཅེས་བརྗོད་ལ་བསང་ཆུས་
ཐབ་བསངས་ཏེ། ཨོཾ་སྭ་བྷ་ཝ་ཤུདྡྷསརྦ་དྷརྨསྭ་བྷ་ཝ་ཤུདྡྷོཉཧཾ། ཐབ་སྟོང་པ་ཉིད་
དུ་གྱུར། སྟོང་པའི་ངང་ལས་ཧཱུྃ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་
དོག་དཀར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། ཁ་ཁྱེར་ལ་རྡོ་
རྗེའི་ཕྲེང་བས་བསྐོར་བ། གྲུ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་
པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་གྱི་དབུས་སུ་སྣ་
ཚོགས་པདྨ་དང་ཟླ་བའི་སྟེང་དུ་རི་ལས་པདྨ་དཀར་པོ་རཾ་གྱིས་མཚན་པ་ཡོངས་སུ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གྱུར་པ་ལས། མེ་ལྷ་སྐུ་མདོག་དཀར་པོ་ཤིན་ཏུ་ཞི་བའི་ཉམས་ཅན། ཞལ་གཅིག་
ཕྱག་བཞིའི་གཡས་གཉིས་པད་དཀར་དང་ཤེལ་འཕྲེང་། གཡོན་གཉིས་རིལ་པ་
དང་དུང་འཛིན་པ། དར་དཀར་པོའི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་
པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པ། ཐུགས་ཀའི་ས་བོན་གྱི་འོད་
ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས་ཤར་ལྷོ་ནས་བསྒོམས་པ་དང་འདྲ་བའི་
མེ་ལྷ་ཡེ་ཤེས་པ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་པར་བསམ་ལ།
ལག་པ་གཡས་མི་འཇིག་པའི་ཕྱག་རྒྱས་མཐེ་བོང་གཡོབ་ཅིང་། ཨོ་ཚུར་སྤྱོན་ཚུར་
སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག །སྲེག་བླུགས་ཞལ་ཟས་བཞེས་
སླད་དུ། །འདིར་ནི་ཡང་ དག་བསྙེན་ པར་མཛོད། །ཨོཾ་ཊཱཀྐི་ཧཱུཾ་ ཛ ཐབ་ཀྱི་མེ་
མཚམས་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། ཨོཾ་ཁཎྜ་རོ་ཧི་ཧུཾ་ཧཱུྃ་
ཕཊ། ཅེས་བརྗོད་ཅིང་བསང་ཆུ་གཏོར་ལ་ཕྱི་འབྲང་གི་བགེགས་བསྐད། འོག་
ནས་ད་ལྟ་ཉིད་དུ་འབྱུང་བ་ལྟར་གྱི་ཆུ་བཞི་ཕུལ་ཏེ། ཛཧཱུྃ་བཾ་ཧོ༔ དམ་ཚིག་པ་དང་
གཉིས་སུ་མེད་པར་གྱུར་པར་བསམ། ཨོཾ་ཨཱཿཧྲིཔྲ་ཝ་ར་སད་ཀ་རཾ་པྲཀཱ་ཎཾ་པྲ་ཏིཙྪ
ཧཱུྃ་སྭཱཧཱ། ཞེས་པས་ཀུ་ཤའི་ཆུན་པོས་ཞལ་བསིལ་གྱི་སྣོད་ནས་བཟེད་ཞལ་དང་
པོར་ལན་གསུམ་བསང་གཏོར་དབུལ་ལོ། །སྣོད་དེ་ཉིད་ནས་མཛུབ་མོས་མེ་ཏོག་
བླངས་ཏེ། ཁུ་ཚུར་ཁ་འོག་ཏུ་བསྟན་ནས་མཐེའུ་ཆུང་ནས་རིམ་གྱིས་དགྲོལ་བའི་
ཕྱག་རྒྱས། ཨོ་ཨཱ་ ཧཱིཔྲ་ཝ་ ར་སད་ཀ་ རཾ་ཨཱཉྩ་མཱ་ཎཾ་པྲ་ཏཱིཙྪ་ཧཱུཾ་ སྭཱཧཱ། ཞེས་པའི་
བཟེད་ཞལ་དང་པོར་ཞལ་བསིལ་དང་། རྡོ་རྗེ་སྙིམ་པ་ཁ་གྱེན་དུ་ཕྱེ་བའི་ཕྱག་རྒྱས།
ཨོ་ཨཱཧིཔྲ་ཝ་ར་སད་ཀ་རཾ་ཨགྷཾ་པྲ་ཏིཙྪ་ཧཱུྃ་སྭཱཧཱ། ཞེས་པས་བཟེད་ཞལ་གཉིས་
པར་མཆོད་ཡོན་དང༌། ཁུ་ཚུར་བཅངས་ཏེ་ཆུ་ནང་ནས་མེ་ཏོག་བླངས་ལ་ལན་
- 258 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
གསུམ་བསྐོར་ཏེ་ཁུ་ཚུར་ཁ་གྱེན་དུ་བསྟན་པའི་མཛུབ་མོ་ནས་རིམ་གྱིས་དགྲོལ་
བའི་ཕྱག་རྒྱས། ཨོཾ་ ཨཱཧཱིཝཔྲ་ཝ་ར་སད་ཀ་ རཾ་པཱ་ཏྱཾ་པྲ་ཏིཙྪ་ཧཱུྃ། ཞེས་པའི་བཟེད་
ཞལ་གསུམ་པར་ཞབས་བསིལ་འབུལ་ཞིང་། ཨོཾ་ཨག་ཡེ་ཨཱ་དི་བྱཱ་ཨཱ་དི་བྱཱ་ཨཱ་བི་
ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་བཛྲ་པུལླེ་ཨཱཧཱུྃ། དེ་བཞིན་ཏུ་སྦྱར་ཏེ་
ཤཔྟའི་བར་གྱི་མཆོད། ཨོཾ་ཨག་ཡེ་ཞེས་པ་ནས་བཱ་ཧཱ་ནཱ་ཡ། ཨོཾ་ཨཱཿཧཱུྃ། ཞེས་ནང་
མཆོད་ འབུལ། དྲིལ་ སྟབས་ དང་ བཅས་ པས། འཇིག་ རྟེན་ དབང་ ཕྱུག་ ཚངས་
དབང་ མགོན་ གྱི་སྲས། །མེ་ལྷའི་ རྒྱལ་ པོ་ ཊཀྐིས་ དབང་ བསྐུར་བ། །ཤེས་ རབ་
མཆོག་གིས་ཉོན་མོངས་ཐམས་ཅད་སྲེག །འཛིན་བྱེད་མེ་ལྷ་ཉིད་ལ་རྣམ་པར་
འདུད། །ཚངས་ པ་ འཇིག་ རྟེན་ མགོན་ གྱི་ སྲས། །མེ་ ལྷའི་ རྒྱལ་ པོ་ དྲང་ སྲོང་
མཆོག །འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུ་སྤྲུལ་
པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་པའི་ཤེས་རབ་
འོད། །བསྐལ་བའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་
དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུངས་ཞིང་
བགྲང་ཕྲེང་འཛིན། །བདུད་རྩིའི་བཅུད་ལྡན་གྷནྡྷེ་ བསྣམས། །ཆོས་ཀྱི་བདུད་རྩི་
ཡོངས་ལ་བསིལ། །ཉེས་པའི་སྐྱོན་ བྲལ་ཚངས་པར་སྤྱོད། །འཇིག་རྟེན་གནས་
ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་
འཚལ། །ཞེས་པས་བསྟོད་དོ། །ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛཱ་ལ་ཛཱ་ལ་ཡ་སརྦ་
བྷསྨི་ཀུ་རུ་སརྦ་དུཥཱན་ཧཱུྃ་ཕཊ་ཏྲི་ཤྱ་ཛ༔ཧཱུྃ་བཾ་ཧོས་མ་ཡ་ཙཱ་ས་མ་ཡ་ཧཾ། ཞེས་ལན་
གསུམ་གྱིས་དམ་ཚིག་བསྒྲག་གོ །མེ་ལྷའི་དམ་ཚིག་བསྒྲག་པ་འདི་ལ་འགའ་ཞིག་
དབྱུ་གུ་རྩེ་གསུམ་གྱི་ཕྱག་རྒྱ་དང་སྤོས་འཛིན་པ་དང༌། འགའ་ཞིག་ཡོ་ག་ནས་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བཤད་པའི་མེ་ལྷའི་དམ་རྒྱ་བྱེད་པ་དང་། འགའ་ཞིག་བྱ་རྒྱུད་རྡོ་རྗེའི་རིགས་ཀྱི་
དམ་རྒྱ་བྱེད་པ་དང་། འགའ་ཞིག་ལས་གཤིན་ལ་དམ་ཚིག་བསྒྲགས་པའི་ཕྱག་རྒྱ་
ལྟར་བྱེད་པ་སོགས་མི་འདྲ་བ་མང་པོ་སྣང་ཞིང་། འོད་སྙེ་དང་དངོས་གྲུབ་རྒྱ་མཚོ་
གཉིས་ཀར་འདི་ལ་ཕྱག་རྒྱ་མ་གསུངས་སོ། །དེ་ནས། མེ་ལྷའི་ལྗགས་རྡོ་རྗེ་རྩེ་
གཅིག་པ་དཀར་པོ་ལ་རཾ་ཡིག་དང་། དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་དང་
བཅས་ པའི་ མཚན་ པར་ གྱུར་ པར་ བསམས་ནས། ལག་ པ་ གཡོན་ པ་ ཁུ་ ཚུར་
བཅངས་པའི་སྟེང་ནས་མཐེ་བོས་བཀབ་པ་དེ་བཞིན་གཤེགས་པའི་ཁུ་ཚུར་དུ་བྱས་
པའི་མཛུབ་མོ་བརྐྱངས་ལ་གན་རྐྱལ་དུ་བྱས་པས་དགང་གཟར་མར་གྱིས་བཀང་
བ་བཟུང་། གཡས་པ་ཡང་དེ་བཞིན་གཤེགས་པའི་ཁུ་ཚུར་དུ་བྱས་པའི་མཛུབ་མོ་
བརྐྱངས་པ་ཐུར་དུ་སྦུབ་པས་བླུགས་གཟར་གྱི་ཡུ་བ་བཟུང་བ་གཡོན་པའི་མཛུབ་
མོའི་ཐད་ ཀར་ གཡས་ པའི་ཁུ་ཚུར་བཞག་ནས། དགང་ གཟར་ གྱི་ ཁར་བླུགས་
གཟར་གྱི་མགོ་བཞག་ནས་འཛིན་པ་བྱང་ཆུབ་མཆོག་གི་ཕྱག་རྒྱས་ལག་པ་གཉིས་
པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་
གདངས་པར་དགང་བླུགས་བདུན། ཨོཾ་ཨག་ཡེ་ཨཱ་དི་བྱཱ་ཨཱ་དི་བྱཱ་ཨཱ་བི་ཤ་ཨཱ་བི་ཤ་
མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་སྭཱཧཱ། ཞེས་པ་བདུན་གྱིས་དབུལ། དང་པོ་དང་ཐ་
མ་ལ་སྭཱཧཱའི་གོང་དུ་སྤེལ་ཚིག་སྦྱོར་བར་གསུངས་པས་སྦྱོར་བའི་ཚུལ་ནི། ཨོ་ཨག་
ཡེ་ཞེས་པ་ནས་བཱ་ཧཱ་ནཱ་ཡ། བདག་ཅག་དཔོན་སློབ་འཁོར་དང་བཅས་པ་རྣམས་
ཀྱི་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང་། སྡོམ་པ་
གསུམ་དང་འགལ་བའི་བཅས་པ་དང་རང་བཞིན་གྱི་ཁ་ན་མ་ཐོ་བ་དང་བཀྲ་མི་
ཤིས་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་སྦྱར། དཀྱིལ་འཁོར་སྒྲུབ་མཆོད་དང་
- 260 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
བསྙེན་པའི་ལྷག་ཆད་ཁ་སྐོང་ལྟ་བུ་ཡིན་ན་བཀྲ་མི་ཤེས་པ་ཐམས་ཅད་དང་ཞེས་
པའི་མཇུག་ཏུ། ཆོ་ག་དང་སྔགས་ཆད་ལྷག་གི་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་
སྭཱཧཱ། ཞེས་སྦྱར། ཚེའི་བར་ཆད་ཞི་བའི་ཕྱིར་དུ་བྱེད་ན་བཀྲ་མི་ཤིས་པ་ཐམས་
ཅད་དང༌། ཚེའི་ བར་ དུ་ གཅོད་ པ་ ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་སྦྱར།
བགེགས་ཀྱི་འཚེ་བ་ཞི་བའི་ཕྱིར་དུ་བྱེད་ན། བགེགས་ཐམས་ཅད་ཤཱནྟིཾ་ཀུ་རུ་ཡེ་
སྭཱཧཱ། ཞེས་སྦྱར། དེ་དག་གིས་མཚོན་ནས་རང་གི་འདོད་དོན་གང་གི་ཕྱིར་དུ་བྱ་བ་
དེའི་སྤེལ་ཚིག་སྦྱོར་ཚུལ་ཤེས་པར་བྱ། སྦྱིན་བདག་གི་ཕྱིར་དུ་བྱེད་ན་སྦྱིན་བདག་
དེའི་འདོད་དོན་གང་ཡིན་པའི་སྤེལ་ཚིག་སྦྱོར་ཏེ། སྦྱིན་བདག་ནད་པ་ལྟ་བུ་ཡིན་
ན། སྦྱིན་པའི་བདག་པོ་ཆེ་གེ་མོའི་ནད་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་སྦྱོར།
དེས་མཚོན་སྦྱིན་བདག་གི་འདོད་དོན་གང་ཡིན་པའི་སྤེལ་ཚིག་སྦྱོར་ཚུལ་ཤེས་
པར་བྱའོ། །སྦྱིན་བདག་གི་མིང་མ་བརྗོད་ཀྱང་དེ་ལ་དམིགས་ཏེ་བྱས་པའི་འདོད་
དོན་འགྲུབ་པར་འོད་སྣེ་དང་དངོས་གྲུབ་རྒྱ་མཚོ་གཉིས་ཀར་གསུངས། མེ་ལྷའི་
སྲེག་བླུགས་འབུལ་བའི་སྔགས་ལ་མེ་ལྷའི་སྔགས་དང་། དགང་བླུགས་ཀྱི་སྔགས་
དང༌། མར་གྱི་སྲེག་བླུགས་ཀྱི་སྔགས་གསུམ་གང་རུང་གིས་འབུལ་བར་འོད་སྣེ་
དང་དངོས་གྲུབ་རྒྱ་མཚོ་གཉིས་ཀར་གསུངས་སོ། །མེ་ལྷའི་སྔགས་ནི་བརྗོད་མ་
ཐག་པ་དེ་ཉིད་དོ། །དགང་བླུགས་ཀྱི་སྔགས་ནི། ༀ་ན་མས་མནྟ་བུདྡྷཱ་ནཾ་ཨག་ཡེ་
སྭཱཧཱ། ཞེས་ པའོ། །མར་ གྱི་སྲེག་བླུགས་ ཀྱི་ སྔགས་ ནི། ཨོ་ ཨག་ ཡེ་ སྭཱཧཱ། ཞེས་
པའོ། །དཱ་རི་ཀ་པས་སྲེག་བླུགས་ཀྱི་སྔགས་ཀྱིས་འབུལ་བར་གསུངས་ཏེ། དེ་ནི་
སྡོམ་འབྱུང་གི་དགོངས་པའོ། །སྔགས་དེས་འབུལ་ན་ སྭཱཧཱའི་གོང་དུ་སྤེལ་ཚིག་
སྦྱོར་ཏེ། དེའི་ཚུལ་ནི། ཨོ་ཨག་ཡེ། བདག་ཅག་དཔོན་སློབ་ཅེས་པ་ནས་ཤཱནྟཾ་ཀུ་
261-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རུ་ཡེ་སྭཱཧཱ། ཞེས་གོང་བཞིན་སྦྱར་རོ། །སྐབས་འདིར་མེ་ལ་བགེགས་ཡོད་མེད་
བརྟགས་ནས་ཡོད་ན་སེལ་བའི་ཚུལ་སོགས་ནི་འོག་ཏུ་སྟོན་ནོ། །དེ་ནས་ལག་པ་
གཡས་པའི་མཐེབ་སྲིན་གྱིས་མཆོག་སྦྱིན་པའི་ཕྱག་རྒྱས་ཡམ་ཤིང་གཉིས་གཉིས་
བཟུང་ལ་རྩེ་མོ་ལྷ་ལ་བསྟན་ནས་འབུལ་བ་ནི། ཡམ་ཤིང་རྣམས་བྱང་ཆུབ་ཀྱི་ཤིང་
གི་རང་བཞིན་དུ་གྱུར། ཨོཾ་ཨག་ཡེ་ཞེས་པ་ནས་བཱ་ཧཱ་ནཱ་ཡ། ཞེས་པའི་བར་སྔར་
ལྟར་ལ། ཨོཾ་བོ་དྷི་བྲྀཀྵ་ཡ། བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་
དང་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟཾ་ཀུ་རུ་ཡེ་
སྭཱཧཱ། དེ་ནས་ མར་ ཁུ་ ལ། ཨོ་ ཨགྷ་ ཡེ་ ཞེས་ པ་ ནས་ བཱ་ཧཱ་ནཱ་ ཡ། ཨོ་ ཨག་ ཡེ།
བདག་ཅག་དཔོན་སློབ་ཅེས་པ་ནས་བཀྲ་མི་ཤིས་པ་དང་འབྱོར་པ་ཕུན་སུམ་
ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཏིལ་ལ། ཨོཾ་ཨགྷ་
ཡེ་ཞེས་པ་ནས་བཱ་ཧཱ་ནཱ་ཡ། ཨོཾ་སརྦ་པཱ་པཾ་ད་ཧ་ན་བཛྲ་ཡེ། བདག་ཅག་དཔོན་སློབ་
ཅེས་པ་ནས། བཀྲ་མི་ཤིས་པ་དང་སྡིག་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་
དུར་པ་གཉིས་གཉིས་སྦྱར་ནས་འབུལ་ཞིང་། ཨོཾ་ཨག་ཡེ་ཞེས་པ་ནས་བཱ་ཧཱ་ནཱ་ཡ།
ཨོཾ་བཛྲ་ཨཱ་ཡུ་ཥེ། བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་ཚེ་
མཐར་ཕྱིན་པ་ལ་བར་དུ་གཅོད་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་འབྲས་
མ་གྲུགས་པ་ལ། ཨོཾ་ཨག་ཡེ་ཞེས་པ་ནས་བཱ་ཧཱ་ནཱ་ཡ། ཨོཾ་བཛྲ་པུཥཱ་ཡ། བདག་
ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་བསོད་ནམས་རྒྱས་པ་ལ་བར་
དུ་གཅོད་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་ཞོ་ཟན་ལ། ཨོཾ་ཨག་ཡེ་ཞེས་
པ་ནས་བཱ་ཧཱ་ནཱ་ཡ། ཨོཾ་སརྦ་སཾ་པཱ་དེ། བདག་ཅག་དཔོན་སློབ་ཅེས་པ་ནས། བཀྲ་
མི་ཤིས་པ་དང་བདེ་བ་མཆོག་ལ་བར་དུ་གཅོད་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ།
-262 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
དེ་ནས་ཀུ་ཤ་གཉིས་གཉིས་སྦྱར་ནས་འབུལ་ཞིང་། ཨོཾ་ཨག་ཡེ་ཞེས་པ་ནས་བཱ་ཧཱ་
ནཱ་ཡ། ཨོཾ་ཨ་པྲ་ཏི་ཧ་ཏ་བཛྲ་ཡ། བདག་ཅག་དཔོན་སློབ་ཅེས་པ་ནས། བཀྲ་མི་
ཤིས་པ་དང་བསྲུང་བ་མཆོག་ལ་བར་དུ་གཅོད་པ་དང༌། གྲིབ་དང་མི་གཙང་བ་
ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཡུངས་ཀར་ལ། ཨོཾ་ཨག་ཡེ་ཞེས་པ་ནས་བཱ་ཧཱ་ནཱ་
ཡ། ཨོཾ་སརྦ་ཨརྦ་སིདྡྷི་ཡེ། བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་
དང་བགེགས་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། དེ་ནས་སོ་བ་ལ། ཨོཾ་ཨག་ཡེ་ཞེས་
པ་ནས་བཱ་ཧཱ་ནཱ་ཡ། ཨོཾ་བཛྲ་བི་ཛ་ཡ། བདག་ཅག་དཔོན་སློབ་ཅེས་པ་ནས། བཀྲ་
མི་ཤིས་པ་དང་ནོར་དང་འབྲུ་རྒྱས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་
སྭཱཧཱ། དེ་ནས་ནས་ལ། ཨོ་ ཨག་ཡེ་ཞེས་པ་ནས་བཱ་ཧཱ་ནཱ་ཡ། ཨོ་མཧཱ་བེ་གཱ་ཡ།
བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་མྱུར་བའི་ཤུགས་ཕུན་
སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་སྲན་མ་
ལ། ཨོ་ ཨག་ཡེ་ཞེས་པ་ནས་བཱ་ཧཱ་ནཱ་ཡ། ཨོཾ་མཧཱ་བཱ་ལཱ་ཡ། བདག་ཅག་དཔོན་
སློབ་ཅེས་པ་ནས། བཀྲ་མི་ཤིས་པ་དང་སྟོབས་རྒྱས་པ་ལ་བར་དུ་གཅོད་པ་ཐམས་
ཅད་ཤཱནྟིཾ་ཀུ་རུ་ཡེ་སྭཱཧཱ། དེ་ནས་གྲོ་ལ། ཨོཾ་ཨག་ཡེ་ཞེས་པ་ནས་བཱ་ཧཱ་ནཱ་ཡ། ཨོཾ་
བཛྲ་གྷསྨ་རི། བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་ནད་
ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་རྫས་ཁྱད་པར་བ་རྣམས་ལ། ཨོཾ་ཨག་ཡེ་
ཞེས་པ་ནས་བཱ་ཧཱ་ནཱ་ཡ། བདག་ཅག་དཔོན་སློབ་ཅེས་པ་ནས། ཤཱནྟཾ་ཀུ་རུ་ཡེ་སྭཱཧཱ།
ཞེས་འབུལ། དེ་ཡང་རྫས་རྣམས་གྲངས་ཇི་ཙམ་འབུལ་ཡང་ཐམས་ཅད་ལ་སྤེལ་
ཚིག་འདོགས་པའམ། ཐོག་མཐའ་བར་གསུམ་མམ། ཐོག་མཐའ་གཉིས་སུ་སྤེལ་
ཚིག་སྦྱར་བ་ལོང་སྐབས་དང་བསྟུན་ནས་བྱ་ཞིང་། སྤེལ་ཚིག་མི་འདོགས་པའི་ཚེ་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༩༽
ཨོཾ་ཨག་ཡེ་ཞེས་པ་ནས་སྭཱཧཱ། ཞེས་པའི་བར་གྱི་སྔགས་རེ་དང་རྫས་རེ་གྲངས་
མཉམ་པར་དབུལ་ལོ། །བསྲེག་རྫས་རྣམས་འབུལ་བའི་ཚེ་ འབྲུ་ལ་སོགས་པ་
བླུགས་གཟར་གྱིས་གཟུང་དུ་རུང་བ་རྣམས་བླུགས་གཟར་གྱིས་འབུལ། བླུགས་
གཟར་གྱིས་གཟུང་བར་མི་ནུས་པ་ཡམ་ཤིང་དང་ཀུ་ཤ་དང་དུར་པ་རྣམས་ལག་པ་
གཡས་པའི་མཐེབ་སྲིན་གྱིས་མཆོག་སྦྱིན་པའི་ཕྱག་རྒྱས་རྩེ་མོ་ལྷ་ལ་བསྟན་ལ་
དབུལ་ལོ། །དེ་ལྟར་བསྲེག་རྫས་རྣམས་སྙན་པའི་གདངས་ ཀྱིས་ཕུལ་ནས། ཨོཾ་
ཨཱཧཱིཔྲ་ཝ་ར་སད་ཀ་རཾ་ཨཱཉྩ་མཱ་ཎི་པྲ་ཏཱིཙྪ་ཧཱུྃ་སྭཱཧཱས་ཞལ་བསིལ་དང་། དེ་བཞིན་
དུ་པྲཀཱ་ཎཾ་གྱིས་བསང་གཏོར་འབུལ་ལོ། །
གཉིས་པ་འཇིག་རྟེན་ལས་འདས་ པའི་ མེ་ལྷ་དཀྱིལ་འཁོར་ལྷ་ཚོགས་
མཆོད་པ་ལ། ཐོག་མར་འདིས་ལྷའི་མཆོད་རྫས་ཁཎྜ་རོ་ཧིས་བསངས། སྭ་བྷ་ཝས་
སྟོང་པར་སྦྱངས། སྟོང་པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་
རྣམས་གྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། ཞལ་
བསིལ། བསང་གཏོར། མེ་ཏོག །བདུག་སྤོས། མར་མེ། དྲི། ཞལ་ཟས། རོལ་མོ་
རྣམས་རང་བཞིན་སྟོང་པ། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་
གྱུར། ཨོ་ ཨགྷཾ་ ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོཾ་ཨཱཉྩ་མཱ་ཎཾ་ ཨཱཧཱུཾ། ཨོཾ་པྲཀྵ་ཎཾ་ཨཱཧཱུཾ། ཨོཾ་
བཛྲ་པུཥྛ་ཨཱཧཱུཾ། ཨོཾ་བཛྲ་དྷུ་པེ་ཨཱཿཧཱུཾ། ཨོཾ་བཛྲ་དཱི་པ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་
བཛྲ་ནེ་ཝི་དྱ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ། ཨོཾ་བཛྲ་རཱུ་པ་ཨཱ་ཧཱུཾ། ཨོཾ་བཛྲ་ཤཔྟ་ཨཱཿཧཱུྃ།
ཨོཾ་བཛྲ་ གནྡྷེ་ ཨཱཧཱུཾ། ཨོཾ་བཛྲ་ར་ས་ ཨཱཧཱུཾ། ཨོཾ་བཛྲ་སྤུན་ ཨཱཧཱུཾ། ཞེས་ཆུ་བཞི་ཉེར་
སྤྱོད་འདོད་ཡོན་དང་བཅས་པ་སྔགས་དང་ཕྱག་རྒྱས་བྱིན་གྱིས་བརླབས། དེ་ནས་
- 264 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
གཞལ་ཡས་ཁང་དང་ལྷ་རྣམས་བསྐྱེད་པ་ནི། མེ་ལྷའི་ཐུགས་ཀར་མེ་གྲུ་གསུམ་
འབར་བའི་དབུས་སུ་ཧཱུྃ་ལས་གཞལ་ཡས་ཁངས་གྲུ་བཞི་ཞེས་པ་ནས། ལྷ་མེ་ཏོག་
གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། གཞལ་ཡས་ཁང་
གི་ནང་དུ་ཀ་བ་བརྒྱད་ཀྱིས་བཏེགས་པའི་ཞེས་པ་ནས། ཉི་མ་དང་རོའི་གདན་རེ་
རེ་ཞེས་པའི་བར་དུར་ཁྲོད་མེད་པའི་གཞལ་ཡས་ཁང་གདན་བཅས་བསྐྱེད། དེ་
ནས། དབུས་ཀྱི་གདན་ལ་བཅོམ་ལྡན་འདས་དཔལ་ཧེ་རུ་ཀ་ཞེས་པ་ནས། མི་
རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །བཅོམ་ལྡན་འདས་ལ་མངོན་
དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་ཞེས་པ་ནས། མེ་རབ་ཏུ་འབར་
བའི་དབུས་ན་བཞུགས་པར་གྱུར། ཕྱོགས་བཞིའི་གདན་ལ་ཤར་དུ་མཁའ་འགྲོ་མ་
ནག་མོ་ཞེས་པ་ནས། བྱང་ཆུབ་ཀྱི་སེམས་ཀྱིས་གང་བ་རེ་རེ་ཞེས་པའི་བར་མངོན་
རྟོགས་ལྟར་བསྐྱེད། དེ་ནས། ལྷ་རྣམས་ཀྱི་སྐུ་ལས་འོད་ཟེར་དཀར་པོའི་ཚོགས་
འཕྲོ་བར་གྱུར། གཙོ་བོའི་ཐུགས་ཀར་ཨོ་ཧ་དཀར་པོ་ཡོངས་སུ་གྱུར་པ་ལས་རྡོ་རྗེ་
སེམས་དཔའ་དཀར་པོ་ཞེས་པ་ནས། ཐམས་ཅད་ཀྱང་སྤྱན་གསུམ་པ་གཅེར་མོ་སྐྲ་
གྲོལ་བ། ཕྱག་རྒྱ་ལྔས་བརྒྱན་པ། ཐོད་སྐམ་ལྔའི་དབུ་རྒྱན་དང་ཐོད་སྐམ་ལྔ་བཅུའི་
དོ་ཤལ་ཅན་གཡས་བརྐྱང་གིས་བཞུགས་པ། བསྡུས་པ་བྱེད་ན། གཙོ་བོའི་ཐུགས་
ཀར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོ་ཧ་དཀར་པོ་ཞེས་པ་ནས། ཕཊ་ཕཊ་དུད་
ཁ་རྣམས་ཀྱིས་མཚན་པར་གྱུར། ཅེས་བརྗོད་ཅིང་གོ་ཆ་བགོ །དེ་ནས་འབར་བའི་
ཕྱག་རྒྱ་དང་བཅས། ཕོ། རང་དང་ལྷ་རྣམས་ཀྱི་ཐུགས་ཀར་ཉི་གདན་ལ་གནས་
པའི་ཧཱུྃ་ཡིག་ལས་འཕྲོས་པའི་འོད་ཟེར་གྱིས། ཡེ་ཤེས་ཀྱི་དཀྱིལ་འཁོར་རྟེན་དང་
བརྟེན་པར་བཅས་པ་དང་དབང་གི་ལྷ་རྣམས་སྤྱན་དྲངས། ཧཱུཾ་ཐཾ། ཁཎྜ་རོ་ཧིས་ཕྱི་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འབྲང་གི་བགེགས་བསྐྲད། ཨོ་ཨགྷཾ་པྲ་ཏཱིཙྪ་སྭཱཧཱ། ཞེས་པས་སྤྱན་དྲངས་པའི་ལྷ་
རྣམས་ལ་མཆོད་ཡོན་ཕུལ། བཛྲ་ཨཾ་ཀུ་ཤ་ཛ༔ བཛྲ་པཱ་ཤ་ཧཱུྃ། བཛྲ་སྤོ་ཊ་པཾ། བཛྲ་
གྷཎྜ་ཧོཞེས་བརྗོད་ཅིང་། དགུག་གཞུག་བཅིངས་དགྱེས་བཞིན་དུ་བཞུགས་པའི་
མོས་པ་བྱའོ། །དེ་ནས་སྔར་སྤྱན་དྲངས་ཟིན་པའི་དབང་ལྷ་རྣམས་ལ་ ཨོ་ཨཧཱུྃ་པྲ་
ཏཱིཙྪ་ སྭཱཧཱ། ཞེས་མཆོད། དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་དུ་
གསོལ། ཞེས་གསོལ་བ་བཏབ་པས་སྒོ་མཚམས་མ་བརྒྱད་ཀྱིས་བགེགས་བསྐྲད།
དཔའ་ བོ་ རྣམས་ ཀྱིས་ཤིས་པ་བརྗོད། དཔའ་མོ་རྣམས་ ཀྱིས་ རྡོ་ རྗེའི་གླུ་ལེན།
གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་ལྔས་རིན་
པོ་ཆེའི་བུམ་པ་བདུད་རྩི་ལྔས་བཀང་བ་བཟུང་ནས། ཇི་ལྟར་བལྟམས་པ་ཙམ་
གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །
དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤི་
ཡེ་ཧཱུྃ། ཞེས་གསུངས་ཞིང་། བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་བའི་
ལྷ་རྣམས་བདེ་བ་ཆེན་པོའི་བདག་ཉིད་དུ་གྱུར། སྤྱི་བོ་ནས་སྐུ་ལ་ཞུགས་པའི་ཆུའི་
ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་བོ་ལ་རྡོ་རྗེ་སེམས་
དཔའ། ཕག་མོ་ལ་མི་བསྐྱོད་པ། མཁའ་འགྲོ་མ་ལ་རྣམ་སྣང་། ལཱ་མ་ལ་དོན་གྲུབ།
དུམ་སྐྱེས་མ་ལ་འོད་དཔག་མེད། གཟུགས་ཅན་མ་ལ་རིན་འབྱུང་གིས་དབུ་བརྒྱན་
ཅིང་། དབང་གི་ལྷ་རྣམས་དེ་ཉིད་ལ་ཐིམ་པར་གྱུར། དེ་ནས། ཨོཾ་ཨཱཧཱིཔྲ་ཝ་ར་
སད་ཀ་རཾ་པྲཀཱ་ཏཾ་པྲ་ཏཱིཙྪ་ཧཱུྃ་སྭཱཧཱ། ཨོཾ་ཨཱཙྪཱཧཱིཔྲ་ཝ་ར་སད་ཀ་རཾ་ཨཱཉྩ་མཱ་ཎཾ་པྲ་ཏཱིཙྪ་ཧཱུྃ་
སྭཱཧཱ། ཨོ་ཨཱཎཱཧཱི་པྲ་ཝ་ར་སད་ཀ་རཾ་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཨོཾ་ཨཱཧཱིཔྲ་ཝ་ར་སད་ཀ་
རཾ་པཱ་ཏྱཾ་པྲ་ཏཱིཙྪ་ཧཱུྃ་སྭཱཧཱ། ཞེས་ཆུ་བཞི་འབུལ་ཞིང་ཕྱག་རྒྱ་དང་འབུལ་ཚུལ་སྔར་
- 266 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
ལྟར་ བྱའོ། །མེ་ལྷའི་ཐུགས་ཀར་ དཀྱིལ་ འཁོར་ ལྷ་ཚོགས་བསྐྱེད་ཚར་མ་ཐག་
བསང་གཏོར་སོགས་ཆུ་བཞི་འབུལ་ཚུལ་སྔར་མེ་ལྷ་ལ་ཇི་ལྟར་བྱ་བ་ལྟར་བྱེད་པར་
སྡོམ་འབྱུང་ལས་གསུངས། དེ་ནས། ཨོཾ་བཛྲ་པུབྦེ་ཨཱཧཱུྃ་སྭཱཧཱ། ཨོཾ་བཛྲ་དྷུ་པེ་ཨཱཿཧཱུྃ་
སྭཱཧཱ། ཨོཾ་བཛྲ་དཱི་པེ་ཨཱཧཱུྃ་སྭཱཧཱ། ཨོཾ་བཛྲ་གནྡྷེ་ཨཱཿཧཱུྃ་སྭཱཧཱ། ཨོཾ་བཛྲ་ནེ་ཝེ་བྱ་ཨཱ་ཧཱུཾ་
སྭཱཧཱ། ཨོཾ་བཛྲ་ཤཔྟ་ ཨཱཧཱུྃ་ སྭཱཧཱ། ཨོཾ་ ཨཱ་བཛྲ་ ཨཱ་དརེ་ཧཱུྃ། ཨོཾ་ཨཱབཛྲ་ ཝི་ནི་ཧཱུཾ། ཨོཾ་
ཨཱབཛྲ་ གནྡྷེ་ཧཱུྃ། ཨོ་ ཨཱབཛྲ་ ར་ སེ་ཧཱུྃ། ཨོ་ ཨཱབཛྲ་ སྤརེ་ཧཱུྃ། ཨོཾ་ ཨཱབཛྲ་དྷམྨེ་ཧཱུཾ།
ཞེས་ཉེར་སྤྱོད་རིག་མ་དྲུག་དང་བཅས་པས་མཆོད། རྒྱས་པར་སྤྲོ་ན། ཨོཾ་བཛྲ་ཝཱི་
ནེ་ཧཱུྃ་ཧཱུྃ་ཕཊ་ནས། དྷརྨཱ་དྷ་ཏུ་བཛྲ་ཧཱུྃ་ཧཱུྃ་ཕཊ་ཀྱི་བར་གྱི་རིག་མ་བཅུ་དྲུག་གིས་
མཆོད། དེ་ནས། ཨོཾ་ཧཱིཧ་ཧ་ཧཱུཾ་ཧཱུཾ་ཕཊ་ཨོ་ཨཱཧཱུཾ། ཞེས་པ་ནས། ཨོ་རཱུ་པི་ཎི་ཡེ་ཧཱུཾ་ཧཱུཾ་
ཕཊ་ ཨོ་ཨཱཧཱུཾ། ཞེས་ནང་མཆོད་འབུལ། ཨོཾ་བཅོམ་ལྡན་འདས་དཔའ་བོའི་དབང་
ཕྱུག་ལ་ཕྱག་འཚལ་ཧཱུྃ་ཧཱུྃ་ཕཊ། ཅེས་པ་ནས། འདོད་དབང་མ་ལ་འདུད་ཧཱུྃ་ཧཱུྃ་ཕཊ།
ཅེས་པའི་བར་གྱི་རྐང་བརྒྱད་ཀྱིས་བསྟོད་དོ། །དཀྱིལ་འཁོར་སྒྲུབ་མཆོད་དང་
འབྲེལ་བ་ཡིན་ན། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་ཧཱུཾ་ལས་
གཞལ་ཡས་ཁང་གྲུ་བཞི་ཞེས་པ་ནས། རོའི་གདན་རེ་རེ་ཞེས་པའི་བར་བརྗོད་ལ་
གཞལ་ཡས་ཁང་གི་བསྐྱེད་ཆོག་ཚུགས་པ་དང་མཉམ་དུ་ལས་ཀྱི་རྡོ་རྗེ་གོས་གཙང་
མ་བགོས་ཤིང་ཆས་འཇུག་བྱས་པ་ཞིག་གིས་དཀྱིལ་འཁོར་གྱི་ཤར་སྒོ་ནས་ཕྱག་
བཙལ་ཏེ་ལག་པ་གཡོན་སྤོས་འཛིན་ཅིང་། དཀྱིལ་འཁོར་གྱི་ལྷ་རྣམས་ཀྱི་སྔགས་
རིམ་བཞིན་བརྗོད་ཅིང་སྔགས་རེ་བརྗོད་པ་དང་དུས་མཉམ་དུ་ལག་པ་གཡས་
པས་མེ་ཏོག་རེ་བླངས་ལ་དཀྱིལ་འཁོར་གྱི་ལྷ་རྣམས་ལས་ལྷ་གཉིས་པ་རེ་མར་མེ་
གཅིག་ལས་གཉིས་ཆད་ཀྱི་ཚུལ་དུ་སྤྱན་དྲངས་པར་བསམས་ནས། རོལ་མོ་དང་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྤོས་ཀྱིས་སྣ་དྲངས་ཏེ་འོང་ནས་སློབ་དཔོན་དང་ཐབ་ལ་སྐོར་བ་བྱས་ལ་མེ་ཏོག་
རྣམས་སློབ་དཔོན་གྱི་ཕྱག་ཏུ་ཕུལ། སློབ་དཔོན་གྱིས་ཀྱང་ལྷ་ཐམས་ཅད་གཞལ་
ཡས་ཁང་གི་ནང་དུ་རང་རང་གི་གདན་ལ་བཞུགས་པར་མོས་ལ། སོ་སོའི་སྔགས་
རེ་བརྗོད་པ་དང་དུས་མཉམ་དུ་མེ་ཏོག་རེ་ཐབ་ནང་དུ་དོར་ནས། དབུས་ཀྱི་གདན་
ལ་དཔལ་ཧེ་རུ་ཀ་ཡབ་ཡུམ། ཤར་གྱི་འདབ་མ་ལ་མཁའ་འགྲོ་མ། བྱང་དུ་ལཱ་མ།
ནུབ་ཏུ་དུམ་སྐྱེས་མ། ལྷོར་ གཟུགས་ཅན་མ། མཚམས་ཀྱི་འདབ་མ་བཞིར་ཟླ་
གདན་ལ་བུམ་པ་བདུད་རྩིས་གང་བའི་སྟེང་དུ་ཀ་པཱ་ལ་བྱང་ཆུབ་ཀྱི་སེམས་ཀྱིས་
གང་བ་རེ་རེ། ལྷ་ཐམས་ཅད་ཀྱི་སྐུ་ལས་འོད་ཟེར་དཀར་པོའི་ཚོགས་འཕྲོ་བར་
གྱུར། ཅེས་བརྗོད། དེ་ནས་ཆུ་བཞི་འབུལ་ བ་ནས་ བསྟོད་ པའི་བར་ སྔར་ལྟར་
བྱའོ། །དེ་ནས། ལྷ་རྣམས་ཀྱི་ལྗགས་རྡོ་རྗེའི་རྣམ་པ་ཅན་དཀར་པོ་ལ་ཧཱུྃ་ཡིག་དང་།
དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་འབར་བ་དང་བཅས་པས་མཚན་པར་
གྱུར་པར་བསམས་ལ། སྲེག་རྫས་རྣམས་འབུལ་བའི་ཐོག་མར། ཨོཾ་ཤྲཱི་བཛྲ་ཧེ་ཧེ་
རུ་རུ་ཀཾ་ཧུཾ་ཧཱུྃ་ཕཊ་ཌཱ་ཀི་ནཱི་ཛ་ལ་ཤཾ་བ་རཾ་སྭཱཧཱ། བདག་ཅག་དཔོན་སློབ་ཅེས་པ་
ནས། བཀྲ་མི་ཤིས་པ་ཐམས་ཅད་ཤཱནྟི་ཀུ་རུ་ཡེ་སྭཱཧཱ། ཞེས་སྤེལ་ཚིག་བཏགས་པ་
བདུན་ཕུལ་ནས་གསོལ་བ་བཏབ་པས་འཕྲིན་ལས་མཛད་པར་ཞལ་གྱིས་བཞེས་
པར་བསམ། བདུན་ག་ལ་སྤེལ་ཚིག་མ་གྲུབ་ན་དང་པོ་དང་ཐ་མ་ལ་སྤེལ་ཚིག་
བྱའོ། །དེ་ ནས་ཡམ་ ཤིང་ སོགས་སྲེག་ རྫས་རྣམས་འབུལ་ བ་ ལ་གྲུབ་ན་ ལྷའི་
སྔགས་དང་། སྲེག་རྫས་ཀྱི་སྔགས་དང་སྤེལ་ཚིག་གསུམ་སྦྱར་བ་དང་སྲེག་རྫས་རེ་
རེ་མཉམ་དུ་འབུལ་ལ། དེ་ལྟར་མ་གྲུབ་ན་སྲེག་རྫས་དང་པོ་ལ་གསུམ་ག་སྦྱར། དེ་
ནས་བདུན་བདུན་གྱི་མཐར་རེ་རེ་སྦྱར་བ་དང་། དེ་ཡང་དཀའ་ན་ཐོག་མཐའ་
- 268 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
གཉིས་སུ་ལྷའི་སྔགས་སྲེག་རྫས་ཀྱི་སྔགས་སྤེལ་ཚིག་གསུམ་ག་སྦྱར་ཏེ། གཞན་
རྣམས་ལྷའི་སྔགས་རེ་དང་། སྲེག་རྫས་རེ་དུས་མཚུངས་སུ་བྱས་ནས་འབུལ་ཞིང་།
སྲེག་རྫས་ཀྱི་གཙོ་བོ་ཡམ་ཤིང་དང་མར་ཁུ་འབུལ་ཐེབས་རེ་དང་སྔགས་རེ་སྦྱར་བ་
སྦྱིན་སྲེག་རེ་རེའི་གྲངས་སུ་བརྩི་བ་ཡིན་པས། མར་ཁུ་བླུགས་གཟར་ རེ་རེར་
གྲངས་རེ་རེར་བགྲང་བར་བྱ་ཡི། བླུགས་གཟར་རེ་ལ་གྲངས་ཁ་ནས་ཐོན་ཚད་
བྱས་ནས་ལྷ་ལ་བསླུ་བའི་བསམ་པས་རང་ངན་སོང་བསྒྲུབ་པར་མི་བྱ་ལ། སྲེག་
རྫས་འབུལ་བའི་གྲངས་ནི། སྲེག་བླུགས་གཅིག་གམ། གསུམ་མམ། བདུན་ནམ།
ཉེར་གཅིག་གམ། བརྒྱ་དང་སྟོང་ལ་སོགས་པ་དབུལ་བར་བྱའོ། །ཞེས་ཤཱནྟི་པས་
བཤད་པ་ལྟར་ངེས་པ་མེད་དོ། །ཡམ་ཤིང་དང་མར་ཁུ་གཙོ་བོ་ཡིན་པས་མང་བ་
དང༌། གཞན་རྣམས་དེ་ལས་ཉུང་བ་དང་། གཙོ་བོར་སྡིག་པ་ཞི་བར་འདོད་ན་ཏིལ་
མང་བ་དང༌། ཚེའི་བར་ཆད་ཞི་བར་འདོད་ན་དུར་པ་མང་བར་དབུལ་བ་སོགས་
ཤེས་པར་བྱའོ། །འབུལ་བའི་ཚུལ་ལ། རྒྱས་པར་བྱེད་ན་ལྷ་རེ་རེ་ནས་ལྷའི་སྔགས་
དང་། སྲེག་རྫས་ཀྱི་སྔགས་དང་། སྤེལ་ཚིག་གསུམ་ག་ཚང་བར་བྱས་ཏེ་འབུལ།
དེ་ལས་བསྡུས་པ་བྱེད་ན་ཡབ་ཡུམ་གྱི་སྔགས་གཉིས་སྦྲེལ་ནས་འབུལ་ཞིང་།
འཁོར་ གྱི་ལྷ་རྣམས་ ཀྱི་སྔགས་སྦྲེལ་ནས་འབུལ་ཏེ། སྔགས་རྣམས་སྦྲེལ་ ཡང་
སྔགས་རེ་ལ་རྫས་རེ་འབུལ་དགོས་སོ། །ལྷའི་སྔགས་དང་སྦྱོར་ཚུལ་ནི། ཨོ་ཧཱིཧ་
ཧ་ཧུཾ་ཧཱུྃ་ཕཊ། ༀ་སརྦ་བུདྡྷ་ཌཱཀི་ནཱི་ཡེ་བཛྲ་ཝརྞ་ནི་ཡེ་ཧུཾ་ཧཱུྃ་ཕཊ་སྭཱཧཱ། ཨོཾ་བོ་དྷི་བྲྀཀྵ་
ཡ། བདག་ ཅག་ དཔོན་སློབ་ཅེས་ པ་ནས། ཤཱནྟཾ་ཀུ་རུ་ཡེ་སྭཱཧཱ། ཞེས་ སྤེལ་ཚིག་
བརྗོད་ཚུལ་སྔར་ལྟར་བྱའོ། །དེ་ནས་མར་ཁུ་ནས་རྫས་ཁྱད་པར་བའི་བར་རིམ་
བཞིན་སྤེལ་ཚིག་དང་བཅས་འབུལ་ཚུལ་སྔར་མེ་ལྷ་ལ་ཇི་ལྟར་བྱས་པ་ལྟར་བྱ།
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གཙོ་བོའི་སྲེག་རྫས་རྣམས་ཕུལ་ནས་འཁོར་རྣམས་ལ་འབུལ་བ་ནི། ཨོཾ་ཌཱ་ཀི་ནཱི་ཡེ་
ཧུཾ་ཧཱུྃ་ཕཊ། ༀ་ལཱ་མེ་ཧུཾ་ཧཱུྃ་ཕཊ། ༀ་ཁཎྜ་རོ་ཧི་ཧུཾ་ཧཱུྃ་ཕཊ། ༀ་རཱུ་པི་ཎི་ཡེ་ཧུཾ་ཧཱུྃ་ཕཊ།
ཨོཾ་བོ་དྷི་པྲིཀཱ་ཡ། བདག་ཅག་དཔོན་སློབ་ཅེས་པ་ནས། ཀུ་རུ་ཡེ་སྭཱཧཱ། དེ་བཞིན་
དུ་མར་ ཁུ་ནས་རྫ་ས་ ཁྱད་ པར་ བའི་བར་འབུལ་ཚུལ་སྔར་ལྟར་ བྱའོ། །འཁོར་
རྣམས་ལའང་སྲེག་རྫས་གསུམ་མམ། བདུན་ནམ། ཉེར་གཅིག་སོགས་ཅི་འབྱོར་
དབུལ། དེ་ལྟར་སྲེག་རྫས་རྣམས་ཕུལ་ཚར་བ་དང་། ལྷ་རྣམས་ཀྱི་ཐུགས་ཀ་ནས་
སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩིས་གང་བ་ཐོགས་
ནས། བསྒྲུབ་བྱ་ཟླ་བའི་དཀྱིལ་འཁོར་ལ་གནས་པ་ལ་ཁྲུས་བྱས་པས་སྡིག་སྒྲིབ་
དང་ནད་གདོན་ལ་སོགས་པ་དག་ནས་ལུས་ཤེལ་ལྟར་གྱུར་པར་བསམ་མོ། །དེ་
ནས། ཨོ་ཧཱི༔ཧ་ཧ་ཧཱུྃ་ཧཱུྃ་ཕཊ། ཅེས་པས་མར་ཁུ་དགང་བླུགས་བདུན་དབུལ། དེ་
ནས། ཨོཾ་ཨཱཧཱིཝཔྲ་ཝ་ར་སད་ཀ་ རཾ་ཨདྷཾ་པྲ་ཏིཙྪ་ཧཱུཾ་ སྭཱཧཱ། ཞེས་པས་མཆོད་ཡོན་
དང༌། ཨོཾ་ ཨཱ་ ཧཱིཔྲ་ ཝ་ ར་ སད་ཀ་ རཾ་པྲཀྵ་ཎཾ་པྲ་ཏིཙྪ ཧཱུྃ་ སྭཱཧཱ། ཞེས་པས་བསང་
གཏོར་དང༌། ཨོཾ་ཨཱཧཱིཔྲ་ཝ་ར་སད་ཀ་རཾ་ཨཱཉྩ་མཱ་ཎཾ་པྲ་ཏཱིཙྪ་ཧཱུྃ་སྭཱཧཱ། ཞེས་པས་
ཞལ་བསིལ་དབུལ། སྲབ་འཇམ་ཡང་པ་ལྷ་ཡི་གོས། །ཞེས་པ་ནས། བདག་ཀྱང་
རྡོ་རྗེའི་སྐུ་ཐོབ་ཤོག །ཨོཾ་བཛྲ་ཝ་ས་མྱ་སྭཱཧཱ། ཞེས་པས་གོས་གསར་པ་ཟུང་དང༌།
ཨོཾ་བཛྲ་ཏམཱ་ལ་ཡེ་སྭཱཧཱ། ཞེས་པའི་སོ་རྩི་རྣམས་ལྷ་རྣམས་ལ་དབུལ་བའི་བསམ་
པས་མེ་ནང་དུ་འབུལ། དེ་ནས། ཏིང་འཛིན་པིར་གྱིས་ བྲིས་ པའི་ སྨིན་ལེགས་
གཟུགས། །ཞེས་སོགས་ཚིགས་བཅད་སྔགས་དང་ཕྱག་རྒྱ་དང་བཅས་པས་ཉེར་
སྤྱོད་རོལ་མོ་དང་བཅས་པ་དང་། ཕུལ་བྱུང་གཟུགས་མཛེས་ཡིད་འཕྲོག་རྒྱན་གྱིས་
སྤྱད། །ཅེས་སོགས་ཚིགས་བཅད་སྔགས་དང་ ཕྱག་རྒྱ་དང་བཅས་པས་རིག་མ་
0 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
བཅུ་དྲུག་གི་མཆོད་པ་དང་། རབ་འབྱམས་ཞིང་ན་ཇི་སྙེད་གཟུགས་མཆིས་པ། །
ཞེས་སོགས་སྔགས་དང་ ཕྱག་རྒྱ་དང་བཅས་པས་འདོད་ཡོན་ལྔ་རྣམས་དབུལ།
བསྡུ་ན་ཉེར་སྤྱོད་རོལ་མོ་དང་བཅས་པ་དང་། རིག་མ་བཅུ་དྲུག་གི་མཆོད་པ་དང་།
འདོད་ཡོན་ལྔ་རྣམས་སོ་སོའི་སྔགས་དང་ཕྱག་རྒྱས་འབུལ། དེ་ལས་ཀྱང་བསྡུ་ན་
ཉེར་སྤྱོད་རོལ་མོ་དང་བཅས་པ་དང༌། རིག་མ་དྲུག་གི་མཆོད་པ་རྣམས་སྔགས་དང་
ཕྱག་རྒྱས་དབུལ་ལོ། །དེ་ནས། ཨོ་ཧཱིཧ་ ཧ་ཧཱུཾ་ཧཱུཾ་ ཕཊ། ཨོཾ་ ཨཱ་ ཧཱུྃ། ཞེས་ སོགས་
ཀྱིས་ལྷ་རྣམས་ལ་ནང་མཆོད་འབུལ། དེ་ནས། ཨོཾ་བཅོམ་ལྡན་དཔའ་བོའི་དབང་
ཕྱུག་ལ་ཕྱག་འཚལ་ཧུཾ་ཧཱུྃ་ཕཊ། ཅེས་སོགས་ཡབ་ཡུམ་གྱི་རྐང་བརྒྱད་གཉིས་ཀྱིས་
བསྟོད། དེ་ནས་བསྟོད་པ་རྒྱས་པར་སྤྲོ་ན་གྲུབ་ཆེན་དྲིལ་བུ་པ་ཉིད་ཀྱིས་མཛད་
པའི་ལྷ་ལྔའི་བསྟོད་པ་རྒྱས་པས་བསྟོད། བསྡུས་པ་བྱེད་ན། སྐུ་བཞིའི་བདག་ཉིད་
ཁྱབ་བདག་རྡོ་རྗེ་འཆང་། །གང་འདུལ་ཇི་བཞིན་མཆོག་དང་ཐུན་མོང་གི །དངོས་
གྲུབ་ འདོད་ པ་ འཇོ་ བའི་ དབང་ གི་ རྒྱལ། །ཟླ་མེད་རྡོ་ རྗེ་ ཅན་ཞབས་ ལ་ ཕྱག་
འཚལ། །ཤེས་ བྱའི་ དཀྱིལ་ འཁོར་ ལྷན་ སྐྱེས་ བདེ་ བ་ ཆེར། །བསྡོམས་ མཛད་
བཅོམ་ལྡན་དཔའ་བོའི་ དབང་ཕྱུག་དང༌། །དྲན་པས་སྲིད་ཞིའི་གདུང་སེལ་རྗེ་
བཙུན་མ། །འཁོར་ལོའི་བདག་པོ་ཡབ་ཡུམ་ལ་ཕྱག་འཚལ། །ཕྱོགས་ཀྱི་པདྨའི་
འདབ་མར་ཚོགས་གཉིས་ཀྱི། །མཛེས་སྡུག་ལང་ཚོ་རྒྱས་པའི་འཇོ་སྒེག་གིས། །
དཔའ་བོའི་བརྟན་པ་འཕྲོག་པའི་རྣམ་འགྱུར་ཅན། །བདེ་ཆེན་ལྷ་མོ་བཞི་ལ་ཕྱག་
འཚལ་ལོ། །སྒྲིབ་བྲལ་ལྷན་ཅིག་སྐྱེས་དགའི་ངོ་བོ་ནི། །སྣ་ཚོགས་སྒྱུ་འཕྲུལ་དྲ་
བའི་རོལ་པ་ལས། །དག་པའི་བརྟན་དང་གཡོ་བའི་ རང་བཞིན་གྱི། །རྟེན་དང་
བརྟེན་ པར་སྤྲུལ་ལ་ ཕྱག་ འཚལ་ ལོ། །དེ་ལྟར་བསྟོད་པས་ རྗེ་བཙུན་ཡབ་ཡུམ་
)
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽ །
གྱིས། །དགྱེས་བཞིན་འབྲལ་ མེད་ རྗེས་ སུ་བཟུང་བའི་མཐུས། །བདེ་ཆེན་ལྷན་
སྐྱེས་དགའ་བས་མྱོས་ཐོབ་སྟེ། །སྐུ་གསུམ་གོ་འཕང་ཚེ་འདིར་ཐོབ་པར་ཤོག །
ཅེས་བསྟོད། ཤིན་ཏུ་བསྡུས་པ་བྱེད་ན་རྐང་བརྒྱད་ཀྱི་བསྟོད་པས་ཆོག་པས་བསྟོད་
པ་གཞན་མ་བྱས་ཀྱང་ཆོག་གོ །དེ་ནས། ཨོཾ་པྲ་ན་མ་མི་སརྦ་ཏ་ཐཱ་ག་ཏ་ན་གྱིས་
ཕྱག་བྱ། ཨོཾ་ཨཱཧཱིཔྲ་ཝ་ར་སད་ཀ་རཾ་ཨགྷཾ་པྲ་ཏིཙྪ་ཧཱུྃ་སྭཱཧཱ། ཞེས་པས་མཆོད་ཡོན་
དབུལ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས། གང་ཡང་བདག་བློ་
རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་
ཡིན་ཕྱིར། །མགོན་ཁྱོད་དེ་ཀུན་བཟོད་མཛད་རིགས། །མ་རྙེད་ཡོངས་སུ་མ་ཤེས་
དང༌། །གང་ཡང་ནུས་པ་མ་མཆིས་པས། །འདིར་ནི་ བྱ་བ་གང་བགྱིས་པ། །དེ་
ཀུན་ཁྱེད་ཀྱིས་བཟོད་མཛད་རིགས། །ཞེས་བརྗོད་དེ་ནོངས་པ་བཟོད་པར་གསོལ་
ནས་གནས་སྐབས་དང་མཐར་ཐུག་གི་འདོད་དོན་ལ་གསོལ་བ་ཤུགས་དྲག་ཏུ་
གདབ། དེ་ནས། ཨོཾ་བཛྲ་ས་ཏྭ་ཨཱཿ ཞེས་མང་དུ་བརྗོད་ནས། ཨོཾ་བཛྲ་ཧེ་རུ་ཀ་ས་
མ་ཡ། ཞེས་སོགས་ཡིག་བརྒྱ་བཟླ། དེ་ནས། ཨོ། ཁྱེད་ཀྱི་སེམས་ཅན་དོན་ཀུན་
མཛོད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་
ནས་ཀྱང་། །སླར་ཡང་འབྱོན་པར་མཛད་དུ་གསོལ། །ཨོཾ་ཨཱཿཧཱུྃ་བཛྲ་མུ ཡེ་ཤེས་
པ་རང་བཞིན་གྱི་གནས་སུ་གཤེགས། དམ་ཚིག་པ་རྣམས་བདག་ལ་ཐིམ་པར་
གྱུར་བར་བསམ་མོ། །དཀྱིལ་འཁོར་སྒྲུབ་མཆོད་དང་འབྲེལ་བ་ཡིན་ན་ཡིག་བརྒྱ་
བཟླས་པའི་རྗེས་སུ་སློབ་དཔོན་གྱིས་ལྷ་སོ་སོའི་སྔགས་རེ་བརྗོད་པ་དང་མཉམ་དུ་
ལྷ་རྣམས་རེ་རེ་ནས་སྤྱན་དྲངས་པར་མོས་ལ་མེ་ཏོག་བླངས་ཏེ་སྣོད་བཟང་པོར་
གཞུག །ལྷ་རྣམས་མེ་ལྷའི་ཐུགས་ཀ་ནས་གཤེགས་ཏེ་དཀྱིལ་འཁོར་གྱི་ལྷ་སོ་སོ་
- 272 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ། །
དང་གཉིས་སུ་མེད་པར་གྱུར། ཅེས་བརྗོད་ལ་མེ་ཏོག་ལས་ཀྱི་རྡོ་རྗེ་ལ་གཏད།
དེས་ཀྱང་སློབ་དཔོན་ལ་ཕྱག་བྱས་ཏེ་ལྷའི་ཆས་འཇུག་དང་བཅས་མེ་ཏོག་ཐོགས།
རོལ་མོ་དང་སྤོས་ཀྱིས་སྣ་དྲངས་ཏེ་སློབ་དཔོན་དང་ཐབ་ལ་སྐོར་བ་བྱས་ནས་
དཀྱིལ་འཁོར་གྱི་དྲུང་དུ་སོང་སྟེ། ལྷ་རྣམས་དཀྱིལ་འཁོར་དུ་སྤྱན་དྲངས་པར་མོས་
ལ། རྡུལ་ཚོན་ཡིན་ན་དཀྱིལ་འཁོར་གྱི་དབུས་སུ་ཕྱར་བ་ཙམ་བྱས་ལ་མདུན་དུ་
བཞག །རས་བྲིས་ཡིན་ན་དཀྱིལ་འཁོར་གྱི་ནང་དུ་གཏོར་ཏེ་དཀྱིལ་འཁོར་ལ་
ཕྱག་བྱའོ། །
གསུམ་པ་མཐར་འཇིག་རྟེན་པའི་མེ་ལྷ་མཆོད་པ་ནི། དེ་ནས་སླར་ཡང་
ཐབ་ཀྱི་མེ་ལྷ་ལ། ཨོཾ་ཨག་ཡེ་ཞེས་པ་ནས་བཱ་ཧཱ་ནཱ་ཡ་པུཎྜེ་པྲ་ཏིཙྪ་ཧཱུྃ་སྭཱཧཱ། ཞེས་
སོགས་ཀྱིས་ཉེར་སྤྱོད་རོལ་མོ་དང་བཅས་པ་དབུལ། ཨོཾ་ཨགྷ་ཡེ་ཞེས་པ་ནས་བཱ་
ཧཱ་ནཱ་ཡ། ཨོཾ་ཨཱཿཧཱུཾ། གིས་ནང་མཆོད་དབུལ། ཨོཾ་ཨཱཏཱིཔྲ་ཝ་ར་སད་ཀ་རཾ་པྲཀྵ་ཎཾ་
པྲ་ཏིཙྪ་ཧཱུྃ་སྭཱཧཱ། ཞེས་པས་བསང་གཏོར་དང་། ཨོཾ་ཨཱཧཱིཔྲ་ཝ་ར་སད་ཀ་རཾ་ཨཱཉྩ་མཱ་
ཎཾ་པྲ་ཏཱིཙྪ་ཧཱུྃ་སྭཱཧཱ། ཞེས་པས་ཞལ་བསིལ་དབུལ། ༀ་བཛྲ་ཏསྤུ་ལ་ཡེ་སྭཱཧཱ། ཞེས་
པས་སོ་རྩི་དང་། ཨོ་བཛྲ་ཝ་ས་མྱ་སྭཱཧཱས་གོས་ཟུང་རྣམས་དབུལ་ལོ། །དེ་ནས་
འཇིག་རྟེན་པའི་མེ་ལྷའི་བསྲེག་རྫས་ལྷག་མ་རྣམས། ཨོཾ་ཨག་ཡེ་ཞེས་པ་ནས་བཱ་
ཧཱ་ནཱ་ཡ། ཨོཾ་བོ་དྷི་བྲིཀཱ་ཡ། བདག་ཅག་དཔོན་སློབ་འཁོར་དང་བཅས་པ་རྣམས་
ཀྱིས་ཞེས་པ་ནས། བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་སྤེལ་
ཚིག་དང་བཅས་རྫས་ ཁྱད་ པར་བའི་བར་སྔར་བཞིན་དབུལ། མཚམས་འདིར་
བདེ་མཆོག་ལཱུ་ཧི་པའི་སྦྱིན་སྲེག་ལ། མེ་ལྷ་ལ་མར་ཁུ་དགང་བླུགས་དེ་འབུལ་བའི་
ཕྱག་ ལེན་ སྣང་ ངོ༌། །དེ་ནས་དྲིལ་ སྟབས་དང་བཅས། འཇིག་རྟེན་དབང་ཕྱུག་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༩༽
ཚངས་དབང་མགོན་གྱི་སྲས། །ཞེས་སོགས་ཀྱིས་བསྟོད། ཨོཾ་ཨཱཧཱི་པྲ་ཝ་ར་སད་ཀ་
རཾ་ཨཱཉྩ་མཱ་ཎཾ་པྲ་ཏིཙྪ་ཧཱུྃ་སྭཱཧཱ། ཞེས་པའི་ཞལ་བསིལ་དང་། ཨོཾ་ཨཱཧཱིཔྲ་ཝ་ར་སད་
ཀ་རཾ་པྲཀཱ་ཎི་པྲ་ཏིཙྪ་ཧཱུྃ་སྭཱཧཱས་བསང་གཏོར་དབུལ། ཨོཾ་ཨག་ཡེ་ཞེས་པ་ནས། བཱ་
ཧཱ་ནཱ་ཡ་པུལླེ་ནས་ཤཔྟའི་བར་གྱིས་མཆོད། དེ་ནས་མེ་ལྷའི་གཏོར་མ་དགང་གཟར་
གྱི་ནང་དུ་བཞག་ལ་ཆང་ཆུ་ནང་མཆོད་རྣམས་གྱིས་བྲན་ནས། ཨོཾ་ཁཎྜ་རོ་ཧི་ཧུཾ་ཧཱུྃ་
ཕཊ། ཨོཾ་སྭ་བྷ་ཝས་སྦྱངས། སྟོང་པའི་ངང་ལས། ཡཾ་ལས་བྱུང་བའི་རླུང་གི་དཀྱིལ་
འཁོར་སྔོན་པོ། ཞེས་པ་ནས། དེ་གསུམ་ཡང་རིམ་གྱིས་ཞུ་བ་ཐོད་པར་ཐིམ་པར་
གྱུར། ཨོཾ་ཨཱཧཱུྃ་ལན་གསུམ་གྱིས་བྱིན་གྱིས་བརླབས། ཨོཾ་ཨག་ཡེ་ཨཱ་དི་བྱཱ་ཨཱ་དི་བྱུ་
ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ། ཨོཾ་ཨ་ཀ་རོ་མུ་ཁཾ་སརྦ་དྷརྨ་ཎཾ་
ཨཱ་དྱ་ནུད་པན་ན་ཏྭ་ཏ་ཨོཾ་ཨཱཧཱུྃ་ཕཊ་སྭཱཧཱ། ལན་གསུམ་གྱིས་གཏོར་མ་དབུལ། ཨོ་
ཨག་ཡེ་ཞེས་པ་ནས་བཱ་ཧཱ་ནཱ་ཡ་བཛྲ་པུཤྲཱི་པྲ་ཏིཙྪ་ཧཱུྃ་སྭཱཧཱ། ཞེས་སོགས་ཉེར་སྤྱོད་
ལྔས་མཆོད། དེ་ནས་དྲིལ་ སྟབས་ དང་ བཅས། མེ་སྟེ་སྲེག་བྱ་ཟ་བའི་ལྷ། །དྲང་
སྲོང་རྒྱལ་པོ་གདོན་གྱི་བདག །ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་
བསྟོད་དེ་ཕྱག་ཀྱང་འཚལ། །ཞེས་བསྟོད་ཅིང་། མཆོད་སྦྱིན་གཏོར་མ་འདི་སྣོམས་
ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་ དང་ དབང་ ཕྱུག་
དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་
ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་
ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་ སྡོང་གྲོགས་མཛོད། །
དུས་ མིན་ འཆི་ དང་ ནད་ རྣམས་ དང༌། །གདོན་ དང་ བགེགས་རྣམས་ མེད་ པར་
མཛོད། །རྨི་ ལམ་ ངན་ དང་ མཚན་མ་ངན། །བྱ་ བྱེད་ ངན་ པ་ མེད་ པར་མཛོད། །
- 274 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་རྒྱས་ཤིང་ཆོས་འཕེལ་དང་། །
བདེ་ལེགས་ཐམས་ཅད་འབྱུང་བ་དང༌། །ཡིད་ལ་འདོད་པ་ཀུན་འགྲུབ་ཤོག །
ཅེས་འཕྲིན་ ལས་ བཅོལ་བས་ ཞལ་ གྱིས་བཞེས་ པར་ བསམ་མོ། །དེ་ནས། ཨོཾ་
ཨཱཧཱིཔྲ་ཝ་ར་སད་ཀ་རཾ་ཨཧཱུྃ་པྲ་ཏིཙྪ་ཧཱུྃ་སྭཱཧཱ། ཞེས་པས་མཆོད་ཡོན་དབུལ། གང་
ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་
ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ ཀུན་བཟོད་མཛད་ རིགས། །ཞེས་
བརྗོད་ཅིང་བཟོད་པར་གསོལ་ཏེ་འདོད་པའི་དངོས་གྲུབ་ཞུས་ནས། ཨོཾ་བཛྲ་སཏཱ་
ཞེས་གང་མང་བརྗོད། རང་གི་དོན་དང་གཞན་གྱི་དོན། །སྒྲུབ་བྱེད་སྲེག་བྱ་ཟ་
བ་གཤེགས། །ཇི་བཞིན་དུས་སུ་ཚུར་སྤྱོན་ཞིང་། །བདག་གི་དངོས་གྲུབ་ཐམས་
ཅད་སྒྲུབས། །ཨོཾ་བཛྲ་མུ མེ་ལྷ་ཡེ་ཤེས་པ་རང་བཞིན་གྱི་གནས་སུ་གཤེགས།
དམ་ཚིག་པ་མེ་འབར་བའི་རྣམ་པར་གྱུར། རང་གི་སྙིང་གར་ཟླ་བ་ལ་རྡོ་རྗེ་སེམས་
དཔའི་ངོ་བོ་ཨོ་ཧ་དཀར་པོ་ཞེས་པ་ནས། དཔྲལ་པར་ཉི་མ་ལ་ཡན་ལག་ཐམས་
ཅད་ཀྱི་ལུས་དབང་གི་རང་བཞིན་རྟ་མཆོག་གི་ངོ་བོ་ཕཊ་ཧཾ་ལྗང་ཁུ། གཙོ་མོའི་ལྟེ་
བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོ་བོ་དམར་པོ། ཞེས་པ་ནས། དཔྲལ་པར་ཉི་
མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་ཙཎྜི་ཀའི་ངོ་བོ་ཕཊ་ཕཊ་
དུད་ ཁས་མཚན་པར་གྱུར། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་
ལྡན། །ཞེས་པ་ནས། སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་
འགོད་པར་ཤོག །རྣལ་འབྱོར་དབང་ཕྱུག་བྱེ་བས་བགྲོད་གྱུར་པ། །བདེ་མཆོག་
བཤད་སྒྲུབ་ཤིན་ཏུ་ཉམས་པ་འདི། །ཆེས་ཆེར་རྒྱས་ཤིང་ཐར་འདོད་འཇུག་ངོགས་
སུ། །ནམ་ཡང་མི་ནུབ་རིང་དུ་གནས་གྱུར་ཅིག །ཚུལ་འདི་བསྒྲུབ་ལ་ཐོགས་མེད་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༩༽
མཐུ་ལྡན་པ། །འཛམ་གླིང་གནས་མཆོག་ཉི་ཤུ་རྩ་བཞི་ཡི། །དཔའ་བོ་རྣལ་འབྱོར་
མ་ནི་འཁོར་བཅས་ཀྱིས། །གཡེལ་བ་མེད་པར་རྟག་ཏུ་གྲོགས་མཛད་ཤོག །ཅེས་
སྨོན་ལམ་གདབ་བོ། །
གསུམ་པ་མཇུག་གི་ཆོ་ག་ཇི་ལྟར་བྱ་བ་ནི། སྲེག་རྫས་ཀྱི་ལྷག་མའི་རྫས་
ལྔའི་འོ་ཐུག་སྦྱིན་སྲེག་གི་མེ་ལ་བསྒྲུབས་ནས་ལོངས་སྤྱད་ན་སྡིག་པ་འདག་པར་
གསུངས་པས། དེ་བསྒྲུབ་པའི་ཚུལ་ནི། འོ་མ་དང་འབྲས་ཤུན་པ་མེད་ཅིང་མ་ཆག་
པ་དང་། མར་དང༌། སྦྲང་རྩི་དང་། ཀ་ར་རྣམས་རང་གི་ལྷའི་ས་བོན་ལས་བྱུང་
བའི་སྣོད་གཙང་མ་གས་ཆག་མེད་པ་དྲི་དཀར་པོ་དང་ས་དཀར་གྱིས་བྱུགས་ཤིང་
མགུལ་བར་མེ་ཏོག་ཕྲེང་བས་བཅིངས་པ་ཐབ་ཁུང་གི་མེ་ལ་མཉྫིའི་སྟེང་དུ་བཞག་
པའི་ནང་དུ་དགང་བླུགས་ཀྱིས་བླུགས་ལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྃ་ཕཊ། ཌཱ་
ཀི་ནི་ཛྭ་ལ་ཤཾ་བ་རཾ་སྭཧཱ། ཞེས་པའི་སྔགས་འགྱིང་བ་དང་བཅས་པས་བཟླ་ཞིང་
བསྐོལ་ཏེ་བདུད་རྩིའི་རང་བཞིན་དུ་གྱུར་པར་བསམ་མོ། །དེ་ནས་འོ་ཐུག་ལ། ཨོཾ་
དཱི་བྱ་ཨཱགེ་ས་མཱ་དྷི་དྷུན་པཱི་ཎ་ནེ་སྭཱཧཱ། ཞེས་པས་བསྔགས་ཏེ་རང་ཉིད་ལྷའི་རྣལ་
འབྱོར་ལ་གནས་ནས་སྣོད་གཙང་མར་ཕུད་བླུགས་ལ། བླ་མ་དང་དཀྱིལ་འཁོར་
ལྷ་ཚོགས་ལ་འབུལ། དེ་ནས་ཆོས་སྐྱོང་རྣམས་ དང་། ཕྱོགས་སྐྱོང་རྣམས་ དང༌།
གཞི་བདག་སོགས་ལ་བསྔོ་ཞིང་རང་དང་ཆོ་ག་པ་རྣམས་ཀྱིས་ལོངས་སྤྱད་དེ་ཚིམ་
པར་ བྱའོ། །དེ་ ནས་ སྦྱིན་བདག་དང༌ ལྷག་མ་ དོན་ དུ་ གཉེར་བ་རྣམས་ལ། དེ་
བཞིན་གཤེགས་པའི་ལྷག་མ་འདི། །སྡིག་པ་རྣམ་པར་ཉམས་བྱེད་གསོལ། །ཞེས་
པས་བགོ་བཤའ་བྱ། འོ་ཐུག་བསྒྲུབ་པ་འདི་ནི་ཕུན་སུམ་ཚོགས་པའི་ཡན་ལག་
ཡིན་གྱི། འདི་མ་བྱས་ཀྱང་ཆོ་ག་ཆད་པའི་སྐྱོན་མེད་པས་སྐབས་དང་བསྟུན་ནས་
- 276 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
གང་མོས་བྱའོ། །དེ་ནས་དཔལ་འཁོར་ལོ་སྡོམ་པའི་ཟབ་ལམ་རིམ་པ་གཉིས་ཀྱི་
རྟོགས་པ་ཁྱད་པར་ཅན་རྣམས་མྱུར་དུ་རྒྱུད་ལ་སྐྱེ་བ་དང་། དེའི་འགལ་རྐྱེན་མཐའ་
དག་ཞི་ཞིང་མཐུན་རྐྱེན་མཐའ་དག་ལྷུན་གྱིས་གྲུབ་པ་སོགས་གནས་སྐབས་དང་
མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་བྱ་
ཞིང་ཤིས་བརྗོད་བྱའོ། །ལོང་ཡོད་ན་མེ་མ་ཤིའི་བར་དུ་དཀྲུག་པ་དང་བརྡལ་
བར་མི་བྱ་སྟེ། འགོམ་པར་ཡང་མི་བྱ། མེད་ན་འོ་མ་དང་དྲི་ཆབ་དཀར་པོས་མེ་
གཞིལ་ལ། ཐབ་ཀྱི་རྡུལ་ཚོན་དང་ཐལ་བ་སོགས་ལས་བུམ་དུ་བླུགས་ལ་ཆུ་བོ་ལ་
སོགས་པར་བསྐུར་ཞིང་ལས་ཀྱི་རྗེས་མི་མངོན་པར་བྱའོ། །སྔར་བཤད་པ་དེ་དག་
ནི་ཕྱིའི་རྫས་ལ་བརྟེན་པའི་སྦྱིན་སྲེག་བྱ་ཚུལ་ཡིན་ལ། ཕྱིའི་རྫས་ལ་མ་བརྟེན་པར་
བསམ་ཏན་གྱི་སྦྱིན་སྲེག་བྱ་ཚུལ་ནི། དམ་ཚིག་དང་སྡོམ་པ་རྣམ་པར་དག་ཅིང་
ལྷའི་རྣལ་འབྱོར་ལ་དམིགས་པ་ཤིན་ཏུ་བརྟན་པ་དང་། སྦྱིན་སྲེག་གི་ཕན་ཡོན་ལ་
ངེས་པ་རྙེད་ནས་སྦྱིན་སྲེག་བྱ་བར་འདོད་ཀྱང་སྦྱིན་སྲེག་གི་རྫས་རྣམས་མ་འབྱོར་
བ་དང་། རྫས་རྣམས་འབྱོར་ཀྱང་དགག་བྱ་དང་དགོས་པའི་དབང་གིས་དངོས་སུ་
བྱ་སྟབས་མ་བདེ་ན་ཡིད་ཀྱི་སྦྱིན་སྲེག་བྱ་སྟེ། བདག་བསྐྱེད་རྒྱས་པ་སྔོན་དུ་བཏང་
ནས་མཆོད་རྫས་བཤམ་པ་དང་མེ་སྦྱོར་བ་དང་རྫས་རྣམས་འབུལ་བ་སོགས་དེ་
དང་དེར་ཡིད་ཀྱིས་མོས་པ་བརྟན་པོ་བྱས་ལ་ཆོ་ག་ཐམས་ཅད་སྔར་བཤད་པ་
བཞིན་བྱའོ། །དེ་ ལྟར་ བྱས་ན་སྦྱིན་སྲེག་གི་ཕན་ཡོན་ཇི་ལྟར་གསུངས་པ་ལྟར་
འབྱུང་སྟེ། སྦྱིན་སྲེག་གི་རྣམ་བཤད་ཆེན་མོ་ལས། སྦྱིན་སྲེག་གི་རྫས་རྣམས་མ་
འབྱོར་བ་དང་། ཡོད་ཀྱང་བྱ་བའི་སྐབས་མེད་ན་ནི་སྔར་བཤད་པ་ཐམས་ཅད་
བསྒོམས་པ་ཁོ་ནས་བྱ་སྟེ་ངེས་པར་འདོད་པ་རྣམས་འགྲུབ་བོ། །ཞེས་གསུངས་པ་
-277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ལྟར་རོ། །རྒྱས་པའི་སྦྱིན་སྲེག་བྱ་བར་འདོད་ན་སྦྱིན་སྲེག་གི་རྣམ་བཤད་ཆེན་མོ་
དངོས་ གྲུབ་ རྒྱ་ མཚོར་ རྒྱས་ པར་ གསུངས་ཤིང་། དེའི་ ལག་ ལེན་གོ་བདེ་བར་
མཁས་གྲུབ་ཐམས་ཅད་མཁྱེན་པས་འདུས་པའི་ཞི་རྒྱས་ཀྱི་སྦྱིན་སྲེག་གི་ཆོ་གར་
གསུངས་པས་རྗེ་ཡབ་སྲས་ཀྱི་གསུང་དེ་དག་གུང་བསྒྲིགས་ནས་ཤེས་པར་བྱའོ། །
གསུམ་པ་སྦྱིན་སྲེག་གི་ཕན་ཡོན་བཤད་པ་ནི། དེ་ལྟར་རྫས་མང་པོ་རྩོལ་
བ་ཆེན་པོས་བསགས་ནས་སྦྱིན་སྲེག་ལ་འབད་པ་ལ་དགོས་པ་ཅི་འདྲ་ཞིག་ཡོད་
སྙམ་ན། ལམ་ཐུན་མོང་བས་རྒྱུད་ལེགས་པར་སྦྱངས་ཏེ་བྱང་ཆུབ་ཀྱི་སེམས་ཆེས་
ཤུགས་དྲག་ཏུ་རྒྱས་པ་ན་སྔགས་བླ་མེད་ཀྱི་སྒོར་ཞུགས་ཏེ་རྫོགས་པའི་སངས་རྒྱས་
ཀྱི་གོ་འཕང་མྱུར་དུ་བསྒྲུབ་པར་འདོད་པ་རྣམས་ཀྱིས་ནི་གང་ལའང་མ་ཐོགས་པར་
བརྩོན་འགྲུས་ཤུགས་དྲག་པོས་སེམས་ཅན་ཐམས་ཅད་ཀྱི་དོན་དུ་མྱུར་བར་མྱུར་
བར་ཟུང་འཇུག་རྡོ་རྗེ་འཆང་གི་གོ་འཕང་བསྒྲུབ་པར་བྱ་བ་ཡིན་ལ། དེ་ལྟར་གང་
ལའང་མ་ཐོགས་པར་མྱུར་བ་མྱུར་བར་ལམ་བགྲོད་པ་ལ་འགལ་རྐྱེན་མཐའ་དག་
དང་བྲལ་ཞིང་། མཐུན་རྐྱེན་མཐའ་དག་ཚང་བ་ཞིག་དགོས་ལ། ཆོས་སྒྲུབ་པའི་
འགལ་རྐྱེན་གྱི་གཙོ་བོ་ཚེ་རབས་སྔོན་མར་བསགས་པའི་ལས་ངན་སྡིག་སྒྲིབ་
རྣམས་དང་། ཉོན་མོངས་བག་ཆགས་དང་བཅས་པ་དང་། དེའི་དབང་གིས་བྱུང་
བའི་ནད་གདོན་ལ་སོགས་པ་ཕྱི་ནང་གི་ཉེར་འཚེ་ལམ་སྒྲུབ་པ་ལ་བར་དུ་གཅོད་པ་
ཐམས་ཅད་སྦྱིན་སྲེག་གིས་ཞི་བར་བྱེད་ལ། བསོད་ནམས་དམན་པས་འཚོ་བས་
ཕོངས་པ་དང་། ཚེ་ཐུང་བ་དང་། གཟི་བརྗིད་ཆུང་བ་དང་། ལུང་རྟོགས་ཀྱི་ཡོན་
ཏན་ཉམས་པ་ལ་སོགས་པའི་འགལ་རྐྱེན་ཐམས་ཅད་ཀྱང་སྦྱིན་སྲེག་གིས་བཟློག་
པར་ནུས་ཤིང་། ཚེ་དང་བསོད་ནམ་རྒྱས་པ་ལ་སོགས་པ་མཐུན་རྐྱེན་ཐམས་ཅད་
- 278 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
སྦྱིན་སྲེག་གིས་བསྒྲུབ་པར་ནུས་སོ། །གཞན་ཡང་བྱང་ཆུབ་སེམས་དཔའ་སྔགས་
ལ་སྤྱོད་པ་རྣམས་ཀྱིས་ནི་ཞི་རྒྱས་དབང་དྲག་གི་ལས་ཀྱིས་རང་གཞན་གྱི་དོན་མང་
པོ་སྒྲུབ་དགོས་ལ། ལས་དེ་དག་བསྒྲུབ་པ་ལ་ནི་བསྙེན་པ་ཚད་དུ་འཁྱོལ་བས་ཡི་
དམ་གྱི་ལྷ་མཉེས་པར་གྱུར་པ་ཞིག་ངེས་པར་དགོས་པ་དང༌། ལྷག་པར་རྫོགས་
རིམ་ཟབ་མོའི་སྨིན་བྱེད་དུ་རིམ་པ་དང་པོའི་ལྷའི་རྣལ་འབྱོར་ལ་འབད་པ་དུ་མས་
སློབ་པ་དང༌། ལྷའི་ཐུགས་བསྐུལ་བའི་བཟླས་པ་ཚད་དུ་འཁྱོལ་བ་དགོས་ལ།
དཀྱིལ་འཁོར་གྱི་ཆོ་གའི་ལྷག་ཆད་དང༌། བཟླས་པའི་ཆད་ལྷག་གི་སྐྱོན་ཐམས་
ཅད་སྦྱིན་སྲེག་གིས་དག་པར་བྱེད་ཅིང་། སྦྱིན་སྲེག་གིས་ལྷ་རྣམས་ཚིམ་པར་བྱས་
པས་དངོས་གྲུབ་མྱུར་དུ་སྩོལ་བར་མཛད་པས་ན་རྒྱལ་བ་རྡོ་རྗེ་འཆང་གིས་སྦྱིན་
སྲེག་ལ་བསྔགས་པ་རྒྱ་ཆེར་མཛད་དེ། སམྦི་ཊ་ལས། སྦྱིན་སྲེག་ལྷ་རྣམས་ཚིམ་
པར་བྱེད། །ཚིམ་པ་ལས་ནི་དངོས་གྲུབ་སྩོལ། །སྔགས་ནི་ལྷག་གམ་མ་ཚང་ན། །
ཐམས་ཅད་སྦྱིན་སྲེག་དག་གིས་སྐོང་། །དེ་བས་སྐུ་གསུམ་མཆོག་བསྐྱེད་པས། །
སྦྱིན་སྲེག་གི་ནི་བསྔགས་པ་མཛད། །ཅེས་དང་། སྡོམ་འབྱུང་ལས། འདི་ལྟར་སྦྱིན་
སྲེག་གང་བྱེད་ལ། །སྐལ་བཟང་དངོས་གྲུབ་རབ་ཏུ་སྟེར། །ཞེས་གསུངས། གཞན་
ཡང་རྒྱུད་མང་པོ་ལས་བསྔགས་པ་ཤིན་ཏུ་ཆེ་བ་མཛད་ཅིང་། གྲུབ་ཆེན་དཱ་རི་ཀ་
པས། དཀྱིལ་ འཁོར་ གྱི་ནི་ལས་རྣམས་དང་། །ལས་ཀྱི་དངོས་གྲུབ་ཐམས་ཅད་
ལ། །སྦྱིན་སྲེག་དང་ནི་བྲལ་གྱུར་ན། །འབྲས་བུ་འབྱུང་བར་མི་འགྱུར་བས། །དེ་
བས་ཐམས་ཅད་དངོས་གྲུབ་རྒྱུར། །སྦྱིན་སྲེག་ཡང་དག་ཆོ་ག་ནི། །རྣམ་པ་ཀུན་ཏུ་
སྦྱང་ བར་བྱ། །ཞེས་དང་། གྲུབ་ཆེན་ནག་ པོ་ སྤྱོད་ པས། དཀྱིལ་ འཁོར་ དག་ནི་
བསྒྲུབ་དུས་ སུ། །སྦྱིན་སྲེག་ གིས་ནི་ཚིམ་ པར་ བྱ། །གསང་ སྔགས་ མ་ ཟླས་མི་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འགྲུབ་ལ། །སྦྱིན་སྲེག་མ་བྱས་འབྲས་མི་འབྱུང༌། །ལས་རྣམས་ཐམས་ཅད་རབ་
བསྒྲུབ་ཕྱིར། །སྦྱིན་སྲེག་ ལས་རྣམས་བརྩམས་ པར་བྱ། །སྦྱིན་སྲེག་ལས་རྣམས་
མེད་པ་ལ། །དངོས་གྲུབ་འབྱུང་བར་མི་འགྱུར་རོ། །དེ་བས་འདིར་ནི་སྔགས་པ་
ཡིས། །བརྩོན་པས་སྦྱིན་སྲེག་ལས་རྣམས་བྱ། །ཞེས་སོགས་རྒྱུད་དང་གྲུབ་ཆེན་གྱི་
གཞུང་རྣམས་ལས་རྒྱ་ཆེར་བསྔགས་སོ། །རྫས་སོ་སོའི་ཕན་ཡོན་ནི་སྡོམ་འབྱུང་
ལས། མར་གྱིས་འབྱོར་པ་ཐམས་ཅད་བྱེད། །ཡམ་ཤིང་གཟི་བརྗིད་རྣམ་འཕེལ་
བའོ། །བུད་ ཤིང་ ལྷག་ པར་ དཔའ་ བར་ བྱེད། །ཀུ་ཤས་ ཐམས་ ཅད་ སྲུང་ བར་
བྱེད། །ཡུངས་ཀར་ དཀར་མོས་ཞི་བར་བྱེད། །འབྲས་ ཀྱིས་ རྒྱས་ པར་བྱེད་པར་
བཤད། ཏིལ་ གྱིས་ སྡིག་ པ་ འཇོམས་ རིག་ བྱ། །སོ་ བས་ ནོར་ དང༌ འབྲུ་རྣམས་
འགུགས། །མ་ཤས་ སྟོབས་ནི་ཆེན་ པོར་ བྱེད། །ནས་ ཀྱིས་ རླུང་ གི་ཤུགས་ རབ་
སྟེར། །དུར་པས་ཚེ་ནི་འཕེལ་བར་བྱེད། །གྲོ་ཡི་ནད་ནི་འཇོམས་པར་བྱེད། །འོ་མ་
སྦྲང་རྩིས་ཤེས་རབ་འཕེལ། །ཞོ་ཟན་བདེ་བ་ཐམས་ཅད་སྟེར། །མེས་ནི་འདོད་
དོན་དངོས་གྲུབ་སྟེར། །རང་འདོད་ ལྷས་ནི་ གྲོལ་ བར་ སྩོལ། །ལྷག་མ་ ལས་ ཀྱི་
རྗེས་མཐུན་པར། །ཞི་སོགས་ལས་བྱས་ཤེས་པར་བྱ། །ཞེས་གསུངས། ཡམ་ཤིང་
སོགས་རྫས་རྣམས་རྒྱུད་ནས་བཤད་པ་ལྟར་ཞི་སོགས་ཀྱི་ལས་སོ་སོ་དང་མཐུན་པ་
དང༌། སྐྱོན་དང་བྲལ་བ་ཤིན་ཏུ་གལ་ཆེ་ཞིང་། ལྷག་པར་ཡམ་ཤིང་ཧ་ཅང་ཕྲ་བ་
དང༌། ཧ་ཅང་སྦོམ་པ་དང་། སྐམ་པོ་དང་། ལོ་མ་མེད་པ་དང་། རྩེ་མོ་གཉིས་པ་ལ་
སོགས་པའི་སྐྱོན་དང་བྲལ་བ་གལ་ཆེ་སྟེ། འོད་སྙེ་ལས། རྙིང་ལྕེ་ཕྲ་དང་ཀྱོག་པོ་
དང༌། །རིང་ཐུང་ལོ་མ་མེད་པ་དང་། །སྲོག་ཆགས་ཀྱིས་ཟོས་རུལ་བ་དང༌། །ཐུན་
བྲལ་ཆག་དང་བུ་ག་ཅན། །རྩེ་མོ་གཉིས་ལྡན་སྦོམ་པ་སྤང་། །རྙིང་པ་ཡིས་ནི་འཆི་
- 280 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
བར་འགྱུར། །ཀྱོག་པོས་སྐལ་བ་ངན་པར་འགྱུར། །རིང་ཐུང་ རིག་པ་འཕྲལ་དུ་
ཉམས། །ལོ་མ་མེད་པས་ན་ཚ་འབྱུང་། །སྦོམ་པོས་ཕུན་སུམ་ཚོགས་པ་ཉམས། །
སྐམ་པོས་གཞན་ཡང་མི་འདོད་པར། །ཤེས་བྱ་ཞེས་གསུངས་སོ། །དམ་ཚིག་དང་
སྡོམ་པ་རྣམ་པར་དག་ཅིང་ལྷའི་རྣལ་འབྱོར་ལ་ཚུལ་བཞིན་དུ་གནས་པ་རྣམས་
ཀྱིས་སྦྱིན་སྲེག་བྱེད་པ་ན། མེ་ལ་བགེགས་ཡོད་མེད་ངེས་པར་ཤེས་ནུས་པར་
གསུངས་པས་མེ་ལྟས་བརྟག་པ་གལ་ཆེ་ཞིང་། བརྟག་ཚུལ་ནི་མེ་ལྷ་སྤྱན་དྲངས་
ནས་བྱོན་སྐྱེམས་ཀྱི་དགང་བླུགས་ཕུལ་མ་ཐག་བརྟག་སྟེ། བརྟག་ཚུལ་ནི། སྡོམ་
འབྱུང་ ལས། མཁས་ པས་ མདོག་ དང་ སྒྲ་དང་ནི། །དྲི་དང་ འབར་བའི་དབྱིབས་
བརྟག་སྟེ། །དེ་བཞིན་མེ་ཡི་དགེ་མི་དགེའི། །མཚན་མ་ཉེ་བར་མཚོན་པར་བྱ། །
ཞེས་སོ། །དེ་ཡང་དགེ་བའི་རྟགས་ནི་སྡོམ་འབྱུང་ལས། མེ་ནི་རྩེ་མོ་གཅིག་འབར་
བ། །ཕུན་སུམ་ཚོགས་པ་ཐམས་ཅད་བྱེད། །རྩེ་མོ་གཉིས་ནི་མི་འཁྲུག་པ། །ཀུན་
ཏུ་འབར་བ་འབྲིང་ཞེས་བྱ། །རྩེ་མོ་བཞི་ནི་མཉམ་འབར་བས། །རྒྱས་པའི་དངོས་
གྲུབ་བརྟན་པར་གནས། །ཀུནྡ་ཟླ་བ་དང་མཚུངས་སྣུམ། །གཟུགས་བཟང་བེ་ཌཱུརྱ་
འདྲའི་འོད། །དྲི་བྲལ་དུ་བ་མེད་པའི་མེ། །ནད་མེད་པ་དང་རིགས་འཕེལ་བྱེད། །
ཟླ་བ་ཆུ་ཤེལ་ནོར་བུའི་འོད། ཁ་བ་ཡི་ནི་མདོག་ལྟ་བུ། །པུས་པ་རཱ་གའི་མདོག་
མཚུངས་པ། །སྡིག་པ་ཐམས་ཅད་འཇིག་པར་བྱེད། །མེ་ཏོག་བན་དུ་ཀ་མཚུངས་
ཤིང་། །ཛ་ བའི་ མེ་ ཏོག་ དང་ འདྲ་བ། །བཙོ་མ་ གསེར་ གྱི་མདོག་ལྟ་བུ། །དབང་
ཕྱུག་རྒྱལ་སྲིད་རབ་ཏུ་སྟེར། །ཅ་བག་པདྨ་ཨུཏྤལ་དྲི། །ཨུ་ཤིར་མཱ་ལ་ཏི་སཱི་ཏ། །ག་
བུར་ཨ་ཀ་རུ་ཡི་དྲིས། །དགེ་ཞིང་གནས་ཀྱི་བདག་པོ་མཆོག །པི་ཝང་རྒྱུད་མང་རྫ་
རྔ་དང་། །དུང་དང་ཟངས་དུང་ལྟར་སྒྲ་སྙན། །ཤིན་ཏུ་ཟབ་པའི་སྒྲ་སྙན་པའི། །མེ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མཐོང་བདེ་བ་འབྱུང་ བར་ བྱེད། །དཔལ་བེའུ་གདུགས་དང་ཆུ་སྐྱེས་དུང་། །རྩེ་
གསུམ་པ་དང་བུམ་པའི་དབྱིབས། །རྒྱལ་མཚན་རྔ་ཡབ་རྡོ་རྗེ་བཟང་། །གཡུང་
དྲུང་ རྟ་ དང༌ གླང་ པོའི་ དབྱིབས། །སྒྲ་མེད་ གཡས་ སུ་ འཁྱིལ་བ་དང་། །དུམ་བུ་
གཅིག་པ་དོན་ཆེན་སྟེར། །འདི་དག་དགེ་བ་ཕུན་སུམ་ཚོགས། །ཚེ་དང་ནད་མེད་
རབ་སྟེར་བའོ། །ཞེས་གསུངས། མི་དགེ་བའི་ལྟས་ནི་སྡོམ་འབྱུང་ལས། གཡོ་ཞིང་
མདུན་གྱི་ཕྱོགས་སུ་འབར། །རྩེ་གསུམ་དུ་བའི་ཚོགས་མང་དང་། །འཁོར་ཞིང་མེ་
སྟག་དང་བཅས་པ། །རྣམ་པར་འཕྲོ་བས་ནད་འཕེལ་བྱེད། །མེ་གང་ཡང་ཡང་
རབ་ཏུ་འདར། །ཡང་ཡང་ རབ་ཏུ་རྒོད་པ་དང་། །ཡང་ཡང་གཡོན་དུ་འཁོར་བ་
དང༌། །ཡང་ཡང་ས་ལ་རེག་བྱེད་ཅིང་། །ཐིག་ལེ་ནག་པོ་སོལ་བའི་མདོག །མྱུར་
དུ་ རིགས་ནི་ཟད་འགྱུར་ངེས། །གང་ཞིག་རྒྱལ་པོའི་དྲུང་གནས་པའི། །སྡེ་དང་
བདག་ པོ་འཇོམས་ པར་སྟོན། །མདོག་ངན་དུ་བའི་མདོག་ ལྟར་ གནག །མདོག་
ལྗང་སྣ་ཚོགས་མདོག་རྩུབ་པ། །པ་ལ་ཤ་དང་འབྲུ་མར་མདོག །འདོད་པའི་དོན་
རྣམས་ཉམས་པར་བྱེད། །རོ་དྲི་ཉ་ཡི་དྲི་ལྟར་ངན། །ཆུ་སྐྱེས་སྲོག་ཆགས་དྲི་དང་
ལྡན། །གལ་ཏེ་མེ་ནི་འདི་ལྟར་འགྱུར། །གཙོ་བོ་རྣམ་པར་ལྟུང་བར་བརྗོད། །ཙ་ཌ་
ཙ་ཌ་ཞེས་ སྒྲ་དང༌། །ཚམ་ཚམ་ཞེས་ པའི་ སྒྲ་དང་ལྡན། །སིམ་སིམ་གྱིས་ནི་སྒྲ་
བདག་ཉིད། །རྡོ་ རྗེའི་སྒྲ་ནི་དོན་ཉམས་བྱེད། །མདུན་དང་ རལ་གྲི་མདའ་དང་
སྦྲུལ། །རྔ་མོ་བ་ལང་མགོ་ལྟ་བུ། །འཇིགས་རུང་རྣམ་པ་གང་དེ་མཐོང་། །ཞེས་
གསུངས། དེ་བཞིན་དུ་རྡོ་རྗེ་མཁའ་འགྲོ་ལ་སོགས་པའི་རྒྱུད་དང༌། གྲུབ་ཆེན་གྱི་
གཞུང་མང་པོར་མེ་ལྟས་བཟང་ངན་གསུངས་པ་རྣམས་ཤེས་པར་བྱས་ལ། མེ་ལྟས་
ངན་པར་སྣང་ན་བཟློག་པའི་ཐབས་བྱ་སྟེ། དེའི་ཚུལ་ནི། བགེགས་ཀྱི་མཚན་མ་ཆེ་
- 282 -



སྦྱི
ན་
བ་
དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ། །
བར་སྣང་ན་མེ་ལ་བསང་གཏོར་བྱ་ཞིང་ཁཎྜ་རོ་ཧིའི་སྔགས་བཟླས་ནས། ཨོཾ་ཁཎྜ་
རོ་ཧི་ཧུཾ་ཧཱུྃ་ཕཊ། བགེགས་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་བརྗོད་ཅིང་མེ་ལྷ་
ལ་དགང་བླུགས་བདུན་དབུལ། སླར་ཡང་ཁཎྜ་རོ་ཧིས་བསང་གཏོར་བྱས་ནས།
ཨོཾ་ཨགྷ་ཡེ་ཞེས་པ་ནས་བཱ་ཧཱ་ནཱ་ཡ་སྭཱཧཱ། ཞེས་པས་དགང་བླུགས་གསུམ་མམ།
བདུན་དབུལ་བར་བྱའོ། །སྦྱིན་སྲེག་གི་རྫས་རྣམས་འབུལ་བའི་གནས་ནི། ཡམ་
ཤིང་དང་ཀུ་ཤ་དང་དུར་པ་ལ་སོགས་པ་ནི་སྐུའི་འོད་ཀྱི་དཀྱིལ་འཁོར་ལ་དབུལ།
མར་ཁུ་ལ་སོགས་པའི་ཁུ་བའི་རྫས་རྣམས་ནི་ཞལ་དུ་དབུལ། །མཆོད་ཡོན་ནི་
ཕྱག་ཏུ་དབུལ། ཞལ་བསིལ་ནི་ཞལ་བཀྲུ་བ་དང་། ཞབས་བསིལ་ནི་ཞབས་བཀྲུ་
བ་དང༌། བསང་གཏོར་ནི་ སྐུ་ ལ་ གཏོར་ཏེ་དབུལ། མེ་ཏོག་ནི་དབུ་ལ་དབུལ།
བདུག་སྤོས་ནི་ཤངས་དང་འོད་ལ་འབུལ། དྲིའི་བྱུག་པ་ནི་ཐུགས་ཀར་དབུལ།
མར་མེ་དང་ཞལ་ཟས་ལ་སོགས་པ་མདུན་དུ་དབུལ། ནས་ལ་སོགས་པ་ནི་ཕྱག་ཏུ་
དབུལ། རོལ་མོ་ནི་སྙན་ལ་དབུལ་བར་རྒྱུད་དང་གྲུབ་ཆེན་གྱི་གཞུང་མང་པོ་ལས་
བཤད་དོ། །མཇུག་ཏུ་ཞལ་བསིལ་སོགས་དང་སོ་རྩི་འབུལ་བ་ནི་འཕགས་ཡུལ་དུ་
ཡ་རབས་རྣམས་ཟས་ལ་ལོངས་སྤྱོད་པའི་ཚེ་སྔོན་དུ་ཁ་དང་ལག་པ་སོགས་ལེགས་
པར་བཀྲུས་ནས་ལོངས་སྤྱད། ཟས་ཟོས་ཟིན་པ་དང་ཡང་ལག་པ་དང་ཁ་སོགས་
ལེགས་པར་བཀྲུས། སོ་སྲ་ཞིང་བརྟན་པའི་ཆེད་དུ་སོ་རྩི་བྱུག་པའི་སྲོལ་ཡོད་པ་
ལྟར་དེ་དང་ཚུལ་མཚུངས་པར་བསྲེག་རྫས་རྣམས་ཕུལ་ཟིན་པའི་མཇུག་ཏུ་ཞལ་
བསིལ་ སོགས་ དང་ སོ་རྩི་འབུལ་བ་ཡིན་ནོ། །གོས་ཟུང་ནི་ལྷ་རྣམས་ ལ་སྟོད་
གཡོགས་ སྨད་ གཡོགས་ ཟུང་ རེ་ དབུལ་ བར་ བསམས་ ནས་ དབུལ་ ལོ། །བདེ་
མཆོག་ལ་གཡོན་པའི་ཀུན་སྤྱོད་བྱ་བ་ཐུན་མོང་མིན་པའི་དམ་ཚིག་ཡིན་པས་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༩༽
དཀྱིལ་འཁོར་ལ་སྐོར་བ་བྱ་བའི་ཚེ་གཡོན་དུ་སྐོར་བ་བྱེད་ཀྱང་། སྦྱིན་སྲེག་གི་
ཐབ་ལ་ཀུ་ཤ་འགྲེམ་པའི་ཚེ་འདུས་པ་དང༌། གཤེད་སྐོར་སོགས་དང་འདྲ་བར་
གཡས་སྐོར་དུ་བྱ་བར་གསུངས་ཏེ། བདེ་མཆོག་གི་བཤད་རྒྱུད་རྡོ་རྗེ་མཁའ་འགྲོ་
ལས། དེ་ནས་བཀྲ་ཤིས་བཅས་པ་ཡིས། །གཡས་ནས་བསྐོར་བ་ཀུ་ཤ་དགྲམ། །
ཞེས་དང་། འདབ་མར་བཅས་ཤིང་ཁ་དོག་སྔོ། །ཤིན་ཏུ་རིང་མིན་ཐུང་བ་མིན། །
འདུད་པར་བྱས་པ་གཡས་སྐོར་དགྲམ། །ཞེས་ཤིན་ཏུ་གསལ་བར་གསུངས། དེ་
བཞིན་དུ་མཆོད་རྫས་དང་སྲེག་རྫས་རྣམས་སློབ་དཔོན་གྱི་གཡས་དང་། ཆུ་བཞི་
གཡོན་དུ་འགོད་པ་དང༌། ཞི་བ་ལ་ཁ་ཤར་ཏུ་བལྟས་ཏེ་ཆས་གོས་དཀར་པོ་བགོས་
ནས་པདྨའི་འདུག་སྟངས་བྱ་བ་སོགས་ཀྱང་འདུས་པ་དང་གཤེད་སྐོར་སོགས་དང་
འདྲ་བར་ རྡོ་ རྗེ་མཁའ་འགྲོ་ལས་ གསུངས་ཏེ། ཁུངས་རྣམས་དྲངས་ན་མང་དུ་
དོགས་པས་ཞིབ་ཏུ་ཤེས་པར་འདོད་ན་རྒྱུད་ཉིད་ལ་བལྟ་བར་བྱའོ། །སྦྱིན་སྲེག་གི་
ཕན་ཡོན་རྒྱ་ཆེར་བཤད་པ་དེ་དག་ལ་འདི་སྙམ་དུ་ཕྱོགས་བཅུའི་སངས་རྒྱས་བྱང་
སེམས་རྣམས་དང༌། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ལ་དཀྱིལ་འཁོར་
གྱི་མདུན་དུ་མཆོད་པ་རྒྱ་ཆེན་པོ་ཅི་འབྱོར་ཕུལ་བས་མི་ཆོག་པར། སྦྱིན་སྲེག་གི་སྒོ་
ནས་མེ་ནང་དུ་འབུལ་དགོས་པ་དང་། དེ་ལྟར་ཕུལ་བ་ལ་ཕན་ཡོན་ཚད་མེད་པའི་
བསྔགས་པ་མཛད་པ་འདིའི་རྒྱུ་མཚན་ཅི་ཞིག་ཡིན་སྙམ་ན། དམ་ཚིག་དང་སྡོམ་པ་
རྣམ་པར་དག་པའི་སྔགས་པས་རྒྱུད་ནས་བཤད་པ་ལྟར་གྱི་ཐབ་ཁུང་དུ་ལས་
མཐུན་གྱི་ཤིང་ལ་མེ་སྦར་ཏེ། མེ་དེ་ཉིད་མེ་ལྟར་བསྐྱེད་ནས་མེ་ལྷ་སྤྱན་དྲངས་པ་ན་
དམ་ཚིག་བསླུ་བ་མེད་པས་ཡེ་ཤེས་ཀྱི་མེ་ལྷ་ངེས་པར་འབྱོར་པར་གསུངས་ཤིང་།
དེའི་ཚེ་ཡེ་ཤེས་ཀྱི་མེ་ལྷའི་ཐུགས་ཀར་རྒྱལ་བ་ཐམས་ཅད་གདན་འཛོམ་པའི་
-284-



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
དཀྱིལ་ འཁོར་ ལྷ་ ཚོགས་ བསྐྱེད་ནས། རྫས་ དང་། སྔགས་ དང༌། ཕྱག་ རྒྱ་ དང་།
ཏིང་ངེ་འཛིན་བཞིའི་སྒོ་ནས་བསྲེག་རྫས་རྣམས་ཕུལ་བ་ན་མེ་ལྷས་ངེས་པར་
བཞེས་ཤིང་། སྡོམ་འབྱུང་དང་ཁ་སྦྱོར་སོགས་རྒྱུད་མང་པོ་ནས་ལྷ་རྣམས་ཀྱི་ཞལ་
མེ་ལྷར་གསུངས་པས། མེས་བསྲེག་རྫས་རྣམས་ཚིག་པ་ན་རྒྱལ་བ་རྣམས་ཚིམ་
ཞིང་ཐུགས་དགྱེས་ནས་སྒྲུབ་པ་པོ་ལ་དངོས་གྲུབ་མྱུར་དུ་སྩོལ་བར་མཛད་པས་ན་
ལྷག་པའི་ལྷ་མཉེས་པར་འགྱུར་བ་དང༌། དངོས་གྲུབ་མྱུར་དུ་འགྲུབ་པ་ལ་སྦྱིན་
སྲེག་ཉིད་བསྔགས་པ་ཡིན་ནོ། །ལྷའི་མངོན་རྟོགས་སོགས་ཐུན་མོང་མ་ཡིན་པའི་
ཁྱད་པར་རྣམས་མ་གཏོགས། སྔར་བཤད་པའི་ཐབ་དང་། ཆུ་བཞི་དང༌། བསྲེག་
རྫས་དང་། མཆོད་རྫས་སོགས་སྦྱིན་སྲེག་གི་བཅའ་གཞི་བཤམ་ཚུལ་དང་། སྦྱིན་
སྲེག་གི་སྦྱོར་དངོས་མཇུག་གསུམ་གྱི་ཆོ་ག་ཕན་ཡོན་དང་བཅས་པ་དེ་རྣམས་ནི་
གསང་བ་འདུས་པ་དང་། བདེ་མཆོག་ལྷ་རེ་གཉིས་པ་དང་། རྡོ་རྗེ་འཇིགས་བྱེད་
སོགས་ལ་དེ་ལྟར་དུ་ཤེས་པར་བྱའོ། །སྦྱིན་སྲེག་གི་དགོས་པའི་གཙོ་བོ་ནི་རྫོགས་
རིམ་ཟབ་མོས་སྨིན་བྱེད་དུ་འགྱུར་བར་བྱེད་པ་ཡིན་ཏེ། སྦྱིན་སྲེག་ལ་ཕྱིའི་སྦྱིན་
སྲེག་དང༌། ནང་གི་སྦྱིན་སྲེག་དང་། བླ་ན་མེད་པའི་སྦྱིན་སྲེག་གསུམ་དུ་སམྦུ་ཊའི་
དགོངས་པ་ལྟར་མན་སྙེ་དང་འོད་སྙེར་གསུངས་ཤིང་། གྲུབ་ཆེན་མཚོ་སྐྱེས་དང་
གྲུབ་ཆེན་ནག་པོ་སྤྱོད་པ་སོགས་གྲུབ་ཆེན་མང་པོས་བཤད་ལ། དཀྱིལ་འཁོར་
སྒྲུབ་མཆོད་ཀྱི་སྐབས་ལ་སོགས་པར་རྩོལ་བ་ཆེན་པོས་ཕྱིའི་སྦྱིན་སྲེག་ལ་འབད་
ཅིང་། ནང་ གི་ སྦྱིན་སྲེག་ལ། ཕྱིའི་རྫས་ལ་བརྟེན་པའི་ནང་ གི་ སྦྱིན་སྲེག་དང༌།
ཕྱིའི་རྫས་ལ་མ་བརྟེན་པའི་ནང་གི་སྦྱིན་སྲེག་གཉིས་ལས། ཕྱིའི་རྫས་ལ་བརྟེན་
པའི་ནང་གི་སྦྱིན་སྲེག་བྱེད་ཚུལ་ནི། བཟའ་བཏུང་ནམ་བྱེད་དུས་རང་ཉིད་ལྷའི་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྣལ་འབྱོར་དང་ལྡན་པས་བཟའ་བཏུང་རྣམས་བདུད་རྩིར་བྱིན་གྱིས་བརླབས།
ལུས་དཀྱིལ་གྱི་ལྷ་རྣམས་དང་། ལྷག་པར་སྙིང་གར་སངས་རྒྱས་ཐམས་ཅད་ཀྱི་
ཐུགས་གཉིས་སུ་མེད་པའི་ཡེ་ཤེས་གཅིག་ཏུ་བསྡུས་པའི་ངོ་བོ་ཧཱུྃ་ཡིག་མེ་འབར་
བའི་རྣམ་པ་ཅན་གསལ་བཏབ། ཁ་ཐབ་ཁུང་དང་ལག་པ་དགང་གཟར་དུ་བསམ་
ལ་ ཡི་དམ་ལྷ་ཚོགས་མཆོད་པའི་བསམ་པས་བཟའ་བཏུང་ལ་ལོངས་སྤྱོད། དེ་
ལྟར་ བྱས་ན་དུག་དང༌ རིམས་ ལ་སོགས་ པས་མི་ཚུགས་ཤིང༌། དཀོར་ སྦྱོང་ གི་
མཆོག་ཏུ་འགྱུར་བ་དང༌། བཟའ་བཏུང་ལ་ཇི་ཙམ་ལོངས་སྤྱད་ཀྱང་བུ་ལོན་དུ་མི་
འགྱུར་བར་མ་ཟད་བསོད་ནམས་རླབས་པོ་ཆེ་སྐད་ཅིག་རེ་རེར་རྫོགས་པ་དང་།
རྫོགས་རིམ་ཟབ་མོའི་སྨིན་བྱེད་དུ་འགྱུར་བ་སོགས་རྒྱུད་དང་གྲུབ་ཆེན་གྱི་གཞུང་
མང་པོ་ལས་རྒྱ་ཆེར་བསྔགས་སོ། །ཕྱིའི་རྫས་ལ་མ་བརྟེན་པའི་ནང་གི་སྦྱིན་སྲེག་
ནི། རྡོ་རྗེའི་ལུས་ལ་གནད་དུ་བསྣུན་ནས་ཏྲི་ཤ་ཀུ་ནེའི་ཐབ་ཁུང་ན་གནས་པའི་
ཚངས་པའི་མེ་ལ། ལ་ལ་ནཱ་དང་། ར་ས་ནཱའི་དགང་གཟར་བླུགས་ཀྱིས་ཛཱ་ལནྡྷ་
རའི་མར་ཁུ་དྲངས་ཏེ་སྲེག་བླུགས་ཡང་དང་ཡང་དུ་ཕུལ་བས་ཚིམས་པར་བྱའོ། །
དེ་ལ་བརྟེན་ནས་བླ་ན་མེད་པའི་སྦྱིན་སྲེག་འབྱུང་སྟེ། རྣམ་དག་ཡེ་ཤེས་ཀྱི་མེ་ཆེས་
ཆེར་འབར་བ་ན། ཐ་མལ་སྣང་ཞེན་གཉིས་སྣང་འཁྲུལ་པའི་བག་ཆགས་དང་
བཅས་ པ་ ཐམས་ ཅད་ བསྲེགས་ ཏེ་ དག་ ཅིང་། འོད་ གསལ་ སྒྲིབ་ མེད་ མཁའ་
དབྱིངས་ཡངས་པོར་སྒྱུ་འཕྲུལ་དྲ་བའི་རོལ་བ་ཅི་ཡང་འཆར་བའི་ཟུང་འཇུག་མྱུར་
དུ་འགྲུབ་པར་གསུངས་སོ། །ཚུལ་དེ་དག་ནི་གསང་བ་ལས་ཀྱང་ཆེས་གསང་བ་བླ་
མེད་རྒྱུད་སྡེ་རྒྱ་མཚོའི་སྙིང་པོའི་དོན་མཐར་ཐུག་པ་ཡིན་པས་ཚེ་འདིའི་འཁྲི་བ་
བཅད་དེ་ལམ་གྱི་ལུས་ཡོངས་སུ་རྫོགས་པ་ལ་སློབ་པར་འདོད་པ་རྣམས་ཀྱིས་ནི་
- 286 -



དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་བསམ་འཕེལ་དབང་གི་རྒྱལ་པོ།
ས་གསུམ་གྱི་སྒྲོན་མེ་གཅིག་པུ་རིམ་ལྔ་གསལ་བའི་སྒྲོན་མེ་དང༌། དྲིལ་བུ་རིམ་
ལྔའི་རྣམ་བཤད་ཆེན་མོ་སོགས་རྒྱལ་བ་ཙོང་ཁ་པ་ཆེན་པོའི་སྔགས་ཀྱི་གཞུང་
རྣམས་བལྟས་ནས་ཤེས་པར་བྱའོ། །སྲིད་ལ་ངེས་འབྱུང་དབེན་པའི་ནགས་ན་
ཚངས་སྤྱོད་བརྟུལ་ཞུགས་ལ་གནས་དམ་པའི་མགོན་གྱི་ཅོད་པན་དང་བཅས་ལུང་
དང་རིགས་པའི་དཔའ་བོའི་དར་དབྱངས་རྣམ་པར་གཡོ། །བྱམས་དང་སྙིང་རྗེ་ཨ་
ཛིའི་གོས་དང་པཱ་ར་མི་ཏའི་རྒྱན་དྲུག་གིས་བརྒྱན་དམ་ཚིག་གཙང་མའི་སྲད་བུ་ལ་
བརྒྱུས་པས་ལམ་རིམ་གཉིས་ནོར་བུའི་ཕྲེང་བ་འཕྱང་། བྱང་ཆུབ་སེམས་ཀྱི་མེ་
ཐབ་ཡངས་པར་གནས་ལུགས་རྟོགས་པའི་བྱིན་ཟ་འབར་བས་ཐ་མལ་སྣང་ཞེན་
ཤུན་པ་དང་བཅས་ཕྲ་རྒྱས་ཡམ་ཤིང་བསྲེག་ལ་མངོན་བརྩོན་པ། དེ་འདྲ་དེ་ལ་
རིག་སྔགས་འཆང་བའི་དྲང་སྲོང་མཆོད་སྦྱིན་མཁན་ཞེས་སྟོན་པ་རྡོ་རྗེ་འཆང་དང་
དེ་ཡི་ཞབས་ལ་གཏུགས་པའི་གྲུབ་མཆོག་རྣམས་ཀྱིས་རྒྱ་ཆེར་བསྔགས། གསང་
སྔགས་སྦས་ཆུའི་རྒྱ་མཚོ་གཏིང་དཔག་དཀའ། །བདག་ནི་བློ་གྲོས་ཉམ་ཆུང་སྦྱངས་
པ་དམན། །དེ་ཕྱིར་འདི་ལ་ནོངས་པ་ཅི་མཆིས་པ། །བླ་མ་ལྷ་ཡི་ཚོགས་ལ་སྙིང་
ནས་བཤགས། །ཚུལ་འདིར་འབད་ལས་གྲུབ་པའི་དགེ་བ་དེས། །ཡང་ཡང་དྲིན་
གྱིས་བསྐྱངས་པའི་མ་རྒན་རྣམས། །རྡོ་ རྗེ་ཐེག་པའི་ལམ་བཟང་ལ་ ཞུགས་ཏེ། །
མྱུར་དུ་སྒྲིབ་བྲལ་བདེ་ཆེན་ཐོབ་གྱུར་ཅིག །
ཅེས་བྱིན་རླབས་ཀྱི་གཏེར་ཆེན་པོ་གྲུབ་ཆེན་དྲིལ་བུ་ཞབས་ལུགས་ཀྱི་
དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་འབྱུང་
བསམ་འཕེལ་དབང་གི་རྒྱལ་པོ་ཞེས་བྱ་བ་འདི་ནི། ཆོས་ཚུལ་འདི་ལ་མོས་པ་
ཤེལ་དཀར་དྲུང་ཆེན་རབ་འབྱམས་པ་བློ་བཟང་བསྟན་པས་ཡང་དང་ཡང་དུ་ནན་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཆེན་པོས་བསྐུལ་བ་ལ་བརྟེན་ནས། གྲུབ་ཆེན་དྲིལ་བུ་ལུགས་ཀྱི་འཁོར་ལོ་སྡོམ་
པའི་དབང་དང་མན་ངག་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་ཡི་དམ་སྤྱིའི་
སྦྱིན་སྲེག་གི་གཞུང་འོད་སྣེ་དང་། སྦྱིན་སྲེག་ཆེན་མོ་དངོས་གྲུབ་རྒྱ་མཚོའི་དགོངས་
པ་ཇི་ལྟ་བ་བཞིན་དུ་བྱས་ཤིང་། རྗེ་རིན་པོ་ཆེའི་གསུང་གི་དགོངས་པ་འགྲེལ་པའི་
མཁས་པའི་ལེགས་བཤད་མང་པོ་ལས་ལེགས་ཆ་བླངས། ཐུན་མོང་མ་ཡིན་པའི་
ཁྱད་པར་རྣམས་ལྷ་ལྔའི་སྒྲུབ་ཐབས་དང་། བདེ་མཆོག་གི་བཤད་རྒྱུད་སྡོམ་འབྱུང་
དང༌། རྡོ་རྗེ་མཁའ་འགྲོའི་སྦྱིན་སྲེག་གི་ལེའུ་རྣམས་དང༌། གྲུབ་ཆེན་དཱ་རི་ཀ་པའི་
སྦྱིན་སྲེག་གི་གཞུང་རྣམས་ལ་ལེགས་པར་བརྟགས་ནས་དམ་པ་གོང་མའི་ཕྱག་
ལེན་མཐོང་བ་བརྒྱུད་པ་ལྟར་ལག་ལེན་བྱ་ཚུལ་ཤིན་ཏུ་གསལ་ཞིང་གོ་བདེ་བར་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག ། །།
- 288 -



༄༅། །ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་
མུན་སེལ་ཞེས་བྱ་བ་བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། རྨད་བྱུང་སྙིང་སྟོབས་ཐུགས་རྗེའི་གོ་བགོས་
ཤིང་། །གྲངས་མེད་གསུམ་དུ་ཚོགས་གཉིས་དཔུང་བསགས་ནས། །རྒྱལ་དཀའ་
དུག་གསུམ་གཡུལ་ལས་རྣམ་རྒྱལ་བ། །ཟླ་མེད་སྟོན་པ་ཤཱཀྱའི་རྒྱལ་པོར་འདུད། །
རྒྱལ་བ་ཀུན་གྱི་ཐུགས་རྗེ་གཅིག་བསྡུས་ནས། །རྒྱལ་སྲས་ཚུལ་གྱིས་ཉམ་ཐག་
བདག་ ཅག་ ལ། །རྒྱལ་བའི་ ལམ་ བཟང་ གསལ་བར་འདོམས་མཛད་པ། །རྒྱལ་
བའི་གདུང་འཚོབ་བླ་མ་རྣམས་ལ་འདུད། །འཁོར་བར་འཆིང་བྱེད་སྡུག་བསྔལ་
རྣམས་ཀྱི་རྒྱུ། །ཕན་བདེ་འཇོམས་པའི་གཤེད་མ་སྙིང་གི་དགྲ །དུག་གསུམ་ཉོན་
མོངས་དགྲ་བོ་འདུལ་བའི་ཚུལ། །བླ་མ་རྣམས་ཀྱི་གསུང་བཞིན་འདིར་བརྗོད་
བྱ། །ཐོག་མེད་དུས་ནས་སྲིད་པའི་བཙོན་ཁང་འདིར། །ལས་ཉོན་འཆིང་བ་དམ་
པོས་རབ་བཅིངས་ནས། །སྡུག་བསྔལ་ཟུག་རྔུ་བརྒྱ་ཡིས་མནར་བྱེད་པ། །ཉོན་
མོངས་དགྲ་འདིས་བདག་ཅག་ཡུན་དུ་བཅོམ། །ཉམ་ཐག་བདག་ཅག་ཐུགས་རྗེས་
མ་བཟོད་ནས། །བླ་མ་མཆོག་གི་ཐབས་མཁས་མཛད་པ་ཡིས། །སྲིད་ལས་ཐར་
བའི་ལམ་བཟང་གསལ་བར་བསྟན། །སེམས་ཤིག་ཡོད་ན་ལ་འུར་འབྲོས་པར་
རིགས། །ལམ་བཟང་བགྲོད་པའི་མན་ངག་ཐོབ་གྱུར་ཀྱང་། །ཐར་ལམ་མི་སྒྲུབ་
ངན་སོང་རྒྱུ་བསྒྲུབ་པ། །ལྷ་ཡུལ་གནས་ནས་དམྱལ་བར་མཆོང་བ་བཞིན། །ཀྱེ་མ་
ཀྱི་ཧུད་བདག་ལས་བླུན་པ་སུ། །བཤེས་གཉེན་དམ་པས་འབད་པས་བསྲུང་བྱས་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཀྱང་། །ཕྱེ་ལེབ་མར་མེའི་འོད་ལ་མཆོང་བ་བཞིན། །བཀའ་ལས་འགོང་སྟེ་ཉེས་
སྤྱོད་ལ་འཇུག་པ། །བདག་གི་སྙིང་ལ་གདོན་ཆེན་སུ་ཞིག་ཞུགས། །ད་ལྟ་ཚེར་
མའི་རེག་པའང་མི་བཟོད་ཀྱང་། །རབ་འབར་ཁྲོ་ཆུ་ཁོལ་བའི་མེ་ནང་དུ། །བསྐལ་
བརྒྱར་བཟོད་དཀའི་སྡུག་བསྔལ་མྱོང་བའི་རྒྱུ། །སྒོ་གསུམ་ཉེས་སྤྱོད་ལྷུར་ལེན་ཡ་
རེ་ང་། །ཕན་ཚུན་གཅིག་ལ་གཅིག་གིས་འཚེ་བྱེད་པ། །ཉོན་མོངས་དབང་གྱུར་
རྣམས་ ཀྱི་ལུགས་ ཡིན་མོད། །བསམ་བཞིན་རང་ ལ་ རང་གིས་ གནོད་སྐྱེལ་བ།
ཁྱོད་ལས་བླུན་པ་ས་སྟེང་འདི་ན་སུ། །ད་ལྟ་ཉིན་གཅིག་ལྟོགས་པའང་མི་བཟོད་
ཀྱང་། །ལོ་བརྒྱར་ཟས་ཀྱི་མིང་ཡང་མི་ཐོས་པའི། །ཡི་དྭགས་རྒྱུ་ཚོགས་སེར་སྣ་
ལྷུར་བྱེད་པ། ཁྱོད་ནི་སྲས་བཅས་རྒྱལ་བའི་སྙིང་ རྗེའི་གནས། །ད་ལྟ་ཅུང་ཟད་
སྨད་པའང་མི་བཟོད་ཀྱང་། །ཉམ་ཐག་དུད་འགྲོའི་གནས་སུ་ལྟུང་བའི་རྒྱུ། །བག་
མེད་སྤྱོད་པས་ཉིན་མཚན་འདའ་བྱེད་པ། །ཕྱི་མའི་གནས་སུ་ཅི་འདྲར་འགྱུར་བ་
སོམས། །སྤྱང་ཤས་ཆེ་ལ་གླེན་པ་སྤྲེའུ་འདྲ་ཁྱོད། །རང་གིས་རང་ལ་བརྩེ་བར་མི་
བྱེད་དམ། །རང་ཉིད་ཕུང་བར་དགའ་ཁྱོད་ཅི་ཞིག་བསམ། །མཛུབ་མོ་ནང་དུ་ཁུག་
ལ་རང་ལ་སོམས། །ཐུགས་རྗེའི་གཏེར་ཆེན་རྗེ་བཙུན་བླ་མ་ཡིས། །ཞི་བ་གྱ་ནོམ་
བདུད་རྩིའི་གོ་འཕང་ལ། ཁྲིད་ཀྱང་དགའ་བར་མི་བྱེད་ཚེ་འདི་ཡི། །རྙེད་བཀུར་
ངན་ངོན་ཙམ་ཞིག་སེམས་བྱེད་པ། །དྲི་ཞིམ་ཟིལ་མངར་པདྨོའི་དགའ་ཚལ་དུ། །
འབད་པས་དྲངས་ཀྱང་སྡོད་པར་མི་བྱེད་པར། །མྱགས་ཤིང་མནམ་པ་ཁྱི་རོ་རུལ་
པ་ལ། །དགའ་བས་རྒྱུགས་པའི་སྦྲང་བུ་ནག་པོ་བཞིན། །ཞི་བའི་ནགས་སུ་མཐོང་
ཆོས་ བདུད་ རྩི་ ཡི། །དགའ་ སྟོན་ མྱོང་ བར་ མི་ བྱེད་ རང་ ཡུལ་ གྱི། །ཆགས་ སྡང་
འཁྲུག་རྩོད་གནས་ལ་མངོན་དགའ་བ། །ལས་ཀྱིས་མནར་བ་ཡིན་པར་གདོན་མི་
- 290 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ།
ཟ། །གང་ཞིག་བསྲུངས་ན་ལྷ་དང་མིས་མཆོད་པ། །རྣམ་དག་བསླབ་ཁྲིམས་སྲུང་
བར་མི་བྱེད་པར། །གཡོ་སྒྱུས་ལོག་འཚོ་བསྒྲུབ་པ་ལྷུར་ལེན་པ། །མུ་ཏོའི་སྤྲེའུ་
རྒན་དག་དང་ཅིས་མི་མཚུངས། །ཆོས་དང་མཐུན་པའི་ཁྲིམས་ལྡན་གྲོགས་བཟང་
ལ། །བརྟེན་པར་མི་བྱེད་བག་མེད་ཁྲིམས་འཆལ་དང་། །འགྲོགས་ནས་ཆོས་མིན་
སྤྱོད་པས་དུས་འདའ་བ། །ཡེ་ཤེས་སྤྱན་ལྡན་དྲུང་དུ་ངོ་རེ་གནོང་། །བསྒྲུབས་ན་
འགྲུབ་ཅིང་གྲུབ་ཚེ་གནས་སྐབས་དང༌། །མཐར་ཐུག་དོན་རྣམས་ལྷུན་གྱིས་གྲུབ་
འགྱུར་བ། །རྩེ་ གཅིག་དམ་ཆོས་སྒྲུབ་པར་མི་བྱེད་པར། །ངལ་བརྒྱས་བསྒྲུབས་
ཀྱང་འགྲུབ་པ་ཤིན་ཏུ་དཀའ། །གྲུབ་ཀྱང་འཁྲུག་རྩོད་ལྟས་ངན་དུ་མའི་གཞི། །ཚེ་
འདིའི་ཕུན་ཚོགས་བསྒྲུབ་པ་ལྷུར་ལེན་པ། །བདག་འཛིན་འགོང་པོ་འདི་ཉིད་
དབང་རེ་ཆེ། །དེ་རིང་སང་ཙམ་མི་འཆིའི་གདེང་མེད་ཀྱང་། །ལོ་བརྒྱར་སྡོད་པའི་
གྲབས་ གཤོམ་རྟག་འཛིན་ཅན། །གཉའ་བར་ཞོན་པའི་འཆི་བདག་གཤིན་རྗེ་
ཡིས། ཁྱོད་ལ་ཁྲེལ་དགོད་གད་མོ་མི་བྱེད་དམ། །བརྩེ་མེད་འཆི་བདག་སྲིན་པོ་
ཐོག་བབས་སུ། །འོངས་ཏེ་ལུས་སེམས་སོ་སོར་ཕྲལ་གྱུར་ན། །མཁོ་དགུའི་ནོར་
དང་ལོངས་སྤྱོད་བརྒྱ་ཡོད་ཀྱང་། །དེ་ཚེ་རང་དབང་སྤྱོད་པའི་གདེང་ཡོད་དམ། །
སེར་སྣས་བསགས་པའི་ནོར་རྫས་འདི་དག་ཀྱང་། །བཞག་སྟེ་ཆ་མེད་ཡུལ་དུ་
འཁྱམ་ དགོས་ན། །ད་ དུང་ གཞན་ ལ་ ཁ་ གསག་ གཞོག་ སློང་ དང་། །རེ་དོགས་
བསམ་བརྒྱ་མང་པོས་ཅི་རང་བྱེད། །འཇིགས་རུང་དུས་ ཀྱི་སྲིན་པོའི་ཁར་ཆུད་
ཅིང་། །ན་ རྒ་ རྒུད་ པའི་ ཕོ་ ཉ་ བརྒྱས་ བསྐོར་ ཀྱང་། །སྔོན་ ཆད་ སྲོག་ དབང་ མ་
འགགས་བླ་མའི་དྲིན། །ད་ནི་ལ་འུར་ཇི་ལྟར་བྱ་བ་སོམས། །ས་ཡི་གཏིང་ངམ་རི་
བོའི་ ཟོམ་ དག་ དང༌། །ནམ་ མཁར་ འཕུར་ཏེ་ བྲོས་ ཀྱང་ མི་ ཐར་ བས། །མཆོག་
291-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསུམ་བླ་མར་རྩེ་གཅིག་གསོལ་འདེབས་ཤིང་། །འབད་པ་ཀུན་གྱིས་ལུས་ལ་
སྙིང་པོ་བླང༌། །ཐམས་ཅད་བོར་ཏེ་འཇིག་རྟེན་ཕ་རོལ་ཏུ། །འགྲོ་བའི་ངང་ཚུལ་
འདི་ཉིད་མ་རིག་པར། །སྔོན་ཆད་བླ་མའི་བཀའ་དང་འགལ་བར་བྱས། །ད་ནི་
བཀའ་བཞིན་སྒྲུབ་པ་ལྷུར་བླང་བྱ། །
ཐོག་ མེད་ དུས་ ནས་ ཁམས་ གསུམ་ འཁོར་ བ་ འདིར། །རང་ སེམས་ ཟག་
བཅས་ཕུང་པོར་འཆིང་བྱེད་ནི། །འདོད་ཆགས་འདི་ཉིད་ཡིན་པས་ཐོག་མ་ནི། །
ཐབས་ཚུལ་ཀུན་གྱིས་ཆགས་པ་ཟློག་པར་བྱ། །ལུས་དང་ལོངས་སྤྱོད་གཉེན་དང་
མཛའ་གྲོགས་དང༌། །རང་ཡུལ་གནས་ལ་ཞེན་པའི་ཆགས་པ་འདི། །མི་རྟག་མི་
གཙང་མི་སྡུག་བསྒོམས་བྱས་ལ། །རྣམ་དག་ངེས་འབྱུང་སྟོབས་ཀྱིས་བཟློག་པར་
བྱ། །ལས་རླུང་བཟོ་བོས་བཅོས་ པའི་རས་ གཟེབ་ལ། །མི་གཙང་ཤ་ཡི་འདམ་
གྱིས་ཞལ་ཞལ་བྱས། །ཀླད་པ་ཀླད་རྒྱས་རྣག་ཁྲག་བཤང་གཅི་ཡིས། །གང་ཞིང་
བུ་ག་དགུ་ནས་མི་གཙང་འཛག །དྲི་ང་མནམ་པ་མི་གཙང་མཛོད་འདི་ལ། །དགའ་
ཞིང་ཆགས་པར་བྱ་བའི་གནས་འདུག་གམ། །བཤང་གཅིའི་གཟེགས་མ་འཐོར་
བའང་མི་བཟོད་ན། །བཤང་གཅིའི་མཛོད་ཆེན་འདི་ལ་དགའ་བ་ཅི། །དུར་ཁྲོད་
དོར་བའི་ཀེང་རུས་དག་ལ་ཡང་། །འཇིགས་ཤིང་ཡ་ང་སྐྱུག་བྲོ་བྱེད་གྱུར་ན། །བུ་
ག་དགུ་ནས་རྒྱུན་དུ་རྣག་འཛག་པའི། །ཀེང་རུས་འཁྲུལ་འཁོར་རོ་ལངས་འདྲ་འདི་
ལ། །འཇིགས་དང་སྐྱུག་བྲོ་ཡ་ང་ཅིས་མི་སྐྱེ། །ནམ་ཞིག་ལུས་འདི་དུར་ཁྲོད་བོར་
བ་ན། །རྣམ་པར་སྔོ་དང་རྣམ་པར་བམ་པ་དང༌། །རྣམ་པར་འབུས་གཞིགས་དྲི་ང་
ཀུན་ཏུ་མནམ། །རེག་པ་ལྟ་ཞོག་མཐོང་དང་དྲི་ཙམ་གྱིས། །འཇིགས་དང་ སྐྱུག་
ལོག་ཡིད་འབྱུང་མི་སྐྱེ་འམ། །དེ་ཕྱིར་མི་སྡུག་མི་གཙང་དྲི་ང་བའི། །རང་གཞན་
- 292 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ། །
ལུས་ལ་ཆགས་པར་མི་བྱ་བར། །ཟག་བཅས་སྡུག་སྔལ་ཕུང་པོ་འདི་ཉིད་ལ། །
ཞེན་ལོག་སྐྱོ་ཤས་དྲག་ཏུ་བསྒོམ་པར་བྱ། །ནོར་མང་ན་ནི་ ངལ་བརྒྱས་བསྲུང་
དགོས་ཤིང་། །བསྲུངས་ཀྱང་མི་ཐུབ་ཕྲོགས་དང་བརླག་པ་དང་། །ལ་ལས་རྐུ་ཞིང་
ལ་ལས་གཞོགས་སློང་བྱེད། །ནོར་ཕྱིར་གཏམ་ངན་འཁྲུག་རྩོད་དུ་མ་འབྱུང་། །མི་
དང་མི་མིན་རྣམས་ཀྱིས་ཀུན་ནས་འཚེ། །ལུས་ལ་ནད་དང་སེམས་ལ་གདུང་བ་
བསྐྱེད། །ཚོང་ དང་ བུན་ བསྐྱེད་ ལ་ སོགས་ སྡིག་ མང་ གསོག །དེ་ ཡིས་ ཕྱི་ མར་
བཟོད་དཀའི་སྡུག་བསྔལ་བསྐྱེད། །དེ་ཕྱིར་འདི་ཕྱི་གཉིས་ཀར་ཕུང་བྱེད་པའི། །
གྱུར་དང་མི་ཤིས་ལྟས་ངན་བྱུང་བ་ལ། །ཆགས་པར་མི་བྱ་འཇིགས་ཤིང་སྐྲག་བྱས་
ཏེ། །ཞེན་ལོག་སྐྱོ་ཤས་ངེས་འབྱུང་བསྒོམ་པར་བྱ། །
གཉེན་དང་མཛའ་བཤེས་རྣམས་ལ་ཆགས་པ་ནི། །རང་ཉིད་ངན་འགྲོར་
འཁྲིད་པའི་འཐེན་ཐག་སྟེ། །དེ་ལ་སེམས་པས་ཆོས་དོན་ཀུན་ཉམས་ཤིང་། །དལ་
བ་ཆུད་ཟོས་བྱས་ཏེ་ངན་འགྲོར་འགྲོ །མི་རྟག་མི་བརྟན་ཡིད་རྟེན་མི་རུང་བའི། །
མཛའ་བཤེས་ཚོགས་ནི་བསླུ་བའི་ཆོས་ཅན་ཏེ། །སྐད་ཅིག་གཅིག་གིས་མཛའ་
བར་བྱེད་འགྱུར་ཞིང་། །ཅུང་ཟད་རྐྱེན་གྱིས་དགྲ་བོའི་དྭངས་མར་འགྱུར། །གཉེན་
བཤེས་རྣམས་ཀྱི་དོན་དུ་སྡིག་བསགས་ནས། །དེ་ཡི་འབྲས་བུ་ངན་འགྲོར་མྱོང་
བའི་ཚེ། །སུས་ ཀྱང་ སྡུག་ བསྔལ་ སྐལ་ བ་ མི་ ལེན་ཅིང་། །དེ་ཚེ་གཉེན་བཤེས་
སུའང་མི་འོང་ངོ༌། །ཚེ་སྔོན་དགྲ་བོ་ཚེ་འདིའི་གཉེན་དུ་འགྱུར། །སྔ་མའི་གཉེན་
རྣམས་ ཚེ་ འདིའི་ དགྲ་ བོར་ འགྱུར། །དེ་ བཞིན་ བར་ མ་ རྣམས་ ཀྱང་ ངེས་ མེད་
འགྱུར། །འཁོར་ བའི་ གནས་ འདིར་ ཡིད་ བརྟན་ ཅང་མ་མཆིས། །མཛའ་བཤེས་
རྣམས་ཀྱིས་སྨྲས་པའི་ངོ་བསྟོད་ལ། །དགའ་བར་བྱེད་པ་ཅོལ་ཆུང་བྱིས་པ་འདྲ། །
- 293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཉོན་མོངས་མངོན་འདོད་ཀྱིས་བྱས་ཚིག་ཙམ་གྱིས། །ཕན་པར་འགྱུར་བ་ཅི་ཞིག་
འདུག་པ་སོམས། །འགའ་ ཡིས་བསྟོད་ཀྱང་མང་པོས་རྒྱ་ཆེར་སྨོད། །ཚིག་ཙམ་
དག་ལ་མངོན་པར་ཞེན་གྱུར་ན། །སྙན་དང་མི་སྙན་སྣ་ཚོགས་ཐོས་པའི་ཚེ། །
སེམས་རྒྱུད་འཁྲུག་ཅིང་གདུང་བ་ལས་གཞན་ཅི། །དོན་དང་མི་ལྡན་དུས་མིན་སྙན་
གྲགས་ནི། །ཕུང་བྱེད་བདུད་ཀྱི་ཕོ་ཉ་ཡིན་པར་གསུངས། །སྙིང་པོ་མེད་པ་བྲག་
ཅའི་སྒྲ་དག་ལ། །ཡིད་བརྟན་མི་བྱ་རང་སེམས་རྣལ་དུ་ཕོབས། །བྱས་པའི་སྐྱེ་བོ་
དག་དང་འགྲོགས་བྱས་ན། །མི་གཙང་ཕུང་པོར་གཡོགས་པའི་གོས་བཞིན་དུ། །
དེ་ཡི་སྐྱོན་གྱི་དྲི་ངན་རབ་གོས་ཏེ། །བདག་ཉིད་མ་རུང་སྐྱོན་ཅན་ཉིད་དུ་འགྱུར། །
དམ་པ་རྣམས་ཀྱིས་ཀུན་ནས་སྨོད་པར་བྱེད། །སྐྱེ་བོ་ཀུན་གྱིས་ངན་པའི་གྲངས་སུ་
འདྲེན། །ཤེས་རྒྱུད་སྐད་ཅིག་རེ་རེར་ཇེ་ངན་འགྱུར། །དེ་ལས་ཕུང་བར་བྱ་བ་གང་
ཞིག་ཡོད། །སྡིག་པའི་གྲོགས་ནི་མི་བཟང་དུག་དང་འདྲ། །སྡིག་པའི་གྲོགས་དང་
ཡུད་ཙམ་འགྲོགས་མི་བྱ། །བྱིས་པ་རྣམས་ནི་མཐོང་བའང་མི་རུང་ཞེས། །སྟོན་པ་
ཐུགས་ རྗེ་ ཅན་ དེས་ གསུངས་ ཕྱིར་ རོ། །དེ་ ལྟར་ གཉེན་ ལུས་ ལོངས་ སྤྱོད་ གང་
ལའང་། །བརྟགས་ན་ཡིད་རྟེན་ རུང་ བ་ཅང་མེད་ཅིང༌། །ལས་དང་ཉོན་མོངས་
གཞན་དབང་ཉིད་ཡིན་པས། །འདུ་བྱེད་ཟུག་རྔུའི་རྣམ་འཕྲུལ་ཉིད་དུ་ཟད། །སྐྱེས་
པའི་ཐ་མ་ངེས་པར་འཆི་བ་དང༌། །བསགས་པའི་ཐ་མ་ངེས་པར་འཛད་པ་དང༌། །
འགྲོགས་པའི་ཐ་མ་ངེས་པར་འབྲལ་བ་དང༌། །མཐོན་པོའི་ཐ་མ་ངེས་པར་ལྟུང་
བར་འགྱུར། །དགྲ་གཉེན་བར་མའི་འགྲོ་བ་ཇི་སྙེད་ཀུན། །སྟོན་དུས་ཤིང་ལོ་རླུང་
གིས་གཏོར་བ་བཞིན། །ཐམས་ཅད་སོ་སོ་སོ་སོར་འགྱེས་ཆོས་ཅན། །འགྱུར་བའི་
རང་བཞིན་འདི་ལ་དགའ་བ་ཅི། །སྡུག་བསྔལ་ བརྒྱད་ཀྱི་ཆུ་བོས་ རྒྱུན་ ཕྱོགས་
- 294 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ། །
ཁྱེར། །ངེས་མེད་འགྱུར་བའི་སྡུག་བསྔལ་རྦ་རླབས་འཁྲུག །འདུ་བྱེད་སྡུག་བསྔལ་
ཟུག་རྔུས་ཡུན་དུ་མནར། །སྡུག་བསྔལ་མཚོར་བྱིང་བདག་ལས་ཉམ་ཐག་སུ། །མ་
རིག་མུན་པའི་ལིང་ཏོག་མཐུག་པོས་བསྒྲིབས། ཉོན་མོངས་ཞགས་པ་སྟོང་གིས་
ཀུན་ ནས་ བཅིངས། །ཐར་ མེད་ སྲིད་ པའི་ བཙོན་ ཁང་ ར་ བར་ ཆུད། །འདི་ ལྟའི་
གནས་ལ་སྐྱོ་བ་ཅིས་མི་སྐྱེ། །དེ་ལྟར་འཁོར་བའི་ཕུན་ཚོགས་མཐའ་དག་ནི། །
དུག་སྦྲུལ་གདེངས་ཀའི་གྲིབ་བསིལ་དང་འདྲ་བར། །མནོག་ཆུང་ཉེས་པ་དུ་མའི་
འབྱུང་གནས་སུ། །མཐོང་ནས་ཚེ་འདིའི་བྱ་བ་ཀུན་དོར་ཏེ། །ཞི་བའི་ནགས་སུ་
བསམ་གཏན་སྒོམས་པར་བྱ། །ས་འཛིན་དབང་པོ་ཁ་བའི་ཐོར་ཅོག་བཅིངས། །
སྤང་གཤོངས་མེ་ཏོག་བཀྲ་བའི་སྟོད་གཡོགས་དང་། །ནགས་ཚལ་ཤམ་ཐབས་
སྨུག་པོའི་རྐེད་ཆིངས་ཅན། །བསམ་གཏན་གནས་སུ་ལྷ་ཡིས་བྱས་པ་བཞིན། །
དགྲ་མེད་གཉེན་མེད་རེ་མེད་དོགས་མེད་དུ། །ནགས་ཚལ་དབེན་ཞིང་ཚེགས་ཆུང་
བདེ་སྐྱིད་པར། །ཆོག་ཤེས་བདུད་རྩིའི་དཔལ་ལ་ལོངས་སྤྱོད་ཅིང་། །མཐོང་ཆོས་
བདེ་ བའི་དགའ་སྟོན་མྱང་བར་བྱ། །འདུ་འཛི་གཡེང་བའི་ཆོམ་རྐུན་སྒྲིབ་པའི་
ཕྱིར། །ལྷ་ཡིས་བཟོ་བོས་ཆེད་དུ་བཅོས་པ་བཞིན། །ལྗོན་པ་བཟང་པོའི་ཕྲེང་བ་
ཚར་དུ་དངར། །འདབ་སྟོང་གེ་སར་དྲི་བཟང་ཀུན་ཏུ་འཕྲོ། །བསེར་བུ་རྒྱུ་བའི་
ཤུགས་ཀྱིས་བསྐྱོད་པ་ན། །ལྗོན་ཤིང་ཡལ་ག་གར་སྟབས་བྱེད་པ་ནི། །རྩེ་གཅིག་
བསམ་གཏན་སྒོམ་རྣམས་འདིར་བྱོན་ཞེས། །དགའ་བས་བསྐྱོད་ནས་གཡབ་མོ་
བྱེད་པ་འདྲ། །འབབ་ཆུའི་ན་ཆུང་མུ་ཏིག་དོ་ཤལ་ཅན། །ལྷུང་ལྷུང་སིལ་སིལ་གླུ་
དབྱངས་ བརྒྱུད་ མར་ སྒྲོག །དབང་ པོའི་ གཞུ་ ལྟར་ བཀྲ་ བའི་ འདབ་ མ་ ཅན། །
གཉིས་སྐྱེས་མགྲིན་པའི་དྲིལ་ཆུང་འཁྲོལ་བ་ནི། །དྲི་ཟའི་གླུ་དབྱངས་དག་ལ་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འགྲན་པ་བཞིན། །སྦྲང་རྩིའི་དོག་པས་ལག་པ་བརྒྱན་པ་ཡི། །བུང་བའི་ན་ཆུང་
འཕུར་ལྡིང་གར་སྟབས་དང༌། །བཅས་ཏེ་ རྒྱུད་མང་གླུ་ཡིས་ཐོས་འཛིན་སིམ། །
གསོག་སྲུང་སྤངས་ཏེ་འཕྲལ་ལ་ཟས་འཚོལ་ཞིང་། །གཞན་ལ་མི་གནོད་རན་དང་
ཆབ་ཀྱིས་འཚོ། །བསམ་གཏན་པ་ལ་ཆོག་ཤེས་སྟོན་འདྲ་བའི། །བག་ཕེབས་རི་
དྭགས་མགྲིན་པ་སྐྱོགས་ནས་བལྟ། །སྲིད་དང་ཞི་བའི་མཐའ་ལ་མི་ལྷུང་ཕྱིར། །
ཐབས་ཤེས་གཡང་རྩལ་སྦྱོངས་ཞེས་བསྐུལ་འདྲ་བའི། །སྤྲ་སྤྲེལ་ལྗོན་པ་གཅིག་
ནས་གཅིག་གི་རྩེར། །མཆོང་བའི་གཡང་རྩལ་སྦྱོང་བ་ལྟད་མོར་ཆེ། །ཡན་ལག་
བརྒྱད་ལྡན་བདུད་རྩིའི་བཏུང་བ་དང་། །ཚོད་མའི་ཁྱད་པར་རྣམ་པ་མང་པོ་དང་། །
མ་རྨོས་འཁྲུངས་པའི་འབྲས་བུ་སྣ་ཚོགས་པ། །བསྟི་གནས་ཉེ་འཁོར་ཀུན་ཏུ་ཚར་
དུ་དངར། །ཤུག་འབྲུས་འཚོ་བའི་བྱེའུའི་ཚོགས་རྣམས་ཀྱིས། །ཤིན་ཏུ་རྙེད་སླའི་ཁ་
ཟས་ འདི་ འདྲ་ བ། །ཡོད་ བཞིན་ གྲོང་ ཁྲོད་ མྱུལ་ བས་ ཅི་ བྱ་ ཞེས། །ཟུར་ གྱིས་
འདོམས་པའི་ཅ་ཅོ་རྣམ་མང་སྒྲོག །གཉིས་སྐྱེས་འགའ་ཞིག་ལྗོན་པའི་རྩེར་འཁོད་
ནས། །ཀྱེ་ཀྱེ་མ་ཡེངས་མ་ཡེངས་རྩེ་གཅིག་སྒྲུབས། །དལ་བའི་གནས་སྐབས་འདི་
འདྲ་རྙེད་དཀའ་ཞེས། །ཡང་དང་ཡང་དུ་བོས་ཏེ་སྐུལ་བར་བྱེད། །འབབ་ཆུ་སྐད་
ཅིག་མི་སྡོད་རྒྱུགས་པ་དང་། །ཆུ་འཛིན་ལང་ལིང་གཡོ་བའི་ཟློས་གར་དང་། །ལོ་
མ་མེ་ཏོག་འབྲས་བུའི་འགྱུར་ལྡོག་གིས། །འདུས་བྱས་མི་རྟག་བརྟན་ཏེ་སྐུལ་བར་
བྱེད། །གདོད་ནས་གྲུབ་ པའི་ བྱ་ སྐྱིབས་ ཕུག་ པའམ། །ཟླ་བ་ནོར་བུའི་རྡོ་ལེབ་
བརྩེགས་འདྲ་བའི། །རང་ཤོང་སྤྱིལ་པོར་ཆོག་ཤེས་བདེར་གནས་པ། །འདི་འདྲ་
ལྷ་ དབང་ གིས་ ཀྱང་ རྙེད་ པར་ དཀའ། །རྟ་ བདུན་ བདག་ པོ་ནུབ་ ཀྱི་ ས་ འཛིན་
རྩེར། །གོས་དམར་གྱོན་ཏེ་མི་སྣང་ལམ་ཞུགས་ཚེ། །དཀར་ཕྱོགས་ལྷ་ཡིས་ཆད་དུ་
- 296 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ། །
བྱས་པ་བཞིན། །དགུང་སྔོན་བཻཌཱུར་སྔོན་པོའི་བླ་བྲེ་ལ། །མཁའ་འགྲོ་དཀར་པོའི་
དོ་ཤལ་མཛེས་པར་བཀྲམ། །བསིལ་ཟེར་འོད་འབར་སྒྲོན་མེ་ལྷག་པར་གསལ། །
ནགས་ན་གནས་པའི་གཅན་གཟན་ཁྲོ་བོ་རྣམས། །བསམ་གཏན་པ་ལ་འཚེ་བ་
བྱུང་དོགས་ནས། །ཕྱོགས་དང་ཕྱོགས་སུ་འཕྱོ་ཞིང་མེལ་ཚེ་བྱེད། །དེ་ལྟར་བགྲང་
ཡས་ཡོན་ཏན་ལྡན་གྱུར་པ། །ལྷ་ཡི་དགའ་ཚལ་འདྲ་བའི་དབེན་གནས་སུ། །སྒྲ་
པའི་ འབོལ་ ཆུང་ བསམ་ གཏན་ སྟེགས་ བུ་ ལ། །རྒྱལ་ བ་ རྣམ་ སྣང་ མཛད་ ཀྱི་
བཞུགས་ སྟངས་ ལྟར། །གནས་ ཏེ་ རྩེ་ གཅིག་ བསམ་ གཏན་ བསྒོམ་ པར་ བྱ། །
སྐབས་འགར་ལྗོན་པ་བཟང་པོའི་དྲུང་དག་ཏུ། །སྔོ་ལྗང་རྩྭ་ཡི་ལོ་མའི་གདན་དག་
ལ། །བྲང་འགྲོའི་རྒྱལ་པོ་བསྐྱིལ་ཏེ་འདུག་པ་ལྟར། །གནས་ཏེ་ཉིན་མོ་སྤྱོད་པའི་
རྣལ་ འབྱོར་ སྐྱོང་། །སྐབས་ འགར་ སྤང་ གཤོངས་ མཐེལ་ སྡིངས་ ཉམས་ དགའ་
བར། །སྲིད་ལ་ཡིད་འབྱུང་འགྲོ་ལ་སྙིང་རྗེ་དང་། །རྣམ་སྟོང་སྒྱུ་མ་ལྟ་བུ་དྲན་བཞིན་
དུ། །གསུང་རབ་ཁ་ཏོན་བྱེད་ཅིང་འཆག་པར་བྱ། །སྐབས་འགར་གཞི་བདག་ལྷ་
ཀླུ་བགྲང་ཡས་ལ། །མི་རྟག་སྡུག་བསྔལ་སྟོང་པ་བདག་མེད་ཚུལ། །ཐུབ་གསུང་
སྙན་པ་ཆོས་ཀྱི་བདུད་རྩིའི་དབྱངས། །རྒྱ་ཆེར་བསྒྲགས་ཏེ་མགུ་ཞིང་ཚིམ་པར་
བྱ། །ཚུལ་ཁྲིམས་བསྲུང་བ་ཡོན་ཏན་ཀུན་གྱི་གཞི། །ཚུལ་ཁྲིམས་ཉམས་པ་ཉེས་
པ་ཀུན་གྱི་གཞི། །དེ་ཕྱིར་ཚུལ་ཁྲིམས་བསླབ་པའི་གནས་རྣམས་ལ། །ཐུབ་པའི་
བཀའ་ལུང་བཞིན་དུ་བསླབ་པར་བྱ། །དྲན་དང་ཤེས་བཞིན་བག་ཡོད་བརྟན་པོ་
ཡིས། །རང་གི་སྒོ་གསུམ་སྤྱོད་པ་ལ་བརྟགས་ནས། །ཉེས་སྤྱོད་དབང་དུ་ནམ་ཡང་
མི་གཏང་ཞིང་། །རྣམ་དག་དགེ་བ་བསྒྲུབ་ལ་སྦྱར་བར་བྱ། །རྒྱལ་པོའི་ཁྲིམས་རར་
གསད་ལ་ཐུག་པ་ཡི། །ཉེས་ཅན་ལག་ཏུ་ཏིལ་མར་སྣོད་བསྐུར་ཏེ། །བོ་ན་གསད་
297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཅེས་གཤེད་མས་བསྡིགས་པ་ན། །གང་ལའང་མི་གཡེང་བསྒྲིམས་ཏེ་བསྲུང་པ་
ལྟར། །འཁོར་བ་སྤྱི་དང་བྱེ་བྲག་ངན་སོང་གི །སྡུག་བསྔལ་གཡང་ས་དག་ལ་ཆེར་
འཇིགས་ནས། །ཐུབ་པས་བཅས་པའི་བསླབ་པའི་གནས་རྣམས་ནི། །སྲོག་ལས་
ཀྱང་ནི་གཅེས་པར་བསྲུང་བར་བྱ། །དེ་ལྟར་དྲན་ཤེས་ཡེངས་མེད་བསྒྲིམས་བྱས་
ན། །ཉོན་མོངས་ཉེ་ཉོན་གཡེང་བ་ཀུན་ཞི་ནས། །དགེ་བའི་དམིགས་པ་གང་ལ་
བཞག་ན་ཡང་། །སེམས་ནི་རྩེ་གཅིག་གནས་པ་འཐོབ་པར་འགྱུར། །རྩེ་གཅིག་
གནས་པའི་སེམས་ཀྱིས་ཡིན་ལུགས་ལ། །དཔྱད་ན་དེ་དོན་མྱུར་དུ་མཐོང་འགྱུར་
བས། །གནས་ལུགས་ ཟབ་ མོའི་ དོན་ ལ་ ཡང་ དང༌ ཡང༌། །དཔྱད་ དེ་ ཤེས་ རབ་
བསླབ་པ་མཐར་ཕྱིན་བྱ། །དུས་གསུམ་རྒྱལ་བ་ཀུན་གྱིས་བསྔགས་པའི་གནས། །
ཐེག་གསུམ་འཕགས་པ་ཀུན་གྱི་བགྲོད་གཅིག་ལམ། །བསླབ་གསུམ་ལམ་བཟང་
ཀུན་ལ་བསླབས་བྱས་ཏེ། །དུག་གསུམ་ཉོན་མོངས་ཀུན་ལས་རྒྱལ་བར་བྱ། ། །
ཉོན་མོངས་ཞེ་སྡང་འདི་ཡིས་མངོན་མཐོ་དང༌། །ངེས་ལེགས་རྒྱུ་ཚོགས་
ཐམས་ཅད་རླག་བྱེད་པས། །བློ་དང་ནུས་པ་རྩོལ་བ་ཐམས་ཅད་ཀྱིས། །ཞེ་སྡང་
དགྲ་འདི་འདུལ་ལ་འབད་པར་བྱ། །སེམས་ཅན་ཐམས་ཅད་བདག་གི་དགྲར་
ལངས་ཀྱང༌། །ལུས་ལ་གནོད་པ་ཅུང་ཟད་བྱེད་ནུས་ཀྱིས། །བསོད་ནམས་དགེ་བ་
འཕྲོག་པར་མི་ནུས་ཤིང་། །ངན་སོང་གནས་སུ་བསྐྱུར་བར་ནུས་མ་ཡིན། །ཞེ་སྡང་
མེ་ལྕེ་འབར་བའི་དགྲ་འདིས་ནི། །བསྐལ་པ་སྟོང་དུ་འབད་པས་བསགས་པ་ཡི། །
བསོད་ནམས་དགེ་བ་ཇི་སྙེད་ཡོད་པ་ཀུན། །སྐད་ཅིག་གཅིག་ལ་བསྲེགས་ཏེ་མེད་
པར་བྱེད། །སྙིང་ གི་ནང་ དུ་ ཁྲོ་ བའི་ མེ་ འབར་ ཚེ། །ཚེ་དང་བསོད་ནམས་ གཟི་
བརྗིད་བཀྲག་མདངས་ སོགས། །ཕུན་ཚོགས་ ཡོན་ཏན་ཐམས་ཅད་ཉམས་བྱེད་
- 298 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ། །
ཅིང་། །འབྱུང་ བ་ འཁྲུགས་ པའི་ཟུག་རྔུས་ མནར་བ་བྱེད། །ཞེ་སྡང་ གདོན་གྱིས་
སེམས་རྒྱུད་དཀྲུགས་ པ་ན། །གཉིད་མི་འོང་ཞིང་ སྟན་ ལ་ གནས་ མི་ དགའ། །
གདུག་རྩུབ་འཐབ་མོས་ཐམས་ཅད་ཕུང་ལ་འདེབས། །མཛའ་བཤེས་རྣམས་ཀྱང་
སྐྲག་ནས་འབྱེར་བར་བྱེད། ཁོང་པར་ཞེ་སྡང་མེ་ཆེན་འབར་བ་ན། །དེ་ཡི་དུད་པ་
རྡུལ་ནག་ ཕྱི་ ལ་ འཕྱུར། །བ་སྤུ་རྣམས་ ཀྱང་ སྐྲག་ནས་ འབྲོས་ བཞིན་ལངས། །
མདོག་ཉམས་མི་སྡུག་སྡིག་པ་ར་ཅན་འདྲ། ཁ་དང་མིག་དང་མཁུར་ཚོས་ཁྲིག་ཅིང་
འཕར། ཁ་ སྤུ་ སྨ་ར་ སྐྱ་རྣམས་ ཟིང་ཞིང་འབར། །དབུགས་འཚངས་མགྲིན་ པ་
འགགས་ནས་འཛེར་འཛེར་སྨྲ། །འདི་ལས་ངན་པའི་གདོན་ཆེན་གང་ཞིག་ཡོད། །
ཕ་རོལ་དག་ལ་ངན་སེམས་བསྐྱེད་བསྐྱེད་ནས། །རང་གི་དགེ་ཕྱོགས་ཐམས་ཅད་
ཉམས་པར་བྱེད། །ངལ་བ་ཆུད་གསོན་བྱས་ཏེ་དམྱལ་བར་འགྲོ །དེ་ལས་ཕུང་
བར་བྱ་བ་གང་ཞིག་ཡོད། །ཆགས་དང་རྨོངས་སོགས་ཉེས་པ་མང་ཡོད་ཀྱང་། །ཞེ་
སྡང་འདི་དང་མཚུངས་པ་ཡོད་མིན་ཏེ། །འདི་ཡིས་དགེ་བ་ཐམས་ཅད་རླག་བྱེད་
ཅིང༌། །ཕྱི་མ་ངེས་པར་ དམྱལ་བར་འཕེན་ ཕྱིར་རོ། །ཕ་རོལ་དག་ གིས་ རང་ལ་
བརྡེགས་པའམ། །མང་པོའི་གསེབ་ཏུ་ཀྱལ་ཀས་སྨ་ཕབ་བམ། །ལྐོག་ཏུ་མི་སྙན་
རྣམ་པར་བརྗོད་བྱས་ན། །དེ་ལ་མི་འདོད་ཁྲོ་བར་བྱེད་སྙམ་ན། །གནོད་པ་དེ་དག་
བཅོས་སུ་ཡོད་ན་ནི། །དེ་དང་དེ་དག་བཅོས་ཐབས་བྱ་རིགས་ཀྱི། །དེ་ལ་ཁྲོ་བར་
བྱ་བ་མི་རིགས་ཏེ། ཁྲོ་བས་རང་ཉིད་ཕུང་བར་བྱེད་ཕྱིར་རོ། །འོན་ཏེ་གནོད་བྱེད་
ཅིས་ཀྱང་མི་བཟོད་ན། །ཚེ་འདིར་མི་འདོད་སྡུག་བསྔལ་ཅི་བྱུང་བ། །ཐམས་ཅད་
ཚེ་རབས་སྔ་མའི་ལས་ངན་གྱི། །འབྲས་བུ་ཡིན་པར་ རྫོགས་སངས་རྒྱས་ཀྱིས་
གསུངས། །དེས་ན་ མི་ འདོད་ སྡུག་བསྔལ་སྐྱེད་ བྱེད་ པའི། །གནོད་བྱེད་ རང་ གི་
- 299 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩)
ལས་ངན་ཉིད་ཡིན་པས། །ལས་ངན་ཁྱོད་ཀྱིས་འདི་ལྟར་གནོད་བྱས་ཞེས། །དེ་ལ་
ཁོན་དུ་བཟུང་ནས་ཁྲོ་བར་རིགས། སྡུག་བསྔལ་ཕུང་པོ་འཕེན་བྱེད་ལས་རྣམས་
ནི། །དབང་མེད་ཉོན་མོངས་རྣམས་ཀྱིས་བྱས་པས་ན། །གནོད་བྱེད་ཀུན་གྱི་རྩ་བ་
མཐར་ཐུག་པ། །ཉོན་མོངས་དགྲ་བོ་འདི་ལ་ཁྲོ་བར་རིགས། །ལས་ཉོན་དགྲ་བོ་
འདི་ལ་ཁྲོ་ན་ནི། །དཀོན་མཆོག་གསུམ་གྱི་སྤྱན་སྔར་ཕྱག་བྱས་ལ། །མཁྱེན་པར་
གསོལ་ཏེ་ལས་ཉོན་དགྲ་བོ་འདིས། །འདས་དང་མ་འོངས་ད་ལྟར་དུས་གསུམ་
དུ། །བདག་ལ་གནོད་པ་འདི་དང་འདི་བྱས་ཞེས། །ཉེས་སྐྱོན་ཐམས་ཅད་བགྲང་
ཞིང་ གཤགས་ བཏབ་ལ། །འགྱོད་ཚང་དྲག་པོས་རྣམ་ པར་ སུན་འབྱིན་ཅིང༌། །
མཐོལ་ཞིང་བཤགས་ལ་ཕྱིན་ཆད་སྡོམ་སེམས་ཀྱིས། །ལས་དང་ཉོན་མོངས་མ་
ལུས་ཆེར་གཅད་བྱ། །དགྲ་གཉེན་བར་མར་སྣང་བའི་འགྲོ་འདི་དག །རང་གི་དྲིན་
ཅན་ མ་ རྒན་ ཉིད་ ཡིན་ ཡང་། །ཆགས་ སྡང་ རྨོངས་ པས་ དགྲ་ གཉེན་ རིས་ སུ་
བཅད། །ད་ནི་འགྲོ་བ་ཀུན་ལ་སེམས་སྙོམས་བྱ། །ཡང་ཡང་དྲིན་གྱིས་བསྐྱངས་
པའི་མ་རྒན་མོ། །ཤེས་རབ་མིག་ཟུམ་འགྲོས་འཁྱར་གྱུར་པ་ཞིག །གདོན་གྱིས་
བརླམས་ནས་བབ་ཅོལ་སྨྲ་བ་ལ། །སྙིང་བརྩེ་མི་བསྐྱེད་ཁྲོ་བར་ག་ལ་རིགས། །
རང་གི་དྲིན་ཅན་ཕ་མ་དགྲར་བཟུང་ནས། །གནོད་པ་ཅི་འཁྱོལ་བྱེད་པའི་ཕོ་རྒོད་
པོ། ཁྱོད་ལས་ཁྲེལ་མེད་མ་རབས་གང་ཞིག་ཡོད། ཁྱོད་འདྲ་མཁས་པ་ཡིན་ན་
རྨོངས་པ་སུ། །དྲིན་ཅན་མ་རྒན་གདོན་གྱིས་བརླམས་གྱུར་ཏེ། །བཟོད་དཀའི་སྡུག་
བསྔལ་བརྒྱ་ཡིས་མནར་བ་འདི། །ཇི་ལྟར་བྱས་ན་བདེ་བར་བྱ་ནུས་ཞེས། །བརྩེ་
སེམས་ཆེན་པོས་དེ་ཡི་ཐབས་ལ་འབད། །སྡུག་པའི་བུ་ཆུང་སྨྱོ་སྟེ་འཁྱམས་གྱུར་
ན། །བརྩེ་ལྡན་མ་ཡིས་འདོར་བར་མི་ཕོད་བཞིན། །བདག་གི་མ་རྒན་དྲིན་ཅན་
- 300 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ།
འདི་ དག་ རྣམས། །ཇི་ ལྟར་ གྱུར་ ཀྱང་ བདག་ གིས་ མི་ གཏོང་ ཞེས། །ཡིད་འོང་
བྱམས་དང་སྙིང་རྗེ་ཤུགས་དྲག་གིས། །ལྷག་བསམ་སྙིང་སྟོབས་དམ་བཅའ་བརྟན་
པར་བྱ། །དྲིན་ཅན་མ་རྣམས་སྲིད་མཚོ་ལས་བསྒྲལ་ཏེ། །སྐུ་གསུམ་གཞལ་མེད་
ཁང་དུ་འཁྲིད་བྱའི་ཕྱིར། །བདག་ཉིད་ཀུན་མཁྱེན་གོ་འཕང་ཐོབ་བྱ་ཞེས། །རིན་
ཆེན་ བྱང་ ཆུབ་སེམས་མཆོག་ཤུགས་དྲག་བསྐྱེད། །མར་གྱུར་ འགྲོ་རྣམས་ ཕན་
བདེས་ཚིམ་བྱའི་ཕྱིར། །རྒྱལ་བའི་སྐུ་དང་ཞིང་དང་མཛད་པ་རྣམས། །སྒྲུབ་བྱེད་
རྒྱལ་སྲས་སྤྱོད་པ་ཕྱིན་དྲུག་ལ། །གུས་དང་རྟག་ཏུ་སྦྱོར་བས་བསླབ་པར་བྱ། །
ཐེག་མཆོག་གསུང་རབ་ཀུན་གྱི་སྙིང་པོའི་དོན། །ཐེག་མཆོག་སེམས་དཔའ་རྣམས་
ཀྱི་ཐུགས་དམ་འཐིལ། །ཐེག་མཆོག་སེམས་བསྐྱེད་སྤྱོད་པ་མཐར་ཕྱིན་ཏེ། །ཐེག་
མཆོག་ལམ་ལ་འགྲོ་ཀུན་འཁྲིད་པར་ཤོག ། །
ཐོག་མེད་དུས་ནས་སྲིད་པའི་རྒྱ་མཚོ་འདིར། །འཆིང་བྱེད་བདག་འཛིན་
གཏི་མུག་འདི་ཡིན་པས། །བླ་མ་ལྷ་ལ་རྩེ་གཅིག་གསོལ་བཏབ་ནས། །མ་རིག་
འཁྲུལ་པའི་མུན་པ་གསལ་བར་བྱ། །བདག་འཛིན་འགོང་པོ་འུག་པའི་མགོ་ཅན་
འདིས། །ང་ཞེས་འུག་པའི་ཧཱུྃ་སྒྲ་བསྒྲགས་པ་ན། །ཆགས་དང་སྡང་དང་དེས་བསྐྱེད་
ལས་ངན་དང༌། །དེ་འབྲས་མི་འདོད་ སྡུག་བསྔལ་ཐམས་ཅད་འབྱུང་། །དེས་ན་
སེམས་རྣམས་ཀུན་གྱིས་རབ་བསམ་ཞིང་། །རྩོམ་པ་ཐམས་ཅད་གཅིག་ཏུ་དྲིལ་
བྱས་ལ། །ཉོན་མོངས་ཀུན་གྱི་རྩ་བ་བདག་འཛིན་འདིའི། །འཛིན་སྟངས་དྲུང་ནས་
འབྱིན་ལ་འབད་པར་བྱ། །རྒྱལ་བས་ཆོས་ཀྱི་ཕུང་པོ་བརྒྱད་ཁྲི་དང་། །བཞི་སྟོང་
གསུངས་པ་ཐམས་ཅད་བདག་འཛིན་གྱི། །གཉེན་པོར་གསུངས་ཕྱིར་གསུང་རབ་
མན་ ངག་ ཀུན། །བདག་ འཛིན་ གཉེན་ པོར་ སྤུངས་ ཏེ་ འབད་ པར་ བྱ། །བདག་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༨༩༽
འཛིན་ གཏི་ མུག་ མ་ རིག་ འཁྲུལ་ པ་ འདི། །སེལ་ བའི་ རིགས་ པའི་རྣམ་ གྲངས་
མཐའ་ཡས་ཀྱང་། །གཏི་མུག་མ་རིག་འཁྲུལ་པའི་མུན་པ་ནི། །རྟེན་འབྲེལ་སྣང་
བས་སེལ་ཞེས་རྒྱལ་བས་བསྔགས། །ཚུལ་དེ་གནད་ཀྱི་དོན་པོར་གཟིགས་ནས་
ནི། །བདག་ ཉིད་ ཆེན་ པོ་ ཀླུ་ སྒྲུབ་ ཡབ་ སྲས་ ཀྱིས། །རིགས་ པའི་ རྒྱལ་ པོ་ རྟེན་
འབྲེལ་རིགས་པ་ལ། །གསུང་དབྱངས་མཐོན་པོས་རྒྱ་ཆེར་བསྔགས་པ་མཛད། །
བླ་མ་ལྷག་པའི་ལྷ་ལ་གསོལ་འདེབས་ཤིང༌། །བསག་སྦྱང་བདུད་རྩིས་བློ་མིག་
དག་བྱས་ལ། །དྲི་མེད་རིགས་པ་ཕྲ་མོའི་མཚོན་རྣོན་གྱིས། །བདག་འཛིན་འཆིང་
བའི་དྲ་བ་གཅད་པར་བྱ། །མཚན་འཛིན་འཁྲུལ་པའི་འཛིན་སྟངས་ཀུན་བཤིག་
ཅིང་། །རྒྱུ་འབྲས་རྟེན་འབྲེལ་བསླུ་མེད་ངེས་པའི་མཐུས། །རྟག་ཆད་མཐར་ལྟའི་
གཡང་ས་རབ་སྤངས་ནས། །རྟེན་འབྱུང་དབུ་མའི་ལམ་བཟང་བགྲོད་པར་བྱ། །
གནས་ལུགས་ཟབ་མོའི་སྒྲ་ཙམ་བསྒྲགས་པས་ཀྱང་། །སྲིད་པ་ཧྲུལ་པོར་བྱེད་ཅེས་
བསྔགས་པས་ན། །ངེས་དོན་མདོ་སྡེ་ཟབ་མོའི་དབྱངས་བསྒྲགས་ཏེ། །རྟེན་འབྲེལ་
རིགས་ཚུལ་ཡིད་ལ་གོམས་པར་བྱ། །སྲིད་སྲེད་མ་རིག་དབང་གིས་སྐྱེ་བོ་རྣམས། །
མི་དང་ལྷ་གནས་ངན་སོང་ལམ་གསུམ་པོ། །འགྲོ་བ་ལྔ་པོ་དག་ཏུ་མི་མཁས་
འཁོར། །དཔེར་ན་རྫ་མཁན་འཕང་ལོ་སྐོར་བ་བཞིན། །འདོད་པའི་ཡོན་ཏན་འདི་
དག་ཆུ་ཟླ་འདྲ། །གཟུགས་བརྙན་མཚུངས་ཤིང་བྲག་ཅ་འདྲ་བ་དང༌། །མིག་ཡོར་
འདྲ་ ཞིང་ གར་ ལ་ བལྟ་ འདྲ་དང༌། །རྨི་ ལམ་ མཉམ་ པར་ འཕགས་ པའི་ སྐྱེ་བོས་
རིག །འདོད་པའི་ཡོན་ཏན་སྐད་ཅིག་ཡ་མ་བརླ། །སྒྱུ་མ་སྨིག་རྒྱུ་འདྲ་ཞིང་རྫུན་པ་
ཅན། །ཆུ་བུར་དབུ་བ་ལྟ་བུར་ཡང་དག་མིན། །ཡོངས་སུ་བཏགས་ལས་བྱུང་བར་
མཁས་པས་རྟོགས། །འདུ་བྱེད་མི་རྟག་བརྟན་པ་མ་ཡིན་ཏེ། །རྫ་སོ་མ་བཏང་ལྟ་
- 302 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ།
བུར་འཇིག་པའི་བདག །གཞན་གྱི་རྫས་ནི་བརྙན་པོ་བྱས་དང་མཚུངས། །བྱེ་མའི་
གྲོང་ཁྱེར་ལྟ་བུར་རིང་མི་ཐོགས། །འདུ་བྱེད་འདི་དག་འཇིག་པའི་ཆོས་ཅན་ཏེ། །
དབྱར་གྱི་ཞལ་ཞལ་ཇི་ལྟར་གོགས་པ་བཞིན། །ཆུ་ངོགས་བྱེ་མ་ཡོད་པ་འདྲ་བ་
སྟེ། །རྐྱེན་ལ་རག་ལས་རང་བཞིན་ཉམ་ཆུང་བ། །འདུ་བྱེད་མར་མེ་འོད་འཕྲོ་འདྲ་
བ་སྟེ། །མྱུར་དུ་འབྱུང་ཞིང་འགག་པའི་ཆོས་ཅན་ཡིན། །རླུང་དང་མཚུངས་པར་
རིང་དུ་མི་གནས་ལ། །དབུ་བ་ལྟ་བུར་ཉམས་ཆུང་སྙིང་པོ་མེད། །འདུ་བྱེད་གཡོ་བ་
མེད་ཅིང་སྟོང་པ་སྟེ། །བརྟགས་ན་ཆུ་ཤིང་དག་གི་ཕུང་པོ་འདྲ། །སྒྱུ་མ་ལྟ་བུར་
སེམས་ ནི་ རྨོངས་ པར་ བྱེད། །ལག་ བཅངས་ སྟོང་ པས་ བྱིས་ པ་ འདྲིད་ དང་
མཚུངས། །འདུས་བྱས་གྱུར་ པ་ ཐམས་ ཅད་ རྒྱུ་དག་དང་། །རྐྱེན་རྣམས་ ཀྱིས་ནི་
རབ་ཏུ་འབྱུང་བ་སྟེ། །གཅིག་གིས་གཅིག་རྒྱུ་བྱས་ཏེ་བརྟེན་ནས་བྱུང་། །བྱིས་པའི་
སྐྱེ་བོས་འདི་འདྲ་དེ་མ་རྟོགས། །དཔེར་ན་དྲེས་མ་མུན་ཛ་བརྟེན་བྱས་ལ། །རྩོལ་
བའི་སྟོབས་ཀྱིས་ཐག་པར་བསྒྱུར་བ་དང་། །ཟོ་ཆུན་རྒྱུད་མོ་འཁོར་ལོར་བཅས་པ་
ཡང་། །དེ་དག་རེ་རེས་འགྲུབ་པར་འགྱུར་བ་མེད། །དེ་ལྟར་སྲིད་པའི་ཡན་ལག་
ཀུན་གྲུབ་པ། །གཞན་དང་གཞན་ཚོགས་པ་ལ་བརྟེན་ནས་ནི། །དེ་དག་སོ་སོ་རེ་
རེར་ འགྲུབ་ པར་ འགྱུར། །སྔོན་གྱི་མཐའ་དང་ ཕྱི་མའི་མཐའ་ མི་ད མིགས། །ས་
བོན་ཡོད་ན་མྱུ་གུ་ཇི་བཞིན་ཏེ། །ས་བོན་གང་ཡིན་མྱུ་གུ་དེ་ཉིད་མིན། །དེ་ལས་
གཞན་མིན་དེ་ཡང་མ་ཡིན་ཏེ། །དེ་ལྟར་རྟག་མིན་ཆད་མིན་ཆོས་ཉིད་དོ། །མ་རིག་
པ་ཡི་འདུ་བྱེད་རྐྱེན་ཡིན་ཏེ། །འདུ་བྱེད་དེ་ཡང་ཡང་དག་ཉིད་དུ་མེད། །མ་རིག་པ་
དང་འདུ་བྱེད་དེ་དག་ཀྱང་། །རང་བཞིན་སྟོང་སྟེ་གཡོ་བ་མེད་པ་ཡིན། །རྒྱ་ལས་རྒྱ་
ཡི་འབུར་ནི་སྣང་མོད་ཀྱི། །རྒྱ་དེ་འཕོས་པར་གྱུར་པའང་ཡོད་མ་ཡིན། །དེ་ལས་དེ་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མེད་གཞན་ལས་མ་ཡིན་ཏེ། །དེ་ལྟར་འདུས་བྱས་རྟག་མེད་ཆད་པ་མེད། །མིག་
དང་གཟུགས་ལ་བརྟེན་པ་བྱས་ནས་སུ། །མིག་གི་རྣམ་པར་ཤེས་པ་འདི་འབྱུང་
ཡང་། །མིག་ནི་གཟུགས་ལ་བརྟེན་པ་མ་ཡིན་ལ། །གཟུགས་ཀྱང་མིག་ལ་འཕོ་བ་
ཡོད་མ་ཡིན། །འདི་དག་བདག་མེད་མི་སྡུག་ཆོས་ཅན་ཡང་། །དེ་དག་བདག་དང་
སྡུག་པར་བཏགས་པ་སྟེ། །ནོར་བ་ཡང་དག་མ་ཡིན་བཏགས་ཡིན་ཡང་། །དེ་ལ་
མིག་གི་རྣམ་པར་ཤེས་པ་འབྱུང་། །རྣམ་པར་ཤེས་པ་འགགས་ནས་འབྱུང་འགྱུར་
ཏེ། །མཁས་པས་སྐྱེ་དང་འཇིག་པ་རྣམ་པར་མཐོང་། །གང་དུ་མ་སོང་གང་ནས་
འོངས་པ་མིན། །རྣལ་འབྱོར་བས་ནི་སྟོང་ པ་རྒྱུ་ལྟར་མཐོང་། །དཔེར་ན་གཙུབ་
ཤིང་དང་ནི་གཙུབ་སྟན་དང་། །ལག་པས་རྩོལ་བ་བྱས་པ་གསུམ་ཚོགས་པ། །དེ་
ལ་བརྟེན་ནས་མེ་ནི་འབྱུང་འགྱུར་ཏེ། །བྱུང་ནས་རིང་པོར་མི་ཐོགས་འགག་པར་
འགྱུར། །དེ་ནས་མཁས་པ་ལ་ལས་བརྟགས་བྱས་ཏེ། །འདི་ནི་གང་ནས་འོངས་ལ་
གར་སོང་ཞེས། །ཕྱོགས་དང་ཕྱོགས་མཚམས་ ཀུན་ཏུ་བརྟགས་བྱས་ན། །དེ་ཡི་
འོང་བའམ་འགྲོ་བ་མི་དམིགས་སོ། །ཕུང་པོ་དག་དང་སྐྱེ་མཆེད་ ཁམས་རྣམས་
ཀྱི། །རྐྱེན་ནི་མ་རིག་པ་དང་སྲེད་དང་ལས། །དེ་དག་ཚོགས་པ་སེམས་ཅན་ཞེས་
བརྗོད་ཀྱང་། །དེ་ནི་དམ་པའི་དོན་དུ་དམིགས་སུ་མེད། །མཆུ་དང་ལྐོག་མ་རྐན་ལ་
བརྟེན་ནས་ནི། །ལྕེ་བསྒྱུར་བ་ལས་ཡི་གེའི་སྒྲ་འབྱུང་ཡང་། །ལྐོག་མར་བརྟེན་ནས་
མ་ཡིན་རྐན་ལས་མིན། །རེ་རེ་ལ་ནི་ཡི་གེ་དམིགས་སུ་མེད། །ཚོགས་པ་དེ་ལ་
བརྟེན་ནས་ངག་དེ་ནི། །ཡིད་ཀྱི་བློ་ཡི་དབང་གིས་འབྱུང་མོད་ཀྱི། །ཡིད་དང་ངག་
ནི་མི་སྣང་གཟུགས་མེད་དེ། །ནང་དང་ཕྱི་རོལ་ན་ཡང་དམིགས་སུ་མེད། །མཁས་
པས་ངག་སྐད་སྒྲ་དང་དབྱངས་རྣམས་ཀྱི། །སྐྱེ་དང་འཇིག་ལ་རྣམ་པར་བརྟགས་
- 304 -



ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ།
བྱས་ན། །དེ་ཚེ་ངག་ཀུན་བྲག་ཅ་ལྟ་བུ་དང༌། །སྐད་ཅིག་པ་དང་སྙིང་པོ་མེད་པར་
མཐོང་། །དཔེར་ན་ཤིང་དང་རྒྱུད་ལ་བརྟེན་བྱས་ལ། །ལག་པས་རྩོལ་བ་བྱས་པ་
གསུམ་ཚོགས་ན། །སྒྲ་བརྙན་པི་ཝང་གླིང་བུ་ལ་སོགས་པ། །དེ་དག་ལས་ནི་སྒྲ་
ཡང་འབྱུང་བར་འགྱུར། །དེ་ནས་མཁས་པ་ལ་ལས་བརྟགས་ བྱས་ཏེ། །འདི་ནི་
གང་ནས་འོངས་ལ་གར་སོང་ཞེས། །ཕྱོགས་དང་ཕྱོགས་མཚམས་ཀུན་ཏུ་བརྟགས་
བྱས་ན། །སྒྲ་ཡི་འོང་བའམ་འགྲོ་བ་མི་དམིགས་སོ། །དེ་ལྟར་རྒྱུ་དག་དང་ནི་རྐྱེན་
རྣམས་ལས། །འདུ་བྱེད་གྱུར་པ་ཐམས་ཅད་བྱུང་བ་སྟེ། །ཡང་དག་མཐོང་བའི་
རྣལ་འབྱོར་པ་ཡིས་ནི། །འདུ་བྱེད་སྟོང་པ་གཡོ་བ་མེད་པར་མཐོང་། །དེ་ལྟར་ངེས་
དོན་མདོ་སྡེ་ཟབ་མོའི་དབྱངས། །ཡང་དང་ཡང་དུ་བསྒྲགས་ཤིང་དོན་བསམ་སྟེ། །
རྟག་ཆད་མཐར་ལྟའི་གཡང་ས་རབ་སྤངས་ནས། །དབུ་མའི་ལམ་ལ་བག་ཆགས་
ཅི་ཐེབས་བྱ། །མདོར་ན་ཕྱི་དང་ནང་གི་ཆོས་འདི་རྣམས། །བརྟེན་ནས་འབྱུང་ཞིང་
བརྟེན་ནས་བཏགས་པ་སྟེ། །བཅོས་མར་གྲུབ་ཅིང་ཡང་དག་དོན་དུ་མེད། །ཕན་
ཚུན་ལྟོས་གྲུབ་མདུང་ཁྱིམ་འདྲ་བར་གསུངས། །གང་ཞིག་ཐོས་ན་བྱིས་རྣམས་སྐྲག་
འགྱུར་ཞིང་། །བདག་འཛིན་འགོང་པོའི་སྙིང་ནི་འདར་བྱེད་པ། །རྟེན་འབྱུང་སྟོང་
པ་ སེང་གེའི་སྒྲ་དབྱངས་ ཀྱིས། །དངོས་འཛིན་གླང་ པོའི་ གཟི་བྱིན་ཉམས་ པར་
བྱ། །དྲི་མེད་རིགས་པའི་ཟེར་ཕྲེང་གཅིག་གིས་ཀྱང་། །མཚན་འཛིན་ བྲག་རི་ཕྱེ་
མར་ རླག་ བྱེད་ པ། །རྟེན་ འབྲེལ་ རིགས་ པའི་ གནམ་ ལྕགས་ འབར་ བ་ ཡིས། །
མཚན་འཛིན་ལྗོན་པ་མ་ལུས་བསྲེག་པར་བྱ། །རྟེན་འབྱུང་རིགས་པའི་ཉིན་བྱེད་
འོད་སྣང་གིས། །མ་ རིག་ མཚན་ མོའི་མུན་ པ་ ཀུན་བསལ་ཞིང་། །ཐེག་གསུམ་
འདབ་བརྒྱ་བཞད་པའི་བདུད་རྩི་ཡིས། །སྐལ་ལྡན་བུང་བ་མ་ལུས་ཚིམས་པར་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བྱ། །སྣང་བ་རྟེན་འབྲེལ་ཤེས་པས་བསོད་ནམས་དང་། །སྟོང་པ་རྟེན་འབྱུང་ཤེས་
པས་ཡེ་ཤེས་ཚོགས། །ཐབས་ཤེས་ཟུང་འཇུག་ ལམ་ ལ་ རབ་བསླབས་ཏེ། །སྐུ་
གཉིས་ཟུང་འཇུག་གོ་འཕང་ཐོབ་པར་བྱ། །བཤེས་གཉེན་བསྟེན་པ་ནས་བཟུང་
ཟུང་འཇུག་བར། །མ་ནོར་ཡོངས་རྫོགས་ ལམ་བཟང་བསྟེན་པ་ནི། །བློ་བཟང་
རྒྱལ་བ་གཉིས་པའི་ཐུགས་ཀྱི་བཅུད། །ཕ་རྗེས་བུ་ཡིས་ཟིན་པ་ཉིད་གྱུར་ཅིག །
ཅེས་པ་འདི་ནི་སྣར་ཐང་པ་དགེ་སློང་བློ་བཟང་ཕུན་ཚོགས་ ཀྱིས་ཉོན་
མོངས་པ་དུག་གསུམ་གྱི་གཉེན་པོ་བསྟེན་ཚུལ་ཤིན་ཏུ་གསལ་ཞིང་གོ་སླ་བ་ཞིག་
དགོས་ཞེས་ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་
ཐུབ་པའི་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག ། ། །
- 306 -



༄༅། །བཅོམ་ལྡན་འདས་མ་འཕགས་མ་གདུགས་དཀར་
ཅན་གྱི་སྒྲུབ་ཐབས་མཆོག་ཏུ་གྲུབ་པའི་
སྙིང་པོ་བཞུགས་སོ། །
བླ་མ་ཐུབ་པའི་དབང་པོ་དང་ འཕགས་མ་གདུགས་དཀར་ཅན་ གྱི་ལྷ་
ཚོགས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་
དུ་ རྗེས་སུ་གཟུང་དུ་གསོལ། །འདིར་འཕགས་མ་གདུགས་དཀར་ཅན་གྱི་སྒོམ་
བཟླས་བྱ་ཚུལ་ནི། འདིའི་དབང་ཐོབ་ཅིང་དམ་ཚིག་དང་སྡོམ་པ་ལ་གནས་པའི་
སྒྲུབ་པ་པོས་ཁྲུས་དང་གཙང་སྦྲ་ལ་གནས་པའི་སྒོ་ནས་ཡིད་མཐུན་གྱི་གནས་སུ་སྐུ་
རྟེན་དང་མཆོད་གཏོར་སོགས་ཡོ་བྱད་རྣམས་ཚོགས་པར་བྱས་ལ། སྟན་བདེ་བ་ལ་
ལུས་རྣམ་སྣང་གི་ཆོས་བདུན་ལྡན་དུ་འཁོད་དེ། དགེ་སེམས་ཁྱད་པར་ཅན་གྱི་ངང་
ནས་འདི་ལྟར་ཉམས་སུ་བླང་བར་བྱའོ། །ཨོཾ་སརྦ་ཏ་ཐཱ་ག་ཏ་ཨུདྡྷ་བ་ཡེ་སྭཱཧཱ། ཞེས་
དེ་བཞིན་གཤེགས་པའི་རིགས་ཀྱི་དམ་རྒྱ་འཆའ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་
ཙིཏྟ་བཛྲ་པྲ་ཎ་མེ་ན་སརྦ་ཏ་ཐཱ་ག་ཏ་བཛྲ་པཱ་ད་བནྡ་ནཾ་ཀ་རོ་མི། ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་བྱང་ཆུབ་
སྙིང་པོ་ལ་མཆིས་ཀྱི་བར་དུ་བདག་ཉིད་དུས་ཐམས་ཅད་དུ་ཡོང་ཡེ་འབུལ་ན།
སངས་རྒྱས་དང་ བྱང་ཆུབ་སེམས་དཔའ་ཆེན་པོ་རྣམས་ཀྱིས་བདག་བཞེས་སུ་
གསོལ། བདག་ལ་དངོས་གྲུབ་བླ་ན་མེད་པ་སྩལ་དུ་གསོལ། སངས་རྒྱས་ཆོས་
དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་འཆི། །བདག་དང་གཞན་དོན་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བསྒྲུབ་སླད་དུ། །བདག་ གིས་ བྱང་ཆུབ་སེམས་བསྐྱེད་དོ། །ཕྱོགས་བཅུ་ དག་ན་
བཞུགས་ པ་ ཡི། །སངས་ རྒྱས་ བྱང་ ཆུབ་ སེམས་ དཔའ་ གསོན། །བདག་ གིས་
རྫོགས་པའི་བྱང་ཆུབ་ཕྱིར། །དེང་ནས་བྱང་ཆུབ་སེམས་བསྐྱེད་དོ། །ཞེས་སྐྱབས་
འགྲོ་སེམས་སྐྱེད་ནན་ཏན་དུ་ བྱ། དེ་ནས་ཚོགས་ཞིང་ མཆོད་ པ་ནི། རང་ ཉིད་
འཕགས་མ་གདུགས་དཀར་མོར་གསལ་བའི་ཐུགས་ཀར་ཟླ་བའི་དཀྱིལ་འཁོར་
ལ་གནས་པའི་གདུགས་དཀར་པོ་གསེར་གྱི་ཡུ་བ་ཅན་གྱི་ཏོག་ལ་ཨོཾ་ཡིག་གིས་
མཚན་པའི་འོད་ཟེར་གྱིས་བླ་མ་དང་གཉིས་སུ་མེད་པའི་འཕགས་མ་གདུགས་
དཀར་མོའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་
པ་མདུན་གྱི་ནམ་མཁར་སྤྱན་དྲངས། འོད་ཟེར་ རང་གི་སྙིང་གར་ཐིམ། གང་གི་
དྲིན་གྱིས་བདེ་ཆེན་ཉིད། ཅེས་སོགས་ཀྱིས་བླ་མ་དང་། མགོན་པོ་ཐུགས་རྗེ་ཆེ་
ལྡན་ པ། །ཞེས་ སོགས་ ཚིགས་བཅད་ གསུམ་ གྱིས་ དཀོན་ མཆོག་ གསུམ་ དང་།
གཞོན་ནུའི་ ཆ་ ལུགས་ འཆང་ བ་ པོ། །ཞེས་ སོགས་ ཚིགས་ བཅད་ གསུམ་ གྱིས་
རིགས་ གསུམ་ གྱི་ བདག་ པོ་དང༌། རྒྱལ་ བ་ ཀུན་ གྱི་ མཚན་མཆོག་ གཙུག་ཏོར་
ནས། །ཞེས་སོགས་ ཀྱིས་ འཕགས་མའི་ ལྷ་ ཚོགས་རྣམས་ལ་ཕྱག་བྱ། མཆོད་པ་
རྣམས། ཨོཾ་ཏཱཾ་བན་ སྭཱཧཱས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཧཱུཾ་
ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་
བྱུང་བའི་ལྷ་རྫས་ལས་གྲུབ་པའི་ མཆོད་ཡོན། ཞབས་བསིལ། མེ་ཏོག །བདུག་
སྤོས། མར་མེ། དྲི། ཞལ་ཟས། རོལ་མོ་ལ་སོགས་པ་རྣམས་དངས་ཤིང་ཐོགས་པ་
མེད་པ་ནམ་མཁའ་དང་མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་
པར་གྱུར། ཨོ་ ཨགྷཾ་ ཨཱཧཱུྃ། དེ་བཞིན་དུ་ སྦྱར་ཏེ་པཱ་ ཧུཾ། པུ། དྷུ་པེ། ཨ་ལོ་ཀེ །
- 308 -



བཅོམ་ལྡན་འདས་མ་འཕགས་མ་གདུགས་དཀར་ཅན་གྱི་སྒྲུབ་ཐབས་མཆོག་ཏུ་གྲུབ་པའི་སྙིང་པོ།
གནྡྷེ། ནེ་ཝི་ཏྱཱ། ཤཔྟ་ཨཱཿཧཱུྃ་གིས་བྱིན་གྱིས་བརླབས། ཨོཾ་གུ་རུ་སརྦ་ཏ་ཐཱ་ག་ཏོརྞཱི་ཥ་
སི་ཏཱ་ཏ་པ་ཏྲི་ས་པ་རི་ཝཱ་ར་ཨགྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱའི་བར་གྱིས་མཆོད།
དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་
སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང་། །
འཁོར་ བ་ མ་ སྟོང་ བར་ དུ་ ལེགས་ བཞུགས་ནས། །འགྲོ་ལ་ཆོས་ ཀྱི་ འཁོར་ ལོ་
བསྐོར་དུ་ གསོལ། །བདག་ གཞན་ དགེ་ བ་ བྱང་ ཆུབ་ཕྱིར་བསྔོའོ། །སེམས་ཅན་
ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་
ཅད་སྡུག་བསྔལ་དང༌སྡུག་བསྔལ་ གྱི་ རྒྱུ་ དང༌ བྲལ་བ་གྱུར་ཅིག །སེམས་ཅན་
ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །སེམས་
ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམ་ཚད་མེད་པ་ལ་
སེམས་གནས་པར་གྱུར་ཅིག །ཅེས་ཚད་མེད་བཞི་དང་བྱང་ཆུབ་ཀྱི་སེམས་རྒྱུད་
དང་འདྲེས་ངེས་བསྒོམས་ནས་ཚོགས་ཞིང་རྣམས་རང་ལ་ཐིམ་པས་བྱིན་གྱིས་
བརླབས་ པར་ བསམ། དེ་ནས་ སྒོམ་བཟླས་དངོས་ ལ་ འཇུག་ ཚུལ་ནི། རང་གི་
སེམས་ཧཱུྃ་ཡིག་ཏུ་གྱུར་པ་ལས་འོད་ཟེར་ཕྱོགས་བཅུར་འཕྲོས་པས་རྡོ་རྗེའི་ས་གཞི་
ར་བ་གུར་བླ་རེ་མེ་རི་རབ་ཏུ་འབར་བ་དང་བཅས་པས་བསྐོར་བར་གྱུར། ཨོཾ་སྭ་བྷཱ་
ཝ་ཤུདྡྷསརྦ་དྷརཿསྭ་བྷཱ་ཝ་ཤུདྡྷོཉཧཾ། དེ་ལྟར་བདག་གི་དེ་ཁོ་ན་ཉིད་དོན་དམ་པར་
སྤྲོས་པ་ཐམས་ཅད་དང་བྲལ་བ་ཇི་ལྟར་ཡིན་པ་དེ་བཞིན་དུ་ལྷའི་དེ་ཁོ་ན་ཉིད་ཀྱང་
དེ་བཞིན་ཡིན་པས། དེ་གཉིས་ཆུ་དང་འོ་མ་འདྲེས་པ་བཞིན་དུ་རྣམ་པར་མི་རྟོག་
པའི་སྣང་བའི་སྒོ་དེ་ཉིད་དུ་བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར།
སྟོང་པའི་ངང་ལས། ཨོཾ་སརྦ་ཏ་ཐཱ་ག་ཏོཥི་ཥ་སི་ཏཱ་ཏ་པ་ཏྲེ་ཧཱུྃ་ཕཊ་སྭཱཧཱ། ཞེས་པའི་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པར་གྱུར། བདག་དང་ལྷའི་དེ་
ཁོ་ན་ཉིད་དབྱེར་མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་
དུ་གྱུར་པའི་སྟེང་དུ། སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པ་དེ་
ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་
རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས། གདུགས་དཀར་པོའི་ཏོག་ལ་ཨོ་
ཡིག་གིས་མཚན་པའི་མཐར་ཨོཾ་སརྦ་ཏ་ཐཱ་ག་ཏོཊྛི་ཥ་སི་ཏཱ་ཏ་པ་ཏྲི་ཧཱུྃ་ཕཊ་སྭཱཧཱ།
ཞེས་པས་མཚན་པར་གྱུར། ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་
སྣ་ཚོགས་བྱུང་བའི་རྩེ་མོ་ལ་གདུགས་དཀར་མོ་ཅན་གྱི་ལྷའི་གཟུགས་དཔག་ཏུ་
མེད་པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་
ཅད་ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་
ཆེན་པོ་སྤྲུལ་པ་ལས་བདུད་རྩིའི་ཆར་རྒྱུན་བབས་པས་དམྱལ་བ་ལ་སོགས་པའི་
འགྲོ་བ་ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་དེ་རྣམས་ཚིམས་པར་བྱས་
ནས། ལྷའི་སྐུ་དང་བཅས་པའི་འོད་ཟེར་སླར་ལོག་རང་གི་སེམས་ཟླ་བའི་དཀྱིལ་
འཁོར་ཕྱག་མཚན་སྔགས་དང་བཅས་པ་ལ་ཞུགས་པ་ཡོངས་སུ་གྱུར་པ་ལས།
རང་ཉིད་བཅོམ་ལྡན་འདས་མ་གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་
བཟློག་པ་ཆེན་མོ། སྤྲུལ་པའི་དབུ་སྟོང་མངའ་བ། ཕྱག་སྟོང་མངའ་བ། སྤྱན་བྱེ་བ་
བརྒྱ་སྟོང་མངའ་བ། མི་ཕྱེ་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་མོ།
ས་གསུམ་གྱི་དཀྱིལ་འཁོར་ལ་མངའ་མཛད་མ། སྐུ་མདོག་དཀར་མོ་སྒེག་པ་དང་
དཔའ་བའི་ཉམས་ཅན་གྱི་རྩ་ཞལ་ཉིས་བརྒྱ་དཀར་པོ་འཇིགས་སུ་རུང་བ་དང་
རྒོད་པའི་ཉམས་ཅན་གྱི་གཡས་ཞལ་ཉིས་བརྒྱ་སེར་པོ། གཤེ་བ་དང་རྔམས་པའི་
-310 -



བཅོམ་ལྡན་འདས་མ་འཕགས་མ་གདུགས་དཀར་ཅན་གྱི་སྒྲུབ་ཐབས་མཆོག་ཏུ་གྲུབ་པའི་སྙིང་པོ།
ཉམས་ཅན་གྱི་རྒྱབ་ཞལ་ཉིས་བརྒྱ་དམར་པོ། སྙིང་རྗེ་བ་དང་ཞི་བའི་ཉམས་ཅན་
གྱི་གཡོན་ཞལ་ཉིས་བརྒྱ་ལྗང་ཁུ། ངོ་མཚར་བ་དང་དྲག་པོའི་ཉམས་ཅན་གྱི་སྟེང་
ཞལ་ཉིས་བརྒྱ་སྔོན་པོ། ཞལ་རེ་རེ་ཡང་སྤྱན་གསུམ་གསུམ་དང་ལྡན་ཞིང་། དབུ་
རེ་རེ་ལ་ཁྲོ་བོའི་རྡོ་རྗེ་འབར་བས་མཚན་པ། དབུའི་སྟེང་དུ་གདུང་བདུན། བདེ་
གཤེགས་བཅུ་སོགས་ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་གྱི་
ཅོད་པན་འཆང་བ། ཕྱག་གཡས་གཡོན་གྱི་དང་པོས་འཁོར་ལོ་དང་བཅས་པའི་
སྐྱབས་སྦྱིན་དང་མདའ་དང་བཅས་པའི་གདུགས་དཀར་པོའི་ཡུ་བ་ཐུགས་ཀར་
འཛིན་ཅིང་། གཡས་གཡོན་གྱི་ལྷག་མ་དགུ་བཅུ་རྩ་དགུ་ན་འཁོར་ལོ་དང་མདའ།
གཡས་ཀྱི་ལྷག་མ་བཞི་བརྒྱས་རྡོ་རྗེ་རིན་པོ་ཆེ། པདྨ་སྣ་ཚོགས་རྡོ་རྗེ་རྣམས་བརྒྱ་
ཕྲག་རེ་རེ་འཛིན་ཅིང་། གཡོན་གྱི་ ཕྱག་ལྷག་མ་བཞི་བརྒྱས་གཞུ་དང་ རལ་གྲི་
ཞགས་པ་ལྕགས་ཀྱུ་རྣམས་བརྒྱ་ཕྲག་རེ་རེ་འཛིན་པ། རིན་པོ་ཆེའི་རྒྱན་སྣ་ཚོགས་
ཀྱིས་བརྒྱན་ཅིང་། དར་གྱི་སྟོད་གཡོགས་དང་སྨད་གཡོགས་མཛེས་པར་གསོལ་
བ། ཞབས་ གཡས་ ལྔ་ བརྒྱ་ བརྐྱངས་ པས་ རྒྱལ་ པོའི་ ཆད་ པའི་ འཇིགས་ པ་ ལ་
སོགས་པ་འཇིགས་པ་ཆེན་པོ་ཐམས་ཅད་གནོན་པར་མཛད་ཅིང་། གཡོན་ལྔ་བརྒྱ་
བསྐུམས་པས་མདངས་འཕྲོག་པ་ལ་སོགས་པའི་གདོན་ཐམས་ཅད་འཇོམས་པར་
མཛད་པ། སྐུའི་ཆ་ཐམས་ཅད་ལ་ཟུར་གྱིས་བལྟ་ བ་དང་། ཆེར་བགྲང་པ་དང༌།
གློག་ལྟར་འགྱུ་བ་དང་། དྲག་ཏུ་གཟིར་བ་ལ་སོགས་པའི་སྤྱན་བྱེ་བ་བརྒྱ་སྟོང་
མངའ་བ། གར་གྱི་ཉམས་དགུ་དང་ལྡན་ཞིང་། བ་ སྤུའི་བུ་ག་ཐམས་ཅད་ནས་
བསྐལ་བའི་མེ་ལྟ་བུའི་རྡོ་རྗེའི་མེ་འོད་རབ་ཏུ་འབར་བས་ས་གསུམ་གྱི་དཀྱིལ་
འཁོར་རྒྱས་པར་འགེངས་པས་སེམས་ཅན་ཐམས་ཅད་འཇིགས་པ་མ་ལུས་པ་
311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ལས་སྐྱོབ་པའི་བདག་ཉིད་ཅན་དུ་གྱུར་པའི་སྤྱིར་བོར་ཨོཾ་ལས་འཁོར་ལོ་དཀར་
པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱལས་པདྨ་དམར་པོའི་ལྟེ་བར་ཨཱས་
མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་མཚན་པ། ༀ་སརྦ་
ཏ་ཐཱ་ག་ཏ་ཨུདྡྷ་བ་ཡེ་སྭཱཧཱ། ཞེས་དེ་བཞིན་གཤེགས་པའི་རིགས་ཀྱི་དམ་རྒྱ་གནས་
ལྔར་རེག་ལ་བྱིན་གྱིས་བརླབས་རང་གི་སྙིང་གའི་ཏིང་ངེ་འཛིན་སེམས་དཔའི་འོད་
ཟེར་གྱིས་རང་བཞིན་གྱི་གནས་ནས་འཕགས་མ་གདུགས་དཀར་ཅན་སངས་རྒྱས་
དང་བྱང་ཆུབ་སེམས་དཔའི་ཚོགས་དང་བཅས་པ་སྤྱན་དྲངས། ཨོཾ་སརྦ་ཏ་ཐཱ་ག་
ཏོཥཱི་ཥ་སི་ཏཱ་ཏ་པ་ཏྲ་ས་པ་རི་ཝཱ་ར་ཨགྷཾ་ཏིཙྪ་ཧཱུྃ་སྭཱཧཱ། ཞེས་མཆོད་ཡོན་ཕུལ། ཛཧཱུྃ་
ཐཾ་ཧོརང་དང་གཉིས་སུ་མེད་པར་ གྱུར། སླར་ཡང་ཐུགས་ཀའི་ཏིང་ངེ་འཛིན་
སེམས་པ་ལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། ཨོཾ་སརྦ་ཏ་ཐཱ་ག་
ཏ་ཨརྒྱུ་སོགས་ཀྱིས་མཆོད། དེ་བཞིན་གཤེགས་པ་ཐམས་ཅད་ཀྱིས་མངོན་པར་
དབང་བསྐུར་དུ་གསོལ། ཞེས་གསོལ་བ་བཏབ་པས། ཇི་ལྟར་བལྟམས་པ་ཙམ་
གྱིས་ནི། །ལྷ་རྣམས་ ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་
བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་
ཧཱུཾ། ཞེས་དབང་བསྐུར་བས་ལུས་ཐམས་ཅད་གང་། བདེ་བ་ཆེན་པོ་མྱོང་། དྲི་མ་
ཐམས་ཅད་དག །ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་རྣམ་
པར་སྣང་མཛད་སྤྲུལ་སྐུའི་རྣམ་པ་ཅན་གྱིས་དབུ་བརྒྱན་ཅིང་། དབང་གི་ལྷ་རྣམས་
ཀྱང་རང་ལ་ཐིམ་པར་གྱུར། མཆོད་པ་གོང་ལྟར་བྱིན་གྱིས་བརླབས་ལ། རང་གི་
སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་བསམས་ནས།
ཨོཾ་སརྦ་ཏ་ཐཱ་ག་ཏོཏྟཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་ཨགྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱའི་
- 312 -



བཅོམ་ལྡན་འདས་མ་འཕགས་མ་གདུགས་དཀར་ཅན་གྱི་སྒྲུབ་ཐབས་མཆོག་ཏུ་གྲུབ་པའི་སྙིང་པོ།
བར་གྱི་སྔགས་དང་ཕྱག་རྒྱ་དང་བཅས་པས་མཆོད། རྒྱལ་བ་ཀུན་གྱི་མཚན་མཆོག་
གཙུག་ཏོར་ནས། །ལེགས་པར་འཁྲུངས་པའི་རྨད་བྱུང་ལྷ་མོ་ནི། །གཞན་གྱི་མི་
ཐུབ་གཙུག་ཏོར་གདུགས་དཀར་ཞེས། །ཡོངས་སུ་གྲགས་པ་དེ་ལ་ཕྱག་འཚལ་
ལོ། །སྤྲུལ་པའི་དབུ་དང་ ཕྱག་ནི་སྟོང་མངའ་ཞིང་། །བྱེ་བ་བརྒྱ་སྟོང་སྤྱན་ལྡན་
དཔའ་མོ་གང་། །ཕས་རྒོལ་འཇོམས་ལ་ཐོགས་མེད་མཐུ་ལྡན་པ། །མི་ཕྱེད་འབར་
བའི་རྟགས་ཅན་དེ་ལ་འདུད། །དུག་དང་མཚོན་དང་རྒྱལ་པོའི་གནོད་པ་སོགས། །
འདི་ཕྱིའི་གནོད་པ་ཐམས་ཅད་རབ་བསལ་ནས། །ཕུན་ཚོགས་གོ་འཕང་ཐམས་
ཅད་སྩོལ་མཛད་པ། །བཅོམ་ལྡན་འདས་མ་ཁྱོད་ལ་ཕྱག་འཚལ་ལོ། །ཞེས་བརྗོད།
དེ་ནས་རང་འཕགས་མར་བསྒོམས་པ་ལ་གསལ་སྣང་དང་ང་རྒྱལ་ཅི་ཐོན་བྱ་ཞིང་།
ལྷག་པར་རང་གི་ཐུགས་ཀའི་འཕགས་མ་ཏིང་ངེ་འཛིན་སེམས་དཔའ་དང་བཅས་
པ་ལ་ཅི་ནུས་སུ་མཉམ་པར་འཇོག་པ་དང༌། དམིགས་པ་ལྷའི་སྐུ་ལ་དམིགས་ནས་
རྣམ་པ་རང་བཞིན་མེད་པའི་སྟོང་ཉིད་ཀྱི་འཛིན་སྟངས་ཤུགས་དྲག་ཏུ་བསྐྱངས་ཏེ་
ཟབ་གསལ་གཉིས་མེད་ཀྱི་ལྷའི་རྣལ་འབྱོར་རྩེ་གཅིག་ཏུ་བསྒོམ། བསྒོམས་པས་
སྐྱོ་ན་ཐུགས་བསྐུལ་བའི་བཟླས་པ་ལ་འཇུག་སྟེ། རང་ གི་ཐུགས་ཀའི་ཏིང་ངེ་
འཛིན་སེམས་དཔའི་མཐའ་སྐོར་དུ་གཟུངས་ཀྱིས་བསྐོར་བའི་ཡིག་འབྲུ་རྣམས་
ལས་འོད་ཟེར་འཕྲོ་འདུས་དོན་གཉིས་བྱས་ཁྱེར་སོ་གསུམ་གྱི་རྣལ་འབྱོར་དང་
ལྡན་པས། ཏང་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བཻ་ར་བེ་ར། སོ་མེ་
སོ་མེ། སརྦ་བུདྡྷ་ཨནྟིཊྛཱ་ན་ཨདྷིཥྛ་ཏེ་སྭཱཧཱ། ཨོཾ་སརྦ་ཏ་ཐཱ་ག་ཏོརྞཱི་ཥ་སི་ཏཱ་ཏ་པ་ཏྲེ་ཧཱུྃ་
ཕཊ། ཧཱུཾ་མ་མ་ཧཱུཾ་ནི་སྭཱཧཱ། ཞེས་པའི་སྔགས་བརྒྱ་སྟོང་སོགས་ཅི་ནུས་བཟླ། མཇུག་
ཏུ་གཏོར་མ་འབུལ་ཚུལ་ནི། མཆོད་གཏོར་རྣམས་བྱ་སྤྱོད་ལྟར་བྱིན་གྱིས་བརླབས།
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
འཕགས་མ་གདུགས་དཀར་ཅན་གྱི་ལྗགས་འོད་ཀྱི་སྦུ་གུས་དྲངས་ནས་གསོལ་
བར་བསམས་ལ། ཨོཾ་སརྦ་ཏ་ཐཱ་ག་ཏོཊྛི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་བ་ལཾ་པྲ་ཏཱིཙྪ་
ཡེ་སྭཱཧཱ། ཞེས་པ་གསུམ་མམ་བདུན་ལ་སོགས་པས་འབུལ། ཨརྒྱུ་སོགས་ཀྱིས་
མཆོད། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་ མཚོའི་ མཆོད་ག ཏོར་
འདི། །བཅོམ་ལྡན་འཕགས་མ་གདུགས་དཀར་གྱི། །ལྷ་ཚོགས་འཁོར་དང་བཅས་
ལ་འབུལ། །བཞེས་ནས་བདག་དང་འགྲོ་ཀུན་ལ། །མཆོག་དང་ཐུན་མོང་དངོས་
གྲུབ་ སྩོལ། །འཕགས་ མ་ འདིའི་ བཀའ་ སྡོད་ མགོན་ པོ་ ལེགས་ ལྡན་ ལ་ མཆོད་
གཏོར་འབུལ་ཚུལ་ནི། མཆོད་གཏོར་རྣམས་བསངས་སྦྱངས་བྱིན་གྱིས་བརླབས།
རང་གི་མདུན་དུ་སྣ་ཚོགས་པདྨ་དང་ཉི་མའི་སྟེང་དུ་མགོན་པོ་ལེགས་ལྡན་སྐུ་
མདོག་མཐིང་ནག་རབ་ཏུ་ཁྲོས་པའི་ཉམས་ཅན། ཞལ་གཅིག་ཕྱག་གཉིས་པ་
གཡས་ བདེ་ ཆེན་ འཕྱར་ ཞིང་། གཡོན་ ཞགས་ པ་ བསྣམས་ པས་ དགྲ་བགེགས་
ཐམས་ཅད་འགུགས་ཤིང་འཆིང་བ། ཞབས་གཡས་བསྐུམས་ཤིང་གཡོན་བརྐྱངས་
པའི་སྟབས་ཀྱིས་མེ་དཔུང་འབར་བའི་དབུས་ན་བཞུགས་པའི་སྤྱི་བོར་ཨོཾ། མགྲིན་
པར་ཨཱཿ ཐུགས་ཀར་ཧཱུཾ་གིས་མཚན་པ། རང་གི་ཐུགས་ཀ་ནས་འོད་འཕྲོས་པས་ཡེ་
ཤེས་པ་སྤྱན་དྲངས། ཛཧཱུྃ་བཾ་ཧོ༔གཉིས་སུ་མེད་པར་གྱུར། ཨོཾ་བཛྲ་ཨགྷཾ་སོགས་
ཀྱིས་མཆོད། མགོན་པོ་ལེགས་ལྡན་གྱི་ལྗགས་རྡོ་རྗེའི་སྦུ་གུས་གཏོར་མའི་བཅུད་
ཐམས་ཅད་དྲངས་ཏེ་གསོལ་བར་གྱུར་པར་བསམས་ལ། ཨོ་མཧཱ་ཀཱ་ལ་མཱ་ཏྲི་ག་ཎ་
ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ་སྭཱཧཱ། ཞེས་པ་གསུམ་གྱིས་
ཕུལ། ཨགྷཾ་སོགས་ཀྱིས་མཆོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་
མཚོའི་མཆོད་གཏོར་འདི། །མགོན་པོ་འཁོར་དང་བཅས་ལ་འབུལ། །བཞེས་ནས་
-314 -



བཅོམ་ལྡན་འདས་མ་འཕགས་མ་གདུགས་དཀར་ཅན་གྱི་སྒྲུབ་ཐབས་མཆོག་ཏུ་གྲུབ་པའི་སྙིང་པོ།
ཞི་རྒྱས་དབང་དྲག་གི །འཕྲིན་ལས་མ་ལུས་སྒྲུབ་ཏུ་གསོལ། །ཞེས་འཕྲིན་ལས་
བཅོལ། ཧཱུྃ། སྲིན་ པོའི་ གཟུགས་ ཀྱིས་ གདུག་ པ་ ཅན། །ཚར་ གཅོད་ བྱང་ ཆུབ་
སེམས་པ་ཆེ། །གྲོང་ཁྱེར་སུམ་བརྩེགས་འཇིག་བྱེད་པ། །ལེགས་ལྡན་འཁོར་དང་
བཅས་ལ་བསྟོད། །ཅེས་བསྟོད། ལྷག་པ་དང་ནི་ཆད་པ་དང་། །ཆོ་གའི་ཡན་ལག་
ཉམས་པ་དང༌། །བདག་གི་བརྗེད་ངས་ཅི་མཆིས་པ། །དེ་ཡང་བཟོད་པར་མཛད་
དུ་གསོལ། །མ་རྙེད་ཡོངས་སུ་མ་ཤེས་དང་། །གང་ཡང་ནུས་པ་མ་མཆིས་པས། །
འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས། །ཞེས་
ནོངས་ པ་ བཟོད་ པར་ གསོལ། །དགེ་ བ་ འདི་ ཡི་ མྱུར་དུ་བདག །འཕགས་ མ་
གདུགས་དཀར་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་
འདི་ནི་མྱུར་དུ་སངས་རྒྱས་ཤོག །འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང་། །
སེམས་ཅན་སྡུག་བསྔལ་མང་པོས་གཟིར་ལས་སྒྲོལ། །ཞེས་སོགས་ཀྱིས་བསྔོ་སྨོན་
བྱ་ ཞིང་། རྒྱལ་ བ་ བྱེ་ བ་ བདུན་ དང༌ འཕགས་ པའི་ འཁོར། །ཞེས་ སོགས་ ཀྱིས་
འདོད་དོན་ལ་གསོལ་བ་གདབ། ཐུན་མཚམས་སུ་ཡང་ཁྱེར་སོ་གསུམ་དང་རོལ་
པ་གསུམ་གྱི་རྣལ་འབྱོར་ལ་གནས་ནས་འཕགས་མ་གདུགས་དཀར་ཅན་གྱི་མདོ་
འདོན་ པ་དང་། ཤེར་ཕྱིན་གྱི་མདོ་བཀླག་པ་དང་། དམ་ཚིག་དང་ སྡོམ་པ་ཚུལ་
བཞིན་དུ་སྲུང་བའི་སྒོ་ནས་འཕགས་མ་གདུགས་དཀར་ཅན་གྱི་བྱིན་རླབས་འཇུག་
ངེས་པར་བྱས་ཏེ་དལ་བ་ཐོབ་པ་དོན་དང་ལྡན་པར་བྱའོ། །རྒྱལ་བ་ཀུན་གྱི་ཐུགས་
རྗེ་ནུས་པ་ཀུན། །གཅིག་བསྡུས་ལྷ་མོའི་གཟུགས་སུ་ལེགས་ཤར་བ། །འཕགས་
མ་གདུགས་དཀར་མགོན་དུ་ལེགས་བསྟེན་གྱི། །ད་ནི་བདུད་སྡེའི་ཚོགས་རྣམས་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བག་ ཡོད་ གྱིས། །བློ་ བཟང་ རྡོ་ རྗེ་ འཆང་ གི་ དགོངས་ པ་ བཞིན། །བཅོམ་ ལྡན་
འདས་མའི་སྒྲུབ་ཐབས་འདི་བྲིས་པའི། །དགེ་བས་བདག་དང་འགྲོ་བ་མ་ལུས་
པ། །བདུད་བཞིའི་གཡུལ་ལས་མྱུར་དུ་རྒྱལ་གྱུར་ཅིག །
ཅེས་བཅོམ་ལྡན་འདས་མ་འཕགས་མ་གདུགས་དཀར་ཅན་གྱི་སྒྲུབ་ཐབས་
མཆོག་ཏུ་གྲུབ་པའི་སྙིང་པོ་ཞེས་བྱ་བ་འདི་ནི། རང་ཉིད་དད་པས་ཁ་ཏོན་དུ་བྱ་ཕྱིར་
རྗེ་ཐམས་ཅད་མཁྱེན་པ་ཡབ་སྲས་ཀྱི་གསུང་ལས་བཏུས་ཏེ་དགེ་སློང་ཡེ་ཤེས་རྒྱལ་
མཚན་ གྱིས་བཀྲ་ཤིས་བསམ་ གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་
འཕགས་མ་གདུགས་དཀར་ཅན་གྱིས་མྱུར་དུ་སྐྱོབ་པར་གྱུར་ཅིག། །། །
- 316 -



༄༅། །བཅོམ་ལྡན་འདས་རྡོ་རྗེ་རྣམ་པར་འཇོམས་པའི་སྒྲུབ་ཐབས་
དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། བླ་མ་དང་བཅོམ་ལྡན་འདས་དཔལ་རྡོ་རྗེ་རྣམ་
པར་ འཇོམས་ པ་དབྱེར་ མ་ མཆིས་ པའི་ ཞབས་ ལ་ ཕྱག་ འཚལ་ ཞིང་ སྐྱབས་ སུ་
མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་
འདིར་དཔལ་རྡོ་རྗེ་རྣམ་པར་འཇོམས་པའི་སྒོམ་བཟླས་བྱ་བར་འདོད་པས་ཁྲུས་
བྱས་ཤིང་གཙང་སྦྲ་དང་ ལྡན་པས་ ལུས་གནད་དང་ལྡན་པར་ འཁོད་དེ། དགེ་
སེམས་ཁྱད་པར་ཅན་གྱི་ངང་ནས་འདི་ལྟར་ཉམས་སུ་བླང་བར་བྱའོ། །སངས་
རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །བདག་དང་
གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །ཕྱོགས་བཅུ་
དག་ན་ བཞུགས་ པ་ ཡི། །སངས་ རྒྱས་ བྱང་ ཆུབ་ སེམས་དཔའ་གསོན། །བདག་
གིས་ རྫོགས་ པའི་ བྱང་ ཆུབ་ ཕྱིར། །དེང་ནས་བྱང་ ཆུབ་སེམས་བསྐྱེད་དོ། །ཞེས་
ལན་གསུམ་གྱིས་སྐྱབས་འགྲོ་སེམས་བསྐྱེད་ནན་ཏན་དུ་བྱས་ནས། དངོས་གཞི་
སྒོམ་ཚུལ་ནི། ཨོཾ་སྭ་བྷ་ཝ་ཤུདྡྷསརྦ་དྷརྨསྭ་བྷ་ཝ་ཤུདྡྷོཉཧཾ། བདག་དང་སྣང་བ་
ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར། སྟོང་པའི་
ངང་ལས་པཾ་ལས་པདྨ་དང་ཨ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་
ཚོགས་རྡོ་རྗེ་ཧཱུྃ་གིས་མཚན་པ། དེ་ལས་འོད་འཕྲོས་དོན་གཉིས་བྱས་ཚུར་འདུས་
ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་རྡོ་རྗེ་རྣམ་པར་འཇོམས་པ་སྐུ་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མདོག་ལྗང་སྔོན་ཞལ་གཅིག་ཕྱག་གཉིས་སྤྱན་གསུམ་པ། ཕྱག་གཡས་སྣ་ཚོགས་
རྡོ་རྗེ་ཐུགས་ཀར་འཛིན་ཅིང་། ཕྱག་གཡོན་སྣ་ཚོགས་རྡོ་རྗེ་ཡུ་བ་བྱས་པའི་དྲིལ་བུ་
དཀུར་བརྟེན་པ། རིན་པོ་ཆེའི་རྒྱན་བརྒྱད་ཀྱིས་བརྒྱན་ཅིང་ལྷ་རྫས་ཀྱི་ན་བཟའ་
གསོལ་བ། འོད་ ཀྱི་དཀྱིལ་ འཁོར་ གྱི་དབུས་ན་ སེམས་ དཔའི་སྐྱིལ་ཀྲུང་གིས་
བཞུགས་ པ། དེའི་ སྤྱི་ བོར་ ཨོ། མགྲིན་ པར་ ཨཱཿ ཐུགས་ཀར་ ཧཱུྃ གིས་ མཚན་ པ།
ཐུགས་ཀའི་ཧཱུཾ་ལས་འོད་ཟེར་འཕྲོས་རང་འདྲའི་ཡེ་ཤེས་པ་སྤྱན་དྲངས། ཛཧཱུཾ་བཾ་
ཧོ༔གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་འཕྲོས། རིགས་
ལྔ་འཁོར་དང་བཅས་པ་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་
བསྐུར་དུ་གསོལ། ཞེས་གསོལ་བ་བཏབ་པས། ཇི་ ལྟར་ བལྟམས་ པ་ཙམ་གྱིས་
ནི། །ལྷ་རྣམས་ ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ།
ཞེས་དབང་བསྐུར་བས་ལུས་ཐམས་ཅད་གང༌། བདེ་བ་ཆེན་པོ་མྱོང་། དྲི་མ་ཐམས་
ཅད་དག །ཆུའི་ལྷ་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་རྡོ་རྗེ་སེམས་
དཔས་དབུ་རྒྱན་པར་གྱུར། མཆོད་པ་རྣམས་ཨོཾ་ཨཱཿཧཱུྃ་ལན་གསུམ་གྱིས་བྱིན་གྱིས་
བརླབས་ལ། ཨོཾ་སརྦ་ཏ་ཐཱ་ག་ཏ་བཛྲ་བི་དཱ་ར་ས་པ་རི་ཝཱ་ར་ཨགྷཾ། པཱ་ཏྱཾ། པུཥྛ། དྷ་
པེ། ཨ་ལོ་ཀེ །གནྡྷེ། ནེ་ཝི་ཏྱཱ། ཤཔྟ་པྲ་ཏཱིཙྪ ཧཱུྃ་ སྭཱཧཱ། ཞེས་མཆོད། རྒྱལ་བ་ཀུན་
གྱི་མཐུ་སྟོབས་ནུས་པ་རྣམས། །གཅིག་བསྡུས་ཁྲོ་བོའི་དབང་པོའི་སྐུ་ཤར་བ། །
བཅོམ་ལྡན་རྡོ་རྗེ་རྣམ་པར་འཇོམས་པ་ལ། །ལུས་ངག་ཡིད་གསུམ་གུས་པས་ཕྱག་
འཚལ་ ལོ། །ཐུབ་ པའི་ དབང་ པོས་ བསྟན་ དང་ བསྟན་ འཛིན་ རྣམས། །གང་ ལ་
གཏད་ཅིང་བསྲུང་བར་ཞལ་བཞེས་པ། །གསང་བའི་བདག་པོ་རྡོ་རྗེ་རྣམ་འཇོམས་
-318-



བཅོམ་ལྡན་འདས་རྡོ་རྗེ་རྣམ་པར་འཇོམས་པའི་སྒྲུབ་ཐབས་དངོས་གྲུབ་ཀུན་འབྱུང་། །
ཀྱིས། །བདག་གི་ནད་ གདོན་ ཉེར་ འཚེ་ཞི་བར་མཛོད། །མཚན་ཙམ་ཐོས་པས་
ཉེར་འཚེ་ཀུན་སེལ་ཞིང་། །གསོལ་བ་བཏབ་ན་དངོས་གྲུབ་ཀུན་སྩོལ་ཞེས། །སྟོན་
པ་མཆོག་དེས་རྒྱ་ཆེར་བསྔགས་མཛད་ན། །བྱིན་རླབས་མཐུ་དེ་བདག་ལ་བསྟན་
དུ་གསོལ། །ཞེས་བསྟོད་ཅིང་གསོལ་བ་ཤུགས་དྲག་ཏུ་གདབ། དེ་ནས་བཟླས་པ་
བྱ་བ་ནི། རང་ཉིད་རྡོ་རྗེ་རྣམ་འཇོམས་སུ་གསལ་བའི་ཐུགས་ཀར་ཉི་མའི་དཀྱིལ་
འཁོར་གྱི་སྟེང་དུ་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བ་ལས་འོད་ཟེར་
འཕྲོས། ཐོག་མེད་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་
ཅད་དང༌། ཁྱད་པར་གྲིབ་དང་། མི་གཙང་བ་དང༌། ནད་གདོན་ཉེར་འཚེ་ཐམས་
ཅད་བཀྲུས་པ་བཞིན་དུ་སངས་ཀྱིས་དག །ལུས་དྭངས་གསལ་འོད་ཀྱི་རང་བཞིན་
ཅན་དུ་གྱུར། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ནུས་
མཐུ་རྣམས་ཕབ་སྟེ་རང་གི་ལུས་ལ་ཐིམ་པས་ཚེ་དང་བསོད་ནམས་ལུང་རྟོགས་ཀྱི་
ཡོན་ཏན་ཐམས་ཅད་ཆེས་ཆེར་རྒྱས་པར་བསམས་ལ། ན་མ་ཤྩཎྜ་བཛྲ་ཀྲོ་དྷ་ཡ།
ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ ཧཱུཾ་ ཕཊ། ཅེས་གཟུངས་
བརྒྱ་སྟོང་སོགས་ཅི་ནུས་སུ་བཟླ། མཇུག་ཏུ་ཡིག་བརྒྱ་བཟླས་ལ་ལྷག་ཆད་ཀྱི་ཉེས་
པ་ཞི་བ་དང་སྔགས་ཀྱི་བྱིན་རླབས་བརྟན་པར་བྱའོ། །དེ་ནས། དགེ་བ་འདི་ཡིས་
མྱུར་དུ་བདག །རྡོ་རྗེ་རྣམ་འཇོམས་འགྲུབ་གྱུར་ནས། །འགྲོ་བ་གཅིག་ཀྱང་མ་
ལུས་པ། །དེ་ཡི་ས་ལ་འགོད་པར་ཤོག །བཅོམ་ལྡན་རྡོ་རྗེ་རྣམ་པར་འཇོམ་པ་
ལ། །རྩེ་ གཅིག་གུས་པས་གསོལ་བ་བཏབ་པའི་མཐུས། །ནད་གདོན་ཉེར་འཚེ་
ཐམས་ཅད་ཞི་བ་དང་། །ཚེ་དང་བསོད་ནམས་ཡོན་ཏན་རྒྱས་གྱུར་ཅིག །ཅེས་
སོགས་འདོད་བྱའི་དོན་ལ་སྨོན་ལམ་ཤུགས་དྲག་ཏུ་གདབ་བོ། །རྒྱལ་བ་ཀུན་གྱི་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
གསང་བའི་མཛོད་འཛིན་པ། །རྡོ་ རྗེ་རྣམ་པར་འཇོམས་པའི་སྒྲུབ་ཐབས་འདི། །
བགྱིས་པའི་དགེ་བས་བདག་དང་འགྲོ་བ་ཀུན། །གསང་བའི་བདག་པོས་རྟག་ཏུ་
རྗེས་འཛིན་ཤོག །
ཅེས་བཅོམ་ལྡན་འདས་རྡོ་རྗེ་རྣམ་པར་འཇོམས་པའི་སྒྲུབ་ཐབས་དངོས་
གྲུབ་ཀུན་འབྱུང་ཞེས་བྱ་བ་འདི་ནི། འཇམ་མགོན་བསྟན་པའི་སྙིང་པོ་ལ་ཡིད་ཆེས་
ཀྱི་དད་པ་བརྟན་པ་སོགས་ཡོན་ཏན་མང་པོས་ཐུགས་རྒྱུད་ཕྱུག་པ་ལྷ་ལྕམ་རིན་
ཆེན་སྐྱིད་འཛོམས་ཀྱིས་འདི་ལྟ་བུ་ཞིག་དགོས་ཞེས་སྐུལ་བ་ལ་བརྟེན་ནས། དགེ་
སློང་ཡེ་ཤེས་རྒྱལ་མཚན་གྱིས་བཀྲ་ཤིས་ཐེག་ཆེན་གླིང་དུ་སྦྱར་བའོ།། །།
- 320 -



༄༅། །བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་
སྒྲུབ་ཐབས་བདུད་རྩིའི་ཆུ་རྒྱུན་ཞེས་བྱ་བ་
བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། བླ་མ་དང་ རྗེ་བཙུན་རྣམ་རྒྱལ་མ་དབྱེར་མ་
མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་དལ་བའི་རྟེན་ལ་སྙིང་པོ་
བླང་བའི་ཕྱིར་རྗེ་བཙུན་རྣམ་རྒྱལ་མའི་སྒོམ་བཟླས་བྱ་བའི་ཚུལ་ནི། ལམ་ཐུན་
མོང་བས་རྒྱུད་སྦྱངས་རྡོ་རྗེ་སློབ་དཔོན་མཚན་ཉིད་དང་ལྡན་པའི་ཞབས་དྲུང་དུ་
ལྷག་པའི་ལྷ་འདིའི་དབང་དང་རྗེས་སུ་གནང་བ་ལེགས་པ་ཐོབ་ཅིང་། དམ་ཚིག་
དང་སྡོམ་པ་ཚུལ་བཞིན་དུ་སྲུང་བའི་སྒྲུབ་པ་པོས་ཁྲུས་དང་གཙང་སྦྲ་ལ་གནས་
པའི་སྒོ་ནས། ཡིད་མཐུན་གྱི་གནས་སུ་སྐུ་རྟེན་དང་མཆོད་གཏོར་སོགས་ཡོ་བྱད་
རྣམས་ཚོགས་པར་བྱས་ལ། སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་
འཁོད་དེ། དགེ་སེམས་ཁྱད་པར་ཅན་གྱི་ངང་ནས་འདི་ལྟར་ཉམས་སུ་བླང་བར་
བྱའོ། །ཨོཾ་སརྦ་ཏ་ཐཱ་ག་ཏ་ཨུདྡྷ་བ་ཡེ་སྭཱཧཱ། ཞེས་དེ་བཞིན་གཤེགས་པའི་རིགས་
ཀྱི་དམ་རྒྱ་འཆའ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་པྲ་ཎ་མེ་ན་སརྦ་ཏ་ཐཱ་ག་
ཏ་པཱ་ད་བནྡ་ནཾ་ཀ་རོ་མི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་བྱང་ཆུབ་སྙིང་པོ་ལ་མཆིས་ཀྱི་བར་དུ་བདག་ཉིད་དུས་
ཐམས་ དུ་ ཡོང་ཡེ་འབུལ་ན། སངས་རྒྱས་དང་བྱང་ཆུབ་སེམས་དཔའ་ཆེན་པོ་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རྣམས་ཀྱིས་བདག་བཞེས་སུ་གསོལ། བདག་ལ་དངོས་གྲུབ་བླ་ན་མེད་པ་སྩལ་དུ་
གསོལ། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་
མཆི། །བདག་ དང་ གཞན་ དོན་ བསྒྲུབ་ སླད་ དུ། །བདག་ གིས་ བྱང་ ཆུབ་ སེམས་
བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་ རྒྱས་བྱང་ཆུབ་སེམས་
དཔའ་ གསོན། །བདག་ གིས་ རྫོགས་ པའི་ བྱང་ ཆུབ་ ཕྱིར། །དེང་ནས་ བྱང་ ཆུབ་
སེམས་བསྐྱེད་དོ། །ཞེས་ལན་གསུམ་གྱིས་སྐྱབས་འགྲོ་སེམས་བསྐྱེད་བྱ། དེ་ནས་
ཚོགས་ཞིང་མཆོད་པ་ནི། རང་ཉིད་རྗེ་བཙུན་རྣམ་རྒྱལ་མར་གསལ་བའི་ཐུགས་
ཀར་ཟླ་བའི་དཀྱིལ་འཁོར་ལ་གནས་པའི་ཧཱུཾ་ཡིག་གི་འོད་ཟེར་གྱིས་བླ་མ་དང་
གཉིས་སུ་མེད་པའི་རྗེ་བཙུན་རྣམ་རྒྱལ་མའི་ལྷ་ཚོགས་སངས་རྒྱས་དང་བྱང་ཆུབ་
སེམས་དཔའི་ཚོགས་དང་བཅས་པ་བདུན་གྱི་ནམ་མཁར་སྤྱན་དྲངས་འོད་ཟེར་
རང་གི་སྙིང་གར་ཐིམ། གང་གིས་དྲིན་གྱིས་བདེ་ཆེན་གནས། །སྐད་ཅིག་གིས་ནི་
ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་ རྗེ་ཅན་ཞབས་པད་ལ་འདུད། །
སངས་རྒྱས་ཐམས་ཅད་འདུས་ པའི་སྐུ། །རྡོ་ རྗེ་ འཛིན་པའི་ངོ་བོ་ཉིད། །དཀོན་
མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །སྟོན་པ་མཉམ་མེད་
འདྲེན་མཆོག་ཤཱཀྱའི་ཏོག །རྒྱལ་བའི་རྒྱལ་ཚབ་བྱམས་མགོན་ཆོས་ཀྱི་རྗེ། །ཐེག་
མཆོག་བསྟན་ པ་ གསལ་མཛད་ཐོགས་མེད་ ཞབས། །སངས་ རྒྱས་ བྱང་ སེམས་
གསུམ་ལ་ཕྱག་འཚལ་ལོ། །ཀུན་མཁྱེན་གཉིས་པར་གྲགས་པ་དབྱིག་གི་གཉེན། །
དེ་ཡི་ཐུགས་སྲས་བློ་གྲོས་བརྟན་པ་དང་། །མཁས་གྲུབ་ཤཱནྟི་པ་དང་པར་ཨེ་ཏ། །
མཁས་གྲུབ་དམ་པ་བཞི་ལ་ཕྱག་འཚལ་ལོ། །ལྔ་བརྒྱའི་གཙུག་རྒྱན་ཇོ་བོ་ཨ་ཏི་
ཤ །བཀའ་གདམས་བསྟན་ པའི་ མེས་པོ་ འབྲོམ་ སྟོན་ རྗེ། །སྙན་བ རྒྱུད་ མཛོད་
- 322 -



བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་རྩིའི་ཆུ་རྒྱུན།
འཛིན་ལེགས་པའི་ཤེས་རབ་ཞབས། །ཇོ་བོ་ཡབ་སྲས་གསུམ་ལ་ ཕྱག་འཚལ་
ལོ། །རྔོག་ལོ་ཆེན་པོ་བློ་ལྡན་ཤེས་རབ་དང་། །མཁས་གྲུབ་ཆེན་པོ་དཔལ་ལྡན་གྲོ་
ལུང་བ། །ཆ་པ་ཆོས་སེང་མཁས་གྲུབ་གཙང་ནག་པ། །བསྟན་པའི་གསལ་བྱེད་
བཞི་ལ་ཕྱག་འཚལ་ལོ། །གྲོ་སྟོན་བདུད་རྩི་གྲགས་དང་ནམ་མཁའ་གྲགས། །སྐྱོ་
སྟོན་པ་དང་རྒྱང་རོ་པཎ་ཆེན་པ། །མཁས་གྲུབ་མཆིམས་དང་གྲོ་སྟོན་ཆེན་པོའི་
ཞབས། །བསྟན་ པའི་ གསལ་བྱེད་དྲུག་ལ་ ཕྱག་ འཚལ་ལོ། །གྲུབ་པ་ཤེས་རབ་
བསོད་ནམས་མཆོག་གྲུབ་ རྗེ། །ཆོས་ རྗེ་ དཔལ་ལྡན་ལས་ཆེན་ཀུན་ རྒྱལ་བ། །
མཁས་གྲུབ་བྲག་ལྕོག་པ་དང་ཆེན་པོ་པ། །བསྟན་པའི་སྒྲོན་མེ་དྲུག་ལ་ཕྱག་འཚལ་
ལོ། །ལུང་དང་ རིགས་ པའི་ དབང་ ཕྱུག་ ཕྱོགས་ རྒྱལ་བ། །མཁས་གྲུབ་ཆེན་ པོ་
སངས་རྒྱས་ཡེ་ཤེས་ཞབས། །བློ་བཟང་ཆོས་ཀྱི་རྒྱལ་མཚན་འཛིན་པའི་དཔལ། །
ཟླ་མེད་བླ་མ་གསུམ་ལ་ཕྱག་འཚལ་ལོ། །རྡོ་རྗེ་འཛིན་པ་དམ་ཚིག་རྡོ་རྗེ་ཞབས། །
རྗེ་ བཙུན་བློ་བཟང་ཡེ་ཤེས་དཔལ་བཟང་པོ། །དངོས་དང་བརྒྱུད་པའི་བླ་མ་
ཐམས་ཅད་ལ། །སྒོ་གསུམ་གུས་པ་ཆེན་པོས་ ཕྱག་ འཚལ་ལོ། །རབ་འབྱམས་
གསུང་ རབ་ཀུན་ལ་བལྟ་བའི་མིག །སྐལ་བཟང་ཐར་པར་བགྲོད་པའི་འཇུག་
ངོགས་ མཆོག །བརྩེ་ བས་ བསྐྱོད་ པའི་ ཐབས་ མཁས་ མཛད་ པ་ ཡིས། །གསལ་
མཛད་བཤེས་གཉེན་རྣམས་ལ་ ཕྱག་འཚལ་ལོ། །གང་གིས་བདག་ལ་རིག་པ་
བསླབས་པ་དང༌། །མདོ་རྒྱུད་བསྟན་བཅོས་མན་ངག་རྗེས་བསྟན་དང་། །བསླབ་
པ་ནོད་དང་དབང་བསྐུར་བྱིན་བརླབས་པའི། །དངོས་ཀྱི་བླ་མ་རྣམས་ལ་ཕྱག་
འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །
བསོད་ནམས་ཡོན་ཏན་རྒྱ་མཚོའི་ཞིང་། །དེ་བཞིན་གཤེགས་ལ་ཕྱག་འཚལ་ལོ། །
323-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དག་པས་འདོད་ཆགས་བྲལ་བར་གྱུར། །དགེ་བས་ངན་སོང་ལས་གྲོལ་ཞིང་། །
གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་
གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་
ཡོན་ ཏན་ ལྡན། །དགེ་ འདུན་ ལ་ ཡང་ ཕྱག་ འཚལ་ ལོ། །གཞོན་ནུའི་ ཆ་ ལུགས་
འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་རྟེན་གསུམ་གྱི་མུན་
སེལ་བ། །འཇམ་དཔལ་དབྱངས་ལ་ཕྱག་འཚལ་ལོ། །སངས་རྒྱས་ཀུན་གྱིས་རབ་
ཏུ་ བསྔགས། །ཡོན་ ཏན་ དམ་ པ་ ཀུན་ བསགས་ པ། །སྤྱན་ རས་ གཟིགས་ ཞེས་
མཚན་གསོལ་བ། །རྟག་པར་བརྩེ་ལ་ཕྱག་འཚལ་ལོ། །སྟོབས་པོ་ཆེ་ལ་དྲག་ཤུལ་
ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་པོ་དག་འདུལ་བ་པོ། །རྡོ་
རྗེ་འཛིན་ལ་ཕྱག་འཚལ་ལོ། །དཔལ་ལྡན་ལྷ་མོ་སྟོན་ཀའི་ཟླ་བའི་མདོག །ཞལ་
གསུམ་ཕྱག་བརྒྱད་རབ་མཛེས་ཞི་བའི་སྐུ། །ཡེ་ཤེས་དཔག་ཡས་ཚེ་ཡི་མཆོག་
སྩོལ་བ། །རྣམ་ པར་ རྒྱལ་ མའི་ ཞབས་ ལ་ ཕྱག་ འཚལ་ ལོ། །ཕྱག་ བྱར་ འོས་ པ་
ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་
ཏུ། །མཆོག་ཏུ་དད་པས་ཕྱག་འཚལ་ལོ། །ཇི་སྙེད་སུ་དག་ཅེས་པ་ནས། །རྒྱལ་བ་
ཀུན་ལ་ཕྱག་འཚལ་མཆོད་པར་བགྱི། །ཞེས་པའི་བར་བརྗོད། དེ་ནས་མཆོད་པ་
བྱིན་གྱིས་བརླབས་པ་ནི། ཨོཾ་ཏྲ་བནྡྷ་སྭཱཧཱ། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷཱ་ཝ་
ཤུདྡྷོཉཧཾ། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན།
ཞབས་ བསིལ། མེ་ ཏོག །བདུག་ སྤོས། མར་ མེ། དྲི། ཞལ་ ཟས། རོལ་ མོ་ ལ་
སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་ཟག་པ་
- 324-



ག
བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་རྩིའི་ཆུ་རྒྱུན།
མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨཧཱུྃ། དེ་བཞིན་དུ་པཱ་དྱེ།
པུཉྫ། དྷཱ་ པེ། ཨ་ ལོ་ ཀེ །གནྡྷེ། ནི་ ཝི་ བྱ། ཤཔ། རཱུ་ པ། ཤཔ། གནྡྷེ། ར་ ས། སྤྱན་
ཨཱཧཱུྃ གིས་ ཆུ་གཉིས་ཉེར་ སྤྱོད་ རོལ་མོ་ འདོད་ ཡོན་ དང་ བཅས་ པ་ བྱིན་གྱིས་
བརླབས། རྒྱས་ པར་ བྱེད་ན་མཆོད་ ཕྲེང་ སྔགས་ དང་ ཕྱག་ རྒྱ་ དང༌ བཅས་ པས་
འབུལ་ཞིང་། བསྡུ་ན། ཨོཾ་སརྦ་ཏ་ཐཱ་ག་ཏ་ཨུཥཱི་ཥ་བི་ཛ་ཡ་ས་པ་རི་ཝཱ་ར་ཨཧཱུྃ་པྲ་
ཏཱིཙྪ་ ཧཱུཾ་ སྭཱཧཱ། དེ་བཞིན་དུ་ པཱ་ཏྱཾ། པུ། དྷུ་པེ། ཨ་ལོ་ཀེ །གནྡྷེ། ནི་ ཝི་ཏྱ། ཤཔྟ།
རཱུ་པ། ཤལྟ། གནྡྷེ། ར་ ས། སྤྱན་ པྲ་ཏཱིཙྪ་ ཧཱུཾ་ སྭཱཧཱ། ཞེས་ཕྱག་རྒྱ་ དང་ བཅས་ པས་
མཆོད། དེ་ནས་མཎྜལ་རྒྱས་བསྡུས་ཅི་རིགས་འབུལ། དེ་ནས་ལྟུང་བཤགས་དང་
བླ་མ་རྡོར་འཛིན་མ། གཙོ་རྒྱལ་མ་སོགས་བཏོན་ནས་བཤགས་པ་གང་འགྲུབ་བྱ།
དེ་ནས་འདོད་ཆགས་ཞེ་སྡང་ཞེས་པ་ནས་ཕྱིར་བསྔོའོ་ཞེས་པའི་བར་བརྗོད། དེ་
ནས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །
སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་
ཅིག །སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་
གྱུར་ཅིག །སེམས་ཅན་ཐམས་ཅད་ཉེ་རིང་ཆགས་སྡང་ དང་ བྲལ་བའི་བཏང་
སྙོམས་ཚད་མེད་པ་ལ་སེམས་གནས་པར་གྱུར་ཅིག །ཅེས་ཚད་མེད་བཞི་དང་བྱང་
ཆུབ་ཀྱི་སེམས་རྒྱུད་དང་འདྲེས་ངེས་བསྒོམས་ནས། ཚོགས་ཞིང་རྣམས་རང་ལ་
ཐིམ་པས་ བྱིན་གྱིས་བརླབས་པར་བསམ་མོ། །དེ་ནས་ལྷའི་རྣལ་འབྱོར་དངོས་
གཞི་སྒོམ་ཚུལ་ནི། ཨོཾ་སྭ་བྷཱ་ཝ་ཤུདྡྷསརྦ་དྷརྨསྭ་བྷཱ་ཝ་ཤུདྡྷོཉཧཾ། དེ་ལྟར་བདག་གི་
དེ་ཁོ་ན་ཉིད་དོན་དམ་པར་སྤྲོས་པ་ཐམས་ཅད་དང་བྲལ་བ་ཇི་ལྟར་ཡིན་པ་དེ་
བཞིན་དུ་ལྷའི་དེ་ཁོ་ན་ཉིད་ཀྱང་དེ་ལྟར་ཡིན་པས། དེ་གཉིས་ཆུ་དང་འོ་མ་འདྲེས་
-325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པ་བཞིན་དུ་རྣམ་པར་མི་རྟོག་པའི་སྣང་བའི་སྒོ་དེ་ཉིད་དུ་བདག་དང་ལྷའི་དེ་ཁོ་
ཉིད་དབྱེར་མི་ཕྱེད་པར་གྱུར། སྟོང་པའི་ངང་ལས་ཨོཾ་ཧཱུཾ་སྭཱཧཱ། ཞེས་པའི་སྔགས་ཀྱི་
གདངས་ཀྱི་རྣམ་པར་ནམ་མཁའ་ལ་གྲག་པར་གྱུར། བདག་དང་ལྷའི་དེ་ཁོ་ན་ཉིད་
དབྱེར་མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་དུ་གྱུར་
པའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པ་དེ་ཉིད་ཤིན་ཏུ་
དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་རྣམ་པ་ཅན་
དུ་འཁོད་པ་ཡོངས་སུ་གྱུར་པ་ལས་སྣ་ཚོགས་རྡོ་རྗེའི་ལྟེ་བར་ཨོཾ་ཧཱུཾ་སྭཱཧཱ། ཞེས་
པས་མཚན་པར་གྱུར། ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་སྣ་
ཚོགས་བྱུང་བའི་རྩེ་མོ་ལས་རྗེ་བཙུན་རྣམ་པར་རྒྱལ་མའི་ལྷའི་གཟུགས་དཔག་ཏུ་
མེད་པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་
ཅད་ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་
ཆེན་པོ་སྤྲུལ་པ་ལས་བདུད་རྩིའི་ཆར་རྒྱུན་བབས་པས་དམྱལ་བ་ལ་སོགས་པའི་
འགྲོ་བ་ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམས་
པར་བྱས་ནས་ལྷའི་སྐུ་དང་བཅས་པའི་འོད་ཟེར་སླར་ལོག་ནས་རང་གི་སེམས་ཟླ་
བའི་དཀྱིལ་འཁོར་ཕྱག་མཚན་སྔགས་དང་བཅས་པ་ལ་ཞུགས་པ་ལས། རང་ཉིད་
བཅོམ་ལྡན་འདས་གཙུག་ཏོར་རྣམ་པར་རྒྱལ་མ་སྐུ་མདོག་དཀར་མོ་ཞལ་གསུམ་
ཕྱག་བརྒྱད་མ་རྩ་བའི་ཞལ་དཀར། གཡས་སེར། གཡོན་སྔོ་བ། ཞལ་རེ་རེ་ཡང་
སྤྱན་གསུམ་གསུམ་དང་ལྡན་པ། གཡོན་ཞལ་ཡིད་ཙམ་ཁྲོ་བ། མཆེ་བ་ཅུང་ཟད་
གཙིགས་པ། ཕྱག་གཡས་གྱི་དང་པོ་ན་སྣ་ཚོགས་རྡོ་རྗེ། གཉིས་པར་པདྨའི་ལྟེ་བ་
ན་ སངས་ རྒྱས་ འོད་ དཔག་ མེད། གསུམ་ པས་ མདའ་ འཛིན་ ཅིང་། བཞི་ པས་
-326 -



བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་རྩིའི་ཆུ་རྒྱུན།
མཆོག་སྦྱིན་གྱི་ཕྱག་རྒྱ་མཛད་པ། གཡོན་གྱི་དང་པོས་རྡོ་རྗེ་ཞགས་པ་དང་བཅས་
པའི་སྡིགས་མཛུབ་ཐུགས་ཀར་མཛད་པ། གཉིས་པས་མི་འཇིགས་པའི་ཕྱག་རྒྱ།
གསུམ་པ་ན་གཞུ། བཞི་པས་མཉམ་བཞག་གི་ཕྱག་རྒྱའི་སྟེང་ན་བདུད་རྩིས་གང་
བའི་བུམ་པ་བསྣམས་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དར་གྱི་
སྟོད་གཡོགས་དང་སྨད་གཡོགས་ཅན། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ།
དེའི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་
ཨཱལས་པདྨ་དམར་པོའི་ལྟེ་བར་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་
པོའི་ལྟེ་བར་ཧཱུྃ་གིས་མཚན་པ། ༀ་སརྦ་ཏ་ཐཱ་ག་ཏ་ཨུདྡྷ་བ་ཡེ་སྭཱཧཱ། ཞེས་དེ་བཞིན་
གཤེགས་པའི་རིགས་ཀྱི་དམ་རྒྱ་གནས་ལྔར་རེག་ལ་བྱིན་གྱིས་བརླབས། རང་
ཉིད་རྗེ་བཙུན་རྣམ་རྒྱལ་མར་གསལ་བའི་ཐུགས་ཀའི་ས་བོན་ལས་འོད་ཟེར་
འཕྲོས་པས་རང་བཞིན་གྱི་གནས་ནས་བླ་མ་དང་གཉིས་སུ་མེད་པའི་བཅོམ་ལྡན་
འདས་གཙུག་ཏོར་རྣམ་པར་རྒྱལ་མ་ སངས་རྒྱས་དང་ བྱང་ཆུབ་སེམས་དཔའི་
ཚོགས་དང་བཅས་པ་སྤྱན་དྲངས། ཛི་ན་ཛི་ཀ་ཨེ་བྱེ་ཧི། ཨོཾ་སརྦ་ཏ་ཐཱ་ག་ཏ་ཨུཥཱི་ཥ་
བི་ ཛ་ ཡ་ ས་ པ་ རི་ཝཱ་ ར་ ཨགྷཾ་པྲ་ཏིཙྪ་ཧཱུཾ་ སྭཱཧཱ། ཞེས་མཆོད་ཡོན་ཕུལ། ཛཧཱུཾ་བཾ་
ཧོ༔རང་ལ་ཐིམ་པས་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་
འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་
ཅད་ ཀྱིས་མངོན་པར་དབང་བསྐུར་དུ་གསོལ། ཞེས་ གསོལ་བ་བཏབ་པས། དེ་
རྣམས་ ཀྱིས་ ཡེ་ ཤེས་ ཀྱི་ བདུད་ རྩིས་ གང་ བའི་ བུམ་ པ་ ཐོགས་ ནས། ཇི་ ལྟར་
བལྟམས་པ་ཙམ་གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་
ནི་དག་པ་ཡིས། །དེ་བཞིན་བདག་གིས་ཁྲུས་བགྱི་འོ། །ཨོཾ་སརྦ་ཏ་ཐཱ་ག་ཏ་ཨ་བྷི་



སྤྲོ
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཥ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་གསུངས་ཞིང་བུམ་པའི་ཆུས་སྤྱི་བོ་ནས་དབང་
སྐུར། ལུས་ཐམས་ཅད་གང་། བདེ་བ་ཆེན་པོ་མྱོང་། དྲི་མ་ཐམས་ཅད་དག །ཆུའི་
ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་རྣམ་པར་སྣང་མཛད་ཀྱིས་
དབུ་བརྒྱན་ཅིང་དབང་གི་ལྷ་རྣམས་ ཀྱང་ རང་ཉིད་ལ་ཐིམ་པར་གྱུར། དེ་ནས་
མཆོད་པ་གོང་ལྟར་བྱིན་གྱིས་བརླབས། རང་གི་སྙིང་ག་ནས་སྤོས་པའི་མཆོད་པའི་
ལྷ་མོ་རྣམས་ཀྱིས་མཆོད་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨུཥཱི་ཥ་བི་ཛ་ཡ་ས་
པ་རི་ཝཱ་ར་ཨགྷཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ་སྦྱར་ཏེ། པཱ་ཏྱཾ། པུ་ཤྲཱི། དྷུ་པེ། ཨ་ལོ་
ཀེ །ནེ་ ཝི་ བྱ། ཤཔྟ། རཱུ་ པ། ཤཔ། གནྡྷེ། ར་ ས། སྤན་ པྲ་ ཏིཙྪ ཧཱུྃ སཱཧཱ། ཞེས་
སྔགས་དང་ཕྱག་རྒྱ་དང་བཅས་པས་མཆོད། དེ་ནས་རྒྱལ་བ་ཙོང་ཁ་པ་ཆེན་པོས་
མཛད་པའི་རྣམ་རྒྱལ་མའི་བསྟོད་པ་འཆི་མེད་གྲུབ་པ་བཏོན་ན་བྱིན་རླབས་ཀྱི་ཚན་
ཁ་ཤིན་ཏུ་ཆེ་ཞིང་། མདོར་བསྡུས་བྱ་ཚུལ་ནི། མཚན་དཔེས་རབ་མཛེས་མཐོང་བ་
དོན་ལྡན་སྐུ། །དྲུག་ཅུའི་དབྱངས་ལྡན་ཐོས་རྣམས་གྲོལ་མཛད་གསུང་། །སྤངས་
རྟོགས་ མཐར་ ཕྱིན་ འགྲོ་ ཀུན་ རྗེས་ འཛིན་ ཐུགས། །རྗེ་ བཙུན་རྣམ་རྒྱལ་མ་ལ་
གསོལ་བ་འདེབས། །གང་སྐུའི་སྣང་བ་ཡིད་ལ་ཤར་ཙམ་གྱིས། །མ་རིག་རྨོངས་
པའི་མུན་པ་སེལ་མཛད་ཅིང་། །ཚེ་དང་བསོད་ནམས་བློ་གྲོས་མཆོག་སྩོལ་བ། །
བཅོམ་ལྡན་རྣམ་རྒྱལ་མ་ལ་གསོལ་བ་འདེབས། །འཇིག་རྟེན་འདྲེན་མཆོག་ཚེ་
དཔག་མེད་མགོན་གྱིས། འཁོར་ཚོགས་རྒྱ་མཚོའི་དབུས་ན་ལྷ་མོ་ཁྱོད། །ཕུལ་བྱུང་
སྐྱབས་ ཀྱི་ དམ་ པར་ བསྔགས་མཛད་ན། །ཉམ་ ཐག་ བདག་ ཅག་ ཐུགས་ རྗེས་
བསྐྱབ་ཏུ་གསོལ། ཁྱོད་སྐུ་བསྒོམས་ནས་གཟུངས་སྔགས་ཟློས་བྱས་ན། །ཚེ་དང་
བསོད་ནམས་གཟུངས་སྤོབས་མངོན་ཤེས་སོགས། །ཅི་འདོད་དངོས་གྲུབ་སྩོལ་
- 328 -



བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་རྩིའི་ཆུ་རྒྱུན།
ཅེས་བསྔགས་པས་ན། །བྱིན་རླབས་མཐུ་དེ་བདག་ལ་བསྟན་དུ་གསོལ། །འོན་ཏེ་
བདག་ཅག་མ་རུང་སྤྱོད་ངན་པས། །དགྱེས་པར་མ་གྱུར་བྱིན་རླབས་མི་སྩོལ་ན།
ཁྱོད་ལས་ཐུགས་རྗེ་ཆེ་བ་སུ་ལ་བརྟེན། །ཐུགས་རྗེའི་གཏེར་ཆེན་ཁྱོད་ཀྱིས་ཐུགས་
རྗེས་དགོངས། །མ་ནི་ཉམ་ཐགས་བུ་ལ་ལྷག་པར་བརྩེ། །དེ་བཞིན་རྒྱལ་དང་རྒྱལ་
བའི་སྲས་པོ་རྣམས། །ཉམ་ཐག་རྣམས་ལ་ཐུགས་རྗེ་ལྷག་པར་འཇུག །དེ་ཕྱིར་མ་
རུང་བདག་ཅག་བསྐྱབ་ཏུ་གསོལ། །མདོར་ན་དེང་ནས་ཚེ་རབས་ཐམས་ཅད་དུ། །
ལྷག་པའི་ལྷ་གཅིག་བཅོམ་ལྡན་རྣམ་རྒྱལ་མ། ཁྱོད་ལས་གཞན་དུ་སྐྱབས་གཞན་
མི་འཚོལ་བའི། །ཐུགས་རྗེས་བཟུང་ལ་ལམ་སྣ་དྲངས་སུ་གསོལ། །ཞེས་བསྟོད་
ཅིང་གསོལ་བ་ཤུགས་དྲག་ཏུ་གདབ། དེ་ནས་རང་རྗེ་བཙུན་རྣམ་རྒྱལ་མར་གསལ་
བ་ལ་ང་རྒྱལ་དང་གསལ་སྣང་ཅི་ཐོན་བྱ་ཞིང་། དམིགས་པ་ལྷའི་སྐུ་ལ་དམིགས་
ནས་སྣང་ཡང་རང་བཞིན་མེད་པའི་ངེས་ཤེས་ཤུགས་དྲག་བསྐྱེད་ལ་ཟབ་གསལ་
གཉིས་མེད་ཀྱི་ལྷའི་རྣལ་འབྱོར་ཅི་ནུས་སུ་བསྒོམ། བསྒོམས་པས་སྐྱོ་ན་ཐུགས་
བསྐུལ་བའི་བཟླས་པ་ལ་འཇུག་སྟེ། རང་རྣམ་རྒྱལ་མར་གསལ་བའི་ཐུགས་ཀར་
ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་སྙིང་པོ་དང་གཟུངས་རིང་གིས་
བསྐོར་བའི་སྔགས་ཕྲེང་ལས་བདུད་རྩིའི་རྒྱུན་བབས། རང་གི་ལུས་ཀྱི་ནང་ཐམས་
ཅད་ སྦྱངས། སྡིག་ སྒྲིབ་ནད་ གདོན་ཐམས་ཅད་དག །བདུད་ རྩི་ འོད་ ཟེར་ ཕྱིར་
འཕྲོས། སེམས་ཅན་ ཐམས་ ཅད་ ལ་ ཕོག་ པས་ སྡིག་ སྒྲིབ་ ནད་ གདོན་ ཐམས་
ཅད་སྦྱངས། ཐམས་ཅད་རྗེ་བཙུན་རྣམ་རྒྱལ་མའི་གོ་འཕང་ལ་བཀོད། སླར་ཡང་
ཕྱོགས་བཅུའི་རྒྱལ་བ་སྲས་བཅས་ཀྱི་བྱིན་རླབས་ནུས་མཐུ་རྣམས་ཀྱང་ཕབ། རང་
གཞན་སེམས་ཅན་ཐམས་ཅད་ཀྱི་ལུས་ལ་ཐིམ་པར་བསམ་ལ་གཟུངས་རིང་ཅི་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩)
འགྲུབ་དང་། ཨོཾ་ཧཱུཾ་སྭཱཧཱ། ཨོཾ་ཨ་མྲྀ་ཏ་ཨ་ཡུར་ད་དེ་སྭཱཧཱ། ཞེས་སྙིང་པོ་བརྒྱ་སྟོང་ཁྲི་
འབུམ་སོགས་ཅི་ནུས་བཟླའོ། །ཐུན་གྱི་མཇུག་ཏུ་གཏོར་མ་འབུལ་བར་འདོད་ན།
མཆོད་པ་གོང་ལྟར་བྱིན་གྱིས་བརླབས། ཨོཾ་ཏཱཾ་བནྡྷ་སྭཱཧཱ། ཨོཾ་སྭ་བྷ་ཝ་ཤུདྡྷསརྦ་
དྷམསྭ་བྷཱ་ཝ་ཤུདྡྷོཉཧཾ། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་
རྒྱ་ཆེ་བའི་ནང་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་ཟག་པ་
མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ལན་གསུམ་གྱིས་གཏོར་མ་
བྱིན་གྱིས་བརླབས། རང་གི་ཐུགས་ཀའི་ས་བོན་ལས་འཕྲོས་པའི་འོད་ཟེར་གྱིས་
བཅོམ་ལྡན་འདས་རྣམ་པར་རྒྱལ་མའི་ལྷ་ཚོགས་མདུན་གྱིས་ནམ་མཁར་སྤྱན་
དྲངས། ལྗགས་འོད་ཟེར་གྱི་སྦུ་གུས་དྲངས་ནས་གསོལ་བར་བསམས་ལ། ཨོཾ་སརྦ་
ཏ་ཐཱ་ག་ཏ་ཨུཥཱི་ཥ་བི་ཛ་ཡ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་
གསུམ་གྱིས་གཏོར་མ་ཕུལ། ཨགྷཾ་སོགས་ཀྱིས་མཆོད། བསྟོད་པས་བསྟོད། རྗེ་
བཙུན་རྣམ་རྒྱལ་མའི་བཀའ་སྡོད་རྣམས་ལ་གཏོར་མ་འབུལ་བར་སྤྲོ་ན་ཕྱོགས་
སྐྱོང་རྣམས་ལ་ཆ་གསུམ་དང་། དམ་ཅན་ཆོས་ཀྱི་རྒྱལ་པོ་ལ་གཏོར་མ་འབུལ་བའི་
ཚུལ་ནི་གཞན་དུ་གསལ་བ་ལྟར་བྱའོ། །དེ་ནས། ལྷག་པ་དང་ནི་ཆད་པ་དང་། །ཆོ་
གའི་ ཡན་ ལག་ ཉམས་ པ་དང་། །བདག་ གི་བརྗེད་ངས་ཅི་མཆིས་པ། །དེ་ཡང་
བཟོད་པར་མཛད་དུ་གསོལ། །དགེ་བ་འདི་ཡིས་མྱུར་དུ་བདག །གཙུག་ཏོར་རྣམ་
རྒྱལ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་
ཤོག །བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་འདིར་ནི་མྱུར་
དུ་སངས་རྒྱས་ཤོག །འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང་། །སེམས་ཅན་
སྡུག་བསྔལ་མང་པོས་གཟིར་ལས་སྒྲོལ། །ཞེས་སོགས་གནས་སྐབས་དང་མཐར་
- 330 -



བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་རྩིའི་ཆུ་རྒྱུན།
ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་རྒྱ་ཆེར་
བྱའོ། །ཐུན་མཚམས་སུ་ཡང་ཁྱེར་སོ་གསུམ་དང་རོལ་པ་གསུམ་གྱི་རྣལ་འབྱོར་ལ་
གནས་ ནས་ ལྷ་མོ་འདིའི་ གཟུངས་ ཀྱི་མདོ་ འདོན་ པ་དང་། ཤེར་ཕྱིན་གྱི་མདོ་
བཀླག་པ་དང་། དམ་ཚིག་དང་སྡོམ་པ་ཚུལ་བཞིན་དུ་བསྲུང་བའི་སྒོ་ནས་གཙུག་
ཏོར་རྣམ་པར་རྒྱལ་མའི་བྱིན་རླབས་འཇུག་ངེས་པར་བྱས་ཏེ་དལ་བ་ཐོབ་པ་དོན་
དང་ལྡན་པར་བྱའོ། །དེ་ལྟར་བཅོམ་ལྡན་འདས་རྗེ་བཙུན་རྣམ་པར་རྒྱལ་མའི་ལྷའི་
རྣལ་འབྱོར་བསྒོམས་པ་དང་གཟུངས་བཟླས་ན་གནས་སྐབས་ཉེར་འཚེ་ཞི་ཞིང་།
ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པ་
དང༌། ཕྱི་མ་བདེ་བ་ཅན་དུ་སྐྱེ་བ་སོགས་ཕན་ཡོན་མཐའ་ཡས་པ་གསུངས་སོ། །
ཞེས་བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་
རྩིའི་ཆུ་རྒྱུན་ཞེས་བྱ་བ་འདི་ནི། མི་ཕྱེད་པའི་དད་པ་ཅན་ཧར་གདོང་གྲྭ་རིགས་འུར་
དུས་སུ་ངག་དབང་རྒྱ་མཚོས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་རྡོ་རྗེ་འཆང་ཆེན་པོའི་ལམ་གྱི་རིམ་པའི་དགོངས་པ་དང་
མཐུན་པར་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ། །འདིས་ཀྱང་རྒྱལ་བའི་
བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །།
- 331 -



༄༅། །རྗེ་བཙུན་རྣམ་པར་རྒྱལ་མའི་བརྒྱུད་འདེབས་མཆོད་ཕྲེང་
སྨོན་ལམ་དང་བཅས་པ་བཞུགས་སོ། །
དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་གདན་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །སྟོན་པ་མཉམ་མེད་འདྲེན་མཆོག་ཤཱཀྱའི་ཏོག །རྒྱལ་
བའི་རྒྱལ་ཚབ་བྱམས་མགོན་ཆོས་ཀྱི་རྗེ། །ཐེག་མཆོག་བསྟན་པ་གསལ་མཛད་
ཐོགས་མེད་ཞབས། །སངས་རྒྱས་ བྱང་ སེམས་ གསུམ་ལ་གསོལ་བ་འདེབས། །
ཀུན་མཁྱེན་གཉིས་པར་གྲགས་པ་དབྱིག་གི་གཉེན། །དེ་ཡི་ཐུགས་སྲས་བློ་གྲོས་
བརྟན་པ་དང༌
། །མཁས་གྲུབ་ཤཱནྟི་པ་དང་པར་ཨེ་ཏ། །མཁས་གྲུབ་དམ་པ་བཞི་
ལ་གསོལ་བ་འདེབས། །ལྔ་བརྒྱའི་གཙུག་རྒྱན་ཇོ་བོ་ཨ་ཏི་ཤ །བཀའ་གདམས་
བསྟན་པའི་མེས་པོ་འབྲོམ་སྟོན་རྗེ། །སྙན་བརྒྱུད་མཛོད་འཛིན་ལེགས་པའི་ཤེས་
རབ་ཞབས། །ཇོ་བོ་ཡབ་སྲས་གསུམ་ལ་གསོལ་བ་འདེབས། ། རྔོག་ལོ་ཆེན་པོ་
བློ་ལྡན་ཤེས་རབ་དང༌། །མཁས་གྲུབ་ཆེན་པོ་དཔལ་ལྡན་གྲོ་ལུང་པ། །ཆ་པ་ཆོས་
སེང་མཁས་གྲུབ་ གཙང་ནག་པ། །བསྟན་པའི་གསལ་ བྱེད་བཞི་ལ་གསོལ་བ་
འདེབས། །གྲོ་སྟོན་བདུད་ རྩི་ གྲགས་དང་ནམ་མཁའ་ གྲགས། །སྐྱོ་སྟོན་པ་དང་
རྒྱང་ རོ་ པཎ་ ཆེན་ པ། །མཁས་ གྲུབ་ མཆིམས་ དང༌ གྲོ་ སྟོན་ ཆེན་ པོའི་ཞབས། །
བསྟན་པའི་གསལ་བྱེད་དྲུག་ལ་གསོལ་བ་འདེབས། །གྲུབ་པ་ཤེས་རབ་བསོད་
ནམས་མཆོག་གྲུབ་ རྗེ། །ཆོས་རྗེ་ དཔལ་ལྡན་ལས་ཆེན་ཀུན་རྒྱལ་བ། །མཁས་
- 332 -



༧
རྗེ་བཙུན་རྣམ་པར་རྒྱལ་མའི་བརྒྱུད་འདེབས་མཆོད་ཕྲེང་སྨོན་ལམ་དང་བཅས་པ། །
གྲུབ་ བྲག་ ལྕོག་ པ་ དང༌ ཆེན་ པོ་ པ། །བསྟན་ པའི་ སྒྲོན་མེ་ དྲུག་ ལ་ གསོལ་ བ་
འདེབས། །ལུང་དང་རིགས་པའི་དབང་ཕྱུག་ཕྱོགས་རྒྱལ་བ། །མཁས་གྲུབ་ཆེན་པོ་
སངས་རྒྱས་ཡེ་ཤེས་ཞབས། །བློ་བཟང་ཆོས་ཀྱི་རྒྱལ་མཚན་འཛིན་པའི་དཔལ། །
ཟླ་མེད་བླ་མ་གསུམ་ལ་གསོལ་བ་འདེབས། །རྡོ་རྗེ་འཛིན་པ་དམ་ཚིག་རྡོ་རྗེའི་
ཞབས། །རྗེ་བཙུན་བློ་བཟང་ཡེ་ཤེས་དཔལ་བཟང་པོ། །དངོས་དང་བརྒྱུད་པའི་
བླ་མ་ཐམས་ཅད་ལ། །སྒོ་གསུམ་གུས་པ་ཆེན་པོས་གསོལ་བ་འདེབས། །བཤེས་
གཉེན་དམ་པས་དགྱེས་བཞིན་རྗེས་བཟུང་སྟེ། །ངེས་འབྱུང་བྱང་སེམས་ཡང་དག་
ལྟ་བ་དང་། །ཟབ་གསལ་གཉིས་མེད་རྣལ་འབྱོར་མཐར་ཕྱིན་ནས། །སྐུ་གསུམ་
མྱུར་དུ་ཐོབ་པར་བྱིན་གྱིས་རློབས། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
མཆོད་ཕྲེང་ནི། དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །ལྷ་རྫས་
མཆོད་ཡོན་ཇི་སྙེད་མཆིས་པ་རྣམས། །རྣམ་པར་རྒྱལ་མའི་ལྷ་ཚོགས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་
ཨུཏྟི་ཥ་བི་ཛ་ཡ་ས་པ་རི་ཝཱ་ར་ཨབྷཾ་པྲ་ཏིཙྪ་ཧཱུྃ་སྭཱཧཱ། དངོས་སུ་བཤམས་དང་ཡིད་
ཀྱིས་སྤྲུལ་པ་ཡི། །ལྷ་རྫས་མཆོད་ཡོན་ཇི་སྙེད་མཆིས་པ་རྣམས། །རྣམ་པར་རྒྱལ་
མའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ཨོཾ་སརྦ་ཏ་ཐཱ་ག་ཏ་ཨུཥཱི་ཥ་བི་ཛ་ཡ་ས་པ་རི་ཝཱ་ར་ཨཧཱུྃ་པྲ་ཏིཙྪ་ཧཱུྃ་སྭཱཧཱ།
དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །ལྷ་རྫས་ཞབས་བསིལ་ཇི་སྙེད་
མཆིས་པ་རྣམས། །རྣམ་པར་རྒྱལ་མའི་ལྷ་ཚོགས་མཉེས་ཕྱིར་འབུལ། །བཞེས་
-333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥི་ཥ་བི་ཛ་ཡ་ས་
པ་རི་ཝ་ར་པཱ་ཏྱཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ་ཞབས་བསིལ་གྱི་གནས་སུ་མེ་ཏོག །
བདུག་སྤོས། མར་མེ། དྲི་ཆབ། ཞལ་ཟས། རོལ་མོ། གཟུགས་མཆོག །སྒྲ་སྙན།
དྲི་མཆོག །རོ་མཆོག །རེག་མཆོག་རྣམས་དང་། པཱ་ཏྱཾ་གྱི་གནས་ སུ་པུ། དྷུ་པེ།
ཨ་ལོ་ ཀེ །གནྡྷེ། ནི་ ཝི་ཏྱ། ཤཔྟ། རཱུ་པ། ཤཔ། གནྡྷེ། ར་ ས། སྤྱན་རྣམས་བཅུག་
ནས་འབུལ། །
སྨོན་ལམ་ནི། བཅོམ་ལྡན་རྣམ་པར་རྒྱལ་མའི་ ལྷ་ཚོགས་ལ། ། མཆོད་
བསྟོད་གསོལ་བ་བཏབ་པའི་དགེ་བའི་མཐུས། །ཚེ་རབས་ཀུན་ཏུ་ཐེག་མཆོག་
བཤེས་ གཉེན་ གྱིས། །འབྲལ་ བ་ མེད་ པར་ རྗེས་ སུ་ འཛིན་ གྱུར་ ཅིག ། བཤེས་
གཉེན་དམ་པས་རྗེས་སུ་བཟུང་བའི་མཐུས། །དལ་འབྱོར་རྙེད་དཀའ་ནམ་འཆི་ཆ་
མེད་དང༌། །ལས་འབྲས་མི་སླུ་འཁོར་བའི་ཉེས་དམིགས་རྣམས། །བསམ་ནས་
རྣམ་དག་ངེས་འབྱུང་སྐྱེ་བ་ཤོག །ཐོག་མེད་དུས་ཀྱི་དྲིན་ཅན་ཕ་མ་རྣམས། །སྡུག་
བསྔལ་གསུམ་གྱིས་མནར་བའི་ཚུལ་བསམ་ནས། །བྱམས་དང་སྙིང་རྗེ་བྱང་ཆུབ་
སེམས་སྦྱངས་ཏེ། །རྒྱལ་སྲས་སྤྱོད་ལ་སློབ་པ་མཐར་ཕྱིན་ཤོག །རིན་ཆེན་སེམས་
མཆོག་ཆེས་ཆེར་སྟོབས་རྒྱས་ཏེ། །ཐབས་མཁས་ཐེག་པའི་སྣོད་དུ་གྱུར་པ་ན། །རྡོ་
རྗེ་སློབ་དཔོན་མཆོག་གི་བཀའ་དྲིན་ལས། །རྣམ་དག་དབང་གིས་བདག་རྒྱུད་སྨིན་
པར་ཤོག །དངོས་གྲུབ་རྩ་བ་དམ་ཚིག་སྡོམ་པ་རྣམས། །སྲོག་གི་ཕྱིར་ཡང་གཏོང་
བར་མི་བྱེད་ཅིང་། །རྒྱུད་སྡེའི་དོན་ལ་ཚུལ་བཞིན་རབ་སྦྱངས་ནས། །རྣམ་དག་
ལམ་ལ་ངེས་པ་རྙེད་པར་ཤོག །སྟོང་པ་སྒྲ་གཟུགས་ཡི་གེ་ཕྱག་རྒྱ་དང་། །མཚན་
མའི་ལྷ་དྲུག་ཡུན་དུ་བསྒོམ་བྱས་ཏེ། །ཟབ་གསལ་གཉིས་མེད་ལྷ་ཡི་རྣལ་འབྱོར་
334 -



རྗེ་བཙུན་རྣམ་པར་རྒྱལ་མའི་བརྒྱུད་འདེབས་མཆོད་ཕྲེང་སྨོན་ལམ་དང་བཅས་པ།
གྱིས། །ཐ་མལ་སྣང་ཞེན་དྲི་མ་སྦྱོང་བར་ཤོག །མེ་དང་སྒྲ་ལ་གཞོལ་བའི་བསམ་
གཏན་དང༌། །སྒྲ་མཐར་ཐར་པ་སྟེར་བའི་རྣལ་འབྱོར་གྱིས། །ཉོན་མོངས་ཤེས་
བྱའི་སྒྲིབ་པ་ཀུན་སྦྱངས་ཏེ། །སྐུ་གསུམ་གོ་འཕང་མྱུར་དུ་ཐོབ་གྱུར་ཅིག ། །
ཅེས་རྗེ་བཙུན་རྣམ་པར་རྒྱལ་མའི་བླ་བརྒྱུད་གསོལ་འདེབས་མཆོད་ཕྲེང་
སྨོན་ལམ་དང་བཅས་པ་འདི་ནི། མི་ཕྱེད་པའི་དད་པ་དང་ལྡན་པ་ཧར་གདོང་གྲྭ་
རིགས་འུར་དུས་སུ་ངག་དབང་རྒྱ་མཚོས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ།། །།
-335 -



༄༅། །རྗེ་བཙུན་སྒྲོལ་དཀར་གྱི་སྒྲུབ་ཐབས་དངོས་གྲུབ་
ཀུན་འབྱུང་ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ཏཱ་ར་ཡེ། གང་སྐུའི་སྣང་བ་ཡིད་ལ་ཤར་ཙམ་གྱིས། །ལས་
ཉོན་རྨོངས་པའི་མུན་པ་ཀུན་སེལ་ཞིང་། །མཆོག་ཐུན་དངོས་གྲུབ་འདོད་དགུ་སྩོལ་
མཛད་པ། །འཕགས་མ་ཡིད་བཞིན་འཁོར་ལོའི་ཞབས་ལ་འདུད། །དེ་ལ་འདིར་
དལ་བའི་རྟེན་ལ་སྙིང་པོ་བླང་བའི་ཕྱིར་སྒྲོལ་དཀར་ཡིད་བཞིན་འཁོར་ལོའི་སྒོམ་
བཟླས་བྱ་བར་འདོད་པས། སྐུ་རྟེན་དང་ མཆོད་གཏོར་ སོགས་ ཕྱག་ལེན་ ལྟར་
བཤམས་ལ། ཁྲུས་བྱས་ཤིང་གཙང་སྦྲ་དང་ལྡན་པས་དགེ་སེམས་ཁྱད་པར་ཅན་
གྱི་ངང་ནས་ཐོག་མར་སྐྱབས་འགྲོ་སེམས་བསྐྱེད་བྱ་བ་ནི། སངས་རྒྱས་ཆོས་དང་
ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །བདག་དང་གཞན་དོན་
བསྒྲུབ་སླད་དུ། །བདག་ གིས་ བྱང་ ཆུབ་སེམས་བསྐྱེད་དོ། །ཕྱོགས་བཅུ་ དག་ན་
བཞུགས་པ་ཡི། །སངས་རྒྱས་བྱང་ ཆུབ་སེམས་པ་གསོན། །བདག་གིས་རྫོགས་
པའི་བྱང་ཆུབ་ཕྱིར། །དེང་ནས་བྱང་ཆུབ་སེམས་བསྐྱེད་དོ། །
དེ་ནས་ཚོགས་བསག་པ་ནི། རང་ཉིད་སྐད་ཅིག་གིས་རྗེ་བཙུན་སྒྲོལ་མར་
གསལ་བའི་ཐུགས་ཀའི་ཧཱུྃ་ཡིག་ལས་འོད་ཟེར་འཕྲོས། བླ་མ་དང་གཉིས་སུ་མེད་
པའི་བཅོམ་ལྡན་འདས་འཕགས་མ་སྒྲོལ་མ་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་སྤྱན་དྲངས་མདུན་གྱི་ནམ་མཁར་བཞུགས་པར་གྱུར།
མཆོད་པ་རྣམས་འོག་ནས་འབྱུང་བ་ལྟར་བྱིན་གྱིས་བརླབས། གང་གི་དྲིན་གྱིས་
- 336 -



རྗེ་བཙུན་སྒྲོལ་དཀར་གྱི་སྒྲུབ་ཐབས་དངོས་གྲུབ་ཀུན་འབྱུང༌།
བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུ་ཡི། །རྡོ་
རྗེ་ཅན་ཞབས་པད་ལ་འདུད། །གང་གི་ཁྱོད་ཞབས་པདྨོ་གུས་མཆོད་ནས། །ཏཱ་རེ་
ལ་སོགས་རིག་སྔགས་ཟློས་ཙམ་གྱིས། །འཆི་མེད་ཚེ་དང་ཡེ་ཤེས་བསོད་ནམས་
སོགས། །ཅི་འདོད་དངོས་གྲུབ་སྩོལ་ལ་ཕྱག་འཚལ་ལོ། །སྟོན་པ་བླ་མེད་སངས་
རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་
འདུན་རིན་པོ་ཆེ། །སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །ཕྱག་
བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་
ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །རང་གི་ཐུགས་ཀའི་ས་
བོན་ལས་སྤྲོས་པའི་མཆོད་པའི་ལྷ་མོ་ཕྱག་ན་མཆོད་རྫས་སྣ་ཚོགས་ཐོགས་པ་
རྣམས་ཀྱིས་མཆོད་པར་བསམས་ལ། ཨོཾ་གུ་རུ་ཨཱརྱ་ཏཱ་རེ་ས་པ་རི་ཝཱ་ར་ཨརྒྱུ་པྲ་
ཏིཙྪ་ཧཱུཾ་ སྭཱཧཱ། དེ་བཞིན་དུ་པཱ་ཏྱཾ། པུཝེ། དྷུ་པེ། ཨ་ལོ་ཀེ །གནྡྷེ། ནེ་ཝི་ཏྱཱ། ཤཔྟ་པྲ་
ཏཱིཙྪ་ ཧཱུཾ་ སྭཱཧཱ། དེ་ནས་མཎྜལ་རྒྱས་བསྡུས་གང་རིགས་འབུལ། སངས་ རྒྱས་ཆོས་
དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་
རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་
སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་
གཉེར། །བྱང་ ཆུབ་ སྤྱོད་ མཆོག་ ཡིད་ འོང་ སྤྱད་ པར་ བགྱི། །འགྲོ་ ལ་ ཕན་ ཕྱིར་
སངས་རྒྱས་འགྲུབ་པར་ཤོག །ལན་གསུམ། སེམས་ཅན་ཐམས་ཅད་བདེ་བ་དང་
བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་བསྔལ་དང་
སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་སྡུག་བསྔལ་
མེད་པའི་བདེ་བ་དང་མི་འབྲལ་བར་གྱུར་ཅིག །སེམས་ཅན་ཐམས་ཅད་ཉེ་རིང་
7-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་སེམས་གནས་པར་གྱུར་
ཅིག །ཅེས་ཚད་མེད་བཞི་བསྒོམ། དེ་ནས་ཚོགས་ཞིང་རྣམས་རང་ལ་ཐིམ་པས་
རྒྱུད་བྱིན་གྱིས་བརླབས་པའི་མོས་པ་བྱའོ། །དེ་ནས་ལྷའི་རྣལ་འབྱོར་དངོས་གཞི་
སྒོམ་ཚུལ་ནི། ཨོཾ་སྭ་བྷཱ་ཝ་ཤུདྡྷསརྦ་དྷརཿསྭ་བྷཱ་ཝ་ཤུདྡྷོཉཧཾ། ཆོས་ཐམས་ཅད་རང་
བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་
པདྨ་དཀར་པོ། དེའི་སྟེང་ དུ་ ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ རང་
སེམས་ཧཱུྃ་ཡིག་དཀར་པོ་དེ་ལས་འོད་ཟེར་ཕྱོགས་བཅུར་འཕྲོས། དོན་གཉིས་བྱས་
ཚུར་འདུས་ཏཱཾ་ཡིག་ལ་ཐིམ་པ་ཡོངས་སུ་གྱུར་པ་ལས། རང་ཉིད་རྗེ་བཙུན་སྒྲོལ་མ་
སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱི་གཡས་མཆོག་སྦྱིན་གྱི་ཕྱག་རྒྱ་
དང་། གཡོན་ཐུགས་ཀར་མཐེབ་སྲིན་གྱིས་ཨུཏྤལ་དཀར་པོའི་ཡུ་བ་འཛིན་པ།
རིན་པོ་ཆེའི་རྒྱན་བརྒྱད་ཀྱིས་བརྒྱན་ཅིང་། ལྷ་རྫས་ཀྱི་ན་བཟའ་གསོལ་བ། སྐུ་
ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པ། །
དེའི་ སྤྱི་བོར་ཨོཾ། མགྲིན་ པ་ ཨཱཿ ཐུགས་ཀར་ཧཱུཾ་གིས་མཚན་པ། ཐུགས་ཀའི་ཧཱུྃ་
ལས་འོད་ཟེར་འཕྲོས། རང་བཞིན་གྱི་གནས་ནས་རྗེ་བཙུན་སྒྲོལ་མ་དཀར་མོ་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛཧཱུྃ།
བཻ་ཧོགཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་འཕྲོས་
དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་
མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་ཡེ་
ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་
ཏ་ས་མ་ཡ་ཤྲི་ཡེ་ཧཱུཾ། ཞེས་གསུངས་ཤིང་བདུད་རྩིའི་ཆུས་དབང་བསྐུར། ལུས་
-338 -



རྗེ་བཙུན་སྒྲོལ་དཀར་གྱི་སྒྲུབ་ཐབས་དངོས་གྲུབ་ཀུན་འབྱུང༌།
གང་། དྲི་མ་དག །ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་འོད་
དཔག་མེད་ཀྱིས་དབུ་བརྒྱན་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་
ཕཊ། ཨོཾ་སྭ་ བྷ་ཝ་ཤུདྡྷསརྦ་དྷརཿསྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་
པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡང་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་
དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག །བདུག་སྤོས། སྣང་
གསལ། དྲི་ཆབ། ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་
མཁའ་དང་མཉམ་པར་གྱུར། ཨོ་ ཨགྷཾ་ ཨཱཧཱུྃ་ནས། ཨོཾ་ཤཔྟ་ཨཱཧཱུྃ་ གི་ བྱིན་གྱིས་
བརླབས། རང་གི་ཐུགས་ཀའི་ས་བོན་ལས་སྤྲོས་པའི་མཆོད་པའི་ལྷ་མོ་ཕྱག་ན་
མཆོད་རྫས་སྣ་ཚོགས་ཐོགས་པ་རྣམས་ཀྱིས་མཆོད་པར་བསམས་ལ། ཨོཾ་ཨཱརྱ་ཏཱ་
རེ་ས་པ་རི་ཝཱ་ར་ཨཧཱུྃ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ་ཤཔྟའི་བར་གྱིས་མཆོད། དེ་
ནས་བསྟོད་ཅིང་གསོལ་བ་གདབ་པ་ནི། རབ་འབྱམས་ཞིང་གི་རྒྱལ་ བ་ སྲས་
བཅས་ཀྱི། །ཐུགས་རྗེ་འཕྲིན་ལས་ནུས་པ་མ་ལུས་པ། །གཅིག་ཏུ་བསྡུས་པར་རབ་
དཀར་ ལྷ་ མོའི་ གཟུགས། །བཅོམ་ ལྡན་ ཡིད་ བཞིན་ འཁོར་ ལོར་ གསོལ་ བ་
འདེབས། །སྲིད་ མཚོ་ ཉམ་ ངར་ འཁྱམས་ པའི་ མ་ རྒན་རྣམས། །སྲིད་ པའི་ སྡུག་
བསྔལ་ཀུན་ལས་སྒྲོལ་བའི་ཕྱིར། །སྲིད་འདིར་བགྲང་ཡས་ སྤྲུལ་པས་རྣམ་རོལ་
པ། །སྲིད་ གསུམ་ སྐྱབས་ གཅིག་ ཁྱོད་ ལ་ གསོལ་ བ་ འདེབས། །ཚེ་ དང་ བསོད་
ནམས་ ལུང་རྟོགས་ཡོན་ཏན་ སོགས། །དངོས་གྲུབ་ཅི་འདོད་ ང་ ཡིས་ སྦྱིན་ནོ་
ཞེས། །མཚོན་ཕྱིར་ཕྱག་གཡས་མཆོག་སྦྱིན་ཕྱག་རྒྱ་མཛད། །སྒྲོལ་མ་ཡིད་བཞིན་
ནོར་ བུར་ གསོལ་ བ་ འདེབས། །འཁོར་ བའི་ བཙོན་ རར་ མནར་ བའི་ འགྲོ་ བ་
རྣམས། །མ་ འཇིགས་ ང་ ཡིས་ མྱུར་ དུ་ བསྐྱབ་ བོ་ཞེས། །དཀོན་ མཆོག་ གསུམ་
སྒོ
39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མཚོན་ ཕྱག་ རྒྱས་ དབུགས་ འབྱིན་ པ། །སྒྲོལ་ མ་ ཐུགས་ རྗེ་ ཅན་ ལ་ གསོལ་ བ་
འདེབས། །ཕྱག་ ཞབས་མཐིལ་ ལ་མངའ་ བའི་ སྤྱན་ བཞི་ ཡིས། །རྣམ་ པར་ཐར་
པའི་སྒོ་བཞི་ལེགས་བསྟན་ནས། །འགྲོ་ཀུན་ཐར་པ་ཆེན་པོའི་གཞལ་ཡས་སུ། །
འཁྲིད་མཛད་རྒྱལ་བའི་ཡུམ་ལ་གསོལ་བ་འདེབས། །ཞལ་རས་ཟླ་བའི་དཀྱིལ་
འཁོར་ མཛེས་ པའི་ རྒྱན། །ཨུཏཱལ་ རི་ མོ་ འདྲེན་ བྱེད་ རྣམ་ གསུམ་ གྱིས། །དུས་
གསུམ་གསལ་བར་གཟིགས་ནས་འགྲོ་བ་ཀུན། །ངེས་པར་འདྲེན་མཛད་མ་ལ་
གསོལ་བ་འདེབས། ཁྱོད་སྐུའི་སྣང་བ་ཡིད་ལ་དྲན་པ་དང༌། །གཟུངས་སྔགས་ཅུང་
ཟད་ཟློས་པ་ཙམ་གྱིས་ཀྱང་། །དུས་མིན་འཆི་བ་ངེས་པར་འཇོམས་མཛད་པ། །
བཅོམ་ལྡན་ཚེ་སྦྱིན་ལྷ་མོར་གསོལ་བ་འདེབས། །རབ་འབྱམས་ཞིང་གི་རྒྱལ་བ་
སྲས་བཅས་ཀྱིས། །རབ་ཏུ་བསྔགས་པ་ལྷ་མོ་སྒྲོལ་མ་ལ། །རབ་དང་གུས་པའི་
ཡིད་ཀྱི་གསོལ་འདེབས་ན། །རབ་མཆོག་དངོས་གྲུབ་མྱུར་དུ་སྩལ་དུ་གསོལ། །དེ་
ལྟར་གདུང་ཤུགས་དྲག་པོས་གསོལ་བ་བཏབ་ནས་ལྷའི་ང་རྒྱལ་དང་གསལ་སྣང་
ཅི་ཐོན་དུ་བསྒོམས། དེ་ནས་བཟླས་པ་བྱ་བ་ནི། རང་ ལྷར་གསལ་བའི་ཐུགས་
ཀར་འཁོར་ལོ་དཀར་པོའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡིག་གི་
མཐར་ཡི་གེ་བཅུ་པའི་སྔགས་ཕྲེང་གིས་བསྐོར་བ་ལ་སེམས་བཟུང་ཞིང་ཁྱེར་སོ་
གསུམ་ གྱི་རྣལ་ འབྱོར་ དང་ ལྡན་པས་འོད་ཟེར་ གྱི་ སྤྲོ་བསྡུའི་དམིགས་པ་དང་
བཅས། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་ཡི་གེ་བཅུ་པའི་སྔགས་འདི་བརྒྱ་སྟོང་ཁྲི་
འབུམ་སོགས་ཅི་ནུས་སུ་བཟླ། དམིགས་གསལ་ཚེ་སྒྲུབ་བྱ་བར་འདོད་ན། ཨོ་ཏཱ་
རེ་ཏུཏྟཱ་རེ་མ་མ་ཨཱ་ཡུར་པུཎྱ་ཛྙཱ་ན་པུཎྚི་ཀུ་རུ་སྭཱཧཱ། ཞེས་སྤེལ་ཚིག་དང་བཅས་ཅི་
ནུས་སུ་བཟླ་ཞིང་ཚེ་སྒྲུབ་ཀྱི་དམིགས་སྐོར་རྣམས་བླ་མའི་ཞལ་ལས་ཤེས་པར་
340 -



རྗེ་བཙུན་སྒྲོལ་དཀར་གྱི་སྒྲུབ་ཐབས་དངོས་གྲུབ་ཀུན་འབྱུང༌། །
བྱའོ། །མཇུག་ཏུ། ཨོཾ་བཛྲ་སཏྭ་ཞེས་སོགས་ཡིག་བརྒྱ་བཟླས་ཏེ་ལྷག་ཆད་ཀྱི་ཉེས་
པ་ཞི་བ་དང་སྔགས་ཀྱི་བྱིན་རླབས་བརྟན་པར་བྱ། དེ་ནས། དགེ་བ་འདི་ཡིས་མྱུར་
དུ་བདག །རྗེ་བཙུན་སྒྲོལ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །
དེ་ ཡི་ ས་ ལ་ འགོད་ པར་ ཤོག །ཅེས་ སོགས་བསྔོ་བ་དང་སྨོན་ལམ་ཅི་འགྲུབ་
བྱའོ། །འདིའི་བསྙེན་པ་བྱེད་ཚེ་ཐུན་བཞི་གའི་མཇུག་ཏུ་གཏོར་མ་འབུལ་ཐུབ་ན་
ཤིན་ཏུ་ལེགས་ཤིང་། མ་མཐའ་ཐུན་ཐ་མའི་འཇུག་ཏུ་གཏོར་མ་ངེས་པར་འབུལ་
དགོས་པས་དེའི་ཚུལ་ནི། ཟན་དང་དཀར་གསུམ་མངར་གསུམ་སོགས་སྦྱར་བའི་
དཀར་གཏོར་གཙང་མ་མདུན་དུ་ཉེར་སྤྱོད་དང་བཅས་པ་བཤམས་ལ། མཆོད་པ་
སྔར་ལྟར་བྱིན་གྱིས་བརླབས། གཏོར་མ་ཨ་ མྲྀ་ཏས་བསངས། སྭ་བྷ་ཝས་སྟོང་
པར་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་
ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་པའི་བདུད་རྩིའི་རྒྱ་
མཚོ་ཆེན་པོར་གྱུར། ཨོཾ་ ཨཱཧཱུྃ་ལན་གསུམ་གྱིས་གཏོར་མ་བྱིན་གྱིས་བརླབས།
རང་གི་ཐུགས་ཀའི་ས་བོན་གྱི་འོད་ཟེར་གྱིས་རྗེ་བཙུན་འཕགས་མ་སྒྲོལ་མའི་ལྷ་
ཚོགས་མདུན་གྱི་ནམ་མཁའ་སྤྱན་དྲངས། ལྗགས་འོད་ཟེར་གྱི་སྦུ་གུས་གཏོར་མའི་
བཅུད་དྲངས་ཏེ་གསོལ་བར་བསམ་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་བ་ལི་པྲ་ཏཱིཙྪ་
ཡེ་སྭཱཧཱ། ཞེས་ལན་གསུམ་མམ་བདུན་གྱིས་གཏོར་མ་འབུལ། ཨོཾ་ཨཱརྱ་ཏཱ་རེ་ས་པ་
རི་ཝཱ་ར་ཨགྷཾ་སོགས་ཀྱིས་མཆོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་
རྒྱ་མཚོའི་གཏོར་མ་འདི། །རྗེ་བཙུན་འཕགས་མ་སྒྲོལ་མ་ཡི། །ལྷ་ཚོགས་འཁོར་
དང་བཅས་ལ་འབུལ། །བཞེས་ནས་མཆོག་དང་ཐུན་མོང་གི །དངོས་གྲུབ་མ་ལུས་
སྩལ་དུ་གསོལ། །ཞེས་འདོད་དོན་ལ་གསོལ་བ་གདབ། །ཡིག་བརྒྱ་བཟླས་ལ།
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མ་རྙེད་ཡོང་སུ་མ་ཤེས་དང་། །གང་ཡང་ནུས་པ་མ་མཆིས་པས། །འདིར་ནི་བྱ་བ་
གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས། །ལྷག་པ་དང་ནི་ཆད་པ་
དང༌། །ཆོ་གའི་ཡན་ལག་ཉམས་པ་དང༌། །བདག་གི་བརྗེད་ངས་ཅི་མཆིས་པ། །
དེ་ཡང་བཟོད་པར་མཛད་དུ་གསོལ། །ཞེས་བཟོད་གསོལ་བྱས་ལ་རྟེན་ཡོད་ན་
བརྟན་བཞུགས་དང་། མེད་ན་གཤེགས་སུ་གསོལ་བའམ་བྱིན་གྱིས་བརླབས་པའི་
ཕྱིར་རང་ལ་བསྟིམ་པ་གང་མོས་བྱའོ། །ཐུན་མཚམས་སུ་ཡང་ཁྱེར་སོ་གསུམ་གྱི་
རྣལ་ འབྱོར་ ལ་ གནས་ ནས། ཕྱག་ འཚལ་ ཉེར་ གཅིག་ གི་ མདོ་ འདོན་ པ་ དང༌།
གཞན་ཡང་སྒོ་གསུམ་དགེ་བའི་ལས་ལ་བཀོལ་ཅི་ཐུབ་བྱས་ཏེ་དལ་བ་དོན་དང་
ལྡན་པར་བྱའོ། །ཚུལ་འདིར་འབད་ལས་གངས་རིའི་ཏོག་ལྟར་དུ། །རབ་དཀར་
དགེ་བ་གང་ཞིག་བསགས་པ་དེས། །འགྲོ་ཀུན་རྗེ་བཙུན་སྒྲོལ་མས་རྗེས་བཟུང་
སྟེ། །མྱུར་དུ་སྨིན་ཅིང་གྲོལ་བ་ཉིད་གྱུར་ཅིག ། །
ཅེས་རྗེ་བཙུན་སྒྲོལ་མ་དཀར་མོའི་སྒྲུབ་ཐབས་དངོས་གྲུབ་ཀུན་འབྱུང་
ཞེས་བྱ་བ་འདི་ནི། དད་སྟོབས་དང་ལྡན་པ་ལྷ་གཉེར་སྡེ་པ་རྡོ་རྗེ་ཚེ་རིང་གིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཆོས་འཁོར་དཔལ་
གྱི་ལྷ་སར་སྦྱར་བའོ།། །། །
- 342 -



༄༅། །རྗེ་བཙུན་འཇམ་དཔལ་དབྱངས་ཨ་ར་པ་ཙ་ནའི་སྒྲུབ་ཐབས་
བློ་གྲོས་མཆོག་སྩོལ་ཅེས་བྱ་བ་བཞུགས་སོ། །
ན་མོ་གུ་རུ་མཉྫགྷོ་ཥཱ་ཡ། གང༌སྐུའི་སྣང་བ་ཡིད་ལ་ཤར་ཙམ་གྱིས། །
རྨོངས་པའི་མུན་པ་མ་ལུས་སེལ་མཛད་པ། །མགོན་པོ་འཇམ་དཔལ་དབྱངས་ལ་
གུས་བཏུད་ནས། །དེ་ཡི་སྒྲུབ་ཐབས་མདོར་བསྡུས་བྲི་བར་བྱ། །དེ་ལ་འདིར་དལ་
བའི་རྟེན་ལ་སྙིང་པོ་བླང་བའི་ཕྱིར་ལྷག་པའི་ལྷ་རྗེ་བཙུན་འཇམ་དཔལ་དབྱངས་
སྒྲུབ་པར་འདོད་པས། ཡིད་མཐུན་གྱི་གནས་སུ་སྟན་བདེ་བ་ལ་ལུས་རྣམ་སྣང་གི་
ཆོས་བདུན་ལྡན་དུ་འཁོད་དེ། རང་རྒྱུད་ལ་བརྟགས་ནས་ཀུན་སློང་ལེགས་པར་
བཅོས་ཏེ་དགེ་སེམས་ཁྱད་པར་ཅན་ཤུགས་དྲག་ཏུ་བསྐྱེད། དེའི་ངང་ནས། སངས་
རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་འཆི། །བདག་དང་
གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །ཕྱོགས་བཅུ་
དག་ན་ བཞུགས་ པ་ ཡི། །སངས་ རྒྱས་ བྱང་ ཆུབ་ སེམས་ དཔའ་གསོན། །བདག་
གིས་ རྫོགས་ པའི་བྱང་ཆུབ་ཕྱིར། །དེང་ནས་བྱང་ཆུབ་སེམས་བསྐྱེད་དོ། །ཞེས་
ལན་གསུམ་གྱིས་སྐྱབས་འགྲོ་སེམས་བསྐྱེད་ཤུགས་དྲག་ཏུ་བྱའོ། །དེ་ནས་ཚོགས་
ཞིང་མཆོད་པ་ནི། རང་ཉིད་སྐད་ཅིག་གིས་ རྗེ་བཙུན་འཇམ་དཔལ་དབྱངས་སུ་
གསལ་བའི་ཐུགས་ཀའི་ཧཱུྃ་གི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་
གཉིས་སུ་མེད་པའི་རྗེ་བཙུན་འཇམ་དཔལ་དབྱངས་ལ་ཕྱོགས་བཅུའི་རྒྱལ་བ་སྲས་
བཅས་ཀྱིས་སྐོར་བ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཐིམ། གཞོན་ནུའི་ཆ་ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །
འཇིག་རྟེན་གསུམ་གྱི་མུན་སེལ་བ། །བླ་མ་འཇམ་དཔལ་དབྱངས་ལ་འདུད། །
མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་
ཡོན་ ཏན་ རྒྱ་ མཚོའི་ ཞིང་། །དེ་བཞིན་ གཤེགས་ ལ་ ཕྱག་ འཚལ་ལོ། །དག་ པའི་
འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་ཞིང་། །གཅིག་ཏུ་དོན་
དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་
ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་དམ་པ་ཡོན་ཏན་ལྡན། །དགེ་
མདུན་ལ་ཡང་ཕྱག་འཚལ་ལོ། །དུས་གསུམ་ཕྱོགས་བཅུར་བཞུགས་པའི་བླ་མ་
དང་། །རིན་ཆེན་མཆོག་གསུམ་ཕྱག་འོས་ཐམས་ཅད་ལ། །དད་ཅིང་མོས་པས་
བསྟོད་དབྱངས་རྒྱ་མཚོར་བཅས། །ཞིང་རྡུལ་མཉམ་པའི་ལུས་སྤྲུལ་ཕྱག་འཚལ་
ལོ། །དངོས་ བཤམས་ ཡིད་ སྤྲུལ་ མཆོད་ པ་ མ་ ལུས་ འབུལ། །ཐོག་ མེད་ ནས་
བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་
རང་། །འཁོར་བ་མ་སྟོང་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་
ལོ་བསྐོར་བ་དང་། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །བདག་
གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་
ཆེན་མཎྜལ་བཟང་པོ་ཀུན་བཟང་མཆོད་པའི་ཚོགས་བཅས་པ། །བློ་ཡིས་བསླངས་
ནས་ བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་ རྗེའི་ དབང་ གིས་
བཞེས་ནས་བདག་ལ་བྱིན་གྱིས་བརླབ་དུ་གསོལ། །བཤེས་གཉེན་ལ་མ་གུས་པ་
ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་གྱི་ཕྱིན་ཅི་ལོག་གི་བློ་
སྣ་མཐའ་དག་འགག་པ་དང༌། བཤེས་གཉེན་ལ་གུས་པ་སོགས་ཕྱིན་ཅི་མ་ལོག་
344 -



རྗེ་བཙུན་འཇམ་དཔལ་དབྱངས་ཨ་ར་པ་ཙ་ནའི་སྒྲུབ་ཐབས་བློ་གྲོས་མཆོག་སྩོལ། །
པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། རྐྱེན་ཕྱི་ནང་གི་བར་གཅོད་ཐམས་
ཅད་ཉེ་བར་ཞི་བ་དང་། ཁྱད་པར་དུ་ཡང་ཤེས་རབ་ཆེ་བ་གསལ་པ་མྱུར་བ་ཟབ་པ་
ཁྱད་པར་ཅན་ཐོབ་ནས་མདོ་སྔགས་ཀྱི་ལམ་གྱི་གནད་མཐའ་དག་འཁྲུལ་མེད་དུ་
རྟོགས་པར་བྱིན་གྱིས་བརླབ་ཏུ་གསོལ། ཞེས་ལན་གསུམ་དུ་གསོལ་བ་གདབ།
དཀོན་ མཆོག་ གསུམ་ ལ་ བདག་ སྐྱབས་ མཆི། །སྡིག་ པ་ ཐམས་ ཅད་ སོ་ སོར་
བཤགས། །འགྲོ་བའི་དགེ་ལ་རྗེས་ཡི་རང་། །སངས་ རྒྱས་ བྱང་ ཆུབ་ ཡིད་ ཀྱིས་
གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་
འཆི། །རང་ གཞན་དོན་ནི་ རབ་ བསྒྲུབ་ཕྱིར། །བྱང་ ཆུབ་ སེམས་ནི་བསྐྱེད་ པར་
བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་
ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་ སྤྱད་ པར་
བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་གྱིས་
བྱང་སྡོམ་གཟུང་ངོ༌། །དེ་ནས་ཚོགས་ཞིང་རྣམས་དགྱེས་བཞིན་དུ་ རང་ལ་ཐིམ་
པས་རྒྱུད་བྱིན་གྱིས་བརླབས་པར་བསམ་མོ། །དེ་ནས་ལྷའི་རྣལ་འབྱོར་དངོས་
གཞི་ སྒོམ་ཚུལ་ནི། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉཧཾ། སྟོང་པ་ཉིད་དུ་
གྱུར། སྟོང་པའི་ངང་ལས་པཾ་ལས་པདྨ་དཀར་པོ་འདབ་མ་དྲུག་པའི་ལྟེ་བར་ཨ་
ལས་ཟླ་བའི་དཀྱིལ་འཁོར་ཉ་ཡོངས་སུ་གང་བའི་སྟེང་དུ་རང་གི་སེམས་དང་རྗེ་
བཙུན་འཇམ་དཔལ་དབྱངས་ཀྱི་ཐུགས་གཉིས་སུ་མེད་པ་དྷིཡིག་གི་རྣམ་པ་ཅན་
དུ་གྱུར། དེ་ཡོངས་སུ་གྱུར་པ་ལས་རལ་གྲི་དྷིས་མཚན་པ་ཞིག་ཏུ་གྱུར། དེ་ལས་
འོད་ཟེར་ཕྱོགས་བཅུར་འཕྲོས། རྒྱལ་བ་སྲས་བཅས་ཐམས་ཅད་མཆོད། ཕྱོགས་
བཅུའི་སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཕྱག་མཚན་ས་བོན་དང་
345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བཅས་པ་ལ་ཐིམ་པ་ཡོངས་སུ་གྱུར་པ་ལས། རང་ཉིད་རྗེ་བཙུན་འཇམ་དཔལ་
དབྱངས་སྐུ་མདོག་གུར་ཀུམ་གྱི་ལྷུན་པོ་ཉི་མ་བྱེ་བའི་མདངས་དང་ལྡན་པ་ལྟར་
གཟི་བརྗིད་ཆེ་ཞིང་མཛེས་པ། གཞོན་ནུ་ལང་ཚོ་དར་ལ་བབ་ཅིང་ཤིན་ཏུ་འཛུམ་
པའི་ཉམས་ཅན། ཞལ་གཅིག་ཕྱག་གཉིས་ཀྱི་གཡས་མ་རིག་པ་རྩད་ནས་གཅོད་
པའི་རལ་གྲི་འཕྱར་ཞིང་། གཡོན་ཐུགས་ཀར་ཆོས་འཆད་ཀྱི་ཕྱག་རྒྱས་ཨུཏྤ་ལའི་
སྡོང་བུ་བཟུང་བའི་མེ་ཏོག་སྙན་གྱི་ཐད་དུ་ཁ་བྱེ་བའི་སྟེང་དུ་ཤེར་ཕྱིན་གྱི་གླེགས་
བམ་བསྣམས་པ། དབུ་སྐྲ་མཐོན་མཐིང་ཟུར་ཕུད་ལྔའི་ཐོར་ཚུགས་མེ་ཏོག་གི་རྒྱན་
དང་བཅས་པས་མཛེས་ཤིང་། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་
བཟང་པོ་བརྒྱད་ཅུས་སྤྲས་པ། རིན་པོ་ཆེའི་དབུ་རྒྱན་སོགས་རིན་པོ་ཆེའི་རྒྱན་
བརྒྱད་ཀྱིས་རྣམ་པར་བརྒྱན་པ། ལྷ་རྫས་ཀྱི་དར་གྱི་ན་བཟས་ཀླུབས་ཤིང་། སྐུ་
ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེའི་སྐྱིལ་ཀྲུང་གིས་
བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་
པོས་མཚན་པ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་
ནས་མགོན་པོ་འཇམ་དཔལ་དབྱངས་ལ་ཕྱོགས་བཅུའི་རྒྱལ་བ་སྲས་བཅས་ཀྱིས་
བསྐོར་ བ་ སྤྱན་དྲངས། ཛཧཱུྃ་བཾ་ཧོ༔གཉིས་སུ་མེད་པར་གྱུར། སླར་ཡང་ཐུགས་
ཀའི་ ཧཱུཾ་ ལས་ འོད་ ཟེར་ འཕྲོས། དབང་ གི་ ལྷ་ རྣམས་ སྤྱན་ དྲངས། དེ་ བཞིན་
གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་
གསོལ་བ་བཏབ་པས། དེ་བཞིན་གཤེགས་པ་རྣམས་ཀྱིས་བདུད་རྩིས་གང་བའི་
བུམ་པ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བུམ་
པའི་ཆུས་སྤྱི་བོ་ནས་དབང་སྐུར་བས་ལུས་ཐམས་ཅད་གང༌། དྲི་མ་ཐམས་ཅད་
- 346 -



རྗེ་བཙུན་འཇམ་དཔལ་དབྱངས་ཨ་ར་པ་ཙ་ནའི་སྒྲུབ་ཐབས་བློ་གྲོས་མཆོག་སྩོལ།
དག །ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་
དབུ་བརྒྱན་ཅིང་། དབང་གི་ལྷ་རྣམས་རང་ཉིད་ལ་ཐིམ་པར་གྱུར། ཨོཾ་བཛྲ་ཨ་མྲྀ་
ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷསརྦ་དྷརྨསྭ་བྷཱ་ཝ་ཤུདྡྷོཉཧཾ། སྟོང་
པ་ཉིད་དུ་གྱུར། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་
རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ཡོན། ཞབས་ བསིལ། མེ་ ཏོག །བདུག་ སྤོས། མར་ མེ། དྲི། ཞལ་ ཟས།
རོལ་མོ་ལ་སོགས་པ་རྣམས་རང་བཞིན་སྟོང་པ་རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་
གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོ་པུབྦེ་ཨཱཧཱུཾ། ཨོཾ་དྷུ་པེ་ཨཱཧཱུཾ། ཨོཾ་ཨ་ལོ་ཀེ་
ཨཱཧཱུཾ། ཨོཾ་གནྡྷེ་ཨཱཧཱུཾ། ཨོ་ནེ་ཝི་དྱ་ཨཱཧཱུཾ། ཨོཾ་ཤཔྟ་ཨཱཧཱུཾ། ཨོ་རཱུ་པ་ ཨཱཧཱུཾ། ཨོ་ཤལྟ་
ཨཱཧཱུཾ། ཨོ་ གནྡྷེ་ ཨཱཧཱུཾ། ཨོ་ ར་ ས་ ཨཱཧཱུྃ། ཨོ་སྤུན་ ཨཱཧཱུྃ་ གིས་ མཆོད་ པ་ བྱིན་ གྱིས་
བརླབས། རང་གི་ཐུགས་ཀའི་ས་བོན་ལས་མཆོད་པའི་ལྷ་མོ་དཔག་ཏུ་མེད་པ་
སྤྲོས་པ་རྣམས་ཀྱིས་མཆོད་པ་བྱེད་པར་བསམས་ལ། ཨོཾ་ཨཱརྱ་མཉྫ་ཤྲཱི་ས་པ་རི་ཝ་
ར་ཨགྷཾ་པྲ་ཏཱིཙྪ་ སྭཧཱ། དེ་བཞིན་དུ་པཱ་ཏྱཾ། པུཤྲཱ དྷུ་པེ། ཨ་ལོ་ཀེ །གནྡྷེ། ནེ་ཝི་ཏྱ།
ཤཔ། རཱུ་པ། ཤཔ། གནྡྷེ། ར་ས། སྤན་པྲ་ཏཱིཙྪ་ཧཱུྃ་སྭཱཧཱ། །ཞེས་ཆུ་གཉིས་ཉེར་སྤྱོད་
རོལ་མོ་འདོད་ཡོན་དང་བཅས་པས་མཆོད། གང་གི་བློ་གྲོས་སྒྲིབ་གཉིས་སྤྲིན་
བྲལ་ཉི་ལྟར་རྣམ་དག་རབ་གསལ་བས། །ཇི་སྙེད་དོན་ཀུན་ཇི་བཞིན་གཟིགས་
ཕྱིར་ཉིད་ཀྱི་ཐུགས་ཀར་གླེགས་བམ་འཛིན། །གང་དག་སྲིད་པའི་བཙོན་རར་མ་
རིག་མུན་འཐོམས་སྡུག་བསྔལ་གྱིས་གཟིར་བའི། །འགྲོ་ཚོགས་ཀུན་ལ་བུ་གཅིག་
ལྟར་བརྩེ་ཡན་ལག་དྲུག་ཅུའི་དབྱངས་ལྡན་གསུང་། །འབྲུག་ལྟར་ཆེར་སྒྲོགས་
-347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཉོན་མོངས་གཉིད་སློང་ལས་ཀྱི་ལྕགས་སྒྲོག་འགྲོལ་མཛད་ཅིང་། །མ་རིག་མུན་
སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་རལ་གྲི་བསྣམས། །གདོད་ནས་དག་
ཅིང་ས་བཅུའི་མཐར་སོན་ཡོན་ཏན་ལུས་རྫོགས་རྒྱལ་སྲས་ཐུ་བོའི་སྐུ། །བཅུ་ཕྲག་
བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་དཔལ་དབྱངས་ལ་
འདུད། །ཅེས་ བསྟོད། དེ་ ནས་ རང་ ཉིད་ རྗེ་ བཙུན་ འཇམ་དཔལ་ དབྱངས་ སུ་
གསལ་བ་ལ་ང་རྒྱལ་དང་གསལ་སྣང་གང་ཐོན་བྱས་ཏེ་ལྷའི་རྣལ་འབྱོར་ཅི་ནུས་སུ་
བསྒོམ། དེ་ནས་བཟླས་པ་བྱ་བ་ནི། རང་ཉིད་རྗེ་བཙུན་འཇམ་དབྱངས་སུ་གསལ་
བའི་ཐུགས་ཀར་ཟླ་བའི་སྟེང་དུ་འཁོར་ལོ་སེར་པོ་རྩིབས་དྲུག་པ་ལྟེ་བ་དང་བཅས་
པའི་ལྟེ་བར་དྷིཡིག་དམར་སེར། རྩིབས་ཀྱི་སྟེང་དུ་སྔགས་ཕྲེང་དང་བཅས་པ་
ལས་འོད་ཟེར་འཕྲོས། སྒོ་གསུམ་གྱི་སྡིག་སྒྲིབ་ཐམས་ཅད་སྦྱངས། མི་ཤེས་པའི་
མུན་པ་ཐམས་ཅད་བསལ། འོད་ཟེར་སྤྲོ་བསྡུས་ཕྱོགས་བཅུའི་རྒྱལ་བ་སྲས་བཅས་
ཀྱི་བྱིན་རླབས་ནུས་མཐུ་ཐམས་ཅད་ འབེབས་ པ་ སོགས་ ཀྱི་ དམིགས་ པ་ དང་
བཅས། ཨོཾ་ཨ་ར་པ་ཙ་ན་དྷིཞེས་པའི་སྔགས་བརྒྱ་སྟོང་ཁྲི་འབུམ་སོགས་ཅི་ནུས་
བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག །རྗེ་བཙུན་འཇམ་དབྱངས་
འགྲུབ་གྱུར་ནས། །འགྲོ་བ་གཅིག་ ཀྱང་མ་ལུས་པ། །དེ་ཡི་ས་ལ་འགོད་པར་
ཤོག །དེང་ནས་བཟུང་ སྟེ་ ཚེ་ རབས་ ཐམས་ཅད་དུ། །འཇམ་ དབྱངས་ བླ་ མའི་
ཐབས་མཁས་སྤྲུལ་པ་ཡིས། །འབྲལ་བ་མེད་པར་རྗེས་སུ་འཛིན་པ་དང༌། །བཀའ་
བཞིན་སྒྲུབ་པས་མཉེས་པ་ལྷུར་བྱེད་ཤོག །མདོ་སྔགས་གསུང་རབ་ཀུན་གྱི་ཚིག་
དོན་རྣམས། །དྲི་མེད་རིགས་པ་ཕྲ་མོས་འབྱེད་པ་ལ། །གཏུགས་པ་མེད་པའི་ཤེས་
རབ་ ཐོབ་ པ་དང་། །དེ་ དོན་ རྩེ་ གཅིག་ སྒྲུབ་ པ་མཐར་ཕྱིན་ཤོག །སྲིད་ལ་ངེས་
- 348 -



རྗེ་བཙུན་འཇམ་དཔལ་དབྱངས་ཨ་ར་པ་ཙ་ནའི་སྒྲུབ་ཐབས་བློ་གྲོས་མཆོག་སྩོལ།
འབྱུང་འགྲོ་ལ་སྙིང་རྗེ་དང་། །གནས་ལུགས་ལྟ་བ་རྟོགས་པའི་ཤེས་རབ་ཀྱིས། །
སྲིད་ཞིའི་རྒུད་པ་མཐའ་དག་རབ་སྤངས་ཏེ། །འཇམ་དབྱངས་བླ་མའི་གོ་འཕང་
ཐོབ་གྱུར་ཅིག །ཅེས་སྨོན་ལམ་ཤུགས་དྲག་ཏུ་གདབ་བོ། །གཏོར་མ་འབུལ་བར་
འདོད་ ན་ དཀར་ གཏོར་ གཙང་ མ་ ཕྱག་ ལེན་ བཞིན་ བཤམས་ ལ། ཨ་ མྲྀ་ཏས་
བསངས། སྭ་བྷཱ་ཝས་སྦྱངས། སྟོང་པའི་ངང་ལས་ༀ་ལས་བྱུང་བའི་རིན་པོ་ཆེའི་
གཏོར་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་
དྭངས་ཤིང་ཐོགས་པ་མེད་པ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་
པོར་གྱུར། ཨོཾ་ཨཱཿཧཱུྃ། ལན་གསུམ་གྱིས་བྱིན་གྱིས་བརླབས། རང་གི་ཐུགས་ཀའི་
ས་བོན་གྱི་འོད་ཟེར་གྱིས་མགོན་པོ་འཇམ་དཔལ་དབྱངས་ཀྱི་ལྷ་ཚོགས་མདུན་གྱི་
ནམ་མཁར་སྤྱན་དྲངས། ལྗགས་འོད་ཀྱི་སྦུ་གུས་གཏོར་མའི་བཅུད་ཐམས་ཅད་
དྲངས་ཏེ་གསོལ་བས་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནས་ཐུགས་
དགྱེས་པར་བསམས་ལ། ཨོཾ་ཨཱརྱ་མཉྫའི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་
ཁཱ་ཧི། ལན་གསུམ་མམ་བདུན་གྱིས་གཏོར་མ་འབུལ། ཨོཾ་ཨཱརྱ་མཉྫའི་ས་པ་རི་ཝཱ་
ར་ཨགྷཾ་ནས་ཤཔྟའི་བར་གྱིས་མཆོད། གཞོན་ནུའི་ཆ་ལུགས་འཆང་བ་པོ། །ཤེས་
རབ་ སྒྲོན་མེས་ རབ་ ཏུ་ བརྒྱན། །འཇིག་ རྟེན་ གསུམ་ གྱི་ མུན་ སེལ་བ། །འཇམ་
དཔལ་ དབྱངས་ ལ་ ཕྱག་ འཚལ་ ལོ། །ཞེས་ བསྟོད། འདོད་ དོན་ ལ་ གསོལ་ བ་
ཤུགས་དྲག་ཏུ་གདབ་བོ། །ཐུན་མཚམས་སུ་ཡང་དམ་ཚིག་དང་སྡོམ་པ་ལ་དྲན་
ཤེས་ནར་ མར་ བསྟེན་ནས་བསྲུང་བ་གཞིར་བཞག །གང་སྣང་ཐམས་ཅད་ རྗེ་
བཙུན་འཇམ་དཔལ་དབྱངས་ཀྱི་གསང་བ་གསུམ་གྱི་རྣམ་རོལ་ཏུ་ལྟ་བ་སོགས་
ཐབས་མཁས་ཀྱི་རྣལ་འབྱོར་ལ་འབད་ཅིང་། འཇམ་དཔལ་མཚན་བརྗོད་ཁ་ཏོན་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དུ་ བྱ་བ་སོགས་དལ་བ་དོན་ལྡན་དུ་བྱའོ། །འདིའི་ སྦྱོར་དངོས་རྗེས་ གསུམ་ གྱི་
ཉམས་ལེན་བྱ་ཚུལ་ཞིབ་པར་ཡི་གེ་ལོགས་སུ་གསལ་ཞིང་། ཤེས་རབ་བློ་འཕེལ་
གྱི་དམིགས་སྐོར་སོགས་མན་ངག་གི་གནད་མཐའ་དག་པར་ཞལ་ལས་ཤེས་པར་
བྱའོ། །
ཞེས་རྗེ་བཙུན་འཇམ་དཔལ་དབྱངས་ཨ་ར་པ་ཙ་ནའི་སྒྲུབ་ཐབས་བློ་གྲོས་
མཆོག་སྩོལ་ཞེས་བྱ་བ་འདི་ནི། བཀྲ་ཤིས་བསམ་གཏན་གླིང་གི་དབུ་མཛད་དགེ་
སློང་ཡེ་ཤེས་ལྷུན་གྲུབ་ཀྱིས་འདི་ལྟ་བུ་ཞིག་དགོས་ཞེས་ནན་ཆེར་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
སྦྱར་བའོ། །འདིས་ཀྱང་འགྲོ་ཀུན་ རྗེ་བཙུན་འཇམ་པའི་དབྱངས་ཀྱིས་ རྗེས་སུ་
བཟུང་ནས་མྱུར་དུ་སྨིན་ཅིང་གྲོལ་བར་གྱུར་ཅིག། །།
-350 -



༄༅། །རྗེ་བཙུན་འཇམ་དཔལ་དབྱངས་ཀྱི་སྒྲུབ་ཐབས་ཀྱི་བཟླས་
པའི་དམིགས་སྐོར་མན་ངག་ཞལ་ཤེས་བཞུགས་སོ། ། །
ན་མོ་གུ་རུ་མཉྫགྷོ་ཥཱ་ཡ། གང་སྐུའི་སྣང་བ་ཉིན་མོར་བྱེད་པའི་འོད། །སྙིང་
གི་མཁའ་དབྱིངས་དབུས་སུ་ཤར་ཙམ་གྱིས། །རྨོངས་པའི་མུན་པ་མ་ལུས་སེལ་
མཛད་པ། །འཇམ་དབྱངས་བླ་མའི་ཞབས་ལ་གུས་པས་འདུད། །དེ་ལ་འདིར་
སྐལ་ལྡན་གྱི་སྐྱེས་བུས་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་
པ་ནི་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་དུ་ཐར་པ་བླ་ན་མེད་པ་སངས་
རྒྱས་ཀྱི་གོ་འཕང་རིན་པོ་ཆེ་མྱུར་བ་མྱུར་བར་སྒྲུབ་པའི་ཐབས་ལ་འབད་པ་ཉིད་
ཡིན་ལ། དེ་ཡང་སངས་རྒྱས་ཀྱི་གོ་འཕང་རིན་པོ་ཆེ་སྒྲུབ་པར་བྱེད་པ་ལ་དེར་
བགྲོད་པའི་ལམ་རྣམས་འཁྲུལ་པ་མེད་པར་ཤེས་ནས་དེར་འཇུག་དགོས་ལ། དེ་
ལ་ནི་ལམ་ཡང་དག་པ་དང་ལམ་ལྟར་སྣང་གཉིས་རང་སྟོབས་ཀྱིས་འབྱེད་ནུས་
པའི་ཤེས་རབ་ཁྱད་པར་ཅན་ཞིག་ཐོབ་དགོས་ཏེ། ཤེས་རབ་དེ་འདྲ་ཞིག་མེད་ན་
ནི་སངས་རྒྱས་སུ་བགྲོད་པའི་ལམ་རྣམས་རང་ཉིད་ཀྱིས་མི་ཤེས་པས་མཁའ་ཁྱབ་
ཀྱི་སེམས་ཅན་རྣམས་ལམ་མཆོག་དེར་འཁྲིད་པར་ག་ལ་ནུས། དེས་ན་དེ་འདྲ་
བའི་ཤེས་རབ་ཁྱད་པར་ཅན་སྒྲུབ་པར་བྱེད་པ་ལ་སངས་རྒྱས་ཐམས་ཅད་ཀྱི་ཡེ་
ཤེས་གཅིག་ཏུ་བསྡུས་པ་མགོན་པོ་འཇམ་དཔལ་དབྱངས་ལ་གསོལ་བ་གདབ་པ་
དང༌། དེའི་རྣལ་འབྱོར་གྱི་སྒོ་ནས་ཐུགས་བསྐུལ་བའི་གཟུངས་སྔགས་བཟླ་བ་ཉིད་
བསྔགས་སོ། །དེའི་ཚུལ་ནི་ཐོག་མར་ཀུན་སློང་གི་བསམ་པ་རྣམ་པར་དག་པ་ཞིག་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཤིན་ཏུ་གལ་ཆེ་སྟེ། སྤྱིར་དགེ་མི་དགེ་ཐམས་ཅད་ཀུན་སློང་གི་བསམ་པའི་འཕྲུལ་
ཉིད་ཡིན་པ་དང་། ལྷག་པར་ཐེག་པ་མཆོག་གསང་སྔགས་ཀྱི་ཉམས་ལེན་འདི་ལྟ་
བུ་ལ་ནི་ཀུན་སློང་གི་བསམ་པ་ཁྱད་པར་ཅན་སྐྱེ་བོ་གཞན་དག་གིས་རྗེས་སུ་ཡི་
རང་ཙམ་ཡང་མི་ནུས་པ་བྱང་ཆུབ་ཆེན་པོའི་ལམ་ལ་བགྲོད་པར་བྱེད་པ་རྣམས་ཀྱི་
ཐུན་མོང་མིན་པའི་བསམ་པ་བདག་པས་གཞན་གཅེས་པའི་བྱང་ཆུབ་ཀྱི་སེམས་
རིན་པོ་ཆེ་ཤུགས་དྲག་ཏུ་བསྐྱེད་དགོས་སོ། །དེའི་ཚུལ་ནི་རང་ཉིད་ཐོག་མ་མེད་པ་
ནས་ད་ ལྟའི་བར་དུ་མ་རིག་འཁྲུལ་པའི་དབང་གིས་ ཁམས་གསུམ་འཁོར་བ་
འདིར་རང་དབང་མེད་པར་འཁོར་ཞིང་སྡུག་བསྔལ་གསུམ་གྱིས་ཡུན་དུ་མནར་
བའི་ཚུལ་ལ་སྐྱོ་ཞིང་ཡིད་འབྱུང་བ་དང་། སླར་ཡང་གར་སྐྱེ་ལ་རང་དབང་མེད་
པའི་ཚུལ་བསམ་ནས་འཇིགས་ཤིང་སྐྲག་པས་མྱུར་དུ་ཐར་འདོད་ཉེས་ཅན་བཙོན་
ར་ ལས་ ཐར་ པར་ འདོད་ པ་ཅི་འདྲ་བ་བཅོས་མ་མིན་པ་ཞིག་བསྐྱེད། དེ་ནས་
མཁའ་ཁྱབ་ཀྱི་སེམས་ཅན་འདི་ཐམས་ཅད་ཀྱང་ཐོག་མ་མེད་པ་ནས་རང་གི་མ་
ཡང་ཡང་བྱས་ཏེ་དྲིན་གྱིས་བསྐྱངས་པའི་མ་ཤ་སྟག་ཡིན་པ་ལ་རྨོངས་ཤིང་འཁྲུལ་
ནས་ངོ་མ་འཕྲོད་པར་དགྲ་གཉེན་བར་མ་སྣ་ཚོགས་སུ་བཟུང་སྟེ་ཆགས་སྡང་གིས་
རིས་སུ་བཅད། འགའ་ཞིག་ལ་ཉེ་བར་བཟུང་ནས་ཆགས་ཞེན་དམ་པོས་ལས་ངན་
སྣ་ཚོགས་གསོག་ཅིང་སླར་ཡང་འཁོར་བའི་འཆིང་བ་བརྟན་པར་བྱེད། འགའ་
ཞིག་ལ་རིང་བར་བཟུང་ནས་གཅིག་ལ་གཅིག་འཚེ་ཞིང་གནོད་པར་བྱེད། སེམས་
ཅན་ཕལ་མོ་ཆེ་ནི་བཏང་སྙོམས་ཀྱི་བློས་ཡལ་བར་འདོར་བ་འདིར་ཟད། ད་ནི་
བདག་ཐེག་པ་ཆེན་པོའི་ལམ་དུ་ཞུགས་ནས་མ་རྒན་སེམས་ཅན་འདི་ཐམས་ཅད་
བདག་ཉིད་གཅིག་པུས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་ངེས་
- 352 -



རྗེ་བཙུན་འཇམ་དཔལ་དབྱངས་ཀྱི་སྒྲུབ་ཐབས་ཀྱི་བཟླས་པའི་དམིགས་སྐོར་མན་ངག་ཞལ་ཤེས།
པར་བསྒྲལ་བར་བྱའོ་སྙམ་དུ་བསམ་པའི་གོ་ཆ་གྱོན། སེམས་ཅན་རྣམས་གྱི་ངང་
ཚུལ་ལ་བསམ་ན་ཕྱེ་མ་ལེབ་མེ་འོད་ལ་མཆོང་བ་ལྟར་བདེ་བ་འདོད་ཀྱང་སྡུག་
བསྔལ་གྱི་རྒྱུ་ལ་རྔམ་ཞིང་འཇུག་པ་འདི་རྣམས་སྙིང་རེ་རྗེ་སྙམ་དུ་ཤས་མི་བཟོད་
པའི་བྱམས་ སྙིང་ རྗེ་ཤུགས་དྲག་ཏུ་བསྐྱེད། སེམས་ཅན་འདི་རྣམས་མྱུར་བ་མྱུར་
བར་བསྒྲལ་བའི་ཕྱིར་དུས་གསུམ་རྒྱལ་བའི་ཡབ་གཅིག་མགོན་པོ་འཇམ་དཔལ་
དབྱངས་བསྒྲུབ་པར་བྱའོ་སྙམ་དུ་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་
བསྐྱེད་དོ། །ཀུན་སློང་གི་བསམ་པ་དེ་འདྲ་ཞིག་བྱུང་ན་སྤྱིར་ཆོས་གང་བྱས་ཐེག་པ་
ཆེན་པོའི་ལམ་དུ་འགྲོ་ཞིང་། ལྷག་པར་མགོན་པོ་འཇམ་དཔལ་དབྱངས་ཀྱི་བྱིན་
རླབས་མྱུར་དུ་འཇུག་པར་ངེས་སོ། །སྒྲུབ་ཐབས་དངོས་གཞི་ཇི་ལྟར་སྒོམ་པའི་
ཚུལ་ནི་ལོགས་སུ་གསལ་བ་ལྟར་བྱེད་ཅིང་། གཟུངས་སྔགས་བཟླ་བའི་ཚེ་ཤེས་
རབ་བློ་འཕེལ་གྱི་མན་ངག་ཞལ་ཤེས་ནི་རང་ཉིད་རྗེ་བཙུན་འཇམ་དཔལ་དབྱངས་
སུ་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་འཁོར་ལོ་སེར་པོ་
རྩིབས་དྲུག་པ་ལྟེ་བ་དང་བཅས་པ་ཞིག་གསལ་བཏབ། འཁོར་ལོ་དེའི་ལྟེ་བའི་
སྟེང་དུ་དྷིཡིག་གྱེན་དུ་འགྲེང་བ་འོད་ཟེར་འབར་བ་ཞིག་དང་། རྩིབས་དྲུག་གི་
སྟེང་དུ་མདུན་ནས་རིམ་བཞིན་གཡས་སྐོར་དུ། ཨོཾ་ཨ་ར་པ་ཙ་ན་རྣམས་ཡི་གེ་གྱེན་
དུ་འགྲེང་བ་འོད་ཟེར་འབར་བ་སྔགས་ཀྱི་སྒྲ་སྒྲོག་བཞིན་པ་རེ་གསལ་བཏབ།
གཙོ་བོར་ཐུགས་ཀའི་དྷིལ་སེམས་གཟུང་། དྷཱི༔དེ་ཡང་ཡི་གེ་ཙམ་མིན་པར་མགོན་
པོ་འཇམ་དཔལ་དབྱངས་ཀྱི་ཐུགས་ཡི་གེའི་རྣམ་པར་ཤར་བ་དེ་དང་རང་སེམས་
དབྱེར་མེད་པའི་མོས་པ་བརྟན་པོ་བྱ། དེ་ནས་སྔགས་བཟླ་བའི་ཚེ་གང་སྣང་ཐམས་
ཅད་མགོན་པོ་འཇམ་དཔལ་དབྱངས་ཀྱི་སྐུའི་རྣམ་རོལ་དུ་འཆར་བ་སྣང་བ་སྐུའི་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཁྱེར་སོ་དང་། སྒྲ་གང་གྲག་ཐམས་ཅད་ཡིག་འབྲུ་བདུན་པོ་དེའི་སྒྲར་འཆར་བ་སྒྲ་
གྲག་ གསུང་ གི་ ཁྱེར་ སོ་ དང༌། ཡིད་ ལ་ གང་ ཤར་ ཐམས་ ཅད་ མགོན་ པོ་
འཇམ་དཔལ་དབྱངས་ཀྱི་ཐུགས་གཉིས་མེད་ཡེ་ཤེས་རྣམ་རོལ་ཏུ་ལྟ་བ་དྲན་རྟོག་
ཐུགས་ཀྱི་ཁྱེར་སོ་གསུམ་གྱི་ངང་ནས་རབ་ཏུ་ལྕེ་དང་མཆུ་མི་འགུལ་བར་དམིགས་
པ་བརྟན་པོས་ཡིད་བཟླས་བྱ། དེ་ཙམ་མ་ཐུབ་ན་གཞན་གྱིས་མི་ཐོས་པར་ཤུབ་
བུའི་བཟླས་པ་བྱ། དེའི་ཚེ་དམིགས་པ་ཡིད་ལ་བྱ་ཚུལ་ནི། ཐུགས་ཀའི་ས་བོན་
དང་སྔགས་ཕྲེང་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་
བཅས་ཀྱི་བྱིན་རླབས་ནུས་མཐུ་རྣམས་བདུད་རྩི་འོད་ཟེར་དཀར་པོའི་རྣམ་པར་
བསྡུས་ནས་རང་ལ་ཐིམ་ས་བོན་སྔགས་ཕྲེང་དང་བཅས་པ་ལས་ཀྱང་བདུད་རྩི་
དཀར་པོའི་རྒྱུན་བབས་ཏེ་རང་གི་ལུས་ཀྱི་ནང་ཐམས་ཅད་གང་། ཐོག་མེད་ནས་
བསགས་པའི་ལས་ངན་སྡིག་སྒྲིབ་བག་ཆགས་དང་ཅས་པ་ཐམས་ཅད་དབང་པོའི་
སྒོ་དང་བ་སྤུའི་བུ་ག་རྣམས་ནས་དུད་ཁུ་དང་སོལ་ཁུའི་རྣམ་པར་ནག་ཉིལ་ཉིལ་
འཐོན་ནས་སངས་ཏེ་དག །ལུས་ཤེལ་གོང་གཡའ་དག་པ་ལྟར་དྭངས་གསལ་འོད་
ཀྱི་རང་བཞིན་ཅན་དུ་གྱུར་པའི་མོས་པ་ཤུགས་དྲག་ཡང་དང་ཡང་དུ་བྱ། རེ་ཞིག་
དམིགས་སྐོར་འདི་གཙོ་བོར་བཏོན་ཏེ་སྡིག་སྒྲིབ་དག་པའི་མཚན་མ་མ་བྱུང་བར་དུ་
འབད། སྡིག་སྒྲིབ་དག་པའི་མཚན་མ་ནི་རྨི་ལམ་དུ་ལུས་ལས་རྣག་ཁྲག་འཛག་པ་
དང༌། སྡོམ་དང་ སྡིག་ སྦྲུལ་ སོགས་ ཕྱིར་ འཐོན་པ་དང༌། མི་གཙང་བ་སྐྱུག་ཅིང་
བཤལ་བ་དང་། ཁྲུས་ བྱེད་ཅིང་གོས་གསར་ པ་ བྱོན་ པ་དང༌། ཉི་མ་དང་ཟླ་བ་
མཐོང་བ་དང༌། བླ་མ་དང་དགེ་འདུན་གྱི་སྡེ་མཐོང་བ་དང་། ནམ་མཁའ་ལ་འཕུར་
བ་སོགས་མང་དུ་གསུངས། དེ་ནས་ཤེས་རབ་བློ་འཕེལ་གྱི་དམིགས་པ་དངོས་
-354 -



རྗེ་བཙུན་འཇམ་དཔལ་དབྱངས་ཀྱི་སྒྲུབ་ཐབས་ཀྱི་བཟླས་པའི་དམིགས་སྐོར་མན་ངག་ཞལ་ཤེས།
གཞི་བྱ་ཚུལ་ནི། ཐུགས་ཀའི་ས་བོན་སྔགས་ཕྲེང་དང་བཅས་པ་ལས་འོད་ཟེར་
ཕྱོགས་བཅུར་འཕྲོས། ཕྱོགས་བཅུའི་རྒྱལ་ བ་ སྲས་བཅས་ཐམས་ཅད་ ཀྱི་ བྱིན་
རླབས་ནུས་མཐུ་རྣམས་བདུད་རྩི་འོད་ཟེར་དམར་སེར་གྱི་རྣམ་པར་བསྡུས་ནས་
རང་ལ་ཐིམ། ཐུགས་ཀའི་ས་བོན་དང་སྔགས་ཕྲེང་ལས་ཀྱང་བདུད་རྩི་དམར་སེར་
གྱི་རྒྱུན་བབས་པས་ལུས་ཐམས་ཅད་གང་སྟེ་རྐང་མཐིལ་ནས་སྤྱི་བོའི་བར་ཐམས་
ཅད་བདུད་རྩི་དམར་སེར་གྱིས་བར་མཚམས་མེད་པར་བལྟམས་པས། གསུང་
རབ་ཀྱི་ཚིག་དོན་གང་ལ་དཔྱོད་ཀྱང་གཞན་ལ་མི་ལྟོས་པར་རང་སྟོབས་ཀྱིས་
འབྱེད་ནུས་པའི་ཤེས་རབ་རླབས་ཆེན་པོ་དང་། ཤེས་བྱའི་གནས་ཕྲ་ཞིང་ཕྲ་བ་
རྣམས་མ་འདྲེས་པར་འབྱེད་ནུས་པའི་ཤེས་རབ་ཤིན་ཏུ་གསལ་བ་དང་། གསུང་
རབ་ཀྱིས་ཚིག་དོན་ཟབ་མོ་གང་ལ་ཡང་བསམ་པ་ཙམ་གྱིས་དེ་མ་ཐག་ཏུ་ཤེས་
ནུས་པའི་ཤེས་རབ་ཤིན་ཏུ་མྱུར་བ་དང་། མདོ་སྔགས་ཀྱི་ཆོས་ཟབ་མོ་གང་ལའང་
གཏུགས་པ་མེད་པར་འཇུག་པའི་ཤེས་རབ་ཟབ་པ་ཁྱད་པར་ཅན་རྣམས་ཐོབ་པར་
བསམ་མོ། །མདོར་ན་རང་གི་ལུས་མགོན་པོ་འཇམ་དཔལ་དབྱངས་ཀྱི་སྐུ་དངོས་
དང༌། ངག་ གསུང་ དང༌། ཡིད་ ཐུགས་ སུ་ གྱུར་ པའི་ མོས་ པ་ བརྟན་པོ་ བྱ། ཡང་
ཐུགས་ཀའི་སྔགས་ཕྲེང་ས་བོན་དང་བཅས་པ་ལས་འོད་ཟེར་མཁའ་ཁྱབ་ཏུ་སྤོས།
འོད་ཟེར་རེ་རེའི་སྣེ་ལ་མགོན་པོ་འཇམ་དབྱངས་རེ་རེ་སྤྲུལ་ཏེ་མཁའ་ཁྱབ་ཀྱི་
སེམས་ཅན་རེ་རེའི་སྟེང་དུ་མགོན་པོ་འཇམ་དབྱངས་ཀྱི་སྐུ་རེ་རེ་བཞུགས། དེ་དག་
ལས་བདུད་རྩིའི་རྒྱུན་བབས། སེམས་ཅན་སོ་སོའི་ལས་ངན་སྡིག་སྒྲིབ་ཐམས་ཅད་
སྦྱངས་ཏེ་མགོན་པོ་འཇམ་དཔལ་དབྱངས་ཀྱི་སྐུར་གྱུར་པའི་མོས་པ་དང༌། ཡང་
འོད་ཟེར་འཕྲོས་སྣོད་ཀྱི་འཇིག་རྟེན་རྣམས་ལ་ཕོག་པས་སྣོད་ཀྱི་མ་དག་པའི་ཉེས་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
སྐྱོན་ཐམས་ཅད་སྦྱངས་ཏེ་སྣོད་བཅུད་དག་པ་རབ་འབྱམས་སུ་གྱུར་པའི་མོས་པ་
བརྟན་པོ་བྱ་སྟེ། དེ་ལྟར་ཟབ་གསལ་གཉིས་མེད་ཀྱི་ལྷའི་རྣམ་འབྱོར་སྒོམ་པ་དང༌།
སྣོད་བཅུད་དག་པ་རབ་འབྱམས་སུ་ལྟ་བ་འདི་ནི་གསང་ཆེན་རྡོ་རྗེ་ཐེག་པའི་ལམ་
གྱི་གནད་མཐར་ཐུག་པའོ། །ད་ལྟར་ཐུན་དངོས་གཞི་ལ་གཟུངས་སྔགས་བརྒྱ་སྟོང་
སོགས་ཅི་ནུས་སུ་བཟླ་ཞིང་། ཐུན་བསྡུ་ཁར་དབུགས་ཐེངས་གཅིག་ལ་དྷིབརྒྱ་རྩ་
བགྲངས་ཏེ་བརྒྱ་རྩ་སོང་བ་ན་མཆིལ་མ་ཁོང་པར་མིད་ཅིང་གྲེ་ཕུགས་ནས་དྷིའོད་
ཟེར་འབར་བ་ཞིག་མགྲིན་པ་ནས་བབས་ཏེ་སྙིང་གའི་དྷི༔ཡིག་ལ་ཐིམ་པར་བསམ་
སྟེ། འདི་ནི་མི་བརྗེད་པའི་གཟུངས་སྒྲུབ་པའི་མན་ངག་ཞལ་ཤེས་སོ། །འཁོར་ལོ་
འཁོར་བའི་དམིགས་པ་བྱེད་ན་འཁོར་ལོ་གཡས་དང་ཡིག་འབྲུ་རྣམས་གཡོན་དུ་
འཁོར་ཞིང་སྔགས་དང་འཁོར་ལོ་གཉིས་ཀ་ལས་བདུད་རྩིའི་རྒྱུན་འབེབས་པ་
དང་། རྒྱལ་ བ་ སྲས་ བཅས་ ཀྱི་ བྱིན་ རླབས་ བཀུག་ སྟེ་ ཤེས་ རབ་ འཕེལ་ བའི་
དམིགས་པ་སྔར་ལྟར་བྱེད། འཁོར་ལོ་འཁོར་བའི་དམིགས་པ་མ་བྱས་ཀྱང་ཆད་
པའི་སྐྱོན་མེད་ཅིང་སྔར་བཤད་པའི་དམིགས་པ་དེ་ལྟར་བྱས་པས་ཆོག་པས་གང་
མོས་བྱ། དམིགས་པ་ཤིན་ཏུ་གསལ་བ་དང་གཙོ་བོར་ཐུགས་ཀའི་ དྷིཡིག་ལ་
སེམས་འཛིན་ཅིང་ཐུགས་གཉིས་སུ་མེད་པའི་ཡེ་ཤེས་ཀྱི་རྣམ་པ་ཡང་ཡང་གསལ་
འདེབས། ཆོས་ཐམས་ཅད་ཀྱི་གནས་ལུགས་སྤྲོས་པའི་མཐའ་ཐམས་ཅད་དང་
བྲལ་བའི་དོན་ལ་ངེས་པ་བསྐྱེད་ཅིང་སེམས་འཛིན་ཅི་ཐུབ་བྱེད་པ་གནད་ཀྱི་དོན་
དུ་གསུངས་སོ། །ཐུན་མཐར་གཏོར་མ་འབུལ་ཚུལ་སྒྲུབ་ཐབས་སུ་གསལ་བ་ལྟར་
བྱེད་ཅིང་། ཐུན་མཚམས་སུ་ཡང་ཉོན་མོངས་པ་དང་བག་མེད་པའི་ སྤྱོད་ པའི་
དབང་དུ་སྐད་ཅིག་ཀྱང་མི་གཏོང་བར་སྤྱིར་སྒོ་གསུམ་དགེ་ལ་བརྩོན་པས་དུས་
- 356 -



རྗེ་བཙུན་འཇམ་དཔལ་དབྱངས་ཀྱི་སྒྲུབ་ཐབས་ཀྱི་བཟླས་པའི་དམིགས་སྐོར་མན་ངག་ཞལ་ཤེས།
འདའ་བ་དང༌། ཁྱད་པར་རང་གིས་ཁས་བླངས་པའི་དམ་ཚིག་དང་སྡོམ་པ་དག་
པར་བྱེད་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་ཅིང་ཁྱེར་སོ་གསུམ་གྱི་རྣལ་
འབྱོར་ཡང་ཡང་གསལ་འདེབས་པ་དང༌། འཇམ་དཔལ་མཚན་བརྗོད་འདོན་པ་
སོགས་ཀྱི་སྒོ་ནས་དལ་བ་དོན་དང་ལྡན་པར་བྱའོ། །དུས་གསུམ་གཤེགས་པའི་
རྒྱལ་བ་མ་ལུས་པ། །ཐུགས་བསྐྱེད་ལམ་བཟང་བགྲོད་དང་འཚང་རྒྱ་བ། །ཐམས་
ཅད་མགོན་འདིའི་མཐུ་ལ་བརྟེན་ནོ་ཞེས། །སྒྱུ་འཕྲུལ་དྲ་བའི་རྒྱུད་ལས་རྒྱ་ཆེར་
བསྔགས། །རབ་འབྱམས་རྒྱལ་བ་མཆོད་ཅིང་བསྟོད་པ་ལས། །འཇམ་དཔལ་རྡོ་
རྗེའི་དོན་དམ་ཡང་དག་མཚན། །ལན་ཅིག་བརྗོད་པའང་ལྷག་ཅེས་བསྔགས་པས་
ན། །འདི་ལྟའི་རྣལ་འབྱོར་བརྩོན་རྣམས་སྐལ་བ་བཟང་། དགེ་བ་འདི་ཡིས་ཚེ་
རབས་ཐམས་ཅད་དུ། །འཇམ་དབྱངས་བླ་མས་རྟག་ཏུ་རྗེས་འཛིན་ཅིང་། །ཉམ་
ཐག་འགྲོ་བ་འདི་ཀུན་སྒྲོལ་བ་ལ། །འཇམ་དཔལ་དཔའ་བོ་ལྟ་བུར་བདག་གྱུར་
ཅིག །
མ་
ཅེས་ རྗེ་ བཙུན་ འཇམ་དཔལ་དབྱངས་ ཀྱི་ སྒྲུབ་ ཐབས་ ཀྱི་ བཟླས་ པའི་
དམིགས་སྐོར་མན་ངག་ཞལ་ཤེས་ཤིན་ཏུ་གསལ་བ་འདི་ལྟ་བུ་ཞིག་དགོས་ཞེས་
བལ་བོད་མཚམས་ཀྱི་འགྲོ་བ་དུ་མའི་འདྲེན་པར་གྱུར་ཅིང་དབེན་པའི་རི་སུལ་དུ་
སྒྲུབ་པ་སྙིང་པོར་མཛད་པ་ཤ་རུ་བླ་མ་ཀརྨ་རིན་ཆེན་གྱིས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིག། །།
- 357 -



༄༅། །བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་
བྱས་ཏེ་གསོལ་བ་འདེབས་པའི་ཚུལ་བློ་གྲོས་
མཆོག་སྩོལ་ཅེས་བྱ་བ་
བཞུགས་སོ། །
ན་མོ་གུ་རུ་མཉྫ གྷོ་ཥ་ཡ། རབ་འབྱམས་རྒྱལ་བ་ ཀུན་ གྱི་མཁྱེན་རབ་
རྣམས། །གཅིག་བསྡུས་ཡེ་ཤེས་ཉི་མ་འོད་པོ་ཆེས། །མཐའ་ཡས་འགྲོ་བའི་བློ་
མུན་སེལ་མཛད་པ། །འཇམ་མགོན་བླ་མའི་ཞབས་ལ་གསོལ་བ་འདེབས། །རིང་
ནས་གོམས་པའི་ཐུགས་རྗེའི་དབང་གྱུར་པས། །མཐའ་ཡས་འགྲོ་བ་འཁོར་བའི་
རྒྱ་མཚོ་ལས། །སྒྲོལ་ལ་རྣམ་པ་ཀུན་ཏུ་ཟླ་བྲལ་བ། །འཇམ་མགོན་ཐུགས་རྗེ་ཅན་
ལ་གསོལ་བ་འདེབས། །ནམ་ཡང་ སྒྲིབ་པ་མེད་པའི་ཡེ་ཤེས་ཀྱིས། །འགྲོ་བའི་
ཁམས་ དང་ བཅས་ པ་ ལ་ གཟིགས་ནས། །རབ་ འབྱམས་ ཞིང་ ཀུན་ སྤྲུལ་ པས་
འགེངས་མཛད་པ། །འཇམ་མགོན་བླ་མའི་ཞབས་ལ་གསོལ་བ་འདེབས། །རྒྱལ་
བ་ཀུན་གྱི་ཡབ་གཅིག་ཉིད་གྱུར་ཀྱང་། །འགྲོ་ལ་བརྩེ་བའི་རྒྱལ་སྲས་ཚུལ་བཟུང་
ནས། །རྒྱལ་བའི་མཛད་པ་མཐའ་དག་སྒྲུབ་མཛད་པ། །འཇམ་མགོན་བླ་མའི་
ཞབས་ ལ་ གསོལ་ བ་ འདེབས། །བྱུ་ རུའི་ མདངས་ དང༌ འདྲེས་ པའི་ གསེར་ གྱི་
རིས། །ཉི་ མ་ སྟོང་ གི་ འོད་ ཟེར་ འགྱེད་ པ་ བཞིན། །གང་ སྐུའི་ འོད་ ཀྱིས་ རབ་
འབྱམས་ ཞིང་ འགེངས་ པ། །འཇམ་ མགོན་ བླ་ མའི་ ཞབས་ ལ་ གསོལ་ བ་
འདེབས། །སྲིད་དང་ཞི་བའི་ལེགས་ཚོགས་མ་ལུས་པ། །ལི་ཁྲིའི་ལྷུན་པོའི་ངོས་
- 358 -



D
བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་བྱས་ཏེ་གསོལ་བ་འདེབས་པའི་ཚུལ་བློ་གྲོས་མཆོག་སྩོལ།
ལ་ཆགས་པ་བཞིན། །རྣམ་མང་རིན་ཆེན་རྒྱན་གྱིས་བརྒྱན་གྱུར་པ། །མགོན་པོ་
འཇམ་པའི་དབྱངས་ལ་གསོལ་བ་འདེབས། །མཚན་དཔེའི་དཀྱིལ་འཁོར་རྒྱས་
པའི་འཛུམ་ཞལ་ལས། །མཐོན་པོའི་ཡན་ལག་དྲུག་ཅུའི་གསུང་དབྱངས་ཀྱིས། །
འགྲོ་ཀུན་མ་རིག་གཉིད་ལས་སློང་མཛད་པ། །འཇམ་དགོན་ཐུགས་རྗེའི་གཏེར་
ལ་གསོལ་བ་འདེབས། །མཐོང་བ་དོན་ལྡན་མཛད་ པ་མཚན་དཔེའི་སྐུ། །ཐོས་
པས་རྣམ་པར་གྲོལ་མཛད་ཚངས་དབྱངས་གསུང་། །དྲན་རེག་རྗེས་འཛིན་མཛད་
པ་ ཀུན་ གཟིགས་ ཐུགས། །འཇམ་ མགོན་ མཁྱེན་ པའི་ གཏེར་ ལ་ གསོལ་ བ་
འདེབས། །བཀྲ་ཤིས་རི་མོས་མཚན་པའི་ཕྱག་གཡས་ཀྱིས། །མཁྱེན་རབ་རལ་གྲི་
བཟུང་ནས་འགྲོ་ཀུན་གྱི། །ཐེ་ཚོམ་དྲ་བ་མཐའ་དག་གཅོད་མཛད་པ། །རྗེ་བཙུན་
མཁྱེན་ པའི་ གཏེར་ ལ་ གསོལ་བ་འདེབས། །གཡོན་ པའི་ ཕྱག་ གིས་ རྒྱལ་ཀུན་
བསྐྱེད་པའི་ཡུམ། །ཤེར་ཕྱིན་གླེགས་བམ་བཟུང་ནས་འགྲོ་ཀུན་ལ། །ཐེག་མཆོག་
ལམ་བཟང་རྒྱུན་དུ་འདོམས་མཛད་པ། །རྗེ་བཙུན་བསྟན་པའི་འཁོར་ལོར་གསོལ་
བ་འདེབས། །ལུང་དང་རྟོགས་པའི་ཡོན་ཏན་མ་ལུས་པ། །སྐྱེ་དང་གནས་དང་
འཕེལ་བ་ཐམས་ཅད་ནི། །གང་གི་མཐུ་ལ་ངེས་པར་རག་ལས་པ། །འཇམ་མགོན་
བླ་མའི་ཞབས་ལ་གསོལ་བ་འདེབས། །རབ་འབྱམས་ཞིང་དུ་འབད་པས་བཙལ་
བཙལ་ ཡང་། ཁྱོད་ ལས་ ལྷག་ པའི་ སྐྱབས་ གཞན་ མ་མཐོང་ནས། །རྒྱལ་ སྲས་
ཐམས་ཅད་མགོན་པོ་ཁྱོད་ལ་བརྟེན། །རྗེ་བཙུན་འཇམ་པའི་དབྱངས་ལ་གསོལ་
བ་འདེབས། །སྐུ་ཡི་སྣང་བ་ཡིད་ལ་དྲན་པ་དང་། །མཚན་ཙམ་འཛིན་པར་བྱེད་པ་
ཐམས་ཅད་ལ། །བློ་གྲོས་སྤོབས་པ་ཐོགས་མེད་སྩོལ་མཛད་པ། །རྗེ་བཙུན་མཆོག་
སྦྱིན་རྡོ་རྗེར་གསོལ་བ་འདེབས། །ཐབས་མཁས་ཐུགས་རྗེ་ལམ་ལ་འཁྲིད་མཛད་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
པ། །བླ་མ་ཀུན་འདུས་དྲིན་ཅན་བླ་མ་དང་། །ངོ་བོ་དབྱེར་མེད་རྗེ་བཙུན་འཇམ་
དབྱངས་ལ། །གསོལ་བ་འདེབས་ སོ་ བདག་ རྒྱུད་ བྱིན་གྱིས་རློབས། །ཅི་འདོད་
དངོས་གྲུབ་ཡིད་ བཞིན་ སྩོལ་མཛད་པ། །ཡི་དམ་ཀུན་ འདུས་ དྲིན་ ཅན་ བླ་ མ་
དང༌། །ངོ་བོ་དབྱེར་མེད་ རྗེ་བཙུན་འཇམ་དབྱངས་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །བླང་དང་དོར་བྱའི་དེ་ཉིད་སྟོན་མཛད་པ། །སངས་
རྒྱས་ཀུན་འདུས་དྲིན་ཅན་བླ་མ་དང་། །ངོ་བོ་དབྱེར་མེད་རྗེ་བཙུན་འཇམ་དབྱངས་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བརྒྱད་ཁྲི་བཞི་སྟོང་
ཆོས་ཕུང་འབྱུང་བའི་གནས། །དམ་ཆོས་ཀུན་འདུས་དྲིན་ཅན་བླ་མ་དང་། །ངོ་བོ་
དབྱེར་མེད་རྗེ་བཙུན་འཇམ་དབྱངས་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །ལམ་བཟང་སྒྲུབ་ལ་སླུ་བ་མེད་ པའི་ གྲོགས། །དགེ་འདུན་ཀུན་
འདུས་དྲིན་ཅན་བླ་མ་དང་། །ངོ་བོ་དབྱེར་མེད་ རྗེ་བཙུན་འཇམ་དབྱངས་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དམ་ཆོས་སྒྲུབ་པའི་འགལ་
རྐྱེན་སེལ་མཛད་པ། །ཆོས་སྐྱོང་ཀུན་འདུས་དྲིན་ཅན་བླ་མ་དང་། །ངོ་བོ་དབྱེར་
མེད་རྗེ་བཙུན་འཇམ་དབྱངས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྒྱལ་ཀུན་ཐུགས་ རྗེ་ གཅིག་ཏུ་བསྡུས་ པའི་ གཟུགས། །སྐྱབས་ གནས་
ཀུན་འདུས་དྲིན་ཅན་བླ་མ་དང་། །ངོ་བོ་དབྱེར་མེད་ རྗེ་ བཙུན་འཇམ་དབྱངས་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཁྱེན་བརྩེ་ནུས་མཐུ་
ཐོག་པ་མི་མངའ་བ། །མགོན་པོ་ཁྱོད་ལ་གསོལ་བ་བཏབ་པའི་མཐུས། །མྱུར་དུ་
མཚན་དཔེའི་སྐུ་མཆོག་མཐོང་བ་དང་། །གསུང་གི་བདུད་རྩི་ཐོབ་པར་བྱིན་གྱིས་
རློབས། །བལྟ་བས་མི་ངོམས་གཟི་བརྗིད་ཕུང་པོའི་སྐུ། །མིག་གི་ལམ་དུ་མཐོང་བ་
- 360 -



བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་བྱས་ཏེ་གསོལ་བ་འདེབས་པའི་ཚུལ་བློ་གྲོས་མཆོག་སྩོལ།
གྱུར་མ་ཐག །བདག་བློ་རྨོངས་པའི་མུན་པ་ཀུན་སངས་ཏེ། །ཤེས་བྱའི་གནས་
ཀུན་ བློ་ཡིས་རྟོགས་པར་ཤོག །རབ་སྙན་ཡན་ལག་དྲུག་ཅུའི་གསུང་དབྱངས་
དེ། །བདག་གི་རྣ་བར་ཐོས་པར་གྱུར་མ་ཐག །མདོ་རྒྱུད་དགོངས་འགྲེལ་བཅས་
པའི་ཚིག་དོན་ལ། །ཐེ་ཚོམ་ཆོད་ནས་ངེས་ཤེས་རྙེད་པར་ཤོག །ཐུགས་ཀྱི་བྱིན་
རླབས་སེམས་རྒྱུད་ལ་ཞུགས་ཏེ། །བླ་མ་ལྷ་ལ་བཅོས་མིན་མོས་གུས་དང་། །སྲིད་
ལ་ཡིད་འབྱུང་འགྲོ་ལ་སྙིང་རྗེ་དང༌། །གནས་ལུགས་རྟོགས་པའི་ལྟ་བ་ཐོབ་པར་
ཤོག །བྱམས་དང་སྙིང་རྗེ་བྱང་སེམས་སྟོབས་རྒྱས་ཏེ། །རང་དོན་རྨི་ལམ་དུ་ཡང་
མི་སེམས་པར། །རླབས་ཆེན་རྒྱལ་སྲས་སྤྱོད་ལ་སློབ་པ་ལ། །རྒྱལ་སྲས་རྟག་ཏུ་ངུ་
དང་མཚུངས་པར་ཤོག །གཟུངས་སྤོབས་མངོན་ཤེས་རྫུ་འཕྲུལ་མཐུ་ཐོབ་ནས། །
དཔག་མེད་ལུས་ཀྱི་བཀོད་པ་བསྟན་བྱས་ཏེ། །རབ་འབྱམས་ཞིང་དུ་རྒྱལ་བ་རྒྱ་
མཚོ་ལ། །མཆོད་སྤྲིན་རྒྱ་མཚོས་མཆོད་ནས་མཉེས་བྱེད་ཤོག །གསུང་རབ་ཚིག་
དོན་གང་དང་གང་ལ་ཡང་། །གཏུགས་པ་མེད་པའི་ཤེས་རབ་ཐོབ་གྱུར་ཏེ། །རྒྱལ་
བའི་དམ་ཆོས་མ་ལུས་འཛིན་པ་ལ། །འཇམ་མགོན་བླ་མ་ལྟ་བུར་བདག་གྱུར་
ཅིག །མདོར་ན་དེང་ནས་ཚེ་རབས་ཐམས་ཅད་དུ། །འཇམ་མགོན་བླ་མས་འབྲལ་
མེད་རྗེས་བཟུང་སྟེ། །རྒྱལ་སྲས་སྤྱོད་ལ་སློབ་པ་མཐར་ཕྱིན་ནས། །སྟོབས་བཅུ་
མངའ་བའི་གོ་འཕང་མྱུར་ཐོབ་ཤོག །
ཅེས་བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་བྱས་ནས་གསོལ་
བ་འདེབས་པའི་ཚུལ་འདི་ལྟ་བུ་ཞིག་དགོས་ཞེས་རྣམ་འདྲེན་རྒྱལ་བའི་དབང་པོའི་ཇོ་
ལགས་རྗེ་དྲུང་སྐུ་ཞབས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་དབེན་གནས་ཕུར་བུ་ལྕོག་རིགས་གསུམ་བྱང་ཆུབ་གླིང་དུ་སྦྱར་བའོ།། །།
- 361 -



༄༅། །རྡོར་སེམས་སྒོམ་བཟླས་ཀྱི་དམིགས་རིམ་སྡིག་སྒྲིབ་
ཚ་གདུང་སེལ་བྱེད་རབ་དཀར་ཟླ་ཟེར་
ཞེས་བྱ་བ་བཞུགས་སོ། །
བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །འདིར་
རྡོར་སེམས་སྒོམ་བཟླས་ བྱ་ ཚུལ་ནི། སྟན་བདེ་བ་ལ་ ལུས་གནད་ལེགས་པར་
བཅས། རིག་པ་དྭངས་ཤིང་གསལ་བར་བྱས་ལ་ཀུན་སློང་བཅོས་ཏེ་དགེ་སེམས་
ཁྱད་པར་ཅན་གྱི་ངང་ནས་མདུན་གྱི་ནམ་མཁར་སྐད་ཅིག་གིས་རྡོ་ རྗེ་ སེམས་
དཔའ་ལ་སྐྱབས་ཡུལ་མ་ཚང་བ་མེད་པས་བསྐོར་བ་གསལ་བཏབ། རང་ཉིད་ཐོག་
མ་མེད་པ་ནས་ད་བར་དུ་འཁོར་བར་འཁྱམས་ཚུལ་བསམས་པས་སྐྱོ་ཞིང་། སླར་
ཡང་འཁྱམས་དགོས་ཚུལ་བསམས་པས་འཇིགས་ཤིང་ སྐག་ནས་ རེ་ ས་ བླ་མ་
དཀོན་མཆོག་མིན་པ་གཞན་ན་མེད་པས་ལེགས་ཉེས་ཅི་བྱུང་ཡང་དཀོན་མཆོག་
རིན་པོ་ཆེ་ཉིད་མཁྱེན་ནོ་སྙམ་དུ་བློ་འགེལ་ཞིང་། མཁའ་ཁྱབ་ཀྱི་སེམས་ཅན་
རྣམས་རང་གི་མ་ཤ་སྟག་ཡིན་ཚུལ་དང་། རང་དབང་མེད་པར་སྡུག་བསྔལ་གྱིས་
མནར་ཚུལ་བསམས་ནས་བྱམས་སྙིང་རྗེ་བྱང་ཆུབ་ཀྱི་སེམས་དུང་དུང་བ་བསྐྱེད་
ལ། དཀོན་མཆོག་གསུམ་ལ་སྐྱབས་སུ་འགྲོ །ཞེས་སོགས་སྐྱབས་འགྲོ་སེམས་
བསྐྱེད་ཡིད་འཁུལ་ངེས་སུ་བྱའོ། །དེ་ནས་སྐྱབས་ཡུལ་རྣམས་རང་ལ་ཐིམ་ནས་
རྒྱུད་བྱིན་གྱིས་བརླབས་པའི་མོས་པ་བྱའོ། །དེ་ནས་རང་གི་སྤྱི་བོར་ཡི་གེ་བཻ་དཀར་
པོ་ལས་པདྨ་དཀར་པོ། དེའི་སྟེང་དུ་ཨ་དཀར་པོ་ལས་ཟླ་བའི་དཀྱིལ་འཁོར་ཉ་
- 362 -



རྡོར་སེམས་སྒོམ་བཟླས་ཀྱི་དམིགས་རིམ་སྡིག་སྒྲིབ་ཚ་གདུང་སེལ་བྱེད་རབ་དཀར་ཟླ་ཟེར། །
གང་བ། དེའི་སྟེང་དུ་ཧཱུྃ་དཀར་པོ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བའི་དབུས་སུ་ཧཱུྃ་
དཀར་པོས་མཚན་པ། དེ་ལས་སྟེང་ཕྱོགས་སུ་འོད་ཟེར་གྲངས་མེད་འཕྲོས་པའི་སྣེ་
ལ་མཆོད་ལྷ་དཔག་ཏུ་མེད་པ་སྤྲོས་ནས་ཕྱོགས་བཅུའི་སངས་རྒྱས་ཐམས་ཅད་
མཆོད། འོག་ཕྱོགས་སུ་འོད་ཟེར་གྲངས་མེད་འཕྲོས་པའི་སྣེ་ལ་རྡོར་སེམས་དཔག་
ཏུ་མེད་པ་ སྤྲོས། སེམས་ཅན་ ཐམས་ཅད་ཀྱི་སྤྱི་བོར་བཞུགས་ནས་ སྡིག་སྒྲིབ་
སྦྱངས། རྡོར་སེམས་ཀྱི་གོ་འཕང་ལ་བཀོད་པར་བསམ། དེ་ནས་ཕྱོགས་བཅུའི་
སངས་རྒྱས་དང་རྡོ་རྗེ་སེམས་དཔའ་ཐམས་ཅད་ཚུར་འདུས་རྡོ་ རྗེ་ལ་ཐིམ། དེ་
ཡོངས་སུ་གྱུར་པ་ལས་རྡོ་ རྗེ་སེམས་དཔའ་མངོན་རྟོགས་ལྟར་བསྒོམ། དེ་ནས་
ཐུགས་ཀའི་ཧཱུྃ་ལས་འོད་འཕྲོས་ཡེ་ཤེས་པ་སྤྱན་དྲངས་ནས་བསྟིམ་ཚུལ་དང༌།
དབང་ལྷ་སྤྱན་དྲངས་ནས་དབང་བསྐུར་ཚུལ་རྣམས་ཆོ་གའི་ཚིག་རིས་ལྟར་བསམ་
ཞིང་མོས་པ་བྱའོ། །དེ་ནས་སྤྱི་བོའི་རྡོར་སེམས་ཀྱི་ཐུགས་ཀར་ཟླ་བའི་སྟེང་དུ་
དབུས་སུ་ཧཱུཾ་ཡིག །དེའི་མཐའ་ལ་ཡི་གེ་བརྒྱ་པས་བསྐོར་བ་གསལ་བཏབ། དེ་
ནས་དཀར་ནག་གི་ལས་ཕྲ་ཞིང་ཕྲ་བ་ལས་འབྲས་བུ་བདེ་སྡུག་སོ་སོར་འབྱུང་ཚུལ་
ཞིབ་ཏུ་བསམ་ཞིང་། ལྷག་པར་ཐོག་མེད་ནས་ད་ལྟ་ཡན་ཆད་ལ་མི་དགེ་བའི་ལས་
བསགས་པ་བགྲང་ལས་འདས་ལ། ཚེ་འདིར་ཡང་ཉོན་མོངས་པའི་དབང་གིས་མི་
དགེ་བ་སྣ་ཚོགས་བསགས་ཤིང་། དེ་དག་སྦྱོང་མ་ཐུབ་ན་ཕྱི་མ་ངན་སོང་དུ་ལྟུང་
ཚུལ་བསམ་པས་འཇིགས་ནས། བཅོམ་ལྡན་འདས་རྡོ་རྗེ་སེམས་དཔའ། བདག་
གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་
ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་ཤུགས་དྲག་ཏུ་བཏབ་
པས་སྔར་ལྟར་སྟེང་འོག་ཏུ་འོད་ཟེར་དཔག་མེད་འཕྲོས། སངས་རྒྱས་ཐམས་ཅད་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
མཆོད་པ་དང་། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་པའི་དམིགས་པ་བྱ།
དེ་ནས་སངས་རྒྱས་ཐམས་ཅད་ཀྱི་བྱིན་རླབས་ནུས་མཐུ་རྣམས་བསྡུས་ནས་རྡོར་
སེམས་ཀྱི་ཐུགས་ཀའི་ཧཱུཾ་ལ་ཐིམ་པས་གཟི་བརྗིད་དང་མཐུ་སྟོབས་ནུས་པ་ཆེར་
འབར་བར་བསམ་ལ། ཡི་གེ་བརྒྱ་པའི་བཟླས་པ་བྱ། འདིའི་སྐབས་སུ་སྤྱི་བོའི་
རྡོར་སེམས་ཀྱི་ཐུགས་ཀའི་ཧཱུཾ་དང་སྔགས་ཕྲེང་ལས་བདུད་རྩིའི་རྒྱུན་དཔག་ཏུ་མེད་
པ་བྱུང་། རང་གི་སྤྱི་བོ་ནས་ཞུགས་པས་སྙིང་དཀྱིལ་ན་རང་དང་། དེའི་མཐའ་ལ་
ཚེ་འདིའི་ཕ་མ་གཉིས་ཀྱིས་ཐོག་དྲངས་སེམས་ཅན་ཐམས་ཅད་ཀྱང་ཡོད་པར་
གསལ་བཏབ་ལ། རང་གཞན་ཐམས་ཅད་ཀྱི་སྤྱི་བོ་ནས་བདུད་རྩིའི་རྒྱུན་ཞུགས་
པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དབང་པོའི་སྒོ་དང་བ་སྤུའི་
བུ་ག་ཐམས་ཅད་ནས་ཕྱིར་འཐོན་ཏེ་སངས་ཀྱིས་དག །ལུས་དངས་གསལ་འོད་
ཀྱི་རང་བཞིན་ཅན་དུ་གྱུར། སངས་རྒྱས་ཐམས་ཅད་ཀྱི་བྱིན་རླབས་ཞུགས་པས།
རང་གིས་ཀྱང་རྡོ་རྗེ་སེམས་དཔའི་གོ་འཕང་ཐོབ་བྱུང་སྙམ་པའི་བསམ་པ་བརྟན་པོ་
བྱའོ། །དེ་ལྟར་དམིགས་པ་དང་བཅས་ཏེ་བཟླས་པ་ལ་འབད་ནས་ཐུན་བསྡུ་བའི་
ཚེ། བདག་ནི་མི་ཤེས་རྨོངས་པ་ཡིས། །ཞེས་སོགས་ཀྱིས་གསོལ་བ་ཤུགས་དྲག་ཏུ་
བཏབ་པས། རྡོ་རྗེ་སེམས་དཔའ་དགྱེས་ནས་རིགས་ཀྱི་བུ་ཁྱོད་ཀྱི་སྡིག་སྒྲིབ་དང་
དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ །ཞེས་གསུངས་ནས་རང་ལ་
ཐིམ་པའི་མོས་པ་བྱའོ། །འདིས་མཚོན་ནས་སྡིག་སྒྲིབ་སྦྱོང་བའི་སྐབས་སུ་སྟོབས་
བཞི་ཚང་བ་གལ་ཆེ་བས་སྟོབས་བཞི་ནི། སྐྱབས་འགྲོ་སེམས་བསྐྱེད་བྱེད་པ་རྟེན་
གྱི་སྟོབས། རྡོར་སེམས་སྒོམ་བཟླས་དང་གཟུངས་སྔགས་བཟླ་བ་སོགས་གཉེན་པོ་
ཀུན་ཏུ་སྤྱོད་པའི་སྟོབས། སྔར་བྱས་ཀྱི་སྡིག་པ་ལ་འགྱོད་ཅིང་མཐོལ་བཤགས་
- 364 -



རྡོར་སེམས་སྒོམ་བཟླས་ཀྱི་དམིགས་རིམ་སྡིག་སྒྲིབ་ཚ་གདུང་སེལ་བྱེད་རབ་དཀར་ཟླ་ཟེར།
བྱེད་པ་སུན་འབྱིན་པའི་སྟོབས། ཕྱིན་ཆད་མི་བྱའོ་སྙམ་པའི་སྡོམ་སེམས་བསྟེན་པ་
སླར་ལྡོག་པའི་སྟོབས་ཏེ། སྟོབས་བཞིན་པོ་འདི་ཚང་ན་ཐུན་རེ་ལའང་སྡིག་སྒྲིབ་
དཔག་མེད་སྦྱོང་ཐོབ་ཅིང་། བསོད་ནམས་ཀྱི་ཚོགས་ཆེན་པོ་ཐོབ་པས་གནད་འདི་
དག་ལ་གོ་ཡུལ་གང་རྙེད་དང་ལག་ལེན་ལ་ཅི་ཐེབས་མཛོད། དེ་ལྟར་རྡོ་རྗེ་སེམས་
དཔའ་བསྒོམས་ནས་ཡི་གེ་བརྒྱ་པ་བཟླ་བ་ནི་ཕན་ཡོན་ཤིན་ཏུ་ཆེ་སྟེ། ཉིན་རེར་
ཉེར་གཅིག་རེ་མ་ཆག་ན་སྡིག་ལྟུང་གི་འཕེལ་ཁ་ཆད་ཅིང་། འབུམ་ཕྲག་གཅིག་
བཟླས་ན་རྩ་ལྟུང་ཡང་འདག་པར་གསུངས་ལ། བཟླས་པའི་མཇུག་ཏུ་ཤེས་རབ་
སྙིང་པོ་བཏོན་ན་མདོ་སྡེ་ཟབ་མོའི་བྱིན་རླབས་ཀྱིས་སྡིག་སྒྲིབ་འཇོམས་པ་ལ་མཐུ་
ཤིན་ཏུ་ཆེ་བར་གསུངས་སོ། །
སྨྲས་པ། དལ་བའི་རྟེན་བཟང་ལན་ཅིག་ཐོབ་དུས་འདིར། །རང་གིས་རང་
ལ་ ཕན་ པ་ བསྒྲུབ་ འདོད་ ན། །སྔར་ བསགས་ སྡིག་ ལྟུང་ སྦྱོང་ ཞིང་ དགེ་ བའི་
ཚོགས། །ཀུན་ནས་བསྒྲུབ་ལ་འབད་པ་ཤིན་ཏུ་གཅེས། །དགེ་དང་མི་དགེའི་ལས་
འབྲས་བསླུ་མེད་ཚུལ། །ཉིན་དང་མཚན་དུ་ཡང་དང་ཡང་བསམ་སྟེ། །གཏན་གྱི་
དོན་ ཆེན་ བསྒྲུབ་ ལ་ བརྩོན་ བྱས་ ན། །དལ་བའི་རྟེན་ བཟང་ ཐོབ་ པ་ དོན་ དང་
བཅས། །ངང་པས་ཆུ་ལས་འོ་མ་ལེན་པ་ལྟར། །སྲིད་འབྱོར་མི་བརྟན་གཡོ་བའི་
རང་བཞིན་ལ། །སྙིང་པོ་དམ་པ་ལོན་ན་མཁས་པ་ཡིན། །དེའི་ཕྱིར་དགེ་བ་བསྒྲུབ་
ལ་བརྩོན་པར་འཚལ། །ཞེས་པ་འདི་ནི་པད་ཚལ་སྡེ་མངའ་མགོན་པོ་ཚེ་བདག་
གིས་བསྐུལ་བ་ལ་བརྟེན་ནས། ཡེ་ཤེས་རྒྱལ་མཚན་བྱ་བའི་དགེ་སྦྱོང་གིས་འབྲི་
ལུང་རི་ཁྲོད་དུ་སྦྱར་བའོ།། །།
- 365 -



༄༅། །བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་
ཐབས་དངོས་གྲུབ་གཏེར་མཛོད་ཅེས་བྱ་བ་ ་
བཞུགས་སོ། །
ན་མོ་གུ་རུ་མཉྫ གྷོ་ཥཱ་ཡ། བླ་མ་དང་བཅོམ་ ལྡན་ འདས་ དཔལ་ རྡོ་ རྗེ་
འཇིགས་ བྱེད་ དབྱེར་ མ་ མཆིས་ པའི་ ཞབས་ ལ་ ཕྱག་ འཚལ་ ཞིང་ སྐྱབས་ སུ་
མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་
འདིར་ལམ་ཐུན་མོང་བས་རྒྱུད་སྦྱངས་ཤིང་དཔལ་རྡོ་རྗེ་འཇིགས་བྱེད་ཆེན་པོའི་
དཀྱིལ་འཁོར་དུ་དབང་བསྐུར་བ་ལེགས་པར་ཐོབ་ནས་དམ་ཚིག་དང་སྡོམ་པ་
ཚུལ་བཞིན་དུ་སྲུང་བ་ལ་བརྩོན་པའི་སྒྲུབ་པ་པོས་རྡོ་རྗེ་འཇིགས་བྱེད་ཀྱི་རྣལ་
འབྱོར་སྒོམ་པའི་ཚུལ་ནི། རྒྱུད་ནས་གསུངས་པའི་གནས་ཁྱད་པར་ཅན་དུར་ཁྲོད་
དང་། ཤིང་གཅིག་གི་དྲུང་དང༌། མཚན་མ་གཅིག་པའི་གནས་དང༌། མ་མོ་འདུ་
བའི་གནས་དང་། རི་བོ་དབེན་པ་ནགས་ཚལ་མེ་ཏོག་གིས་བརྒྱན་པ་ལ་སོགས་
པའམ། དེ་ལྟ་བུ་མིན་ཡང་ཡིད་མཐུན་གྱི་གནས་གང་ཡང་རུང་བར་སྒྲུབ་ཁང་བྱི་
དོར་བྱས་ལ་མེ་ཏོག་གཅལ་དུ་དགྲམ། དཔལ་རྡོ་རྗེ་འཇིག་བྱེད་ཆེན་པོའི་བྲིས་སྐུ་
མདུན་དུ་ལེགས་པར་དགྲམ། དེའི་མདུན་དུ་མཆོད་གཏོར་བཤམས། རྡོ་རྗེ་དང་
དྲིལ་བུ་སོགས་དམ་ཚིག་གི་ཡོ་བྱད་རྣམས་ཚོགས་པར་བྱས་ལ། བདུད་རྩི་རིལ་
བུས་ཁ་དག་པར་བྱས་ཏེ་ཁ་ལྷོར་ཕྱོགས་པ་འམ། ཕྱོགས་པར་མོས་ཏེ་སྟན་བདེ་བ་
ལ་ ལུས་ གནད་ དང༌ ལྡན་ པར་ འཁོད་དེ། ཐོག་མར་ རང་ རྒྱུད་ ལ་ ལེགས་ པར་
- 366 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
བརྟགས་ནས་སེམས་ཉོན་མོངས་པའི་དབང་དུ་མ་སོང་བར་རིག་པ་གསལ་ཞིང་
དྭངས་པའི་ངང་ནས་དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས།
འཁོར་བའི་ཉེས་དམིགས་རྣམས་བསམ་ནས་འཁོར་བ་ལ་ཡིད་འབྱུང་དང་ཐར་པ་
དོན་གཉེར་ཤུགས་དྲག་ཏུ་བསྐྱེད། དེ་ནས་མཁའ་ཁྱབ་ཀྱི་སེམས་ཅན་རྣམས་རང་
གི་མ་དྲིན་ཅན་ཤ་སྟག་ཡིན་ཚུལ་དང་། མ་དེ་རྣམས་འཁོར་བའི་གནས་ན་སྡུག་
བསྔལ་གྱིས་ཉམ་ཐག་པའི་ངང་ཚུལ་བསམ་ནས་བྱམས་སྙིང་རྗེ་བྱ་ཆུབ་ཀྱི་སེམས་
ཤུགས་དྲག་ཏུ་བསྒོམས། ཁྱད་པར་སེམས་ཅན་རྣམས་འཁོར་བ་ནས་འདོན་པ་ལ་
ཤིན་ཏུ་རིངས་པའི་བློས་མྱུར་དུ་ཟུང་འཇུག་བསྒྲུབ་ཕྱིར་ཡི་དམ་རྡོ་རྗེ་འཇིགས་བྱེད་
ཀྱི་རྣལ་འབྱོར་སྒོམ་པ་ལ་འཇུག་པར་བྱའོ་སྙམ་དུ་འདི་ལ་ཆེད་དམིགས་ཀྱི་བསམ་
པ་ཤུགས་དྲག་ཏུ་བསྐྱེད། དགེ་སེམས་ཁྱད་པར་ཅན་དེའི་ངང་ནས་རྩ་བརྒྱུད་ཀྱི་བླ་
མ་རྣམས་ལ་གསོལ་བ་ཤུགས་དྲག་ཏུ་བཏབ་ནས་ལྷའི་རྣལ་འབྱོར་སྒོམ་པ་ལ་
འཇུག་པ་ནི། རང་ཉིད་སྐད་ཅིག་གིས་དཔལ་རྡོ་རྗེ་འཇིག་བྱེད་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་
གྱུར། ཨོཾ་ ཧཱིཊྚེཝི་ ཀྲི་ཏཱ་ན་ན་ ཧཱུཾ་ ཕཊ། ཨོཾ་ སྭ་ བྷཱ་ ཝ་ ཤུདྡྷསརྦ་དྷ མཿསྭ་ བྷཱ་ ཝ་
ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་
སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་
དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱཿལས་མི་མགོའི་སྒྱེད་བུ་
གསུམ་གྱི་སྟེང་དུ། ཨཱ༔ལས་བྱུང་བའི་ཐོད་པ་དཀར་པོ། དེའི་ནང་གི་ཤར་དུ་ཧཱུཾ་
ལས་བྱུང་བའི་བ་ལང་གི་ཤ་གོས་མཚན་པ། ལྷོར་ཨཾ་ལས་བྱུང་བའི་ཁྱིའི་ཤ་ཀུས་
མཚན་པ། ནུབ་ཏུ་ཛཾ་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁཾ་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ལས་བྱུང་བའི་རྟའི་ཤ་ཧས་མཚན་པ། དབུས་སུ་ཧཱུཾ་ལས་བྱུང་བའི་མིའི་ཤ་ནས་
མཚན་པ། ཤར་ལྷོར་ལཾ་ལས་བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་ཚྭ་ལས་
བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་བའི་བྱང་སེམས་དཀར་པོ་
ཤུས་མཚན་པ། བྱང་ཤར་དུ་ཏཱཾ་ལས་བྱུང་བའི་རྐང་མར་མས་མཚན་པ། དབུས་སུ་
ཁཾ་ལས་བྱུང་བའི་དྲི་ཆུ་མཱུས་མཚན་པ། དེ་དག་གི་སྟེང་དུ་ཨོཾ་དཀར་པོ་ཨཱདམར་པོ་
ཧཱུྃ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུྃ་
ལས་འོད་འཕྲོས་རླུང་ལ་ཕོག་པས་རླུང་གཡོས་མེ་སྦར་ཏེ་ཐོད་པའི་རྫས་རྣམས་ཞུ་
ཞིང་ཁོལ་པར་གྱུར། ཡི་གེ་གསུམ་ལས་འོད་ཟེར་རིམ་པ་བཞིན་དུ་འཕྲོས་པས།
སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་
ཐིམ་པ་རྣམས་ཐོད་པ་ལྷུང་ནས་ཞུ་བས། ཧཱུྃ་གིས་ཁ་དོག་དྲི་ནུས་ཀྱི་སྐྱོན་སྦྱངས།
ཨཱས་བདུད་རྩིར་རྟོགས་པར་བྱས། ཨོཾ་གྱིས་མང་པོར་སྤར་ཞིང་སྤེལ་བར་གྱུར།
ཨོཾ་ཨཱཿཧཱུྃ། ལན་གསུམ་གྱིས་ནང་མཆོད་བྱིན་གྱིས་བརླབས། དེ་ནས་ཕྱོགས་སྐྱོང་
རྣམས་ལ་གཏོར་མ་ཕུལ་ནས་འཕྲིན་ལས་བཅོལ་ན་ལམ་སྒོམ་པ་ལ་ཕྱི་ནང་གི་
བར་ཆད་ཞི་བ་སོགས་ལ་ཁྱད་ཆེ་བར་རྡོ་རྗེ་འཆང་གིས་བསྔགས་པས། སྔོན་འགྲོ་
གཏོར་ མ་ འབུལ་ ཚུལ་ ནི། ཧཱིཏྟིས་བསངས། སྭ་བྷཱ་ཝས་སྦྱངས། སྟོང་ པའི་ ངང་
ལས་ཨཱལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱིས་ནང་དུ་ཧཱུཾ་ཧཱུཾ་ཞུ་བ་
ལས་བྱུང་ བའི་ མཆོད་ཡོན། ཞབས་བསིལ། དྲི། མེ་ཏོག བདུག་ སྤོས། མར་མེ།
ཞལ་ཟས། རོལ་མོ་རྣམས་རང་བཞིན་བདེ་སྟོང་རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་
གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོཾ་གནྡྷེ་ཨཱཧཱུཾ། ཨོཾ་པུཎྜེ་ཨཱཎཱཧཱུཾ། ཨོཾ་དྷུ་པེ་ཨཱཧཱུཾ།
- 368 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
ཨོ་ ཨ་ལོ་ཀེ་ཨཱཧཱུཾ། ཨོ་ནེ་ཝི་དྱ་ཨཱཧཱུཾ། ཨོཾ་ཤཔྟ་ ཨཱཧཱུྃ་གིས་མཆོད་པ་བྱིན་གྱིས་
བརླབས། གཏོར་མ་ནང་མཆོད་ལྟར་བྱིན་གྱིས་བརླབས། རང་གི་ཐུགས་ཀའི་ཧཱུཾ་
སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་
བཅས་པ་སྤྱན་དྲངས་ཏེ་ཕྱོགས་མཚམས་རྣམས་སུ་འཁོད་པ་སྐད་ཅིག་གིས་འོད་
གསལ་དུ་བཅུག་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་
གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་མགྲོན་
རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་
རྣམས་སུ་གྱུར། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་
ཡ་ཀྵེ་ཡ། ཡཀྵེ་ཡཙྪནི་རཱ་མ་ཡ་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་པས་བྱིན་གྱིས་བརླབས།
ཨོ་བྷཱ་ཙ་ར་ནཾ། ཡ་པཱ་ཏཱ་ལ་ཙ་ར་ཡ། མཱ་ན་ཁེ་ཙ་ར་ཡ། ཏ་པཱུ་ར་བ་ནི་གཱ་ནཾ། ཀ་
དཀེ་ཎ་དཱི་གཱ་ཡ། ཧཱུཾ་བཉྩི་མ་ནཾ། ཕཊ་ཨུད་ཏ་ར་ཏི་ག་ཡ། ཨོ་ཨི། ཧྲི་ཡ། ཝིཝཝ།
ཝི་ཀྵི། ཀྲི་ཀོ །ཏཱ་ཨེ། ན་ཨ། ན་དེ། ཧཱུཾ་ བྷོཝཕཊ་སརྦ་བྷུ་དེ་ ལན་གསུམ་གྱིས་
གཏོར་མ་བསྔོ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨབྷཾ་པྲ་ཏིཙྪ་ཧཱུྃ་སྭཱཧཱ། དེ་
བཞིན་དུ་སྦྱར་ཏེ། པཱ་ཏྱཾ། གནྡྷེ། པུཊྚེ། དྷུ་པེ། ཨ་ལོ་ཀེ །ནེ་ཝི་ཏྱ། ཤཔྟ་པྲ་ཏཱིཙྪ་ཧཱུྃ་
སྭཱཧཱ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར། ཨོཾ་ཨཱཧུཾ་ཞེས་ནང་མཆོད་འབུལ།
བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་པ་བསྲུང་
བར་ཞལ་བཞེས་ པ། །ལས་ཀྱི་གཤིན་ རྗེ་ མ་མོ་མཁའ་འགྲོ་མ། །འབྱུང་པོ་རོ་
ལངས་ཅི་བགྱི་བཀའ་ ཉན་ཚོགས། །ཕྱི་ནང་སྐྱོང་བའི་ དམ་ཅན་མ་ ལུས་ ལ། །
བདག་ནི་རེ་བའི་སེམས་ཀྱིས་འདུད་ཅིང་མཆིས། །ཞེས་བསྟོད་ལ། ཕྱོགས་སྐྱོང་
འཁོར་དང་བཅས་པ་རྣམས་ཀྱིས་བདག་གི་དགེ་བའི་བྱ་བ་རྣམས་མཐར་ཕྱིན་པ་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དང༌། དེའི་བར་ཆད་ཞི་བའི་འཕྲིན་ལས་འཛོད་ཅིག །ཅེས་འཕྲིན་ལས་བཅོལ།
ཡིག་བརྒྱ་བཟླས་ལ། མ་རྙེད་ ཡོངས་ སུ་མ་ཤེས་ དང་། །གང་ ཡང་ནུས་པ་མ་
མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་
རིགས། ཨོ་ཨཱབཛྲ་མུ ཕྱོགས་སྐྱོང་འཁོར་བཅས་རང་གནས་སུ་གཤེགས་པར་
གྱུར། བཱིཏྟིས་ བསངས། སྭ་ བྷཱ་ ཝས་སྦྱངས། སྟོང་ པའི་ ངང་ ལས་ ཨཱལས་ བྱུང་
བའི་ཐོད་བ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཞེས་པ་ནས་ༀ་ཤཔྟ་ཨཱཿཧཱུྃ་གི་
བར་སྔོན་འགྲོའི་སྐབས་ལྟར་དང་། ༀ་རཱུ་པ་ ཨཱཧཱུྃ། དེ་བཞིན་དུ་སྦྱར་ཏེ། ཤཔྟ།
གནྡྷེ། ར་ས། སྤན་ཨཱཧཱུྃ་གིས་བདག་བསྐྱེད་ཀྱི་མཆོད་པ་བྱིན་གྱིས་བརླབས། དེ་
ནས་རྡོར་སེམས་བསྒོམས་ནས་ཡིག་བརྒྱ་ཉེར་གཅིག་རེ་བཟླས་ན་སྡིག་ལྟུང་གི་
འཕེལ་ཁ་ཆོད་པ་དང༌། འབུམ་ཕྲག་བཟླས་ན་རྩ་ལྟུང་ཡང་དག་པ་སོགས་སྡིག་
སྒྲིབ་ དང་ དམ་ ཚིག་ ཉམས་ ཆགས་ སྦྱོང་ བ་ ལ་ ཤིན་ཏུ་ བསྔགས་ པས་ གྲུབ་ན་
མཚམས་འདིར་རྡོར་སེམས་སྒོམ་བཟླས་བྱ། མ་གྲུབ་ཀྱང་ཆོ་ག་ཆད་པའི་སྐྱོན་
མེད་དོ། །དེ་ནས་ཚོགས་ཞིང་མཆོད་པ་ནི། རང་ཉིད་འཇིགས་བྱེད་ཞལ་གཅིག་
ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུྃ་གི་འོད་
ཟེར་གྱིས་འཇིག་རྟེན་གྱི་ཁམས་མུ་མེད་པ་གསལ་བ་བྱས། དེ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་ རིག་པའི་ཚོགས་ཀྱིས་
བསྐོར་བའི་ རྡོ་ རྗེ་ འཇིག་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་
དྲངས། འོད་ཟེར་ རང་གི་སྙིང་གར་ཐིམ་པར་གྱུར། གང་གི་དྲིན་གྱིས་བདེ་ཆེན་
གནས། །སྐད་ཅིག་གིས་ནི་ཐོབ་འགྱུར་བ། བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་
ཞབས་པད་ལ་འདུད། ། གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་
370 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
གི་ སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་ རྗེ་ འཇིགས་
བྱེད་ལ་ཕྱག་འཚལ། །རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་
མཆོད་པར་བསམས་ལ། ཨོ་ཧཱིཧཨོཾ་ཧཱུྃ་ཧཱུྃ་ཕཊ། ཨོ་ཝི་ཀྲི་ཏཱ་ན་ན་དུཏྟཾ་སཏཱ་ད་
མ་ཀ་གཏགཟག ཨོ་ཀུ་མ་ར་རུ་བི་ཎེ་ཛར་ཛ་ཧཱུྃ་ཕཊ། ཨོཾ་ཧཱིཙཧཱཧེ་ཕཊ། ཨོཾ་དཱིཔཱ་ལོ་
ཙ་ན་ཝི་ཀྲི་ཏཱ་ན་ན་མཧཱ་ཨ་ཊཊྚ་ཧཱ་ས་ན་དེ་ནི་དིལྟ་ཡ་སྭཱཧཱ། ཨོཾ་བཛྲ་ནེ་ཝེ་བྱ་ཨཱཧཱུྃ་
སྭཱཧཱ། ཨོཾ་བཛྲ་ཤཔྟ་ཨཱཧཱུྃ། སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་
རྣམས་ནི་བསལ། །མི་བྱེད་པར་ཡང་སྤྱན་སྔར་བརྗོད། །དེ་བཞིན་བསོད་ནམས་
རྗེས་ཡི་རང་། །བདག་གིས་བདེ་འགྲོ་ཡོངས་སུ་བསྔོ། །དཀོན་མཆོག་གསུམ་ལ་
སྐྱབས་སུ་འགྲོ །སེམས་ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་
དགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་
རྣམས་ལ། །བདག་གི་ལུས་ནི་དབུལ་བ་བགྱི། །ཡང་དག་རྫོགས་པའི་སངས་རྒྱས་
དང༌། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །
རབ་ཏུ་དང་བས་བསྟེན་པར་བགྱི། །རྒྱས་པར་བྱེད་ན་རིགས་ལྔའི་སྡོམ་གཟུང་
ཡང་བྱའོ། །དེ་ནས། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྙམ་
པའི་བྱམས་པ་དང༌། དེ་བཞིན་དུ་སྡུག་བསྔལ་དང་བྲལ་བར་གྱུར་ཅིག་སྙམ་པའི་
སྙིང་རྗེ་དང་། བདེ་བ་དང་མི་འབྲལ་བ་གྱུར་ཅིག་སྙམ་པའི་དགའ་བ་དང་། འཇིག་
རྟེན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་
སྙོམས་ལ་གནས་པར་བྱའོ་སྙམ་དུ་ཚད་མེད་བཞི་བསྒོམ་སྟེ་བསོད་ནམས་ཀྱི་
ཚོགས་ བསགས་ པའོ། །ཚོགས་ ཞིང་ རྣམས་ རང་ ལ་ ཐིམ་ པས་ རྒྱུད་ བྱིན་ གྱིས་
བརླབས་པར་བསམ་ལ། ཨོཾ་སྭ་བྷཱ་ཝ་ཤུདྡྷསརྦ་དྷརྨསྭ་བྷཱ་ཝ་ཤུདྡྷོཉཧཾ། ཨོཾ་ཤུ་ནྱ་ཏཱ་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཛྙཱ་ན་བཛྲ་ སྭ་ བྷཱ་ ཝ་ ཨཱཏྨ་ཀོཉཧཾ། ཞེས་བརྗོད་ཅིང་ སྔགས་ གཉིས་པོ་དེའི་དོན་
བསམ་ལ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་
ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་
དང་བྲལ་བ་བདག་མེད་པའི་རང་བཞིན་སྟོང་པ་ཉིད་དུ་གྱུར་པར་བསམ་ལ། འཆི་
བ་ཆོས་སྐུའི་ལམ་འཁྱེར་ཅི་ནུས་སུ་བསྒོམ། དེ་ནས་སྔོན་གྱི་སྨོན་ལམ་དྲན་པར་
བྱས་ལ། སེམས་ཅན་གྱི་དོན་དུ་རྡོ་རྗེ་འཇིགས་བྱེད་ཀྱི་སྐུར་ལྡང་བར་བྱའོ་སྙམ་དུ་
བསམ་ལ། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་
གཞུ་ལྟ་བུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་
དམར་པོ་གྲུ་གསུམ་འབར་བའི་ཕྲེང་བས་མཚན་པ། དེའི་སྟེང་དུ་པཾ་ལས་ཆུའི་
དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་པཾ་ལས་སའི་
དཀྱིལ་འཁོར་སེར་པོ་གྲུ་བཞིར་རྡོ་རྗེས་མཚན་པའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་
ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི།
ལོགས་སུ་འཕྲོས་པའི་རྡོ་རྗེའི་ར་བ། སྟེང་དུ་འཕྲོས་པས་རྡོ་རྗེའི་གུར། གུར་གྱི་
འོག་ར་བའི་སྟེང་དུ་རྡོ་རྗེའི་བླ་རེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་བཞིན་
བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་བསྐལ་པ་འཇིག་པའི་
མེ་ལྟ་བུའི་ཁ་དོག་སྣ་ལྔའི་མེ་དཔུང་ཕྱོགས་བཅུར་འཕྲོ་བར་གྱུར། ར་བའི་དབུས་
སུ་ཨོཾ་ལས་རང་ཉིད་རྡོ་ རྗེ་ སེམས་དཔའ་ཡབ་ཡུམ། དེ་ཞུ་བ་ལས་ཆོས་འབྱུང་
དཀར་པོ་གྲུ་གསུམ་པ་གྱེན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་པ། འོག་ཟུར་
ནས་པོ་ལས་བྱུང་བས་སྣ་ཚོགས་པདྨའི་ལྟེ་བར་ཧཱུྃ་ལས་སྣ་ཚོགས་རྡོ་རྗེ་ཤར་གྱི་རྭ་
དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང་། དབུས་ཀྱི་ལྟེ་བ་སྔོན་
- 372-



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
པོས་བརྒྱན་པ། ལྟེ་བའི་དབུས་སུ་ཧཱུཾ་ལས་རང་ཉིད་རྣམ་སྣང་ཡབ་ཡུམ། དེ་ཡོངས་
སུ་གྱུར་པ་ལས་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པ་མཚན་ཉིད་
ཐམས་ཅད་ཡོངས་སུ་རྫོགས་པའི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་
ཅུང་ཟད་དམར་བའི་མདོག་ཅན་གྱི་སྟེང་དུ་ཨ་ཡིག་དང་པོ་ལས་བྱུང་བའི་ཟླ་བའི་
དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ་དྷིསེར་པོ་ལས་བྱུང་བའི་
རལ་གྲི་དབུས་སུ་དྷིས་མཚན་པ། དེ་ལས་འོད་འཕྲོས་པས་བདེ་བར་གཤེགས་པ་
ཐམས་ཅད་སྤྱན་དྲངས་ཏེ་ཐིམ་པ་ཡོངས་སུ་གྱུར་པ་ལས། རང་ཉིད་རྒྱུ་རྡོ་རྗེ་འཛིན་
པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ་ཕྱག་
གཡས་རལ་གྲི་འཕྱར་ཞིང་། གཡོན་གྱིས་གླེགས་བམ་ཐུགས་ཀར་བསྣམས་པ།
ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཔེ་བྱད་བརྒྱད་
ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་རྒྱན་ཐམས་ཅད་ཀྱིས་བརྒྱན་
པར་བསམ་ལ། བར་དོ་ལོངས་སྐུར་ཁྱེར་བའི་ལམ་འཁྱེར་ཅི་ནུས་སུ་བསྒོམ་མོ། །
དེ་ནས་དེའི་ཐུགས་ཀར་ཨཱལས་བྱུང་བའི་ཉི་མའི་དཀྱིལ་འཁོར། དེའི་འོད་ཀྱིས་
ཕྱོགས་བཅུ་ན་བཞུགས་པའི་རྣམ་སྣང་ལ་སོགས་པའི་སངས་རྒྱས་དང་། རྡོ་རྗེ་རྣོན་
པོ་ལ་སོགས་པའི་བྱང་ཆུབ་སེམས་དཔའ་དང་། རྡོ་རྗེ་ལྕགས་ཀྱུ་ལ་སོགས་པའི་ཁྲོ་
བོ་དང་། སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇམ་
དཔལ་དང་བཅས་པ་ཉི་མ་ལ་ཞུགས་པ་ལས་འོད་ཟེར་གྱིས་དཔག་ཚད་སྟོང་ཕྲག་
བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར། དེའི་སྟེང་དུ་ཧཱུྃ་ཡིག་མཐིང་ཁ་འོད་
ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་
དཔའ་དང་ཁྲོ་བོ་དང་རིག་པའི་ཚོགས་རྣམས་སྤྱན་དྲངས། ཧཱུྃ་ལ་ཞུགས་པ་ལས་ཁྲོ་
- 373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བོའི་རྡོ་རྗེ་ཁ་དོག་ནག་པོ་རྩེ་དགུ་པ་རྭ་ཤིན་ཏུ་གདེངས་བ་འོད་ཟེར་ལྔ་དང་ལྡན་
པ་ལྟེ་བ་ལ་ཧཱུྃ་ཡིག་གིས་མཚན་པ། དེ་ལས་རྡོ་རྗེ་ ཕྲ་མོའི་གཟུགས་སྤྲོས་པས་
སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་
སྤྲོས་ཏེ་ནམ་མཁའི་ཁམས་ཐམས་ཅད་ཏིལ་གྱིས་གང་བུ་བཞིན་དུ་གང་བ། ཉི་མ་
ལ་གནས་པས་སེམས་ཅན་རྣམས་སྨིན་པར་བྱས་ནས། རྡོ་རྗེ་འཇིགས་བྱེད་ཐོབ་
པར་བྱས་པ་དང་ལྷན་ཅིག་ཏུ་འདུས་ཏེ་རྡོ་རྗེ་ལ་ཐིམ་པར་གྱུར། ཟླ་བ་ཉི་མ་རྡོ་རྗེ་
ཧཱུྃ་དང་བཅས་པ་ཡོངས་སུ་གྱུར་པ་ལས་སྣ་ཚོགས་པདྨ་དང་ཟླ་བ་དང་ཉི་མའི་
གདན་གྱིས་སྟེང་དུ་རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་
ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་གཡས་
བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཁམས་གསུམ་པོ་ཟ་
བར་ནུས་པ་ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་པ་
ཁྲོ་གཉེར་ཅན། ཁྲོ་གཉེར་གྱི་འགྲམ་དུ་སྨིན་མ་དང་སྤྱན་འཇིགས་པའི་དུས་ལྟར་
འབར་བ། སྐྲ་ ཁམ་སེར་གྱེན་དུ་བརྗེས་ པ། འཇིག་རྟེན་དང་འཇིག་རྟེན་ལས་
འདས་པའི་ལྷ་ལ་སྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་
མཛད་པ། ཕོ་ཀ་རའི་སྒྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་
དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་བྱས་ཤིང་།
མགོ་བོ་རློན་པ་ལྔ་བཅུའི་ཐོད་པའི་ཕྲེང་བས་བརྒྱན་པ། སྦྲུལ་ནག་པོའི་མཆོད་ཕྱིར་
ཐོག་དང་མི་རུས་ཀྱི་འཁོར་ལོ་དང༌། རྣ་ཆ་ལ་སོགས་པའི་རུས་པའི་རྒྱན་རྣམས་
ཀྱིས་བརྒྱན་པ། གསུས་པ་ཆེ་བ། གཅེར་བུའི་གཟུགས་ཅན། སྨིན་མ་དང་རྫི་མ་
དང་སྨ་ར་དང་བ་སྤུ་རྣམས་དུས་མཐའི་མེ་ལྟར་འབར་ཞིང་། རྩྭ་ཞལ་ནག་པོ་མ་
374 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
ཧེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱི་དབུས་
ཀྱི་ཞལ་དམར་པོ་རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཇམ་
དཔལ་ གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྤྱི་
བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། དེའི་
གཡས་ཞལ་དམར་པོ། གཡོན་ཞལ་སེར་པོ། རྭའི་རྩ་བའི་གཡོན་གྱི་ཞལ་དང་པོ་
དཀར་པོ། དེའི་གཡས་ཞལ་དུད་ཁ། གཡོན་ཞལ་ནག་པོ། ཞལ་རྣམས་ཤིན་ཏུ་
ཁྲོས་པ། ཞལ་དགུ་པོ་ཐམས་ཅད་ ཀྱང་ སྤྱན་གསུམ་གསུམ་དང་ལྡན་པ། ཕྱག་
གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རློན་པ་མགོ་གཡས་
དང་སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྒྱངས་ཏེ་
འཛིན་པ། ལྷག་མ་ གཡས་ ཀྱི་ དང་ པོ་ན་ གྲི་གུག །གཉིས་པ་ན་ དྷི་དྷི་པཱ་ ལ།
གསུམ་པ་ན་གཏུན་ཤིང་། བཞི་པ་ན་ཆུ་གྲི །ལྔ་པ་ན་ཀ་ཎ་ཡ། དྲུག་པ་ན་དགྲ་སྟ།
བདུན་ པ་ ན་ མདུང༌། བརྒྱད་ པ་ ན་ མདའ། དགུ་ པ་ ན་ ལྕགས་ ཀྱུ། བཅུ་ པ་ ན་
དབྱུགས་ཏོ། བཅུ་གཅིག་པ་ན་ཁ་ཊཾ་ག །བཅུ་གཉིས་པ་ན་འཁོར་ལོ། བཅུ་གསུམ་
པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི །བཅུ་དྲུག་
པ་ན་ཅང་ཏེའུ་བསྣམས་ཤིང་། ལྷག་མ་གཡོན་གྱི་དང་པོ་ན་ཁྲག་གིས་བཀང་བའི་
ཐོད་པ། གཉིས་པ་ན་ཚངས་པའི་མགོ་བོ། གསུམ་པ་ན་ཕུག །བཞི་པ་ན་རྐང་པ།
ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ།
དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་
ཤིང་ལ་བཙུགས་པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་
བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
རས་བསྣམས་པ། ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་
གླང་། བཞི་པས་བོང་བུ། ལྔ་པས་རྔ་མོ། དྲུག་པས་ཁྱི། བདུན་པས་ལུག །བརྒྱད་
པས་ ཝ་དང༌། གཡོན་གྱི་དང་པོས་བྱ་རྒོད། གཉིས་ པ་ འུག་པ། གསུམ་ པས་ བྱ་
རོག །བཞི་པས་ནེ་ཙོ། ལྔ་ པས་ ཁྲ། དྲུག་ པས་ བྱ་ཆེན་པོ། བདུན་པས་ཁྱིམ་བྱ།།
བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་
དང་གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྦུབ་ཏུ་
བྱས་ཏེ་ཞབས་འོག་ཏུ་མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་
བཞུགས་པ། རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་
སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་
པ། ཕྱག་ གཡས་ རལ་ གྲི་ འཕྱར་ ཞིང་། གཡོན་ གྱིས་ གླེགས་ བམ་ ཐུགས་ ཀར་
བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་
དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་རྒྱན་ཐམས་
ཅད་ཀྱིས་བརྒྱན་པ། དེའི་ཐུགས་ཀར་ཨཱཿལས་བྱུང་བའི་ཉི་མའི་དཀྱིལ་འཁོར་གྱི་
དབུས་སུ་ཏིང་ངེ་འཛིན་སེམས་དཔའ་ཧཱུྃ་ཡིག་མཐིང་ཁ་འོད་ཟེར་ལྔ་འཕྲོ་བ། དེའི་
པང་ན་ཡུམ་རྡོ་རྗེ་རོ་ལངས་མ་སྔོན་མོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་གྲི་
གུག་འཕྱར་ཞིང་། གཡོན་ཐོད་པ་གདུག་པའི་ཁྲག་གིས་གང་བ་འཛིན་པའི་ཡབ་
ལ་འཁྱུད་པ། ཐོད་སྐམ་ལྔས་དབུ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཕྱག་
རྒྱ་ལྔས་བརྒྱན་པ། ཞབས་གཡས་བརྐྱངས་ཤིང་གཡོན་པས་ཡབ་ལ་འཁྱུད་པར་
བསམས་ཏེ་སྐྱེ་བ་སྤྲུལ་སྐུར་ཁྱེར་བའི་ལམ་འཁྱེར་ཅི་ནུས་སུ་བསྒོམ། དེ་ནས་དེའི་
མིག་ གཉིས་ སུ་ཀྵ། རྣ་བ་ གཉིས་ སུ་ ཛཾ། སྣར་ ཁཾ། ལྕེའི་ རྩ་བར་ རཾ། དཔྲལ་པར་
-376 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད། །
ཀཾ །ལྟེ་བར་སཾ། སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར་
པར་བསམས་ཏེ་ས་སྙིང་ལ་སོགས་པ་དང་སྐུ་རྡོ་རྗེ་ལ་སོགས་པའི་ངོ་བོར་བསྒོམ།
ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་
འཇིགས་བྱེད་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་མདུན་གྱི་
ནམ་མཁར་སྤྱན་དྲངས། ཧཱིཏྟི བརྗོད་ནས་ ཕྱི་འབྲང་ གི་ བགེགས་བསྐྲད། ཨོ་
ཧཱིཊྛིཏཿ ཞེས་ སོགས་ ཀྱིས་མཆོད། ཨོ་ མུངྒ་ ར་ ཛ ཨོ་དཎྜ ཧཱུྃ། ཨོཾ་པདྨ་བཻ། ཨོ་
ཁཟླ་ཧོ ཞེས་དགུག་གཞུག་ཅིང་དབང་དུ་བྱའོ། །དེ་ནས་སླར་ཡང་རང་གི་ཐུགས་
ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུ་ན་བཞུགས་པའི་སངས་རྒྱས་སྲས་
དང་བཅས་པ་མདུན་གྱི་ནམ་མཁར་སྤྱན་དྲངས། ཨོ་ཧཱིཏྟིསཿ ཞེས་སོགས་ཀྱིས་
མཆོད། དེ་བཞིན་ གཤེགས་པ་རྣམས་ ཀྱིས་བདག་ ལ་ དབང་ བསྐུར་དུ་གསོལ།
ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙརྩི་ཀ་ལ་སོགས་པ་
རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་
བདུད་རྩི་ལྔས་བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་
བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་
ཆུས་དབང་བསྐུར། །ཞེས་གསུངས་ཞིང་སྤྱི་བོ་ནས་དབང་བསྐུར་བས། དབང་གི་
ཆུས་ ལུས་ ཐམས་ ཅད་ གང་། དྲི་མ་ ཐམས་ཅད་དག །ཆུ་ ལྷག་མ་སྤྱི་གཙུག་ཏུ་
གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང་། དབང་གི་ལྷ་
རྣམས་ཀྱང་རང་ཉིད་ལ་ཐིམ་པར་གྱུར། རང་གི་ཐུགས་ཀའི་ཧཱུྃ་ལས་བྱུང་བའི་
མཆོད་པའི་ལྷ་མོ་རྣམས་ཀྱིས་མཆོད་པར་བསམས་ལ། ཨོཾ་ཡ་མཱནྟ་ཀ་ས་པ་རི་ཝཱ་
ར་ ཨགྷཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ་པཱ་ཏྱཾ། གནྡྷེ། པུཥྛ། དྷུ་པེ། ཨ་ལོ་ཀེ །ནེ་ཝི་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བྱ། ཤཔ། རཱུ་པ། ཤཱསྟཱ། གནྡྷེ། ར་ ས། སྤན་ པྲ་ཏཱིཙྪ་ ཧཱུཾ་ སྭཱཧཱ། ཞེས་མཆོད། དེ་ནས་
ནང་མཆོད་འབུལ་བ་ནི། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཿཧཱུྃ།
བརྒྱུད་པའི་བླ་མ་རྣམས་ཀྱི་ཞལ་དུ་ཨོཾ་ཨཱཧཱུཾ། ཨོ་ཧཱིབྷཱུཏིཙྩཝི་ཀྲི་ཏཱ་ན་ན་ཧཱུཾ་ཕཊ། ཨོཾ་
ཨཱ་ཧཱུཾ། ཨོཾ་བཛྲ་བེཏྟཱ་ལཱི་ཨཱ་གཙྪ་ཨཱ་གཙྪ་ཧཱུྃ་ཛ་སྭཱཧཱ། ཨོཾ་ཨཱཿཧཱུྃ། གཞན་ཡང་རྒྱུད་སྡེ་
ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་
ཨོཾ་ཨཱཧཱུཾ། ཆོས་ཀྱི་རྒྱལ་པོ་ཡབ་ཡུམ་འཁོར་དང་བཅས་པ་རྣམས་ཀྱི་ཞལ་དུ་ཨོ་
ཨཱཧཱུྃ། གཞན་ཡང་སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་
པའི་དགེ་འདུན་ལ་བརྟེན་པ། བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་
བཞེས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་སྲུང་མ་དམ་ཚིགས་
ཅན་རྣམས་ཀྱི་ཞལ་དུ་ཨོ་ཨཱཧཱུཾ། ཡུལ་ཉི་ཤུ་རྩ་བཞི། གནས་སུམ་ཅུ་རྩ་གཉིས།
དུར་ ཁྲོད་ ཆེན་ པོ་ བརྒྱད་ན་ གནས་ པའི་ དཔའ་བོ་དང༌། རྣལ་ འབྱོར་མ་དང་།
ཕྱོགས་སྐྱོང་དང་། ཞིང་སྐྱོང་དང༌། ཀླུ་ལ་སོགས་པ་རྣམས་ཀྱི་ཞལ་དུ་ ཨོ་ ཨཱཧཱུྃ།
གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་
ཀྱི་ཞལ་དུ་ཨོཾ་ཨཱཿཧཱུྃ། ཕྱོགས་བཅུའི་སངས་རྒྱས་སྲས་དང་བཅས་པ་ཐམས་ཅད་
སྤྱན་དྲངས་ཏེ་རང་གི་ལུས་ལ་ཞུགས་པར་གྱུར་པར་བསམ་ལ། ཨོ་ཧཱིཀྐི༔ཝི་ཀྲི་ཏཱ་
ན་ན་ཧཱུཾ་ཕཊ། ཨོཾ་ཧཱུཾ། ཨོཾ་ཨ་མྲྀ་ཏ་སྭཱ་ད་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། མགྲོན་
ཐམས་ཅད་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་དགྱེས་པར་གྱུར་པ་
བསམ་མོ། །དེ་ནས། གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་
མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་
ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་དཔལ་གྱུར་
- 378 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང་། །སྲིད་གསུམ་གདུག་
པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །
འཇིགས་ བྱེད་ གཤིན་ རྗེའི་ གཤེད་ ལ་ ཕྱག་ འཚལ་ ལོ། །ཞེས་པའམ། བསྡུ་ན། །
གཟུགས་མཆོག་མཆོག་ཏུ་དྲག་པོ་ཆེ། །ཞེས་སོགས་ཀྱིས་བསྟོད། དེ་ལྟར་རེ་རེ་
ནས་ གསལ་ འདེབས་ པའི་ དཔྱད་ནས་སྒོམ་པ་དང༌། ལྷའི་ སྐུ་ལ་རྩེ་ གཅིག་ཏུ་
འཇོག་པའི་སྒོ་ནས་གསལ་སྣང་ཅི་ཐོན་དང་། བདག་ཉིད་དཔལ་རྡོ་རྗེ་འཇིགས་
བྱེད་དོ་སྙམ་དུ་ང་རྒྱལ་ཤུགས་ཅན་བསྐྱེད་ནས་སྒོམ་པ་ནི་རྒྱ་ཆེ་བ་ལ་སློབ་པ་དང་།
སྒོམ་པ་པོ་དང༌། བསྒོམ་བྱ་དང་། སྒོམ་པ་གསུམ་ལེགས་པར་བརྟགས་ན་རང་
བཞིན་གྱིས་གྲུབ་པས་སྟོང་བཞིན་དུ་སྣང་བ་སྒྱུ་མ་ལྟ་བུར་སྒོམ་པ་ནི་ཟབ་མོའི་དོན་
ལ་སློབ་པ་སྟེ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་སྒོམ་པ་ནི་རགས་པ་ལ་
སློབ་པའོ། །དེ་ལྟར་བསྒོམས་པས་རགས་པ་ལ་སེམས་ཟིན་པ་ན་སྣ་རྩེར་ཕྱག་
མཚན་ཕྲ་མོ་བསྒོམས་ཏེ་སེམས་བཟུང་། དེ་བརྟན་པ་ན་སྤྲོ་བསྡུ་ལ་བསླབས་ཏེ་
སེམས་གནས་པ་མཐར་ཕྱིན་པར་བྱའོ། །བསྒོམས་པས་སྐྱོ་ན་དག་པ་དྲན་པར་བྱ་
བ་ནི། ཞལ་དགུས་ གསུང་ རབ་ཡན་ལག་དགུ་མཚོན་པ་དང་། རྭ་གཉིས་ ཀྱིས་
བདེན་པ་གཉིས་མཚོན་པ་སོགས་བླ་མེད་ཀྱི་ལམ་འབྲས་བུ་དང་བཅས་པ་མཐའ་
དག་རྡོ་རྗེ་འཇིགས་བྱེད་ཀྱི་སྐུའི་རྣམ་པས་མཚོན་པའི་ཚུལ་བསམ་ལ་དད་གུས་
དང་སྤྲོ་བ་ཤུགས་དྲག་བསྐྱེད། དེ་ནས་བཟླས་པ་ལ་འདུག་པ་ན། ཕྲེང་བ་ཧཱུྃ་ལས་
རྡོ་རྗེ་འཇིགས་བྱེད། དེ་ཞུ་བ་ལས་བྱུང་བའི་བགྲང་ཕྲེང་གི་རྣམ་པར་བལྟས་ལ།
གཡས་པའི་མཐེ་བོང་ལྕགས་ཀྱུ་ལྟ་བུས་ལྷ་དགུག་པའི་བསམ་པའི་ཕྲེང་བ་དབབ་
ཅིང་བཟླ། དེའི་ཚེ་དམིགས་པ་ནི་ཞི་ཁྲོ་སྦྲགས་སྒྲུབ་ཀྱི་མན་ངག་བཞིན་དུ་རང་གི་
379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ཐུགས་ཀའི་ཉི་གདན་ཟླ་གདན་ནམ་འཁོར་ལོར་བསྒྱུར་ཧཱུྃ་ཡིག་དྷཱི༔ཡིག་ཏུ་བསྒྱུར་
ཏེ་འཇམ་དཔལ་ཞི་བའི་སྔགས་ཅི་ནུས་སུ་བཟླ། དེ་ནས་ཟླ་བའམ་འཁོར་ལོ་ཉི་
གདན་དུ་བསྒྱུར། དྷཱི༔ཡིག་ཧཱུྃ་ཡིག་ཏུ་བསྒྱུར་ཏེ་ཧཱུྃ་གི་མཐར་སྔགས་ཕྲེང་རྣམས་
གཡས་སྐོར་དུ་གྱེན་འགྲེང་གི་རྣམ་པ་ཅན་འོད་ཟེར་འབར་བ་ས་བོན་སྔགས་ཕྲེང་
དང་བཅས་པ་ལས་དཀྱིལ་འཁོར་པའི་ལྷ་ཚོགས་ཕྱོགས་བཅུར་སྤྲོས། འགྲོ་བའི་
དོན་བྱས་ཚུར་བསྡུ་བ་དང་མཉམ་དུ་རྒྱལ་བ་སྲས་བཅས་ཀྱི་བྱིན་རླབས་འབེབས་
པ་སོགས་ཀྱི་དམིགས་པ་དང་བཅས། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་
ད་ཡ། ཡ་ད་ཡོ་ནི་ར་ཡ་ཀྵེ་ཡ། ཡཀྵེ་ཡཙྪནི་རཱ་མ་ཡ་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་
པའི་རྩ་སྔགས་དང་ཨོ་ཧཱིཉྩིཝི་ཀྲི་ཏཱ་ན་ན་ཧཱུཾ་ཕཊ། ཅེས་པའི་ལས་སྔགས་དང་།
ཨོཾ་ཡ་མཱནྟ་ཀ་ཧཱུྃ་ཕཊ༔ ཅེས་པའི་སྙིང་པོ་དང་། ༀ་བཛྲ་བེཏྟཱ་ལཱི་ཨཱ་གཙྪ་ཨཱ་གཙྪ་ཧཱུྃ་
ཛསྭཱཧཱ། ཞེས་ཡུམ་གྱི་སྔགས་རྣམས་ཅི་ནུས་སུ་བཟླ། མཇུག་ཏུ་ལྷག་ཆད་ཀྱི་ཉེས་
པ་ཞི་བ་དང་སྔགས་ཀྱི་བྱིན་རླབས་བརྟན་པའི་ཕྱིར་གཤིན་རྗེ་གཤེད་ཀྱི་ཡིག་བརྒྱ་
བཟླའོ། །དེ་ནས་ཐུན་མཐར་གཏོར་མ་འབུལ་ཚུལ་ནི། གཏོར་མ་ནང་མཆོད་ལྟར་
བྱིན་གྱིས་བརླབས་ལ། རང་གི་ཐུགས་ཀའི་ཧཱུྃ་ལས་འཕྲོས་པའི་འོད་ཟེར་གྱིས་
དཔལ་རྡོ་རྗེ་འཇིག་བྱེད་རྟེན་དང་བརྟེན་པར་བཅས་པའི་དཀྱིལ་འཁོར་ཕྱོགས་
སྐྱོང་རྣམས་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཡ་མཱནྟ་ཀ་ས་པ་རི་
ཝཱ་ར་ཨབྷཾ་ནས་ཤཔྟའི་བར་གྱིས་མཆོད། ཧཱུྃ། འཇིག་རྟེན་ལས་འདས་པའི་མགྲོན་
རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་
རྣམས་སུ་གྱུར། ཨོ་ཧཱིཏྟིཝི་ཀྲི་ཏཱ་ན་ན་ཧཱུཾ་ཕཊ། བཛྲ་བྷེ་ར་ཝཱ་ཡ་ཨ་དྷི་པ་ཏི་བཛྲ་
བེཏྟཱ་ལཱི་ཨི་མཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ་སྭཱཧཱ། ཞེས་པ་གསུམ་མམ་བདུན་གྱིས་
- 380 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
གཏོར་མ་འབུལ། ཨོ་ཧཱིཏྟིསཿ ཨོཾ་ཧཱུྃ་ཧཱུྃ་ཕཊ། ཨོཾ་ཝི་ཀྲི་ཏཱ་ན་ན་དུཏྟཾ་སཏཱ་ད་མ་ཀ་
གགག ཨོ་ཀུ་མ་རཱ་རུ་པི་ཎེ་ཛཛཧཱུྃ་ཕཊ། ཨོཾ་ཧཱུྃཧཱ་ཧེ་ཕཊ། ཨོཾ་དཱིཔཱ་ལོ་ཙ་ན་
ཝི་ཀྲི་ཏཱ་ན་ན་མཧཱ་ཨ་ཏྟཏྟ་ཧ་ས་དི་ནི་དཱིཔཱ་ཡ་སྭཱཧཱ། ཨོཾ་བཛྲ་ནེ་ཝི་དྱ་ཨཱཿཧཱུཾ་སྭཱཧཱ། ཨོཾ་
བཛྲ་ཤཔྟ་ ཨཱཧཱུཾ། ཨོ་ཧཱིཝཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ ཨཱཧཱུཾ། ཨོཾ་བཛྲ་བེཏྟཱ་ལཱི་ ཨཱ་
གཙྪ་ཨཱ་གཙྪ་ཧཱུྃ་ཛསྭཱཧཱ། ཨོཾ་ཨཱཧཱུཾ། གཟུགས་མཆོག་མཆོག་ཏུ་དྲག་པོ་ཆེ། །དཔལ་
བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་ རྗེ་
འཇིགས་བྱེད་ལ་ཕྱག་འཚལ། །བརྩེ་ལྡན་ཁྱེད་ཀྱི་མཁྱེན་རབ་འོད་ཟེར་གྱིས། །
བདག་བློའི་གཏི་མུག་རྨོངས་ པ་ རབ་ གསལ་ནས། །བཀའ་དང་ བསྟན་ བཅོས་
གཞུང་ལུགས་རྟོགས་པ་ཡི། །བློ་གྲོས་སྤོབས་པའི་སྣང་བ་སྩལ་དུ་གསོལ། །རྣམ་
དག་བསམ་པའི་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་
འགྲོ་བ་རྣམས། །སྐྱེ་ཞིང་སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་
རྗེས་སུ་འཛིན་གྱུར་ཅིག །ཅེས་འདོད་དོན་ལ་གསོལ་བ་ཤུགས་དྲག་ཏུ་གདབ་
བོ། །དེ་ནས་ཕྱོགས་སྐྱོང་རྣམས་དམ་ཅན་ཆོས་ཀྱི་རྒྱལ་པོ་ལ་གཏོར་མ་འབུལ་ཚུལ་
དང་། ཐུན་བསྡུ་བའི་ཚུལ་ལ་ སོགས་ པ་འོག་ནས་འབྱུང་བ་ ལྟར་ བྱའོ། །རྡོ་རྗེ་
འཇིགས་བྱེད་དཔའ་བོ་གཅིག་པའི་གཏོར་མགྲོན་གསལ་བཏབ་སྟེ་ཡེ་ཤེས་པ་
སྤྱན་དྲངས་ནས་བསྟིམ་པ་དང་། མཆོད་ཅིང་བསྟོད་ནས་གཏོར་མ་འབུལ་བའི་
ཚུལ་རྒྱས་པ་བྱ་བར་འདོད་ན་སྒྲུབ་ཐབས་བདུད་ལས་རྣམ་རྒྱལ་ནས་ཇི་ལྟར་
གསུངས་པ་ལྟར་བྱ་ཞིང་། འཇིགས་བྱེད་བཅུ་གསུམ་མའི་དབང་ཐུབ་ནས་དེའི་
མཆོད་པའི་དམ་ཚིག་བསྲུང་ཕྱིར་དེ་ལ་གཏོར་མ་འབུལ་ན་གཏོར་མ་ནང་མཆོད་
ལྟར་བྱིན་གྱིས་བརླབས། གཏོར་མགྲོན་རྒྱས་པ་སྒྲུབ་ཐབས་ཟ་མ་ཏོག་ནས་འབྱུང་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བ་ལྟར་བསྐྱེད་ན་ཤིན་ཏུ་ལེགས། དེ་ཙམ་མི་ནུས་པར་ཤིན་ཏུ་བསྡུས་པ་བྱ་བར་
འདོད་ན། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རྟེན་དང་བརྟེན་པར་བཅས་པའི་
དཀྱིལ་འཁོར་ཕྱོགས་སྐྱོང་རྣམས་དང་བཅས་པ་མདུན་གྱི་ནམ་མཁར་སྤྱན་དྲངས།
ཨོཾ་ཡ་མཱནྟ་ཀ་ས་པ་རི་ཝཱ་ར་ཨགྷཾ་ནས་ཤཔྟའི་བར་གྱིས་མཆོད། ཧཱུྃ། འཇིག་རྟེན་
ལས་འདས་པའི་མགྲོན་རྣམས་གྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་
དཀར་པོ་འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ཧཱིཊྚེཝི་ཀྲི་ཏཱ་ན་ན་ཧཱུཾ་ཕཊ། བཛྲ་
བྷེ་ར་ཝ་ཡ་ཨ་དྷི་པ་ཏི་བཛྲ་བེཏྟཱ་ལཱི་ཨི་མཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ་སྭཱཧཱ། ཞེས་
པ་གསུམ་མམ་བདུན་ གྱིས་ གཙོ་བོ་ཡབ་ཡུམ་ལ་འབུལ། ༀ་ཛི་ན་ ཛི་ཀ །རཏྣ་
དྷཱིཀ །ཨ་ རོ་ ལི་ཀ །པྲཛྙཱ་དྷིཀ །མུངྒ་ ར་དྷིཀ །དཎྜ དྷཱིཀ །པདྨ་དྷིཀ ཁཎྜ་ དྷཱིཀ །མོ་
ཧ་ར་ཏི། དྭེ་ཤ་ར་ཏི། རཱ་ག་ར་ཏི། བཛྲ་ར་ཏི་བ་ལིཾ་པྲ་ཏཱིཙྪ། ཞེས་ལན་གསུམ་གྱིས་
འཁོར་རྣམས་ལ་གཏོར་མ་འབུལ། ཨོ་ཧཱིཏྟི ཞེས་པ་ནས། ཨོཾ་བཛྲ་ཤཔྟ་ཨཱཿཧཱུྃ་
གི་བར་གྱི་ཉེར་སྤྱོད་དང་། ཨོ་ཧཱིཏྟིཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཨཱཧཱུཾ། ཨོཾ་བཛྲ་བེཏྟཱ་
ལི་ཨཱ་གཙྪ་ཨཱ་གཙྪ་ཧཱུྃ་ཛསྭཱཧཱ། ཨོཾ་ཨཱཧཱུཾ། ཨོ་ཛི་ན་ཛིཀ་ཧཱུྃ་ཕཊ། ཨོཾ་ཨཱཙྪཱཧཱུྃ། ཞེས་པ་
ནས། ཨོཾ་བཛྲ་ར་ཏི་ཧཱུཾ་ཕཊ། ཨོཾ་ཨཱཧཱུཾ། ཞེས་འཁོར་སོ་སོའི་སྔགས་ཀྱི་མཐར་འབྲུ་
གསུམ་བཏགས་ནས་ནང་མཆོད་འབུལ། གཉིས་མེད་ཐུན་མོང་མ་ཡིན་ཁྱབ་པའི་
སྐུ། །ཞེས་པ་ནས། འཇིགས་བྱེད་གཤིན་རྗེའི་གཤེད་ལ་ཕྱག་འཚལ་ལོ། །གཤིན་
རྗེའི་གཤེད་པོ་རབ་འཇིགས་པ། །གཏི་མུག་རྡོ་རྗེའི་ངོ་བོ་ཁྱོད། །སྟོན་པ་སངས་
རྒྱས་ཀུན་རང་བཞིན། །རྡོ་རྗེ་སྐུ་ལ་ཕྱག་འཚལ་བསྟོད། །གཤིན་རྗེའི་གཤེད་པོ་
རབ་འཇིགས་པ། །ཕྲ་མ་རྡོ་རྗེ་རང་བཞིན་ཁྱོད། །རྡོ་རྗེ་ཐུགས་དང་རབ་མཚུངས་
-382 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
པ། །རིན་ ཆེན་ རྡོ་ རྗེ་ ཕྱག་ འཚལ་ བསྟོད། །འདོད་ ཆགས་ རྡོ་ རྗེའི་ངོ་བོ་ ཁྱོད། །
གཤིན་རྗེའི་གཤེད་པོ་རབ་འཇིགས་པ། །རྡོ་རྗེ་གསུང་དང་རབ་མཚུངས་པ། །རྡོ་
རྗེ་ གསུང་ ལ་ ཕྱག་ འཚལ་བསྟོད། །ཕྲག་དོག་རྡོ་ རྗེའི་ངོ་བོ་ཁྱོད། །གཤིན་ རྗེའི་
གཤེད་པོ་ལས་ཀུན་པ། །རྡོ་རྗེ་སྐུ་དང་རབ་མཚུངས་པ། །ཕྱག་ན་རལ་གྲི་ཕྱག་
འཚལ་ བསྟོད། །ཅེས་ པས་ བསྟོད། བརྩེ་ ལྡན་ ཁྱོད་ ཀྱི་ མཁྱེན་ རབ་ འོད་ ཟེར་
གྱིས། །བདག་ བློའི་ གཏི་མུག་རྨོངས་ པ་ རབ་བསལ་ནས། །བཀའ་ དང་ བསྟན་
བཅོས་ གཞུང་ ལུགས་ རྟོགས་ པ་ ཡི། །བློ་ གྲོས་ སྤོབས་ པའི་ སྣང་ བ་ སྩལ་ དུ་
གསོལ། །རྣམ་དག་བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་
མཐའ་ཡས་འགྲོ་བ་རྣམས། །སྐྱེ་ཞིང་སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་
བ་མེད་པར་རྗེས་སུ་འཛིན་གྱུར་ཅིག །ཕྱོགས་སྐྱོང་འཁོར་དང་བཅས་པ་རྣམས་
སྐད་ཅིག་གིས་འོད་གསལ་དུ་བཅུག་པ་ལས་དཔལ་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་
བཞེངས་པའི་མགྲོན་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་
པོ་འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ཡ་མ་རཱ་ཛཱ་ཞེས་པ་ནས། བཟོད་གསོལ་
གྱི་བར་སྔར་བཤད་པའི་སྔོན་འགྲོའི་སྐབས་ལྟར་བྱ། དེ་ནས་དམ་ཅན་ཆོས་རྒྱལ་
ལ་གཏོར་མ་འབུལ་ཚུལ་ནི། གཏོར་མ་བྱིན་གྱིས་བརླབས་ལ། རང་གི་ཐུགས་
ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ལྷོ་ཕྱོགས་རིམ་པ་བདུན་
གྱིས་འོག་ནས་ལས་ཀྱི་གཤིན་རྗེ་ཡབ་ཡུམ་སྤྱན་དྲངས། ཨོཾ་ཀཱ་ལ་རཱུ་པ་ས་པ་རི་ཝཱ་
ར་ས་མ་ཡ་ཧཱུཾ་གྱིས་དམ་ལ་བཞག །ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨགྷཾ་པྲ་ཏིཙྪ་ཧཱུྃ་
སྭཱཧཱ། ནས་ཤཔྟའི་བར་གྱིས་མཆོད། ཨོཾ་ཀཱ་ལ་རཱུ་པ་སརྦ་བིགྷཱན་ཤ་ཏུཾ་མཱ་ར་ཡ་ཨི་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ། ཅེས་དང་། ཨོ་ཙ་མུཎྜི་སརྦ་བིགྷཱན་ཞེས་སོགས་
སྦྱར་བ་གསུམ་མམ་བདུན་གྱིས་གཏོར་མ་ཕུལ། ཨརྒྱུ་སོགས་ཀྱིས་མཆོད། ཨོཾ་ཀཱ་
ལ་རཱུ་པ་ཧཱུྃ་ཕཊ། ཨོཾ་ཨཱཧཱུཾ། ཨོ་ཙ་མུཎྜི་ཧཱུཾ་ཕཊ། ཡ་བ་ཏི་ལ་སོགས་པ་གཤིན་རྗེ་ཕོ་
མོའི་ཚོགས་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། འཇམ་དཔལ་བཀའ་
ཉན་བསྟན་སྲུང་ནི། །དམ་ཅན་གཤིན་རྗེའི་རྒྱལ་པོ་སྟེ། །ཞལ་གཅིག་ཕྱག་གཉིས་
འཇིགས་ པའི་ གཟུགས། །མགོན་ པོ་ ཁྱོད་ ལ་ བདག་ བསྟོད་དོ། །མདོར་ན་རྣལ་
འབྱོར་མི་ནོར་དགོན་གནས་བཅས། །ལྷ་ཆེན་ཆོས་ཀྱི་རྒྱལ་པོ་འཁོར་བཅས་ལ། །
བཅོལ་ལོ་བལྟོས་སོ་རྟག་ཏུ་གཉེར་མཛོད་ལ། །འགལ་རྐྱེན་ཀུན་སེལ་མཐུན་རྐྱེན་
མ་ལུས་སྒྲུབས། །ཞེས་འཕྲིན་ལས་བཅོལ། མ་རྙེད་ཡོངས་སུ་མ་ཤེས་དང་། །ཞེས་
སོགས་ཀྱིས་བཟོད་པར་གསོལ། དེ་ནས་དགེ་བ་རྣམས་རྡོ་རྗེ་འཇིགས་བྱེད་ཀྱི་
ལམ་རིམ་གཉིས་མྱུར་དུ་རྒྱུད་ལ་སྐྱེ་བ་དང་། དེའི་ཕྱི་ནང་གི་གེགས་ཞི་ཞིང་མཐུན་
རྐྱེན་རྣམས་ཚང་བ་སོགས་གནས་སྐབས་དང་མཐར་ཐུག་གི་སྨོན་གནས་རྣམས་སུ་
འདུན་པ་དྲག་པོས་བསྔོ་བ་དང་སྨོན་ལམ་བྱའོ། །དེ་ནས་ཡིག་བརྒྱ་བཟླས་ལ་
བཟོད་གསོལ་བྱས་ཏེ་དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ། འཇིག་རྟེན་
པ་རྣམས་རང་གནས་སུ་གཤེགས་པར་བསམ་མོ། །དེ་ནས་ཐུན་བསྡུ་བ་ནི། དུར་
ཁྲོད་བསྲུང་འཁོར་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་རང་
ཡབ་ ཡུམ་ ལ་ ཐིམ། ཡུམ་ ཡབ་ ལ་ ཐིམ། རང་ དམ་ ཚིག་ སེམས་ དཔའ་ ཡེ་ ཤེས་
སེམས་པ་ལ་ཐིམ། ཡེ་ཤེས་སེམས་དཔའ་ཏིང་ངེ་འཛིན་སེམས་དཔའ་ལ་ཐིམ།
ཏིང་ངེ་འཛིན་སེམས་དཔའི་ཞབས་ཀྱུ་ཨུ་ནི་ཧ་ལ། ཧ་ནི་ཧའི་མགོ་བོ་ལ། མགོ་བོ་
ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་ནཱ་ད་ལ་ཐིམ། ནཱ་ད་ཡང་མི་དམིགས་
- 384 -



བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་གཏེར་མཛོད།
པར་བསམས། སྟོང་པའི་ངང་ལས། རང་ཉིད་སྐད་ཅིག་གིས་དཔལ་རྡོ་རྗེ་འཇིག་
བྱེད་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་
འཛིན་པ་ཡུམ་དང་བཅས་པའི་བསྐུར་བཞེངས་པའི་མིག་ཏུ་ཀྵ། རྣ་བར་ཛཾ། སྣར་
ཁཾ། ལྕེའི་ རྩ་ བར་ རཾ། དཔྲལ་ པར་ ཀཾ །ལྟེ་ བར་ སཾ། སྤྱི་ བོ་ ཨོ། མགྲིན་ པར་ ཨཱ
ཐུགས་ཀར་ཧཱུཾ་གིས་མཚན་པར་གྱུར་པར་བསམས་ལ་ཐུན་མཚམས་ཀྱི་རྣལ་འབྱོར་
ལ་འཇུག་གོ །ཐུན་མཚམས་ཀྱི་རྣལ་འབྱོར་ནི། དབང་པོའི་སྒོ་སྡོམ་པ་དང་། ལྷག་
པར་གང་སྣང་ཐམས་ཅད་ལ་ཐ་མལ་གྱི་སྣང་ཞེན་དོར་ཏེ་ལྷ་སྐུར་འཆར་བ་ལ་སློབ་
པ་དང་། ཟས་ ཀྱི་རྣལ་འབྱོར་དང་། ཉལ་བའི་རྣལ་འབྱོར་རྣམས་ལ་མན་ངག་
བཞིན་དུ་སློབ་པ་དང་། ཁྲུས་ཀྱི་ཚེ་དབང་བསྐུར་བའི་སྐབས་ལྟར་བསམ་ལ་ཐུན་
མཚམས་ཀྱི་བྱ་བ་ཐམས་ཅད་དོན་དང་ལྡན་པར་བྱའོ། །དེ་ལྟར་སྐུ་གསུམ་ལམ་
འཁྱེར་གྱི་གནད་ཚང་བའི་རྡོ་རྗེ་འཇིགས་བྱེད་ཀྱི་རིམ་པ་དང་པོའི་རྣལ་འབྱོར་ལ་
སློབ་པ་ནི་རྫོགས་རིམ་ཡོངས་རྫོགས་སྐྱེ་བའི་རྒྱུད་སྨིན་བྱེད་ཁྱད་པར་ཅན་ཡིན་
པས་ཉིན་རེ་བཞིན་ཐུན་བཞིའམ་མ་མཐའ་ཐུན་རེར་ཉམས་སུ་བླངས་ན་གསང་
སྔགས་བླ་མེད་ཀྱི་ལམ་ལ་བག་ཆགས་དེས་ཐེབས་པར་འགྱུར་བས་དལ་བ་ཐོབ་
པ་དོན་དང་ལྡན་པ་ཡིན་ནོ། །གསུང་རབ་ཀུན་གྱི་རབ་དང་ཕུལ་གྱུར་པ། །རྣལ་
འབྱོར་ བླ་ མེད་ རྒྱུད་སྡེ་ཐམས་ཅད་ ཀྱི། །ཟབ་གནད་མ་ལུས་འདུས་པའི་ བྱིན་
རླབས་ གཏེར། །དཔལ་ ལྡན་ འཇིགས་ མཛད་ རྒྱུད་ ཀྱི་ རྒྱལ་ པོའོ། །རྒྱུད་ དང་
དགོངས་ འགྲེལ་ དམ་ པའི་ མན་ ངག་ བཞིན། །རྡོ་ རྗེ་ འཇིགས་ བྱེད་ སྒྲུབ་ཐབས་
འདིར་སྦྱར་བའི། །དགེ་བས་བདག་དང་འགྲོ་བ་མ་ལུས་པ། །འཇམ་དབྱངས་བླ་
མས་རྗེས་སུ་འཛིན་གྱུར་ཅིག །རྒྱལ་བསྟན་སྲུང་ལ་ཐོགས་མེད་མཐུ་ལྡན་པ། །
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
དཔའ་བོ་མཁའ་འགྲོ་ཆོས་སྲུང་ཐམས་ཅད་དང་། ཁྱད་པར་དམ་ཅན་ཆོས་ཀྱི་རྒྱལ་
པོ་ཡིས། །གཡེལ་བ་མེད་པར་རྟག་ཏུ་གྲོགས་མཛོད་ཅིག །
ཅེས་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་
གྲུབ་གཏེར་མཛོད་ཅེས་བྱ་བ་འདི་ནི། འཇམ་མགོན་བླ་མའི་བསྟན་པ་ལ་མི་ཕྱེད་
པའི་དད་པ་ཅན་པད་ཚལ་མདའ་དཔོན་ཕུན་ཚོགས་རྣམ་པར་རྒྱལ་བའི་སྡེས་འདི་
ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་འབྲི་ལུང་རི་ཁྲོད་དུ་སྦྱར་བའོ།། །།
- 386 -



༄༅། །དཔལ་འཁོར་ལོ་སྡོམ་པའི་རྣལ་འབྱོར་གྱི་སྙིང་པོ་
དངོས་གྲུབ་ཀུན་འབྱུང་བཞུགས་སོ། །
ན་མོ་གུ་རུ་ཤྲཱི་ཙཀྲ་སཾ་བ་རཱ་ཡ། བཀའ་དྲིན་གསུམ་ལྡན་རྩ་བའི་བླ་མ་
དང༌། །དབྱེར་མེད་ཧེ་རུ་ཀ་དང་རྣལ་འབྱོར་མ། །སྙིང་ནས་འདུད་དོ་ཚེ་རབས་
ཐམས་ཅད་དུ། །རྗེས་བཟུང་བདེ་ཆེན་གོ་འཕང་མྱུར་ཐོབ་ཤོག །དེ་ལ་འདིར་ལམ་
ཐུན་མོང་བས་རྒྱུད་སྦྱངས། དཔལ་འཁོར་ལོ་སྡོམ་པའི་དཀྱིལ་འཁོར་དུ་དབང་
བཞི་རྣམ་པར་དག་པ་ཐོབ། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་
ཚུལ་བཞིན་དུ་སྲུང་བའི་སྒྲུབ་པ་པོས་དཔལ་འཁོར་ལོ་སྡོམ་པའི་རྣལ་འབྱོར་གྱི་
སྙིང་པོ་ཉམས་སུ་ལེན་ཚུལ་ནི། སངས་རྒྱས་ཆོས་དང་དགེ་འདུན་ལ། །རྟག་ཏུ་
བདག་ནི་སྐྱབས་ སུ་ མཆི། །ཐེག་ པ་ གསུམ་ པོ་ ཐམས་ ཅད་ དང་། །རྣལ་འབྱོར་
གསང་ སྔགས་ མཁའ་ འགྲོ་མ། །དཔའ་ བོ་ དཔའ་ མོ་ དབང་ ལྷ་མོ། །བྱང་ ཆུབ་
སེམས་དཔའ་བདག་ཉིད་ཆེ། ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་
མཆི་བར་བགྱི། །སེམས་ཅན་ཀུན་ གྱི་དོན་ གྱི་ ཕྱིར། །བདག་ནི་ཧེ་རུ་ཀར་གྱུར་
ནས། །སེམས་ཅན་ ཐམས་ ཅད་ ཧེ་ རུ་ ཀའི། །གོ་ འཕང་ མཆོག་ ལ་ འགོད་ པར་
བགྱི། །ཞེས་ ཐུན་ མོང་ མིན་ པའི་ སྐྱབས་ འགྲོ་ སེམས་ བསྐྱེད་ ལན་ གསུམ་ བྱ།
བདག་དང་སྣང་བ་ཐམས་ཅད་རང་བཞིན་གྱིས། །གྲུབ་པས་སྟོང་པའི་སྟོང་པ་ཉིད་
དུ་གྱུར། །གདོད་ནས་རྣམ་དག་འོད་གསལ་ངང་ཉིད་ལས། །རང་ཉིད་བཅོམ་ལྡན་
ཧེ་རུ་ཀ་དཔལ་དང༌། །བཅོམ་ལྡན་འདས་མ་རྡོ་རྗེ་ཕག་མོ་གཉིས། །མཉམ་སྦྱོར་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
བདེ་སྟོང་གཟུགས་ཀྱི་སྐུ་རུ་བཞེངས། །གནས་གསུམ་རྡོ་རྗེ་གསུམ་གྱིས་ལེགས་
མཚན་པའི། །ཐུགས་ཀའི་ཧཱུྃ་ལས་འོད་ཟེར་ཕྱོགས་བཅུར་འཕྲོས། །རབ་འབྱམས་
རྒྱལ་བའི་འཁོར་ལོ་མ་ལུས་པ། །བཅོམ་ལྡན་འཁོར་ལོ་སྡོམ་པ་ཡབ་ཡུམ་གྱི། །
རྣམ་པར་སྤྱན་དྲངས་དགྱེས་བཞིན་རང་ལ་ཐིམ། །སླར་ཡང་དབང་གི་ལྷ་རྣམས་
སྤྱན་དྲངས་ཏེ། །མཆོད་ ནས་ དབང་ བསྐུར་ མཛད་ པར་ གསོལ་ བཏབ་ པས། །
འཁོར་ལོའི་བདག་པོས་དབང་སྐུར་དགོངས་པ་མཛད། །རབ་འབྱམས་དཔའ་བོ་
དཔའ་མོའི་ཚོགས་རྣམས་ཀྱིས། །ཤིས་པ་བརྗོད་ཅིང་རྡོ་རྗེའི་གླུ་དབྱངས་ལེན། །
བཅོམ་ལྡན་འདས་མ་རྡོ་ རྗེ་ ཕག་མོ་དང༌། །རྣལ་ འབྱོར་མ་བཞིས་བྱང་ སེམས་
བདུད་རྩིའི་ཆུས། །སྤྱི་བོའི་གཙུག་ནས་དབང་བསྐུར་བདུད་རྩི་ཡིས། །ལུས་གང་
བདེ་ཆེན་མྱོང་ཞིང་དྲི་མ་དག །བདུད་རྩི་སྤྱི་བོའི་གཙུག་ཏུ་ལུད་པ་ལས། །བླ་མ་
རིགས་ཀྱི་བདག་པོས་དབུ་ལ་བརྒྱན། །གསང་སྔགས་ རིགས་ སྔགས་གཟུངས་
སྔགས་ནུས་མཐུ་དང་། །ཏིང་འཛིན་སྔགས་དང་ཕྱག་རྒྱའི་བྱིན་རླབས་ཀྱིས། །བདེ་
སྟོང་ གཉིས་ སུ་མེད་ པའི་ཡེ་ཤེས་ ཀྱི། །རྣམ་པ་མཆོད་སྤྲིན་རྒྱ་མཚོར་ཤར་བ་
གྱུར། །གང་གི་དྲིན་གྱིས་བདེ་ཆེན་གནས། །སྐང་ཅིག་གིས་ནི་ཐོབ་འགྱུར་བ། །བླ་
མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །ཧེ་རུ་ཀ་དཔལ་དཔའ་བོ་
ཆེ། །རྣམ་དག་རྡོ་རྗེ་དབང་ཕྱུག་དང་། །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་
ཕག་མོ་དེ་ལ་འདུད། །གནས་དང་ཉེ་བའི་གནས་དང་ཞིང་། །འདུས་དང་དུར་ཁྲོད་
གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་གུས་ཕྱག་
འཚལ། །ཆུ་བཞི་མེ་ཏོག་བདུག་སྤོས་མར་མེ་དྲི། །ཞལ་ཟས་རོལ་མོའི་བྱེ་བྲག་སྣ་
ཚོགས་དང༌། །ཕྱི་ནང་འདོད་ཡོན་ལྷ་མོ་མཐའ་ཡས་དང༌། །བདེ་ཆེན་རབ་སྟེར་
- 388 -



རz
དཔལ་འཁོར་ལོ་སྡོམ་པའི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་། །
རིག་མ་བཅུ་དྲུག་སོགས། །རབ་འབྱམས་མཆོད་པའི་སྤྲིན་གྱིས་མཆོད་པར་བྱ། །
དགྱེས་བཞིན་བཞེས་ནས་བདེ་ཆེན་དངོས་གྲུབ་སྩོལ། །ཨོཾ་བཅོམ་ལྡན་དཔའ་བོའི་
དབང་ཕྱུག་ལ་ཕྱག་འཚལ་ཧཱུྃ་ཧཱུྃ་ཕཊ། ཨོ་བསྐལ་བ་ཆེན་པོའི་མེ་དང་མཉམ་པའི་
འོད་དུ་ཧཱུཾ་ཧཱུཾ་ཕཊ། ཨོ་རལ་པའི་ཅོད་པན་མི་བཟད་པ་དང་ལྡན་ཧཱུྃ་ཧཱུྃ་ཕཊ། ༀ་མཆེ་
བ་རྣམ་པར་གཙིགས་པ་འཇིགས་པའི་ཞལ་ཧཱུྃ་ཧཱུྃ་ཕཊ། ཨོ་སྟོང་ཕྲག་ཕྱག་ནི་འབར་
བའི་འོད་ཟེར་ཅན་ཧཱུཾ་ཧཱུཾ་ཕཊ། ཨོ་དགྲ་སྟ་ཞགས་གདེངས་མདུང་དང་ཁ་ཊཾ་འཛིན་
ཧཱུྃ་ཧཱུྃ་ཕཊ། ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧཱུྃ་ཧཱུྃ་ཕཊ། ཨོ་སྐུ་ཆེན་
དུད་ཁ་བགེགས་མཐར་མཛད་ལ་འདུད་ཧཱུྃ་ཧཱུྃ་ཕཊ། ཨོཾ་བཅོམ་ལྡན་འདས་མ་རྡོ་རྗེ་
ཕག་མོ་ལ་ཕྱག་འཚལ་ཧཱུྃ་ཧཱུྃ་ཕཊ། ཨོ་འཕགས་མ་རིག་མའི་དབང་ཕྱུག་ཁམས་
གསུམ་གྱིས་མི་ཐུབ་ཧཱུྃ་ཧཱུྃ་ཕཊ། ༀ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་
པོས་འཇོམ་ཧཱུཾ་ཧཱུཾ་ཕཊ། ཨོ་རྡོ་ རྗེ་གདན་བཞུགས་གཞན་གྱིས་མི་ཐུབ་དབང་བྱེད་
ཅན་ཧཱུྃ་ཧཱུྃ་ཕཊ། ཨོ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སེམས་པ་དང་ཧཱུཾ་ཧཱུཾ་
ཕཊ། ཨོཾ་བདུད་རྣམས་སྐྲག་ཅིང་སྐེམས་པས་གཞན་གྱིས་ཕྱོགས་ལས་རྒྱལ་ཧཱུཾ་ཧཱུཾ་
ཕཊ། །ཨོཾ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧཱུྃ་ཧཱུྃ་ཕཊ།
ཨོ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧཱུྃ་ཧཱུྃ་ཕཊ། དེ་ནས་དཔལ་
འཁོར་ལོ་སྡོམ་པ་ཡབ་ཡུམ་གྱི་སྐུའི་རྣམ་པ་རྒྱན་ཆ་ལུགས་རྣམས་མངོན་རྟོགས་
རྒྱས་པ་ལས་འབྱུང་བ་ལྟར་ཡང་ཡང་གསལ་བཏབ། ལམ་དང་འབྲས་བུའི་དག་པ་
རྣམས་ཀྱང་དྲན་པར་བྱས་ལ། རྒྱལ་བ་ཀུན་གྱི་ཐུགས་གཉིས་སུ་མེད་པའི་ཡེ་ཤེས་
ཧེ་རུ་ཀ་ཡབ་ཡུམ་གྱི་རྣམ་པར་ཤར་བ་དེ་ངའོ་སྙམ་དུ་ང་རྒྱལ་དང་གསལ་སྣང་ཅི་
ནུས་སུ་བསྒོམ་ཞིང་། བསྒོམས་པས་སྐྱོ་ན་ལྷའི་ཐུགས་བསྐུལ་བའི་བཟླས་པ་བྱ་བ་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༩༽
ནི་དམིགས་རིམ་རྣམས་མངོན་རྟོགས་རྒྱས་པ་ལས་འབྱུང་བ་ལྟར་གསལ་བཏབ་
ལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌཱ་ཀི་ནཱི་ཛྭ་ལ་ཤཾ་བ་རཾ་སྭཱཧཱ། ཞེས་ཡབ་ཀྱི་
སྙིང་པོ་དང༌། ཨོ་ཧཱི༔ཧ་ཧ་ཧཱུཾ་ཧཱུཾ་ཕཊ། ཅེས་ཡབ་ཀྱི་ཉེ་སྙིང་དང་། ༀ་བཛྲ་བེ་རོ་ཙ་ནཱི་
ཡེ་ཧཱུཾ་ཧཱུཾ་ཕཊ་སྭཱཧཱ། ཞེས་ཡུམ་གྱི་སྙིང་པོ་དང་། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནི་
ཡེ་ཧཱུཾ་ཧཱུཾ་ཕཊ་སྭཱཧཱ། ཞེས་ཡུམ་གྱི་ཉེ་སྙིང་རྣམས་ཅི་ནུས་བཟླ། དེ་ནས། ཨོཾ་བཛྲ་ཧེ་
རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏེ་ནོ་པ་ཏིཥྛ་ཌི་ལྷོ་མེ་བྷཱ་ཝ། སུ་ཏོ་ཁྱོ་མེ་བྷཱ་
ཝ། སུ་པོ་བྱོ་མེ་བྷཱ་ཝ། ཨ་ནུ་རཀྟོ་མེ་བྷཱ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་
མེ། ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ༔བྷ་ག་ཝཱན། བཛྲ་ཧེ་རུ་ཀ་མ་མེ་མུཉྩ། ཧེ་རུ་
ཀ་བྷ་ཝ། མཧཱ་ས་མ་ཡ་སཏྭ་ཨཱ༔ཧཱུྃ་ཕཊ། ཅེས་ཧེ་རུ་ཀའི་ཡིག་བརྒྱ་གང་མང་བཟླ།
མཇུག་ཏུ་སྨོན་ལམ་བྱ་བ་ནི། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་
ལྡན། །འོད་ཟེར་ སྔོན་པོ་ སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་ སྐུ་དང་ ཆ་
ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྷན་ཅི་གར་བྱེད་
ཤོག །ལྷ་མོ་ཚད་མ་དམ་ཚིག་ཚད་མ་དང་། །དེ་བརྗོད་གསུང་ཡང་མཆོག་ཏུ་ཚད་
མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་
རྒྱུར་གྱུར་ཅིག །སེམས་ཅན་ཀུན་ གྱི་དོན་གྱི་ ཕྱིར། །བདག་ནི་ཧེ་རུ་ཀར་གྱུར་
ནས། །སེམས་ ཅན་ ཐམས་ ཅད་ ཧེ་ རུ་ ཀའི། །གོ་ འཕང་ མཆོག་ ལ་ འགོད་ པར་
ཤོག །དེང་ནས་ཚེ་རབས་ཐམས་ཅད་དུ། །འཁོར་ལོ་བཞི་དང་མི་འབྲལ་ཞིང་། །
ཐུན་མོང་ལམ་གྱི་བདུད་རྩི་ཡིས། །ཡིད་ཀྱི་ཤེལ་བུམ་གང་བར་ཤོག །དཔའ་བོ་
རྣལ་འབྱོར་མ་རྣམས་ཀྱིས། །བདག་ཅག་འབྲལ་མེད་རྗེས་བཟུང་སྟེ། །སྒྲིབ་བྲལ་
ལྷན་སྐྱེས་བདེ་བ་ཆེ། །འབད་མེད་ལྷུན་གྱིས་གྲུབ་པར་ཤོག །མ་དག་སྐྱེ་ཤི་བར་
- 390 -



དཔལ་འཁོར་ལོ་སྡོམ་པའི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང༌།
དོ་གསུམ། །རྣམ་དག་རྒྱལ་བའི་སྐུ་གསུམ་དུ། །སྒྱུར་བྱེད་འཁོར་ལོ་བདེ་མཆོག་
གི །རིམ་གཉིས་རྟོགས་པ་མཐར་ཕྱིན་ཤོག །ཚེ་འདིའི་མཐར་ཡང་བླ་མ་ལྷས། །
ངོ་ མཚར་ ལྟས་ བཟང་ མཆོད་ སྤྲིན་ སོགས། །མཐའ་ ཡས་ བསུ་ བ་ མངོན་ གྱུར་
ནས། །མཁའ་སྤྱོད་གནས་སུ་འཁྲིད་པར་ཤོག །དེར་ནི་བླ་མ་ཧེ་རུ་ཀའི། །མངོན་
སུམ་ ཞལ་ མཐོང་ དབང་ སྐུར་ནས། །བདེ་ ཆེན་ འོད་ གསལ་ སྒྱུ་ མའི་ སྐུ། །ཟུང་
འཇུག་རྡོ་རྗེ་འཆང་ཐོབ་ཤོག །དེ་ནས་གདུལ་བྱའི་བསམ་པ་བཞིན། །གང་འདུལ་
སྤྲུལ་པའི་ཟློས་གར་གྱིས། །མཁའ་མཉམ་འགྲོ་བ་མ་ལུས་པ། །བདེ་བ་མཆོག་ལ་
འགོད་པར་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་
ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་
གི་གོ་འཕང་མྱུར་ཐོབ་ཤོག །དེ་ལྟར་ཐུན་དངོས་གཞི་ལ་ གཙོ་བོར་ལྷའི་རྣལ་
འབྱོར་སྒོམ་པ་དང་ཐུགས་བསྐུལ་བའི་བཟླས་པ་ལ་འབད་ཅིང་། ཐུན་མཚམས་སུ་
ཡང་ལྷའི་རྣལ་འབྱོར་དང་མ་བྲལ་བའི་ངང་ནས་དམ་ཚིག་དང་སྡོམ་པ་ལ་གཅེས་
སྤྲས་སུ་བྱ་བ་དང་། གང་སྣང་ཀུན་བདེ་སྟོང་སྒྱུ་མ་ལྟ་བུར་འཆར་བ་ལ་སློབ་པ་
སོགས་འཁོར་ལོ་སྡོམ་པ་རྩ་བཤད་ཀྱི་རྒྱུད་ནས་ཇི་ལྟར་བཤད་པའི་བསླབ་བྱ་
རྣམས་ལ་འབད་ན་བླ་མེད་ཀྱི་ལམ་ལ་བག་ཆགས་ཐེབས་ནས་འཆི་བའི་ཚེ་དཔའ་
བོ་དང་རྣལ་འབྱོར་མ་རྣམས་ཀྱིས་བསུས་ཏེ་མཁའ་སྤྱོད་དུ་འཁྲིད་པ་སོགས་རྒྱུད་
དང་གྲུབ་ཆེན་གྱི་གཞུང་ལས་ཕན་ཡོན་མཐའ་ཡས་པ་གསུངས་སོ། །
ཞེས་པ་འདི་ནི་ལམ་འདི་ལ་ལྷག་པར་མོས་ཀྱང་སྒྲུབ་ཐབས་རྒྱས་པ་མི་
ལྕོགས་པ་འགའ་ཞིག་གི་དོན་དུ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ།། །། །
- 391 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
སྒོ# % > ཎ Aft #
# #h, % @ #} ,
# % ༔ ནྟི # ཚོ #
* 3 ནྟི རྒྱུ རྒྱུ ༔ ཤཱནྟཾ



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
བདེ ས་པོ འི་སྐུ ལ ་བ ནག།
དེབ་བརྒྱ་དང་གོ་གཉིས་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༢༩/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ། །
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7—80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠ ༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253-436-0
1.0雍… I.0雍… 2百…0喇嘛教
- 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
(第192卷)
雍增·益西坚赞文集
第29/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 -0/B.123
本文集总定价(1-32册): 1050.00元



ISBN 978-7-80253-436-0
9787802lls 3436oll
本文集总定价(1-32 卷):1050.00 元
