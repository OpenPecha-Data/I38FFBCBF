༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2659
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༩
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༦/༣༢)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



s.se
9F
#e$
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༦/༣༢)
PALZEXS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
#e
༤aof༧



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས། །
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



പ്രീം
-
2
ം



དཀར་ཆག་
ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། (1)
ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་
འཇུག་ངོགས། . …………… …………………… ………… （81)
བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ། … (128)
རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་
སྐལ་ལྡན་མཁས་པ་ཡོངས་ཀྱི་གཞུང་ལམ། …………………(161)
བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།… (190)
ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་
བསྟན་པ་རིན་པོ་ཆེའི་མཛེས་རྒྱན་ཕུལ་བྱུང་གསེར་གྱི་ཕྲེང་བ། … (224)
བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་
བྱེད་པ་ཐེག་ཆེན་ཆོས་ཀྱི་སྒྲ་དབྱངས། ………………… (325)



༄༅། །ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་
གསལ་བའི་སྒྲོན་མེ་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་
ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་དུ་གསོལ། འདིར་རྒྱལ་བའི་གསུང་ རབ་དགོངས་འགྲེལ་དང་བཅས་པ་
ཐམས་ཅད་ཀྱི་སྙིང་པོའི་དོན་རྣམས་གང་ཟག་གཅིག་གི་ཉམས་ལེན་གྱི་རིམ་པར་
བསྡུས་པ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་མགོན་པོ་འཇམ་
པའི་དབྱངས་ཀྱིས་དངོས་སུ་སྩལ་བའི་མན་ངག་ཁྱད་པར་ཅན་ལམ་གྱི་གཙོ་བོ་
རྣམ་པ་གསུམ་གྱི་ཁྲིད་ཉམས་སུ་ལེན་པར་བྱེད་པ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ།
སྦྱོར་བ། དངོས་གཞི། མཇུག་ཏུ་ཇི་ལྟར་བྱ་བའི་ཚུལ་ལོ། །
དང་པོ་ནི། རང་ཉིད་གང་དུ་སྒྲུབ་པ་བྱེད་པའི་གནས་ཁང་དེར་ཆག་ཆག་
དང་ཕྱག་བདར་ལེགས་པར་བྱས། སྟོན་པ་ཐུབ་པའི་དབང་པོ་དང༌། རྗེ་བཙུན་
འཇམ་པའི་དབྱངས་དང་། རྗེ་ཐམས་ཅད་མཁྱེན་པའི་སྐུ་བརྙན་སོགས་སྐུ་གསུང་
ཐུགས་རྟེན་རྣམས་ལེགས་པར་བཀྲམ། དེ་དག་གི་མདུན་དུ་མཆོད་པ་བཟང་ཞིང་
གྱ་ནོམ་པ་གཡོ་སྒྱུ་མེད་པར་དད་གུས་ཆེན་པོས་བཀོད་པ་མཛེས་པར་བཤམས།
རང་ཉིད་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་ནས་ཐོག་
མར་རང་རྒྱུད་ལ་བརྟག་པར་བྱ་སྟེ། དེ་ཡང་། བློ་ཁ་ནང་དུ་ལོག་ནས་རང་སེམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལ་ཇི་ལྟར་འཆར་བརྟགས་པ་ན་ཚེ་འདིའི་བྱ་བྱེད་ཀྱི་བསམ་པ་སོགས་སེམས་ཉོན་
མོངས་པའི་དབང་དུ་གྱུར་འདུག་ན། བློ་ངན་འདི་འདྲ་བས་བདག་འཁོར་བ་ཐོག་
མ་མེད་པ་ནས་ད་བར་བསླུས་ཏེ་སྡུག་བསྔལ་བརྒྱུད་མར་མྱོང་བ་འདི་བྱུང་འདུག །
ད་དུང་བློ་ངན་འདིའི་དབང་དུ་སོང་ན་དལ་འབྱོར་ལན་ཅིག་ཐོབ་པ་འདི་སྟོང་ཟད་
དུ་བྱས་ཏེ་ཕྱི་མར་ངན་སོང་མུ་མཐའ་མེད་པར་འཁྱམས་ནས་སྡུག་བསྔལ་བརྒྱུད་
མར་མྱོང་དགོས་འདུག་པས། ད་ནི་བློ་ངན་འདིའི་དབང་དུ་མི་གཏང་ངོ་སྙམ་དུ་ཞེ་
དམ་བྱས་ལ་སྣ་བུག་ནས་རླུང་ཕྱིར་འབུད་པ་དང་མཉམ་དུ་རང་རྒྱུད་ཀྱི་ཉོན་
མོངས་བག་ཆགས་དང་བཅས་པ་ནག་བུན་གྱིས་ཕྱིར་འཐོན་སོང་བའི་མོས་པ་བྱ་
ཞིང་། རླུང་ཚུར་རྔུབ་པ་དང་མཉམ་དུ་ཕྱོགས་བཅུའི་རྒྱལ་བ་སྲས་བཅས་ཐམས་
ཅད་ཀྱི་བྱིན་རླབས་རྣམས་འོད་དཀར་པོའི་རྣམ་པར་བསྡུས་ནས་རང་གི་སེམས་ལ་
ཐིམ་པས་རྒྱུད་བྱིན་གྱིས་བརླབས་པའི་མོས་པ་བྱའོ། །ཡང་རང་རྒྱུད་ལ་བརྟགས་
པའི་ཚེ་སེམས་ཉོན་མོངས་པའི་དབང་དུ་མ་སོང་བར་བཤེས་གཉེན་ལ་དད་པ་
དང༌། འཁོར་བ་ལ་སྐྱོ་ཤས་དང་། སེམས་ཅན་རྣམས་ལ་སྙིང་རྗེ་སྐྱེ་བ་སོགས་དགེ་
སེམས་རྒྱུད་ལ་འདུག་ན་རླུང་ཕྱིར་མི་འབུད་པར་ནང་དུ་རྔུབ་པ་དང་མཉམ་དུ་
ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་ཐུགས་རྒྱུད་ཀྱི་ཡོན་ཏན་རྣམས་
ཀྱང་ཚུར་བསྡུས་ཏེ་རང་གི་སེམས་ལ་ཐིམ་པས་སྔར་གྱི་དགེ་སེམས་དེ་ཆེས་ཆེར་
འཕེལ་བར་བསམ་མོ། །དེ་ནས་རླུང་ཆམ་ལ་ཕབ་སྟེ་རིག་པ་དྭངས་ཤིང་གསལ་
བའི་ངང་ནས་དལ་འབྱོར་རྙེད་དཀའ། ནམ་འཆི་ཆ་མེད་། ལས་འབྲས་སླུ་མེད།
འཁོར་ བའི་ སྡུག་བསྔལ་རྣམས་མདོར་བསྡུས་ཤིག་བསམས་ནས་འཁོར་བའི་
གནས་ལ་ཞེན་ལོག་སྐྱོ་ཤས་ཅི་ནུས་བསྐྱེད། ཚེ་འདིའི་ཕ་མས་གཙོ་བྱས་མཁའ་



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཁྱབ་ཀྱི་སེམས་ཅན་རྣམས་ལ་བྱམས་སྙིང་རྗེ་བྱང་ཆུབ་ཀྱི་སེམས་ཅི་ནུས་སུ་སྒོམ།
མདོར་ན་བདག་གིས་དལ་འབྱོར་ལན་ཅིག་ཐོབ་པའི་སྐབས་འདིར་འཁོར་བའི་
གནས་ལ་མ་ཆགས་པར་མ་རྒན་སེམས་ཅན་ཐམས་ཅད་འཁོར་བའི་གནས་ན་
སྡུག་བསྔལ་གསུམ་གྱིས་ཉམ་ཐག་པ་འདི་རྣམས་མྱུར་དུ་འཁོར་བའི་བཙོན་ར་འདི་
ལས་བསྒྲལ་བའི་ཕྱིར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་
ཐོབ་པར་བྱའོ་སྙམ་དུ་སེམས་བསྐྱེད་ཤུགས་དྲག་ཏུ་སྒོམ། དེ་ལྟར་བྱང་ཆུབ་ཀྱི་
སེམས་ལ་ཤར་སྒོམ་ལན་མང་དུ་བྱས་པས་སྔ་མ་ལས་ཕྱི་མ་བློ་ཤུགས་དྲག་ཏུ་སོང་
སྟེ་བྱང་ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་གང་ཐོན་བྱའོ། །དེ་ནས་དགེ་
སེམས་ཁྱད་པར་ཅན་དེའི་ངང་ནས། རང་གི་མདུན་གྱི་ཐད་དྲང་གི་ནམ་མཁའི་
གནས་སུ་པད་མའི་སྡོང་པོ་ཡངས་ཤིང་རྒྱ་ཆེ་བའི་སྟེང་དུ་སེང་ཁྲི་པད་ཟླ་ཉི་མའི་
དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་
ཆོས་ ཀྱི་ རྒྱལ་པོ་ཙོང་ཁ་པ་ཆེན་པོ། དེའི་ཐུགས་ཀར་ཐུབ་དབང་རྡོ་ རྗེ་འཆང་
བཞུགས་པ། རྒྱལ་བ་ཙོང་ཁ་པ་ཆེན་པོ་སེམས་དཔའ་གསུམ་བརྩེགས་ཅན་དེ་ཉིད་
ཀྱི་མཐའ་སྐོར་ལ་དངོས་རྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་ཉན་རང་
དཔའ་བོ་མཁའ་འགྲོ་ཆོས་སྐྱོང་སྲུང་མ་དང་བཅས་པ་དངོས་སུ་བཞུག་པ། དེ་དག་
རང་རང་གི་མདུན་ན་གདན་ཁྲི་ཕུན་ཚོགས་ལ་རང་རང་གིས་གསུངས་པའི་ལུང་གི་
ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། དེ་དག་གི་ཕྱི་
རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་
བཅུར་འཕྲོ་བཞིན་པར་བཞུགས་པར་མོས་ཏེ་སྐྱབས་ཡུལ་གསལ་བཏབ་སྐྱབས་
གནས་དེ་དག་མ་བུ་གཅིག་པ་ལ་བརྩེ་བ་ལྟར་རང་ལ་ཐུགས་བརྩེ་བས་སྤྱན་ཅེ་རེ་



མེས་པོའི་ཤུལ་བཞག་ལས། ། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གཟིགས་བཞིན་པ། རང་ཉིད་ཀྱང་སྐྱབས་ཡུལ་དེ་དག་གི་ཡོན་ཏན་དང་ཐུགས་རྗེ་
དྲན་པའི་དད་གུས་ཆེན་པོའི་ངང་ནས་རང་གི་མཐའ་སྐོར་དུ་ཚེ་འདིའི་ཕ་མས་གཙོ་
བྱས་སེམསས་ཅན་ཐམས་ཅད་རང་དང་ཁ་ལྟ་ཕྱོགས་མཐུན་པར་སའི་དྲེག་པ་
བཞིན་དུ་སྨུག་ཤིག་གེ་ཡོད་པ། ཐམས་ཅད་སྡུག་བསྔལ་གྱིས་ཉམ་ཐག་པའི་ཚུལ་
བསམས་ལ་རང་དང་ཕ་མ་སེམས་ཅན་ཐམས་ཅད་འཁོར་བའི་བཙོན་རར་ལས་
ཉོན་གྱིས་བཅིངས་ནས་རང་དབང་མེད་པར་སྡུག་བསྔལ་བརྒྱུད་མར་མྱོང་བའི་
ཚུལ་ལ་འཇིགས་ཤིང་སྐྲག་ནས་རེ་ས་བླ་མ་དཀོན་མཆོག་གསུམ་པོ་མིན་པ་གཞན་
གང་དུ་ཡང་མེད་པས། བདག་དང་མ་སེམས་ཅན་ཐམས་ཅད་འཁོར་བའི་བཙོན་
ར་འདི་ལས་མྱུར་དུ་བསྒྲལ་དུ་གསོལ་སྙམ་དུ་ཞེ་ཐག་པ་ནས་དཀོན་མཆོག་ལ་རེ་
བལྟོས་བཅས་ཏེ། བཙོན་རར་བཅིངས་པའི་བཙོན་པ་རྣམས་འོ་དོད་འབོད་པ་
བཞིན་དུ་རང་ཕ་མ་སེམས་ཅན་ཐམས་ཅད་ཀྱིས་མགྲིན་གཅིག་ཏུ་སྐྱབས་འགྲོ་
བྱེད་པར་བསམས་ལ། བླ་མ་ལ་སྐྱབས་སུ་མཆིའོ། །ཞེས་ལན་གང་མང་བརྗོད་
ཅིང་སྙིང་ནས་གསོལ་བ་བཏབ་པས་དངོས་བརྒྱུད་ཀྱི་བླ་མ་རྣམས་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་ལས་ངན་
སྡིག་སྒྲིབ་ཐམས་ཅད་སྦྱངས། བླ་མ་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་
སེམས་ལ་ཞུགས་ནས་བླ་མའི་སྐྱབས་འོག་ཏུ་ཚུད་པའི་མོས་པ་བརྟན་པོ་བྱའོ། །དེ་
བཞིན་དུ་རང་གཞན་སེམས་ཅན་ཐམས་ཅད་ཀྱིས་མགྲིན་གཅིག་ཏུ་སངས་རྒྱས་ལ་
སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་སྐྱབས་འགྲོའི་མོས་པ་ཤུགས་
དྲག་བྱས་པས་སངས་རྒྱས་རྣམས་ཀྱི་སྐུའི་ཆ་ལས་བདུད་རྩི་འབེབས་སྦྱང་གོང་



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ལྟར་བྱའོ། །དེ་ནས་ཆོས་ལ་སྐྱབས་སུ་མཆིའོ། །ཞེས་ལན་མང་དུ་བརྗོད་པས་རྒྱལ་
བ་སྲས་བཅས་ཐམས་ཅད་ཀྱིས་ཐུགས་ཀ་དང་། ཆོས་པོ་ཏི་རྣམས་ལས་བདུད་རྩི་
འབེབས་སྦྱང་གོང་ལྟར་བྱའོ། །དེ་ནས་དགེ་འདུན་ལ་སྐྱབས་སུ་མཆིའོ། །ཞེས་
ལན་མང་དུ་བརྗོད་པས་བྱང་སེམས་ཉན་རང་དཔའ་བོ་མཁའ་འགྲོ་ཆོས་སྐྱོང་སྲུང་
མ་རྣམས་ཀྱི་སྐུ་ལས་བདུད་རྩི་འབེབས་སྦྱང་གོང་ལྟར་བྱ་ཞིང་། ལྷག་པར་ཆོས་
སྒྲུབ་པའི་ཕྱི་ནང་གི་གེགས་སྤྱི་དང་། གཞན་གྱི་བསམ་སྦྱོར་ངན་པའི་གནོད་འཚེ་
སོགས་སྦྱོང་ཕྱིར་མཁའ་འགྲོ་ཆོས་སྐྱོང་རྣམས་ལས་རང་འདྲ་རེ་ཆད་ནས་རང་ལ་
བསྟིམ་པ་སོགས་གེགས་དང་གནོད་འཚེ་སྦྱོང་བའི་དམིགས་སྐོར་མན་ངག་ཞལ་
ཤེས་ལྟར་བྱའོ། །
དེ་ནས་ སེམས་ བསྐྱེད་བསྒོམ་པ་ནི། སངས་ རྒྱས་ ཆོས་ དང་ ཚོགས་ ཀྱི་
མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་
སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་ལན་མང་དུ་བརྗོད་ཅིང་མཁའ་ཁྱབ་ཀྱི་སེམས་ཅན་འཁོར་བའི་
གནས་ན་སྡུག་བསྔལ་གསུམ་གྱིས་ཉམ་ཐག་པ་རྣམས་ལ་བྱམས་སྙིང་རྗེ་ཤུགས་
དྲག་ཏུ་བསྐྱེད་ནས་མ་རྒན་སེམས་ཅན་འདི་རྣམས་འཁོར་བའི་གནས་ནས་མྱུར་དུ་
སྒྲོལ་འདོད་ཀྱང་ད་ལྟ་རང་ཡང་གར་འགྲོའི་གཏོལ་མེད་པས་སེམས་ཅན་འཁོར་བ་
ལས་སྒྲོལ་བའི་ནུས་པ་གང་ཡང་མི་འདུག །སེམས་ཅན་རྣམས་འཁོར་བ་ལས་
སྒྲོལ་བའི་ནུས་པ་སུ་ལ་ཡོད་ན་ རྫོགས་ པའི་སངས་རྒྱས་ཁོ་ན་ལ་ཡོད་པས།
བདག་གིས་དཀོན་མཆོག་གསུམ་ལ་སྙིང་ཐག་པ་ནས་སྐྱབས་བཅོལ་ཏེ་རྒྱས་སྲས་
ཀྱི་སྤྱོད་པ་ལ་བསླབས་ནས་སེམས་ཅན་ཐམས་ཅད་འཁོར་བ་ལས་སྒྲོལ་ཐུབ་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཞིག་བྱ། དེའི་ཕྱིར་དུ་རྫོགས་པའི་སངས་རྒྱས་ཀྱི་གོ་འཕང་ངེས་པར་ཐོབ་པར་བྱ།
དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ་ཞེས་
གསོལ་བ་ཤུགས་དྲག་ཏུ་བཏབ་པས། སྐྱབས་ཡུལ་རྣམས་ཐུགས་ཤིན་ཏུ་དགྱེས་
ནས་རང་འདྲ་གཉིས་པ་རེ་ཆད་དེ་རང་ལ་ཐིམ་པས་རང་གི་ལུས་སེམས་ཀྱི་སྒྲིབ་པ་
ཐམས་ཅད་སྐད་ཅིག་ལ་དག་སྟེ་རང་ཉིད་སངས་རྒྱས་ཀྱི་སྐུར་ལམ་གྱིས་གྱུར།
རང་གི་སྐུ་ལས་འོད་ཟེར་འཕྲོས་པས་མཐའ་སྐོར་གྱི་སེམས་ཅན་ཐམས་ཅད་ལ་
ཕོག །སེམས་ཅན་རྣམས་ཀྱི་སྡིག་སྒྲིབ་སྦྱངས་པས་སེམས་ཅན་ཐམས་ཅད་སངས་
རྒྱས་ཀྱི་ས་ལ་བཀོད་པའི་མོས་པ་བྱའོ། །འདི་ནི་སེམས་བསྐྱེད་འབྲས་བུ་ལམ་
བྱེད་ཀྱི་ཚུལ་དུ་སྒོམ་པ་དབེན་ས་སྙན་བརྒྱུད་ཀྱི་མན་ངག་ཁྱད་པར་ཅན་ཞིག་ཡིན་
གསུང་ངོ། །དེ་ནས་འདི་ལྟར་བསམ་སྟེ། མ་རྒན་སེམས་ཅན་འདི་རྣམས་འཁོར་
བར་རང་དབང་མེད་པར་འཁྱམས་པ་འདི་གང་གིས་ལན་སྙམ་དུ་བསམས་པ་ན།
ཆགས་སྡང་གཉིས་ཀྱི་དབང་གིས་འཁོར་བར་འཁྱམས་ནས་སྡུག་བསྔལ་མྱོང་བ་
ཡིན་ པས། སེམས་ཅན་ཐམས་ཅད་ཉེ་རིང་ ཆགས་ སྡང་ དང་ བྲལ་བའི་བཏང་
སྙོམས་ལ་གནས་ན་ཅི་མ་རུང་། གནས་པར་གྱུར་ཅིག །གནས་པར་བདག་གིས་
བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་
གསོལ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང༌།
ལྡན་པར་གྱུར་ཅིག །ལྡན་པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷ་
ཚོགས་རྣམས་ ཀྱིས་ བྱིན་གྱིས་བརླབ་ཏུ་ གསོལ། སེམས་ཅན་ ཐམས་ཅད་ སྡུག་
བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང་། བྲལ་བར་གྱུར་ཅིག །བྲལ་
བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
གྱིས་བརླབ་ཏུ་གསོལ། སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་
དམ་པ་དང་མ་བྲལ་ན་ཅི་མ་རུང་། མི་འབྲལ་བར་གྱུར་ཅིག །མི་འབྲལ་བ་བདག་
གིས་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་
གསོལ། །ཞེས་གསོལ་བ་ཤུགས་དྲག་ཏུ་གདབ་ཅིང་བདུད་རྩི་འབེབས་སྦྱང་ཡང་
བྱའོ། །དེ་ནས་ཁྱད་པར་གྱི་སེམས་བསྐྱེད་སྒོམ་ཚུལ་ནི། མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོང་
འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་གྱི་གཙོ་བོ་རྣམ་པ་
གསུམ་གྱི་ཁྲིད་སྒོམ་པ་ལ་འཇུག་པར་བགྱིའོ་སྙམ་དུ་ཡི་དམ་བརྟན་པོ་བྱ་ཞིང་ཚིག་
ཏུ་ཡང་བརྗོད་པ་ལན་མང་དུ་བྱའོ། །དེ་ནས་སྐྱབས་ཡུལ་རྣམས་མཐའ་ནས་རིམ་
གྱིས་འོད་དུ་ཞུ་སྟེ་རྗེ་བླ་མ་ལ་ཐིམ། རྗེ་བླ་མ་འོད་དུ་ཞུ་ནས་རང་གི་སྨིན་མཚམས་
སུ་ཐིམ་ པས་རྒྱུད་ བྱིན་གྱིས་བརླབས་པའི་མོས་པ་ བྱའོ། །དེ་ནས་ཚོགས་ཞིང་
གསལ་གདབ་པ་ནི། རང་གི་མདུན་གྱིས་ཐད་དྲང་གི་ནམ་མཁའི་གནས་སུ་དཔག་
བསམ་གྱི་སྡོང་པོ་ཡངས་ཤིང་རྒྱ་ཆེ་བ། ལོ་མ་མེ་ཏོག་འབྲས་བུ་དང་བཅས་པའི་རྩེ་
མོ་འདབ་མ་འབུམ་ཕྲག་ཡོད་པའི་སྟེང་དུ་སེངྒེ་ཆེན་པོ་བརྒྱད་ཀྱིས་བཏེགས་པའི་
རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་སྣ་ཚོགས་པདྨ་དང་ཉི་མ་དང་ཟླ་བའི་
གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་ཆོས་ཀྱི་རྒྱལ་པོ་
ཙོང་ཁ་པ་ཆེན་པོ་སྐུ་མདོག་དཀར་གསལ་དགྱེས་པའི་འཛུམ་ཞལ་ཅན། སྐུ་ལ་
ཆོས་ གོས་ གསུམ་ དང་ དབུ་ལ་པཎ་ ཞྭ་ གསེར་ གྱི་མདོག་ཅན་གསོལ་བ། ཕྱག་
གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པ། དེ་གཉིས་ཀས་ཨུཏྤ་ལའི་ཡུ་
བ་བཟུང་སྟེ་སྐུ་དཔུང་གཡས་ཀྱི་ཐད་དུ་ཨུཏྤལ་མེ་ཏོག་ཁ་བྱེ་བའི་སྟེང་དུ་སངས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རྒྱས་ཐམས་ཅད་ཀྱི་མཁྱེན་རབ་རལ་གྲིའི་རྣམ་པར་ཤར་བ། འོད་ཀྱིས་འཇིག་རྟེན་
ཐམས་ཅད་འགེངས་པར་བྱེད་ཅིང་། རྩེ་མོ་ལས་མེ་འབར་བས་མ་རིག་རྨོངས་པའི་
ཚོགས་ཐམས་ཅད་སྲེག་པ་བྱེད་པ། སྐུ་དཔུང་གཡོན་གྱི་ཐད་དུ་ཨུཏྤལ་མེ་ཏོག་ཁ་
བྱེ་བའི་སྟེང་ན་དུས་གསུམ་གྱི་སངས་རྒྱས་ཐམས་ཅད་ཀྱི་ཡུམ་གཅིག་པུ་ཤེས་རབ་
ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱད་པའི་གླེགས་བམ་ཨིནྡྲ་ནཱི་ལའི་གླེགས་བུ་ལ་
གསེར་ཞུན་མའི་ཡི་གེ་བཀྲ་བ། ཡི་གེ་རྣམས་ལས་འོད་ཟེར་འཕྲོས་སེམས་ཅན་
རྣམས་ཀྱི་མ་རིག་པའི་མུན་པ་སེལ་ཞིང་། ཡི་གེ་རྣམས་ཀྱང་གཟུགས་ཙམ་མིན་
པར་དང་པོར་སེམས་བསྐྱེད་ཚུལ་ནས་བཟུང་མཐར་སངས་རྒྱས་ནས་འཕྲིན་ལས་
ཉི་ཤུ་རྩ་བདུན་གྱིས་འགྲོ་བའི་དོན་མཛད་པའི་བར་ས་ལམ་འབྲས་བུ་དང་བཅས་
པ་སྒྲ་ལྷང་ལྷང་དུ་སྒྲོག་བཞིན་པ། ཡིད་ལ་དྲན་པ་ཙམ་གྱིས་ཐེག་པ་ཆེན་པོའི་ལམ་
ལ་བག་ཆགས་ཐེབས་ནུས་པ་ཞིག་བསམས་ཞིང་། རྗེ་བླ་མའི་ཐུགས་ཀར་རྒྱལ་བ་
ཤཱཀྱ་ཐུབ་པ། དེའི་ཐུགས་ཀར་རྒྱལ་བ་རྡོ་རྗེ་འཆང་བཞུགས་པ། རྗེ་བླ་མའི་སྐུའི་
བ་སྤུའི་ཁུང་བུ་རེ་རེར་ཡང་སངས་རྒྱས་ཀྱི་ཞིང་བགྲང་བ་ལས་འདས་པ་ཡོད་པ།
སྐུའི་ཆ་ཐམས་ཅད་ལས་འོད་ཟེར་ ཕྱོགས་བཅུར་འཕྲོས་པའི་སྣེ་ལ་སྤྲུལ་པའི་
བཀོད་པ་བསམ་གྱིས་མི་ཁྱབ་པ་སེམས་ཅན་རྣམས་ཀྱི་གྲངས་དང་མཉམ་པ་སྤོས་
ཏེ་འགྲོ་བའི་དོན་མཛད་བཞིན་པ། འཇའ་ཚོན་སྣ་ལྔའི་གུར་ཁྱིམ་གྱི་དབུས་ན་
ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། རྗེ་བླ་མའི་ཐུགས་ཀ་ནས་འོད་ཟེར་
སྟེང་ཕྱོགས་སུ་འཕྲོས་པས་རྒྱལ་བ་རྡོ་རྗེ་འཆང་ནས་རང་ལ་ཆོས་འདི་དངོས་སུ་
སྟོན་པའི་རྩ་བའི་བླ་མའི་བར་རྣམས་མཐོ་བརྩེགས་སུ་བཞུགས་པ། རྒྱལ་བ་རྡོ་རྗེ་
འཆང་མ་གཏོགས་རྗེ་བཙུན་འཇམ་པའི་དབྱངས་ནས་རང་གི་རྩ་བའི་བླ་མའི་བར་



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཐམས་ཅད་ངོ་བོ་བླ་མ་དེ་དང་དེ་ཡིན་པ་ལ་རྣམ་པ་རྗེ་བཙུན་འཇམ་པའི་དབྱངས་
དམར་སེར་ ཕྱག་གཡས་རལ་གྲི་འཕྱར་ཞིང་། གཡོན་ཐུགས་ཀར་གླེགས་བམ་
བཟུང་བ་འོད་ཀྱི་རང་བཞིན་ཅན་ཤ་སྟག་ཏུ་བསྒོམ། རྗེ་བླ་མའི་ཐུགས་ཀ་ནས་
འོད་ཟེར་གཡས་ཕྱོགས་སུ་འཕྲོས་པའི་སྣེ་མོར་པད་ཟླའི་གདན་ལ་རྒྱ་ཆེན་སྤྱོད་
རྒྱུད་ཀྱི་བླ་མ་རྣམས་བཞུགས་པ། འོད་ཟེར་གཡོན་ཕྱོགས་སུ་འཕྲོས་པའི་སྣེ་མོར་
པད་ཟླའི་གདན་ལ་ཟབ་མོ་ལྟ་རྒྱུད་ཀྱི་བླ་མ་རྣམས་བཞུགས་པ། འོད་ཟེར་མདུན་
ཕྱོགས་སུ་འཕྲོས་པའི་སྣེ་མོར་པད་ཟླའི་གདན་ལ་རང་ལ་དངོས་སུ་ཆོས་འབྲེལ་
ཡོད་པའི་བླ་མ་རྣམས་བཞུགས་པ། རྗེ་བླ་མའི་མཐའ་སྐོར་དུ་ཡི་དམ་སངས་རྒྱས་
བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་སེང་
ཁྲིའི་སྟེང་དུ་བཞུགས་པ། ཚོགས་ཞིང་དེ་དག་རང་རང་གི་མདུན་ན་གདན་ཁྲི་ཕུན་
ཚོགས་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་
གྱི་པོ་ཏིའི་རྣམ་པར་ཡོད་པ། ཚོགས་ཞིང་དེ་དག་ཐམས་ཅད་ཀྱི་སྤྱི་བོར་ཨོཾ་དཀར་
པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོས་མཚན་པ། ཐུགས་ཀའི་ཧཱུྃ་
ལས་ འོད་ ཟེར་ ཕྱོགས་ བཅུར་ འཕྲོས། ཕྱོགས་ བཅུའི་ ཞིང་ རབ་ འབྱམས་ ན་
བཞུགས་པའི་རྒྱལ་བ་སྲས་བཅས་ཐམས་ཅད་ལམ་གཙོའི་ཚོགས་ཞིང་གི་རྣམ་
པར་སྤྱན་དྲངས། དེ་ཐམས་ཅད་སྔར་བསྒོམས་པའི་ཚོགས་ཞིང་དེ་ལ་ཐིམ་པས་
མཆོག་གསུམ་མ་ལུས་འདུས་པའི་བདག་ཉིད་དུ་མོས་པ་བརྟན་པོ་བྱའོ། །དེ་ནས་
ཁྲུས་ཁང་བསྐྱེད་དེ་སྐུ་ཁྲུས་གསོལ་བ་དང་ན་གཟའ་དབུལ་བ་སོགས་བྱས་ན་ལམ་
སྒོམ་པ་ལ་བློ་གསལ་བ་དང་། གྲིབ་དང་མི་གཙང་བ་ཞི་བ་སོགས་ལ་ཁྱད་ཆེ་ཞིང་
ཁྲུས་གསོལ་མ་བྱས་ཀྱང་ཆད་པའི་སྐྱོན་མེད་གསུངས། དེ་ནས་ལམ་བསྒོམ་པ་ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
འགལ་རྐྱེན་སྡིག་ལྟུང་ཞི་བ་དང༌། མཐུན་རྐྱེན་བསོད་ནམས་འཕེལ་བའི་ཕྱིར་
བསག་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་འབུལ་
བ་ནི། རྒྱས་པར་བྱེད་ན་བླ་མ་བརྒྱུད་པ་རྣམས་དང་སངས་རྒྱས་བྱང་སེམས་ཀྱི་
མཚན་གང་ཤེས་བརྗོད་པ་དང་བཅས་ཕྱག་འཚལ་ཞིང་། བསྡུ་ན། རབ་འབྱམས་
གསུང་རབ་ཀུན་ལ་ལྟ་བའི་མིག །སྐལ་བཟང་ཐར་པར་བགྲོད་པའི་འཇུག་ངོགས་
མཆོག །བརྩེ་ བས་ བསྐྱོད་ པའི་ ཐབས་ མཁས་ མཛད་ པ་ ཡིས། །གསལ་མཛད་
བཤེས་གཉེན་རྣམས་ལ་གུས་ཕྱག་འཚལ། །ཇི་སྙེད་སུ་དག །ཅེས་པ་ནས། རྒྱལ་
བ་ཀུན་ལ་ཕྱག་འཚལ་མཆོད་པར་བགྱི། །ཞེས་པའི་བར་དམིགས་པ་དང་བཅས་
དལ་བུས་བརྗོད་ཅིང་ཕྱག་འཚལ། མཚམས་འདིར་སྡོམ་གསུམ་སོ་སོའི་བཤགས་
པ་དང་། ལྷག་པར་ལྟུང་བཤགས་འདོན་ཅིང་ཕྱག་འཚལ་ཅི་ནུས་བྱའོ། །དེ་ནས་
འདོད་ཆགས་ཞེ་སྡང་གཏི་མུག་དབང་གིས་ནི། ཞེས་པ་ནས། ཐམས་ཅད་རྫོགས་
པའི་བྱང་ཆུབ་ཕྱིར་བསྔོའོ། །ཞེས་ པའི་བར་ དམིགས་ པ་ དང་ བཅས་དལ་བུས་
བརྗོད་། དེ་ནས་མཎྜལ་རྒྱས་པ་ཕུལ་ལ། རྗེ་བླ་མ་རང་ཉིད་ཀྱིས་གསུངས་པའི་
དོན་ཆེན་པོ་གསུམ་གྱི་གསོལ་འདེབས་འདི་ལྟར་བྱ་སྟེ། བཤེས་གཉེན་ལ་མ་གུས་
པ་ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་གྱི་ཕྱིན་ཅི་ལོག་གི་
བློ་སྣ་མཐའ་དག་འགག་པ་དང་། བཤེས་གཉེན་ལ་གུས་པ་ནས་བཟུང་སྟེ་བདག་
མེད་པའི་དེ་ཁོ་ན་ཉིད་རྟོགས་པའི་བར་གྱི་ཕྱིན་ཅི་མ་ལོག་པའི་བློ་སྣ་མཐའ་དག་
བདེ་བླག་ཏུ་སྐྱེ་བ་དང་། རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་
བྱིན་གྱིས་བརླབ་ཏུ་གསོལ། ཞེས་ལན་གསུམ་བརྗོད་དེ་གསོལ་བ་གདབ་བོ། །དེ་
ནས་ལམ་གཙོའི་བླ་བརྒྱུད་གསོལ་འདེབས་བྱ་བ་ནི། མཁྱེན་པས་སྲིད་པའི་འཆིང་
- 10-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
བ་ མཐར་ མཛད་ཅིང་། །ཐུགས་ རྗེས་ཞི་ལ་ དགའ་བ་ རིང་དུ་དོར། །སྲིད་ཞིའི་
མཐའ་ ལ་ མི་ གནས་ སྲིད་ ཞིའི་ མགོན། །རྒྱལ་ བ་ རྡོ་ རྗེ་ འཆང་ ལ་ གསོལ་ བ་
འདེབས། །རབ་འབྱམས་ཞིང་གི་རྡུལ་སྙེད་ལས་འདས་པའི། །གྲངས་མེད་རྒྱལ་
བ་རྣམས་ཀྱི་མཁྱེན་པའི་གཏེར། །མཐའ་ཡས་གཅིག་ཏུ་བསྡུས་པའི་ཡེ་ཤེས་སྐུ། །
མགོན་པོ་འཇམ་དཔལ་དབྱངས་ལ་གསོལ་བ་འདེབས་། །རླབས་ཆེན་སྨོན་ལམ་
རིང་ནས་བཏབ་པའི་མཐུས། །རྗེ་བཙུན་འཇམ་དབྱངས་ཉིད་ཀྱིས་མངོན་སུམ་
དུ། །ཐེ་ཚོམ་དྲ་ བ་ མཐའ་ དག་ བསལ་ གྱུར་ པ། །དཔའ་བོ་ རྡོ་ རྗེའི་ ཞབས་ ལ་
གསོལ་ བ་ འདེབས། །བདེན་ གཉིས་ གནས་ ཚུལ་ རིགས་ པས་ ལེགས་ རྟོགས་
ཤིང༌། །ཐབས་ཤེས་ཟུང་འབྲེལ་ཉམས་སུ་བླངས་པའི་མཐུས། །སྐུ་གསུམ་མངོན་
དུ་གྱུར་པའི་ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས། །
གྲུབ་པའི་དབང་ཕྱུག་འཇམ་དཔལ་རྒྱ་མཚོ་དང་། །མཁས་གྲུབ་བསྟན་པའི་ཉི་མ་
དགེ་ལེགས་དཔལ། །སྙན་བརྒྱུད་མཛོད་འཛིན་ཆོས་ཀྱི་རྒྱལ་མཚན་ཞབས། །ཟླ་
མེད་བླ་མ་གསུམ་ལ་གསོལ་བ་འདེབས། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེ་དང་། །
སྐུ་གསུམ་མངོན་གྱུར་རྒྱལ་བ་དབེན་ས་པ། །ལུང་རྟོགས་མངའ་བདག་སངས་
རྒྱས་ཡེ་ཤེས་ཞབས། །མཁས་གྲུབ་དམ་པ་གསུམ་ལ་གསོལ་བ་འདེབས། །བློ་
བཟང་ཆོས་ཀྱི་རྒྱལ་མཚན་འཛིན་པའི་དཔལ། །དེ་སྲས་ཐུ་བོ་དཀོན་མཆོག་རྒྱལ་
མཚན་དང་། །མཁས་ཤིང་གྲུབ་པ་བློ་བཟང་དམ་ཆོས་ཞབས། །རྗེ་བཙུན་ཡབ་
སྲས་ གསུམ་ ལ་ གསོལ་ བ་ འདེབས། །བྱང་ ཆུབ་ ཐུགས་ ལ་ མངའ་བརྙེས་ དགེ་
ལེགས་མཚན། །རྗེ་བཙུན་བླ་མ་བློ་བཟང་ཡེ་ཤེས་ཞབས། །གྲུབ་པའི་དབང་ཕྱུག་
བློ་བཟང་རྣམ་རྒྱལ་རྗེ། །བསྟན་པའི་སྒྲོན་མེ་གསུམ་ལ་གསོལ་བ་འདེབས། །ངག་
- 11-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གི་དབང་ཕྱུག་རྗེ་བཙུན་ཙོང་ཁ་པའི། །མདོ་སྔགས་ལེགས་བཤད་ཆོས་ཀྱི་རྒྱ་མཚོ་
ཆེ། །བྱམས་པས་འགྲོ་ལ་སྤེལ་བའི་སྙིང་སྟོབས་ཅན། །བཀའ་དྲིན་མཚུངས་མེད་
ཞབས་ལ་གསོལ་བ་འདེབས། །སྐྱབས་གསུམ་ཀུན་འདུས་བླ་མ་རྡོ་རྗེ་འཆང་། །
གང་ལ་གང་འདུལ་བཤེས་གཉེན་ཚུལ་བཟུང་ནས། །མཆོག་དང་ཐུན་མོང་དངོས་
གྲུབ་སྩོལ་མཛད་པའི་། །དྲིན་ཅན་བླ་མ་རྣམས་ལ་གསོལ་བ་འདེབས། །ཞེས་རྩ་
བརྒྱུད་ཀྱི་བླ་མ་རྣམས་ལ་གསོལ་བ་ཤུགས་དྲག་ཏུ་བཏབ་བོ། །དེ་ནས། འཇིག་
རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་ཏན་ཀུན་གྱི་རྩ་བ་དྲིན་ཅན་
རྗེ། །ཡིད་ལ་དྲན་པ་ཙམ་གྱིས་དུས་ཀུན་ཏུ། །མོས་གུས་རྩོལ་མེད་སྐྱེ་བར་བྱིན་
གྱིས་རླབས། །འདོད་ཆུང་ཆོག་ཤེས་ཞི་ཞིང་དུལ་བར་གནས། །སྙིང་ནས་ཐར་པ་
དོན་གཉེར་གསོང་པོར་སྨྲ། །བག་ཡོད་ལ་སྦྱོར་གྲོགས་མཆོག་བསྟེན་བྱེད་ཅིང་། །
དག་སྣངཕྱོགས་མེད་སྐྱེ་བར་བྱིན་གྱིས་རློབས། །འཆི་བར་ངེས་ཤིང་ནམ་འཆི་ཆ་
མེད་ པ། །ཚིག་ ཙམ་ མིན་ པར་ དྲན་ནས་ ལོང་མེད་དང༌། །རྙེད་བཀུར་ཆོས་ ལ་
གཏིང་ནས་ཞེན་ལོག་སྟེ། །དགོས་མེད་རྒྱུད་ལ་སྐྱེ་བར་བྱིན་གྱིས་རློབས། །ལུས་
ཅན་མཐའ་དག་དྲིན་ཅན་མར་ཤེས་པས། །ཉམས་ཐག་རྣམས་ཀྱི་སྡུག་བསྔལ་དྲན་
གྱུར་ནས། །རང་བདེ་འབའ་ཞིག་སྒྲུབ་ལས་ཡིད་ལོག་སྟེ། །སྙིང་རྗེ་རྩོལ་མེད་སྐྱེ་
བར་བྱིན་གྱིས་རློབས་། །མཐར་འཛིན་ནད་ཀུན་སེལ་བའི་སྨན་གཅིག་པུ། །ཟབ་
མོ་རྟེན་འབྲེལ་མཐའ་དང་བྲལ་བའི་དོན། །འཕགས་མཆོག་ཀླུ་སྒྲུབ་ཡབ་སྲས་
དགོངས་ པ་ དག །ཇི་ བཞིན་ ཁོང་དུ་ ཆུད་ པར་ བྱིན་གྱིས་རློབས། །དགེ་འདིས་
མཚོན་ནས་དུས་གསུམ་དང་འབྲེལ་བའི། །བདག་གཞན་དགེ་བའི་རྩ་བ་ཇི་སྙེད་
པ། །དེ་དག་ཐམས་ཅད་སྐྱེ་ཞིང་སྐྱེ་བ་རུ། །བྱང་ཆུབ་མཆོག་གི་རྗེས་སུ་མི་མཐུན་



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
པའི། །ཤེས་ཀྱི་ཁེ་འདོད་པ་དང་ གྲགས་པ་དང་། །འཁོར་དང་ལོངས་སྤྱོད་རྙེད་
དང་བཀུར་སྟིའི་རྒྱུར། །སྐད་ཅིག་ཙམ་ཡང་ནམ་ཡང་མི་སྨིན་པར། །བླ་མེད་བྱང་
ཆུབ་ཁོ་ནའི་རྒྱུར་གྱུར་ཅིག །རྨད་བྱུང་སྲས་བཅས་རྒྱལ་བའི་བྱིན་རླབས་དང་། །
རྟེན་འབྲེལ་བསླུ་བ་མེད་པའི་བདེན་པ་དང་། །བདག་གི་ལྷག་བསམ་དག་པའི་
མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག །ཅེས་ལམ་
གྱི་གཙོ་བོ་རྣམ་པ་གསུམ་གྱི་རྟོགས་པ་མྱུར་དུ་རྒྱུད་ལ་སྐྱེ་བར་གསོལ་བ་ཤུགས་
དྲག་ཏུ་གདབ་བོ། །
གཉིས་པ་དངོས་གཞི་ལ་གཉིས། ལམ་གྱི་ལུས་ཚང་བ་ལ་ངེས་པ་བསྐྱེད་
ནས་དེ་ལྟར་དུ་བསྒོམ་པར་ཡི་དམ་འཆའ་བ་དང་། བསྒོམ་ཚུལ་དངོས་སོ། །དང་
པོ་ནི། མདུན་དུ་བླ་མ་ལྷ་ཚོགས་བསྒོམ་བཞིན་པའི་ངང་ནས་འདི་ལྟར་བསམ་སྟེ།
སྤྱིར་ ཡོན་ཏན་ཐམས་ཅད་ཀྱི་རྩ་བ་དད་པ་ལ་ཐུག་ཅིང་། ཁྱད་ པར་འདི་ ཕྱིའི་
ལེགས་ཚོགས་ཐམས་ཅད་ཀྱི་རྩ་བ། མཆོག་དང་ཐུན་མོང་གི་དངོས་གྲུབ་མ་ལུས་
པའི་གཞི་རྟེན། ས་ལམ་ཐམས་ཅད་སྐྱེ་བ་དང་གནས་པ་དང་འཕེལ་བ་དང་མཐར་
ཕྱིན་པའི་རྒྱུ་དམ་པ་ནི་བཤེས་གཉེན་དམ་པ་ཚུལ་བཞིན་དུ་བསྟེན་པ་ཉིད་ཡིན་
པས་། ཐོག་མར་ལམ་གྱི་རྩ་བ་བཤེས་གཉེན་བསྟེན་ཚུལ་ལ་མྱོང་བ་ཐོན་པ་ཞིག་
བྱ་ དགོས་ སོ། །དེ་ ལ་ བཤེས་ གཉེན་ བསམ་ པས་ བསྟེན་ ཚུལ་ དང་། སྦྱོར་ བས་
བསྟེན་ཚུལ་གཉིས་ལས། བསམ་པས་བསྟེན་ཚུལ་ནི། རང་ལ་ཆོས་སྟོན་པའི་དགེ་
བའི་བཤེས་གཉེན་རྣམས་ཡིད་ཡུལ་དུ་བྱས་ལ་བདག་གི་དགེ་བའི་བཤེས་གཉེན་
འདི་རྣམས་སྐུའི་རྣམ་པ་ཐ་དད་དུ་བསྟན་པ་ཙམ་མ་གཏོགས། རྒྱལ་བ་རྡོ་རྗེ་འཆང་
གིས་བདག་རྗེས་སུ་གཟུང་བའི་ཕྱིར་དུ་ཐ་མལ་པའི་རྣམ་པར་བསྟན་པ་ཡིན་པར་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
འདུག་སྙམ་དུ་སངས་རྒྱས་དངོས་ཀྱི་འདུ་ཤེས་ཅི་སྐྱེ་བྱ་ཞིང་། མདུན་ན་བཞུགས་
པའི་བླ་མ་ལྷ་ཚོགས་འདི་རྣམས་ཀྱང་བླ་མ་ཐུབ་དབང་རྡོ་རྗེ་འཆང་ཆེན་པོའི་རྣམ་
འཕྲུལ་གདུལ་བྱའི་དོན་དུ་སྐུའི་རྣམ་པ་སྣ་ཚོགས་སུ་བསྟན་པ་ཡིན་པས། དོན་དུ་
ན་བདག་གི་དྲིན་ཅན་རྩ་བའི་བླ་མ་འདི་ཉིད་མཆོག་གསུམ་མ་ལུས་འདུས་པའི་
བདག་ཉིད་དོ་སྙམ་དུ་ཡིད་ཆེས་ཀྱི་དད་པ་བརྟན་པོ་བསྒོམ་མོ། །དེ་ནས་བདག་གི་
དྲིན་ཅན་རྩ་བའི་བླ་མ་འདི་རྣམས་ངོ་བོ་སངས་རྒྱས་ཡིན་པར་མ་ཟད་བཀའ་དྲིན་
ནི་སངས་རྒྱས་ཐམས་ཅད་ལས་ཀྱང་ལྷག་ཏེ། སྔོན་བྱོན་པའི་རྒྱལ་བ་སྲས་བཅས་
ཐམས་ཅད་ཀྱིས་བདག་འདུལ་མ་ནུས་པར་ཡལ་བར་བོར་བ་ན་དྲིན་ཅན་རྩ་བའི་
བླ་མ་འདིས་བདག་ཐུགས་རྗེས་མ་བཟོད་པར་རྒྱལ་བའི་མཛད་པ་བསྒྲུབས་ཏེ།
སངས་རྒྱས་དངོས་སུ་བྱོན་ཡང་དེ་ཕན་ཆད་དུ་གསུང་དུ་མེད་པའི་ཆོས་ཟབ་མོ་
རྣམས་སྟོན་པར་མཛད། སྔོན་སྟོན་པ་ཐུབ་པའི་དབང་པོས་ཆོས་ཚིགས་བཅད་རེ་
ཙམ་ གྱི་ ཕྱིར་ དུ་ ཡང་ སྐུ་ ལ་ ལྕགས་ གཟེར་ སྟོང་ བཏབ་ པ་ དང་། མར་ མེ་ སྟོང་
བཙུགས་པ་དང་། སྲས་དང་བཙུན་མོ་དང་རང་གི་ལུས་དང་ལོངས་སྤྱོད་ཅི་ཡོད་
ཐམས་ཅད་ཕངས་མེད་དུ་བཏང་བ་སོགས་དཀའ་སྤྱད་བསམ་གྱིས་མི་ཁྱབ་པ་
མཛད་དགོས་པ་བྱུང་ན། བདག་ལ་ནི་དེ་འདྲ་བའི་དཀའ་སྤྱད་གང་ཡང་མ་དགོས་
པར་དྲིན་ཅན་རྩ་བའི་བླ་མ་འདིས་ཐེག་པ་ཆེན་པོའི་ཆོས་ཚང་ལ་མ་ནོར་བ་རང་
གིས་བསྒོམ་པར་ནུས་ན་མཐོ་རིས་དང་ཐར་པ་དང་ཐམས་ཅད་མཁྱེན་པའི་གོ་
འཕང་རྣམས་བདེ་བླག་ཏུ་སྟེར་བར་ནུས་པའི་གདམས་པ་ཟབ་མོ་རྣམས་ཕས་བུ་
ལ་སློབ་བ་ལྟར་ལྷུག་པར་འདོམས་པར་མཛད་པ་འདི་ལྟ་བུའི་བཀའ་དྲིན་ནི་ནམ་
ཡང་འཁོར་ཐབས་མེད་དོ་སྙམ་དུ་ལུས་ཀྱི་བ་སྤུ་གཡོ་བ་དང་། མིག་ནས་འཆི་མ་
-14-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
འཁྲུག་པ་མ་བྱུང་གི་བར་དུ་བསྒོམ་མོ། །དེ་ནས་སྦྱོར་བས་བསྟེན་ཚུལ་ནི། མཉེས་
པ་གསུམ་གྱིས་མཉེས་པར་བྱེད་པ་སྟེ། མཉེས་པ་གསུམ་ནི་ཟང་ཟིང་དབུལ་བ།
ལུས་ངག་གིས་བསྙེན་བཀུར་བ། བཀའ་བཞིན་དུ་སྒྲུབ་པ་གསུམ་སྟེ། དེ་གསུམ་
གྱི་ནང་ནས་ཀྱང་བཀའ་བཞིན་དུ་སྒྲུབ་བ་ཉིད་གཙོ་བོ་ཡིན་པས་བླ་མས་ཇི་ལྟར་
གསུངས་པ་ལྟར་གསུང་རབ་དགོངས་འགྲེལ་དང་བཅས་པ་ཐམས་ཅད་ཀྱི་དོན་
རྣམས་ལམ་གྱི་གཙོ་བོ་རྣམ་པ་གསུམ་དུ་བསྡུས་ནས་ཉམས་སུ་བླང་བར་བྱའོ་
སྙམ་དུ་ཡི་དམ་བརྟན་པོ་བྱ། གསུང་རབ་དགོངས་འགྲེལ་དང་བཅས་པའི་དོན་
ཐམས་ཅད་ལམ་གྱི་གཙོ་བོ་རྣམ་པ་གསུམ་དུ་ཇི་ལྟར་འདུ་སྙམ་ན། གསུང་རབ་
དགོངས་འགྲེལ་དང་བཅས་པ་ཐམས་ཅད་ཀྱི་དོན་གྱི་གཙོ་བ་ནི་གདུལ་བྱ་རྣམས་
འཁོར་བ་དང་ངན་སོང་ལས་བསྒྲལ་ཏེ་སངས་རྒྱས་ཀྱི་གོང་འཕང་ལ་འགོད་པའི་
ཐབས་ཤ་སྟག་ཡིན་ལ། སངས་རྒྱས་ཀྱི་གོ་འཕང་ཐོབ་པར་བྱེད་པ་ལ་རྒྱུ་ཐབས་
ཤེས་གཉིས་ལ་བསླབ་དགོས་ཤིང་། དེ་ཡང་ཐབས་ཀྱི་གཙོ་བོ་ནི་བྱང་ཆུབ་ཀྱི་
སེམས་ དང་། ཤེས་ རབ་ ཀྱི་གཙོ་བོ་ ནི་ ཡང་ དག་ པའི་ ལྟ་ བ་ ཡིན་ལ། ལམ་དེ་
གཉིས་རྒྱུད་ལ་བསྐྱེད་པ་ལ་ཐོག་མར་འཁོར་བ་ལས་ཐར་འདོད་ཀྱི་ངེས་འབྱུང་
མཚན་ཉིད་ཚང་བ་ཞིག་བསྐྱེད་དགོས་ཏེ། རང་འཁོར་བ་ལས་ཐར་འདོད་མེད་ན་
སེམས་ཅན་གཞན་རྣམས་འཁོར་བ་ལས་སྒྲོལ་འདོད་ཀྱི་བྱམས་སྙིང་རྗེ་བྱང་ཆུབ་
ཀྱི་སེམས་སྐྱེ་བ་མི་སྲིད་དོ། །གཟུགས་སྐུ་འགྲུབ་པའི་ཐབས་ཀྱི་གཙོ་བོ་ནི་བསོད་
ནམས་ཀྱི་ཚོགས་ཡིན་ལ། བསོད་ནམས་ཀྱི་ཚོགས་ཐམས་ཅད་ཀྱི་སྙིང་པོ་དང་རྩ་
བ་དང་གནད་དམ་པ་ནི་བྱང་ཆུབ་ཀྱི་སེམས་རིན་པོ་ཆེ་ཉིད་ཡིན་ཞིང་། རྒྱལ་བའི་
ཐུགས་ཆོས་སྐུ་འགྲུབ་པའི་རྒྱུའི་གཙོ་བོ་ནི་ཡེ་ཤེས་ཀྱི་ཚོགས་ཡིན་ལ། ཡེ་ཤེས་ཀྱི་
15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཚོགས་ཐམས་ཅད་ཀྱི་སྙིང་པོ་དང་རྩ་བ་དང་གནད་དམ་པ་ནི་ཡང་དག་པའི་ལྟ་བ་
ཉིད་ཡིན་པས་ན་ལམ་གྱི་གནད་ཐམས་ཅད་ངེས་འབྱུང་དང་བྱང་ཆུབ་ཀྱི་སེམས་
དང་ཡང་དག་པའི་ལྟ་བ་གསུམ་དུ་བསྡུས་ནས་ཉམས་སུ་ལེན་པ་ཉིད་མན་ངག་གི་
གནད་དམ་པ་ཡིན་ནོ། །ཞེས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་མགོན་པོ་
འཇམ་པའི་དབྱངས་ཀྱིས་ནན་ཏན་དུ་འདོམས་པར་མཛད་དོ། །འདི་དག་ལ་ལུང་
དང་རིགས་པ་དྲི་མ་མེད་པའི་ལམ་ནས་དྲངས་ཏེ་ངེས་པ་གཏིང་ཚུགས་པ་ཞིག་
རྙེད་དགོས་པས་དེ་དག་གི་ཚུལ་ཞིབ་པར་བརྒྱུད་ལྡན་བླ་མ་དམ་པའི་ཞལ་ལས་
ཤེས་པར་བྱའོ། །དེ་ལྟར་ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་བསྟེན་
ཚུལ་ལ་ཐུག་པས་དེ་ལ་ཐོག་མར་མྱོང་བ་འདོན་དགོས་པ་ནི། ལམ་གཙོའི་རྩ་ཚིག་
ལས། རྗེ་བཙུན་བླ་མ་རྣམས་ལ་ཕྱག་འཚལ་ལོ། །ཞེས་པས་བསྟན་པ་ཡིན་ཞིང་
འདིས་སྔར་བཤད་པའི་སྔོན་འགྲོའི་ཆོས་སྐོར་གཞན་རྣམས་ཀྱང་བསྟན་པ་ཡིན་
ནོ། །ལམ་སྒོམ་པའི་ཐོག་མར་ལམ་གྱི་ལུས་ཡོངས་སུ་རྫོགས་པ་ལ་གོ་བ་རགས་
པ་ཞིག་བསྐྱེད་དེ་ལམ་གྱི་གྲངས་དང་གོ་རིམ་འདི་ལྟར་བསྒོམ་པར་བྱའོ་སྙམ་དུ་
འཕེན་པ་བཏང་ནས་དེ་ལས་མི་འདའ་བར་བསྒོམ་པའི་ཡི་དམ་བརྟན་པོ་བསྐྱེད་
དགོས་པ་ནི། རྩ་ཚིག་ལས་རྒྱལ་བའི་གསུང་རབ་ཀུན་གྱི་སྙིང་པོའི་དོན། །རྒྱལ་
སྲས་དམ་པ་རྣམས་ཀྱིས་བསྔགས་པའི་ལམ། །སྐལ་ལྡན་ཐར་འདོད་རྣམས་ཀྱི་
འཇུག་ངོགས་དེ། །ཇི་ལྟར་ནུས་བཞིན་བདག་གིས་བཤད་པར་བྱ། །གང་དག་
སྲིད་པའི་བདེ་ལ་མ་ཆགས་ཤིང་། །དལ་འབྱོར་དོན་ཡོད་བྱ་ཕྱིར་བརྩོན་པ་ཡིས། །
རྒྱལ་བ་དགྱེས་པའི་ལམ་ལ་ཡིད་རྟོན་པའི། །སྐལ་ལྡན་དེ་དག་དང་བའི་ཡིད་ཀྱིས་
ཉོན། །ཞེས་པས་བསྟན་པ་ཡིན་ནོ། ། །
- 16 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། །
གཉིས་པ་དངོས་གཞི་ལ་གསུམ། ངེས་འབྱུང་བསྒོམ་ཚུལ། བྱང་ཆུབ་ཀྱི་
སེམས་བསྒོམ་ཚུལ། ཡང་དག་པའི་ལྟ་བ་བསྒོམ་ཚུལ་ལོ། །དང་པོ་ལ་གཉིས། ཚེ་
འདིའི་སྣང་ཤས་ལྡོག་པའི་ཐབས་བསྒོམ་ཚུལ་དང་། ཕྱི་མའི་སྣང་ཤས་ལྡོག་པའི་
ཐབས་བསྒོམ་ཚུལ་ལོ། །དང་པོ་ཚེ་འདིའི་སྣང་ཤས་ལྡོག་པའི་ཐབས་བསྒོམ་པ་ནི་
དལ་འབྱོར་དོན་ཆེན་རྙེད་དཀའ་དང་། ནམ་འཆི་ངེས་མེད་བསམས་ནས་ཚེ་འདི་
ལས་བློ་ལོག་སྟེ་ཕྱི་མའི་དོན་ཆེན་སྒྲུབ་པའི་བསམ་པ་བརྟན་པོ་བསྐྱེད་པ་སྟེ་འདི་
ལ་གཉིས། དལ་འབྱོར་དོན་ཆེན་རྙེད་དཀའ་བསམས་ནས་ཕྱི་མའི་དོན་ཆེན་སྒྲུབ་
པའི་བསམ་པ་བརྟན་པོ་བསྐྱེད་པ་དང་། ནམ་འཆི་ངེས་མེད་བསམས་ནས་མྱུར་དུ་
ཕྱི་མའི་དོན་ཆེན་སྒྲུབ་པའི་བསམ་པ་ཤུགས་དྲག་བསྐྱེད་པའོ། །དང་པོ་ནི་མདུན་
དུ་བླ་མ་ལྷ་ཚོགས་གསལ་བཏབ་ཅིང་བླ་མ་ལྷ་ལ་དད་གུས་ཆེན་པོའི་ངང་ནས་འདི་
ལྟར་བསམ་སྟེ། བདག་འཁོར་བ་ཐོག་མ་མེད་པ་ནས་ཁམས་གསུམ་འཁོར་བ་
འདིར་འཁོར་ཏེ་ལས་ཉོན་གྱི་ཆུ་ཀླུང་ཤུགས་དྲག་པོས་སྐད་ཅིག་ངལ་བསོ་མེད་
པར་ཁྱེར་ཞིང་བཟོད་དཀའི་སྡུག་བསྔལ་བརྒྱུད་མར་མྱོང་མྱོང་བ་ལས་ཆོས་སྒྲུབ་
པའི་ལོང་སྐབས་སྐད་ཅིག་ཀྱང་མ་བྱུང་བ་ལ། ད་རེས་སྟབས་ལེགས་ཀྱི་དབང་
གིས་བླ་མ་རྣམས་ཀྱི་ཐུགས་རྗེས་བཟུང་སྟེ་ཆོས་བྱེད་པ་ལ་ཁོམས་ཞིང་རང་དབང་
ཡོད་པའི་དལ་འབྱོར་གྱི་རྟེན་འདི་འདྲ་ཐོབ་པ་འདི་རྨི་ལམ་མིན་ན་རུང་སྟེ། རྟེན་
བཟང་འདི་འདྲ་ལན་ཅིག་ཐོབ་དུས་འདིར་ཚེ་རབས་གཏན་གྱི་མདུན་མའི་རྩ་བ་
ཚུགས་ཕྱིར་ཆོས་རྣམ་དག་ཅིག་ཅི་ནས་ཀྱང་བྱ། ཆོས་ལའང་རྣམ་གྲངས་མང་དུ་
ཡོད་ པ་ལས་ ད་རེས་ སྙིང་ པོ་ བསྡུ་བའི་དུས་ཡིན་པས་ རྒྱལ་བའི་གསུང་ རབ་
དགོངས་འགྲེལ་དང་བཅས་པའི་སྙིང་པོའི་དོན་བསྡུས་པ་ལམ་གྱི་གཙོ་བོ་རྣམ་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུམ་ གྱི་ཉམས་ལེན་ལ་འབད་ པར་ བྱའོ། །དེ་ ལྟར་ བྱེད་ནུས་པར་བླ་མ་ལྷ་
ཚོགས་རྣམས་ ཀྱིས་ བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་
གདབ་བོ། །དེ་ཡང་དལ་འབྱོར་ཞེས་བྱ་བ་ནི་དམ་པའི་ཆོས་སྒྲུབ་པ་ལ་ཁོམ་པས་
ན་དལ་བ་དང་། ཆོས་སྒྲུབ་པའི་ཕྱི་ནང་གི་མཐུན་རྐྱེན་ཚང་བས་ན་འབྱོར་པ་ཞེས་
བྱ་ལ། དེ་ལ་བདག་དམྱལ་བར་སྐྱེས་ན་སྡུག་བསྔལ་དྲག་པ། རྩུབ་པ། མི་བཟད་
པ། སྐད་ཅིག་ཀྱང་བཟོད་གླགས་མེད་པ། དཔེ་བྱ་བར་དཀའ་བ་བརྒྱུད་མར་མྱོང་
མྱོང་བ་ལས་ཆོས་བྱེད་པའི་བསམ་པ་སྐད་ཅིག་ཀྱང་སྐྱེ་བའི་ལོང་སྐབས་ག་ལ་
ཡོད། ད་རེས་བླ་མའི་ཐུགས་རྗེས་དམྱལ་བར་མ་ཤོར་བར་ཆོས་བྱེད་པ་ལ་རང་
དབང་ཡོད་པའི་རྟེན་འདི་འདྲ་ཐོབ་པ་ཡ་མཚན་ཞིང་རྨི་ལམ་མིན་ན་རུང་སྟེ་སྙམ་
པ་དང་། དེ་བཞིན་དུ་ཡི་དྭགས་སུ་མ་སྐྱེས། དུད་འགྲོར་མ་སྐྱེས། ལྷ་ཚེ་རིང་པོར་
མ་སྐྱེས། སངས་རྒྱས་མ་བྱོན་པའི་མུན་བསྐལ་དུ་མ་སྐྱེས། ཆོས་ཀྱི་སྒྲ་མི་གྲག་པའི་
མཐའ་འཁོབ་ཡང་འཁོབ་ཏུ་མ་སྐྱེས། ཚིག་དོན་གང་ཡང་མི་གོ་བའི་གླེན་ལྐུགས་
སུ་མ་སྐྱེས། བླ་མའི་ཞལ་མཐོང་བའི་མིག་མེད་ཅིང་གསུང་ཐོས་པའི་རྣ་བ་མེད་
པའི་དབང་པོ་མ་ཚང་བར་མ་སྐྱེས། ཆོས་ཀྱིས་ཕན་མི་ཐོགས་པའི་ལོག་ལྟ་ཅན་དུ་
མ་སྐྱེས་པར་ཆོས་བྱེད་པ་ལ་ཁོམས་ཞིང་རང་དབང་ཡོད་པའི་དལ་བ་བརྒྱད་ཐོབ།
ཆོས་སྒྲུབ་པའི་ཕྱིའི་མཐུན་རྐྱེན་སངས་རྒྱས་འཇིག་རྟེན་དུ་བྱོན། སངས་རྒྱས་ཀྱིས་
ཆོས་འཁོར་བསྐོར། སངས་རྒྱས་ཀྱི་བསྟན་པ་མ་ནུབ་པར་གནས། སངས་རྒྱས་
ནས་བཟུང་སྟེ་དམ་པ་བར་མ་ཆད་བའི་དགེ་བའི་བཤེས་གཉེན་མཚན་ཉིད་དང་
ལྡན་པས་དགྱེས་བཞིན་དུ་རྗེས་སུ་བཟུང་། དམ་པ་གོང་མ་རྣམས་ཀྱིས་སྒྲུབ་པ་
མཛད་ནས་ས་ལམ་མཐོན་པོར་བྱོན་པའི་རྣམ་ཐར་ལ་མིག་བལྟོས་བྱ་ས་ཡོད།
8-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། །
ཆོས་སྒྲུབ་པ་ལ་ཉེ་བར་མཁོ་བའི་ཟས་གོས་གནས་མལ་རྣམས་ཚང་བ་སྟེ་ཆོས་
བྱེད་པའི་ཕྱིའི་མཐུན་རྐྱེན་ཐམས་ཅད་ལེགས་པར་ཚང་། ཆོས་སྒྲུབ་པའི་ནང་གི་
མཐུན་རྐྱེན་ རང་ངོས་ནས་མི་ལུས་ཐོབ། ཡུལ་དབུས་སུ་སྐྱེས། དབང་པོ་ཚང་།
ལོག་ལྟ་ཅན་དུ་མ་སོང་བར་ཆོས་ལ་དད་པ་ཅུང་ཟད་ཡོད། མཚམས་མེད་བྱས་པ་
སོགས་ལས་ཀྱི་མཐའ་ལོག་པ་མིན་པ་སྟེ་ཆོས་སྒྲུབ་པ་ལ་ངེས་པར་དགོས་པའི་
མཐུན་རྐྱེན་ཐམས་ཅད་ཚང་བའི་སྐབས་འདིར་རང་གིས་རང་མ་བསླས་པ་ཞིག་
བྱེད་དགོས། དེ་ཡང་ཚེ་འདིའི་ཕུན་ཚོགས་འབད་པ་བརྒྱས་བསྒྲུབས་ཀྱང་འགྲུབ་
པར་དཀའ་ཞིང་། གྲུབ་ཀྱང་སྙིང་པོ་གང་ཡང་མེད་ཅིང་མཐར་ངེས་པར་འདོར་
དགོས་པས་དོན་མེད་ཚེ་འདིའི་བྱ་བའི་དབང་དུ་མ་སོང་བར་ལམ་གྱི་གཙོ་བོ་རྣམ་
པ་གསུམ་གྱི་ཉམས་ལེན་ལ་སྙིང་ཐག་པ་ནས་འབད་པར་བྱའོ། །དེ་ལྟར་བྱེད་ནུས་
པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ། །ཞེས་གསོལ་བ་
ཤུགས་དྲག་ཏུ་གདབ་བོ། །དེ་ལྟར་དལ་བ་ཐོབ་པའི་སྐབས་ཡིན་པར་ངོ་འཕྲོད་
པར་བྱས་ནས་དལ་འབྱོར་དོན་ཆེ་བར་བསམས་པ་ནི། བླ་མ་ལྷ་ཚོགས་གསལ་
བཏབ་ཅིང་བླ་མ་ལ་དད་གུས་བསྒོམ་བཞིན་པའི་ངང་ནས་འདི་ལྟར་བསམ་སྟེ།
དལ་འབྱོར་ཐོབ་པ་འདི་དོན་ཤིན་ཏུ་ཆེ་སྟེ། རྟེན་འདིས་འཁོར་བའི་ཕུན་ཚོགས་
ཞིག་འདོད་ནའང་ཁྱད་པར་དུ་འཕགས་པ་སྒྲུབ་ནུས་ཏེ། རང་གིས་ཁས་བླངས་
པའི་ཚུལ་ཁྲིམས་བསྲུང་བཞིན་དུ། དཀོན་མཆོག་ལ་མཆོད་པ་དང༌། ངན་སློང་ལ་
སྦྱིན་གཏོང་བྱེད་པ་དང་། དཀོན་མཆོག་གི་སྤྱན་སྔར་ཡན་ལག་བདུན་པ་མཎྜལ་
དང་བཅས་པ་འབུལ་བ་ལ་འབད་ན་འཁོར་བའི་ཕུན་ཚོགས་ཀྱི་ནང་ནས་མཆོག་ཏུ་
གྱུར་པ་ཚངས་པ་དང་བརྒྱ་བྱིན་གྱི་དཔལ་དང་། འཁོར་ལོས་བསྒྱུར་བའི་རྒྱལ་པོའི་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གོ་འཕང་ཡང་བདེ་བླག་ཏུ་སྒྲུབ་པར་ནུས་ན་འཁོར་བའི་ཕུན་ཚོགས་གཞན་རྣམས་
ལྟ་ཅི་སྨོས། སྲིད་པའི་ཕུན་ཚོགས་ལ་ཡིད་སྨོན་མེད་པར་ཐར་པའི་གོ་འཕང་ཞིག་
སྒྲུབ་པར་འདོད་ན་ནི་རྟེན་འདིས་ངེས་པར་སྒྲུབ་ནུས་ཏེ། འཁོར་བ་ལ་ཞེན་པ་
ལོག་པའི་ངེས་འབྱུང་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་བསླབས་
ན་འཁོར་བ་ལས་ངེས་པར་ཐར་ནུས་པར་རྒྱལ་བས་ཞལ་གྱིས་བཞེས་ལ། ལམ་
བསླབ་པ་གསུམ་པོ་དེ་རང་གིས་བསྒྲུབས་ན་རྟེན་འདིས་ངེས་པར་སྒྲུབ་ནུས་སོ། །
ཡང་ཐམས་ཅད་མཁྱེན་པའི་གོ་འཕང་ཐོབ་པར་འདོད་ན་རྟེན་འདིས་སྒྲུབ་ནུས་ཏེ།
རྟེན་འདི་ལ་སྡོམ་པ་གསུམ་ག་སྐྱེ་ཞིང་སྡོམ་པ་གསུམ་གྱི་བཅས་མཚམས་དག་པ་
གཞིར་བཟུང་ནས་ལམ་ཐུན་མོང་བ་དང༌། ཐུན་མོང་མིན་པ་བླ་མེད་རྡོ་རྗེ་ཐེག་
པའི་ལམ་རིམ་པ་གཉིས་ལ་ཚུལ་བཞིན་བསླབས་ན་སྙིགས་དུས་ཀྱི་ཚེ་ཐུང་གཅིག་
ལ་ཟུང་འཇུག་རྡོ་རྗེ་འཆང་གི་གོ་འཕང་སྒྲུབ་ནུས་པར་རྒྱལ་བ་རྡོ་རྗེ་འཆང་གིས་
ཞལ་གྱིས་བཞེས་པས་སོ། །དེས་ན་གནས་སྐབས་དང་མཐར་ཐུག་གི་དོན་མཐའ་
དག་སྒྲུབ་ནུས་པའི་རྟེན་བཟང་འདི་འདྲ་ཐོབ་པའི་སྐབས་སུ་དམ་པའི་ཆོས་ཚུལ་
བཞིན་ མ་ བྱས་ པར་ ཚེ་ འདིའི་ བྱ་བ་ འབའ་ཞིག་ གིས་ དུས་ འདས་ན་དེ་ ལས་
འཕངས་ པ་དང་དེ་ལས་རྨོངས་ཚབས་ཆེ་བ་གང་ཡང་མེད་དེ། དཔེར་ན་ཡིད་
བཞིན་གྱི་ནོར་བུའི་གླིང་དུ་ཕྱིན་ནས་ཡིད་བཞིན་གྱི་ནོར་བུ་ལྟ་ཞོག་རིན་པོ་ཆེའི་
རིགས་གང་ཡང་མ་བླངས་པར་རང་ཡུལ་ནས་ཁྱེར་བའི་ཟོང་རྣམས་ཟད་ཅིང་བུ་
ལོན་དང་བཅས་ཏེ་ རང་ཡུལ་དུ་ལག་སྟོང་དུ་ལོག་ན་དེ་ལས་ ཕངས་པ་དང་།
རྨོངས་པ་དང་། ཁྱེར་ཁ་ཞན་པ་ཅི་ཞིག་ཡོད། དེ་ལས་ཀྱང་རྟེན་བཟང་འདི་འདྲ་
ཐོབ་ནས་སྙིང་པོ་མ་བླངས་པར་དལ་བ་སྟོང་ཟད་དུ་བྱས་ཏེ་ངན་སོང་དུ་ལྷུང་ན་
- 20 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཤིན་ཏུ་ཕངས་ཤིང་རང་གིས་རང་བསླུས་པར་ངེས་སོ། །དེས་ན་བདག་དལ་འབྱོར་
ལན་ཅིག་ཐོབ་པ་འདི་དོན་མེད་དུ་གཏོང་བ་ནི་གདོན་གྱིས་ཟིན་པའམ། སྨོ་བའམ།
རིག་སྔགས་ཀྱིས་རྨོངས་པར་བྱས་པའམ། སྙིང་ལ་སེམས་མེད་པར་ངེས་སོ་སྙམ་
དུ་རང་ལ་རང་གིས་ལྕག་བསྐུལ་ནས་དལ་འབྱོར་ལན་ཅིག་ཐོབ་པ་འདི་དོན་མེད་
དུ་མ་གཏོང་བར་སྙིང་པོ་བླང་བར་བྱའོ། །སྙིང་པོ་བླང་བའི་ཐབས་མཆོག་ཏུ་གྱུར་
པ་ནི་རྒྱལ་བའི་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་ཞིག་ལ་
བག་ཆགས་འཇོག་པ་ཉིད་ཡིན་པས། གསུང་རབ་ཀུན་གྱི་སྙིང་པོའི་དོན་ལམ་གྱི་
གཙོ་བོ་རྣམ་པ་གསུམ་ཚུལ་བཞིན་དུ་ཉམས་སུ་བླངས་ཏེ་དལ་བ་དོན་ལྡན་དུ་
བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་
གསོལ། ཞེས་ གསོལ་བ་ཤུགས་དྲག་ ཏུ་ གདབ་བོ། །དེ་ ནས་ དལ་ འབྱོར་ རྙེད་
དཀའ་བསམ་པ་ནི། བླ་མ་ལྷ་ཚོགས་བསྒོམ་བཞིན་པའི་ངང་ནས་འདི་ལྟར་བསམ་
སྟེ། དལ་འབྱོར་ཐོབ་པ་འདི་དོན་ཆེ་བར་མ་ཟད་རྟེན་བཟང་འདི་འདྲ་ཕྱིས་ནས་
རྙེད་པར་དཀའ་སྟེ། དལ་འབྱོར་གྱི་རྟེན་ཐོབ་པ་ལ་རྒྱུ་ཚུལ་ཁྲིམས་རྣམ་པར་དག་
པ་ཞིག་དགོས་ལ། ཚུལ་ཁྲིམས་རྣམ་པར་དག་པ་ནི་ཤིན་ཏུ་དཀའ་སྟེ། ད་ལྟ་རང་
གི་ཉམས་ལ་དཔགས་ན་ཉིན་མཚན་ཀུན་ཏུ་ཤེས་རྒྱུད་ཉོན་མོངས་དང་སྡིག་ལྟུང་
གིས་སྦགས་ཏེ་སྡོམ་པ་གསུམ་གྱི་བཅས་མཚམས་གང་གི་ཐད་ལའང་འདིའི་ཐད་
ནས་དཀོན་མཆོག་གི་སྤྱན་སྔར་ངོ་མི་གནོང་བར་རྣམ་པར་དག་པ་བསྲུངས་པ་
ཞིག་ཡོད་སྙམ་པ་མི་འདུག་ན་ཚུལ་ཁྲིམས་རྣམ་པར་དག་པའི་གོ་སྐབས་ག་ལ་
ཡོད། ཉེས་ལྟུང་ཕྲ་མོ་རེས་ཀྱང་ངན་སོང་ངན་འགྲོ་མུ་མཐའ་མེད་པར་སྐྱེ་བར་
རྒྱལ་བས་གསུངས་འདུག་ན། ད་ལྟ་རང་དབང་ཡོད་པའི་སྐབས་འདིར་མ་འབད་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ན་ཕྱིས་ནས་རྟེན་བཟང་འདི་འདྲ་ཐོབ་པ་ནི་ཤིན་ཏུ་དཀའོ་སྙམ་དུ་རང་ལ་རང་
གིས་ལྕག་བསྐུལ་ལ་དལ་འབྱོར་ལན་ཅིག་ཐོབ་པ་འདི་དོན་མེད་དུ་མི་གཏང་བར་
སྙིང་པོ་ཞིག་ངེས་པར་བླང་བར་བྱ། སྙིང་པོ་ལེན་པའི་ཚུལ་ཡང་ལེགས་ཚོགས་
ཐམས་ཅད་ཀྱི་རྩ་བ་བླ་མ་ལ་དད་གུས་བསྒོམ་བཞིན་པའི་ངང་ནས་ལམ་གྱི་གཙོ་
བོ་རྣམ་པ་གསུམ་གྱི་ཉམས་ལེན་ལ་འབད་དེ་ཚེ་མཇུག་འདི་ལ་བཙན་ས་ཟིན་པ་
ཞིག་ཅི་ནས་ཀྱང་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་
གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གཉིས་པ་ནམ་འཆི་ངེས་མེད་བསམས་ནས་མྱུར་དུ་ཕྱི་མའི་དོན་ཆེན་སྒྲུབ་
པའི་བསམ་པ་ཤུགས་དྲག་བསྐྱེད་པ་ནི། བླ་མ་ལྷ་ཚོགས་བསྒོམ་བཞིན་པའི་ངང་
ནས་འདི་ལྟར་བསམ་སྟེ། དལ་བའི་རྟེན་ལན་ཅིག་ཐོབ་བའི་སྐབས་འདིར་ཆོས་
རྣམ་དག་ཅིག་ངེས་པར་བྱ་དགོས་ཀྱང་རེ་ཞིག་དགྲ་འདུལ་གཉེན་སྐྱོང་སོགས་ཚེ་
འདིའི་བྱ་བ་རྣམས་བྱས་ཏེ་ནམ་ཞིག་ན་ཆོས་རྣམ་དག་ཅིག་བྱའོ་སྙམ་པ་འོང་སྟེ།
དེ་ནི་རྟག་འཛིན་གདོན་ཆེན་དལ་བ་སྟོང་ཟད་དུ་བྱེད་པའི་བློ་ངན་ཚེ་འདིའི་སྣང་
ཤས་ཞེས་བྱ་བ་ཡིན་པས་བློ་ངན་དེའི་དབང་དུ་སོང་ན་དལ་བ་སྟོང་ཟད་དུ་བྱེད་
ངེས་པས་ད་ཕྱིན་ཆད་བློ་ངན་འདིའི་དབང་དུ་སྐད་ཅིག་ཀྱང་མི་གཏང་ངོ་སྙམ་དུ་ཞེ་
དམ་བྱས་ལ་འདི་ལྟར་བསམ་སྟེ། དལ་བའི་རྟེན་འདི་ཡུན་རིང་མི་སྡོད་པར་མྱུར་དུ་
འཇིག་ སྟེ། རི་མཐོན་ པོའི་ རྩེ་ ནས་ རྡོ་ ལྷུང་ བ་ སྐད་ ཅིག་ ངལ་ བསོ་ མེད་ པར་
བརྒྱུགས་པ་དང་། ཆུ་ཀླུང་དྲག་པོའི་རྒྱུན་སྐད་ཅིག་ཙམ་ཡང་ངལ་བསོ་མེད་པ་མྱུར་
དུ་འགྲོ་བ་དང་། གསོད་སར་ཁྲིད་པའི་ལུག་རྣམས་གོམ་པ་རེ་རེས་འཆི་བ་ལ་ཇེ་
ཉེར་འགྲོ་བ་ལྟར་སྐད་ཅིག་རེ་རེས་ཚེ་ཟད་ནས་མྱུར་དུ་འཆི་བར་ངེས་ལ། དེ་ལ་
- 22 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཐབས་གང་གིས་ཀྱང་བཟློག་ཏུ་མེད་དེ། སྔོན་བྱོན་པའི་སངས་རྒྱས་རྡོ་རྗེའི་སྐུ་
བརྙེས་པ་རྣམས་ཀྱང་མྱ་ངན་ལས་འདས་ཟིན་ཅིང་། སྔོན་གྱི་སྐྱེས་བུ་དམ་པ་དེ་
དག་ཐམས་ཅད་ཀྱང་ག་ཤེད་ཕེབས་ཟིན་ན་ཉམ་ཆུང་བདག་ལྟ་གློ་བུར་ཉིད་དུ་མི་
འཆི་བའི་གདེང་ཅི་ཡོད། མཐར་འཆི་ངེས་པར་མ་ཟད་ནམ་འཆི་ལ་ངེས་པ་མེད་
དེ། དེང་སང་སྙིགས་མ་ལྔ་ལྷག་པར་བདོ་བའི་དུས་སུ་སླེབས་པས་དུས་མ་ཡིན་
པའི་འཆི་རྐྱེན་མང་པོས་རླུང་དམར་དྲག་ཏུ་འཁྲུག་པའི་ནང་གི་མར་མེ་བཞིན་དུ་ད་
ལྟ་ རང་མི་འཆི་བའི་གདེང་ཅི་ཡོད། དེ་རིང་ཤི་ན་ཚེ་འདིའི་གཉེན་ཉེ་དུ་ནོར་
ལོངས་སྤྱོད་གང་ཡང་ རྗེས་སུ་མི་འབྲང་ཞིང་། མའི་མངལ་ནས་ལྷན་ཅིག་སྐྱེས་
པའི་ཕུང་པོ་འདི་ཡང་བཞག་སྟེ་རྣམ་ཤེས་འདི་གཅིག་པུ་མར་གྱི་དཀྱིལ་ནས་སྤྱི་
བཏོན་ པ་ བཞིན་ དུ་ འཇིག་ རྟེན་ ཕ་ རོལ་ ཏུ་ འགྲོ་ དགོས་ ལ། དེའི་ ཚེ་ ཆོས་ མ་
གཏོགས་གཞན་གང་གིས་ཀྱང་མི་ཕན་པས་ཚེ་འདིའི་ཕུན་ཚོགས་གང་ལ་ཡང་མ་
ཆགས་པར་ཆོས་རྣམ་དག་ཅིག་ད་ལྟ་ཉིད་དུ་བྱའོ། །དེ་ཡང་སྙིང་པོ་བསྡུ་བའི་དུས་
ཡིན་པས་གསུང་རབ་ཀུན་གྱི་སྙིང་པོའི་དོན་བསྡུས་པ་ལམ་གྱི་གཙོ་བོ་རྣམ་པ་
གསུམ་གྱི་ཉམས་ལེན་ལ་ཚུལ་བཞིན་དུ་འབད་པར་བྱའོ། །དེ་ལྟར་བྱེད་ནུས་པར་
བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ། །ཞེས་གསོལ་བ་ཤུགས་
དྲག་ཏུ་གདབ་ བོ། །དེ་ལྟར་དལ་འབྱོར་རྙེད་དཀའ་དང་། ནམ་འཆི་ཆ་མེད་
བསྒོམས་པས་ཚེ་འདིའི་བྱ་བྱེད་ཐམས་ཅད་བྱིས་པའི་སྤྱོད་ཚུལ་དང་། སྨྱོན་པའི་
བཟློས་གར་ལྟར་མཐོང་ཞིང་། ལོངས་སྤྱོད་རྙེད་བཀུར་སྙན་གྲགས་རྣམས་གསོད་
སར་ཁྲིད་པ་ལ་རྒྱན་བཏགས་པ་དང་། བཙོན་རར་བཅིངས་པ་ལ་གླུ་གར་དང་
རོལ་མོ་བྱས་པ་ལྟར་མཐོང་སྟེ་གཏིང་ནས་ཞེན་པ་ལོག་སྟེ། ཉིན་མཚན་ཀུན་ཏུ་
-23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
འཇིག་རྟེན་ཕྱི་མའི་གནས་སྐབས་སུ་ཇི་ལྟར་འགྱུར་སྙམ་དུ་ཕྱི་མའི་དོན་ཁོ་ན་
སེམས་པ་བྱུང་ན། དེ་ནས་འདི་ལྟར་བསམ་སྟེ། ཤི་ནས་མེད་དེ་མི་འགྲོ་བར་སྐྱེ་བ་
བླང་ དགོས་ལ། སྐྱེ་ ས་ ཡང་ རང་ ལ་ རང་དབང་མེད་ པར་ ལས་ཉོན་གྱིས་གང་
འཕངས་ཞིག་ཏུ་འགྲོ་དགོས་ཤིང་
། ལས་ངན་པའི་མཐུས་དམྱལ་བར་སྐྱེད་ན་མེ་
ནང་དུ་སྲེག་པ་སོགས་སྡུག་བསྔལ་བཟོད་དཀའ་བ་དང༌། ཡི་དྭགས་སུ་སྐྱེས་ན་
ཟས་ཀྱི་མིང་ཡང་མི་ཐོས་པ་སོགས་བཀྲེས་སྐོམ་གྱི་སྡུག་བསྔལ་བཟོད་དཀའ་བ་
དང༌། དུད་འགྲོར་སྐྱེས་ན་གཅིག་གིས་གཅིག་གསོན་པོར་ཟ་བ་དང་མི་རྣམས་
ཀྱིས་བརྡེག་ཅིང་བཀོལ་བ་སོགས་སྡུག་བསྔལ་བཟོད་དཀའ་བ་ཡོད་པས་བདག་
ངན་སོང་གསུམ་དུ་ལྷུངས་ན་བཟོད་གླགས་མེད་པས་ད་ལྟ་རང་དབང་ཡོད་པའི་
སྐབས་འདིར་ངན་འགྲོའི་སྐྱེ་སྒོ་ཁེགས་པ་ཞིག་མ་བྱས་ན་བདག་སྙིང་རུལ་བར་
འདུག་སྙམ་དུ་རང་ལ་རང་གིས་ལྕག་བསྐུལ་ཏེ་ཕྱི་མ་ངན་འགྲོའི་གཡང་ས་ལ་སྙིང་
ནས་འཇིགས་ཏེ་ནམ་ཡང་བསླུ་བ་མེད་པའི་སྐྱབས་གནས་དམ་པ་དཀོན་མཆོག་
གསུམ་ལ་སྙིང་ཐག་པ་ནས་སྐྱབས་སུ་འགྲོ་ཞིང་སྡིག་སྤོང་དགེ་སྒྲུབ་ལ་ཚུལ་བཞིན་
དུ་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གཉིས་པ་ཕྱི་མའི་སྣང་ཤས་ལྡོག་པའི་ཐབས་བསྒོམ་པ་ནི། འཁོར་བ་
མཐའ་དག་སྡུག་བསྔལ་ གྱི་ རང་བཞིན་དུ་བལྟས་ནས་དེ་ལས་ཐར་འདོད་ ཀྱི་
བསམ་པ་ཤུགས་དྲག་བསྐྱེད་པ་སྟེ། འདི་ལ་གསུམ། སྡུག་བསྔལ་བརྒྱད་བསམ་
པའི་སྒོ་ནས་འཁོར་བ་ལས་ཐར་འདོད་ཀྱི་ངེས་འབྱུང་ཤུགས་དྲག་བསྐྱེད་པ་དང་།
སྡུག་བསྔལ་དྲུག་བསམ་པའི་སྒོ་ནས་འཁོར་བ་ལས་ཐར་འདོད་ཀྱི་ངེས་འབྱུང་
4-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཤུགས་དྲག་བསྐྱེད་པ་དང་། སྡུག་བསྔལ་གསུམ་བསམ་པའི་སྒོ་ནས་འཁོར་བ་
ལས་ཐར་འདོད་ཀྱི་ངེས་འབྱུང་ཤུགས་དྲག་བསྐྱེད་པའོ། །
དང་པོ་ནི། བླ་མ་ལྷ་ཚོགས་བསྒོམ་བཞིན་པའི་ངང་ནས་འདི་ལྟར་བསམ་
སྟེ། བདག་གིས་ཚེ་འདི་ལས་བློ་ལོག་སྟེ་འཇིག་རྟེན་ཕྱི་མ་དོན་གཉེར་གྱི་བསམས་
པ་ཤུགས་དྲག་བསྐྱེད་ནས་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་
སོང་ཞིང་སྡིག་སྤོང་དགེ་སྒྲུབ་ལ་ཚུལ་བཞིན་དུ་འབད་ན་ངན་འགྲོའི་སྐྱེ་སྒོ་ཁེགས་
ཏེ་བདེ་འགྲོའི་རྟེན་ཞིག་ཐོབ་ནུས་ཀྱང་འཁོར་བ་ལས་གཏན་དུ་ཐར་པ་ཞིག་མ་
བྱུང་ཕྱིན་སྡུག་བསྔལ་གྱི་རང་བཞིན་ལས་མ་འདས་ཏེ། བྱ་ནམ་མཁར་འཕུར་ཡང་
མཐར་ངེས་པར་ས་ལ་འབབ་པ་དང་། བརྩོན་རར་ཚུད་པའི་བཙོན་པ་རྣམས་
གནས་སྐབས་སུ་གཞན་གྱི་ངོ་ཆེན་སོགས་ཀྱིས་ལུས་ལ་བརྡེག་པ་དང་བཅིང་བ་
མེད་པའི་སྐབས་རེ་བྱུང་ཡང་། བརྩོན་ར་དེ་ལས་མ་ཐར་ཕྱིན་སེམས་བདེ་བའི་གོ་
སྐབས་མེད་ཅིང་སྡུག་བསྔལ་གྱི་རང་བཞིན་ལས་མ་འདས་པ་ལྟར། འཁོར་བ་
ལས་གཏན་དུ་ཐར་པ་ཞིག་མ་བྱུང་ཕྱིན་གནས་སྐབས་བདེ་འགྲོའི་རྟེན་རེ་ཐོབ་
ཀྱང་རེ་ཞིག་ངལ་བསོ་ཙམ་རེ་ལས་མཐར་ལས་ཀྱི་དབང་གིས་ངན་སོང་དུ་ལྷུངས་
ཏེ་སྡུག་བསྔལ་བརྒྱུད་མར་མྱོང་བ་ལས་མ་འདས་སོ། །དེས་ན་ལས་འབྲས་ནམ་
ཡང་བསླུ་བ་མེད་ཅིང་སྔོན་ཐོག་མ་མེད་པ་ནས་བསགས་པའི་ལས་བཟང་ངན་སྣ་
ཚོགས་པ་སྔོན་ཆད་འབྲས་བུ་མ་བྱུང་བར་སེམས་རྒྱུད་ལ་ས་བོན་དུ་གནས་པ་
བགྲང་བ་ལས་འདས་པ་ཡོད་ལ། ལས་དེ་དག་རྐྱེན་དང་འཕྲད་པའི་ཚེ་རང་རང་
གི་འབྲས་བུ་ངེས་པར་འབྱིན་ཏེ། ལས་ངན་པ་བསགས་པ་རྣམས་ནི་ལས་ངན་དེ་
རྐྱེན་གྱིས་གསོས་བཏབ་པའི་ཚེ་འབྲས་བུ་ངན་སོང་གསུམ་དུ་སྐྱེས་ནས་སྡུག་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བསྔལ་བཟོད་གླགས་མེད་པ་མྱོང་དགོས་ཤིང་། ལས་བཟང་པོ་བསགས་པ་རྣམས་
ཀྱང་ཕལ་ཆེར་ལས་འདྲེས་མ་བསགས་པ་མང་བས་འཁོར་བའི་གནས་སུ་བདེ་བ་
དང་སྡུག་བསྔལ་ཐགས་མཁན་གྱི་རྐང་སྟབས་ལྟར་རེས་ཀྱིས་མྱོང་བ་དང་། ངེས་
འབྱུང་དང་། བྱང་ཆུབ་ཀྱི་སེམས་དང༌། གནས་ལུགས་རྟོགས་པའི་ལྟ་བ་གསུམ་
གྱིས་མ་ཟིན་པའི་ལས་ཐམས་ཅད་ཀུན་འབྱུང་རང་ག་བར་འགྲོ་བས་དེ་འདྲ་བའི་
ལས་ཐམས་ཅད་ཀྱང་སླར་སྡུག་བསྔལ་གྱི་རྒྱུ་བྱེད་པ་ཤ་སྟག་ཏུ་སྣང་སྟེ། དཀོན་
མཆོག་མཆོད་པ་དང་ངན་སློང་ལ་སྦྱིན་པ་གཏོང་བ་སོགས་ལས་བཟང་པོ་ཅུང་ཟད་
རེ་བསགས་ཀྱང་ཚུལ་ཁྲིམས་མ་བསྲུང་ན་འབྲས་བུ་དུད་འགྲོའི་རྟེན་ལ་ལོངས་
སྤྱོད་ འབྱུང་ བ་ ལྟ་བུ་དང་། ཚུལ་ ཁྲིམས་སྣ་རེ་ བསྲུངས་ཀྱང་ སྦྱིན་ པ་ གཏོང་བ་
སོགས་བསོད་ནམས་མ་བསགས་ན་འབྲས་བུ་མི་ལུས་རེ་ཐོབ་ཀྱང་དབུལ་ཞིང་
ཕོངས་པ་དང་། ནད་སྣ་ཚོགས་ཀྱིས་གདུང་བ་དང༌། རྒྱལ་པོ་དང་དགྲས་གཙེས་པ་
སོགས་ངན་སོང་ལས་ཀྱང་སྡུག་བསྔལ་ཆེ་བ་མྱོང་བས་དུས་འདའ་བ་སོགས་ཅི་
བྱས་ཀྱང་སྡུག་བསྔལ་གྱི་རང་བཞིན་ལས་མ་འདས་ལ། འཁོར་བའི་གནས་ན་
འགྲོ་བ་རིགས་དྲུག་གི་ནང་ནས་བཟང་ཤོས་བདེ་འགྲོ་ལྷ་མིའི་རྟེན་ཡིན་ལ་དེ་ཡང་
མི་ལུས་སུ་སྐྱེ་བ་ལེན་ན་ཉོན་མོངས་པ་འདོད་ཆགས་ཀྱི་དབང་གིས་ཕ་མའི་ཁུ་
ཁྲག་ལ་སེམས་ཞུགས་ཏེ་མའི་མངལ་མི་གཙང་བ་རྣམ་པ་དུ་མས་གང་བ། དྲི་ང་བ།
མུན་ མནག་པ། སྐྱུག་བྲོ་བ། ཉམ་ང་བའི་ གནས་དེར་མའི་ ཤ་མས་ ཡན་ ལག་
རྣམས་བཅིངས་ཤིང་བཤང་གཅིའི་ཁྲོད་ན་སྲིན་བུ་བཞིན་དུ་མི་གཙང་བའི་ཁུ་བས་
གསོ། མས་བཟའ་བཏུང་ཚ་བ་ཟོས་ཚེ་མེ་ནང་དུ་བསྲེགས་པ་ལྟ་བུ་དང་། གྲང་བ་
ཟོས་ཚེ་འཁྱགས་སྦུབས་སུ་ཚུད་པ་ལྟ་བུ་དང་། མས་ཟས་ཆེར་ཟོས་པ་དང་། མས་
-26 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཉལ་བ་སོགས་ཀྱི་ཚེ་རི་ཆེན་པོས་མནན་པ་ལྟ་བུ་དང་། གཞན་ཡང་མའི་སྤྱོད་ལམ་
རྣམ་བཞིའི་དབང་གིས་སྡུག་བསྔལ་དྲག་པ། རྩུབ་པ། ཡིད་དུ་མི་འོང་བ། དཔེ་བྱ་
བར་དཀའ་བ་མྱོང་དགོས་ཤིང་། ད་ལྟ་རང་ཤོང་ཙམ་གྱི་རྐྱལ་པ་ཞིག་གི་ནང་དུ་
ཁྲག་དང་ཁུ་བ་དང་བཤང་གཅི་སོགས་མི་གཙང་བ་སྣ་ཚོགས་ཀྱིས་གཅེར་བཞིན་
དུ་ཡན་ལག་རྣམས་དམ་པོར་བཅིངས་ཏེ་ཉིན་གཅིག་གནས་དགོས་པ་བྱུང་ན་སྡུག་
བསྔལ་ཇི་ཙམ་མྱོང་། དེས་ཀྱང་དཔེར་མི་ཕོད་པའི་སྡུག་བསྔལ་མྱོང་བཞིན་དུ་ཟླ་
བ་དགུ་དང་ངོ་བཅུའི་རིང་ལ་མངལ་ནང་མི་གཙང་བའི་ཁྲོད་དེར་སྡུག་བསྔལ་
བརྒྱུད་མར་མྱོང་བཞིན་དུ་གནས་དགོས་པ་ དང་། དེ་ནས་ སྐྱེ་བ་ ལ་ མངོན་དུ་
ཕྱོགས་པ་ན་ལས་ཀྱི་རླུང་གིས་མགོ་མཇུག་ལྡོག་སྟེ་མའི་མངལ་མི་གཙང་བ་དྲི་ང་
བ་ཤིན་ཏུ་དོག་པའི་རུས་པའི་འཁྲུལ་འཁོར་གཉིས་ཀྱི་བར་དུ་བཙིར་ཏེ་སྐྱེ་དགོས་
ལ། དེའི་ཚེ་དམྱལ་བ་ལས་ཀྱང་སྡུག་བསྔལ་བརྒྱ་འགྱུར་གྱི་ཆེ་བར་མྱོང་དགོས་
པར་གསུངས། དེ་ནས་ཕྱི་རོལ་ཏུ་བཙས་པའི་ཚེ་ཕྱིའི་རླུང་གིས་རེག་པ་ན་རལ་
གྲིས་དུམ་བུར་བཅད་པ་ལྟ་བུའི་སྡུག་བསྔལ་དང༌། སྐྱེས་མ་ཐག་པ་དེ་ལ་ལག་པ་
དང་གོས་ཀྱིས་རེག་པ་ན་བ་གླང་པགས་པ་བཤུས་པ་ལ་ལྕག་གིས་བྲབས་པ་ལྟ་
བུའི་སྡུག་བསྔལ་ཚད་མེད་པ་ཡོད་པར་གསུངས་ཤིང་། བྱིས་པ་ཆུང་ངུ་རྣམས་ངུ་ངུ་
བ་ཡང་སྡུག་བསྔལ་ཆེན་པོ་དེ་འདྲ་ཡོད་པས་ངུ་བ་ཡིན་པར་གསུངས། ཤ་ཁྲག་གི་
ལུས་གྲུབ་པ་ལ་བརྟེན་ནས་བད་ཀན་དང་མཁྲིས་པ་ལ་སོགས་པ་ནད་རིགས་བཞི་
བརྒྱ་རྩ་བཞི་ལུས་ལ་འཇུག་ཅིང་། འདོད་ཆགས་དང་ཞེ་སྡང་ལ་སོགས་པའི་ཉོན་
མོངས་པ་ཐམས་ཅད་འཕེལ་ནས་ནད་དང་ཉོན་མོངས་པ་སྣ་ཚོགས་ཀྱིས་སྒོ་ཀུན་
ནས་ལུས་སེམས་གདུངས་ཏེ་བདེ་བའི་གོ་སྐབས་སྐད་ཅིག་ཀྱང་མེད་པར་གསུངས་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སོ། །དེ་ལྟར་སྡུག་བསྔལ་བརྒྱད་ཀྱི་ནང་ནས་སྐྱེ་བའི་སྡུག་བསྔལ་འདི་ལ་ཡིད་
འགྱུར་གྱི་མྱོང་བ་ཅི་ཐོན་བྱ་བ་གནད་དུ་ཆེ་སྟེ། འཁོར་བར་སྐྱེ་བ་ལ་གཏིང་ནས་སྐྱོ་
ཞིང་ཞེན་པ་ལོག་ན་འཁོར་བ་ལས་ཐར་འདོད་ཀྱི་ངེས་འབྱུང་མཚན་ཉིད་ཚང་བ་
མྱུར་དུ་སྐྱེ་བར་འགྱུར་རོ། །དེ་བཞིན་དུ་རྒ་བའི་སྡུག་བསྔལ་དང་། ན་བའི་སྡུག་
བསྔལ་དང་། འཆི་བའི་སྡུག་བསྔལ་དང་། གཉེན་ཉེ་དུ་ཡིད་དུ་འོང་བ་རྣམས་དང་
བྲལ་བའི་སྡུག་བསྔལ་དང་། དགྲ་མི་སྡུག་པ་དང་འཕྲད་པའི་སྡུག་བསྔལ་དང་།
རང་གི་འདོད་པའི་དོན་མ་གྲུབ་ཅིང་མི་འདོད་པ་སྣ་ཚོགས་ཐོག་ཏུ་བབ་པའི་སྡུག་
བསྔལ་དང༌། ཉེར་ལེན་གྱི་ཕུང་པོ་འདི་གྲུབ་ཙམ་ནས་སྡུག་བསྔལ་དང་ཉོན་མོངས་
པ་མ་སྐྱེས་པ་རྣམས་སྐྱེ་བར་བྱེད། སྐྱེས་པ་རྣམས་འཕེལ་བར་བྱེད། འཁོར་བའི་
སྡུག་བསྔལ་ཐམས་ཅད་ཀྱི་ས་བོན་འཕེལ་བར་བྱས་ཏེ་འཁོར་བའི་གནས་ སུ་
མགལ་མེ་ལྟར་འཁོར་ནས་སྡུག་བསྔལ་བརྒྱུད་མར་མྱོང་དགོས་པར་འདུག་པས་ད་
རེས་དལ་བའི་རྟེན་བཟང་པོ་ཐོབ། ཡང་མཐོ་རིས་དང་ཐར་པར་འགྲོའམ། མར་
འཁོར་བ་དང་ངན་སོང་དུ་གཏན་འཁྱམས་ཞིག་བྱེད་རང་ལ་འདམ་ཀ་བྱུང་བའི་
སྐབས་འདིར་རང་གིས་རང་མ་བསླུས་པར་གསུང་རབ་ཀུན་གྱི་སྙིང་པོའི་གནོད་
བསྡུས་པ་ལམ་གྱི་གཙོ་བོ་རྣམ་པ་གསུམ་གྱི་ཉམས་ལེན་ལ་འབད་དེ་འཁོར་བའི་
སྡུག་བསྔལ་མཐའ་དག་སྤངས་པའི་ཐར་པ་མཆོག་སངས་རྒྱས་ཀྱི་གོ་འཕང་ཞིག་
ཅི་ནས་ཀྱང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་
བྱིན་གྱིས་བརླབ་ཏུ་གསོལ་ཞེས་གསོལ་བ་ཤུགས་དྲག་ཏུ་གདབ་བོ། ། །
གཉིས་པ་སྡུག་བསྔལ་དྲུག་བསམ་པའི་སྒོ་ནས་འཁོར་བ་ལས་ཐར་འདོད་
ཀྱི་ངེས་འབྱུང་ཤུགས་དྲག་བསྐྱེད་པ་ནི། བླ་མ་ལྷ་ཚོགས་བསྒོམ་བཞིན་པའི་ངང་
- 28 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ནས་འདི་ལྟར་བསམ་སྟེ། འཁོར་བ་འདིར་ལས་ཉོན་གྱི་དབང་གིས་སྐྱེ་བ་ཞིག་
བླངས་ཕྱིན་ཆད་སྡུག་བསྔལ་གྱི་རང་བཞིན་ལས་མ་འདས་ཏེ། བདག་འཁོར་བའི་
གནས་འདི་བློས་མི་ཐོངས་པ་ནི་གནས་འདི་ལ་ཡིད་བརྟན་ཞིག་ཡོད་པར་བཟུང་
བ་ཡིན་ལ། འཁོར་བའི་གནས་འདི་ན་ཡིད་བརྟན་རུང་བ་གང་ཡང་མེད་དེ། ཚེ་
སྔོན་མའི་དགྲ་རྣམས་ཚེ་འདིའི་གཉེན་དུ་འགྱུར། ཚེ་སྔོན་མའི་གཉེན་རྣམས་ཚེ་
འདིའི་དགྲ་བོར་འགྱུར། དེར་མ་ཟད་ཚེ་སྟོད་ཀྱི་དགྲ་རྣམས་ཚེ་སྨད་ཀྱི་གཉེན་དུ་
འགྱུར། ཚེ་སྟོད་ཀྱི་གཉེན་རྣམས་ཚེ་སྨད་ཀྱི་དགྲར་འགྱུར་བ་མངོན་སུམ་དུ་མཐོང་
བ་འདི་ག་ཡིན་པས་དགྲ་གཉེན་དང་ཕན་གནོད་བྱེད་པ་ལ་ཡིད་བརྟན་གང་ཡང་
མེད་དོ། །འཁོར་བའི་གནས་འདིར་བཟའ་བཏུང་དང་གནས་མལ་སོགས་ལོངས་
སྤྱོད་གང་ལ་སྤྱད་ཀྱང་ཚྭ་ཆུ་འཐུང་པས་སྐོམ་པ་སེལ་མི་ནུས་པ་ལྟར་ཇི་ཙམ་ལོངས་
སྤྱད་ཀྱང་ཚིམ་པ་མེད་ཅིང་ངོམས་མི་ཤེས་པར་སྲེད་པ་ཇེ་འཕེལ་དུ་སོང་ནས་
བཟའ་བཏུང་སོགས་ལོངས་སྤྱོད་ཀྱི་དོན་དུ་སྡིག་པ་སྣ་ཚོགས་བསགས་ཏེ་སྡུག་
བསྔལ་བརྒྱུད་མར་མྱོང་བར་བྱེད་པས་ན་འཁོར་བའི་ལོངས་སྤྱོད་ལ་ཡིད་བརྟན་
གང་ཡང་མེད་ཅིང་ཕན་པ་ལས་གནོད་པ་ཆེ་བ་ཤ་སྟག་གོ །འཁོར་བའི་གནས་
འདིར་ལུས་ཅི་འདྲ་ཞིག་བླངས་ཀྱང་རང་ཉིད་རྨོངས་པའི་དབང་གིས་གཞན་གྱི་ཁུ་
ཁྲག་ ལ་ ངའི་ ལུས་ ཞེས་ ཞེན་ཆགས་བྱས་ཏེ། དེའི་ དོན་ དུ་ སྡིག་ པ་ སྣ་ཚོགས་
བསགས་ནས་སྡུག་བསྔལ་བརྒྱུད་མར་མྱོང་བར་བྱེད་པ་ལས་ལུས་དེ་ལ་གནས་
པའི་མཐུ་མེད་པར་ཡུད་ཙམ་རེ་བདག་གིར་བཟུང་ནས་ལུས་དེ་དོར་ཏེ་ཡང་ལུས་
རྟེན་གཞན་འཚོལ་དགོས་པས་ན་ལུས་ཅི་འདྲ་ཞིག་ཐོབ་ཀྱང་ཡིད་བརྟན་གང་ཡང་
མེད་དོ། །འཁོར་བའི་གནས་འདི་ན་མཐོན་པོ་རྣམས་དམའ་མོར་འགྱུར། དམའ་
-29



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མོ་རྣམས་མཐོན་པོར་འགྱུར། འབྱོར་པ་ཅན་རྣམས་སྐད་ཅིག་གིས་དབུལ་པོར་
འགྱུར་བ་སོགས་མངོན་སུམ་དུ་མཐོང་བ་འདི་ག་ཡིན་པས་འཁོར་བའི་ཕུན་ཚོགས་
གང་ལ་ ཡང་ ཡིད་བརྟན་མེད་དོ། །གྲོགས་ སུ་ དང་ འགྲོགས་ ཀྱང་ ལམ་བར་ གྱི་
མགྲོན་ཁང་དུ་འགྲོན་པོ་སྣ་ཚོགས་པ་དང་། ཚོང་དུས་ཀྱི་ཁྲོམ་ཆེན་པོར་ཚོང་པ་སྣ་
ཚོགས་པ་རྣམས་ཡུད་ཙམ་རེ་ཚོགས་ནས་སོ་སོར་གྱེས་འགྲོ་བ་ལྟར་གྲོགས་སུ་དང་
འགྲོགས་ཀྱང་ཡུད་ཙམ་ནས་སོ་སོར་གྱེས་ཏེ་གྲོགས་མེད་པར་རྣམ་ཤེས་གཅིག་པུ་
འཇིག་རྟེན་ཕ་རོལ་ཏུ་འགྲོ་དགོས་པས་གྲོགས་སུ་དང་འགྲོགས་ཀྱང་ཡིད་བརྟན་
གང་ཡང་མེད་དོ། །འཁོར་བ་འདིར་སྔོན་ཐོག་མ་མེད་པ་ནས་མངལ་སྒོ་གྲངས་
མེད་འགྲིམས་ཤིང་ཡང་དང་ཡང་དུ་ཉིང་མཚམས་སྦྱར་བས་འཁོར་བར་སྐྱེ་བ་ལ་
མཐའ་མེད་པས་ན་འཁོར་བ་འདི་ལ་ཡིད་བརྟན་གང་ཡང་མེད་དོ། །དེས་ན་ད་
རེས་དལ་བའི་རྟེན་བཟང་པོ་ཐོབ་ནས་ཚེ་རབས་གཏན་དུ་སྐྱིད་སྡུག་གང་བྱེད་རང་
ལ་འདམ་ཀ་བྱུང་བའི་སྐབས་འདིར་ཡིད་བརྟན་མི་རུང་བའི་བྱ་བ་ལ་མ་ཆགས་
པར་ལམ་གྱི་གཙོ་བོ་རྣམ་པ་གསུམ་གྱི་ཉམས་ལེན་ལ་འབད་དེ་འཁོར་བའི་སྡུག་
བསྔལ་མཐའ་དག་སྤངས་པའི་ཐར་པ་མཆོག་སངས་རྒྱས་ཀྱི་གོ་འཕང་ཞིག་ཅི་
ནས་ཀྱང་འཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་
བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གསུམ་པ་སྡུག་བསྔལ་གསུམ་བསམ་པའི་སྒོ་ནས་འཁོར་བ་ལས་ཐར་
འདོད་ཀྱི་ངེས་འབྱུང་ཤུགས་དྲག་བསྐྱེད་པ་ནི། བླ་མ་ལྷ་ཚོགས་སྒོམ་བཞིན་པའི་
ངང་ནས་འདི་ལྟར་བསམ་སྟེ། འཁོར་བ་འདིར་སྐྱེས་ཕྱིན་ཆད་སྡུག་བསྔལ་གྱི་རང་
བཞིན་ལས་མ་འདས་ཏེ། ལུས་ལ་ནད་དང་སེམས་ལ་མི་འདོད་པའི་སྡུག་བསྔལ་
30-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
སྣ་ཚོགས་པ་འབྱུང་བ་འདི་དག་ནི་སྡུག་བསྔལ་གྱི་སྡུག་བསྔལ་ཞེས་བྱ་བ་བ་གླང་
པགས་པ་བཤུས་པ་ལ་ལྕག་གིས་བྲབས་པ་ལྟར་ཁྱབ་པ་འདུ་བྱེད་ཀྱི་སྡུག་བསྔལ་
ཕྲ་མོའི་སྟེང་དུ་སྡུག་བསྔལ་དྲག་པོ་ཤིན་ཏུ་རྩུབ་པར་རེ་གསར་དུ་སྐྱེས་པ་ཡིན་ལ།
འགྱུར་བའི་སྡུག་བསྔལ་ནི་འཁྱགས་པའི་ཚེ་ན་གོས་གྱོན་པའམ་མེ་ལ་བསྲོས་ན་
བདེ་བར་སྣང་བ་ལྟ་བུ་དང༌། ལྟོགས་པའི་ཚེ་ཟས་ཟོས་པ་ན་བདེ་བར་སྣང་བ་ལྟ་
བུ་སྟེ། དེ་དག་ནི་སྡུག་བསྔལ་སྔ་མ་རེ་འགགས་ནས་སྡུག་བསྔལ་ཕྱི་མ་རེ་གསར་
དུ་སྐྱེས་པ་ལ་བདེ་བའི་འདུ་ཤེས་སྐྱེས་པ་ཡིན་གྱི་ཡང་དག་བའི་བདེ་བ་མིན་པར་
གསུངས་ལ། དེས་མཚོན་ནས་འཁོར་བར་བདེ་བར་ སྣང་ བ་ ཐམས་ཅད་སྡུག་
བསྔལ་སྔ་མ་རེ་འགགས་པ་ལ་བདེ་བའི་འདུ་ཤེས་སྐྱེས་པ་ཤ་སྟག་ཡིན་གྱི་ངོ་བོ་
ཉིད་ཀྱི་བདེ་བ་གང་ཡང་མེད་དོ། །དེ་ཡང་དཔེར་མཚོན་ན་འཁྱགས་པའི་ཚེ་མེ་ལ་
བརྟེན་ན་ཐོག་མར་བདེ་བའི་འདུ་ཤེས་སྐྱེ་ཡང་། མེ་དེས་ཡུན་རིང་གདུངས་ན་
སྡུག་བསྔལ་དྲག་པ་རྩུབ་པ་ཡིད་དུ་མི་འོང་བ་བཟོད་གླགས་མེད་པ་འབྱུང་བ་
མངོན་སུམ་དུ་མཐོང་བ་བཞིན་ནོ། ཁྱབ་པ་འདུ་བྱེད་ཀྱི་སྡུག་བསྔལ་ནི་རང་གི་
སེམས་ལས་དང་ཉོན་མོངས་པའི་གཞན་དབང་དུ་སོང་སྟེ་རང་ལ་རང་དབང་གང་
ཡང་མེད་པར་མི་འདོད་བཞིན་དུ་སྡུག་བསྔལ་གློ་བུར་གློ་བུར་དུ་འབྱུང་བ་འདི་ནི་
རང་གི་སེམས་ཀྱི་གཏིང་ཁྱབ་པ་འདུ་བྱེད་ཀྱི་སྡུག་བསྔལ་གྱིས་ཟིན་པའི་རྟགས་
ཡིན་ཞིང་། རང་གི་སེམས་ཐོག་མ་མེད་པ་ནས་ཕྱིན་ཅི་ལོག་གི་བློའི་དབང་དུ་སོང་
སྟེ། མི་རྟག་པ་ལ་རྟག་པར་འདུ་ཤེས་པ་དང་། སྡུག་བསྔལ་བ་བདེ་བར་འདུ་ཤེས་
པ་དང་། མི་གཙང་བ་ལ་གཙང་བར་འདུ་ཤེས་པ་དང་། བདག་མེད་པ་ལ་བདག་
ཏུ་འདུ་ཤེས་པ་བཞིས་བསླུས་བསླུས་ནས་ཐོག་མ་མེད་པ་ནས་ད་བར་དུ་འཁོར་
31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བར་བཅིངས་ཏེ་སྡུག་བསྔལ་བརྒྱུད་མར་མྱོང་བ་འདི་བྱུང་བ་ཡིན་ནོ། །དེས་ན་ད་
རེས་དལ་བའི་རྟེན་བཟང་པོ་ཐོབ། རང་ངོས་ནས་ཕན་གནོད་ཀྱི་བསམ་བློ་ཅུང་
ཟད་ཐོངས། ཕྱི་ནས་ལམ་མ་ནོར་བར་སྟོན་པའི་བཤེས་གཉེན་དམ་པ་དང་མཇལ། །
ཆོས་བྱས་ཏེ་ཡར་མཐོ་རིས་དང་ཐར་པར་འགྲོའམ། སྡིག་པ་བསགས་ཏེ་མར་
འཁོར་བ་དང་ངན་སོང་དུ་གཏན་འཁྱམས་བྱེད་འདམ་ཀ་བྱུང་བའི་སྐབས་འདིར་
རང་ལ་རང་ལས་ཤ་ཚ་བ་མེད་པས་སྐྱིད་སྡུག་གི་འདམ་ཀ་མ་ལོག་པར་བྱས་ཏེ་
འཁོར་བའི་སྡུག་བསྔལ་མཐའ་དག་སྤངས་པའི་ཐར་པ་མཆོག་སངས་རྒྱས་ཀྱི་གོ་
འཕང་ཞིག་ཅི་ནས་ཀྱང་ཐོབ་པར་ཤོག །དེ་ལྟར་བྱེད་ནུས་པར་བླ་མ་ལྷ་ཚོགས་
རྣམས་ཀྱིས་བྱིན་གྱིས་བརླབ་ཏུ་གསོལ། ཞེས་ གསོལ་བ་ཤུགས་དྲག་ཏུ་གདབ་
བོ། །དེ་ལྟར་ཕྱི་མའི་སྣང་ཤས་ལྡོག་པའི་ཐབས་བསྒོམས་ཏེ་འཁོར་བ་མཐའ་དག་
ལ་ཞེན་པ་ལོག་པའི་ངེས་འབྱུང་རྣམ་དག་བསྐྱེད་ཚུལ་དེ་ནི། རྩ་ཚིག་ལས། ལས་
འབྲས་མི་བསླུ་འཁོར་བའི་སྡུག་བསྔལ་རྣམས། །ཡང་ཡང་བསམ་ནས་ཕྱི་མའི་
སྣང་ཤས་ལྡོག །ཅེས་གསུངས་པའི་དོན་ཉམས་སུ་ལེན་ཚུལ་ཡིན་ནོ། །དེ་ལྟར་
དལ་འབྱོར་དོན་ཆེ་རྙེད་དཀའ་དང་། ནམ་འཆི་ཆ་མེད་བསྒོམས་ཏེ་ཚེ་འདི་ལས་བློ་
ལོག་ནས་འཇིག་རྟེན་ཕྱི་མའི་དོན་བསྒྲུབ་པའི་བསམ་པ་བརྟན་པོ་བསྐྱེད། ལས་
འབྲས་བསླུ་བ་མེད་པ་དང་། འཁོར་བའི་སྡུག་བསྔལ་མཐའ་དག་པར་བསམས་
ནས་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་རྒྱུན་རིང་དུ་བསྡོམས་
པས་འཁོར་བའི་གནས་མཐའ་དག་ལ་ཞེན་པ་ལོག་སྟེ་སྲིད་པའི་ཕུན་ཚོགས་གང་
མཐོང་ཡང་སྲིད་མོའི་འཛུམ་བག་དང༌། གཤེད་མའི་ སླུ་བྲིད་དང༌། གཤེན་ རྗེའི་
གད་མོ་ལྟར་འཇིགས་པ་དང་། ཡ་ང་བ་དང་། སྐྱུག་བྲོ་བ་དང༌། སྡུག་བསྔལ་གྱི་
- 32 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
གནས་འབའ་ཞིག་ཏུ་མཐོང་ནས་ནམ་ཡང་ཆགས་པ་མི་སྐྱེ་བ་དང་། འཁོར་བའི་
གནས་ན་མཐོ་བ་ཚངས་པ་དང་བརྒྱ་བྱིན་གྱི་དཔལ་དང་། འཁོར་ལོས་སྒྱུར་བའི་
དཔལ་ཡང་མེ་འབར་བའི་ཀློངས་དང་བཙོན་ར་ལྟར་མཐོང་ནས་ནམ་ཡང་མི་
ཆགས་པར་ཇི་ལྟར་མཚོ་འཁྱགས་པའི་བྱ་དང་བཙོན་རར་ཚུད་པའི་བཙོན་པ་
རྣམས་གནས་དེ་དང་དེ་ལ་སྐད་ཅིག་ཀྱང་མི་ཆགས་པར་འདི་འདྲ་བའི་སྡུག་
བསྔལ་གྱི་གནས་ལས་ནམ་ཞིག་ཐར་སྙམ་པ་ཁོ་ན་ཡིད་ལ་བྱེད་པ་ལྟར་ཉིན་
མཚན་ཀུན་ཏུ་འཁོར་བའི་བཙོན་ར་འདི་ལས་ནམ་ཞིག་ཐར་སྙམ་པའི་བསམ་པ་
སྐྱེས་པ་ནི་ངེས་འབྱུང་སྐྱེས་པའི་ཚད་ཡིན་ཞིང་། དེ་སྐྱེས་ནས་ཀྱང་བསམ་པ་དེ་
གོང་འཕེལ་དུ་གཏང་སྟེ་ས་ལམ་གོང་མ་གོང་མ་རིམ་གྱིས་བགྲོད་དགོས་པར་
གསུངས་སོ། །དེ་ལྟ་བུའི་ངེས་འབྱུང་གི་བསམ་པ་སྐྱེས་པའི་ཚད་སྟོན་པ་ལ། རྩ་
ཚིག་ལས། དེ་ལྟར་གོམས་པས་འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་
ཙམ་ཡང་མི་སྐྱེ་ཞིང་། །ཉིན་མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་ཚེ་
ངེས་འབྱུང་སྐྱེས་པ་ལགས། །ཞེས་གསུངས་སོ། །
གཉིས་ པ་ བྱང་ ཆུབ་ ཀྱི་ སེམས་ བསྒོམ་ ཚུལ་ ནི། གསུང་ རབ་ དགོངས་
འགྲེལ་དང་བཅས་པ་ཐམས་ཅད་ཀྱི་སྙིང་པོའི་བཅུད་ཕྱུང་བ། རང་ གཞན་ གྱི་
ལེགས་ཚོགས་ཐམས་ཅད་ཀྱི་འབྱུང་གནས་དམ་པ། སྲིད་ཞིའི་རྒུད་པ་མ་ལུས་
སེལ་བའི་སྨན་གཅིག་པུ། རྒྱལ་སྲས་དམ་པ་ཐམས་ཅད་ཀྱི་ཐུགས་དམ་གྱི་མཐིལ།
མཐོང་བ་དང་ཐོས་པ་དང་དྲན་པ་དང་རེག་པས་ཀྱང་འགྲོ་བ་ཀུན་གྱི་གསོས་སུ་
འགྱུར་བ། རྫོགས་པའི་སངས་རྒྱས་ཀྱི་ཡོན་ཏན་མ་ལུས་འབྱུང་བའི་རྒྱུ་ས་བོན་ལྟ་
བུ་ནི་བྱང་ཆུབ་ཀྱི་སེམས་རིན་པོ་འདི་ཡིན་པས་འདི་བསྒོམ་པ་ལ་སྐྱེས་བུའི་རྩལ་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
ཅི་ཡོད་ཀྱིས་འབད་པར་བྱའོ། །བྱང་ཆུབ་ཀྱི་སེམས་བསྒོམ་པའི་མན་ངག་ཆེན་པོ་
གཉིས་ཡོད་དེ། རྒྱུ་འབྲས་མན་ངག་བདུན་མ་དང༌། བདག་གཞན་མཉམ་བརྗེའི་
སྒོ་ནས་བློ་སྦྱོང་ཚུལ་གཉིས་ཡོད་དོ། །མན་ངག་དེ་གཉིས་ཀ་ཐེག་པ་ཆེན་པོའི་
མདོའི་དོན་ཤིང་རྟ་ཆེན་པོས་བཀྲལ་བའི་མན་ངག་ཁྱད་པར་ཅན་ཡིན་ཞིང་། སོ་
སོར་འཁྲིད་ཚུལ་རྒྱས་པར་བྱར་ཡོད་ཀྱང་འདིར་ཡི་གེ་ཉུང་ངུའི་སྟེང་ནས་མན་ངག་
གི་སྙིང་པོ་ཁྲིད་དམིགས་སྐྱོང་བདེ་བའི་ཕྱིར་བྱང་ཆུབ་སེམས་སྦྱོང་གི་མན་ངག་
གཉིས་དམིགས་སྐོར་གཅིག་ཏུ་བསྲེས་ནས་ཉམས་སུ་ལེན་ཚུལ་དབེན་ས་སྙན་
བརྒྱུད་ཀྱི་མན་ངག་ལས་ཇི་ལྟར་འབྱུང་བ་ལྟར་འཆད་པས་དེའི་ཚུལ་ནི། མདུན་དུ་
བླ་མ་ལྷ་ཚོགས་རྣམས་བསྒོམ་བཞིན་པའི་ངང་ནས་འདི་ལྟར་བསམ་སྟེ། སྔར་
བཤད་པ་ལྟར་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་བསྐྱེས་ནས་
ལམ་བསླབ་པ་གསུམ་ལ་ཚུལ་བཞིན་དུ་བསླབས་ན་རང་ཉིད་འཁོར་བ་ལས་ངེས་
པར་ཐར་ནུས་ཤིང་། དེ་ཡང་སྲིད་པའི་ཕུན་ཚོགས་ལྟར་སླར་ལྡོག་པ་མིན་ཞིང་
གཏན་དུ་ཐར་པར་ནུས་ཀྱང་བྱང་ཆུབ་ཀྱི་སེམས་མེད་ན་ཐར་པ་དེ་ཙམ་ཐོབ་པས་
གཞན་དོན་མི་འགྲུབ་པར་མ་ཟད་རང་དོན་ཡང་མི་རྫོགས་ཏེ། རང་གི་ངོས་ནས་
འཁོར་བ་ལས་ ཐར་པ་ཙམ་ལས་གདུལ་བྱའི་ཁམས་དང་བསམ་པ་ཇི་བཞིན་
མཁྱེན་པ་སོགས་ཤེས་བྱ་ཐམས་ཅད་མཁྱེན་པའི་ཡེ་ཤེས་མི་ཐོབ་ཅིང་། མཐོང་
ཐོས་དྲན་རེག་ཐམས་ཅད་རྗེས་སུ་འཛིན་ནུས་པའི་གཟུགས་སྐུ་མཚན་དཔེས་སྤྲས་
པའང་མི་ཐོབ་བོ། །ཡོན་ཏན་དེ་དག་མི་ཐོབ་པ་ཙམ་དུ་མ་ཟད་རང་ཉིད་ཀྱི་ལུས་
ངག་ཡིད་གསུམ་གྱི་གནས་ངན་ལེན་ཕྲ་མོ་རྣམས་ཀྱང་སྦྱོང་མི་ནུས་པར་ལུས་ལ་
ནད་འབྱུང་ཞིང་རྒས་ཁོགས་སུ་འགྱུར་བ་དང་། ངག་མ་དག་པའི་འཁྲུལ་པའང་
- 34 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
འབྱུང་བ་ དང་། སེམས་ ཀྱི་ གཉིས་ སྣང་ འཁྲུལ་ པ་ སྤོང་མི་ནུས་ཤིང་། ཞི་བའི་
དབྱིངས་སུ་ལོ་གྲངས་མེད་གནས་པ་ན་སངས་རྒྱས་རྣམས་ཀྱི་ཐུགས་རྗེའི་འོད་
ཟེར་གྱིས་ཐེག་པ་ཆེན་པོའི་ལམ་ལ་འཇུག་པར་བསྐྱལ་དགོས་ཤིང་། སངས་རྒྱས་
རྣམས་ཀྱིས་ཇི་ཙམ་འབད་ཀྱང་ཞི་བའི་དབྱིངས་ལས་སློང་མི་ནུས་པར་རྒྱལ་བ་
རྣམས་འོ་བརྒྱལ་མཛད་དགོས་པར་གསུངས་པས་ན། ད་ལྟ་ནས་བྱང་ཆུབ་ཀྱི་
སེམས་བསྐྱེད་པ་ལ་བློ་ནུས་ཅི་ཡོད་ཀྱིས་འབད་དགོས་ལ། བྱང་ཆུབ་ཀྱི་སེམས་སྐྱེ་
བ་ལ་སྙིང་རྗེ་ཆེན་པོ་སྐྱེ་དགོས་ཤིང་། དེ་སྐྱེ་བ་ལ་སེམས་ཅན་རྣམས་ལ་གཅེས་
ཤིང་ཕངས་པའི་རྣམ་པ་ཅན་གྱི་ཡིད་འོང་གི་བྱམས་པ་སྐྱེ་དགོས་ཤིང་། དེ་སྐྱེ་བ་ལ་
སེམས་ཅན་རྣམས་དྲིན་ཅན་དུ་མཐོང་དགོས་ལ། སེམས་ཅན་ཐམས་ཅད་མར་
ཤེས་པ་དང་། མ་དེ་དག་ཐམས་ཅད་ཀྱི་དྲིན་དྲན་པའི་བློ་བཅོས་མ་མིན་པ་སྐྱེ་བ་
ལ་སེམས་ཅན་ཐམས་ཅད་ལ་ཉེ་རིང་མེད་པར་སེམས་སྙོམས་པ་ཞིག་དགོས་པས།
སེམས་ཅན་རྣམས་ལ་སེམས་སྙོམས་པའི་བཏང་སྙོམས་བསྒོམ་ཚུལ་ནི་འདི་ལྟར།
སེམས་ཅན་འགའ་ཞིག་ལ་ཉེ་བར་བཟུང་ནས་ཕན་འདོགས་པ་དང་། འགའ་ཞིག་
ལ་རིང་བར་བཟུང་ནས་གནོད་པ་བསྐྱེལ་བའི་ཆ་གཉིས་མི་བྱ་བར་སེམས་ཅན་
ཐམས་ཅད་ལ་ཉེ་རིང་མེད་པར་སེམས་སྙོམས་པ་ཞིག་བྱའོ། །དེ་ལྟར་བྱེད་ནུས་
པར་བླ་མ་ལྷ་ཚོགས་རྣམས་ ཀྱིས་ བྱིན་གྱིས་བརླབ་ཏུ་གསོལ་ཞེས་གསོལ་བ་
ཤུགས་དྲག་ཏུ་གདབ་བོ། །དེ་ནས་མར་ཤེས་སོགས་བསྒོམ་ཚུལ་ནི་འདི་ལྟར་
བསམ་སྟེ། སེམས་ཅན་འདི་རྣམས་ཐོག་མ་མེད་པ་ནས་མ་ཡང་དང་ཡང་དུ་བྱས་
པའི་དྲིན་ཅན་ཤ་སྟག་ཡིན་པར་རྒྱལ་བས་གསུངས་ཤིང་རིགས་པས་ཀྱང་འགྲུབ་
ལ། མ་ནམ་བྱས་རེས་ཀྱིས་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་ལྟར་དྲིན་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གྱིས་བསྐྱངས་བས་དྲིན་ཤིན་ཏུ་ཆེ། དྲིན་ཅན་གྱི་མ་འདི་རྣམས་ཉོན་མོངས་པའི་
གདོན་གྱིས་སེམས་དཀྲུགས་ནས་སེམས་ལ་རང་དབང་མ་ཐོབ་པར་སྨྱོ། མངོན་
མཐོ་དང་ ངེས་ ལེགས་ཀྱི་ལམ་ ལྟ་བའི་ བློ་གྲོས་ ཀྱི་མིག་དང་ བྲལ། དགེ་བའི་
བཤེས་གཉེན་གྱིས་རྗེས་སུ་མ་བཟུང་བར་ལོག་པའི་ལམ་དུ་སོང་སྟེ་ངན་འགྲོའི་
གཡང་ཁ་འགྲིམ་པ་འདི་རྣམས་སྙིང་རེ་རྗེ། མ་དྲིན་ཅན་འདི་རྣམས་གནས་སྐབས་
དང་མཐར་ཐུག་གི་བདེ་བ་ཕུན་སུམ་ཚོགས་པ་དང་ལྡན་ན་ཅི་མ་རུང་། མ་འདི་
རྣམས་ཀྱིས་བདེ་བ་དེ་དག་གི་རྒྱུ་ཡང་དག་པའི་ལམ་བསྒྲུབས་ན་ཅི་མ་རུང་། རྒྱུ་དེ་
དག་ཚུལ་བཞིན་དུ་བསྒྲུབ་ནུས་པར་གྱུར་ཅིག །མ་འདི་དག་གིས་དེ་ལྟར་ནུས་པ་
ཞིག་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་
གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །དེ་ནས་སྙིང་རྗེ་
བསྒོམ་ཚུལ་ནི། སེམས་ཅན་རྣམས་ལས་དང་ཉོན་མོངས་པས་བཅིངས་ནས་སྡུག་
བསྔལ་གསུམ་གྱིས་བརྒྱུད་མར་མནར་ཚུལ་བསམས་ལ། མ་དྲིན་ཅན་འདི་རྣམས་
འཁོར་བ་དང་ངན་སོང་གི་སྡུག་བསྔལ་མཐའ་དག་ལས་ཐར་ན་ཅི་མ་རུང་། མ་
འདི་རྣམས་ཀྱིས་འཁོར་བ་དང་ངན་སོང་དུ་སྐྱེ་བའི་རྒྱུ་ལས་ངན་རྣམས་སྤོང་ནུས་ན་
ཅི་མ་རུང་། དེ་ ལྟར་ནུས་པར་ གྱུར་ ཅིག །དེ་ ལྟར་ བྱེད་ནུས་ པར་ བདག་ གིས་
བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་
གསོལ། ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟར་མར་ཤེས་དྲིན་དྲན་
དྲིན་གཟོ་བྱམས་སྙིང་རྗེ་རྣམས་ལ་ཡིད་འགྱུར་གྱི་མྱོང་བ་ཅི་ཐོན་བྱ་ཞིང་། དེ་དག་
ལ་ཡིད་འགྱུར་གྱི་མྱོང་བ་ཅུང་ཟད་ཐོན་པ་ན་རྒྱལ་སྲས་ཀྱི་སྙིང་སྟོབས་ཕུལ་ཕྱིན་སྐྱེ་
བའི་ཐབས་དམ་པ་བདག་གཞན་མཉམ་བརྗེ་བསྒོམ་པ་ལ་འཇུག་པར་བྱ་སྟེ། དེ་
Ol
- 36 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ལ་བདག་གཅེས་འཛིན་གྱི་སྐྱོན་དང༌། གཞན་གཅེས་འཛིན་གྱི་ཕན་ཡོན་སྒོ་དུ་མ་
ནས་བསམས་ཏེ་ངེས་ཤེས་འདྲོངས་པ་ཞིག་དགོས་པས། དེའི་ཚུལ་ནི་འདི་ལྟར་
ཐོག་མ་མེད་པ་ནས་ད་བར་ཁམས་གསུམ་འཁོར་བ་འདིར་འཁོར་ཏེ་སྡུག་བསྔལ་
ཇི་སྙེད་ཅིག་མྱོང་བ་འདི་ཐམས་ཅད་རང་གིས་མ་ལན་པར་གཞན་ཞིག་གིས་
གནོད་བསྐྱལ་བ་ལྟ་བུ་མིན་གྱི། རང་གཅེས་འཛིན་གྱི་བློ་ངན་འདི་ཁོ་ནས་བྱས་པ་
ཡིན་ཏེ། རང་གཅེས་པར་བཟུང་ནས་གཞན་གྱི་སྲོག་བཅད་པ་དང་། གཞན་ལ་
བརྡེག་འཚོག་བྱས་པ་དང་། ཚིག་རྩུབ་སྨྲ་བ་སོགས་ཞེ་སྡང་གིས་ཀུན་ནས་བླངས་
ཏེ་ལས་ངན་བསགས་པའི་མཐུས་དམྱལ་བར་སྐྱེས་ཏེ་ལོ་བགྲང་བ་ལས་འདས་
པར་སྡུག་བསྔལ་བཟོད་དཀའ་བ་མྱོང་དགོས་བྱུང་། རང་གཅེས་པར་བཟུང་སྟེ་
གཞན་གྱི་ནོར་རྐུས་པ་དང་། རང་གི་ནོར་གཞན་ལ་སྟེར་མི་ནུས་པར་སེང་སྣས་
བསགས་པ་དང་། གཞན་ལ་དགེ་བ་བྱེད་པ་ལ་ཁ་འགེགས་བྱས་པ་སོགས་རང་ལ་
ཆགས་པའི་སེར་སྣས་ཀུན་ནས་བསླངས་ཏེ་ལས་ངན་བསགས་པའི་མཐུན་ཡི་
དྭགས་སུ་སྐྱེས་ཏེ་ལོ་ཁྲི་ཁྲག་མང་པོར་སྡུག་བསྔལ་མྱོང་དགོས་པ་བྱུང་། རང་ལ་
གཅེས་པར་བཟུང་སྟེ་རང་གི་རྙེད་བཀུར་སྙན་གྲགས་ཉམས་དོགས་ནས་གཞན་ལ་
སྐྱོན་བརྗོད་བྱས་པ་དང༌། ཆོས་སྤོང་གི་ལས་བསགས་པ་སོགས་རང་ལ་ཆགས་
པའི་རྨོངས་པའི་དབང་གིས་ལས་ངན་བསགས་པའི་མཐུས་དུད་འགྲོར་སྐྱེས་ཏེ་
རང་དབང་གང་ཡང་མེད་པར་གཞན་གྱི་དབང་དུ་སོང་སྟེ་བཀོལ་སྤྱད་དང་བརྡེག་
འཚོག་དུ་མས་རྒྱུན་དུ་མནར་ཞིང་། དུད་འགྲོ་ནང་ཕན་ཚུན་གཅིག་གིས་གཅིག་
གསོན་པོར་ཟོས་ཀྱང་མགོན་སྐྱབས་དང་དཔུང་གཉེན་བྱེད་པ་སུ་ཡང་མེད་པར་
སྡུག་བསྔལ་བརྒྱུད་མར་མྱོང་དགོས་པ་བྱུང་། རྒྱ་ལམ་ན་མི་ལུས་རེ་ཐོབ་ཀྱང་རང་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གཅེས་པར་བཟུང་བའི་ལས་ངན་སྣ་ཚོགས་ཀྱི་མཐུས་ནད་གདོན་དུ་མས་འཚེ་བ་
དང༌། སྐྱེ་རྒ་ན་འཆིའི་སྡུག་བསྔལ་ཆུ་བོའི་གཉེར་མ་ལྟར་གཅིག་རྗེས་གཅིག་གིས་
ཟིན་པར་རྒྱུན་མི་ཆད་དུ་འབྱུང་བ་དང་། རང་དང་རང་གིས་ལོངས་སྤྱོད་རྣམས་
གཅེས་ པར་ བཟུང་ བའི་ དབང་ གིས་ འབྱོར་ པ་ ཡོད་ན་ནི་ གསོག་བསྲུང་དང་།
དགྲས་ ཕྱོགས་ པ་ དང་། འགྲན་ ཟླས་ གནོད་ པ་ བསྐྱེལ་ བ་ སོགས་ སྡུག་ བསྔལ་
བརྒྱུད་མར་འབྱུང་ལ། འབྱོར་པ་མེད་ན་ནི་དབུལ་ཞིང་ཕོངས་པས་ཉམ་ཐག་སྟེ་
བཀྲེས་སྐོམ་དང་འཚོལ་འགྲོ་དང་མཐོ་དམའ་བར་གསུམ་ནས་བརྙས་ཤིང་སྡང་བ་
སོགས་ སྡུག་བསྔལ་བརྒྱུད་མར་འབྱུང་། དེ་ཙམ་དུ་མ་ཟད་ ལམ་བསྒོམ་པ་པོ་
རྣམས་ལ་ཡང་རང་ཁོ་ན་གཅེས་པར་བཟུང་སྟེ་རང་གཅིག་པུ་ཐར་འདོད་ཀྱི་བསམ་
པས་ལམ་བསླབ་པ་གསུམ་ལ་དཀའ་བ་བརྒྱ་ཕྲག་དུ་མས་བསླབ་ཀྱང་དམན་ལམ་
དུ་ལྷུང་སྟེ་རང་བཞིན་གྱི་དོན་རྒྱ་ཆེན་པོ་ཕུལ་དུ་བྱུང་བ་མི་འགྲུབ་པ་སྔར་བཤད་པ་
ལྟར་ཡིན་པས་ན་ཉེས་སྐྱོན་ཐམས་ཅད་རང་གཅེས་འཛིན་གྱི་བློ་ངན་འདི་ཁོ་ནས་
བྱས་པར་ངེས་སོ། །ཕན་བདེ་ཐམས་ཅད་གཞན་གཅེས་འཛིན་ཁོ་ན་ལས་འབྱུང་
སྟེ། ཐོག་མར་བདེ་འགྲོའི་རྟེན་ཐོབ་པ་ཡང་གཞན་གཅེས་པར་བཟུང་སྟེ་གཞན་ལ་
ཕན་བཏགས་པ་དང་གཞན་གྱིས་གནོད་པ་བྱས་ཀྱང་ཁོང་ཁྲོའི་དབང་དུ་མ་སོང་
བར་ གཞན་གནོད་གཞི་བཅས་སྤོང་བའི་ ཚུལ་ ཁྲིམས་བསྲུངས་པའི་མཐུ་ལས་
འབྱུང་བ་ཡིན་ནོ། །བདེ་འགྲོའི་རྟེན་དེ་ལ་ལོངས་སྤྱོད་ཟས་ཁམ་གཅིག་མྱོང་བ་
ཡང་གཞན་གཅེས་པར་བཟུང་སྟེ་དབུལ་ཕོངས་སོགས་ལ་ཕན་སེམས་ཀྱིས་སྦྱིན་
པ་བཏང་བ་དང་། དཀོན་མཆོག་མཆོད་པ་སོགས་སྦྱིན་པ་བཏང་བའི་མཐུ་ལས་
འབྱུང་གི་གཞན་ལ་ཕན་སེམས་ཀྱིས་སྦྱིན་པ་མ་བཏང་བར་ལོངས་སྤྱོད་གང་ཡང་
- 38 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
འབྱུང་བའི་ཐབས་མེད་པར་རྒྱལ་བས་གསུངས་སོ། །བདེ་འགྲོའི་རྟེན་ལ་རིགས་
མཐོན་པོར་སྐྱེས་ཏེ་གཞན་གྱི་བཀུར་སྟིའི་གནས་སུ་འགྱུར་བ་སོགས་རྙེད་བཀུར་
སྙན་གྲགས་ཇི་སྙེད་ཅིག་འབྱུང་བ་ཐམས་ཅད་ཀྱང་ཚེ་རབས་སྔ་མ་རྣམས་སུ་
གཞན་གཅེས་པར་བཟུང་ནས་རང་ཉིད་དམན་ས་བཟུང་སྟེ། གཞན་ལ་སྲི་ཞུ་དང་
ཞེ་ས་དང་ཡོན་ཏན་བརྗོད་པ་སོགས་གཞན་མགུ་བར་བྱས་པ་ཁོ་ནའི་མཐུ་ལས་
འབྱུང་ བར་ གསུངས་ སོ། །འཁོར་ བའི་ བདེ་ སྐྱིད་ དང༌ ཕུན་ཚོགས་ ཐམས་ཅད་
གཞན་གཅེས་འཛིན་ལས་འབྱུང་བར་མ་ཟད། ས་ལམ་འབྲས་བུ་དང་བཅས་ཡོན་
ཏན་ཐམས་ཅད་ཀྱང་གཞན་གཅེས་འཛིན་ཁོ་ན་ལས་འབྱུང་སྟེ། ཐོག་མར་བཤེས་
གཉེན་དམ་པས་རྗེས་སུ་འཛིན་པ་ཡང་རང་གཅེས་འཛིན་གྱི་དབང་དུ་མ་བཏང་
བར་དགེ་བའི་བཤེན་གཉེན་དེ་དང་དེ་དག་ལ་ཕྱག་འཚལ་བ་དང༌། སྲི་ཞུ་བྱ་བ་
སོགས་དགེ་བའི་བཤེས་གཉེན་ལ་གུས་པར་བྱས་པ་ཁོ་ན་ལས་འབྱུང་། དེ་བཞིན་
དུ་ཐེག་པ་ཆེན་པོའི་ཚོགས་ལམ་ཐོབ་པ་ཡང་གཞན་གཅེས་པར་བཟུང་སྟེ་སེམས་
ཅན་རྣམས་འཁོར་བ་ལས་སྒྲོལ་བར་འདོད་ནས་ བྱམས་ སྙིང་ རྗེ་ བྱང་ཆུབ་ ཀྱི་
སེམས་བསྒོམས་པ་ཁོ་ན་ལས་འབྱུང་། ཐེག་པ་ཆེན་པོའི་སྦྱོར་ལམ་ནས་བཟུང་ས་
བཅུ་པའི་བར་གྱི་ཡོན་ཏན་ཐམས་ཅད་ཀྱང་རང་ཡལ་བར་དོར་ནས་སེམས་ཅན་
གཅེས་པར་བཟུང་སྟེ་བྱམས་སྙིང་རྗེ་བྱང་ཆུབ་ཀྱི་སེམས་གོང་འཕེལ་དུ་བཏང་བ་
ཁོ་ན་ལས་ འབྱུང༌། འབྲས་བུ་ རྫོགས་ པའི་ སངས་ རྒྱས་ ཀྱི་གོང་འཕང་དེ་ ཡང་
སེམས་ཅན་གཅེས་འཛིན་ཁོ་ན་ལས་འབྱུང་སྟེ། སངས་རྒྱས་ཀྱི་སྐུ་དང་ཞིང་དང་
མཛད་པ་འཕྲིན་ལས་ཐམས་ཅད་སེམས་ཅན་གྱི་དོན་དུ་ཐུགས་བསྐྱེད་ནས་ཐུགས་
སྐྱེད་གོང་འཕེལ་དུ་བཏང་བ་ཁོ་ན་ལས་འབྱུང་བར་གསུངས་སོ། །དེས་ན་བདག་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གཅེས་འཛིན་ལ་དགྲར་ བལྟས་ཏེ་གཅེས་འཛིན་མ་སྐྱེས་པ་མ་སྐྱེད། སྐྱེས་པ་
རྣམས་རྒྱུན་བཅད་དེ་སྤོང་བར་བྱེད། གཞན་གཅེས་འཛིན་མ་སྐྱེས་པ་གསར་དུ་
བསྐྱེད། སྐྱེས་པ་རྣམས་གོང་འཕེལ་དུ་བྱས་ཏེ་རྒྱལ་སྲས་དམ་པ་རྣམས་ཀྱི་ཐུགས་
དམ་གྱི་མཐིལ་བདག་པས་གཞན་གཅེས་པའི་བསམ་པ་ཚུལ་བཞིན་དུ་བསྐྱེད་པར་
བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་
གསོལ། །ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟར་བདག་གཞན་མཉམ་
བརྗེའི་བསམ་པ་ལ་ཡིད་འགྱུར་གྱི་མྱོང་བ་ཅུང་ཟད་ཐོན་པ་ན་གཏོང་ལེན་བསྒོམ་
པར་བྱ་སྟེ། དེའི་ཚུལ་ནི་འདི་ལྟར་བླ་མ་ལྷ་ཚོགས་བསྒོམ་བཞིན་པའི་ངང་ནས་
རང་གི་ལུས་ལོངས་སྤྱོད་དགེ་རྩ་དང་བཅས་པ་ཐམས་ཅད་མཁའ་ཁྱབ་ཀྱི་སེམས་
ཅན་རྣམས་ལ་བཏང་བས་སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་
བླ་ན་མེད་པ་དང་ལྡན་པར་གྱུར་པར་མོས། སེམས་ཅན་ཐམས་ཅད་ཀྱི་སྡིག་སྒྲིབ་
དང་སྡུག་བསྔལ་ཐམས་ཅད་རང་གི་རྒྱུད་ཐོག་ཏུ་བླངས་པས་སེམས་ཅན་ཐམས་
ཅད་སྡུག་བསྔལ་རྒྱུ་བཅས་དང་བྲལ་ནས་ཟག་པ་མེད་པའི་ཆོས་སྐུ་ཐོབ་པའི་མོས་
པ་བྱའོ། །དེ་ལྟ་བུའི་གཏོང་ལེན་གྱི་བསམ་པ་དེ་འབྱོངས་རྐྱེན་པའི་ཕྱིར་རླུང་འགྲོ་
འོང་དང་བསྟུན་ནས་བསྒོམ་ཚུལ་ནི། རང་གི་སྣ་བུག་གཡས་ པ་ནས་རླུང་ ཕར་
གཏོང་བའི་ཚེ་རང་གི་སེམས་རྒྱུད་ལ་ཡོད་པའི་བདེ་དགེ་ཐམས་ཅད་འོད་དཀར་
པོའི་རྣམ་པར་སོང་སྟེ་སེམས་ཅན་རྣམས་ཀྱི་སྣ་བུག་གཡོན་པ་ནས་ཞུགས་ཏེ་ལུས་
སེམས་ལ་ཐིམ་པས་སེམས་ཅན་ཐམས་ཅད་མཐོ་རིས་དང་ཐར་པ་བླ་ན་མེད་པའི་
བདེ་བ་མཆོག་དང་ལྡན་སོང་བར་བསམ། རླུང་ཚུར་རྔུབ་པའི་ཚེ་མཁའ་ཁྱབ་ཀྱི་
སེམས་ཅན་ཐམས་ཅད་ཀྱི་སྡིག་སྒྲིབ་དང་སྡུག་བསྔལ་མ་ལུས་པ་སོ་སོའི་སྣ་བུག་



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
གཡས་པ་ནས་འོད་ནག་པོའི་རྣམ་པར་ཐོན་ཏེ་ཚུར་འོངས་ནས་རང་གི་སྣ་བུག་
གཡོན་པ་ནས་ཞུགས་ཏེ་རང་གི་སྙིང་ནང་ན་ངར་འཛིན་འགོང་པོ་གནས་པ་དེའི་
ཐོག་ཏུ་བབས་པས་སེམས་ཅན་ཐམས་ཅད་སྡིག་སྒྲིབ་བག་ཆགས་དང་བཅས་པ་
ཐམས་ཅད་སངས་ཏེ་དག་ནས་ཟག་པ་མེད་པའི་ཆོས་སྐུ་ཐོབ་སྟེ་སངས་རྒྱས་པར་
བསམ། རང་གི་ངར་འཛིན་འགོང་པོ་ཡང་བྱ་སྒྲོ་མེ་ལ་སྲེགས་པ་བཞིན་དུ་རོ་མེད་
དུ་དག་ནས་སེམས་ཆོས་སྐུའི་ངང་དུ་གནས་པར་བསམ་མོ། །གཏོང་ལེན་ལ་རྩལ་
དུ་བཏོན་ནས་བསྒོམ་པའི་ཚེ་ཐོག་མར་རང་ལ་མ་འོངས་པ་ན་འབྱུང་རྒྱུའི་སྡུག་
བསྔལ་རྣམས་དེ་རིང་གི་རྒྱུད་ཐོག་ཏུ་ལེན་པ་ལ་གོམས་སུ་བཅུག །དེ་ལ་གོམས་
ནས་དེ་ལྟར་ནུས་པ་བྱུང་ན་རང་གི་ཚེ་འདིའི་མ་མདུན་དུ་བསམས་ནས་རང་གི་
བདེ་དགེ་རྣམས་ཕར་བཏང་། མ་དྲིན་ཅན་དེའི་སྡིག་སྒྲིབ་དང་སྡུག་བསྔལ་རྣམས་
ཚུར་ལེན་པ་ལ་གོམས་སུ་གཞུག །དེ་ལ་གོམས་ནས་དེ་ལྟར་དུ་བློ་སྦྱོང་ནུས་པ་
བྱུང་ན་ཚེ་འདིའི་གཉེན་དང་མཛའ་གྲོགས་སོགས་ཡིད་དུ་འོང་བའི་སེམས་ཅན་
རྣམས་མདུན་དུ་གསལ་བཏབ་སྟེ་གཏོང་ལེན་སྔར་ལྟར་བསྒོམ། དེ་ལ་གོམས་པ་
ན་བར་མའི་སེམས་ཅན་རྣམས་གསལ་བཏབ་སྟེ་གཏོང་ལེན་བསྒོམ། དེ་ལ་གོམས་
པ་ན་ཚེ་འདིའི་དགྲ་སོགས་ཡིད་ དུ་མི་འོང་བ་རྣམས་ ལ་ གཏོང་ལེན་བསྒོམ། །
མཐར་སེམས་ཅན་ཐམས་ཅད་ལ་དུས་གཅིག་ཏུ་གཏོང་ལེན་བསྒོམ། རེས་འགའ་
དམྱལ་བ་ནས་སྲིད་རྩེའི་བར་གྱི་སེམས་ཅན་རྣམས་ལ་གཏོང་ལེན་རིམ་བཞིན་
བསྒོམས་ལ། མཐར་སེམས་ཅན་ཐམས་ཅད་ལ་དུས་གཅིག་ཏུ་གཏོང་ལེན་བསྒོམ་
མོ། །དེ་ནས་ཉན་རང་རྣམས་ལ་སྐུ་ལུས་ཀྱི་སྙུན་གཞི་དང་ཐུགས་ལ་སྒྲིབ་པ་ཕྲ་མོ་
ཡོད་པ་རྣམས་ཚུར་ལེན་པ་དང་། རང་གི་སེམས་རྒྱུད་ལ་བྱམས་སྙིང་རྗེ་བྱང་ཆུབ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཀྱི་སེམས་གསལ་བཏབ་ནས་ཉན་རང་རྣམས་ལ་ཕར་བཏབ་པས་ཉན་ཐོས་དང་
རང་སངས་རྒྱས་དེ་དག་ཐམས་ཅད་ཀྱི་ཐུགས་རྒྱུད་ལ་བྱམས་སྙིང་རྗེ་བྱང་ཆུབ་ཀྱི་
སེམས་བཅོས་མ་མིན་པ་སྐྱེས་ནས་ཉན་རང་དེ་དག་ཐེག་པ་ཆེན་པོའི་ལམ་དུ་
ཞུགས་ཏེ་ས་ལམ་མཐར་ཕྱིན་ནས་སངས་རྒྱས་སོང་བའི་མོས་པ་བྱའོ། །དེ་བཞིན་
དུ་བྱང་སེམས་ཚོགས་ལམ་པ་ནས་ས་བཅུ་པའི་བར་གྱི་བྱང་སེམས་རྣམས་ཀྱི་
ཐུགས་རྒྱུད་ལ་ཡོད་པའི་སྒྲིབ་པ་ཕྲ་མོ་རྣམས་ཚུར་བླངས། རང་གི་སེམས་རྒྱུད་ལ་
ས་ལམ་གོང་མ་གོང་མ་རྣམས་དང་། སངས་རྒྱས་ཀྱི་མཁྱེན་པ་སྟོབས་བཅུ་ལ་
སོགས་པ་སྐུ་གསུང་ཐུགས་ཀྱི་ཡོན་ཏན་བླ་ན་མེད་པ་རྣམས་ཡོད་པར་གསལ་
བཏབ་སྟེ། བྱང་ཆུབ་སེམས་དཔའ་དེ་དང་དེ་དག་ལ་ཕར་བཏང་བས་བྱང་ཆུབ་
སེམས་དཔའ་དེ་དང་དེ་དག་སྒྲིབ་པ་ཐམས་ཅད་ལས་རིམ་གྱིས་གྲོལ་ནས་སངས་
རྒྱས་ཀྱི་ཡོན་ཏན་བླ་ན་མེད་པ་རྣམས་ཐུགས་རྒྱུད་ལ་སྐྱེས་ཏེ་སངས་རྒྱས་པར་
བསམ་མོ། །དེ་ལྟར་གཏོང་ལེན་ལ་རྩལ་སྦྱོང་ཞིང་རྒྱལ་སྲས་དམ་པ་རྣམས་ཀྱི་
ཐུགས་དམ་གྱི་མཐིལ་ཐེག་པ་ཆེན་པོའི་མདོ་སྡེ་རྣམས་ཀྱི་སྙིང་པོའི་དོན་བདག་
པས་གཞན་གཅེས་པའི་སེམས་རིན་པོ་ཆེ་འདི་ལྟ་བུ་མྱུར་དུ་རྒྱུད་ལ་སྐྱེ་བར་བྱའོ། །
དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ།
ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟར་གཏོང་ལེན་ལ་བློ་སྦྱངས་ནས་
བྱང་ཆུབ་ཀྱི་སེམས་དངོས་གཞི་བསྒོམ་ཚུལ་ནི་འདི་ལྟར། སྔོན་སྟོན་པ་ཐུབ་པའི་
དབང་པོ་མཛའ་བོའི་བུ་མོར་འཁྲུངས་སྐབས་དང་། དམྱལ་བའི་ཤིང་རྟ་འདྲེན་པའི་
གྱད་དུ་འཁྲུངས་པའི་སྐབས་སོགས་སྐྱེས་རབས་དུ་མར་རང་ཡལ་བར་དོར་ནས་
གཞན་གཅེས་པར་བཟུང་སྟེ་སེམས་ཅན་རྣམས་འཁོར་བ་ལས་སྒྲོལ་བར་ཐུགས་
- 42 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
དམ་བཅས་པ་དེ་ལྟར་། བདག་གིས་ཀྱང་སྟོན་པ་ཐུགས་རྗེ་ཅན་དེའི་མཛད་པ་
རྣམ་ཐར་བཟང་པོའི་རྗེས་སུ་ཞུགས་ཏེ་མཁའ་ཁྱབ་ཀྱི་ཕ་མ་དྲིན་ཅན་ལས་དང་
ཉོན་མོངས་པས་རང་དབང་མེད་པར་བཅིངས་ཏེ་འདོད་པའི་ཆུ་བོ་དང་། སྲིད་པའི་
ཆུ་བོ་དང་། མ་རིག་པའི་ཆུ་བོ་དང༌། ལྟ་བའི་ཆུ་བོ་བཞིས། སྐྱེ་བ་དང་རྒ་བ་དང་ན་
བ་དང་འཆི་བའི་རྦ་ཀློང་དྲག་ཏུ་འཁྲུངས་བཞིན་པར་འཁོར་བའི་རྒྱུན་ཕྱོགས་སུ་
རང་དབང་མེད་པར་ཁྱེར་ཞིང་། ལས་རྣམ་པ་སྣ་ཚོགས་པའི་འཆིང་བ་དམ་པོ་
བཟློག་པར་དཀའ་བ་དག་གིས་སྒོ་ཀུན་ནས་དམ་དུ་བཅིངས། ཐོག་མ་མེད་པ་
ནས་སྙིང་དབུས་སུ་ཞུགས་པའི་བདག་དང་བདག་གིར་འཛིན་པའི་ལྕགས་ཀྱི་དྲ་བ་
སུས་ཀྱང་དབྱེར་དཀའ་བའི་སྦུབས་སུ་ཆུད་ནས། ཐར་པ་དང་ཐམས་ཅད་མཁྱེན་
པར་འགྲོ་བའི་ལམ་ལྟ་ཞོག །གནས་སྐབས་བདེ་འགྲོར་འགྲོ་བའི་ལམ་གང་ཡིན་
པའང་མི་མཐོང་བར་ལེགས་ཉེས་བླང་དོར་ལ་རྨོངས་པའི་མ་རིག་པའི་མུན་པའི་
སྨག་རུམ་ཆེན་པོ་འཐིམས་ཤིང་། སྡུག་བསྔལ་གྱི་སྡུག་བསྔལ་དང་། འགྱུར་བའི་
སྡུག་བསྔལ་དང་། ཁྱབ་པ་འདུ་བྱེད་ཀྱི་སྡུག་བསྔལ་གསུམ་གྱིས་རྒྱུན་ཆད་མེད་
པར་མནར་བའི་ཉམ་ཐག་འདི་རྣམས་བདག་གིས་མི་སྒྲོལ་ན་སུས་སྒྲོལ། མ་དྲིན་
ཅན་རྣམས་འཁོར་བའི་རྒྱ་མཚོར་བྱིང་ནས་འདི་ལྟར་ཉམ་ཐག་པ་མཐོང་བཞིན་དུ་
ཡལ་བར་བོར་ན་ནི་བདག་ཁྲེལ་མེད་མ་རབས་སུ་འགྱུར་ཞིང་རྒྱལ་བ་སྲས་བཅས་
ཐམས་ཅད་ཀྱི་སྤྱན་སྔར་ཡང་ངོ་གནོང་ལ། ཐེག་པ་ཆེན་པོ་ལ་སློབ་པར་འདོད་
པའང་མིང་ཙམ་དུ་འགྱུར་བས་ན། ད་ནི་བདག་གིས་མ་དྲིན་ཅན་ཉམ་ཐག་འདི་
དག་འཁོར་བའི་རྒྱ་མཚོ་ནས་བཏོན་ཏེ་སངས་རྒྱས་ཀྱི་ས་ལ་འགོད་ཐུབ་པ་ཞིག་ཅི་
ནས་ཀྱང་བྱའོ་སྙམ་དུ་ལྷག་བསམ་རྣམ་དག་ཤུགས་དྲག་ཏུ་བསྐྱེད། དེ་ཡང་ད་ལྟ་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
ནི་རང་ཡང་གར་འགྲོའི་གཏོལ་མེད་ན་སེམས་ཅན་གཅིག་ཀྱང་འཁོར་བའི་རྒྱ་མཚོ་
ནས་འདོན་ཐུབ་པ་མི་འདུག་སེམས་ཅན་རྣམས་འཁོར་བའི་རྒྱ་མཚོ་ནས་འདོན་
པའི་ནུས་པ་སུ་ལ་ཡོད་ན། ཡང་དག་པར་རྫོགས་པའི་སངས་རྒྱས་ལ་ཡོད་དེ།།
སངས་རྒྱས་ཀྱི་གོ་འཕང་ཐོབ་ན་སྐུའི་བ་སྤུ་རེ་རེ་ནས་སྤྲོས་པའི་འོད་ཟེར་གྱིས་ཀྱང་
མཁའ་ཁྱབ་ཀྱི་སེམས་ཅན་ཐམས་ཅད་ལ་གང་ལ་གང་འདུལ་གྱི་སྤྲུལ་པ་བསྟན་ཏེ།
སེམས་ཅན་རྣམས་མཐོ་རིས་དང་ཐར་པ་ལ་འགོད་ནུས་པ་སོགས་སེམས་ཅན་གྱི་
དོན་མཛད་པ་ལ་ངེས་པར་དགོས་པའི་ཡོན་ཏན་ཐམས་ཅད་རྫོགས། སྐྱོན་ཐམས་
ཅད་ཟད། དེ་ཡང་ནམ་མཁའ་མ་ཟད་ཀྱི་བར་དུ་སྐུ་འགྱུར་བ་མེད་པ་ངེས་པ་ལྔ་
ལྡན་དང་། གསུང་འགག་པ་མེད་པ་ཡན་ལག་དྲུག་བཅུའི་དབྱངས་ཀྱིས་རིགས་
དྲུག་གི་འགྲོ་བ་ཐམས་ཅད་ལ་རང་རང་གི་སྐད་དུ་ཆོས་སྟོན་ནུས་པ་དང་། ཐུགས་
མཁྱེན་པ་སྒྲིབ་པ་མེད་པས་ཤེས་བྱ་ཐམས་ཅད་མངོན་སུམ་དུ་གཟིགས་བཞིན་པ་
དང་། འཕྲིན་ལས་རྒྱ་ཆེ་རྒྱུན་མི་འཆད་པ་མཁའ་ཁྱབ་ཀྱི་འགྲོ་བའི་ཁམས་དང་
མཚུངས་པར་འབྱུང་བས་ན། བདག་གིས་མཁའ་ཁྱབ་ཀྱི་སེམས་ཅན་ཐམས་ཅད་
འཁོར་བའི་རྒྱ་མཚོ་ནས་མྱུར་དུ་སྒྲོལ་བའི་ཕྱིར་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཅི་ནས་ཀྱང་ཐོབ་པར་བྱའོ་སྙམ་དུ་དམ་བཅའ་བརྟན་པོ་བྱ་ཞིང་། དེ་
ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་གདབ་བོ། །དེ་ལྟར་སེམས་བསྐྱེད་ནས་སེམས་སྐྱེད་དེའི་
བསླབ་བྱ་ལ་མ་བསླབས་ན་ནི་རྒྱལ་བ་སྲས་བཅས་ཐམས་ཅད་དཔང་དུ་བཞག་སྟེ་
མཁའ་ཁྱབ་ཀྱི་སེམས་ཅན་ཐམས་ཅད་འཁོར་བ་ལས་བདག་གིས་སྒྲོལ་ཞེས་ཁས་
བླངས་ནས་དེའི་ཐབས་གང་ཡང་མ་བྱས་པར་ཡལ་བར་བོར་ན་ནི་རྒྱལ་བ་སྲས་
- 44 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
བཅས་ ཀྱི་ སྤྱན་ སྔར་བརྫུན་ཆེན་ པོ་ སྨྲས་ པར་འགྱུར་བ་དང་། མཁའ་ཁྱབ་ཀྱི་
སེམས་ཅན་ཐམས་ཅད་བསླུས་པར་འགྱུར་ཏེ། ད་ལྟ་མི་གཅིག་ལ་ཉིན་གཅིག་གི་
ཟས་སྟེར་བར་ཁས་བླངས་ནས་མ་བྱིན་ན་མི་དེ་བསམ་བཞིན་དུ་བསླུས་པར་
འགྱུར་ཞིང་ རང་ཉིད་མ་རབས་བརྫུན་ཅན་དུ་འགྱུར་ན། རྒྱལ་བ་སྲས་བཅས་
དཔང་དུ་བཞག་སྟེ་སེམས་ཅན་མ་བསྒྲལ་རྣམས་བདག་གིས་སྒྲོལ། མ་གྲོལ་བ་
རྣམས་ བདག་ གིས་ གྲོལ་ བར་ བྱེད། དབུགས་ མ་ ཕྱིན་ པ་ རྣམས་ བདག་ གིས་
དབུགས་ཕྱིན་པར་བྱེད། མཁའ་ཁྱབ་ཀྱི་སེམས་ཅན་ཐམས་ཅད་ཐར་པ་བླ་ན་མེད་
པ་མི་གནས་པའི་མྱང་འདས་ལ་བདག་གིས་འགོད་ཐུབ་པ་བྱེད་ཅེས་ཁས་བླངས་
ནས་དེའི་ཐབས་གང་ཡང་མ་བྱས་པར་སེམས་ཅན་རྣམས་ཡལ་བར་བོར་ན་ནི་དེ་
ལས་ཁྲེལ་ཆུང་བ་དང་། དེ་ལས་ངོ་ཚ་བ་དང་། དེ་ལས་མ་རབས་ཆེ་བ་དང་། དེ་
ལས་སེམས་ཅན་རྣམས་བསླུས་ཚབས་ཆེ་བ་གང་ཞིག་ཡོད། དེས་ན་མཁའ་ཁྱབ་
ཀྱི་སེམས་ཅན་ཐམས་ཅད་མྱུར་དུ་སྒྲོལ་བའི་ཕྱིར་བདག་གིས་སངས་རྒྱས་ཀྱི་གོང་
འཕང་ཅི་ནས་ཀྱང་ཐོབ་པར་བྱའོ། །ཞེས་སྨོན་སེམས་དམ་བཅའ་ཅན་བསྐྱེད་པའི་
བསླབ་བྱ་ནི། བྱང་ཆུབ་ཀྱི་སེམས་དེ་མི་ཉམས་པར་གོང་ནས་གོང་དུ་འཕེལ་ཕྱིར་
དཀོན་མཆོག་མཆོད་པ་སོགས་ཚོགས་གཉིས་གསོག་པ་ལ་སློབ་ཅིང་། ལྷག་པར་
དཀོན་མཆོག་གི་སྤྱན་སྔར་ཕན་ལག་བདུན་པ་མཎྜལ་དང་བཅས་པ་ཡང་དང་ཡང་
དུ་འབུལ་བར་བྱ། གང་གི་དོན་དུ་སེམས་བསྐྱེད་པའི་སེམས་ཅན་རྣམས་ནམ་ཡང་
བློས་མི་གཏང་བར་སེམས་ཅན་མ་རུངས་པ་བྱེད་ངན་པ་དག་ལ་འཕྲལ་དུ་ཕན་
ཐོགས་མ་ཐུབ་ཀྱང་ནམ་ཞིག་ན་སེམས་ཅན་འདི་ལ་ཕན་ཐོགས་པ་ཞིག་འོང་སྙམ་
དུ་བློས་མི་གཏང་བར་ཕན་སེམས་བསྐྱེད་ཅི་ཐུབ་བྱ། ཕྱོགས་བཅུའི་རྒྱལ་བ་སྲས་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བཅས་ཐམས་ཅད་བསྐལ་བའི་བར་དུ་མཆོད་པ་བས་ཀྱང་བྱང་ཆུབ་ཀྱི་སེམས་
རིབ་ཙམ་ཞིག་བསྐྱེད་པ་ཕན་ཡོན་ཆེ་བ་དང་། བྱང་ཆུབ་ཀྱི་སེམས་རིན་པོ་ཆེ་རྒྱུད་
ལ་སྐྱེས་ན་སྔར་བསགས་ཀྱི་སྡིག་སྒྲིབ་ཐམས་ཅད་མྱུར་དུ་སྦྱོང་ནུས་པ་དང༌། བྱང་
ཆུབ་ཀྱི་སེམས་ཀྱིས་ཀུན་ནས་བསླངས་ཏེ་དགེ་བ་གང་བསགས་ཀྱང་ནམ་ཡང་མི་
འཛད་པར་མཐའ་མེད་དུ་འཕེལ་བར་འགྱུར་ཏེ། བྱང་ཆུབ་ཀྱི་སེམས་ཀྱིས་མ་ཟིན་
པར་སྦྱིན་པ་བཏང་བ་སོགས་དགེ་བའི་ལས་གང་བྱས་ཀྱང་སྨུག་མ་དང་ཆུ་ཤིང་
ལྟར་རང་རང་གི་འབྲས་བུ་ཕྱུང་ནས་ཟད་པར་འགྱུར་ལ། བྱང་ཆུབ་ཀྱི་སེམས་རིན་
པོ་ཆེ་ནི་འདོད་དགུ་འབྱུང་བའི་དཔག་བསམ་གྱི་ཤིང་ལྟར་འབྲས་བུ་བསྐྱེད་ནས་
ཀྱང་ནམ་ཡང་མི་འཛད་པར་ཆེས་ཆེར་འཕེལ་བར་འགྱུར་བ་དང་། བྱང་ཆུབ་ཀྱི་
སེམས་དེ་རྒྱུད་ལ་སྐྱེས་ན་མངོན་ཤེས་དང་རྫུ་འཕྲུལ་སོགས་ཡོན་ཏན་གཞན་མེད་
ཀྱང་སེམས་རིན་པོ་ཆེ་དེ་ཡོད་པ་ཙམ་གྱིས་བྱང་ཆུབ་སེམས་དཔའ་ཞེས་བྱ་བའི་
མཚན་ཐོབ་ཅིང་། ཇི་ལྟར་འཁོར་ལོས་བསྒྱུར་བའི་རྒྱལ་པོ་ལ་བུ་གཅིག་པུ་ཞིག་
བྱུང་བ་ལྟར་ཕྱོགས་བཅུའི་རྒྱལ་བ་ཐམས་ཅད་ཀྱིས་རང་གི་སྲས་སུ་དགོངས་ནས་
གཅེས་པར་སྐྱོང་ཞིང་རྒྱུད་བྱིན་གྱིས་རློབ་པ་དང༌། ཕྱོགས་ཅུའི་བྱང་ཆུབ་སེམས་
དཔའ་ཐམས་ཅད་ཀྱིས་སྤྱན་དུ་དགོངས་ནས་གཅིག་པར་སྐྱོང་ཞིང་བྱིན་གྱིས་རློབ་
པ་དང་། བྱང་ཆུབ་ཀྱི་སེམས་རྒྱུད་ལ་ཡོད་པའི་གང་ཟག་དེ་དག་གང་དུ་གནས་
པའི་ས་དེར་འགྲོ་བ་རྣམས་ལ་བདེ་སྐྱིད་འབྱུང་བ་དང་། གནས་དེ་འགྲོ་བ་ལྷ་དང་
བཅས་པའི་མཆོད་རྟེན་དུ་འགྱུར་བར་གསུངས་པ་སོགས་སེམས་བསྐྱེད་ཀྱི་ཕན་
ཡོན་རྣམས་ཡང་ཡང་བསམས་ལ། སེམས་སྐྱེད་བསྒོམ་པ་ལ་སྤྲོ་བ་གོང་འཕེལ་དུ་
བྱ། སེམས་སྐྱེད་དངོས་འཕེལ་བའི་ཕྱིར་དུ་ཉིན་ལན་གསུམ་མཚན་ལན་གསུམ་དུ་
- 46 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
དཀོན་མཆོག་གི་ སྤྱན་ སྔར་ཡན་ལག་བདུན་པ་མཎྜལ་དང་ བཅས་ པ་ ཕུལ་ཏེ་
སེམས་བསྐྱེད་པའི་ཆོ་ག་རྒྱས་པའམ་མ་མཐའ་སངས་རྒྱས་ཆོས་ཚོགས་མ་ཚར་
གསུམ་རེས་སེམས་བསྐྱེད་ལེན་པ་ལ་བསླབ། སྐྱེ་བ་ཕྱི་མར་སེམས་བསྐྱེད་ཉམས་
པའི་རྒྱུ་ནག་པོའི་ཆོས་བཞི་སྤོང་ཞིང་། ཕྱི་མར་སེམས་བསྐྱེད་མི་བརྗེད་པར་དྲན་
ཅིང་མངོན་དུ་འགྱུར་བའི་རྒྱུ་དཀར་པོའི་ཆོས་བཞི་བསྟེན་པ་ལ་བསླབ་བོ། །དེ་
ལྟར་སྨོན་སེམས་ཀྱི་བསླབ་བྱ་རྣམས་ཉམས་འོག་ཏུ་ཆུད་པར་བྱས་ནས་འཇུག་པ་
སེམས་བསྐྱེད་ཀྱི་བསླབ་བྱ་ནི །ཕ་རོལ་ཏུ་ཕྱིན་པ་དྲུག་དང་། བསྡུ་བའི་དངོས་པོ་
བཞི་ལ་སློབ་པ་སྟེ། དེ་ཡང་སེམས་བསྐྱེད་ནས་སངས་རྒྱས་ཀྱི་གོ་འཕང་ངེས་པར་
སྒྲུབ་པར་ཁས་བླངས་པ་ཡིན་པས་དེའི་ཐབས་ལ་འབད་དགོས་ལ། སངས་རྒྱས་
ཀྱི་གོང་འཕང་ཐོབ་པའི་ཐབས་ཚང་ལ་མ་ནོར་བ་ནི་ཕ་རོལ་ཏུ་ཕྱིན་པ་དྲུག་སྟེ། དེ་
ཡང་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་པའི་སྦྱིན་པ་དང་ཚུལ་
ཁྲིམས་དང་བཟོད་པ་རྣམས་ཀྱིས་ནི་གཙོ་བོར་རྒྱལ་བའི་སྐུ་དང་། ཞིང་གི་འབྱོར་
བ་ཕུན་སུམ་ཚོགས་པ་དང་། འཁོར་ཕུན་སུམ་ཚོགས་པ་དང་། འཕྲིན་ལས་རྒྱ་ཆེ་
རྒྱུན་མི་ཆད་པ་རྣམས་སྒྲུབ་ཅིང་། རྒྱལ་བའི་ཐུགས་ཆོས་སྐུ་འགྲུབ་པའི་གྲོགས་
བྱེད་དོ། །བྱང་ཆུབ་ཀྱི་སེམས་ཀྱིས་ཟིན་པའི་བསམ་གཏན་དང་ཤེས་རབ་གཉིས་
ཀྱིས་གཙོ་བོར་རྒྱལ་བའི་ཐུགས་ཆོས་སྐུ་སྒྲུབ་ཅིང་། སྐུ་དང་ཞིང་དང་འཁོར་དང་
མཛད་པ་རྣམས་འགྲུབ་པའི་གྲོགས་བྱེད་ལ། བརྩོན་འགྲུས་ཀྱིས་ནི་དེ་ཐམས་ཅད་
མ་གྲུབ་པ་རྣམས་གྲུབ་པར་བྱེད། གྲུབ་པ་རྣམས་འཕེལ་ཞིང་མཐར་ཕྱིན་པར་བྱེད་
དོ། །དེ་ཡང་སྦྱིན་པ་ལ་ཟང་ཟིང་གི་སྦྱིན་པ། ཆོས་ཀྱི་སྦྱིན་པ། མི་འཇིགས་པའི་
སྦྱིན་པ་གསུམ་དུ་ཡོད་ཅིང་། དེ་དག་ལ་སློབ་ཚུལ་མཐའ་ཡས་པ་ཡོད་ཀྱང་མདོར་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྡུ་ན། བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ། རང་གི་ལུས་དང་
ལོངས་སྤྱོད་དང་དགེ་རྩ་ཐམས་ཅད་མཁའ་ཁྱབ་ཀྱི་སེམས་ཅན་རྣམས་ལ་གཏོང་
བའི་བསམ་ པ་ ཡང་ཡང་སྤྱོད། ཚུལ་ ཁྲིམས་ ལ་སྡོམ་པའི་ཚུལ་ཁྲིམས། དགེ་བ་
ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་དུ་ཡོད་
ཅིང་། དེ་དག་ལ་སློབ་ཚུལ་མཐའ་ཡས་པ་ཡོད་ཀྱང་མདོར་བསྡུ་ན། བྱང་ཆུབ་ཀྱི་
སེམས་རིན་པོ་ཆེས་ཀུན་ནས་བསླངས་ཏེ། སྡོམ་པ་གསུམ་གྱི་བསླབ་བྱ་ཕྲ་རགས་
མཐའ་དག་ཉམས་པ་མེད་པར་བསྲུང་བ་ལ་དྲན་ཤེས་བག་ཡོད་བརྟན་པོ་བསྐྱེད།
བཟོད་པ་ལ་སྡུག་བསྔལ་དང་ལེན་གྱི་བཟོད་པ། གནོད་བྱེད་ལ་ཇི་མི་སྙམ་པའི་
བཟོད་པ། ཆོས་ལ་ངེས་སེམས་ཀྱི་བཟོད་པ་གསུམ་དུ་ཡོད་ཅིང་། དེ་དག་ལ་སློབ་
ཚུལ་མཐའ་ཡས་པ་ཡོད་ཀྱང་མདོར་བསྡུ་ན། ཆོས་བྱེད་པ་ལ་ཕྱི་ནང་གི་གེགས་
དང་རྐྱེན་ངན་བར་ཆད་ཅི་བྱུང་ཡང་། རྒྱུད་མི་འཁྲུག་པར་སྤྲོ་བས་དང་དུ་བླངས་ཏེ་
རྐྱེན་བཟང་ངན་ཐམས་ཅད་ སྤྱིར་ཆོས་ སྒྲུབ་ པའི་ གྲོགས་དང༌། ལྷག་པར་སྔར་
བཤད་པ་ལྟར་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་རྐྱེན་བཟང་
ངན་ཐམས་ཅད་གཏོང་ལེན་གྱི་སྒོ་ནས་བྱང་ཆུབ་ཀྱི་སེམས་འཕེལ་བའི་རྐྱེན་དུ་
བསྒྱུར་བ་ལ་སློབ་བོ། །བརྩོན་འགྲུས་ལ་གོ་ཆའི་བརྩོན་འགྲུས། དགེ་བ་བསྡུ་བའི་
བརྩོན་འགྲུས། སེམས་ཅན་དོན་བྱེད་ཀྱི་བརྩོན་འགྲུས་གསུམ་དུ་ཡོད་ཅིང་། དེ་
དག་ལ་སློབ་ཚུལ་མཐའ་ཡས་པ་ཡོད་ཀྱང་མདོར་བསྡུ་ན། བྱང་ཆུབ་ཀྱི་སེམས་
རིན་པོ་ཆེས་ཀུན་ནས་བསླངས་ཏེ། སྟོན་པ་ཐུབ་པའི་དབང་པོའི་རྣམ་ཐར་ལྟར་
སངས་རྒྱས་ཀྱི་གོ་འཕང་སྒྲུབ་པ་ལ་དཀའ་བ་ཅི་བྱུང་ཡང་ལེ་ལོ་དང་སྒྱིད་ལུག་པ་
དང་ཞུམ་པ་ནམ་ཡང་མི་སྐྱེ་བར་བྱིས་པ་རྩེད་མོ་ལ་འཇུག་པ་ལྟར་དགའ་ཞིང་སྤྲོ་
- 48 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
བས་ཐེག་ཆེན་གྱི་ལམ་ལ་བསླབ་པར་བྱའོ། །བསམ་གཏན་ལ་འཇིག་རྟེན་དང་
འཇིག་རྟེན་ལས་འདས་པའི་བསམ་གཏན་དང་ཞི་གནས་དང་ལྷག་མཐོང་དང༌།
དེ་གཉིས་ཟུང་དུ་འབྲེལ་བའི་ཏིང་འཛིན་སོགས་མཐའ་ཡས་པ་ཡོད་ཀྱང་མདོར་
བསྡུ་ན། བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་རྣམ་པ་ཐམས་ཅད་མཁྱེན་
པའི་གོ་འཕང་སྒྲུབ་པ་ལ་ཕྱི་ནང་གི་རྐྱེན་གང་གིས་ཀྱང་མི་གཡེང་བར་ཡིད་རྩེ་
གཅིག་ཏུ་བྱའོ། །ཤེས་རབ་ལ་དོན་དམ་རྟོགས་པའི་ཤེས་རབ། ཀུན་རྫོབ་རྟོགས་
པའི་ ཤེས་ རབ། ཁྱད་པར་ སེམས་ ཅན་ གྱི་དོན་བྱ་ཚུལ་རྟོགས་པའི་ཤེས་རབ་
གསུམ་དུ་ཡོད་ཅིང་། དེ་དག་ལ་སློབ་ཚུལ་མཐའ་ཡས་པ་ཡོད་ཀྱང་མདོར་བསྡུ་ན།
བྱང་ ཆུབ་ ཀྱི་སེམས་ རིན་པོ་ཆེས་ཀུན་ནས་བསླངས་ཏེ། བདེན་ པ་ གཉིས་ ཀྱི་
གནས་ཚུལ་ལ་དྲི་མ་མེད་པའི་རིགས་ པའི་ལམ་ནས་དྲངས་ཏེ་ངེས་ པ་ གཏིང་
ཚུགས་པ་བསྐྱེད་དོ། །ཕར་ཕྱིན་དྲུག་པོ་དེ་རེ་རེ་ལ་ཡིད་འགྱུར་གྱི་མྱོང་བ་བཏོན་
ནས་བློ་སྟོབས་ཇེ་རྒྱས་སུ་སོང་བ་ན་ཕར་ཕྱིན་རེ་རེའི་ནང་དུའང་དྲུག་དྲུག་ཚང་
བར་བྱས་ལ་ཐེག་པ་ཆེན་པོའི་གསུང་རབ་དགོངས་འགྲེལ་དང་བཅས་པའི་དོན་
མཐའ་དག་ཕར་ཕྱིན་དྲུག་གི་ནང་དུ་འདུ་བར་བྱས་ཏེ་རྒྱལ་སྲས་ཀྱི་སྤྱོད་པ་མཐའ་
དག་ཕར་ཕྱིན་དྲུག་ལས་མི་འདའ་བར་བསླབ་བོ། །བསྡུ་བའི་དངོས་པོ་བཞི་ཡང་
ཕར་ཕྱིན་དྲུག་གི་ནང་དུ་འདུ་སྟེ། སྦྱིན་པ་འདུ་བ་ནི་ཤེས་སླ་ཞིང་སྙན་པར་སྨྲ་བ་ནི་
སྦྱིན་པའི་ནང་མཚན་ཆོས་ཀྱི་སྦྱིན་པའི་ནང་དུ་འདུའོ། །དོན་སྤྱོད་པ་དང་དོན་
མཐུན་པ་གཉིས་ནི་ཚུལ་ཁྲིམས་གསུམ་གྱི་ནང་ནས་སེམས་ཅད་དོན་བྱེད་ཀྱི་ཚུལ་
ཁྲིམས་ཀྱི་ནང་དུ་འདུའོ། །འོན་ཀྱང་བསྡུ་བའི་དངོས་པོ་བཞི་ཞེས་ཟུར་དུ་བཀར་
བ་ནི། བྱང་ཆུབ་སེམས་དཔའ་རྣམས་ཐོག་མར་རང་རྒྱུད་འདུལ་བ་ལ་སློབ་ཅིང།
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རང་རྒྱུད་སྨིན་ནས་གཞན་ གྱི་དོན་བྱེད་པ་ན་ཚུལ་འདི་ལྟར་བྱ་དགོས་སོ་ཞེས་
བསླབ་པའི་ཕྱིར་དུ་ཕར་ཕྱིན་དྲུག་ལས་ཟུར་དུ་བཀར་ནས་བསྟན་པ་ཡིན་ནོ། །
མདོར་ན་སེམས་ཅན་ཐམས་ཅད་ཀྱིས་དོན་དུ་མྱུར་བ་མྱུར་བར་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་སྨོན་སེམས་
བསྐྱེད་ནས་དེའི་བསླབ་བྱ་རྣམས་ལ་ཚུལ་བཞིན་དུ་སློབ་ཅིང་འཇུག་སེམས་བསྐྱེད་
ནས་ཕར་ཕྱིན་དྲུག་དང་བསྡུ་བའི་དངོས་པོ་བཞིས་བསྡུས་པའི་རྒྱལ་སྲས་ཀྱི་སྤྱོད་
པ་མཐའ་དག་ལ་ཚུལ་བཞིན་དུ་བསླབ་པར་བྱའོ། །དེ་ལྟར་སློབ་ནུས་པར་བླ་མ་
ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་
གདབ་བོ། །དེ་ལྟར་ཐུན་དངོས་གཞི་ལ་བྱང་ཆུབ་ཀྱི་སེམས་དང་དེའི་བསླབ་བྱ་
རྣམས་ལ་ཡིད་འགྱུར་གྱི་མྱོང་བ་ཅི་ཐོན་བྱ་ཞིང་། ཐུན་མཚམས་རྣམས་སུའང་སྒོ་
གསུམ་གྱི་སྤྱོད་པ་མཐའ་དག་བྱང་ཆུབ་ཀྱི་སེམས་ཀྱིས་ཟིན་པར་བྱ་བ་ལ་བསླབ་
སྟེ། སྤྱོད་ལམ་ཐམས་ཅད་དུ་བྱམས་སྙིང་རྗེ་བྱང་ཆུབ་ཀྱི་སེམས་ཡང་ཡང་གསལ་
བཏབ་ནས་བྱང་ཆུབ་ཀྱི་སེམས་བཅོས་མ་ཙམ་ལས་མ་བྱུང་ཡང་བྱ་བ་གང་བྱེད་
ཐམས་ཅད་སེམས་དེས་ཟིན་པར་བྱས་ན་ཚོགས་རྫོགས་པའི་ཐབས་བླ་ན་མེད་
པར་འགྱུར་རོ། །དེ་ཡང་སྔོན་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ལ་
བདག་བྱ་བ་དང་བྱེད་པ་མང་བས་དགེ་སྦྱོར་ལ་རྩེ་གཅིག་ཏུ་གནས་མི་ནུས་པས་
རྒྱལ་པོའི་བྱ་བ་ཡང་མི་ཉམས་ལ་ཐེག་པ་ཆེན་པོའི་ཉམས་ལེན་ཡང་ནུས་པ་ཞིག་
འདོད་པས་དེ་ཇི་ལྟར་བགྱི། ཞེས་ཞུས་པ་ན། བཅོམ་ལྡན་འདས་ཀྱིས་བཀའ་སྩལ་
པ། རྒྱལ་པོ་རྣམས་བྱ་བ་མང་བས་དུས་ཐམས་ཅད་དུ་དགེ་སྦྱོང་ལ་རྩེ་གཅིག་ཏུ་
གནས་མི་ནུས་ཀྱིས་སྤྱོད་ལམ་ཐམས་ཅད་དུ་བྱང་ཆུབ་ཀྱི་སེམས་འདི་བསྒོམ་ཞིང་
- 50 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
བྱ་བ་གང་བྱེད་ཀྱང་སེམས་འདིས་ཀུན་ནས་བསླངས་ཏེ་བྱས་ན་རྒྱལ་པོའི་བྱ་
བའང་མི་ཉམས་ལ་ཅི་བྱས་ཐམས་ཅད་སངས་རྒྱས་ཐོབ་པའི་ཐབས་སུ་འགྱུར་བ་
ཞིག་འོང་ཞེས་གསུངས་སོ། །འདི་གནད་ཤིན་ཏུ་ཆེ་བས་བསླབ་བཏུས་ སུའང་
གསལ་རྒྱལ་ལ་གདམས་པའི་མདོ་འདི་ཁུངས་སུ་དྲངས་ནས་བྱང་ཆུབ་སེམས་
དཔའ་རྣམས་ཀྱིས་དེ་ལྟར་དུ་བསླབ་དགོས་པར་ནན་ཏན་དུ་གསུངས་སོ། །
གཞན་ཡང་རང་གི་ལུས་ལ་ན་ཚ་དང་། སེམས་ལ་སྡུག་བསྔལ་བྱུང་བའི་ཚེ་
ན་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་ལུས་ཀྱི་ནད་དང་སེམས་ཀྱི་སྡུག་
བསྔལ་རྣམས་ཀྱང་བདག་གི་ལུས་ཀྱི་ནད་དང་སེམས་ཀྱི་སྡུག་བསྔལ་འདིའི་སྟེང་
དུ་སྨིན་པར་གྱུར་ཅིག་སྙམ་དུ་གཏོང་ལེན་བསྒོམ། རང་གི་ལུས་སེམས་ལ་བདེ་བ་
དང༌། འབྱོར་བའི་ཁྱད་པར་ཕུན་སུམ་ཚོགས་པ་བྱུང་བ་ན་བདག་གི་བདེ་བ་དང་
འབྱོར་པ་འདི་དག་སེམས་ཅན་ཐམས་ཅད་ལ་སྦྱིན་པར་བྱའོ་སྙམ་དུ་གཏོང་ལེན་
བསྒོམ། ཟས་ཟ་བའི་ཚེ་ན་སེམས་ཅན་ཐམས་ཅད་ཀྱི་དོན་དུ་བདག་གི་ལུས་འདི་
གསོ་བར་བྱ་བའི་ཕྱིར་ཟས་འདི་བཟའ་བར་བྱའོ་སྙམ་དུ་སེམས་བསྐྱེད་ཅིང་།
ལྷག་པར་བདག་གི་ལུས་ཀྱི་ནང་ན་སྲིན་བུ་བརྒྱད་ཁྲི་བཞི་སྟོང་ཡོད་པར་གསུངས་
པས་སྲིན་བུ་དེ་དག་ལ་ཟས་འདི་སྦྱིན་ནས་ད་ལྟ་ཟང་ཟིང་གིས་བསྡུས། མ་འོངས་
པ་ན་ཆོས་ཀྱི་སྦྱིན་པས་བསྡུ་བར་བྱའོ་སྙམ་དུ་སེམས་བསྐྱེད་ནས་བཟའ་བཏུང་
གང་བྱེད་ཀྱང་དོན་མེད་དུ་མི་བཏང་བས་སེམས་བསྐྱེད་ཀྱིས་ཟིན་པར་བྱ། ཉལ་
བའི་ཚེ་ནའང་སེམས་ཅན་ཐམས་ཅད་ཀྱི་དོན་དུ་བདག་གི་ལུས་འདི་གསོ་བར་བྱ།
དེ་ལ་བདག་གི་ལུས་ཀྱི་ནང་ན་གཉིད་ཀྱིས་རྒྱས་པར་བྱ་བའི་འབྱུང་བ་ཇི་སྙེད་ཡོད་
པ་རྣམས་གཉིད་ཀྱིས་གསོ་ཞིང་རྒྱས་པར་བྱའོ་སྙམ་དུ་བྱང་ཆུབ་ཀྱི་སེམས་དུ་རེ་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བའི་ངང་ནས་གཉིད་དུ་འགྲོ་བར་བྱ། གནས་ཁང་ལ་ཕྱགས་བདར་བྱེད་པའི་ཚེ་
སེམས་ཅན་ཐམས་ཅད་ཀྱི་ལས་དང་ཉོན་མོངས་པའི་ཉལ་ཉིལ་རྣམས་འཕྱག་པར་
བྱའོ་སྙམ་དུ་སེམས་བསྐྱེད། ལག་པ་བཀྲུ་བ་སོགས་ཁྲུས་བྱེད་པའི་ཚེ་སེམས་ཅན་
ཐམས་ཅད་ཀྱི་ཉོན་མོངས་པའི་དྲི་མ་བཀྲུ་བར་བྱའོ་སྙམ་དུ་སེམས་བསྐྱེད། སྒོ་
དབྱེ་བའི་ཚེ་སེམས་ཅན་ཐམས་ཅད་ངན་སོང་ནས་བཏོན་ཏེ་སངས་རྒྱས་ཀྱི་སར་
དྲང་བའི་ཕྱིར་ཐར་པའི་སྒོ་དབྱེ་བར་བྱའོ་སྙམ་དུ་སེམས་བསྐྱེད། རྟེན་ལ་མར་མེ་
འབུལ་བའི་ཚེ་ མཁའ་ཁྱབ་ཀྱི་སེམས་ཅན་ཐམས་ཅད་ཀྱི་མ་རིག་པའི་མུན་པ་
བསལ་བར་བགྱིའོ་སྙམ་དུ་སེམས་བསྐྱེད། དེ་དག་གིས་མཚོན་ནས་སྒོ་གསུམ་གྱི་
བྱ་བ་གང་དང་གང་བྱེད་ཀྱང་བྱང་ཆུབ་ཀྱི་སེམས་ཀྱིས་ཟིན་པ་བྱ་བ་ལ་བསླབ་སྟེ།
བྱང་སེམས་ཀྱི་བསླབ་བྱ་ནི་མཁའ་ལྟར་རྒྱ་ཆེ་ཞིང་མཐའ་ཡས་མུ་མེད་པས་ཞིབ་
པར་ཐེག་པ་ཆེན་པོའི་མདོ་སྡེ་བཀླག་པ་དང་། བརྒྱུད་ལྡན་བླ་མ་དམ་པའི་ཞལ་
ལས་ཤེས་པར་བྱའོ། ། །
དེ་ལྟ་བུའི་སེམས་བསྐྱེད་བསྒོམ་ཚུལ་དེ་ནི། རྩ་ཚིག་ལས། ངེས་འབྱུང་དེ་
ཡང་རྣམ་དག་སེམས་བསྐྱེད་ཀྱིས། །ཟིན་པ་མེད་ན་བླ་མེད་བྱང་ཆུབ་ཀྱི། །ཕུན་
ཚོགས་བདེ་བའི་རྒྱུ་རུ་མི་འགྱུར་ པས། །བློ་ལྡན་རྣམས་ ཀྱིས་ བྱང་ཆུབ་སེམས་
མཆོག་བསྐྱེད། །ཤུགས་དྲག་ཆུ་བོ་བཞི་ཡི་རྒྱུན་གྱིས་ཁྱེར། །བཟློག་དཀའ་ལས་
ཀྱི་འཆིང་བ་དམ་པོས་བསྡམས། །བདག་འཛིན་ལྕགས་ཀྱི་དྲ་ བའི་ སྦུབས་སུ་
ཆུད། །མ་རིག་མུན་པའི་སྨག་ཆེན་ཀུན་ནས་འཐིབས། །མུ་མེད་སྲིད་པར་སྐྱེ་ཞིང་
སྐྱེ་བ་རུ། །སྡུག་བསྔལ་གསུམ་གྱིས་རྒྱུན་ཆད་མེད་པར་མནར། ། གནས་སྐབས་
འདི་འདྲར་གྱུར་པའི་མ་རྣམས་ཀྱི། །ངང་ཚུལ་བསམས་ནས་སེམས་མཆོག་བསྐྱེད་
- 52 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། །
པར་མཛོད། །ཅེས་གསུངས་པའི་དོན་སྙན་བརྒྱུད་ཀྱི་མན་ངག་ལས་འབྱུང་བ་ལྟར་
ཉམས་སུ་ལེན་ཚུལ་ཡིན་ནོ། །
གསུམ་པ་ཡང་དག་པའི་ལྟ་བ་བསྒོམ་ཚུལ་ནི། ཡང་དག་པའི་ལྟ་བ་ཞེས་
བསྔགས་པ་ཟབ་མོ་དབུ་མའི་ལྟ་བ་ནི་རྙེད་པར་ཤིན་ཏུ་དཀའ་ཞིང་། མ་རྙེད་ན་ནི་
མདོ་སྔགས་གང་གི་སྐབས་སུའང་ལམ་གྱི་སྲོག་མི་རྙེད་ལ། གོ་བ་ཕྱིན་ཅི་ལོག་ཏུ་
སོང་ན་ནི་གཡང་ས་ཤིན་ཏུ་ཆེ་སྟེ། རང་བཞིན་གྱིས་མེད་པའི་དོན་གཏན་ནས་མེད་
པའི་དོན་དུ་བཟུང་ན་ནི་ཆད་མཐར་ལྷུང་སྟེ་ལས་རྒྱུ་འབྲས་ལ་སྐུར་བ་བཏབ་ནས་
དགེ་བའི་རྩ་བ་ཆད་པར་འགྱུར་ལ། ཡང་དགག་བྱ་ཕྲ་མོ་ནས་མ་ཁེགས་པར་
བདེན་པར་གྲུབ་པའི་ཆ་ཞིག་བཟུང་ན་ནི་རྟག་མཐར་ལྷུང་སྟེ་བདག་འཛིན་སྤོང་མི་
ནུས་པར་མ་ཟད་བདག་འཛིན་སླར་ཡང་ཇེ་བརྟན་དུ་བཏང་སྟེ་འཁོར་བར་བརྒྱུད་
མར་འཁོར་བ་ལས་འཁོར་བ་སྤོང་བའི་ཐབས་མེད་དོ། །དེའི་ཕྱིར་ཟབ་མོ་དབུ་
མའི་ལྟ་བ་རྟག་ཆད་ཀྱི་མཐའ་ཐམས་ཅད་དང་བྲལ་བ་རྒྱལ་བའི་དགོངས་པ་
མཐར་ཐུག་པ་གང་ཡིན་པ་དེ་ཤིན་ཏུ་རྟོགས་དཀའ་བར་གསུངས་ཏེ། དེང་སང་གི་
གདུལ་བྱ་བསོད་ནམས་དམན་ཞིང་བློ་གྲོས་ཀྱི་མཐུ་ཆུང་ལ་སྦྱངས་པའི་སྟོབས་
དམན་པ་དག་གིས་དབུ་མའི་ལྟ་བ་རྙེད་དཀའ་བར་མ་ཟད་སྔོན་རྒྱལ་བ་ཉིད་
བཞུགས་པའི་དུས་སུའང་གདུལ་བྱ་དབང་པོ་རྣོ་བ་སྔོན་གྱི་རྒྱལ་བ་ལ་བྱ་བ་བྱས་
པ་དད་ པ་དང་བརྩོན་འགྲུས་ཆེ་བ་དག་གིས་ཀྱང་ཤིན་ཏུ་རྟོགས་དཀའ་བར་
དགོངས་ནས། སྟོན་པ་མངོན་པར་རྫོགས་པར་སངས་རྒྱས་ནས་རིང་པོ་མ་ལོན་པ་
ན། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་
བོས་རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་
སྨྲ
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གནས་པར་བྱ། །ཞེས་ཟབ་མོ་དབུ་མའི་ལྟ་བ་མཐར་ཐུག་པ་འདི་སྟོན་པ་ལ་དཀའ་
དཀའ་ལྟར་མཛད་དོ། །ཟབ་མོ་དབུ་མའི་ལྟ་བ་འཁྲུལ་མེད་རྟོགས་ནས་རྒྱུད་ལ་སྐྱེ་
བ་ལ་བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་མོས་ནས་གསོལ་བ་
ཤུགས་དྲག་ལ་རྒྱུན་རིང་བ་གདབ་པ་དང་། སྤྱིར་བསག་སྦྱང་གི་སྒོ་དུ་མ་ལ་འབད་
ཅིང་ལྷག་པར་ལྟུང་བཤགས་བརྒྱ་ཕྱག་དང་བཅས་པའི་སྒོ་ནས་སྔོན་གྱི་ལས་སྒྲིབ་
དག་ངེས་སུ་སྦྱོང་བ་དང་། ཡན་ལག་བདུན་པ་མཎྜལ་དང་བཅས་པ་དད་གུས་
ཤུགས་དྲག་པོས་ཡང་དང་ཡང་དུ་ཕུལ་ཏེ་ཚོགས་བསག་པ་དང་། ཤེར་ཕྱིན་གྱི་
མདོའི་དོན་མགོན་པོ་ཀླུ་སྒྲུབ་ཡབ་སྲས་ཀྱིས་ཇི་ལྟར་བཀྲལ་བ་ལྟར་གནས་ལུགས་
ཟབ་མོ་འཚོལ་བའི་རིགས་ལམ་ཕྲ་མོའི་གནས་རྣམས་བཙལ་ལ་གོ་ཡུལ་གང་རྙེད་
བྱེད་པ་སྟེ། ཟབ་མོ་དབུ་མའི་ལྟ་བ་མྱུར་དུ་རྙེད་པའི་རྒྱུ་ཚོགས་དེ་རྣམས་ལ་འབད་
པར་བྱ་དགོས་སོ། །དེས་ན་སྔར་བཤད་པ་ལྟར་བླ་མ་ལྷ་ཚོགས་རྣམས་ལ་ཡན་
ལག་བདུན་པ་མཎྜལ་དང་བཅས་པ་ཕུལ་ཏེ་གསོལ་བ་ཤུགས་དྲག་ལ་རྒྱུན་རིང་བ་
བཏབ་ལ་བླ་མ་ལྷ་ཚོགས་རྣམས་བསྒོམ་བཞིན་པའི་ངང་ནས་འདི་ལྟར་བསམ་སྟེ།
སྔར་བཤད་པ་ལྟར་འཁོར་བ་མཐའ་དག་ལ་ཞེན་པ་ལོག་པའི་ངེས་འབྱུང་དང་
མཁའ་ ཁྱབ་ ཀྱི་ ཕ་མ་དྲིན་ཅན་རྣམས་འཁོར་བར་འཁྱམས་ནས་ སྡུག་བསྔལ་
གསུམ་གྱིས་མནར་ཚུལ་བསམས་ཏེ་ཤས་མི་བཟོད་པའི་བྱམས་སྙིང་རྗེ་བྱང་ཆུབ་
ཀྱི་སེམས་ལ་ཡིད་འགྱུར་གྱི་མྱོང་བ་གང་ཐོན་བྱས་ནས། འདི་ལྟར་བདག་དང་མ་
དྲིན་ཅན་འཁོར་བར་ཉམ་ཐག་པ་འདི་རྣམས་རང་དབང་མེད་པར་འཁོར་བའི་
སྡུག་བསྔལ་རྒྱུན་དུ་མྱོང་བ་འདིའི་རྒྱུ་ཅི་ཞིག་ཡིན། འདི་ལ་རྒྱུ་མེད་པར་ནི་མི་རུང་
སྟེ། སྤྱིར་འདུས་བྱས་གང་ཡང་རྒྱུ་མེད་དུ་འབྱུང་བ་མི་སྲིད་ཅིང་། ལྷག་པར་སེམས་
- 54 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། །
ཅན་སོ་སོ་ལ་སྡུག་བསྔལ་གྱི་ཁྱད་པར་མི་འདྲ་བ་སོ་སོར་འབྱུང་བ་ནི་རྒྱུ་མི་འདྲ་བ་
སོ་སོར་ཡོད་པའི་རྟགས་ཡིན་ཏེ། མ་གཅིག་ལ་སྐྱེས་པའི་སྤུན་མཉམ་པོ་ལའང་ལ་
ལ་ལུས་ལ་ནད་གཅོང་ཤིན་ཏུ་ཆེ་ཞིང་ལ་ལ་ནད་ཉུང་བ་དང་། ལ་ལ་ཞེ་སྡང་ཤས་
ཆེ་ཞིང་འདོད་ཆགས་ཤས་ཆུང་། ལ་ལ་འདོད་ཆགས་ཤས་ཆེ་ཞིང་ཞེ་སྡང་ཤས་
ཆུང་། ལ་ལ་དབུལ་ཞིང་ཕོངས། ལ་ལ་འབྱོར་བ་ཆེ་བ་སོགས་ཁྱད་པར་མི་འདྲ་བ་
ཤིན་ཏུ་ཆེ་བ་འདི་ནི་རང་རང་གི་སྔོན་བསགས་པའི་ལས་ཀྱི་ཁྱད་པར་མི་འདྲ་བའི་
མཐུ་ལས་བྱུང་བར་ངེས་པས་སྡུག་བསྔལ་ཐམས་ཅད་ལ་རྒྱུ་ངེས་པར་ཡོད་པར་
གྲུབ་བོ། །རང་དང་སེམས་ཅན་ཐམས་ཅད་འཁོར་བར་དབང་མེད་དུ་སྡུག་བསྔལ་
བརྒྱུད་མར་མྱོང་བ་འདིའི་རྒྱུ་ཅི་ལྟ་བུ་ཞིག་ཡིན་སྙམ་དུ་བརྟགས་པ་ན། རང་དང་
སེམས་ཅན་ཐམས་ཅད་འཁོར་བར་འཁྱམས་ནས་སྡུག་བསྔལ་མྱོང་བ་འདི་གཞན་
ཞིག་གིས་དབང་མེད་དུ་བཟུང་ནས་སྡུག་བསྔལ་ལ་སྦྱར་བ་མིན་གྱི། རང་རང་གི་
ལས་དང་ཉོན་མོངས་པ་ཁོ་ནས་བྱས་པ་ཡིན་ལ། ལས་གང་གསོག་པ་ཐམས་ཅད་
ཉོན་མོངས་པས་གསོག་ཅིང་ཉོན་མོངས་པ་ཐམས་ཅད་ཀྱི་རྩ་བ་མཐར་གཏུགས་ན་
བདག་འཛིན་ལ་ཐུག་པས་རང་དང་ཕ་མ་སེམས་ཅན་ཐམས་ཅད་འཁོར་བར་རང་
དབང་མེད་པར་བཅིངས་ནས་སྡུག་བསྔལ་བརྒྱ་ཕྲག་དུ་མས་མནར་བར་བྱེད་པའི་
རྒྱུའི་རྩ་བ་མཐར་ཐུག་པ་ནི་བདག་འཛིན་འགོང་པོ་ཞེས་བྱ་བ། དགྲ་གཤེད་མ་
བུར་བརྫུས་ལྟ་བུ་རང་གི་སྙིང་གི་ནང་དུ་གནས་ཏེ་ཕན་པའི་ཟོལ་གྱིས་བསླུས་ནས་
རང་ཉིད་རྣམ་པ་ཀུན་ཏུ་ཕུང་པར་བྱེད་པ་འདི་ཡིན་ནོ། །དེས་ན་ཐོག་མར་འཁོར་
བའི་ཉེས་སྐྱོན་ཐམས་ཅད་སྐྱེད་པར་བྱེད་པའི་རྒྱུའི་རྩ་བ་བདག་འཛིན་འདི་ཡིན་
པར་ངོ་འཕྲོད་དགོས་ལ། ང་ང་ཞེས་བདག་འཛིན་འདི་སྐྱེས་པ་ན། དེའི་དབང་
55-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གིས་ངའི་ལུས་དང་ངའི་ཡོ་བྱད་དང་ངའི་གནས་ལ་སོགས་པར་འཛིན་པའི་བདག་
གིར་འཛིན་པ་འབྱུང་ལ། དེ་ལ་བརྟེན་ནས་རང་གི་ཕྱོགས་ལ་ཆགས་པ་དང་། དེ་
དང་མི་མཐུན་པའི་གཞན་ཕྱོགས་ལ་སྡང་བ་སྐྱེ་ཞིང་། ཆགས་སྡང་དེ་གཉིས་ཀྱི་
དབང་གིས་ལས་སྣ་ཚོགས་ཤིག་བསགས། ལས་ཀྱི་དབང་གིས་འཁོར་བར་སྐྱེས་
ནས་སྡུག་བསྔལ་བར་མ་ཆད་དུ་མྱོང་བ་འདི་བྱུང་བ་ཡིན་ནོ། །དེས་ན་འཁོར་བའི་
སྡུག་བསྔལ་ཐམས་ཅད་ཀྱི་རྩ་བ་མཐར་ཐུག་པ་རང་གི་སྙིང་ནང་གི་བདག་འཛིན་
འགོང་པོ་འདི་ཡིན་པས། དགྲ་བོ་བདག་འཛིན་འདི་འདུལ་བ་ལ་ནུས་པ་ཅི་ཡོད་
ཀྱིས་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷ་ཚོགས་རྣམས་ཀྱིས་བྱིན་
གྱིས་ བརླབ་ཏུ་གསོལ། ཞེས་ གསོལ་བ་ཤུགས་དྲག་ཏུ་གདབ་བོ། །ཐོག་མར་
བསམ་པ་དེ་འདྲ་ཞིག་མ་སྐྱེས་ན་ཟབ་མོ་དབུ་མའི་ལྟ་བ་ལ་མྱོང་བ་ཐོན་པ་མི་སྲིད་
དེ། བདག་འཛིན་ལ་དགྲར་མ་མཐོང་ན་དེ་སྤོང་འདོད་མི་སྐྱེ་ལ། བདག་འཛིན་
སྤོང་འདོད་མེད་པར་བདག་མེད་རྟོགས་པའི་ལྟ་བ་སྐྱེ་བ་མི་སྲིད་དོ། །དེ་ལྟར་
བདག་འཛིན་དགྲར་མཐོང་ནས་སྤོང་འདོད་ཆེན་པོ་བྱུང་ན། བདག་འཛིན་འདི་
ལུས་ལས་ཚེར་མ་འདོན་པ་ལྟར་དུ་སྤོང་ཐབས་མེད་པས། བདག་འཛིན་གྱིས་
ཡུལ་ འཛིན་ཚུལ་ལ་བརྟགས་ཤིང་དཔྱད་ནས་སྤོང་དགོས་ལ། དེ་ཡང་བདག་
འཛིན་འདི་བློ་འཁྲུལ་པ་ཞིག་གམ། མ་འཁྲུལ་བ་ཞིག་ཡིན། མ་འཁྲུལ་བ་ཞིག་
ཡིན་ན་ནི་དེའི་ཡུལ་ལ་བལྟས་པ་ཙམ་གྱིས་ཇེ་གསལ་དུ་འགྲོ་དགོས་པས་སྤོང་
ཐབས་མེད་དེ། དཔེར་ན་མིག་མ་འཁྲུལ་བས་གང་མཐོང་བ་དེ་ལ་བལྟས་པ་ཙམ་
གྱིས་ ཇེ་གསལ་དུ་འགྲོ་བ་བཞིན་ནོ། །བློ་འཁྲུལ་པ་ཞིག་ཡིན་ན་སྤོང་ནུས་ཏེ།
དཔེར་ན་ཐོ་ཡོར་ལ་མིར་འཁྲུལ་བའི་བློ་སྐྱེས་པའི་ཚེ་ཡུལ་དེ་ལ་ལགས་པར་
- 56 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
དཔྱད་ནས་ཐོ་ཡོར་ཡིན་པར་ངེས་ན་སྔར་གྱི་མིར་འཁྲུལ་བའི་བློ་དེ་ལྡོག་འགྲོ་བ་
བཞིན་ནོ། །དེས་ན་བདག་འཛིན་གྱིས་ཡུལ་ཇི་ལྟར་བཟུང་བ་དེ་ངོ་ཤེས་པ་ཐོག་
མར་གལ་ཆེ་སྟེ། བདག་འཛིན་གྱིས་ཇི་ལྟར་བཟུང་བའི་ཡུལ་དེ་ལ་དགག་བྱ་ཞེས་
བྱ་ལ། དགག་བྱ་ངོས་མ་ཟིན་ན་དེ་འགོག་པའི་དབུ་མའི་རིགས་པ་ཇི་སྙེད་ཅིག་
བྱས་ཀྱང་མི་ཕན་ཏེ། འབེན་ཤར་དུ་བཞག་ནས་མདའ་ནུབ་ཏུ་འཕེན་པ་དང༌།
འདྲེ་ཤར་སྒོ་ནས་གནོད་པ་ལ་གླུད་ནུབ་སྒོར་སྐྱེལ་བ་དང༌། རྐུན་མ་ནགས་ལ་སོང་
བའི་རྗེས་སྤང་ལ་གཅོད་པ་ལྟར་ངལ་བ་ཅི་བྱས་འབྲས་མེད་དུ་འགྱུར་རོ། །བདག་
འཛིན་གྱིས་ཡུལ་ཇི་ལྟར་བཟུང་བ་ནི་ཁ་ཕྱིར་བལྟས་ཀྱི་ཡུལ་རྣམས་ལ་ཐོག་མ་
ནས་རྩད་བཅད་ཀྱང་ཕན་པ་ཆུང་བས། ཐོག་མར་རང་གི་རྒྱུད་སྟེང་དུ་ང་ང་ཞེས་
འཛིན་པའི་བློ་འདིའི་འཛིན་ཚུལ་རྩད་བཅད་པར་བྱའོ། །བླ་མ་དམ་པའི་མན་ངག་
ལ་བརྟེན་ནས་ངའོ་སྙམ་དུ་འཛིན་པའི་བློ་འདིའི་འཛིན་ཚུལ་ལ་བརྟགས་པ་ན། ང་
ཞེས་བྱ་བ་རང་གི་བློས་བཏགས་པ་ཙམ་མ་ཡིན་པར་དོན་སྟེང་ནས་བདེན་པར་
གྲུབ་གྲུབ་པ་ཞིག་གི་སྣང་བ་འཆར་ལ། ཇི་ལྟར་སྣང་བ་ལྟར་དུ་ཞེན་པ་སྐྱེའོ། །དེ་
འདྲ་བའི་སྣང་ཞེན་སྐྱེ་ཚུལ་དེ་ཕྲ་ཞིང་མཛངས་པའི་བློས་འཕྱུགས་མེད་དུ་ངེས་པ་
ཞིག་ཤིན་ཏུ་གལ་ཆེའོ། །དེ་ཡང་ཐག་གཅོད་སྔ་བར་མི་བྱ་བར་ཟབ་མོ་དབུ་མའི་
ལྟ་བ་རྒྱུད་ལ་སྐྱེ་བའི་རྒྱུ་ཚོགས་རྣམས་ལ་འབད་པ་གཙོ་བོར་བཏོན་ངོས་ཕྲ་ཞིང་
མཛངས་ལ་ཞིབ་པའི་བློས་ཡང་དང་ཡང་དུ་དཔྱད་ཅིང་། རྒྱུ་མཚན་དང་དཔེ་སྣ་
ཚོགས་ཀྱི་སྒོ་ནས་བསམས་ཏེ་དགག་བྱ་འཕྱུགས་མེད་དུ་ངེས་པ་ཞིག་དགོས་ཀྱི།
འདི་འཕྱུགས་ན་ལྟ་བའི་གནད་ཐམས་ཅད་འཕྱུགས་པར་འགྱུར་བས། དགག་བྱའི་
གནད་འདི་ངོས་མ་ཟིན་པར་ལྟ་བའི་འཁྱེར་སོ་ཅི་བྱས་ཀྱང་བློས་བྱས་ཀྱི་ལྟ་བ་ཁོ་
7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ནར་འགྱུར་གསུངས་སོ། །དེས་ན་འཁོར་བའི་རྩ་བ་མཐར་ཐུག་པ་བདག་ཏུ་འཛིན་
པའི་བློའི་སྣང་ཚུལ་དང་ཞེན་ཚུལ་འཕྱུགས་མེད་ཅིག་ངོས་ཟིན་པར་བྱ། དེ་ལྟར་
ངོས་ཟིན་པར་བླ་མ་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ། །ཞེས་
གསོལ་བ་ཤུགས་དྲག་ཏུ་གདབ་བོ། །ཟབ་མོ་དབུ་མའི་ལྟ་བ་འཚོལ་བའི་ཐོག་མར་
ཉེས་སྐྱོན་ཐམས་ཅད་སྐྱེད་པར་བྱེད་པའི་རྒྱུ་འཁོར་བའི་རྩ་བ་བདག་འཛིན་ངོས་
ཟིན་ པར་ བྱས་ ཏེ། དེ་ འགོག་ པའི་ ཕྱིར་ དུ་ འབད་ དགོས་ པ་ནི། རྩ་ ཚིག་ ལས།
གནས་ལུགས་རྟོགས་པའི་ཤེས་རབ་མི་ལྡན་ན། །ངེས་འབྱུང་བྱང་ཆུབ་སེམས་ལ་
གོམས་བྱས་ཀྱང་། །སྲིད་པའི་རྩ་བ་གཅོད་པར་མི་ནུས་པས། །དེ་ཕྱིར་རྟེན་འབྲེལ་
རྟོགས་པའི་ཐབས་ལ་འབད། །ཅེས་གསུངས་པའི་དོན་སྙན་བརྒྱུད་ཀྱི་མན་ངག་
ལས་འབྱུང་བ་ལྟར་ཉམས་སུ་ལེན་ཚུལ་ཡིན་ནོ། །དེ་ལྟར་འཁོར་བའི་རྩ་བ་ངོས་
བཟུང་ནས་འཁོར་བའི་རྩ་བར་དྲུང་ཕྱུང་པའི་ཕྱིར་ཟབ་མོ་དབུ་མའི་ལྟ་བ་བསྒོམ་
ཚུལ་ནི། བླ་མ་ལྷ་ཚོགས་བསྒོམ་བཞིན་པའི་ངང་ནས་འདི་ལྟར་བསམ་སྟེ། །ང་
ཞེས་བྱ་བ་རང་གི་བློས་བཏགས་ཙམ་མིན་པར་དོན་སྟེང་ནས་བདེན་པར་གྲུབ་པ་
ཞིག་ཡོད་ན། རང་གི་ལུས་འདི་ང་ཡིན་ནམ། སེམས་འདི་ང་ཡིན། ལུས་སེམས་
གཉིས་ལས་དོན་གཞན་དུ་ཡོད་བརྟག་པར་བྱའོ། །དེ་ལྟར་བརྟགས་པ་ན་རང་གི་
ལུས་ང་མིན་ཏེ། དེ་ལྟར་ཡིན་ན་ཤི་ནས་ལུས་མེར་བསྲེགས་པའི་ཚེ་ང་ཡང་རྒྱུན་
ཆད་དགོས་པ་དང་། ལུས་ལ་ལག་པ་ལ་སོགས་པའི་དབྱེ་བ་མང་པོ་ཡོད་པ་བཞིན་
དུ་ང་ཡང་མང་པོ་ཞིག་ཡོད་དགོས་པར་འགྱུར་ལ། གཞན་ཡང་ད་ལྟ་རང་རེ་རྣམས་
ཀྱི་སྣང་བ་འཆར་ཚུལ་ལ་བརྟགས་ན་ངའི་ལུས་ཞེས་ལུས་འདི་ངའི་དབང་བྱར་
འཛིན་ལ། དེ་ལྟར་ན་དཔོན་པོའི་གཡོག་པོ་དེ་དཔོན་པོ་མིན་པ་བཞིན་དུ་རང་གི་
-58-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
དབང་བྱར་བྱེད་པ་དེ་རང་ཡིན་པའི་དོན་མེད་དོ། །ང་དེ་ལུས་ལ་མི་ལྟོས་པར་
ལོགས་སུ་ཡོད་ན་ལུས་ན་བ་ལ་ང་ན་ཞེས་བརྗོད་མི་རུང་བར་འགྱུར་རོ། །དཔེར་
ན་རྟ་དེ་བོང་བུ་ལ་མ་བརྟེན་པར་ལོགས་སུ་གྲུབ་པ་ཡིན་བས་བོང་བུ་ན་བས་རྟ་ན་
བར་མི་འགྱུར་བ་བཞིན་ནོ། །དེས་ན་ལུས་ན་བ་ན་ང་ན་ཞེས་བརྗོད་ཅིང་། ལུས་
བདེ་ན་ང་བདེ་ཞེས་བརྗོད་པ་ཡིན་པས་ང་དེ་ལུས་འདི་ལ་བརྟེན་ནས་འཇོག་གི །
ལུས་འདི་ལ་མ་བརྟེན་པར་ང་འཇོག་མི་ཐུབ་བོ། །དེ་ལྟར་བཟུང་བའི་ང་དེ་སེམས་
འདི་ཡིན་ནོ་སྙམ་ན། དེ་ཡང་མི་འཐད་དེ་ངར་འཛིན་འདིས་ཇི་ལྟར་བཟུང་བ་ལྟར་
གྲུབ་ན་ང་དེ་གང་ལའང་ལྟོས་མེད་ཅིག་ཏུ་གྲུབ་དགོས་ལ། དེ་ལྟར་ན་སེམས་འདི་
གང་ལའང་ལྟོས་མེད་ཅིག་ཏུ་འགྱུར་རོ། །སེམས་འདི་གང་ལའང་ལྟོས་མེད་དུ་
གྲུབ་པ་མི་སྲིད་དེ། སེམས་སྐྱེ་བ་ནི་ཡུལ་རེ་ལ་བརྟེན་ནས་སྐྱེ་དགོས་ཀྱི། ཡུལ་
མེད་པའི་ཡུལ་ཅན་གྱི་སེམས་མི་སྲིད་དོ། །དེ་ཡང་སེམས་བདེ་བ་ནི་ཡུལ་ཡིད་དུ་
འོང་བ་རེ་ལ་བརྟེན་ནས་སྐྱེ། སེམས་མི་བདེ་བ་ནི་ཡུལ་ཡིད་དུ་མི་འོང་བ་རེ་ལ་
བརྟེན་ནས་སྐྱེ་བ་མྱོང་བས་གྲུབ་བོ། །དེ་ལྟར་ན་སེམས་ཞེས་བྱ་བ་འདི་རྒྱུ་དང་རྐྱེན་
སྣ་ཚོགས་ཤིག་ལ་བརྟེན་ནས་སྐྱེ་བ་ཡིན་གྱི། རྒྱུ་དང་རྐྱེན་ལ་མ་ལྟོས་པའི་སེམས་
མི་ སྲིད་དོ། །དེ་ཡང་མིག་གི་ཤེས་པ་སྐྱེ་བ་ན། ནང་གི་མིག་དབང་དང་། ཕྱིའི་
གཟུགས་དང་། བར་གྱི་སྣང་བ་དང་། ཡིད་ཀྱི་དབང་པོ་རྣམས་ཚོགས་པ་ལ་བརྟེན་
ནས་སྐྱེ་བ་ཡིན་གྱི། རྒྱུ་རྐྱེན་དེ་དག་གི་ནང་ནས་གཅིག་མ་ཚང་ནའང་མིག་ཤེས་མི་
སྐྱེའོ། །དེ་བཞིན་དུ་རྣ་བའི་ཤེས་པ་སོགས་གཞན་རྣམས་ལའང་རྟེན་ཅིང་འབྲེལ་
བར་འབྱུང་བའི་ཚུལ་དེ་ལྟར་དུ་ཤེས་པར་བྱའོ། །གཞན་ཡང་ད་ལྟ་རང་རེ་རྣམས་
ཀྱི་སྣང་བ་འཆར་ཚུལ་ལ་བརྟགས་ན་ངའི་སེམས་ཞེས་སེམས་འདི་ངའི་དབང་
9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྒྱུར་བྱ་དང་། ང་དེ་སེམས་ལ་དབང་བསྒྱུར་བའི་བདག་པོ་ལྟ་བུར་འཆར་ལ། དེ་
ལྟར་ན་དབང་བསྒྱུར་བྱའི་སེམས་དེ་དབང་སྒྱུར་བ་པོའི་ང་དེ་ཡིན་པ་དེ་མི་སྲིད་
དོ། །དེ་ལྟར་གྲུབ་པའི་ང་དེ་སེམས་ལས་ལོགས་སུ་གྲུབ་པའང་མེད་དེ། སེམས་
ལོགས་སུ་བཞག་ནས་ང་དེ་འདིའོ་ཞེས་བསྟན་རྒྱུ་གཏན་ནས་མེད་དོ། །དེ་བཞིན་
དུ་སེམས་བདེ་ན་ང་བདེ་ཞེས་བརྗོད། སེམས་མ་བདེ་ན་ང་མ་བདེ་ཞེས་བརྗོད་པ་
ཡིན་པས། ང་དེ་སེམས་ལ་བརྟེན་ནས་འཇོག་གི །སེམས་ལ་མ་བརྟེན་པར་མི་
འཇོག་གོ །དེའི་ཕྱིར་ང་ཞེས་བྱ་བ་འདི་རྒྱུ་དང་རྐྱེན་ལ་བརྟེན་ནས་འཇོག་གི །རྒྱུ་
དང་རྐྱེན་ལ་མ་ལྟོས་པར་འཇོག་མི་ཐུབ་བོ། །འོ་ན་ང་གཏན་ནས་མེད་དམ་སྙམ་ན་
ངར་འཛིན་གྱིས་ཇི་ལྟར་བཟུང་བ་ལྟར་གྱི་ང་གང་ལའང་ལྟོས་མེད་དང་ཚུགས་
ཐུབ་དང་བདེན་པར་གྲུབ་པ་དེ་འདྲ་མེད་ཀྱི། སྤྱིར་ང་མེད་པར་བཟུང་ན་ནི་ཆད་
ལྟར་འགྱུར་བས་ང་ངེས་པར་ཡོད་དོ། །དེ་ཡང་ད་ལྟ་ཚོར་བ་བདེ་སྡུག་མྱོང་བ་པོ་
དང་མ་འོངས་པའི་དོན་དུ་ལས་གསོག་པ་པོའི་ང་ཞེས་བྱ་བ་རྒྱུ་རྐྱེན་སྣ་ཚོགས་
ལས་གྲུབ་པ་རྟེན་ཅིང་འབྲེལ་པར་འབྱུང་བའི་ཆོས་ཤིག་ནི་ངེས་པར་ཡོད་དོ། །འོ་
ན་ང་དེ་ལུས་སེམས་གཉིས་ཀྱི་སྟེང་དུ་ཡོད་ཡོད་འདྲ་བ་ལ་བརྟགས་ན་མི་རྙེད་པ་
དེ་ཅི་ཡིན་སྙམ་ན། དེ་ནི་རྫུན་པ་ཡིན་པའི་དོན་ཡིན་ཏེ། རྫུན་པ་ཞེས་བྱ་བ་ནི་མེད་
པ་ལ་ཡོད་པར་སྟོན་པའམ་ཡོད་པ་ལ་མེད་པར་སྟོན་པ་ཞིག་ལ་བརྗོད་པ་ཡིན་ལ།
དེས་ན་ང་ཞེས་བྱ་བ་འདི་ཡང་དོན་ལ་ལུས་སེམས་གཉིས་ཀྱི་སྟེང་ན་བདེན་པར་
མེད་པ་ལ་ངར་འཛིན་གྱི་རྨོངས་པའི་མཐུས་བདེན་པར་ཡོད་ཡོད་ལྟར་དུ་སྟོན་པ་
ཡིན་ནོ། །དེའི་ཕྱིར་སྣང་ཚུལ་དེ་ལ་རྒྱལ་བས་རྫུན་པ་ཞེས་བྱ་བ་དང༌། སླུ་བ་ཞེས་
བྱ་བ་དང་། གསོག་དང་། གསོབ་དང༌། ཀུན་རྫོབ་ཅེས་གསུངས་སོ། །དེས་ན་ང་
-60-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཞེས་བྱ་བ་འདི་མིང་ཙམ་དང་། རང་གི་རྟོག་པས་བཏགས་པ་ཙམ་དང༌། བཅོས་མ་
ཙམ་དང༌། ཐ་སྙད་ ཙམ་ དང་། རྟེན་ཅིང་འབྲེལ་ པར་ འབྱུང་ བའི་ ཆོས་ ཙམ་དུ་
འཇོག་པ་ཡིན་ནོ། །ངར་འཛིན་གྱི་ཞེན་ཡུལ་འགོག་ཚུལ་དང་། ང་ཞེས་བྱ་བ་ཐ་
སྙད་དུ་འཇོག་ཚུལ་དེ་ལྟར་ངེས་པར་བྱས་ནས། དེ་བཞིན་དུ་རང་གི་ལུས་དང་
སེམས་ལ་ཡང་དཔྱད་པར་བྱ་སྟེ། དེ་ཡང་ངའི་ལུས་ཞེས་རིལ་པོ་དང་ཐེར་ཟུག་
དང་བདེན་པར་སྣང་ལ། སྣང་བ་དེ་འཁྲུལ་པ་ཡིན་ཞིང་། སྣང་བ་དེ་ལྟར་དུ་ཞེན་
པ་ནི་ལུས་ལ་དམིགས་པའི་བདེན་འཛིན་ཡིན་ནོ། །སྣང་བ་དེ་ལྟར་དུ་དོན་ལ་གྲུབ་
ན་ལུས་ཞེས་བྱ་བ་འདི་ཡན་ལག་གི་ཚོགས་པ་ལ་མ་ལྟོས་པར་གྲུབ་དགོས་པ་ལ་
དེ་ལྟར་དུ་གྲུབ་བ་མེད་དོ། །དེ་ཡང་མགོ་དང་ལག་པ་ལ་སོགས་པ་རེ་རེ་ནས་
བསལ་བའི་རྗེས་སུ་ལུས་དེ་འདིའོ་ཞེས་བསྟན་རྒྱུ་མེད་ལ། ལག་པ་ན་བ་ན་ལུས་
ན་བར་འཇོག་ཅིང་། དེ་བཞིན་དུ་མགོ་ནའང་ལུས་ན་བར་འཇོག་དགོས་ལ། ཐ་ན་
སོར་མོའི་རྩེ་མོ་ན་ནའང་ལུས་ན་བར་འཇོག་དགོས་པས་ལུས་ཞེས་བྱ་བ་ནི་རྒྱུ་
རྐྱེན་སྣ་ཚོགས་ཀྱི་དབང་གིས་གྲུབ་ཅིང་། ལག་པ་ལ་སོགས་པའི་ཡན་ལག་མང་
པོ་ཞིག་ཚོགས་པ་ལ་བརྟེན་ནས་བཏགས་པ་ཡིན་གྱི། རྒྱུ་རྐྱེན་དེ་དག་ལ་མ་ལྟོས་
པར་གྲུབ་པ་མེད་དོ། །དེ་བཞིན་དུ་སེམས་ཀྱང་རྒྱུ་རྐྱེན་སྣ་ཚོགས་ལ་བརྟེན་ནས་
བཏགས་པ་ཡིན་གྱི། རྒྱུ་རྐྱེན་དེ་དག་ལ་མ་ལྟོས་པར་སེམས་གྲུབ་པ་མེད་དོ། །དེ་
ལྟར་ང་དང་ལུས་སེམས་རྣམས་རྟེན་འབྲེལ་གྱི་རིགས་པས་བདེན་མེད་དུ་གཏན་
ལ་ཕེབས། ཕྱིའི་རི་ར་བ་ཁང་ཁྱིམ་སོགས་དང༌། གང་ཟག་གཞན་རྣམས་དང་།
དུས་ལོ་དང་ཟླ་བ་ལ་སོགས་པ་འདུས་བྱས་ཀྱི་ཆོས་ཐམས་ཅད་རྟེན་འབྲེལ་གྱི་
རིགས་པ་ལ་བརྟེན་ནས་བདེན་མེད་དུ་གཏན་ལ་དབབ་པར་བྱའོ། །དེ་བཞིན་དུ་
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ནམ་མཁའ་ལ་སོགས་འདུས་མ་བྱས་ ཀྱི་ཆོས་རྣམས་ ཀྱང་ ཕན་ཚུན་གཅིག་ལ་
གཅིག་བརྟེན་ནས་བཞག་པ་དང་། བློས་བཏགས་པ་ཙམ་ལས་བདེན་པར་མེད་
པའི་ཚུལ་ངེས་པར་བྱའོ། །ཟབ་མོ་དབུ་མའི་ལྟ་བ་གཏན་ལ་འབེབས་པ་ལ་ཤེར་
ཕྱིན་ གྱི་མདོ་དང༌། དེའི་ དགོངས་ པ་ འགྲེལ་བའི་ཀླུ་སྒྲུབ་ཡབ་སྲས་ཀྱི་གཞུང་
རྣམས་ལས་རིགས་པའི་རྣམ་གྲངས་མཐའ་ཡས་པ་ཞིག་གསུངས་ཀྱང་། རིགས་པ་
ཐམས་ཅད་ཀྱི་ནང་ནས་མཆོག་ཏུ་གྱུར་པ་ནི་རིགས་པའི་རྒྱལ་པོ་རྟེན་འབྲེལ་གྱི་
རིགས་པ་འདི་ཡིན་པས། རིགས་པའི་རྒྱལ་པོ་འདི་ལ་བརྟེན་ནས་ཟབ་མོ་དབུ་
མའི་ ལྟ་བ་མྱུར་དུ་རྙེད་པར་བླ་མ་ལྷ་ཚོགས་རྣམས་ ཀྱིས་བྱིན་གྱིས་བརླབ་ཏུ་
གསོལ། ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟར་ཐུན་དངོས་གཞི་ལས་
དཔྱད་བསྒོམ་དང་འཇོག་བསྒོམ་གཉིས་ཀྱི་སྒོ་ནས་ཟབ་མོ་དབུ་མའི་ལྟ་བ་སྐྱོང་ཅི་
ཐུབ་བྱས་ལ། རྗེས་ཐོབ་ཀྱིས་སྐབས་སུ་གང་སྣང་ཐམས་ཅད་སྒྱུ་མ་དང༌། སྨིག་རྒྱུ་
དང༌། སྒྲ་བརྙན་དང་། གཟུགས་བརྙན་དང༌། རྨི་ལམ་ལྟར་སྣང་ཙམ་ལས་བདེན་
པར་མེད་པའི་ངེས་ཤེས་ཡང་ཡང་གསལ་བཏབ་ལ་བདེན་པར་གྲུབ་པ་རྡུལ་ཙམ་
ཡང་མེད་པ་དང་། ཐ་སྙད་དུ་རྟེན་འབྲེལ་བསླུ་བ་མེད་པའི་ཚུལ་གཉིས་གཅིག་
གྲོགས་སུ་གཅིག་འགྲོ་བར་མ་ཟད་སྣང་བར་རྟེན་འབྲེལ་གྱི་ཚུལ་བསམས་པས་
སྟོང་པ་ལ་ངེས་ཤེས་ལྷག་པར་འདྲོངས་པ་དང་། རང་བཞིན་གྱིས་སྟོངས་པའི་ཚུལ་
བསམས་པས་རྒྱུ་འབྲས་རྟེན་འབྲེལ་གྱི་ཚུལ་ལ་ངེས་པ་ལྷག་པར་འདྲོངས་ཏེ་སྣང་
བས་ ཡོད་ མཐའ་ སེལ་ཞིང་། སྟོང་ པས་ མེད་ མཐའ་ སེལ་ བའི་ ཚུལ་ མགོན་ པོ་
འཇམ་པའི་དབྱངས་ཀྱིས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་དངོས་སུ་གདམས་
པའི་ཟབ་མོ་དབུ་མའི་ལྟ་བའི་མན་ངག་ཐུན་མོང་མིན་པ་རྣམས་ལ་གོ་བ་གཏིང་
- 62 -



སྒོ
ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཚུགས་པ་ཞིག་རྙེད་པ་དང་། ཇི་ཙམ་གོ་བ་ཙམ་དུ་རང་གི་རྒྱུད་ལ་སྦྱར་ཏེ་ཚེ་འདིའི་
བུན་ལོང་གི་དབང་དུ་མ་སོང་བར་ངེས་འབྱུང་དང་བྱང་ཆུབ་ཀྱི་སེམས་ཤུགས་དྲག་
པོས་ཀུན་ནས་བསླངས་ཏེ་ཟབ་མོ་དབུ་མའི་ལྟ་བ་བསྒོམ་པ་ལ་སྐྱེས་བུའི་རྩལ་ཅི་
ཡོད་ཀྱིས་འབད་པར་བྱ་ཞིང་། དེ་ལྟར་འབད་ནས་མྱུར་དུ་རྒྱུད་ལ་སྐྱེ་བར་བླ་མ་ལྷ་
ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་
གདབ་བོ། །རྒྱལ་བའི་གསུང་རབ་ཐམས་ཅད་ཀྱི་ནང་ནས་རབ་དང་ཕུལ་དང་རྩེ་
མོར་གྱུར་པ་རྒྱལ་བ་རང་ཉིད་གང་ནས་གཤེགས་པའི་ལམ་གང་ཡིན་པ་དེ་ཕྱིན་ཅི་
མ་ལོག་པར་སྟོན་པ་ཤེར་ཕྱིན་གྱི་མདོ་སྡེ་རིན་པོ་ཆེ་སོགས་ངེས་དོན་གྱི་མདོ་
རྣམས་ཀྱི་དགོངས་པའི་དོན་མཐར་ཐུག་པ་ཟབ་མོ་དབུ་མའི་ལྟ་བ་རྟག་ཆད་ཀྱི་
མཐའ་ཐམས་ཅད་དང་བྲལ་བ་འདི་འཁྲུལ་པ་མེད་པ་སྟོན་པར་རྒྱལ་བས་མདོ་
རྒྱུད་དུ་མར་ ལུང་བསྟན་པ་དཔལ་མགོན་འཕགས་པ་ཀླུ་སྒྲུབ་ཡབ་སྲས་དང་།
ཆོས་ཀྱི་རྒྱལ་པོ་ཙོང་ཁ་པ་ཡབ་སྲས་ཀྱི་གསུང་རབ་རྣམས་ལས་ཟབ་མོ་དབུ་མའི་
ལྟ་བ་འདི་འཚོལ་དགོས་ཀྱི། དེ་ལས་གཞན་དུ་ངལ་བ་བརྒྱས་བཙལ་ཡང་རྙེད་
དཀའོ། །མགོན་པོ་ཀླུ་སྒྲུབ་ཡབ་སྲས་དང་འཇམ་མགོན་བླ་མ་ཡབ་སྲས་ཀྱིས་ཟབ་
མོ་དབུ་མའི་ལྟ་བ་འཚོལ་བའི་རིགས་པའི་རྣམ་གྲངས་མཐའ་ཡས་པ་གསུངས་པ་
ཐམས་ཅད་ཀྱི་ནང་ནས་མཆོག་ཏུ་གྱུར་པ་ནི་རིགས་པའི་རྒྱལ་པོ་རྟེན་འབྲེལ་གྱི་
རིགས་ པ་ སྟེ། མགོན་པོ་ཀླུ་སྒྲུབ་ ཀྱི་ཞལ་ནས། ཆོས་རྣམས་སྟོང་པ་འདི་ཤེས་
ནས། །ལས་དང་འབྲས་བུ་བསྟེན་པ་གང་། །ངོ་མཚར་བས་ཀྱང་འདི་ངོ་མཚར། །
རྨད་བྱུང་བས་ཀྱང་འདི་རྨད་བྱུང་། །ཞེས་སྟོང་པ་དང་རྟེན་འབྱུང་གཅིག་གྲོགས་སུ་
གཅིག་འགྲོ་བ་རྒྱུ་འབྲས་རྟེན་འབྲེལ་བསླུ་བ་མེད་པའི་ཚུལ་ལས། གནས་ལུགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
སྟོང་པ་ཉིད་ལ་ངེས་པ་ལྷག་པར་སྟེར་བའི་ཚུལ་འདིས་ཐུགས་ལྷག་པར་ཕྲོགས་ཏེ་
འདི་ལས་ངོ་མཚར་ཆེ་བ་མེད་པ་གསུངས་པ་དང་། འཇམ་མགོན་བླ་མས་ཀྱང་།
གང་ཞིང་གཟིགས་ཤིང་གསུང་བ་ཡི། །མཁྱེན་དང་སྟོན་པ་བླ་ན་མེད། །རྒྱལ་བ་
རྟེན་ཅིང་འབྲེལ་པར་འབྱུང༌། །གཟིགས་ཤིང་འདོམས་པ་དེ་ལ་འདུད། །འཇིག་
རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་ལྡོག་
པ། །རྟེན་ཅིང་འབྲེལ་བར་འབྱུང་བར་གསུངས། །དེ་ཚེ་བློ་དང་ལྡན་པ་ཡིས། །
རྟེན་ཅིང་འབྲེལ་བར་འབྱུང་བའི་ལམ། །ཁྱོད་ཀྱི་བསྟན་པའི་གནད་ཉིད་དུ། །ཇི་
ལྟར་ཁོང་དུ་ཆུད་མི་འགྱུར། །དེ་ལྟ་ལགས་ན་མགོན་ཁྱོད་ལ། །བསྟོད་པའི་སྒོར་ནི་
སུ་ཞིག་གིས། །བརྟེན་ནས་འབྱུང་བ་གསུང་བ་ལས། །ངོ་མཚར་གྱུར་པ་ཅི་ཞིག་
རྙེད། །ཅེས་རྟེན་འབྲེལ་གྱི་རིགས་པ་འདི་ངོ་མཚར་རྨད་དུ་བྱུང་བར་གཟིགས་ནས་
སྟོན་པ་ཐུགས་རྗེ་ཅན་དེས་ཆོས་ཕུང་བརྒྱད་ཁྲི་བཞི་སྟོང་གསུངས་པ་ཐམས་ཅད་
ཀྱི་ནང་ནས་རྟེན་འབྲེལ་གསུངས་པ་འདི་ལས་རྨད་དུ་བྱུང་བ་དང༌། འདི་ལས་ངོ་
མཚར་ཆེ་བ་མེད་པར་གསུངས་སོ། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་
པོ་ལ་རྒྱུད་འཛིན་མཐའ་ཡས་པ་འཛིན་མའི་ཐ་གྲུ་ཀུན་ཏུ་ཁྱབ་པ་བྱུང་ཡང་།
མགོན་པོ་འཇམ་ པའི་ དབྱངས་ ཀྱིས་ སྤྲུལ་ པའི་ གླེགས་ བམ་ཆེན་མོ་ནས་ ལུང་
བསྟན་པ་ལྟར་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་འཛིན་ཅིང་། ལམ་
བཟང་འདི་ཐུགས་ཉམས་སུ་བཞེས་ཏེ་ཐུགས་རྒྱུད་ལ་མངོན་དུ་གྱུར་པ་ནི་གྲུབ་
ཆེན་དབེན་ས་ཆེན་པོ་ཡབ་སྲས་ཡིན་པས། དཔལ་དབེན་ས་སྙན་བརྒྱུད་ཀྱི་མན་
ངག་ལས་ལམ་བཟང་འདི་མངོན་དུ་གྱུར་པའི་བདག་ཉིད་ཆེན་པོ་བློ་བཟང་ཆོས་
ཀྱི་ རྒྱལ་ མཚན་ གྱིས། རྟེན་ འབྲེལ་ ཟབ་ མོའི་ ཚུལ་ འཕགས་ པའི་ དབྱངས་ སུ་
-64-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། །
བསྒྲགས་ པ་ འདི་དག་བྱིན་རླབས་ཀྱི་ཚན་ཀ་ཤིན་ཏུ་ཆེ་ཞིང་། སྣང་བས་ཡོད་
མཐའ་སེལ་བ་དང་། སྟོང་པས་མེད་མཐའ་སེལ་བ་ཐུན་མོང་མིན་པའི་རྟེན་འབྲེལ་
ཟབ་མོའི་ཚུལ་འཕགས་པའི་དབྱངས་སུ་བསྒྲགས་པ་རྒྱ་ཆེར་མཆིས་པ་ལས།
འདིར་ཕྱོགས་ཙམ་ཞིག་བརྗོད་ན། འཇམ་མགོན་བླ་མ་བློ་བཟང་གྲགས་པའི། །
མདོ་སྔགས་ཆོས་ ཀྱི་རྒྱལ་མཚན་འཛིན་ལ། །ཟླ་དང་ བྲལ་བའི་བདག་ ཉིད་ཆེ་
དེས། །ཟབ་དོན་སྒྲ་དབྱངས་འདི་སྐད་བསྒྲགས་སོ། །བརྒྱད་ཁྲི་བཞི་སྟོང་ཆོས་ཀྱི་
ཉིང་ཁུ། །རང་བཞིན་སྟོང་པ་རྟེན་འབྱུང་དོན་དུ། །ཇི་བཞིན་གཟིགས་པ་བློ་བཟང་
གྲགས་པ། །འབྲལ་མེད་སྤྱི་བོའི་རྒྱན་དུ་བཞུགས་ཤིག །ཆོས་རྣམས་རང་གི་ངོ་
བོས་ སྟོངས་ ཕྱིར། །རྟེན་ ཅིང་ འབྲེལ་ འབྱུང་ དེའི་ ཕྱིར་ སྟོང་པ། །སྣང་ སྟོང་ཟུང་
འཇུག་དབུ་མའི་ལམ་འདི། །ཨེ་མ་ཧོ་བླ་མའི་དྲིན་ལས་དེང་རྙེད། །ཇི་སྙེད་ཤེས་
བྱ་ཀུན་ལ་ཁྱབ་པ། །ཆོས་རྣམས་ཀུན་གྱི་གདོད་མའི་གནས་ལུགས། །སྤྲོས་པའི་
མཚན་མ་ཀུན་དང་བྲལ་ཡང་། །ནམ་མཁའི་ལམ་ལས་འཇའ་ཚོན་བཞིན་དུ། །
བཟང་ངན་སྤྲོས་པ་སྣ་ཚོགས་སྣང་བ། །སྒྱུ་མའི་འཁྲུལ་འཁོར་ཆེན་པོར་མཐོང་
ངོ༌། །འཇིགས་རུང་སྐྱེ་རྒ་ན་འཆི་ལ་སོགས། །སྲིད་ལམ་འཁྱམས་པས་དུབ་པའི་
ངལ་བསོ། །ཆོས་ཉིད་དེ་བཞིན་ཉིད་ཀྱི་ངང་དུ། །རིག་པའི་ཁྱེའུ་ཆུང་བག་ཡངས་
སྐྱོང་ཞིང་། །སླར་ཡང་སྣང་སྟོང་རེས་འཇོག་མེད་པར། །སྣང་ཙམ་ཉིད་ནས་སྟོང་
པར་ཤེས་ཤིང་། །སྟོང་ཙམ་ཉིད་ནས་སྣང་བར་འཆར་བ། །རྒྱ་མཚོ་ཆེ་དང་དེ་ཡི་
རླབས་བཞིན། །གང་ཤར་ཆོས་སྐུའི་རྒྱ་ཡན་ཤེས་སོ། །བདེན་པར་སྣང་ཞིང་ཞེན་
པའི་ གཟུང་ ཡུལ། །དོན་ ལ་རྟོན་ པའི་ རིགས་ པས་ དཔྱད་ པས། །སྐྱེ་མེད་ནམ་
མཁའི་ པདྨོ་ ལྟ་ བུར། །མཚོན་ དུ་མེད་ པའི་ དོན་ ཞིག་ མཐོང་ ངོ༌། །མཐོང་ བའི་
I
- 65 - ，



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
དབྱིངས་དང་རིག་པ་དབྱེར་མེད། །བྱིང་རྒོད་བྲལ་བར་ལྷུག་པར་འཇོག་པའི། །
མཉམ་བཞག་ནམ་མཁའི་རྣལ་འབྱོར་འདི་ཡང་། །དུས་གསུམ་རྒྱལ་བའི་དགོངས་
པ་ཡིན་ནོ། །རྗེས་སུ་འཁྲུལ་སྣང་བདེན་པར་ཞེན་པའི། །ཉམ་ཐག་མ་རྒན་གནས་
ཚུལ་མཐོང་བས། །སྙིང་རྗེའི་སེམས་དང་ རང་བཞིན་མེད་རྟོགས། །ཐབས་ཤེས་
ཟུང་དུ་འབྲེལ་བའི་ཉམས་ལེན། །རྗེས་ཐོབ་སྒྱུ་མའི་རྣལ་འབྱོར་འདི་ཡང་། །གྲུབ་
ཐོབ་བརྒྱུད་པའི་རྣམ་ཐར་ཡིན་ནོ། །སངས་རྒྱས་གཉིས་པ་ཀླུ་སྒྲུབ་ཞབས་དང་། །
ཡབ་རྗེ་བློ་བཟང་གྲགས་པའི་སྙན་བརྒྱུད། །ཟབ་ལམ་དབུ་མའི་ཉམས་ལེན་འདི་
ཡང་། །དུས་གསུམ་སངས་རྒྱས་སྲས་དང་བཅས་པའི། །བགྲོད་ པ་ གཅིག་པའི་
ལམ་བཟང་ཡིན་ནོ། །བླ་མ་མཆོག་དེས་ཇི་ལྟར་གསུང་བཞིན། །རྟེན་ཅིང་འབྲེལ་
འབྱུང་ཟབ་མོའི་ཚུལ་ལ། །འཁྲུལ་མེད་ངེས་པ་བརྟན་པོ་རྙེད་ནས། །རྩེ་གཅིག་
སྒྲུབ་པས་མངོན་དུ་འགྱུར་བར། །རྗེ་བཙུན་བླ་མས་བྱིན་གྱིས་རློབས་ཤིག །ཅེས་
བརྗོད་ཅིང་ཟབ་མོའི་གནས་དེ་དག་ལ་བག་ཆགས་ཅི་ཐེབས་དང་། མྱུར་དུ་རྒྱུད་
ལ་སྐྱེ་བར་གསོལ་བ་ཤུགས་དྲག་ཏུ་གདབ་བོ། །གཞན་ཡང་ཟབ་མོ་དབུ་མའི་ལྟ་
བ་མྱུར་དུ་རྒྱུད་ལ་སྐྱེ་ཕྱིར་ཤེར་ཕྱིན་གྱི་མདོ་སྡེ་རིན་པོ་ཆེ་བྲི་བ་དང་བཀླག་པ་དང་
ཁ་ཏོན་དུ་བྱ་བ་དང་མེ་ཏོག་དང་སྤོས་ལ་སོགས་པས་མཆོད་པ་ལ་བརྩོན་པར་བྱ་
ཞིང་། རང་དང་སྐལ་བ་མཉམ་པ་གཞན་དག་ཀྱང་ཤེར་ཕྱིན་གྱི་མདོ་སྡེ་རིན་པོ་ཆེ་
བཀླག་པ་དང་ཁ་ཏོན་དུ་བྱ་བ་ལ་བསྐུལ་བར་བྱ། ངེས་དོན་གྱི་མདོ་སྡེ་ཟབ་མོའི་
དབྱངས་ཀྱིས་ཀྱང་རྒྱུད་ལ་དྲན་པ་གསོ་བར་བྱས་ན་ཟབ་མོ་དབུ་མའི་ལྟ་བ་ལ་
བག་ཆགས་ཐེབས་ནས་མྱུར་དུ་རྒྱུད་ལ་སྐྱེ་བར་འཇམ་མགོན་བླ་མས་ནན་ཏནདུ་
གསུངས་ པས་ ན། དེའི་ ཚུལ་ ནི་ འདི་ ལྟར། ཟླ་མེད་ སྟོན་ པ་ ཐུགས་ རྗེ་ ཅན་ དེ་
- 66 -



མ་བཟང་བ
ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ཡིས། །ཟླ་བ་སྒྲོན་མའི་མདོ་ལས་འདི་སྐད་གསུང་། །ཇི་ལྟར་སྨིག་རྒྱུ་དྲི་ཟའི་གྲོང་
ཁྱེར་དང་། །སྒྱུ་མ་ཇི་བཞིན་རྨི་ལམ་ཇི་ལྟ་བུར། །མཚན་མ་བསྒོམས་པ་ངོ་བོ་ཉིད་
ཀྱིས་སྟོངས། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ནམ་
མཁའ་དྭངས་པར་ ཟླ་ཤར་བ། །དེ་ཡི་གཟུགས་བརྙན་དྭངས་པའི་མཚོར་སྣང་
སྟེ། །ཟླ་བ་ཆུ་ཡི་ནང་དུ་འཕོས་པ་མེད་། །ཆོས་ཀུན་མཚན་ཉིད་དེ་འདྲར་ཤེས་
པར་གྱིས། །ཇི་ལྟར་མི་དག་ནགས་རིའི་ཁྲོད་འདུག་ནས། །གླུ་ལེན་སྨྲ་དང་དགོད་
དང་དུ་བ་ལས། །བྲག་ཅ་ཐོས་ཀྱང་སྣང་བ་མེད་པ་ལྟར། །ཆོས་རྣམས་ཐམས་ཅད་
དེ་བཞིན་ཤེས་པར་གྱིས། །གླུ་དང་རོལ་མོ་དེ་བཞིན་དུ་བ་ཡང་། །དེ་ལ་བརྟེན་
ནས་བྲག་ཅ་འབྱུང་མོད་ཀྱི། །ཁྲག་ལ་དབྱངས་དེ་ནམ་ཡང་ཡོད་མ་ཡིན། །ཆོས་
རྣམས་ ཐམས་ཅད་དེ་བཞིན་ཤེས་ པར་ གྱིས། །ཇི་ ལྟར་ རྨི་ལམ་ན་ཡང་འདོད་
བསྟེན་པ། །སྐྱེས་བུ་སད་པར་གྱུར་ནས་མི་མཐོང་སྟེ། །བྱིས་པ་ཤིན་ཏུ་འདོད་ལ་
ཆགས་ཤིང་ཞེན། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །སྒྱུ་མ་བྱེད་ ་
པ་བདག་གིས་གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་
ཇི་ ལྟར་ སྣང་བ་གང་ ཡང་ མེད། །ཆོས་རྣམས་ཐམས་ཅད་དེ་བཞིན་ཤེས་པར་
གྱིས། །ཇི་ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་མཐོང་
ནས། །བྱུང་ནས་དགའ་ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་
མེད་ པའི་ ཆུ་ནང་སྣང། །ཆུ་ ཟླ་ སྟོང་ པ་ གསོག་ སྟེ་ གཟུང་དུ་མེད། །ཆོས་རྣམས་
ཐམས་ཅད་དེ་བཞིན་ཤེས་པར་གྱིས། །ཇི་ལྟར་སོས་ཀའི་ཉི་མ་ཕྱེད་དུས་ན། །
སྐྱེས་བུ་སྐོམ་པས་གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
མཐོང་། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །སྨིག་རྒྱུ་ལ་ཡང་ཆུ་ནི་
ཡོད་མེད་ན། །སེམས་ཅན་རྨོངས་པ་དེ་ལ་འཐུང་འདོད་དེ། །མི་བདེན་ཆུ་ནི་བཏུང་
ཟར་ཡོང་མི་ནུས། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ཆུ་
ཤིང་རློན་པའི་སྡོང་པོ་ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང་། །ནད་
དང༌ ཕྱི་རོལ་ཀུན་ན་སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་པར་
གྱིས། །སྟོན་པ་མཆོག་དེས་ཇི་ལྟར་གསུངས་ པ་ ལྟར། །རྟེན་ཅིང་འབྲེལ་འབྱུང་
ཟབ་མོའི་ཚུལ་འདི་ལ། །འཁྲུལ་མེད་ངེས་པ་བརྟན་པོ་རྙེད་པ་དང་། །དེ་དོན་རྩེ་
གཅིག་སྒྲུབ་པ་མཐར་ཕྱིན་ཤོག །གཞན་ཡང་ཟླ་མེད་སྟོན་པ་མཆོག་དེ་ཡིས། །རྒྱ་
ཆེར་རོལ་པའི་མདོ་ལས་འདི་སྐད་གསུངས། །འདོད་པའི་ཡོན་ཏན་འདི་དག་ཆུ་ཟླ་
འདྲ། །གཟུགས་བརྙན་མཚུངས་ཤིང་བྲག་ཆ་འདྲ་བ་དང་། །མིག་ཡོར་འདྲ་ཞིང་
གར་ལ་ལྟ་བ་འདྲ། །རྨི་ལམ་མཉམ་པར་འཕགསས་པའི་སྐྱེ་བོས་རིག །འདོད་
པའི་ཡོན་ཏན་སྐད་ཅིག་ཡ་མ་བརླ། །སྒྱུ་མ་སྨིག་རྒྱུ་འདྲ་ཞིང་རྫུན་པ་ཅན། །ཆུ་
བུར་དབུ་བ་ལྟ་བུར་ཡང་དག་མིན། །ཡོངས་སུ་བཏགས་ལས་བྱུང་བར་མཁས་
པས་རྟོགས། །འདུས་བྱས་གྱུར་པ་ཐམས་ཅད་རྒྱུ་དག་དང་། །རྐྱེན་རྣམས་ཀྱིས་ནི་
རབ་ཏུ་འབྱུང་བ་སྟེ། །གཅིག་གིས་གཅིག་རྒྱུ་བྱས་ཏེ་བརྟེན་ནས་བྱུང་། །བྱིས་པའི་
སྐྱེ་བོས་འདི་འདྲ་འདི་མ་རྟོགས། །དཔེར་ན་དྲེས་མ་མུན་ཛ་བསྟེན་བྱས་ལ། །རྩོལ་
བའི་སྟོབས་ཀྱིས་ཐག་པར་བསྒྱུར་བ་དང་། །ཟོ་ཆུན་བརྒྱུད་མོ་འཁོར་ལོར་བཅས་
པ་ཡང་། །དེ་དག་རེ་ རེས་འགྲུབ་པར་འགྱུར་བ་མེད། །དེ་ལྟར་སྲིད་པའི་ཡན་
ལག་ཀུན་འགྲུབ་པ། །གཞན་དང་གཞན་ཚོགས་པ་ལ་བརྟེན་ནས་ནི། །དེ་དག་སོ་
སོ་རེ་རེས་འགྲུབ་པར་འགྱུར། །སྔོན་གྱི་མཐའ་དང་ཕྱི་མའི་མཐའ་མི་དམིགས། །



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ས་བོན་ཡོད་ན་མྱུ་གུ་ཇི་བཞིན་ཏེ། །ས་བོན་གང་ཡིན་མྱུ་གུ་དེ་ཉིད་མིན། །དེ་ལས་
གཞན་མིན་དེ་ཡང་མ་ཡིན་ཏེ། །དེ་ལྟར་རྟག་མིན་ཆད་མིན་ཆོས་ཉིད་དོ། །སྟོན་པ་
མཆོག་དེས་ ཇི་ ལྟར་ གསུངས་ པ་ ལྟར། །རྟག་ཆད་མཐའ་ བྲལ་དབུ་མའི་ ལམ་
བཟང་ལ། །འཁྲུལ་མེད་ངེས་པ་བརྟན་པོ་རྙེད་པ་དང་། །རྩེ་གཅིག་སྒྲུབ་པས་རྒྱལ་
བ་མཉེས་བྱེད་ཤོག །ཅེས་བརྗོད་ཅིང་སྨོན་ལམ་ཤུགས་དྲག་ཏུ་གདབ་བོ། །དེ་
ལྟར་ ཡང་ དག་ པའི་ ལྟ་བ་བསྒོམ་ཚུལ་དེ་ནི། རྩ་ ཚིག་ ལས། གང་ཞིག་འཁོར་
འདས་ཆོས་རྣམས་ ཐམས་ ཅད་ ཀྱི། །རྒྱུ་ འབྲས་ ནམ་ ཡང་ བསླུ་བ་མེད་ མཐོང་
ཞིང་། །དམིགས་པའི་གཏད་སོ་གང་ཡིན་ཀུན་ཞིག་པ། །དེ་ནི་སངས་རྒྱས་དགྱེས་
པའི་ལམ་ལ་ཞུགས། །སྣང་བ་རྟེན་འབྲེལ་བསླུ་བ་མེད་པ་དང་། །སྟོང་པ་ཁས་
ལེན་བྲལ་བའི་གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་
པའི་དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་ཅིག་ཅར་དུ། །
རྟེན་འབྲེལ་མི་སླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་
ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །གཞན་ཡང་སྣང་བས་
ཡོད་མཐའ་སེལ་བ་དང་། །སྟོང་པས་མེད་མཐའ་སེལ་ཞིང་སྟོང་པ་ཉིད། །རྒྱུ་དང་
འབྲས་ བུར་ འཆར་ བའི་ ཚུལ་ཤེས་ན། །མཐར་འཛིན་ལྟ་བས་འཕྲོག་ པར་ མི་
འགྱུར་རོ། །ཞེས་གསུངས་པའི་དོན་དཔལ་དབེན་ས་སྙན་བརྒྱུད་ཀྱི་མན་ངག་
ལས་ཇི་ལྟར་འབྱུང་བ་ལྟར་ཉམས་སུ་ལེན་ཚུལ་ཡིན་ནོ། །སྐྱོང་ཚུལ་དེ་ནི་གདུལ་
བྱ་ལས་དང་པོ་པ་ཟབ་མོ་དབུ་མའི་ལྟ་བ་ལ་གོ་བ་བཙལ་ནས་ཡིད་འགྱུར་གྱི་མྱོང་
བ་འདོན་ཚུལ་ཡིན་གྱི། བློའི་སྟོབས་རྒྱས་ཤིང་དགེ་སྦྱོར་གོང་འཕེལ་དུ་སོང་ནས་
སེམས་གནས་བསྒྲུབས་ཏེ། ཞི་གནས་རྗེས་མཐུན་པའི་སྟེང་ནས་ལྟ་བ་སྐྱོང་ཚུལ་
69.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང༌། དེ་ལས་ཀྱང་གོང་འཕེལ་དུ་སོང་སྟེ་ཐོག་མར་ཞི་གནས་མཚན་ཉིད་ཚང་བ་
ཞིག་བསྒྲུབས། དེ་ནས་ལྷག་མཐོང་བསྒོམ་ཚུལ་དང་དེ་ལྟར་བསྒོམ་པས་ཞི་ལྷག་
ཟུང་ འབྲེལ་ དུ་ འགྱུར་ ཚུལ་དང༌། བྱང་ ཆུབ་ ཀྱི་སེམས་ རིན་པོ་ཆེས་ ཀུན་ནས་
བསླངས་ཏེ་ཇི་ལྟ་བ་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཡུན་
རིང་དུ་བསྒོམས་པ་ལས་ལམ་གོང་ནས་གོང་དུ་བགྲོད་ཚུལ་དང༌། ཏིང་ངེ་འཛིན་
དེའི་མཐུས་སེམས་རྒྱུད་ཀྱི་དྲི་མ་རྣམས་རིམ་གྱིས་དག་པར་གྱུར་ཚུལ་དང་། ས་
ལམ་རིམ་གྱིས་བགྲོད་ནས་མཐར་འབྲས་བུ་མངོན་དུ་བྱེད་ཚུལ་རྣམས་ཞིབ་པར་
དགེ་བའི་བཤེས་གཉེན་གྱི་ཞལ་ལས་ཤེས་པར་བྱའོ། །
གསུམ་པ་མཇུག་ཏུ་ཇི་ལྟར་བྱ་བ་ནི། ཐུན་དངོས་གཞི་ལ་ལམ་གྱི་གཙོ་བོ་
རྣམ་པ་གསུམ་ལ་དཔྱད་བསྒོམ་དང་འཇོག་བསྒོམ་གཉིས་ཀྱི་སྒོ་ནས་ཡིད་འགྱུར་
གྱི་མྱོང་བ་གང་ཐོན་ བྱས་ཏེ་ཐུན་བསྡུ་བ་ན། བླ་མ་དང་རྗེ་བཙུན་འཇམ་པའི་
དབྱངས་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །ཞེས་ལན་མང་དུ་བརྗོད་ཅིང་བླ་མ་ལྷ་ཚོགས་རྣམས་ལ་གསོལ་བ་ཤུགས་
དྲག་ཏུ་བཏབ་པས་ཚོགས་ཞིང་ཐམས་ཅད་མཐའ་ནས་རིམ་གྱིས་འོད་དུ་ཞུ་སྟེ་རྗེ་
བཙུན་འཇམ་པའི་དབྱངས་དང་རྗེ་བླ་མ་ལ་ཐིམ། རྗེ་བཙུན་འཇམ་པའི་དབྱངས་
རྗེ་བླ་མ་དང་བཅས་པ་རང་ལ་ཐིམ་པས་རང་གི་ལུས་ཀྱི་ནད་སོགས་མ་དག་པ་
རྣམས་དང་སེམས་ཀྱི་སྡིག་སྒྲིབ་ཐམས་ཅད་དག་ནས་རང་ཉིད་རྗེ་བཙུན་འཇམ་
པའི་ དབྱངས་ ཀྱི་ སྐུར་ ལམ་ གྱིས་ གྱུར། རང༌ རྗེ་བཙུན་འཇམ་པའི་དབྱངས་སུ་
གསལ་བའི་སྐུ་ལས་འོད་ཟེར་འཕྲོས་པས་མཁའ་ཁྱབ་ཀྱི་སེམས་ཅན་ཐམས་ཅད་
ལ་ཕོག་པས་སེམས་ཅན་ཐམས་ཅད་རྗེ་བཙུན་འཇམ་པའི་དབྱངས་ཀྱི་གོ་འཕང་
-70-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
ལ་བཀོད། སྣོད་ཀྱི་མ་དག་པ་རྣམས་ཀྱང་སྦྱངས་ནས་སྣོད་ཐམས་ཅད་གཞལ་
ཡས་ཁང་དུ་གྱུར་པར་མོས་ཏེ་སྣོད་བཅུད་དག་པར་རབ་འབྱམས་སུ་སོང་བ་དེ་ལ་
མཉམ་པར་འཇོག་ཅི་ཐུབ་བྱ། དེ་ནས་རང་དང་སེམས་ཅན་ཐམས་ཅད་རྗེ་བཙུན་
འཇམ་པའི་དབྱངས་སུ་གསལ་བའི་ཐུགས་ཀར་སྔགས་ཕྲེང་བཀོད་ལ་ཨ་ར་པ་ཙ་
ན་ཅི་འགྲུབ་བཟླ་ཞིང་། མཇུག་ཏུ། དགེ་བ་འདི་ཡིས་མྱུར་དུ་བདག །རྗེ་བཙུན་
འཇམ་དབྱངས་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །འདི་ལྟར་བགྱིས་པའི་རྣམ་དཀར་དགེ་བ་ཡང་། །དུས་གསུམ་
བདེ་གཤེགས་སྲས་བཅས་ཐམས་ཅད་ཀྱི། །མཛད་པ་སྨོན་ལམ་མ་ལུས་བསྒྲུབ་པ་
དང་། །ལུང་རྟོགས་དམ་ཆོས་འཛིན་པའི་རྒྱུ་རུ་བསྔོ། །དེ་ཡི་མཐུ་ལས་ཚེ་རབས་
ཀུན་ཏུ་བདག །ཐེག་མཆོག་འཁོར་ལོ་བཞི་དང་མི་འབྲལ་ཞིང་། །ངེས་འབྱུང་བྱང་
སེམས་ཡང་དག་ལྟ་བ་དང་། །རིམ་གཉིས་ལམ་གྱི་བགྲོད་པ་མཐར་ཕྱིན་ཤོག །
ཅེས་སོགས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་
པོས་བསྔོ་བ་དང་སྨོན་ལམ་བྱའོ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། དེ་ལྟར་ཐུན་དངོས་
གཞི་ལ་ལམ་གྱི་གཙོ་བོ་རྣམ་པ་གསུམ་གྱི་དམིགས་རྣམ་བསྐྱངས་ཤིང་མཇུག་ཏུ་
བསྔོ་བ་སྨོན་ལམ་གྱི་རྒྱས་འདེབས་བྱས་ནས་ཐུན་མཚམས་ལ་འཇུག་པ་ན། ཐུན་
དངོས་གཞི་ལ་ཇི་ལྟར་བསྐྱངས་པའི་ལམ་གྱི་གནད་དེ་དག་ཡིད་ཡུལ་ནས་མ་ཤོར་
བར་དྲན་བཞིན་པའི་ངང་ནས་ངེས་འབྱུང་དང་བྱང་ཆུབ་ཀྱི་སེམས་དང་ཡང་དག་
པའི་ལྟ་བ་གསུམ་གྱི་གནད་སྟོན་པའི་གསུང་རབ་དགོངས་འགྲེལ་དང་བཅས་པ་
བལྟ་བ་དང་། ལམ་དེ་དག་ལ་ཉམས་ལེན་བྱེད་པའི་གྲོགས་དང་འགྲོགས་པ་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང༌། །ལམ་དེ་དག་རྒྱུད་ལ་སྐྱེ་བའི་གེགས་སུ་འགྱུར་བའི་མི་དགེ་བའི་བཤེས་
གཉེན་དང་སྡིག་གྲོགས་སྤོང་བ་དང༌། ལམ་དེ་དག་རྒྱུད་ལ་སྐྱེ་བའི་འགལ་རྐྱེན་
སྡིག་སྒྲིབ་སྦྱོང་བ་དང་། མཐུན་རྐྱེན་ཚོགས་གསོག་པ་ལ་སྒོ་དུ་མ་ནས་འབད།
གཞན་ཡང་དྲན་ཤེས་དང་ལྡན་པའི་སྒོ་ནས་དབང་པོའི་སྒོ་སྡོམ་པ་དང་། ཟས་ཀྱི་
ཚོད་རིག་པར་བྱ་བ་དང་། ཉིན་པར་དང་ནམ་གྱི་ཆ་སྟོད་སྨད་ལ་མི་ཉལ་བར་དགེ་
སྦྱོར་ལ་བརྩོན་པ་དང་། ནམ་གྱི་ཆ་བར་པ་ལ་ལུས་ཀྱི་འབྱུང་བ་རྣམས་གཉིད་ཀྱི་
སྙོམས་ཤིང་རྒྱས་པའི་ཕྱིར་ཉལ་བའི་ཚེ་ངེས་འབྱུང་དང་བྱང་ཆུབ་ཀྱི་སེམས་དང་
ཡང་དག་པའི་ལྟ་བ་རྣམས་གསལ་བཏབ་སྟེ་དེ་དག་གི་དམིགས་རྣམ་དུ་རེ་བའི་
ངང་ནས་གློ་གཡས་པ་ཕབ་སྟེ་གཉིད་དུ་འགྲོ་བར་བྱས་ནས་གཉིད་དུས་ཀྱི་དགེ་
སྦྱོར་སྐྱོང་བ་དང་། སྡོམ་པ་གསུམ་གྱི་བསླབ་བྱ་ལས་ཇི་ལྟར་བཤད་པ་ལྟར་ཁྲུས་
དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱའོ། །དེ་ལྟར་བཤེས་གཉེན་དམ་པ་
བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནས་ལམ་གྱི་གཙོ་བོ་རྣམ་པ་གསུམ་
གྱི་གདམས་ངག་མཉན་ཏེ་གོ་ཡུལ་རགས་པ་རེ་དང་ཕྱོགས་རེ་བས་ཚིམ་པར་མ་
བྱས་པར་མཐའ་དག་པར་བཙལ་ནས་ལམ་གྱི་ལུས་ཡོངས་སུ་རྫོགས་པ་ལ་གོ་བ་
བརྙེད་ནས་ངེས་ཤེས་བརྟན་པོ་སྐྱེས་པ་ན་ཟང་ཟིང་གི་འདུ་འགོད་དང་། རྙེད་
བཀུར་སྙན་གྲགས་སྒྲུབ་པ་དང་། དགྲ་འདུལ་གཉེན་སྐྱོང་སོགས་ཚེ་འདིའི་བྱ་བ་
རྣམས་ངན་སྐྱུགས་དང་མཆིལ་མའི་ཐལ་བ་བཞིན་དོར་ཏེ། དབེན་པའི་གནས་
ཕུན་སུམ་ཚོགས་པ་སྔོན་བྱོན་རྒྱལ་དང་རྒྱལ་སྲས་དམ་པ་རྣམས་ཀྱིས་རྒྱ་ཆེར་
བསྔགས་པ། དགྲ་ཇག་ཆོམ་རྐུན་སོགས་ལུས་སྲོག་ལ་གནོད་པའི་འགལ་རྐྱེན་
མེད་ཅིང་ཆུ་ཤིང་འཛོམ་པ་སོགས་སྲོག་འཚོའི་མཐུན་རྐྱེན་རྙེད་སླ་བ། ཉིན་མོ་སྐྱེ་
-72-



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
བོའི་རྒྱུན་ལུགས་ཉུང་ཞིང་མཚན་མོ་ཀླག་ཅོར་གྱི་སྒྲ་ཆུང་བ། ཚུལ་ཁྲིམས་རྣམ་པར་
དག་ཅིང་གཅིག་ཏུ་སྒྲུབ་ལ་གཞོལ་བའི་གྲོགས་བཟང་པོ་དང་བཅས་པ། སྐྱེ་བོ་
ཕལ་པ་དག་གིས་བགྲོད་པར་དཀའ་བའི་བས་མཐའི་གནས་ས་འཛིན་མཐོན་པོ།
རྩེ་མོ་ཤེལ་ལྟར་འཚེར་བའི་ཁ་བའི་ཐོར་ཅོག་བཅིངས་ཤིང་། རི་གཤམ་ཁོ་ར་ཁོར་
ཡུག་ཏུ་ནགས་ཚལ་སྔོན་པོའི་ཕྲེང་བ་ཤམ་ཐབས་ལྟ་བུར་དཀྲིས་པ། ནགས་ཚལ་
དང་གངས་རིའི་བར་ན་སྤང་ལྗོངས་མེ་ཏོག་སྣ་ཚོགས་ཚོམ་བུར་བཀྲ་བ། ཤང་
གཤོངས་དང་ཐེལ་སྡིངས་ཡིད་དུ་འོང་བ། མེ་ཏོག་དེ་དག་ལ་སྦྲང་རྩིའི་དོག་པས་
ལག་པ་བརྒྱན་པའི་བུང་བའི་ཚོགས་རྣམས་འཁོར་ཏེ་མེ་ཏོག་གི་གེ་སར་གཅིག་
ནས་གཅིག་ཏུ་ཆགས་མེད་དུ་རྒྱུ་ཞིང་། དྲི་ཟའི་གླུ་དབྱངས་དག་ལ་འགྲན་པའི་སྙན་
པའི་གླུ་དབྱངས་བརྒྱུད་མར་སྒྲོགས་པ། སྤོས་ཀྱི་ཤིང་རྣམ་པ་མང་པོ་དག་གི་དྲི་
བཟང་པོའི་ངད་རྒྱུན་དུ་ལྡང་བ། ལྗོན་པ་བཟང་པོ་དེ་དག་གི་ཡལ་གའི་རྩེ་མོ་
རྣམས་ཕན་ཚུན་སྦྲེལ་ཏེ་གྲུབ་པའི་གནས་འདིར་བཞུགས་པའི་བསམ་གཏན་པ་
འདི་དག་སྐལ་ངན་སྐྱེ་བོ་དག་གིས་མཐོང་ན་མི་རུང་ངོ་ཞེས་འདུ་འཛིའི་ཆོམ་རྐུན་
བསྒྲིབ་ཕྱིར་ལྷའི་བཟོ་བོས་ཆེད་དུ་བྱས་པ་ལྟ་བུ། ཀུ་ལ་ན་དང་། རྨ་བྱ་དང་། རི་
སྐེག་དང་། ཁུ་བྱུག་ལ་སོགས་པ་སྤུ་སྡུག་འདབ་མའི་གོས་གྱོན་པའི་གཉིས་སྐྱེས་
དག་དྲུག་ལྡན་གྱི་གླུ་དབྱངས་ལ་ཅོ་འདྲི་བ་ལྟར་དུ་གདངས་དང་འགྱུར་ཁུག་མི་
འདྲ་བའི་དབྱངས་སྙན་པོ་དག་སྒྲོག་པས་རྣ་བ་ཚིམ་པར་བྱེད་ཅིང་། དུས་བཞིའི་
འགྱུར་བ་དང་བསྟུན་པའི་སྐད་ཀྱི་གདངས་མི་འདྲ་བ་དུ་མ་སྙན་པར་སྒྲོགས་ཏེ།
དཔྱིད་ཀྱི་ལང་ཚོ་དར་ལ་བབ་པའི་དུས་སུ་ནི་རྨ་བྱ་དང་ཀུ་ལ་ན་ལ་སོགས་པའི་བྱ་
མང་པོ་དག་མིག་འབོར་གནམ་དུ་བསྐྱེད་དེ། ཀུན་གསལ་ཡངས་པའི་ངོས་ལ་ཆུ་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
འཛིན་གསར་པ་གསར་པ་དག་འདུས་ཏེ་སྤྲིན་གྱི་སྒྲ་དབྱངས་དལ་བར་དགོད་པ་
ན། སྒྲོ་གཤོག་ཟླུམ་པོར་བྱས་ཏེ་དགའ་བའི་རྣམ་འགྱུར་སྟོན་པའི་གར་བསྒྱུར་
ཞིང་། སྤྲིན་ལ་ཤིས་པ་བརྗོད་པ་ལྟར་དུ་སྐད་ཀྱི་དབྱངས་དུ་མ་སྙན་པར་སྒྲོགས་
པར་བྱེད། དབྱར་གྱི་དུས་ཡོལ་ཏེ་འབྲས་ལྡན་གྱི་དུས་ལ་བབ་པ་ན། རིའི་རྩེ་མོ་
དག་ནས་ཐུར་དུ་གདོང་ཕྱོགས་ཏེ་གཅོང་རོང་དམའ་བ་དག་ཏུ་འབབ་ཅིང་། ཀྱེ་
བསམ་གཏན་པ་དག་ད་ནི་དགུན་གྱི་དུས་ལ་བབ་པས་བསམ་གཏན་གྱི་ཁང་བུ་དྲོ་
བ་དག་ཏུ་དགུན་ཆས་མཛོད་ཅིག་ཅེས་བསྐུལ་བ་ལྟར་དུ་དབྱངས་རིང་བུ་དལ་
བུས་སྒྲོག་ཅིང་འདབ་ཤོག་ཐུར་དུ་བསྐྱོད་པའི་རྣམ་འགྱུར་སྟོན་པར་བྱེད། ཚོན་
རིས་སྣ་ཚོགས་ཀྱི་མདངས་བཀྲ་བའི་འདབ་མ་ཅན་གྱི་བྱིའུ་སྣ་ཚོགས་དག་ལྗོན་
པའི་རྩེ་མོ་རྩེ་མོ་དག་ཏུ་འཁོད་ནས། ཀྱེ་བསམ་གཏན་པ་དག་མདངས་སུམ་བདེ་
བར་མནལ་ལམ། ལུས་དང་སེམས་ལ་འཚེ་བ་མེད་དམ། བསམ་གཏན་གྱི་སྦྱོར་
བས་མི་ངལ་ལམ། ཞེས་ཁམས་འདྲི་བ་ལྟར་དུ་སྙན་པའི་དབྱངས་ཀྱིས་འབོད་པར་
བྱེད་པ་དང༌། བྱེའུ་འགའ་ཞིག་ནི་ལྗོན་པའི་རྩེ་མོ་དག་ཏུ་འཁོད་ནས་ ཕན་ཚུན་
གཅིག་ལ་གཅིག་བལྟས་ཏེ། ཅི་བསམ་གཏན་པ་འདི་དག་ལ་འཚེ་བ་མེད་དམ་
ཞེས་ཕྱོགས་སུ་བྱ་ར་བྱེད་པ་ལྟ་བུར་སྐད་ཀྱི་འགྱུར་བ་སྣ་ཚོགས་པས་གཅིག་ལ་
གཅིག་དྲི་བ་ལྟར་བྱེད་པ་དང་། རི་དྭགས་སྣ་ཚོགས་པ་བག་ཕེབས་པར་རྒྱུ་ཞིང་།
བསམ་གཏན་པ་དག་ལ་མགྲིན་པ་སྐྱོགས་ནས་མིག་དཀྱུས་རིང་པོས་ལྟ་བར་བྱེད་
པ། འདབ་ཆགས་འགའ་ཞིག་ནི་ཀུན་གསལ་ཡངས་པའི་ངོས་ལ་གཤོག་རྩལ་
སྦྱོང་ཞིང་འདི་ལྟར་དུ་རྟག་ཆད་མཐར་ལྟའི་གཡང་སར་མ་ལྟུང་བར་དབུ་མའི་ལམ་
ལ་རིག་རྩལ་སྦྱོངས་ཤིག་ཅེས་བསྐུལ་བ་འདྲ་བ། གངས་རིའི་ངོས་ནས་བབས་
- 74 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། །
པའི་འབབ་ཆུའི་རྒྱུན་ཟླ་བ་ཞུ་བའི་ཁུ་བ་འདྲ་བ་ལྷུང་ལྷུང་སིལ་སིལ་གྱི་སྒྲ་དབྱངས་
སྙན་པར་སྒྲོག་བཞིན་དུ་བསམ་གཏན་པ་དག་གི་སྤྱིལ་པོའི་ཉེ་འདབས་སུ་དལ་
གྱིས་རྒྱུ་ཞིང་པ་ཏྲའི་འཛུམ་འཁྱིལ་བསྟན་ཏེ། ཀྱེ་བསམ་གཏན་པ་དག་མི་སྐྱེམས་
སམ། དྭངས་ཤིང་བསིལ་བ་སོགས་ཡན་ལག་བརྒྱད་དང་ལྡན་པའི་དག་བྱེད་ཀྱི་
བདུད་ རྩི་ དག་མཆིས་ཀྱི། ཅི་དགྱེས་པར་བཞེད་ཅིག །ཅེས་བསྐུར་བ་འདྲ་བ་
སོགས་དབེན་པའི་གནས་ཕུན་སུམ་ཚོགས་པ་ཞིག་ཏུ་ཕྱིན་ནས། གསུང་རབ་ཀུན་
གྱི་སྙིང་པོ་གནད་བསྡུས་པ་ལམ་གྱི་གཙོ་བོ་རྣམ་པ་གསུམ་ལ་སྒྲུབ་པ་སྙིང་པོར་བྱ་
བ་ལ་འབད་ནས་ཕ་རྗེས་བུས་ཟིན་པ་ཞིག་བྱའོ། །ཞེས་སྟོན་པ་ལ་རྩ་ཚིག་ལས།
དེ་ལྟར་ལམ་གྱི་གཙོ་བོ་རྣམ་གསུམ་གྱི། །གནད་རྣམས་རང་གིས་ཇི་བཞིན་རྟོགས་
པའི་ཚེ། །དབེན་པ་བསྟེན་ཏེ་བརྩོན་འགྲུས་སྟོབས་བསྐྱེད་ནས། །གཏན་གྱི་མདུན་
མ་མྱུར་དུ་སྒྲུབས་ཤིག་བུ། །ཞེས་འཇམ་མགོན་བླ་མས་རང་ཅག་ རྗེས་འཇུག་
རྣམས་ལ་ཐུགས་བརྩེ་བས་འདོམས་པར་མཛད་དོ། །དེ་ལྟར་དབེན་པའི་གནས་སུ་
ངེས་འབྱུང་དང་བྱང་ཆུབ་ཀྱི་སེམས་དང་ཡང་དག་པའི་ལྟ་བ་རྣམས་གུས་པ་དང་
རྟག་ཏུ་སྦྱོར་བའི་བརྩོན་འགྲུས་གཉིས་ཀྱིས་ཡུན་རིང་དུ་བསྒོམས་པས་ཡིད་འགྱུར་
གྱི་མྱོང་བ་དྲག་པོ་ཐོན་པ་ན། རང་གི་ངོས་ནས་སེམས་ཅན་རེ་རེའི་ཕྱིར་དུའང་
བསྐལ་བའི་བར་དུ་དམྱལ་བར་ཡང་གནས་ནུས་པའི་གོ་ཆ་དང་སྙིང་སྟོབས་ཡོད་
ཀྱང་། སེམས་ཅན་ གྱི་ངོས་ནས་ བསམས་ན་ སྡུག་བསྔལ་ བརྒྱ་ ཕྲག་མང་ པོས་
གཟིར་བ། མགོན་དང་སྐྱབས་དང་དཔུང་གཉེན་མེད་པའི་འགྲོ་བ་འདི་རྣམས་
བསྒྲལ་བའི་ཕྱིར་སངས་རྒྱས་ཀྱི་གོ་འཕང་སྒྲུབ་པ་ལ་ཤིན་ཏུ་རིངས་པའི་བྱང་ཆུབ་
ཀྱི་སེམས་ཤུགས་དྲག་སྐྱེས་པ་ན་གྲངས་མེད་གསུམ་ལ་མི་ལྟོས་པར་སྙིགས་དུས་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཀྱི་ཚེ་ཐུང་གཅིག་ལ་འཚང་རྒྱ་བའི་ཉེ་ལམ་བླ་མེད་རྡོ་རྗེ་ཐེག་པ་ལ་འཇུག་པར་
བྱའོ། །དེ་ཡང་རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་མཉེས་པ་གསུམ་
གྱིས་མཉེས་པར་བྱས་ཏེ་དབང་རྣམ་པར་དག་པས་རྒྱུད་སྨིན་པར་བྱས། དབང་
དུས་སུ་ཁས་བླངས་པའི་དམ་ཚིག་དང་སྡོམ་པ་སྲོག་ལས་གཅེས་པར་བསྲུང་བ་
གཞིར་བཞག །རྒྱུད་སྡེ་རྒྱ་མཚོ་ལྟ་བུའི་སྙིང་པོའི་དོན་ཟབ་ལམ་རིམ་པ་གཉིས་ཀྱི་
གནད་རྣམས་ལེགས་པར་བཙལ་ལ་འཁྲུལ་མེད་ཀྱི་ངེས་པ་རྙེད་པ་ན་ཐུན་བཞིའི་
རྣལ་འབྱོར་ལ་འབད་པར་བྱའོ། །དེ་ལྟར་མདོ་སྔགས་གཉིས་ཀའི་ལམ་གྱི་ལུས་
ཡོངས་སུ་རྫོགས་པ་ལ་སློབ་པ་ལས་ལྷག་པའི་ཉམས་ལེན་བྱ་རྒྱུ་གང་ཡང་མེད་
ཅིང་། འཇམ་མགོན་བླ་མའི་ཐུགས་ཀྱི་བཅུད་ཕྱུང་བའི་མན་ངག་གི་གནད་མཐར་
ཐུག་ཡང་ དེ་ ཡིན་ཏེ། འཇམ་མགོན་བླ་མ་ ཉིད་ ཀྱི་ཞལ་ནས། དེ་ལྟར་རྒྱུ་དང་
འབྲས་ བུའི་ ཐེག་ ཆེན་ གྱིས། །ལམ་ མཆོག་ གཉིས་ ཀར་ དགོས་ པའི་ཐུན་མོང་
ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི །མགོན་ལ་བརྟེན་ནས་
རྒྱུད་སྡེ་རྒྱ་མཚོ་ཆེར། །ཞུགས་ནས་ཡོངས་རྫོགས་མན་ངག་བསྟེན་པ་དེས། །དལ་
འབྱོར་ཐོབ་པ་དོན་དང་ལྡན་པར་བྱས། །རྣལ་འབྱོར་ངས་ཀྱང་ཉམས་ལེན་དེ་ལྟར་
བགྱིས། །ཐར་འདོད་ཁྱེད་ཀྱང་དེ་བཞིན་བསྐྱངས་འཚལ་ལོ། །ཞེས་གསུངས་པ་
ལྟར་རོ། །ཡང་ལམ་གྱི་གནད་འདི་དག་ལ་དབེན་པར་སྒྲུབ་པ་རྩེ་གཅིག་ཏུ་བྱ་བའི་
ལོང་སྐབས་མེད་པར་བྱ་བ་སྣ་ཚོགས་པས་གཡེངས་ཀྱང་ལམ་གྱི་གཙོ་བོ་རྣམ་པ་
གསུམ་པོ་འདི་ལ་ཉིན་རེ་བཞིན་བག་ཆགས་ཅི་ཐེབས་ཞིག་བྱ་བར་འདོད་ན།།
ཀུན་སློང་བཅོས་ཏེ་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་
བསྐྱེད་དང་ཚོགས་ཞིང་གསལ་བཏབ་ནས་ཡན་ལག་བདུན་པ་མཎྜལ་དང་བཅས་
- 76 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
པ་ཕུལ་ཏེ་རྩ་བརྒྱུད་ཀྱི་བླ་མ་རྣམས་ལ་གསོལ་བ་ཤུགས་དྲག་ཏུ་བཏབ་རྗེས།
ཚོགས་ཞིང་གི་གཙོ་བོ་རྗེ་བླ་མས་རང་ལ་ཐུགས་དགྱེས་པའི་འཛུམ་ཞལ་བསྟན་ཏེ་
སྤྱན་ཅེ་རེ་གཟིགས་བཞིན་དུ། ཁྱོད་དལ་བའི་རྟེན་ལ་སྙིང་པོ་ལེན་པར་འདོད་ན་
གསུང་རབ་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོའི་གནད་བསྡུས་
པ་ལམ་གྱི་གཙོ་བོ་རྣམ་པ་གསུམ་པོ་འདི་ལ་ཉམས་ལེན་འདི་ལྟར་གྱིས་ཤིག །
ཅེས་ཞལ་གདམས་གནང་བྱུང་བར་མོས་ནས། རྗེ་བཙུན་བླ་མ་རྣམས་ལ་ ཕྱག་
འཚལ་ལོ། །རྒྱལ་ བའི་ གསུང་ རབ་ཀུན་གྱི་སྙིང་པོའི་དོན། །རྒྱལ་སྲས་དམ་པ་
རྣམས་ཀྱིས་བསྔགས་པའི་ལམ། །སྐལ་ལྡན་ཐར་འདོད་རྣམས་ཀྱི་འཇུག་ངོགས་
དེ། །ཇི་ལྟར་ནུས་བཞིན་བདག་གིས་བཤད་པར་བྱ། །གང་དག་སྲིད་པའི་བདེ་ལ་
མ་ཆགས་ཤིང་། །དལ་འབྱོར་དོན་ཡོད་བྱ་ཕྱིར་བརྩོན་པ་ཡིས། །རྒྱལ་བ་དགྱེས་
པའི་ལམ་ལ་ཡིད་རྟོན་པའི། །སྐལ་ལྡན་དེ་དག་དང་བའི་ཡིད་ཀྱིས་ཉོན། །རྣམ་
དག་ངེས་འབྱུང་མེད་པར་སྲིད་མཚོ་ཡི། །བདེ་འབྲས་དོན་གཉེར་ཞི་བའི་ཐབས་
མེད་ལ། །སྲིད་ལ་བརྐམས་པ་ཡིད་ཀྱང་ལུས་ཅན་རྣམས། །ཀུན་ནས་འཆིང་ཕྱིར་
ཐོག་མར་ངེས་འབྱུང་བཙལ། །དལ་འབྱོར་རྙེད་དཀའ་ཚེ་ལ་ལོང་མེད་པ། །ཡིད་
ལ་གོམས་པས་ཚེ་འདིའི་སྣང་ཤས་ལྡོག །ལས་འབྲས་མི་བསླུ་འཁོར་བའི་སྡུག་
བསྔལ་རྣམས། །ཡང་ཡང་བསམས་ན་ཕྱི་མའི་སྣང་ཤས་ལྡོག །དེ་ལྟར་གོམས་
པས་འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང་། །ཉིན་
མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་པ་ལགས། །
ངེས་འབྱུང་དེ་ཡང་རྣམ་དག་སེམས་སྐྱེད་ཀྱིས། །ཟིན་པ་མེད་ན་བླ་མེད་བྱང་ཆུབ་
ཀྱི། །ཕུན་ཚོགས་བདེ་བའི་རྒྱུ་རུ་མི་འགྱུར་བས། །བློ་ལྡན་རྣམས་ཀྱིས་བྱང་ཆུབ་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སེམས་མཆོག་བསྐྱེད། །ཤུགས་དྲག་ཆུ་བོ་བཞི་ཡི་རྒྱུན་གྱིས་ཁྱེར། །བཟློག་དཀའ་
ལས་ཀྱི་འཆིང་བ་དམ་པོས་བསྡམས། །བདག་འཛིན་ལྕགས་ཀྱི་དྲ་བའི་སྦུབས་སུ་
ཆུད། །མ་རིག་མུན་པའི་སྨག་ཆེན་ཀུན་ནས་འཐིབས། །མུ་མེད་སྲིད་པར་སྐྱེ་ཞིང་
སྐྱེ་བ་རུ། །སྡུག་བསྔལ་གསུམ་གྱིས་རྒྱུད་ཆད་མེད་པར་མནར། །གནས་སྐབས་
འདི་འདྲར་གྱུར་པའི་མ་རྣམས་ཀྱི། །ངང་ཚུལ་བསམས་ནས་སེམས་མཆོག་བསྐྱེད་
པར་མཛོད། །གནས་ལུགས་རྟོགས་པའི་ཤེས་རབ་མི་ལྡན་ན། །ངེས་འབྱུང་བྱང་
ཆུབ་སེམས་ལ་གོམས་བྱས་ཀྱང་། །སྲིད་པའི་རྩ་བ་གཅོད་པར་མི་ནུས་པས། །དེ་
ཕྱིར་རྟེན་འབྲེལ་རྟོགས་ པའི་ཐབས་ལ་འབད། །གང་ཞིག་འཁོར་འདས་ཆོས་
རྣམས་ཐམས་ཅད་ཀྱི། །རྒྱུ་འབྲས་ནམ་ཡང་བསླུ་བ་མེད་མཐོང་ཞིང་། །དམིགས་
པའི་གཏད་སོ་གང་ཡིན་ཀུན་ཞིག་པ། །དེ་ནི་སངས་རྒྱས་དགྱེས་པའི་ལམ་ལ་
ཞུགས། །སྣང་བ་རྟེན་འབྲེལ་བསླུ་བ་མེད་པ་དང༌། །སྟོང་པ་ཁས་ལེན་བྲལ་བའི་
གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་
རྟོགས་པ་མེད། །ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་
སླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །
དེ་ཚེ་ལྟ་བའི་དཔྱད་པ་རྫོགས་པ་ལགས། །གཞན་ཡང་སྣང་བས་ཡོད་མཐའ་སེལ་
བ་ དང་། །སྟོང་ པས་ མེད་ མཐའ་ སེལ་ ཞིང་ སྟོང་ པ་ ཉིད། །རྒྱུ་ དང་ འབྲས་ བུར་
འཆར་བའི་ཚུལ་ཤེས་ན། །མཐར་འཛིན་ལྟ་བས་འཕྲོག་པར་མི་འགྱུར་རོ། །དེ་
ལྟར་ལམ་གྱི་གཙོ་བོ་རྣམ་གསུམ་གྱི། །གནད་རྣམས་རང་གིས་ཇི་བཞིན་རྟོགས་
པའི་ཚེ། །དབེན་པ་བསྟེན་ཏེ་བརྩོན་འགྲུས་སྟོབས་བསྐྱེད་ནས། །གཏན་གྱི་མདུན་
མ་མྱུར་དུ་སྒྲུབས་ཤིག་བུ། །ཞེས་རྗེ་བླ་མས་རང་ལ་ཞལ་གདམས་དངོས་སུ་གནང་
- 78 -



ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ།
བྱུང་བར་མོས་ཤིང་ཚིག་རིས་དང་བསྟུན་ཏེ། ཡིད་འགྱུར་གྱི་མྱོང་བ་གང་ཐོན་བྱས་
ནས་རྩ་ཚིག་དེའི་མཇུག་ཏུ། རྒྱལ་བ་ཀུན་ལས་ལྷག་པའི་ཐུགས་རྗེ་ཅན། །འཇམ་
མགོན་བླ་མས་ཇི་ལྟར་གསུངས་པ་ལྟར། །གུས་ལྡན་བདག་ཀྱང་ད་ལྟར་སློབ་པར་
སྨོན། །ཕ་རྗེས་བུ་ཡིས་ཟིན་པར་བྱིན་གྱིས་རློབས། །ཞེས་བརྗོད་ཅིང་གསོལ་བ་
ཤུགས་དྲག་ཏུ་བཏབ་ལ་ཚོགས་ཞིང་བསྡུས་ནས་བཟླས་པ་དང་། བསྔོ་བ་སྨོན་
ལམ་གྱི་རྒྱས་འདེབས་དང་། ཐུན་མཚམས་ཀྱི་བྱ་བ་རྣམས་སྔར་ལྟར་བྱའོ། །དེ་
ལྟར་བཤེས་གཉེན་དམ་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པ་ནས་
བཟུང་། ཟབ་ལམ་རིམ་པ་གཉིས་ལ་སློབ་པའི་བར་དེ་དག་རང་གི་རྒྱུད་ལ་སྐོར་ཏེ་
ཉིན་ རེ་ བཞིན་ཐུན་བཞིའམ། མ་ མཐའ་ཐུན་ གཅིག་ ཏུའང་ བྱས་ ཏེ་ ཉམས་ སུ་
བླངས་ན་དལ་བའི་རྟེན་ལ་སྙིང་པོ་དམ་པ་ལོན་པ་ཡིན་ཞིང་རྒྱལ་བའི་བསྟན་པ་
རིན་པོ་ཆེ་རང་གཞན་གྱི་རྒྱུད་ལ་རྒྱས་པར་བྱེད་ནུས་པ་ཡིན་ནོ། ། ད་
སྨྲས་པ། རྒྱ་ཆེན་གཞུང་ལ་སྦྱངས་བའི་སྟོབས་དམན་ཞིང། །ཚུལ་བཞིན་
སེམས་པའི་རྟོགས་པ་དང་བྲལ་བ། །བདག་འདྲས་ལམ་བཟང་འབྱེད་ཅེས་སྨྲ་བ་
ནི། །མཁས་དང་དམ་པའི་སྤྱན་སྔར་ངོ་ཚའི་གནས། །དེ་ལྟ་ནའང་ སྙིགས་མའི་
དུས་མཐའ་འདིར། །ལུང་ཙམ་སྨྲ་བའང་དོན་དང་ལྡན་ནོ་ཞེས། །ཟླ་མེད་སྟོན་པ་
མཆོག་དེས་བསྔགས་པས་ན། །གྲུབ་མཆོག་བླ་མའི་གསུང་ལ་རྗེས་ཟློས་བྱས། །
ཤིན་ཏུ་དཔག་པར་དཀའ་བའི་ཆོས་ཚུལ་ལ། །ཉམ་ཆུང་བྱིས་པའི་བློ་ཡིས་དཔྱད་
པའི་ ཕྱིར། །འདི་ ལྟར་ བགྱིས་ ལ་ནོངས་ པ་ མཆིས་ གྱུར་ན། །བརྩེ་ ལྡན་དམ་པ་
རྣམས་ལ་སྙིང་ནས་བཤགས། །ཚུལ་འདིར་འབད་ལས་དུང་དང་ཀུན་ད་ལྟར། །
རབ་དཀར་དགེ་བ་གང་ཞིག་ཐོབ་པ་དེས། །འགྲོ་བ་ཀུན་གྱི་ཉེར་འཚོའི་གཞི་
79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
གཅིག་པུ། །རྒྱལ་བའི་བསྟན་པ་ཡུན་རིང་གནས་ ཕྱིར་བསྔོ། །འཇམ་མགོན་བླ་
མས་དཀའ་བ་བགྲང་ཡས་ཀྱིས། །ལེགས་པར་བསྒྲུབས་པའི་བསྟན་པའི་སྒྲོན་མེ་
འདི། །ས་འདི་གནས་པ་དེ་སྲིད་གནས་གྱུར་ཏེ། །འགྲོ་བ་ཀུན་གྱི་བློ་མུན་སེལ་
བར་ཤོག །བདག་ཀྱང་དེང་ནས་ཚེ་རབས་ཐམས་ཅད་དུ། །ཐེག་མཆོག་དམ་པའི་
མགོན་གྱིས་རྗེས་བཟུང་སྟེ། །ཚང་ལ་མ་ནོར་ལམ་བཟང་འདི་ཉིད་དང་། །རྨི་ལམ་
དུ་ཡང་འབྲལ་བར་མ་གྱུར་ཅིག །འཇམ་མགོན་བསྟན་པ་བསྲུང་ཞིང་སྐྱོང་བ་ལ། །
ནམ་ཡང་གཡེལ་བ་མེད་པའི་དམ་ཚིག་ཅན། །དམ་ཅན་ཆོས་ཀྱི་རྒྱལ་པོ་འཁོར་
བཅས་ཀྱིས། །ཆོས་འདི་སྒྲུབ་ལ་རྟག་ཏུ་གྲོགས་མཛོད་ཅིག །
ཅེས་ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་
སྒྲོན་མེ་ཞེས་བྱ་བ་འདི་ནི། སྐྱབས་མགོན་མཚུངས་མེད་མཚན་བརྗོད་པར་དཀའ་
བ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་
བཟང་པོའི་སྐུའི་མཆེད་ཟླ། འཇམ་དབྱངས་གོང་མ་བདག་པོ་ཆེན་པོས་ཨེར་ཏི་
མཐུ་ནོ་མིན་ཧན་ཞེས་བསྔགས་པ་བླ་མ་ཕྱག་མཛོད་བློ་བཟང་སྦྱིན་པས་ལམ་
གཙོའི་ཁྲིད་ཡིག་གསལ་ཞིང་གོ་བདེ་བ་བསྟན་རྒྱུན་ལ་ཕན་པ་འདི་ལྟ་བུ་ཞིག་
དགོས་ཞེས་བསྐུར་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་
རྒྱན་དུ་འཛིན་པའི་རྒྱལ་ཁམས་པ་དགེ་སློང་ཡེ་ཤེས་རྒྱལ་མཚན་གྱིས་ཤིང་ཕོ་
འབྲུག་གི་ལོ་རྒྱལ་ཟླ་བའི་དཀར་ཕྱོགས་རྒྱལ་བ་དང་པོའི་ཉིན་ཕོ་བྲང་ཆེན་པོ་པོ་
ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །།
- 80 -



༄༅། །ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་
བསྡུས་དོན་སྐལ་ལྡན་འཇུག་ངོགས་ཞེས་
བྱ་བ་བཞུགས་སོ། །
རྗེ་བཙུན་བླ་མ་རྣམས་ལ་ཕྱག་འཚལ་ལོ། །དེ་ལ་འདིར་བདེ་བར་གཤེགས་
པའི་གསུང་རབ་མཐའ་དག་གི་གནད་མ་ལུས་པ་གཅིག་ཏུ་བསྡུས་ཏེ་སྐལ་བ་དང་
ལྡན་པའི་གང་ཟག་རྣམས་སངས་རྒྱས་ཀྱི་སར་འཁྲིད་པར་བྱེད་པའི་ཐབས་ཟབ་མོ་
སྐྱེས་བུ་གསུམ་གྱི་ལམ་གྱི་རིམ་པའི་འཁྲིད་ལ་བཞི། གདམས་ངག་འདི་སངས་
རྒྱས་ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་པའི་ཁུངས་བཙུན་ཡིད་
ཆེས་ཅན་ཞིག་ཡིན་པར་བསྟན་པ། གདམས་ངག་འདི་ལ་ཐོག་མར་ཉན་བཤད་ཇི་
ལྟར་བྱ་བའི་ཚུལ། གདམས་ངག་འདི་ལ་ཡིད་ཆེས་ཀྱི་དད་གུས་བརྟན་པོ་བསྐྱེད་
པའི་ཕྱིར་འདིའི་ཆེ་བ་བརྗོད་པ། ཆེ་བ་བཞི་དང་ལྡན་པའི་གདམས་ངག་ཉམས་སུ་
ལེན་ཚུལ་ལོ། །དང་པོ་གདམས་ངག་འདི་སངས་རྒྱས་ནས་བཟུང་སྟེ་དམ་པ་བར་
མ་ཆད་པ་ལས་བརྒྱུད་པའི་ཁུངས་བཙུན་ཡིད་ཆེས་ཅན་ཞིག་ཡིན་པར་བསྟན་པ་
དེ་སྟོན་པར་བྱེད་པ་ལ། དེ་ལ་འདིར་བདེ་བར་གཤེགས་པའི་གསུང་རབ་མཐའ་
དག་གི་གནད་མ་ལུས་པ་གཅིག་ཏུ་བསྡུས་ཏེ་ཞེས་པ་ནས། ཁྲིད་ཀྱི་སྐོར་ལ། རྗེ་
བཙུན་ཤེས་རབ་སེང་གེ་ནས་རྩ་བའི་བླ་མའི་བར་དུ་བྱོན་ཞེས་པའི་བར་འདི་
གསུངས། གཉིས་པ་གདམས་ངག་འདི་ལ་ཐོག་མར་ཉན་བཤད་ཇི་ལྟར་བྱ་བའི་
ཚུལ་དེ་སྟོན་པར་བྱེད་པ་ལ། གཙང་ཞིང་ཡིད་དུ་འོང་བའི་ས་ཕྱོགས་ཞེས་བཤད་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
པ་ལྟར་ཡུལ་དུས་དང་བསྟུན་པའི་གནས་ཁང་སོགས་བྱི་དོར་ལེགས་པར་བྱས།
ཞེས་ པ་ནས། མདོར་ན་ཆོས་ཉན་པའི་ཀུན་སློང་ཀུན་སྤྱོད་ སོགས་ སྤྱི་ བྱེ་བྲག་
མཐའ་དག་གསལ་བཏབ་ནས་གསན་པར་མཚལ། ཞེས་པའི་བར་འདི་གསུངས།
གསུམ་པ་གདམས་ངག་འདི་ལ་ཡིད་ཆེས་ཀྱི་དད་གུས་བརྟན་པོ་བསྐྱེད་པའི་ཕྱིར་
འདིར་ཆེ་བ་བརྗོད་པ་དེ་སྟོན་པར་བྱེད་པ་ལ། གསན་བྱ་དམ་པའི་ཆོས་ནི་ཉམས་
མགུར་ ལས། ཞེས་ པ་ནས། ཆོས་ སྤོང་ བ་ ལ་ བརྟེན་ པའི་ ཉེས་ པ་ མཐའ་ དག་
ཁེགས་པར་གྱུར་བས་ན། ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བ།
ཞེས་པའི་བར་གསུངས། ཆོས་ཀྱི་ཆེ་བ་འདི་ལ་ནང་གསེས་ཀྱི་དོན་ཚན་ཆེན་པོ་
བཞི་ཡོད་དོ། །བཞི་པ་ཆེ་བ་བཞི་དང་ལྡན་པའི་གདམས་ངག་འདི་ཉིད་ཉམས་སུ་
ལེན་པའི་ཚུལ་ལ་གསུམ། སྔོན་འགྲོ་ལམ་གྱི་རྩ་བ་བཤེས་གཉེན་བསྟེན་པའི་ཚུལ།
དངོས་གཞི་བསྟེན་ནས་བློ་ཇི་ལྟར་སྦྱང་བའི་རིམ་པ། མཇུག་ཏུ་ཇི་ལྟར་བྱ་བའི་
རིམ་པའོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་
སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། སྔོན་འགྲོ་སྐྱབས་སེམས། དངོས་
གཞི་བཤེས་གཉེན་བསྟེན་ཚུལ་དངོས། མཇུག་ཏུ་སྨོན་ལམ་བྱ་བའོ། །དང་པོ་ལ་
བཞི། གནས་ཁང་བྱི་དོར་བྱས་ལ་སྐུ་གསུང་ཐུགས་རྟེན་དགྲམ་པ། མཆོད་པ་གཡོ་
མེད་པར་བཙལ་ལ་བཀོད་པ་འཛེས་པར་བཤམ་པ། སྟན་བདེ་བ་ལ་ལུས་གནད་
དང་ལྡན་པར་འཁོད་དེ་རང་རྒྱུད་ལ་བརྟགས་ནས་ཀུན་སློང་བཅོས་ཏེ་སྐྱབས་སུ་
འགྲོ་བ། སེམས་བསྐྱེད་ པའོ། །དང་ པོ་ གནས་ ཁང་ བྱི་དོར་ བྱས་ ལ་ སྐུ་ གསུང་
ཐུགས་རྟེན་དགྲམ་པ། གཉིས་པ་མཆོད་པ་གཡོ་མེད་པར་བཙལ་ལ་བཀོད་པ་
མཛེས་པར་བཤམ་པ། གསུམ་པ་སྟན་བདེ་བ་ལུས་གནད་དང་ལྡན་པར་འཁོད་དེ་
2 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
ཀུན་སློང་བཅོས་པ་རྣམས་ཞལ་ཤེས་བཞིན་བྱས་ལ། སྐྱབས་སུ་འགྲོ་བའི་ཚུལ་
སྟོན་པ་ལ། བསྔགས་འོས་བསྔགས་བསྟོད་ལས། ཁྱོད་ཀྱིས་གང་ལས་འགྲོ་བ་
དག །མ་དྲངས་རྒུད་པ་དེ་གང་མཆིས། །ཞེས་པ་ནས། བླ་མ་དང་དཀོན་མཆོག་
རིན་པོ་ཆེ་རྣམ་པ་གསུམ་ལ་སྐྱབས་སུ་མཆིའོ། ཁྱེད་རྣམས་ཀྱིས་བདག་གི་རྒྱུད་
བྱིན་གྱིས་བརླབ་ཏུ་གསོལ། ཁྱད་པར་དུ་ཡང་སྐྱེས་བུ་གསུམ་གྱི་ལམ་གྱི་རིམ་པ་
མྱུར་དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་བདུན་ནམ་ཉེར་གཅིག་
སོགས་སྐབས་དང་སྦྱར་བ་གདུང་ཤུགས་དྲག་པོའི་སྒོ་ནས་བརྗོད་དོ། །ཞེས་པའི་
བར་གསུངས། བཞི་པ་སེམས་བསྐྱེད་ཚུལ་དེ་སྟོན་པར་བྱེད་པ་ལ། སེམས་བསྐྱེད་
པ་ནི། བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་
གོ་འཕང་ཐོབ་པར་བྱ། དེའི་ཆེད་དུ་སྐྱེས་བུ་གསུམ་གྱི་ལམ་ གྱི་ རིམ་པ་རྣམས་
ཉམས་སུ་བླང་བར་བགྱིའོ། །ཞེས་པའི་དོན་ཡིན་ལ་དྲན་བཞིན་པའི་ངང་ནས་
ཚིག་ངག་ཏུ་ལན་གསུམ་མམ་བདུན་གང་ཡང་རུང་བ་ རྗོད་ པས་སེམས་བསྐྱེད་
པས། འོག་ནས་འབྱུང་བའི་དགེ་བ་མཐའ་དག་སངས་རྒྱས་ཐོབ་པའི་རྒྱུར་འགྱུར་
བའི་དགོས་པ་ཁྱད་པར་ཅན་ཡོད་པ་ཡིན་ནོ། །ཞེས་གསུངས། གཉིས་པ་དངོས་
གཞི་བཤེས་གཉེན་བསྟེན་པའི་ཚུལ་དངོས་ལ་ལྔ། བཤེས་གཉེན་བསྟེན་པའི་ཕན་
ཡོན། མ་བསྟེན་པའི་ཉེས་དམིགས། བསྟེན་བྱ་དགེ་བའི་བཤེས་གཉེན་གྱི་མཚན་
ཉིད། བསྟེན་བྱེད་སློབ་མའི་མཚན་ཉིད། དེས་དེ་ཇི་ལྟར་བསྟེན་པའི་ཚུལ་ལོ། །
དང་པོ་དང་གཉིས་པ་གཉིས་འོག་ནས་འབྱུང་བ་འདིར་བླང་བ་ཞལ་ཤེས་སོ། །
གསུམ་པ་བསྟེན་བྱ་དགེ་བའི་བཤེས་གཉེན་གྱི་མཚན་ཉིད་དེ་སྟོན་པར་བྱེད་པ་ལ།
དངོས་གཞི་ལམ་གྱི་རྩ་བ་བཤེས་གཉེན་བསྟེན་པའི་ཚུལ་དངོས་ནི། མདོ་སྡེ་རྒྱན་
-83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལས། བཤེས་ གཉེན་དུལ་བ་ཞི་བ་ཉེར་ཞི་བ། །ཅེས་པ་ནས། ཡོན་ཏན་རྣམས་
མངའ་བའི་ བླ་མ་དམ་པ། །ཞེས་པའི་བར་གསུངས། བཞི་པ་བསྟེན་བྱེད་སློབ་
མའི་མཚན་ཉིད་སྟོན་པར་བྱེད་པ་ལ། བླ་མ་དམ་པ་དེས་དམ་པའི་ཆོས་སྟོན་པའི་
སྣོད་དུ་གྱུར་པའི་གདུལ་བྱ་ནི། བཞི་བརྒྱ་པར། གཟུར་གནས་བློ་ལྡན་དོན་གཉེར་
བ། །ཅེས་པ་ནས། ཡོན་ཏན་ལྔ་དང་ལྡན་པའི་སློབ་མ་ཞིག་དགོས་ལ། ཞེས་པའི་
བར་གསུངས། ལྔ་པ་དེས་དེ་ཇི་ལྟར་བསྟེན་པའི་ཚུལ་ལ་གཉིས། བསམ་པས་
བསྟེན་ཚུལ་དང༌། སྦྱོར་བས་བསྟེན་ཚུལ་ལོ། །དང་པོ་ལ་གཉིས། རྩ་བ་དད་པ་
སྦྱང་བ་དང་། བཀའ་དྲིན་རྗེས་དྲན་གྱི་གུས་པ་བསྒོམ་པའོ། །དང་པོ་ལ་གསུམ།
ཡོན་ཏན་ཐམས་ཅད་ཀྱི་རྩ་བ་དགེ་བའི་བཤེས་གཉེན་ལ་མི་ཕྱེད་པའི་དད་པ་ལ་
ཐུག་པར་ངེས་པ་བསྐྱེད་པ། དགེ་བའི་བཤེས་གཉེན་ལ་སྐྱོན་རྟོག་གི་བློ་དགག་པ།
དགེ་བའི་བཤེས་གཉེན་གྱི་ཡོན་ཏན་སེམས་པའི་དད་པ་སྦྱང་བའོ། །དང་པོ་སྟོན་
པར་བྱེད་པ་ལ། དང་པོ་ནི་དཀོན་མཆོག་ཏ་ལའི་གཟུངས་ལས། དད་པ་སྔོན་འགྲོ་
མ་ལྟར་བསྐྱེད་པ་སྟེ། །ཞེས་པ་ནས། དགེ་བའི་བཤེས་གཉེན་ལ་མི་ཕྱེད་པའི་དད་
པ་ཞིག་ངེས་པར་སྔོན་དུ་འགྲོ་བ་གལ་ཆེ། ཞེས་པའི་བར་གསུངས། གཉིས་པ་
དགེ་བའི་བཤེས་གཉེན་ལ་སྐྱོན་རྟོག་གི་བློ་དགག་པ་དེ་སྟོན་པར་བྱེད་པ་ལ། དེ་
ལ་ཡང་བཤེས་གཉེན་དེ་སྐྱོན་ཟད་ཡོན་ཏན་ཀུན་ལྡན་ཞིག་ཏུ་མཐོང་དགོས་པ་ལ།
ཞེས་པ་ནས། ཉམས་སུ་མྱོང་ངེས་སུ་གདའ། ཞེས་པའི་བར་གསུངས། གསུམ་པ་
དགེ་བའི་བཤེས་གཉེན་གྱི་ཡོན་ཏན་སེམས་པའི་དད་པ་སྦྱང་བ་ནི། དེ་ལྟར་ངེས་
པའི་དོན་དུ། ཞེས་ པ་ནས་ གནད་ཤིན་ཏུ་ཞེས་ པའི་ བར་ གསུངས་། གཉིས་པ་
བཀའ་དྲིན་རྗེས་དྲན་གྱི་གུས་པ་སྒོམ་ཚུལ་དེ་སྟོན་པར་བྱེད་པ་ལ། དེ་ལྟར་མི་
- 84 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
འཕྲོགས་པའི་དད་པ་ཞེས་པ་ནས། གསོལ་འདེབས་ཀྱི་ཚུལ་དུ་བྱེད་པར་གསུངས་
སོ། །ཞེས་པའི་བར་གསུངས། གཉིས་པ་སྦྱོར་བས་བསྟེན་ཚུལ་ལ་གཉིས། མཉེས་
པ་གསུམ་གྱི་སྒོ་ནས་མཉེས་པ་བསྒྲུབ་པའི་མོས་བློ་སྦྱང་བ་དང༌། བླ་མ་མཆོད་
པས་མཉེས་པར་བྱ་བའི་ཚུལ་ལག་ལེན་ལ་སྦྱར་བའོ། །དང་པོ་ལ་གསུམ། ཟང་
ཟིང་དབུལ་བ། ལུས་ངག་གིས་བསྙེན་བཀུར་བ། བཀའ་བཞིན་དུ་བསྒྲུབ་པའོ། །
དང་པོ་དེ་སྟོན་པ་ལ། སྦྱོར་བས་བསྟེན་ཚུལ་ནི། བླ་མ་ལྔ་བཅུ་པ་ལས། ཞེས་པ་
ནས། བསོད་ནམས་ཀྱི་ཚོགས་རླབས་པོ་ཆེ་བསྒྲུབ་པའི་སླད་དུ་རང་ཉིད་ཀྱི་གཅེས་
ནོར་ཡོད་དགུ་མཐའ་དག་དབུལ་ཞིང་ཞེས་པའི་བར་གསུངས། གཉིས་པ་ལུས་
ངག་གིས་བསྙེན་བཀུར་བའི་ཚུལ་དེ་སྟོན་པ་ལ། བྱ་བར་དཀའ་བའམ། ཞེས་པ་
ནས་ཇི་མི་སྙམ་པར་འཇོག་པར་ཡེ་མི་རུང་། ཞེས་པའི་བར་གསུངས། གསུམ་པ་
བཀའ་བཞིན་དུ་བསྒྲུབ་པའི་ཚུལ་སྟོན་པ་ལ། གཙོ་བོ་ནི་སྒྲུབ་པའི་མཆོད་པས་
མཉེས་པར་གསུངས་པས། ཞེས་པ་ནས། ཐོས་བསམ་སྒོམ་གསུམ་གྱིས་གཏན་ལ་
འབེབས་དགོས་པར་གདའ་ཞེས་པའི་བར་གསུངས། བསྟེན་པའི་ཕན་ཡོན་དང་།
མ་བསྟེན་པའི་ཉེས་དམིགས་སྟོན་ཚུལ། དེ་ལྟར་ཚུལ་བཞིན་ཞེས་པ་ནས་ལག་ཏུ་
ལེན་པ་ཞིག་དགོས་ཞེས་པའི་བར་ནི་བཤད་པའི་རིམ་པ་ལ་འདིར་བྱུང་ཡང་ལག་
ལེན་ལ་ཐོག་མར་བླངས་ནས་བྱེད་དགོས་ཚུལ་བཤད་ཟིན་པ་ལྟར་རོ། །གཉིས་པ་
བླ་མ་མཆོད་པས་མཉེས་པར་བྱེད་ཚུལ་ལག་ལེན་ལ་སྦྱོར་ཚུལ་དེ་སྟོན་པར་བྱེད་པ་
ལ། མགོན་པོ་གསེར་གླིང་པའི་རྣམ་པར་ཐར་པ་ཡིན་པས་གནས་ཁང་བྱི་དོར་
བྱས་ལ་ཞེས་པ་ནས། དགེ་བ་ཆུད་མི་ཟ་ཞིང་རྒྱ་ཆེར་འཕེལ་བའི་གནད་ཟབ་པ་
ཞིག་འདིར་གདའོ། །ཞེས་པའི་བར་གསུངས། འདི་ལའང་ནང་གསེས་ཀྱིས་ཕྱེ་ན།
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཚོགས་ཞིང་གསལ་གདབ་པ། སྤྱན་འདྲེན་ཁྲུས་གསོལ་བྱ་བ། ཡན་ལག་བདུན་པ་
མཎྜལ་དང་བཅས་པ་འབུལ་བ་གསུམ་དུ་ཡོད་དོ། །གསུམ་པ་མཇུག་ཏུ་ཇི་ལྟར་བྱ་
བ་ནི། ཐུན་བསྡུ་བ་ན་མཎྜལ་ཕུལ་ཏེ་ཡོན་ཏན་གཞི་གྱུར་མའམ། བསྡུ་ན་དོན་ཆེན་
པོ་གསུམ་གྱི་སྒོ་ནས་གསོལ་འདེབས་བྱས་ལ། བསྔོ་བ་དང་སྨོན་ལམ་ བྱའོ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ལ་གཉིས། ཐུན་མཚམས་སུ་ཇི་
ལྟར་བྱ་བའི་ཚུལ་དངོས་བསྟན་པ་དང༌། སྐྱོང་ཚུལ་ལ་ལོག་རྟོག་དགག་པའོ། །
དང་ པོ་ཐུན་མཚམས་སུ་ཇི་ལྟར་བྱ་བའི་ཚུལ་དངོས་སྟོན་པ་ལ། དེ་ཡང་ཤེས་
བཞིན་གྱི་བྱ་ར་བརྟན་པོས། །ཞེས་པ་ནས། སེམས་རྒྱ་ཡན་ལ་བཏང་ན་ཡོན་ཏན་
གྱི་བོགས་ཤིན་ཏུ་ཆུང་གསུངས། ཞེས་པའི་བར་གསུངས། གཉིས་པ་སྐྱོང་ཚུལ་ལ་
ལོག་རྟོག་དགག་པ་དེ་སྟོན་པ་ལ། དེ་ཡང་བཤེས་གཉེན་བསྟེན་པ་ནས། ཞེས་པ་
ནས། ཞེས་པས་མཚོན་ཏེ། གཞུང་ཆེན་མོ་རྣམས་ལས་རྒྱ་ཆེར་བཤད་དོ། །ཞེས་
པའི་བར་གསུངས། གཉིས་པ་དངོས་གཞི་བསྟེན་ནས་བློ་ཇི་ལྟར་སྦྱང་བའི་རིམ་པ་
ལ་གཉིས། དལ་བའི་རྟེན་ལ་སྙིང་པོ་བླང་བའི་ཕྱིར་བསྐུལ་བ་དང་། སྙིང་པོ་ཇི་
ལྟར་ལེན་པའི་ཚུལ་ལོ། །དང་པོ་ལ་གསུམ། དལ་འབྱོར་ངོས་བཟུང་བ། དོན་ཆེ་
བར་བསམ་པ། རྙེད་བཀའ་བར་བསམ་པའོ། །དང་པོ་སྟོན་པ་ལ། བཤེས་སྤྲིངས་
ལས། ལོག་ པར་ ལྟ་ བ་ འཛིན་ དང་ དུད་ འགྲོ་ དང༌། །ཞེས་ པ་ ནས། ད་ ལྟ་ མ་
བརྟགས་པའི་དུས་ན་དལ་འབྱོར་དང་ལྡན་པའི་མིར་རློམ་པ་མཐའ་དག་བརྟགས་
ཤིང་ དཔྱད་ ན་ མ་ ཚང་ བ་ནི་ཤིན་ཏུ་མང་ གསུངས། ཞེས་པའི་ བར་ གསུངས།
གཉིས་པ་དལ་འབྱོར་དོན་ཆེ་བའི་ཚུལ་སྟོན་པ་ལ། དལ་འབྱོར་གྱི་རྟེན་ཚང་བ་ལ་
ཡིད་དགའ་བ་ཐོབ་ནའང་། ཡིད་དགའ་བའི་རྒྱུ་མཚན་དེ་ཉིད་མ་བསམས་ན་རང་



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
ལ་མི་ཕན་པའི་དངོས་པོ་ཞིག་རྙེད་ཀྱང་སེར་སྣ་ཅན་སྤྲོ་བ་འཕེལ་བ་དང་འདྲ་བས་
དཀའ་བ་ཙམ་དུ་ཟད་ལ། ཞེས་པ་ནས་དབུལ་པོས་གཏེར་རྙེད་པ་ལྟ་བུའི་དགའ་
བ་ལྷང་གིས་མ་བྱུང་གི་བར་དུ་བསྒོམ་མོ། །ཞེས་པའི་བར་གསུངས། གསུམ་པ་
དལ་འབྱོར་རྙེད་དཀའ་བའི་ཚུལ་ལ་གསུམ། དཔེའི་སྒོ་ནས་རྙེད་དཀའ་བ། རྒྱུའི་
སྒོ་ནས་རྙེད་དཀའ་བ། ངོ་བོའི་སྒོ་ནས་རྙེད་དཀའ་བའི་ཚུལ་ལོ། །དང་པོ་སྟོན་པ་
ལ། སྤྱོད་ འཇུག་ ལས། རྒྱ་ མཚོ་ ཆེར་ གཡེངས་ གཉའ་ ཤིང་ གི །ཞེས་ པ་ ནས།
དགའ་འཇིགས་ཀྱི་བློ་གཉིས་ཀ་བཅོས་མིན་དུ་སྐྱེ་བ་ཡིན་ནོ། །ཞེས་པའི་བར་
གསུངས། གཉིས་པ་རྒྱུའི་སྒོ་ནས་རྙེད་དཀའ་ཚུལ་སྟོན་པ་ལ། རྒྱུའི་སྒོ་ནས་རྙེད་
དཀའ་ཚུལ་ནི། སྤྱིར་བདེ་འགྲོ་ཙམ་ཐོབ་པ་ལ་ཚུལ་ཁྲིམས་སྣ་གཅིག་ཡན་ཆད་
བསྲུང་ དགོས། ཞེས་ པ་ ནས། མྱོང་ བ་ མ་ ཐོན་ བར་ དུ་ བསྒོམ། ཞེས་ པའི་ བར་
གསུངས། གསུམ་པ་ངོ་བོའི་སྒོ་ནས་རྙེད་དཀའ་ཚུལ་སྟོན་པ་ལ། ངོ་བོའི་སྒོ་ནས་
རྙེད་དཀའ་བ་ནི། ཞེས་པ་ནས། འདོད་པ་ཅན་ལ་འཇིག་རྟེན་ན་འབྱུང་བར་དཀོན་
པའི་ཁྱད་ནོར་རྙེད་པའི་བློ་སྐྱེས་པ་ལྟ་བུའི་མྱོང་བ་ཐོན་ཐོན་དུ་བསྒོམ་མོ། །ཞེས་
པའི་བར་གསུངས། གཉིས་པ་སྙིང་པོ་ཇི་ལྟར་ལེན་པའི་ཚུལ་ལ་གསུམ། སྐྱེས་བུ་
ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་དང་ཐུན་
མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་གྱི་རིམ་པ་ལ་བློ་
སྦྱང་བའོ། །དང་པོ་ལ་གཉིས། སྐྱེས་བུ་ཆུང་ངུ་དང་ཐུན་མོང་བའི་ཚད་བསྟན་པ་
དང་། དེ་ལ་བློ་སྦྱོང་ཚུལ་དངོས་སོ། །དང་པོ་ སྟོན་པ་ལ། ལམ་སྒྲོན་ལས། གང་
ཞིག་ཐབས་ནི་གང་དག་གིས། ཞེས་པ་ནས། འཁོར་བ་མཐའ་དག་ལ་ཡིད་འབྱུང་
བའི་སྔོན་དུ་ངན་སོང་གསུམ་གྱི་སྡུག་བསྔལ་ལ་ཡིད་འབྱུང་བ་ཞིག་དགོས། ཞེས་
87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
པའི་བར་གསུངས། གཉིས་པ་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་བློ་སྦྱོང་
ཚུལ་དངོས་ལ་གཉིས། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང་། འཇིག་
རྟེན་ཕྱི་མར་བདེ་བའི་ཐབས་བསྟན་པའོ། །དང་པོ་ལ་གཉིས། འཆི་བ་མི་རྟག་
བསམ་པ་དང་། ངན་འགྲོའི་སྡུག་བསྔལ་བསམ་པའོ། །དང་པོ་ལ་གསུམ། འཆི་བ་
མི་རྟག་པ་མ་བསམ་པའི་ཉེས་དམིགས། འཆི་བ་མི་རྟག་པ་བསམས་པའི་ཕན་
ཡོན། འཆི་བ་མི་རྟག་པ་བསམ་ཚུལ་དངོས་སོ། །དང་པོ་སྟོན་པ་ལ། བླུན་རྨོངས་
ལ་ལ་འཆི་བ་འོང་མ་འོང་གི་རྟོག་དཔྱོད་ཙམ་ཡང་མི་བྱེད་ལ། ཞེས་པ་ནས། ཚེ་
འདིའི་ མདུན་ མ་ འབའ་ ཞིག་ གི་ དབང་ དུ་ འགྲོ་ ལ། ཞེས་ པའི་ བར་ གསུངས།
གཉིས་པ། འཆི་བ་མི་རྟག་པ་བསམས་པའི་ཕན་ཡོན་སྟོན་པ་ལ། བསམ་པ་དེ་
ལས་ལོག་སྟེ་སང་ཙམ་ཡང་མི་འཆི་བའི་ངེས་པ་མེད། ཅེས་པ་ནས། ཆོས་འདི་
དོན་དུ་གཉེར་བ་རྣམས་ནི་འཆི་བ་མི་རྟག་པའི་ཆོས་སྐོར་ལ་བློ་སོང་བ་གལ་ཆེ་
ཞེས་ པའི་བར་ གསུངས། གསུམ་ པ་ འཆི་བ་མི་རྟག་ པ་ བསམ་ ཚུལ་ དངོས་ ལ་
གསུམ། ངེས་པར་འཆི་བ་བསམ་པ། ནམ་འཆི་ངེས་མེད་བསམ་པ། འཆི་བའི་ཚེ་
ཆོས་མ་གཏོགས་པ་གཞན་གང་གིས་ཀྱང་མི་ཕན་པར་བསམ་པའོ། །དང་པོ་སྟོན་
པ་ལ། དང་པོ་ནི། མི་རྟག་པའི་ཚོམ་ལས། ཞེས་པ་ནས། ལེགས་པར་བསམས་ཏེ་
ངེས་པར་འཆི་བ་འོང་བར་ཐག་མ་ཆོད་ཀྱི་བར་དུ་བསྒོམ་མོ། །ཞེས་པའི་བར་
གསུངས། གཉིས་པ་ནམ་འཆི་ངེས་མེད་བསམ་པའི་ཚུལ་སྟོན་པ་ལ། གཉིས་པ་
ནི། དེ་ལྟར་བསྒོམས་པས་མཐར་འཆི་བ་ལས་མ་འདས་མོད། ཅེས་པ་ནས། ཉིན་
རེ་ བཞིན། ཟོན་ བྱེད་ པ་ དང་ འདྲ་ བས་ གནད་ཆེའོ། །ཞེས་ པའི་ བར་ གསུངས།
གསུམ་པ། འཆི་བའི་ཚེ་ཆོས་མ་གཏོགས་ གཞན་གང་གིས་ ཀྱང་ མི་ ཕན་ པར་
- 88 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
བསམ་ཚུལ་དེ་སྟོན་པ་ལ། གསུམ་པ་ནི། སྤྱོད་འཇུག་ལས། གཤིན་རྗེའི་ཕོ་ཉས་
ཟིན་པ་ལ། །གཉེན་གྱིས་ཅི་ཕན་བཤེས་ཅི་ཕན། །ཞེས་པ་ནས། ཆོས་པ་རབ་འཆི་
བ་ལ་བྲོད་། འབྲིང་མི་འཚེར། ཐ་མ་མི་འགྱོད་བྱ་བ་བཀའ་གདམས་གོང་མའི་
གསུང་སྒྲོས་ལས་བྱུང་བ་ཡིན་ནོ། །ཞེས་པའི་བར་གསུངས། གཉིས་པ་ངན་འགྲོའི་
སྡུག་བསྔལ་བསམས་པ་ལ་གཉིས། ངན་སོང་གསུམ་གྱི་སྡུག་བསྔལ་བསམ་ཚུལ་
དང༌། ངན་སོང་གསུམ་གྱི་སྡུག་བསྔལ་དེ་དག་བསམ་པའི་ཚེ་ད་ལྟའི་ཉམས་ལ་
དཔགས་ནས་ཡིད་འགྱུར་གྱི་མྱོང་བ་འདོན་ཚུལ་མན་ངག་གི་གནད་བསྟན་པའོ། །
དང་པོ་ལ་གསུམ། དམྱལ་བའི་སྡུག་བསྔལ་བསམ་ཚུལ། དུད་འགྲོའི་སྡུག་བསྔལ་
བསམ་ཚུལ། ཡི་དྭགས་ཀྱི་སྡུག་བསྔལ་བསམ་ཚུལ་ལོ། །དང་པོ་ལ་གསུམ། ཚ་
དམྱལ་གྱི་སྡུག་བསྔལ་བསམ་ཚུལ། གྲང་དམྱལ་གྱི་སྡུག་བསྔལ་བསམ་ཚུལ། ཉེ་
འཁོར་བ་དང་ཉི་ཚེ་བའི་སྡུག་བསྔལ་རྣམས་ཀྱང་བསམ་དགོས་པར་བསྟན་པའོ། །
དང་པོ་ལ་བཞི། ཚ་དམྱལ་གྱིས་མཚོན་ངན་འགྲོ་བའི་སྡུག་བསྔལ་རྣམས་བསམ་
པའི་ཚེ་རང་གི་རྒྱུད་ཐོག་ཏུ་སྦྱར་ནས་བསམ་ཚུལ་མན་ངག་གི་གནད་བསྟན་པ།
ཚ་དམྱལ་དུ་སྐྱེ་བའི་དངོས་ཀྱི་རྒྱུ་ལས་མཐུ་ཅན་འགྲུབ་ཚུལ་བསྟན་པ། ཚ་དམྱལ་
བརྒྱད་ཀྱི་སྤྱི་ཁྱབ་ཀྱི་གནས་ཀྱི་ཚད་བསྟན་ནས་འཇིགས་པ་བསྐྱེད་པ། ཚ་དམྱལ་
བརྒྱད་རིམ་བཞིན་བསམ་ཚུལ་ལོ། །དང་པོ་སྟོན་པ་ལ། དེ་ཡང་གོང་དུ་འཆི་བ་མི་
རྟག་པའི་ཆོས་སྐོར་བསྒོམ་པའི་རྒྱུ་མཚན། དེ་ལྟར་ཤི་བའི་འོག་ཏུ་མར་མེ་ཤི་
བའམ་རྩ་ཕུང་མེས་བསྲེགས་པ་ལྟར་རིགས་འདྲ་ཕྱི་མ་རྒྱུན་ཆད་པ་ཞིག་ནི་མི་
འོང་། ངེས་པར་སྐྱེ་བ་ཞིག་ལེན་པ་ལས་འོས་མེད། སྐྱེ་བ་དེ་ཡང་བདེ་འགྲོ་དང་
ངན་འགྲོ་གང་རུང་ཞིག་ཏུ་སྐྱེ་བ་ལས་མ་འདས་པས། ཞེས་པ་ནས། སྡུག་བསྔལ་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དེ་ རང་ཐོག་ཏུ་བྱུང་བའི་ ཚུལ་གྱིས་བློ་ནང་དུ་བཀུག་ནས་ སྒོམ་དགོས། ཞེས་
པའི་བར་གསུངས། གཉིས་པ་ཚ་དམྱལ་དུ་སྐྱེ་བའི་དངོས་ཀྱི་རྒྱུ་ལས་མཐུ་ཅན་
འགྲུབ་ཚུལ་དེ་སྟོན་པ་ལ། ཞེ་སྡང་གི་མཐུས་བསགས་པའི་མི་དགེ་བའི་འབྲས་བུ་
དམྱལ་བའི་བར་སྲིད་གྲུབ་པའི་ཚེ་ལུས་ལ་བསིལ་བའི་སྣང་བ་ཤར་ཏེ་ཚ་བ་དོན་
དུ་གཉེར་བ་ན་བར་སྲིད་འགགས་ནས་ཚ་དམྱལ་དུ་སྐྱེ་བར་བཤད། ཅེས་པ་འདི་
གསུངས། གསུམ་པ་ཚ་དམྱལ་བརྒྱད་ཀྱི་སྤྱི་ཁྱབ་ཀྱི་གནས་ཀྱི་ཚད་བསྟན་ནས་
འཇིགས་པ་བསྐྱེད་ཚུལ་སྟོན་པ་ལ། སྤྱི་ཁྱབ་ཏུ་འོག་ཐམས་ཅད་ལྕགས་སྲེགས་ཀྱི་
ས་གཞི། ཁོར་ཡུག་ལྕགས་སྲེགས་ཀྱི་ར་བ། སྟེང་འོག་མེ་ལྕེ་ཀུན་ཏུ་འབར་ཞིང་
འཁྲུག་པའི་ནང་དུ། ཞེས་པ་འདི་གསུངས། བཞི་པ་ཚ་དམྱལ་བརྒྱད་རིམ་བཞིན་
བསམ་ཚུལ་ལ་གཉིས། ཚ་དམྱལ་བརྒྱད་ཀྱི་སྡུག་བསྔལ་བསམ་ཚུལ་དངོས་དང་།
ཚ་དམྱལ་བའི་ཚེ་ཚད་བསམས་ནས་ལྷག་པར་འཇིགས་པ་བསྐྱེད་ཚུལ་ལོ། །དང་
པོ་སྟོན་པ་ལ། ཡང་སོས་ནི། ཞེས་པ་ནས། མནར་མེད་ནི་ཕྱོགས་མཚམས་ཀུན་
ནས་མེ་འབར་བས་ལུས་དང་མེ་དབྱེར་མེད་པ་ལྟ་བུའི་ཚུལ་གྱིས་ངུ་བའི་སྐད་ཐོས་
པ་ཙམ་མོ། །ཞེས་པའི་བར་གསུངས། གཉིས་པ་ཚ་དམྱལ་བའི་ཚེ་ཚད་བསམས་
ནས་ལྷག་པར་འཇིགས་པ་སྐྱེད་ཚུལ་སྟོན་པ་ལ། སྡུག་བསྔལ་དེ་དག་ཀྱང་ཞེས་པ་
ནས། ད་ལྟའི་རང་ཅག་རྣམས་ཀྱི་སྤྱོད་ཚུལ་དང་བཅས་ཏེ་དེ་ལས་ཡུན་རིང་བ་
ཞིག་མི་འོང་བའི་ངེས་པ་ཅི་ཡོད་སྙམ་དུ་ཡིད་འཁུལ་ངེས་ཤེས་པའི་བར་དུ་བསྒོམ་
མོ། །ཞེས་ པའི་བར་ གསུངས། གཉིས་པ་ གྲང་དམྱལ་ བའི་ སྡུག་ བསྔལ་ བསམ་
ཚུལ་ལ་གསུམ། གྲང་དམྱལ་དུ་སྐྱེ་བའི་དངོས་ཀྱི་རྒྱུ་ལས་མཐུ་ཅན་འགྲུབ་ཚུལ་
དང་གྲང་དམྱལ་བརྒྱད་ཀྱི་སྤྱི་ཁྱབ་ཀྱི་གནས་ཀྱི་ཚད་བསྟན་པ། གྲང་དམྱལ་བརྒྱད་
- 90-



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
ཀྱི་སྡུག་བསྔལ་རྣམས་རིམ་བཞིན་བསམ་ཚུལ། གྲང་དམྱལ་བའི་ཚེ་ཚད་བསམས་
ནས་ ལྷག་ པར་ འཇིགས་པ་བསྐྱེད་ཚུལ་ལོ། །དང་པོ་སྟོན་པ་ལ། གཉིས་པ་ནི་
དམྱལ་བའི་སྲིད། ཅེས་པ་ནས། ཚ་གྲང་གི་ཁྱད་པར་མ་གཏོགས་སྔར་ལྟར། ཞེས་
པའི་ བར་ གསུངས། གཉིས་ པ་ གྲང་ དམྱལ་བརྒྱད་ ཀྱི་ སྡུག་བསྔལ་རྣམས་ རིམ་
བཞིན་བསམ་ཚུལ་སྟོན་པ་ལ། བྱེ་བྲག་ཏུ་ཆུ་བུར་ཅན་ནི། ཞེས་པ་ནས། བདག་
ལ་ཕན་འདོད་སུ་ཞིག་དེ་རུ་འཇུག །ཅེས་སོ། །ཞེས་པའི་བར་གསུངས། གསུམ་
པ་གྲང་དམྱལ་བའི་ཚེ་ཚད་བསམས་ནས་ལྷག་པར་འཇིགས་པ་སྐྱེད་ཚུལ་སྟོན་པ་
ལ། སྡུག་བསྔལ་དེ་ཡང་མ་ག་དྷའི་བྲེ་བོ་ཆེའི་ཁལ་བརྒྱད་ཅུ་འགྲོ་བའི། ཞེས་པ་
ནས། སྐྱོ་ཤས་ ཀྱི་སྣང་བ་ བྲག་ཏུ་བསྐྱེད་དོ། །ཞེས་པའི་བར་གསུངས། གསུམ་
པ་ཉེ་འཁོར་བ་དང་། ཉེ་ཚེ་བའི་སྡུག་བསྔལ་རྣམས་ཀྱང་བསམ་དགོས་ཚུལ་སྟོན་
པ་ལ། དེ་ལྟར་དམྱལ་བ་ཚ་གྲང་གི་སྡུག་བསྔལ། ཞེས་པ་ནས། གཞན་ལས་ཤེས་
པར་བྱའོ། །ཞེས་པའི་བར་གསུངས། གཉིས་པ་དུད་འགྲོའི་སྡུག་བསྔལ་བསམ་པ་
ནི། ཞེས་ པ་ནས། མཐའ་ གཅིག་ཏུ་མ་ངེས་སོ། །ཞེས་པའི་བར་གསུངས། འདི་
ལའང་ནང་ གསེས་ ཀྱི་ཕྱེ་ན། དུད་འགྲོའི་གནས་ བསྟན་ པ་ དང་། དུད་འགྲོ་ལ་
བྱིངས་ན་གནས་པ་དང་། ཁ་འཐོར་བ་གཉིས་ཡོད་པས་དེ་དག་གི་སྡུག་བསྔལ་
བསམ་ཚུལ་དང༌། དུད་འགྲོའི་ཚེ་ཚད་བསམ་ཚུལ་རྣམས་སུ་ཡོད་དོ། །གསུམ་པ་
ཡི་དྭགས་ཀྱི་སྡུག་བསྔལ་བསམ་ཚུལ་སྟོན་པ་ལ། གསུམ་པ་ཡི་དྭགས་ཀྱི་སྡུག་
བསྔལ་ནི། ཞེས་པ་ནས། བསམས་ན་ངེས་འབྱུང་བཅོས་མིན་སྐྱེ་བར་སྣང་། ཞེས་
པའི་ བར་ གསུངས། འདི་ལའང་ནང་གསེས་ཀྱི་ཕྱེ་ན། ཕྱིའི་སྒྲིབ་པ་ཅན་དང༌།
ནང་གི་སྒྲིབ་པ་ཅན་དང་། ཟས་སྐོམ་གྱི་སྒྲིབ་པ་ཅན་ཏེ་རིགས་གསུམ་དུ་ཡོད་པས་
9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དེ་ དག་ གི་ སྡུག་ བསྔལ་བསམ་ ཚུལ་ དང་། ཚེ་ ཚད་ བསམས་ ནས་ འཇིགས་ པ་
བསྐྱེད་ཚུལ་རྣམས་སུ་ཡོད་དོ། །གཉིས་པ་ངན་སོང་གསུམ་གྱི་སྡུག་བསྔལ་དེ་དག་
བསམ་པའི་ཚེ་ད་ལྟའི་ཉམས་ལ་དཔགས་ནས་ཡིད་འགྱུར་གྱི་མྱོང་བ་འདོན་ཚུལ་
མན་ངག་གི་གནད་སྟོན་པ་ལ། དོན་ཧྲིལ་གྱིས་དྲིལ་ན་ཞེས་པ་ནས། རང་ལ་ཡང་
ཡང་ལྕག་གིས་བྲབ་པར་བྱའོ། །ཞེས་པའི་བར་གསུངས། གཉིས་པ་འཇིག་རྟེན་
ཕྱི་མར་བདེ་བའི་ཐབས་བསྟན་པ་ལ་གཉིས། བསྟན་པ་ལ་འཇུག་པའི་སྒོ་དམ་པ་
སྐྱབས་འགྲོ་སྦྱང་བ་དང་། བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་
ཆེས་ཀྱི་དད་པ་བསྐྱེད་པའོ། །དང་པོ་ལ་གཉིས་སྐྱབས་འགྲོ་དངོས་དང་། སྐྱབས་
འགྲོའི་བསླབ་བྱ་བསྟན་པའོ། །དང་པོ་ལ་གཉིས། སྐྱབས་འགྲོའི་རྒྱུ་བསྒྲུབ་པ་
དང་། སྐྱབས་ སུ་ འགྲོ་ ཚུལ་ དངོས་ སོ། །དང་ པོ་ ལ་ གསུམ། ཉེས་ དམིགས་ ལ་
འཇིགས་ནས་སྐྱབས་བཙལ་ཏེ་སྐྱབས་ཡུལ་ངོས་བཟུང་བ། སྐྱབས་དཀོན་མཆོག་
གསུམ་གྱི་ཡོན་ཏན་བསམས་ནས་དད་པ་སྦྱང་བ། རང་འདྲའི་འགྲོ་བ་རྣམས་ལ་
སྙིང་རྗེ་བསྐྱེད་པའོ། །དང་པོ་ལ་གཉིས། ཉེས་དམིགས་ལ་འཇིགས་ནས་སྐྱབས་
བཙལ་བ་དང་། སྐྱབས་ཡུལ་ངོས་བཟུང་བའོ། །དང་པོ་སྟོན་པ་ལ། སྤྱོད་འཇུག་
ལས། ཇི་ལྟར་མཚན་མོ་མུན་ནག་སྤྲིན་རུམ་ན། །གློག་འགྱུ་སྐད་ཅིག་རབ་སྣང་
སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །འཇིག་རྟེན་བསོད་
ནམས་བློ་གྲོས་ཐང་འགའ་འབྱུང་། །དེ་ལྟས་དགེ་བ་ཉམས་ཆུང་ཉིད་ལ་རྟག །
སྡིག་ པ་ སྟོབས་ཆེན་ཤིན་ཏུ་མི་བཟད་པ། །ཞེས་པ་ནས། སྐྱབས་གནས་ཞིག་
འཚོལ་བ་ལས་འོས་མི་འདུག །ཅེས་པའི་བར་གསུངས། གཉིས་པ་སྐྱབས་ཡུལ་
ངོས་བཟུང་བ་དེ་སྟོན་པ་ལ། སྐྱབས་ཡུལ་ཡང་སློབ་དཔོན་ཕྱོགས་གླང་གིས། ཞེས་
-92 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
པ་ནས། བསླུ་བ་མེད་ པར་ ངེས་ པ་ རྙེད་ནས་ སྐྱབས་ སུ་ འགྲོ །ཞེས་ པའི་ བར་ .
གསུངས། གཉིས་པ་དཀོན་མཆོག་གསུམ་གྱི་ཡོན་ཏན་བསམས་ནས་དད་པ་སྦྱང་
བ་ལ་གསུམ། དཀོན་མཆོག་གསུམ་གྱི་ཡོན་ཏན་བསམས་ནས་དང་བའི་དད་པ་
སྦྱང་བ། དཀོན་མཆོག་གསུམ་གྱི་ཡོན་ཏན་དེ་དག་ལ་མངོན་འདོད་ཀྱི་དད་པ་
བསྐྱེད་པ། དཀོན་མཆོག་གསུམ་གྱི་ཡོན་ཏན་ལ་ཡིད་ཆེས་ཀྱི་དད་པ་སྐྱེས་ནས་བློ་
རྩེ་ཆིག་སྒྲིལ་དུ་སྐྱབས་སུ་འགྲོ་བའི་བསམ་པ་སྦྱང་བའོ། །དང་པོ་ལ་གསུམ།
སངས་རྒྱས་ཀྱི་ཡོན་ཏན་བསམས་ནས་དད་པ་སྦྱང་བ། ཆོས་ཀྱི་ཡོན་ཏན་བསམས་
ནས་དད་པ་སྦྱང་བ། དགེ་འདུན་གྱི་ཡོན་ཏན་བསམས་ནས་དད་པ་སྦྱང་བའོ། །
དང་པོ་ལ་བཞི། སངས་རྒྱས་ ཀྱི་སྐུའི་ ཡོན་ཏན་བསམས་ནས་དད་པ་སྦྱང་བ།
གསུང་གི་ཡོན་ཏན་བསམས་ནས་དད་པ་སྦྱང་བ། ཐུགས་ཀྱི་ཡོན་ཏན་བསམས་
ནས་དད་པ་སྦྱང་བ། འཕྲིན་ལས་ཀྱི་ཡོན་ཏན་བསམས་ནས་དད་པ་སྦྱང་བའོ། །
དང་པོ་སྟོན་པ་ལ། དཔེ་ལ་བསྟོད་པ་ལས། ཞེས་པ་ནས། ཤུགས་དྲག་པོ་མ་བྱུང་
གི་བར་དུ་བསྒོམ་ཞེས་པའི་བར་གསུངས། གཉིས་པ་གསུང་གི་ཡོན་ཏན་བསམས་
ནས་དད་པ་སྦྱོང་ཚུལ་སྟོན་པ་ལ། གསུང་གི་ཡོན་ཏན་ནི། ཞེས་པ་ནས། ཉམས་
སུ་མྱོང་བར་བྱ། ཞེས་པའི་བར་གསུངས། གསུམ་པ་ཐུགས་ཀྱི་ཡོན་ཏན་བསམས་
ནས་དད་པ་སྦྱོང་ཚུལ་ལ་གཉིས། མཁྱེན་པའི་ཡོན་ཏན་བསམས་ནས་དད་པ་སྦྱོང་
ཚུལ་དང༌། བརྩེ་བའི་ཡོན་ཏན་བསམས་ནས་དད་པ་སྦྱོང་ཚུལ་ལོ། །དང་པོ་སྟོན་
པ་ལ་ཐུགས་ཀྱི་ཡོན་ཏན་ནི། བསྔགས་འོས་བསྔགས་བསྟོད་ལས། ཞེས་པ་ནས་
རྗེས་སུ་འཛིན་པ་ལ་མཁས། ཞེས་པའི་བར་གསུངས། གཉིས་པ་བརྩེ་བའི་ཡོན་
ཏན་བསམས་ནས་དད་པ་སྦྱོང་ཚུལ་དེ་སྟོན་པ་ལ། བརྒྱ་ལྔ་བཅུ་པ་ལས། འགྲོ་བ་
-93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
འདི་ དག་ ཐམས་ ཅད་ ནི། །ཞེས་ པ་ ནས། སྔར་ ལྟར་ བསམ། ཞེས་ པའི་ བར་
གསུངས། བཞི་པ་འཕྲིན་ལས་ཀྱི་ཡོན་ཏན་བསམས་ནས་དད་པ་སྦྱོང་ཚུལ་སྟོན་པ་
ལ། འཕྲིན་ལས་ནི་བརྒྱ་ལྔ་བཅུ་པ་ལས། ཞེས་པ་ནས། དོན་མཛད་ཚུལ་རྣམས་
སྔར་ལྟར་བསམ། ཞེས་པའི་བར་གསུངས། གཉིས་པ་ཆོས་ཀྱི་ཡོན་ཏན་བསམས་
ནས་དད་པ་སྦྱོང་ཚུལ་སྟོན་པ་ལ། དེ་ལྟ་བུའི་སྐུ་གསུང་ཐུགས་ཀྱི་ཡོན་ཏན་དེ་ནི།
ཞེས་པ་ནས། དད་པ་བཅོས་མིན་མ་བྱུང་བར་དུ་བསྒོམ་ཞེས་པའི་བར་གསུངས།
གསུམ་པ་དགེ་འདུན་གྱི་ཡོན་ཏན་བསམས་ནས་དད་པ་སྦྱོང་ཚུལ་སྟོན་པ་ལ།
དགེ་འདུན་དཀོན་མཆོག་ནི། ཞེས་པ་ནས། ཡོན་ཏན་རྣམས་བསམ་མོ། །ཞེས་
པའི་བར་གསུངས། གཉིས་པ་དཀོན་མཆོག་གསུམ་གྱི་ཡོན་ཏན་དེ་དག་ལ་མངོན་
འདོད་ཀྱི་དད་པ་བསྐྱེད་ཚུལ་སྟོན་པ་ལ། དེ་ལྟར་དང་བའི་དད་པ་ཁྱད་པར་ཅན་
དང༌ ལྡན་ པར་མ་ཟད། མངོན་ འདོད་ ཀྱི་བློ་ གལ་ཆེ་ཞེས་པ་ནས། རྗེས་སུ་མི་
འབྲང་ངོ༌། །ཞེས་པའི་བར་གསུངས། གསུམ་པ་དཀོན་མཆོག་གསུམ་གྱི་ཡོན་ཏན་
ལ་ཡིད་ཆེས་ཀྱི་དད་པ་བསྐྱེད་ནས་བློ་རྩེ་ཆིག་སྒྲིལ་དུ་སྐྱབས་སུ་འགྲོ་ཚུལ་སྟོན་པ་
ལ། དཀོན་མཆོག་གསུམ་གྱི་ཡོན་ཏན་ལ་དད་ཅིང་ཐོབ་འདོད་ཡོད་པ་རྒྱུ་མཚན་དུ་
བྱས་ཏེ། ཞེས་པ་ནས། ཡོན་ཏན་དྲན་ ལ་ ཡོན་ཏན་ཐོབ་འདོད་མོས་པ་རྣམས།
ཕན་ཚུན་འགྲན་བཞིན་པའི་ངང་ནས། ཞེས་པའི་བར་གསུངས། གསུམ་པ་རང་
འདྲའི་འགྲོ་བ་རྣམས་ལ་སྙིང་རྗེ་བསྐྱེད་ཚུལ་སྟོན་པ་ལ། སེམས་ཅན་རྣམས་ལའང་
སྙིང་ རྗེ་ ཆེན་ པོའི་ ཀུན་སློང་ དང༌ བཅས་ ཏེ། ཞེས་ པ་འདི་ གསུངས། གཉིས་ པ་
སྐྱབས་སུ་འགྲོ་ཚུལ་དངོས་སྟོན་པ་ལ། བདག་སོགས་སེམས་ཅན་རྣམས་ཀྱི་དོན་
དུ། ཞེས་པ་ནས། བརྒྱ་རྩ་སོགས་ཇི་ལྟར་ནུས་པ་བརྗོད། ཅེས་པའི་བར་གསུངས།
- 94 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
རྩ་བའི་གཉིས་པ་སྐྱབས་འགྲོའི་བསླབ་བྱ་བསྟན་པ་ལ་གཉིས། དཀོན་མཆོག་
གསུམ་ལ་སྐྱབས་སུ་སོང་བའི་བསླབ་བྱ་བསྟན་པ་དང་། དཀོན་མཆོག་གསུམ་ལ་
སྐྱབས་སུ་སོང་བའི་ཕན་ཡོན་བསྟན་པའོ། །དང་པོ་སྟོན་པ་ལ། དེ་ལྟར་ཐུན་དངོས་
གཞི་ ལ། ཞེས་ པ་ནས། སྒྲུབ་ པའི་ བསླབ་ བྱ་ གསུམ། ཞེས་ པའི་ བར་ གསུངས།
གཉིས་པ་དཀོན་མཆོག་གསུམ་ལ་སྐྱབས་སུ་སོང་བའི་ཕན་ཡོན་སྟོན་པ་ལ། ཚུལ་
བཞིན་ཉམས་སུ་བསྟར་བ་ལ་བསྟེན་ནས་འདི་ཕྱི་ཀུན་གྱི་རྒུད་པ་མ་ལུས་པ་སེལ་
ཞིང་ཕན་བདེ་ལེགས་ཚོགས་ཀུན་གྱི་འབྱུང་གནས་དམ་པར་འགྱུར་བ་ལགས་སོ། །
ཞེས་པ་འདི་གསུངས། གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་
ཡིད་ ཆེས་ ཀྱི་དད་ པ་ བསྐྱེད་ པ་ ལ་བཞི། སྤྱིར་ལས་འབྲས་མི་བསླུ་བའི་ ཚུལ་
བསམས་ནས་ཡིད་ཆེས་ཀྱི་དད་པ་བསྐྱེད་པ། དགེ་མི་དགེའི་ལས་ལམ་སོ་སོར་ངོ་
ཤེས་པར་བྱས་ལ་སྤང་བླང་ཚུལ་བཞིན་དུ་བྱ་བ། བྱེ་བྲག་ཏུ་རྣམ་སྨིན་གྱི་ཡོན་ཏན་
བརྒྱད་དང་ལྡན་པའི་རྟེན་སྒྲུབ་པ། སྡིག་སྤོང་དགེ་སྒྲུབ་ལ་འབད་ཀྱང་གཉེན་པོ་
སྟོབས་ཆུང་ཉོན་མོངས་སྟོབས་ཆེས་པས་མི་དགེ་བས་གོས་པར་གྱུར་ན་ཇི་མི་སྙམ་
པར་མི་འཇོག་པར་སྡིག་ལྟུང་རྣམས་སྟོབས་བཞིའི་བཤགས་བསྡམས་ཀྱིས་སྦྱང་
བའོ། །དང་པོ་སྟོན་པ་ལ། གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་འབྲས་
བསྒོམས་པ་ནི། དལ་འབྱོར་རྙེད་དཀའ་དང་འཆི་བ་མི་རྟག་པ་ངན་སོང་གི་སྡུག་
བསྔལ་གསུམ་དྲན་པས་ཆོས་བྱེད་སྙམ་པའི་བློ་ཙབ་ཙུབ་ཅིག་ཡོད་ཀྱང་། ཞེས་པ་
ནས། ཡིད་ཆེས་ ཀྱི་ངེས་པ་དྲངས་ ཞེས་ པའི་ བར་ གསུངས། གཉིས་ པ་ དགེ་མི་
དགེའི་ལས་ལམ་སོ་སོར་ངོ་ཤེས་པར་བྱས་ལ་སྤང་བླང་ཚུལ་བཞིན་དུ་བྱ་བ་ལ་
གསུམ། མི་དགེ་བ་བཅུ་ངོ་ཤེས་པར་བྱས་ལ་སྤང་བ། དགེ་བ་བཅུ་ངོ་ཤེས་པར་
95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བྱས་ལ་ཉམས་སུ་བླང་བ། ལས་དཀར་ནག་ཕྲ་ཞིང་ཕྲ་བ་ནས་མ་འདྲེས་པར་ངོས་
ཟིན་པར་བྱས་ལ་སྒོ་གསུམ་ལ་དྲན་པ་ཉེ་བར་བཞག་ནས་སྤང་བླང་ལ་འབད་པའོ། །དང་
པོ་སྟོན་པ་ལ། ད་ལྟ་འདམ་ཁ་བྱུང་ན། ཞེས་པ་ནས། ཁོ་ནམ་བྱུང་ཙ་ན་གཉེན་པོ་
བསྟེན་ཐུབ་པ་ཞིག་བྱེད། ཅེས་པའི་བར་གསུངས། འདི་ལའང་མི་དགེ་བའི་ལས་
ལམ་བཅུའི་ངོ་བོ་དང་དེ་དག་གི་ལྕི་ཡང་དང༌། འབྲས་བུའི་ཁྱད་པར་དང༌། མྱོང་
བར་ ངེས་ པ་ དང་ མ་ངེས་ པའི་ ཁྱད་ པར་ དང༌། སོ་སོར་དྲན་ཤེས་བསྟེན་ཚུལ་
སོགས་མང་དུ་ཡོད་དོ། །གཉིས་པ་དགེ་བ་བཅུ་ངོ་ཤེས་པར་བྱས་ལ་ཉམས་སུ་
ལེན་ཚུལ་སྟོན་པ་ལ། དེ་ཙམ་གྱིས་མི་ཆོག་པར་དགེ་བ་བཅུ་སྒྲུབ་པ་ལ་བརྩོན་པ་
བསྟེན་པར་བྱེད། ཅེས་པ་ནས། སྤྲོ་བ་མ་བྱུང་གི་བར་དུ་བསྒོམ་ཞེས་པའི་བར་
གསུངས། གསུམ་པ་ལས་དཀར་ནག་ཕྲ་ཞིང་ཕྲ་བ་ནས་མ་འདྲེས་པར་ངོས་ཟིན་
པར་བྱས་ལ་སྒོ་གསུམ་ལ་དྲན་པ་ཉེ་བར་བཞག་ནས་སྤང་བླང་བྱེད་ཚུལ་སྟོན་པ་
ལ། དགེ་མི་དགེའི་ཚུལ་ལ་གནད་འགག་ཞིབ་མོར་དཔྱད་ན། ཞེས་པ་ནས། ལས་
འབྲས་ ཕྲ་མོ་ ཡང་ བསམ་ ཞིང་ བླང་ དོར་ བྱེད་ པ་ གནད་དུ་ཆེ། ཞེས་ པའི་བར་
གསུངས། གསུམ་པ་བྱེ་བྲག་ཏུ་རྣམ་སྨིན་གྱི་ཡོན་ཏན་བརྒྱད་དང་ལྡན་པའི་རྟེན་
བསྒྲུབ་ཚུལ་སྟོན་པ་ལ། ཁྱད་པར་དུ་ཡང་རྣམ་སྨིན་གྱི་ཡོན་ཏན་བརྒྱད་དང་ལྡན་
པའི་ལུས་རྟེན་ཐོབ་པའི་ཐབས། ཞེས་པ་ནས། མོས་སྤྲོ་བསམ་པ་ནན་ཏན་དུ་བྱ།
ཞེས་པའི་བར་གསུངས། བཞི་པ་ སྡིག་སྤོང་དགེ་སྒྲུབ་ལ་འབད་ཀྱང་གཉེན་པོ་
སྟོབས་ཆུང་ཉོན་མོངས་སྟོབས་ཆེས་པས་མི་དགེ་བས་གོས་པར་གྱུར་ན་ཇི་མི་སྙམ་
པར་མི་འཇོག་པར་སྡིག་ལྟུང་རྣམས་སྟོབས་བཞིའི་བཤགས་བསྡམས་ཀྱིས་སྦྱོང་
ཚུལ་སྟོན་པ་ལ། དེ་ལྟར་དགེ་མི་དགེའི་ངོ་བོ་དང་འབྲས་བུ་རྣམས། ཞེས་པ་ནས།
-06-



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
སྤྱིར་བཏང་དམིགས་བསལ་བྱེད་པའི་སྒོ་ནས་ཉམས་སུ་ལེན་པ་ལགས་སོ། །ཞེས་
པའི་བར་གསུངས། གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་
ལ་བློ་སྦྱོང་བ་ལ་གསུམ། སྐྱེས་བུ་འབྲིང་དང་ཐུན་མོང་བའི་ཚད་བསྟན་པ། བར་
པ་དོན་གཉེར་གྱི་བློ་ངོས་བཟུང་བ། སྐྱེས་བུ་འབྲིང་དང་ཐུན་མོང་བའི་ལམ་ལ་བློ་
སྦྱོང་ཚུལ་དངོས་སོ། །དང་པོ་སྟོན་པ་ལ། སྐྱེས་བུ་འབྲིང་དང་ཐུན་མོང་བའི་ལམ་
གྱི་རིམ་པ་ལ་བློ་སྦྱོང་བ་ནི། ལམ་སྒྲོན་ལས། སྲིད་པའི་བདེ་ལ་རྒྱབ་ཕྱོགས་ཤིང༌། །
སྡིག་པའི་ལས་ལས་ལྡོག་བདག་ཉིད། །གང་ཞིག་རང་ཞི་ཙམ་དོན་གཉེར། །སྐྱེས་
བུ་དེ་ནི་འབྲིང་ཞེས་བྱ། །ཞེས་པ་ནས། ཐུན་མོང་བའི་ལམ་གྱི་རིམ་པ་ཉམས་སུ་
ལེན་པ་ལ། ཞེས་ པའི་བར་གསུངས། གཉིས་པ་ཐར་པ་དོན་གཉེར་གྱི་བློ་ངོས་
བཟུང་བ་ལ། སྔར་སྐྱེས་བུ་ཆུང་ངུའི་སྐབས་ཀྱི་ཉམས་ལེན་རྣམས། ཞེས་པ་ནས།
ཐར་པ་ནི་ཞི་བའི་གོ་འཕང་ཡིན་པས་འདི་ཉིད་དོན་དུ་གཉེར་བར་བྱེད་པ། ཞེས་
པའི་བར་གསུངས། གསུམ་པ་སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱོང་
ཚུལ་དངོས་ལ་འཁོར་བའི་སྡུག་བསྔལ་བསམ་པ་དང༌། དེ་ལས་ཐར་བར་བྱེད་
པའི་ལམ་ཉམས་ལེན་གྱི་རིམ་པ་བསྟན་པའོ། །དང་པོ་ལ་གཉིས། སྡུག་བསྔལ་
དང་ཀུན་འབྱུང་གི་སྒོ་ནས་བསམ་པ་དང་། རྟེན་འབྲེལ་བཅུ་གཉིས་ཀྱི་སྒོ་ནས་
བསམ་པའོ། །དང་པོ་ལ་གཉིས། སྡུག་བདེན་འཁོར་བའི་ཉེས་དམིགས་བསམ་པ་
དང༌། ཀུན་ འབྱུང་ འཁོར་ བའི་ འཇུག་ རིམ་ བསམ་ པའོ། །དང་ པོ་ ལ་ གསུམ།
བདེན་བཞིའི་གོམ་རིམ་ལ་ངེས་པ་བསྐྱེད་པ། འཁོར་བ་མཐའ་དག་ལ་ཞེན་པ་
ལོག་པའི་ངེས་འབྱུང་བསྐྱེད་པ་ལ་སྐྱེས་བུ་ཆུང་ངུའི་སྐབས་ནས་བཤད་པའི་ངན་
སོང་གསུམ་གྱི་སྡུག་བསྔལ་ལ་འཇིགས་སྐྲག་དང་ཡིད་འབྱུང་སྐྱེས་པ་ཞིག་ངེས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པར་དགོས་པར་བསྟན་པ། སྡུག་བསྔལ་བསྒོམ་ཚུལ་དངོས་སོ། །དང་པོ་སྟོན་པ་
ལ། མདོ་ལས། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །
ཞེས་པ་ནས། གནད་ཤིན་ཏུ་ཆེ་བའི་ཕྱིར་ཚུལ་དེ་ལེགས་པར་ཁོང་དུ་ཆུད་པར་བྱ།
ཞེས་པའི་བར་གསུངས། གཉིས་པ་འཁོར་བ་མཐའ་དག་ལ་ཞེན་པ་ལོག་པའི་
ངེས་འབྱུང་བསྐྱེད་པ་ལ་སྐྱེས་བུ་ཆུང་ངུའི་སྐབས་ནས་བཤད་པའི་ངན་སོང་གསུམ་
གྱི་སྡུག་བསྔལ་ལ་འཇིགས་སྐྲག་དང་ཡིད་འབྱུང་སྐྱེད་པ་ཞེས་ངེས་པར་དགོས་
པར་ སྟོན་ པ་ལ། ཐོག་མར་སྡུག་བསྔལ་བདེན་པ་བསམ་པ་ལ། ཞེས་ པ་ནས།
ཞར་ ལ་ མེ་ ཏོག་ ཆོད་ པ་ ལྟར་ འོང་། ཞེས་ པའི་ བར་ གསུངས། གསུམ་ པ་ སྡུག་
བསྔལ་བསྒོམ་ཚུལ་དངོས་ལ་གསུམ། མིའི་སྡུག་བསྔལ་བསྒོམ་ཚུལ། བདེ་འགྲོ་
གཞན་གཉིས་ཀྱི་སྡུག་བསྔལ་བསྒོམ་ཚུལ། རིགས་དྲུག་ཐུན་མོང་གི་སྡུག་བསྔལ་
བསྒོམ་ཚུལ་ལོ། །དང་པོ་སྟོན་པ་ལ། དང་པོ་ནི་ལས་ཉོན་གྱི་དབང་གིས་སྐྱེ་བ་
བསླངས་པ་རྣམས་ནི་རྒ་བ་དང་འཆི་བ་སོགས་ཀྱིས་སྡུག་བསྔལ་སྣ་ཚོགས་ཀྱི་
གནས་སུ་གྱུར་ཅིང་། ཞེས་པ་ནས། མིའི་ལུས་རྟེན་འདི་ཉིད་ཀྱང་སྡུག་བསྔལ་གྱི་
རང་བཞིན་ཅན་ཡིན་པར་མྱོང་བ་སྙིང་ཐག་པ་ནས་མ་སྐྱེས་ཀྱི་བར་དུ་བསྒོམ་མོ། །
ཞེས་པའི་བར་གསུངས། འདི་ལའང་སྐྱེ་བའི་སྡུག་བསྔལ་བསྒོམ་ཚུལ། རྒ་བའི་
སྡུག་བསྔལ་བསྒོམ་ཚུལ། ན་བའི་སྡུག་བསྔལ་བསྒོམ་ཚུལ་སོགས་བདུན་ཡོད་དོ། །
གཉིས་པ་བདེ་འགྲོ་གཞན་གཉིས་ཀྱི་སྡུག་བསྔལ་བསམ་པ་ལ་གཉིས། འདོད་
ལྷའི་སྡུག་བསྔལ་བསམ་པ། ཁམས་གོང་མའི་སྡུག་བསྔལ་བསམ་པའོ། །དང་པོ་
སྟོན་པ་ལ། བདེ་འགྲོ་གཞན་གཉིས་ཀྱི་སྡུག་བསྔལ་བསམ་པ་ནི། བཤེས་སྤྲིངས་
ལས། ལུས་ཀྱི་ཁ་དོག་མི་སྡུག་ འགྱུར་བ་དང་། །ཞེས་པ་ནས། སྡུག་བསྔལ་སྣ་
- 98 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
ཚོགས། ཞེས་པའི་བར་གསུངས། གཉིས་པ་ཁམས་གོང་མའི་སྡུག་བསྔལ་བསམ་
ཚུལ་སྟོན་པ་ལ། གཟུགས་མེད་ཀྱི་ལྷ་རྣམས་ནི་མངོན་གྱུར་གྱི་སྡུག་བསྔལ་དེ་དག་
དང་མི་ལྡན་ནའང་། རྒྱ་མཚོའི་གཟིངས་ཀྱི་ཕུག་རོན་སླར་ཡང་གཟིངས་ལ་འཁོར་
བ་ལྟར་ཏིང་ངེ་འཛིན་གྱི་འཕེན་པ་ཟད་དེ་ཤི་བའི་རྗེས་སུ་སླར་ཡང་འདོད་ཁམས་
ཀྱི་སྡུག་བསྔལ་མངོན་གྱུར་སྤྱོད་དགོས་ཚུལ་ལེགས་པར་བསྒོམ་མོ། །ཞེས་པ་འདི་
གསུངས། གསུམ་པ་རིགས་དྲུག་ཐུན་མོང་གི་སྡུག་བསྔལ་བསམ་ཚུལ་ལ་གཉིས།
སྡུག་བསྔལ་གསུམ་གྱི་སྒོ་ནས་བསམ་ཚུལ་དང༌། སྡུག་བསྔལ་དྲུག་གི་སྒོ་ནས་
བསམ་ཚུལ་ལོ། །དང་པོ་སྟོན་པ་ལ། རིགས་དྲུག་ཐུན་མོང་གི་སྡུག་བསྔལ་བསམ་
པ་ནི། ཞེས་པ་ནས། འཁོར་བར་འཁོར་རོ། །ཞེས་པའི་བར་གསུངས། གཉིས་པ་
སྡུག་བསྔལ་དྲུག་གི་སྒོ་ནས་བསམ་ཚུལ་སྟོན་པ་ལ། བཤད་མ་ཐག་པའི་སྡུག་
བསྔལ་དེར་མ་ཟད་ཡིད་བརྟན་དུ་མི་རུང་བ་ནི། བཤེས་སྤྲིངས་ལས། ཕ་ནི་བུ་
ཉིད་མ་ནི་ཆུང་མ་ཉིད། །ཅེས་པ་ནས། དེ་ལ་རྒྱུ་སྤོང་དགོས། ཞེས་གསུངས་པས་
ཀྱང་ཤེས་སོ། །ཞེས་པའི་བར་གསུངས། གཉིས་པ་ཀུན་འབྱུང་འཁོར་བའི་འཇུག་
རིམ་བསམ་པ་ལ་གཉིས། འཁོར་བ་འགྲུབ་པའི་རྒྱུའི་གཙོ་བོ་ཉོན་མོངས་ངོས་
བཟུང་ནས་དེའི་གཉེན་པོ་བསྟེན་ཚུལ་དང་། ལས་ཀྱིས་ཉིང་མཚམས་སྦྱར་ནས་
འཁོར་བར་འཁོར་ཚུལ་བསམ་ཏེ་ངེས་འབྱུང་བསྐྱེད་པའོ། །དང་པོ་ལ་ལྔ། ཉོན་
མོངས་སྤྱིའི་མཚན་ཉིད་ངོས་བཟུང་བ། བྱེ་བྲག་ཏུ་རྩ་ཉོན་རྣམས་ཀྱི་མཚན་ཉིད་
ངོས་བཟུང་བ། ཉོན་མོངས་སྐྱེ་བའི་རིམ་པ་བསྟན་པ། ཉོན་མོངས་པའི་རྒྱུ་བསྟན་
པ། ཉོན་མོངས་པའི་ཉེས་དམིགས་བསམས་ནས་དགྲར་བལྟས་ཏེ་དེ་སྤོང་བའི་
ཕྱིར་བརྩོན་པ་ཤུགས་དྲག་བསྐྱེད་ཚུལ་ལོ། །དང་པོ་སྟོན་པ་ལ། ཀུན་འབྱུང་འཁོར་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
བའི་འཇུག་རིམ་བསྒོམ་པ་ནི། ཞེས་པ་ནས། དེ་འདྲ་བའི་སེམས་རྒྱུད་རབ་ཏུ་མ་
ཞི་བར་བྱེད་པའི་ཤེས་པ་ཞིག་གི་སྟེང་ནས་ངོས་འཛིན་དགོས་ལ། ཞེས་པའི་བར་
གསུངས། གཉིས་པ་བྱེ་བྲག་ཏུ་རྩ་ཉོན་རྣམས་ཀྱི་མཚན་ཉིད་ངོས་འཛིན་ཚུལ་སྟོན་
པ་ལ། རང་རེ་རྣམས་ཀྱི་རྒྱུད་ལ་ཉོན་མོངས་པ་བག་ལ་ཉལ་བའི་ཚུལ་གྱིས་ཡོད་
པ་ནི། ཞེས་པ་ནས། ལོག་ལྟ་ཡིན་ནོ། །ཞེས་པའི་བར་གསུངས་། གསུམ་པ་ཉོན་
མོངས་སྐྱེ་བའི་རིམ་པ་སྟོན་པ་ལ། དེ་ལྟར་ཉོན་མོངས་པ་གཞན་རྣམས་ཀྱང་ཚིག་
བཤར་དང་སྐྱོར་སྦྱང་ཙམ་དུ་སོང་བ་མིན་པའི། ཞེས་པ་ནས། ཉེས་པ་ཐམས་ཅད་
འབྱུང་ བར་ འགྱུར། །ཞེས་གསུངས་སོ། །ཞེས་པའི་ བར་ གསུངས། བཞི་པ་ ཉོན་
མོངས་པའི་རྒྱུ་སྟོན་པར་བྱེད་པ་ལ། དེ་ལྟར་ཉེས་པ་མ་ལུས་པ་བསྐྱེད་པའི་རྒྱུ།
ཞེས་པ་ནས། ཉོན་མོངས་པ་འཕེལ་བར་བྱེད། ཅེས་པའི་བར་གསུངས། ལྔ་པ་
ཉོན་མོངས་པའི་ཉེས་དམིགས་བསམས་ནས་དགྲར་བལྟས་ཏེ་དེ་སྤོང་ཕྱིར་བརྩོན་
པ་ཤུགས་དྲག་བསྐྱེད་ཚུལ་སྟོན་པ་ལ། རྒྱུ་དྲུག་པོ་དེ་དག་ངོས་ཟིན་པར་བྱས་ནས།
ཞེས་པ་ནས། བློ་ཞན་བདག་ལ་བརྩོན་པ་མེད་པར་ཟད། ཅེས་སོ། །ཞེས་ པའི་
བར་གསུངས། གཉིས་པ་ལས་ཀྱི་ཉིང་མཚམས་སྦྱར་ནས་འཁོར་བར་འཁོར་ཚུལ་
བསམས་ཏེ་ངེས་འབྱུང་བསྐྱེད་ཚུལ་སྟོན་པ་ལ། དེ་ལྟར་ལས་ཉོན་གྱི་དབང་གིས་
སྐྱེ་བ་བླངས་པ་རྣམས་ནི། ཞེས་པ་ནས། ངེས་འབྱུང་མ་སྐྱེས་ཀྱི་བར་དུ་བསྒོམ་མོ། །
ཞེས་པའི་བར་གསུངས། འདི་ལའང་ནང་གསེས་ཀྱིས་ཕྱེ་ན། སེམས་པའི་ལས་དང་
བསམ་པའི་ལས་ཀྱི་ཁྱད་པར། ལས་དབང་གིས་སྐྱེ་བ་བླངས་པ་རྣམས་མཐར་
འཆི་ལ་ལས་མ་འདས་པས་འཆི་འཕོ་བའི་ཚུལ། ཤི་ནས་བར་དོ་འགྲུབ་ཚུལ། དེ་
ནས་སྐྱེ་སྲིད་དུ་སྐྱེ་བ་ལེན་ཚུལ། སྐྱེས་ནས་ཡང་འཆི་བ་སོགས་འགལ་མེའི་འཁོར་
- 100 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
ལོ་ལྟར་བརྒྱུད་མར་འཁོར་ཚུལ་བསམས་ནས་ངེས་འབྱུང་བསྐྱེད་པ་སོགས་དོན་
ཚན་མང་དུ་ཡོད་དོ། །གཉིས་པ་རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་
བསམ་ཚུལ་སྟོན་པ་ལ། རྟེན་འབྲེལ་བཅུ་གཉིས་ཀྱི་སྒོ་ནས་བསམ་པ་ནི། ཞེས་པ་
ནས། ཉམས་ཁྲིད་མཛད་སྲོལ་ཡོད་ཅེས་བདག་གི་བླ་མ་གསུང་ངོ༌། །ཞེས་པའི་
བར་གསུངས། འདི་ལའང་ཞིབ་ཏུ་ཕྱེ་ན་ཡན་ལག་བཅུ་གཉིས་སོ་སོར་ངོས་འཛིན་
ཚུལ་ དང༌། ཡན་ ལག་ བཅུ་གཉིས་པོ་དེ་དོན་ཚན་དུ་ བསྡུ་ ན། འཕེན་བྱེད་དང་
འཕངས་འབྲས། འགྲུབ་བྱེད་དང་གྲུབ་འབྲས་བཞིར་འདུ་ཚུལ་དང་། བཞི་པོ་དེར་
བསྡུ་བའི་གནད་ངོ་འཕྲོད་པར་བྱ་བ་དང་། རྟེན་འབྲེལ་ཚེ་དུ་ལ་རྫོགས་པ་དང་།
རྟེན་འབྲེལ་ཡན་ལག་བཅུ་གཉིས་ སྒོམ་ཚུལ་སྐྱེས་བུ་གསུམ་དང་སྦྱོར་ལུགས་
སོགས་བཤད་གཞི་ཤིན་ཏུ་ཆེ་བ་ཡོད་དོ། །གཉིས་པ་དེ་ལས་ཐར་པའི་ཐབས་
ལམ་ཉམས་ལེན་གྱི་རིམ་པ་བསྟན་པ་ལ་གཉིས། བསླབ་པ་གསུམ་གྱི་གྲངས་དང་
གོ་རིམ་ལ་ངེས་པ་སྐྱེད་པ། འདིར་སྐབས་སུ་བབ་པའི་དོན་གྱི་གཙོ་བོ་སོ་ཐར་གྱི་
ཚུལ་ཁྲིམས་བསྲུང་ཚུལ་ལོ། །དང་པོ་སྟོན་པ་ལ། དེ་ལས་ཐར་པའི་ལམ་ཉམས་
ལེན་གྱི་རིམ་པ་ནི། བཤེས་སྤྲིངས་ལས། མགོའམ་གོས་ལ་གློ་བུར་མེ་ཤོར་ན། །
ཞེས་པ་ནས། འདིར་སྤྲོ་བ་མི་དགོས་སོ། །ཞེས་པའི་བར་གསུངས། འདི་ལའང་
དོན་ཚན་མང་ཞིང་བཤད་གཞི་ཤིན་ཏུ་ཆེ་བ་ཡོད་དོ། །གཉིས་པ། འདིར་སྐབས་
སུ་བབ་པའི་དོན་གྱི་གཙོ་བོ་སོ་ཐར་གྱི་ཚུལ་ཁྲིམས་བསྲུང་ཚུལ་སྟོན་པ་ལ། དེ་
ལྟར་ན་སྔར་སྐྱེས་བུ་ཆུང་ངུའི་སྐབས་ཀྱི་མི་དགེ་བཅུ་སྤོང་དང་། འདིར་བསྟན་ཚུལ་
ཁྲིམས་དག་ཀྱང་ཞེས་པ་ནས། ལམ་འདི་ཉིད་ལ་ཉམས་ལེན་སྙིང་པོར་མཛད་པར་
འཚལ་ལོ། །ཞེས་ པའི་བར་གསུངས། འདི་ལའང་ཚུལ་ཁྲིམས་བསྲུང་བའི་ཕན་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཡོན་བསམ་པ་དང༌། །ཚུལ་ཁྲིམས་ཇི་ལྟར་བསྲུང་ཚུལ་སོགས་དོན་ཚན་མང་ཞིང་
བཤད་གཞི་ཤིན་ཏུ་ཆེའོ། །གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱོང་
ཚུལ་ལ་གསུམ། སྐྱེས་བུ་ཆེན་པོའི་ཚད་བསྟན་པ། ཐེག་ཆེན་གྱི་འཇུག་སྒོ་སེམས་
སྐྱེད་ཁོ་ནར་བསྟན་པ། སྐྱེས་བུ་ཆེན་པོའི་ལམ་ཉམས་སུ་ལེན་ཚུལ་ལོ། །དང་པོ་
སྟོན་པ་ལ། གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱོང་ཚུལ་ལ། ལམ་
སྒྲོན་ལས། རང་རྒྱུད་རྟོགས་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་
བསྔལ་ཀུན། །ཡང་དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་ནོ། །
ཞེས་པ་ནས། དེ་ནི་སྐྱེས་བུ་ཆེན་པོ་ཡིན་ནོ། །ཞེས་པའི་བར་གསུངས། གཉིས་པ་
ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་སྟོན་པ་ལ། ཐབས་གང་གི་སྒོ་ནས་
སྒྲུབ་ན། ཕར་ ཕྱིན་བསྡུས་པ་ལ། ཞེས་པ་ནས། ཟིལ་གྱི་གནོན་པར་བྱེད། ཅེས་
པའི་བར་གསུངས། གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ཉམས་སུ་ལེན་པ་
ལ་གཉིས། བྱང་ཆུབ་ཀྱི་སེམས་བསྐྱེད་ཚུལ་དང་། སེམས་བསྐྱེད་ནས་རྒྱལ་སྲས་
ཀྱི་སྤྱོད་པ་ལ་སློབ་ཚུལ་ལོ། ། དང་པོ་ལ་གཉིས། བྱང་ཆུབ་ཀྱི་སེམས་སྦྱོང་བའི་
རིམ་ པ་དང་། སེམས་བསྐྱེད་ཆོ་གས་ འཛིན་ཚུལ་ལོ། །དང་པོ་ལ་གཉིས། བྱང་
ཆུབ་ཀྱི་སེམས་རྒྱུ་གང་ལ་བརྟེན་ནས་ཇི་ལྟར་བསྐྱེད་པའི་ཚུལ་དང་། བྱང་ཆུབ་ཀྱི་
སེམས་སྦྱོང་བའི་རིམ་པ་དངོས་སོ། །དང་པོ་སྟོན་པ་ལ། སྤྱིར་སེམས་བསྐྱེད་པར་
བྱེད་ པའི་ རྐྱེན་ ནི། ཞེས་ པ་ ནས། རྒྱུ་ རྐྱེན་ མང་ དུ་ བཤད་ ལ། ཞེས་ པའི་ བར་
གསུངས། གཉིས་པ་བྱང་ཆུབ་ཀྱི་སེམས་སྦྱོང་བའི་རིམ་པ་དངོས་ལ་གཉིས། རྒྱུ་
འབྲས་མན་ངག་བདུན་གྱི་སྒོ་ནས་སེམས་བསྐྱེད་ཚུལ་དང༌། བདག་གཞན་མཉམ་
བརྗེའི་སྒོ་ནས་སེམས་བསྐྱེད་ཚུལ་ལོ། །དང་པོ་ལ་གསུམ། རྒྱུ་འབྲས་མན་ངག་
- 102 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
བདུན་གྱི་གྲངས་དང་གོ་རིམ་ལ་ངེས་པ་བསྐྱེད་པ། སྙིང་རྗེ་ཆེན་པོ་ཐོག་མཐའ་
བར་གསུམ་དུ་གལ་ཆེ་བའི་ཚུལ་ལ་ངེས་པ་བསྐྱེད་པ། རྒྱུ་འབྲས་མན་ངག་བདུན་
གྱི་སྒོ་ནས་སེམས་སྦྱོང་ཚུལ་དངོས་སོ། །དང་པོ་སྟོན་པ་ལ། དེང་སང་ཕྱག་ལེན་གྱི་
སྙིང་པོ། ཞེས་པ་ནས། གོ་རིམ་གྱི་གནད་དེ་ལྟར་ཡོད་ཅེས་པའི་བར་གསུངས།
གཉིས་པ་སྙིང་རྗེ་ཆེན་པོ་ཐོག་མཐའ་བར་གསུམ་དུ་གལ་ཆེ་བའི་ཚུལ་ལ་ངེས་པ་
བསྐྱེད་ཚུལ་སྟོན་པ་ལ། སྙིང་རྗེ་ཆེན་པོ། ཞེས་པ་ནས། སྙིང་རྗེ་ཆེན་པོ་ལ་རག་
ལུས་ཞེས་པའི་བར་གསུངས། གསུམ་པ་རྒྱུ་འབྲས་མན་ངག་བདུན་གྱི་སྒོ་ནས་
སེམས་སྦྱོང་ཚུལ་དངོས་ལ་གཉིས། གཞན་དོན་དོན་གཉེར་གྱི་བློ་སྦྱང་བ་དང་།
བྱང་ཆུབ་དོན་གཉེར་གྱི་བློ་སྦྱང་བའོ། །དང་པོ་ལ་གཉིས། གཞན་དོན་དོན་གཉེར་
གྱི་ བློ་ སྐྱེད་ པའི་ གཞི་བསྒྲུབ་ པ་ དང༌། བློ་ དེ་བསྐྱེད་པ་དངོས་སོ། །དང་ པོ་ལ་
གཉིས། སེམས་ཅན་ཐམས་ཅད་ལ་སེམས་སྙོམས་པ་བསྒྲུབ་པ་དང་། སེམས་ཅན་
ཐམས་ཅད་ལ་ཡིད་འོང་གི་བྱམས་པ་བསྐྱེད་ཚུལ་ལོ། །དང་པོ་སྟོན་པ་ལ། དེ་ལྟར་
སྙིང་རྗེ་ཆེན་པོ་སྐྱེ་བ་ལ་ཡང་། ཞེས་པ་ནས། སྒོམ་པ་གནད་ཡིན་ནོ། །ཞེས་པའི་
བར་གསུངས། གཉིས་པ་སེམས་ཅན་ཐམས་ཅད་ལ་ཡིད་འོང་གི་བྱམས་པ་བསྐྱེད་
ཚུལ་ལ་གསུམ། མར་ཤེས་པ། དྲིན་དྲན་པ། དྲིན་དུ་གཟོ་བའོ། །དང་པོ་སྟོན་པ་
ལ། དེ་ལྟར་དགྲ་གཉེན་བར་མའི་འགྲོ་བ་མཐའ་དག་ལ་གཅིག་ཏུ་སྡང་བ་དང་
གཅིག་ཏུ་ཆགས་པའི་བློ་མགོ་སྙོམས་ཟིན་ནས་ཐོག་མར་གཞན་དོན་དོན་གཉེར་
གྱི་བློའི་གཞི་སྒྲུབ་པར་བྱེད་པ་ལ་སེམས་ཅན་ཐམས་ཅད་མར་ཤེས་པའི་སླད་དུ་
འདི་ལྟར་བསམ་ཏེ། ཞེས་པ་ནས། ཚེ་འདིའི་མ་དང་འདྲ་བའི་སྣང་བ་འཆར་བ་
ཞིག་འོང་། ཞེས་པའི་བར་གསུངས། གཉིས་པ་དྲིན་དྲན་ཚུལ་སྟོན་པ་ལ། དེ་ལ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
མྱོང་བ་ཐོན་ནས་དྲིན་དྲན་པ་ནི། ཞེས་པ་ནས། མ་མ་བྱས་པ་མེད་པ་ལ་དགོངས་
པར་སྣང་། ཞེས་པའི་བར་གསུངས། གསུམ་པ་དྲིན་གཟོའི་ཚུལ་སྟོན་པ་ལ། དྲིན་
དྲན་པ་ལ་མྱོང་བ་སྐྱེས་པའི་རྗེས་སུ་དྲིན་གཟོ་བ་ནི། ཞེས་པ་ནས། ཡིད་འཁུལ་
ངེས་སུ་བསམ་མོ། །ཞེས་པའི་བར་གསུངས། གཉིས་པ་གཞན་དོན་དོན་གཉེར་
གྱི་བློ་བསྐྱེད་པ་དངོས་ལ་གསུམ། བྱམས་པ་བསྒོམ་ཚུལ། སྙིང་ རྗེ་བསྒོམ་ཚུལ། །
ལྷག་བསམ་བསྒོམ་ཚུལ་ལོ། །དང་པོ་སྟོན་པ་ལ། དེ་ལྟར་གཞན་དོན་དོན་གཉེར་
གྱི་བློ་བསྐྱེད་པའི་གཞི་བསྒྲུབས་པ་ཙམ་གྱིས་མི་ཆོག་པས། ཞེས་པ་ནས། མངོན་
སུམ་དུ་གྲུབ་པས་སོ། །ཞེས་པའི་བར་གསུངས། གཉིས་པ་སྙིང་རྗེ་བསྒོམ་ཚུལ་
སྟོན་པ་ལ། སེམས་ཅན་རྣམས་ལ་བྱམས་པ་བསྒོམས་ནས། སྙིང་རྗེ་ནི། ཞེས་པ་
ནས། ལམ་རིམ་ཆེན་མོ་ལས་གསུངས་སོ། །ཞེས་པའི་བར་གསུངས། གསུམ་པ་
ལྷག་བསམ་བསྒོམ་ཚུལ་སྟོན་པ་ལ། སེམས་ཅན་བདེ་བ་དང་ལྡན་འདོད་དང་།
ཞེས་པ་ནས། ཡི་དམ་བཅས་པའི་ལྷག་བསམ་རྣམ་དག་བསྐྱེད། ཅེས་པའི་བར་
གསུངས། གཉིས་ པ་ བྱང་ཆུབ་དོན་གཉེར་གྱི་བློ་སྦྱོང་ཚུལ་སྟོན་པ་ལ། སྐྱབས་
འགྲོའི་སྐབས་སུ་བཤད་པའི་སྐུ་གསུང་ཐུགས་དང་འཕྲིན་ལས་ཀྱི་ཡོན་ཏན་དྲན་
པའི་ སྒོ་ ནས། ཞེས་ པ་ ནས། སྤུ་ རིས་ ཕྱེད་ དགོས། ཞེས་ པའི་ བར་ གསུངས།
གཉིས་པ་བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་སྦྱོང་ཚུལ་ལ་
གསུམ། བདག་གཞན་བརྗེས་པའི་ཕན་ཡོན་དང་མ་བརྗེས་པའི་ཉེས་དམིགས་
བསྟན་ པ། བདག་གཞན་བརྗེ་བའི་བསམ་ པ་ གོམས་ ན་ བསྐྱེད་པར་ནུས་པ།
བདག་གཞན་མཉམ་བརྗེའི་སེམས་སྦྱོང་ཚུལ་དངོས་སོ། །དང་པོ་སྟོན་པ་ལ། རྒྱལ་
བའི་ སྲས་པོ་ཞི་བ་ལྷའི་གཞུང་ལ་བརྟེན་ནས་བདག་གཞན་བརྗེ་བ་ནི། སྤྱོད་
- 104-



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
འཇུག་ལས། གང་ཞིག་བདག་དང་གཞན་རྣམས་ནི། །མྱུར་དུ་སྐྱབས་པར་འདོད་
པ་དེས། །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་བར་བྱ། །
ཞེས་ པ་ ནས། ཉམས་ སུ་ ལེན་ པ་ གལ་ ཆེ་ ལགས། ཞེས་ པའི་ བར་ གསུངས།
གཉིས་པ་བདག་གཞན་བརྗེ་བའི་བསམ་པ་གོམས་ན་བསྐྱེད་པར་ནུས་ཚུལ་སྟོན་
པ་ལ། ད་ལྟར་ རང་ལ་སྣང་ཚུལ། །ཞེས་པ་ནས། བརྗེ་བར་ནུས་ཞེས་པའི་བར་
གསུངས། གསུམ་པ་བདག་གཞན་མཉམ་བརྗེའི་སེམས་བསྒོམ་ཚུལ་དངོས་སྟོན་
པ་ལ། ཉམས་ སུ་ ལེན་ པ་ལ་བདག་གཞན་བརྗེ་ཞེས་ པའི་དོན། ཞེས་ པ་ནས།།
རྐང་ལག་སོགས་གཏོང་བ་ཡང་འཇིགས་པ་མེད་པ་ཞིག་འོང་བ་ཡིན་གསུངས་སོ། །
ཞེས་ པའི་ བར་ གསུངས། གཉིས་ པ་ སེམས་ བསྐྱེད་ཆོ་གས་ འཛིན་ ཚུལ་ ནི་ཕྱག་
ལེན་ལྟར་རོ། །གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་གཉིས། ཕར་
ཕྱིན་དྲུག་གི་གྲངས་དང་གོ་རིམ་ལ་ངེས་པ་བསྐྱེད་པ་དང༌། རྒྱལ་སྲས་ཀྱི་སྤྱོད་པ་
ལ་སློབ་ཚུལ་དངོས་སོ། །དང་པོ་སྟོན་པ་ལ། གཉིས་པ་སེམས་བསྐྱེད་ནས་སྤྱོད་པ་
ལ་ སློབ་ པའི་ ཚུལ་ ལ། མདོ་ སྡེའི་རྒྱན་ ལས། ལོངས་ སྤྱོད་ དང་ ལུས་ ཕུན་ སུམ་
ཚོགས་པ་དང༌། འཁོར་རྩོམ་ཕུན་སུམ་ཚོགས་པ་མངོན་མཐོ་དང་། རྟག་ཏུ་ཉོན་
མོངས་དབང་ཉིད་མི་འགྲོ་དང༌། །བྱ་བ་རྣམས་ལ་ཕྱིན་ཅི་མ་ལོག་པའོ། །ཞེས་པ་
ནས། དེ་ དག་ རིམ་ པར་ བསྟན་ པ་ ཡིན། ཞེས་ སོ། །ཞེས་ པའི་ བར་ གསུངས་།
གཉིས་པ་རྒྱལ་སྲས་ཀྱི་སྤྱོད་པ་ལ་སློབ་ཚུལ་ལ་གཉིས། རང་རྒྱུད་སྨིན་བྱེད་ཕར་
ཕྱིན་དྲུག་ལ་སློབ་ཚུལ་དང༌། གཞན་རྒྱུད་སྨིན་བྱེད་བསྡུ་བ་བཞི་ལ་སློབ་ཚུལ་ལོ། །
དང་པོ་ལ་དྲུག །སྦྱིན་པ་ལ་སློབ་ཚུལ། ཚུལ་ ཁྲིམས་ལ་སློབ་ཚུལ། བཟོད་པ་ལ་
སློབ་ཚུལ། བརྩོན་འགྲུས་ལ་སློབ་ཚུལ། བསམ་གཏན་ལ་སློབ་ཚུལ། ཤེས་རབ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་སློབ་ཚུལ་ལོ། །དང་པོ་སྦྱིན་པ་ལ་སློབ་ཚུལ་དྲུག །སྦྱིན་པའི་ངོ་བོ་ངོས་བཟུང་
བ། སྦྱིན་པ་ལ་འཇུག་པའི་ཐབས་བསྟན་པ། རྟེན་སོ་སོའི་སྦྱིན་པ་བྱེད་ཚུལ་གྱི་
ཁྱད་པར། སྦྱིན་པ་རྣམ་པ་གསུམ་ཉམས་སུ་ལེན་ཚུལ། དེ་དག་གི་གནད་བསྡུས་
ཏེ་ཐུན་དངོས་གཞི་དང་ ཐུན་ མཚམས་ཐམས་ཅད་དུ་ སྦྱིན་པ་བྱེད་ཚུལ། དོན་
བསྡུས་ཏེ་བསྟན་པའོ། །དང་པོ་སྟོན་པ་ལ། དང་པོ་ནི། རང་གི་ལུས་དང་ལོངས་
སྤྱོད་ལ་མི་ལྟ་བར་བྱང་ཆུབ་སེམས་དཔའི་མ་ཆགས་པ་དང་། ཞེས་པ་ནས། སྦྱིན་
པའི་ངོ་བོ་ཡིན་ལ། ཞེས་ པའི་བར་གསུངས། གཉིས་པ་སྦྱིན་པ་ལ་འཇུག་པའི་
ཐབས་བསྟན་པ་དེ་སྟོན་པ་ལ། དེ་བཏང་བས་སྦྱིན་པའི་ཕར་ཕྱིན་ཇི་ལྟར་རྫོགས་
པར་འགྱུར་ན། ལུས་ངག་ལས་སེམས་གཙོ་ཆེ་ཞིང་། ཞེས་པ་ནས། དེ་ལྟས་དེ་ནི་
སེམས་ཉིད་དོ། །ཞེས་སོ། །ཞེས་ པའི་བར་གསུངས། གསུམ་པ་བརྟེན་སོ་སོས་
སྦྱིན་པ་བྱེད་ཚུལ་གྱི་ཁྱད་པར་དེ་སྟོན་པ་ལ། དེ་ལྟ་བུའི་སྦྱིན་པའི་ཕར་ཕྱིན་ཉམས་
སུ་ལེན་པར་བྱེད་པ་ལ། ཞེས་པ་ནས། སྦྱིན་བཏང་དམིགས་བསལ་ལེགས་པར་
ཕྱེད་པར་བྱ། ཞེས་པའི་བར་གསུངས། བཞི་པ་སྦྱིན་པ་རྣམ་པ་གསུམ་ཉམས་སུ་
ལེན་ཚུལ་ལ་བཞི། སྦྱིན་པ་གཏོང་བའི་ཀུན་སློང་གི་བསམ་པ་སྐྱོན་ཅན་སྤང་བ།
སྦྱིན་པ་གཏོང་བའི་ཚེ་ཀུན་སློང་གི་བསམ་པ་ཇི་ལྟར་བྱེད་ཚུལ་བསྟན་པ། སྦྱིན་པ་
རྣམ་པ་གསུམ་ལ་འཇུག་པའི་ཚེ་ཡུལ་བཟང་ངན་འབྲིང་གསུམ་ལ་བསམ་པ་དང་
སྦྱོར་བ་ཇི་ལྟ་བུས་གཏོང་བའི་ཁྱད་པར་བསྟན་པ། སྦྱིན་པ་གསུམ་ཉམས་སུ་ལེན་
ཚུལ་དངོས་སོ། །དང་པོ་སྟོན་པ་ལ། ཆོས་དང་མི་འཇིགས་ཟང་ཟིང་གི་སྦྱིན་པ་
ལག་ཏུ་བསྟར་བ་ལ། ཞེས་པ་ནས། ལོངས་སྤྱོད་ཕུན་སུམ་ཚོགས་པ་འོང་རེ་བ་
སོགས་ཀྱི་བསམ་པ་མཐའ་དག་སྤངས་ཏེ། ཞེས་པའི་བར་གསུངས། གཉིས་པ་
- 106 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
སྦྱིན་པ་གཏོང་བའི་ཚེ་ཀུན་སློང་གི་བསམ་པ་ཇི་ལྟར་བྱ་ཚུལ་བསྟན་པ་དེ་སྟོན་པ་
ལ། ཕར་ཕྱིན་བསྡུས་པ་ལས། སློང་བ་སྔོན་དུ་འོང་ན་རྒྱལ་སྲས་དེས། ཞེས་པ་
ནས། བསམ་ པ་ ཁྱད་ པར་ གསུམ་ ལྡན་ གྱི་ སྒོ་ ནས་ གཏང་། ཞེས་ པའི་ བར་
གསུངས། གསུམ་པ་སྦྱིན་པ་རྣམ་པ་གསུམ་ལ་འཇུག་པའི་ཚེ་ཡུལ་བཟང་ངན་
འབྲིང་གསུམ་ལ་བསམ་པ་དང་སྦྱོར་བ་ཇི་ལྟ་བུས་གཏོང་བའི་ཁྱད་པར་བསྟན་པ་
དེ་སྟོན་པ་ལ། ཇི་ལྟར་གཏོང་ན། ཆོས་ཟབ་པ་སྦས་ན་མི་ཟབ་པ་སྟོན་པ་དང་
།
ཞེས་པ་ནས། དེར་སེམས་ཅན་ཐམས་ཅད་འདུས་པས་སྐབས་དང་བསྟུན་ནས།
ཞེས་པའི་བར་གསུངས། བཞི་པ་སྦྱིན་པ་གསུམ་ཉམས་སུ་ལེན་ཚུལ་དངོས་ལ་
གསུམ། ཆོས་ཀྱི་སྦྱིན་པ་ཉམས་སུ་ལེན་ཚུལ། མི་འཇིགས་པའི་སྦྱིན་པ་ཉམས་སུ་
ལེན་ཚུལ། ཟང་ཟིང་གི་སྦྱིན་པ་ཉམས་སུ་ལེན་ཚུལ་ལོ། ། དང་པོ་ སྟོན་པ་ལ།
ཆོས་ཀྱི་སྦྱིན་པ་ནི། ཞེས་པ་ནས། སྨོན་ལམ་ཁྱད་པར་ཅན་གདབ། ཅེས་པའི་བར་
དུ་གསུངས། གཉིས་པ་མི་འཇིགས་པའི་སྦྱིན་པ་ཉམས་སུ་ལེན་ཚུལ་སྟོན་པ་ལ།
སེམས་ཅན་རྣམས་ལ་རྒྱལ་པོའི་ཆད་པས་ཞེས་པ་ནས། སྨོན་ལམ་འདེབས། ཞེས་
པའི་བར་གསུངས། གསུམ་པ་ཟང་ཟིང་གི་སྦྱིན་པ་ཉམས་སུ་ལེན་ཚུལ་སྟོན་པ་ལ།
ཟང་ཟིང་གི་སྦྱིན་པ་ཡང་། ཞེས་པ་ནས། ཤེས་རབ་ཅན་གྱི་སྦྱིན་པ་ཡིན་ཞེས་པའི་
བར་ གསུངས། ལྔ་ པ་ དེ་ དག་ གི་ གནད་ བསྡུས་ ཏེ་ ཐུན་ དངོས་ གཞི་ དང་ ཐུན་
མཚམས་ཐམས་ཅད་དུ་ སྦྱིན་པ་བྱེད་ཚུལ་སྟོན་པ་ལ། བཤད་མ་ཐག་པའི་སྦྱིན་
པའི་ཉམས་ལེན་གསུམ་པོ་དེ་ཡང་། ཞེས་པ་ནས། སྦྱིན་དུ་མི་རུང་། ཞེས་པའི་
བར་གསུངས། དྲུག་པ་དོན་བསྡུས་ཏེ་སྟོན་པ་ལ། སྤྱིར་བཏང་དམིགས་བསལ།
ཞེས་ པ་ནས། གཏོང་ སེམས་ལ་གོམས་པར་བྱ་བ་ལགས་སོ། །ཞེས་པའི་བར་
- 107 -



ར
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གསུངས། གཉིས་པ་ཚུལ་ཁྲིམས་ལ་སློབ་ཚུལ་ལ་གསུམ། ཚུལ་ཁྲིམས་ཀྱི་ངོ་བོ་
ངོས་བཟུང་བ། ཚུལ་ཁྲིམས་གསུམ་ལ་སློབ་ཚུལ། ཚུལ་ཁྲིམས་ལ་སློབ་ཚུལ་གྱི་
དོན་བསྡུ་བའོ། །དང་པོ་སྟོན་པ་ལ། གཉིས་པ་ཚུལ་ཁྲིམས་ཀྱི་ཕར་ཕྱིན་ནི་སྤྱོད་
འཇུག་ལས། ཉ་ལ་སོགས་པ་གང་ཞིག་ཏུ། །དེ་དག་གསོད་མི་འགྱུར་བར་བསྐྲད། །
སྤོང་བའི་སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་པ་
ནས། བལྟོས་མི་ དགོས་ སོ། །ཞེས་ པའི་ བར་ གསུངས། གཉིས་ པ་ ཚུལ་ ཁྲིམས་
གསུམ་ཉམས་སུ་ལེན་ཚུལ་ལ་གསུམ། སྡོམ་པའི་ཚུལ་ཁྲིམས་ཉམས་སུ་ལེན་ཚུལ། །
དགེ་བ་ཆོས་བསྡུད་ཀྱི་ཚུལ་ཁྲིམས་ཉམས་སུ་ལེན་ཚུལ། སེམས་ཅན་དོན་བྱེད་ཀྱི་
ཚུལ་ཁྲིམས་ཉམས་སུ་ལེན་ཚུལ་ལོ། །དང་པོ་སྟོན་པ་ལ། དེ་ཡང་ཉེས་སྤྱོད་སྡོམ་
པའི་ ཚུལ་ ཁྲིམས། ཞེས་ པ་ནས། བསམ་ པའི་ ཁྱད་པར་གྱིས་ དབྱེ་དགོས་སོ། །
ཞེས་པའི་བར་གསུངས། གཉིས་པ་དགེ་བ་ཆོས་སྡུད་ཀྱི་ཚུལ་ཁྲིམས་ཉམས་སུ་
ལེན་ཚུལ་སྟོན་པ་ལ། དགེ་བ་ཆོས་སྡུད་ཀྱི་ཚུལ་ཁྲིམས་ནི། ཞེས་པ་ནས། སྐབས་
དང༌ སྦྱར་ཏེ་ དམིགས་ པ་ སྐྱོང་བ་ལགས། ཞེས་ པའི་བར་ གསུངས། གསུམ་པ་
སེམས་ཅན་དོན་བྱེད་ཀྱི་ཚུལ་ཁྲིམས་ཉམས་སུ་ལེན་ཚུལ་སྟོན་པ་ལ། སེམས་ཅན་
དོན་བྱེད་ཀྱི་ཚུལ་ཁྲིམས་ནི་ཞེས་པ་ནས། ཚིག་བཤད་ཙམ་དུ་མ་སོང་བ་གནད་དུ་
ཆེ། ཞེས་པའི་བར་གསུངས། གསུམ་པ་ཚུལ་ཁྲིམས་ལ་སློབ་ཚུལ་གྱི་དོན་བསྡུ་བ་
སྟོན་པ་ལ། དེ་ཡང་ཕར་ཕྱིན་བསྡུ་བ་ལས། ཚུལ་ཁྲིམས་ཉམས་པས་རང་དོན་མི་
ནུས་ན། །ཞེས་པ་ནས། ཚུལ་ཁྲིམས་ལ་གོམས་པ་གོང་ནས་གོང་དུ་འཕེལ་བའི་
ཐབས་བྱ་འཚལ་ལོ། །ཞེས་པའི་བར་གསུངས། གསུམ་པ་བཟོད་པའི་ཕར་ཕྱིན་
ལ་སློབ་ཚུལ་ལ་བཞི། བཟོད་པའི་ངོ་བོ་ངོས་བཟུང་བ། བཟོད་པ་བསྒོམ་པ་ལ་
- 108 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
འཇུག་པའི་ཐབས། བཟོད་པ་རྣམ་པ་གསུམ་ཉམས་སུ་ལེན་ཚུལ། བཟོད་པའི་
ཉམས་ལེན་གྱི་གནད་བསྡུས་ནས་བསྟན་པའོ། །དང་པོ་སྟོན་པ་ལ། གསུམ་པ་
བཟོད་པའི་ ཕར་ ཕྱིན་ནི་སྤྱོད་འཇུག་ལས། སེམས་ཅན་མི་བསྲུན་ནམ་མཁའ་
བཞིན། །དེ་དག་གཞོམ་གྱིས་ཡོངས་མི་ལང་། །ཞེས་པ་ནས། སྐྱེ་རྒུ་མཐའ་དག་མི་
བསྲུན་པའི་བློ་དང་བྲལ་མི་དགོས་པ་ཡིན་པས། ཞེས་པའི་བར་གསུངས། གཉིས་
པ་བཟོད་པ་བསྒོམ་པ་ལ་འཇུག་པའི་ཐབས་ལ་གཉིས། ཁོང་ཁྲོའི་ཉེས་དམིགས་
དང་། བཟོད་ པ་བསྒོམས་པའི་ ཕན་ཡོན་ནོ། །དང་ པོ་ སྟོན་ པ་ ལ། ཞི་ བ་ ལྷས།
བསྐལ་པ་སྟོང་དུ་བསགས་པ་ཡི། །ཞེས་པ་ནས། རྒུད་པ་ཀུན་གྱི་རྩ་བར་ངེས་
ཤེས་ཤིང་ཞེས་པའི་བར་གསུངས། གཉིས་པ་བཟོད་པ་བསྒོམས་པའི་ཕན་ཡོན་
སྟོན་ པ་ལ། ཞི་བ་ལྷས། གང་ ཞིག་ བསྒྲིམས་ཏེ་ཁྲོ་འཇོམས་པ། ཞེས་ པ་ནས།
བཟོད་པའི་ཕ་རོལ་ཏུ་ཕྱིན་པ་ལ་བསླབ་སྙམ་པའི་ཡིད་དུ་རེ་བ་དང་བཅས་ཏེ།
ཞེས་པའི་བར་གསུངས། གསུམ་པ་བཟོད་པ་རྣམ་པ་གསུམ་ཉམས་སུ་ལེན་ཚུལ་
ལ་གསུམ། གནོད་བྱེད་ལ་ཇི་མི་སྙམ་པའི་བཟོད་པ་ཉམས་སུ་ལེན་ཚུལ། སྡུག་
བསྔལ་དང་ལེན་གྱི་བཟོད་པ་ཉམས་སུ་ལེན་ཚུལ། ཆོས་ལ་ངེས་སེམས་ཀྱི་བཟོད་
པ་ཉམས་སུ་ལེན་ཚུལ་ལོ། །དང་པོ་ལ་གཉིས་གནོད་བྱེད་ཀྱིས་གནོད་པ་བྱས་པ་
ལ་མི་བཟོད་པ་དགག་པ་དང་། གནོད་བྱེད་འབྱོར་པ་ལ་མི་དགའ་ཞིང་རྒུད་པ་ལ་
དགའ་བ་དགག་པའོ། །དང་པོ་ལ་གཉིས། བདེ་བའི་གེགས་བྱས་པ་དང་ སྡུག་
བསྔལ་བར་བྱས་པ་ལ་མི་བཟོད་པ་དགག་པ་དང༌། རང་ཉིད་རྙེད་བཀུར་སྙན་
གྲགས་སོགས་ཀྱི་གེགས་བྱས་པ་དང་རང་ལ་བརྙས་པ་སོགས་བྱས་པ་ལ་མི་
བཟོད་པ་དགག་པའོ། །དང་པོ་སྟོན་པ་ལ། ཐོག་མར་གནོད་བྱེད་ཀྱིས་གནོད་པ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བྱེད་བཞིན་པ་ཡིན་ན། ཞེས་པ་ནས། ལུས་སེམས་བདེ་འབོལ་གྱིས་འགྲོ་བ་ཡིན་
གསུངས། ཞེས་ པའི་བར་གསུངས། གཉིས་པ་ རང་གི་ རྙེད་བཀུར་སྙན་ གྲགས་
སོགས་ཀྱི་གེགས་བྱས་པ་རང་ལ་བརྙས་པ་སོགས་བྱས་པ་ལ་མི་བཟོད་པ་དགག་
པ་དེ་སྟོན་པ་ལ། ད་དུང་གཞན་གྱིས་བསྟོད་པ་བྱས་པ་ལ་དགའ་བར་འདུག་ན།
ཞེས་པ་ནས། ངན་སྨྲས་སོགས་ཀྱིས་ལུས་སེམས་གང་ལ་ཡང་མི་གནོད་པའི་ཚུལ་
བསམ། ཞེས་པའི་བར་ གསུངས། གཉིས་པ་གནོད་བྱེད་འབྱོར་བ་ལ་མི་དགའ་
ཞིང་རྒུད་པ་ལ་དགའ་བ་དགག་པ་དེ་སྟོན་པ་ལ། དེ་ལྟར་བསྒོམས་པས་ཀྱང་རང་
ལ་བསྟོད་སྨད་བྱས་པ་མགོ་སྙོམས་པ་བྱུང་ནའང་། ཞེས་པ་ནས། དམྱལ་བར་སྲེག་
པའི་ལས་ཡིན་པ་འདུག་སྙམ་དུ་སྡོམ་སེམས་དྲག་པོ་བྱ། ཞེས་པའི་བར་གསུངས།
གཉིས་པ་ སྡུག་བསྔལ་དང་ ལེན་གྱི་བཟོད་པ་ཉམས་སུ་ལེན་ཚུལ་ལ་གཉིས།
མཉམ་བཞག་ཏུ་སྡུག་བསྔལ་དང་ལེན་ངེས་པར་དགོས་པའི་རྒྱུ་མཚན་བསམས་
ནས་བཟོད་པ་བསྒོམ་ཚུལ་དང་། ཐུན་མཚམས་སུ་སྡུག་བསྔལ་དང་ལེན་གཞིའི་སྒོ་
ནས་རྒྱས་པར་བསམས་ཏེ་བཟོད་པའི་སྟོབས་རྒྱས་པར་བྱེད་ཚུལ་ལོ། །དང་པོ་
སྟོན་པ་ལ། དེ་ལྟར་གནོད་པ་བྱེད་པ་པོ་རྣམས་ལ་དམིགས་པའི་ཁོང་ཁྲོའི་གཉེན་
པོ་སྟོན་པར་ནུས་ནའང་། ཞེས་པ་ནས། སྡུག་བསྔལ་བྱུང་བས་གོ་བཅད་སྙམ་དུ་
བསམ། ཞེས་ པའི་བར་གསུངས། གཉིས་པ་ཐུན་མཚམས་སུ་ སྡུག་བསྔལ་དང་
ལེན་གཞིའི་སྒོ་ནས་རྒྱས་པར་བསམ་ཏེ་བཟོད་པའི་སྟོབས་རྒྱས་པར་བྱེད་ཚུལ་དེ་
སྟོན་པ་ལ་བཤད་མི་ཐག་པ་དེ་རྣམས་ཐུན་དངོས་གཞི་ལ་མྱོང་བ་ཐོན་པར་བྱས་
ནས། ཐུན་མཚམས་ལ། ཞེས་པ་ནས། མི་ནུས་པ་རྣམས་ཀྱང་དང་དུ་ལེན་པ་ལ་
ཡིད་ཀྱིས་གོམས་པ་ནན་ཏན་དུ་བྱས་པས། ཞེས་པའི་བར་གསུངས། གསུམ་པ་
-110 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
ཆོས་ལ་ངེས་སེམས་ཀྱི་བཟོད་པ་ཉམས་སུ་ལེན་ཚུལ་ནི། ལམ་རིམ་ཆེ་ཆུང་དུ་
གསུངས་པ་ལྟར་ཤེས་པར་བྱས་ལ་བསྒོམས་ནས་མྱོང་བ་ཅི་ཐོན་བྱའོ། །བཞི་པ་
བཟོད་པའི་ཉམས་ལེན་གྱི་གནད་བསྡུས་ནས་བསྡུས་ནས་བསྟན་པ་དེ་སྟོན་པ་ལ།
སྤྱོད་འཇུག་ལས། གོམས་ན་སླ་བར་མི་འགྱུར་བའི། །དངོས་དེ་གང་ཡང་ཡོད་མ་
ཡིན། ཞེས་པ་ནས། བཟོད་པའི་ཕར་ཕྱིན་ཡོངས་སུ་རྫོགས་པར་འགྱུར་བ་ལགས་
སོ། །ཞེས་པའི་བར་གསུངས། བཞི་པ་བརྩོན་འགྲུས་ཀྱི་ཕར་ཕྱིན་ལ་སློབ་ཚུལ་ལ་
བཞི། བརྩོན་འགྲུས་ཀྱི་ངོ་བོ་ངོས་བཟུང་བ། བརྩོན་འགྲུས་ཉམས་སུ་ལེན་པ་ལ་
འཇུག་པའི་ཐབས་བསྟན་པ། བརྩོན་འགྲུས་རྣམ་པ་གསུམ་ཉམས་སུ་ལེན་ཚུལ།
བརྩོན་འགྲུས་བསྐྱེད་པའི་ཐབས་བསྟན་པའོ། །དང་པོ་བརྩོན་འགྲུས་ཀྱི་ངོ་བོ་ངོས་
བཟུང་བ་དེ་སྟོན་པ་ ལ། བཞི་པ་བརྩོན་འགྲུས་ ཀྱི་ ཕར་ཕྱིན་ནི། ཞེས་ པ་ནས།
ཡོངས་སུ་རྫོགས་པ་མཐར་ཕྱིན་པ་དེ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡིན་ལ།
ཞེས་པའི་བར་གསུངས། གཉིས་པ་བརྩོན་འགྲུས་ཉམས་སུ་ལེན་པ་ལ་འཇུག་
པའི་ཐབས་བསྟན་པ་དེ་སྟོན་པ་ལ། དེ་ཡང་། མདོ་སྡེའི་རྒྱན་ལས། ཞེས་པ་ནས།
ཕན་བདེ་ཐམས་ཅད་ ཀྱི་འབྱུང་ གནས་ ནི་ བརྩོན་ འགྲུས་ ཡིན་ ཞེས་ པའི་ བར་
གསུངས་ཏེ། བརྩོན་འགྲུས་ཉམས་སུ་ལེན་པ་ལ་འཇུག་པའི་ཐབས་ནི། བརྩོན་
འགྲུས་ བརྩམས་ པའི་ ཕན་ ཡོན་ དང༌། བརྩོན་ འགྲུས་ མ་ བརྩམས་ པའི་ ཉེས་
དམིགས་བསམས་ནས་བརྩོན་འགྲུས་རྩོམ་པ་ལ་སེམས་བསྐུར་བར་བྱེད་པའོ། །
གསུམ་པ་བརྩོན་འགྲུས་རྣམ་པ་གསུམ་ཉམས་སུ་ལེན་ཚུལ་ལ་གསུམ། གོ་ཆའི་
བརྩོན་འགྲུས་ཉམས་སུ་ལེན་ཚུལ། དགེ་བ་ཆོས་སྡུད་ཀྱི་བརྩོན་འགྲུས་ཉམས་
ལེན་ཚུལ། སེམས་ཅན་དོན་བྱེད་ཀྱི་བརྩོན་འགྲུས་ཉམས་སུ་ལེན་ཚུལ་ལོ། །དང་
- ILL-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོ་སྟོན་པ་ལ། དེ་ཉམས་སུ་ལེན་པར་བྱེད་པ་ལ་ཐོག་མར་གོ་ཆའི་བརྩོན་འགྲུས་
ལ། ཞེས་པ་ནས། རིམ་གྱིས་བསྒོམས་པ་ན་དཀའ་བ་མེད་ཅིང་སྤྲོ་བ་ཆེར་འཕེལ་
བ་ཡིན་གསུངས། ཞེས་པའི་བར་གསུངས། གཉིས་པ་དགེ་བ་ཆོས་སྡུད་ཀྱི་བརྩོན་
འགྲུས་ཉམས་སུ་ལེན་ཚུལ་སྟོན་པ་ལ། དགེ་བ་ཆོས་སྡུད་ནི་དཀོན་མཆོག་མཆོད་
པ་སོགས་ལ་བརྩོན་པ་དང་། ཞེས་པ་འདི་གསུངས། གསུམ་པ་སེམས་ཅན་དོན་
བྱེད་ཀྱི་བརྩོན་འགྲུས་ཉམས་སུ་ལེན་ཚུལ་སྟོན་པ་ལ། སེམས་ཅན་དོན་བྱེད་ནི་
གཞན་གྱི་ནོར་རྐུམ་པོས་མི་འཁྱེར་བའི་ཐབས་སྟོན་པ་ལ་བརྩོན་པ་སོགས་ཚུལ་
ཁྲིམས་ཀྱི་སྐབས་ལྟར་ལ་མི་འདྲ་བའི་ཁྱད་པར་སྐབས་ཐོབ་ཕྱེ་སྟེ་དམིགས་པ་
བསྐྱང་ ངོ༌། །ཞེས་ པ་ འདི་ གསུངས། བརྩོན་ འགྲུས་ ཕྱི་ མ་ གཉིས་ པོ་ འདི་ ལ་
དམིགས་པའི་ཁྱད་པར་མང་དུ་ཡོད་པ་རྣམས་ཞིབ་ཏུ་བླ་མའི་ཞལ་ལས་ཤེས་
དགོས་ཤིང་། འདི་དག་གི་གོ་རིམ་ཡང་ཡི་གེ་ཙམ་མཐོང་བས་ཚིམ་པར་མི་བྱ་བར་
བླ་མའི་མན་ངག་གིས་གོ་རིམ་འཁྲུགས་བསྡེབས་ཏེ། ས་སྡེ་དང་ རྗེ་བདག་ཉིད་
ཆེན་ པོའི་ དགོངས་ པ་ ལྟར་ མཐའ་ ཆོད་ པར་ཤེས་དགོས་ པ་ ཡོད་ དོ། །བཞི་པ་
བརྩོན་ འགྲུས་ བསྐྱེད་ པའི་ ཐབས་ བསྟན་ པ་ ལ་ གསུམ། བརྩོན་ འགྲུས་ ཀྱི་
གེགས་འགལ་ རྐྱེན་ སྤྱང་ བ། བརྩོན་ འགྲུས་བསྐྱེད་ པའི་ མཐུན་ རྐྱེན་ བསྒྲུབ་ པ།
འགལ་རྐྱེན་སྤོང་ཞིང་མཐུན་རྐྱེན་བསྟེན་ནས་བརྩོན་འགྲུས་རྩོམ་པ་ལྷུར་བླང་བའོ། །
དང་པོ་ལ་གསུམ། ཕྱི་ཤོལ་གྱི་ལེ་ལོ་འགོག་ཚུལ། བྱ་བ་ངན་ཞེན་གྱི་ལེ་ལོ་འགོག་
ཚུལ། སྒྱིད་ལུག་པའམ་བདག་ཉིད་བརྙས་པ་འགོག་ཚུལ་ལོ། །དང་པོ་ཕྱི་ཤོལ་གྱི་
ལེ་ལོ་འགོག་ཚུལ་སྟོན་པ་ལ། དེ་ཡང་ད་དུང་ལོང་ཡོད་སྙམ་པའི་ཕྱི་ཤོལ་གྱི་ལེ་ལོ་
ཞིག་བློ་ལ་ཐོལ་གྱི་ཤར་བྱུང་བ་ན། ཞེས་པ་ནས། ཤེས་པ་ཙབ་ལེང་ངེ་བ་ཞིག་མ་
- 112 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
སྐྱེས་པར་བསྒོམ། ཞེས་པས་བར་གསུངས། གཉིས་པ་བྱ་བ་ངན་ཞེན་གྱི་ལེ་ལོ་
འགོག་ཚུལ་སྟོན་པ་ལ། ད་དུང་གཉེན་པོ་མཐར་མ་ཕྱིན་པས་བྲེ་མོའི་གཏམ་
སོགས། ཞེས་པ་ནས། བདག་ངན་སོང་དུ་སྐྱེ་བ་འདུག་སྙམ་དུ་བསམ། ཞེས་པའི་
བར་གསུངས། གསུམ་པ་སྐྱིད་ ལུག་པའམ་བདག་ཉིད་བརྙས་པ་དགག་པ་ལ་
གསུམ། ཐོབ་བྱ་རྫོགས་པའི་བྱང་ཆུབ་ལ་སྒྱིད་ལུག་པ་དགག་པ། རྫོགས་བྱང་
ཐོབ་པའི་ཐབས་ལ་སྒྱིད་ལུག་པ་དགག་པ། རྫོགས་བྱང་སྒྲུབ་ཕྱིར་འཁོར་བར་
གནས་པ་ལ་སྒྱིད་ལུག་པ་དགག་པའོ། །དང་པོ་སྟོན་པ་ལ། དེ་བཞིན་བསྒོམ་པས་
བདག་གི་ཐོབ་བྱ་སངས་རྒྱས་བཅོམ་ལྡན་འདས། ཞེས་པ་ནས་གཟེངས་བསྟོད་
པའི་ཚུལ་གྱིས་བསྒོམ། ཞེས་པའི་བར་གསུངས། གཉིས་པ་རྫོགས་བྱང་ཐོབ་པའི་
ཐབས་ལ་སྒྱིད་ལུག་པ་དགག་པ་དེ་སྟོན་པ་ལ། སངས་རྒྱས་ཐོབ་པར་འགྱུར་སྙམ་
པའི་གཟེངས་བསྟོད་ཀྱང་རྐང་ལག་ལ་སོགས་པའི་ལུས་གཏོང་བ་ཞིག་མི་ནུས་སོ་
སྙམ་ན། ཞེས་པ་ནས། སྤྲོ་བ་ཆེན་པོ་བསམ། ཞེས་པའི་བར་གསུངས། གསུམ་པ་
རྫོགས་བྱང་སྒྲུབ་ཕྱིར་འཁོར་བར་གནས་པ་ལ་སྒྱིད་ལུག་པ་དགག་པ་སྟོན་པ་ལ།
དེ་ལྟར་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་འཁོར་བར་སྐྱེ་བ་ལེན་པ་མི་བཟོད་དོ་
སྙམ་ན་ཞེས་པ་ནས། སྡུག་བསྔལ་མི་འབྱུང་ངོ་སྙམ་དུ་བསྒོམ། ཞེས་པའི་བར་
གསུངས། གཉིས་པ་བརྩོན་འགྲུས་བསྐྱེད་པའི་མཐུན་རྐྱེན་བསྒྲུབ་པ་དེ་སྟོན་པ་ལ།
བཤད་མ་ཐག་པའི་ཡོན་ཏན་དེ་དག་ཀྱང་། ཞེས་པ་ནས། དོར་བའི་སྟོབས་རྣམས་
ཀྱི་སྒོ་ནས། ཞེས་པའི་བར་གསུངས། གསུམ་པ་འགལ་རྐྱེན་སྤང་ཞིང་མཐུན་རྐྱེན་
བསྟེན་ནས་བརྩོན་འགྲུས་རྩོམ་པ་ལྷུར་བླང་བ་དེ་སྟོན་པ་ལ། སྤྱོད་འཇུག་ལས།
འཐབ་རྙེད་དགྲ་དང་ལྷན་ཅིག་ཏུ། ཞེས་པ་ནས། བརྩོན་འགྲུས་བསྐྱེད་ཅིང་ཉམས་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
སུ་ལེན་འཚལ་ལོ། །ཞེས་པའི་བར་གསུངས། ད་དུང་འདི་དག་ལ་དམ་པ་དྲུག་
ལྡན་དུ་བྱ་བ་དང་། ཕར་ཕྱིན་དྲུག་ལྡན་དུ་བྱ་བ་སོགས་མན་ངག་ཞལ་ཤེས་མང་དུ་
ཡོད་དོ། །ལྔ་པ་བསམ་གཏན་གྱི་ཕར་ཕྱིན་ལ་སློབ་ཚུལ་ལ་བདུན། བསམ་གཏན་
གྱི་ངོ་བོ་ངོས་བཟུང་བ། འདིར་ཞི་ལྷག་གཉིས་ལོགས་སུ་མ་བྱས་པར་ཕྱིན་དྲུག་གི་
བསམ་གཏན་དང་ཤེས་རབ་ཀྱི་ནང་དུ་བསྡུས་པ་ཡིན་ཚུལ་བསྟན་པ། ཞི་གནས་
དང་ལྷག་མཐོང་བསྒོམས་པའི་ཕན་ཡོན། ཞི་ལྷག་གཉིས་ཏིང་ངེ་འཛིན་ཀུན་གྱི་
སྡུད་བྱེད་དུ་བསྟན་པ། ཞི་གནས་དང་ལྷག་མཐོང་གཉིས་ཀ་དགོས་པའི་རྒྱུ་མཚན་
བཤད་པ། ཞི་ལྷག་གཉིས་ཀྱི་གོ་རིམ་ངེས་པའི་ཚུལ། ཞི་གནས་བསྒོམ་པའི་ཚུལ་
ལོ། །དང་ པོ་ སྟོན་ པ་ ལ། ལྔ་ པ་ བསམ་ གཏན་ གྱི་ ཕར་ ཕྱིན་ ནི། ཞེས་པ་ནས།
བསམ་གཏན་གྱི་ཕ་རོལ་ཏུ་ཕྱིན་པར་འགྱུར་ལ། ཞེས་པའི་བར་གསུངས། གཉིས་
པ་འདིར་ཞི་ལྷག་གཉིས་ལོགས་སུ་མ་བྱས་པར་ཕྱིན་དྲུག་གི་བསམ་གཏན་དང་
ཤེས་རབ་ཀྱི་ནང་དུ་བསྡུས་པ་ཡིན་ཚུལ་བསྟན་པ་དེ་སྟོན་པ་ལ། དེ་ཡང་ལམ་རིམ་
ཆེ་ཆུང་སོགས་གོང་མ་རྣམས་ཀྱི་གསུང་རབ་ཏུ། ཞེས་པ་ནས། བསྡུ་བའི་དངོས་པོ་
བཞིས་དོན་བསྡུ་བ་ལགས་ཞེས་པའི་བར་ གསུངས། གསུམ་པ་ཞི་གནས་དང་
ལྷག་མཐོང་བསྒོམས་པའི་ཕན་ཡོན་སྟོན་པ་ལ། དེ་ལྟར་བསམ་གཏན་ནམ་ཏིང་ངེ་
འཛིན་གྱི་ཉམས་ལེན་ཞི་གནས་བསྒོམས་པ་ལ། ཞེས་པ་ནས། མངོན་གྱུར་མགོ་
གནོན་ པ་ བསམ་ གཏམ་ ཡིན་ པས། ཞེས་ པའི་ བར་ གསུངས། བཞི་ པ་ ཞི་ལྷག་
གཉིས་ཏིང་ངེ་འཛིན་ཀུན་གྱི་སྡུད་བྱེད་དུ་བསྟན་པ་དེ་སྟོན་པ་ལ། དེ་གཉིས་ལ་ཞི་
ལྷག་གི་མིང་དུ་བཏགས་ཏེ། ཞེས་པ་ནས། ཞི་ལྷག་གཉིས་སུ་མ་འདུས་པ་མེད་
ཅིང་ཞེས་པའི་བར་གསུངས། ལྔ་པ་ཞི་གནས་དང་ལྷག་མཐོང་གཉིས་ཀ་དགོས་
- 114 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
པའི་རྒྱུ་མཚན་བཤད་པ་དེ་སྟོན་པ་ལ། ཞི་གནས་ནི་དམིགས་པ་གཅིག་ལ་དྲན་
ཤེས་རྒྱུན་ཆགས་སུ། ཞེས་པ་ནས། དེ་ཉིད་རིག་པས་དོན་མེད་གསུངས། ཞེས་པ་
ལྟར། ཞེས་པའི་བར་གསུངས། དྲུག་པ་ཞི་ལྷག་གཉིས་ཀྱི་གོ་རིམ་ངེས་པའི་ཚུལ་
དེ་སྟོན་པ་ལ། དེ་ཡང་ཞི་བ་ལྷས། ཞི་གནས་རབ་ཏུ་ལྡན་པའི་ལྷག་མཐོང་གིས།
ཞེས་པ་ནས། དེའི་སྔོན་དུ་ཞི་གནས་བསྒོམ། ཞེས་པའི་བར་གསུངས། བདུན་པ་
ཞི་གནས་བསྒོམ་ཚུལ་ལ་བཞི། ཞི་གནས་ཀྱི་ཚོགས་བསྟན་པ། དེ་ལ་བརྟེན་ནས་
ཞི་གནས་བསྒོམ་པའི་ཚུལ། བསྒོམས་པས་ཞི་གནས་གྲུབ་པའི་ཚད། ཞི་གནས་ལ་
བརྟེན་ནས་ ལམ་བགྲོད་ པའི་ ཚུལ་ལོ། །དང་པོ་ལ་དྲུག །མཐུན་ པའི་ ཡུལ་ན་
གནས་པ། འདོད་པ་ཆུང་བ་ཆོག་ཤེས་པ། བྱ་བ་མང་པོ་ཡོངས་སུ་སྤངས་པ། ཚུལ་
ཁྲིམས་ཡོངས་སུ་དག་པ། འདོད་པ་ལ་སོགས་པའི་རྣམ་རྟོག་ཡོངས་སུ་སྤངས་
པའོ། །དང་ པོ་ སྟོན་ པ་ ལ། མདོ་ སྡེའི་རྒྱན་ལས། བློ་ལྡན་གང་དུ་བསྒྲུབ་པའི་ཡུལ། །
ཞེས་པ་ནས། ཆོས་འདི་ཉམས་སུ་ལེན་པའི་གནས་ཀྱི་ཁྱད་པར་ཡིན་ལ། ཞེས་པའི་
བར་གསུངས། གཉིས་པ་འདོད་པ་ཆུང་བ་སྟོན་པ་ལ། གནས་དེ་དང་ལྡན་ཡང་།
ཞེས་པ་ནས། འདོད་པ་ཆུང་བ། ཞེས་པའི་བར་གསུངས། གསུམ་པ་ཆོག་ཤེས་པ་
སྟོན་པ་ལ། ཟས་བསོད་སྙོམས་དང་གོས་ཕྱག་དར་ཁྲོད་པས་ཆོག་ཤེས་པ། ཞེས་
པ་འདི་གསུངས། བཞི་པ་བྱ་བ་མང་པོ་ཡོངས་སུ་སྤངས་པ་སྟོན་པ་ལ། ཚོང་ཁེ་
སྤོགས་སྨན་དཔྱད་དང་སྐར་རྩིས་སོགས་བྱ་བ་མང་པོ་ལ་མི་འཇུག་ཅིང་། ཞེས་པ་
འདི་གསུངས། ལྔ་པ་ཚུལ་ཁྲིམས་ཡོངས་སུ་དག་པ་སྟོན་པ་ལ། ཚུལ་ཁྲིམས་དག་
པ། ཞེས་པ་འདི་གསུངས། དྲུག་པ་འདོད་པ་ལ་སོགས་པའི་རྣམ་རྟོག་ཡོངས་སུ་
སྤངས་པ་ སྟོན་པ་ལ། འདོད་པའི་ཉེས་དམིགས་དང༌། ཞེས་པ་ནས། ཉམས་སུ་
115 -



མེས་པོའི་ཤུལ་བཞག་ལས། ་ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བླང་བར་བྱ་བ་ཡིན་ནོ། །ཞེས་པའི་བར་གསུངས། གཉིས་པ་དེ་ལ་བརྟེན་ནས་ཞི་
གནས་བསྒོམ་པའི་ཚུལ་ལ་གཉིས། ཏིང་ངེ་འཛིན་སྐྱོན་མེད་བསྐྱེད་པའི་ཚུལ་དང་།
དེ་ལ་བརྟེན་ནས་སེམས་གནས་སྐྱེ་བའི་རིམ་པའོ། །དང་པོ་ལ་གཉིས། སེམས་
གང་ ལ་ འཇོག་ པའི་ གཞི་ དམིགས་ པ་ ངོས་བཟུང་བ་དང༌། དམིགས་པ་དེ་ལ་
སེམས་བཟུང་ནས་སེམས་གནས་བསྒྲུབ་པའི་ཆུལ་ལོ། །དང་པོ་ལ་ལྔ། དམིགས་
པ་སྤྱིའི་རྣམ་པར་བཞག་པ། གང་ཟག་གང་གིས་གང་ལ་དམིགས་པར་བྱ་བ། མདོ་
ལས་དམིགས་པའི་རྣམ་གྲངས་མང་དུ་གསུངས་པ་ལ་དོགས་པ་དཔྱད་པ། སྐབས་
སུ་བབ་ པའི་ དམིགས་ པ་ ངོས་བཟུང་བ། སངས་རྒྱས་ ཀྱི་སྐུ་ལ་དམིགས་ནས་
བསྒོམ་པའི་ཚུལ་ལ་འཁྲུལ་པ་བསལ་བའོ། །དང་པོ་ལ་བཞི། དཔྱད་པ་རྣམ་སྦྱོང་
གི་དམིགས་པ། མཁས་པའི་དམིགས་པ། ཉོན་མོངས་རྣམ་སྦྱོང་གི་དམིགས་པ།
ཁྱབ་པའི་དམིགས་པ་རྣམས་སོ། །དང་པོ་སྟོན་པ་ལ། དེའི་ཚུལ་ལ། དམིགས་པ་
གཏད་པར་བྱ་བའི་ཡུལ། ཞེས་པ་ནས། དཔྱད་པ་རྣམ་སྦྱོང་གི་དམིགས་པ། ཞེས་
པའི་བར་གསུངས། གཉིས་པ་མཁས་པའི་དམིགས་པ་སྟོན་པ་ལ། གཟུགས་ལ་
སོགས་པའི་ཕུང་པོ་ལྔ་དང་། ཞེས་པ་ནས། མཁས་པའི་དམིགས་པ། ཞེས་པའི་
བར་གསུངས། གསུམ་པ་ཉོན་མོངས་རྣམ་སྦྱོང་གི་དམིགས་པ་སྟོན་པ་ལ། འདོད་
པའི་ས་ནས། ཞེས་པ་ནས། ཉོན་མོངས་རྣམ་སྦྱོང་གི་དམིགས་པ། ཞེས་པའི་བར་
གསུངས། བཞི་ པ་ ཁྱབ་པའི་དམིགས་པ་སྟོན་ པ་ལ། ཁྱབ་པའི་དམིགས་པ་དེ་
ཐམས་ཅད་ཀྱི་ཁོངས་སུ་འདུ་བ་ཡིན་ལ། ཞེས་པ་འདི་གསུངས། འདི་ལའང་དབྱེ་
ན་བཞི་ཡོད་དེ། འདི་དག་གི་རྣམ་གཞག་ཞིབ་པར་བྱམས་ཆོས་དང་ས་སྡེ་ལས་
ཤེས་དགོས་སོ། །གཉིས་པ་གང་ཟག་གང་གིས་གང་ལ་དམིགས་པར་བྱ་བ་དེ་
-116 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
སྟོན་པ་ལ། དེ་ཡང་། ནམ་གུས་ཞུས་པ་ཉན་སར་དྲངས་པ་ལས། ཞེས་པ་ནས།
རླུང་ གི་ སྨན་ གྱི་ ཁ་ ཚར་བསྣན་དགོས་པ་བཞིན་ནོ། །ཞེས་པའི་བར་གསུངས།
གསུམ་པ་མདོ་ལས་དམིགས་པའི་རྣམ་གྲངས་མང་དུ་གསུངས་པ་ལ་དོགས་པ་
དཔྱད་པ་དེ་སྟོན་པ་ལ། ལ་ལ་དག་མདོ་ལས་ཏིང་ངེ་འཛིན་གྱི་དམིགས་པ་བཞིར་
གསུངས་ པས་ན། ཞེས་ པ་ནས། ཡིད་ནི་ཉོན་མོངས་འཁྲུག་ པར་ འགྱུར། ཞེས་
གསུངས་པ་ལྟར་ཡིན་པས། ཞེས་པའི་བར་གསུངས། བཞི་པ་སྐབས་སུ་བབ་པའི་
དམིགས་པ་ངོས་བཟུང་བ་དེ་སྟོན་པ་ལ། གནད་དུ་འགྲོ་བའི་དམིགས་པ། ཞེས་པ་
ནས། ཕྱི་མ་ཉིད་གཙོ་ཆེ་བར་སྣང་མོད། ཅེས་པའི་བར་གསུངས། ལྔ་པ་སངས་
རྒྱས་ཀྱི་སྐུ་ལ་དམིགས་ནས་བསྒོམ་པའི་ཚུལ་ལ་འཁྲུལ་པ་བསལ་བ་དེ་སྟོན་པ་ལ།
སྐུ་གཟུགས་མདུན་དུ་བཞག་ལ། ཞེས་པ་ནས། ཤུགས་ཀྱིས་ཁེགས་འགྲོ་བས།
ཞེས་པའི་བར་གསུངས། གཉིས་པ་དམིགས་པ་དེ་ལ་སེམས་བཟུང་ནས་སེམས་
གནས་བསྒྲུབ་ པའི་ ཚུལ་ ལ་ གཉིས། ཤིང་ རྟ་ ཆེན་ པོའི་ གཞུང་ ནས་ འབྱུང་ བའི་
སེམས་གནས་བསྒྲུབ་ཚུལ་ལ་ངེས་པ་བསྐྱེད་པ། ངེས་པ་རྙེད་ནས་སེམས་གནས་
བསྒྲུབ་ཚུལ་ལག་ལེན་ལ་སྦྱོར་བའོ། །དང་པོ་ལ་བཞི། སེམས་གནས་པའི་གེགས་
ཉེས་པ་ལྔ་ངོས་བཟུང་བ། ཉེས་པ་ལྔ་པོ་དེའི་གཉེན་པོ་འདུ་བྱེད་བརྒྱད་བསྟེན་
ཚུལ། དེ་དག་གི་དོན་བསྡུ་བ། ཤིང་རྟ་ཆེན་པོའི་གཞུང་ནས་འབྱུང་བའི་ཞི་གནས་
བསྒྲུབ་ཚུལ་འདི་ དག་ལ་འཁྲུལ་པ་བསལ་བའོ། ། དང་པོ་སྟོན་པ་ལ། ལུགས་
འདི་ལ་ཏིང་ངེ་འཛིན་ཡེ་ཤེས་ལ་སྒྲུབ་པ་ཉིད་ཐོག་མ་ནས་བྱེད་དགོས་མོད། ཅེས་
པ་ནས། ཉེས་པ་ལྔ་པོ་འདི་བཅར་གྱིས་ངོས་ཟིན་པར་བྱས་ནས། ཞེས་པའི་བར་
གསུངས། གཉིས་པ་ཉེས་པ་ལྔ་པོ་དེ་དག་གི་གཉེན་པོ་འདུ་བྱེད་བསྟེན་ཚུལ་ལ་ལྔ།
བྱེ
- 117-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལེ་ལོའི་གཉེན་པོར་དད་པ་དང་འདུན་པ་དང་བརྩོན་འགྲུས་དང་ཤིན་སྦྱངས་བཞི་
བསྟེན་དགོས་ཚུལ། གདམས་ངག་བརྗེད་པའི་གཉེན་པོར་དྲན་པ་བསྟེན་ཚུལ།
བྱིང་རྒོད་གྱི་གཉེན་པོར་ཤེས་བཞིན་བསྟེན་ཚུལ། བྱིང་རྒོད་བྱུང་བའི་ཚེ་གཉེན་པོ་
འདུ་མི་བྱེད་པའི་གཉེན་པོར་འདུ་བྱེད་པའི་སེམས་པ་བསྟེན་ཚུལ། བྱིང་རྒོད་ཀྱི་
དབལ་ཚོགས་ནས་སེམས་མཉམ་པར་འཇོག་པ་རྒྱུན་ཆགས་སུ་འབྱུང་བའི་ཚེ་བྱིང་
རྒོད་ཀྱི་གཉེན་པོ་འདུ་བྱེད་པ་སྐྱོན་ཡིན་པས་དེའི་གཉེན་པོར་འདུ་མི་བྱེད་པའི་
བཏང་ སྙོམས་ བསྒོམ་ཚུལ་ལོ། །དང་ པོ་ སྟོན་ པ་ ལ། དེའི་ གཉེན་ པོ་ནི་ དབུས་
མཐའ་ལས། གནས་དང་དེ་ལ་གནས་པ་དང༌། ཞེས་པ་ནས། ལེ་ལོ་འཇོགས་པར་
བྱེད། ཅེས་པའི་བར་གསུངས། གཉིས་པ་གདམས་ངག་བརྗེད་པའི་གཉེན་པོ་དྲན་
པ་བསྟེན་ཚུལ་དེ་སྟོན་པ་ལ། བརྗེད་པའི་གཉེན་པོ་ནི་ཞེས་པ་ནས་བརྗེད་པ་
འཇོམས་པར་བྱེད་དོ། །ཞེས་པའི་བར་གསུངས། གསུམ་པ་བྱིང་རྒོད་ཀྱི་གཉེན་པོ་
ཤེས་བཞིན་བསྟེན་ཚུལ་ལ་གསུམ། ཤིང་རྟ་ཆེན་པོའི་གཞུང་གི་ཁུངས་བཀོད་དེ་
བྱིང་རྒོད་ཀྱི་གཉེན་པོར་ཤེས་བཞིན་བསྟེན་ཚུལ་མདོར་བསྟན་པ། རྒོད་པ་ངོས་
བཟུང་ནས་དེའི་གཉེན་པོ་བསྟེན་ཚུལ། བྱིང་བ་ངོས་བཟུང་ནས་དེའི་གཉེན་པོ་
བསྟེན་ཚུལ་ལོ། །དང་པོ་ སྟོན་པ་ལ། བྱིང་རྒོད་ཀྱི་གཉེན་པོ་ནི། ཞེས་པ་ནས།
བྱིང་བ་དང་རྒོད་པ་སེལ། ཞེས་པའི་བར་གསུངས། གཉིས་པ་རྒོད་པ་ངོས་བཟུང་
ནས་དེའི་གཉེན་པོ་བསྟེན་ཚུལ་སྟོན་པ་ལ། དེ་ལྟ་བུའི་བྱིང་རྒོད་སེལ་བ་ལ། ཞེས་
པ་ནས། དགག་དགོས་སོ། ། ཞེས་པའི་བར་གསུངས། གསུམ་ པ་ བྱིང་བ་ངོས་
བཟུང་ནས་དེའི་གཉེན་པོ་བསྟེན་ཚུལ་སྟོན་པ་ལ། དེ་བཞིན་དུ་སྒོམ་རིམ་བར་པ་
ལས། ཞེས་པ་ནས། བྱིང་བ་ལ་དགེ་བ་ཡང་ཡོད་དོ། །ཞེས་པའི་བར་གསུངས།
- 118 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
བཞི་པ་བྱིང་རྒོད་བྱུང་བའི་ཚེ་གཉེན་པོ་འདུ་མི་བྱེད་པའི་གཉེན་པོར་འདུ་བྱེད་པའི་
སེམས་པ་བསྟེན་ཚུལ་དེ་སྟོན་པ་ལ། བྱིང་རྒོད་བྱུང་ཚེ་སྤོང་བའི་གཉེན་པོ། ཞེས་
པ་ནས། ཐུན་མོང་གི་རྒྱུ་རྣམས་ཀྱང་སྤང་བའོ། །ཞེས་པའི་བར་གསུངས། ལྔ་པ་
བྱིང་རྒོད་ཀྱི་དབལ་ཚོགས་ནས་སེམས་མཉམ་པར་འཇོག་པ་རྒྱུན་ཆགས་སུ་འབྱུང་
བའི་ཚེ་བྱིང་རྒོད་ཀྱི་གཉེན་པོ་འདུ་བྱེད་པ་སྐྱོན་ཡིན་པས་དེའི་གཉེན་པོར་འདུ་མི་
བྱེད་པའི་བཏང་སྙོམས་བསྒོམ་ཚུལ་དེ་སྟོན་པ་ལ། བྱིང་རྒོད་ཀྱི་གཉེན་པོ་ཧ་ཅང་
འདུ་བྱེད་པ་སེལ་བ་ནི། ཞེས་པ་ནས། སེམས་གནས་དགུ་པའི་དུས་ཡིན་པས་མི་
འདྲའོ། །ཞེས་པའི་བར་གསུངས། གསུམ་པ་དེ་དག་གི་དོན་བསྡུ་བ་དེ་སྟོན་པ་ལ།
དེ་ལྟར་ཉེས་པ་ལྔ་དང༌། ཞེས་པ་ནས། ལེགས་པར་ཆུད་པར་བྱས་ནས་ཉམས་སུ་
ལེན་དགོས་པས། ཞེས་པའི་བར་གསུངས། བཞི་པ་ཤིང་རྟ་ཆེན་པོའི་གཞུང་ནས་
འབྱུང་བའི་ཞི་གནས་བསྒྲུབ་ཚུལ་འདི་དག་ལ་འཁྲུལ་པ་བསལ་པ་དེ་སྟོན་པ་ལ།
ལེན་ཚུལ་བཤད་མ་ཐག་པའི་ཚིག་རིས་དེ་འདྲ་ཞིག །ཅེས་པ་ནས། རང་ཉིད་བྱ་
རོག་ལུས་དཀར་བསྒྲུབ་པར་ཟད་དོ། །ཞེས་པའི་བར་གསུངས། གཉིས་པ་ངེས་པ་
རྙེད་ནས་སེམས་གནས་བསྒྲུབ་ཚུལ་ལག་ལེན་ལ་སྦྱོར་བ་ལ་གསུམ། དགོས་པ་
ཁྱད་ པར་ ཅན་ དང་ ལྡན་ པའི་ དམིགས་རྟེན་ འཚོལ་ བའི་ ཚུལ། སེམས་ གནས་
བསྒོམ་པའི་ཚེ་ལུས་གནད་ཇི་ལྟར་བྱ་བའི་ཚུལ། ལུས་གནད་བཅས་ནས་སེམས་
གནས་བསྒོམ་པའི་ཚེ་དྲན་པ་དང་ཤེས་བཞིན་གྱིས་སྐྱོང་ཚུལ་གྱི་གནད་བསྟན་
པའོ། །དང་པོ་ སྟོན་པ་ལ། སྔར་བཤད་པ་དེ་དག་ངེས་པར་བྱས་ནས། ཞེས་པ་
ནས། མཚམས་ ཟིན་ པར་ བྱས་ ཏེ། ཞེས་ པའི་ བར་ གསུངས། གཉིས་ པ་ སེམས་
གནས་བསྒོམ་པའི་ཚེ་ལུས་གནད་ཇི་ལྟར་བྱ་ཚུལ་སྟོན་པ་ལ། སྟན་འཇམ་ཞིང་
- 119 -



1ཞག་ལས་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བདེ་བ་ལ། ཞེས་པ་ནས། གཡེང་བ་བཟློག་པའི་ཐབས་ཡིན་གསུངས། ཞེས་པའི་
བར་གསུངས། གསུམ་པ་ལུས་གནད་བཅས་ནས་སེམས་གནས་བསྒོམ་པའི་ཚེ་
དྲན་པ་དང་ཤེས་བཞིན་གྱིས་སྐྱོང་ཚུལ་གྱི་གནད་བསྟན་པ་དེ་སྟོན་པ་ལ། དེ་ནས་
ཏིང་ངེ་འཛིན་གྱི་ཡོན་ཏན། ཞེས་པ་ནས། བདག་གི་སེམས་དཀྲུགས་པས་ནི་ཅི་
ཞིག་བགྱི། ཞེས་པའི་བར་གསུངས། གཉིས་པ་དེ་ལ་བརྟེན་ནས་སེམས་གནས་སྐྱེ་
བའི་རིམ་པ་ལ་དྲུག །སེམས་གནས་དང་པོ་འགྲུབ་ཚུལ། སེམས་གནས་གཉིས་པ་
འགྲུབ་ཚུལ། སེམས་གནས་གསུམ་པ་ནས་བདུན་པའི་བར་འགྲུབ་ཚུལ། སེམས་
གནས་བརྒྱད་པ་འགྲུབ་ཚུལ། སེམས་གནས་དགུ་པ་འགྲུབ་ཚུལ། སེམས་གནས་
དགུ་ལ་ཡིད་བྱེད་བཞི་འཇོག་ཚུལ་ལོ། །དང་པོ་སྟོན་པ་ལ། ཉེས་པ་ལྔ་སྤོང་འདུ་
བྱེད་བརྒྱད་ལྡན་གྱི་ཉམས་ལེན། ཞེས་པ་ནས། དམིགས་པ་ལ་སེམས་གཏད་པ་
ཙམ་ གྱི་ སྐབས་ ཡིན་ ནོ། །ཞེས་ པའི་ བར་ གསུངས། གཉིས་ པ་ སེམས་ གནས་
གཉིས་པ་འགྲུབ་ཚུལ་སྟོན་པ་ལ། དེ་ནས་རིམ་གྱིས་བསྒོམ་པ་ན། ཞེས་པ་ནས།
བསྒྲིམས་ཏེ་འཇུག་པའི་སྐབས་སོ། ། ཞེས་པའི་བར་གསུངས། གསུམ་པ་སེམས་
གནས་གསུམ་པ་ནས་བདུན་པའི་བར་འགྲུབ་ཚུལ་སྟོན་པ་ལ། དེ་ནས་ཅུང་ཟད་
གོམས་པ་ན། ཞེས་པ་ནས། སྐབས་སུ་ཆད་ཅིང་འཇུག་པའི་དུས་སོ། །ཞེས་པའི་
བར་གསུངས། བཞི་པ་སེམས་གནས་བརྒྱད་པ་འགྲུབ་ཚུལ་སྟོན་པ་ལ། དེ་ནས་
རིམ་གྱིས་བསྒོམས་པས། ཞེས་པ་ནས། བྱིང་རྒོད་ཀྱི་བར་དུ་མི་གཅོད་པར་ཡིད་
བྱེད་བཞིའི་ནང་གི་གསུམ་པ་སྐབས་སུ་ཆད་པ་མེད་པར་འཇུག་པའི་དུས་སོ། །
ཞེས་པའི་བར་གསུངས། ལྔ་པ་སེམས་གནས་དགུ་པ་བསྒྲུབ་ཚུལ་སྟོན་པ་ལ། དེ་
ནས་རིམ་གྱི་བསྒོམས་པས། ཞེས་པ་ནས། རྒྱུད་ལ་སྐྱེ་བ་ནི་མིན་ནོ། །ཞེས་པའི་
- 120 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
བར་གསུངས། དྲུག་པ་སེམས་གནས་དགུ་ལ་ཡིད་བྱེད་བཞི་འཇོག་ཚུལ་སྟོན་པ་
ལ། དེ་ལྟར་སེམས་གནས་དགུ་ལ་ཡིད་བྱེད་བཞིར་བཤད་པའི་དང་པོ། ཞེས་པ་
ནས། མི་རུང་བ་ལྟ་བུ་ཡིན་ནོ། །ཞེས་པའི་བར་གསུངས། གསུམ་པ་ཞི་གནས་
གྲུབ་པའི་ཚད་སྟོན་པ་ལ། དེ་ལྟར་སེམས་གནས་དགུ་པ་བྱིང་རྒོད་ཕྲ་མོ་དང་བྲལ་
བར་ཡུན་རིང་དུ། ཞེས་པ་ནས། གཏན་སྙམ་མི་བདེན་པ་མ་ཡིན་པ་དང་འདྲ་
གསུངས། ཞེས་པའི་བར་གསུངས། བཞི་པ་ཞི་གནས་ལ་བརྟེན་ནས་ལམ་བགྲོད་
པའི་ཚུལ་སྟོན་པ་ལ། ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་གྱི་ཞི་
གནས་དེ། ཞེས་པ་ནས། ཐེག་པ་གསུམ་པོ་གང་རུང་གི་སྒོམ་ལམ་བར་ཆད་མེད་
ལམ་གྱིས་ཉོན་མོངས་པའི་གཉེན་པོ་བྱས་ཏེ་རྩ་བ་ནས་སྤོང་བ་ལགས་སོ། །ཞེས་
པའི་བར་གསུངས། དྲུག་པ་ཤེས་རབ་ཀྱི་ཕར་ཕྱིན་ལ་སློབ་ཚུལ་ལ་ལྔ། ཤེས་རབ་
ཀྱི་ཕར་ཕྱིན་ཡོངས་སུ་རྫོགས་པ་ལ་ཤེས་རབ་གསུམ་ཀ་ལ་སྒོམ་པ་མཐར་ཕྱིན་པ་
དགོས་ཚུལ། ཆོས་རབ་ཏུ་རྣམ་འབྱེད་ཀྱི་ཡོན་ཏན་སྤྱིར་བསྟན་པ། ཞི་རགས་ཀྱི་
རྣམ་པ་ཅན་གྱི་འཇིག་རྟེན་པའི་ལམ་དེ་ཐར་འདོད་རྣམས་ཀྱིས་དོན་དུ་གཉེར་བྱའི་
གཙོ་བོ་མིན་པར་བསྟན་པ། ཐམས་ཅད་མཁྱེན་པའི་གོ་འཕང་དོན་དུ་གཉེར་བ་
རྣམས་ཀྱིས་ཐོབ་བྱ་མཐར་ཐུག་གང་ཡིན་པ་དང་དེ་ཐོབ་པ་ལ་ལམ་ཇི་ལྟ་བུ་ཞིག་
ལ་སློབ་དགོས་ཚུལ་བསྟན་པ། ཟམ་མོ་དབུ་མའི་ལྟ་བ་གཏན་ལ་ཕབ་ནས་བསྒོམ་
པའི་ཚུལ་ལོ། ། དང་པོ་སྟོན་པ་ལ། དྲུག་པ་ཤེས་རབ་ཀྱི་ཕར་ཕྱིན་ནི། ཞེས་པ་
ནས། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་ཡིན་ནོ། །ཞེས་པའི་
བར་གསུངས། གཉིས་པ་ཆོས་རབ་ཏུ་རྣམ་འབྱེད་ཀྱི་ཤེས་རབ་ཀྱི་ཡོན་ཏན་སྤྱིར་
བསྟན་པ་དེ་སྟོན་པ་ལ། ཤེས་རབ་བརྒྱ་པ་ལས། ཞེས་པ་ནས། འདི་ཉིད་དོན་དུ་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གཉེར་དགོས་ལ་ཞེས་པའི་བར་གསུངས། གསུམ་པ་ཞི་རགས་ཀྱི་རྣམ་པ་ཅན་གྱི་
འཇིག་རྟེན་པའི་ལམ་དེ་ཐར་འདོད་རྣམས་ཀྱི་དོན་དུ་གཉེར་བྱའི་གཙོ་བོ་མིན་
པར་བསྟན་པ་དེ་སྟོན་པ་ལ། གཉེར་བྱའི་ཤེས་རབ་དེ་ལ་རིགས་མང་དུ་ཡོད་པའི་
ནང་ནས། ཞེས་པ་ནས། གདུལ་བྱ་རྣམས་ཀྱི་དོན་དུ་གཉེར་བྱ་ག་ལ་ཡིན། ཞེས་
པའི་བར་གསུངས། བཞི་པ་ཐམས་ཅད་མཁྱེན་པའི་གོ་འཕང་དོན་དུ་གཉེར་བ་
རྣམས་ཀྱིས་ཐོབ་བྱ་མཐར་ཐུག་གང་ཡིན་པ་དེ་ཐོབ་པ་ལ་ལམ་ཇི་ལྟ་བུ་ཞིག་ལ་
སློབ་དགོས་ཚུལ་སྟོན་པ་ལ། འོ་ན་སྔར་འབད་པས་བསྒོམས་པའི་ཞི་གནས་དེ་ལ་
དོན་མེད་ དམ་ སྙམ་ན། ཞེས་པ་ནས། སྐྱེས་བུ་ཆེན་པོ་བ་རྣམས་ ཀྱིས་ ཐོབ་ བྱ་
མཐར་ཐུག་པ་ཡིན་པས། ཞེས་པའི་བར་གསུངས། ལྔ་པ་ཟབ་མོ་དབུ་མའི་ལྟ་བ་
གཏན་ལ་ཕབ་ནས་བསྒོམ་ཚུལ་ལ་བཞི། ཟབ་མོ་དབུ་མའི་ལྟ་བ་མཐར་ཐུག་པ་
ཤིན་ཏུ་རྟོགས་པར་དཀའ་ཞིང་འདི་འཁྲུལ་མེད་དུ་རྟོགས་པ་ལ་མགོན་པོ་ཀླུ་སྒྲུབ་
ཡབ་སྲས་ཀྱི་གཞུང་ཁོ་ན་ལ་བརྟེན་དགོས་པར་བསྟན་པ། འཁོར་བའི་རྩ་བ་མ་
རིག་པར་བསྟན་པ། ཟབ་མོ་དབུ་མའི་ལྟ་བ་བསྒོམ་པའི་སྔོན་འགྲོའི་རིམ་པ་ཇི་
ལྟར་གསུངས་ཚུལ། བདག་མེད་གཉིས་གཏན་ལ་ཕབ་ནས་བསྒོམ་ཚུལ་ལོ། །དང་
པོ་སྟོན་པ་ལ། ཐོབ་བྱེད་ཀྱི་ཐབས་བསོད་ནམས་ཀྱི་ཚོགས་གསོག་ཚུལ། ཞེས་པ་
ནས། དཔལ་ལྡན་ཟླ་བ་གྲགས་པས་བཀྲལ་བའི་རྗེས་སུ་འབྲངས་ཏེ་ཉམས་སུ་
ལེན། ཞེས་པའི་བར་གསུངས། གཉིས་པ་འཁོར་བའི་རྩ་བ་མ་རིག་པར་སྟོན་པ་
ལ། བཞི་བརྒྱ་པའི་འགྲེལ་པ་ལས་དེ་ཡང་བདག་ཅེས་བྱ་བ་ནི་ཞེས་པ་ནས། ལས་
ལས་ཀྱང་ནི་སྐྱེ་བ་ཡིན། ཞེས་པའི་བར་གསུངས། གསུམ་པ་ཟབ་མོ་དབུ་མའི་ལྟ་
བ་བསྒོམ་པའི་སྔོན་འགྲོའི་རིམ་པ་ཇི་ལྟར་གསུངས་ཚུལ་སྟོན་པ་ལ། བདག་མེད་
- 122 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
གཉིས་གཏན་ལ་འབེབས་པ་ནི་ཆོས་ཀྱི་རྒྱལ་པོ་ཙོང་ཁ་པ་ཆེན་པོས། ཞེས་པ་ནས།
བཏང་སྙོམས་སུ་བཞག་སྟེ་ཞེས་པའི་བར་གསུངས། བཞི་པ་བདག་མེད་གཉིས་
གཏན་ལ་ཕབ་ནས་བསྒོམ་ཚུལ་ལ་གཉིས། གང་ཟག་གི་བདག་མེད་གཏན་ལ་
ཕབ་ནས་བསྒོམ་ཚུལ་དང༌། ཆོས་ཀྱི་བདག་མེད་གཏན་ལ་ཕབ་ནས་བསྒོམ་ཚུལ་
ལོ། །དང་པོ་ལ་གསུམ། གནད་བཞིའི་དཔྱད་པས་གང་ཟག་གི་བདག་མེད་གཏན་
ལ་དབབ་པ། དྲི་མ་མེད་པའི་རིགས་པས་དཔྱད་ནས་བདག་མེད་ལ་ངེས་པ་ཐོག་
མར་རྙེད་པའི་ཚེ་སེམས་ལ་ཉམས་ཇི་ལྟར་འཆར་ཚུལ། བདག་མེད་རྟོགས་པའི་
དབུ་མའི་ལྟ་བ་སྐྱོང་ཚུལ་ལོ། །དང་པོ་ལ་བཞི། དགག་བྱ་ངེས་པའི་གནད། ཁྱབ་
པ་ངེས་ པའི་ གནད། བདེན་ པའི་ གཅིག་ བྲལ་ངེས་ པའི་ གནད། བདེན་ པའི་ དུ་
བྲལ་ངེས་པའི་གནད་དོ། །དང་པོ་སྟོན་པ་ལ། དང་པོ་ནི་རྟེན་འབྲེལ་གྱི་རིགས་པ་
ལྟ་བུ་ལ་གནད་གསུམ་དང་། ཞེས་པ་ནས། དེ་ནི་གནད་དང་པོ་དགག་བྱ་ངེས་པ་
ཡིན་པས་འདི་ལ་མྱོང་བ་གཏིང་མ་ཕྱིན་གྱི་བར་ལ་དཔྱད་དོ། །ཞེས་པའི་བར་
གསུངས། གཉིས་པ་ཁྱབ་པ་ངེས་པའི་གནད་སྟོན་པ་ལ། དེ་ལྟར་རྒྱུད་ལ་སྐྱེས་པ་
ནས། ཞེས་ པ་ ནས། དེ་ ག་ མྱོང་ བ་ཅུང་ ཟད་ ཐོན་ པ་ ཡིན་ནོ། །ཞེས་ པའི་ བར་
གསུངས། གསུམ་པ་བདེན་པའི་གཅིག་བྲལ་ངེས་པའི་གནད་སྟོན་པ་ལ། དེ་ནས་
གཅིག་དང་ཐ་དད་གང་རུང་དུ་ཐེ་ཚོམ་པས་མི་ཆོག་པར་ཐག་གཅོད་དགོས་པས།
ཞེས་པ་ནས། གནད་གསུམ་པ་བདེན་པའི་གཅིག་བྲལ་ངེས་པའི་གནད་ལ་ངེས་པ་
རྙེད་ནས། ཞེས་པའི་བར་གསུངས། བཞི་པ་བདེན་པའི་དུ་བྲལ་ངེས་པའི་གནད་
སྟོན་པ་ལ། དད་དང་ཕུང་པོ་ལྔ་ཐ་དད་པ་ལས་འོས་མི་འདུག་སྙམ་པ་ན། ཞེས་པ་
ནས། དབུ་མའི་ལྟ་བ་དང་པོར་རྙེད་པ་ཡིན་གསུངས། ཞེས་པའི་བར་གསུངས།
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གཉིས་པ་དྲི་མ་མེད་པའི་རིགས་པས་དཔྱད་ནས་བདག་མེད་ལ་ངེས་པ་ཐོག་མར་
རྙེད་པའི་ཚེ་སེམས་ལ་ཉམས་ཇི་ལྟར་འཆར་ཚུལ་སྟོན་པ་ལ། འདིར་ཡང་ཐོས་བྱུང་
གི་བློས་དང་པོར་རྙེད་པ། ཞེས་པ་ནས། གློ་བུར་དུ་རྙེད་པ་ལྟ་བུའི་ཉམས་འཆར་
རོ། །ཞེས་པའི་བར་གསུངས། གསུམ་པ་བདག་མེད་རྟོགས་པའི་དབུ་མའི་ལྟ་བ་
སྐྱོང་ཚུལ་ལ་གཉིས། མཉམ་བཞག་ཏུ་སྐྱོང་ཚུལ་དང་། རྗེས་ཐོབ་ཏུ་སྐྱོང་ཚུལ་ལོ། །
དང་པོ་ལ་གསུམ། བདག་མེད་རྟོགས་པའི་ལྟ་བ་རྙེད་ནས་ངེས་ཤེས་དེའི་རྒྱུན་སོ་
སོར་རྟོག་པའི་ཤེས་རབ་ཀྱིས་དཔྱད་ཅིང་ངེས་པ་གོང་འཕེལ་དུ་བཏང་སྟེ་མཉམ་
བཞག་ནམ་མཁའ་ལྟ་བུའི་སྐྱོང་ཚུལ། དེ་ལ་བརྟེན་ནས་ལྷག་མཐོང་འགྲུབ་ཚུལ།
ཞི་གནས་ལ་བརྟེན་ནས་ལྷག་མཐོང་བསྒྲུབ་པའི་ཚུལ་ལ་འཁྲུལ་པ་བསལ་བའོ། །
དང་པོ་སྟོན་པ་ལ། དེ་ལྟར་བདག་མེད་པའི་ལྟ་བ་གཏན་ལ་ཕབ་ཟིན་པའི་རྗེས་སུ་
ཇི་ལྟར་སྦྱོང་བའི་ཚུལ་ནི། ཞེས་པ་ནས། མཉམ་བཞག་ནམ་མཁའ་ལྟ་བུའི་སྐྱོང་
ཚུལ་རྣལ་མ་ཡིན་ལ། ཞེས་པའི་བར་གསུངས། གཉིས་པ་དེ་ལ་བརྟེན་ནས་ལྷག་
མཐོང་འགྲུབ་ཚུལ་སྟོན་པ་ལ། སོ་སོར་དཔྱད་པ་ལ་བརྟེན་པའི་རང་སྟོབས་ཀྱིས།
ཞེས་པ་ནས། མཁས་པ་རྣམས་ཀྱི་བཞེད་པ་ཡིན་པར་མགྲིན་པ་བཏེག་ནས་སྨྲའོ། །
ཞེས་པའི་བར་གསུངས། གསུམ་པ་ཞི་གནས་ལ་བརྟེན་ནས་ལྷག་མཐོང་སྒྲུབ་པའི་
ཚུལ་ལ་འཁྲུལ་པ་སེལ་ཚུལ་སྟོན་པ་ལ། ས་དྭགས་སོགས་མཁས་བླུན་མང་པོས།
ཞེས་པ་ནས། ལེགས་པར་སོམས་ཤིག །ཅེས་པའི་བར་གསུངས། གཉིས་པ་རྗེས་
ཐོབ་ཏུ་སྐྱོང་ཚུལ་སྟོན་པ་ལ། དེ་ལྟར་མཉམ་བཞག་ནམ་མཁའ་ལྟ་བུའི་ཉམས་
ལེན་བྱས་པས་རྗེས་ཐོབ་ཏུ་ཇི་ལྟར་འབྱུང་ན། ཞེས་པ་ནས། འཁྲུལ་གཞི་འདི་འདྲ་
ལས་བྱུང་བར་སྣང་ངོ༌། །ཞེས་པའི་བར་གསུངས། གཉིས་པ་ཆོས་ཀྱི་བདག་མེད་ ་
- 124-



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས། །
གཏན་ལ་ཕབ་ནས་བསྒོམ་ཚུལ་སྟོན་པ་ལ། གཉིས་པ་ཆོས་ཀྱི་བདག་མེད་བསྒོམ་
ཚུལ་ནི། ཞེས་པ་ནས། ཏིང་ངེ་འཛིན་ལ་མཉམ་པར་འཇོག་པར་ཞུ། ཞེས་ པའི་
བར་གསུངས། གཉིས་པ་གཞན་རྒྱུད་སྨིན་བྱེད་བསྡུ་བའི་དངོས་པོ་བཞི་ལ་སློབ་
ཚུལ་སྟོན་པ་ལ། གཉིས་པ་གཞན་རྒྱུད་སྨིན་པར་བྱེད་པ་བསྡུ་བའི་དངོས་པོ་བཞི་
ལ་བསླབ་པ་ནི། ཞེས་པ་ནས། དམའ་མཐའ་མཚུངས་པ་ཙམ་ཞིག་ཉམས་སུ་ལེན་
པའི་དོན་མཐུན་པ་ཡིན་ནོ། །ཞེས་པའི་བར་གསུངས། རྩ་བའི་གསུམ་པ་མཇུག་ཏུ་
ཇི་ལྟར་བྱ་བའི་ཚུལ་ལ་གཉིས། ཐུན་གྱི་མཇུག་དང་ཐུན་མཚམས་སུ་ཇི་ལྟར་བྱ་
བའི་ཚུལ་རྣམས་ལམ་རིམ་ཆེ་ཆུང་གི་དགོངས་པ་ལྟར་བྱ་དགོས་སོ་ཞེས་དོན་གྱིས་
བསྟན་པ་དང་། བཤེས་གཉེན་བསྟེན་ཚུལ་ནས་ལྷག་མཐོང་གི་བར་མྱོང་ཁྲིད་དུ་
བྱས་ཏེ་ངེས་པ་རྙེད་པ་ན་རྒྱུན་དུ་ཉམས་ལེན་སྙིང་པོར་དྲིལ་ཏེ་སྐྱོང་ཚུལ་གྱི་གནད་
བསྟན་པའོ། །དང་པོ་ཐུན་གྱི་འཇུག་དང་ཐུན་མཚམས་སུ་ཇི་ལྟར་བྱ་བའི་ཚུལ་
རྣམས་ལམ་རིམ་ཆེ་ཆུང་གི་དགོངས་པ་ལྟར་བྱ་དགོས་སོ། །ཞེས་དོན་གྱིས་བསྟན་
པ་ནི། གསུམ་པ་ རྗེས་ཀྱི་རིམ་པ་ནི། བསྔོ་སྨོན་གྱིས་རྒྱས་འདེབས་པའང་དེར་
གཏོགས་མོད་ཅེས་པ་འདི་གསུངས། གཉིས་པ་བཤེས་གཉེན་བསྟེན་ཚུལ་ནས་
ལྷག་མཐོང་གི་བར་མྱོང་ཁྲིད་དུ་བྱས་ཏེ་ངེས་པ་རྙེད་པ་ན་རྒྱུན་དུ་ཉམས་ལེན་སྙིང་
པོར་དྲིལ་ཏེ་སྐྱོང་ཚུལ་གྱི་གནད་བསྟན་པ་ནི། གཙོ་ཆེར་སྔར་གྱི་ཉམས་ལེན་རྡོ་
རུས་ཐུག་པར་བྱས་རྗེས་རྒྱུན་དུ་སྙིང་པོ་དྲིལ་ནས་ཇི་ལྟར་བྱ་སྙམ་ན། ཞེས་པ་ནས།
ཞི་ལྷག་ཟུང་འབྲེལ་གྱི་དམིགས་པ་སྐྱོང་བ་ཡིན་ནོ་ཞེས་པའི་བར་གསུངས་དེ་ལྟར་
ལམ་གྱི་ལུས་ཡོངས་སུ་རྫོགས་པ་ལ་མྱོང་ཁྲིད་དུ་བྱས་ཏེ་གོ་བ་ཆགས་པར་བྱས་
ནས་བག་ཆགས་ཅི་ཐེབས་བྱས་ན་རང་གིས་དལ་བའི་རྟེན་ལ་སྙིང་པོ་ལོན་པ་ཡིན་
5 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཞིང་རྒྱལ་བ་སྲས་དང་བཅས་པ་མཉེས་པའི་མཆོད་པ་བླ་ན་མེད་པར་འགྱུར་བ་
དང་འགྲོ་བ་ཐམས་ཅད་ཀྱི་རེ་འདོད་སྐོང་བ་ལ་ཡིད་བཞིན་གྱི་ནོར་བུ་རིན་པོ་ཆེ་ལྟ་
བུར་འགྱུར་རོ་ཞེས་བསྔགས་པ་ནི། དེ་ལྟར་ཕ་རོལ་ཏུ་ཕྱིན་པ་དྲུག་གི་ལམ་ལ་
བརྟེན་ནས་ཞེས་པ་ནས། གདམས་པ་རིན་པོ་ཆེ་དབང་གི་རྒྱལ་པོ་སྟེ་ཞེས་སོགས་
བསྔགས་པ་རྒྱ་ཆེར་མཛད་པ་ལགས་སོ། །ཞེས་པའི་བར་གསུངས་སོ། །འདིར་
ཁྲིད་དམིགས་དངོས་བཞིའི་བསྡུས་དོན་སྦྱར་བ་ཡིན་གྱི། འགོའི་མཆོད་བརྗོད་དང་
བཤད་པར་དམ་བཅའི་ཚིགས་བཅད་རྣམས་དང་བར་སྐབས་ཀྱི་ཚིགས་བཅད་
རྣམས་དང་མཇུག་གི་སྔར་བྱང་གི་ཚིགས་བཅད་རྣམས་ཀྱང་འདིའི་མྱོང་ཁྲིད་བྱེད་
ཚེ་རྒྱས་པར་བཤད་དགོས་ཏེ། ཚིགས་བཅད་སོ་སོའི་དངོས་ཟིན་གྱི་དོན་གང་ཡིན་
པ་དང་། སྙན་ངག་གི་རྒྱན་ཅན་རྣམས་ཀྱི་རྒྱན་གང་དང་གང་ཡིན་པ་དང་། དོན་གྱི་
གཙོ་བོ་ཉམས་ལེན་གྱི་གནད་ལ་སྦྱོར་བའི་ཚེ་ཉམས་ལེན་གྱི་གནད་གང་དང་གང་
སྟོན་པ་རྣམས་ཞིབ་ཏུ་བཤད་དེ་འགོའི་མཆོད་བརྗོད་ཀྱི་དབུ་ནས་བཟུང་སྦྱར་བྱང་
གི་མཐའི་བར་ཚིག་གཅིག་ཀྱང་མ་ལུས་པ་གདམས་དག་ཏུ་འཁྱེར་ཚུལ་བླ་མ་
བརྒྱུད་པའི་སྙན་བརྒྱུད་ཀྱི་མན་ངག་མ་ཉམས་པར་བཀླག་ལུང་ཙམ་མིན་པར་བླ་
མས་བློ་ཐོག་ནས་བཤད་ཐུབ་པ་དང་སློབ་མས་དེ་ལྟར་དུ་རྒྱུད་ལ་སྦྱོར་བའི་ཐབས་
སུ་འཁྱེར་ཤེས་པ་ཞིག་དགོས་ཞེས་བདག་གི་བླ་མ་རིན་པོ་ཆེ་དེ་ཉིད་ནན་ཏན་དུ་
འདོམས་པར་མཛད་དོ། །
ཞེས་ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་
སྐལ་ལྡན་འཇུག་ངོགས་ཞེས་བྱ་བ་འདི་ནི། རབ་བྱུང་བཅུ་གསུམ་པའི་ཁྲོ་མོ་ཞེས་
པ་ཤིང་ཕོ་འབྲུག་གི་ལོ་ལྷ་ལྡན་སྤྲུལ་པའི་གཙུག་ལག་ཁང་གི་ཉེ་འདབས་རྨི་རུ་
- 126 -



ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།
ཕུན་ཚོགས་ནོར་བུའི་གླིང་གི་གཙུག་ལག་ ཁང་དུ་སྡེ་སྣོད་འཛིན་པ་ཉིས་སྟོང་
བདུན་བརྒྱ་ལྷག་ཙམ་འདུས་པ་ལ་བྱང་ཆུབ་ལམ་གྱི་རིམ་པའི་དམར་ཁྲིད་འཇམ་
དཔལ་ཞལ་ལུང་གི་མྱོང་ཁྲིད་ཟླ་བ་གསུམ་པའི་ཚེས་བརྒྱད་ནས་བཞི་པའི་ཚེས་
བརྒྱད་ཀྱི་བར་བྱས་པའི་ཚེ་ཆོས་གསན་པ་ཚང་མས་དོ་གལ་ཆེར་མཛད་དེ། དགེ་
བའི་བཤེས་གཉེན་ཆེན་པོ་རྣམས་ཀྱི་ཁྲིད་དམིགས་ཡོངས་རྫོགས་གང་ངེས་དང་།
ཕལ་མོ་ཆེས་ཁྲིད་དམིགས་ཀྱི་སྙིང་པོ་ས་བཅད་བསྡུས་དོན་བཟུང་བས་སྐྱོར་བ་ལ་
བརྩོན་པ་ཆེར་མཛད་ཅིང་། སོ་སོའི་བློའི་འཆར་སྒོ་མི་འདྲ་བས་རྩི་ཤག་གི་ས་
བཅད་ལ་མི་འདྲ་བ་སྣ་ཚོགས་བྱུང་བར་ཕལ་མོ་ཆེས་ང་ལ་མ་གནང་བའི་ཁྲིད་
དམིགས་ས་བཅད་འདི་ཡི་གེར་འཁོད་པ་ཞིག་དགོས་ཞེས་དངོས་བརྒྱུད་སྣ་ཚོགས་
པའི་སྒོ་ནས་བསྐུལ་མ་བྱུང་ཞིང་། ཉེ་ཆར་འབྲས་སྤུངས་སྔགས་པའི་གྲྭ་རིགས་
སྔགས་རིམ་པ་ཡེ་ཤེས་ཕུན་ཚོགས་དང་། སྐལ་བཟང་ཆོས་འབྱོར་གཉིས་ཀྱིས་ང་
ལ་མ་གནང་བའི་ཁྲིད་དམིགས་ས་བཅད་འདི་བསྟན་པ་རིན་པོ་ཆེའི་རྒྱུན་ལ་ཕན་
ཆེ་ངེས་ཡོང་བ་འདུག་ཡི་གེར་འཁོད་པ་ཞིག་ཅིས་ཀྱང་དགོས་ཞེས་ཡང་དང་ཡང་
དུ་བསྐུལ་མ་ནན་ཆེར་བྱུང་བ་ལ་བརྟེན་ནས་བྱམས་མགོན་བླ་མ་རིན་པོ་ཆེའི་
བཀའ་དྲིན་ལས་ཆོས་འདིའི་མན་ངག་ལན་མང་དུ་ཐོབ་པ་དགེ་སློང་ཡེ་ཤེས་རྒྱལ་
མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག། །།
- 127 -



༄༅། །བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་
ཡང་གསལ་སྒྲོན་མ་ཞེས་བྱ་བ་
བཞུགས་སོ། །
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་
ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་
གསོལ། འདིར་རྒྱལ་བའི་གསུང་རབ་ཐམས་ཅད་ཀྱི་སྙིང་པོའི་དོན་སྐལ་བ་དང་
ལྡན་པའི་གདུལ་བྱ་རྣམས་སངས་རྒྱས་ཀྱི་སར་བགྲོད་པར་བྱེད་པའི་ཐབས་ཟབ་
མོ་བྱང་ཆུབ་ལམ་གྱི་རིམ་པ་ཉམས་སུ་ལེན་པར་བྱེད་པ་ལ་བཤེན་གཉེན་བསྟེན་
ཚུལ་ནས་བཟུང་ལས་འབྲས་ལ་ཡིད་ཆེས་ཀྱི་དད་པ་བསྐྱེད་ནས་སྡིག་སྤོང་དགེ་
སྒྲུབ་ལ་འབད་པའི་བར་རྣམས་བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་
དངོས་གྲུབ་ཀུན་འབྱུང་དུ་བྲིས་ཟིན་པ་ལྟར་སྐྱོང་ཞིང་། སྐྱེས་བུ་ཆུང་ངུའི་སྐོར་ལ་
ཡིད་འགྱུར་གྱི་མྱོང་བ་བསྐྱེད་ནས་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་
པ་ལ་བློ་སྦྱང་བ་ལ་གཉིས། ཐར་པ་དོན་གཉེར་གྱི་བློ་བསྐྱེད་པ་དང་། ཐར་པར་
འགྲོ་བའི་ལམ་གྱི་རང་བཞིན་གཏན་ལ་དབབ་པའོ། །
དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་
ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས་དང་པོ་སྦྱོར་བ་
ནི་གནས་ཁང་བྱི་དོར་བྱས་ལ་སྐུ་གསུང་ཐུགས་ཀྱི་རྟེན་བཀྲམ། མཆོད་པ་གཡོ་
མེད་པར་བཀོད་པས་མཛེས་པར་བཤམས། སྟན་བདེ་བ་ལ་ལུས་གནད་དང་ལྡན་
- 128 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
པར་འཁོད་དེ་རང་རྒྱུད་ལ་བརྟགས་ནས་ཀུན་སློང་བཅོས་ཏེ་དགེ་སེམས་ཁྱད་པར་
ཅན་གྱི་ངང་ནས་སྐྱབས་འགྲོ་སེམས་བསྐྱེད་ཚད་མེད་བཞི་ཁྱད་པར་གྱི་སེམས་
བསྐྱེད་རྣམས་རྒྱུད་དང་འདྲེས་ངེས་བྱ། དེ་ནས་ཚོགས་ཞིང་གསལ་བཏབ་ལ་ཡན་
ལག་བདུན་པ་མཎྜལ་དང་བཅས་པ་ཕུལ་ནས་གསོལ་བ་འདེབས་པ་མན་ངག་
བཞིན་རྒྱུད་དང་འདྲེས་ངེས་བྱས་ལ། ཚོགས་ཞིང་བསྡུས་ཏེ་སྤྱི་བོར་བླ་མ་ཐུབ་
དབང་རྡོ་རྗེ་འཆང་བསྒོམས་ནས་ཕུར་ཚུགས་གསོལ་འདེབས་རྒྱུད་འཁུལ་ངེས་བྱ།
དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་
ཤུགས་དྲག་པའི་སྡུག་བསྔལ་སྣ་ཚོགས་ཤིག་མྱོང་བ་འདི། འཁོར་བ་མཐའ་དག་
སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་ཀྱི་བློ་ཤུགས་དྲག་མ་
སྐྱེས་པས་ལན་པར་འདུག་པས། ད་བདག་དང་མ་སེམས་ཅན་ཐམས་ཅས་གྱི་རྒྱུད་
ལ་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་
འདོད་ཀྱི་བློ་ཤུགས་དྲག་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས། ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་
འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་
ཀྱི་བློ་ཤུགས་དྲག་སྐྱེ་བ་ལ་གེགས་བྱེད་ཀྱི་སྡིག་སྒྲིབ་ནད་གདོན་དང་བཅས་པ་
ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་
བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་
འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
ཀྱི་བློ་ཤུགས་དྲག་རང་གཞན་གྱི་རྒྱུད་ལ་སྐྱེས་པར་བསམ་མོ། །
གཉིས་པ་དངོས་གཞི་ལ་གཉིས། འཁོར་བ་སྤྱིའི་སྡུག་བསྔལ་བསམ་པ་
དང་། འཁོར་བ་སོ་སོའི་སྡུག་བསྔལ་བསམ་པའོ། །དང་པོ་ནི། སྤྱི་བོར་བླ་མ་ཐུབ་
དབང་ རྡོ་ རྗེ་ འཆང་ བསྒོམ་ བཞིན་ པའི་ ངང་ ནས་ འདི་ ལྟར་ བསམ་ ཏེ། ཁམས་
གསུམ་འཁོར་བ་སྡུག་བསྔལ་རང་བཞིན་དུ། །ཤེས་ནས་ཞེན་ལོག་སྐྱོ་ཤས་མ་
སྐྱེས་ན། །ཅི་བྱས་འཁོར་བའི་འཁོར་ལོ་ཉིད་འགྱུར་བས། །རྣམ་དག་ངེས་འབྱུང་
བསམ་པ་བསྐྱེད་པར་བྱ། །སྲིད་རྩེ་ནས་བཟུང་མནར་མེད་དམྱལ་བའི་བར། །
གང་དུ་སྐྱེས་ཀྱང་སྡུག་བསྔལ་རང་བཞིན་ཏེ། །དབང་མེད་ལས་ཉོན་འཆིང་བས་
དམ་བཅིངས་ནས། །སྡུག་བསྔལ་གསུམ་གྱིས་བར་མེད་མནར་ཕྱིར་རོ། །འཁོར་
བའི་གནས་ནི་གང་དུ་སྐྱེས་གྱུར་ཀྱང་། །སྡུག་བསྔལ་རང་བཞིན་ཉིད་ལས་མ་
འདས་ཏེ། །ནག་ཅན་རྒྱལ་པོའི་ཁྲིམས་རར་བཟུང་བ་དག །ཡིད་བདེའི་གོ་སྐབས་
མེད་པ་ཇི་བཞིན་ནོ། །ལས་དང་ཉོན་མོངས་འཆིང་བ་དམ་པོས་བཅིངས། །འདུ་
བྱེད་སྡུག་བསྔལ་ཟུག་རྔུས་རྒྱུན་དུ་མནར། །སྡོད་པའི་མཐུ་མེད་སྐད་ཅིག་རེ་རེ་
འགྱུར། །བཙོན་ར་འདྲ་བའི་འཁོར་བར་ཡིད་འབྱུང་བསྐྱེད། །གཞན་ཡང་འཁོར་
བའི་གནས་ནི་གར་སྐྱེས་ཀྱང་། །སྡུག་བསྔལ་རང་བཞིན་ཉིད་ལས་མ་འདས་ཏེ། །
གཉེན་རྣམས་དགྲར་འགྱུར་དགྲ་བོ་གཉེན་དུ་འགྱུར། །བར་མ་རྣམས་ཀྱང་དགྲ་
དང་ གཉེན་དུ་འགྱུར། །ཚེ་ སྔོན་དགྲ་བོ་ཚེ་འདིའི་བུར་འགྱུར་སྲིད། །ཚེ་ རབས་
སྔོན་མའི་དྲིན་ཅན་ཕ་མ་ཡང་། །ཚེ་འདིའི་བསད་བྱའི་གནས་སུ་འགྱུར་བ་སྲིད། །
འཁོར་བའི་གནས་ན་ཡིད་བརྟན་ཅང་མེད་པའི། །ཚུལ་འདི་བསམས་ནས་ཞེན་
ལོག་སྐྱོ་ཤས་བསྐྱེད། །སྡུག་བསྔལ་བདེ་བར་འཛིན་པའི་ལོག་ཤེས་ཀྱིས། །འཁོར་
- 130 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
བའི་བདེ་བ་ཇི་ཙམ་སྤྱད་བྱས་ཀྱང་། །ངོམས་པ་མེད་པར་སྲེད་པ་འཕེལ་གྱུར་ཏེ། །
སྡུག་བསྔལ་མི་བཟད་དུ་མ་འདྲེན་པར་བྱེད། འཁོར་བའི་གནས་འདིར་ལུས་ནི་
གང་ཐོབ་ཀྱང་། །རྨོངས་པས་ང་ཡི་ལུས་ཞེས་ཆགས་བྱས་ནས། །དེ་ཡི་དོན་དུ་
ངལ་བ་བརྒྱ་བྱས་ཀྱང་། །ཡུད་ཙམ་ཞིག་ནས་དབང་མེད་འདོར་དགོས་པའི། །ངང་
ཚུལ་འདི་འདྲ་བསམས་ནས་སྐྱོ་བ་བསྐྱེད། །ཐོག་མེད་དུས་ནས་ད་ལྟའི་བར་དག་
ཏུ། ཁམས་གསུམ་འཁོར་བར་འགལ་མེའི་འཁོར་ལོ་བཞིན། །སྐད་ཅིག་ངལ་བསོ་
མེད་པར་འཁྱམས་འཁྱམས་པའི། །ཚུལ་འདི་བསམས་ནས་ཞེན་ལོག་སྐྱོ་ཤས་
བསྐྱེད། །འཁོར་ བའི་གནས་ན་མངོན་པར་མཐོ་བའི་དཔལ། །ཚངས་དང་བརྒྱ་
བྱིན་ འཁོར་ བསྒྱུར་ དཔལ་ ཐོབ་ ཀྱང་། །རང་ དབང་ མེད་ པར་ ངེས་ པར་ འདོར་
དགོས་ཤིང་། །ལས་ཀྱི་དབང་གིས་བྲན་དུ་འགྱུར་བ་སོགས། །ཕུན་ཚོགས་ཉམས་
ཤིང་མཐོན་པོའི་མཐའ་རྒུད་པའི། །ཚུལ་འདི་བསམས་ནས་འཁོར་བར་ཞེན་ལོག་
བསྐྱེད། །གཉེན་དང་མཛའ་བཤེས་འཁོར་གཡོག་མང་མཆིས་ཀྱང་། །འཆི་ཚེ་རང་
ཉིད་གཅིག་པུར་འགྲོ་དགོས་པའི། །ངང་ཚུལ་འདི་འདྲ་བསམས་ནས་འཁོར་བ་
ལ། །མ་ཆགས་ཡིད་འབྱུང་སྐྱོ་ཤས་བསྐྱེད་པར་བྱ། །དེ་ལྟར་ནུས་པར་བྱིན་གྱིས་
བརླབ་ཏུ་གསོལ། །དེ་ལྟར་འཁོར་བ་སྤྱི་ལ་ཡིད་འབྱུང་སྐྱོ་ཤས་བསྒོམས་ནས། །
གཉིས་པ་འཁོར་བ་སོ་སོའི་སྡུག་བསྔལ་བསམས་ཏེ་ཡིད་འབྱུང་སྐྱོ་ཤས་
བསྐྱེད་པ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམས་ཏེ།
ལས་དང་ཉོན་མོངས་མཐུ་ལས་བྱུང་བ་ཡི། །ཉེར་ལེན་ཕུང་པོའི་རྟེན་ཞིག་གྲུབ་
ཕྱིན་ཆད། །སྡུག་བསྔལ་རང་བཞིན་ཉིད་ལས་མ་འདས་ཏེ། །འཁོར་བའི་སེམས་
ཅན་ ཐམས་ ཅད་ རིགས་ བསྡུ་ ན། །འགྲོ་ བ་ རིགས་ དྲུག་ ཉིད་ དུ་ རྒྱལ་ བས་
- 131-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གསུངས། །དམྱལ་བ་ཡི་དྭགས་དུད་འགྲོ་ ལྷ་ མ་ ཡིན། །ལྷ་དང་མི་ སྟེ་ འགྲོ་བ་
རིགས་དྲུག་པོ། །དེ་དག་གང་དུ་སྐྱེ་བ་རང་དབང་མེད། །རང་རང་ལས་ཀྱི་དབང་
གིས་སྐྱེ་དགོས་པས། །ད་ལྟ་རང་གི་བྱེད་སྤྱོད་འདི་འདྲ་ན། །འགྲོ་ས་ངན་སོང་
གསུམ་ལས་མ་མཆིས་ལ། །ལས་ངན་དབང་གིས་དམྱལ་བར་སྐྱེས་གྱུར་ན། །རབ་
འབར་ལྕགས་བསྲེགས་ནང་དུ་སྲེག་པ་དང༌། །འཁྱགས་སྦུབས་ནང་དུ་གྲང་རེག་
གིས་མནར་བའི། །བཟོད་དཀའི་སྡུག་བསྔལ་ཡུན་ རིང་མྱོང་དགོས་སོ། །ད་ལྟ་
ལུས་ལ་མེ་ལྕེ་ཕྲ་མོ་ཡིས། །རེག་པ་ཙམ་ཡང་བཟོད་པར་མི་ནུས་ན། །ལྕགས་
བསྲེགས་ཁྲོ་ཆུ་འཁོལ་བའི་ནང་དག་ཏུ། །བསྲེགས་ན་བདག་གི་གནས་སྐབས་ཅི་
འདྲ་ འགྱུར། །སྙོམ་དུ་ཡིད་འབྱུང་ཤུགས་དྲག་བསྐྱེད་ པར་བྱ། །ད་ ལྟ་ཅུང་ཟད་
འཁྱགས་པའང་མི་བཟོད་ན། །བུ་ཡུག་འཚུབ་པའི་འཁྱགས་རོམ་ནང་དག་ཏུ། །
གྲང་བའི་རེག་པས་རང་ལུས་དུམ་བུ་བརྒྱར། །འགས་པའི་སྡུག་བསྔལ་ཡུན་རིང་
མྱོང་ དགོས་ ན། །དེ་ ཚེ་ བདག་ གི་ གནས་ སྐབས་ ཅི་ འདྲར་ འགྱུར། །སྙམ་ དུ་
འཇིགས་ཤིང་ སྐྲག་པ་བསྒོམ་པར་བྱ། །དམྱལ་བར་མ་སྐྱེས་ཙམ་ཞིག་བྱུང་ན་
ཡང་། །ཡི་དྭགས་ གནས་ སུ་ལྷུང་ནའང་ བཟོད་ དཀའ་ སྟེ། །ད་ ལྟ་ ཉིན་ གཅིག་
ལྟོགས་པའང་མི་བཟོད་ན། །ལོ་བརྒྱར་ཟས་ཀྱི་མིང་ཡང་མི་ཐོས་པའི། །ཡི་དྭགས་
གནས་སུ་སྐྱེས་ན་ཅི་ཙུག་བྱེད། །དམྱལ་བ་ཡི་དྭགས་དག་ཏུ་མ་སྐྱེས་ཀྱང་། །དུད་
འགྲོ་སྐྱེས་ནའང་ཤིན་ཏུ་ ཡ་ང་ སྟེ། །ལྷ་ དང་ མི་ ཡི་ལོངས་སྤྱོད་དུ་ གྱུར་ པས། །
བརྡེག་ཅིང་བཀོལ་ལ་བཞོ་ཞིང་སྤུ་འདྲེག་དང་། །ཕན་ཚུན་གཅིག་གིས་གཅིག་
བསད་ བཟའ་ བ་ དང༌། །བླང་ དོར་ གནས་ ལ་ ཤིན་ ཏུ་ རྨོངས་གྱུར་ཏེ། །ཕྱོགས་
བཅུའི་རྒྱལ་བ་སྲས་བཅས་ཐམས་ཅད་ཀྱིས། །གསུང་དབྱངས་མཐོན་པོས་དམ་
- 132 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ། །
ཆོས་བསྟན་བསྟན་ཡང་། །བླུན་རྨོངས་དེ་ལ་ཅིར་ཡང་བྱར་མེད་དོ། །དེས་ན་ད་ལྟ་
རང་དབང་ཡོད་དུས་འདིར། །ངན་འགྲོའི་སྐྱེ་སྒོ་གཅོད་ལ་བརྩོན་པར་བྱ། །ངན་
སོང་གསུམ་གྱི་གནས་སུ་མ་སྐྱེས་པར། །བདེ་འགྲོའི་རྟེན་ཞིག་ཐོབ་པར་གྱུར་ན་
ཡང་། །སྡུག་བསྔལ་རང་བཞིན་ཉིད་ལས་མ་འདས་ཏེ། །ཐོག་མར་མ་ཡི་མངལ་དུ་
འཇུག་པའི་ཚེ། །ཆགས་སྡང་འཁྲུལ་པའི་དབང་གིས་བརྒྱལ་ཞིང་ཞུགས། །དྲི་ང་
མི་གཙང་བཤང་གཅིས་གཅེར་བའི་ནང་། །ཡན་ལག་ཉིང་ལག་ཤ་མས་བཅིངས་
ཤིང་བསྡམས། །གྲང་དང་ཚ་དང་རི་བོས་མནན་འདྲ་བའི། །བཟོད་དཀའི་སྡུག་
བསྔལ་བརྒྱ་ཕྲག་མྱོང་བར་གསུངས། །དེ་ཡང་ཡུད་ཙམ་མིན་པར་དུས་རིང་པོ། །
ཟླ་དགུ་ངོ་བཅུའི་བར་དུ་མྱོང་དགོས་སོ། །བཤང་གཅིས་གང་བའི་རྐྱལ་པ་ཞིག་གི་
ནང་། །ཡན་ལག་ཉིང་ལག་ཐམས་ཅད་བཅིངས་ བྱས་ཏེ། །ཉིན་གཅིག་ གནས་
དགོས་བྱུང་ན་ཅི་འདྲ་འབྱུང་། །ངང་ཚུལ་འདི་འདྲ་འདི་དག་ལ་དགོངས་ནས། །
བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱིས། །སྐྱེ་བ་བཟང་པོ་མ་ལགས་སྐྱེ་བ་
ནི། །གནོད་པ་དུ་མའི་སྣོད་གྱུར་ལགས་མཁྱེན་མཛོད། །ཅེས་སོགས་སྐྱེ་བའི་སྡུག་
བསྔལ་རྒྱ་ཆེར་གསུངས། །འཁོར་བའི་སྡུག་བསྔལ་ཀུན་གྱི་ནང་ནས་ཀྱང་། །སྐྱེ་
བའི་སྡུག་བསྔལ་འདི་ཉིད་གཙོ་བོར་བསམ། །སྐྱེ་བ་འཁོར་བའི་རྫོང་དུ་དཔའ་
བོས་གསུངས། །སྐྱེ་བའི་སྡུག་བསྔལ་འདི་ལ་ངེས་རྙེད་ནས། །ཡིད་འགྱུར་མྱོང་བ་
སྐྱེས་པར་གྱུར་པ་ན། །རྣམ་དག་ངེས་འབྱུང་མྱུར་དུ་སྐྱེ་བར་འགྱུར། །མངལ་དུ་སྐྱེ་
བ་བླངས་པ་ལ་བརྟེན་ནས། །ལས་ཉོན་དབང་གིས་བཅོས་ པའི་ ལུས་ དེ་ལ། །
གདོན་དང་འགེགས་ཀྱི་འཚེ་བ་ཐམས་ཅད་འབྱུང་། །ལུས་དེ་སྐད་ཅིག་སྐད་ཅིག་
གིས་འགྱུར་ནས། །གཞོན་ནུའི་ལུས་དེ་མི་སྡུག་རྒ་བ་དང། །ནད་བརྒྱས་གཟིར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
དང་འཆི་བའི་སྡུག་བསྔལ་འབྱུང་། །གཞན་ཡང་ཡིད་འོང་གཉེན་དང་འབྲལ་བ་
དང༌། །མི་སྡུག་དགྲ་ཡིས་གནོད་པ་བྱེད་ པ་དང་། །འདོད་པའི་དངོས་པོ་བཙལ་
ཀྱང་མི་རྙེད་ཅིང་། མི་འདོད་སྡུག་བསྔལ་ཐོག་ཏུ་འབབ་པ་སོགས། །མི་ཡི་ལུས་
རྟེན་འདི་ ཡི་ སྡུག་བསྔལ་རྣམས། །ཡང་ ཡང་ བསམས་ ལ་ ཡིད་ འབྱུང་ སྐྱོ་ཤས་
བསྐྱེད། །ལྷ་མ་ཡིན་གྱི་ལུས་སུ་སྐྱེས་གྱུར་ན། །ལྷ་ཡི་དཔལ་འབྱོར་རྣམས་ལ་མི་
བཟོད་པར། །རྟག་ཏུ་གཡུལ་གཤོམ་འཁྲུག་རྩོད་ཁོ་ན་བྱེད། །ཡན་ལག་ཉིང་ལག་
དུམ་བུར་བཅད་པ་སོགས། །བཟོད་དཀའི་སྡུག་བསྔལ་མྱོང་ཞིང་སྡིག་ལ་དགའ། །
སྡིག་པ་བསགས་པས་སླར་ཡང་འོག་ཏུ་ལྟུང་། །དེ་ཕྱིར་དེ་འདྲའི་གནས་ལའང་སྐྱོ་
བ་བསྐྱེད། །ལྷ་ཡི་རྟེན་ཞིག་ཐོབ་པར་གྱུར་ན་ཡང་། །ལུས་རྟེན་དེ་ལའང་ཡིད་
བརྟན་མ་མཆིས་ཏེ། །འདོད་ལ་དགའ་བས་རྟག་ཏུ་གཡེངས་གཡེངས་ནས། །དམ་
པའི་ཆོས་ལ་སེམས་པའི་གོ་སྐབས་བྲལ། །ནམ་ཞིག་འཆི་ལྟས་ཕོག་པར་གྱུར་
པའི་ཚེ། །དམྱལ་བ་མངོན་སུམ་ལྟ་བུར་སྡུག་བསྔལ་མྱོང་། །གནམ་དུ་འཕངས་
པའི་མདའ་བཞིན་འོག་ཏུ་ལྟུང་། །སྡུག་བསྔལ་བརྒྱུད་མར་མྱོང་བས་ཡིད་བརྟན་
མེད། །དེ་ལྟར་རིགས་དྲུག་འཁོར་བ་གར་སྐྱེས་ཀྱང། །སྡུག་བསྔལ་རང་བཞིན་
ཉིད་ལས་མ་འདས་པས། །ཞེན་ལོག་སྐྱོ་ཤས་ཡིད་འབྱུང་བསྐྱེད་པར་བྱ། །དེ་ལྟར་
ནུས་པར་བྱིན་གྱིས་བརླབ་ཏུ་གསོལ། །
གསུམ་པ་འཇུག་ཏུ་ཇི་ལྟར་བྱ་བ་ནི། །སྤྱི་བོའི་བླ་མ་ལྷ་ལ་གསོལ་བ་
ཤུགས་དྲག་ཏུ་བཏབ་ནས་གཟུངས་ སྔགས་བཟླ་བ་དང༌། ཡིད་འབྱུང་རྣམ་དག་
མྱུར་དུ་རྒྱུད་ལ་སྐྱེ་བའི་སྨོན་ལམ་གདབ་བོ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། འཁོར་བ་མཐའ་དག་
- 134 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
སྡུག་བསྔལ་གྱི་རང་བཞིན་ཅན་དུ་སྟོན་པའི་ གསུང་རབ་དགོངས་འགྲེལ་དང་
བཅས་པ་བལྟ་ཞིང་། ཐུན་མཚམས་ཀྱི་བྱ་བ་གཞན་རྣམས་ལམ་རིམ་སྙིང་པོར་
བཤད་ཟིན་པ་ལྟར་བྱའོ། ། །
གཉིས་པ་ཐར་པར་འགྲོ་བའི་ལམ་གྱི་རང་བཞིན་གཏན་ལ་དབབ་པ་ལ་
གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་ཚུལ་
ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི་གནས་ཁང་བྱི་
དོར་བྱ་བ་ནས་ཕུར་ཚུགས་གསོལ་འདེབས་ཀྱི་བར་སྔར་ལྟར་བྱས་ལ། དེ་ནས་
བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་
དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི་ཐར་པ་དོན་གཉེར་གྱི་བློ་
བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་མ་བསླབས་པས་ལན་པར་
འདུག་པས། དེ་བདག་དང་མ་སེམས་ཅན་ཐམས་ཅད་ཀྱིས་ཐར་པ་དོན་གཉེར་གྱི་
བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་དུ་སློབ་ནུས་པར་བྱིན་གྱིས་
བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་
སྒྲིབ་ ཐམས་ ཅད་ དང་། ཁྱད་ པར་ ཐར་ པ་དོན་ གཉེར་ གྱི་ བློ་ བསྐྱེད་ནས་ ལམ་
བསླབ་པ་གསུམ་ལ་ཚུལ་བཞིན་དུ་སློབ་པ་ལ་གེགས་བྱེད་ཀྱི་སྡིག་སྒྲིབ་ནད་
གདོན་དང་བཅས་པ་ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་
ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་
ཞིང་རྒྱས། ཁྱད་པར་ཐར་པ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལ་ཚུལ་བཞིན་དུ་སློབ་པའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་
པར་བསམ་མོ། །
གཉིས་པ་དངོས་གཞི་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་
འདི་ལྟར་བསམས་ཏེ། སྲིད་པའི་ས་བོན་གང་ཡིན་མ་ཤེས་ན། །སྡུག་བསྔལ་སྤོང་
བར་འདོད་ཀྱང་མི་ནུས་ཏེ། །སྡོང་པོའི་རྩ་བ་ས་འོག་ལུས་བཞིན་ནོ། །དེ་ཕྱིར་
འཁོར་བའི་རྩ་བ་ཆོད་པར་བྱ། །ཐོག་མ་མེད་ནས་སྙིང་གི་ཕུག་གནས་པའི། །ང་ང་
སྙམ་པའི་བདག་འཛིན་གདོན་ཆེན་འདིས། །བདག་གཞན་རིས་སུ་བཅད་ནས་
ཆགས་ སྡང་ བསྐྱེད། །དེ་ ཡིས་ ལས་ བསགས་ ལས་ དེས་ འཁོར་ བར་ འཁོར། །
འཁོར་བའི་རྩ་བ་བདག་འཛིན་བཟློག་པ་ལ། །གནས་ལུགས་རྟོགས་པའི་ཤེས་
རབ་མི་དགོས་པས། །བསམ་གཏན་བདུད་རྩིས་བློ་མིག་དག་པར་བྱ། །རྩེ་གཅིག་
བསམ་ གཏན་བདུད་ རྩི་ གནས་ པ་ ལ། །ཚུལ་ ཁྲིམས་རྣམ་ པར་ དག་ པའི་སྣོད་
དགོས་པས། །ཡོན་ཏན་ཀུན་གྱི་རྩ་བ་ཚུལ་ཁྲིམས་ནི། །རང་གི་སྲོག་ལས་གཅེས་
པར་བསྲུང་བར་བྱ། །ཚུལ་ཁྲིམས་རྣམ་པར་དག་པ་འབྱུང་བ་ལ། །ལྟུང་བ་འབྱུང་
བའི་སྒོ་བཞི་བསྡམ་དགོས་ཏེ། །ཉོན་མོངས་ཉེས་སྤྱོད་རྒྱུན་ལམ་མ་བཀག་ན། །
ཚུལ་ཁྲིམས་རྣམ་པར་དག་པའི་ཐབས་མེད་དོ། །ལྟུང་བ་འབྱུང་བའི་སྒོ་བཞི་འདི་
ལྟ་སྟེ། །བསླབ་བྱ་མི་ཤེས་ལྟུང་བ་འབྱུང་བའི་སྒོ། །གུས་པ་མེད་པ་ལྟུང་བ་འབྱུང་
བའི་སྒོ། །ཉོན་མོངས་མང་བ་ལྟུང་བ་འབྱུང་བའི་སྒོ། །བག་མེད་ལྟུང་བའི་སྒོ་སྟེ་སྒོ་
བཞིའོ། །རང་གི་ལུས་ངག་ཡིད་ཀྱི་བྱ་བ་རྣམས། །གང་ཞིག་རུང་དང་གང་ཞིག་མི་
རུང་བ། །རྒྱལ་བས་གསུངས་པ་ཇི་བཞིན་མ་ཤེས་ན། །སྒོ་གསུམ་ཉེས་སྤྱོད་སྡོམ་
པའི་ཐབས་མེད་ལ། །སྒོ་གསུམ་ཉེས་སྤྱོད་ལེགས་པར་མ་བསྡམས་ན། །རྣམ་པ་
- 136 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
ཀུན་ཏུ་ཚུལ་འཆལ་ལས་མ་འདས། །དེ་ཕྱིར་ཟླ་མེད་སྟོན་པ་མཆོག་དེ་ཡིས། །
འགྲོ་བ་རྣམས་ལ་ཐུགས་བརྩེས་ལེགས་དགོངས་ནས། །ཕན་གནོད་བླང་དོར་
ལེགས་ པར་ བཀའ་ སྩལ་ པ། །བསྟན་ པའི་ རྩ་ བ་ སོ་ སོ་ ཐར་ པ་ ཡི། །བཅས་
མཚམས་སྟོན་པའི་འདུལ་བའི་མདོ་རྣམས་ལ། །བཤེས་གཉེན་མཁས་པ་བསྟེན་
ནས་ཚུལ་བཞིན་སྦྱངས། །དེ་ཡང་ཚིག་ཙམ་ཤེས་པས་མི་ཆོག་གི །བློ་བཟང་རྒྱལ་
བ་གཉིས་པའི་མན་ངག་ལྟར་། །སྤང་བླང་ལག་ལེན་ཞིབ་ཏུ་ཤེས་པར་བྱ། །ཤེས་
ཀྱང་ཡིད་ཆེས་དད་གུས་མེད་གྱུར་ན། །ཤེས་བཞིན་ཁྱད་གསོད་ཉེས་པ་འཕུང་
འགྱུར་བས། །བསྟན་པའི་རྩ་བ་སོ་སོ་ཐར་པ་དང༌། །དེ་ལ་སློབ་པའི་དམ་པའི་
བཤེས་རྣམས་ལ། །གུས་པ་བསྐྱེད་ནས་ རྗེས་སུ་བསླབ་ པར་ བྱ། །ཚུལ་ ཁྲིམས་
བསྲུང་འདོད་གུས་པ་ཡོད་གྱུར་ཀྱང་། །དྲན་ཤེས་བག་ཡོད་ཚུལ་བཞིན་མ་བསྟེན་
ན། །ཉོན་མོངས་ཆོམ་རྐུན་འདི་ཡིས་འཕུལ་འཕྲལ་དུ། །བདག་ཉིད་འཇོམས་པར་
གྱུར་པར་གདོན་མི་ཟ། །དེ་ཕྱིར་ལྟུང་བ་འབྱུང་བའི་གནས་རྣམས་ལ། །འགོ་བའི་
ནད་ལ་ཇི་ལྟར་བྱ་བ་ལྟར། །དྲན་ཤེས་བག་ཡོད་བརྟན་པོས་འཛེམ་བག་བྱ། །དེང་
སང་ཉོན་མོངས་སྙིགས་མ་ཆེར་བདོ་བས། །ཉོན་མོངས་སོ་སོའི་གཉེན་པོ་མ་ཤེས་
ན། །ཚ་གྲང་འདུས་པའི་ནད་ཀྱིས་མནར་བ་བཞིན། །ཕྱོགས་གཅིག་བཅོས་བས་
ཕྱོགས་གཅིག་ཆེས་ཆེར་ལྡང་། །དེ་ཕྱིར་ཉོན་མོངས་རྣམ་པ་མང་པོ་ལ། །སོ་སོའི་
གཉེན་པོ་བསྟེན་ལུགས་ཤེས་པར་བྱ། །འདོད་ལ་ཆགས་པའི་གཉེན་པོར་མི་སྡུག་
བསྒོམ། །ཞེ་སྡང་གཉེན་པོར་ཡིད་འོང་བྱམས་པ་བསྒོམ། །གཏི་མུག་གཉེན་པོར་
རྟེན་ཅིང་འབྲེལ་འབྱུང་བསྒོམ། །ང་རྒྱལ་གཉེན་པོར་ཁམས་ཀྱི་རབ་དབྱེ་བསྒོམ། །
ཕྲག་དོག་གཉེན་པོར་དག་སྣང་ཕྱོགས་མེད་སྦྱོངས། །ཐེ་ཚོམ་གཉེན་པོར་ངེས་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཤེས་རྣམ་དག་སྐྱེ། །དེ་ཡང་དམིགས་རྣམ་གཅིག་པུས་མི་ཆོག་གི །མཆོག་གསུམ་
བླ་མ་ཐུགས་རྗེ་ཅན་རྣམས་ལ། །ཡན་ལག་བདུན་པ་མཎྜལ་ཕུལ་བྱས་ཏེ། །བདག་
གི་ཉོན་མོངས་ཞི་བར་མཛོད་ཅིག་ཅེས། །ཡང་དང་ཡང་དུ་གསོལ་འདེབས་ཤུགས་
དྲག་བྱ། །ཡི་དམ་ལྷ་ཡི་གཟུངས་སྔགས་བཟླས་བྱས་ལ། །བདག་འཛིན་གདོན་
ཆེན་བཟློག་པའི་དམིགས་པ་བྱ། །ཆོས་སྐྱོང་རྣམས་ལ་མཆོད་གཏོར་ཕུལ་བྱས་
ལ། །ཉོན་མོངས་དགྲ་བོས་བདག་ལ་གནོད་བྱེད་པས། །དགྲ་བོ་འདི་ཉིད་མྱུར་དུ་
སྒྲོལ་ཅིག་ཅེས། །ཡང་དང་ཡང་དུ་འཕྲིན་ལས་མཚོལ་བར་བྱ། །དེ་ལྟར་བྱས་ན་
ཉེས་སྤྱོད་སྤོང་ནུས་ཏེ། །མཐུན་རྐྱེན་མ་ཚང་མེད་པའི་རྒྱུ་དག་ལས། །འབྲས་བུ་
འབྱུང་བ་རྟེན་འབྲེལ་ཆོས་ཉིད་དོ། །དེ་ལྟར་ཐེག་པ་གསུམ་ཀའི་ལམ་གྱི་གཞི། །
བསྟན་པའི་རྩ་བ་སོ་སོའི་ཐར་པ་ལ། །གུས་པ་ཆེན་པོས་ཚུལ་བཞིན་བསླབ་པར་
བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ལྟར་སྐྱེས་བུ་འབྲིང་གི་
ལམ་ལ་སྦྱངས་ནས་ཡིད་འགྱུར་གྱི་མྱོང་བ་ཅི་ཐོན་བྱའོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། སྤྱི་བོའི་བླ་མ་ལྷ་ལ་གསོལ་བ་
ཤུགས་དྲག་ཏུ་འདེབས་ཤིང་བཟུང་སྔགས་བཟླ་བ་སོགས་སྔར་བཞིན་ནོ། །གཉིས་
པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་སྐྱེས་བུ་འབྲིང་
དང་ཐུན་མོང་བའི་ཆོས་སྐོར་སྤྱི་དང་། ཁྱད་པར་བསྟན་པའི་རྩ་བ་སོ་སོ་ཐར་པའི་
བསླབ་བྱ་སྟོན་པའི་གསུང་རབ་དགོངས་འགྲེལ་དང་བཅས་པ་ལྟ་བ་སོགས་སྔར་
བཞིན་ནོ། །སྐྱེས་བུ་འབྲིང་དང་ཐུན་མོང་བའི་བསམ་པ་སྐྱེས་པའི་ཚད་ནི་ཁམས་
གསུམ་འཁོར་བའི་གནས་གང་ལའང་ཡེ་མི་ཆགས་པར་མཚོ་འཁྱགས་པའི་བྱ་
དང༌། བཙོན་རར་བཅིངས་པའི་བཙོན་པ་རྣམས་གནས་དེ་ལས་ཐར་འདོད་སྐྱེ་བ་
- 138 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
ཅི་འདྲ་བར་ཉིན་མཚན་ཀུན་ཏུ་འཁོར་བའི་བཙོན་ཁང་འདི་ལས་བདག་ནམ་ཞིག་
ཐར་སྙམ་དུ་ཐར་པ་དོན་གཉེར་གྱི་བློ་ངམ་ངམ་ཤུགས་ཀྱི་སྐྱེ་ཞིང་། ཐར་ལམ་
བསྒྲུབ་པ་ལ་བརྩོན་པ་ལྷོད་མེད་དུ་སྐྱེ་བ་ཞིག་འོང་གསུངས་ཞིང་བསམ་པ་དེ་འདྲ་
ཞིག་སྐྱེས་ནས་ཀྱང་གོང་འཕེལ་དུ་གཏོང་དགོས་པས་ལམ་གྱི་རྩ་བ་ཚུགས་པ་ལ་
འབད་པར་བྱའོ། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་ལ་གཉིས། ཐེག་
པ་ཆེན་པོ་སྤྱི་ལ་བསླབ་ཚུལ་དང་། ཁྱད་པར་རྡོ་རྗེ་ཐེག་པ་ལ་སློབ་ཚུལ་ལོ། །དང་
པོ་ལ་གཉིས། བྱང་ཆུབ་ཏུ་སེམས་བསྐྱེད་ཚུལ་དང་། སེམས་བསྐྱེད་ནས་རྒྱལ་སྲས་
ཀྱི་སྤྱོད་པ་ལ་སློབ་ཚུལ་ལོ། །དང་པོ་ལ་གཉིས། རྒྱུ་འབྲས་མན་ངག་བདུན་གྱི་སྒོ་
ནས་བྱང་ཆུབ་ཏུ་སེམས་བསྐྱེད་ཚུལ་དང་། བདག་གཞན་མཉམ་བརྗེའི་སྒོ་ནས་
བྱང་ཆུབ་ཏུ་སེམས་བསྐྱེད་ཚུལ་ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་
བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་སྦྱོར་དངོས་མཇུག་
གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །
ཐུབ་དབང་རྡོ་རྗེ་ འཆང་ལ་གསོལ་བ་འདེབས། །ཞེས་པ་ཡན་ཆད་སྔར་བཞིན་
ཡིན་ལ། དེ་ནས་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ། སེམས་ཅན་
ཐམས་ཅད་ཉེ་རིང་ཆགས་སྡང་དང་བྲལ་བའི་སེམས་སྙོམ་པ་དང་མར་ཤེས་དྲིན་
དྲན་དྲིན་བཟོ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྟོགས་པ་ཁྱད་པར་ཅན་སྐྱེ་
བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་
བླ་མ་ལྷའི་སྐུའི་ཆ་ལས་འདུད་ རྩི་ སྣ་ལྔ་འོད་ཟེར་དང་བཅས་པའི་རྒྱུན་བབས།
རང་བཞིན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། ཐོག་མེད་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ནས་བསགས་པའི་སྡིག་སྒྲིབ་ཐམས་ཅད་དག་ཁྱད་པར་སེམས་ཅན་ཐམས་ཅད་ལ་
ཉེ་རིང་ཆགས་སྡང་དང་བྲལ་བའི་སེམས་སྙོམས་པ་སོགས་སྐྱེ་བ་ལ་གེགས་བྱེད་ཀྱི་
སྡིག་སྒྲིབ་ནད་གདོན་དང་བཅས་པ་ཐམས་ཅད་སྦྱངས། ལུས་དྭངས་གསལ་འོད་
ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་
ཅད་འཕེལ་ཞིང་རྒྱས། ཁྱད་པར་སེམས་ཅན་ཐམས་ཅད་ལ་ཉེ་རིང་ཆགས་སྡང་
དང་བྲལ་བའི་སེམས་སྙོམས་པ་སོགས་ཀྱི་རྟོགས་པ་ཁྱད་པར་ཅན་རང་གཞན་གྱི་
རྒྱུད་ལ་སྐྱེས་པར་བསམ་མོ། །
གཉིས་པ་དངོས་གཞི་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་
འདི་ལྟར་བསམ་སྟེ། ཉམ་ཐག་མ་རྣམས་སྲིད་མཚོ་ཉམ་ང་རུ། །བསྒྱུར་ནས་རང་
ཉིད་ཅི་ཐར་བྱས་གྱུར་ན། །དེ་ལས་ཁྲེལ་མེད་མ་རབས་སུ་ཞིག་ཡོད། །དེ་ཕྱིར་མ་
རྣམས་སྒྲོལ་ཕྱིར་སེམས་བསྐྱེད་བྱ། །རང་བློ་ཆགས་སྡང་གདོན་གྱིས་བསྐྱོང་པའི་
མཐུས། །དགྲ་ གཉེན་ བར་ མ་ སྣ་ ཚོགས་ སྣང་ མོད་ ཀྱང་། །དོན་ དུ་ ཐམས་ཅད་
བདག་གི་གཉེན་ཡིན་ཕྱིར། །ཀུན་ལ་ཉེ་རིང་མེད་པར་སེམས་སྙོམས་བྱ། །འགྲོ་
འདི་ཐམས་ཅད་ཐོག་མ་མེད་པ་ནས། །ཡང་ཡང་དྲིན་གྱིས་བསྐྱངས་པའི་མ་ཡིན་
པར། །ཐུབ་པས་གསུངས་ཕྱིར་ཚེ་འདིའི་མ་བཞིན་དུ། །མཁའ་ཁྱབ་འགྲོ་བ་འདི་
དག་མ་ལུས་པ། །ཐོག་མེད་དུས་ནས་ཡང་ཡང་མ་བྱས་པའི། །དྲིན་ཅན་ཤ་སྟག་
ཡིན་པར་བསམ་པར་བྱ། །དེ་ཡང་ཚེ་འདིའི་ལུས་བསྐྱེད་མ་འདི་ཡིས། །དང་པོར་
མངལ་དུ་གཅེས་པར་བསྐྱངས་ཏེ་གསོས། །ཟླ་བ་དགུ་དང་ངོ་བཅུའི་བར་དག་
ཏུ། །རང་ཉིད་ངལ་ཞིང་སྡུག་བསྔལ་ཅི་བྱུང་ཡང་། །ཇི་སྙམ་མི་སེམས་མངལ་གྱི་
སེམས་ ཅན་ ལ། །བརྩེ་ བ་ ལུས་ ཀྱི་ཟུངས་རྣམས་ ཀུན་བསྡུས་ཏེ། །བདག་ཉིད་
- 140 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
གསོས་ཤིང་བརྩེ་བས་བསྐྱངས་བསྐྱངས་ནས། །བཙའ་བའི་ ཚེ་ན་ སྡུག་བསྔལ་
བརྒྱ་མྱོང་ཡང་། །ད་དུང་རང་གི་སྡུག་བསྔལ་མི་སེམས་པར། །ཡིད་བཞིན་ནོར་བུ་
རྙེད་པ་ཇི་ལྟ་བར། །ཤིན་ཏུ་གཅེས་ཤིང་ཕངས་པར་བྱས་ཏེ་བསྐྱངས། །རྣམ་པ་
ཀུན་ཏུ་ཤ་ཡི་དྲོད་ལ་སྦྱར། །ལུས་ཟུངས་བསྡུས་པའི་ནུ་བཞོས་བསྐྱངས་ཤིང་
གསོས། །འཇིགས་དང་ཉེར་འཚེ་གནོད་པ་ཀུན་ལས་བསྐྱབས། །ཕན་དང་བདེ་བ་
རྣམ་པ་ཀུན་ནས་བསྒྲུབས། །མ་རྒན་འདི་ཡི་དྲིན་ལན་ཇི་ལྟར་འཁོར། །ཚེ་འདིའི་
མ་འདིས་ཇི་ལྟར་དྲིན་བསྐྱངས་པ། །དེ་བཞིན་མཁའ་ཁྱབ་སེམས་ཅན་ཀུན་གྱིས་
ཀྱང་། །ཐོག་མེད་དུས་ནས་ཡང་ཡང་མ་བྱས་ཏེ། །ནུ་ཞོས་གསོས་ཤིང་ཚད་མེད་
དྲིན་གྱིས་བསྐྱངས། །དེས་ན་སེམས་ཅན་ཐམས་ཅད་དྲིན་ཅན་མར། །བསམས་ཏེ་
ཡིད་འོང་བྱམས་པ་བསྐྱེད་པར་བྱ། །དྲིན་ཅན་མ་རྣམས་སྲིད་མཚོ་ཉམ་ང་བར། །
ཉོན་མོངས་གདོན་གྱི་སྨྱོ་ཞིང་དབང་མེད་འཁྱམས། །མགོན་དང་སྐྱབས་མེད་སྡུག་
བསྔལ་བརྒྱུད་མར་མྱོང་། །བདེ་བ་འདོད་ཀྱང་སྡུག་བསྔལ་རྒྱུ་ལ་རྔམ། །བླང་དོར་
གོ་ལོག་ཉམ་ཐག་མ་འདི་རྣམས། །མྱུར་བ་མྱུར་བར་བདག་གིས་བསྒྲལ་བར་བྱ། །
སྙམ་དུ་དྲིན་གཟོའི་བསམ་པ་ཤུགས་དྲག་བསྐྱེད། །མར་ཤེས་དྲིན་དྲན་དྲིན་གཟོའི་
བསམ་པ་འདི། །ཐེག་པ་ཆེན་པོའི་ལམ་གྱི་རྩ་བ་སྟེ། །བསམ་པ་འདི་ཉིད་བཅོས་
མིན་སྐྱེས་གྱུར་ན། །ཐེག་ཆེན་ལམ་རྣམས་མྱུར་དུ་ཐོབ་པར་འགྱུར། །བྱམས་དང་
སྙིང་རྗེ་བྱང་ཆུབ་སེམས་མཆོག་དང་། །རྒྱལ་སྲས་སྤྱོད་པ་ཕྱིན་དྲུག་བསྡུ་བཞི་
རྣམས། །བསམ་པ་འདི་ཡི་མཐུ་ལ་བལྟོས་པས་ན། །ཐེག་ཆེན་ལམ་གྱི་རྩ་བ་འདི་
ལ་འབད། །དེ་ཡང་དམིགས་རྣམ་གཅིག་པུས་མི་ཆོག་གི །སྔར་བསགས་ལས་ཀྱི་
སྒྲིབ་ པ་ སྦྱོང་བ་དང༌། །ལྷ་དང་བླ་མར་གསོལ་བ་འདེབས་པ་དང་། །ལུང་དང་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རིགས་པས་དཔྱད་ནས་སེམས་པ་སྟེ། །རྒྱུ་ཚོགས་ཚང་བའི་ཉམས་ལེན་ལ་འབད་
དོ། །དེ་ནས་བྱམས་དང་སྙིང་རྗེ་སྒོམ་ཚུལ་ནི། །ཐོག་མར་ཚེ་འདིའི་མ་ལ་དམིགས་
བྱས་ནས། །གནས་སྐབས་མཐར་ཐུག་ཕན་བདེ་མ་ལུས་པ། །མ་རྒན་འདི་ཡིས་
ཐོབ་ན་ཅི་མ་རུང་། །སྙམ་དུ་བྱམས་པ་ཤུགས་དྲག་བསྒོམ་པར་བྱ། །དེ་ནས་རིམ་
གྱིས་སེམས་ཅན་ཐམས་ཅད་ལ། །ཕན་བདེ་སྒྲུབ་པའི་བྱམས་པ་བསྒོམ་པར་བྱ། །
དེ་ནས་སྙིང་རྗེ་སྒོམ་པར་བྱེད་ཚུལ་ནི། །བདག་གིས་མ་རྒན་འགའ་ཞིག་དམྱལ་བ་
ན། །ཚ་གྲང་སྡུག་བསྔལ་བཟོད་མེད་མྱོང་བྱེད་པ། །དེ་དག་སྡུག་བསྔལ་དེ་དང་དེ་
དག་ལས། །མྱུར་བ་མྱུར་བར་ཐར་ན་ཅི་མ་རུང་། །སྙམ་དུ་དམྱལ་བ་པ་ལ་སྙིང་རྗེ་
བསྒོམ། །བདག་གིས་མ་རྒན་འགའ་ཞིག་ཡི་དྭགས་སུ། །སྐྱེས་ནས་བཀྲེས་ཤིང་
སྐོམ་པས་ཤ་ཐང་སྟེ། །ཉམ་ཐག་དེ་དག་སྡུག་བསྔལ་རྒྱུ་བཅས་ལས། །མྱུར་བ་
མྱུར་བར་གྲོལ་ན་ཅི་མ་རུང་། །སྙམ་དུ་ཡི་དྭགས་རྣམས་ལ་སྙིང་རྗེ་བསྒོམ། །མ་
རྒན་འགའ་ཞིག་དུད་འགྲོའི་སྐྱེ་གནས་ན། །སྐྱེས་ནས་བཀོལ་སྤྱད་བརྡེག་འཚོག་
སྡུག་བསྔལ་བརྒྱ། །མྱོང་བ་དེ་དག་སྡུག་བསྔལ་དེ་དག་ལས། །མྱུར་བ་མྱུར་བར་
ཐར་ན་ཅི་མ་རུང་། །སྙམ་དུ་དུད་འགྲོ་རྣམས་ལ་སྙིང་རྗེ་བསྒོམ། །མ་རྒན་འགའ་
ཞིག་མི་ལུས་ཐོབ་ན་ཡང་། །དམ་པའི་ཆོས་ལ་སེམས་པའི་གོ་སྐབས་བྲལ། །སྡིག་
ལ་རྔམས་པས་ངན་སོང་རྒྱུ་ཚོགས་སྒྲུབ། །གནས་སྐབས་སུ་ཡང་བདེ་བའི་སྐབས་
མེད་པ། །ཉམ་ཐག་འདི་དག་སྡུག་བསྔལ་རྒྱུ་བཅས་ལས། །མྱུར་བ་མྱུར་བར་ཐར་
ན་ཅི་མ་རུང་། །སྙམ་དུ་མི་ཡི་འགྲོ་བར་སྙིང་རྗེ་བསྒོམ། །མ་རྒན་འགའ་ཞིག་ལྷ་
ལུས་ཐོབ་ན་ཡང་། །འདོད་ལ་ཆགས་པས་བག་མེད་གཡེང་གཡེངས་ནས། །མྱུར་
བ་མྱུར་བར་བསོད་ནམས་མཐུ་ཟད་དེ། །ངན་སོང་ལྷུང་ནས་སྡུག་བསྔལ་བརྒྱུད་
- 142 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
མར་མྱོང་། །མ་རྒན་འདི་དག་སྡུག་བསྔལ་རྒྱུ་བཅས་ ལས། །མྱུར་བ་མྱུར་བར་
གྲོལ་ན་ཅི་མ་རུང་། །སྙམ་དུ་སྙིང་རྗེ་ཤུགས་དྲག་བསྒོམ་པར་བྱ། །དེ་ལྟར་བྱམས་
དང་སྙིང་རྗེས་རྒྱུད་བསྐུལ་ནས། །ཉམ་ཐག་མ་རྒན་འགྲོ་བ་མ་ལུས་པ། །མྱུར་བ་
མྱུར་བར་སྲིད་མཚོ་ལས་བཏོན་ཏེ། །ཐར་པ་བླ་ན་མེད་པའི་བདེ་བ་ལ། །བདག་
གིས་སྦྱར་བར་བྱ་ཞེས་ལྷག་བསམ་བསྐྱེད། །དེ་ཡང་ད་ལྟ་རང་གི་ངང་ཚུལ་ལ། །
བརྟགས་ན་རང་ཡང་གར་འགྲོའི་གཏོལ་མེད་ན། །གཞན་དག་འཁོར་བའི་གནས་
ལས་ཇི་ལྟར་སྒྲོལ། །བདག་གིས་བྱང་ཆུབ་ལམ་རིམ་ལ་སྦྱངས་ནས། །ཐེག་པ་
ཆེན་པོའི་ས་ལམ་རིམ་བགྲོད་དེ། །སྟོབས་བཅུ་མངའ་བའི་གོ་འཕང་ཐོབ་གྱུར་
ན། །སྐད་ཅིག་རེ་རེར་མཁའ་ཁྱབ་སེམས་ཅན་ལ། །དེ་དང་འཚམ་པའི་སྤྲུལ་པ་
བསྟན་ བྱས་ཏེ། །དམ་ ཆོས་ བསྟན་ནས་ སྒྲོལ་བར་ནུས་པས་ན། །སེམས་ ཅན་
ཐམས་ཅད་མྱུར་དུ་སྒྲོལ་བའི་ཕྱིར། །སངས་རྒྱས་གོ་འཕང་མྱུར་དུ་ཐོབ་པར་བྱ། །
སྙམ་དུ་བྱང་ཆུབ་སེམས་མཆོག་ཤུགས་དྲག་བསྐྱེད། །དེ་ལྟར་ནུས་པར་བྱིན་གྱིས་
བརླབ་ཏུ་གསོལ། ། ། །
གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི་མར་ཤེས་དྲིན་དྲན་དྲིན་གཟོ་བྱམས་སྙིང་རྗེ་
བྱང་ཆུབ་ཀྱི་སེམས་ཀྱི་རྣམ་གཞག་སྟོན་པའི་གསུང་རབ་དགོངས་འགྲེལ་དང་
བཅས་པ་བལྟ་བ་སོགས་སྔར་བཞིན་ནོ། །
གཉིས་པ་བདག་གཞན་མཉམ་རྗེའི་སྒོ་ནས་བྱང་ཆུབ་ཏུ་སེམས་བསྐྱེད་
ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་
བའི་ཚུལ་ལོ། །དང་པོ་ལ་སྦྱོར་དངོས་མཇུག་ གསུམ་ ལས། དང་པོ་སྦྱོར་བ་ནི།
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཕུར་ཚུགས་གསོལ་འདེབས་ཡན་སྔར་བཞིན་ བྱས་ལ། དེ་ནས་བདག་དང་མ་
སེམས་ཅན་ཐམས་ཅན་ཀྱི་རྒྱུད་ལ་བདག་པས་གཞན་གཅེས་པའི་བྱང་ཆུབ་ཀྱི་
སེམས་རིན་པོ་ཆེ་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། །ཞེས་གསོལ་བ་
བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩིའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་བསམ་པ་ཁྱད་པར་ཅན་དུ་
སྐྱེ་བའི་གེགས་བྱེད་སྦྱངས། བསམ་པ་ཁྱད་པར་ཅན་དེ་རང་གཞན་གྱི་རྒྱུད་ལ་
སྐྱེས་པར་བསམ་མོ། ། །
གཉིས་པ་དངོས་གཞི་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་
འདི་ལྟར་བསམ་སྟེ། སེམས་ཅན་ཐམས་ཅད་ལ་ཉེ་རིང་མེད་པའི་བཏང་སྙོམས་
དང༌། སེམས་ཅན་ཐམས་ཅད་མར་ཤེས་པ་དང་། དྲིན་དྲན་པ་དང་དྲིན་གཟོའི་
བསམ་པ་རྣམས་སྔར་བཞིན་ཡིད་འཁུལ་ངེས་བསྒོམས་ལ། བདག་གཞན་མཉམ་
བརྗེ་དངོས་གཞི་སྒོམ་ཚུལ་ནི་འདི་ལྟར། རང་ཉིད་གཅེས་པར་འཛིན་པའི་དགྲ་བོ་
འདིས། །ཐོག་མེད་དུས་ནས་ད་ལྟའི་བར་དག་ཏུ། །བདག་ཅག་ ཁམས་གསུམ་
འཁོར་བའི་བཙོན་ཁང་དུ། །བཅིངས་ཏེ་སྡུག་བསྔལ་བརྒྱ་ཕྲག་དུ་མས་གཟིར། །
བདག་ལ་གཅེས་པས་སྡིག་པའི་ལས་བསགས་ཏེ། །ངན་སོང་ངན་འགྲོའི་གཡང་
སར་ ལྷུངས་གྱུར་ནས། །བཟོད་དཀའི་ སྡུག་ བསྔལ་དྲག་པོས་རྒྱུན་དུ་མནར། །
སྐབས་འགར་བདེ་འགྲོའི་རྟེན་རེ་ཐོབ་གྱུར་ཀྱང༌། །གཅེས་འཛིན་དོན་ཆེན་སྙིང་གི་
ཕུག་ཞུགས་ནས། །གཏན་དུ་ཕན་པའི་དམ་ཆོས་མི་བྱ་བར། །ཆགས་སྡང་རྨོངས་
པས་ལས་ངན་བསགས་བསགས་ཏེ། །སླར་ཡང་བཏེག་ནས་བརྡབས་པ་ཇི་བཞིན་
དུ། །ངན་སོང་གཏིང་དུ་ལྷུངས་ནས་སྡུག་བསྔལ་མྱོང་། །དེས་ན་རང་ཉིད་གཅེས་
- 144 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ། །
པར་འཛིན་པ་འདི། །སྡུག་བསྔལ་མ་ལུས་འབྱུང་བའི་སྒོ་གཅིག་པུར། །ལུང་དང་
རིགས་པས་ངེས་པ་རྙེད་པར་བྱ། །འཁོར་བའི་གནས་ན་བདེ་བ་གང་ཡོད་པ། །
ཐམས་ཅད་སེམས་ཅན་གཅེས་འཛིན་མཐུ་ལས་འབྱུང་། །ས་དང་ལམ་གྱི་ཡོན་
ཏན་ མཐའ་ དག་ ཀྱང་། །སེམས་ ཅན་ གཅེས་ འཛིན་ ཉིད་ ལས་ འབྱུང་ བར་
གསུངས། །སངས་ རྒྱས་ རྣམས་ ཀྱི་ སྐུ་ དང་ ཞིང་ ཁམས་ དང་། །མཛད་ པ་ འཕྲིན་
ལས་ ཡོན་ཏན་ ཇི་ སྙེད་ པ། །ཐམས་ ཅད་ སེམས་ ཅན་ གཅེས་ པར་ བཟུང་ ལས་
བྱུང་། །དེས་ན་རྗེ་བཙུན་བླ་མ་ཐུགས་རྗེ་ཅན། །གཅེས་འཛིན་གདོན་འདི་མྱུར་དུ་
ཐོན་པ་དང་། །གཞན་གཅེས་འཛིན་པའི་བསམ་པ་རིན་པོ་ཆེ། །མྱུར་དུ་སྐྱེ་བར་
བྱིན་གྱིས་བརླབ་ཏུ་གསོལ། །མ་གྱུར་འགྲོ་བའི་སྡིག་སྒྲིབ་སྡུག་བསྔལ་ཀུན། །མ་
ལུས་ ད་ ལྟ་ བདག་ ལ་ སྨིན་ པ་ དང་། །བདག་ གི་བདེ་ དགེ་ གཞན་ ལ་ གཏང་བ་
ཡིས། །འགྲོ་ཀུན་བདེ་དང་ལྡན་པར་བྱིན་གྱིས་རློབས། །ཞེས་གསོལ་བ་ཤུགས་
དྲག་ཏུ་ གདབ་བོ། །དེ་ ལྟར་ བདག་ གཅེས་འཛིན་གྱི་སྐྱོན་དང་། གཞན་ གཅེས་
འཛིན་གྱི་ཕན་ཡོན་སྒོ་དུ་མ་ནས་བསམས་ཏེ་ལྡོག་ཏུ་མེད་པའི་ངེས་པ་དྲངས་ལ་
བདག་པས་གཞན་གཅེས་པའི་བསམ་པ་སྦྱོང་བ་ལ་སྐྱེས་བུའི་རྩལ་ཅི་ཡོད་ཀྱིས་
འབད་ཅིང་འདི་ལ་ཡིད་འགྱུར་གྱི་མྱོང་བ་ཅུང་ཟད་ཐོན་པ་ན་སེམས་ཅན་ཐམས་
ཅད་འཁོར་བའི་མཚོ་ནང་ནས་བདག་གིས་མྱུར་དུ་བསྒྲལ་བར་བྱའོ་སྙམ་དུ་ལྷག་
བསམ་དང་། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པ་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་
བྱང་ཆུབ་ཀྱི་སེམས་ཤུགས་དྲག་བསྒོམ་མོ། །
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི་བདག་གཅེས་འཛིན་གྱི་སྐྱོན་དང་། གཞན་
གཅེས་འཛིན་གྱི་ཕན་ཡོན་སྟོན་པའི་གསུང་རབ་དགོངས་འགྲེལ་དང་བཅས་པ་
བལྟ་བ་སོགས་སྔར་བཞིན་ནོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་བསྐྱེད་པ་
ནི་ཐེག་པ་ཆེན་པོའི་ལམ་གྱི་འཇུག་སྒོ་དང་། ལམ་གྱི་གཞུང་ཤིང་དང་། འབྲས་བུ་
སངས་རྒྱས་ཀྱི་རྒྱུ་གྲུང་པོ་ས་བོན་ལྟ་བུ་ཡིན་པར་གསུངས་པས་སྐྱེས་བུའི་རྩལ་ཅི་
ཡོད་ཀྱིས་སེམས་རིན་པོ་ཆེ་དེ་བསྐྱེད་པ་ལ་འབད་པར་བྱ་ཞིང་། ཐ་ན་ཚིག་ཙམ་
གྱིས་ཀྱང་བློ་སྦྱོང་ཞིང་ནམ་ཞིག་ན་འདི་ལྟ་བུའི་བསམ་པ་བསྐྱེད་པར་ནུས་སྙམ་དུ་
སྨོན་ལམ་དུ་བྱའོ། །དེ་ལྟར་སྦྱངས་པས་ཡིད་འགྱུར་གྱི་མྱོང་བ་སྐྱེས་པའི་ཚད་ནི་
སྔར་རང་དོན་འབའ་ཞིག་སེམས་པ་ལས་གཞན་དོན་གྱི་བསམ་པ་བཅོས་མའང་
སྐྱེད་དཀའ་བ་ལ། བྱམས་སྙིང་རྗེ་བྱང་ཆུབ་སེམས་ཀྱི་དམིགས་རྣམ་རྒྱུན་བསྲིངས་
ནས་བསྐྱངས་པས། ནམ་ཞིག་ན་བུ་གཅིག་པུ་སྡུག་པ་ཡིད་དུ་འོང་བ་ཞིག་ལ་མ་དེ་
ཇི་ཙམ་གཅེས་ཤིང་ཕངས་པ་དང༌། བུ་དེ་སྡུག་བསྔལ་གྱིས་མནར་བ་ན་མ་དེ་ཤས་
མི་བཟོད་ཅིང་། བརྩེ་སེམས་ཇི་ཙམ་སྐྱེ་བ་དེ་འདྲ་བར་སེམས་ཅན་ཐམས་ཅད་ལ་
གཅེས་ཤིང་ཕངས་པ་དང་། ཤས་མི་བཟོད་པའི་བརྩེ་སེམས་རང་གིས་ངང་གིས་
སྐྱེ་བ་དང་། དེའི་མཐུས་སེམས་ཅན་འདི་ཐམས་ཅད་བདག་གིས་ངེས་པར་སྒྲོལ་
སྙམ་པ་དང་། དེའི་ཕྱིར་དུ་སངས་རྒྱས་ཀྱི་གོ་འཕང་ངེས་པར་བསྒྲུབ་པར་བྱ་སྙམ་
པ་རྒྱུན་དུ་ངང་གིས་སྐྱེ་བ་ཞིག་འོང་གསུངས་སོ། །དེ་ལྟར་བྱང་ཆུབ་ཀྱི་སེམས་ལ་
བློ་སྦྱངས་ནས་ཡིད་འགྱུར་གྱི་མྱོང་བ་ཐོན་པ་ན་སྨོན་སེམས་ཆོ་གས་བཟུང་ནས།
དེའི་བསླབ་བྱ་ཐུན་མོང་དང་ཐུན་མོང་མིན་པ་རྣམས་ལ་ཚུལ་བཞིན་དུ་བསླབ། དེ་
- 146 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་སྟོན་པའི་མདོ་སྡེ་ལ་བལྟ་བ་དང་བླ་
མ་ལས་མཉན་ཏེ་སློབ་འདོད་སྦྱངས། རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་
པའི་འཁུར་འཁྱེར་བར་ནུས་པ་ན་འཇུག་སྡོམ་བླངས་ལ་དེའི་བསླབ་བྱ་རྣམས་ལ་
སློབ་ཅིང་རྩ་ལྟུང་དང་ཉེས་བྱས་རྣམས་ངོ་འཕྲོད་པར་བྱས་ལ་ཉིན་རེ་བཞིན་དུས་
དྲུག་ཏུ་བསྔོ་བགྲངས་བྱས་ཏེ་བྱང་ཆུབ་སེམས་དཔའི་སྡོམ་པ་བསྲུང་བ་ལ་སྐྱེས་
བུའི་རྩལ་ཅི་ཡོད་ཀྱིས་འབད་པར་བྱའོ། ། །
གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་གཉིས། རྒྱལ་སྲས་
ཀྱི་སྤྱོད་པ་སྤྱི་ལ་སློབ་ཚུལ་དང་། ཁྱད་པར་ཕར་ཕྱིན་ཐ་མ་གཉིས་ལ་སློབ་ཚུལ་
ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་
ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་
ནི་ཕུར་ཚུགས་གསོལ་འདེབས་ཡན་སྔར་བཞིན་ཡིན་ལ། དེ་ནས་བདག་དང་མ་
སེམས་ཅན་ཐམས་ཅད་ཀྱིས་ཟབ་པ་དང་རྒྱ་ཆེ་བའི་རྒྱལ་སྲས་ཀྱི་སྤྱོད་པ་རླབས་པོ་
ཆེ་རྣམས་ལ་ཚུལ་བཞིན་དུ་སློབ་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་
ཞེས་ གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ ཆ་ལས་བདུད་རྩིའི་རྒྱུན་
བབས། ལམ་དེ་དང་དེ་རྒྱུད་ལ་སྐྱེ་བའི་གེགས་བྱེད་སྦྱངས། ལམ་དེ་དང་དེའི་ ་
རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །
གཉིས་པ་དངོས་གཞི་ལ་གཉིས། རང་རྒྱུད་སྨིན་བྱེད་ཕར་ཕྱིན་དྲུག་ལ་
སློབ་ཚུལ་དང་། གཞན་རྒྱུད་སྨིན་བྱེད་བསྡུ་བ་བཞི་ལ་སློབ་ཚུལ་ལོ། །དང་པོ་ནི།
རྒྱལ་སྲས་ཀྱི་སྤྱོད་པ་མཐའ་ཡས་མུ་མེད་པ་ཡོད་ཀྱང་། བསྡུ་ན་ཕ་རོལ་ཏུ་ཕྱིན་པ་
དྲུག་ཏུ་འདུ་བར་རྒྱལ་བས་གསུངས་ལ་ཕར་ཕྱིན་དྲུག་ནི། སྦྱིན་པའི་ཕར་ཕྱིན།
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཚུལ་ ཁྲིམས་ ཀྱི་ ཕར་ ཕྱིན། བཟོད་ པའི་ ཕར་ ཕྱིན། བརྩོན་ འགྲུས་ ཀྱི་ ཕར་ ཕྱིན།
བསམ་གཏན་གྱི་ཕར་ཕྱིན། ཤེས་རབ་ཀྱི་ཕར་ཕྱིན་ཏེ་དྲུག་གོ །དྲུག་པོ་དེ་རེ་རེ་
ལའང་གསུམ་གསུམ་སྟེ། སྦྱིན་པ་གསུམ་ནི། ཟང་ཟིང་གི་སྦྱིན་པ། ཆོས་ཀྱི་སྦྱིན་
པ། མི་འཇིགས་པའི་སྦྱིན་པ་གསུམ་མོ། །ཚུལ་ཁྲིམས་གསུམ་ནི། སྡོམ་པའི་ཚུལ་
ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་
གསུམ་མོ། །བཟོད་པ་གསུམ་ནི། གནོད་བྱེད་ལ་ཇི་མི་སྙམ་པའི་བཟོད་པ། སྡུག་
བསྔལ་དང་ ལན་ གྱི་བཟོད་པ། ཆོས་ལ་ངེས་ སེམས་ ཀྱི་བཟོད་པ་གསུམ་མོ། །
བརྩོན་འགྲུས་གསུམ་ནི། གོ་ཆའི་བརྩོན་འགྲུས། དགེ་བ་བསྡུ་བའི་བརྩོན་འགྲུས།
སེམས་ཅན་དོན་བྱེད་ཀྱི་བརྩོན་འགྲུས་གསུམ་མོ། །བསམ་གཏན་གསུམ་ནི། ཚེ་
འདིར་ལུས་སེམས་བདེ་བར་གནས་པའི་བསམ་གཏན། ཡོན་ཏན་གྱི་རྟེན་བྱེད་
པའི་བསམ་གཏན། སེམས་ཅན་གྱི་དོན་བྱེད་པའི་བསམ་གཏན་གསུམ་མོ། །ཤེས་
རབ་གསུམ་ནི། གནས་ལུགས་རིག་པ་དོན་དམ་རྟོགས་པའི་ཤེས་རབ། གནས་ལྔ་
རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་གྱི་དོན་བྱ་ཚུལ་རྟོགས་པའི་
ཤེས་རབ་གསུམ་མོ། །དེ་ཡང་རྫོགས་པའི་སངས་རྒྱས་ཀྱི་གོ་འཕང་སྒྲུབ་པ་ལ་ཕ་
རོལ་ཏུ་ཕྱིན་པ་དྲུག་ངེས་པར་དགོས་ཤིང་། དྲུག་པོ་དེས་མི་འགྲུབ་པ་གང་ཡང་
མེད་པ་དང༌། དྲུག་པོ་དེ་ལས་གང་མ་ཚང་ཡང་སངས་རྒྱས་ཀྱི་གོ་འཕང་སྒྲུབ་མི་
ནུས་པའི་ཚུལ་རྣམས་ལ་ངེས་པ་གཏིང་ཚུགས་པ་རྙེད་པར་བྱས་ནས་དམིགས་རྣམ་
སྐྱོང་ཚུལ་དངོས་གཞི་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་
བསམ་སྟེ། རྫོགས་པའི་སངས་རྒྱས་གོ་འཕང་ཐོབ་པ་ལ། །དེ་ཡི་རྒྱུ་ཚོགས་ཚང་
བར་བསྒྲུབ་དགོས་པས། །ཐེག་མཆོག་ལམ་གྱི་གནད་བསྡུས་ཕྱིན་དྲུག་ཅེས། །
- 148-



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
རྒྱལ་སྲས་གཞུང་ལམ་མཆོག་དེར་བསླབ་པར་བྱ་། །དེ་ལྟར་ནུས་པར་བྱིན་གྱིས་
བརླབ་ཏུ་གསོལ། །དེ་ཡང་ཐོག་མར་སྦྱིན་པ་ལ་སློབ་ཏེ། །ལུས་དང་ལོངས་སྤྱོད་
རྣམས་ལ་ཆགས་གྱུར་ན། །རྒྱལ་སྲས་སྤྱོད་ལ་སློབ་པར་མི་ནུས་པས། །རྒྱལ་སྲས་
སྤྱོད་ལ་སློབ་པར་འདོད་རྣམས་ཀྱིས། །ཐོག་མར་ཆགས་མེད་སྦྱིན་ལ་བསླབ་པར་
བྱ། །རྒྱལ་བའི་བསྟན་ལ་རབ་ཏུ་བྱུང་རྣམས་ཀྱིས། །ཚོང་དང་སོ་ནམ་བྱེད་པ་ལ་
སོགས་པ། །ཁྱིམ་པའི་སྤྱོད་པས་ཟང་ཟིང་ནོར་བསགས་ཏེ། །སྦྱིན་པ་བྱེད་པ་རྒྱལ་
བས་བཀག་པས་ན། །རང་གི་བསླབ་ཁྲིམས་ཡལ་བར་དོར་བྱས་ནས། །སྦྱིན་པ་
གཏོང་བའི་ལས་ལ་བརྩོན་མི་བྱ། །སྔོན་བསགས་བསོད་ནམས་སྟོབས་ཀྱིས་བྱུང་
བའང་། །ཕ་མེས་རིགས་རྒྱུད་སྟོབས་ཀྱིས་ཐོབ་པ་སོགས། །འབད་རྩོལ་མེད་པར་
ཟང་ཟིང་ནོར་བྱུང་ན། །ཆགས་མེད་སྦྱིན་པ་གཏོང་ལ་འབད་པར་བྱ། །དེ་ཡང་
དགག་དགོས་ཤེས་པ་གལ་ཆེ་བས། །གང་ལ་གཏོང་དང་གང་ལ་མི་གཏོང་བའི། །
གནང་བཀག་ཁྱད་པར་ཞིབ་ཏུ་ཤེས་པ་དང་། །སྦྱིན་ཡུལ་མཐོ་དམའ་བར་གསུམ་
ཐམས་ཅད་ལ། །ཉེ་རིང་ཆགས་སྡང་མེད་པར་སེམས་སྙོམས་དང་། །སློང་བ་པོ་
རྣམས་ རང་ གི་ ཚོགས་ རྫོགས་ བྱེད། །དགེ་བའི་བཤེས་ གཉེན་ཉིད་དུ་ཤེས་པ་
དང་། །ཟང་ཟིང་བཏང་བ་དེ་ཡི་ཡུལ་དེ་ལ། །ཕན་དང་གནོད་པ་གང་འགྱུར་ཤེས་
པ་དང༌། །ཅི་བྱེད་ཐེག་ཆེན་སེམས་ཀྱིས་ཟིན་པ་སོགས། །སྦྱིན་པའི་ཉམས་ལེན་
གནད་རྣམས་ཤེས་བྱས་ལ། ལུས་དང་ལོངས་སྤྱོད་དུས་གསུམ་དགེ་བ་རྣམས།
སྦྱིན་ཡུལ་མཐོ་དམའ་བར་གསུམ་ཐམས་ཅད་ལ། །ཡིད་བཞིན་ནོར་དང་དཔག་
བསམ་ཤིང་ བཞིན་དུ། གང་ ལ་ གང་ དགོས་ དེ་ ལ་ དེར་སྤྲུལ་ཏེ། །གཏང་ བའི་
སེམས་པ་སྦྱོང་ལ་འབད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །
GVA
- 149-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དེ་ནས་ཚུལ་ཁྲིམས་ཉམས་སུ་ལེན་ཚུལ་ནི། །སྡོམ་པའི་ཚུལ་ཁྲིམས་བསྡམས་ཤིང་
བསྲུང་བྱས་ན། །ཚུལ་ཁྲིམས་གོང་མ་གཉིས་ཀྱང་འབྱུང་བར་འགྱུར། །སྡོམ་པའི་
ཚུལ་ཁྲིམས་མ་བསྡམས་མ་བསྲུངས་ན། །ཡོན་ཏན་གོང་མ་སྐྱེ་བའི་ཐབས་མེད་
དེ། །རང་ཉིད་ཉོན་མོངས་ཉེས་སྤྱོད་ཀྱིས་བཅོམ་ན། །འོག་ནས་འོག་ཏུ་ལྷུང་ཞིང་
ཉམས་པར་འགྱུར་། །སྡོམ་པའི་ཚུལ་ཁྲིམས་ལ་ཡང་གསུམ་ཡོད་དེ། །སོ་ཐར་བྱང་
སེམས་གསང་སྔགས་ཚུལ་ཁྲིམས་སོ། །དེ་ཕྱིར་སྡོམ་གསུམ་བཅས་མཚམས་དག་
བྱེད་པ། །ཐོག་མ་ཉིད་དུ་འདི་ལ་འབད་པར་བྱ། །སྡོམ་གསུམ་ཚུལ་ཁྲིམས་དག་པ་
གཞིར་ བཟུང་ནས། །རླབས་ཆེན་ དགེ་ ཚོགས་ རྒྱུད་ ལ་ བསྡུ་ བ་ དང་། །འགྲོ་བ་
གཞན་ ལའང་ ཕན་པ་ཅི་ནུས་བྱ། །འདི་ ལའང་ གནང་བཀག་ཤེས་པ་ གལ་ཆེ་
བས། །སྦྱིན་པའི་སྐབས་སུ་ཇི་ལྟར་བཤད་པ་ལྟར། །ཕན་གནོད་སྤང་བླང་ཞིབ་ཏུ་
ཤེས་པར་བྱ། ཁྲིམས་ནི་ཡོན་ཏན་ཀུན་གྱི་གཞི་ཡིན་པས། །རྒྱལ་དང་རྒྱལ་སྲས་
ཀུན་གྱི་སྔགས་པས་ན། །ཚུལ་ཁྲིམས་བསྲུང་ལ་གཙོ་བོར་འབད་པར་བྱ། །དེ་ལྟར་
ནུས་པར་བྱིན་གྱིས་བརླབ་ཏུ་གསོལ། །དེ་ནས་བཟོད་པའི་ཉམས་ལེན་བྱ་ཚུལ་
ནི། །ཐེག་པ་ཆེན་པོའི་ལམ་ལ་སློབ་པ་ལ། །བཟོད་པའི་ཉམས་ལེན་འདི་ ཉིད་
གལ་ཆེ་སྟེ། །མི་བཟོད་ཁོང་ཁྲོས་བདག་རྒྱུད་བསྲེགས་གྱུར་ན། །ཐེག་ཆེན་སེམས་
བསྐྱེད་སྐྱེ་བའི་གཞི་མེད་དོ། །ཐེག་ཆེན་སེམས་བསྐྱེད་མེད་ན་ཐེག་ཆེན་གྱི། །ཡོན་
ཏན་གང་ཡང་སྐྱེ་བའི་གཞི་མེད་དེ། །ཐེག་པ་ཆེན་པོའི་གྲངས་སུ་ཆུད་པ་ལ། །བྱང་
ཆུབ་སེམས་བསྐྱེད་དགོས་པར་རྒྱལ་བས་གསུངས། །དེས་ན་བཟོད་པའི་ཉམས་
ལེན་གལ་ཆེ་བས། ཁྲོ་བའི་སྐྱོན་དང་བཟོད་པའི་ཡོན་ཏན་ དག །ལེགས་ པར་
བསམས་ལ་བཟོད་པ་བསྒོམ་པར་བྱ། །ཤེས་རྒྱུད་རྩུབ་མོས་རང་གཞན་ཐམས་
- 150 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
ཅད་ཕུང་། ཁྲོ་བའི་མེ་ཡིས་དགེ་རྩ་ཐམས་ཅད་སྲེག ཁྲོ་བ་འདི་ཡིས་གནོད་པ་བྱེད་
པ་ ཙམ། །སྟོང་གསུམ་ སེམས་ ཅན་ ཐམས་ ཅད་ དགྲར་ ལངས་ ཀྱང་། །དེ་ ཙམ་
གནོད་པ་བྱེད་པར་ནུས་མ་ཡིན། །ཞི་དེས་བཟོད་པའི་ངང་ཚུལ་ཅན་ལ་ནི། །ལྷ་མི་
ཐམས་ཅད་དགའ་ཞིང་མགུ་བར་འགྱུར། །རང་གི་ཡོན་ཏན་རྣམས་ཀྱང་མི་ཉམས་
འཕེལ། །འདིར་བདེ་ཕྱི་མར་བདེ་ཞིང་གཏན་དུ་བདེ། །ལྷག་པར་སྟོབས་ལྡན་
རྣམས་ལ་རྒྱན་གྱི་མཆོག །དེས་ན་གནོད་པ་བྱེད་པ་ཅི་བྱུང་ཡང་། །བདག་གི་མ་
རྒན་འདི་ཉིད་སྨྱོ་ཞིང་འཁྲུལ། །ངན་སོང་ངན་འགྲོ་གཡང་དུ་མཆོང་བྱེད་པ། །འདི་
ལ་ཇི་ལྟར་བྱས་ན་ཕན་སྙམ་དུ། །ལྷག་པར་བརྩེ་བའི་ཕན་སེམས་བསྐྱེད་པར་
བྱ། །ལུས་ལ་ནད་སོགས་སྡུག་བསྔལ་བྱུང་གྱུར་ན། །ལས་ངན་འབྲས་བུ་ཟད་པའི་
རྒྱུར་ཤེས་ནས། །དགའ་བཞིན་སྤྲོ་བས་དང་དུ་བླང་བར་བྱ། །བློ་ཆུང་རྣམས་ཀྱིས་
ཐོས་ནའང་སྐྱིད་ལུགས་པའི། །རྒྱལ་སྲས་རྣམ་ཐར་བསམ་གྱིས་མི་ཁྱབ་ལ། །གུས་
པ་བསྐྱེད་ནས་སྨོན་ལམ་གདབ་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་
གསོལ། །དེ་ནས་བརྩོན་འགྲུས་ཉམས་ལེན་བྱ་ཚུལ་ནི། །བརྩོན་འགྲུས་ཡོན་ཏན་
ཀུན་གྱི་གཞི་རུ་གསུངས། །ལེ་ལོ་ཉེས་པ་ཀུན་གྱི་གཞི་རུ་གསུངས། །ལེ་ལོས་ཚེ་
འདིའི་དོན་ཡང་མི་འགྲུབ་ན། །ཕྱི་མའི་དོན་ཆེན་སྒྲུབ་པར་ག་ལ་ནུས། །བརྩོན་
འགྲུས་བསྐྱེད་ན་མི་འགྲུབ་གང་ཡང་མེད། །སྔོན་བྱོན་རྒྱལ་དང་རྒྱལ་སྲས་ཆེན་པོ་
རྣམས། །བརྩོན་པའི་ སྟོབས་ ཀྱིས་གོ་འཕང་འཐོན་པོར་གཤེགས། །ལེ་ལོ་ཅན་
རྣམས་འོག་ནས་འོག་ཏུ་ལྟུང་། །དེས་ན་དེང་ནས་བྱང་ཆུབ་སྙིང་པོའི་བར། །ཚེ་
ཐུང་འདི་དང་ལོ་དང་ ཟླ་བ་འདི། ཁྱད་པར་དེ་རིང་ཉིན་ཞག་ཕྲུགས་འདི་ལ། །
བདག་ འཛིན་ འགོང་ པོའི་ དབང་ དུ་ མི་ བཏང་ བར། །ཐེག་ མཆོག་ ལམ་ བཟང་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
བསྒྲུབ་ལ་བརྩོན་བྱ་ཞེས། །ཡང་དང་ཡང་དུ་ཞེ་དམ་བསྐྱེད་པར་བྱ། །དེ་ནས་རིམ་
གྱིས་བརྩོན་པའི་སྟོབས་བསྐྱེད་ནས། །ཐེག་ཆེན་ལམ་གྱི་ཡོན་ཏན་སྣ་རེའི་ཕྱིར། །
བསྐལ་མང་སྟོང་དུ་འབད་པར་བྱ་དགོས་ཀྱང་། །ཞུམ་པ་མེད་པའི་བརྩོན་འགྲུས་
བསྐྱེད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ནས་བསམ་
གཏན་ཉམས་ལེན་བྱ་ཚུལ་ནི། །དལ་འབྱོར་རྙེད་དཀའ་ཚེ་ལ་ལོང་མེད་ཅིང་། །ཤི་
ནས་གར་སྐྱེའི་རང་དབང་མ་མཆིས་པས། །དོན་མེད་གཡེང་བ་འདི་ཡིས་ཅི་བྱ་
ཞེས། །ཚེ་འདིའི་བྱ་བ་ཀུན་ལ་མ་ཆགས་པར། །དབེན་པའི་གནས་སུ་གཡེང་མེད་
བསམ་གཏན་བསྒོམ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ནས་
ཤེས་རབ་ཉམས་ལེན་བྱ་ཚུལ་ནི། །མཐོང་དང་མ་མཐོང་ཡོན་ཏན་ཐམས་ཅད་
ཀྱི། །རྩ་བ་ཤེས་རབ་ཡིན་པར་རྒྱལ་བས་གསུངས། །ཤེས་ རབ་ཡོད་ན་ཐམས་
ཅད་གྲོགས་སུ་འགྱུར། །ཤེས་རབ་མེད་ན་ཐམས་ཅད་དགྲ་རུ་འགྱུར། །ཤེས་རབ་
མེད་ན་ཕན་གནོད་ངོ་མ་ཤེས། །བླང་དང་དོར་བྱ་གང་ཡིན་ཤེས་མི་འགྱུར། །ཆོས་
དང་ ཆོས་མིན་དབྱེ་བ་མི་ཕྱེད་ལ། །སྡོམ་ པ་ གསུམ་ གྱི་གནང་བཀག་མི་ཤེས་
པས། །སྡོམ་གསུམ་འགལ་མེད་བསྲུང་བའི་ཐབས་མེད་དོ། །སྡོམ་གསུམ་འགལ་
མེད་ བསྲུང་ བར་ བྱེད་ པ་ལ། །གནང་ བཀག་ ཚུལ་ བཞིན་ཤེས་ པའི་ཤེས་ རབ་
དགོས། །དེ་ཕྱིར་ཤེས་རབ་རྣམ་པ་གསུམ་པོ་ལ། །འབད་པ་ཆེན་པོས་ཚུལ་བཞིན་
བསླབ་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། ། །
གཉིས་པ་བསྡུ་བ་བཞི་ལ་སློབ་ཚུལ་ནི། །བསྡུ་བ་བཞི་ནི་འདི་ལྟ་སྟེ། སྦྱིན་
པ་དང་། སྙམ་པར་སྨྲ་བ་དང་། དོན་སྤྱོད་པ་དང་། དོན་མཐུན་པ་བཞིའོ། །བྱང་
ཆུབ་སེམས་དཔའ་སེམས་ཅན་གྱི་དོན་བྱེད་པ་རྣམས་བསྡུ་བ་བཞི་པོ་འདིའི་སྒོ་
- 152 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
ནས་བྱེད་པ་ཡིན་ཞིང། བཞི་པོ་འདིའི་སྒོ་ནས་སེམས་ཅན་གྱི་དོན་བྱས་ན་སེམས་
ཅན་གྱི་དོན་ཡོངས་རྫོགས་བྱ་ནུས་ལ། བཞི་པོ་འདི་མ་ཚང་ན་སེམས་ཅན་གྱི་དོན་
ཡོངས་རྫོགས་མི་ཚང་བའི་ཚུལ་ལ་ངེས་པ་རྙེད་པར་བྱས་ནས། དམིགས་རྣམ་སྐྱོང་
ཚུལ་དངོས་གཞི་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་
བསམ་ཏེ། མ་རྒན་སེམས་ཅན་རྣམས་ལ་ཕན་འདོད་པའི། །རྒྱལ་སྲས་རྣམས་ཀྱི་
གདུལ་བྱའི་ཤེས་རྒྱུད་ལ། །བརྟགས་ནས་གང་ལ་གང་ཕན་དུ་བྱའོ། །གདུལ་བར་
འོས་ པའི་ སེམས་ ཅན་ དེ་ དང་ དེ། །ཐོག་ མར་ ཟང་ ཟིང་ སྦྱིན་ པས་ འཁོར་ དུ་
བསྡུས། །དེ་ནས་དབང་པོའི་རིམ་པ་དང་མཚམ་པའི། །དམ་ཆོས་སྙན་པར་སྨྲས་
ཏེ་སྨིན་པར་བྱ། །དེ་ཡང་རང་དང་སློབ་མ་དེ་གཉིས་ཀ། ཁ་བཤད་ཙམ་ཞིག་སྙིང་
པོར་མི་བྱ་བར། །གདུལ་ བྱ་ཤེས་རྒྱུད་འདུལ་བའི་ཐབས་ལ་སྦྱོར། །གདུལ་ བྱ་
རྣམས་ལ་ཇི་ལྟར་གདམས་པ་ལྟར། །རང་ཉིད་ཆོས་དང་མཐུན་པ་ཉིད་དུ་བྱ། །དེ་
ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ལྟར་ཕྱིན་དྲུག་བསྡུ་བཞི་ལ་སློབ་
ཚེ། །ཅི་བྱེད་བྱང་ཆུབ་སེམས་ཀྱིས་ཟིན་པ་སོགས། །དམ་པ་དྲུག་ལྡན་ཉིད་དུ་བྱ་
བ་དང༌། །ཕར་ཕྱིན་རེ་རེའང་ཕར་ཕྱིན་དྲུག་ལྡན་དུ། །བྱས་ཏེ་རླབས་ཆེན་རྒྱལ་
སྲས་ སྤྱོད་ ལ་ བསླབ། །དེ་ ལྟར་ རྒྱལ་ སྲས་ ཀུན་ གྱི་བགྲོད་ གཅིག་ ལམ། །ཐེག་
མཆོག་གསུང་རབ་ཀུན་གྱི་སྙིང་པོའི་དོན། །སྦྱིན་སོགས་ཕ་རོལ་ཕྱིན་པ་དྲུག་པོ་
དེ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ཕར་ཕྱིན་དྲུག་གིས་རང་གི་རྒྱུད་
སྦྱངས་ནས། །བསྡུ་བ་ བཞི་ ཡིས་ གཞན་ གྱི་དོན་ བྱེད་ ཅིང་། །རྫོགས་ སྨིན་སྦྱང་
གསུམ་སྤྱོད་པ་མཐར་ཕྱིན་ཏེ། །འགྲོ་འདི་མ་ལུས་བདག་གིས་བསྒྲལ་བར་བྱ། །དེ་
ལྟར་ནུས་པར་བྱིན་གྱིས་བརླབ་ཏུ་གསོལ། །
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གསུམ་པ་མཇུག་ཏུ་ ཇི་ ལྟར་ བྱ་བ་ནི་སྔར་བཞིན་ནོ། །གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི་རྒྱལ་སྲས་ཀྱི་སྤྱོད་པ་རླབས་པོ་ཆེ་སྟོན་པའི་
གསུང་རབ་དགོངས་འགྲེལ་དང་བཅས་པ་བལྟ་བ་སོགས་ནི་སྔར་བཞིན་ནོ། །
གཉིས་པ་ཁྱད་པར་ཕར་ཕྱིན་ཐ་མ་གཉིས་ལ་སློབ་ཚུལ་ལ་གཉིས། བསམ་
གཏན་གྱི་ངོ་བོ་ཞི་གནས་ལ་སློབ་ཚུལ་དང༌། ཤེས་རབ་ཀྱི་ངོ་བོ་ལྷག་མཐོང་ལ་
སློབ་ཚུལ་ལོ། །དང་པོ་ལ་གཉིས། ཐུན་གྱིས་ངོ་བོ་ལ་ཇི་ལྟར་བྱ་བ་དང་། ཐུན་
མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས།
དང་པོ་སྦྱོར་བ་ནི། ས་བཟང་ཞིང་གྲོགས་བཟང་བ་སོགས་ཞི་གནས་སྐྱེ་བ་དང་
རྗེས་སུ་མཐུན་པའི་དབེན་པའི་གནས་ཡོན་ཏན་ལྔ་དང་ལྡན་པ་ཞིག་ཏུ་གནས་པ་
དང༌། ཚུལ་ཁྲིམས་རྣམ་པར་དག་པ་དང༌། སྐྱེ་བོ་མང་པོ་དང་འགྲོགས་འདྲེས་ཧ་
ཅང་ཆེ་བ་སོགས་དོན་མེད་པའི་བྱ་བ་རྣམས་སྤང་བ་དང་། འདོད་པ་ཆུང་བ་དང༌།
ཆོག་ཤེས་པ་དང་། འདོད་པའི་ཡོན་ཏན་ལ་ཆགས་ཤིང་ཞེན་པའི་དབང་དུ་མ་སོང་
བར་བྱེད་པ་སྟེ་ཞི་གནས་ཀྱི་རྒྱུ་ཚོགས་དྲུག་ལ་གནས་ནས་ཕུར་ཚུགས་གསོལ་
འདེབས་ཀྱི་བར་སྦྱོར་བའི་ཆོས་དྲུག་སྔོན་དུ་བཏང་ལ་སྐྱེས་བུ་ཆུང་འབྲིང་གཉིས་
ལ་ཤར་སྒོམ་བྱས་ཏེ་འཁོར་བ་ལ་སྐྱོ་ཤས་བསྐྱེད། བྱམས་སྙིང་རྗེ་བྱང་ཆུབ་ཀྱི་
སེམས་ཤུགས་དྲག་ཏུ་གསལ་བཏབ། དངོས་གཞི་ནི་ སྤྱི་བོའི་བླ་མ་ལྷ་བསྒོམ་
བཞིན་པའི་ངང་ནས་འདི་ལྟར་བསམ་སྟེ། སྤྱི་བོའི་བླ་མ་ཐུབ་པའི་དབང་པོ་ཡི། །
ཐུགས་ཀ་ནས་བྱུང་འོད་ཟེར་སྣེ་མོ་རུ། །སྣ་ཚོགས་པདྨ་ཟླ་བའི་དཀྱིལ་འཁོར་
སྟེང་། །ཐུབ་པའི་སྐུ་གཟུགས་རྒྱ་སྲན་འབྲུ་ཚད་ཙམ། །ལྟ་བས་མི་ངོམས་མཚན་
དཔེས་རབ་མཛེས་པ། །དྭངས་གསལ་འོད་ཀྱི་རང་བཞིན་ཅན་ཞིག་བསྒོམ། །ཐོག་
- 154 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
མེད་དུས་ནས་ངན་པའི་ ལམ་སོང་བ། །རང་སེམས་མ་དུལ་ ཕྱར་བའི་གླང་པོ་
འདི། །དམིགས་པའི་ཀ་བ་བརྟན་པོ་དེ་ཉིད་ལ། །དྲན་པའི་ཐག་པས་བསྡམས་ཏེ་
གནས་པར་བྱ། །དེ་ལ་མི་གནས་ཡུལ་ལ་འཕྲོ་བྱེད་ན། །ཤེས་བཞིན་ལྕགས་ཀྱུ་
རྣོན་པོས་དབང་དུ་བྱ། །ཧ་ཅང་བསྒྲིམས་ན་རྒོད་པ་སྐྱེ་འགྱུར་ཞིང་། །ཧ་ཅང་གློད་
ན་བྱིང་བ་སྐྱེ་འགྱུར་བས། །བརྒྱུད་ལྡན་བླ་མ་དམ་པའི་མན་ངག་བཞིན། །གྲིམས་
ལྷོད་ རན་ པའི་མཚམས་ཤིག་ཤེས་ པར་ བྱ། །བླ་མ་དམ་ པས་ ཇི་ ལྟར་ ངོ་ སྤྱད་
པའི། །དམིགས་པ་དེ་ལ་རྩེ་གཅིག་འཛིན་པ་ལས། །རང་བཟོའི་དམིགས་པ་གང་
ཡང་མི་བྱའོ། །དེ་ལྟར་བསྒོམས་ཀྱང་རྩེ་གཅིག་མི་གནས་པར། །ཕྱི་རོལ་འདོད་
པའི་ཡུལ་ལ་འཕྲོ་བྱེད་ན། །མི་རྟག་མི་བརྟན་འཁོར་བའི་སྡུག་བསྔལ་རྣམས། །
བསམས་ལ་ཡིད་འབྱུང་བསྐྱེད་དེ་བསྡུ་བར་བྱ། །ནང་དུ་བྱིང་ཞིང་རྨུགས་པ་སྐྱེ་
བྱེད་ན། །དཀོན་མཆོག་གསུམ་གྱི་ཡོན་ཏན་བསམས་པ་སོགས། །སྤྲོ་བ་བསྐྱེད་ལ་
སེམས་ལ་གཟེང་བསྟོད་བྱ། །ཏིང་འཛིན་རྣམ་དག་སྒྲུབ་པར་བྱེད་པ་ལ། །ཉེས་པ་
ལྔ་ སྤོང་འདུ་བྱེད་བརྒྱད་བསྟེན་སོགས། །རྒྱུ་ཚོགས་ཚང་བའི་ཉམས་ལེན་ཤེས་
དགོས་སོ། །དེ་ལྟར་ཉམས་ལེན་གནད་ལ་མཁས་བྱས་ནས། །གཡོ་མེད་རི་ལྟར་
གནས་པའི་བསམ་གཏན་བསྒོམ། །ཐེག་པ་གསུམ་གྱི་ཡོན་ཏན་མ་ལུས་པ། །རྩེ་
གཅིག་བསམ་གཏན་བསྒོམས་ པའི་མཐུ་ལས་འབྱུང་། །རྩེ་ གཅིག་གནས་པའི་
བསམ་གཏན་མེད་གྱུར་ན། །ཐེག་གསུམ་འབྲས་བུ་ཐོབ་པ་ལྟ་ཞོག་གི །དགེ་བའི་
དམིགས་པ་ཕྲ་མོའང་གནས་པ་དཀའ། །སེམས་ནི་རྣམ་པར་གཡེང་བའི་དབང་
གྱུར་པ། །ཉོན་མོངས་རྣམས་ཀྱིས་ངེས་པར་འཇོམས་པར་འགྱུར། །དལ་བའི་རྟེན་
བཟང་ལན་ཅིག་ཐོབ་དུས་འདིར། །སྔོན་བྱོན་དམ་པའི་རྣམ་ཐར་རྗེས་ཞུགས་ཏེ། །
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དབེན་པའི་གནས་སུ་གཡེང་མེད་བསམ་གཏན་བསྒོམ། །དེ་ལྟར་ནུས་པར་བྱིན་
གྱིས་བརླབ་ཏུ་གསོལ། །
གསུམ་ པ་ མཇུག་ཏུ་ ཇི་ ལྟར་ བྱ་ བ་ ནི་ སྔར་བཞིན་ནོ། །གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི། ཞི་གནས་ཀྱི་རྣམ་གཞག་སྟོན་པའི་གསུང་
རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །
གཉིས་པ་ཤེས་རབ་ཀྱི་ངོ་བོ་ལྷག་མཐོང་ལ་སློབ་ཚུལ་ལ་གཉིས། ལྷག་
མཐོང་གི་རྒྱུ་ཚོགས་བསྒྲུབ་པ་དང་། ལྷག་མཐོང་ལ་སློབ་ཚུལ་དངོས་སོ། །དང་པོ་
ནི། གནས་ལུགས་ལ་དམིགས་པའི་ལྷག་མཐོང་ཐོབ་པ་ལ་གནས་ལུགས་རྟོགས་
དགོས་ལ། གནས་ལུགས་སྟོང་པ་ཉིད་ནི་ཤིན་ཏུ་རྟོགས་དཀའ་ཞིང་། མ་རྟོགས་ན་
ཐེག་པ་གསུམ་གང་གིའང་ལམ་བགྲོད་པའི་ཐབས་མེད་ལ། སྟོང་ཉིད་ཕྱིན་ཅི་མ་
ལོག་པར་རྟོགས་པ་ལ་རྒྱུ་ཚོགས་གསུམ་གསུངས་ཏེ། བླ་མ་དང་ལྷག་པའི་ལྷ་
དབྱེར་མ་མཆིས་པ་ལ་གསོལ་བ་ཤུགས་དྲག་ལ་རྒྱུན་རིང་བ་བཏབ་ནས་སེམས་ལ་
བྱིན་རླབས་ཞུགས་ངེས་བྱེད་པ་དང་། བསག་སྦྱང་རྒྱ་ཆེན་པོ་ལ་འབད་པ་དང་།
གནས་ལུགས་སྟོང་ཉིད་སྟོན་པའི་ཤིང་རྟ་ཆེན་པོའི་གཞུང་གི་དོན་ལ་དྲི་མ་མེད་
པའི་རིག་པས་དཔྱོད་པ་དེ་གསུམ་མོ། །དང་པོ་བླ་མ་དང་ལྷག་པའི་ལྷ་དབྱེར་མ་
མཆིས་པ་ལ་གསོལ་བ་འདེབས་ཚུལ་ནི་འཇམ་མགོན་སྙན་བརྒྱུད་ཀྱི་མན་ངག་
ལོགས་སུ་གསལ་བ་ལྟར་བྱའོ། །གཉིས་པ་བསག་སྦྱང་ལ་འབད་པ་ནི་ཚོགས་
གསོག་པ་དང་སྒྲིབ་པ་སྦྱོང་བ་སྒོ་གང་ཟབ་ནས་བྱ་ཞིང་། ལྷག་པར་རྗེ་ཡབ་སྲས་
ཀྱི་ཕྱག་བཞེས་ལྟར་ལྟུང་བཤགས་ཕྱག་དང་བཅས་པ་ལ་འབད་དོ། །གསུམ་པ་
ཤིན་རྟ་ཆེན་པོའི་གཞུང་གི་དོན་ལ་དཔྱོད་པ་ནི། རྒྱལ་བས་མདོ་རྒྱུད་དུ་མ་ནས་
- 156 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ།
ལུང་བསྟན་པ་དཔལ་མགོན་འཕགས་པ་ཀླུ་སྒྲུབ་ཀྱི་དབུ་མའི་གཞུང་རྣམས་ལ་
དཔྱོད་དགོས་ཤིང་། གཞུང་དེ་དག་ལ་དེང་སང་གི་གདུལ་བྱས་རང་སྟོབས་ཀྱིས་
དཔྱོད་མི་ནུས་པས་འཕགས་པ་ཀླུ་སྒྲུབ་ཀྱི་དགོངས་པ་འགྲེལ་པ་ལ་ཚད་མར་གྱུར་
དཔང་ དུ་ གྱུར་ པ་ སློབ་ དཔོན་ འཕགས་ པ་ ལྷ་ དང༌། སློབ་ དཔོན་ སངས་ རྒྱས་
བསྐྱངས་དང༌། སློབ་དཔོན་ཟླ་བ་གྲགས་པ་དང་རྒྱལ་སྲས་ཞི་བ་ལྷ་རྣམས་ཀྱི་
གཞུང་ལ་བརྟེན་ནས་འཕགས་པ་ཀླུ་སྒྲུབ་ཀྱི་དགོངས་པ་འཚོལ་དགོས་ཤིང་།
གཞུང་དེ་དག་ལ་ཡང་དེང་སང་གི་གདུལ་བྱས་དཔྱོད་དཀའ་བས། གཞུང་དེ་དག་
གུང་བསྒྲིགས་ནས་འཕགས་པ་ཀླུ་སྒྲུབ་ཀྱི་དགོངས་པ་ཟབ་མོ་དབུ་མའི་ལྟ་བ་
འཁྲུལ་པའི་དྲི་མ་ཐམས་ཅད་དང་བྲལ་བ། དེང་སང་གི་གདུལ་བྱས་གོ་སླ་བར་
སྟོན་པར་མཛེས་པ་ས་གསུམ་གྱི་སྒྲོམ་མེ་གཅིག་པུ་བྱང་ཆུབ་ལམ་གྱི་རིམ་པ་ཆེ་
ཆུང་གཉིས་ཀྱི་དགོངས་དོན་ལ་བརྒྱུད་ལྡན་བླ་མ་དམ་པའི་མན་ངག་ལ་བརྟེན་
ནས་ཡུན་རིང་དུ་དཔྱད་ཅིང་བསམས་ཏེ་ཁོང་དུ་ཆུད་པར་བྱ་དགོས་སོ། །
གཉིས་པ་ལྷག་མཐོང་ལ་སློབ་ཚུལ་དངོས་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་
མཇུག་གསུམ་ལས། དང་པོ་སྦྱོར་བ་ནི་ཕུར་ཚུགས་གསོལ་འདེབས་ཀྱི་བར་སྔར་
བཞིན་བྱའོ། །གཉིས་པ་དངོས་གཞི་ནི་སྤྱི་བོར་བླ་མ་ལྷ་བསྒོམ་བཞིན་པའི་ངང་
ནས་འདི་ལྟར་བསམ་སྟེ། ཐོག་མེད་དུས་ནས་ཁམས་གསུམ་འཁོར་བ་འདིར། །
འཆིང་བྱེད་ཉེས་སྐྱོན་ཀུན་གྱི་རྩ་བ་ནི། །ཕན་པའི་ཟོལ་གྱིས་གནོད་པའི་ཕུལ་སྟེར་
བ། །སྙིང་ནང་གནས་པའི་བདག་འཛིན་འདི་ཉིད་དོ། །བདག་འཛིན་འགོང་པོ་
འདི་ཡིས་ཐོག་མེད་ནས། །ད་བར་རང་ལ་གནོད་པ་བྱས་པའི་ཚུལ། །ལེགས་པར་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བསམས་ལ་འཁོན་དུ་བཟུང་བྱས་ཏེ། །དགྲ་བོ་བདག་འཛིན་འདུལ་ལ་འབད་པར་
བྱ། །བློ་ངན་བདག་འཛིན་འདི་ཡི་འཛིན་སྟངས་ཡུལ། །གང་ཡིན་དེ་ཉིད་ངེས་པར་
མ་བྱས་ན། །བདག་འཛིན་འདི་ཉིད་འདུལ་བའི་ཐབས་མེད་པ། །ཡིད་ཆེས་ལུང་
དང་དྲི་མེད་རིགས་པ་དང་། །བརྒྱུད་ལྡན་བླ་མ་དམ་པའི་མན་ངག་གི །གནད་ཀྱི་
མཐུ་ལས་དགག་བྱ་ངེས་པར་བྱ། །འདི་ཡི་ངང་ཚུལ་འཕྱུགས་མེད་ངེས་གྱུར་ན། །
རྐུན་མ་ངོས་ཟིན་པ་བཞིན་བརྫུན་ཕུགས་འཇིག །གྲིབ་མའི་གཟུགས་ལ་འདྲེ་རུ་
འཁྲུལ་པ་ཡིས། །འཇིགས་སྐྲག་སྡུག་བསྔལ་སྣ་ཚོགས་བསྐྱེད་པ་ལྟར། །བདེན་
མེད་བདེན་པར་བཟུང་བའི་འཁྲུལ་སྣང་འདིས། །ཐོག་མེད་དུས་ནས་ད་བར་སྡུག་
ལ་སྦྱར། །བླ་མ་ལྷ་ལ་རྩེ་གཅིག་གསོལ་བཏབ་ཅིང་། །དྲི་མེད་རིགས་པའི་མིག་
གིས་ལེགས་བརྟགས་ནས། །མ་རིག་འཁྲུལ་པའི་རྫུན་ཕུགས་ཀུན་བཤིག་སྟེ། །
མཐའ་བྲལ་གནས་ལུགས་འཁྲུལ་མེད་ངེས་པར་བྱ། །ཚོགས་དྲུག་དབང་པོའི་
ཡུལ་དུ་གང་སྣང་བ། །ཐམས་ཅད་རང་བློས་བཏགས་པ་ཙམ་ཞིག་ལས། །བདེན་
པར་གྲུབ་པ་གང་ཡང་མེད་དོ་ཞེས། །བློ་བཟང་རྒྱལ་བའི་དབང་པོས་གསལ་བར་
གསུངས། །རྣམ་བདུན་ རྡོ་ རྗེ་ གཟེགས་ མའི་ རིགས་ པ་ དང༌། །གནད་ བཞི་ རྟེན་
འབྲེལ་ རིགས་པའི་རྒྱལ་པོ་སོགས། །དྲི་མེད་རིགས་པའི་མཚོན་རྣོན་བརྒྱ་ཕྲག་
གིས། །བདག་འཛིན་དགྲ་བོ་ཐལ་བར་བརླག་པར་བྱ། །དེ་ལྟར་ནུས་པར་བྱིན་
གྱིས་བརླབ་ཏུ་གསོལ། །ཟབ་མོའི་དོན་དེར་རྩེ་གཅིག་གནས་པ་དང༌། །དཔྱད་
པས་ ངེས་ པ་ ཡང་ ཡང་ དྲངས་ པ་ ལས། །ཞི་ ལྷག་ཟུང་ དུ་ འབྲེལ་ བའི་ ཏིང་ངེ་
འཛིན། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །
གསུམ་ པ་ མཇུག་ཏུ་ ཇི་ ལྟར་ བྱ་བ་ནི་ སྔར་བཞིན་ནོ། །གཉིས་པ་ཐུན་
- 158 -



བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ། །
མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་ཤེར་ཕྱིན་གྱི་མདོ་སྡེ་
ཟབ་མོ་རྣམས་ཀློག་པ་དང་ཁ་དོན་དུ་བྱེད་པ་དང་། དབང་པོ་དྲུག་གི་ཡུལ་དུ་གང་
སྣང་ཐམས་ཅད་སྒྱུ་མ་ལྟ་བུར་འཆར་བ་ལ་སློབ་ཅིང་། དབང་པོའི་སྒོ་སྡོམ་པ་
སོགས་ཐུན་མཚམས་ཀྱི་བྱ་བ་གཞན་རྣམས་ལམ་རིམ་སྙིང་པོར་བཤད་ཟིན་པ་
ལྟར་བྱའོ། ། །
གཉིས་པ་ཁྱད་པར་རྡོ་རྗེ་ཐེག་པ་ལ་སློབ་ཚུལ་ནི། སྤྱི་བོའི་བླ་མ་ལྷ་བསྒོམ་
བཞིན་པའི་ངང་ནས་འདི་ལྟར་བསམ་སྟེ། དེ་ལྟར་ལམ་གྱི་རིམ་པར་བློ་སྦྱངས་
པས། །བྱམས་ དང༌ སྙིང་ རྗེ་ བྱང་ སེམས་ཤུགས་དྲག་ གིས། །མྱུར་ བ་མྱུར་ བར་
སངས་རྒྱས་ཐོབ་འདོད་ན། །དེ་ཡི་ཉེ་ལམ་ཟབ་མོ་བཙལ་བར་བྱ། །ཐབས་མཁས་
ཐུགས་རྗེ་ལྡན་པའི་བླ་མ་མཆོག །མཉེས་པ་གསུམ་གྱིས་ཆེས་ཆེར་མཉེས་བྱས་
པས། །དགྱེས་བཞིན་བསྐུར་བའི་རྣམ་དག་དབང་བཞི་ཡིས། །སྐུ་བཞིའི་ས་བོན་
སེམས་ལ་ཐེབས་པར་བྱ། །དེ་ཚེ་ལྷ་དང་བླ་མའི་སྤྱན་སྔ་རུ། །ཇི་ལྟར་ཁས་བླངས་
དམ་ཚིག་ སྡོམ་པ་རྣམས། །སྲོག་གི་ཕྱིར་ཡང་བཏོང་བར་མི་བྱེད་པར། །མཆོག་
ཐུན་དངོས་གྲུབ་རྩ་བ་ཚུགས་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་
གསོལ། །དམ་ཚིག་སྡོམ་པ་དག་པ་གཞིར་བཟུང་ནས། །རྡོ་རྗེ་སློབ་དཔོན་མཚན་
ཉིད་ལྡན་པ་ལ། །བརྟེན་ནས་གསང་ཆེན་རྒྱུད་སྡེ་རྒྱ་མཚོ་ལ། །ལེགས་པར་སྦྱངས་
ཏེ་ངེས་པ་རྙེད་པར་བྱ། །གསང་ཆེན་རྒྱུད་སྡེ་རྒྱ་མཚོའི་སྙིང་པོའི་དོན། །ཟབ་ལམ་
རིམ་པ་གཉིས་ལ་ངེས་རྙེད་ནས། །དོན་མེད་ཚེ་འདིའི་བྱ་བ་ཡོངས་དོར་ཏེ། །
དབེན་པའི་གནས་སུ་ཐུན་བཞིའི་རྣལ་འབྱོར་ལ། །གུས་དང་རྟག་ཏུ་སྦྱོར་བས་
འབད་པར་བྱ། །རིམ་པ་དང་པོས་བདག་རྒྱུད་སྨིན་བྱས་ནས། །ཟབ་ལམ་རིམ་པ་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
གཉིས་པའི་རྣལ་འབྱོར་གྱིས། །ཟུང་འཇུག་གོ་འཕང་མྱུར་དུ་བསྒྲུབ་པར་བྱ། །དེ་
ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ལྟར་བཤེས་གཉེན་བསྟེན་ཚུལ་
ནས་བཟུང་ཟབ་ལམ་རིམ་པ་གཉིས་ལ་སློབ་པའི་བར་འདི་ཉིན་རེ་བཞིན་ཐུན་
བཞིའམ། མ་ཐ་ཐུན་གཅིག་ཏུའང་བྱས་ཏེ་རྒྱུད་ལ་བག་ཆགས་གང་ཐེབས་བྱེད་པ་
ནི་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་ནོ། །
སྨྲས་པ། རྒྱལ་ཡུམ་གསུམ་གྱི་དགོངས་པའི་དོན། །རྒྱལ་བ་གཉིས་པའི་
ཐུགས་ ཀྱི་བཅུད། །རྒྱལ་བ་དགྱེས་ པའི་ལམ་བཟང་འདི། །རྒྱལ་བསྟན་འཕེལ་
ཕྱིར་གསལ་བར་བྱས། །ཚུལ་འདི་སྦྱར་བའི་དགེ་བའི་མཐུས། །རྒྱལ་བསྟན་སྙིང་
པོ་རིན་ཆེན་འདི། །ས་འདི་གནས་པ་དེ་སྲིད་དུ། །ཉམས་པ་མེད་པར་གནས་གྱུར་
ཅིག །ནམ་མཁའ་ནོར་བུས་གླིང་བཞི་ལ། །ཇི་སྲིད་སྣང་བ་སྟེར་བྱེད་པ། །དེ་སྲིད་
མན་ངག་སྒྲོན་མ་འདིས། །འགྲོ་ལ་ལམ་བཟང་གསལ་བྱེད་ཤོག །
ཅེས་བྱང་ཆུབ་ལམ་གྱི་རིམ་པའི་སྙིང་པོ་གསལ་བྱེད་ཡང་གསལ་སྒྲོན་མ་
ཞེས་བྱ་བ་འདི་ནི། འཇམ་མགོན་བསྟན་ལ་མི་ཕྱེད་པའི་དད་པ་རྙེད་ནས་མདོ་
ཁམས་རྒྱ་རོང་ཕྱོགས་སུ་རྗེ་བླ་མའི་བསྟན་པ་རྒྱ་ཆེར་སྤེལ་བའི་སྙིང་སྟོབས་ཅན་
དགེ་ཚུལ་མ་བསྐལ་བཟང་ཆོས་མཚོས་ལམ་རིམ་སྙིང་པོ་བློར་བཟུང་ནས་རྒྱུན་དུ་
ཉམས་ལེན་བྱེད་པ་ལ་སྐྱེས་བུ་འབྲིང་དང་ཆེན་པོ་གཉིས་ལམ་རིམ་སྙིང་པོར་
བཀོད་པ་འདི་ལས་རྒྱས་ཙམ་དགོས་ཞེས་ལོ་སྦྲེལ་གྱི་བར་དུ་ནན་ཆེན་པོས་བསྐུལ་
བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་
མི་ནུབ་པའི་རྒྱལ་མཚན་དུ་གྱུར་ཅིག། །
- 160 -



༄༅། །རྒྱལ་བའི་བསྟན་པ་ལ་ཐོས་བསམ་སྒོམ་གསུམ་ཀྱི་སྒོ་ནས་
འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་
གཞུང་ལམ་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་ རྗེས་སུ་གཟུང་དུ་གསོལ། དེ་ལ་འདིར་ སྐལ་བ་དང་ལྡན་པའི་
གདུལ་བྱ་དག་གིས་རྒྱལ་བའི་བསྟན་པ་ལ་འཇུག་པའི་རིམ་པ་ཇི་ལྟར་བྱ་བའི་
ཚུལ་མདོ་ཙམ་ཞིག་བརྗོད་པར་བྱའོ། །དེ་ཡང་དལ་བའི་རྟེན་ཐོབ། རང་ལ་ཕན་
གནོད་བླང་དོར་འབྱེད་པའི་བློ་གྲོས་ཀྱི་མཐུ་དང་ལྡན་པ་དག་གིས་ལུས་འཚོའི་
ཐབས་ཙམ་གྱིས་ཆོག་པར་འཛིན་པ་དུད་འགྲོའི་ཀུན་སྤྱོད་རྒྱང་རིང་དུ་དོར་ཏེ། ཚེ་
རབས་གཏན་དུ་ཕན་པ་དང་བདེ་བ་ཐབས་གང་གིས་འགྲུབ་སྙམ་དུ་བསམ་པ་ན།
ཚེ་རབས་གཏན་དུ་ཕན་བདེ་འབྱུང་བའི་ཐབས་ནི་རྒྱལ་བའི་བསྟན་པ་རིན་པོ་ཆེ་
ཁོ་ན་ཡིན་གྱི། རྒྱལ་བའི་བསྟན་པ་ལ་མ་བལྟོས་པར་ཚེ་རབས་གཞན་དུ་ཕན་བདེ་
འགྲུབ་པའི་ཐབས་གང་ཡང་མེད་དེ། སྐྱེས་རབས་ལས། དགེ་དང་མི་དགེའི་ལས་
ལས་འཇིག་རྟེན་ཕ་རོལ་ཏུ། །བདེ་དང་སྡུག་བསྔལ་འབྱུང་བར་རབ་ཏུ་ངེས་བྱས་
ནས། །སྡིག་པ་སྤངས་ཏེ་དགེ་བའི་ལས་ལ་རབ་ཏུ་འབད། །དད་པ་མེད་པ་དག་ནི་
ཇི་ལྟར་འདོད་པར་སྤྱོད། །ཅེས་དང་། སྤྱོད་འཇུག་ལས། ཇི་ལྟར་མཚན་མོ་མུན་
ནག་སྤྲིན་རུམ་ན། །གློག་འགྱུ་སྐད་ཅིག་རབ་སྣང་སྟོན་པ་ལྟར། །དེ་བཞིན་སངས་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱས་ མཐུ་ཡིས་བརྒྱ་ལམ་ན། །འཇིག་རྟེན་བསོད་ནམས་བློ་གྲོས་ཐང་འགའ་
འབྱུང༌། །ཞེས་གསུངས་པ་ལྟར། ཚེ་རབས་གཞན་དུ་ཕན་བདེ་གང་འབྱུང་བ་ནི་
སྡིག་པ་སྤངས་ཏེ་དགེ་བ་བསྒྲུབ་པ་ཁོ་ན་ལ་རག་ལས་ལ། སྡིག་སྤོང་དགེ་སྒྲུབ་ཀྱི་
ལས་ལ་འཇུག་པ་ནི་སངས་རྒྱས་ཀྱི་མཐུ་དང་སངས་རྒྱས་ཀྱིས་བསྟན་པའི་ཆོས་ཁོ་
ན་ལ་རག་ལས་པས་སོ། །དེས་ན་བློ་གྲོས་དང་ལྡན་པ་དག་གིས་རང་ལ་ཚེ་རབས་
གཏན་དུ་ཕན་བདེ་བསྒྲུབ་པའི་ཕྱིར་རྒྱལ་བའི་བསྟན་པ་ཁོ་ན་ལ་འཇུག་དགོས་ལ་
དེ་ཡང་ཐོག་མར་ལམ་མ་ནོར་བར་སྟོན་པའི་བཤེས་གཉེན་དམ་པ་ཞིག་འབད་པ་
དུ་མས་བཙལ་ལ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟན་ཏེ་དེའི་བཀའ་
བཞིན་དུ་སྒྲུབ་དགོས་ལ། བཤེས་གཉེན་དམ་པ་དེས་ཀྱང་རང་ལ་བློ་གཏད་པའི་
སློབ་མ་དེ་མ་མཛངས་ཀྱི་བུ་ཆུང་གསོ་བ་ལྟར་ལམ་ལ་རིམ་གྱིས་ཁྲིད་ནས་སྐྱོང་
དགོས་སོ། །དེ་ལ་ཐོག་མར་དལ་བའི་རྟེན་འདི་དོན་ཆེ་ཞིང་རྙེད་དཀའ་བ་དང༌།
ལན་ཅིག་རྙེད་པ་འདིའང་རིང་དུ་མི་གནས་པར་མྱུར་དུ་འཇིག་པའི་ཚུལ་བསྟན་ཏེ་
ཚེ་འདི་ལས་བློ་ལྡོག་པ་ཞིག་ཐོག་མར་བྱ། སློབ་མ་དེས་ཀྱང་བླ་མས་ཇི་ལྟར་ཁྲིད་
པ་ལྟར་ཐོག་མར་ཚེ་འདི་ལས་བློ་ལོག་ཏེ་འཇིག་རྟེན་ཕྱི་མ་དོན་གཉེར་གྱི་བསམ་
པ་བརྟན་པོ་ཞིག་འབད་པ་དུ་མས་བསྐྱེད། དེ་ནས་འཇིག་རྟེན་ཕྱི་མར་བདེ་བའི་
ཐབས་ དང༌། དེ་ ཡང་ སླར་ མི་ ལྡོག་ པར་ གཏན་ དུ་ ཐར་ པའི་ ཐབས་ ཤིག་སྒྲུབ་
དགོས་པར་བསམས་ལ་རྒྱལ་བའི་བསྟན་པ་ལ་འཇུག་དགོས་པ་ཡིན་ནོ། །རྒྱལ་
བའི་བསྟན་པ་ལ་ཇི་ལྟར་འཇུག་པའི་རིམ་པ་ནི། མཛོད་ལས། ཚུལ་གནས་ཐོས་
དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར་ཐོག་
མར་འཇིག་རྟེན་ཕྱི་མའི་དོན་བསྒྲུབ་པའི་བསམ་པ་བརྟན་པོས་རྒྱལ་བའི་བསྟན་པ་
- 162 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ། །
ལ་རབ་ཏུ་བྱུང་སྟེ་མཁན་སློབ་ཀྱི་སྤྱན་སྔར་ཇི་ལྟར་ཁས་བླངས་པའི་བསླབ་ཁྲིམས་
རྣམས་རང་གི་སྲོག་དང་མཚུངས་པར་གཅེས་པར་བསྲུང་བ་གཞིར་བྱས་ནས་རྒྱལ་
བའི་བསྟན་པ་ལ་ཐོས་བསམ་སྒོམ་གསུམ་རིམ་གྱིས་བྱེད་པ་ཡིན་ལ། དེ་ལ་ཐོག་
མར་ཐོས་པ་གལ་ཆེ་སྟེ། ལམ་དང་ལམ་མ་ཡིན་པའི་ཚུལ་རྣམས་མ་ཐོས་པར་ཤེས་
པའི་ཐབས་མེད་པས་སོ། །དེ་ཡང་འཇིག་རྟེན་འདིའི་བཟོ་གནས་སོགས་མིག་
བལྟས་པས་ཆོག་པ་རྣམས་ཀྱང་གཞན་གྱིས་མ་བསླབས་པར་མི་ཤེས་ན། སྔོན་
ནམ་ཡང་འགྲོ་མ་མྱོང་བ་འཇིག་རྟེན་མཐའ་དག་དང་མི་མཐུན་པའི་གཏམ་གྱི་
གཞིར་གྱུར་པ་འཁོར་བ་དང་ངན་སོང་ལས་འགལ་ཏེ་མཐོ་རིས་དང་ཐར་པ་དང་
ཐམས་ཅད་མཁྱེན་པར་བགྲོད་པའི་ལམ་རྣམས་འབད་པ་དུ་མས་མ་བསླབས་པར་
ཤེས་པའི་ཐབས་ག་ལ་ཡོད། དེས་ན་ཐོག་མར་ཐོས་པ་བྱེད་པ་ལ་གང་ལ་ཐོས་པ་
བྱ་བའི་གཞི་ནི་རྒྱལ་པའི་བཀའ་དང་དགོངས་འགྲེལ་གྱི་བསྟན་བཅོས་ཆེན་མོ་
རྣམས་ཡིན་ལ། དེ་དག་ལ་ཐོས་པ་བྱེད་པ་ལ་ཐོག་མར་ཐོས་པའི་ཕན་ཡོན་རྣམས་
བསམས་ཏེ་གཞན་གྱིས་བློ་ཕྱིན་ཅི་ལོག་ཏུ་བསྒྱུར་མི་ནུས་པར་ལྡོག་ཏུ་མེད་པའི་
དད་པ་བརྟན་པོ་ཞིག་སྐྱེ་དགོས་སོ། །དེ་ཡང་དེང་སང་སྙིགས་མ་ལྔ་ཆེས་ཆེར་བདོ་
ཞིང་ནག་ཕྱོགས་ཀྱི་འབྱུང་པོས་ཡིད་བསྐྱོད་པའི་སྡིག་གྲོགས་ཤིན་ཏུ་མང་བས་
སྡིག་གྲོགས་འགའ་ཞིག་གིས་འདི་སྐད་དུ། ཐོས་པ་མང་པོ་བྱེད་པ་ནི་རྣམ་རྟོག་རྒྱ་
བསྐྱེད་པ་ཡིན་ལ། རྣམ་རྟོག་ནི་འཁོར་བར་འཁོར་བའི་རྒྱུ་ཡིན་པས་སྙིང་ནས་
སྒྲུབ་པ་བྱེད་ན་ཐོས་པ་མང་པོ་མི་དགོས་ཀྱི་ནང་དུ་སེམས་བཟུང་བ་གཅིག་པུས་
ཆོག་གོ་ཞེས་སྨྲ་བ་དག་འབྱུང་སྟེ། གྲོགས་ངན་དེ་འདྲའི་དབང་དུ་སོང་ན་རང་གི་
ངལ་བ་སྟོང་ལོག་ཏུ་བྱེད་ཅིང་རྒྱལ་བའི་བསྟན་པ་ཉམས་པའི་རྐྱེན་དུའང་ཆེ་སྟེ།
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཐོས་པ་མ་བྱས་པར་ལམ་གོང་མ་ལྟ་ཞོག་སྡོམ་གསུམ་གྱི་བསླབ་བྱ་རག་རིམ་རེ་
ཡང་ཤེས་པའི་ཐབས་མེད་ལ། སྡོམ་པ་གསུམ་གྱི་བསླབ་བྱ་གང་ཡང་མི་ཤེས་ཤིང་
ལམ་དང་ལམ་མིན་འབྱེད་པའི་བློའི་མཐུ་བཀག་སྟེ་དུད་འགྲོ་ལྟར་མིག་བཙུམ་
ནས་སྡོད་པ་ནི་རྒྱལ་བའི་བསྟན་པ་ཉམས་པའི་རྐྱེན་དུ་ཆེ་བར་གཟིགས་ནས་སྔོན་
གྱི་དམ་པ་རྣམས་ཀྱི་སྨྲ་བ་ངན་པ་དེ་དག་འབད་པ་དུ་མས་འགོག་པར་མཛད་དོ། །
གྲོགས་ངན་དེ་ལྟ་བུའི་དབང་དུ་མི་འགྲོ་བར་སྔོན་གྱི་དམ་པ་རྣམས་ཀྱི་མཛད་པ་
དང་མཐུན་པར་ཐོས་བསམ་སྒོམ་པའི་ཚུལ་ལ་ངེས་པ་བརྟན་པོ་ཞིག་རྙེད་པ་ལ་
ཐོག་མར་ཐོས་པའི་ཕན་ཡོན་བསམ་དགོས་པས་རྒྱལ་བ་ཐུགས་རྗེ་ཅན་ཉིད་ཀྱིས།
མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ནི་གནས་པ་བདེ། །
ཞེས་མང་དུ་ཐོས་པ་ལ་བསྔགས་ཤིང་ཐོས་པའི་ཚོམ་ལས། ཐོས་པས་ཆོས་རྣམས་
ཤེས་པར་འགྱུར། །ཐོས་པས་སྡིག་ལས་ལྡོག་པར་བྱེད། །ཐོས་པས་དོན་མ་ཡིན་
པ་སྤོངས། །ཐོས་པས་མྱ་ངན་འདས་པ་འཐོབ། །ཅེས་མང་དུ་ཐོས་པའི་མཐུ་ལས་
བསླབ་པ་གསུམ་རྒྱུད་ལ་རིམ་གྱིས་བསྐྱེད་ནས་འཁོར་བ་ལས་གྲོལ་བའི་ཐར་པ་
ཐོབ་པར་འགྱུར་བར་གསུངས་པ་དང་། ཡང་དེ་ཉིད་ལས། ཇི་ལྟར་ཁྱིམ་ནི་ལེགས་
གཡོགས་པས། །མུན་པས་ཁེབས་པའི་ནང་ཞུགས་ནས། །གཟུགས་རྣམས་ཡོད་
པར་གྱུར་ཀྱང་ནི། །མིག་ལྡན་བཞིན་དུ་མི་མཐོང་བ། །དེ་བཞིན་འདིར་ན་རིགས་
སྐྱེས་པའི། །མི་ནི་བློ་གྲོས་ལྡན་གྱུར་ཀྱང་། །སྡིག་པ་དང་ནི་དགེ་བའི་ཆོས། །མ་
ཐོས་བར་དུ་ཤེས་མི་འགྱུར། །མིག་ལྡན་མར་མེ་ཡོད་པ་ཡིས། །གཟུགས་རྣམས་
མཐོང་བ་ཇི་ལྟ་བར། །དེ་བཞིན་དགེ་དང་སྡིག་པའི་ཆོས། །ཐོས་པས་རྣམ་པར་
ཤེས་པར་འགྱུར། །ཞེས་གསུང་རབ་ཀྱི་དོན་ལ་མང་དུ་ཐོས་པ་ཡོད་ན་མིག་དང་
- 164 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
ལྡན་པ་དག་གིས་མུན་པའི་ནང་དུ་སྒྲོན་མེ་གསལ་པོ་ལག་ཏུ་ཐོགས་ན་ལྟ་བར་བྱ་
བའི་གཟུགས་རྣམས་མཐོང་ཞིང་ལམ་བདེ་བ་དང་མི་བདེ་བ་ཐམས་ཅད་ཤེས་པར་
འགྱུར་ལ། ཐོས་པ་མེད་ན་མུན་ལུང་དུ་སྒྲོན་མེ་མེད་པར་འཁྱམས་པ་ལྟར་ལྟ་བར་
བྱ་བ་རྣམས་མི་མཐོང་ཞིང་ལམ་བདེ་བ་དང་མི་བདེ་བ་མི་ཤེས་པས་རྡོག་འཆོས་པ་
སོགས་ཉམས་ཉེས་པར་འགྱུར་བ་ལྟར་ཕན་གནོད་བླང་དོར་རྣམས་མི་ཤེས་པས་
ཕུང་བར་འགྱུར་བར་གསུངས་པ་དང་། སྐྱེས་རབས་ལས་ཀྱང༌། གང་ཞིག་ཐོས་
པས་ཡིད་ནི་དད་གྱུར་ནས། །ལེགས་པར་དགའ་ལ་བརྟན་པ་ཉིད་དུ་འགྱུར། ། །
ཤེས་རབ་སྐྱེ་ཞིང་གཏི་མུག་མེད་པར་འགྱུར། །རང་གི་ཤས་ཀྱང་དེ་ནི་ཉོ་བའི་
རིགས། །ཐོས་པ་གཏི་མུག་མུན་སེལ་སྒྲོན་མེ་ཡིན། །རྐུན་པོ་ལ་སོགས་མི་འཁྱེར་
ནོར་གྱི་མཆོག །ཀུན་ཏུ་རྨོངས་པའི་དགྲ་འཇོགས་མཚོན་ཆ་ཡིན། །ཐབས་ཚུལ་
མན་ངག་སྟོན་པས་གྲོགས་ཀྱི་མཆོག །ཕོངས་པར་གྱུར་ཀྱང་མི་འགྱུར་མཛའ་བོ་
ཡི། །གནོད་པ་མེད་པ་མྱ་ངན་ནད་ཀྱི་སྨན། །ཉེས་པ་ཆེན་པོའི་དཔུང་འཇོམས་
དཔུང་གི་མཆོག །གྲགས་དང་དཔལ་དང་གཏེར་གྱི་མཆོག་ཀྱང་ཡིན། །ཡ་རབས་
རྣམས་ དང་ ཕྲད་ན་ སྐྱེས་ ཀྱི་ མཆོག །ཚོགས་ཀྱི་ནང་ནས་ མཁས་ པ་ མགུ་བར་
འགྱུར། །ཞེས་དང་། ཐོས་ པའི་ རྗེས་འཇུག་སྒྲུབ་ པའི་ སྙིང་ པོར་ བྱེད། །སྐྱེ་བའི་
རྫོང་ལས་ཚེགས་ཆུང་ཐར་པར་འགྱུར། །ཞེས་སོགས་མང་དུ་ཐོས་པའི་ཕན་ཡོན་
རྒྱ་ཆེར་གསུངས་པ་རྣམས་ལ་ངེས་པ་བསྐྱེད་པར་བྱའོ། །ཐོས་པ་འཚོལ་བ་དེ་ཡང་
རང་གི་རྒྱུད་འདུལ་བའི་ཕྱིར་དུ་འཚོལ་བ་དང་། དེ་ཡང་སྐྱོན་དང་ཡོན་ཏན་རྣམས་
རིགས་པས་ལེགས་པར་དཔྱད་ནས་ཤེས་པར་བྱས་ལ་བླང་དོར་ཚུལ་བཞིན་དུ་
བསྒྲུབ་པའི་ཕྱིར་ཐོས་པ་བྱེད་པ་ཞིག་དགོས་ཀྱི། དེ་ལྟ་མིན་པར་གཞན་དང་ཁ་
165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཤགས་འགྱེད་པ་ལ་སྨྲ་བ་བཟང་བ་ཙམ་བསྒྲུབ་པ་དང་། འགྲན་ཟླ་ཟིལ་གྱིས་
གནོན་པའི་ཕྱིར་གཡོ་སྒྱུའི་བསམ་པས་རྩོད་པ་ལྷུར་ལེན་པ་ན་རང་གི་དལ་བ་སྟོང་
ཟད་དུ་བྱེད་པ་དང་། ཁ་ནས་ཆོས་ཀྱི་ཚིག་བརྗོད་དེ་རང་གཞན་གྱི་རྒྱུད་སྲེག་པར་
བྱེད་པའི་ལས་ངན་ཚབས་པོ་ཆེ་གསོག་པ་ཡིན་པས་ཚུལ་དེ་འདྲའི་དབང་དུ་མ་
སོང་བ་ཞིག་ཅིས་ཀྱང་གལ་ཆེ་སྟེ། མཁས་གྲུབ་སྨྲ་བའི་ཉི་མས། གཞུང་ལུགས་
བཤད་པ་རྩྭ་ལྟར་དོར་བྱས་ནས། །བསྡུས་པའི་ཐལ་ཕྲེང་མཛུབ་ཁྲིད་ཁོ་ན་ཡང་། །
དོན་ཆུང་ལག་ལ་ཚེ་ཟད་འགྱུར་མཐོང་ནས། །བདག་ནི་འདི་ལ་འཇུག་པ་ལྷོད་
པར་ གྱུར། །ཅེས་ དང་། ལྟ་ བའི་ མཐར་ ཐུག་ དབུ་ མའང་ དེ་ ཉིད་དོན། །བདེན་
འཛིན་གཉེན་པོར་བསྒོམ་ཕྱིར་མི་སློབ་པར། །གྲགས་འཛིན་ཕྱིར་དང་གང་ཤེས་
ཚོགས་ནང་དུ། །སྨྲ་ཕྱིར་འབད་པ་བདག་འཛིན་གསོས་འདེབས་ཡིན། །བླང་དོར་
གནས་དང་ལམ་གྱི་ཡན་ལག་ཀུན། །ཚད་མས་གཏན་ལ་དབབ་ཕྱིར་མ་ཡིན་
པའི། །མང་པོའི་དབུས་སུ་ འགྲན་ཟླ་ཟིལ་མནན་ནས། །གཞན་ངོར་གྲུབ་ཕྱིར་
འབད་པའང་ཆོས་མིན་ཡིན། །གཞུང་ལུགས་དོན་ལ་ཆ་ཙམ་མ་རེག་པའི། །རྫས་
ལྡོག་ནས་བཟུང་ཆོས་ཅན་ཟོལ་འཇོག་སོགས། །འབད་ནས་སློབ་པ་ཀུན་སློང་
སྐྱོན་མེད་ན། །ལུང་མ་བསྟན་གྱི་ལས་སུ་འགྱུར་བ་ཙམ། །ཆགས་སྡང་ཕྲག་དོག་
འགྲན་སེམས་དྲག་པོ་དང་། །མི་གཟུགས་འཚོལ་ཕྱིར་ཐོས་བསམ་སྒོམ་གསུམ་
ལ། །ཇི་ཙམ་འབད་ཀྱང་ཆོས་མིན་དུ་མའི་སྒོ། །ནད་པ་བསང་ཕྱིར་ཟས་མཆོག་
སྦྱིན་པ་བཞིན། །ལྟོ་རྒྱབ་ཙམ་ཕྱིར་འདུས་པའི་འཁོར་ནང་དུ། །ཆགས་སྡང་གཡོ་
སྒྱུ་འཐབ་རྩོད་ལྷུར་བླངས་ནས། །ཞར་ལ་སྦྱོར་ངག་ཚིག་གསུམ་བཟླས་བརྗོད་
ཀྱིས། །རང་གཞན་གཉིས་ཀ་འདི་ཕྱིར་ཕུང་བར་བྱེད། །ཅེས་པ་རྣམ་པ་ཀུན་ཏུ་
- 166 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ། །
སྨད་པའི་གནས་སུ་གསུངས་པ་ལྟར། བདག་ལེགས་སུ་འདོད་པ་དག་གིས་དེ་འདྲ་
བའི་བསམ་སྦྱོར་ངན་པའི་དབང་དུ་མ་སོང་བར། ཤིན་ཏུ་ཐོབ་པར་དཀའ་བ་དལ་
བའི་རྟེན་ཐོབ། བསྐལ་མང་སྟོང་དུ་མཚན་ཙམ་ཡང་ཐོས་པར་དཀའ་བ་རྒྱལ་བའི་
བསྟན་པ་རིན་པོ་ཆེ་དང་ལན་ཅིག་མཇལ་བའི་སྐབས་འདིར་རང་གིས་རང་མ་
བསླུས་པར་གང་ཤེས་རྒྱུད་ལ་སྦྱོར་ཕྱིར་གསུང་རབ་ཀྱི་དོན་ལ་མང་དུ་ཐོས་པ་
བཙལ་བར་བྱ་ཞིང་། ཇི་ཙམ་ཐོས་པ་དེ་ཙམ་དུ་ཐོས་པའི་དོན་རྣམས་ལ་རིག་པ་
བཞིའི་སྒོ་ནས་ངེས་ཤེས་བསྐྱེད་ལ་བསམ་བྱུང་གི་ཤེས་རབ་ཕུལ་དུ་ཕྱིན་པ་ཞིག་
འབད་ནས་བསྒྲུབ། ཇི་ཙམ་ངེས་པ་དེ་ཙམ་དུ་རང་གི་རྒྱུད་ལ་སྦྱར་ཏེ་ཡང་དང་ཡང་
དུ་བསྒོམས་ནས་རྩོལ་བཅས་དང་རྩོལ་མེད་ཀྱི་མྱོང་བ་རིམ་གྱིས་ཐོན་པར་བྱ།
དེའི་ཕྱིར་རྒྱལ་བའི་བསྟན་པ་ལ་ཞུགས་ནས་ཐོས་བསམ་སྒོམ་གསུམ་བྱེད་པ་ནི་གོ་
རིམ་ངེས་པ་ཡིན་ཏེ། མདོ་སྡེ་རྒྱན་ལས། འདི་ན་དང་པོར་ཐོས་ལ་བརྟེན་ནས་ཚུལ་
བཞིན་ཡིད་ལ་བྱེད་པ་འབྱུང་། །ཚུལ་བཞིན་ཡིད་ལ་བྱེད་པ་གོམས་ལས་ཡང་དག་
དོན་ཡུལ་ཡེ་ཤེས་འབྱུང་། །ཞེས་དང་པོར་གསུང་རབ་ཀྱི་དོན་ལ་མང་དུ་ཐོས་པ་
བཙལ། དེ་ནས་ཐོས་པའི་དོན་རྣམས་ལ་བསམ་བྱུང་གི་ངེས་ཤེས་བསྐྱེད། དེ་ནས་
ཇི་ལྟར་ངེས་པའི་དོན་རྣམས་རྒྱུད་ལ་སྦྱར་ཏེ་བསྒོམས་པ་ལས་ཡང་དག་པའི་དོན་
ཇི་བཞིན་ངེས་པའི་རྟོགས་པ་ཁྱད་པར་ཅན་ཐོབ་པར་གསུངས་པས་ཚུལ་དེ་ལ་
ངེས་པ་བརྟན་པོ་རྙེད་པར་བྱའོ། །ཐོས་བསམ་སྒོམ་གསུམ་ལ་རིམ་གྱིས་སློབ་ཚུལ་
དེ་ཡང་རྗེ་བདག་ཉིད་ཆེན་པོའི་རྣམ་ཐར་ལྟར་སློབ་དགོས་ཏེ། རྗེའི་རྟོགས་བརྗོད་
ལས། དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་
གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བསྟན་པ་རྒྱས་པའི་ཆེད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་
ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཞེས་གསུངས་པ་
ལྟར་བྱའོ། །དེ་ལྟར་གང་ཉམས་སུ་བླང་རྒྱུའི་དོན་རྣམས་ཤེས་པ་ལ་ཐོས་པ་ངེས་
པར་བྱ་དགོས་ན་བཀའ་དང་བསྟན་བཅོས་གང་ལ་ཐོས་པ་བྱ་སྙམ་ན། སངས་
རྒྱས་ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་པའི་མན་ངག་མངའ་བའི་
བཤེས་གཉེན་དམ་པ་ཞིག་ལ་བརྟེན་ནས་དེས་ཇི་ལྟར་བསྟན་པ་ལྟར་བྱ་དགོས་ཀྱི།
དེ་ལྟ་མིན་པར་དེང་སང་གི་གདུལ་བྱ་བློ་གྲོས་ཀྱི་སྟོབས་ཆུང་ཞིང་བསོད་ནམས་
དམན་པ་མགྲོན་པོ་ཕྱོགས་སླད་པ་ལྟར་གར་འགྲོའི་གཏོལ་མེད་པ་དག་གིས་དགེ་
བའི་བཤེས་གཉེན་ལ་མ་བརྟེན་པར་རྒྱལ་བའི་བཀའ་ལ་རང་སྟོབས་ཀྱིས་ཞུགས་
ཀྱང་དགོངས་པ་ཇི་བཞིན་དུ་རྙེད་པ་མི་འོང་སྟེ། རྒྱལ་བས་གདུལ་བྱའི་ཁམས་དང་
བསམ་པ་དང་མཐུན་པར་དྲང་དོན་དང་ངེས་དོན་གྱི་ཆོས་མཐའ་ཡས་པ་ཞིག་
གསུངས་པས་བཤེས་གཉེན་དམ་པའི་མན་ངག་ལ་མ་བརྟེན་པར་དྲང་ངེས་འབྱེད་
མི་ནུས་པས་དྲང་དོན་ལ་ངེས་དོན་དུ་བཟུང་། ངེས་དོན་ལ་དྲང་དོན་དུ་བཟུང་ན་ཇི་
ཙམ་འབད་ཀྱང་ངལ་བ་འབྲས་བུ་མེད་པར་འགྱུར་ཞིང་། དེར་མ་ཟད་དོན་མ་ཡིན་
པ་ཆེན་པོ་ལའང་སྦྱོར་རོ། །དེ་ཡང་དབུ་མ་རྩ་བ་ལས། སྟོང་པ་ཉིད་ལ་ལྟ་ཉེས་
ན། །ཤེས་རབ་ཆུང་རྣམས་ཕུང་བར་འགྱུར། །ཇི་ལྟར་སྦྲུལ་ལ་བཟུང་ཉེས་དང་། །
རིག་སྔགས་ལོག་པར་སྒྲུབ་པ་བཞིན། །ཞེས་གསུངས་པ་ལྟར་རོ། །དེས་ན་རྒྱལ་
བ་རང་ཉིད་ཀྱིས་གསུང་རབ་ཀྱི་དྲང་ངེས་ཕྱེ་ནས་རྒྱལ་བ་ཉིད་ཀྱི་དགོངས་པ་ཇི་
བཞིན་དྲི་མ་མེད་པའི་རིགས་ལམ་ནས་དྲངས་ཏེ་སྟོན་པར་མདོ་རྒྱུད་དུ་མ་ནས་
ལུང་བསྟན་པ་དཔལ་མགོན་འཕགས་པ་ཀླུ་སྒྲུབ་དང་། དེའི་ཐུགས་སྲས་འཕགས་
- 168 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
པ་ལྷ་དང་། སངས་རྒྱས་བསྐྱངས་དང་། ཟླ་བ་གྲགས་པ་སོགས་དང་། ཡང་རྒྱལ་
བས་མདོ་རྒྱུད་དུ་མར་ལུང་བསྟན་པ་སློབ་དཔོན་འཕགས་པ་ཐོགས་མེད་དང་།
སློབ་དཔོན་དབྱིག་གཉེན་དང༌། རིག་པའི་དབང་ཕྱུག་རྣམ་གཉིས་སོགས་འཛམ་
གླིང་མཛེས་པར་བྱེད་པའི་རྒྱན་དྲུག་དང་མཆོག་གཉིས་སུ་གྲགས་པའི་མཁས་གྲུབ་
ཆེན་པོ་དེ་དག་གི་གཞུང་ལ་བརྟེན་ནས་རྒྱལ་བའི་དགོངས་པ་འཚོལ་དགོས་ཏེ།
རྗེའི་རྟོགས་བརྗོད་ལས། བླང་དོར་གནས་ལ་ཀུན་ནས་འཐོམས་པའི་མུན། །ཡང་
དག་ཐོས་པའི་སྒྲོན་མེས་མ་བསལ་བར། །ལམ་མི་ཤེས་ན་ཐར་པའི་གྲོང་མཆོག་
ཏུ། །འཇུག་པར་འགྱུར་བ་སྨོས་ཀྱང་ཅི་ཞིག་དགོས། །དེ་ཉིད་ཕྱིར་ན་མི་ཕམ་ཆོས་
རྗེ་ དང༌། །འཛམ་ གླིང་ རྒྱན་ དྲུག་ མཆོག་ གཉིས་ ཞེས་ གྲགས་ པའི། །གཞུང་ ལ་
ཕྱོགས་རེ་བ་དང་རགས་པ་རེས། །ཚིམ་པར་མ་བྱས་ཀུན་ལ་ཞིབ་ཏུ་སྦྱངས། །
ཞེས་གསུངས་པ་ལྟར་བྱ་དགོས་སོ། །དེ་ཡང་རྒྱལ་བ་རང་ཉིད་ཀྱི་དགོངས་པ་ངེས་
དོན་མཐར་ཐུག་པ་དེ་ལས། གཞན་དུ་སུས་ཀྱང་དྲང་དུ་མེད་པ་ནི་ཤེར་ཕྱིན་གྱི་
མདོ་སྡེ་རིན་པོ་ཆེ་ཡིན་ལ། ཤེར་ཕྱིན་གྱི་མདོའི་དགོངས་པ་འགྲེལ་པ་ལ་ཤིང་རྟ་
ཆེན་པོའི་ལུགས་གཉིས་བྱུང་སྟེ། དཔལ་མགོན་འཕགས་པ་ཀླུ་སྒྲུབ་ཀྱིས་མགོན་
པོ་འཇམ་པའི་དབྱངས་ཀྱི་མན་ངག་ལ་བརྟེན་ནས་ཤེར་ཕྱིན་གྱི་མདོའི་དགོངས་པ་
བཀྲལ་ཏེ་གདུལ་བྱའི་ཉམས་ལེན་གྱི་རིམ་པར་སྦྱར་བ་དང་། འཕགས་པ་ཐོགས་
མེད་ཀྱིས་རྗེ་བཙུན་བྱམས་པ་མགོན་པོ་མན་ངག་ལ་བརྟེན་ནས་ཤེར་ཕྱིན་གྱི་
མདོའི་དོན་བཀྲལ་ཏེ་གདུལ་བྱའི་ཉམས་ལེན་གྱི་རིམ་པར་སྦྱར་བའོ། །ཚུལ་དེ་
གཉིས་ཀྱང་ལམ་མི་མཐུན་པ་མིན་གྱི། ཐེག་པ་ཆེན་པོའི་ལམ་གྱི་ལུས་ཡོངས་སུ་
རྫོགས་པ་དེང་སང་གི་གདུལ་བྱས་ཉམས་སུ་ལེན་ཚུལ་གྱི་རིམ་པར་སྦྱར་ཏེ་སྟོན་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
པ་ཤ་སྟག་གོ ། ཚུལ་གཉིས་སུ་བྱས་པ་ནི། འཕགས་པ་ཀླུ་སྒྲུབ་ཡབ་སྲས་ཀྱི་ཤེར་
ཕྱིན་གྱི་མདོའི་དངོས་བསྟན་ཟབ་མོ་དབུ་མའི་ལྟ་བ་རིགས་པའི་རྣམ་གྲངས་མཐའ་
ཡས་ པས་ གཏན་ ལ་ ཕབ་ པ་དང་། འཕགས་པ་ཐོགས་མེད་ ཀྱིས་ཤེར་ ཕྱིར་ གྱི་
མདོའི་སྦས་དོན་སེམས་བསྐྱེད་ནས་བཟུང་ཆོས་སྐུ་མཛད་པ་འཕྲིན་ལས་དང་
བཅས་པའི་བར་ཐེག་པ་ཆེན་པོའི་ས་ལམ་འབྲས་བུ་དང་བཅས་པ་བྱམས་ཆོས་ལ་
བརྟེན་ནས་རྒྱས་པར་གཏན་ལ་ཕབ་པས་ན་སྔ་མ་ལ་ཟབ་མོ་ལྟ་བའི་རིམ་པ་དང་།
ཕྱི་མ་ལ་རྒྱ་ཆེན་སྤྱོད་པའི་རིམ་པ་ཞེས་གཙོ་ཆེ་བས་མཚན་དུ་བཏགས་པ་ཡིན་གྱི།
ཤིང་རྟ་ཆེན་པོ་གཉིས་ཀས་ཟབ་པ་དང་རྒྱ་ཆེ་བའི་ལམ་གྱི་ལུས་ཡོངས་སུ་རྫོགས་
པ་སྟོན་པ་ལ་འདྲའོ། །དེས་ན་བློ་གྲོས་ཀྱི་རྩལ་དང་ལྡན་པ་དག་གིས་ཤིང་རྟ་ཆེན་
པོའི་གཞུང་གི་དོན་ཟབ་མོའི་གནས་ལ་དཔྱོད་པའི་རིགས་པའི་མིག་རྙེད་པར་བྱས་
ལ། དེ་ནས་ཤིང་རྟ་ཆེན་པོའི་གཞུང་རྣམས་ཀྱི་དོན་འཚོལ་བ་ལ་འབད་ན་ཁྱད་
པར་དུ་འཕགས་པ་ཞིག་འབྱུང་བས་ཚད་མ་རྣམ་འགྲེལ་ལ་སྦྱོང་བ་དང་། འཕགས་
པ་ཀླུ་སྒྲུབ་ཀྱིས་མཛད་པའི་རིགས་ཚོགས་ནས་འབྱུང་བའི་རིགས་པའི་མིག་རྣམས་
རྙེད་པར་བྱས་ལ་དབུ་ཚད་ཀྱི་རིགས་པ་ཕྲ་མོ་རྣམས་ལ་བརྟེན་ནས་ཟབ་མོའི་དོན་
འཚོལ་བ་ལ་འབད་ན་ཁྱད་པར་དུ་འཕགས་པ་ཞིག་འབྱུང་སྟེ། རྗེའི་རྟོགས་བརྗོད་
ལས། ཁྱད་ པར་ ཚུ་རོལ་མཐོང་བས་དངོས་པོ་ཡི། །དེ་ཉིད་གཏན་ལ་འབེབས་
པའི་སྒོ་གཅིག་བུ། །ཡང་དག་རིགས་པའི་གཞུང་གི་དཀའ་གནད་ལ། །འབད་པ་
དུ་མས་ཡང་དང་ཡང་དུ་སྦྱངས། །ཞེས་དང་། མདོ་སྔགས་གཞུང་ལ་ངལ་བ་མང་
བྱས་ཀྱང་། །ཟབ་དོན་ཉམས་སུ་ལེན་དང་སྨྲ་བ་ན། །གང་ཡང་མ་བསླབས་ཅི་ཡང་
མི་ཤེས་པའི། །ལྟ་བའི་ཚུལ་ལས་རིང་དུ་མ་སོང་བར། །མཐོང་ནས་ལྷག་པར་ཀླུ་
- 170 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
སྒྲུབ་གཞུང་ལུགས་ཀྱི། །ཟབ་མོ་འབྱེད་པའི་ཕྲ་བའི་རིགས་ལམ་ནས། །ཡང་དག་
ལྟ་བ་འདྲེན་པའི་གནད་ཀུན་ལ། །ལེགས་པར་སྦྱར་ཏེ་ཐེ་ཚོམ་ཆོད་པར་བྱས། །
ཞེས་གསུངས་པ་ལྟར་བྱའོ། །བློ་གྲོས་ཀྱི་རྩལ་ཆུང་བ་དག་གིས་ཐོག་མ་ནས་དབུ་
ཚད་ཀྱི་རིགས་པ་ཕྲ་མོ་རྣམས་ཤིན་ཏུ་རྙེད་དཀའ་བས་སྔོན་གྱི་དམ་པ་རྣམས་ཀྱིས་
ཐོག་མར་རིགས་པའི་སྒོ་འབྱེད་དུ་ཇི་ལྟར་འཚམས་པར་སྟོན་པར་མཛད་པ་རྣམས་
ལ་སྦྱངས་ནས་གཞུང་ལུགས་ལ་དཔྱོད་པའི་རིགས་པའི་སྒོ་རྙེད་པར་བྱ། དེ་ནས་
མངོན་རྟོགས་རྒྱན་བཟུང་ལ་དེའི་འགྲེལ་པ་རྒྱ་བོད་ཀྱི་གཞུང་ཁུངས་བཙུན་རྣམས་
དང་བསྟན་ནས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་གོ་བ་ཅི་
རྙེད་བྱ། མངོན་རྟོགས་རྒྱན་ལ་གོ་བ་འཆོལ་བའི་ཡན་ལག་ཏུ་མདོ་སྡེ་རྒྱན་དང་
དེའི་དོན་འགྲེལ་བྱང་ས་གཉིས་པོ་སྦྱར་ལ། མངོན་རྟོགས་རྒྱན་དུ་གསུངས་པའི་
སེམས་བསྐྱེད་སོགས་ཐེག་པ་ཆེན་པོའི་ལམ་གྱི་ཡན་ལག་རེ་རེ་ནས་མདོ་སྡེ་ནས་
ཇི་ལྟར་གསུངས་ཚུལ་དང༌། དེ་དེང་སང་གི་གདུལ་བྱས་ཉམས་ལེན་ལ་ཇི་ལྟར་
སྦྱོར་ཚུལ་དང་། དེ་དང་དེའི་སྐབས་སུ་མན་ངག་ཇི་ལྟར་ཡོད་པ་རྣམས་ཤེས་པར་
བྱ་ཞིང་། སྐྱེས་བུ་ཆུང་འབྲིང་གི་ལམ་བསྒོམ་པ་ལ་ཉེ་བར་མཁོ་བ་ཉན་ས་ལ་
སྦྱངས་ཏེ་མདོ་སྡེ་ནས་ཇི་ལྟར་གསུངས་པའི་མན་ངག་གི་གནད་ཁྱད་པར་ཅན་
རྣམས་འབད་པ་དུ་མས་བཙལ་ལ་རང་གི་རྒྱུད་ལ་སྦྱོར་བའི་ཚུལ་རྣམས་ཤེས་པར་
བྱ་ཞིང་། གཞན་ཡང་ས་སྡེ་ལྷག་མ་རྣམས་དང་། རང་དང་སྤྱིའི་མཚན་ཉིད་ཞིབ་ཏུ་
གཏན་ལ་འབེབས་པ་མངོན་པ་མཛོད་ཀྱི་གཞུང་ལ་སྦྱངས་ནས་མཐའ་ཆོད་པར་
ཤེས་པར་བྱ་སྟེ། དེའི་རྟོགས་བརྗོད་ལས། དེ་ནས་བྱང་ས་མདོ་སྡེའི་རྒྱན་གཉིས་
པོ། །ལེགས་པར་སྦྱར་ཏེ་ཚུལ་བཞིན་རབ་འབད་པས། །མི་ཕམ་ཆོས་རྗེའི་གཞུང་
-171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དང་ རྗེས་འབྲང་གི །གཞུང་ཀུན་ཉམས་སུ་ལེན་པའི་གདམས་པར་ཤར། །ཞེས་
གསུངས་པ་ལྟར་བྱའོ། །གཞན་ཡང་འཕགས་པ་ཀླུ་སྒྲུབ་ཡབ་སྲས་ཀྱིས་ཐེག་པ་
ཆེན་པོའི་ལམ་གྱི་ལུས་ཡོངས་སུ་རྫོགས་པ་གཏན་ལ་ཕབ་སྟེ་ཟབ་མོའི་ལྟ་བ་
རིགས་པའི་ཚོགས་མཐའ་ཡས་པའི་སྒོ་ནས་གཏན་ལ་ཕབ་པ་དབུ་མ་རིགས་
ཚོགས་རྣམས་དང་། འཕགས་པ་ལྷས་མཛད་པའི་དབུ་མ་བཞི་བརྒྱ་པ་དང་། སློབ་
དཔོན་ སངས་རྒྱས་བསྐྱངས་ཀྱིས་མཛད་ པའི་ དབུ་ མའི་འགྲེལ་ པ་དང་། སློབ་
དཔོན་ཟླ་བ་གྲགས་པས་མཛད་པའི་དབུ་མའི་འགྲེལ་པ་སྤྱི་དང་། ཁྱད་པར་ཟབ་
པ་དང་རྒྱ་ཆེ་བའི་ལམ་གྱི་གནད་གཉིས་ཀ་སྟོན་པའི་གཞུང་མཆོག་ཏུ་གྱུར་པ་དབུ་
མ་ལ་འཇུག་པ་བཟུང་ནས་དེའི་དོན་འཚོལ་བ་ལ་རྟག་ཏུ་ངུས་ཤེར་ཕྱིན་འཚོལ་བ་
ལ་ཇི་ལྟར་འབད་པ་ལྟར་འབད་པ་དྲག་པོས་སྦྱངས། འཕགས་པ་ཀླུ་སྒྲུབ་ཀྱི་དབུ་
མ་རིན་ཆེན་ཕྲེང་བ་དང་། མདོ་ཀུན་ལས་བཏུས་པ་དང་། བྱང་ཆུབ་སེམས་འགྲེལ་
དང༌། རྨི་ལམ་ཡིད་བཞིན་ནོར་བུའི་གཏམ་སོགས་ནས་གསུངས་པ་ལྟར་བདག་
པས་གཞན་གཅེས་པའི་བྱང་ཆུབ་ཀྱི་སེམས་ཆེས་ཕུལ་དུ་བྱུང་བ་བསྐྱེད་པའི་ཚུལ་
རྣམས་ཤེས་པར་བྱ་སྟེ། དེ་ཡང་འཕགས་པ་ཀླུ་སྒྲུབ་ཀྱི་དགོངས་པ་འགྲེལ་པ་ལ་
མཆོག་ཏུ་གྱུར་པ་སློབ་དཔོན་ཞི་བ་ལྷས་མཛད་པའི་བསླབ་བཏུས་དང་སྤྱོད་འཇུག་
གཉིས་དང༌། སློབ་དཔོན་དཔའ་བོས་མཛད་པའི་སྐྱེས་རབས་སོ་བཞི་པ་རྣམས་ལ་
སྦྱངས་ཏེ། འཕགས་པ་ཀླུ་སྒྲུབ་ཀྱི་གཞུང་ནས་འབྱུང་བའི་ཐེག་པ་མཆོག་གི་བསམ་
པ་ཐུན་མོང་མིན་པ་གང་ཟག་གཞན་ཕལ་མོ་ཆེས་རྗེས་སུ་ཡི་རང་ཙམ་ཡང་བྱ་བར་
མི་ནུས་པ་ཐེག་པ་མཆོག་གི་སྙིང་སྟོབས་ཕུལ་ཕྱིན་རྣམས་བསྐྱེད་པའི་ཚུལ་ལ་
མཁས་པར་བྱ་སྟེ། རྗེའི་རྟོགས་བརྗོད་ལས། ལྷག་པར་ཟབ་ཅིང་རྒྱ་ཆེའི་གསུང་
- 172-



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
རབ་ཚོགས། །བསྒྲིགས་པའི་གོ་རིམ་ཉིད་ལས་ལམ་གྱི་གནད། །ཀུན་ལ་ངེས་སྟེར་
བསླབ་པ་ཀུན་བཏུས་ལ། །བརྟེན་ནས་མདོ་སྡེ་ཀུན་ལས་བཏུས་པ་སོགས། །ཀླུ་
སྒྲུབ་ལུགས་ཀྱི་གཞུང་མཆོག་དུ་མའི་དོན། །ཉམས་སུ་ལེན་པའི་རིམ་པ་ལེགས་
པར་མཐོང་། །ཞེས་གསུངས་པ་ལྟ་བུར་བྱའོ། །འདུལ་བ་ལ་ནི་སྔར་བཤད་པ་ལྟར་
རྒྱལ་བའི་བསྟན་པ་ལ་ཞུགས་པ་ཙམ་ཉིད་ནས་འདུལ་བའི་བསླབ་བྱ་རྣམས་ཤེས་
པ་མེད་མི་རུང་དུ་གལ་ཆེ་ཞིང་། སླར་ཡང་འདུལ་བའི་མདོ་ཐམས་ཅད་ཀྱི་རྩ་བ་སོ་
ཐར་གྱི་མདོ་དང་། དེ་ལ་རྒྱལ་བ་རང་ཉིད་ཀྱིས་རང་འགྲེལ་མཛད་པ་འདུལ་བ་
ལུང་སྡེ་བཞི་སྟེ། གཞི་བཅུ་བདུན་དང་། ལུང་རྣམ་འབྱེད་དང་། ལུང་ཕྲན་ཚེགས་
དང་། ལུང་ཞུ་བ་སྟེ་བཞིའོ། །འདུལ་བ་ལུང་དེ་དག་གི་དགོངས་པ་ཕྱོགས་གཅིག་
ཏུ་བསྡུས་ནས་ལེགས་པར་གཏན་ལ་ཕབ་པ་སློབ་དཔོན་ཡོན་ཏན་འོད་ཀྱིས་
མཛད་པའི་འདུལ་བ་མདོ་རྩ་བ་བློ་ལ་བཟུང་། དེའི་དོན་རྣམས་རྒྱ་ཆེར་འགྲེལ་
དང༌། འདུལ་འཛིན་མཚོ་སྣ་པས་མཛད་པའི་འདུལ་བའི་ཊཱིཀ་ཆེན་མོ་དང་། རྗེ་
དགེ་འདུན་གྲུབ་ཀྱིས་མཛད་པའི་འདུལ་ཊཱིཀ་ཆེན་མོ་དང་། རྗེ་ཐམས་ཅད་མཁྱེན་
པས་གནམ་རྩེ་ལྡེང་དུ་རུང་ཆུ་འདེབས་པ་ཡན་ཆད་འདུལ་བའི་བསླབ་བྱ་ཐམས་
ཅད་ལ་དག་ཐེར་མཛད་དོ། །རྒྱལ་བ་རང་ཉིད་ཀྱི་དགོངས་པ་བཞིན་འདུལ་བའི་
བསླབ་བྱ་ཕྲ་ རགས་ཐམས་ཅད་ཕྱག་ལེན་ལ་འདེབས་ཚུལ་ཆེས་གསལ་བར་
མཛད་དེ་གངས་རིའི་ཁྲོད་འདིར་རྒྱལ་བའི་བསྟན་པ་གཞི་ནས་གསོ་བར་མཛད་
པའི་ཚེ། མཁས་པའི་དབང་པོ་དར་མ་རིན་ཆེན་ གྱིས་ རྗེ་ རིན་པོ་ཆེས་ ཇི་ལྟར་
གསུངས་པ་རྣམས་ཟིན་བྲིས་སུ་བཏབ་པ་འདུལ་བའི་བསླབ་བྱ་གནས་རྩེ་ལྡེང་
མར་གྲགས་པ་རྣམས་ཞིབ་ཏུ་བལྟས་ལ་བསྟན་པའི་རྩ་བ་སོ་སོ་ཐར་པའི་མདོའི་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽ །
དགོངས་པ་དགག་སྒྲུབ་གནང་གསུམ་གྱི་བསླབ་བྱ་ཕྲ་རགས་ཐམས་ཅད་རང་གི་
ལག་ལེན་ལ་འདེབས་ཚུལ་ཤེས་པ་བྱས་ལ་བསྟན་པའི་རྩ་བ་ཚུགས་པ་ཞིག་གི་
ཐབས་ལ་ཅི་ནས་ཀྱང་འབད། ཐོག་མར་བློ་གྲོས་ཀྱི་རྩལ་ཆུང་བས་ཚད་མ་རྣམ་
འགྲེལ་གྱི་དོན་རྣམས་ལ་དཔྱོད་པར་མ་ནུས་ནའང་རྗེས་སུ་གཞུང་ལུགས་གཞན་
རྣམས་ལ་བརྟེན་ནས་བློ་གྲོས་ཀྱི་སྟོབས་རྙེད་པའི་ཚེ་ཚད་མ་རྣམ་འགྲེལ་ལ་ངེས་
པར་ སྦྱང་ དགོས་ཏེ། རྗེའི་ རྟོགས་ བརྗོད་ ལས། བྱང་ ཕྱོགས་ འདི་ ན་ ཚད་ མའི་
གཞུང་ལུགས་ལ། །སྦྱངས་དང་མ་སྦྱངས་དུ་མ་མགྲིན་གཅིག་ཏུ། །མདོ་དང་ སྡེ་
བདུན་ཀུན་ལ་བྱང་ཆུབ་ཏུ། །བགྲོད་པའི་ཉམས་ལེན་རིམ་པ་ཡོད་མིན་ཟེར། །
འཇམ་པའི་དབྱངས་ཀྱིས་ཕྱོགས་ཀྱི་གླང་པོ་ལ། །དངོས་སུ་འདི་རྩོམས་འདི་ནི་མ་
འོངས་དུས། །འགྲོ་བ་ཀུན་གྱི་མིག་ཏུ་འགྱུར་རོ་ཞེས། །གསུང་གི་གནང་བ་བསྩལ་
བའང་ཚད་མར་བྱེད། །དེ་ནི་མི་རིགས་སྨྲ་བའི་ཕུལ་བྱུང་དུ། །མཐོང་ནས་ལྷག་
པར་ཚུལ་དེར་དཔྱད་པ་ན། །ཚད་མ་ཀུན་ལས་བཏུས་པའི་མཆོད་བརྗོད་དོན། །
ཚད་མ་གྲུབ་པར་ལུགས་འབྱུང་ལུགས་ལྡོག་གིས། །རྣམ་གྲོལ་དོན་དུ་གཉེར་ལ་
བཅོམ་ལྡན་འདས། །ཚད་མར་བསྒྲུབས་ཤིང་དེ་ལས་འདི་ཡིས་ནི། །བསྟན་པ་ཁོ་
ན་ཐར་འདོད་འཇུག་ངོགས་སུ། །ངེས་པ་གཏིང་ནས་རྙེད་པས་ཐེག་གཉིས་ཀྱི། །
ལམ་གྱི་གནད་ཀུན་འདྲིལ་བར་རིགས་ལམ་ནས། །ལེགས་པར་ཐོན་པས་ལྷག་
པར་ དགའ་བ་རྙེད། །ཅེས་ གསུངས་ པ་ལྟར་ ཕ་ རྗེས་བུས་ཟིན་པ་ཞིག་བྱེད་ན་
རིགས་གཞུང་མཆོག་ཏུ་གྱུར་པ་འདི་ལ་སྦྱངས་ཏེ་བདུད་དང་མུ་སྟེགས་དང་ཕས་ཀྱི་
རྒོལ་བ་སོགས་གཞན་གྱིས་བསྒྱུར་མི་ཐུབ་པའི་བློའི་སྟོབས་དང་རིགས་པའི་མིག་
རྙེད་པ་ཞིག་བྱ་བ་ལ་སྐྱེད་བུས་རྩལ་ཅི་ཡོད་ཀྱིས་འབད་དགོས་སོ། །དེ་ལྟར་རྒྱལ་
- 174 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
བའི་དགོངས་པ་ཤིང་རྟ་ཆེན་པོ་གཉིས་ཀྱི་ལེགས་པར་བཀྲལ་བ་ཐེག་པ་མཆོག་གི་
ལམ་གྱི་ལུས་ཡོངས་སུ་རྫོགས་པ་ལ་ངེས་པ་རྙེད་པར་བྱས་ལ་རྒྱུད་སྣོད་རུང་དུ་
གྱུར་པ་ན་གསང་སྔགས་རྡོ་རྗེ་ཐེག་པ་ལ་ངེས་པར་འཇུག་དགོས་ཏེ། རྡོ་རྗེ་ཐེག་པ་
ནི་འཇིག་རྟེན་དུ་འབྱུང་བ་ཤིན་ཏུ་དཀོན་ཞིང་འཚང་རྒྱ་བ་ལ་མྱུར་ལམ་མཆོག་ཏུ་
གྱུར་པ་ཡིན་ལ། སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་འདི་ཉིད་ཀྱིས་ཞིང་འདིར་
རྡོ་རྗེ་ཐེག་པའི་ཆོས་ཀྱི་འཁོར་ལོ་བསྐོར་ཏེ་ཆེས་གསལ་བར་མཛད་པ་དང་ལན་
ཅིག་མཇལ་བའི་སྐབས་འདིར་རང་གི་བགོ་སྐལ་བླངས་ཏེ་བག་ཆགས་ཅི་ཐེབས་
ཤིག་མ་བྱས་ན་ཡིད་བཞིན་གྱི་ནོར་བུའི་གླིང་ནས་ལག་སྟོང་དུ་ལོག་པ་ལྟར་ཆེས་
ཕངས་ཤིང་རང་གིས་རང་བསླུས་པར་འགྱུར་ཏེ། རྗེའི་རྟོགས་བརྗོད་ལས། འདི་
ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །
རྣམ་པ་གཉིས་ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་
ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་
འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས། །འཚོལ་བར་མི་བྱེད་
མཁས་པའི་ཁུར་འཛིན་པ། ། དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་
གཞན་ པའི་ དབང་ པོ་ བརྟུལ་ པོ་ གང་། །ཤིན་ཏུ་ ཕྲད་ དཀའ་གོང་ན་མེད་པའི་
ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ལ་རྒྱལ་བའི་
ཐེག་པ་མཆོག །སངས་རྒྱས་ལས་ཀྱང་དཀོན་པའི་རྡོ་རྗེ་ཐེག །དངོས་གྲུབ་གཉིས་
ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །
ཞེས་གསུངས་པ་ལྟར་ཤིན་ཏུ་རྙེད་པར་དཀའ་བའི་ལམ་བཟང་མཐར་ཐུག་དེ་ལ་
བློ་ནུས་ཅི་ཡོད་ཀྱིས་སྦྱང་དགོས་སོ། །རྡོ་རྗེ་ཐེག་པ་ལ་ཇི་ལྟར་འཇུག་པའི་ཚུལ་ནི།
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རང་ཉིད་རྒྱུད་སྣོད་རུང་དུ་གྱུར་པ་ན་ཐབས་མཁས་ལ་ཐུགས་རྗེ་ཆེ་བའི་རྡོ་རྗེ་སློབ་
དཔོན་མཚན་ཉིད་དང་ལྡན་པ་ཞིག་འབད་པ་དུ་མས་བཙལ་ལ་མཉེས་པ་གསུམ་
གྱིས་མཉེས་པར་བྱས་ཏེ་རྡོ་རྗེ་ཐེག་པའི་འཇུག་སྒོ་དབང་རྣམ་པར་དག་པ་ཞིག་
ནོད་ལ་རྒྱུད་སྨིན་པར་བྱ། དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་
བསྲུང་བ་ལ་སྐྱེས་བུས་རྩལ་ཅི་ཡོད་ཀྱིས་འབད། དེ་ནས་རྒྱུད་དོན་ཤེས་པར་བྱ་
བའི་ཕྱིར་ཐོག་མར་མང་དུ་ཐོས་པ་བཙལ་དགོས་ཏེ། འདུལ་བའི་མན་ངག་མཐར་
ཐུག་སྟོན་པ་རྒྱན་བདུན་དགྲོལ་བ་ལས། དང་པོར་ཉན་པའི་ཤེས་རབ་ཀྱིས། ཚིག་
གི་རྒྱུད་ལ་ཐོས་པ་བསྐྱེད། །དེ་ནས་བསམས་པའི་ཤེས་རབ་ཀྱིས། །ཚིག་དང་དོན་
དུ་འབྲེལ་བར་བསླབ། །ཅེས་གསུངས་པ་ལྟར། རྒྱུད་དོན་ལ་ཐོས་བསམ་གྱིས་གོ་
བ་རྙེད་པ་ཞིག་ཐོག་མར་མེད་མི་རུང་དུ་གལ་ཆེའོ། །དེ་ཡང་རྒྱུད་དོན་ལ་གོ་བ་མ་
རྙེད་ན་རང་གིས་ལམ་ཉམས་སུ་ལེན་མི་ཤེས་ཤིང་གདུལ་བྱ་གཞན་ལའང་བསྟན་
པར་མི་ནུས་པས་རང་གཞན་གྱི་དོན་གང་ཡང་མི་འགྲུབ་སྟེ། ཀྱེ་རྡོར་གྱི་དཀའ་
འགྲེལ་མུ་ཏིག་ཕྲེང་བ་ལས། བློ་གྲོས་མེད་ལ་ཐོས་མེད་མ་ཐོས་ལའང་བསམས་པ་
མེད། །གཉིས་བྲལ་རྣལ་འབྱོར་མེད་ཅིང་རྣལ་འབྱོར་བྲལ་ལ་དངོས་གྲུབ་མེད། །
ཅེས་གསུངས་པ་ལྟར་རོ། །དེས་ན་ཐོག་མར་རྡོ་ རྗེ་སློབ་དཔོན་མཚན་ཉིད་དང་
ལྡན་པ་ཞིག་གི་མཐུ་ལ་བརྟེན་ནས་རྒྱུད་དོན་ལ་གོ་བ་རྙེད་པར་བྱས་ན་རང་གཞན་
གྱི་དོན་འགྲུབ་ཅིང་མཆོག་དང་ཐུན་མོང་གི་དངོས་གྲུབ་རིམ་གྱིས་ཐོབ་པར་འགྱུར་
ཏེ། རིམ་ལྔའི་དཀའ་འགྲེལ་དོན་གསལ་ལས། ཐོས་པ་རྫོགས་པར་བྱེད་པ་ཤེས་
རབ་སྟེ། །བསམ་པ་ཡང་ནི་གཉིས་པོ་ཡོད་གྱུར་ན། །སྒོམ་པ་ལ་ནི་རབ་ཏུ་སྦྱོར་བ་
ཡིན། །དེ་ལས་དངོས་གྲུབ་བླ་ན་མེད་པའོ། །བློ་དང་ལྡན་པས་འདི་ལྟར་བསམས་
- 176 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
ནས་ནི། །ཐོག་མར་ཐོས་པའི་དོན་ལ་འབད་པ་ཡིས། །རྟག་ཏུ་བརྩོན་པར་བྱེད་པ་
གང་ཡིན་པ། །དེ་ཡི་ལག་ཏུ་དངོས་གྲུབ་ལེགས་པར་འཐོབ། །ཅེས་གསུངས་པ་
ལྟར་རོ། །རྒྱུད་དོན་ལ་ཐོས་པ་ཇི་ལྟར་བྱ་བའི་ཚུལ་ནི། རྡོ་རྗེ་འཆང་ནས་བཟུང་སྟེ་
དམ་པ་བར་མ་ཆད་པའི་མན་ངག་མངའ་བའི་རྡོ་རྗེ་སློབ་དཔོན་མཚན་ཉིད་དང་
ལྡན་པ་ཞིག་ལ་བརྟེན་ནས་དེས་ཇི་ལྟར་བསྟེན་པ་ལྟར་བྱ་དགོས་ཀྱི། རྡོ་རྗེ་སློབ་
དཔོན་ལ་མ་བརྟེན་པར་རང་སྟོབས་ཀྱིས་རྒྱུད་ལ་ཞུགས་ཀྱང་རྒྱུད་དོན་རྙེད་པ་མི་
འོང་ཞིང་དོན་མ་ཡིན་པ་ཆེན་པོའང་སྐྱེད་པར་བྱེད་དེ། རྒྱུད་རྣམས་ནི་ཤིན་ཏུ་
གསང་ཞིང་སྦས་པ་མཁའ་འགྲོའི་བརྡས་བཅིངས་པ། རྡོ་རྗེ་སློབ་དཔོན་ལ་མ་
བརྟེན་པར་འཇུག་ཏུ་མི་རུང་བར་བྱ་བའི་ཕྱིར། གབ་པ་དང༌། གོང་འོག་དཀྲུགས་
པ་དང་། སྒྲ་ལོག་པར་སྦྱར་བ་ཆོས་མང་བས་གྱ་ཚོམ་དུ་ཞུགས་ན་དོན་མི་འགྲུབ་
པར་མ་ཟད་ཕུང་ཀྲོལ་ཆེན་པོ་སྐྱེད་པ་དང་། མཁའ་འགྲོའི་ཆད་པས་ཉམས་ཉེས་
པ་ཆེན་པོ་འབྱུང་བར་འགྱུར་རོ། །གསང་སྔགས་ལ་རྒྱུད་སྡེ་བཞི་ལས་ཐོག་མར་བྱ་
བའི་རྒྱུད་དང་། སྤྱོད་པའི་རྒྱུད་དང་། རྣལ་འབྱོར་རྒྱུད་གསུམ་ལ་རིམ་གྱིས་སྦྱངས་
ཏེ། རྒྱུད་ སྡེ་འོག་མའི་ ལམ་གྱི་གནད་ རྣམས་ མ་ཤེས་ན་གོང་ མ་ ཁྱད་ པར་དུ་
འཕགས་ པའི་ཚུལ་ཤེས་ པར་ མི་ནུས་ཤིང་། རྡོ་ རྗེ་འཆང་ཉིད་ ཀྱིས་ རིམ་ གྱིས་
བསླབ་པའི་ཕྱིར་རྒྱུད་སྡེ་བཞི་ལ་གོང་འོག་གི་རིམ་པ་གསུངས་པ་ཡིན་པས་དེ་དང་
མཐུན་པར་ བྱ་དགོས་ཏེ། རྗེའི་རྟོགས་བརྗོད་ལས། རྒྱུད་སྡེ་འོག་མ་གསུམ་གྱི་
ལམ་གྱི་ཚུལ། །མི་ཤེས་དེ་ཡིས་རྣལ་འབྱོར་བླ་མེད་རྒྱུད། །རྒྱུད་སྡེ་ཀུན་གྱི་མཆོག་
ཏུ་ཐག་བཅད་ཀྱང་། །དམ་བཅའ་ཙམ་དུ་ཟད་པར་ལེགས་མཐོང་ནས། །གསང་
བ་སྤྱི་རྒྱུད་ལེགས་པར་གྲུབ་པ་དང་། །དཔུང་བཟང་གིས་ཞུས་བསམ་གཏན་ཕྱི་མ་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སོགས། །བྱ་ རྒྱུད་ རིགས་ གསུམ་ སྤྱི་དང་བྱེ་ བྲག་ གི །རྒྱུད་ སྡེ་རྣམས་ལ་ རིང་དུ་
འདྲེས་པར་བྱས། །ཞེས་དང། རྒྱུད་སྡེ་གཉིས་པ་སྤྱོད་པའི་རྒྱུད་རྣམས་ཀྱི། །གཙོ་
བོར་ གྱུར་ པ་ རྣམ་སྣང་མངོན་བྱང་ གི །རྒྱུད་ ལ་ སྦྱངས་ པས་ སྤྱོད་ པའི་ རྒྱུད་ ཀྱི་
ཕྱོགས། །གང་ ཡིན་ དེ་ ཡང་ ལེགས་ པར་ ངེས་ པར་ བྱས། །ཞེས་ དང་། རྒྱུད་ སྡེ་
གསུམ་པ་རྣལ་འབྱོར་རྒྱུད་རྣམས་ཀྱི། །གཙོ་བོ་དཔལ་ལྡན་དེ་ཉིད་འདུས་པའི་
རྒྱུད། །བཤད་རྒྱུད་རྡོ་རྗེ་རྩེ་མོ་ལ་སོགས་ལ། །སྦྱངས་པས་རྣལ་འབྱོར་རྒྱུད་ཀྱི་
དགའ་སྟོན་མྱོང་། །ཞེས་གསུངས་པ་ལྟར། ཐོག་མར་ བྱ་ རྒྱུད་ རིགས་གསུམ་གྱི་
གཞུང་ལ་སྦྱངས་ཏེ་མཚན་བཅས་དང་མཚན་མེད་ཀྱི་རྣལ་འབྱོར་རྣམས་ལ་ངེས་པ་
རྙེད་པར་བྱ། རྒྱུད་སྡེ་གཉིས་པ་སྤྱོད་རྒྱུད་ནི། བྱ་རྒྱུད་དང་ལམ་གྱི་འགྲོས་མཐུན་
པས་དེའི་ལམ་གྱི་གནད་རྣམས་ཀྱང་ངེས་པར་བྱ། རྒྱུད་སྡེ་གསུམ་པ་རྣལ་འབྱོར་
རྒྱུད་ལ་བླ་མེད་དང་ཆ་འདྲ་བའི་ལམ་གྱི་འགྲོས་ཁྱད་པར་དུ་འཕགས་པ་ཡོད་པས།
དེ་ཉིད་བསྡུས་པའི་རྒྱུད་དང་། ཀོ་ས་ལའི་རྒྱན་དང་། ཨ་བ་ཏ་ ར་དང་། རྡོ་རྗེ་
འབྱུང་བ་ལ་སོགས་པ་རྣལ་འབྱོར་རྒྱུད་འགྲེལ་པ་དང་བཅས་པའི་གཞུང་ཆེན་པོ་
རྣམས་ལ་ལེགས་པར་སྦྱངས་ཏེ་དེའི་ལམ་གྱི་འགྲོས་རྣམས་ལ་ངེས་པ་རྙེད་པར་
བྱའོ། །དེ་ནས་རྣལ་འབྱོར་བླ་མེད་ཀྱི་རྒྱུད་ལ་ཞུགས་ནས་དེའི་ལམ་གྱི་གནད་
རྣམས་ཤེས་པར་བྱ་སྟེ། རྣལ་འབྱོར་བླ་མེད་ཀྱི་རྒྱུད་ལ་མཐའ་ཡས་པ་ཞིག་ཡོད་
ཀྱང་། འཕགས་ཡུལ་གྱི་མཁས་གྲུབ་རྣམས་ལ་ཉི་ཟླ་ལྟར་ཡོངས་སུ་གྲགས་ཤིང་།
སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་སྟེར་བའི་ཉེ་ལམ་མཆོག་
ཏུ་གྱུར་པ་ཕ་རྒྱུད་གསང་བ་འདུས་པ་དང་། མ་རྒྱུད་འཁོར་ལོ་བདེ་མཆོག་དང༌།
ཀྱེ་རྡོ་རྗེའི་རྒྱུད་དང་། དུས་ཀྱི་འཁོར་ལོའི་རྒྱུད་ལ་སོགས་པ་ཡོངས་སུ་གྲགས་པའི་
- 178-



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
གཙོ་བོ་དག་ལ་སྦྱངས་ཏེ། སོ་སོའི་ལམ་སྲོལ་མ་འདྲེས་པར་ཤེས་པ་དང་། རང་གི་
རྒྱུད་ལ་སྦྱར་ནས་སྒོམ་པའི་ཚེ་ཇི་ལྟར་བསྒོམ་ཚུལ་གྱི་གནད་རྣམས་ཤེས་པར་བྱ། །
དེ་ཡང་བླ་མེད་ཀྱི་རྒྱུད་ཐམས་ཅད་ལ་འཇུག་སྒོ་དབང་རྣམ་པར་དག་པ་ཞིག་ཐོབ་
པ་དང་། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་མིག་གི་
འབྲས་བུ་དང་རང་སྲོག་ལས་ཀྱང་གཅེས་པར་བསྲུང་བ་ཞིག་དགོས་པ་ནི་རྒྱུད་
ཐམས་ཅད་ལ་འདྲ་བས་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་བསྲུང་བའི་
སྐོར་ལ་གཞན་དྲིང་མི་འཇོག་པའི་ངེས་པ་རྙེད་པར་བྱས་ལ་ལག་ལེན་ལ་ཐེབས་པ་
ཞིག་དགེ་སྦྱོར་གྱི་མཐིལ་དུ་བྱ། དེ་ནས་རྒྱུད་སྡེ་སོ་སོ་ལ་དཀྱིལ་འཁོར་གྱི་འཁོར་
ལོ་དང་ལྷའི་རྣལ་འབྱོར་བསྒོམ་ལུགས་མི་འདྲ་བ་མང་པོ་དང༌། རྡོ་རྗེའི་ལུས་ལ་
གནད་དུ་བསྣུན་པའི་སྒོ་མི་འདྲ་བ་མང་པོ་ཞིག་གསུངས་ཀྱང་ཐམས་ཅད་ཀྱི་
དགོས་པ་མཚན་དཔེས་བརྒྱན་པའི་སྐུ་དང་། སྒྲིབ་པ་ཐམས་ཅད་ཟད་ཅིང་ཤེས་བྱ་
ཐམས་ཅད་མཁྱེན་པའི་ཡེ་ཤེས་ཀྱི་སྐུ་བསྒྲུབ་པ་ལ་འདྲ་ཞིང་། འབྲས་བུ་མཆོག་དེ་
བསྒྲུབ་པའི་རྒྱུར་བྱང་ཆུབ་ཀྱི་སེམས་རིན་པོ་ཆེ་དང་ཟབ་མོ་དབུ་མའི་ལྟ་བ་ཕུ་ཐག་
ཆོད་པ་ཞིག་དགོས་པའང་ཐམས་ཅད་ལ་འདྲའོ། །འོན་ཀྱང་རྡོ་རྗེ་འཆང་གིས་
གདུལ་བྱ་སོ་སོའི་བསམ་པ་དང་། ཁམས་དང་བག་ལ་ཉལ་གཟིགས་ནས་དེ་དང་
མཐུན་པར་ལྷ་དང་སྔགས་ཀྱི་བྱིན་རླབས་འཇུག་པའི་སྒོ་མི་འདྲ་བ་མང་པོ་དང་། །
གནས་ལུགས་རྟོགས་པའི་ཡུལ་ཅན་གྱི་ཡེ་ཤེས་ཁྱད་པར་ཅན་བསྒྲུབ་ཕྱིར་རྡོ་རྗེའི་
ལུས་ལ་གནད་དུ་བསྣན་པའི་སྒོ་མི་འདྲ་བ་གསུངས་པ་རྣམས་སོ་སོར་མ་འདྲེས་
པར་ཤེས་དགོས་པས་སོ་སོའི་རྩ་བའི་རྒྱུད་དང་། དེའི་དགོངས་པ་འགྲེལ་པའི་
བཤད་རྒྱུད་རྣམས་དང་། རྩ་བཤད་སྦྱར་བའི་གྲུབ་ཆེན་སོ་སོའི་མན་ངག་རྣམས་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཤེས་པ་ཤིན་ཏུ་གལ་ཆེ་བས་ ཕ་རྒྱུད་གསང་བ་འདུས་པ་ལ་རྩ་རྒྱུད་ལེའུ་བཅུ་
བདུན་པ། བཤད་རྒྱུད་རྡོ་རྗེ་ཕྲེང་བ་དང་། དགོངས་པ་ལུང་སྟོན་དང་། ལྷ་མོ་བཞི་
ཞུས་དང་། ཡེ་ཤེས་རྡོ་རྗེ་ཀུན་ལས་བཏུས་པ་དང༌། རྒྱུད་ཕྱི་མ་སྟེ་བོད་དུ་འགྱུར་
བའི་བཤད་རྒྱུད་ཆེན་པོ་ལྔས་དགོངས་པ་ཇི་ལྟར་བཀྲལ་ཚུལ་དང༌། དགྱེས་རྡོར་
གྱི་རྒྱུད་ལ་རྩ་རྒྱུད་རྟག་པ་གཉིས་པ། བཤད་རྒྱུད་གཙོ་བོ་གུར་སཾ་གྱིས་ཇི་ལྟར་
བཀྲལ་ཚུལ་དང༌། དཔལ་འཁོར་ལོ་སྡོམ་པ་ལ་རྩ་རྒྱུད་ལེའུ་ང་གཅིག་པ། བཤད་
རྒྱུད་སྡོམ་འབྱུང་དང་། རྣལ་འབྱོར་མ་ཀུན་སྤྱོད་དང༌། མངོན་སྤྱོད་བླ་མ་དང་། རྡོ་
རྗེ་མཁའ་འགྲོ་དང༌། ཁ་སྦྱོར་གྱི་རྒྱུད་དེ་བཤད་བརྒྱུད་ལྔས་ཇི་ལྟར་བཀྲལ་བའི་
ཚུལ་དང༌། གཞན་ཡང་ཕྱོགས་མཐུན་གྱི་རྒྱུད་མང་པོས་རྩ་རྒྱུད་ཀྱི་དགོངས་པ་
བཀྲལ་བ་དང༌། ལུ་ནག་དྲིལ་གསུམ་སོགས་གྲུབ་ཆེན་རྣམས་ཀྱིས་རྩ་བཤད་སྦྱར་
བའི་མན་ངག་གིས་ལམ་འདིའི་གནད་རྣམས་གདུལ་བྱ་སོ་སོའི་ཉམས་ལེན་དུ་
འཁྱེར་ཚུལ་རྒྱ་ཆེར་བཤད་པའི་ཚུལ་རྣམས་ཤེས་པར་བྱ། དཔལ་དུས་ཀྱི་འཁོར་
ལོའི་རྒྱུད་ལ་རྩ་རྒྱུད་དང་བཤད་རྒྱུད་ཀྱི་དབྱེ་བ་མེད་ཅིང་། རྒྱལ་བས་བྱ་རྒོད་ཕུང་
པོའི་རིར་ཤེར་ཕྱིན་གྱི་མདོ་གསུངས་པ་དང་དུས་མཚུངས་པར་ནག་པའི་ཉ་ལ་ལྷོ་
ཕྱོགས་དཔལ་ལྡན་འབྲས་ སྤུངས་ ཀྱི་མཆོད་རྟེན་ཆེན་པོར་བཅོམ་ལྡན་འདས་
དཔལ་དུས་ཀྱི་འཁོར་ལོའི་སྐུར་བཞེངས། དཔལ་ཕྱག་ན་རྡོ་རྗེ་ཤམྦྷ་ལའི་རྒྱལ་
པོའི་སྐུར་བསྟན་པ་ཆོས་རྒྱལ་ཟླ་བ་བཟང་པོ་འཁོར་གྲངས་མེད་པ་དང་བཅས་
པས་བཅོམ་ལྡན་འདས་ལ་མཆོད་ཅིང་གསོལ་བ་བཏབ་ནས་གསུངས་པའི་རྒྱུད་
དཔལ་དུས་ཀྱི་འཁོར་ལོ་ཞེས་བྱ་བ་བླ་མེད་ཀྱི་རྒྱུད་གཞན་ལྟར་སྦས་པ་མིན་པར།
ཕྱི་ནང་གཞན་གསུམ་གྱི་སྒོ་ནས་ཚེ་གཅིག་ཉིད་ལ་མཆོག་བསྒྲུབ་པའི་ཚུལ་ཆེས་
- 180 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
གསལ་ཞིང་རྒྱས་པར་གསུངས་པའི་རྒྱུད་སྡེ་ཆེན་པོ་དེ་ཉིད་ཆོས་རྒྱལ་ཟླ་བ་བཟང་
པོས་ཤམྦྷ་ལར་རྒྱ་ཆེར་སྤེལ། དེ་ནས་ཆོས་རྒྱལ་བདུན་འདས་པ་ན་རིགས་ལྡན་
འཇམ་ དཔལ་ གྲགས་ པ་ བྱོན་ཏེ་བསྡུས་རྒྱུད་མཛད། དེ་ ནས་ རིགས་ལྡན་པདྨ་
དཀར་པོས་བསྡུས་རྒྱུད་ཀྱི་དགོངས་པ་རྒྱ་ཆེར་བཤད་པ་འགྲེལ་ཆེན་དྲི་མ་མེད་
པའི་འོད་མཛད་དེ་གཙོ་བོར་འགྲེལ་ཆེན་དེ་དང་། གཞན་ཡང་ཕྱག་རྡོར་བསྟོད་
འགྲེལ། རྡོ་རྗེ་སྙིང་འགྲེལ་སོགས་བྱང་ཆུབ་སེམས་དཔའི་འགྲེལ་པ་རྣམས་ཀྱིས་
གསལ་བར་མཛད་པ་རྒྱུད་སྡེ་གཞན་དང་བཤད་སྲོལ་མི་འདྲ་བ་ཐུན་མོང་མིན་
པའི་མན་ངག་ཟབ་ཅིང་རྒྱ་ཆེ་བ་མཐའ་ཡས་པ་ཡོད་པ་དེ་ཉིད་ལ་ཡུན་རིང་དུ་
སྦྱངས་ཏེ་ལམ་སྲོལ་དེའི་གནད་རྣམས་ཤེས་པར་བྱའོ། །དེ་ལྟར་སྤྱིར་རྒྱུད་སྡེ་བཞི་
དང༌། ཁྱད་པ་རྣམ་འབྱོར་བླ་མེད་ཀྱི་རྒྱུད་རྣམས་ལ་སྦྱངས་ནས་སོ་སོའི་ལམ་སྲོལ་
ཐུན་མོང་མིན་པ་རྣམས་རྙེད་པར་བྱ་ཞིང། ཁྱད་པར་འཇིག་རྟེན་གསུམ་གྱི་རིན་པོ་
ཆེ་ས་གསུམ་གྱི་སྒྲོན་མེ་གཅིག་པུ། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་ནང་ནས་
རབ་དང་ཕུལ་དང་རྩེ་མོར་གྱུར་པ་གོང་ན་མེད་པའི་ལུང་ཆེན་པོ། རྒྱལ་པོ་ཨིནྡྲ་བྷུ་
ཏི་དང་། གྲུབ་ཆེན་ས་ར་ཧ་དང་། དཔལ་མགོན་འཕགས་པ་ཀླུ་སྒྲུབ་དང་། སློབ་
དཔོན་ཟླ་བ་གྲགས་པ་སོགས་མཁས་ཤིང་གྲུབ་པའི་སྐྱེས་བུ་སའི་རྡུལ་ལྟར་གྲངས་
མེད་པ་ཞིག་ལམ་དེ་ནས་སངས་རྒྱས་ཀྱི་སར་བྱོན་པའི་ལམ་སྲོལ་ཆེན་པོ་དཔལ་
གསང་བ་འདུས་པ་ལ་གཙོ་བོར་སྦྱངས་ཏེ་རྩ་བཤད་སྦྱར་བའི་མན་ངག་ལ་བརྟེན་
ནས་ལམ་གྱི་གནད་རྣམས་རྙེད་པར་བྱ་ཞིང་། ཁྱད་པར་ནམ་མཁའ་ལ་ཉི་ཟླ་རྣམ་
གཉིས་དང༌། ས་ལ་གསལ་བ་རྣམ་གཉིས་ཞེས་འཕགས་ཡུལ་ གྱི་མཁས་གྲུབ་
ཐམས་ཅད་གཏམ་དུ་གླེང་བ། བསྟན་པ་འདི་ལ་འགྲན་ཟླ་མེད་པའི་གཞུང་དུ་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
གྲགས་པ་གསལ་བ་རྣམ་གཉིས་ཀྱི་ནང་ཚན་འགྲེལ་པ་སྒྲོན་མེ་གསལ་བ་ལ་
སྦྱངས་ཏེ། དེ་ཡང་འོལ་སྤྱི་ཙམ་དང་། ཕྱོགས་མཐོང་ཙམ་གྱིས་ཆོག་པར་མི་བྱ་
བར་རྡོ་རྗེ་སློབ་དཔོན་མཁས་པ་ཡུན་རིང་དུ་བསྟེན་ཏེ་འགྲེལ་པ་སྒྲོན་གསལ་གྱི་
སྟེང་དུ་སོ་སོའི་དོན་ཚན་སྟོན་པའི་བསྡུས་དོན་དང་། ཚིག་དོན་ཞིབ་ཏུ་བཀྲལ་བའི་
མཆན་བུ་དང་། དཀའ་བའི་གནས་རྣམས་ཟུར་དུ་བཀོལ་ཏེ་ཐེ་ཚོམ་ཆོད་པར་བྱེད་
པ་མཐའ་བཅོད་དེ་འགྲེལ་པ་བཞི་སྦྲགས་སུ་གྲགས་པ་འཇམ་མགོན་བླ་མས་
གངས་རིའི་ཁྲོད་འདིར་སྔོན་མེད་པའི་ཤིང་རྟའི་ལམ་སྲོལ་ཕྱེ་བ་རྡོ་རྗེ་འཆང་དངོས་
བྱོན་ཀྱང་དེ་ཕན་དུ་གསུང་དུ་མེད་པའི་མན་ངག་མཐར་ཐུག་པ་དེ་ལ་བརྟེན་ནས་
གསང་བ་འདུས་པའི་རྩ་རྒྱུད་མཐའ་དྲུག་དང་ཚུལ་བཞིས་རྒྱས་བཏབ་པའི་རྒྱ་
ལེགས་པར་བཀྲོལ་ནས་དགོངས་པའི་དོན་མཐར་ཐུག་པ་རྣམས་རྙེད་པར་བྱས་ལ་
རང་གི་རྒྱུད་ལ་བག་ཆགས་ཅི་ཐེབས་ཤིག་བྱས་ན་རང་གིས་དལ་བའི་རྟེན་ལ་རྙིང་
པོ་ལོན་པ་ཡིན་ཞིང་། འཇམ་མགོན་བསྟན་པའི་རྒྱུན་ལའང་ཕན་ཆེ་བས་བློ་གྲོས་
དང་ལྡན་པ་རྣམས་ཀྱིས་ཚུལ་འདི་ལ་བློ་ནུས་གང་ཡོད་ཀྱིས་དཔྱད་དེ་ངེས་པ་རྙེད་
པར་བྱ་ཞིང་། བསྟན་པའི་སྙིང་པོ་མཐར་ཐུག་པ་འདི་ཉིད་ཡུན་རིང་དུ་གནས་ན་ཅི་
མ་རུང་སྙམ་དུ་སྨོན་ལམ་གདབ་ པར་ བྱའོ། །དེ་ཡང་ རྗེའི་རྟོགས་བརྗོད་ལས།
ཐུབ་པའི་ལེགས་བཤད་ཀུན་གྱི་མཐར་ཐུག་པ། །དཔལ་ལྡན་རྣལ་འབྱོར་བླ་ན་
མེད་ པའི་ རྒྱུད། །དེ་ཡི་ནང་ནས་ཤིན་ཏུ་ཆེས་ཟབ་པ། །དཔལ་ལྡན་གསང་བ་
འདུས་པའི་རྒྱུད་རྒྱལ་ལ། །སྨྲ་བའི་དམ་པ་ཀླུ་སྒྲུབ་འདི་སྐད་གསུངས། །རྩ་བའི་
རྒྱུད་དུ་ལམ་གྱི་གནད་རྣམས་ནི། །མཐའ་དྲུག་ཚུལ་བཞིའི་རྒྱ་ཡིས་བཏབ་སྟེ་
གནས། །དེ་ཕྱིར་བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་མན་ངག་ལས་
- 182 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
ནི་ཤེས་བྱར་གསུངས། །ཚུལ་དེ་གནད་དུ་བཟུང་ནས་མན་ངག་གི །མཐར་ཐུག་
མདོར་བྱས་སྤྱོད་བསྡུས་རྣམ་གཞག་སོགས། །འདུས་པ་འཕགས་པའི་སྐོར་གྱི་ཕྲན་
ཀུན་ལ། །རིང་དུ་འདྲིས་པར་བྱས་ཏེ་རྩ་བའི་རྒྱུད། །སྒྲོན་མེ་ལྟ་བུར་གསལ་བར་
བྱེད་པ་ལ། །བརྟེན་ནས་བཤད་རྒྱུད་ཆེན་པོ་ལྔ་དང་ནི། །ལེགས་པར་སྦྱར་ལ་
འབད་པ་ཆེན་པོས་སྦྱངས། །སྦྱངས་པས་འདུས་པའི་རིམ་གཉིས་སྤྱི་དང་ནི། ཁྱད་
པར་རྫོགས་པའི་རིམ་པའི་གནད་ཀུན་རྙེད། །དེ་ཡི་མཐུ་ལས་བདེ་དགྱེས་དུས་
འཁོར་སོགས། །རྒྱུད་སྡེ་མང་པོའི་གནད་དོན་གདམས་པར་ཤར། །ཞེས་གསུངས་
པ་ལྟར་ཕ་རྗེས་བུས་ཟིན་པ་ཞིག་བྱེད་ན་རྗེ་བླ་མའི་དགོངས་པ་ཐར་ཐུག་པ་འདི་
སྙིང་ལ་བཅངས་ནས་ཇི་ལྟར་གསུངས་པ་ལྟར་བསྒྲུབ་པ་ལ་རྣམ་པ་ཀུན་ཏུ་འབད་
པར་བྱའོ། །དེ་ལྟར་སྡོམ་པ་གསུམ་གྱི་བཅས་མཚམས་དག་པ་གཞིར་བཟུང་ནས་
མདོ་སྔགས་ཀྱི་གཞུང་རྣམས་ལ་མང་དུ་ཐོས་པ་བཙལ་ཏེ་གཞུང་རྣམས་ཀྱི་ཚིག་
ཙམ་འདོན་པས་ཚིམ་པ་དང་། བཏོན་ རེ་ཙམ་ཤེས་ པས་ཆོག་པར་མི་བྱ་བར་
གཞུང་སོ་སོའི་བརྗོད་བྱའི་ལུས་ཡོངས་སུ་རྫོགས་པར་ཤེས་པར་བྱ་ཞིང་། དེ་ཡང་
གཞན་ ལ་ བཤད་ ཤེས་ པས་ ཆོག་ པར་ མི་ བྱ་ བར་ རང་ གི་ ཉམས་ ལེན་ ལ་
སྦར་ཏེ་མདོ་སྔགས་གང་ལའང་ལམ་སོ་སོའི་ངོ་བོ་གང་ཡིན་པ་དང་། གྲངས་ཇི་
ཙམ་ཡོད་པ་དང་གོ་རིམ་ཇི་ལྟར་ཡོད་པ་དང་། སོ་སོའི་སྐྱོན་ཡོན་གྱི་དབྱེ་བ་ཕྲ་མོ་
རྣམས་ཕྱེད་པ་དང་། ལམ་དེ་དག་སྒོམ་པའི་ཚེ་རང་གི་རྒྱུད་ལ་ཇི་ལྟར་སྐྱེ་བའི་རིམ་
པ་དང་། ལམ་དེ་དང་དེ་དག་མྱུར་དུ་སྐྱེ་བ་ལ་མཐུན་རྐྱེན་གང་དང་གང་དགོས་པ་
དང་། གེགས་བྱུང་ན་སེལ་ཐབས་ཇི་ལྟར་བྱ་བ་སོགས་མཐའ་ཆོད་པར་ཤེས་པར་
བྱའོ། །དེ་ལྟར་མང་དུ་ཐོས་པ་རྒྱ་མཚོའི་ཕ་རོལ་ཏུ་སོན་པ་ན་གང་ཐོས་པ་དང་དེ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
དག་ཐམས་ཅད་ ལས་ གཅིག་ ཀྱང་ འདོར་ དུ་ མེད་ པ་ རང་ ཉིད་ འཚང་རྒྱ་བའི་
གདམས་པའི་མཆོག་ཏུ་ངེས་པ་གཏིང་ནས་འདྲོངས་པ་ཞིག་འབྱུང་ཕྱིར་བླ་མ་དང་
ལྷག་པའི་ལྷ་དབྱེར་མ་མཆིས་པ་ལ་གསོལ་བ་ཤུགས་དྲག་ལ་རྒྱུན་རིང་བ་བཏབ།
བསག་ སྦྱང་ ལ་སྒོ་དུ་མ་ནས་འབད། རྒྱལ་བས་བཀའ་བསྒོས་པའི་ཆོས་སྐྱོང་
རྣམས་ལ་དེའི་འཕྲིན་ལས་བཅོལ། ནམ་ཞིག་ན་གང་ཐོས་པའི་དོན་འདི་དག་
ཉམས་སུ་བླངས་ཏེ་བསྒྲུབ་པ་སྙིང་པོར་བྱ་བས་དུས་འདའ་བ་ཞིག་འོང་ཞིག་གུ་
སྙམ་དུ་སྨོན་ལམ་རྣམ་པར་དག་པ་ཡང་དང་ཡང་དུ་གདབ་ཅིང་། སྔར་གང་ཐོས་
པའི་དོན་དེ་རྣམས་ལ་བྱ་བ་བྱེད་པའི་རིགས་པ། བལྟོས་པའི་རིགས་པ། ཆོས་ཉིད་
ཀྱི་རིགས་པ། འཐད་པས་སྒྲུབ་པའི་རིགས་པ་སྟེ་རིགས་པ་བཞིས་ཉིན་དང་མཚན་
དུ་ཡང་དང་ཡང་དུ་དཔྱད་དེ་ངེས་པ་གཏིང་ཚུགས་པ་གཞན་གྱིས་བསྒྱུར་མི་ཐུབ་པ་
ཞིག་འབྱུང་ལ་བློ་ནུས་གང་ཡོད་ཀྱིས་འབད། དེ་ལྟར་འབད་པས་ཕྱི་ནང་གི་རྒྱུ་
ཚོགས་ཐམས་ཅད་ཚང་སྟེ་གཙོ་ཆེར་རྒྱལ་བའི་བཀའ་དང་དགོངས་འགྲེལ་ཆེན་པོ་
རྣམས་རང་ཉིད་འཚང་རྒྱ་བའི་གདམས་པའི་མཆོག་ཏུ་ཡིད་ཆེས་གཏིང་ནས་རྙེད་
པ་ན་ཚེ་འདིའི་བུན་ལོང་དོར་ནས་དབེན་པའི་གནས་སུ་ཆོས་བཞིན་སྤྱོད་པའི་
གྲོགས་བཟང་པོ་དང་འགྲོགས་ཏེ་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
རྫོགས་པ་ལ་འདྲིས་ཤིང་གོམས་པར་བྱའོ། །དེ་ཡང་ལམ་མ་ནོར་བར་སྟོན་པའི་
བཤེས་གཉེན་དམ་པ་འབྲལ་མེད་དུ་བརྟེན་ལ་སངས་རྒྱས་ཐམས་ཅད་ཀྱི་ཐུགས་
རྗེ་དང་ནུས་མཐུ་རྣམས་གཅིག་ཏུ་བསྡུས་པ་བདག་གི་དགེ་བའི་བཤེས་སུ་ཤར་བ་
འདིའོ་སྙམ་དུ་བཅོས་མ་མིན་པའི་དད་པ་དང་ལམ་གྱི་གནད་ཕྲ་མོ་རེ་རེ་ཙམ་
བསྟན་པའི་བཀའ་དྲིན་ནམ་ཡང་འཁོར་ཐབས་མེད་པར་བལྟས་ལ་བཀའ་དྲིན་
- 184 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
རྗེས་དྲན་གྱི་གུས་པ་ཆེན་པོས་བཀའ་བཞིན་བསྒྲུབ་པ་ལ་ནམ་ཡང་གཡེལ་བ་མེད་
པ་ཞིག་བྱའོ། །དེ་ལྟར་ལེགས་ཚོགས་ཐམས་ཅད་ཀྱི་རྩ་བ་དངོས་གྲུབ་ཐམས་ཅད་
ཀྱི་འབྱུང་གནས། ཡོན་ཏན་ཐམས་ཅད་ཀྱི་གཞི་རྟེན། བཤེས་གཉེན་བསྟེན་པའི་
ཚུལ་ལ་བློ་ནུས་གང་ཡོད་ཀྱིས་འབད་དེ་ལེགས་ཚོགས་ཐམས་ཅད་ཀྱི་རྩ་བ་ཚུགས་
པ་ཞིག་བྱའོ། །དེ་ནས་བཤེན་གཉེན་དམ་པ་དེ་ལས་བྱང་ཆུབ་ལམ་གྱི་རིམ་པའི་
མྱོང་ཁྲིད་ལེགས་པར་ཐོབ་པར་བྱས་ལ། དལ་བ་དོན་ཆེ་ཞིང་རྙེད་དཀའ་ལ་རིང་
དུ་མི་གནས་པ་དང་། ཕྱི་མར་བདེ་སྡུག་ཇི་ལྟར་འབྱུང་ད་ལྟའི་རང་གི་སྤྱོད་ཚུལ་ལ་
རག་ལུས་པར་མཐོང་ནས། ཚེ་འདིའི་བསམ་སྦྱོར་བྱིས་པའི་སྤྱོད་ཚུལ་དང་སྨྱོན་
པའི་ཟློས་གར་ལྟར་བལྟས་ལ་རྒྱང་རིང་དུ་དོར་ནས་ཕྱི་མའི་དོན་ཆེན་བསྒྲུབ་པའི་
བསམ་པ་བརྟན་པོ་རྒྱུན་ཆགས་སུ་བསྐྱེད། དེ་ནས་ངན་འགྲོའི་སྡུག་བསྔལ་སེམས་
པ་དང༌། དེས་འཇིགས་ནས་དཀོན་མཆོག་གསུམ་ལ་སྙིང་ནས་སྐྱབས་སུ་འགྲོ་ཞིང་
སྐྱབས་འགྲོའི་བསླབ་བྱ་སྤྱི་དང་། ཁྱད་པར་དཀོན་མཆོག་གི་བཀའ་ལས་འདས་ཏེ་
རང་ཤེས་ཀྱི་དབང་དུ་མི་གཏོང་བར་སྒོ་གསུམ་ལ་དྲན་པ་ཉེ་བར་བཞག་ནས་ལས་
དཀར་ནག་གི་སྤང་བླང་ཚུལ་བཞིན་དུ་བསྒྲུབས་ཏེ་མངོན་མཐོའི་རྒྱུ་ཚོགས་ཚང་བ་
ཞིག་འབད་པ་དུ་མས་བསྒྲུབ། དེ་ནས་འཁོར་བ་སྤྱིའི་ཉེས་དམིགས་བསམས་ལ་
འཁོར་བའི་གནས་ཐམས་ཅད་བཙོན་ར་ལྟ་བུར་བལྟས་ནས་དེ་ལས་ཐར་འདོད་ཀྱི་
ངེས་འབྱུང་ཤུགས་དྲག་བསྐྱེད། བསམ་པ་དེས་ཀུན་ནས་བསླངས་ཏེ་ལམ་བསླབ་
པ་གསུམ་དང་། དེའི་ནང་ནས་ཀྱང་བསྟན་པའི་ རྩ་བ་སོ་ཐར་གྱི་ཚུལ་ ཁྲིམས་
བསྲུང་བ་ལ་སྐྱེས་བུའི་རྩལ་ཅི་ཡོད་ཀྱིས་འབད། དེ་ནས་རང་ཉམས་ལ་དཔགས་
ཏེ་སེམས་ཅན་རྣམས་ལ་བྱམས་པ་དང་སྙིང་རྗེ་ཤུགས་དྲག་ཏུ་སྐྱེས། རང་གི་མ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རྒན་འཁོར་བའི་གནས་ན་ཉམ་ཐག་པ་རྣམས་ལ་བཟོད་གླགས་མེད་པའི་སྙིང་
རྗེས་བསྐུར་ནས་མ་རྒན་ཉམ་ཐག་རྣམས་རང་གཅིག་པུས་སྒྲོལ་བའི་ལྷག་བསམ་
དང༌། དེས་དྲངས་པའི་བྱང་ཆུབ་ཀྱི་སེམས་མཚན་ཉིད་ཚང་བ་ཞིག་འབད་པ་དུ་
མས་བསྐྱེད། སེམས་ དེས་ཀུན་ནས་བསླབས་ཏེ་དུས་ གསུམ་ གྱི་ རྒྱལ་ བ་ སྲས་
བཅས་ཐམས་ཅད་ཀྱིས་གང་ལ་བསླབས་པའི་སྤྱོད་པའི་གནས་ཐམས་ཅད་ལ་ངེས་
པར་སློབ་པའི་སྙིང་སྟོབས་ཀྱི་འཁུར་བཟུང་ལ་ནམ་ཡང་ལྡོག་པ་མེད་པའི་དམ་
བཅའ་བརྟན་པར་བྱའོ། །དེ་ནས་རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་
ཚུལ་བཞིན་དུ་བསྟེན་ལ་རྡོ་རྗེ་ཐེག་པའི་ལམ་གྱི་རིམ་པའི་ཁྲིད་རྣམས་མྱོང་ཁྲིད་དུ་
ཐོབ་པར་བྱས་ལ་འབད་པ་ཆེན་པོས་བསླབ་ཅིང་། དེ་ལྟ་བུའི་མདོ་སྔགས་གཉིས་
ཀའི་ལམ་གྱི་ལུས་ཡོངས་སུ་རྫོགས་པ་ལ་རྩོལ་མེད་ཀྱི་མྱོང་བ་འཐོན་པ་ཞིག་ནམ་
ཞིག་ན་འོང་སྙམ་དུ་དུས་ཀུན་དུ་སྨོན་ལམ་གདབ་པར་བྱའོ། །དེ་ཡང་རྗེའི་རྟོགས་
བརྗོད་ལས། དེ་ལྟར་གདམས་པའི་གཏེར་དུ་གྱུར་པ་ན། །ཐེག་ཆེན་གཉིས་ཀྱི་
ཐུན་མོང་ ལམ་ དང་ནི། །ཐུན་མོང་མིན་པའི་ ལམ་ གྱི་ རིམ་ པ་གཉིས། །གནད་
བསྡུས་ཚང་བའི་ལམ་ལ་འདྲིས་པར་སྦྱངས། །ཞེས་གསུངས་པ་ལྟར་འཇམ་མགོན་
བླ་མས་ཇི་ལྟར་གསུངས་པ་དེ་ལྟར་དུ་རྗེས་སུ་བསླབ་པར་བྱའོ། །གསུང་རབ་
དགོངས་འགྲེལ་དང་བཅས་པའི་གནད་རྣམས་རང་ཉིད་འཚང་རྒྱ་བའི་མན་ངག་ཏུ་
ཁྱེར་ཤེས་པར་བྱས་ནས་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་ཚུལ་
རྒྱུན་དུ་ཁ་དོན་དུ་བྱ་བའི་སྒོ་ནས་བརྗོད་པ་ན་འདི་ལྟར། དངོས་གྲུབ་འབྱུང་གནས་
རྩ་རྒྱུད་བླ་མ་དང་། །ཡི་དམ་མཆོག་གསུམ་བསྟན་སྲུང་བཅས་རྣམས་ཀྱི། །མཐུ་
སྟོབས་ནུས་པ་མསམ་གྱིས་མི་ཁྱབ་པས། །བདག་གི་སྨོན་པའི་གནས་འདི་གྲུབ་
- 186 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
པར་མཛོད། །སྲིད་དང་ཞི་བའི་ལེགས་ཚོགས་ཀུན་གྱི་གཞི །མ་ནོར་ལམ་སྟོན་
བཤེས་གཉེན་དམ་པ་ནི། །བསམ་དང་སྦྱོར་བས་ཚུལ་བཞིན་ལེགས་བསྟེན་ཏེ། །
བཀའ་བཞིན་བསྒྲུབ་པས་མཉེས་པ་ལྷུར་བྱེད་ཤོག །བཤེས་གཉེན་དམ་པའི་ཞལ་
གྱི་བུམ་བཟང་ལས། །འོངས་པའི་ཟབ་དང་རྒྱ་ཆེའི་བདུད་རྩིའི་རྒྱུན། །ངོམས་མེད་
འཐུངས་པས་བློ་གྲོས་སྟོབས་རྒྱས་ཏེ། །ལམ་བཟང་བསྒྲུབ་ལ་བརྩོན་པ་ལྷུར་བྱེད་
ཤོག །དལ་འབྱོར་རྙེད་དཀའ་ཚེ་ལ་ལོང་མེད་ཅིང་། །ཕྱི་མར་ངན་འགྲོའི་གཡང་
ས་འཇིགས་རུང་ཚུལ། །བསམས་ནས་དཀོན་མཆོག་གསུམ་ལ་སྐྱབས་སོང་སྟེ། །
སྡིག་སྤོང་དགེ་བ་བསྒྲུབ་ལ་བརྩོན་པར་ཤོག །སྲིད་རྩེ་ནས་བཟུང་མནར་མེད་
དམྱལ་བའི་བར། ཁམས་གསུམ་འཁོར་བ་གང་དུ་སྐྱེས་གྱུར་ཀྱང་། །ལས་ཉོན་
འཆི་བས་བཅིངས་ཤིང་སྡུག་བསྔལ་བས། །སྲིད་ལ་ཞེན་ལོག་ངེས་འབྱུང་སྐྱེ་བར་
ཤོག །སྲིད་པའི་བཙོན་ཁང་འདི་ལས་ཐར་པའི་ཕྱིར། །བསླབ་གསུམ་ལམ་བཟང་
བསྒྲུབ་ལ་བརྩོན་བྱེད་ཅིང་། ཁྱད་པར་བསྟན་པའི་རྩ་བ་སོ་ཐར་ལ། །རྩེ་གཅིག་
བསྒྲུབ་པ་སྙིང་པོར་བྱེད་པར་ཤོག ཁམས་གསུམ་འཁོར་བར་འཁྱམས་པའི་འགྲོ་
འདི་ཀུན། །རང་གི་དྲིན་ཅན་ཕ་མར་ངེས་རྙེད་ནས། །བྱམས་དང་སྙིང་རྗེས་དྲངས་
པའི་སེམས་བསྐྱེད་ཀྱིས། །རླབས་ཆེན་རྒྱལ་སྲས་སྤྱོད་ལ་སློབ་པར་ཤོག །ཀ་རི་ཀ་
ནས་ དཔལ་ ལྡན་ འདུས་ པའི་ བར། །མདོ་ སྔགས་ གསུང་ རབ་ དགོངས་ འགྲེལ་
བཅས་པ་ཀུན། །རང་ཉིད་འཚང་རྒྱའི་ཐབས་སུ་ངེས་རྙེད་ནས། །དེ་དོན་རྩེ་གཅིག་
བསྒྲུབ་ལ་བརྩོན་པར་ཤོག །རྡོ་རྗེ་ཐེག་པའི་སྐྱེད་ཚལ་ཉམས་དགའ་བར། །རབ་
འབྱམས་ལྷ་ཡི་འཁོར་ལོའི་འདབ་བརྒྱ་རྒོད། །ལྷ་སྔགས་ཏིང་འཛིན་བདུད་རྩིའི་
ཟིལ་མངར་གྱིས། །རང་གཞན་མ་ལུས་ཚིམ་པ་ཐོབ་གྱུར་ཅིག །རབ་བརྟན་བྱང་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཆུབ་སེམས་ ཀྱི་སྡོང་པོ་ལ། །ཟབ་གསལ་གཉིས་མེད་མེ་ཏོག་གེ་སར་འཛུམ། །
ལྷན་སྐྱེས་སྦྲང་རྩིའི་རྒྱལ་མཚན་ཟིལ་མངར་ གྱིས། །བདེ་ཆེན་ལྷན་སྐྱེས་ལུས་
སྟོབས་རྒྱས་གྱུར་ཅིག །སྡེ་སྣོད་གསུམ་དང་རྒྱུད་སྡེ་བཞི་ཡི་དོན། །ཆ་ཚང་ལམ་གྱི་
གནད་ལ་ངེས་རྙེད་ནས། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །སྐུ་
གསུམ་མྱུར་དུ་བསྒྲུབ་ལ་བརྩོན་པར་ཤོག །ཨ་ཏི་ཤ་དང་འཇམ་མགོན་བླ་མ་ཡི། །
རྣམ་ཐར་གཙང་མ་སྐྱོང་བ་མཐར་ཕྱིན་ཏེ། །བསྡུ་བ་བཞི་ཡིས་གཞན་དོན་བསྒྲུབ་
པ་ལ། །འཇམ་དཔལ་དཔའ་བོ་ལྟ་བུར་བདག་གྱུར་ཅིག །ལྷར་བཅས་འགྲོ་བ་
ཀུན་ གྱི་ ཉེར་ འཚོའི་ གཞི། །འཇམ་ མགོན་ ལུགས་ བཟང་དྲི་མ་མེད་ པ་འདི། །
ཕྱོགས་རྣམས་ཀུན་ཏུ་འཕེལ་ཞིང་རྒྱས་གྱུར་ཏེ། །བཀྲ་ཤིས་བདེ་ལེགས་ཆེན་པོས་
ཁྱབ་གྱུར་ཅིག །
ཅེས་རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་
རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ་ཞེས་བྱ་བ་འདི་ནི། འཇམ་མགོན་
བསྟན་པའི་གསལ་བྱེད་དད་བརྩོན་རྣམ་དཔྱོད་ཕུལ་དུ་བྱུང་བ་ལྕང་ལུང་པཎྜི་ཏ་ཧུ་
ཐོག་ཐུ་ངག་དབང་བློ་བཟང་བསྟན་པའི་རྒྱལ་མཚན་གྱིས་རྒྱལ་བའི་བསྟན་པ་ལ་
ཐོས་བསམ་སྒོམ་གསུམ་རིམ་གྱིས་བྱས་ཏེ་ཐེག་པ་མཆོག་གི་ལམ་གྱི་ལུས་ཡོངས་སུ་
རྫོགས་པ་ལ་ཉམས་ལེན་སྙིང་པོར་བྱ་བའི་ཚུལ་འཇམ་མགོན་བསྟན་པའི་རྒྱན་དུ་
འགྱུར་ཞིང་། ཕྱི་རབས་སུ་ཆོས་བཞིན་སྤྱོད་པར་འདོད་པ་ཀུན་ལ་ཕན་ཆེ་བ་འདི་ལྟ་
བུ་ཞིག་གསར་བྲིས་དགོས་ཞེས་རིན་པོ་ཆེའི་མཎྜལ་རིན་ཆེན་སིལ་མ་མང་པོའི་ཚོམ་
བུ་དང་བཅས་ཏེ་ནན་ཆེན་པོས་བསྐུལ་བ་ལ་བརྟེན་ནས་འཇམ་མགོན་སྙན་བརྒྱུད་
ཀྱི་མན་ངག་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་མདོ་སྔགས་ཏིང་འཛིན་
- 188 -



རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་སྐལ་ལྡན་མཁས་པ་ཡོངས་ཀྱི་གཞུང་ལམ།
ལེགས་པར་འཕེལ་བའི་གནས་མཆོག་བཀྲ་ཤིས་བསམ་གཏན་གླིང་ངམ། འཇམ་
དབྱངས་གོང་མ་ཆེན་པོའི་གསེར་གྱི་ལུང་གིས་ཚེ་མཆོག་གླིང་ཞེས་བསྔགས་པའི་
གཙུག་ལག་ཁང་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་
དུས་ཀུན་ཏུ་འཕེལ་ཞིང་རྒྱས་པར་གྱུར་ཅིག ། ། །
- 189 -



༄༅། །བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་
སྙིང་པོ་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་ཐེག་པ་ཆེན་པོའི་གསུང་རབ་
དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོའི་དོན། དུས་གསུམ་གྱི་བྱང་
ཆུབ་སེམས་དཔའ་ཐམས་ཅད་ཀྱི་ཐུགས་དམ་གྱི་མཐིལ། ལྷ་དང་བཅས་པའི་འགྲོ་
བ་ཐམས་ཅད་ལ་ཕན་བདེ་མ་ལུས་འབྱུང་བའི་རྒྱུ་གཅིག་པུ། མཐོང་བ་དང་ཐོས་པ་
དང་དྲན་པ་དང་རེག་པས་ཀྱང་འགྲོ་བ་ཀུན་གྱི་གསོས་སུ་འགྱུར་བ། སངས་རྒྱས་
གང་ལས་འབྱུང་བའི་རྒྱུ་གྲུང་པོ་ས་བོན་ལྟ་བུ་བྱང་ཆུབ་ཀྱི་སེམས་རིན་པོ་ཆེ་བསྐྱེད་
པའི་ཆོ་ག་བཤད་པ་ལ་གསུམ། བྱང་ཆུབ་ལམ་གྱི་རིམ་པ་ལ་བློ་སྦྱངས་ནས་སྨོན་
སེམས་ཇི་ལྟར་བསྐྱེད་པའི་ཆོ་ག་རྒྱས་པར་བཤད་པ། སྤྱོད་འཇུག་ལས་གསུངས་
པ་ལྟར་སྨོན་འཇུག་གཉིས་ཅིག་ཅར་བླང་བའི་ཆོ་ག་བཤད་པ། དད་ལྡན་རྣམས་
ཀྱིས་ཚོགས་གསོག་སྒྲིབ་སྦྱོང་གི་ཕྱིར་དུ་སེམས་བསྐྱེད་མཆོད་པ་བྱ་ཚུལ་བཤད་
པའོ། །དང་པོ་ལ་གསུམ། སྨོན་པ་སེམས་སྐྱེད་མ་ཐོབ་པ་ཐོབ་པར་བྱེད་པའི་ཆོ་ག་
ཇི་ལྟར་བྱ་ཚུལ་བཤད་པ། ཐོབ་པ་མི་ཉམས་པར་བསྲུང་ཚུལ་བཤད་པ། ཉམས་ན་
ཕྱིར་བཅོས་ པའི་ཐབས་བཤད་པའོ། །དང་ པོ་ལ་གསུམ། སྨོན་པའི་ ཆོ་ག་གང་
ལས་བླང་བའི་ཡུལ་བཤད་པ། སྨོན་པའི་ཆོ་ག་གང་གིས་ལེན་པའི་རྟེན་བཤད་པ།
- 190 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
སྨོན་སེམས་ཇི་ལྟར་བླང་བའི་ཆོ་ག་དངོས་བཤད་པའོ། །དང་པོ་ནི། སངས་རྒྱས་
ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་པའི་བྱང་ཆུབ་ལམ་གྱི་རིམ་པའི་
མན་ངག་ཐོབ་ནས་ཚུལ་བཞིན་དུ་ཉམས་སུ་བླངས་པ་ལས་ཡིད་འགྱུར་གྱི་མྱོང་བ་
ཐོན་ཏེ་སྨོན་པ་དམ་བཅའ་ཅན་དང༌། འཇུག་སྡོམ་ཐོབ་པ་ཞིག་དགོས་པར་བྱང་ས་
དང་ བསླབ་ བཏུས་ སོགས་ སུ་ གསུངས་ ཤིང་། དགྲ་ལས་ རྣམ་ རྒྱལ་ གྱིས་ སྨོན་
སེམས་ གང་ ལས་བླང་བའི་ཡུལ་ལ་དགེ་བའི་བཤེས་གཉེན་ བྱང་ཆུབ་སེམས་
དཔའི་སྡོམ་པ་དང་ལྡན་པ་ཞིག་དགོས་པར་གསལ་བར་གསུངས་སོ། ། །
གཉིས་ པ་ སྨོན་ སེམས་ གང་ གིས་ ལེན་ པའི་རྟེན་ནི། དགེ་བའི་ བཤེས་
གཉེན་མཚན་ཉིད་དང་ལྡན་པ་ལས་བྱང་ཆུབ་ལམ་གྱི་རིམ་པའི་ཁྲིད་ཐོབ་པར་
བྱས་ཏེ་བློ་སྦྱངས་ནས་བྱང་ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་ཅུང་ཟད་རྙེད་
པ་ཞིག་དགོས་པར་གསུངས་སོ། །
གསུམ་པ་སྨོན་སེམས་ཇི་ལྟར་བླང་བའི་ཆོ་ག་དངོས་ལ་གསུམ། སྦྱོར་བའི་
ཆོ་ག །དངོས་གཞིའི་ཆོ་ག །མཇུག་ཏུ་ཇི་ལྟར་བྱ་བའོ། །དང་པོ་ལ་གསུམ། ཐེག་
ཆེན་ཐུན་མོང་མིན་པའི་སྐྱབས་འགྲོ་ཁྱད་པར་ཅན་བྱ་བ། སེམས་སྐྱེད་རྒྱུད་ལ་
བསྐྱེད་པར་བྱ་བའི་ཕྱིར་ཚོགས་བསག་པ། བྱམས་ སྙིང་རྗེ་བྱང་ཆུབ་ཀྱི་སེམས་
རྣམས་ཀྱི་དམིགས་རྣམ་བླ་མས་བརྡ་སྤྲད་པ་ལྟར་ངེས་པར་བྱས་ལ་བསམ་པ་སྦྱང་
བའོ། །དང་པོ་ལ་གསུམ། གང་དུ་སེམས་བསྐྱེད་བྱ་བའི་གནས་བརྒྱན་ཅིང་རྟེན་
དགྲམ་ཞིང་མཆོད་རྫས་བཤམས་པ། གསོལ་བ་གདབ་ཅིང་སྐྱབས་སུ་འགྲོ་བ།
སྐྱབས་སུ་སོང་བའི་བསླབ་བྱ་རྒྱས་པར་བརྗོད་པའོ། །དང་པོ་ནི། སྨོན་སེམས་ཆོ་
གས་བླང་བ་འདི་གང་ཡང་བློ་མ་སྦྱངས་པའི་སྔོན་ནས་ཐམ་ཐོམ་དུ་བྱེད་པ་མིན་གྱི།
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དགེ་བའི་བཤེས་གཉེན་ཚུལ་བཞིན་དུ་བསྟེན་ནས་བྱང་ཆུབ་ལམ་གྱི་རིམ་པ་ལ་བློ་
སྦྱངས་ཏེ་ཚེ་འདི་ལས་བློ་ལོག་ནས་འཇིག་རྟེན་ཕྱི་མའི་དོན་སྒྲུབ་པའི་བསམ་པ་
དང་། འཁོར་བ་སྤྱི་ལས་བློ་ལོག་ནས་ཐར་པ་ཐོབ་པར་འདོད་པའི་བསམ་པ་དང་།
བྱམས་སྙིང་རྗེའི་དམིགས་རྣམ་བསྐྱངས་ནས་སེམས་ཅན་གྱི་དོན་སྒྲུབ་པའི་བསམ་
པ་རྣམས་རིམ་གྱིས་བསྐྱེད་ནས་བྱང་ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་སྐྱེས་
པ་ན་སྨོན་སེམས་ཆོ་གས་འཛིན་པ་ཡིན་ལ། སྤྱིར་ཚོགས་གསོག་སྒྲིབ་སྦྱོང་གི་ཕྱིར་
དུ་དཀོན་མཆོག་ལ་མཆོད་པ་ཅི་འབྱོར་ཕུལ་ཏེ་འཚང་རྒྱ་བའི་སྨོན་ལམ་འདེབས་པ་
ལ་ནི་དུས་ཚོད་ངེས་པ་མི་དགོས་ཀྱི་གང་ཟག་སུ་ཞིག་གིས་དུས་ནམ་གྱི་ཚེ་བྱས་
ཀྱང་ཕན་ཡོན་ཆེའོ། །འདིར་སྨོན་པ་དམ་བཅའ་ཅན་འཛིན་པ་ལ་བློ་སྦྱངས་ནས་
བྱེད་དགོས་པ་ནི། ཇོ་བོ་རྗེ་དཔལ་ལྡན་ཨ་ཏི་ཤས། དེ་བསྐྱེད་སྦྱོང་བར་འདོད་པ་
ཡིས། །བྱམས་སོགས་ཚངས་པའི་གནས་བཞི་པོ། །འབད་པས་རིང་དུ་བསྒོམས་
བྱས་པས། །ཆགས་དང་ ཕྲག་དོག་བསལ་བྱ་ཞིང་། །ཡང་དག་ཆོ་ག་བྱས་པས་
སྐྱེ། །ཞེས་ཡུན་རིང་དུ་བསྒོམས་ནས་བྱམས་སྙིང་རྗེ་ལ་ཡིད་འགྱུར་གྱི་མྱོང་བ་ཐོན་
པ་ན་དགེ་བའི་བཤེས་གཉེན་ལས་སྨོན་པའི་ཆོ་ག་བླངས་ཏེ་བསྐྱེད་དགོས་པར་
གསུངས་པ་ལྟར་རོ། །དེ་ལྟར་མ་བྱས་པར་གང་ཡང་བློ་མ་སྦྱངས་པར་ཚིག་ཙམ་རེ་
བརྗོད་པས་བྱང་ཆུབ་ཀྱི་སེམས་མི་སྐྱེ་བ་ནི། ཇོ་བོ་རྗེས་བྱམས་པ་དང་སྙིང་རྗེ་སྒོམ་
མི་ཤེས་པའི་བྱང་ཆུབ་སེམས་དཔའ་ཁྱེད་བོད་ཀྱིས་ཤེས་པ་ཞེས་བཀའ་བཀྱོན་
མཛད་དོ། །བློ་སྦྱངས་ནས་སྨོན་སེམས་ཀྱི་ཆོ་ག་བྱེད་པ་ལ་གནས་ནི་རྒྱལ་བའི་
བསྟན་པ་ལ་མི་དད་པའི་མུ་སྟེགས་ཅན་དང་། ལས་འབྲས་ལ་བསྐུར་བ་འདེབས་
པའི་ལོག་ལྟ་ཅན་དང་། ཁྱད་པར་བྱང་ཆུབ་ལམ་གྱི་རིམ་པ་ལ་མི་མོས་པར་ཁྱད་
- 192 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
།
གསོད་བྱེད་པའི་སྐྱེ་བོ་སྡིག་ཅན་དག་གིས་དབེན་པ་ཞིག་ངེས་པར་དགོས་པར་
གསུངས་པས་དེ་འདྲ་བའི་སྡིག་ཅན་གྱི་སྐྱེ་བོས་དབེན་པའི་ས་ཕྱོགས་སྔོན་བྱོན་
དམ་པ་རྣམས་ཀྱིས་བྱང་ཆུབ་ལམ་རིམ་བསྒོམས་ནས་ཐུགས་བསྐྱེད་མཛད་པའི་
གནས་ཡིན་ན་མཆོག་ཏུ་བསྔགས་ཤིང་། དེ་ལྟ་མིན་ཡང་སྔར་བཤད་པའི་སྡིག་ཅན་
དེ་འདྲ་མེད་པའི་ས་ཕྱོགས་གཙང་ཞིང་ཡིད་དུ་འོང་བར་བྱ་བ་ཡིན་ལ། དགེ་འདུན་
མང་པོ་ཚོགས་ཏེ་བྱང་ཆུབ་ལམ་རིམ་ལ་བློ་སྦྱངས་ནས་སྨོན་པའི་ཆོ་ག་རྒྱས་པར་
བྱེད་པ་ཡིན་ན་སྦྱོར་བ་དང་དངོས་གཞི་གཉིས་སུ་བྱ་སྟེ། སྦྱོར་བའི་ཉིན་གང་དུ་བྱ་
བའི་གནས་དེའི་ཁོ་ར་ཁོར་ཡུག་ཐམས་ཅད་དུ་ཆག་ཆག་བཏབ་ནས་ཕྱག་བདར་
ལེགས་པར་བྱས་ཏེ་ཤིན་ཏུ་གཙང་བར་བྱ། དེ་ནས་ས་དེ་དག་ཏུ་བ་བྱུང་ལྔས་སྐྱང་
ནུལ་དང་བྱུགས་པ་བྱ། ཙན་དན་དང་གུར་གུམ་ལ་སོགས་པའི་དྲི་བཟང་པོའི་ཆུས་
ཀྱང་བྱུག་ཅིང་། དྲི་ཞིམ་པོའི་མེ་ཏོག་ གསིལ་མ་ ཆལ་བར་དགྲམ། བསྟན་ པའི་
བདག་པོ་སྟོན་པ་ཐུབ་པའི་དབང་པོའི་སྐུ་བརྙན་རབ་གནས་ཅན་ཞིག་གིས་གཙོས་
སངས་རྒྱས་དང་བྱང་ཆུབ་སེམས་དཔའ་ཉན་རང་བཀའ་སྡོད་དང་བཅས་པའི་སྐུ་
བརྙན་ཅི་འབྱོར་དང་། ཤེར་ཕྱིན་གྱི་མདོ་སྡེ་རིན་པོ་ཆེས་གཙོས་པའི་རྒྱལ་བའི་
བཀའ་དང་དགོངས་འགྲེལ་གྱི་བསྟན་བཅོས་སོགས་སྐུ་གསུང་ཐུགས་རྟེན་རྣམས་
སྟེགས་བུ་བཟང་པོ་ལ་བཞུགས་སུ་གསོལ། བླ་བྲེ་དང་གདུགས་དང་རྒྱ་མཚན་
དང༌། དར་འཕན་སོགས་བཟང་ཞིང་གྱ་ནོམ་པ་དང་། མཆོད་ཡོན་དང་མེ་ཏོག་དང་
བདུག་སྤོས་སོགས་མཆོད་པ་བཟང་ཞིང་རྒྱ་ཆེ་བ་དང༌། རོལ་མོ་སྣ་ཚོགས་པ་
རྣམས་ བཤམས། འདི་ ལ་ སྔོན་ གྱི་ བླ་ མ་ གོང་ མ་ རྣམས་ ཀྱི་ གསུང་སྒྲོས་ ལས།
སེམས་བསྐྱེད་པའི་ཆོ་ག་བྱེད་པའི་ཚེ་མཆོད་པ་གྲོགས་པོའི་བློར་མི་ཤོང་བ་འདི་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
འདྲ་གཏོང་ཕོད་པ་སྙམ་དུ་སྙིང་ཚ་ཧད་བྱེད་པ་བཤམ་དགོས་གསུངས། ཇོ་བོ་རྗེ་
དཔལ་ལྡན་ཨ་ཏི་ཤ་བོད་དུ་ཕེབས་དུས་བོད་སྟོན་རྣམས་ཀྱིས་མང་ཡུལ་དང་
བསམ་ཡས་སོགས་སུ་ཇོ་བོ་ལ་སེམས་བསྐྱེད་ཞུས་དུས་མཆོད་པ་ཉུང་ཟད་རེ་ལས་
མེད་པས་ཇོ་བོ་རྗེ་མ་མཉེས་པར་འདི་ང་ལ་ཀྱལ་ཀ་བྱས་པ་ཡིན་ནམ་མཆོད་པ་
ངན་པས་མི་སྐྱེ་གསུངས། བཀའ་གདམས་གོང་མའི་གསུང་སྒྲོས་ལས། རང་གི་
འབྱོར་བའི་དྲུག་ཆ་མཆོད་པར་བཤམ་དགོས་གསུངས། དེ་ལྟར་བཤམས་ནས་བླ་
མ་ལ་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་སེམས་བསྐྱེད་པའི་སྟ་གོན་
གྱི་དོན་དུ་གསོལ་བ་གདབ། བླ་མས་སང་ཉིན་བྱང་ཆུབ་ཀྱི་སེམས་རིན་པོ་ཆེ་
བཅོས་མ་མིན་པ་ཞིག་སྐྱེ་བར་བྱེད་པ་ལ། རྟ་རྒྱུག་པ་ལ་སྔོན་དུ་རྒྱུག་ས་སྟོན་པ་
ལྟར་དེ་རིང་ནས་བློ་ལེགས་པར་སྦྱངས་ཏེ་སྲིད་ལ་ཞེན་པ་ལོག་པའི་ངེས་འབྱུང་
དང་རང་གི་ཉམས་པ་དཔག་ཏེ་མཁའ་ཁྱབ་ཀྱི་སེམས་ཅན་རྣམས་ལ་ཉེ་རིང་མེད་
པར་བྱམས་ སྙིང་ རྗེ་ཤུགས་དྲག་ཏུ་བསྐྱེད་དེ་སེམས་ཅན་རྣམས་འཁོར་བ་ནས་
འདོན་ཕྱིར་ངེས་པར་འཚང་རྒྱ་ཐུབ་པ་ཞིག་བྱེད། དེ་ལ་སངས་རྒྱས་ཀྱི་རྒྱུ་གྲུང་པོ་
བྱང་ཆུབ་ཀྱི་སེམས་རིན་པོ་ཆེ་འདི་ཡིན་པས་སང་ཉིན་རྒྱལ་བ་སྲས་བཅས་དཔང་
དུ་བཞག་སྟེ་བླ་མའི་སྤྱན་སྔར་བྱང་ཆུབ་ཀྱི་སེམས་བཅོས་མ་མིན་པ་ཞིག་བསྐྱེད་
པར་ བྱའོ་སྙམ་དུ་བློ་ལེགས་ པར་ སྦྱང་ནས་ སེམས་བསྐྱེད་ དགོས་པས་ཐུགས་
བསམ་དེ་བཞིན་དུ་མཛོད་ཅེས་བརྡ་སྤྲད་དེ། སངས་རྒྱས་ཆོས་དང་ཚོགས་ཀྱི་
མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་
སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་ལན་གསུམ་དལ་བུས་བརྗོད། བྱང་ཆུབ་སེམས་མཆོག་རིན་པོ་
- 194 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
ཆེ། །མ་སྐྱེས་པ་རྣམས་སྐྱེས་གྱུར་ཅིག །སྐྱེས་པ་ཉམས་པ་མེད་པར་ཡང་། །གོང་
ནས་གོང་དུ་འཕེལ་བར་ཤོག །ཅེས་སོགས་བྱང་ཆུབ་ཀྱི་སེམས་རྒྱུད་ལ་སྐྱེ་བའི་
སྨོན་ལམ་ཤུགས་དྲག་ཏུ་གདབ་བོ། །གཞན་ཡང་སྦྱོར་བའི་ཉིན་དགེ་འདུན་འདུ་
ཚོགས་ཆེ་ན་རྒྱལ་བའི་བཀའ་འགྱུར་རོ་ཅོག་གསུང་སྒྲོག་བྱ་བ་དང་། དེ་ཙམ་མི་
ལྕོགས་ན་ཡུམ་རྒྱས་འབྲིང་བསྡུས་གསུམ་དང་། མདོ་སྡེ་བསྐལ་བཟང་། མཛངས་
བླུན་སོགས་གསུང་སྒྲོག་བྱ། མ་མཐའང་བརྒྱད་སྟོང་པ་དང་མདོ་སྡེ་བསྐལ་བཟང་
གསུང་སྒྲོག་བྱ། འབྱུང་པོའི་གཏོར་མ་གཏོང་བར་གསུངས་པས་གང་དུ་སེམས་
བསྐྱེད་བྱ་བའི་ས་དེའི་ཕྱོགས་ཕྱོགས་སུ་བརྒྱ་རྩ་དང་ཆ་གསུམ་སོགས་གཏོར་མ་ཅི་
འགྲུབ་གཏང་ངོ༌། །དེ་ནས་དངོས་གཞིའི་ཉིན་པར་མཆོད་པ་རྒྱས་པར་ཕུལ་ལ་
དགེ་བའི་བཤེས་གཉེན་ཚོགས་ཀྱི་དབུར་སྤྱན་དྲངས་ཏེ་མཆོད་པས་མཆོད་ནས་
གསོལ་བ་གདབ་སྟེ། དེང་སང་ཕྱག་ལེན་དུ་བླ་མ་མཆོད་པའི་ཆོ་གའི་སྒོ་ནས་བླ་མ་
ཡི་ དམ་ སྲུང་ མར་ བཅས་ པ་ ལ་ མཆོད་ཚོགས་རྒྱས་ པ་ དང་། བླ་མ་ལ་བརྟན་
བཞུགས་བྱས་ཏེ་སེམས་བསྐྱེད་ཀྱི་དོན་དུ་གསོལ་བ་བཏབ། དགེ་འདུན་རྣམས་ལ་
ཅི་འབྱོར་བའི་བསྙེན་བཀུར་གྱིས་མཉེས་པར་མཛད་སྲོལ་འདིའོ། །དེ་ནས་སེམས་
བསྐྱེད་དངོས་གཞི་ལ་འཇུག་པའི་ཚེ་ཐོག་མར་བླ་མས་ཕྱོགས་བཅུའི་རྒྱལ་བ་སྲས་
བཅས་སྤྱན་དྲངས། ཨོཾ་ན་མོ་བྷ་ག་ཝ་ཏེ། བཛྲ་སཱ་ར་པྲ་མརྡ་ནི། ཏ་ཐཱ་ག་ཏཱ་ཡ།
ཨདྷ ཏེ། སམྱཀཾ་ བུད་ དྷཱ་ ཡ། ཏདྱ་ ཐཱ། ཨོཾ་བཛྲ་བཛྲ། མཧཱ། བཛེ། མཧཱ་ཏེ་ ཛ་ བཛེ།
མཧཱ་བིདྱ་བཛེ། མཧཱ་བོ་དྷི་ཙིཏྟ་བཛེ། མཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་
ཨཱ་ཝ་ར་ཎ་བི་ཤོ་དྷ་ན་བཛེ་སྭཱཧཱ། ཞེས་མཆོད་པའི་སྤྲིན་གྱི་གཟུངས་ཚར་གསུམ་
འདོན། དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽ །
དཔའ་ཐམས་ཅད་ཀྱི་བྱིན་གྱིས་བརླབས་དང་། ཚོགས་གཉིས་ཡོངས་སུ་རྫོགས་
པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་
ཁྱབ་བའི་སྟོབས་ཀྱིས་དེ་བཞིན་དུ་གྱུར་ཅིག །ཅེས་བདེན་སྟོབས་ལན་གསུམ་བྱ།
དེ་ནས་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་རྟེན་གྱི་སྤྱན་སྔར་སྨོན་
སེམས་དང་འཇུག་སྡོམ་བླངས་ལ་བྱང་ཆུབ་སེམས་དཔའི་སྡོམ་པ་དང་ལྡན་པར་བྱ།
དེ་ནས་བླ་མ་ཁྲི་ལ་བཞུགས། སློབ་མ་རྣམས་ཕྱི་རོལ་ཏུ་ཁྲུས་བྱས་གོས་གཙང་མ་
བཟང་པོ་བགོས། རབ་ཏུ་བྱུང་བ་ཐམས་ཅད་ཀྱིས་ཆོས་གོས་བགོ་ཞིང་དགེ་སློང་
ཡིན་ན་སྣམ་སྦྱར་ཡང་གྱོན་ཏེ་གྲལ་ལ་འདུས་ནས་ཐལ་མོ་སྦྱར་ཏེ་འཁོད་པ་ལ་བླ་
མས་སེམས་བསྐྱེད་ཀྱི་བརྡ་སྤྲོད་པ་འདི་ལྟར་བྱ་སྟེ། ཁམས་གསུམ་ཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་ཞལ་ནས། སེམས་བསྐྱེད་ཐེག་མཆོག་ལམ་གྱི་གཞུང་ཤིང་
སྟེ། །རླབས་ཆེན་སྤྱོད་པ་ཀུན་གྱི་གཞི་དང་རྟེན། །ཚོགས་གཉིས་ཀུན་ལ་གསེར་
འགྱུར་རྩི་ལྟ་བུ། །རབ་འབྱམས་དགེ་ཚོགས་སྡུད་པའི་བསོད་ནམས་གཏེར། །དེ་
ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་ཆེན་སེམས་མཆོག་ཐུགས་དམ་
མཐིལ་དུ་འཛིན། །རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་
ཁྱེད་ ཀྱང་ དེ་བཞིན་བསྐྱངས་ འཚལ་ ལོ། །ཞེས་ གསུངས་ པ་ ལྟར་ བྱང་ ཆུབ་ ཀྱི་
སེམས་རིན་པོ་ཆེ་འདི་ནི་ཐེག་པ་ཆེན་པོའི་ལམ་ཐམས་ཅད་ཀྱི་གཞུང་ཤིང་། རྒྱལ་
བའི་སྲས་པོ་རྣམས་སྤྱོད་པ་རླབས་པོ་ཆེ་ལ་སློབ་པའི་གཞི་དང་རྟེན། སངས་རྒྱས་
གང་ལས་འབྱུང་བའི་རྒྱུ་ས་བོན་ལྟ་བུ་མེད་དུ་མི་རུང་བ་སྟེ། བྱང་ཆུབ་ཀྱི་སེམས་
རིན་པོ་ཆེ་འདི་མེད་ན་མངོན་ཤེས་དང་རྫུ་འཕྲུལ་ལ་སོགས་པའི་ཡོན་ཏན་གང་
ཡོད་ཀྱང་བྱང་ཆུབ་སེམས་དཔའི་མིང་མི་ཐོབ་ལ། སེམས་རིན་པོ་ཆེ་འདི་མེད་ན་
- 196 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
སྟོང་གསུམ་གྱི་སེམས་ཅན་ཐམས་ཅད་ལ་བསྐལ་པའི་བར་དུ་སྦྱིན་པ་བཏང་ཡང་
རྒྱལ་སྲས་ཀྱི་སྤྱོད་པར་མི་ཚུད། ཁོང་ཁྲོ་སོགས་ཀྱིས་མ་བཅོམ་ན་འབྲས་བུ་ལོངས་
སྤྱོད་ཙམ་རེ་བྱུང་ནས་ཟད་འགྲོ་བ་ཡིན་ལ། བྱང་ཆུབ་ཀྱི་སེམས་རིན་པོ་ཆེ་འདི་
ཡོད་ན་བྱ་རོག་ལ་ཟན་ཆང་གཅིག་བྱིན་པ་ཙམ་ཡང་ནམ་ཡང་མི་མཛད་པར་
རྫོགས་ པའི་བྱང་ཆུབ་ཀྱི་རྒྱུར་འགྱུར་ཞིང་། རྒྱལ་སྲས་ཀྱི་སྤྱོད་པ་ཞེས་ བྱ་བའི་
གྲངས་སུ་འགྲོའོ། །སེམས་རིན་པོ་ཆེ་འདི་ཡོད་ན་གནས་སྐབས་དབུལ་ཕོངས་ཀྱི་
རྣམ་པ་ལྟར་བུ་ཇི་འདྲ་ཞིག་ཡིན་ཡང་ཚངས་པ་དང་བརྒྱ་བྱིན་སོགས་ལྷ་རྣམས་
ཀྱིས་དེའི་རྐང་པ་ལ་མགོ་བོ་གཏུགས་ཏེ་ཕྱག་བྱ་བའི་གནས་སུ་འགྱུར། ཉན་རང་
དགྲ་བཅོམ་བདག་ཉིད་ཆེན་པོ་ནམ་མཁའ་དང་ལག་མཐིལ་དུ་མཉམ་པའི་སེམས་
ཐོབ་པ་རྣམས་ཀྱང་རིགས་ཀྱི་སྟོབས་ཀྱིས་ཟིལ་གྱིས་གནོན་ནུས། ཕྱོགས་བཅུའི་
རྒྱལ་བ་ཐམས་ཅད་ཀྱིས་ཀྱང་བུ་ལྟར་དགོངས་པར་འགྱུར་བས་འདི་འདྲ་བའི་ཕན་
ཡོན་རླབས་ཆེན་པོ་བསམ་ལ་བྱང་ཆུབ་སེམས་རིན་པོ་ཆེ་བསྐྱེད་པ་ལ་བློ་གྲོས་དང་
ནུས་པ་དང་རྩོལ་བ་ཅི་ཡོད་ཀྱིས་འབད་དགོས་སོ། །དེ་ལ་ཚོགས་ཞིང་གསལ་
གདབ་པ་ནི། གནས་ཁང་འདི་ཐ་མལ་པའི་རྣམ་པ་ཅན་མིན་པར་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱི་ཐུགས་བསྐྱེད་དང་སྨོན་ལམ་གྱི་མཐུ་དང་ཡེ་
ཤེས་ཀྱི་རང་སྣང་ལས་གྲུབ་པའི་གཞལ་ཡས་ཁང་ངོས་ཐམས་ཅད་ལ་དུས་གསུམ་
གྱི་རྒྱལ་བ་རྣམས་ཀྱིས་སྔོན་ཐུགས་བསྐྱེད་པ་ནས་བཟུང་རྒྱལ་སྲས་ཀྱི་སྤྱོད་པ་ལ་
ཇི་ལྟར་བསླབ་པའི་ཚུལ་རྣམས་སོ་སོའི་ཡུལ་གྱི་རྣམ་པ་དང་སྐུ་སྦྱིན་པར་བཏང་བ་
སོགས་མཛད་པ་གང་དང་གང་མཛད་པ་དེ་དང་དེ་དག་ཐམས་ཅད་ད་ལྟ་མངོན་
སུམ་དུ་མཛད་བཞིན་པ་ལྟ་བུར་གསལ་བར་སྣང་བ། གཞལ་ཡས་དེའི་ཕྱོགས་དང་
- 197-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཕྱོགས་མཚམས་སུ་དཀར་ཕྱོགས་ཀྱི་ལྷ་དང་ཀླུ་ལ་སོགས་པས་མཆོད་པའི་བྱེ་བྲག་
བསམ་གྱིས་མི་ཁྱབ་པས་མཆོད་པ་བྱེད་བཞིན་པ། གནོད་སྦྱིན་ལག་ན་རྡོ་ རྗེ་
འཁོར་བགྲང་ལས་འདས་པ་དང་བཅས་པས་ཕྱོགས་ཀུན་ཏུ་བར་ཆད་བསྲུང་བ།
གཞལ་ཡས་ཁང་དེའི་དབུས་ན་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་
ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་
གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་བ་ཤཱཀྱ་
ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་གཙུག་ཏོར་དང་ལྡན་པ། ཞལ་གཅིག་
ཕྱག་གཉིས་ཀྱི་གཡས་ས་གནོན་དང་། གཡོན་མཉམ་བཞག་གི་སྟེང་ན་བདུད་རྩིས་
གང་བའི་ལྷུང་བཟེད་བསྣམས་པ་སྐུ་ལ་ཆོས་གོས་ངུར་སྨྲིག་གི་མདོག་ཅན་གསུམ་
མཛེས་པར་གསོལ་བ་མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་
ཅན་སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེའི་སྐྱིལ་ཀྲུང་
གིས་བཞུགས་པ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་
སངས་རྒྱས་བྱང་སེམས། དཔའ་བོ་དཔའ་མོ་བསྟན་སྲུང་ཡེ་ཤེས་ པའི་ཚོགས་
རྣམས་ཀྱིས་བསྐོར་ནས་བཞུགས་པ། དེ་དག་གི་སྟེང་གི་ནམ་མཁའ་ལ་ཕྱོགས་
བཅུའི་རྒྱལ་བ་སྲས་བཅས་ཐམས་ཅད་སྤྲིན་འཐིབས་པ་བཞིན་དུ་བཞུགས་པ།
ཚོགས་ཞིང་དེ་དག་རེ་རེའི་མདུན་ན་རང་གི་དྲིན་ཅན་རྩ་བའི་བླ་མ་རེ་རེ་བཞུགས་
པར་གསལ་འཐོབ་ཅེས་བརྡ་སྤྲད། སེམས་བསྐྱེད་པ་པོ་དག་རང་རང་གི་གཡས་
གཡོན་དང་མཐའ་སྐོར་དུ་ཚེ་འདིའི་ ཕ་མ་ གཉིས་ ཀྱིས་ གཙོས་ མཁའ་ཁྱབ་ཀྱི་
སེམས་ཅན་ཐམས་ཅད་རང་ལ་རེ་བའི་ཚུལ་གྱིས་ཉམ་ཐག་བཞིན་དུ་གནས་པར་
བསམས་ལ། དེ་དག་ལ་བྱམས་སྙིང་རྗེ་ཤུགས་དྲག་ཏུ་སྐྱེས་ནས་སེམས་བསྐྱེད་
- 198 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
པར་བྱེད་པ་ལ་བསོད་ནམས་ཀྱི་ཚོགས་ངེས་པར་གལ་ཆེ་བ་ནི། མངོན་རྟོགས་
རྒྱན་ལས། སངས་རྒྱས་རྣམས་ལ་ལྷག་པར་བྱས། །དེ་ལ་དགེ་བའི་རྩ་བ་བསྐྲུན། །
དགེ་བའི་བཤེས་ ཀྱིས་ མགོན་བཅས་ པ། །འདི་ཉན་པ་ཡི་སྣོད་ཡིན་ནོ། །ཞེས་
གསུངས་པ་ལྟར། བྱང་ཆུབ་ཀྱི་སེམས་རིན་པོ་ཆེ་འདི་ནི་བསོད་ནམས་དམན་པ་ལ་
སྐྱེ་དཀའ་བས་བསོད་ནམས་རྒྱ་ཆེན་པོ་གསོག་དགོས་པས་སྔར་བཤད་པ་ལྟར་གྱི་
ཚོགས་ཞིང་གསལ་བཏབ་ལ་སྐུ་ཁྲུས་གསོལ་བ་དང་ཡན་ལག་བདུན་པ་མཎྜལ་
དང་བཅས་པ་འབུལ་ཞིང་། མཎྜལ་འབུལ་བའི་ཚེ་སེམས་བསྐྱེད་པའི་རྫས་ཅི་
འབྱོར་རེ་འབུལ་ཞིང་། འབྱོར་པ་མེད་ན་མདོ་སྡེ་བསྐལ་བཟང་ལས་གསུངས་པ་
ལྟར་རས་ཀྱི་ཁ་ཚར་རེ་ཙམ་འབུལ་བའམ། རྩའི་སྒྲོན་མེ་ཙམ་ཞིག་བཏེགས་ཏེ་
འབུལ་བའམ། ཨ་རུ་ར་རྡོག་གཅིག་ཙམ་མམ། འབྲུ་ཁ་ཤས་རེ་གཏོར་བས་ཀྱང་
རུང་བས་དེ་ལྟར་དུ་མཛད་པར་ཞུ་ཞེས་བརྡ་སྤྲད། དེ་ནས་དེར་ཚོགས་པ་རྣམས་
ཀྱིས། ཐམས་ཅད་དུ་ནི་ས་གཞི་དག །གསེག་མ་ལ་སོགས་མེད་པ་དང་། །ལག་
མཐིལ་མཉམ་པ་བེ་ཌཱུརྱའི། །རང་བཞིན་འཇམ་པོར་གནས་པར་གྱུར། །ཅེས་ལན་
གསུམ་བརྗོད་དེ་ས་གཞི་བྱིན་གྱིས་བརླབས། དེ་ནས་སྤྱན་འདྲེན་ཁྲུས་གསོལ་ན་
བཟའ་རྒྱན་འབུལ་སོགས་རྒྱས་པར་བྱ། དེ་ནས་རབ་འབྱམས་གསུང་རབ་ཀུན་ལ་
ལྟ་བའི་མིག །སྐལ་བཟང་ཐར་པར་འགྲོད་པའི་འཇུག་ངོགས་མཆོག །བརྩེ་བས་
བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་
གུས་ཕྱག་འཚལ། །འདྲེན་པ་མཉམ་མེད་སྟོན་པ་བཅོམ་ལྡན་འདས། །རྒྱལ་ཚབ་
དམ་པ་རྗེ་བཙུན་མི་ཕམ་མགོན། །རྒྱལ་བས་ལུང་བསྟན་འཕགས་པ་ཐོགས་མེད་
ཞབས། །སངས་ རྒྱས་ བྱང་ སེམས་ གསུམ་ ལ་ ཕྱག་ འཚལ་ ལོ། །ཞེས་ པ་ ནས།
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
སྐྱབས་གསུམ་ཀུན་འདུས་བླ་མ་རྡོ་རྗེ་འཆང་། །གང་ལ་གང་འདུལ་བཤེས་གཉེན་
ཚུལ་བཟུང་ནས། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །དྲིན་ཅན་
བླ་མ་རྣམས་ལ་ཕྱག་འཚལ་ལོ། །ཞེས་པའི་བར་རྒྱ་ཆེན་སྤྱོད་རྒྱུད་དང་། སྨྲ་བ་ཟླ་
མེད་འདྲེན་མཆོག་ཤཱཀྱའི་ཏོག །རྒྱལ་བའི་མཁྱེན་རབ་ཀུན་འདུས་འཇམ་པའི་
དབྱངས། །ཟབ་མོའི་ དོན་ གཟིགས་ འཕགས་ མཆོག་ ཀླུ་གྲུབ་ཞབས། །སྨྲ་བའི་
གཙུག་རྒྱན་གསུམ་ལ་ཕྱག་འཚལ་ལོ། །ཞེས་པ་ནས། དྲིན་ཅན་བླ་མ་རྣམས་ལ་
ཕྱག་འཚལ་ལོ། །ཞེས་པའི་བར་ཟབ་མོ་ལྟ་རྒྱུད་ཀྱི་བླ་མ་རྣམས་ལ་ཕྱག་འཚལ་
ཞིང་། ཇི་ སྙེད་ སུ་ དག་ ཅེས་ པ་ནས། རྒྱལ་ བ་ ཀུན་ ལ་ ཕྱག་ འཚལ་ མཆོད་ པར་
བགྱི། །ཞེས་ པའི་ བར་ ཀྱི་དོན་ཡིད་ལ་བསམས་ཏེ་དལ་བུས་བརྗོད། དེ་ནས།
རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་མཆོད་ཡོན་
རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། །དད་པ་རྒྱ་མཚོས་
འབུལ་ ལོ་ བཞེས་ སུ་ གསོལ། །ཞེས་ སོགས་ སམ། མཆོད་ཡོན་ ཕལ་ཆེར་ མཆོད་
ཡོན་བླ་བྲེ་དང་། །མཆོད་ཡོན་བཀོད་པས་འོད་ཟེར་རབ་བཀྱེ་ཞིང་། །མཆོད་ཡོན་
སྣ་ ཚོགས་ ཀུན་ཏུ་བཀྲམ་ བྱས་ ཏེ། །བདག་ ཉིད་ཆེན་ པོ་ རྒྱལ་ བ་ སྲས་ བཅས་
མཆོད། །ཅེས་སོགས་མཆོད་འཕྲེང་གང་རིགས་ཀྱིས་ཆུ་གཉིས་ཉེར་སྤྱོད་རོལ་མོ་
འདོད་ཡོན་ལྔ་ རྒྱལ་སྲིད་སྣ་བདུན་རྣམས་ཕུལ། དེ་ནས་མཎྜལ་རྒྱས་པ་གཅིག་
དང༌། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞིའི་ཉི་ཟླས་
བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་
དག་ཞིང་ལ་སྤྱོད་པར་ཤོག །ཅེས་མཎྜལ་མ་མཐའ་ཉེར་ལྔ་ཙམ་གྲངས་གསོག་བྱ།
དེ་ནས་ལྟུང་བཤགས་དང་སྤྱི་བཤགས་གཙོ་རྒྱལ་མ་རྣམས་འདོན། དེ་ནས་འདོད་
- 200 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
ཆགས་ཞེ་སྡང་གཏི་མུག་དབང་གིས་ནི། །ཞེས་པ་ནས། བྱང་ཆུབ་ཆེན་པོར་བསྔོའི་
བར་དོན་ཡིད་ལ་བསམ་ཏེ་དལ་བུས་བརྗོད། དེ་ནས་སེམས་སྐྱེད་ཀྱི་དོན་དུ་
མཎྜལ་རྒྱས་པ་ཕུལ། དེ་ནས་ སློབ་མ་རྣམས་ པུས་མོ་གཡས་པའི་ལྷ་ང་ས་ལ་
བཙུགས་ལག་པ་གཉིས་ཐལ་མོ་སྦྱར་ཏེ་བྱང་ཆུབ་ཀྱི་སེམས་ཀྱི་དོན་དུ་གསོལ་བ་
འདེབས་པ་འདིའི་རྗེས་ཟློས་མཛོད་ཅེས་བརྡ་སྤྲད་ལ། ཇི་ལྟར་སྔོན་གྱི་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་བྱང་
ཆུབ་སེམས་དཔའ་ཆེན་པོ་ས་ཆེན་པོ་ལ་བཞུགས་པ་རྣམས་ཀྱིས་དང་པོར་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན། བདག་
མིང་འདི་ཞེས་བགྱི་བ་ཡང་སློབ་དཔོན་གྱིས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་སེམས་བསྐྱེད་དུ་གསོལ། ཞེས་ལན་གསུམ་གྱི་བར་དུ་བརྗོད་
དོ། །དེ་ནས་སྨོན་སེམས་བསྐྱེད་པའི་སྔོན་འགྲོ་ཐེག་ཆེན་ཐུན་མོང་མིན་པའི་
སྐྱབས་འགྲོ་བྱ་དགོས་པས་སྐྱབས་འགྲོའི་དམིགས་རྣམ་ཇི་ལྟར་མཛད་པར་ཞུ།
སྐྱབས་འགྲོ་ཁྱད་པར་ཅན་འདི་ལ་གང་ལ་སྐྱབས་སུ་འགྲོ་བའི་ཡུལ་གྱི་ཁྱད་པར་
དང༌། དུས་ཇི་ཙམ་བར་དུ་སྐྱབས་འགྲོ་བའི་དུས་ཀྱི་ཁྱད་པར་དང༌། ཆེད་དུ་བྱ་བ་
གང་གི་ཆེད་དུ་སྐྱབས་སུ་འགྲོ་བ་ཆེད་དུ་བྱ་བའི་ཁྱད་པར་དང་། ཇི་ལྟར་སྐྱབས་སུ་
འགྲོ་ཚུལ་གྱི་ཁྱད་པར་རྣམས་ཤེས་དགོས་ལ། དེ་ལ་སྐྱབས་འགྲོ་བྱེད་པ་ཐམས་
ཅད་ཡུལ་སངས་རྒྱས་བཅོམ་ལྡན་འདས་ལ་སྐྱབས་སུ་འགྲོ་བར་ཁྱད་པར་མེད་
ཀྱང། གདུལ་བྱའི་བློ་རིས་ཀྱིས་ཆོས་དང་དགེ་འདུན་ལ་ཁྱད་པར་ཆེན་པོ་ཡོད་དེ།
ཐེག་ཆེན་ཐུན་མོང་མིན་པའི་སྐྱབས་འགྲོ་འདི་ལ་ཆོས་ནི་སྲིད་ཞི་གཉིས་ཀའི་
མཐའ་ལས་འདས་ཤིང་སྒྲིབ་གཉིས་བག་ཆགས་དང་བཅས་པ་སྤངས་པའི་མི་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གནས་པའི་མྱང་འདས་དང་། དག་པ་གཉིས་ལྡན་གྱི་དབྱིངས་ལ་རྩེ་གཅིག་ཏུ་
བཞུགས་པའི་ཡེ་ཤེས་ཆོས་སྐུ་གཉིས་ཐོབ་བྱ་མཐར་ཐུག་ཏུ་བཟུང་ནས་ཐེག་ཆེན་
ཐུན་ མོང་ མིན་ པའི་ འགོག་ལམ་གཉིས་ཆོས་དང་། དགེ་ འདུན་ ཡང་ བྱང་ ཆུབ་
སེམས་དཔའ་ཕྱིར་མི་ལྡོག་པའི་ས་ལ་གནས་པ་ལ་སྐྱབས་སུ་འཛིན་པ་ཡིན་ལ།
དུས་ཀྱི་ཁྱད་པར་ཇི་སྲིད་འཚོའི་བར་དང༌། འཁོར་བ་ལས་ཐར་པའི་བར་ཙམ་
གྱིས་ཆོག་པར་མི་བྱ་བར་མཁའ་མཉམ་གྱི་སེམས་ཅན་ཐམས་ཅད་འཁོར་བ་ལས་
སྒྲོལ་ཕྱིར་བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ་སྐྱབས་སུ་འཛིན། ཆེད་དུ་བྱ་
བ་རང་གཅིག་པུའི་ཆེད་དང་འཁོར་བ་དང་ངན་སོང་ལས་ཐར་པའི་ཆེད་ཙམ་དུ་
མིན་པར་མཁའ་མཉམ་གྱི་སེམས་ཅན་ཐམས་ཅད་ངེས་པར་བསྐྱབ་པའི་ཕྱིར་
སྐྱབས་སུ་འགྲོ་བ་དང་། དེ་ཡང་སྨོན་ལམ་གདབ་པ་ཙམ་མིན་པར། ལམ་སྒྲོན་
ལས། མི་ ལྡོག་ པ་ ཡིས་ སེམས་ དག་ གིས། །དཀོན་མཆོག་གསུམ་ ལ་ རབ་ དད་
ཅིང་། །པུས་མོའི་ལྷ་ང་སར་བཙུགས་ནས། །ཐལ་མོ་སྦྱར་བར་བྱས་ནས་ནི། །དང་
པོ་སྐྱབས་འགྲོ་ལན་གསུམ་བྱ། །ཞེས་གསུངས་པ་ལྟར་སེམས་ཅན་ཐམས་ཅད་
འཁོར་བ་ལས་སྒྲོལ་བའི་ཕྱིར་དུ་ཐེག་ཆེན་ཐུན་མོང་མིན་པའི་དཀོན་མཆོག་གསུམ་
ལ་སྐྱབས་སུ་འགྲོ་བའི་བསམ་པ་ལས་དུས་ཐམས་ཅད་དུ་མི་ལྡོག་པར་བྱའོ་སྙམ་
པའི་འདུན་པ་ཤུགས་དྲག་པོས་སྐྱབས་སུ་འགྲོ་དགོས་པས་པུས་མོ་གཡས་པའི་ལྷ་
ང་ས་ལ་བཙུགས་ལག་པ་ཐལ་མོ་སྦྱར་ནས་སྔར་ནས་བཤད་པའི་སྐྱབས་འགྲོའི་
བསམ་པ་དེ་བཞིན་གསལ་བཏབ་ལ་སྐྱབས་སུ་འགྲོ་བ་འདིའི་རྗེས་ཟློས་མཛོད་
ཅེས་བརྡ་སྤྲད་ལ། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ་
དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྐང་
- 202 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
གཉིས་རྣམས་ ཀྱི་ མཆོག་ སངས་ རྒྱས་ བཅོམ་ ལྡན་ འདས་ རྣམས་ ལ་ སྐྱབས་ སུ་
འཆིའོ། །སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་
ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཆོས་རྣམས་ཀྱི་
མཆོག་ཞི་བ་འདོད་ཆགས་དང་བྲལ་བའི་ཆོས་རྣམས་ལ་སྐྱབས་འཆིའོ། །སློབ་
དཔོན་དགོངས་སུ་གསོལ། བདག་མིང་འདི་ཞེས་བགྱི་བ་དུས་ནས་བཟུང་ནས་ཇི་
སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཚོགས་རྣམས་ཀྱི་མཆོག་འཕགས་པ་
བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་རྣམས་ལ་སྐྱབས་སུ་འཆིའོ། །
ཞེས་ལན་གསུམ་བརྗོད་དོ། ། །
གསུམ་པ་སྐྱབས་སུ་སོང་བའི་བསླབ་བྱ་བརྗོད་པ་ནི། དེ་ལྟར་རྒྱལ་བ་སྲས་
བཅས་དཔང་དུ་བཞག་ནས་ཐེག་ཆེན་ཐུན་མོང་མིན་པའི་སྐྱབས་འགྲོའི་སྡོམ་པ་
བླངས་པ་ཡིན་པས་བསླབ་བྱ་ལ་གནས་པར་བྱ་དགོས་ལ། དེ་ལ་སྐྱེས་བུ་ཆུང་ངུའི་
སྐབས་སུ་བཤད་པ་ལྟར་གྱི་སྐྱབས་འགྲོའི་བསླབ་བྱ་རྣམས་དང་། ཐེག་ཆེན་ཐུན་
མོང་མིན་པའི་སྐྱབས་འགྲོའི་བསླབ་བྱ་རྣམས་ལ་བསླབ་དགོས་པས་དགག་པའི་
བསླབ་བྱ་གསུམ་དང༌། སྒྲུབ་པའི་བསླབ་བྱ་གསུམ་དང༌། ཐུན་མོང་བ་མན་ངག་
ལས་འབྱུང་བའི་བསླབ་བྱ་དང་། བྱང་ས་དང་གཏན་ལ་དབབ་པ་བསྡུ་བ་སོགས་
ནས་གསུངས་པའི་བསླབ་བྱ་རྣམས་དང་། ཐུན་མོང་མིན་པ་རང་དོན་ཡིད་བྱེད་ཀྱི་
དབང་དུ་མ་སོང་བར་སེམས་ཅན་ཁོ་ནའི་དོན་དུ་སྐྱབས་སུ་འགྲོ་བའི་བསླབ་བྱ་
རྣམས་རྒྱས་པར་བཤད་ནས་དེ་ལྟར་དུ་བསྲུང་དགོས་སོ་ཞེས་བརྡ་འཕྲོད་ངེས་སུ་
བྱའོ། ། །
གཉིས་པ་ཚོགས་བསག་པ་ནི། ཐེག་པ་ཆེན་པོའི་སེམས་བསྐྱེད་ནི་བསོད་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ནམས་རླབས་ཆེན་པོའི་མཐུ་ལས་སྐྱེ་དགོས་པས་སེམས་བསྐྱེད་དངོས་གཞིའི་ཕྱིར་
དུ་སྔར་བཤད་པ་ལྟར་གྱི་ཚོགས་ཞིང་གསལ་བཏབ་ལ་ཡན་ལག་བདུན་པ་མཎྜལ་
དང་བཅས་པ་ཞིག་མཛོད་ཅེས་བརྡ་སྤྲད་ནས་དེ་ལྟར་བྱེད་དུ་གཞུག་གོ །འདི་ལ་
ཚོགས་ཞིང་རེ་རེའི་མདུན་ན་བླ་མ་རེ་རེ་བཞུགས་པ་ངེས་པར་གསལ་འདེབས་
དགོས་པས་དེ་ལྟར་བརྡ་འཕྲོད་ངེས་སུ་བྱ་དགོས་སོ། །གསུམ་པ་བསམ་པ་སྦྱང་བ་
ནི། ལམ་སྒྲོན་ལས། དེ་ནས་སེམས་ཅན་ཐམས་ཅད་ལ། །བྱམས་པའི་སེམས་ནི་
སྔོན་འགྲོ་བས། །ངན་སོང་གསུམ་དང་སྐྱེ་སོགས་དང༌། །འཆི་འཕོ་ སོགས་ ཀྱིས་
སྡུག་ བསྔལ་བའི། །འགྲོ་བ་མ་ལུས་ལ་བལྟས་ཏེ། །སྡུག་བསྔལ་གྱིས་ནི་སྡུག་
བསྔལ་བ། །སྡུག་བསྔལ་སྡུག་བསྔལ་རྒྱུ་མཚན་ལས། །འགྲོ་བ་ཐར་པར་འདོད་པ་
ཡིས། །ལྡོག་པ་མེད་པར་དམ་བཅའ་བའི། །བྱང་ཆུབ་སེམས་ནི་བསྐྱེད་པར་བྱ། །
ཞེས་གསུངས་པ་ལྟར་བྱམས་སྙིང་རྗེའི་དམིགས་རྣམ་རྒྱས་པར་བཤད་ལ་སེམས་
ཅན་ཐམས་ཅད་ལ་བུ་གཅིག་པུ་ལྟར་གཅེས་ཤིང་ཡིད་དུ་འོང་བའི་བྱམས་པས་
སེམས་ཅན་རྣམས་ལས་དང་ཉོན་མོངས་པས་བཅིངས་ནས་འཁོར་བའི་གནས་ན་
སྡུག་བསྔལ་བའི་ཚུལ་སྒོ་དུ་མ་ནས་བསམས་ཏེ་བུ་གཅིག་པུ་གཅེས་ཤིང་ཕངས་པ་
ཞིག་མེའི་དོང་དུ་ལྷུང་བ་མས་མཐོང་བ་ལྟར་བཟོད་གླགས་མེད་པའི་སྙིང་རྗེ་བསྐྱེད་
ནས་མ་རྒན་སེམས་ཅན་འདི་རྣམས་ཐབས་གང་ཞིག་གིས་འཁོར་བའི་གནས་ཉམ་
ཐག་པ་འདི་ལས་བསྒྲལ་བར་བྱ་སྙམ་དུ་བསམ་པ་ཤུགས་དྲག་བསྐྱེད་དགོས་སོ། །
ཞེས་བརྡ་འཕྲོད་ངེས་སུ་བྱའོ། ། །
གཉིས་པ་དངོས་གཞིའི་ཆོ་ག་ནི། སློབ་མ་རྣམས་པུས་མོ་གཡས་པའི་ལྷ་ང་
ས་ལ་བཙུགས་ཏེ་འདུག །ལག་པ་སྙིང་གར་ཐལ་མོ་སྦྱར་ཏེ་སྨོན་སེམས་དངོས་
204-



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
གཞིའི་ཆོ་ག་བྱེད་པ་ལ། བྱང་ཆུབ་ལམ་སྒྲོན་ལས། ལྡོག་པ་མེད་པར་དམ་འཆའ་
བའི། །བྱང་ ཆུབ་ སེམས་ ནི་ བསྐྱེད་ པར་ བྱ། །ཞེས་ གསུངས་ པ་ ལྟར་ སྨོན་
སེམས་ཆོ་གས་འཛིན་པ་ལ་སངས་རྒྱས་ཐོབ་པར་གྱུར་ཅིག་སྙམ་དུ་སྨོན་ལམ་
བཏབ་ པ་ ཙམ་ གྱིས་ ཆོག་ པ་ མིན་ གྱི། སྔར་ བཤད་ པ་ ལྟར་ བྱམས་ སྙིང་ རྗེའི་
དམིགས་རྣམ་ཤུགས་དྲག་ཏུ་གསལ་བཏབ་ནས་སེམས་ཅན་ཐམས་ཅད་འཁོར་བ་
ལས་སྒྲོལ་བའི་ཕྱིར་རང་ཉིད་ངེས་པར་འཚང་རྒྱ་ཐུབ་པ་ཞིག་བྱེད་སྙམ་པ་དང་།
དེ་འདྲ་བའི་སེམས་བསྐྱེད་དེ་ཡང་བྱང་ཆུབ་མ་ཐོབ་ཀྱི་བར་དུ་ནམ་ཡང་མི་གཏང་
ངོ་སྙམ་དུ་དམ་བཅའ་བྱེད་པ་ཡིན་པས་བསམ་པ་དེ་ལྟར་བསྐྱེད་ལ་སྨོན་སེམས་ཆོ་
གས་འཛིན་པ་འདིའི་རྗེས་ཟློས་མཛོད་ཅེས་བརྡ་སྤྲད་ལ། ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་སྐྱེ་བ་
འདི་དང་སྐྱེ་བ་གཞན་དང་གཞན་དག་ཏུ་སྦྱིན་པའི་རང་བཞིན་དང་ཚུལ་ཁྲིམས་ཀྱི་
རང་བཞིན་དང་བསྒོམ་པའི་རང་བཞིན་གྱིས་དགེ་བའི་རྩ་བ་བདག་གིས་བགྱིས་པ་
དང༌། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བའི་དགེ་བའི་རྩ་བ་
དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་དང་། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་
དཔའ་ཆེན་པོ་རྣམས་ཀྱིས་བླ་ན་མེད་པ་ཡང་དག་པ་རྫོགས་པའི་བྱང་ཆུབ་ཏུ་
ཐུགས་བསྐྱེད་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་།
དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཆེན་པོ་ལ་སེམས་བསྐྱེད་པར་བགྱིའོ། །
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ། །མ་གྲོལ་བ་རྣམས་གྲོལ་བར་
བགྱིའོ། །དབུགས་མ་ཕྱིན་པ་རྣམས་དབུགས་དབྱུང་བར་བགྱིའོ། །ཡོངས་སུ་མྱ་
ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །ཞེས་པ་
ལན་གསུམ་བརྗོད་དེ། རྗེས་ཟློས་བྱས་ལ་ལན་གསུམ་པ་རྫོགས་པ་དང་མཉམ་དུ་
སྨོན་སེམས་ཐོབ་པའི་མོས་པ་བརྟན་པོ་བྱའོ། །
གསུམ་པ་མཇུག་གི་ཆོ་ག་ནི། སློབ་དཔོན་གྱིས་སྨོན་སེམས་ཀྱི་བསླབ་བྱ་
རྣམས་བརྡ་འཕྲོད་ངེས་སུ་བརྗོད་པ་ཡིན་ཏེ། སྨོན་སེམས་ཀྱི་བསླབ་བྱ་རྣམས་ནི་ད་
ལྟ་ཉིད་དུ་འཆད་པར་འགྱུར་རོ། ། །
གཉིས་པ་ཐོབ་པ་མི་ཉམས་པར་བསྲུང་བ་ལ་གཉིས། ཚེ་འདིར་སེམས་
བསྐྱེད་མི་ཉམས་པའི་རྒྱུ་ལ་བསླབ་པ་དང་། སྐྱེ་བ་གཞན་དུ་ཡང་དེ་དང་མི་འབྲལ་
བའི་རྒྱུ་ལ་བསླབ་པའོ། །དང་པོ་ལ་བཞི། སེམས་བསྐྱེད་ལ་སྤྲོ་ཤུགས་འཕེལ་བའི་
ཕྱིར་དུ་ཕན་ཡོན་དྲན་པ་ལ་བསླབ་པ། སེམས་བསྐྱེད་དངོས་འཕེལ་བའི་ཕྱིར་དུ་
ལན་དྲུག་ཏུ་བསྐྱེད་པ་ལ་བསླབ་པ། གང་གི་དོན་དུ་སེམས་བསྐྱེད་པའི་སེམས་
ཅན་བློས་མི་སྤོང་བ་ལ་བསླབ་པ། བསོད་ནམས་དང་ཡེ་ཤེས་ཀྱི་ཚོགས་བསག་པ་
ལ་བསླབ་པའོ། །དང་པོ་ནི། བྱང་ཆུབ་ལམ་གྱི་སྒྲོན་མ་ལས། དེ་ལྟར་སྨོན་པའི་
སེམས་དག་ནི། །བསྐྱེད་པའི་ཡོན་ཏན་གང་ཡིན་པ། །དེ་ནི་སྡོང་པོ་བཀོད་པ་ཡི། །
མདོ་ལས་བྱམས་པས་རབ་ཏུ་བཤད། །དེ་ཡི་མདོ་ཀློག་པའམ་བླ་མ་ལས་མཉན་
ཏེ། རྫོགས་པའི་བྱང་ཆུབ་སེམས་ཀྱི་ཡོན་ཏན་མཐའ་མེད་པ། །རྣམ་པར་ཤེས་པར་
བྱས་ལ་དེ་གནས་རྒྱུ་མཚན་དུ། །དེ་ལྟར་ཡང་དང་ཡང་དུ་སེམས་ནི་བསྐྱེད་པར་
བྱ། །ཞེས་གསུངས་པ་ལྟར། རྒྱལ་བ་སྲས་བཅས་ཐམས་ཅད་དཔང་དུ་བཞག་སྟེ་
- 206 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
བླ་མའི་སྤྱན་སྔར་སྨོན་པ་སེམས་བསྐྱེད་བླངས་ནས་བསླབ་བྱ་ལ་མི་སློབས་པའི་
ཐབས་མེད་ལ། སེམས་བསྐྱེད་ཀྱི་བསླབ་བྱ་ལ་སློབ་པ་ལ་ཤེས་དགོས། བསླབ་བྱ་
རྣམས་ཤེས་པ་ལ་ཐོས་དགོས། དེ་ལ་བླ་མས་བརྡ་འཕྲོད་ངེས་སུ་བྱས་ཏེ་སྟོན་
དགོས་པས་སེམས་བསྐྱེད་ཀྱི་བསླབ་བྱ་ལ་མཐའ་ཡས་མུ་མེད་པ་ཡོད་ཀྱང་ཐོག་
མར་སེམས་བསྐྱེད་ལ་སྤྲོ་ཤུགས་འཕེལ་བར་བྱེད་པ་ལ། སེམས་བསྐྱེད་པའི་ཕན་
ཡོན་བསམ་དགོས། སེམས་བསྐྱེད་པའི་ཕན་ཡོན་མདོ་སྡེ་རྣམས་སུ་རྒྱ་ཆེར་འབྱུང་
བ་ལས། སྡོང་པོ་བཀོད་པའི་མདོ་ལས་གསུངས་པ་ནི། རིགས་ཀྱི་བུ་བྱང་ཆུབ་ཀྱི་
སེམས་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། །འགྲོ་བ་ཐམས་ཅད་
ཀྱི་ཆོས་དཀར་པོ་རྣམ་པར་འཕེལ་བར་བྱེད་པས་ཞིང་ལྟ་བུའོ། །འཇིག་རྟེན་ཐམས་
ཅད་རབ་ཏུ་བརྟེན་པས་ས་ལྟ་བུའོ། །ཉོན་མོངས་པའི་དྲི་མ་ཐམས་ཅད་དག་པར་
བྱེད་ པའི་ ཆུ་ ལྟ་བུའོ། །འཇིག་རྟེན་ཐམས་ ཅད་ ལ་བརྟེན་པ་མེད་ པས་རླུང་ ལྟ་
བུའོ། །ལྟ་བའི་ཉེ་བར་ལེན་པའི་རྩ་ཐམས་ཅད་རབ་ཏུ་སྲེག་པས་མེ་ལྟ་བུའོ། །
སེམས་ཅན་ཐམས་ཅད་ཀྱི་གནས་སྣང་བར་བྱེད་པས་ཉི་མ་ལྟ་བུའོ། །ཆོས་དཀར་
པོའི་དཀྱིལ་འཁོར་ཡོངས་སུ་རྒྱས་པར་བྱེད་པས་ཟླ་བ་ལྟ་བུའོ། །ཆོས་ཀྱིས་སྣང་
བར་བྱེད་པས་སྒྲོན་མ་ལྟ་བུའོ། །མཉམ་པ་དང་མི་མཉམ་པ་ཡོངས་སུ་མཐོང་བར་
བྱེད་པས་མིག་ལྟ་བུའོ། །ཞེས་སོགས་དང་། བྱང་ཆུབ་སེམས་དཔའི་སྤྱོད་པ་དང་
སྨོན་ལམ་ཐམས་ཅད་སྡུད་པས་མདོ་ལྟ་བུའོ། །འཇིག་རྟེན་ཐམས་ཅད་སྐྱོང་བའི་
རྫིའུ་ལྟ་བུའོ། །སྡིག་ཏོ་ཐམས་ཅད་རྣམ་པར་བཟློག་པས་སྲུང་མ་ལྟ་བུའོ། །ཉོན་
མོངས་པའི་ལྷ་མ་ཡིན་འདྲེན་པས་དབང་པོའི་མིག་འཕྲུལ་ལྟ་བུའོ། །འདུལ་བས་
འདྲེན་པའི་ཆུའི་ཞགས་པ་ལྟ་བུའོ། །བག་ཆགས་དང་བག་ལ་ཉལ་བ་དང་ཉོན་
207-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མོངས་པ་ཐམས་ཅད་གཞོབ་ཏུ་རློག་པས་དབང་པོའི་མེ་ལྟ་བུའོ། །ལྷ་དང་མི་དང་
ལྷ་མ་ཡིན་དུ་བཅས་པའི་འཇིག་རྟེན་རྣམས་ལ་མཆོད་རྟེན་ལྟ་བུའོ། །ཞེས་སོགས་
དང༌། རིགས་ཀྱི་བུ། འདི་ལྟ་སྟེ། དཔེར་ན། རྡོ་རྗེ་ནི་སྣོད་ངན་པའི་གཞི་ལ་འདུག་
ན་མཛེས་པར་མི་སྣང་ངོ༌། །སྣོད་མ་རྡོལ་པ་མ་གཏོགས་པར་སྣོད་རྡོལ་བ་དང་བུ་
ག་ཅན་གྱིས་བཟུང་བར་མི་ནུས་སོ། །དེ་བཞིན་དུ་ཐམས་ཅད་མཁྱེན་པ་ཉིད་དུ་
སེམས་བསྐྱེད་པའི་རྡོ་ རྗེ་ཆེན་པོ་ཡང་སེམས་ཅན་མོས་པ་ཞན་པའི་སྣོད་དང་།
སེར་སྣ་ཅན་ནམ། ཚུལ་ཁྲིམས་ངན་པ་ཅན་ནམ། གནོད་སེམས་ཅན་ནམ། ལེ་ལོ་
ཅན་ནམ། དྲན་ པ་ འཁྲུག་ པའམ། ཤེས་ རབ་ འཆལ་ པ་ རྣམས་ ལ་ མི་མཛེས་ཏེ།
བྱང་ཆུབ་སེམས་དཔའི་ལྷག་པའི་བསམ་པའི་རིན་པོ་ཆེའི་སྣོད་མ་གཏོགས་པར་
སེམས་ཅན་བསམ་པ་ལོག་པ་ལ་ཞུགས་པ་བློ་མི་བརྟན་པའི་སྣོད་ཀྱིས་ཀྱང་བཟུང་
བར་མི་ནུས་སོ། །རིགས་ཀྱི་བུ། འདི་ལྟ་སྟེ། དཔེར་ན། རྡོ་ རྗེས་ནི། རིན་པོ་ཆེ་
ཐམས་ཅད་འབུགས་སོ། །དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་
པ་རྡོ་རྗེས་ཡང་སངས་རྒྱས་ཀྱི་ཆོས་རིན་པོ་ཆེ་ཐམས་ཅད་འབུགས་པར་ཁོང་དུ་
ཆུད་པར་བྱེད་དོ། །རྡོ་ རྗེས་ནི་ བྲག་ཐམས་ཅད་བཤིགས་པར་འཇོམས་སོ། །དེ་
བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་རྡོ་རྗེས་ཡང་ལྟ་བའི་རྣམ་
པ་ཐམས་ཅད་ཀྱི་བྲག་བཤིག་པར་འཇོམ་མོ། །རིགས་ཀྱི་བུ། འདི་ལྟ་སྟེ། དཔེར་
ན། རྡོ་རྗེ་རིན་པོ་ཆེ་ནི་ཆག་ཀྱང་། གསེར་གྱི་རྒྱན་ཁྱད་པར་དུ་འཕགས་པ་ཐམས་
ཅད་ཟིལ་གྱིས་གནོན་ཞིང་། རྡོ་ རྗེ་ རིན་པོ་ཆེའི་མིང་ཡང་མི་འདོར་ལ་དབུལ་བ་
ཐམས་ ཅད་ ཀྱང་ རྣམ་པར་བཟློག་གོ །རིགས་ ཀྱི་བུ། དེ་བཞིན་དུ་ ཐམས་ཅད་
མཁྱེན་པར་སེམས་བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་བྲལ་ཡང་ཉན་ཐོས་
- 208 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
དང་ རང་སངས་རྒྱས་ཀྱི་ཡོན་ཏན་གསེར་གྱི་རྒྱན་ཐམས་ཅད་ཟིལ་གྱིས་གནོན་
ཞིང་། བྱང་ཆུབ་སེམས་དཔའི་མིང་ཡང་མི་འདོར་ལ་འཁོར་བའི་དབུལ་བ་ཐམས་
ཅད་ ཀྱང་རྣམ་པར་བཟློག་གོ །ཞེས་དང་། རིགས་ཀྱི་བུ། འདི་ལྟ་སྟེ། དཔེར་ན།
རྡོ་རྗེ་རིན་པོ་ཆེ་ནི་སྐྱེ་བོ་མ་རབས་ཀྱི་ལག་ཏུ་ཕྱིན་པར་མི་འགྱུར་རོ། །དེ་བཞིན་དུ་
ཐམས་ཅད་མཁྱེན་པ་ཉིད་དུ་སེམས་བསྐྱེད་པ་རྡོ་རྗེ་རིན་པོ་ཆེ་ཡང་མ་རབས་ཀྱི་
བསམ་པ་དང་ལྡན་པ་དགེ་བའི་རྩ་བ་ངན་ངོན་ཅན་གྱི་ལྷ་དང་མིའི་ལག་ཏུ་ཕྱིན་
པར་ མི་ འགྱུར་ རོ། །ཞེས་དང༌། རིགས་ ཀྱི་བུ། འདི་ ལྟ་ སྟེ་ དཔེར་ ན། དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྙིང་པོ་བྱང་
ཆུབ་ ལ་ བཞུགས་ཤིང་། བདུད་ རྒོལ་དུ་ གཞུག་ པ་ མཛད་ པ་དང༌། ཐམས་ཅད་
མཁྱེན་པ་ཉིད་དུ་མངོན་པར་རྫོགས་པར་འཚང་རྒྱ་བ་རྣམས་ཀྱི་གདན་ནི། གཞན་
དུ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡོ་རྗེའི་ལྟེ་བའི་ས་གཞི་
མ་གཏོགས་པར་སའི་ཕྱོགས་གཞན་གྱིས་བཟུང་བར་མི་ནུས་སོ། །དེ་བཞིན་དུ་
བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་
ལམ་འདེབས་པ་དང་། སྤྱད་པ་སྤྱོད་པ་དང་། ཕ་རོལ་ཕྱིན་པ་ཡོངས་སུ་རྫོགས་
པར་བྱེད་པ་དང༌། བཟོད་པ་ལ་འཇུག་པ་དང་། ས་ཐོབ་པར་བྱེད་པ་དང་། དགེ་
བའི་རྩ་བ་ཡོངས་སུ་རྫོགས་པར་བྱེད་པ་དང་། ལུང་བསྟན་པ་ཡོངས་སུ་ནོད་པ་
དང་། བྱང་ཆུབ་སེམས་དཔའི་ལམ་གྱི་ཚོགས་ཐམས་ཅད་ཉེ་བར་སྟོན་པ་དང་། དེ་
བཞིན་གཤེགས་པ་ཐམས་ཅད་ལ་མཆོད་པ་བྱེད་པ་དང༌། ཆོས་ཀྱི་སྤྲིན་ཆེན་པོ་
ཡོངས་སུ་འཛིན་པ་རྣམས་ཀྱི་དགེ་བའི་རྩ་བའི་སྟོབས་དང་། ཤུགས་དང་དྲག་ཤུལ་
དེ་དག་ཀྱང་གཞན་དུ་ན་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་སྨོན་ལམ་
-209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
ཐམས་ཅད་ཀྱི་ཡེ་ཤེས་རྡོ་རྗེ་སྲ་བའི་ལྟེ་བ་ཅན་མ་གཏོགས་པར་སེམས་གཞན་
གྱིས་ཡོངས་སུ་གཟུང་བར་མི་ནུས་སོ། །རིགས་ཀྱི་བུ། དེ་ལྟར་ཐམས་ཅད་མཁྱེན་
པ་ཉིད་དུ་སེམས་བསྐྱེད་པ་ནི་ཡོན་ཏན་དེ་དག་དང་། གཞན་ཚད་མེད་པ་ནས་ཡོན་
ཏན་གྱི་ཁྱད་པར་བརྗོད་དུ་མེད་པའི་ཡང་བརྗོད་དུ་མེད་པ་དང་ལྡན་པ་སྟེ། སེམས་
ཅན་གང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་
པ་དེ་དག་ཀྱང་ཡོན་ཏན་གྱི་ཆོས་དེ་ལྟ་བུ་དང་ལྡན་པར་གྱུར་ཏོ། །ཞེས་སོགས་བྱང་
ཆུབ་ཀྱི་སེམས་རིན་པོ་ཆེའི་ཕན་ཡོན་མཐའ་ཡས་མུ་མེད་པར་གསུངས་པ་རྣམས་
ལ་ཡང་དང་ཡང་དུ་བསམས་ཏེ་ངེས་པ་རྙེད་པར་བྱས་ལ་ཐེག་པ་ཆེན་པོའི་གསུང་
རབ་ཐམས་ཅད་ཀྱི་སྙིང་པོའི་དོན། །བྱང་ཆུབ་སེམས་དཔའ་ཐམས་ཅད་ཀྱི་ཐུགས་
དམ་གྱི་མཐིལ། ཡོན་ཏན་གྱི་གཏེར་ཆེན་པོ་འདི་འདྲ་བ་ལན་ཅིག་ཐོབ་པ་འདི་བྱང་
ཆུབ་མ་ཐོབ་ཀྱི་བར་དུ་གཏང་བར་མི་བྱའོ་སྙམ་དུ་ཞེ་དམ་བྱའོ། །རྗེ་ཐམས་ཅད་
མཁྱེན་པས་སྨོན་སེམས་ཆོ་གས་བླངས་པ་རྣམས་ཀྱིས་བྱང་ས་ནས་གསུངས་པའི་
སེམས་བསྐྱེད་ཀྱི་ཕན་ཡོན་རྣམས་ཀྱང་བསམ་དགོས་པར་གསུངས་ཤིང་། བྱང་ས་
ནས་གསུངས་པའི་སེམས་བསྐྱེད་ཀྱི་ཕན་ཡོན་ཐམས་ཅད་བསྡུ་ན་གཉིས་ཏེ། ཞིང་
དམ་ པར་ འགྱུར་བ་དང་། གནོད་ པ་མེད་པའི་བསོད་ནམས་ཡོངས་སུ་འཛིན་
པའོ། །དེ་ལ་ཞིང་དམ་པར་འགྱུར་བ་ནི་སེམས་བསྐྱེད་མ་ཐག་ནས་སེམས་ཅན་
ཐམས་ཅད་ཀྱི་ཕྱག་དང་མཆོད་པའི་གནས་སུ་འགྱུར་བ་དང་། དགྲ་བཅོམ་བདག་
ཉིད་ཆེན་ པོ་རྣམས་ཀྱི་རིགས་ཀྱི་སྟོབས་ ཀྱིས་ཟིལ་གྱིས་གནོན་ནུས་ པ་ དང་།
བསོད་ནམས་ཆུང་ངུ་རེ་བྱས་ཀྱང་བྱང་ཆུབ་ཀྱི་སེམས་ཀྱིས་ཟིན་པའི་མཐུས་ཕན་
ཡོན་ཚད་མེད་པ་ཐོབ་པ་དང༌། འཇིག་རྟེན་ཐམས་ཅད་ཀྱི་མཆོད་པའི་རྟེན་དུ་
- 210 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
འགྱུར་བ་སོགས་སོ། །གནོད་པ་མེད་པའི་བསོད་ནམས་ཡོངས་སུ་འཛིན་པ་ནི།
སེམས་བསྐྱེད་མ་ཐག་ནས་གནོད་སྦྱིན་ལག་ན་རྡོ་རྗེ་བརྒྱ་ཕྲག་མང་པོས་རྟག་ཏུ་
བསྲུང་བས་ཕྱི་ནང་གི་བར་ཆད་གང་གིས་ཀྱང་མི་ཚུགས་པ་དང་། ཚེ་རབས་ཕྱི་མ་
རྣམས་སུ་གང་དང་གང་དུ་སྐྱེས་པ་དེ་དང་དེར་གནོད་པ་མི་འབྱུང་ཞིང་བསམ་པ་
ཐམས་ཅད་ཡིད་བཞིན་དུ་འགྲུབ་པ་དང༌། སེམས་ཅན་ཐམས་ཅད་ལ་ཀུན་ནས་
ཕན་པའི་བསམ་པ་ངང་གིས་སྐྱེ་བ་དང་། སངས་རྒྱས་དང་བྱང་སེམས་ཐམས་ཅད་
ཀྱིས་བྱིན་གྱིས་རློབས་པ་སོགས་ཕན་ཡོན་མཐའ་ཡས་པ་འབྱུང་ངོ༌། །མདོར་ན་
དཔལ་བྱིན་གྱིས་ཞུས་པའི་མདོ་ལས། བྱང་ཆུབ་སེམས་ཀྱི་བསོད་ནམས་གང་། །
དེ་ལ་གལ་ཏེ་གཟུགས་མཆིས་ན། །ནམ་མཁའི་ཁམས་ནི་ཀུན་བཀང་སྟེ། །དེ་ནི་དེ་
བས་ལྷག་པར་འགྱུར། །གངྒའི་བྱེ་མའི་གྲངས་སྙེད་ཀྱི། །སངས་རྒྱས་ཞིང་རྣམས་
མི་གང་གིས། །རིན་ཆེན་དག་གིས་ཀུན་བཀང་སྟེ། །འཇིག་རྟེན་མགོན་ལ་ཕུལ་བ་
བས། །གང་གིས་ཐལ་མོ་སྦྱར་བགྱིས་ཏེ། །བྱང་ ཆུབ་ཏུ་ནི་སེམས་བཏུད་ན། །
མཆོད་ པ་ འདི་ ནི་ ཁྱད་ པར་ འཕགས། །དེ་ ལ་ མཐའ་ ནི་ མ་ མཆིས་ སོ། །ཞེས་
གསུངས་པ་ལྟར་བསམས་ལ་བྱང་ཆུབ་ཀྱི་སེམས་རིན་པོ་ཆེ་བསྐྱེད་པ་ལ་སྤྲོ་བ་
ཤུགས་དྲག་བསྐྱེད་དོ། །
གཉིས་པ་སེམས་བསྐྱེད་དངོས་འཕེལ་བའི་ཕྱིར་དུ་ལན་དྲུག་ཏུ་སེམས་
བསྐྱེད་པར་བསླབ་པ་ལ་གཉིས། སྨོན་སེམས་བསྐྱེད་པ་མི་གཏོང་བ་དང༌། སྤེལ་
བ་ལ་བསླབ་པའོ། །དང་པོ་ནི། དེ་ལྟར་བླ་མ་རྒྱལ་བ་སྲས་བཅས་ཐམས་ཅད་
དཔང་དུ་བཞག་སྟེ་དགེ་བའི་བཤེས་གཉེན་གྱི་སྤྱན་སྔར་མཁའ་ཁྱབ་ཀྱི་སེམས་
ཅན་ཐམས་ཅད་འཁོར་བ་ལས་བསྒྲལ་བར་བྱའོ་ཞེས་དམ་བཅའ་ནས་སླར་རྐྱེན་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ངན་པ་དང་འཕྲད་པ་ན་སེམས་ཅན་བློས་སྤོང་བའི་བསམ་པ་སྐྱེས་ནས་སེམས་
བསྐྱེད་པའི་ཁུར་དོར་ན་ནི་སོ་སོ་ཐར་པའི་ཕམ་པ་བཞི་ཀ་ལས་ཀྱང་སྡིག་པ་ཆེ་
བར་གསུངས་ཏེ། ཡོན་ཏན་རིན་ཆེན་སྡུད་པ་ལས། གལ་ཏེ་བསྐལ་པ་བྱེ་བར་དགེ་
བའི་ལས་ལམ་བཅུ་སྤྱོད་ཀྱང་རང་རྒྱལ་དགྲ་བཅོམ་ཉིད་ལ་འདོད་སྐྱེད་ན། དེ་ཚེ་
ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན། །སེམས་བསྐྱེད་དེ་ནི་ཕས་ཕམ་
པས་ཀྱང་ཤིན་ཏུ་ལྕི། །ཞེས་གསུངས་པ་ལྟར་རོ། །བྱང་ཆུབ་ཀྱི་སེམས་རིན་པོ་ཆེ་
མ་ཉམས་ན་ནི་འདོད་ཡོན་ལ་སྤྱོད་པ་སོགས་ཉེས་པ་ཅུང་ཟད་བྱུང་ཡང་བྱང་ཆུབ་
ཀྱི་སེམས་རིན་པོ་ཆེའི་མཐུས་ཉེས་པ་མྱུར་དུ་སྦྱོང་ནུས་ཤིང་། བྱང་ཆུབ་སེམས་
དཔའི་ཚུལ་ཁྲིམས་མ་ཉམས་པའི་གྲངས་སུ་འགྲོ་སྟེ། ཡོན་ཏན་རིན་པོ་ཆེ་སྡུད་པ་
ལས། གལ་ཏེ་བྱང་ཆུབ་སེམས་དཔའ་ འདོད་ཡོན་ལྔ་ སྤྱོད་ ཀྱང་། །སངས་ རྒྱས་
ཆོས་དང་འཕགས་པའི་དགེ་འདུན་སྐྱབས་སོང་སྟེ། །སངས་རྒྱས་འགྲུབ་བྱ་སྙམ་དུ་
ཀུན་མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་རོལ་ཕྱིན་གནས་རིགས་པར་
བྱ། །ཞེས་གསུངས་ལྟ་རོ། །བྱང་ཆུབ་ཀྱི་སེམས་རིན་པོ་ཆེ་ཉམས་ན་ནི་ངན་འགྲོར་
ངེས་ པར་ འཁྱམས་ དགོས་ ཏེ། སྤྱོད་ འཇུག་ ལས། དངོས་ པོ་ ཕལ་ པ་ཅུང་ ཟད་
ལའང་། །ཡིད་ཀྱིས་སྦྱིན་པར་བསམ་བྱས་ནས། །མི་གང་སྦྱིན་པར་མི་བྱེད་པ། །
དེ་ཡང་ཡི་དྭགས་འགྱུར་གསུངས་ན། །བླ་ན་མེད་པའི་བདེ་བ་ལ། །བསམ་པ་ཐག་
པས་མགྲོན་གཉེར་ནས། །འགྲོ་བ་ཐམས་ཅད་བསླུས་བྱས་ན། །བདེ་འགྲོར་ཇི་ག་
འགྲོ་འགྱུར་རམ། །ཞེས་གསུངས་པ་ལྟར་རོ། །དེས་ན་བདག་ལེགས་སུ་འདོད་པ་
དག་གིས་བྱང་ཆུབ་ཀྱི་སེམས་རིན་པོ་ཆེ་འདི་ཐུགས་དམ་གྱི་མཐིལ་དུ་བཟུང་ནས་
སེམས་རིན་པོ་ཆེ་འདི་མི་ཉམས་པའི་ཐབས་སུ་རྣམ་པ་ཀུན་ཏུ་འབད་དགོས་སོ། །
- 212 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
གཉིས་པ་སྨོན་སེམས་སྤེལ་བ་ལ་བསླབ་པ་ནི། དེ་ལྟར་སེམས་བསྐྱེད་མ་
གཏང་བ་ཙམ་གྱིས་མི་ཆོག་པས། གོང་ནས་གོང་དུ་སྤེལ་དགོས་ལ། དེ་ལ་ཉིན་
ལན་ གསུམ་ མཚན་ ལན་ གསུམ་ དུ་ སེམས་ བསྐྱེད་ ཀྱི་ ཆོ་ ག་ ལེན་ དགོས་ པར་
གསུངས་པས། དེའི་ཚུལ་ནི་སྔར་བཤད་པ་ལྟར་གྱི་ཆོ་ག་རྒྱས་པ་འགྲུབ་ན་དེ་ལྟར་
བྱས་ལ། དེ་ལྟར་མ་གྲུབ་ན་ཚོགས་ཞིང་གསལ་བཏབ་ལ་ཡན་ལག་བདུན་པ་
མཎྜལ་དང་བཅས་པ་ཕུལ་ཏེ་སེམས་ཅན་རྣམས་ལ་བྱམས་སྙིང་རྗེའི་དམིགས་རྣམ་
གསལ་བཏབ་ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་
བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་
ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་སྐྱབས་འགྲོ་
སེམས་བསྐྱེད་ལན་གསུམ་གསུམ་དུ་བླང་ངོ༌། །གསུམ་པ་གང་གི་དོན་དུ་སེམས་
བསྐྱེད་པའི་སེམས་ཅན་བློས་མི་སྤོང་བ་ལ་བསླབ་པ་ནི། སེམས་ཅན་བྱེད་ངན་པ་
དག་དང་ཕྲད་པ་ན་དེའི་སྤྱོད་པ་ངན་པས་ཡིད་བསུན་ཏེ་ད་ནི་དུས་ནམ་དུའང་
འདིའི་དོན་མི་བྱའོ་སྙམ་པའི་བསམ་པ་སྐྱེས་ན་བྱང་ཆུབ་ཀྱི་སེམས་འཆོར་བས་
བསམས་པ་དེ་འདྲ་སྐྱེ་བའི་རྐྱེན་ཉེ་བ་ན་དྲན་ཤེས་བསྟེན་ནས་སྲོག་གི་ཕྱིར་ཡང་
སེམས་ཅན་བློས་མི་སྤོང་བ་ལ་བསླབ་བོ། །བཞི་པ་བསོད་ནམས་དང་ཡེ་ཤེས་ཀྱི་
ཚོགས་བསག་པ་ལ་བསླབ་པ་ནི། སྨོན་སེམས་ཆོ་གས་བླངས་པ་ནས་བཟུང་ཉིན་
རེ་བཞིན་བྱང་ཆུབ་ཀྱི་སེམས་རིན་པོ་ཆེ་འཕེལ་བའི་རྒྱུར་སྤྱིར་ཚོགས་སྒོ་དུ་མ་ནས་
གསོག་ཅིང་། ལྷག་པར་ཡན་ལག་བདུན་པ་མཎྜལ་དང་བཅས་པ་ཐུན་དྲུག་ཏུ་བྱས་
ལ་ཚོགས་གཉིས་བསག་པ་ལ་འབད་པར་བྱའོ། །གཉིས་པ་སྐྱེ་བ་གཞན་དུ་ཡང་དེ་
དང་མི་འབྲལ་བའི་རྒྱུ་ལ་བསླབ་པ་ལ་གཉིས། ཉམས་པར་བྱེད་པ་ནག་པོའི་ཆོས་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བཞི་སྤོང་བ་དང་། མི་ཉམས་པར་བྱེད་པ་དཀར་པོའི་ཆོས་བཞི་བླང་བ་ལ་བསླབ་
པའོ། །དང་པོ་ལ་བཞི། ནག་ཆོས་ དང་ པོ་ངོས་བཟུང་སྟེ་ སྤོང་བ་ལ་བསླབ་པ།
ནག་ཆོས་གཉིས་པ་ངོས་བཟུང་སྟེ་སྤོང་བ་ལ་བསླབ་པ། ནག་ཆོས་གསུམ་པ་ངོས་
བཟུང་ནས་སྤོང་བ་ལ་བསླབ་པ། ནག་ཆོས་བཞི་པ་ངོས་བཟུང་སྟེ་སྤོང་བ་ལ་
བསླབ་པའོ། །དང་པོ་ནི། བླ་མ་སོགས་ཡུལ་ཁྱད་པར་ཅན་རྣམས་ལ་བརྫུན་གྱིས་
དབུ་སྐོར་ཐབས་བྱས་ནས་བསླབ་པ་ནི་བྱང་ཆུབ་ཀྱི་སེམས་རིན་པོ་ཆེ་ཉམས་པར་
བྱེད་པའི་ནག་ཆོས་ཡིན་པས་སྤྱིར་བརྫུན་གྱི་ཚིག་སྤོང་བ་ལ་སློབ་ཅིང་། ཁྱད་པར་
རང་གི་མཁན་པོ་དང༌། སྡོམ་པ་འབོགས་པའི་སློབ་དཔོན་དང་། ལུང་དང་མན་
ངག་སྟོན་པའི་བླ་མ་དང༌། རང་གི་བླ་མ་མིན་ཡང་ཡོན་ཏན་དང་ལྡན་པའི་དམ་པ་
རྣམས་ལ་བརྫུན་གྱིས་དབུ་སྐོར་ཐབས་བྱེད་པ་སྲོག་གི་ཕྱིར་ཡང་སྤོང་བར་བྱའོ། །
གཉིས་པ་ནག་ཆོས་གཉིས་པ་ངོས་བཟུང་སྟེ་སྤོང་བ་ལ་བསླབ་པ་ནི། གང་ཟག་
གཞན་བསླབ་ཁྲིམས་ཚུལ་བཞིན་དུ་བསྲུང་བ་སོགས་དགེ་བའི་ལས་ལ་བརྩོན་
ཞིང་འགྱོད་པ་མེད་པར་གནས་པ་ལ་བསམ་པ་ངན་པས་ཁྱོད་ཀྱིས་སྡོམ་པ་མ་ཐོབ་
བོ་ཟེར་བ་སོགས་བགྱོད་པ་ཉེ་བར་སྒྲུབ་པར་བྱེད་པ་ནི་བྱང་ཆུབ་ཀྱི་སེམས་རིན་པོ་
ཆེ་ཉམས་པར་བྱེད་པའི་ནག་ཆོས་ཡིན་པས་གཞན་དགེ་བ་བྱེད་པ་ལ་འགྱོད་པ་
བསྐྱེད་པ་ནམ་ཡང་མི་བྱའོ། །གསུམ་པ་ནག་ཆོས་གསུམ་པ་ངོས་བཟུང་སྟེ་སྤོང་བ་
ལ་སློབ་པ་ནི། ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་
དཔའ་རྣམས་ལ་སྐྱོན་བརྗོད་བྱེད་པ་ནི་བྱང་ཆུབ་ཀྱི་སེམས་རིན་པོ་ཆེ་ཉམས་པར་
བྱེད་པའི་ནག་ཆོས་ཡིན་ལ། བྱང་ཆུབ་སེམས་དཔའ་ག་ན་ཡོད་མི་ཤེས་ཤིང་ཁོང་
ཁྲོའི་དབང་གིས་གཞན་ལ་སྐྱོན་བརྗོད་པ་འདི་ཤིན་ཏུ་འབྱུང་ཉེ་ལ། བྱང་ཆུབ་
- 214 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
སེམས་དཔའ་ལ་ཁོང་ཁྲོ་བས་ཚིག་རྩུབ་བོ་སྨྲ་བ་ནི། རང་གི་དགེ་རྩ་འཇོམས་པ་
དང་། ཕྱི་མར་ངན་སོང་དུ་ལྟུང་བར་བྱེད་པའི་ལས་ངན་མི་ཟད་པ་སྟེ། ཡོན་ཏན་
རིན་པོ་ཆེ་སྡུད་པ་ལས། ལུང་བསྟན་མ་ཐོབ་བྱང་ཆུབ་སེམས་དཔའ་གང་ཞིག་
གིས། །ལུང་བསྟན་ཐོབ་ལ་སེམས་ཁྲོས་རྩོད་པ་རྩོམ་བྱེད་ན། །ཐ་བ་སྐྱོན་ལྡན་
སེམས་ ཀྱིས་ སྐད་ཅིག་ ཇི་ སྙེད་པ། །དེ་ རྙེད་བསྐལ་ པར་ གཞི་ནས་གོ་ཆ་བགོ་
དགོས་སོ། །ཞེས་ དང༌། སྤྱོད་འཇུག་ ལས། བསྐལ་ བ་ སྟོང་དུ་བསགས་ པ་ ཡི། །
སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་།
ཁོང་ཁྲོ་གཅིག་གིས་འཇོམས་པར་བྱེད། །ཅེས་སོགས་རྣམ་སྨིན་ཚབས་ཆེ་བར་
གསུངས་པས་བདག་ལེགས་སུ་འདོད་པ་དག་གིས་གནས་འདི་ལ་གཟབ་པར་
བྱའོ། །བཞི་པ་ནག་ཆོས་བཞི་པ་ངོས་བཟུང་སྟེ་སྤོང་བ་ལ་སློབ་པ་ནི། གཞན་ལ་
གཡོ་སྒྱུ་བྱེད་པ་སྟེ། རང་ལ་ཡོན་ཏན་མེད་བཞིན་དུ་ཡོད་པར་སྟོན་པ་ནི་སྒྱུ་བྱེད་པ་
དང་། རང་གི་ཉེས་པ་མི་མངོན་པར་སྦ་བར་བྱེད་པ་ནི་གཡོ་བྱེད་པ་སྟེ། རྒྱལ་བ་
སྲས་དང་བཅས་པའི་སྤྱན་སྔར་སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་
པར་ཁས་བླངས་ནས་གཞན་ལ་གཡོ་སྒྱུ་བྱེད་པ་ནི་བྱང་ཆུབ་སེམས་དཔའི་སྤྱོད་པ་
ལས་འདས་པ་སྐྱེ་བོ་ངན་པའི་སྤྱོད་པ་བྱང་ཆུབ་ཀྱི་སེམས་རིན་པོ་ཆེ་ཉམས་པར་
བྱེད་པས་ནག་ཆོས་ཡིན་པས་སྲོག་གི་ཕྱིར་ཡང་སྤང་བར་བྱའོ། །
གཉིས་པ་མི་ཉམས་པར་བྱེད་པ་དཀར་པོའི་ཆོས་བཞི་བླང་བ་ལ་བསླབ་པ་
ལ་ བཞི། དཀར་ཆོས་དང་པོ་ངོས་བཟུང་ སྟེ་བླང་བ་ལ་བསླབ་པ། དཀར་ཆོས་
གཉིས་པ་ངོས་བཟུང་སྟེ་བླང་བ་ལ་བསླབ་པ། དཀར་ཆོས་གསུམ་པ་ངོས་བཟུང་སྟེ་
བླང་བ་ལ་བསླབ་པ། དཀར་ཆོས་བཞི་པ་ངོས་བཟུང་སྟེ་བླང་བ་ལ་བསླབ་པའོ། །
215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དང་པོ་ནི། ཕ་རོལ་གཞན་སུ་ལའང་ཤེས་བཞིན་དུ་བརྫུན་སྨྲ་བ་སྤོང་བ་ནི་དཀར་
པོའི་ཆོས་ཡིན་པས་སྤྱིར་སེམས་ཅན་སུ་ལའང་རང་གི་སྲོག་གི་ཕྱིར་རམ། བཞད་
གད་ཀྱི་ཆེད་ཙམ་དུའང་བརྫུན་མི་སྨྲ་བར་བདེན་པ་ཁོ་ན་སྨྲ་བ་ལ་བསླབ་བོ། །
གཉིས་པ་དཀར་ཆོས་གཉིས་པ་ངོས་བཟུང་སྟེ་བླང་བ་ལ་བསླབ་པ་ནི། ཕ་རོལ་
གཞན་སུ་ལའང་གཡོ་སྒྱུ་མེད་པར་བསམ་པ་དྲང་པོས་གནས་པ་ནི་དཀར་པོའི་
ཆོས་ཡིན་པས་དེ་ལྟར་དུ་བསླབ་བོ། །གསུམ་པ་དཀར་ཆོས་གསུམ་པ་ངོས་བཟུང་
སྟེ་བླང་བ་ལ་བསླབ་པ་ནི། བྱང་ཆུབ་སེམས་དཔའ་ཐམས་ཅད་ལ་སྟོན་པའི་འདུ་
ཤེས་བསྐྱེད་ནས་དེ་དག་གི་ཡོན་ཏན་ལ་བསྔགས་པ་རྣམ་པ་ཀུན་ཏུ་བརྗོད་པ་ནི་
དཀར་པོའི་ཆོས་ཡིན་པས་དེ་བས་དེ་ལ་བསླབ་ཏེ། བྱང་ཆུབ་སེམས་དཔའ་གང་ན་
ཡོད་མི་ཤེས་པས་སེམས་ཅན་སུ་མཐོང་ཡང་འདིའི་རྒྱུད་ལ་བྱང་ཆུབ་ཀྱི་སེམས་
ཡོད་ན་བདག་གིས་སྟོན་པ་ཡིན་ནོ་སྙམ་དུ་སེམས་ཅན་ཐམས་ཅད་ལ་དག་སྣང་
སྦྱོང་བ་ལ་བསླབ་བོ། །བཞི་པ་དཀར་ཆོས་བཞི་པ་ངོས་བཟུང་སྟེ་བླང་བ་ལ་བསླབ་
པ་ནི། རང་ལ་བློ་གཏད་པའི་སེམས་ཅན་རྣམས་ཚེ་འདིའི་བྱ་བ་ལ་མི་སྦྱོར་ཞིང་
དམན་ལམ་ཙམ་ལའང་མི་སྦྱོར་བར་ཐེག་པ་ཆེན་པོ་ལ་ཁྲིད་ཅི་ཐུབ་བྱེད་པ་ནི།
བྱང་ཆུབ་སེམས་དཔའི་བསླབ་བྱ་དཀར་པོའི་ཆོས་གལ་པོ་ཆེ་ཡིན་པས་དེ་བཞིན་
དུ་ བསླབ་བོ། །རྩ་ བའི་ གསུམ་ པ་ ཉམས་ ན་ ཕྱིར་ བཅོས་ པའི་ ཚུལ་ནི། སེམས་
བསྐྱེད་དངོས་གཞི་ཉམས་པ་དང༌། སེམས་ཅན་བློས་སྤོང་བྱུང་ན་སེམས་བསྐྱེད་
གཏོང་བས་སླར་ཡང་བཤགས་པ་བྱས་ཏེ་སྨོན་སེམས་ལེན་དགོས་ལ། དེ་གཉིས་
མ་གཏོགས་པའི་བསླབ་བྱ་དང་འགལ་བའི་ཉེས་པ་ཅི་བྱུང་རྣམས་ལ་བཤགས་པ་
དང་སྡོམ་སེམས་ཡང་དང་ཡང་དུ་བྱས་ཏེ་འཕྲལ་འཕྲལ་དུ་སྟོབས་བཞིས་སྦྱངས་
-216 -



དང་ བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
ནས་དག་པར་བྱའོ། །མཇུག་ཏུ་གཏང་རག་གི་མཎྜལ་དང་བསྔོ་སྨོན་སོགས་ བྱ་
ཚུལ་ནི་འོག་ཏུ་སྟོན་པས་དེ་ལྟར་དུ་བྱའོ། །རྩ་བའི་གཉིས་པ་སྤྱོད་འཇུག་ལས་
གསུངས་པ་ལྟར་སྨོན་འཇུག་གཉིས་ཅིག་ཅར་བླང་བའི་ཆོ་ག་བཤད་པ་ནི། གནས་
བརྒྱན་ཅིང་རྟེན་དགྲམ་པ་སོགས་སྔར་ལྟར་བྱས་ནས་དགེ་བའི་བཤེས་གཉེན་ལ་
སེམས་བསྐྱེད་ཀྱི་དོན་དུ་གསོལ་བ་བཏབ་སྟེ་སྤྱན་འདྲེན་ཁྲུས་གསོལ་ཡན་ལག་
བདུན་པ་མཎྜལ་དང་བཅས་པ་རྒྱས་བསྡུས་སྐབས་དང་བསྟུན་ནས་བྱས་ལ་དགེ་
བའི་བཤེས་གཉེན་གྱི་མདུན་དུ་ཐལ་མོ་སྦྱར་ནས་འཁོད་པ་ལ་བླ་མས་དལ་འབྱོར་
རྙེད་དཀའ། ནམ་འཆི་ཆ་མེད། ལས་རྒྱུ་འབྲས་འཁོར་བའི་ཉེས་དམིགས་རྣམས་
རྒྱུད་འཁུལ་ངེས་བཤད་དེ། རིགས་ཀྱི་ནུས་པ་བརྟས་པར་བྱས་ལ། བྱང་ཆུབ་ཀྱི་
སེམས་རིན་པོ་ཆེའི་ ཕན་ ཡོན་ སྤྱོད་འཇུག་ལས་ གསུངས་ པ་ལྟར་ ལེགས་ པར་
བཤད་དེ་བྱང་ཆུབ་ཀྱི་སེམས་བསྐྱེད་པ་ལ་སྤྲོ་བ་ཆེན་པོ་བསྐྱེད། བྱང་ཆུབ་ཀྱི་
སེམས་བསྐྱེད་ཚུལ་ལ་དཔལ་མགོན་འཕགས་པ་ཀླུ་སྒྲུབ་ཀྱིས་མཛད་པའི་སེམས་
བསྐྱེད་པའི་ཆོ་ག་དང་། བྱང་སའི་ཚུལ་ཁྲིམས་ལེའུ་ལས་གསུངས་པའི་སེམས་
བསྐྱེད་པའི་ཆོ་ག་དང་། དགྲ་ལས་རྣམ་རྒྱལ་གྱིས་མཛད་པའི་སེམས་བསྐྱེད་པའི་
ཆོ་ག་དང་། ཇོ་བོ་རྗེས་མཛད་པའི་སེམས་བསྐྱེད་པའི་ཆོ་ག་དང༌། སྤྱོད་འཇུག་དང་
བསླབ་བཏུས་གཉིས་ནས་གསུངས་པ་ལྟར་གྱི་སེམས་བསྐྱེད་པའི་ཆོ་ག་སོགས་
མང་དུ་ཡོད་པ་ལས་འདིར་བྱང་ཆུབ་ལམ་གྱི་རིམ་པ་ལ་བློ་སྦྱངས་ཏེ་ཡིད་འགྱུར་གྱི་
མྱོང་བ་ཐོན་པར་བྱས་ནས་རྒྱལ་སྲས་ཀྱི་སྤྱོད་པ་ལ་སློབ་པའི་ཁུར་བཟུང་བར་ནུས་
པ་ན་སྨོན་འཇུག་གཉིས་ཅིག་ཅར་དུ་ལེན་པའི་ཆོ་ག་བདེ་ལམ་ལས་གསུངས་པ་
ལྟར་བྱ་བ་ཡིན་པས་བྱམས་ སྙིང་ རྗེ་བྱང་ཆུབ་ཀྱི་སེམས་ཤུགས་དྲག་ཏུ་གསལ་
217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཏབ་ནས་འདིའི་རྗེས་ཟློས་མཛོད། །ཅེས་བརྡ་སྤྲད་ལ། སངས་རྒྱས་བྱང་ཆུབ་
སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །ཇི་ལྟར་སྔོན་གྱི་
བདེ་བཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་
བསླབ་པ་ལ། །རིམ་པ་བཞིན་དུ་གནས་པ་ལྟར། །བདག་ཀྱང་འགྲོ་ལ་ཕན་དོན་
དུ། །བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་བསླབ་པ་
ལ། །རིམ་པ་བཞིན་དུ་བསླབ་པར་བགྱི། །ཞེས་ལན་གསུམ་རྗེས་ཟློས་བྱས་ལ་
བྱང་ཆུབ་སེམས་དཔའི་སྡོམ་པ་ཐོབ་པའི་མོས་པ་བརྟན་པོ་བྱའོ། །དེ་ནས། དེང་
དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་
རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་
ཀྱང་། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་
འདི་ལ། །རྙོག་པར་མི་འགྱུར་དེ་ལྟར་བྱ། །ཞེས་ལན་གཅིག་རྗེས་ཟློས་བྱས་ལ་སྤྲོ་
བ་བསྐྱེད་དོ། །དེ་ནས་སྡོམ་པ་ཐོབ་པས་མི་ཆོག་བསྲུང་དགོས་པས་སྨོན་སེམས་ཀྱི་
བསླབ་བྱ་དང་། འཇུག་སྡོམ་གྱི་བསླབ་བྱ་རགས་རིམ་ངོ་སྤྲད་ལ་ཚུལ་བཞིན་དུ་
བསྲུང་བ་ལ་སློབ་ཏུ་བཞུག་གོ །མཇུག་ཏུ་མཎྜལ་དང་བསྔོ་སྨོན་བྱ་བ་འོག་ནས་
འབྱུང་བ་ལྟར་བྱའོ། །
རྩ་བའི་གསུམ་པ་དད་ལྡན་རྣམས་ཀྱི་ཚོགས་གསོག་སྒྲིབ་སྦྱོང་གི་ཕྱིར་དུ་
སེམས་བསྐྱེད་མཆོད་པ་བྱ་ཚུལ་བཤད་པ་ནི། དབེན་ཞིང་ཡིད་དུ་འོང་བའི་གནས་
གཙུག་ལག་ཁང་སོགས་གང་དུ་སེམས་བསྐྱེད་བྱ་བའི་ས་ཕྱོགས་དེའི་ནང་དང་ཕྱི་
རོལ་ཁོ་ར་ཁོར་ཡུག་ཏུ་ཆག་ཆག་དང་ཕྱག་དར་ལེགས་པར་བྱས་ཏེ་ཤིན་ཏུ་གཙང་
བར་བྱ། གནས་དེར་བླ་བྲེ་དང་གདུགས་དང་རྒྱལ་མཚན་དང་བ་དན་ལ་སོགས་པ་
- 218 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
མཆོད་རྫས་ཕུལ་དུ་བྱུང་བས་ལེགས་པར་བརྒྱན་ཅིང་གདན་ཁྲི་བཟང་པོ་ལ་བསྟན་
པའི་བདག་པོ་ཐུབ་དབང་གི་སྐུ་རབ་གནས་ཅན་དང་། མདོ་སྡུད་པ་ཡན་ཆད་ཤེར་
ཕྱིན་གྱི་གླེགས་བམ་དང་མཆོད་རྟེན་དང༌། བྱང་ཆུབ་སེམས་དཔའི་སྐུ་གཟུགས་
སོགས་མཆོག་གསུམ་གྱི་རྟེན་རྣམས་ལེགས་པར་བཀྲམ་སྟེ་བཞུགས་སུ་གསོལ།
དེ་ དག་ གི་ མདུན་ དུ་ མཆོད་ཡོན་དང་། མེ་ ཏོག་ དང༌། བདུག་ སྤོས་ དང་། སྣང་
གསལ་དང༌། དྲི་ཆབ་དང་། ཞལ་ཟས་དང་། རོལ་མོ་ལ་སོགས་པ་ཅི་འབྱོར་བའི་
མཆོད་པ་རྣམས་གཙང་ཞིང་བཀོད་པ་མཛེས་པར་བཤམས། ས་གཞི་ལ་བ་བྱུང་
ལྔའི་སྐྱང་ནུལ་དང་། ཙན་དན་དང་གུར་གུམ་ལ་སོགས་པའི་དྲི་བཟང་གི་ལྡེ་གུས་
བྱུགས། དྲི་ཞིམ་པོའི་མེ་ཏོག་སིལ་མ་ཆལ་ པར་ བཀྲམ། དགེ་འདུན་རྣམས་ལ་
བསྙེན་བཀུར་ཕུན་ སུམ་ ཚོགས་ པ་ བྱ། བླ་མ་ཡི་དམ་སངས་རྒྱས་ བྱང་སེམས།
མཁའ་འགྲོ་ཆོས་སྐྱོང་། ཡུལ་ལྷ་གཞི་བདག །རིགས་དྲུག་འབྱུང་པོའི་ཚོགས་དང་
བཅས་པ་ལ་གཏོར་མ་བརྒྱ་རྩ་ཕྱག་ལེན་བཞིན་བཏང་། སློང་མོ་བ་བྱུང་ནའང་སྦྱིན་
པས་ཚིམ་པར་བྱ། བླ་མེད་ཀྱི་དབང་ཐོབ་པ་རྣམས་ཀྱིས་དམ་ཚིག་ཉམས་ཆགས་
སྐོང་བ་དང་ཚོགས་རླབས་པོ་ཆེ་གསོག་ ཕྱིར་བླ་མ་མཆོད་པའི་ཆོ་གའི་སྒོ་ནས་
ཚོགས་འཁོར་བྱེད་ན་མཆོད་གཏོར་རྣམས་ཕྱག་ལེན་བཞིན་བཤམས་ལ་སྔ་དྲོའི་
དུས་སུ་ཚོགས་འཁོར་བྱ། དགེ་འདུན་གྱི་སྡེ་མང་དུ་ཚོགས་ཏེ་སེམས་བསྐྱེད་རྒྱས་
པ་བྱེད་པ་ཡིན་ན། ཤེར་ཕྱིན་དང་བསྐལ་བཟང་སོགས་གསུང་སྒྲོག་བྱ། དེ་ནས་
སེམས་བསྐྱེད་དངོས་གཞི་ལ་འདུ་བའི་ཚེ་ཁྲུས་བྱས་ཤིང་གོས་གསར་པ་གཙང་མ་
དང་། དགེ་སློང་ཡིན་ན་ཆོས་གོས་རྣམ་གསུམ་ལེགས་པར་གྱོན་ནས་འདུས་ལ་
ཐོག་མར་ཤེས་རབ་སྙིང་པོ་ལན་གསུམ་བདུད་བཟློག་དང་བཅས་པ་བྱ། དེ་ནས།
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽ །
ཐམས་ཅད་དུ་ཡང་ས་གཞི་དག །གསེག་མ་ལ་སོགས་མེད་པ་དང་། །ལག་མཐིལ་
མཉམ་ པ་བེ་ཌཱུརྱའི། །རང་ བཞིན་ འཇམ་ པོར་ གནས་ པར་ འགྱུར། །འཁོར་ གྱི་
དཀྱིལ་འཁོར་ཡོད་དགུར་ཡང་། །བྱང་ཆུབ་སེམས་དཔའ་མང་པོ་དག །རང་གི་
ལེགས་ པས་ ས་ སྟེང་ དག །བརྒྱན་ པར་ མཛད་ པས་ བཞུགས་ གྱུར་ ཅིག །ཅེས་
བརྗོད་དེ་ས་གཞི་བྱིན་གྱིས་བརླབས། །མ་ལུས་སེམས་ཅན་ཀུན་གྱི་མགོན་གྱུར་
ཅིང་། །ཞེས་ སོགས་སྤྱན་འདྲེན་དང་ཁྲུས་གསོལ་རྒྱས་པར་བྱ། དེ་ནས། སངས་
རྒྱས་ཐམས་ཅད་འདུས་པའི་སྐུ། །ཞེས་སོགས་དང་། འདྲེན་པ་མཉམ་མེད་སྟོན་པ་ -
བཅོམ་ལྡན་འདས། །ཞེས་སོགས་ལམ་རིམ་བླ་མ་བརྒྱུད་པ་རྣམས་ལ་ཕྱག་འཚལ་
དང༌། གཞན་ཡང་སངས་རྒྱས་བྱང་སེམས་རྣམས་ལ་ཕྱག་འཚལ་གང་འོས་བྱ་ཞིང་
ཁྱད་པར་ཇི་སྙེད་སུ་དག་ཅེས་པ་ནས་ཕྱག་འཚལ་མཆོད་པར་བགྱི། ཞེས་པའི་བར་
བརྗོད། མཚམས་འདིར་ཆུ་གཉིས་ཉེར་ སྤྱོད་ རོལ་མོ་འདོད་ཡོན་དང་བཅས་པ་
མཆོད་ཕྲེང་གང་འོས་ཀྱིས་འབུལ། དེ་ནས། ས་གཞི་སྤོས་ཀྱིས་བྱུགས་ཤིང་མེ་ཏོག་
བཀྲམ། །ཞེས་སོགས་ཀྱི་སྒོ་ནས་ཚོམ་བུ་དགོད་པ་དང་བཅས་མཎྜལ་གྲངས་མང་
དུ་གསོག་ཅིང་། མ་མཐའང་ ལན་ བདུན་ ཙམ་ ངེས་ པར་ འབུལ། དེ་ ནས་ ལྟུང་
བཤགས་དང་སྤྱི་བཤགས་སོགས་འདོན། དེ་ནས་འདོད་ཆགས་ཞེ་སྡང་ཞེས་པ་
ནས་བྱང་ཆུབ་ཕྱིར་བསྔོའོ་ཞེས་པའི་བར་བརྗོད་ནས་སེམས་བསྐྱེད་ཀྱི་ཕྱིར་དུ་
མཎྜལ་རྒྱས་པ་འབུལ། ཚོགས་ཀྱི་མགོན་དུ་བླ་མ་ཡོད་ཚེ། བླ་མས་སེམས་བསྐྱེད་
པའི་ ཕན་ ཡོན་ དང༌། ཚོགས་ ཞིང་ གསལ་ གདབས་ དང་། བྱམས་ སྙིང་ རྗེའི་
དམིགས་རྣམ་བརྡ་སྤྲད་ལ་ཐམས་ཅད་ཀྱིས་མགྲིན་གཅིག་ཏུ་སེམས་བསྐྱེད་བྱ། དེ་
ལྟར་མིན་ན་ཐམས་ཅད་ཀྱིས་མགྲིན་གཅིག་ཏུ། སངས་རྒྱས་ཆོས་དང་ཚོགས་ཀྱི་
- 220 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་
སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་ལན་གསུམ་བརྗོད་ཅིང་སེམས་བསྐྱེད་ཉམས་པ་གསོས་པ་དང་
གོང་འཕེལ་དུ་སོང་བའི་མོས་པ་དང་དགའ་སྤྲོ་ཆེན་པོ་བྱའོ། །དེ་ནས་བྱང་ཆུབ་
སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག །སྐྱེས་པ་ཉམས་པ་
མེད་པར་ཡང་། །གོང་ནས་གོང་དུ་འཕེལ་བར་ཤོག །ཕ་མ་སེམས་ཅན་ཐམས་
ཅད་བདེ་དང་ལྡན་གྱུར་ཅིག །ངན་འགྲོ་ཐམས་ཅད་རྟག་ཏུ་སྟོང་པ་དང༌། །བྱང་
ཆུབ་སེམས་དཔའ་གང་དག་སུ་བཞུགས་པ། །དེ་དག་ཀུན་གྱི་སྨོན་ལམ་འགྲུབ་
གྱུར་ཅིག །དཔལ་ལྡན་བླ་མའི་སྐུ་ཚེ་བརྟན་པ་དང༌། །མཁའ་མཉམ་ཡོངས་ལ་
བདེ་ སྐྱིད་ འབྱུང་བ་དང༌། །བདག་གཞན་མ་ལུས་ཚོགས་བསགས་སྒྲིབ་སྦྱངས་
ནས། །མྱུར་དུ་སངས་རྒྱས་ཐོབ་པར་བྱིན་གྱིས་རློབས། །ཞེས་སོགས་བྱང་ཆུབ་ཀྱི་
སེམས་རིན་པོ་ཆེ་ནམ་ཡང་མི་ཉམས་ཤིང་གོང་ནས་གོང་དུ་འཕེལ་བའི་སྨོན་ལམ་
བྱ་ཞིང་དགེ་ཚོགས་རྣམས་བསྔོ་བས་རྒྱས་གདབ་པར་བྱའོ། །དེར་ནི་རིང་དུ་འབད་
ལས་ཚོགས་གཉིས་ནི། །མཁའ་ལྟར་ཡངས་པ་གང་ཞིག་བསགས་པ་དེས། །བློ་
མིག་མ་རིག་གིས་ལྡོངས་འགྲོ་བ་ཀུན། །རྣམ་འདྲེན་རྒྱལ་བའི་དབང་པོ་བདག་
གྱུར་ཅིག །དེར་མ་སོན་པའི་ཚེ་རབས་ཀུན་ཏུ་ཡང་། །འཇམ་པའི་དབྱངས་ཀྱིས་
བརྩེ་བས་རྗེས་བཟུང་སྟེ། །བསྟན་པའི་ རིམ་པ་ཀུན་ཚང་ལམ་གྱི་མཆོག །རྙེད་
ནས་སྒྲུབ་པས་རྒྱལ་རྣམས་གཉེས་བྱེད་ཤོག །རང་གིས་ཇི་བཞིན་རྟོགས་པའི་ལམ་
གྱི་གནད། །ཤུགས་དྲག་བརྩེ་བས་དྲང་བའི་ཐབས་མཁས་ཀྱིས། འགྲོ་བའི་ཡིད་
ཀྱི་མུན་པ་བསལ་བྱས་ནས། །རྒྱལ་བའི་བསྟན་པ་ཡུན་རིང་འཛིན་གྱུར་ཅིག །
221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བསྟན་པ་རིན་ཆེན་མཆོག་གིས་མ་ཁྱབ་པའམ། ཁྱབ་ཀྱང་ཉམས་པར་གྱུར་པའི་
ཕྱོགས་དེར་ནི། །སྙིང་རྗེ་ཆེན་པོས་ཡིད་རབ་བསྐྱོད་པ་ཡིས། །ཕན་བདེའི་གཏེར་
དེ་ གསལ་ བར་ བྱེད་ པར་ ཤོག །སྲས་ བཅས་ རྒྱལ་ བའི་ རྨད་ བྱུང་ འཕྲིན་ ལས་
ལས། །ལེགས་སྒྲུབ་བྱང་ཆུབ་ལམ་གྱི་རིམ་པས་ཀྱང་། །ཐར་འདོད་རྣམས་ཀྱི་ཡིད་
ལ་དཔལ་སྟེར་ཞིང་། །རྒྱལ་བའི་མཛད་ པ་ རིང་དུ་སྐྱོང་གྱུར་ཅིག །ལམ་བཟང་
བསྒྲུབས་པའི་མཐུན་རྐྱེན་སྒྲུབ་བྱེད་ཅིང་། །འགལ་རྐྱེན་སེལ་ཞིང་མི་དང་མི་མིན་
ཀུན། །ཚེ་རབས་ཀུན་ཏུ་རྒྱལ་བས་བསྔགས་པ་ཡི། །རྣམ་དག་ལམ་དང་འབྲལ་
བར་མ་གྱུར་ཅིག །གང་ཚེ་ཐེག་པ་མཆོག་ལ་ཆོས་སྤྱོད་བཅུ། །ཚུལ་བཞིན་སྒྲུབ་ལ་
བརྩོན་པ་དེ་ཡི་ཚེ། །མཐུ་ལྡན་རྣམས་ཀྱིས་རྟག་ཏུ་གྲོགས་བྱེད་ཅིང་། །བཀྲ་ཤིས་
རྒྱལ་མཚོས་ཕྱོགས་ཀུན་ཁྱབ་གྱུར་ཅིག །ཅེས་འདོན་ཞིང་བྱང་ཆུབ་ལམ་གྱི་རིམ་པ་
འདི་ནམ་ཡང་མི་ནུབ་ཅིང་ཕྱོགས་ཐམས་ཅད་དུ་འཕེལ་ཞིང་རྒྱས་པའི་སྨོན་ལམ་
གདབ། དེ་ནས་གཏང་རག་གི་མཎྜལ་ཕུལ། དེ་ནས་བཟང་པོ་སྤྱོད་པ་ལ་སོགས་
པས་གནས་སྐབས་དང་མཐར་ཐུག་གི་སྨོན་གནས་རྣམས་སུ་བསྔོ་བ་དང་སྨོན་
ལམ་རྒྱ་ཆེར་བྱ། མཇུག་ཏུ་ཐམས་ཅད་ཀྱིས་ཞྭ་གྱོན་ཞིང་ལག་ཏུ་མེ་ཏོག་འཐོགས་
ཏེ། སེམས་ཅན་དོན་དུ་བདག་གིས་སྔོན། །ཞེས་སོགས་བསྟན་པ་རྒྱས་པའི་སྨོན་
ལམ་དང་བཀྲ་ཤིས་བྱའོ། །དེ་ནས་བདག་ཅག་གི་བླ་མ་རྣམས་ཀྱིས་ཕྱག་བཞེས་
ལ་སེམས་བསྐྱེད་བྱས་པའི་ནུབ་མོ་ཕྱག་མཆོད་རྒྱ་ཆེར་མཛད་པས་ལྟུང་བཤགས་
སོགས་འདོན་ཞིང་། རབ་མཚན་འཁྱོངས་པ་མ་མཐའང་ཕྱག་མཆོད་གང་འགྲུབ་
བྱའོ། །གང་ལ་བྱང་ཆུབ་སེམས་མཆོག་རིན་པོ་ཆེ། །སྐྱེས་པ་དེ་དག་རྣམས་ལ་ཕྱག་
འཚལ་ཞིང་། །གནས་སྐབས་མཐར་ཐུག་ཡོན་ཏན་ཀུན་གྱི་གཞི། །རིན་ཆེན་བྱང་
- 222 -



བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
ཆུབ་སེམས་ལ་སྐྱབས་སུ་མཆི། །ཐེག་མཆོག་གསུང་རབ་ཀུན་གྱི་སྙིང་པོའི་དོན། །
དུས་ གསུམ་ རྒྱལ་ སྲས་ ཀུན་ གྱི་ཐུགས་ དམ་ འཐིལ། །རིན་ཆེན་ སེམས་ མཆོག་
བསྐྱེད་པའི་ཆོ་ག་འདི། །ས་འདི་གནས་པ་དེ་སྲིད་གནས་གྱུར་ཅིག །
ཅེས་བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ་ཞེས་བྱ་བ་འདི་
ནི་ འཇམ་མགོན་བསྟན་ པའི་གསལ་བྱེད་ལུང་དང་རྟོགས་པའི་ཡོན་ཏན་ གྱིས་
མངོན་པར་མཐོ་བ་རྟག་ཚག་རྗེ་དྲུང་སྤྲུལ་པའི་སྐུ་ཡེ་ཤེས་བློ་བཟང་བསྟན་པའི་
མགོན་པོས་སེམས་བསྐྱེད་པའི་ཆོ་ག་རྒྱས་འབྲིང་བསྡུས་གསུམ་བྱ་ཚུལ་གསལ་
ཞིང་གོ་བདེ་བ་ཞིག་དགོས་ཞེས་བསྐུལ་བ་ལ་བརྟན་ནས་དགེ་སློང་ཡེ་ཤེས་རྒྱལ་
མཚན་ གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག། །།
223-



༄༅། །ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་
གྱི་དཀར་ཆག་བསྟན་པ་རིན་པོ་ཆེའི་མཛེས་རྒྱན་
ཕུལ་བྱུང་གསེར་གྱི་ཕྲེང་བ་ཞེས་བྱ་བ་
བཞུགས་སོ། །
ན་མོ་གུ་རུ་རཏྣ་ཏྲ་ཡཱ་ཡ། མཁའ་མཉམ་འགྲོ་ཀུན་སྲིད་མཚོ་ཉམ་ངའི་
གནས་ལས་བདག་ཉིད་གཅིག་པུས་མྱུར་བ་མྱུར་བར་འདོན་ཞེས་ལྡོག་པ་མེད་
པར་བླ་མེད་བྱང་ཆུབ་མཆོག་ཏུ་ཐུགས་བསྐྱེད་ནས། །གྲངས་མེད་བསྐལ་པར་སྙིང་
སྟོབས་ཆེན་པོས་ཉིད་ཀྱི་སྐུ་དང་སྲོག་ཀྱང་ཡལ་བར་དོར་ཏེ་བརྒྱ་ཕྲག་དཀའ་བས་
རྫོགས་བྱང་བསྒྲུབ་ཕྱིར་ཚོགས་གཉིས་རབ་ཏུ་རྫོགས་མཛད་དེ། །བདེ་གཤེགས་
གཞན་གྱིས་འདུལ་བར་མ་ནུས་ཡལ་བར་བོར་བའི་མགོན་མེད་སྙིགས་དུས་འགྲོ་
བའི་མགོན་དུ་མི་མཇེད་ཞིང་འདིར་བྱོན་ནས་ཆོས་ཀྱི་འཁོར་ལོ་བསྐོར་མཛད་
པ། །རྩོད་དུས་འགྲོ་བའི་མགོན་གཅིག་ཟླ་མེད་སྟོན་པ་ཤཱཀྱའི་རྒྱལ་པོ་ཐུགས་རྗེ་
ཅན་དེར་སྒོ་གསུམ་གུས་པས་འདུད་ཀྱི་བདག་གི་རེ་བ་འབྲས་ལྡན་མཛད་དུ་
གསོལ། །འགྲོ་ལ་ལམ་སྟོན་ཡང་དག་རྫོགས་སངས་རྒྱས། །འགྲོ་བློའི་མུན་སེལ་
ལུང་རྟོགས་དམ་པའི་ཆོས། །འགྲོ་བ་འདྲེན་མཛད་རྒྱལ་སྲས་དགེ་འདུན་ཏེ། །
འགྲོ་བའི་ སྐྱབས་ གཅིག་ དཀོན་ མཆོག་ གསུམ་ ལ་ འདུད། །བཀའ་ དང་ བསྟན་
བཅོས་མ་ལུས་ཐུགས་ཆུད་ནས། །གངས་རིའི་ལྗོངས་འདིར་ཐུབ་བསྟན་སྤེལ་བ་
ལ། །རྣམ་པ་ཀུན་ནས་ཟླ་དང་བྲལ་གྱུར་པ། །བུ་སྟོན་ཐམས་ཅད་མཁྱེན་པའི་
- 224 -



ཐམས་
ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཞབས་ལ་འདུད། །རླབས་ཆེན་སྨོན་ལམ་རིན་ཆེན་ཁམས་ལས་གྲུབ། །ལུང་དང་
རྟོགས་པའི་ཡོན་ཏན་རྒྱན་གྱིས་མཛེས། །ཐུབ་བསྟན་འཛིན་མའི་རྒྱན་གཅིག་ཆོས་
ཀྱི་རྗེ། །བུ་སྟོན་རིན་པོ་ཆེ་ལ་གསོལ་བ་འདེབས། །རིན་ཆེན་སེམས་ཀྱི་ལྷ་ལམ་
ཡངས་པ་ལ། །གྲུབ་པའི་དཀྱིལ་འཁོར་ཆ་ཤས་ཡོངས་སུ་རྫོགས། །ལུང་རིགས་
འོད་ཀྱིས་ཐུབ་བསྟན་ཀུནྡའི་ཚལ། །འབྱེད་ལ་ཟླ་བྲལ་སྨྲ་བའི་ཟླ་བར་འདུད། །
རླབས་ཆེན་སྨོན་ལམ་རིན་ཆེན་འབྱུང་གནས་ལས། །བྱང་ཕྱོགས་འགྲོ་བའི་བསོད་
ནམས་ཞིང་མཆོག་ཏུ། །ལེགས་པར་གྲུབ་པ་མཚུངས་མེད་ཆོས་ཀྱི་རྗེ། །ཟླ་མེད་བླ་
མ་མཆོག་དེ་རབ་ཏུ་བསྔགས། །རིན་ཆེན་སེམས་ཀྱི་སྐྱ་རེངས་ཁ་ལོ་པས། །ཉེར་
དྲངས་གྲུབ་པའི་ཚ་ཟེར་རབ་འཕྲོ་བ། །ཐུབ་བསྟན་པད་ཚལ་འབྱེད་པའི་ཉིན་བྱེད་
མགོན། །མཚུངས་མེད་བླ་མ་མཆོག་དེ་ རབ་ཏུ་བསྔགས། །མགོན་དེའི་ ལེགས་
བཤད་རྐང་འཐུང་འཁྲིགས་པའི་ཚལ། །སྐལ་བཟང་བུང་བ་ཡོངས་ཀྱི་ཉེར་འཚོའི་
གཞི། །མདོ་སྔགས་ལམ་བཟང་སྦྲང་རྩིའི་འབྱུང་གནས་འདི། །ཕྱི་རབས་འགྲོ་ལ་
སྣང་ཕྱིར་གསལ་བར་འགོད། །
དེ་ལ་འདིར་ཆོས་ རྗེ་ཐམས་ཅད་མཁྱེན་པ་བུ་སྟོན་རིན་པོ་ཆེའི་གསུང་
འབུམ་གྱི་དཀར་ཆག་འགོད་པ་ལ་བཞི། སྤྱིར་འཛམ་བུ་གླིང་དུ་སངས་རྒྱས་ཀྱི་
བསྟན་པ་ཇི་ལྟར་བྱུང་ཚུལ། ཁྱད་པར་ཁ་བ་ཅན་གྱི་ལྗོངས་འདིར་རྒྱལ་བའི་བསྟན་
པ་ཇི་ལྟར་དར་ཚུལ། ཆོས་རྗེ་བུ་སྟོན་རིན་པོ་ཆེའི་མཛད་པ་རྣམ་ཐར་སྤྱིར་བསྟན་
པ། བྱེ་བྲག་ཏུ་ཆོས་རྗེ་བུ་སྟོན་རིན་པོ་ཆེས་རྒྱལ་བའི་བསྟན་པ་ལ་བྱ་བ་རྒྱ་ཆེར་
མཛད་པའི་ཕྱག་རྗེས་མདོ་སྔགས་ཀྱི་ལེགས་བཤད་ཇི་ལྟར་བཞུགས་པའི་དཀར་
ཆག་བསྟན་པའོ། །དང་པོ་ནི་འཇིག་རྟེན་འདི་ཐོག་མར་ཆགས་པའི་ཚེ་ཆུའི་དཀྱིལ་
-225-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཁོར་ཆེན་པོའི་ནང་ནས་པདྨ་སྟོང་ཐོན་པ་གནས་གཙང་མའི་ལྷ་རྣམས་ ཀྱིས་
མཐོང་ནས། འདི་གང་གི་ལྟས་ཡིན་སྙམ་དུ་བརྟགས་པ་ན། བསྐལ་པ་འདི་ལ་
སངས་རྒྱས་སྟོང་འབྱུང་བའི་བལྟས་སུ་ཤེས་ནས། ཨེ་མ་བསྐལ་པ་འདི་ནི་བཟང་
པོའོ་ཞེས་ཆེད་དུ་བརྗོད་པས་བསྐལ་པ་འདི་ལ་བསྐལ་བ་བཟང་པོ་ཞེས་མིང་
ཆགས་ པར་ སྙིང་ རྗེ་ པདྨ་དཀར་པོ་ལས་བཤད་དོ། །དེ་ཡང་འོག་གཞི་རླུང་གི་
དཀྱིལ་འཁོར་ཆེན་པོའི་སྟེང་དུ་ཆུའི་དཀྱིལ་འཁོར་ཆགས་པ་ནས་བཟུང་། སུམ་ཅུ་
རྩ་གསུམ་གྱི་ལྷ་གནས་ཀྱི་བར་ས་དང་འབྲེལ་བའི་སྣོད་ཀྱི་འཇིག་རྟེན་རྣམས་མས་
ནས་ཡར་ རིམ་པས་ཆགས། ལྷ་གནས་གོང་མ་རྣམས་ཡས་ནས་མར་རིམ་པས་
ཆགས་ཏེ། ཚངས་པ་ཆེན་པོའི་གཞལ་མེད་ཁང་ནས་འཐབ་བྲལ་གྱི་ལྷ་གནས་ཀྱི་
བར་རིམ་གྱིས་ཆགས། སྣོད་ཀྱི་འཇིག་རྟེན་ཆགས་པའི་འོག་ཏུ་བཅུད་ཀྱི་སེམས་
ཅན་རྣམས་ཡས་ནས་མར་རིམ་པས་ཆགས་ཏེ་གཙང་མའི་གནས་ནས་ལྷ་ཞིག་ཚེ་
འཕོས་པ་ཚངས་པའི་གཞལ་མེད་ཁང་གི་ནང་དུ་རྫུས་ཏེ་སྐྱེས་པ་ནས་བཟུང་
མནར་མེད་དུ་སེམས་ཅན་གཅིག་སྐྱེས་པའི་བར་དུ་རིམ་གྱིས་ཆགས་སོ། །དེ་ལ་
སྣོད་བཅུད་ཀྱི་འཇིག་རྟེན་ཐོག་མར་ཆགས་པའི་ཚེ་འཛམ་བུའི་གླིང་འདིར་ཐོག་
མར་སྐྱེས་པའི་མི་རྣམས་ནི་ལྷའི་གནས་ནས་ཚེ་འཕོས་ཏེ་རྫུས་ཏེ་སྐྱེས་པ་ཤ་སྟག་
དང་། གནས་ཀྱི་ཁྱད་པར་ཙམ་མ་གཏོགས་ལུས་ལྷ་དང་མཚུངས་པ་འོད་ཀྱི་རང་
བཞིན་ཅན། ཁམ་ཟས་རགས་པ་ལ་མི་ལྟོས་པར་བསམ་གཏན་གྱི་དགའ་བའི་
ཟས་ཀྱིས་འཚོ་བས་ཕན་ཚུན་འཁྲུག་རྩོད་སོགས་མི་དགེ་བའི་ལས་ཕྲ་མོའང་མེད་
པར་ཐམས་ཅད་དགེ་བའི་སེམས་དང་ལྡན་པ་ཤ་སྟག་ཏུ་གནས་པས་དུས་དེ་ལ་ནི་
བསྐལ་པ་རྫོགས་ལྡན་གྱི་དུས་ཞེས་གྲགས་སོ། །དེའི་ཚེ་སྐྱེ་དགུ་རྣམས་ཀྱི་ཚེ་ལོ་
- 226 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
དཔག་མེད་ཐུབ་ཅིང་ཁམ་ཟས་རགས་པ་ལ་མི་ལྟོས་པར་དགའ་བའི་ཟས་ཀྱིས་
འཚོ་ བར་ བྱེད་ ལ། དེ་ནས་ རིམ་ གྱིས་ བསྐལ་བ་བཟང་ པོ་ བྲི་སྟེ། སེམས་ཅན་
རྣམས་ཁམ་ཟས་རགས་པ་ལ་སྲེད་པ་སྐྱེས་ནས་བདུད་རྩི་དང་། སའི་ཞག་དང་།
བཅུད་ཀྱི་རོ་མངར་རྣམས་སོར་མོས་བླངས་ཏེ་ཟ་ཞིང་རོ་མྱང་བ་དང༌། དེ་ནས་རིམ་
གྱིས་འབྲས་ སཱ་ལུ་མ་རྨོས་མ་བཏབ་པར་སྐྱེས་པ་ལ་ལོངས་སྤྱད་དེ་ ཁམ་ཟས་
རགས་པ་བསྟེན་པས་ལུས་ཀྱི་འོད་ཉམས་ཤིང་། ཤ་ཁྲག་རྡོས་བཅས་བཤང་གཅི་
དང་ལྡན་པར་གྱུར་ཏེ་བཤང་གཅི་ཟག་པའི་བུ་ག་ཕོ་མོའི་དབང་པོ་དོད་པར་གྱུར་
ཏོ། །དེ་ནས་ སྔོན་ཡུན་རིང་ པོ་ནས་ གོམས་ པའི་ ཉོན་མོངས་ པའི་བག་ཆགས་
བརྟས་ཏེ་ཕོ་མོ་ཕན་ཚུན་འདོད་པ་སྤྱོད་པ་བྱུང་ཞིང་། དེ་ལ་སེམས་ཅན་གཞན་
རྣམས་ཀྱིས་བྱ་བ་ངན་པ་འདི་ལྟ་བུ་སྤྱོད་པ་ཞེས་འཕྱས་སུ་བྱས་པ་ན་ངོ་ཚ་ནས་
འདོད་པ་སྤྱོད་པ་གཞན་གྱིས་མི་མཐོང་བར་བྱ་བའི་ཕྱིར་ར་བས་བསྐོར་ཞིང་ཐོག་
ཕུབ་པས་དེ་ལ་ཁྱིམ་ཞེས་མིང་དུ་ཆགས། དེ་ནས་སྲེད་པའི་དབང་གིས་འབྲས་སཱ་
ལུ་མང་དུ་བསགས་ཤིང་གཅིག་གིས་གཅིག་ལ་རྐུ་བ་དང་འཕྲོག་པ་དང་། ཕན་
ཚུན་འཁྲུག་རྩོད་སྣ་ཚོགས་ཀྱིས་གཟེར་བ་བྱུང་བ་ན། འཛམ་བུ་གླིང་གི་མི་རྣམས་
བློ་མཐུན་པར་བདག་ཅག་དམན་པ་ལས་སྐྱོབ་པའི་རྒྱལ་པོ་ཞིག་དགོས་པས་
བཙལ་ལོ་ཞེས་བགྲོས་ནས་ཐམས་ཅད་ཀྱི་ནང་ནས་ཡོན་ཏན་ཆེ་ཞིང་གཟུགས་
བཟང་བ། གཟི་བརྗིད་ཆེ་བ། རང་བཞིན་དྲང་བ། ཁྱད་པར་དུ་འཕགས་པ་ཞིག་
བཙལ་ཏེ་རྒྱལ་པོར་བསྐོས་པ་དེ་ལ་རྒྱལ་པོ་མང་པོས་བཀུར་བ་ཞེས་གྲགས་སོ། །
དེ་ནས་མང་བཀུར་རྒྱལ་པོས་ལོ་ཁྲི་ཕྲག་མང་པོའི་བར་དུ་འཛམ་བུའི་གླིང་གི་རྒྱལ་
སྲིད་བསྐྱངས། དེ་ནས་མང་པོས་བཀུར་བའི་རྒྱལ་པོའི་བུ་འོད་མཛེས། དེའི་བུ་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
དགེ་ བ། དེའི་བུ་ དགེ་ མཆོག །དེའི་བུ་ གསོ་ སྦྱོང་ འཕགས། རྒྱལ་ པོ་ གསོ་ སྦྱོང་
འཕགས་ཀྱི་བུ་འཁོར་ལོས་སྒྱུར་བའི་རྒྱལ་པོ་སྤྱི་བོ་སྐྱེས། དེ་ལ་ང་ལས་ནུ་ཞེས་
ཀྱང་ གྲགས། རྒྱལ་པོ་དྲུག་པོ་དེས་ཚེ་ལོ་དཔག་མེད་དུ་གནས་པར་མདོ་ལས་
གསུངས། རྒྱལ་པོ་སྤྱི་བོ་སྐྱེས་ཀྱི་བུ་འཁོར་ལོས་སྒྱུར་བའི་རྒྱལ་པོ་མཛེས་པ། དེའི་
བུ་འཁོར་ལོས་སྒྱུར་བའི་རྒྱལ་པོ་ཉེ་མཛེས། དེའི་བུ་འཁོར་ལོས་སྒྱུར་བའི་རྒྱལ་པོ་
མཛེས་ལྡན། དེའི་བུ་འཁོར་ལོས་སྒྱུར་བའི་རྒྱལ་པོ་ཉེ་མཛེས་ལྡན་བྱུང་སྟེ། རྒྱལ་
པོ་ལྔ་པོ་དེ་ལ་བསྐལ་པ་དང་པོའི་དུས་ཀྱི་འཁོར་ལོས་སྒྱུར་བའི་རྒྱལ་པོ་ལྔ་ཞེས་
གཏམ་དུ་གྲགས་སོ། །རྒྱལ་པོ་ཉེ་མཛེས་ལྡན་གྱི་བུ་བཟང་པོ། དེའི་བུ་ལེགས་
བཟང་། དེའི་བུ་བཏང་བ། དེའི་བུ་བཏང་བཟུང་། དེའི་བུ་ཡན་ལག །དེའི་བུ་ཡན་
ལག་ཤིང་རྟ། དེའི་བུ་ངན་སྤོང་། དེའི་བུ་སྐལ་ལྡན་ཤིང་རྟ། དེའི་བུ་རྒྱ་མཚོ། དེའི་
བུ་རྒྱ་མཚོའི་བུ། དེའི་བུ་རྒྱ་མཚོ་ཆེན་པོ། དེའི་བུ་ཤ་ཀུ་ནི། དེའི་བུ་ཤ་ཀུ་ནི་ཆེན་
པོ། དེའི་བུ་ཀུ་ཤ། དེའི་བུ་ཉེ་བའི་ཀུ་ཤ །དེའི་བུ་ཀུ་ཤ་ཆེན་པོ། དེའི་བུ་ལེགས་
མཐོང་། དེའི་བུ་ལེགས་མཐོང་ཆེན་པོ། དེའི་བུ་རབ་ཐོབ། དེའི་བུ་རབ་ཐོབ་ཆེན་
པོ། དེའི་བུ་རབ་ཏུ་སྒྲ་གྲགས། དེའི་བུ་རབ་ཏུ་སྒྲ་གྲགས་ཆེན་པོ། དེའི་བུ་འོད་
བྱེད། །དེའི་བུ་རྟུལ་ཕོད་པ། དེའི་བུ་ལྷུན་པོ་ལྡན། དེའི་བུ་ལྷུན་པོ་ཡོད། དེའི་བུ་
འོད་ཟེར། དེའི་བུ་འོད་ཟེར་ལྡན། དེའི་བུ་འོད་ཟེར་ཡོད། དེའི་བུ་ཀུན་ནས་འོད་
ཟེར། རྒྱལ་པོ་ཀུན་ནས་འོད་ཟེར་གྱི་བུ་བརྒྱུད་ལ་རྒྱལ་པོ་བརྒྱ་ཐམ་པ་ཡུལ་གྲུ་
འཛིན་དུ་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་དགྲ་འདུལ་ཞེས་བྱ་བ་བྱུང་ངོ༌། །
རྒྱལ་པོ་དགྲ་འདུལ་གྱི་བུ་བརྒྱུད་ལ་རྒྱལ་པོ་ལྔ་ཁྲི་བཞི་སྟོང་ཡུལ་དམག་གིས་མི་
ཚུགས་པ་ཞེས་བྱ་བ་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་མ་རྒྱལ་བ་ལས་རྒྱལ་བ་
- 228 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཞེས་བྱ་བ་བྱུང་ངོ༌། །རྒྱལ་པོ་མ་རྒྱལ་བ་ལས་རྒྱལ་བའི་བུ་བརྒྱུད་ལ་རྒྱལ་པོ་དྲུག་
ཁྲི་སུམ་སྟོང་ཡུལ་ཝཱ་ར་ཎཱ་སིར་བྱུང་སྟེ། དེ་རྣམས་ཀྱི་ཐ་མ་རྒྱལ་པོ་བཟོད་དཀའ་
ཞེས་བྱ་བ་བྱུང་ངོ༌། །རྒྱལ་པོ་བཟོད་དཀའི་བུ་བརྒྱུད་ལ་རྒྱལ་པོ་བརྒྱད་ཁྲི་བཞི་
སྟོང་ཀིམ་བི་ལའི་གྲོང་ཁྱེར་དུ་བྱུང་སྟེ། དེ་རྣམས་ཀྱི་ཐ་མ་རྒྱལ་པོ་ཚངས་པས་བྱིན་
ཅེས་བྱ་བ་བྱུང་ངོ༌། །རྒྱལ་པོ་ཚངས་བྱིན་གྱི་བུ་བརྒྱུད་ལ་རྒྱལ་པོ་སུམ་ཁྲི་ཉིས་སྟོང་
གླང་པོ་ཆེའི་གྲོང་ཁྱེར་དུ་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་གླང་པོའི་བྱིན་ཅེས་
བྱ་བ་བྱུང་ངོ༌། །རྒྱལ་པོ་གླང་པོས་བྱིན་གྱི་བུ་བརྒྱུད་ལ་རྒྱལ་པོ་ལྔ་སྟོང་གྲོང་ཁྱེར་རྡོ་
འཇོག་ཏུ་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་བོ་བལ་བུ་ཅན་ཞེས་བྱ་བ་བྱུང་ངོ༌། །
རྒྱལ་པོ་བལ་བུ་ཅན་གྱི་བུ་བརྒྱུད་ལ་རྒྱལ་པོ་སུམ་ཁྲི་ཉིས་སྟོང་གྲོང་ཁྱེར་བྲང་གི་
ཉལ་ཞེས་བྱ་བར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་ཆེན་པོ་ཆེ་འདུལ་ཞེས་བྱ་
བ་བྱུང་ངོ༌། །རྒྱལ་པོ་ཆེན་པོ་ཆེ་འདུལ་གྱི་བུ་བརྒྱུད་ལ་རྒྱལ་པོ་སུམ་ཁྲི་ཉིས་སྟོང་
གྲོང་ཁྱེར་མ་རྒྱལ་བ་ལས་རྒྱལ་བ་ཞེས་བྱ་བར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་
པོ་རྒྱལ་བྱིན་ཞེས་བྱ་བ་བྱུང་ངོ༌། །རྒྱལ་པོ་རྒྱལ་བྱིན་གྱི་བུ་བརྒྱུད་ལ་རྒྱལ་པོ་སུམ་
ཁྲི་ཉིས་སྟོང་གྲོང་ཁྱེར་ཀ་ནྱ་ཀུབ་ཛ་ཞེས་བྱ་བར་བྱུང་སྟེ། དེ་རྣམས་ཀྱི་ཐ་མ་ནི་
རྒྱལ་པོ་རྒྱལ་སྡེ་ཞེས་བྱ་བ་བྱུང་ངོ༌། །རྒྱལ་པོ་རྒྱལ་སྡེའི་བུ་བརྒྱུད་ལ་རྒྱལ་པོ་ཁྲི་
བརྒྱད་སྟོང་གྲོང་ཁྱེར་ཙམ་པར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་ཀླུའི་ལྷ་ཞེས་
བྱ་བ་བྱུང་ངོ༌
། །རྒྱལ་པོ་ཀླུའི་ལྷའི་བུ་བརྒྱུད་ལ་རྒྱལ་པོ་ཉི་ཁྲི་ལྔ་སྟོང་གྲོང་ཁྱེར་ཏ་
ལའི་ཕྲེང་ཞེས་བྱ་བར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་མིའི་ལྷ་ཞེས་བྱ་བ་
བྱུང་ངོ༌། །རྒྱལ་པོ་མིའི་ལྷའི་བུ་བརྒྱུད་ལ་རྒྱལ་པོ་ཁྲི་ཉིས་སྟོང་གྲོང་ཁྱེར་ཏ་མ་ལར་
བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་རྒྱ་མཚོའི་ལྷ་ཞེས་བྱ་བ་བྱུང་ངོ༌། །རྒྱལ་པོ་རྒྱ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཚོ་ལྷའི་བུ་བརྒྱུད་ལ་རྒྱལ་པོ་ཁྲི་བརྒྱད་སྟོང་གྲོང་ཁྱེར་བ་སོའི་གྲོང་དུ་བྱུང་སྟེ། དེ་
རྣམས་ཀྱི་ཐ་མ་ནི་རྒྱལ་པོ་བློ་གྲོས་བཟང་པོ་ཞེས་བྱ་བ་བྱུང་ངོ༌། །རྒྱལ་པོ་བློ་གྲོས་
བཟང་པོའི་བུ་བརྒྱུད་ལ་རྒྱལ་པོ་ཉི་ཁྲི་ལྔ་སྟོང་གྲོང་ཁྱེར་རྒྱལ་པོའི་ཁབ་ཏུ་བྱུང་སྟེ།
དེ་རྣམས་ཀྱི་ཐ་མ་ནི་རྒྱལ་པོ་མུན་སེལ་ཞེས་བྱ་བ་བྱུང་ངོ༌། །རྒྱལ་པོ་མུན་སེལ་གྱི་
བུ་བརྒྱུད་ལ་རྒྱལ་པོ་བརྒྱ་ཐམ་པ་གྲོང་ཁྱེར་ཝཱ་ར་ཎཱ་སིར་བྱུང་སྟེ། དེ་རྣམས་ཀྱི་ཐ་
མ་ནི་རྒྱལ་པོ་དབང་ཕྱུག་ཆེན་པོའི་སྡེ་ཞེས་བྱ་བ་བྱུང་ངོ༌། །རྒྱལ་པོ་དབང་ཕྱུག་ཆེན་
པོའི་སྡེའི་བུ་བརྒྱུད་ལ་རྒྱལ་པོ་བརྒྱད་ཁྲི་བཞི་སྟོང་གྲོང་ཁྱེར་རྩ་ཅན་དུ་བྱུང་སྟེ། དེ་
རྣམས་ཀྱི་ཐ་མ་ནི་རྒྱལ་པོ་རྒྱ་མཚོའི་སྡེ་ཞེས་བྱ་བ་བྱུང་ངོ༌། །རྒྱལ་པོ་རྒྱ་མཚོའི་སྡེའི་
བུ་བརྒྱུད་ལ་རྒྱལ་པོ་སྟོང་གྲོང་ཁྱེར་གྲུ་འཛིན་དུ་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་
པོ་དཀའ་ཐུབ་སྤྱོད་ཅེས་བྱ་བ་བྱུང་ངོ༌། །རྒྱལ་པོ་དཀའ་ཐུབ་སྤྱོད་ཀྱི་བུ་བརྒྱུད་ལ་
རྒྱལ་པོ་བརྒྱད་ཁྲི་བཞི་སྟོང་གྲོང་ཁྱེར་རྩ་ཅན་དུ་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་
པོ་སའི་གདོང་ཞེས་བྱ་བ་བྱུང་ངོ༌། །རྒྱལ་པོ་སའི་གདོང་གི་བུ་བརྒྱུད་ལ་རྒྱལ་པོ་
འབུམ་གྲོང་ཁྱེར་ཝཱ་ར་ཎཱ་སིར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་སའི་བདག་པོ་
ཞེས་བྱ་བ་བྱུང་ངོ༌། །རྒྱལ་པོ་སའི་བདག་པོའི་བུ་བརྒྱུད་ལ་རྒྱལ་པོ་འབུམ་གྲོང་
ཁྱེར་དམག་གིས་མི་ཚུགས་པར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་ས་འཛིན་
ཅེས་བྱ་བ་བྱུང་ངོ༌། །རྒྱལ་པོ་ས་འཛིན་གྱི་བུ་བརྒྱུད་ལ་རྒྱལ་པོ་བརྒྱད་ཁྲི་བཞི་སྟོང་
གྲོང་ཁྱེར་མི་ཐི་ལར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་ལྷ་ཆེན་པོ་ཞེས་བྱ་བ་
བྱུང་ངོ༌། །རྒྱལ་པོ་ལྷ་ཆེན་པོའི་བུ་བརྒྱུད་ལ་རྒྱལ་པོ་བརྒྱད་ཁྲི་བཞི་སྟོང་གྲོང་ཁྱེར་
མི་ཐི་ལར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་མུ་ཁྱུད་ཅེས་བྱ་བ་བྱུང་ངོ༌། །རྒྱལ་
པོ་མུ་ཁྱུད་ཀྱི་བུ་འགྱིང་བ། དེའི་བུ་སྲ་བའི་མུ་ཁྱུད། དེའི་བུ་རྐོ་བ། དེའི་བུ་ཉེ་བར་
- 230 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
རྐོ་བ། དེའི་བུ་རྐོ་བ་ཡོད། དེའི་བུ་ཀུན་ནས་རྐོ་བ། དེའི་བུ་གྱ་ནོམ་སྣང་། དེའི་བུ་
མཉམ་སྣང་། དེའི་བུ་ཐོས་པའི་སྡེ། དེའི་བུ་ཆོས་ཀྱི་སྡེ། དེའི་བུ་རྟོགས་པ། དེའི་བུ་
རྟོགས་པ་ཆེན་པོ། དེའི་བུ་རྟོགས་པའི་སྡེ། དེའི་བུ་མྱ་ངན་མེད། དེའི་བུ་མྱ་ངན་
བྲལ། དེའི་བུ་བརྟན་པའི་སྡེ། དེའི་བུ་རྒ་བར་སྦྱར། དེའི་བུ་གླེན་བསང་། དེའི་བུ་
སྐྱ་རེངས། དེའི་བུ་ ཕྱོགས་ ཀྱི་བདག་པོ། དེའི་བུ་རྡུལ་ཅན། དེའི་བུ་ བདེ་ བྱེད། །
དེའི་བུ་ཀུན་དགའ། དེའི་བུ་མེ་ལོང་གདོང་། དེའི་བུ་སྐྱེད་པ། དེའི་བུ་ཀུན་ནས་
སྐྱེད་པ། དེའི་བུ་སྐྱེ་བོའི་ ཁྱུ་མཆོག །དེའི་བུ་བཟའ་བཏུང་ཅན། དེའི་བུ་བཟའ་
བཏུང་མང་བ་ཅན། དེའི་བུ་མི་ཐུབ་པ། དེའི་བུ་གཞན་གྱིས་མི་ཐུབ་པ། དེའི་བུ་
གནས་པ། དེའི་བུ་ཤིན་ཏུ་གནས། དེའི་བུ་སྟོབས་ཆེན། དེའི་བུ་སྟོབས་ཆེན་ཞོན།
དེའི་བུ་ལེགས་པའི་བློ་གྲོས། དེའི་བུ་བརྟན་བཞོན། དེའི་བུ་གཞུ་བཅུ་པ། དེའི་བུ་
གཞུ་བརྒྱ་པ། །དེའི་བུ་གཞུ་དགུ་བཅུ་པ། དེའི་བུ་གཞུ་རྒྱལ། དེའི་བུ་གཞུ་བཀྲ།
དེའི་བུ་གཞུ་སྲ། དེའི་བུ་ཤིང་རྟ་བཅུ་པ། དེའི་བུ་ཤིང་རྟ་བརྒྱ་པ། དེའི་བུ་ཤིང་རྟ་
དགུ་བཅུ་པ། དེའི་བུ་ཤིང་རྟ་ཁྲ་བོ། དེའི་བུ་ཤིང་རྟ་རྒྱལ། དེའི་བུ་ཤིང་རྟ་ སྲ་བ།
རྒྱལ་པོ་ཤིང་རྟ་སྲ་བའི་བུ་བརྒྱུད་ལ་རྒྱལ་པོ་བདུན་ཁྲི་བདུན་སྟོང་གྲོང་ཁྱེར་ཀུན་ཏུ་
སྣང་བ་ཞེས་བྱ་བ་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་པོ་ནམ་མཁའི་བདག་པོ་
ཞེས་བྱ་བ་བྱུང་ངོ༌། །དེའི་བུ་ཀླུ་མཉམ་སྐྱོང་། རྒྱལ་པོ་ཀླུ་མཉམ་སྐྱོང་གི་བུ་བརྒྱུད་
ལ་རྒྱལ་པོ་བརྒྱ་ཐམ་པ་གྲོང་ཁྱེར་ཝཱ་ར་ཎཱ་སིར་བྱུང་སྟེ། དེ་རྣམས་ཀྱི་ཐ་མ་ནི་རྒྱལ་
པོ་ཀྲི་ཀྲི་ཞེས་བྱ་བ་བྱུང་ངོ༌། །རྒྱལ་པོ་ཀྲི་ཀྲིའི་བུ་ལེགས་སྐྱེས། རྒྱལ་པོ་ལེགས་
སྐྱེས་ཀྱི་བུ་བརྒྱུད་ལ་རྒྱལ་པོ་བརྒྱ་ཐམ་པ་གྲོང་ཁྱེར་གྲུ་འཛི་དུ་བྱུང་སྟེ། དེ་རྣམས་
ཀྱི་ཐ་མ་ནི་རྒྱལ་པོ་རྣ་བ་ཅན་ཞེས་བྱ་བ་བྱུང་ངོ༌། །དེ་ལ་བུ་གོའུ་ཏ་མ་དང་། བྷ་ར་
31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དྷ་ཛ་གཉིས། གོའུ་ཏ་མའི་བུ་བུ་རམ་ཤིང་པ། དེ་ལ་མིང་གཞན་ཉི་མའི་མཉེན་
ཞེས་ཀྱང་བྱ། གོའུ་ཏ་མ་ཞེས་ཀྱང་བྱ། ཡན་ལག་སྐྱེས་ཞེས་ཀྱང་གྲགས་སོ། །རྒྱལ་
པོ་བུ་རམ་ཤིང་པའི་བུ་བརྒྱུད་ལ་རྒྱལ་པོ་བརྒྱ་གྲོང་ཁྱེར་གྲུ་འཛིན་དུ་བྱུང་སྟེ། དེ་
རྣམས་ཀྱི་ཐ་མ་ནི་བུ་རམ་ཤིང་པ་འཕགས་སྐྱེས་པོ་ཞེས་བྱ་བ་བྱུང་ངོ༌། །དེའི་བུ་
རྐང་གདུབ་ཅན། དེའི་བུ་གནས་འཇོག །དེའི་བུ་ས་ཁྱིམ། རྒྱལ་པོ་ས་ཁྱིམ་གྱི་བུ་
བརྒྱུད་ལ་རྒྱལ་པོ་ལྔ་ཁྲི་ལྔ་སྟོང་གྲོང་ཁྱེར་སེར་སྐྱར་བྱུང་། དེ་རྣམས་ཀྱི་ཐ་མ་ནི་
རྒྱལ་པོ་ཤིང་རྟ་བཅུ་པ་ཞེས་བྱ་བ་བྱུང་སྟེ། དེའི་བུ་ཤིང་རྟ་བརྒྱ་པ། དེའི་བུ་ཤིང་རྟ་
དགུ་བཅུ་པ། དེའི་བུ་ཤིང་རྟ་ཁྲ་བོ། དེའི་བུ་ཤིང་རྟ་རྒྱལ། དེའི་བུ་བརྟན་པའི་ཤིང་
རྟ། དེའི་བུ་གཞུ་བཅུ་པ། དེའི་བུ་གཞུ་བརྒྱ་པ། དེའི་བུ་གཞུ་དགུ་བཅུ་པ། དེའི་བུ་
གཞུ་ རྒྱལ། དེའི་བུ་ གཞུ་བཀྲ། དེའི་བུ་ གཞུ་བརྟན། དེའི་བུ་ སེང་ གེའི་ འགྲམ།
རྒྱལ་ པོ་ སེང་གེའི་ འགྲམ་ ལ་ བུ་ བཞི་ བྱུང་ སྟེ། ཟས་གཙང་། ཟས་ དཀར། བྲེའོ་
ཟས། བདུད་རྩི་ཟས་རྣམས་བྱུང་། བཞི་པོ་དེའི་ནང་ནས་རྒྱལ་པོ་ཟས་གཙང་གིས་
རྒྱལ་སྲིད་བཟུང་སྟེ་རྒྱལ་པོ་ཟས་གཙང་ལ་སྲས་གཞོན་ནུ་དོན་ཐམས་ཅད་གྲུབ་པ་
དང་དགའ་བོ་གཉིས་བྱུང་བ་ལས་བྱང་ཆུབ་སེམས་དཔའ་གཞོན་ནུ་ཐམས་ཅད་
གྲུབ་པ་ཁབ་ཏུ་བཞུགས་ཏེ་བཙུན་མོ་དྲུག་ཁྲི་བཞེས་པ་ལས། བཙུན་མོ་དམ་པ་
གྲགས་འཛིན་མ་ལ་སྲས་སྒྲ་གཅན་འཛིན་འཁྲུངས། མང་བཀུར་རྒྱལ་པོའི་རྒྱལ་
བརྒྱུད་ཐ་མ་ནི་སྲས་སྒྲ་གཅན་འཛིན་ཏེ། སྒྲ་གཅན་འཛིན་གྱིས་རྒྱལ་སྲིད་མ་བཟུང་
བར་འཁོར་བའི་རྒྱུན་གཅོད་ཕྱིར་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་དགྲ་
བཅོམ་པའི་འབྲས་བུ་མངོན་དུ་བྱས་ནས་ཇི་སྲིད་ཐུབ་པའི་བསྟན་པ་ནམ་གནས་
བར་དུ་མྱ་ངན་ལས་མི་འདའ་བར་སྐུ་ཚེ་བྱིན་གྱིས་བརླབས་ཏེ། ད་ལྟའང་སུམ་ཅུ་
- 232 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
རྩ་གསུམ་དང་འཛམ་བུ་གླིང་གི་སའི་ཆ་དུ་མར་བཞུགས་ནས་ཐུབ་པའི་བསྟན་པ་
མི་ནུབ་པར་འཛིན་ཅིང་བཞུགས་སོ། །བསྐལ་པ་འདི་ལ་འགྲོ་བ་རྣམས་ལ་ཆོས་
སྟོན་པའི་སངས་རྒྱས་ཇི་ལྟར་བྱོན་པ་དང་འབྱོན་པར་འགྱུར་བ་ནི། སྐྱེ་དགུའི་ཚེ་
ལོ་བཞི་ཁྲི་པའི་དུས་སུ་སངས་རྒྱས་འཁོར་བ་འཇིག་འཛམ་བུའི་གླིང་གི་ཡུལ་
དབུས་རྒྱལ་པོའི་ཕོ་བྲང་གྲོང་ཁྱེར་བཟང་པོ་ཞེས་བྱ་བར་བྱོན། །དེ་ནས་སྐྱེ་དགུའི་
ཚེ་ལོ་སུམ་ཁྲི་པའི་དུས་སུ་དེ་བཞིན་གཤེགས་པ་གསེར་ཐུབ་འཛམ་བུ་གླིང་གི་
ཡུལ་དབུས་གྲོང་ཁྱེར་ལྔ་པ་ཞེས་བྱ་བར་བྱོན། དེ་ནས་སྐྱེ་དགུའི་ཚེ་ལོ་ཉི་ཁྲི་པའི་
དུས་སུ་དེ་བཞིན་གཤེགས་པ་འོད་སྲུང་འཛམ་བུའི་གླིང་གི་ཡུལ་དབུས་གྲོང་ཁྱེར་
ཚེ་ཏན་ཞེས་བྱ་བར་བྱོན། དེ་ནས་རྩོད་ལྡན་ཚེ་ལོ་བརྒྱ་པའི་དུས་འདིར་སྟོན་པ་
བཅོམ་ལྡན་འདས་ཤཱཀྱའི་རྒྱལ་པོ་འདི་ཉིད་འཛམ་བུ་གླིང་གི་ཡུལ་དབུས་སེར་
སྐྱའི་གནས་སུ་བྱོན་ནོ། །མ་འོངས་པ་ན་རྗེ་བཙུན་བྱམས་པ་མགོན་པོ་ནས་བཟུང་
དེ་བཞིན་གཤེགས་པ་མོས་པ་ལ་ཐུབ་པའི་བར་རྣམས་ཀྱང་འཛམ་བུ་གླིང་འདིར་
འབྱོན་པར་མདོ་སྡེ་བསྐལ་བཟང་ལས་གསུངས་སོ། །དུས་གསུམ་གྱི་སངས་རྒྱས་
རྣམས་འཛམ་བུའི་གླིང་དུ་མཆོག་གི་སྤྲུལ་སྐུའི་མཛད་པ་སྟོན་པའི་རྒྱུ་མཚན་ནི།
སྡོམ་འབྱུང་ལས། གླིང་གསུམ་པོ་ཡི་མི་རྣམས་ནི། །ལོངས་སྤྱོད་ཆེན་པོས་ཡང་
དག་ འཚོ། །རྣམ་རྟོག་མེད་ཅིང་རྣམ་དཔྱོད་མེད། །བླུན་རྨོངས་བྱེ་བྲག་མི་ཕྱེད་
པའོ། །ཞེས་དང་། འཛམ་བུའི་གླིང་རྣམས་ལས་སྐྱེས་པས། །ལས་ཀྱི་ས་པར་རབ་
ཏུ་གྲགས། །ཞེས་གསུངས་པ་ལྟར། བྱང་སྒྲ་མི་སྙན་དང་། ཤར་ལུས་འཕགས་པོ་
དང༌། ནུབ་བ་ལང་སྤྱོད་རྣམས་ན་ལོངས་ སྤྱོད་ཚད་མེད་པ་ཡོད་ཅིང་མི་རྣམས་
གཟུགས་བཟང་ཞིང་ཚེ་རིང་བ་དང་། འབྱོར་པ་ཆེན་པོས་འཚོ་བར་བྱེད་ཀྱང་བླང་
.233-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དོར་ལ་སོ་སོར་རྟོག་པའི་ཤེས་རབ་དམན་ཞིང་བླུན་པ་ཤས་ཆེ་ལ། བྱང་སྒྲ་མི་སྙན་
པ་རྣམས་ནི་ལོངས་སྤྱོད་དང་གཟུགས་ལྷ་དང་མཉམ་ཞིང་། ཕན་ཚུན་འཁྲུག་རྩོད་
མེད་ཅིང་མི་དགེ་བ་རགས་པ་གང་ཡང་མི་སྤྱོད་པས་ཤི་ནས་གྱེན་དུ་འགྲོ་བ་
སོགས་རང་བཞིན་གྱིས་དགེ་བའི་འབྲས་བུ་ལ་སྤྱོད་ཀྱང་རྟེན་དེ་ལ་ངེས་འབྱུང་
མཚན་ཉིད་ཚང་བ་སྐྱེ་བ་མེད་ཅིང་འཕགས་ལམ་གསར་དུ་ཐོབ་པ་མེད་པས་སོ་
སོར་ཐར་པའི་སྡོམ་པའི་རྟེན་དུ་མི་རུང་ལ། ཤར་ལུས་འཕགས་པོ་དང་ནུབ་བ་
ལང་སྤྱོད་ཀྱི་མི་རྣམས་ལ་སྡོམ་པ་སྐྱེ་བ་ཙམ་ཡོད་ཀྱང་འཛམ་བུ་གླིང་པའི་མི་ལྟར་
དུ་སོ་སོར་རྟོག་པའི་ཤེས་རབ་ཀྱི་མཐུ་ཆུང་བས་ངེས་འབྱུང་ཤུགས་དྲག་དང། བྱང་
ཆུབ་ཀྱི་སེམས་ཤུགས་དྲག་པོ་སོགས་ལམ་གོང་མ་རྣམས་མྱུར་དུ་རྒྱུད་ལ་སྐྱེ་བར
དཀའ་ལ། འཛམ་བུའི་གླིང་འདི་ན་ནི་ཡུལ་འཁོར་ཆེན་པོ་ལྔ་བརྒྱ། ལྗོངས་ཆེན་པོ་
བཅུ་དྲུག །ཡུལ་ཕྲན་སྟོང་ཕྲག་གཅིག །མི་རིགས་མི་གཅིག་པ་སུམ་བརྒྱ་དང་དྲུག་
ཅུ། སྐད་རིགས་མི་གཅིག་པ་བདུན་བརྒྱ་དང་ཉི་ཤུ་ཡོད་པར་རྨ་བྱ་ཆེན་མོ་ལས་
བཤད་ཅིང་། མི་དེ་དག་ལས་འགའ་ཞིག་ནི་ཤིན་ཏུ་དབུལ་ཞིང་ནད་མང་ལ་ཚེ་
ཐུང་བ་དང༌། འགའ་ཞིག་ནི་གཟུགས་བཟང་ཞིང་འབྱོར་པ་ཆེ་ལ་ཚེ་རིང་བ་དང་།
འགའ་ཞིག་ནི་སྡིག་པའི་ལས་འབའ་ཞིག་སྤྱོད་ཅིང་། ལས་ཚབས་པོ་ཆེ་རྣམས་
བསགས་ནས་ཚེ་དེ་ཉིད་ལ་མཐོང་ཆོས་ཀྱི་འབྲས་བུ་སྡུག་བསྔལ་ཚབས་ཆེན་པོ་
དག་མྱོང་ཞིང་། ཤི་ནས་ངན་སོང་མུ་མཐའ་མེད་པར་ལྟུང་བར་འགྱུར་བ་དང་།
འགའ་ཞིག་ནི་འཁོར་བ་ལ་སྐྱོ་ཤས་དང་སེམས་ཅན་གཞན་ལ་བྱམས་ སྙིང་ རྗེ་
ཤུགས་དྲག་པ་སོགས་དགེ་སེམས་སྟོབས་ཆེན་དང་ལྡན་ཞིང་། དགེ་བའི་ལས་ཀྱི་
འབྲས་བུ་མཐོང་ཆོས་ལ་སྨིན་ཏེ་ཚེ་མཇུག་ལ་ཁྱད་པར་ཅན་དུ་འགྱུར་བ་དང་།
- 234 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ལྷག་པར་ཚེ་སྟོད་ལ་ཐར་ལམ་བསྒོམས་ཏེ་ཚེ་མཇུག་ལ་འབྲས་བུ་བཞི་མངོན་དུ་
བྱེད་པ་ཆེས་མང་བ་དང༌། གཞན་ཡང་འཛམ་བུའི་གླིང་འདི་ཉིད་ཀྱི་ཤར་ཕྱོགས་ན་
རྗེ་བཙུན་འཇམ་པའི་དབྱངས་ཀྱིས་འཛམ་བུའི་གླིང་གི་སེམས་ཅན་རྣམས་ལ་ཆོས་
དང་ སྲིད་ ཀྱི་ ལུགས་ གཉིས་ ཀ་ འདོམས་ ཕྱིར་ རྩིས་ ཀྱི་ སྒོ་ བརྒྱད་ ཁྲི་ བཞི་ སྟོང་
གསུངས་པ་དང་། ལྷག་པར་སེམས་དཔའ་ཆེན་པོ་གྲགས་མེད་པ་དག་ལ་ཐེག་པ་
ཆེན་པོའི་ཆོས་རྒྱ་ཆེར་གསུང་བའི་གནས་རྒྱ་ནག་རི་བོ་རྩེ་ལྔ། ལྷོ་ཕྱོགས་ན་དཔལ་
དུས་ཀྱི་འཁོར་ལོའི་གཞལ་ཡས་ཁང་རྟེན་དང་བརྟེན་པར་བཅས་པ་དངོས་སུ་
བཞུགས་པའི་གནས་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོ་དང༌། དེའི་
ལྷོ་ཕྱོགས་རྒྱ་མཚོའི་འགྲམ་ན་འཕགས་པ་ཐུགས་རྗེ་ཆེན་པོའི་ཞིང་ཁམས་རི་བོ་པོ་
ཏ་ལ་དང༌། ནུབ་ཕྱོགས་ན་གསང་ཆེན་རྡོ་རྗེ་ཐེག་པའི་ཆོས་ཀྱི་འབྱུང་གནས་ཨོ་
རྒྱན་མཁའ་འགྲོའི་གནས་དང༌། བྱང་ཕྱོགས་ན་ཆོས་རྒྱལ་རིགས་ལྡན་རིམ་པར་
བྱོན་ཏེ་རྡོ་རྗེ་ཐེག་པའི་ཆོས་ཀྱི་འཁོར་ལོ་རྒྱུན་མི་ཆད་དུ་བསྐོར་བའི་གནས་ཤམྦྷ་
ལ་རྣམས་ཡོད་ཅིང་། གཞན་ཡང་ཛ་ལནྡྷ་ར་དང་། དེ་བི་ཀོ་ཊི་སོགས་ཡུལ་ཉེར་
བཞི་དང་། གཏུམ་དྲག་ལ་སོགས་པའི་དུར་ཁྲོད་ཆེན་པོ་བརྒྱད་དེ་གནས་སུམ་ཅུ་
རྩ་གཉིས་རྣམས་ན་དཔའ་བོ་དང་རྣམ་འབྱོར་མ་མང་པོ་བཞུགས་ཏེ། དེ་དག་གིས་
འཛམ་བུའི་གླིང་ན་གནས་པའི་མི་སྐལ་བ་དང་ལྡན་པ་རྣམས་ཀྱི་རྒྱུད་བྱིན་གྱིས་
བརླབས་ཏེ་བླ་མེད་རྡོ་རྗེ་ཐེག་པའི་སྒོར་ཞུགས་ཏེ་ཚེ་གཅིག་ཉིད་ལ་ཟུང་འཇུག་གི་
སྐུ་ཐོབ་པ་མང་དུ་འབྱུང་བས་ན། བསྐལ་པ་འདི་ལ་འབྱོན་པའི་དུས་གསུམ་གྱི་
སངས་རྒྱས་ཐམས་ཅད་འཛམ་བུའི་གླིང་འདི་ཉིད་དུ་བྱོན་ནས་འཚང་རྒྱ་བའི་ཚུལ་
སྟོན་པ་ཡིན་ནོ། །དེ་ལ་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་དེ་ཞིང་འདིར་ཇི་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟར་བྱོན་པའི་ཚུལ་ནི། མདོ་སྡེ་སྐལ་བཟང་ལས། ང་ནི་སྔོན་ཚེ་དམན་པ་གྱུར་
པའི་ཚེ། །དེ་བཞིན་གཤེགས་པ་ཤཱཀྱ་ཐུབ་ཆེན་ལ། །འཇམ་གང་ཞིག་ནི་དབུལ་བ་
བྱས་ནས་ཀྱང་། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །ཞེས་གསུངས་པ་
ལྟར་སྔོན་རྫ་མཁན་གྱི་བུ་ཁྱེའུ་སྣང་བྱེད་དུ་འཁྲུངས་པའི་ཚེ་དེ་བཞིན་གཤེགས་པ་
ཤཱཀྱ་ཐུབ་ཆེན་གྱི་དྲུང་དུ་བྱང་ཆུབ་མཆོག་ཏུ་ཐུགས་བསྐྱེད། དེ་ནས་བསྐལ་པ་ཆེན་
པོ་གྲངས་མེད་པ་གསུམ་གྱི་རིང་ལ་ཚོགས་གཉིས་བར་མ་ཆད་དུ་བསགས་ཤིང་།
སངས་རྒྱས་གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་དག་ལ་བསྙེན་
བཀུར་ཞིང་མཆོད་པར་མཛད་ནས་རྫོགས་སྨིན་སྦྱངས་གསུམ་གྱི་སྤྱོད་པ་མཐར་
ཕྱིན་པར་མཛད་དེ། གཞི་དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བའི་འོག་
མིན་གྱི་ཞིང་དུ་ངེས་པ་ལྔ་ལྡན་ལོངས་སྤྱོད་རྫོགས་པའི་སྐུར་མངོན་པར་རྫོགས་
པར་སངས་རྒྱས་ཏེ། ནམ་མཁའ་མ་ཟད་ཀྱི་བར་དུ་གཡོ་བ་མེད་ཅིང་ས་བཅུའི་
བྱང་ཆུབ་སེམས་དཔའ་རྣམས་ལ་ཆོས་ཀྱི་ལོངས་སྤྱོད་རྒྱུན་མི་ཆད་དུ་སྩོལ་ཞིང་
བཞུགས་སོ། །དེ་ནས་སྔོན་གྱི་ཐུགས་བསྐྱེད་དང་དམ་བཅའ་ལྟར་མི་མཇེད་འཇིག་
རྟེན་གྱི་ཞིང་འདིར་ཇི་ལྟར་བྱོན་པའི་ཚུལ་ནི། འོག་མིན་དུ་ལོངས་སྤྱོད་རྫོགས་པའི་
སྐུ་བརྙེས་པ་དང་མཉམ་དུ་སྤྲུལ་པའི་བཀོད་པ་བསམ་གྱིས་མི་ཁྱབ་པ་ནམ་མཁའི་
མཐའ་ཀླས་པའི་འཇིག་རྟེན་གྱི་ཁམས་ཐམས་ཅད་དུ་དུས་ཅིག་ཅར་སྟོན་ཏེ། ཇི་
ལྟར་ནམ་མཁའི་ཟླ་བ་གཅིག་ཉིད་འཛམ་བུའི་གླིང་གི་ཆུ་ཀླུང་ཐམས་ཅད་དུ་
གཟུགས་བརྙན་ཅིང་ཅར་དུ་འཆར་བ་བཞིན་ནོ། །ལྷག་པར་ཞིང་འདིར་མཆོག་གི་
སྤྲུལ་སྐུ་འབྱོན་ཕྱིར་སྐྱེ་དགུའི་ཚེ་ལོ་ཉི་ཁྲི་པའི་དུས་སུ་རྒྱལ་བ་འོད་སྲུང་འཇིག་རྟེན་
འདིར་བྱོན་པ་ན། བྲམ་ཟེའི་ཁྱེའུ་བླ་མ་ཞེས་བྱ་བར་སྐུ་འཁྲུངས་ནས་དེ་བཞིན་
- 236 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གཤེགས་པ་འོད་སྲུང་ལ་མཆོད་པ་དང་བསྙེན་བཀུར་ཚད་མེད་པས་མཆོད་པ་ནི།
རྒྱལ་བ་འོད་སྲུང་གིས་ཀྱང་རང་ཉིད་མྱ་ངན་ལས་འདས་ནས་རིམ་གྱིས་སྐྱེ་དགུ་
རྣམས་ཀྱི་ཚེ་ལོ་བརྒྱ་པ་ལ་ཐུག་པ་ན་མི་མཇེད་ཀྱི་ཞིང་འདིར་བསྐལ་བཟང་རྣམ་
འདྲེན་བཞི་པ་ཤཱཀྱའི་རྒྱལ་པོར་འགྱུར་བའི་ལུང་བསྟན་རྒྱ་ཆེར་མཛད། དེ་ནས་
དགའ་ལྡན་དུ་ལྷའི་བུ་དམ་པ་ཏོག་དཀར་པོ་ཞེས་བྱ་བ་སྐྱེ་བ་གཅིག་ཐོགས་ཀྱི་བྱང་
ཆུབ་སེམས་དཔའི་ཚུལ་བཟུང་སྟེ་རྩོད་ལྡན་ཚེ་ལོ་བརྒྱ་པ་ལ་ཐུག་གི་བར་དགའ་
ལྡན་གྱི་ལྷ་རྣམས་ལ་ཆོས་སྟོན་ཅིང་བཞུགས། དེ་ནས་འཛམ་བུ་གླིང་དུ་མྱུར་དུ་
འབྱོན་པའི་དུས་ལ་འབབ་པ་ན་དགའ་ལྡན་གྱི་གཞལ་མེད་ཁང་ན་ལྷ་རྣམས་ལ་
ཆོས་ སྟོན་ ཅིང་ བཞུགས་ པའི་ ཚེ། ཕྱོགས་ བཅུའི་ སངས་ རྒྱས་ ཐམས་ ཅད་ ཀྱིས་
གསུང་དབྱངས་མཐུན་པར་སྔོན་གྱི་ཐུགས་བསྐྱེད་དང་སྨོན་ལམ་དུས་སུ་བབས་
པས་སྙིགས་མ་ལྔ་བདོའི་སེམས་ཅན་རྣམས་ལ་བརྩེ་བས་གཟིགས་ནས་འཛམ་
བུའི་གླིང་དུ་མཛད་པ་བཅུ་གཉིས་ཀྱི་ཚུལ་བསྟན་ནས་སེམས་ཅན་རྣམས་ཀྱི་དོན་
བྱ་དགོས་པར་བསྐུལ་བ་ན། རྗེ་བཙུན་མ་ཕམ་པ་ལྷ་རྣམས་ལ་ཆོས་སྟོན་པའི་ཕྱིར་
རང་ གི་ རྒྱལ་ ཚབ་ ཏུ་ དབང་ བསྐུར་ ནས། དུས་ དང༌། གླིང་ དང་། ཡུལ་ དང༌།
རིགས་དང་། ཡུམ་ལ་གཟིགས་པ་སྟེ། གཟིགས་པ་ལྔས་འཇིག་རྟེན་ལ་གཟིགས་
ཏེ་གླང་པོ་ཆེ་ཐལ་དཀར་གྱི་རྣམ་པར་བསྒྱུར་ཏེ་ཡུམ་སྒྱུ་འཕྲུལ་མ་གསོ་སྦྱོང་མཛད་
པའི་ལྷུམས་སུ་ཞུགས། དེ་ནས་ཟླ་བ་དགུའི་རིང་ལ་ལྷ་རྣམས་ལ་ཆོས་སྟོན་པ་
སོགས་ སེམས་ཅན་དཔག་ཏུ་མེད་པ་སྨིན་པར་མཛད། དེ་ནས་ཟླ་བ་བཅུ་ལ་
འབབ་པ་ན་ལུམ་བི་ནིའི་ཚལ་དུ་ཡུམ་སྒྱུ་འཕྲུལ་མའི་ཕྱག་གཡས་པ་བླག་ཤའི་
ཤིང་གི་ཡལ་ག་ལ་འཇུས་ཏེ་བར་སྣང་ལ་གཟིགས་པ་ན། ཡུམ་ལ་གནོད་པ་མེད་
237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
པར་རྩིབ་ལོགས་གཡས་པ་ནས་ན་བཟའ་དང་བཅས་བཞིན་དུ་བལྟམས་པ་ན།
ལྷ་རྣམས་ཀྱིས་མེ་ཏོག་གི་ཆར་ཕབ། ཚངས་པ་དང་བརྒྱ་བྱིན་གཉིས་ཀྱིས་ཀ་ཤི་
ཀའི་རས་ཀྱིས་ལྕིབ་ཏེ་ས་ལ་མ་བཞག་པར་བར་སྣང་ལ་བཟུང་། ཀླུའི་རྒྱལ་པོ་
དགའ་བོ་དང་ཉེར་དགའ་གཉིས་ཀྱིས་ཁྲུས་གསོལ། དེ་ནས་ཀོའུ་ཤི་ཀ་ང་ཐོངས་
ཞེས་གསུང་བྱོན་ཏེ་ཞབས་ས་ལ་བཞག་ནས་ཕྱོགས་བཞིར་གོམ་པ་བདུན་བདུན་
བོར་ཏེ། ང་ནི་འཇིག་རྟེན་འདི་ན་ཕུལ་དུ་ཕྱིན་པའོ། །ང་ནི་སེམས་ཅན་ཐམས་ཅད་
ཀྱི་ནང་ན་བླ་ན་མེད་པའོ། །ཞེས་པ་ལ་སོགས་པའི་སེངྒེའི་སྒྲ་བསྒྲགས། འཇིག་
རྟེན་ཐམས་ཅད་བཀྲ་ཤིས་པའི་ལྟས་ཆེན་པོས་ཁྱབ་པར་མཛད། དེ་ནས་དགུང་ལོ་
ཉི་ཤུ་རྩ་དགུའི་བར་དུ་ཁབ་ཏུ་བཞུགས་ཏེ་གཞོན་ནུའི་རོལ་རྩེད་ལ་སོགས་པའི་
ཐབས་མཁས་ཀྱི་མཛད་པས་ལྷ་མི་གྲངས་མེད་པ་ཞིག་སྨིན་པ་མཛད། དེ་ནས་
ཕྱོགས་བཅུའི་སངས་རྒྱས་ཐམས་ཅད་ཀྱིས་སིལ་སྙན་གྱི་སྒྲ་ལས་མྱུར་དུ་འཚང་རྒྱ་
བར་བསྐུར་ཞིང་། རྒ་བ་དང་། ན་བ་དང་། ཤི་བ་རྣམས་གཟིགས་པའི་རྐྱེན་གྱིས་
ཐུགས་འབྱུང་བའི་ཚུལ་དང་། རབ་ཏུ་བྱུང་བ་གཟིགས་པ་ན། འདི་ནི་དགེ་བར་
ལེགས་སྨྲས་ང་ཡང་འདོད་པ་སྟེ། །རབ་ཏུ་བྱུང་བ་མཁས་པ་རྣམས་ཀྱིས་རྟག་ཏུ་
བསྔགས། །དེ་ནི་བདག་ ལ་ ཕན་ཞིང་སེམས་ཅན་གཞན་ལའང་ ཕན། །འཚོ་བ་
བདེ་ཞིང་ཉམས་མཐུན་འཆི་མེད་འབྲས་བུར་འགྱུར། །ཞེས་སོགས་གསུངས་ནས་
ཁྱིམ་ནས་ཁྱིམ་མེད་པར་རབ་ཏུ་བྱུང་ནས་མཆོད་རྟེན་རྣམ་དག་ཏུ་ཉིད་ཀྱི་དབུ་སྐྲ་
ཉིད་ཀྱིས་གསིལ། ཀ་ཤི་ཀའི་རས་དང་རིན་ཐང་མེད་པའི་རིན་པོ་ཆེའི་རྒྱན་རྣམས་
དོར་ཏེ་གོས་ངུར་སྨྲིག་བགོས་ནས་ནེ་རཉྫ་ནའི་འགྲམ་དུ་ལོ་དྲུག་ཏུ་དཀའ་བ་སྤྱད།
དེ་ནས་འཚང་རྒྱ་བའི་དུས་ལ་བབ་པ་ན་བསྐལ་པ་མང་པོ་ནས་སྨོན་ལམ་བཏབ་
- 238 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
པའི་མཐུ་ཅན་ཞིང་པའི་བུ་མོ་ལེགས་སྐྱེས་མ་ཞེས་བྱ་བ་ལས་བ་མཆོག་སྟོང་གི་འོ་
མ་ཉིང་ཁུར་བྱས་པའི་ཞོ་བཞེས་ནས་གསོལ་ཏེ་སྐུ་ལུས་ཀྱི་སྟོབས་བསྐྱེད། རྩྭ་
འཚོང་གི་ཁྱེའུ་བཀྲ་ཤིས་ལས་རྩ་དུར་བ་བཞེས་ཏེ་ཨ་ཐུང་ཐ་ཞེས་བྱ་བའི་བྱང་
ཆུབ་ཀྱི་ཤིང་དྲུང་དུ་གདུལ་བྱ་ཐུན་མོང་བའི་སྣང་ངོར་རྩྭའི་གདན་དང་། ཐུན་མོང་
མིན་པར་སེང་ཁྲིའི་སྟེང་དུ་བཞུགས་ནས་སྲོད་ལ་བདུད་བྱེ་བ་ཕྲག་དུང་ཕྱུར་
བྱམས་པའི་ཏིང་ངེ་འཛིན་གྱིས་བཏུལ། ས་ག་ཟླ་བའི་ཚེ་བཅོ་ལྔའི་ཐོ་རངས་མངོན་
པར་རྫོགས་པར་སངས་རྒྱས་པའི་ཚུལ་བསྟན་ཏོ། །མངོན་པར་རྫོགས་པར་སངས་
རྒྱས་མ་ཐག་ཆོས་མི་གསུང་བར་བྱང་ཆུབ་ཀྱི་ཤིང་ལ་གཟིགས་ཏེ་བཞུགས་པ་
དང་། སྟོང་ གསུམ་ གྱི་ སྟོང་ ཆེན་ པོར་ འཆག་ པར་ མཛད་ ཅིང་ བཞུགས་ པ་ ན།
ཕྱོགས་བཅུའི་ཞིང་ནས་བྱང་ཆུབ་སེམས་དཔའ་གྲངས་མེད་མུ་མེད་པ་དག་ཀྱང་
ཆོས་ཉན་པའི་ཕྱིར་ཞིང་འདིར་ལྷགས། ཚངས་པ་དང་བརྒྱ་བྱིན་ལ་སོགས་པ་ཞིང་
འདི་ཉིད་ཀྱི་མཐུ་བོ་ཆེ་རྫུ་འཕྲུལ་ཅན་དབང་ཆེ་བར་གྲགས་པ་ཐམས་ཅད་ཀྱང་
འདུས་ཏེ། དེ་ བཞིན་ གཤེགས་ པའི་ ཞབས་ ལ་ མགོ་ བོས་ ཕྱག་ འཚལ་ནས། དེ་
བཞིན་གཤེགས་པ་ལ་སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བ་དང་།
འཇིག་རྟེན་ལ་ཐུགས་བརྩེ་བ་དང་། སྐྱེ་བོ་ཕལ་པོ་ཆེ་དང་ལྷ་དང་མི་རྣམས་ཀྱི་དོན་
དང༌། སྨན་པ་དང་བདེ་བའི་སླད་དུ་བཅོམ་ལྡན་འདས་ཆོས་ཀྱི་འཁོར་ལོ་བསྐོར་དུ་
གསོལ། བདེ་བར་གཤེགས་པ་ཆོས་ཀྱི་འཁོར་ལོ་བསྐོར་དུ་གསོལ། བཅོམ་ལྡན་
འདས་ཆོས་ ཀྱི་ མཆོད་ སྦྱིན་ མཛད་ དུ་ གསོལ། ཆོས་ ཀྱི་ ཆར་ ཆེན་པོ་དབབ་ཏུ་
གསོལ། ཆོས་ཀྱི་རྒྱལ་མཚན་ཆེན་པོ་བསྒྲེང་དུ་གསོལ། ཆོས་ཀྱི་དུང་ཆེན་པོ་འབུད་
དུ་གསོལ། ཆོས་ཀྱི་རྔ་ཆེན་པོ་བརྡུང་དུ་གསོལ། སོགས་ཆོས་ཀྱི་འཁོར་ལོ་བསྐོར་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
བར་བསྐུལ་ཏོ། །དེ་ནས་ཅང་མི་གསུང་བས་ཆོས་སྟོན་པར་ཞལ་གྱིས་བཞེས་པ་
ན། ཚངས་པ་ཆེན་པོ་གཙུག་ཕུད་ཅན་གྱིས་འཛམ་བུ་ཆུ་བོའི་གསེར་ལས་བྱས་
པའི་འཁོར་ལོ་རྩིབས་སྟོང་པ་རིན་པོ་ཆེ་ཐམས་ཅད་ཀྱིས་སྤྲས་པ། ལྷའི་མེ་ཏོག་
དང་ན་བཟའ་ལ་སོགས་པ་མཆོད་པའི་ཚོགས་དཔག་ཏུ་མེད་པ་དང་བཅས་པ་
ཕུལ་ཏེ། ཆོས་ ཀྱི་ འཁོར་ ལོ་ མྱུར་དུ་བསྐོར་ བ་ གསོལ་བ་བཏབ་པ་ན། མངོན་
རྫོགས་པར་སངས་རྒྱས་ནས་བདུན་ཕྲག་བདུན་སོང་བ་ཆུ་སྟོད་ཟླ་བའི་ཡར་ངོའི་
ཚེས་བཞིའི་དུས་དུ་ཀོའུ་དེཅུ་ལ་སོགས་པའི་ལྔ་སྡེ་རྣམས་དང་། ཕྱོགས་བཅུ་ནས་
ལྷགས་པའི་བྱང་ཆུབ་སེམས་དཔའ་རྣམས་དང་། ཚངས་པ་དང་། བརྒྱ་བྱིན་དང་།
ལྷའི་སྲས་པོ་བརྒྱད་ཁྲིས་གཙོ་བྱས་པའི་ལྷའི་འཁོར་གྲངས་མེད་དང་། གཞན་ཡང་
གནོད་སྦྱིན་དང་ཀླུ་ལ་སོགས་པ་དང་། ནམ་མཁའི་དབྱིངས་ཐམས་ཅད་ཡོངས་སུ་
གང་བའི་འཁོར་གྱི་དཀྱིལ་འཁོར་ཆེན་པོ་ལ་བཀའ་དང་པོ་བདེན་བཞིའི་ཆོས་
འཁོར་བསྐོར། དེ་ནས་རིམ་གྱིས་ཡུལ་གཞན་དང་དུས་གཞན་དག་ཏུ་འདུལ་བ་
ལུང་དང་། མདོ་སྡེ་དྲན་པ་ཉེར་བཞག་དང་། རྒྱ་ཆེར་རོལ་བའི་མདོ་དང་། མདོ་སྡེ་
ལས་བརྒྱ་པ་དང༌། རྟོགས་བརྗོད་བརྒྱ་པ་ལ་སོགས་པ་འཁོར་ལོ་དང་པོའི་སྡེར་
གཏོགས་ཀྱི་མདོ་སྡེ་མཐའ་ཡས་ཞིག་བཀའ་སྩལ་ཏོ། །དེ་ནས་བྱ་རྒོད་ཕུང་པོའི་
རིར་ཤཱ་རིའི་བུ་དང་། མོའུ་འགལ་གྱི་བུ་དང་། འཕགས་པ་རབ་འབྱོར་དང་། ཀུན་
དགའ་བོ་ལ་སོགས་པའི་ཉན་ཐོས་ཀྱི་ཚོགས་རྣམས་དང་། རྗེ་བཙུན་བྱམས་པ་
དང་། རྗེ་བཙུན་འཇམ་དབྱངས་དང་། འཕགས་པ་སྤྱན་རས་གཟིགས་དབང་ཕྱུག་
ལ་སོགས་པ་སྤྲུལ་པའི་བྱང་ཆུབ་སེམས་དཔའ་མང་པོ་དང་གཞན་ཡང་བྱང་ཆུབ་
སེམས་དཔའ་བགྲང་བ་ལས་འདས་པ་དང་བཅས་པ་ལ་བཀའ་བར་པ་མཚན་ཉིད་
- 240 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
མེད་པའི་ཆོས་འཁོར་བསྐོར་ཏེ། དེ་ཡང་ཤིན་ཏུ་རྒྱས་པ་སྟོང་ཕྲག་བརྒྱ་པ་དང༌། །
འབྲིང་ཉི་ཁྲི་ལྔ་སྟོང་པ་དང༌། ཁྲི་བརྒྱད་སྟོང་པ་དང་། ཤེས་རབ་ཁྲི་པ། བསྡུས་པ་
བརྒྱད་སྟོང་པ་རྣམས་གསུངས། གཞན་ཡང་ཡུལ་གཞན་དང་གཞན་དུ་ཏིང་ངེ་
འཛིན་ རྒྱལ་ པོའི་ མདོ། རྡོ་ རྗེ་ གཅོད་ པ། སངས་ རྒྱས་ ཕལ་ པོ་ ཆེ། ལང་ ཀར་
གཤེགས་པ། འཕགས་པ་དཀོན་མཆོག་བརྩེགས་པ་ལ་སོགས་པ་བཀའ་བར་
པའི་སྡེར་གཏོགས་ཀྱི་ཆོས་མཐའ་ཡས་པ་གསུངས་སོ། །དེ་ནས་ཡངས་པ་ཅན་ལ་
སོགས་པར་གདུལ་བྱ་གྲངས་མེད་པ་དག་གི་དོན་དུ་མདོ་སྡེ་དགོངས་པ་ངེས་
འགྲེལ་ལ་སོགས་པའི་བཀའ་ཐ་མའི་མདོ་སྡེ་རྣམས་གསུངས་སོ། །གསང་སྔགས་
ཀྱི་ཆོས་འཁོར་བསྐོར་ཚུལ་ནི། བྱ་རྒོད་ཕུང་པོར་ཤེར་ཕྱིན་གྱི་མདོ་གསུངས་པ་
དང་དུས་མཉམ་དུ་དཔལ་ལྡན་འབྲས་སྤུངས་ཀྱི་མཆོད་རྟེན་དུ་དཔལ་དུས་ཀྱི་
འཁོར་ལོ་ལ་སོགས་པ་སྔགས་བླ་མེད་ཀྱི་ཆོས་མཐའ་ཡས་པ་གསུངས། གཞན་
ཡང་རི་རབ་ཀྱི་རྩེ་དང་། སུམ་ཅུ་རྩ་གསུམ་གྱི་གནས་དང་། དགའ་ལྡན་གྱི་གནས་
དང༌། གནས་གཙང་མ་ལ་སོགས་པའི་ལྷ་གནས་མང་པོ་དང༌། ཀླུའི་གནས་དང༌།
གནོད་སྦྱིན་གྱི་གནས་དང་། ཨོ་ཌི་ཡ་ན་ལ་སོགས་པའི་འཛམ་བུའི་གླིང་གི་གནས་
ཁྱད་པར་ཅན་མང་པོར་གསང་སྔགས་རྒྱུད་སྡེ་བཞིའི་ཆོས་མཐའ་ཡས་པ་ཞིག་
གསུངས་སོ། །དེ་ལྟར་སྡེ་སྣོད་གསུམ་དང་རྒྱུད་སྡེ་བཞིའི་ཆོས་མཐའ་ཡས་མུ་མེད་
པ་ཞིག་བཀའ་སྩལ་ཏེ། མདོར་ན་ཁམས་གསུམ་གྱི་སེམས་ཅན་ཐམས་ཅད་ཀྱི་
དབང་པོ་དང་བསམ་པ་དང་། ཁམས་དང། བག་ལ་ཉལ་གཟིགས་ཏེ་སོ་སོའི་རྒྱུད་
ཚོད་དང་མཐུན་པར་གང་ལ་གང་འདུལ་གྱི་ཆོས་གསུངས་ཏེ། དེ་རྣམས་སྡོམ་གྱིས་
བསྡུས་པ་ལ་ཆོས་ཀྱི་ཕུང་པོ་བརྒྱད་ཁྲི་དང་བཞི་སྟོང་བཀའ་སྩོལ་ཞེས་འབྱུང་ངོ༌། །
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དེ་ལྟར་རྒྱལ་བས་གསུངས་ པའི་ཆོས་ཚད་མེད་པ་དེ་དག་ལས་གདུལ་བྱ་ཐུན་
མོང་བ་རྣམས་ཀྱི་སྣང་ངོར་ཉུང་ཟད་ཅིག་ལས་མི་སྣང་ན་ཆོས་རྒྱ་ཆེར་པོ་དེ་དག་
གང་ན་བཞུགས་སྙམ་ན། སློབ་སྤྲིང་ལས། བསྟན་པ་རིན་ཆེན་མཆོག་ལྟར་བཟང་
ལ་ཕན་མེད་པ། །རྣམ་པར་དག་ཚུལ་གང་ཡིན་ཀླུ་མགོའི་གདེངས་ཀ་ཅན། །ཆེན་
པོ་རྣམས་ཀྱིས་གཙུག་གི་རྒྱན་བཞིན་གུས་མནོས་ནས། །ས་ཡི་གཏིང་ན་གནས་
པའི་རབ་རིབ་སེལ་བར་བྱེད། །ཅེས་གསུངས་པ་ལྟར་རྒྱལ་བའི་བཀའ་ཕལ་མོ་ཆེ་
ནི་ཀླུའི་ཡུལ་ན་བཞུགས་ཏེ། ཀླུ་རྒྱལ་བྱང་ཆུབ་སེམས་དཔའ་རྣམས་ཀྱིས་རིན་པོ་
ཆེའི་གཞལ་མེད་ཁང་དུ་མཆོད་པའི་དངོས་པོ་བསམ་གྱིས་མི་ཁྱབ་པས་མཆོད་
པར་བྱེད་ལ། གཞན་ཡང་སུམ་ཅུ་རྩ་གསུམ་ལ་སོགས་པའི་ལྷ་གནས་དུ་མ་དང་།
ལྕང་ལོ་ཅན་ལ་སོགས་པ་རྒྱལ་ཆེན་བཞིའི་གནས་དང་། དྲི་ཟའི་རྒྱལ་པོ་རྣམ་པར་
རྒྱལ་བའི་གནས་ལ་སོགས་པ་དང་། འདར་བྱེད་ཀྱི་གླིང་དང་། ཤམྦྷ་ལ་དང་། ཨོ་
ཌི་ཡ་ནའི་མཁའ་འགྲོའི་ཕོ་བྲང་ལ་སོགས་པའི་གནས་ཁྱད་པར་ཅན་རྣམས་ན་
བཞུགས་ པར་ གསུངས་སོ། །དེ་ནས་ སྐུ་དངོས་ ཀྱིས་ གདུལ་ བྱ་ རྣམས་ ཀྱི་དོན་
མཛད་ཟིན་ནས་སངས་རྒྱས་འཇིག་རྟེན་དུ་འབྱོན་པ་དཀོན་ནོ་ཞེས་སྟོན་པ་དང༌།
དམ་པའི་ཆོས་རྙེད་དཀའོ་ཞེས་སྟོན་པ་དང་འདུས་བྱས་ཐམས་ཅད་མི་རྟག་པའོ་
ཞེས་བསྟན་ནས་སྐྱོ་བ་བསྐྱེད་ཕྱིར་མྱ་ངན་ལས་འདའ་བར་དགོངས་པ་གཏད་པ་
ན། གྲོང་ཁྱེར་རྩྭ་ཅན་དུ་བྱོན་ནས་ཤིང་སཱ་ལ་ཟུང་གི་འགྲམ་དུ་མ་འོངས་པ་ན་བྱང་
ཕྱོགས་གངས་རིའི་ལྗོངས་འདིར་རྒྱལ་བ་རང་ཉིད་ཀྱི་བསྟན་པ་ཡོངས་སུ་རྫོགས་
པ་རྒྱ་ཆེར་དར་བར་འགྱུར་རོ་ཞེས་སྟོན་ཕྱིར་དབུ་བྱང་ཕྱོགས་སུ་བསྟན་ནས་དགུང་
ལོ་བརྒྱད་ཅུ་སོང་ནས་གྱ་གཅིག་གི་ཐོག་ཏུ་ཕེབས་པ་ན། དོན་དམ་པར་ནམ་
242 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
མཁའ་མ་ཟད་ཀྱི་བར་དུ་གཟུགས་སྐུའི་བཀོད་པ་དང་འཕྲིན་ལས་རྒྱུན་ཆད་པ་
མེད་ཀྱང་། གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་བ་དང་། དེ་བཞིན་
གཤེགས་པ་འཇིག་རྟེན་དུ་འབྱུང་བ་ཤིན་ཏུ་དཀོན་ཞིང་རྙེད་པར་དཀའོ་ཞེས་
འདོམས་པ་དང༌། སྔོན་གྱི་ཐུགས་བསྐྱེད་དང་སྨོན་ལམ་གྱི་དབང་སོགས་ཀྱིས་ས་
ག་ཟླ་བའི་ཚེས་བཅོ་ལྔའི་ཉིན་མྱ་ངན་ལས་འདས་པའི་ཚུལ་བསྟན་ཏོ། །དེ་ནས་
རྒྱལ་བ་རང་ཉིད་མྱ་ངན་ལས་འདས་པའི་ཚུལ་བསྟན་ཀྱང་སྔོན་གྱི་ཐུགས་བསྐྱེད་
དང་སྨོན་ལམ་གྱི་དབང་གི་བསྟན་པ་ལོ་ལྔ་སྟོང་དུ་གནས་པར་བྱིན་གྱིས་བརླབས་
ཤིང་། སྐུ་ གདུང་ དང་ རིང་ བསྲེལ་མང་དུ་འཕེལ་ཏེ་འཛམ་བུ་གླིང་ཐམས་ཅད་
མཆོད་རྟེན་གྱིས་ཁྱབ་པར་བྱིན་གྱིས་བརླབས་སོ། །དེ་ལྟར་ན་སྟོན་པ་མྱ་ངན་ལས་
འདས་པའི་ཚུལ་བསྟན་པའི་དབྱར་དེ་རྒྱལ་པོ་མ་སྐྱེས་དགྲས་སྦྱིན་བདག་བྱས་
ནས། རྒྱལ་པོའི་ཁབ་ཀྱི་བདེ་ཆེན་མའི་ཕུག་ཏུ་འོད་སྲུང་ཆེན་པོ་ལ་སོགས་པའི་
དགྲ་བཅོམ་པ་ལྔ་བརྒྱས་དབྱར་གནས་མཛད། དེའི་ཚེ་ཀུན་དགའ་བོ་ལ་མདོ་སྡེ་
བསྡུ་བར་ གསོལ་བ་བཏབ་པ་ན། དགྲ་བཅོམ་པ་ལྔ་ བརྒྱའི་སྣམ་སྦྱར་རྣམས་
བརྩེགས་པ་གདན་དུ་བཏིང་བའི་སྟེང་དུ་འཕགས་པ་ཀུན་དགའ་བོས་འཛེགས་ཏེ།
ཞལ་མཉན་ཡོད་དུ་ཕྱོགས། ཕྱག་ཐལ་མོ་སྦྱར། གདོང་མཆི་མ་དང་བཅས་བཞིན་
དུ་འདི་སྐད་བདག་གིས་ཐོས་པ་དུས་གཅིག་ན་ཞེས་བརྗོད་པ་ན་ལྷ་གྲངས་མེད་པ་
ནམ་མཁའ་ལས་བབས་ཏེ་གུས་པར་ཉན་ཅིང་མདོ་སྡེའི་སྡེ་སྣོད་རྣམས་བསྡུས་
སོ། །དེ་ཡང་དང་པོ་བདེན་བཞིའི་ཆོས་འཁོར་ནས་བཟུང་། ཐ་མ་ཀུན་ཏུ་རྒྱུ་རབ་
བཟང་གསུངས་པ་དང༌། འཁོར་རྣམས་ལ་གསུང་གི་ཐ་མ་མི་རྟག་པ་བསྟན་པ་
ཡན་ཆད་མདོ་སྡེ་ཇི་སྙེད་ཅིག་གསུངས་པ་ཐམས་ཅད་ཚིག་གཅིག་ཀྱང་མ་ལུས་པ་
243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བློ་ལས་བཏོན་པའོ། །དེ་ལྟར་འཕགས་པ་ཀུན་དགའ་བོས་མདོ་སྡེ་བསྡུས་ནས་ཁྲི་
ལས་བབས་ཏེ་ འཁོད། དེ་ནས་འཕགས་ པ་ ཉེ་ བར་ འཁོར་ ཁྲི་ ལ་ འཛེགས་ཏེ་
འདུལ་བའི་སྡེ་སྣོད་རྣམས་བསྡུས། དེ་ནས་འོད་སྲུང་ཆེན་པོ་ཁྲི་ལ་འཛེགས་ཏེ་
མངོན་པའི་སྡེ་སྣོད་རྣམས་བསྡུས་སོ། །དེ་ནས་འོད་སྲུང་ཆེན་པོས་འཕགས་པ་
ཀུན་དགའ་བོ་ལ་བསྟན་པ་གཏད་དེ། ཁྱོད་ཀྱིས་བསྟན་པ་མ་ཉམས་པར་མཐར་
ཤ་ནའི་གོས་ཅན་ལ་བསྟན་པ་གཏོད་ཅིག་ཅེས་གསུངས་ནས་མྱ་ངན་འདས་སོ། །
དེ་ནས་འཕགས་པ་ཀུན་དགའ་བོས་ལོ་བཞི་བཅུའི་རིང་ལ་བསྟན་པ་མ་ཉམས་
པར་བཟུང་ནས་འཕགས་པ་ཤ་ནའི་གོས་ཅན་ལ་བསྟན་པ་གཏད་དེ། ཁྱོད་ཀྱིས་
ཐུབ་པའི་བསྟན་པ་མ་ཉམས་པར་བཟུང་ལ་མཐར་བསྟན་པ་འཕགས་པ་ཉེར་སྦས་
ལ་གཏོད་ཅིག་ཅེས་ལུང་བསྟན་ནས་མྱ་ངན་ལས་འདས་སོ། །དེ་ནས་འཕགས་པ་
ཤ་ནའི་གོས་ཅན་གྱིས་བསྟན་པ་ལ་བྱ་བ་རྒྱ་ཆེན་པོ་མཛད་ནས་མཐར་བསྟན་པ་
ཉེར་སྦས་ལ་གཏད། དེ་ནས་འཕགས་པ་ཉེར་སྦས་ཀྱིས་བསྟན་པའི་བྱ་བ་བསམ་
གྱི་མི་ཁྱབ་པ་མཛད་ནས་མཐར་བསྟན་པ་དྷི་དྷི་ཀ་ལ་གཏད། འཕགས་པ་དྷི་དྷི་
ཀས་ བསྟན་ པ་ འཕགས་པ་ནག་པོ་ལ་གཏད། དེས་ལེགས་མཐོང་ཆེན་པོ་ལ་
བསྟན་པ་གཏད་དེ། དེ་དག་ལ་བསྟན་པའི་གཏད་རབས་བདུན་དུ་གྲགས་སོ། །
ཚུལ་དེ་ནི་ལུང་ལས། ལེགས་པར་གསུང་མཛད་ཐུབ་པའི་དབང་པོ་དང༌། །འོད་
སྲུང་ཀུན་དགའ་ཤ་ནའི་གོས་ཅན་དང་། །ཉེར་སྦས་དྷི་དྷི་ཀ་དང་ནག་པོ་དང་། །
ལེགས་མཐོང་ཆེན་པོ་བསྟན་པའི་གཏད་རབས་བདུན། །ཞེས་གསུངས་པ་ལྟར་
རོ། །དེ་ནས་བཅོམ་ལྡན་འདས་མྱ་ངན་ལས་འདས་ནས་ལོ་བརྒྱ་དང་བཅུ་འདས་
པ་ན་བསྡུ་བ་གཉིས་པ་ཞེས་བྱ་བ་བྱུང་སྟེ། དེ་ཡང་ཡངས་པ་ཅན་དུ་དགེ་སློང་ལྷ་
- 244 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཆེན་པོ་ཞེས་བྱ་བ་ལ་སོགས་པ་རྣམས་ཀྱིས་རུང་བ་མ་ཡིན་པའི་གཞི་བཅུ་སྤྱད་
པས་རྙེད་པ་ཆེན་པོ་དང་ལྡན་པར་གྱུར་པ་ན། དགྲ་བཅོམ་པ་གྲགས་པ་ཞེས་བྱ་བ་
འཁོར་ལྔ་བརྒྱ་དང་བཅས་པ་ཕྱོགས་དེར་གཤེགས་པས་མཁྱེན་ནས་ཐུབ་པའི་
བསྟན་པ་ཉམས་པ་ཐུགས་ཀྱིས་མ་བཟོད་ནས་རྫུ་འཕྲུལ་གྱི་ཡུལ་སོ་སོར་བྱོན་
ནས་དགྲ་བཅོམ་པ་རྣམས་བསྡུས་པ་ན། འཕགས་པ་ཀུན་དགའ་བོས་མཁན་པོ་
མཛད་པས་དགེ་སློང་དགྲ་བཅོམ་པ་བདུན་བརྒྱ་ཡངས་པ་ཅན་གྱི་གཙུག་ལག་ཁང་
དུ་འདུས་ནས་རུང་བ་མ་ཡིན་པའི་གཞི་བཅུ་སྤྱོད་པ་རྣམས་སུན་ཕྱུང་ཞིང་གནས་
དབྱུང་བྱས་ནས། དགྲ་བཅོམ་བདུན་བརྒྱ་པོས་བཀྲ་ཤིས་ཀྱི་གསོ་སྦྱོང་མཛད་དོ། །
དེ་ལྟར་མཛད་པ་ན་དཀར་ཕྱོགས་སྐྱོང་བའི་ལྷ་རྣམས་ཀྱིས་ཆོས་མ་ཡིན་པའི་
ཕྱོགས་ནི་ ཕམ་མོ། །ཆོས་ ཀྱི་ཕྱོགས་ནི་རྒྱལ་ལོ་ཞེས་ཆེད་དུ་བརྗོད་པ་ཆེད་དུ་
བརྗོད་དོ། །དེ་ལྟར་དགྲ་བཅོམ་བདུན་བརྒྱས་འདུལ་བའི་བཅས་མཚམས་ལ་རང་
བཟོའི་བསྲེ་སླད་བྱེད་པ་རྣམས་སུན་ཕྱུང་ནས། རྒྱལ་བ་རང་ཉིད་ཀྱིས་གསུངས་པ་
ལྟར་དག་ཐེར་མཛད་པ་ལ་བསྡུ་བ་གཉིས་པ་ཞེས་བྱའོ། །དེ་ནས་རེ་ཞིག་ན་བདུད་
སྡིག་ཏོ་ཅན་གྱིས་དགྲ་བཅོམ་པའི་ཆ་བྱད་དུ་སྤྲུལ་ནས་དགེ་འདུན་རྣམས་ལྟ་བ་ཐ་
དད་ཕྱེ་བས་ལོ་མང་པོའི་བར་དུ་འཁྲུག་ལོང་དུ་གྱུར། དེ་ནས་དགེ་སློང་གནས་
མའི་བུ་ཞེས་བྱ་བས་དགེ་འདུན་རྣམས་བསྡུས་ཏེ་རྩོད་པ་ཆོས་ཕྱོགས་སུ་ཞི་བར་
བྱས། ཡང་གྲོང་ཁྱེར་མེ་ཏོག་གིས་བརྒྱན་པ་ཞེས་བྱ་བར་དགེ་འདུན་གྱི་གནས་
བརྟན་བཞི་སྐད་མ་མཐུན་པར་གཅིག་གིས་སཾ་སྐྲ་ཏའི་སྐད་དུ་འདོན། གཅིག་གིས་
ཟུར་ཆག་གི་སྐད་དུ་འདོན། གཅིག་གིས་ཐ་མལ་པའི་སྐད་དུ་འདོན། གཅིག་གིས་
ཤ་ཟའི་སྐད་དུ་འདོན་པས་སློབ་མ་རྣམས་ཀྱང་མི་མཐུན་པར་གྱུར་ཏེ་རྩ་བའི་སྡེ་པ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བཞིར་གྱེས། བཞི་པོ་དེ་ལས་རིམ་གྱིས་གྱེས་པས་སྡེ་པ་བཅོ་བརྒྱད་དུ་གྱེས་སོ། །
དེ་དག་ནང་ཕན་ཚུན་མི་མཐུན་པར་འདི་ཁོ་ན་སངས་རྒྱས་ཀྱི་བསྟན་པ་ཡིན་གྱི།
གཞན་བཅུ་བདུན་ནི་མིན་ནོ་ཞེས་སོ་སོ་ནས་རྩོད་པ་ལ། ནམ་ཞིག་ན་རྒྱལ་པོ་ཀྲི་
ཀྲིའི་རྨི་ལྟས་ལུང་བསྟན་པའི་མདོ་རྙེད་ནས་བལྟས་པས། རྒྱལ་བ་འོད་སྲུང་ཀྱིས་
རྒྱལ་ པོ་ ཀྲི་ཀྲི་ལ་ ཁྱོད་ཀྱི་རྨི་ལྟས་དེ་རྣམས་བཅོམ་ལྡན་འདས་ཤཱཀྱ་ཐུབ་པའི་
བསྟན་པ་ལ་འདི་ལྟར་འབྱུང་བའི་སྔ་ལྟས་ཡིན་ཞེས་གསུངས་ཤིང་། ཐུབ་པའི་
བསྟན་པ་ལ་སྡེ་པ་བཅོ་བརྒྱད་དུ་གྱེས་ཚུལ་དང༌། དེ་ཐམས་ཅད་ཀྱང་རྣམ་པར་
གྲོལ་བའི་འབྲས་བུ་ཐོབ་པ་ལ་མཚུངས་པར་བསྟན་པ་མཐོང་བ་ན་ཐམས་ཅད་ཀྱི་
སེམས་ཞི་སྟེ། སྡེ་པ་བཅོ་བརྒྱད་པོ་ཐམས་ཅད་སངས་རྒྱས་ཀྱི་བསྟན་པར་མཐུན་
པར་བསྡུས་པ་ལ་བསྡུ་བ་གསུམ་པ་ཞེས་ བྱའོ། །དེ་ལྟར་རྒྱལ་བ་མྱ་ངན་ལས་
འདས་པའི་ཚུལ་བསྟན་པའི་ རྗེས་སུ་བསྡུ་བ་རིམ་པ་གསུམ་བྱུང༌། དགྲ་བཅོམ་
བདག་ཉིད་ཆེན་པོ་རྣམས་ཀྱིས་ཐུབ་པའི་བསྟན་པ་མ་ཉམས་པར་བཟུང་། དེ་ནས་
རིམ་གྱིས་སེམས་ཅན་རྣམས་བསོད་ནམས་དམན་པས་ཆོས་མངོན་པ་ལ་དགྲ་
ལན་གསུམ་བྱུང་བ་སོགས་ཐུབ་པའི་བསྟན་པ་ཉམས་པར་གྱུར། དེའི་ནང་ནས་
ཀྱང་ཐེག་པ་ཆེན་པོ་ཤིན་ཏུ་ཉམས་ཚབས་ཆེ་ཞིང་། ཉན་ཐོས་བྱེ་བྲག་ཏུ་སྨྲ་བ་མང་
པོས་ཀྱང་ཐེག་ཆེན་བཀའ་མིན་པར་སྨྲ་བ་སོགས་ཕྱི་ནང་ཀུན་ནས་ཐེག་པ་ཆེན་
པོའི་ཚུལ་ལ་སྡང་བར་གྱུར་པས་ཐེག་ཆེན་གི་ལམ་སྲོལ་མིང་ཙམ་ཡང་ནུབ་ཏུ་ཉེ་བ་
ན། རྒྱལ་བས་མདོ་རྒྱུད་དུ་མ་ནས་ལུང་བསྟན་པའི་བདག་ཉིད་ཆེན་པོ་འཕགས་པ་
ཀླུ་སྒྲུབ་དང་། འཕགས་པ་ལྷ་དང་། འཕགས་པ་ཐོགས་མེད་དང་། སློབ་དཔོན་
དབྱེག་ གཉེན་དང་། སློབ་དཔོན་ ཕྱོགས་ ཀྱི་གླང་ པོ་ དང༌། སློབ་ དཔོན་ ཆོས་ ཀྱི་
- 246 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གྲགས་པ་རྣམས་ཀྱིས་རྒྱལ་བའི་བསྟན་པ་ཉམས་པ་རྣམས་གསོས། ལོག་པར་སྨྲ་
བ་རྣམས་ཚར་བཅད། བསྟན་པའི་ རྒྱུན་ གནས་ པ་རྣམས་ཆེས་ ཆེར་ འཕེལ་ བ་
མཛད་དེ། བདག་ཉིད་ཆེན་པོ་དྲུག་པོ་དེ་ལ་ནི་འཛམ་གླིང་མཛེས་པར་བྱེད་པའི་
རྒྱན་དྲུག་ཅེས་སྔོན་གྱི་མཁས་པ་རྣམས་ལ་གཏམ་དུ་གྲགས་སོ། །སློབ་དཔོན་ཡོན་
ཏན་འོད་དང་སློབ་དཔོན་ཤཱཀྱ་འོད་གཉིས་ཀྱིས་དམ་པའི་ཆོས་འདུལ་བ་རྒྱལ་བ་
རང་ཉིད་ཀྱི་དགོངས་པ་བཞིན་དུ་ཆེས་ཆེར་དར་བར་མཛད་དེ། བདག་ཉིད་ཆེན་
པོ་གཉིས་པོ་དེ་ལ་ནི་འདུལ་འཛིན་མཆོག་ཏུ་གྱུར་པ་རྣམ་གཉིས་ཞེས་སྔོན་གྱི་
མཁས་པ་རྣམས་ལ་གཏམ་དུ་གྲགས་སོ། །གཞན་ཡང་དཔལ་མགོན་པོ་བདེ་བ་
ཆེན་པོ་དང་། ས་ར་ཧ་དང་སློབ་དཔོན་ཀླུའི་བྱང་ཆུབ་དང༌། སློབ་དཔོན་སངས་
རྒྱས་བསྐྱངས་ དང་། སློབ་ དཔོན་ ལེགས་ལྡན་འབྱེད་དང་། །སློབ་ དཔོན་ ཟླ་ བ་
གྲགས་པ་དང་། །གྲུབ་ཆེན་ལཱུ་ཨི་པ་དང་། དྲིལ་བུ་ཞབས་དང་། ནག་པོ་སྤྱོད་པ་
དང༌། ལཱ་ལི་ཏ་དང། དཱ་རི་ཀ་པ་དང་། འཇམ་དཔལ་གྲགས་པ་དང་། སངས་རྒྱས་
ཡེ་ཤེས་ཞབས་དང་། མར་མེ་མཛད་བཟང་པོ་དང༌། མཚོ་སྐྱེས་རྡོ་རྗེ་དང་། སྨན་
པའི་ཞབས་དང་། ཐ་ག་ན་དང༌། ཏེ་ལོ་དང་། ནཱ་རོ་དང་། ཨབྱཱ་ཡ་ཀ་ར་སོགས་
གྲུབ་ཆེན་བགྲང་བ་ལས་འདས་པ་བྱོན་པ་རྣམས་དང༌། སློབ་དཔོན་མཐོ་བཙུན་
གྲུབ་ རྗེ་ སྐུ་མཆེད་དང་། ཆོས་ལྡན་རབ་འབྱོར་དང་། དགའ་བའི་བཤེས་གཉེན་
དང༌། དགྲ་བཅོམ་ཆོས་སྐྱབས་ལ་སོགས་པ་དང་། མཁས་པ་ཆེན་པོ་ཙནྡྲ་གོ་མི་
དང༌། རྒྱ་མཚོ་སྤྲིན་དང་། ཛི་ན་སུ་ཏྲ་དང་། སངས་རྒྱས་གསང་བ་དང་། གྲོལ་སྡེ་
རྣམ་གཉིས་དང་། མཁས་ཆེན་ཞི་བ་འཚོ་དང༌། སེངྒེ་བཟང་པོ་དང་། ཀ་མ་ལ་ཤཱི་
ལ་སོགས་པཎྜི་ཏ་ཆེན་པོ་བགྲང་བ་ལས་འདས་པ་བྱོན་ཏེ། དེ་ཐམས་ཅད་ཀྱིས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦)
དགོངས་འགྲེལ་གྱི་བསྟན་བཅོས་གྲངས་མེད་པ་ཞིག་མཛད་དེ་རྒྱལ་བའི་བསྟན་
པའང་འཕགས་ཡུལ་དུ་རྒྱ་ཆེར་སྤེལ་བར་མཛད་དོ། །
གཉིས་པ་ཁྱད་པར་ཁ་བ་ཅན་གྱི་ལྗོངས་འདིར་རྒྱལ་བའི་བསྟན་པ་ཇི་ལྟར་
དར་ཚུལ་ནི། བྱང་ཕྱོགས་གངས་རིའི་ཁྲོད་འདི་ནི་སྔོན་འདས་པའི་སངས་རྒྱས་
འཁོར་བ་འཇིག་དང་། གསེར་ཐུབ་དང་། འོད་སྲུང་གསུམ་གྱི་འདུལ་ཞིང་དུ་མ་
གྱུར་ཅིང་། སྔོན་བསྐལ་པ་ཆགས་པ་ནས་རྩོད་ལྡན་གྱི་དུས་ལ་སླེབ་ཀྱི་བར་དུ་
ཕྱོགས་འདིར་མིའི་འགྲོ་བ་ཙམ་ཡང་མ་ཆགས་པར་འབྲོག་དགོན་པ་ཉམ་ང་བ་མི་
མ་ཡིན་གདུག་པ་ཅན་དག་གི་གནས་སུ་གྱུར་ལ། རྩོད་ལྡན་གྱི་དུས་སུ་སླེབ་པ་ན་
རྒྱ་གར་ནས་རྒྱལ་པོ་དམག་ཕམ་པ་དཔུང་མང་པོ་དང་བཅས་པ་ཞིག་བྲོས་ཏེ་བྱང་
ཕྱོགས་སུ་ཆགས་པ་ལས་བརྒྱུད་པ་མང་དུ་འཕེལ་ཞིང་། ལྷག་པར་ཐུགས་རྗེ་ཆེན་
པོས་བྱང་ཕྱོགས་གངས་རིའི་ཁྲོད་འདིར་རང་གི་འདུལ་ཞིང་དུ་དགོངས་ནས་རི་བོ་
པོ་ཏ་ལ་ནས་སྤྲུལ་པའི་སྤྲེའུ་ཞིག་བཏང་སྟེ་བྱང་ཕྱོགས་འདིར་བྲག་སྲིན་མོ་དང་
བསྡོངས་པ་ལས་མིའི་འགྲོ་བ་མང་དུ་འཕེལ་ཏེ་བྱང་ཕྱོགས་ཀྱི་རྒྱུད་ཐམས་ཅད་
མིའི་འགྲོ་བས་ཁྱབ་པ་ཞིག་བྱུང་། དེའི་ཚེ་མི་དེ་དག་ལ་ཟས་གཞན་མེད་པས་སྲོག་
ཆགས་གཞན་གྱི་སྲོག་བཅད་དེ་ཤ་དང་ཁྲག་འབའ་ཞིག་གིས་འཚོ་བར་བྱེད་པ་ན།
ཐུགས་རྗེ་ཆེན་པོས་བྱང་ཕྱོགས་འདིར་ནས་དང་། གྲོ་དང༌། སྲན་མ་ལ་སོགས་པ་
འབྲུ་སྣ་ཚོགས་སྐྱེ་བར་བྱིན་གྱིས་བརླབས་ཏེ་མི་རྣམས་ཁ་ཟས་རྙེད་པར་གྱུར། དེ་
ནས་སྟོད་མངའ་རིས་སྐོར་གསུམ། བར་དབུས་གཙང་རུ་བཞི །སྨད་མདོ་ཁམས་
སྒང་དྲུག་ཅེས་སྡེ་བཅུ་གསུམ་ཙམ་གྱེས་ཤིང་། དེ་དག་ལ་ཡང་ནང་གསེས་ཀྱི་སྡེ་
མང་དུ་ཆད་ནས་རྒྱལ་ཕྲན་སིལ་མ་མང་པོས་གང་ལ། དེ་དག་ཕན་ཚུན་གཅིག་ལ་
- 248 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གཅིག་མི་འདུད་པར་འཁྲུག་རྩོད་ཀྱིས་དུས་འདའ་ཞིང་། ཐམས་ཅད་ཀྱང་ལས་
དཀར་ནག་གི་བླང་དོར་ལ་རྨོངས་པ། སྡིག་པའི་ལས་ལ་རྔམ་པ། ཟས་སུ་ཤ་དང་
ཁྲག་ལ་དགའ་བ་ཤ་སྟག་ཏུ་གྱུར་ཏེ། བྱང་ཕྱོགས་གདོང་དམར་སྲིན་པོའི་ཡུལ་
ཞེས་འཛམ་གླིང་སྐྱེ་བོ་ཀུན་གྱིས་སྨད་པའི་གནས་སུ་བྱེད་པ་ཞིག་བྱུང་། དེ་ནས་
རྩོད་ལྡན་སྙིགས་མའི་མགོན་པོ་བདག་ཅག་གི་སྟོན་པ་ཤཱཀྱའི་རྒྱལ་པོ་ཐུགས་རྗེ་
ཅན་དེ་འཛམ་གླིང་འདིར་བྱོན་ནས་སའི་ཆ་ཕལ་མོ་ཆེར་ཞབས་ཀྱིས་བཅགས་ཤིང་
བྱིན་གྱིས་བརླབས། ལྷ་མི་བགྲང་བ་ལས་འདས་པ་ཞིག་སྨིན་གྲོལ་གྱི་ལམ་ལ་
བཀོད་ཀྱང་། བྱང་ཕྱོགས་གངས་རིའི་ཁྲོད་འདི་ནི་སྟོན་པ་ཐུགས་རྗེ་ཅན་དེའི་ཡང་
འདུལ་ཞིང་དུ་མ་གྱུར་པར་མུན་གླིང་དུ་ལུས། འོན་ཀྱང་རྒྱལ་བ་ཐུགས་རྗེ་ཅན་
དེས་བྱང་ཕྱོགས་འདིར་རྒྱལ་བའི་བསྟན་པ་དར་བའི་རྟེན་འབྲེལ་སྒོ་དུ་མ་ནས་
བསྒྲིག་པར་མཛད་ཅིང་མདོ་རྒྱུད་དུ་མར་བྱང་ཕྱོགས་འདིར་བསྟན་པ་དར་བར་
ལུང་བསྟན་འཕགས་པ་སྤྱན་རས་གཟིགས་བྱང་ཕྱོགས་གངས་རིའི་མགོན་པོར་
བྱིན་གྱིས་རློབ་པར་མཛད་དོ། །དེ་ནས་བྱང་ཕྱོགས་འདིར་རྒྱལ་བའི་བསྟན་པ་དར་
བ་ལ་ཐོག་མར་བོད་སྤྱི་ལ་དབང་བའི་རྒྱལ་པོ་ཞིག་དགོས་པས་སྟོན་པ་ཐུགས་རྗེ་
ཅན་དེའི་ཐུགས་བསྐྱེད་ཀྱི་མཐུ་དང་། འཕགས་མཆོག་སྤྱན་རས་གཟིགས་ཀྱི་སྨོན་
ལམ་ གྱི་མཐུ་དང༌། བོད་ སྤྱི་མཐུན་ གྱི་བསོད་ནམས་ཀྱི་མཐུས་ཤཱཀྱའི་རྒྱུད་དུ་
གཏོགས་པའི་རྒྱལ་རིགས་ཤིག་རྒྱ་གར་ནས་རིམ་གྱིས་བོད་ཡུལ་དུ་སླེབ་སྟེ། །
ཡར་ལུང་ལྷ་རི་རྩེར་སླེབ་པ་ན་བོད་ཀྱི་མི་རྣམས་ཀྱིས་གང་ནས་འོངས། རིགས་
གང་ཡིན་དྲིས་པས་སྐད་མ་ཤེས་པར་གནམ་ལ་མཛུབ་མོ་གྱེར་ཏེ་དེ་ནས་འོངས་
ཞེས་བརྡ་བྱས་པ་ན། གནམ་ནས་ཡོངས་པའི་བཙན་པོ་ཞིག་འདུག་པས་རང་རེ་
249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རྣམས་ཀྱི་རྗེ་བོ་ཞུ་ཟེར་ནས། མི་བཞིས་གཉའ་བར་བཏེག་ནས་རྒྱལ་པོར་བཀུར་
བས་རྒྱལ་པོ་གཉའ་ཁྲི་བཙན་པོ་ཞེས་གྲགས་ཏེ། བོད་ཀྱི་རྒྱལ་རབས་སྔ་ཤོས་དེ་
ཡིན་ནོ། །དེའི་སྲས་མུ་ཁྲི་བཙན་པོ། །དེའི་སྲས་དེང་ཁྲི། དེའི་ སྲས་སོ་ཁྲི། དེའི་
སྲས་ ཡེ་ ཁྲི། དེའི་ སྲས་ གདགས་ ཁྲི། དེའི་ སྲས་ སྲི་ ཁྲི་ བཙན་པོ་ དང་ བདུན་ ལ་
གནམ་གྱི་ཁྲི་བདུན་ཟེར་ཞིང་། ཐ་མ་དེའི་རིང་ལ་རྡོལ་བོན་དར་རོ། །དེའི་སྲས་
གསུམ་གྱི་བྱ་ཁྲི་ལ་སྤུ་ལྡེ་གུང་རྒྱལ་ཞེས་བཏགས། དེའི་སྲས་ཨ་ཤོ་ལེགས། དེའི་
སྲས་ཨི་ཤོ་ལེགས་ཀྱིས་འཆིང་བར་སྟག་རྩེ་བརྩིགས་ཏེ་མཁར་སྔ་ཤོས་ཡིན་ནོ། །
དེའི་སྲས་དེ་ཤོ་ལེགས། དེའི་སྲས་གུ་རུབ་ལེགས། དེའི་སྲས་འབྲོང་རྗེ་ལེགས།
དེའི་སྲས་ཐོ་ཤོ་ལེགས་ཏེ་དྲུག་ལ་སའི་ལེགས་དྲུག་ཟེར་རོ། །དེའི་སྲས་རྒྱལ་ཟ་
རྣམ་ཟིན་ལྡེ། དེའི་སྲས་ལྡེ་སྣོལ་གནམ་ནས་བཟུང་སྟེ། ཁྲི་ཐོག་རྗེ་ཐོག་བཙན་གྱི་
བར་ཡན་ཆད་རྒྱལ་རབས་ཉི་ཤུ་རྩ་དྲུག་ན་ལྷ་ཐོ་ཐོ་རི་གཉན་བཙན་བྱོན་ནས་ཕོ་
བྲང་ཡུམ་བུ་བླ་སྒང་གི་རྩེར་བཞུགས་པ་ན། ནམ་མཁའ་ནས་ཟ་མ་ཏོག་འོད་ཟེར་
འཕྲོ་བ་གཅིག་བབས། ཁ་ཕྱེ་ནས་བལྟས་པས་མདོ་སྡེ་ཟ་མ་ཏོག་བཀོད་པ་དང་།
སྤང་ཀོང་ཕྱག་རྒྱ་བ་དང་། དགེ་བ་བཅུའི་མདོ་དང་། རྟེན་འབྲེལ་བཅུ་གཉིས་ཀྱི་
མདོ། གསེར་གྱི་མཆོད་རྟེན་གཅིག་རྣམས་བྱུང་བ་དེའི་ཚེ་བོད་ན་ཡི་གེ་འབྲི་ཀློག་
མེད་པས་གང་ཡིན་ངོ་མ་འཕྲོད་ཀྱང་། རྒྱལ་པོའི་མནལ་ལམ་དུ་བྱིན་རླབས་ཤིན་
ཏུ་ཆེ་བ་ཡིན་ཚུལ་དང༌། མི་རབས་ལྔ་ནས་འདིའི་དོན་ཤེས་པར་འགྱུར་རོ་ཞེས་
ལུང་བསྟན་བྱུང་བས་རྒྱལ་པོ་ངོ་མཚར་ཏེ་རིན་པོ་ཆེའི་ཁྲི་ལ་བཞག་སྟེ་རྒྱལ་པོ་
འཁོར་བཅས་ཕྱག་འཚལ། མཚན་མོ་མར་མེ་འབུལ། ཉིན་རེ་བཞིན་མཆོད་པ་སྣ་
ཚོགས་ཀྱིས་མཆོད། མིང་གཉན་པོ་གསང་བ་ཞེས་བཏགས། བྱ་བ་ཐམས་ཅད་ལ་
- 250 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
དེ་མཆོད་ནས་གསོལ་བ་འདེབས། དེའི་མཐུས་རྒྱལ་པོའི་བསམ་པ་ཐམས་ཅད་
གྲུབ་ཅིང་། དེ་དུས་རྒྱལ་པོ་ལོ་དྲུག་ཅུ་ལོན་པ་ལ་གཉན་པོ་གསང་བའི་བྱིན་རླབས་
ཀྱིས་སླད་གཞོན་ཤ་ཆགས། དགུང་པོ་བརྒྱ་དང་ཉི་ཤུ་ཐུབ་ཅིང་བོད་ཁམས་ཐམས་
ཅད་ཀྱིས་ཀྱང་གཉན་པོ་གསང་བ་ལ་གསོལ་བ་བཏབ་པས་བདེ་སྐྱིད་ཆེས་ཆེར་
འཕེལ་ལོ། །དེ་ལ་ནི་དམ་པའི་ཆོས་ཀྱི་དབུ་བསྙེས་ པ་ཞེས་སྔོན་གྱི་མཁས་པ་
རྣམས་ལ་གཏམ་དུ་གྲགས་སོ། །རྒྱལ་པོ་དེ་གཤེགས་ཁར་ཞལ་ཆེམས་སུ། ཁ་བ་
ཅན་གྱི་རྒྱལ་ཁམས་འདིར་ལུས་སེམས་ལ་བདེ་སྡུག་ཅི་བྱུང་ཡང་ངའི་གཉན་པོ་
གསང་བ་འདི་ལ་མཆོད་པ་ཕུལ་ལ་གསོལ་བ་ཐོབ་ཅིག་འདོད་པའི་དོན་ཐམས་
ཅད་འགྲུབ་བོ་གསུངས་ཏེ་གཤེགས། དེའི་སྲས་ཁྲ་གཉན་ཟུང་བཙན། དེའི་སྲས་
འགྲོ་གཉན་ལྡེ་རུ། དེའི་སྲས་དམུས་ལོང་ཞིག་འཁྲུངས་པ་རྒྱལ་སར་བཏོན་ཏེ།
གཉན་པོ་གསང་བ་ལ་མཆོད་ཅིང་གསོལ་བ་བཏབ་པས་སྤྱན་བྱེ་སྟེ། རྒྱབ་རི་ལ་
གཉན་འགྲོ་བ་གཟིགས་པས་ལྟག་རི་གཉན་གཟིགས་ཞེས་མཚན་དུ་གྲགས། དེའི་
སྲས་གནམ་རི་སྲོང་བཙན་དང་། བཙུན་མོ་ཚེ་སྤོང་བཟའ་འབྲི་ཟ་ཐོད་དཀར་ཞེས་
བྱ་བ་རྒྱལ་པོ་ཡབ་ཡུམ་དེ་གཉིས་ལ་སྲས་མཚན་དང་ལྡན་པ་ཞིག་ངོ་མཚར་བའི་
ལྟས་བསམ་གྱིས་མི་ཁྱབ་པ་དང་བཅས་མེ་མོ་གླང་གི་ལོ་སྐུ་བལྟམས། མཚན་ཁྲི་
ལྡེ་སྲོང་བཙན་དུ་བཏགས། དབུའི་ཐོད་ན་འོད་དཔག་མེད་དངོས་སུ་བཞུགས་པ་
དང་ལེ་བརྒན་གྱིས་དཀྲིས། རྒྱལ་བུ་དེ་དགུང་ལོ་བཅུ་གསུམ་བབ་པ་ན་ཡབ་ཡུམ་
གཉིས་ལ་བོད་ ཁམས་ ཆོས་ ཀྱིས་འདུལ་བའི་ཕྱིར་བདག་ རྒྱལ་སྲིད་ལ་དབང་
བསྐུར་དུ་གསོལ་ཞེས་གསུངས་པ་ན། ཡབ་ཡུམ་གཉིས་ཀྱིས་ཀྱང་དགྱེས་བཞིན་
དུ་རྒྱལ་སྲིད་ལ་བཀོད། དེའི་ཚེ་སངས་རྒྱས་དང་བྱང་ཆུབ་སེམས་དཔའ་གྲངས་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
མེད་པ་མདུན་གྱི་ནམ་མཁར་བྱོན། ལྷ་རྣམས་ཀྱིས་རིན་པོ་ཆེའི་བུམ་པ་སྤོས་ཆུས་
གང་བས་དབང་བསྐུར། བཀྲ་ཤིས་ཀྱི་ཚིགས་སུ་བཅད་པས་ཤིས་པ་བརྗོད་ཅིང་
མེ་ཏོག་གི་ཆར་ཕབ་བོ། །དེའི་གནས་ནི་རི་བོ་དགའ་ལྡན་གྱི་རི་འདི་ཡིན་པར་
གསུངས། དེ་མ་ཐག་མཐའི་རྒྱལ་ཕྲན་ཐམས་ཅད་ཀྱང་དབང་དུ་འདུས། འཕྲིན་
ཡིག་དང་སྐྱེས་ཕུལ། དེ་སྔོན་བོད་ལ་ཡི་གེ་མེད་པས་ཐོན་མི་སམྦྷོ་ཊ་འཁོར་བཅུ་
དྲུག་དང་ བཅས་ པ་ ཡི་གེ་སློབ་ཏུ་བཏང་ པས་པཎྜི་ཏ་ལྷའི་ རིག་ པ་སེངྒེ་ལ་སྒྲ་
བསླབས་ཏེ་བོད་ཀྱི་སྐད་དང་བསྟུན་ནས་གསལ་བྱེད་སུམ་ཅུ་དང་ཨཱ་ལི་བཞིར་
བསྡུས་ཏེ་གཟུགས་ཁ་ཆེའི་ཡི་གེ་དང་བསྟུན་ནས་ལྷ་སའི་སྐུ་མཁར་མ་རུར་བཅོས་
ནས་ཡི་གེ་དང་སྒྲའི་བསྟན་བཅོས་བརྒྱད་མཛད་། རྒྱལ་པོས་ལོ་བཞིར་མཚམས་
བཅད་དེ་བསླབས་སོ། །མདོ་ཟ་མ་ཏོག་བཀོད་པ་དང་། སྤང་ཀོང་དང༌། མདོ་སྡེ་
དཀོན་མཆོག་སྤྲིན་ལ་སོགས་པ་བསྒྱུར་རོ། །དེ་ནས་བོད་ཁམས་ཆོས་ལ་འཛུད་
ཕྱིར་དགེ་བ་བཅུའི་མདོ་ལ་བརྟེན་ནས་ཁྲིམས་བཅས་ཏེ། ད་ནི་ཆོས་སྐྱོང་བའི་
རྒྱལ་པོ་ཡིན་པས་བོད་ ཁམས་ཐམས་ཅད་དགེ་བ་ལ་འགོད་ པར་ བྱའོ། །ཆོས་
ཁྲིམས་མེད་ན་མི་དགེ་བའི་དབང་དུ་གྱུར་ནས་སྡུག་བསྔལ་གྱི་རྒྱུ་འབའ་ཞིག་ལ་
སྤྱད་པས་འབྲས་བུ་ངན་སོང་གསུམ་དུ་སྐྱེ་བར་འགྱུར་བས་མི་དགེ་བ་བཅུ་སྤོངས་
ཤིག །གལ་ཏེ་མི་དགེ་བ་བཅུ་ སྤྱད་ན་ ཆད་པས་བཅད་དོ། །བསད་ན་ནི་སྟོང་
བདས་སོ། བརྐུས་ན་ནི་བརྒྱད་འཇལ་ ངོས་དགུ་འདེད་དོ་ཞེས་སོགས་བཀའ་
ཁྲིམས་དམ་དུ་བཅས་པ་ན་མཚན་སྲོང་བཙན་སྒམ་པོར་གྲགས་སོ། །དེ་ནས་ཆོས་
རྒྱལ་སྲོང་བཙན་སྒམ་པོས་བོད་འདིར་སངས་རྒྱས་ཀྱི་བསྟན་པ་དར་བའི་ཕྱིར་
གསོལ་བ་འདེབས་རྟེན་སྐུ་བྱིན་ཅན་འདྲ་དགོས་པར་དགོངས་ནས་འཛམ་བུ་གླིང་
- 252 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གི་སའི་ཆ་ཐམས་ཅད་ལ་སྒྲིབ་པ་མེད་པའི་ཡེ་ཤེས་ཀྱིས་གཟིགས་ཏེ། གནས་གང་
ནས་སྐུ་བྱིན་ཅན་ཇི་ལྟ་བུ་ཞིག་སྤྱན་དྲངས་སྙམ་དུ་དགོངས་པ་ན། ལྷོ་ཕྱོགས་སིངྒ་
ལའི་གླིང་ན་ཐུགས་རྗེ་ཆེན་པོའི་སྐུ་རང་བྱུང་བདག་པོ་གཞན་མེད་པ་ཞིག་ཡོད་
པར་གཟིགས་ནས། སྨིན་མཚམས་ནས་འོད་ཟེར་སྤྲོས་ཏེ་སྤྲུལ་པའི་དགེ་སློང་མང་
དུ་བཏང་ནས་སེངྒ་ལའི་གླིང་གི་བྱེ་མའི་ཐང་ཞིག་ན་ཙན་དན་སྦྲུལ་གྱི་སྙིང་པོའི་
སྡོང་པོ་ཞིག་གི་ནང་ན་ཐུགས་རྗེ་ཆེན་པོ་སྐུ་རང་བྱུང་ཞིག་ཡོད་པ་དེ་བོད་ཡུལ་དུ་
སྤྱན་དྲངས་། གཞན་ཡང་འཛམ་བུའི་གླིང་གི་གནས་ཆེན་ཐམས་ཅད་ཀྱི་ས་སྣ་
དང༌། གངྒ་ལ་སོགས་པའི་ཆུ་ཀླུང་ཆེན་པོ་རྣམས་ཀྱི་ཆུ་སྣ་ཚོགས་བསྡུས་ཏེ་ཐུགས་
རྗེ་ཆེན་པོ་བཅུ་གཅིག་ཞལ་གྱི་སྐུ་ཞིག་བཞེངས་པར་དགོངས་ནས་སྐུ་རྒྱུ་དེ་དག་
སྤུངས་ཏེ། ཕྱོགས་ བཅུའི་ སངས་ རྒྱས་ དང་ བྱང་ ཆུབ་ སེམས་ དཔའ་ རྣམས་ ལ་
གསོལ་བ་བཏབ་པ་ན། བཟོ་བོས་བཞེངས་མ་དགོས་པར་སྐུ་རྒྱུ་དེ་དག་ལས་
ཐུགས་རྗེ་ཆེན་པོ་ཞལ་བཅུ་གཅིག་པའི་སྐུ་ལྟ་བས་ཆོག་མི་ཤེས་པ་ཞིག་རང་བྱུང་
དུ་ཕེབས། སྔར་སྤྱན་དྲངས་པའི་ཙན་དན་གྱི་སྐུ་རང་བྱུང་ཡང་སྐུ་དེའི་ཐུགས་ཀར་
ཡེ་ཤེས་སེམས་དཔའི་ཚུལ་གྱིས་བཞུགས། དེ་ནས་བལ་ཡུལ་ན་ཆོས་རྒྱལ་འོད་
ཟེར་གོ་ཆ་ཞེས་བྱ་བ་ལ་སྲས་མོ་ལྷ་ཅིག་ཁྲི་བཙུན་ཞེས་བྱ་བ་ཁྲོ་གཉེར་ཅན་མའི་
སྤྲུལ་པ་ཞིག་ཡོད་པ་དེ་སྤྱན་དྲངས་པ་ན། དེས་ཇོ་བོ་མི་བསྐྱོད་རྡོ་རྗེ་དང། རྒྱལ་བ་
འོད་སྲུང་གི་དུས་ཀྱི་བྱམས་མགོན་གྱི་སྐུ་བྱམས་པ་ཆོས་འཁོར་མར་གྲགས་པ་
སོགས་རྟེན་བྱིན་རླབས་ཅན་མང་པོ་དྲངས་ཏེ་བོད་དུ་ཕེབས། དེ་ནས་རྒྱ་ནག་རྒྱལ་
པོ་ལ་སྲས་མོ་ལྷ་ཅིག་ཀོང་ཇོ་ཞེས་བྱ་བ་རྗེ་བཙུན་སྒྲོལ་མའི་སྤྲུལ་པ་ཞིག་ཡོད་པ་
དེ་སྤྱན་དྲངས་པ་ན། དེས་ཇོ་བོ་ཤཱཀྱ་མུ་ནེ་རྟེན་སྐལ་དུ་སྤྱན་དྲངས་ཏེ་བོད་དུ་
- 253-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕེབས། དེ་ནས་རྒྱལ་པོ་ཡབ་ཡུམ་གསུམ་གྱིས་ལྷ་དེ་དག་བཞུགས་པའི་གནས་ར་
ས་འཕྲུལ་སྣང་གི་གཙུག་ལག་ཁང་བཞེངས་ནས་རྟེན་ཁྱད་པར་ཅན་དག་བཞུགས་
སུ་གསོལ་བ་ན། དཔལ་གྱི་ཆོས་འཁོར་ལྷ་ས་ཞེས་འཛམ་བུ་གླིང་ཐམས་ཅད་དུ་
སྙན་པར་གྲགས་སོ། །དེ་ནས་ཆོས་རྒྱལ་སྲོང་བཙན་སྒམ་པོ་ཡབ་ཡུམ་གྱིས་རྒྱ་
བལ་ནས་པཎྜི་ཏ་མཁས་པ་མང་ པོ་ སྤྱན་དྲངས་ཏེ། མདོ་རྒྱུད་ཀྱི་ཆོས་མང་དུ་
བསྒྱུར། བོད་དུ་སངས་རྒྱས་ཀྱི་བསྟན་པ་དར་བ་ལ་བར་དུ་གཅོད་པ་རྣམས་ཞི་
བར་བྱ་བའི་ཕྱིར་མཐའ་འདུལ་ཡང་འདུལ་གྱི་གཙུག་ལག་ཁང་རྣམས་བཏབ།
བོད་ཁམས་ཐམས་ཅད་དུ་དཀོན་མཆོག་གསུམ་གྱི་སྒྲ་གྲགས་པར་མཛད། ལྷག་
པར་བྱིས་པ་སྨྲ་ཤེས་པ་ཚུན་ཆད་ཐུགས་རྗེ་ཆེན་པོའི་གཟུངས། ཡི་གེ་དྲུག་པ་
འདོན་པ་ཞིག་བྱུང་བས་དབུས་གཙང་དག་པའི་ཞིང་ཞེས་ཕྱོགས་ཐམས་ཅད་དུ་
སྙན་པར་གྲགས། འཛམ་བུའི་གླིང་གི་སྐྱེ་བོ་ཐམས་ཅད་ཀྱིས་དབུས་གཙང་གི་
གནས་འདི་བསོད་ནམས་ཀྱི་ཞིང་དང་ཕྱག་དང་མཆོད་གནས་སུ་བཟུང་སྟེ། གླིང་
བར་གྱི་ཡུལ་ཚུན་ཆད་ནས་མཁོ་དགུའི་ཡོ་བྱད་ཐམས་ཅད་ཁྱེར་ཏེ་དབུས་གཙང་
གི་ལྗོངས་འདིར་འོངས་ནས་རྟེན་རྣམས་མཇལ་ཞིང་མཆོད་པ་བྱེད་པ་དང་། རྒྱ་
གར་ འཕགས་ པའི་ ཡུལ་ གྱི་ ཨ་ ཙཱརྱ་ རྣམས་ ཀྱང་ སངས་ རྒྱས་ དངོས་ བོད་ ན་
བཞུགས་པའི་འདུ་ཤེས་ཀྱིས་ཇོ་བོ་ཤཱཀྱ་མུ་ནེ་མཇལ་བར་འོང་བ་འདི་བྱུང་བ་ཡིན་
ནོ། །དེ་ལྟར་ཆོས་རྒྱལ་ཐུགས་རྗེ་ཅན་དེའི་སྐུ་རིང་ལ་བོད་དུ་སངས་རྒྱས་ཀྱི་བསྟན་
པའི་སྲོལ་བཏོད་པ་ཡིན་ཞེས་སྔོན་གྱི་མཁས་པ་ཐམས་ཅད་མཐུན་པར་གཏམ་དུ་
གླེང་ངོ༌། །ཆོས་རྒྱལ་དེའི་རྗེས་སུ་རྒྱལ་རབས་ལྔ་ན་ཆོས་རྒྱལ་ཁྲི་སྲོང་ལྡེའུ་བཙན་
བྱོན་ཏེ། ཆོས་རྒྱལ་དེས་སྔོན་ཆོས་རྒྱལ་སྲོང་བཙན་སྒམ་པོས་བོད་འདིར་སངས་
- 254 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
རྒྱས་ཀྱི་བསྟན་པའི་སྲོལ་བཏོད་པ་དེ་ཉིད་ཆེས་ཆེར་དར་བར་མཛད་བཞེད་ནས་
མཁན་ཆེན་བོ་དྷི་སཏྭ་དང་སློབ་དཔོན་པདྨ་སམྦྷ་བ་གཉིས་སྤྱན་དྲངས། སློབ་
དཔོན་པདྨ་སམྦྷ་བས་འདྲེ་སྲིན་གདུག་པ་ཅན་རྣམས་བཏུལ་ཅིང་དམ་ལ་བཞག་སྟེ།
སངས་རྒྱས་ཀྱི་བསྟན་པ་དར་བ་ལ་གེགས་མེད་པར་མཛད། མཁན་ཆེན་བོ་དྷི་ས་
ཏཱས་རྒྱལ་པོ་འཁོར་དང་བཅས་པ་དམ་པའི་ཆོས་ལ་བཀོད། སྦ་ཡེ་ཤེས་དབང་པོ་
ལ་སོགས་པའི་མི་བདུན་ལ་ཐོག་མར་རབ་བྱུང་གི་སྡོམ་པ་གནང་སྟེ་བདུན་པོ་དེ་
ལ་སད་མི་མི་བདུན་ཞེས་གྲགས་སོ། །མི་བདུན་པོ་དེས་རབ་ཏུ་བྱུང་མ་ཐག་འཁོར་
བ་མཐའ་དག་ལ་ཞེན་པ་ལོག་བའི་ངེས་འབྱུང་གིས་རྒྱུད་བསྐུལ་ཏེ་ལམ་བསླབ་པ་
གསུམ་ལ་བསླབས་ཤིང་། དེ་མ་ཐག་མངོན་ཤེས་དང་རྫུ་འཕྲུལ་ལ་སོགས་པའི་
ཡོན་ཏན་ཚད་མེད་པ་དག་ཐོབ་བོ། །དེ་ནས་མཁན་ཆེན་ཞི་བ་འཚོས་སྐལ་བ་དང་
ལྡན་པ་མཐའ་ཡས་པ་ལ་དམ་པའི་ཆོས་རྒྱ་ཆེར་སྩལ་ཞིང་། བསྟན་པའི་རྩ་བ་སོ་
སོ་ཐར་པའི་སྡོམ་པ་འཕེལ་བར་མཛད། རྒྱལ་བའི་དགོངས་པ་ཤིང་རྟ་ཆེན་པོ་
གཉིས་ཀྱིས་བཀྲལ་བ་ལྟར་ལྟ་སྤྱོད་རྣམ་པར་དག་པ་བསྟན་པ་ཡོངས་རྫོགས་ཀྱི་
ཉམས་ལེན་འདོམས་པར་མཛད་པས་ན་བྱང་ཕྱོགས་གངས་རིའི་ཁྲོད་ཀྱི་འགྲོ་བ་
རྣམས་ལ་བཀའ་དྲིན་མཚུངས་པ་མེད་པར་མཛད་པས། གངས་རིའི་ཁྲོད་ཀྱི་སྐྱེ་བོ་
བློ་ལྡན་ཐམས་ཅད་ཀྱིས་མཁན་ཆེན་བོ་དྷི་སཏྭ་ཞེས་མཚན་སྙན་པར་བརྗོད་དོ། །
དེ་ནས་ཆོས་རྒྱལ་ཁྲི་སྲོང་ལྡེའུ་བཙན་གྱིས་རང་གི་མངའ་ཞབས་ནས་སྐྱེ་བོ་བློ་
གསལ་ཞིང་ཡིད་གཞུངས་པ་མང་པོ་ཞིག་ལོ་ཙཱ་སློབ་ཏུ་བཅུག་སྟེ་བརྗེ་དཔལ་
བརྩེགས་དང་ཅོག་རོ་ཀླུའི་རྒྱལ་མཚན་སོགས་སྐད་གཉིས་སྨྲ་བ་མང་པོ་དང་། རྒྱ་
གར་ནས་པཎ་ཆེན་སངས་རྒྱས་གསང་བ་དང༌། ཛི་ན་མི་ཏྲ་ལ་སོགས་ལ་པཎྜི་ཏ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
མང་པོ་སྤྱན་དྲངས་ཏེ་ལོ་པཎ་དེ་དག་གིས་མདོ་སྔགས་ཀྱི་ཆོས་མཐའ་ཡས་པ་
བསྒྱུར། བཀའ་དང་བསྟན་བཅོས་འགྱུར་རོ་ཅོག་གིས་མཚན་བྱང་དང་། བམ་པོ་
དང་། ཤོ་ཀའི་གྲངས་ལ་སོགས་པ་གཏན་ལ་ཕབ་སྟེ། ཕྱིས་ནས་ཆོས་རྣམ་དག་དེ་
དག་ལ་བསྲེ་སླད་མི་འཇུག་པར་བྱ་བའི་ཕྱིར་འདི་དང་འདི་ལྟར་ཡོད་དོ་ཞེས་
དཀར་ཆག་ཏུ་བྲིས་སོ། །དེ་ནས་སློབ་དཔོན་པདྨ་སམྦྷ་བས་འདྲེ་སྲིན་གདུག་པ་
ཅན་རྣམས་དམ་ལ་བཏགས་པ་དང༌། བསྟན་མ་བཅུ་གཉིས་སོགས་ཆོས་སྲུང་
རྣམས་ལ་མུ་སྟེགས་པའི་གནོད་པ་མི་འོང་བའི་འཕྲིན་ལས་བཅོལ་བའི་དབང་
གིས་བོད་དུ་སངས་རྒྱས་ཀྱི་བསྟན་པ་ལ་མུ་སྟེགས་ཀྱི་གནོད་པ་མ་བྱུང་ཡང་། ནང་
དུ་ཧ་ཤང་གིས་བསྟན་པའི་སྙིང་པོ་ལ་གནོད་པ་ཆེན་པོ་བྱས་པ་ན་མཁན་ཆེན་བོ་དྷི་
ས་ཏྭའི་ལུང་བསྟན་ལྟར། སློབ་དཔོན་ཀ་མ་ལ་ཤཱི་ལ་རྒྱ་གར་ནས་སྤྱན་དྲངས་ཏེ་ལྟ་
བ་ངན་པ་རྣམས་རྒྱལ་བའི་བཀའ་དྲི་མ་མེད་པའི་ལུང་དང་རིགས་པ་དྲི་མ་མེད་
པས་བསུན་ཕྱུང་ཞིང་ཚར་བཅད་དེ། དཔལ་མགོན་འཕགས་པ་ཀླུ་སྒྲུབ་ཀྱིས་རྒྱལ་
བའི་དགོངས་པ་ལྟར་བཀྲལ་བ་བསྟན་པའི་སྙིང་པོ་མཐར་ཐུག་པ་ཐེག་པ་ཆེན་
པོའི་ལམ་གྱི་ལུས་ཡོངས་སུ་རྫོགས་པ་སྔར་མཁན་ཆེན་བོ་དྷི་ས་ཏྭས་ཇི་ལྟར་སྟོན་
པར་མཛད་པ་དེ་ཉིད་སླར་ཡང་ཆེས་ཆེར་གསལ་བར་མཛད་དོ། །དེ་ནས་ཆོས་
རྒྱལ་དེ་འདས་ནས་རྒྱལ་རབས་འགའ་ཞིག་སོང་བ་ན་དཔལ་ཕྱག་ན་རྡོ་རྗེའི་སྤྲུལ་
པ་མངའ་བདག་ཁྲི་རལ་བྱོན་ཏེ། སྔོན་ཡབ་མེས་ཀྱི་རིང་ལ་ཇི་ལྟར་བཙུགས་པའི་
རྒྱལ་བའི་བསྟན་པའི་སྲོལ་བཟང་པོ་དེ་ཉིད་ཆེས་ཆེར་སྤེལ་བར་མཛད་བཞེས་
ནས་རང་གི་མངའ་ཞབས་སུ་གཏོགས་པའི་སྐྱེ་བོ་མང་པོ་ལོ་ཙཱ་སློབ་ཏུ་བཅུག །རྒྱ་
གར་ནས་པཎྜི་ཏ་ཛི་ན་མི་ཏྲ་ལ་སོགས་པ་པཎ་ཆེན་མང་པོ་སྤྱན་དྲངས། ལོ་ཙཱ་བ་
- 256 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
མཁས་པར་གྲགས་པ་རྣམས་བསྡུས་ནས་དཀའ་དང་བསྟན་བཅོས་མཐའ་ཡས་པ་
བསྒྱུར། སྔར་ཡབ་མེས་ཀྱི་དུས་སུ་བསྒྱུར་བ་རྣམས་སྐད་གསར་བཅད་ཀྱིས་གཏན་
ལ་ཕབ་ཅིང་བཀས་བཅད་རྣམ་གསུམ་མཛད། ཁྱད་པར་མཁན་ཆེན་བོ་དྷི་ས་ཏྭའི་
སྡོམ་རྒྱུན་ལྟར་གཞི་ཐམས་ཅད་ཡོད་པར་སྨྲ་བའི་སྡེ་པ་ལས་སྡེ་པ་གཞན་གྱི་སྡོམ་
རྒྱུན་མི་འཛུགས་པ་དང་། བདག་ཉིད་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱིས་
རྒྱལ་བའི་དགོངས་པ་ཇི་ལྟར་གཏན་ལ་ཕབ་པ་དང་མི་མཐུན་པའི་ཆོས་བསྲེ་སླད་
ཅན་གང་ཡང་བསྒྱུར་མི་ཆོག་པའི་བཀས་བཅད་དམ་པོ་མཛད། བོད་ཀྱི་སའི་ཆ་
ཐམས་ཅད་རབ་ཏུ་བྱུང་བའི་ དགེ་ འདུན་ གྱི་སྡེས་ ཁྱབ་ པ་དང་། བོད་འབངས་
ཐམས་ཅད་དགེ་འདུན་གྱི་སྡེ་རྣམས་ལ་མཆོད་ཅིང་བསྙེན་བཀུར་པའི་ཐབས་སུ་
འབུལ་ལ་སོགས་བསྟན་པ་ལ་བྱ་བ་བསམ་གྱིས་མི་ཁྱབ་པ་མཛད་དོ། །སྔར་བྱོན་
པའི་ཆོས་རྒྱལ་བསྟན་པའི་བྱ་བ་རྒྱ་ཆེན་པོ་མཛད་པ་གསུམ་པོ་དེ་ལ་ནི་ཆོས་རྒྱལ་
མེས་དབོན་རྣམ་གསུམ་ཞེས་སྙན་པར་གྲགས་ཤིང་། གངས་རིའི་ཁྲོད་ཀྱི་སྐྱེ་བོ་བློ་
ལྡན་ཐམས་ཅད་ཀྱི་བཀའ་དྲིན་ཆེ་བར་འཛིན་ནོ། །དེ་ནས་སྔོན་གྱི་སྨོན་ལམ་ལོག་
པའི་མཐུ་གྲུབ་པ་རྒྱལ་པོ་གླང་དར་མས་སྔར་སྤྱན་དྲངས་པའི་ལོ་པཎ་རྣམས་
སྤྲུགས། འགའ་ཞིག་བཀྲོངས། བོད་ཀྱི་རབ་ཏུ་བྱུང་བ་ཐམས་ཅད་ཕབ། བབས་
མ་འདོད་པ་རྣམས་བསད། ལྷ་ཁང་རྣམས་ལ་མཆོད་པའི་རྒྱུན་བཅད་དེ་སངས་
རྒྱས་ཀྱི་བསྟན་པ་བསྣུབས་ནས་ལོ་བདུན་ཅུའི་རིང་ལ་བོད་མུན་པའི་གླིང་དུ་གྱུར་
ཏོ། །དེ་ནས་བསྟན་པ་ཕྱི་དར་བྱུང་ཚུལ་ནི། གླང་དར་གྱིས་བསྟན་པ་བསྣུབས་པའི་
ཚེ་ལྷ་ལུང་དཔལ་གྱི་རྡོ་རྗེས་ཐུགས་ཀྱིས་མ་བཟོད་པར་བོད་ཁམས་ཀྱི་སྐྱེ་འགྲོ་སྤྱི་
དང༌། གླང་དར་སྡིག་ཅན་ལ་སྙིང་རྗེ་ཆེན་པོ་སྐྱེས་ཏེ། རྒྱལ་པོ་གླང་དར་ལྷ་སའི་རྡོ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རིང་གི་མདུན་ན་གནས་པ་ལ་ཕྱག་བྱེད་པ་ལྟར་བཅོས་ཏེ་གཞུ་བཀང་ནས་ལྕགས་
མདའ་སྙིང་ལ་བསྣུན་ཏེ་བསད་ནས་འདུལ་བ་འོད་ལྡན་དང་ཀརྨ་ཤ་ཏཾ་སོགས་ཁྱེར་
ཏེ་ཁམས་སུ་བྲོས། གཙང་ རབ་ གསལ་དང་། གཡོ་དགེ་འབྱུང་། སྨར་ཤཱཀྱ་མུ་ནི་
གསུམ་ཡང་འདུལ་བའི་གླེགས་བམ་གང་ལྕོགས་ཁྱེར་ཏེ་བྲོས་ནས་རིམ་གྱིས་མདོ་
ཁམས་སྨད་དུ་ཕེབས་ཏེ། རྨ་ལུང་རྡོ་རྗེའི་བྲག་ལ་སྒོམ་ཞིང་བཞུགས་པ་ན། རྒྱལ་
བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པ་བྱང་ཆུབ་སེམས་
དཔའ་མུ་གཟུགས་ལ་འབར་གྱིས་མཐོང་ནས་དད་དེ་རབ་ཏུ་འབྱུང་བར་ཞུས་པ་ན་
གཙང་གིས་མཁན་པོ་དང་། གཡོས་སློབ་དཔོན་བྱས་ཏེ་དགེ་ཚུལ་དུ་བསྒྲུབས།
མཚན་དགེ་བ་རབ་གསལ་དུ་བཏགས་ནས་འདུལ་བ་འོད་ལྡན་དང་ཀཱ་རི་ཀ་ལྔ་
བཅུ་ པ་ སོགས་ དགེ་ ཚུལ་ གྱི་བསླབ་ བྱ་ རྣམས་ ལེགས་ པར་ བསླབས། དེ་ནས་
བསྙེན་རྫོགས་ཞུས་པ་ན་རྒྱ་ནག་ནས་ཁ་སྐོང་བཙལ་ཏེ་ལྔའི་ཚོགས་ཀྱིས་བསྙེན་
རྫོགས་བྱས། འདུལ་བ་ལུང་སྡེ་བཞིའི་དགོངས་པ་ཐམས་ཅད་ཐུགས་སུ་ཆུད་དེ་
མཁས་པ་ཆེན་པོར་གྱུར་པ་ན་བླ་ཆེན་དགོངས་པ་རབ་གསལ་ཞེས་མཚན་དུ་
གྲགས་ཤིང་། མདོ་སྨད་དུ་དགེ་འདུན་གྱི་སྡེ་མང་དུ་སྤེལ། དེ་ལ་བསྟན་པའི་མེ་རོ་
སྨད་ནས་གསོས་པ་དང་། དེ་ནས་དར་བའི་འདུལ་བ་ལ་སྨད་འདུལ་བ་ཞེས་
གྲགས། ཆོས་རྒྱལ་རྣམས་མངའ་རིས་སྟོད་དུ་ཆགས་ནས་མངའ་རིས་ཆོས་རྒྱལ་ཡེ་
ཤེས་འོད་ཀྱིས་མངའ་རིས་སྟོད་ཀྱི་ཁྱེའུ་བློ་གསལ་ཞིང་ཡིད་གཞུངས་པ་མང་པོ་
བསྟན་པ་ལ་བཙུད་ཅིང་ཆོས་སློབ་པར་བསྐུལ་བ་ན། སྔོན་གྱི་སྨོན་ལམ་རླབས་པོ་
ཆེའི་མཐུ་གྲུབ་པ་སྐྱེས་མཆོག་རིན་ཆེན་བཟང་པོ་དགུང་ལོ་བཅུ་གསུམ་པའི་ཆ་
མཁན་པོ་ཡེ་ཤེས་བཟང་པོ་ལས་རབ་ཏུ་བྱུང་སྟེ། མངའ་རིས་སྟོད་དུ་དགེ་འདུན་
- 258 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གྱི་སྡེ་ཆགས་ནས་སངས་རྒྱས་ཀྱི་བསྟན་པ་བཙུགས། དེ་ནས་བརྒྱུད་པ་ལ་སྟོད་
འདུལ་བའི་བརྒྱུད་པ་ཞེས་གྲགས། དེ་ལྟར་བསྟན་པའི་མེ་རོ་སྨད་ནས་གསོས།
སླར་མངའ་རིས་སྟོད་ནས་དར་ཞེས་རྒྱས་པར་མཛད་དེ། དེ་ཡང་ཆོས་རྒྱལ་ཡེ་
ཤེས་འོད་ཀྱི་སྐུ་རིང་ལ་ལོ་ཙཱ་བ་རིན་ཆེན་བཟང་པོ་འཁོར་མང་པོ་དང་བཅས་རྒྱ་
གར་དུ་ཆོས་སློབ་ཏུ་བརྫངས། པཎྜི་ཏ་ཤ་དྷ་ཀ་ཝརྨ་དང་། ཀ་མ་ལ་གུཔྟ་སོགས་
པཎྜི་ཏ་མཁས་པ་མང་པོ་བོད་དུ་སྤྱན་དྲངས། ལོ་ཆེན་རིན་ཆེན་བཟང་པོས་སྡེ་སྣོད་
གསུམ་དང་རྒྱུད་སྡེ་བཞིའི་ཆོས་བཀའ་མཐའ་ཡས་པ་བསྒྱུར། མཐོ་ལྡིང་གསེར་གྱི་
ལྷ་ཁང་བཞེངས། ཆོས་ལོག་རྣམས་སུན་ཕྱུངས། མདོ་སྔགས་ཀྱི་བཤད་པ་རྒྱ་ཆེར་
གནང་ནས་སངས་རྒྱས་ཀྱི་བསྟན་པ་ཕྱོགས་ཐམས་ཅད་དུ་ཆེས་ཆེར་འཕེལ་བར་
མཛད་དོ། །དེ་ལྟར་མདོ་ཁམས་སྨད་ནས་རྒྱལ་བའི་བསྟན་པ་ཡར་དར། མངའ་
རིས་སྟོད་ནས་མར་དར་ཏེ་ཁ་བ་ཅན་གྱི་ལྗོངས་འདིར་དགེ་འདུན་གྱི་སྡེ་མང་དུ་
འཕེལ། བཀའ་དང་བསྟན་བཅོས་ཀྱི་བཤད་སྒྲ་མང་དུ་ཚུགས། འོན་ཀྱང་རྒྱ་གར་
ནས་གསེར་འཚོལ་ཕྱིར་པཎྜི་ཏ་བརྫུས་པ་འགའ་ཞིག་བྱུང་ནས་སྔགས་ལ་སྙད་
བཏགས་པའི་རྩིང་སྤྱོད་ཀྱིས་བསྟན་པའི་རྩ་བ་ཚངས་པར་སྤྱོད་པ་ལ་གནོད་པ་
ཆེན་པོ་བྱས་ཤིང་། ནག་ཕྱོགས་ལ་དགའ་བའི་འབྱུང་པོ་གདུག་པ་ཅན་འགའ་ཞིག་
མིའི་ཁོག་ཏུ་བརླབས་ནས་སྔགས་ཀྱི་ཆོས་བསྲེ་སླད་ཅན་མང་པོའང་སྤེལ་ཏེ་རྒྱལ་
བའི་བསྟན་པའི་ནང་མཛོད་འདུལ་བ་ཤིན་ཏུ་ཉམས་པ་ལ་ཐུག་ཅིང་། མདོ་སྔགས་
གཉིས་གཅིག་གྲོགས་སུ་གཅིག་མ་སོང་བར་ཚ་གྲང་ལྟར་འགལ་བར་བཟུང་ནས་
མདོ་སྔགས་ཡོངས་སུ་རྫོགས་པའི་ཉམས་ལེན་བྱེད་ཤེས་པ་ཤིན་ཏུ་དཀོན་པར་
བྱུང་བ་ན། མངའ་རིས་ཆོས་རྒྱལ་ཐུགས་རྗེ་ཅན་ལྷ་བླ་མ་ཡེ་ཤེས་འོད་ཁུ་དབོན་
-259-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རྣམས་ཐུགས་ཤིན་ཏུ་མ་བདེ་ནས་ལོ་ཙཱ་བ་མང་པོར་གསེར་ཕོན་ཆེ་བར་བསྐུར་
ནས་རྒྱ་གར་དུ་བརྫངས་ཏེ། རྒྱ་གར་པཎ་ཆེན་རྣམས་ཀྱི་གཙུག་གི་ནོར་བུ་དཔལ་
ལྷ་གཅིག་དི་པཾ་ཀ་ར་བོད་དུ་འབྱོན་པར་བསྐུལ་ཞིང་ཡང་དང་ཡང་དུ་གསོལ་བ་
ནན་ཆེར་བཏབ་པ་ན། དཀའ་དཀའ་ལྟར་ལ་ནམ་ཞིག་ན་ལྷ་བླ་མ་བྱང་ཆུབ་འོད་
ཀྱི་རིང་ལ་སྤྱན་འདྲོངས་ཏེ་ཇོ་བོ་རྗེ་མངའ་རིས་སྟོད་དུ་ཕེབས། དེའི་ཚེ་ལྷ་བཙུན་
བྱང་ཆུབ་འོད་ཀྱིས་ཇོ་བོ་རྗེ་ལ་མཆོད་པ་ཚད་མེད་པ་ཕུལ་ཏེ། སྔར་ཡབ་མེས་ཀྱི་
དུས་སུ་བོད་འདིར་སངས་རྒྱས་ཀྱི་བསྟན་པ་ཇི་ལྟར་བཙུགས་ཚུལ། དེང་སང་
བསྟན་པའི་རྩ་བ་ཚངས་ པར་སྤྱོད་པ་ལ་གནོད་པ་ཆེན་པོ་བྱུང་ སྟེ། རྒྱལ་བའི་
བསྟན་པ་ཉམས་ཚུལ་རྣམས་གདོང་མཆི་མ་དང་བཅས་ཏེ་སྙན་དུ་གསོལ་ནས། ད་
བོད་སྤྱི་ལ་ཕན་པའི་ཆོས་བསྟན་པའི་རྩ་བ་སོ་སོར་ཐར་པའི་སྡོམ་པ་རྣམ་པར་དག་
པ་གཞིར་བཟུང་ནས་མདོ་སྔགས་གཉིས་གཅིག་གྲོགས་སུ་གཅིག་འགྲོ་བ་བསྟན་
པ་ཡོངས་རྫོགས་ཀྱི་ཉམས་ལེན་སྟོན་པ་ཞིག་ཞུ་འཚལ། ཞེས་གསོལ་བ་བཏབ་པ་
ན། ཇོ་བོ་རྗེ་ཐུགས་ཤིན་ཏུ་མཉེས་ནས། དུས་གསུམ་རྒྱལ་བ་ཐམས་ཅད་དག་དང་
དེ་ཡི་ཆོས། །དགེ་འདུན་རྣམས་ལ་གུས་པ་ཆེན་པོས་ཕྱག་བྱས་ཏེ། །སློབ་མ་བཟང་
པོ་བྱང་ཆུབ་འོད་ཀྱིས་བསྐུལ་གྱུར་པས། །བྱང་ཆུབ་ལམ་གྱི་སྒྲོན་མ་རབ་ཏུ་གསལ་
བར་བྱ། །ཞེས་གསུངས་ནས་རྗེ་བཙུན་བྱམས་པ་ནས་འཕགས་པ་ཐོགས་མེད་སྐུ་
མཆེད་ལ་བརྒྱུད་པ་དང་། རྗེ་བཙུན་འཇམ་དབྱངས་ནས་དཔལ་མགོན་འཕགས་
པ་ཀླུ་སྒྲུབ་ཡབ་སྲས་ལ་བརྒྱུད་པ་དང་། ཡང་རྗེ་བཙུན་འཇམ་དབྱངས་ནས་རྒྱལ་
སྲས་ཞི་བ་ལྷ་ལ་བརྒྱུད་པའི་ཆུ་བོ་གསུམ་འདྲེས་ཀྱི་མན་ངག་མདོ་སྔགས་གཉིས་
ཀའི་ལམ་གྱི་ལུས་ཡོངས་སུ་རྫོགས་པར་སྟོན་པའི་གཞུང་བྱང་ཆུབ་ལམ་གྱི་སྒྲོན་མ་
- 260 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
མཛད་པ་ནི། ཇི་ལྟར་ཉི་མའི་དཀྱིལ་འཁོར་ཤར་བ་ཙམ་གྱིས་འུག་པ་དང་སྲིན་བྱ་
ལ་སོགས་པའི་འབྱུང་པོའི་བྱ་རྣམས་ལོང་ཞིང་རང་རང་གི་ཁུང་བུར་ཡིབས་ཏེ་མི་
མངོན་པར་འགྱུར་བ་ཇི་བཞིན་དུ། ཇོ་བོ་རྗེས་བྱང་ཆུབ་ལམ་གྱི་སྒྲོན་མ་མཛད་པ་
ཙམ་གྱིས་གངས་རིའི་ཁྲོད་ཀྱི་ལོག་པར་སྨྲ་བ་ཕལ་ཆེར་ནུབ་ཅིང་། ལྷག་པར་
འཕགས་མཆོག་ཐུགས་རྗེ་ཆེན་པོ་དགེ་བསྙེན་གྱི་རྣམ་པར་སྤྲུལ་པ་འབྲོམ་སྟོན་
རྒྱལ་བའི་འབྱུང་གནས་ཀྱིས་ཇོ་བོ་རྗེ་མངའ་རིས་ནས་དབུས་གཙང་གི་ལྗོངས་སུ་
སྤྱན་དྲངས་ཏེ། གཞུང་བྱང་ཆུབ་ལམ་གྱི་སྒྲོན་མའི་མན་ངག་སྐྱེས་བུ་གསུམ་གྱི་
ལམ་ གྱི་ རིམ་པ་ཆེས་ཆེར་ སྤེལ་བར་མཛད་པས་མཁས་བཙུན་བཟང་གསུམ་
གཅིག་གྲོགས་སུ་གཅིག་སོང་ཞིང་། སྡོམ་པ་གསུམ་གྱི་བཅས་མཚམས་རྣམ་པར་
དག་པ་རྣམ་ཐར་གཙང་མས་རྒྱལ་བ་སྲས་བཅས་དགྱེས་པར་བྱེད་པ་བསྟན་པ་
ཡོངས་རྫོགས་ཀྱི་ཉམས་ལེན་ལ་མཁས་པའི་སྐྱེས་བུ་དམ་པས་དབུས་གཙང་གི་
ལྗོངས་འདི་ཡོངས་སུ་གང་བར་མཛད་དོ། །ཇོ་བོ་ཡབ་སྲས་རྣམས་ཞིང་གཤེགས་
ནས་རིམ་གྱིས་ལུགས་བཟང་དེ་ཉིད་ཅུང་ཟད་ཉམས་པ་ལ་ཕྱོགས་པ་ན། རྒྱལ་
བའི་དམ་ཆོས་མ་ལུས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པ་ཆོས་རྗེ་
ཐམས་ཅད་མཁྱེན་པ་བུ་སྟོན་རིན་པོ་ཆེ་ཞིང་འདིར་བྱོན་ནས་ལུང་དང་རིགས་པ་དྲི་
མ་མེད་པས་རྒྱས་བའི་བསྟན་པ་ལ་དག་ཐེར་ཆེན་པོ་མཛད་ཅིང་བསྟན་པ་ཉམས་
པ་རྣམས་གསོས། རྒྱུན་གནས་པ་རྣམས་ཆེས་ཆེར་འཕེལ་བར་མཛད་དོ། །དེ་ནས་
ཁམས་གསུམ་ཆོས་ཀྱི་རྒྱལ་པོ་རྗེ་བཙུན་ཙོང་ཁ་པ་ཞིང་འདིར་བྱོན་ནས་ཆོས་རྗེ་བུ་
སྟོན་རིན་པོ་ཆེའི་ལུགས་བཟང་དེ་ཉིད་ཉམས་པ་མེད་པར་བཟུང་སྟེ་རྒྱ་ཆེར་སྤེལ་
ཞིང་། ལྷག་པར་མགོན་པོ་འཇམ་པའི་དབྱངས་ཡོངས་འཛིན་དུ་བསྟེན་ནས་སྡེ་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སྣོད་གསུམ་དང་རྒྱུད་སྡེ་བཞིའི་བརྗོད་བྱའི་དོན་མཐའ་དག་རྒྱལ་བ་རང་ཉིད་ཀྱི་
དགོངས་པ་ཇི་བཞིན་དུ་དྲི་མ་མེད་པའི་རིགས་པས་གཏན་ལ་བབ་སྟེ། རྒྱལ་བའི་
བསྟན་པ་ལ་རྒྱལ་བ་རང་ཉིད་སླར་བྱོན་པ་བཞིན་དུ་ནུབ་ཛ་ལནྡྷ་ར་ནས་ཤར་
ཕྱོགས་རྒྱ་མཚོ་ཆེན་པོ་ལ་ཐུག་གི་བར་བྱང་ཕྱོགས་འཛིན་མའི་ཁྱོན་ཐམས་ཅད་
ཐུབ་བསྟན་ཡོངས་རྫོགས་འཛིན་པའི་དགེ་འདུན་གྱི་སྡེ་དང༌། བཤད་སྒྲུབ་ ཀྱི་
བསྟན་པ་རྣམ་པར་དག་པས་ཁྱབ་པ་འདི་བྱུང་བ་ཡིན་ནོ། །
གསུམ་པ་ཆོས་རྗེ་བུ་སྟོན་རིན་པོ་ཆེའི་མཛད་པ་རྣམ་ཐར་སྤྱིར་བསྟན་པ་ནི།
དབུས་འགྱུར་འཆང་ཞེས་པ་དུས་གསུམ་གྱི་སངས་རྒྱས་ཐམས་ཅད་གང་དུ་བདུད་
ཀྱི་སྡེ་བཅོམས་ནས་མངོན་པར་རྫོགས་པར་འཚང་རྒྱ་བའི་ཚུལ་སྟོན་པའི་གནས་
མ་ག་དྷ་རྡོ་རྗེ་གདན་ནས་བྱང་དུ་དཔག་ཚད་བརྒྱ་འདས་པ། གཙང་རུ་ལག་གི་
སའི་ཆ་ཤབ་སྨད་སྒོམ་གནས་དགོན་གསར་ཞེས་བྱ་བར་ཆོས་རྗེ་བུ་སྟོན་རིན་ཆེན་
གྲུབ་ཅེས་ཡོངས་སུ་གྲགས་པའི་བདག་ཉིད་ཆེན་པོ་འདི་བསམས་བཞིན་དུ་ཡབ་
བླ་མ་ གྲག་ སྟོན་རྒྱལ་མཚན་དཔལ་བཟང་ཞེས་བྱ་བ་དང་། ཡུམ་ སློབ་དཔོན་
བསོན་ནམས་འབུམ་ཞེས་བྱ་བ་རང་བཞིན་གྱི་རྣལ་འབྱོར་མ་ཞིག་ཡོད་པ་དེ་ཉིད་
ཀྱི་སྲས་སུ་སྐྱེ་བ་བཞེས་སོ། །དེ་ཡང་བདག་ཉིད་ཆེན་པོ་འདི་ཡུམ་གྱི་ལྷུམས་སུ་
ཞུགས་པའི་ཚེ་ཡུམ་གྱི་མནལ་ལམ་དུ་ཡི་དམ་དཀྱིལ་འཁོར་གྱི་ལྷ་ཚོགས་རྟེན་དང་
བརྟེན་པར་བཅས་པ་རང་གི་མངལ་དུ་བསྐྱེད་པར་རྨིས་ཤིང་། མནལ་སད་པའི་ཚེ་
བདེ་སྟོང་གི་ཉམས་ཁྱད་པར་ཅན་དང་ལྡན་པ་དང་། ལུས་ཤིང་བལ་གྱི་འདབ་མ་
ལྟར་ཡང་ཞིང་བདེ་བར་གྱུར་ལ། དེ་ནས་ཟླ་གྲངས་མ་རྫོགས་ཀྱི་བར་དུ་ཡུམ་གྱི་
གཙང་སྦྲ་ཆེན་པོ་བྱས་ཤིང་། ཀུན་ཏུ་སྤྱོད་པ་གཟོབ་པ་དང་རྣམ་པ་ཀུན་ཏུ་དགེ་
- 262-



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
བའི་ལས་ལ་སྤྱོད་ཅིང་། ལྷག་པར་རྗེ་བཙུན་འཇམ་པའི་དབྱངས་ཀྱི་རྣལ་འབྱོར་
ལ་གནས་ནས་ཤེས་རབ་བློ་འཕེལ་གྱི་གདམས་པ་ལ་ཉམས་ལེན་ལྷུར་མཛད་
དོ། །དེ་ནས་ཟླ་གྲངས་ རྫོགས་པ་ན་རྣམ་འགྱུར་ཞེས་པ་ལྕགས་ཕོ་སྟག་གི་ལོ་
དཔྱིད་ཟླ་འབྲིང་པོ་རྒྱུ་སྐར་ནག་པས་ཉ་བ་ཧོར་ཟླ་གསུམ་པའི་ཚེས་ཉེར་བཞི་ལ་ངོ་
མཚར་བའི་ལྟས་བསམ་གྱིས་མི་ཁྱབ་པ་དང་བཅས་ཡུམ་གྱི་མངལ་ནས་འཁྲུངས་
སོ། །དེའི་ཚེ་ཡུམ་གྱི་རྨི་ལམ་དུ་སྔར་མངལ་ན་ཡོད་པར་ཤར་བའི་ཡི་དམ་དཀྱིལ་
འཁོར་གྱི་ལྷ་ཚོགས་རྟེན་དང་བརྟེན་པར་བཅས་པ་མངལ་ནས་ཕྱིར་ཕྱུང་སྟེ། སྤྱིར་
མཁའ་ཁྱབ་ཀྱི་སེམས་ཅན་ཐམས་ཅད་ལ་ཆོས་ཀྱི་འཁོར་ལོ་བསྐོར་བ་སོགས་
སངས་རྒྱས་ཀྱི་མཛད་པ་མཛད་ཅིང་། ལྷག་པར་སྙིགས་མའི་འགྲོ་བ་རྣམས་ཀྱི་
ལས་དང་ཉོན་མོངས་པ་རྣམས་སྦྱངས། གནས་སྐབས་དང་མཐར་ཐུག་གི་ཕན་
བདེ་ལ་བཀོད་ནས་སླར་འདུས་ཏེ་དཀྱིལ་འཁོར་ལ་བཀོད་པའི་སྣང་བ་ཤར་བ་
ཞིག་བྱུང་སྟེ། དེ་ནི་བདག་ཉིད་ཆེན་པོ་འདི་སྔོན་ཡུན་རིང་པོ་ནས་ཐུགས་བསྐྱེད་དེ་
རྒྱལ་སྲས་སྤྱོད་པ་རྒྱ་མཚོའི་ཕ་རོལ་དུ་བྱོན་ནས་དུས་འདིར་སེམས་ཅན་གྱི་དོན་དུ་
བསམས་བཞིན་དུ་བྱོན་པ་ཞིག་ཡིན་པ་དང་། ལྷག་པར་རྒྱལ་བས་གསུངས་པའི་
གསང་སྔགས་རྒྱུད་སྡེ་བཞིའི་དཀྱིལ་འཁོར་མཐའ་དག་བདག་ཉིད་ཆེན་པོ་འདིས་
གངས་རིའི་ཁྲོད་དུ་གསལ་བར་མཛད་པའི་ལྟས་སུ་མངོན་ནོ། །བདག་ཉིད་ཆེན་
པོ་འདི་འཁྲུངས་པ་ན་ཡུམ་གྱི་སྐུ་ལུས་དང་གཟིམས་ཁང་གི་ཁོ་ར་ཁོར་ཡུག་ཏུ་སྔོན་
མེད་པའི་དྲི་ཞིམ་པོ་བྲོ་བ་དང་། ག་ནས་བྱུང་ཆ་མེད་པར་རོལ་མོའི་སྒྲ་དབྱངས་
སྙན་པོ་གྲགས་པ་དང་། སྤྱིར་གངས་རིའི་ལྗོངས་ཐམས་ཅད་དུ་དུས་བདེ་ཞིང་ལོ་
ལེགས་པ་དང༌། ལྷག་པར་ཡུལ་དེའི་ཉེ་འཁོར་དུ་ལོ་ལེགས་ཤིང་སྐྱེ་བོ་རྣམས་ནད་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
མེད་པར་བདེ་བར་འཚོ་བ་དང་། སྔོན་མེད་པའི་རྩྭ་དང་མེ་ཏོག་ཁྱད་པར་ཅན་མང་
པོ་གསར་དུ་སྐྱེ་བ་སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་ཞིག་བྱུང་
ངོ༌། །དེ་ལྟ་བུའི་གཞོན་ནུ་དེ་ཡུམ་གྱི་མངལ་ནས་འཁྲུངས་མ་ཐག་བྱིས་པའི་རྒུད་པ་
མཐའ་དག་ལས་འདས་ཤིང་། ཞི་ཞིང་དུལ་བ་དང་། འགྲོགས་ན་བདེ་བ་དང་།
ཡིད་གཞུངས་པ་དང་། ཕ་མ་དང་སློབ་དཔོན་རྣམས་དང་རྒན་རབས་རྣམས་ལ་
གུས་པ་དང་། སེམས་ཅན་སུ་མཐོང་ཡང་བྱམས་པའི་ལྟ་བས་བལྟ་ཞིང་སྙིང་རྗེའི་
ངང་ཚུལ་དང་ལྡན་པ་ཞིག་བྱུང་ངོ༌། །དེ་ནས་དགུང་ལོ་གཉིས་གསུམ་སོང་བ་ན་
ཡུམ་གྱིས་བསླབས་ཏེ་རྗེ་བཙུན་མཇམ་དབྱངས་བསྒྲུབས་པས་དེ་མ་ཐག་ཞལ་
གཟིགས། སློབ་དཔོན་རྡོ་རྗེ་མཚོན་ཆས་མཛད་པའི་རྗེ་བཙུན་འཇམ་དབྱངས་ཀྱི་
བསྟོད་པ་ཡེ་ཤེས་ཡོན་ཏན་བཟང་པོ་རྒྱུན་དུ་ཞལ་འདོན་དུ་མཛད་དོ། །དེ་ནི་
བདག་ཉིད་ཆེན་པོ་འདི་སྔོན་ཡུན་རིང་པོ་ནས་རྗེ་བཙུན་འཇམ་དབྱངས་ཀྱིས་རྗེས་
སུ་བཟུང་བའི་རྟགས་ཡང་དག་པ་སྟེ། དུས་ཕྱིས་གཞུང་ལུགས་ཆེན་མོ་རྣམས་ལ་
དཔྱོད་པ་དང་། བསྟན་འགྲོའི་དོན་རྒྱ་ཆེན་པོ་མཛད་པའི་ཚེ་གཟིགས་རྟོག་མ་གྲུབ་
པར་ཆོས་གློ་བུར་དུ་གསུང་དགོས་པའི་རིགས་བྱུང་ན་ཡེ་ཤེས་ཡོན་ཏན་བཟང་
པོའི་བསྟོད་པ་ཞལ་འདོན་དུ་མཛད་དེ་ རྗེ་བཙུན་འཇམ་དབྱངས་ལ་གསོལ་བ་
ཤུགས་དྲག་ཏུ་འདེབས་པར་མཛད་པ་ན། གང་འཆད་རྒྱུའི་ཆོས་དེ་དང་དེ་དག་གི་
ཚིག་དོན་ཐམས་ཅད་ཐུགས་ལ་ལམ་ལམ་འཆར་བ་ཞིག་ཡོད་གསུངས་ཏར་དཔག་
པར་དཀའ་བའི་རྣམ་པར་ཐར་པ་དང་ལྡན་པའོ། །དེ་ནས་དགུང་ལོ་ལྔ་བཞེས་
པའི་ཚེ་ཡུམ་གྱི་འདའ་ཀ་ཡེ་ཤེས་ཕྱག་ཏུ་ཕུལ་ནས་སྦྱོར་ཀློག་མཛད་པར་བསྐུལ་
བ་ན་ཐོགས་པ་མེད་པར་མཁྱེན་ཅིང་སྦྱོར་ཀློག་གི་སྟེང་ནས་འདའ་ཀ་ཡེ་ཤེས་
- 264-



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཐུགས་ལ་ཟིན་ནས་ཞལ་འདོན་དུ་མཛད་པ་ཞིག་བྱུང་བས། དེར་གནས་པའི་སྐྱེ་བོ་
ཀུན་ངོ་མཚར་ཡ་མཚན་དང་ལྡན་པར་གྱུར་ཏོ། །དེ་ནས་གཞན་གྱིས་བསྐུལ་བ་ལ་
མ་བལྟོས་ པར་ འདའ་ ཀ་ ཡེ་ཤེས་ ལ་བརྩེགས་སྡུད་མཛད་ཅིང་། སའི་ སྙིང་པོ་
འཁོར་ལོ་བཅུ་པའི་མདོ་ལ་སོགས་པ་མདོ་ཕྲན་ཁ་ཤས་ཀྱང་ཀློག་པར་མཛད་པའི་
སྟེང་ནས་ཐུགས་ལ་བཟུང་སྟེ་ཚིག་དོན་ཐམས་ཅད་མཁྱེན་པ་ཞིག་བྱུང་། དེ་ནས་
ཡི་གེ་དབུ་མེད་གཟིགས་པས་མ་ཕེད་པ་ན། ཡི་ཆད་དེ་བཤུམས་པས། དེ་མ་ཐག་
མདུན་གྱི་ནམ་མཁར་ཡི་དམ་གྱི་ལྷས་ཞལ་བསྟན་ནས་བྱིན་གྱིས་བརླབས་ཤིང་
དབུགས་ཕྱུངས་ཏེ། ཡི་གེ་དབུ་མེད་ཀློག་པ་ལ་ཐོགས་པ་མེད་པར་གྱུར་ཏོ། །དུས་
དེའི་ཚེ་རང་དང་ན་མཉམ་པའི་བྱིས་པ་གཞན་རྣམས་འདུ་འཛི་གཡེང་བ་དང་།
རྩེད་མོ་ལ་དགའ་བར་བྱེད་པ་ལ། བདག་ཉིད་ཆེན་པོ་འདི་ནི་སྔོན་ཡུན་རིང་པོ་
ནས་གོམས་པའི་མཐུ་བརྟས་པས་བག་ཡོད་ཀྱི་བརྟུལ་ཞུགས་ལ་གནས་ཏེ་འདུ་
འཛི་ གཡེང་བ་ལ་མི་དགའ་ཞིང་། རྩེད་མོ་བྱེད་པ་སོགས་བྱིས་པའི་ངང་ཚུལ་
མཐའ་དག་རྒྱང་བསྲིངས་ཏེ་དབེན་པར་ཡོན་ཏན་སྒྲུབ་པ་ལ་དགའ་བ་ཞིག་ལྷུར་
ལེན་པར་ཕྱོགས་དེའི་སྐྱེ་བོ་ཐམས་ཅད་ངོ་མཚར་ཡ་མཚན་དུ་གྱུར་ཏེ། བདག་ཉིད་
ཆེན་པོ་འདི་ནི་སྔོན་ཡུན་རིང་པོ་ནས་ལམ་ལ་སྦྱངས་པའི་བག་ཆགས་སད་པའི་སྐྱེ་
བོ་དམ་པ་ཞིག་ཡིན་པར་གོར་མ་ཆག་གོ་ཞེས་དམ་པ་འདིའི་ཡོན་ཏན་བརྗོད་པ་
འབའ་ཞིག་ཁ་ཏོན་དུ་བྱེད་པར་གྱུར་ཏོ། །དེ་ནས་དགུང་ལོ་དྲུག་བཞེས་པའི་ཚེ་
ཕྱོགས་དེའི་བྱིས་པའི་སྐྱེ་བོ་རྣམས་ཀྱི་སློབ་དཔོན་དུ་གྱུར་པ་དཔོན་རྒྱལ་སེང་ཞེས་
བྱ་བ་རིག་གནས་མཐའ་དག་ལ་མཁས་པ་ཞིག་ཡོད་པ་དེ་ལས་ཡི་གེ་དང་རྩིས་ལ་
སོགས་པ་ཐ་སྙད་རིག་པའི་ཚུལ་རྣམས་བསླབས་པས། རིང་པོར་མ་ཐོགས་པར་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སློབ་དཔོན་དེ་ལས་མཁས་པའི་གོ་འཕང་ཐོབ་པར་གྱུར་ཏོ། །དེའི་ཚེ་ཉིད་ཀྱི་མེས་
པོ་བླ་ཆེན་ཚུལ་ཁྲིམས་དཔལ་བཟང་ཞེས་བྱ་བ་སྔགས་མཚན་ཉིད་ཐམས་ཅད་ལ་
མཁས་ཤིང་། ཡི་དམ་ལྷའི་ཞལ་གཟིགས་ཀྱི་སྣང་བ་དང་ལྡན་པ། ཐབས་རྟེན་
འབྲེལ་མང་པོ་ལ་མཁས་ཤིང་གྲོང་པའི་སྐྱེས་བོ་དག་གི་དོན་རྒྱ་ཆེར་མཛད་པ་ཞིག་
ཡོད་པ་དེའི་ཕྱག་དཔེ་རྣམས་སོ་སོར་ཕྱེ་སྟེ་གཟིགས་པས་དོན་རྣམས་ཐུགས་སུ་
ཆུད་ནས་འདི་དང་འདི་ནི་བསྟན་བཅོས་རྣམ་དག་གོ །འདི་དང་འདི་ནི་རྣམ་དག་
མ་ཡིན་གྱི་རྒྱལ་བའི་བཀའ་ལ་བསྲེ་སླད་བྱས་པའོ། །ཞེས་ཡང་དག་དང༌། ལྟར་
སྣང་སོ་སོར་འབྱེད་པར་མཛད་པས་མེས་པོ་བླ་ཆེན་དེ་ཡང་ངོ་མཚར་ཡ་མཚན་དུ་
གྱུར་ནས་བདག་ཉིད་ཆེན་པོ་འདི་ལ་གུས་པར་མཛད་དོ། །དེའི་ཚེ་མེས་པོ་བླ་ཆེན་
དེས་གཞན་ལ་ཆོས་འཆད་པའི་ཚེ་ཆོས་གང་འཆད་ཀྱང་བདག་ཉིད་ཆེན་པོ་འདི་
བོས་ནས་སྐུའི་གམ་དུ་འཇོག་པར་མཛད་པས་བླ་ཆེན་དེ་ལས་དགྲ་ནག་སོགས་
བཤེད་སྐོར་དང་། ཕག་མོའི་ཆོས་སྐོར་རྣམ་གྲངས་མང་པོ་དང་། ཕྱག་རྡོར་གྱི་སྒྲུབ་
སྐོར་མང་པོ་དང་། གཞན་ཡང་རྒྱུད་སྡེ་བཞིའི་ལྷ་མང་པོའི་སྒྲུབ་སྐོར་དང་། ཕ་དམ་
པའི་མན་ངག་ཞི་བྱེད་རྒྱུད་པ་སྔ་ཕྱིའི་ཆོས་སྐོར་མང་པོ་དང༌། མ་ཅིག་ལབ་སྒྲོན་གྱི་
མན་ངག་བཀའ་ཚོམས། ཡངས་ཚོམ། ལེ་ལག་སོགས་གཅོད་ཡུལ་གྱི་ཆོས་སྐོར་
མཐའ་ ཡས་ པ་དང༌། དམ་པའི་མཁྱུད་དཔྱད་སོགས་རྟེན་འབྲེལ་གྱི་ཆོས་སྐོར་
མཐའ་ཡས་པ་གསན་ཏེ། དོན་འདི་ལ་བུ་སྟོན་ཐམས་ཅད་མཁྱེན་པ་ཉིད་ཀྱི་ཞལ་
ནས། ཆོས་སྐོར་སྣ་ཚོགས་པ་མང་པོ་དེ་རྣམས་བྱིས་པའི་དུས་སུ་གཞན་ཁོང་པ་ལ་
ཆོས་ཞུ་བ་ནམ་བྱུང་བའི་ཚེ་དེའི་ཟླ་ལ་བཀུག་སྟེ་ཉན་དུ་བཅུག་པས་ཞོར་ལ་ཐོབ་
པ་ཡིན་ཞིང་། བྱིས་པར་སོང་བས་ཆོས་སྐོར་རྣམས་ཀྱི་བརྒྱུད་པ་རྩད་གཅོད་པ་
- 266 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
དང༌། ཞོར་ལ་ཐོབ་པས་ཐོབ་ཡིག་ཏུ་འགོད་པའི་ཞིབ་ཏིག་བྱ་བ་མ་བྱུང་། རང་རེ་
ལ་འདུན་པ་མེད་ཀྱང་ཁོང་པས་ཐུགས་རྗེས་བཟུང་ནས་ཞུ་བ་བྱུང་ཚད་ལ་བཀུག་
ནས་ ཉན་ བཅུག་ པས་ སྐྱར་ མ་ཐོབ་པ་རྣམས་ལ་ ཚང་ བ་ ཡོད་ སྙམ་མོ། །ཞེས་
གསུངས། དེ་ནས་དགུང་ལོ་བདུན་བཞེས་པའི་ཚེ་ཁྲོ་ཕུར་ཕེབས་ནས་ཁྲོ་ཕུ་བསོད་
ནམས་སེངྒེ་ཞེས་གྲགས་པའི་སེམས་དཔའ་ཆེན་པོ་དེའི་དྲུང་དུ་ཐེག་པ་ཆེན་པོའི་
སེམས་བསྐྱེད་ཞུ་བར་མཛད་པས། སྔོན་ཡུན་རིང་པོ་ནས་སྦྱངས་པའི་བག་ཆགས་
སད་དེ་བདག་པས་གཞན་གཅེས་པའི་བྱང་ཆུབ་ཀྱི་སེམས་བཅོས་མ་མིན་པ་
ཐུགས་རྒྱུད་ལ་འཁྲུངས་སོ། །དེ་ནས་སེམས་དཔའ་ཆེན་པོ་དེའི་དྲུང་དུ་སེམས་
བསྐྱེད་ལན་མང་དུ་ཞུས་པས། བྱང་ཆུབ་ཀྱི་སེམས་རིན་པོ་ཆེ་ཆེས་ཆེར་འཕེལ་ཏེ།
དུས་དེ་ནས་བཟུང་སྟེ་གནས་སྐབས་ཐམས་ཅད་དུ་དབུགས་ཕྱི་ནང་དུ་རྒྱུ་བ་ཚུན་
ཆད་སྒོ་གསུམ་གྱི་སྤྱོད་པ་ཅི་མཛད་ཐམས་ཅད་སེམས་ཅན་ཁོ་ནའི་དོན་དུ་མཛད་
པ་ལས་རང་དོན་ཡིད་བྱེད་ཀྱི་བསམ་པ་ནམ་ཡང་མི་སྐྱེ་བར་གཞན་དོན་དུ་འགྱུར་
བ་ཞིག་བྱུང་ན་རང་ཉིད་ལ་སྡུག་བསྔལ་ཇི་ཙམ་བབ་ཀྱང་སྤྲོ་བར་མཛད་པ་དང༌།
བསྟན་པ་ལ་ཕན་པ་ཞིག་བྱུང་ན་རང་ཉིད་མནར་མེད་དུ་ལྷུང་ཡང་བཟོད་པར་ནུས་
པ་དང༌། སེམས་ཅན་བདེ་བའི་ཐབས་སུ་འགྱུར་ན་རང་ད་ལྟ་རང་ཤི་ཡང་འཆི་
ནུས་པ་ཞིག་ཡོད་གསུངས་ཏེ། ཚུལ་འདི་ནི་རྒྱལ་བ་སྲས་བཅས་ཐམས་ཅད་ཀྱི་
བསྔགས་པའི་གནས་མདོ་རྒྱུད་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་
པོའི་དོན། སྐྱེ་བོ་ཐ་མལ་པ་དག་གིས་རྗེས་སུ་ཡི་རང་ཙམ་ཡང་བྱ་མི་ནུས་པའི་
རྣམ་པར་ཐར་པ་ངོ་མཚར་རྨད་དུ་བྱུང་བ་ཞིག་གོ །ཚུལ་འདི་ལ་ནི་བུ་སྟོན་རིན་པོ་
ཆེ་ཉིད་ཀྱི་ཞལ་ནས་ཀྱང་ཁོ་བོ་ལ་བྱང་ཆུབ་ཀྱི་སེམས་སྐྱེས་པ་འདི་མཉམ་མེད་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སེམས་དཔའ་ཆེན་པོ་ཁྲོ་ཕུ་བའི་བཀའ་དྲིན་ཡིན་གསུང་ངོ༌། །དེ་ནས་དགུང་ལོ་
བརྒྱད་བཞེས་པའི་དུས་སེམས་དཔའ་ཆེན་པོ་ཁྲོ་ཕུ་བ་དེ་ཉིད་ལ་བདེ་མཆོག་དྲིལ་
བུ་ལུགས་ཀྱི་དབང་བཞི་ཞུ་བར་མཛད་དེ། དེའི་དུས་སུ་ཁྲོ་ཕུ་བ་ཆེན་པོས་དམ་པ་
འདིའི་དབུ་ཐོག་ཏུ་ཕྱག་བཞག་ནས་དར་ཅིག་བཞུགས་ནས། འདི་ལ་ངའི་ངལ་
གསོ་བྱེད་པ་ལགས་སོ་གསུངས་ཏེ། དེ་ནི་བདག་ཉིད་ཆེན་པོ་འདིས་ཁྲོ་ཕུ་ལོ་ཙཱ་
བའི་ཆོས་རྒྱུན་རྣམས་རྒྱ་ཆེར་སྤེལ་བ་འདི་ལ་དགོངས་སོ། །དེ་ནས་ཁྲོ་ཕུ་བ་རིན་
པོ་ཆེའི་དྲུང་དུ་མན་ངག་བརྒྱ་རྩ་ལ་སོགས་པ་སྔགས་ཀྱི་ཆོས་མང་དུ་གསན་ཏེ་
ཐུགས་སུ་ཆུད་པར་མཛད་ཅིང་། ཡི་དམ་དེ་དང་དེའི་བསྙེན་སྒྲུབ་ལ་ཡང་བརྩོན་
པར་མཛད་དོ། །དེའི་ཚེ་སྔགས་ཀྱི་དཀྱིལ་འཁོར་མང་པོ་ལ་མཁས་ཤིང་ནུས་པ་
ཐོན་པར་བྱུང་ཡང་རྒྱལ་བའི་བསྟན་པ་ནི་རབ་ཏུ་བྱུང་བས་འཛིན་དགོས་པར་
དགོངས་ནས་དགུང་ལོ་བཅོ་བརྒྱད་པ་སྤྲེའུ་ཞེས་པ་མེ་མོ་ལུག་གི་ལོ་ཁྲོ་ཕུར་མཁན་
ཆེན་ རིན་ ཆེན་ དཔལ་ བཟང་ པོས་ མཁན་ པོ་ མཛད། དགེ་ བའི་ བཤེས་ གཉེན་
བསོད་ནམས་མགོན་པོས་ལས་སློབ་མཛད་དེ་ཁྱིམ་ནས་ཁྱིམ་མེད་པར་རབ་ཏུ་
བྱུང་ཞིང་། ཚིགས་སྔ་མ་དགེ་ཚུལ་ཚུལ་གྱི་སྡོམ་པ་བཞེས། མཁན་པོའི་མཚན་
ལས་གྲས་ཏེ་རིན་ཆེན་གྲུབ་ཅེས་མཚན་གསོལ་ཏོ། །དེ་ནས་དགེ་ཚུལ་གྱི་སྡོམ་པ་
བཞེས་མ་ཐག་མཁན་སློབ་ཀྱི་སྤྱན་སྔར་ཇི་ལྟར་ཁས་བླངས་པའི་བསླབ་ཁྲིམས་
མིག་འབྲས་ལྟར་གཅེས་པར་བསྲུང་བ་ཐུགས་དམ་གྱི་མཐིལ་དུ་མཛད་དེ། དགེ་
ཚུལ་གྱི་བསླབ་བྱའི་སྡོམ་ཚིག་དང་ཀཱ་རི་ཀ་གཉིས་ཐུགས་ལ་བཟུང་ཞིང་། གཞན་
ཡང་དགེ་ཚུལ་གྱི་བསླབ་བྱ་སྟོན་པའི་གཞུང་མཆོག་ཏུ་གྱུར་པ་འདུལ་བ་སུམ་བརྒྱ་
བ་རྩ་འགྲེལ་དང་། མདོ་རྩའི་ཞུ་བ་སྤྱིར་བསྟན་རྣམས་ལ་ཞིབ་ཏུ་དཔྱད་ནས་དགེ་
268 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཚུལ་གྱི་བསླབ་བྱ་ཕྲ་རགས་ཐམས་ཅད་ལ་ངེས་པ་རྙེད་པར་མཛད་ནས་ཉིན་
མཚན་ཀུན་ཏུ་བསླབ་བྱ་དང་འགལ་བའི་ཉེས་པ་ཕྲ་མོས་ཀྱང་རང་རྒྱུད་ལ་མ་གོས་
པར་མཛད་དོ། །དེ་ལྟར་ཚུལ་ཁྲིམས་རྣམ་པར་དག་པ་ལས་ནམ་ཡང་མི་གཡེལ་
བའི་ངང་ནས་མཁན་སློབ་དེ་གཉིས་ལ་ཕར་ཕྱིན་གྱི་གཞུང་གསན་ཏེ། མངོན་པར་
རྟོགས་པའི་རྒྱན་དང༌། འགྲེལ་པ་དོན་གསལ་གཉིས་ཐུགས་སུ་ཆུད་པར་མཛད་
ནས་རྒྱ་གར་འཕགས་པའི་ཡུལ་གྱི་པཎྜི་ཏ་མཁས་པ་མང་པོས་མཛད་པའི་ཕར་
ཕྱིན་གྱི་འགྲེལ་བཤད་ཆེན་པོ་རྣམས་དང་། བོད་ཀྱི་མཁས་པ་སྔ་མ་དག་གིས་
མཛད་པའི་ཕར་ཕྱིན་གྱི་འགྲེལ་བཤད་མཐའ་གཅོད་དང་བཅས་པ་རྣམས་ལ་ཉིན་
མཚན་ཁོར་ཡུག་ཏུ་སྦྱངས་ཏེ། ལོ་ངོ་གཉིས་ཀྱི་རིང་ལ་སྐད་ཅིག་ཀྱང་མ་ཡེངས་
པར་རྟག་སྦྱོར་དང་གུས་སྦྱོར་གཉིས་ཀྱི་སྒོ་ནས་བརྩོན་པ་ཆེར་མཛད་པས་ཕར་
ཕྱིན་གྱི་གཞུང་འགྲེལ་པ་དང་བཅས་པའི་ཚིག་དོན་མཐའ་དག་ཐུགས་སུ་ཆུད་
ཅིང་། དེ་ཡང་གཞུང་གི་ཚིག་ཟིན་ཙམ་མིན་པར་ལམ་གྱི་གྲངས་དང་གོ་རིམ།
ལམ་སོ་སོའི་ངོ་བོ་ལ་ཁོང་ན་གནས་པའི་དོགས་པའི་དཀའ་གནས་ཕྲ་མོ་རྣམས་
ཀྱང་ཆོད་ཅིང་། གཞུང་དེ་དང་དེ་དག་གི་དོན་གདུལ་བྱའི་རྒྱུད་ལ་མངོན་རྟོགས་ཇི་
ལྟར་དུ་ སྐྱེ་བའི་ རིམ་པ་རྣམས་ལ་ངེས་པ་ཕུལ་ཕྱིན་རྙེད། བརྗོད་བྱ་དངོས་པོ་
བརྒྱད་དང་དེ་དག་གི་ནང་གསེས་ཀྱི་དོན་བདུན་ཅུ་རྣམས་རྒྱལ་བ་ཉིད་ཀྱིས་ཡུམ་
གྱི་མདོར་ཇི་ལྟར་གསུངས་པའི་ཚུལ་རྣམས་འཕགས་པ་གྲོལ་སྡེས་མཛད་པའི་ཉི་
ཁྲི་སྣང་བ་དང་། སློབ་དཔོན་སེངྒེ་བཟང་པོས་མཛད་པའི་བརྒྱད་སྟོང་འགྲེལ་ཆེན་
གཉིས་དང་བསྟུན་ནས་ངེས་པ་གཏིང་ཕྱིན་པར་མཛད། གཞན་ཡང་འཕགས་པ་
ཐོགས་མེད་ཀྱིས་མཛད་པའི་ས་སྡེ་ལྔ་དང༌། སྡོམ་རྣམ་ པ་གཉིས། སློབ་དཔོན་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དབྱིག་གཉེན་གྱིས་མཛད་པའི་རབ་ཏུ་བྱེད་པ་སྡེ་བརྒྱད་ལ་སོགས་པ་ཐོགས་མེད་
སྐུ་མཆེད་ཀྱི་གཞུང་རྣམས་ལ་མཁས་པའི་ཕུལ་དུ་ཕྱིན་པར་བྱུང་ཏེ། ཁྲོ་ཕུ་དགའ་
ལྡན་གྱི་གཙུག་ལག་ཁང་དུ་དགེ་འདུན་ཐམས་ཅད་འདུས་པའི་དབུས་སུ་ཕར་ཕྱིན་
གྱི་གཞུང་ཡོངས་སུ་རྫོགས་པ་ལ་དམ་བཅའ་བཞག་སྟེ་བཤད་གསར་མཛད་པ་ན།
རང་དང་ཆོས་སྒོར་མཉམ་དུ་ཞུགས་པའི་གྲོགས་གཞན་རྣམས་ཕལ་ཆེར་ཆོས་སྤྱོད་
གསོལ་འདེབས་ཀྱི་རིགས་འཛིན་པ་ཙམ་ལས་གཞུང་ལ་སྦྱོང་བའི་སྣེ་ཡང་མ་ཟིན་
ཅིང་། བློ་གྲོས་དང་རྩོལ་བ་ཆེ་བར་རློམ་པ་རེ་གཉིས་གཞུང་ལ་བལྟ་བའི་འགོ་
ཚུགས་ཙམ་དུ་ཡོད་པས་ཀུན་ངོ་མཚར་ཡ་མཚན་ཆེར་གྱུར་ཏེ། རབ་ཏུ་བྱུང་ནས་ལོ་
ངོ་གཉིས་ཀྱི་རིང་ལ་ཕར་ཕྱིན་གྱི་གཞུང་འགྲེལ་པ་དང་བཅས་པ་མཐའ་དག་ལ་
མཁས་པའི་ཕུལ་དུ་ཕྱིན་པ་འདི་འདྲ་བདེན་ནམ་རྫུན་ཞེས་ཀུན་ཅ་ཅོར་གྱུར་ཅིང་།
བློ་གྲོས་ཆུང་ངུ་དམ་པའི་ངང་ཚུལ་བློར་མ་ཤོང་བ་འགའ་ཞིག་ནི་གོས་ཀྱི་ཕག་
མཆན་ཁུང་དུ་གླེགས་བམ་བཅུག་ནས་གཞན་གྱིས་མ་མཐོང་བར་ཀློག་པ་ཡིན་
ཡོད། གཞན་མ་འདི་ག་ལ་བདེན་ཞེས་སྨྲ་བའང་བྱུང་། དེའི་ཚེ་མཁས་པ་མཐའ་
དག་གིས་བདག་ཉིད་ཆེན་པོ་འདི་ལ་ཕར་ཕྱིན་ལས་བརྩམས་ཏེ་ཇི་ཙམ་གླེང་ཡང་
དྲི་མ་མེད་པའི་རིགས་པའི་ང་རོ་ཐུབ་པ་སུ་ཡང་མ་བྱུང་བས་ཀུན་ཡིད་ཆེས་ཏེ།
ཕྱོགས་དེའི་སྐྱེ་བོ་ཐམས་ཅད་བདག་ཉིད་ཆེན་པོ་འདིའི་ཡོན་ཏན་བརྗོད་པ་འབའ་
ཞིག་ཁ་ཏོན་དུ་བྱེད་པ་ལས་གཏམ་གཞན་གླེང་བའི་གོ་སྐབས་ཕྲོགས་པར་གྱུར་ཏེ།
གངས་རིའི་ཁྲོད་ཀྱི་སའི་ཆ་ཐམས་ཅད་དུ་གྲགས་པས་ཁྱབ་པར་གྱུར་ཏོ། །དེ་ནས་
ཚད་མའི་གཞུང་ལ་སྦྱང་བར་བཞེད་ནས་སྔར་གྱི་སློབ་དཔོན་བསོད་ནམས་མགོན་
པོ་དེ་ཚད་མ་ལ་ཤིན་ཏུ་མཁས་པར་གྲགས་པས་སློབ་དཔོན་དེའི་དྲུང་དུ་ཚད་མའི་
- 270 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན། །
གཞུང་གསན་པ་ལ་ཞུགས་ཏེ། ཚད་མའི་གཞུང་ཐམས་ཅད་ཀྱི་རྩ་བ་སློབ་དཔོན་
ཕྱོགས་ཀྱི་གླང་པོས་མཛད་པའི་ཚད་མ་ཀུན་བཏུས་དང་། སློབ་དཔོན་ཆོས་ཀྱི་
གྲགས་ པས་ མཛད་ པའི་ ཚད་ མའི་ གཞུང་ གཙོ་བོ་ལུས་ ལྟ་ བུའི་ བསྟན་ བཅོས་
གསུམ། འཕྲོས་པ་ཡན་ལག་ལྟ་བུའི་བསྟན་བཅོས་བཞི་སྟེ། ཚད་མ་སྡེ་བདུན་དུ་
གྲགས་པ་རྣམས་ཐུགས་ལ་བཟུང་ཞིང་། སློབ་དཔོན་རྒྱན་མཁན་པོ། སློབ་དཔོན་
ཆོས་མཆོག །སློབ་དཔོན་ལྷ་དབང་བློ། སློབ་དཔོན་ཤཱཀྱ་བློ། སློབ་དཔོན་ཛྙཱ་ན་ཤི་
སོགས་འཕགས་ཡུལ་གྱི་པཎྜི་ཏ་ཆེན་པོ་མང་པོས་མཛད་པའི་ཚད་མའི་གཞུང་
འགྲེལ་རྣམས་དང་སྦྲགས་ཏེ་ཉིན་རེ་བཞིན་སྔ་དྲོའི་ཆ་ལ་གཞུང་མདའ་ཚད་མ་
ཤོག་བུ་བཅུ་གཉིས་རེ་ཐུགས་ལ་བཟུང་། ཕྱི་དྲོའི་ཆ་ལ་ཚད་མའི་གཞུང་ལ་མཁས་
པའི་བློ་གསར་བ་མང་པོ་དང་རྒལ་བརྟག་མཛད་པས་ལོ་གཅིག་གི་རིང་ལ་ཚད་མ་
སྡེ་བདུན་མདོ་དང་བཅས་པའི་གཞུང་གི་ཚིག་དོན་ཐམས་ཅད་ལ་མཁས་པའི་ཕུལ་
དུ་ཕྱིན་པར་གྱུར་ཏོ། །དེ་ནས་གཙང་ཕྱོགས་ཀྱི་གྲྭ་ས་གཞན་དང་གཞན་གཞུང་
ཆེན་མོའི་འཆད་ཉན་གང་དང་གང་དུ་ཡོད་པ་དེ་དང་དེར་བྱོན་ནས་སྦྱངས་ཤིང་།
ལྷག་པར་མངོན་པའི་གཞུང་ལུགས་དར་ཆ་ཆུང་བར་གཟིགས་ནས་མངོན་པ་ཀུན་
ལས་བཏུས་ཊིཀྐ་དང་བཅས་པ་ཐུགས་ལ་བཟུང་ནས་སྦྱངས་པས་མངོན་པ་ཀུན་
ལས་བཏུས་ཀྱི་ཚིག་དོན་ཐམས་ཅད་ལ་མཁས་པའི་ཕུལ་དུ་ཕྱིན་པར་གྱུར་ཏོ། །དེ་
ནས་མངོན་པའི་གཞུང་རྣམས་ཀྱི་རྩ་བ་མཐར་ཐུག་པ་ལུང་མ་མོའི་སྐོར་རྣམས་
གསན་ཏེ་གཞན་གྱིས་བཀྲི་བར་མི་ནུས་པའི་ངེས་པ་རྙེད་པར་མཛད། དེ་ནས་
འདུལ་བའི་མདོ་འགྲེལ་པ་དང་བཅས་པ་ལ་སྦྱངས་ཏེ། འདུལ་བ་ལུས་སྡེ་བཞི་ལ་
མཁས་པའི་ཕུལ་དུ་ཕྱིན་པར་གྱུར་ཏོ། །དེ་ནས་དབུ་མ་ལ་སྦྱང་བར་བཞེད་ནས་
-271-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སློབ་དཔོན་ཀླུ་སྒྲུབ་ཀྱིས་མཛད་པའི་དབུ་མ་རྩ་བ་ཤེས་རབ་དང༌། སློབ་དཔོན་ཟླ་
བ་གྲགས་པས་མཛད་པའི་དབུ་མ་ལ་འཇུག་པ་གཉིས་ཐུགས་ལ་བཟུང་ནས་དབུ་
མའི་གཞུང་ལ་སྦྱངས་པས་རིང་པོར་མ་ཐོགས་པར་མཁས་པའི་ཕུལ་དུ་ཕྱིན་པར་
གྱུར་ཏོ། །དེ་ལྟར་གཞུང་ཆེན་པོ་རྣམས་ལ་སྦྱོང་བཞིན་པའི་ངང་ནས་མན་ངག་ཏུ་
གྲགས་པ་བླ་མ་སྔ་མ་རྣམས་ཀྱིས་མཛད་པའི་ཁྲིད་ཡིག་གི་སྐོར་རྣམས་ཀྱང་གསན་
པར་མཛད་ལ། གཞུང་ཆེན་མོ་ལྔ་ལ་གསན་སྦྱོང་གྲུབ་ནས་སྔགས་ཀྱི་གསན་སྦྱོང་
མཛད་བཞེད་དེ། ཡང་རྩེ་བ་རིན་ཆེན་སེངྒེ་ལ་བདེ་མཆོག་དྲིལ་བུ་པའི་ལུགས་ཀྱི་
དབང་ དང་། བདེ་ མཆོག་ རྩ་ རྒྱུད་ འགྲེལ་ པ་ དང་ བཅས་ པ་ དང་། གཤིན་ རྗེའི་
གཤེད་དགྲ་ནག་གི་དབང་དང་། རྡོ་རྗེ་འཇིགས་བྱེད་ཀྱི་དབང་དང་། གཤེད་སྐོར་
གྱི་རྒྱུད་འགྲེལ་པ་དང་བཅས་པ་དང་། ཕྱག་རྡོར་འཁོར་ཆེན་གྱི་དབང་དང་། དེའི་
རྒྱུད་འགྲེལ་པ་དང་བཅས་པ་དང་། གཞན་ཡང་སྒྲོལ་མ་བླ་མེད་ཀྱི་སྐོར་དང༌།
ཕག་མོའི་སྐོར་སོགས་བླ་མེད་ཀྱི་ཆོས་སྐོར་མཐའ་ཡས་པ་དང་། ཀུན་རིག་སོགས་
ཡོ་གའི་ཆོས་སྐོར་མཐའ་ཡས་པ་དང་། རྣམ་འཇོམས་སོགས་བྱ་རྒྱུད་ཀྱི་ཆོས་སྐོར་
མཐའ་ཡས་པ་དང༌། ནཱ་རོ་ཆོས་དྲུག་སོགས་མན་ངག་མཐའ་ཡས་པ་གསན་ཏོ། །
བླ་མ་རྣམ་སྣང་བ་ཡོན་ཏན་རྒྱ་མཚོ་ལ་ནམ་མཁའ་སྒོ་འབྱེད་སོགས་གཅོད་ཡུལ་གྱི་
ཆོས་སྐོར་རྣམས་གསན། གཞན་ཡང་བླ་མ་དམ་པ་མང་པོ་ལ་གསང་སྔགས་རྒྱུད་
སྡེ་བཞི་དང་འབྲེལ་བའི་དབང་ལུང་མན་ངག་མཐའ་ཡས་པ་དང། སྐྱེས་བུ་གསུམ་
གྱིས་ལམ་གྱི་རིམ་པ་དང་། བཀའ་གདམས་གླེགས་བམ་ཆ་ལག་དང་བཅས་པ་
སོགས་བཀའ་གདམས་ཀྱི་ཆོས་སྐོར་མཐའ་ཡས་པ་ཞིག་གསན་ཏོ། །དེ་ལྟར་ཐོས་
པ་རྒྱ་མཚོའི་ཕལ་རོལ་ཏུ་བྱོན་ཞིང་སྡེ་སྣོད་གསུམ་འཛིན་པ། རིག་པ་དང་གྲོལ་
-272 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
བའི་སྤོབས་པ་ཅན། ཆོས་སྟོན་པ་ལ་དབང་འབྱོར་བར་གྱུར་པ་ན་ཁྲོ་ཕུའི་གཙུག་
ལག་ཁང་དུ་ཆོས་འཆད་སྤེལ་གྱི་གོ་ཆ་བཟུང་སྟེ་བློ་གསར་དོན་གཉེར་ཅན་མཐའ་
ཡས་པ་ལ་ཉིན་རེ་བཞིན་གཞུང་ལུགས་ཆེན་པོ་རྣམས་འདོམས་པར་མཛད་དོ། །
དེ་ནས་གཙང་ཕྱོགས་ཀྱི་བཤད་གྲྭ་གང་ན་ཡོད་པ་ཐམས་ཅད་དུ་གྲྭ་སྐོར་མཛད།
དེ་ནས་དབུས་ཕྱོགས་ཀྱི་བཤད་གྲྭ་རྣམས་སུ་གྲྭ་སྐོར་མཛད་བཞེད་དེ་འབྱོན་པར་
ཆས་པ་ན་དབུས་ཕྱོགས་གྱི་གྲྭ་ས་ཆེན་པོ་རྣམས་སུ་ཚུལ་དེའི་གཏམ་གྲགས་ཏེ།
གཙང་ཕྱོགས་ན་དབུ་ཚད་པ་འཇམ་སྐྱ་དང་། དཔལ་ལྡན་སེངྒེ་ལ་སོགས་པ་ལུང་
དང་རིགས་པར་སྨྲ་བ་མཐའ་ཡས་པ་ཡོད་ཀྱང་གཞན་ཐམས་ཅད་དང་རྩོད་པར་
བྱེད་པ་ནི་སླ་ཡི། ཁྲོ་ཕུ་ན་བུ་སྟོན་ཁ་ཆེ་ཞེས་བྱ་བ་ཤེས་རབ་མཚུངས་པ་མེད་པ།
སྡེ་སྣོད་གསུམ་འཛིན་པ། རིག་པ་དང་གྲོལ་བའི་སྤོབས་པ་ཅན། རང་དང་གཞན་
གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་ཕྱིན་པ་ཞིག་ཡོད་འདུག་པ་དེ་དབུས་
ཕྱོགས་སུ་གྲྭ་སྐོར་ལ་ཡོང་ཟེར་བས། བློ་གསལ་མཁས་པ་ཐམས་ཅད་ཀྱིས་རང་
རང་གི་གཞུང་གང་དང་གང་ལ་སྦྱངས་པ་རྣམས་གསལ་བཏབ་སྟེ་བསྒྲིམ་དགོས་
སོ་ཞེས་བརྗོད་ཅིང་མཁས་པའི་སྙེམས་པ་ཅན་ཐམས་ཅད་ཝ་སྐྱེས་ཀྱིས་སེངྒེའི་སྒྲ་
སྐད་ཐོས་པ་ལྟར་འདར་ཞིང་ཞུམ་ཞུམ་པོར་གྱུར་ཏོ། །དེ་ནས་དགུང་ལོ་ཉེར་
གཅིག་པ་ཐུན་མོང་ཞེས་པ་ལྕགས་ཕོ་ཁྱིའི་ལོ་དབུས་ཕྱོགས་སུ་གྲྭ་སྐོར་ལ་བྱོན་
ནས་ལོག་པར་སྨྲ་བ་ཐམས་ཅད་ཚར་བཅད། སྐལ་བ་དང་ལྡན་པ་དག་རྗེས་སུ་
བཟུང་སྟེ་བྱང་ཕྱོགས་གངས་རིའི་ཁྲོད་ཀྱི་སའི་ཆ་ཐམས་ཅད་སྙན་པའི་གྲགས་
པས་ཁྱབ་པར་མཛད་དོ། །དེ་ནས་བསླབ་གཞི་ཡོངས་སུ་རྫོགས་པ་དགེ་སློང་གི་
སྡོམ་པ་ལེན་པར་བཞེད་ནས་དགུང་ལོ་ཉེར་གསུམ་པ་ཡོངས་འཛིན་ཞེས་པ་ཆུ་ཕོ་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བྱི་བའི་ལོ་གཙང་ཚོང་འདུས་མགུར་མོའི་བླ་བྲང་ཤར་དུ་མཁན་ཆེན་གྲགས་པ་
གཞོན་ནུ་དཔལ་བཟང་པོས་མཁན་པོ་དང༌། སེམས་དཔའ་ཆེན་པོ་བསོད་ནམས་
གྲགས་ པས་ ལས་ སློབ་དང་། འདུལ་འཛིན་ཆེན་ པོ་བསོད་ནམས་ བཟང་ པོས་
གསང་སྟོན་མཛད། དད་པའི་དགེ་འདུན་རྣམ་པར་དག་པ་ཉི་ཤུ་རྩ་གཉིས་ཀྱིས་ཁ་
སྐོང་མཛད་པའི་དབུས་སུ་བསྙེན་པར་རྫོགས་པ་དགེ་སློང་གི་སྡོམ་པ་བཞེས་ཏེ།
འཕགས་མཆོག་ཉེ་བར་འཁོར་སླར་ཡང་གངས་རིའི་ཁྲོད་དུ་བྱོན་པ་ཇི་ལྟ་བ་
བཞིན་དུ་གྱུར་ཏོ། །དེ་ནས་དགེ་སློང་གི་སྡོམ་པ་བཞེས་མ་ཐག་ཏུ་གདམས་ངག་
ལས་ཇི་ལྟར་འབྱུང་བ་ལྟར་སྒོ་གསུམ་གྱི་སྤྱོད་པ་ཐམས་ཅད་མཁན་པོ་དེ་ཉིད་ལ་
ཞུས་ནས་མཛད་ཅིང་། མཁན་པོ་དེ་ལ་འདུལ་བ་ལུང་སྡེ་བཞིའི་རྩ་བ་སོ་སོར་ཐར་
པའི་མདོ་ལ་སོགས་པ་དང༌། གཞན་ཡང་ཆོས་མང་དུ་གསན། སློབ་དཔོན་སེམས་
དཔའ་ཆེན་པོ་དེ་ལ་འདུལ་བ་མདོ་རྩ་བ་ཞིབ་བཤད་དང་། དགེ་སློང་གི་བསླབ་
བྱའི་སྡོམ་ཚིག་གི་སྟེང་ནས་ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་ངོ་སྤྲོད་དང་། སོ་
ཐར་གྱི་མདོའི་བཤད་པ་དང་ལས་བརྒྱ་རྩ་གཅིག་གི་བཤད་པ་ལ་སོགས་པ་འདུལ་
བའི་ སྐོར་རྣམས་ཆེས་ཞིབ་ པར་ གསན། དེ་དུས་ སེམས་ དཔའ་ཆེན་ པོ་བསོད་
ནམས་གྲགས་པ་དེ་བཀའ་གདམས་བློ་སྦྱོང་གི་སྐོར་ལ་ཤིན་ཏུ་མཁས་པ་ཐེག་པ་
ཆེན་པོའི་ཆོས་ཀྱི་བདག་པོར་བྱེད་པས་སེམས་དཔའ་ཆེན་པོ་དེ་ལ་བློ་སྦྱང་དོན་
བདུན་མའི་ཁྲིད་གསན་ཅིང་། སེམས་དཔའ་ཆེན་པོ་དེའི་སྤྱན་སྔར་སྨོན་སེམས་ཆོ་
གས་ བླང་ བ་ དང༌། འཇུག་ སྡོམ་ ཡང་ བཞེས། སྔར་ ཆུང་ངུའི་ ནས་ བྱང་ ཆུབ་ ཀྱི་
སེམས་རིན་པོ་ཆེ་ཐུགས་དམ་གྱི་མཐིལ་དུ་མཛད་པས་མྱོང་བ་བརྟེན་པོ་ཡོད་པའི་
ཁར་སེམས་དཔའ་ཆེན་པོ་དེ་ལ་བློ་སྦྱོང་གི་ཁྲིད་གསན་པས་ཐུགས་ངེས་ཆེར་
-274-



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།།
འཁྲུངས་ཏེ། ཐོས་བསམ་སྒོམ་གསུམ་ཅི་མཛད་ཐམས་ཅད་བྱང་ཆུབ་ཀྱི་སེམས་
རིན་པོ་ཆེ་མ་སྐྱེས་པ་བསྐྱེད་པ་དང་། སྐྱེས་ཟིན་འཕེལ་བའི་ཐབས་ཉིད་དུ་མཛད་
དེ་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་གྲུང་པོ་ལྟ་བུ། རྒྱལ་སྲས་ཀྱི་སྤྱོད་པ་
ཐམས་ཅད་ཀྱི་གཞི་རྟེན། ཐེག་པ་ཆེན་པོའི་ལམ་ཐམས་ཅད་ཀྱི་སྲོག་ཤིང་། རྒྱལ་
སྲས་དམ་པ་རྣམས་ཀྱི་ཐུགས་དམ་གྱི་མཐིལ། མདོ་སྔགས་ཐམས་ཅད་ཀྱི་སྙིང་
པོའི་དོན་བྱང་ཆུབ་ཀྱི་སེམས་རིན་པོ་ཆེ་ཉིད་ཐུགས་དམ་གྱི་མཐིལ་དུ་མཛད་པའི་
རྣམ་ཐར་འདི་ནི་ཐེག་པ་ཆེན་པོའི་ལམ་གྱི་གནད་ཤེས་པའི་མཁས་པ་རྣམས་ཀྱིས་
མཐོང་ན་དགའ་བ་དང་དད་པ་དང༌། ངོ་མཚར་ཡ་མཚན་དུ་མཐོང་བའི་རྣམ་ཐར་
རྨད་དུ་བྱུང་བའོ། །དེ་ནས་མདོ་སྔགས་ཀྱི་གསུང་རབ་ཐམས་ཅད་ཀྱི་དཀའ་གནས་
ཕྲ་མོ་རྣམས་ཇི་བཞིན་ཤེས་པ་ལ་སཾ་ཀྲྀ་ཏའི་སྐད་ཤེས་ནས་ངེས་ཚིག་གི་བཤད་པ་
མཐར་ཕྱིན་པ་ཞིག་ཤེས་དགོས་པར་དགོངས་ཤིང་། ལྷག་པར་བོད་དུ་སྔོན་ཆོས་
རྒྱལ་ལོ་པཎ་བཀའ་དྲིན་ཅན་རྣམས་ཀྱིས་མདོ་སྔགས་ཀྱི་ཆོས་བསྒྱུར་འཕྲོར་ལུས་
པ་མང་པོ་དང་། འགའ་ཞིག་མ་འགྱུར་བར་ སཾ་སྐྲྀ་ཏའི་སྐད་ཉིད་ཡི་གེར་ཡོད་
པའང་ མང་ པོ་ཡོད་པས། དེ་ དག་ བསྒྱུར་ བར་ བཞེད་ པའི་ ཐུགས་བསྐྱེད་ ཀྱིས་
བསྐུལ་ཏེ་མཁན་ཆེན་ཐར་པ་ལོ་ཙཱ་བ་དེ་དུས་དེའི་ཚེ་བོད་ན་ལོ་ཙཱ་བ་མཁས་པར་
གྲགས་ཤིང་། རྒྱ་གར་དུའང་བོད་ཀྱི་བཙུན་གཅིག་མ་ཞེས་མཁས་བཙུན་བཟང་
གསུམ་འཛོམ་པར་གྲགས་པས། ལོ་ཙཱ་བ་ཆེན་པོ་དེའི་དྲུང་དུ་ཕེབས་པར་ཆས་ཏེ་
ཁྲོ་ཕུ་ནས་སྟག་ལ་ལ་བབས་ཏེ་ཕེབས་པ་ན། གྲོད་དབར་ཞིག་ན་བྱིས་པ་ཆུང་ངུ་
མང་པོ་རྩེ་ཞིང་གནས་པས་མཐོང་སྟེ། བདག་ཉིད་ཆེན་པོ་འདི་པཎ་ཞྭ་སྣ་རིང་
གསོལ། གླེགས་བམ་ཞིག་བསྣམས་ནས་མིག་གཉའ་ཤིང་གང་ཙམ་བལྟ་ཞིང་སྤྱོད་
- 275-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལམ་ཞི་བས་དལ་གྱིས་ཕེབས་པ་དེ་མཐོང་བ་ན། བྱིས་པ་དེ་དག་ཆེས་དགའ་ཞིང་
དད་ནས་ཨ་ལུ་པཎྜི་ཏ་བྱུང་ཟེར་ནས་ཀུན་བདག་ཉིད་ཆེན་པོ་འདིའི་མདུན་དུ་
བརྒྱུགས་ཏེ་པཎྜི་ཏ་པཎྜི་ཏ་ན་མོ་བུདྡྷ་ཡ་གྱིས་དང་ཟེར་ཞིང་དགའ་དགའ་དང་གུས་
གུས་ལྟར་བྱེད་པ་ཞིག་བྱུང་བས་བྱིས་པའི་ཁ་ལ་རྟེན་འབྲེལ་གྱི་སྒོ་ཡོད་དགོངས་
ནས་ཐུགས་ཤིན་ཏུ་མཉེས། དེ་ནས་ཐར་པ་གླིང་དུ་ཕེབས་ནས་མཁན་ཆེན་ལོ་ཙཱ་
བ་ལ་ཕྱག་དང་མཆོད་པ་ཕུལ་ཏེ་སྒྲ་དང༌། སྙན་ངག་དང༌། སྡེབ་སྦྱོར་ལ་སོགས་པ་
རིག་པའི་གནས་རྣམས་དཔྱིས་ཕྱིན་པ་ཞིག་སློབ་པ་དང་། སྦྱོར་བ་ཡན་ལག་དྲུག་
ལ་སོགས་པའི་རིམ་གཉིས་ཀྱི་མན་ངག་རྣམས་ཀྱང་མཐིལ་ཕྱིན་པ་ཞིག་ཞུ་འཚལ་
ཞེས་གསོལ་བ་བཏབ་པས། ཐར་པ་ལོ་ཙཱ་བས་ཀྱང་ཆོས་འདི་དག་གི་བདག་པོ་
ཁྱེད་རང་ཡིན་པས་ཐུགས་བཞེད་ལྟར་བགྱི་འཚལ་ཞེས་གསུངས་ནས་ཞལ་གྱིས་
བཞེས། ད་ནས་ལོ་བཞིའི་རིང་ལ་ཙནྡྲ་བ་དང་། ཀཱ་ལ་པ་ལ་སོགས་པའི་སྒྲ་མདོ་
རྣམས་ ལ་ གཏིང་ ཕྱིན་ པར་ སྦྱངས། མངོན་བརྗོད་སྣ་ཚོགས་གསལ་ བ་ སོགས་
མངོན་བརྗོད་དང་སྒྲའི་གཞུང་མང་པོ་ཞིག་སཾ་སྐྲྀ་ཏའི་སྐད་ཉིད་དུ་ཐུགས་ལ་བཟུང་
ནས་སྦྱངས་པས་སཾ་སྐྲྀ་ཏའི་སྐད་བོད་སྐད་དུ་བསྒྱུར་བ་ལ་ཐོགས་པ་མེད་པའི་ལོ་ཙཱ་
བ་ཆེན་པོར་གྱུར། དེ་དག་གི་ཞོར་དུ་རྒྱ་གར་ཤར་ཕྱོགས་ཀྱི་ཡི་གེ །ནུབ་ཕྱོགས་ཀྱི་
ཡི་ གེ ཁ་ ཆའི་ཡི་གེ །སེངྒ་ ལའི་ཡི་གེ །སིནྡྷའི་ ཡི་ གེ །རྒྱ་མཚོ་མཐའི་ཡི་གེ་ལ་
སོགས་པ་ཡིག་རིགས་དྲུག་ཅུ་ཙམ་ཡང་མཁྱེན་ཏོ། །དེ་ནས་སྦྱོར་བ་ཡན་ལག་དྲུག་
ཞུ་བའི་ཚེ་བླ་མའི་དྲུང་དུ་གསེར་གྱི་མཎྜལ་དང་། ཚོགས་ཀྱི་འཁོར་ལོ་ལ་སོགས་
པ་མཆོད་པ་ཚད་མེད་ པ་ ཕུལ། དཔོན་སློབ་གཉིས་ ཀ་ སྐུ་མཚམས་དམ་པོ་ལ་
བཞུགས་ནས་ཁྲིད་དམིགས་ཕོབ་ཅིང་ཉིན་མཚན་ཁོར་ཡུག་ཏུ་སྒོམ་པར་མཛད་
- 276 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན། །
པས་ཕྱི་ནང་གཞན་གསུམ་ལེགས་པར་ངོ་འཕྲོད་ཅིང་རྒྱུད་ནས་བཤད་པ་ལྟར་གྱི་
ཉིན་སྣང་དང་མཚན་སྣང་གི་རྟགས་རྣམས་འཕྱུགས་པ་མེད་པར་ཤར། ནང་དུ་རྩ་
རླུང་ཐིག་ལེའི་གནས་ཚུལ་དང་། ཕྱི་རོལ་དུ་ཡི་དམ་ལྷའི་དཀྱིལ་འཁོར་གྱི་སྣང་བ་
ཁྱད་པར་དུ་འཕགས་པ་མང་དུ་ཤར། བླ་མ་ལོ་ཙཱ་བ་དེས་ཀྱང་དབང་བསྐུར་རྒྱུད་
བཤད། གདམས་པ་དང་རྗེས་སུ་བསྟན་པ་མཐའ་དག་བུམ་པ་གང་བྱོར་གནང་སྟེ།
རང་གི་རྒྱལ་ཚབ་བསྟན་པའི་བདག་པོར་བྱིན་གྱིས་བརླབས་སོ། །ཆོས་རྗེ་བུ་སྟོན་
རིན་པོ་ཆེས་ཀྱང་ བླ་མ་ལོ་ཙཱ་བ་དེ་ལ་སངས་རྒྱས་དངོས་ཀྱི་འདུ་ཤེས་དང་
།
བཀའ་དྲིན་མཚུངས་པ་མེད་པར་བཟུང་ནས་རྣམ་པ་ཀུན་ཏུ་མཆོད་ཅིང་། འདས་
པའི་ རྗེས་སུ་དུས་མཆོད་ཀྱང་ཆག་མེད་མཛད་དོ། །བླ་མ་ལོ་ཙཱ་བ་དེའི་འདས་
མཆོད་ལ་དུས་འཁོར་གྱི་སྒྲུབ་མཆོད་ཆེན་མོ་ངེས་ཅན་དུ་མཛད་དོ། །དེ་ནས་བླ་མ་
དཔལ་ལྡན་སེངྒེ་ཞེས་མཚན་ཡོངས་སུ་གྲགས་པའི་རྡོ་རྗེ་འཛིན་པ་ཆེན་པོའི་དེའི་
དྲུང་དུ་ཕེབས་ནས། རྭ་ལུགས་གཙོ་བོར་བྱས་པའི་དུས་འཁོར་གྱི་དབང་དང་མན་
ངག་རྣམས་གསན་པའི་ཚེ་བླ་མ་དེ་ཉིད་རྡོ་རྗེ་ཤུགས་སུ་གཟིགས། གཞན་ཡང་བླ་
མ་དེ་ཉིད་ལ་བདེ་མཆོག་གི་ཆོས་སྐོར། ཕག་མོའི་ཆོས་སྐོར། སངས་རྒྱས་ཐོད་པ།
མཧཱ་མ་ཡ་སོགས་མ་རྒྱུད་གྱི་ཆོས་སྐོར་མཐའ་ཡས་པ་དང༌། འཕགས་ལུགས་དང་། །
ཡེ་ཤེས་ཞབས་ལུགས་སོགས་ གསང་འདུས་ ཀྱི་ཆོས་སྐོར་མང་པོ་དང་། རྡོ་རྗེ་
འཇིག་བྱེད་སོགས་གཤེད་སྐོར་དང༌། འཁོར་ཆེན་སོགས་ཕྱག་རྡོར་གྱི་ཆོས་སྐོར་
དང༌། རྡོར་དབྱིངས་སོགས་ཡོ་གའི་ཆོས་སྐོར་དང་། རྣམ་སྣང་མངོན་བྱང་སོགས་
སྤྱོད་རྒྱུད་ཀྱི་ཆོས་སྐོར་དང་། དབང་རྡོ་ རྗེ་ ཕྲེང་བ་སོགས་སྔགས་ ཀྱི་ཆོས་ སྐོར་
མཐའ་ཡས་པ་ཞིག་གསན། དེ་ལྟར་ རང་ ཉིད་མདོ་སྔགས་ཀྱི་ཆོས་རྒྱ་ཆེན་པོ་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གསན་པའི་སྐབས་དེ་དག་ཏུའང་ཆོས་གསན་པའི་བར་བར་ལ་བློ་གསར་དོན་
གཉེར་ཅན་རྣམས་ལ་ཕར་ཕྱིན་དང་ཚད་མའི་གཞུང་གཙོ་བོར་བཏོན་པའི་གཞུང་
ལུགས་ཆེན་མོ་རྣམས་ཀྱི་བཤད་པ་ཆག་མེད་དུ་མཛད་ཅིང་། ཕར་ཕྱིན་གྱི་འགྲེལ་
ཊིཀ་ལ་སོགས་པའི་བསྟན་བཅོས་ཀྱང་མང་དུ་མཛད་དོ། །དེ་ནས་དུས་འཁོར་གྱི་
སྐོར་ལ་ཐུགས་བཞེད་ཤིན་ཏུ་ཆེ་བས། སྔར་ནས་དུས་འཁོར་གྱི་དབང་དང༌། མན་
ངག་མང་དུ་གསན་ཅིང་རྒྱུད་འགྲེལ་ལ་ཤིན་ཏུ་འདྲིས་པར་ཡོད་ཀྱང་། དུས་ཀྱི་
འཁོར་ལོའི་འགྲེལ་ཆེན་དྲི་མེད་འོད་ཀྱི་ཚིག་དོན་མཐའ་དག་ལ་ཤིན་ཏུ་མཁས་པ་
ཞིག་མཛད་བཞེད་ནས་གངས་རིའི་ཁྲོད་ན་དུས་འཁོར་ལ་སུ་མཁས་རྩད་བཅད་
པས་རོང་པ་ཤེས་རབ་སེངྒེ་རྭ་འབྲོ་གཉིས་ཀའི་དུས་འཁོར་གྱི་མན་ངག་ལ་མཁས་
ཤིང༌། ལྷག་པར་རྭ་ལོའི་མན་ངག་རྣམས་ཡོངས་སུ་རྫོགས་པར་མངའ་བ་ཡིན་
ཚུལ་ཐོས་པས། བླ་མ་ཡེ་ཤེས་དཔལ་བ་སོགས་དང་ལྷན་ཅིག་ཏུ་གཙང་རོང་དུ་
བྱོན། དེའི་ཚེ་བླ་མ་ཤེས་རབ་སེངྒེ་སྐུ་གཤེགས་ནས་མ་བཞུགས། དེའི་དབོན་པོ་
རྡོ་རྗེ་རྒྱལ་མཚན་དཔལ་བཟང་པོ་ཞེས་བྱ་བ་སྤྱིར་མདོ་སྔགས་མཐའ་དག་ལ་
མཁས་ཤིང་། ཁྱད་པར་དུས་འཁོར་གྱི་རྒྱུད་འཆད་པ་ལ་ཤིན་ཏུ་མཁས་པ་ཞིག་
བཞུགས་པ་དེའི་དྲུང་དུ་བྱོན་ནས་དཔལ་དུས་ཀྱི་འཁོར་ལོའི་རྒྱུད་འགྲེལ་མན་ངག་
དང་བཅས་པ་མཐའ་དག་པ་ཞིག་ཞུ་འཚལ་ཞེས་གསོལ་བ་བཏབ་པས། བླ་མ་
དེས་ཀྱང་དགྱེས་བཞིན་དུ་ཞལ་གྱིས་བཞེས་ནས་རྭ་འབྲོ་གཉིས་ཀའི་དགོངས་པ་
གཅིག་ཏུ་དྲིལ་བའི་མན་ངག་རྣམས་དང༌། སོ་སོའི་བཞེད་ཚུལ་མཐའ་དག་ཞིབ་
པར་གནང་ཞིང་ཆོས་བདག་པོ་ལ་འཕྲོད་དོ་ཞེས་གསུངས་ནས་ཆོས་འདིའི་བདག་
པོར་བྱིན་གྱིས་བརླབས། དེ་ལྟར་གསན་པའི་ཚེ་ནའང་དེང་སང་གི་སྐྱེ་བོ་ཕལ་ཆེར་
- 278 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
བླ་མ་རེ་ལ་ཆོས་ཐུན་རེ་གཉིས་རེ་ཞུས་ནས་ཆོས་འདི་དང་འདི་ཐོབ་བོ་ཞེས་ཐོབ་
གྲངས་གསོག་ཅིང་། དོན་གྱི་གནད་མི་འཚོལ་བར་ཡལ་ཡུལ་དུ་འགྲོ་བ་དག་གི་
ངང་ཚུལ་ལྟར་མིན་པར་བླ་མ་དེའི་ཞབས་དྲུང་དུ་ཟླ་བ་དགུའི་རིང་ལ་མཉེས་པ་
གསུམ་གྱིས་མཉེས་པར་བྱས་ཤིང་ཆོས་བར་མ་ཆད་དུ་གསན། དེ་ཡང་དུས་འཁོར་
རྒྱུད་ འགྲེལ་ གྱི་ བཤད་ པ་ ཚར་ གཉིས། མཛུབ་ ཁྲིད་ ཚར་ གཉིས། དཀའ་ བའི་
གནས་རྣམས་ལ་དོགས་གཅོད་ཟིན་བྲིས་དང་བཅས་པ་ཚར་གཅིག །རི་མོར་བྲིས་
ཏེ་ལྟ་དགོད་པ་རྣམས་ལ་དཔེ་རིས་ཡོངས་རྫོགས་བྱས་ཏེ་མཐའ་དག་པ་ཐུགས་སུ་
ཆུད་པར་མཛད་དེ། དཔལ་དུས་ཀྱི་འཁོར་ལོའི་འགྲེལ་ཆེན་དྲི་མེད་འོད་འཆད་པ་
ལ་གངས་རིའི་ཁྲོད་ན་འགྲན་པའི་ཟླ་ཐམས་ཅད་དང་བྲལ་བར་གྱུར་རོ། །གཙང་
རོང་དུ་བཞུགས་རིང་ཡང་ཕྱོགས་ཕྱོགས་ནས་འདུས་པའི་བློ་གསལ་དོན་གཉེར་
ཅན་རྣམས་ལ་གཞུང་ལུགས་ཀྱི་བཤད་པ་ཆག་མེད་དུ་མཛད་དོ། །དེ་ནས་ཁྲོ་ཕུར་
བྱོན་ནས་འཆད་རྩོད་རྩོམ་པ་རྒྱ་ཆེར་མཛད་པ་ན་ཕྱོགས་ཐམས་ཅད་དུ་བདག་ཉིད་
ཆེན་པོ་འདིའི་ཡོན་ཏན་གྲགས་པས། རྒྱལ་བ་དགྱེས་པའི་ལམ་ལ་ཡིད་རྟོན་པའི་
དོན་གཉེར་ཅན་ཐམས་ཅད་འདི་ལྟ་བུའི་དམ་པའི་མགོན་ལ་བརྟེན་ན་འདོད་པའི་
དོན་འགྲུབ་པར་འགྱུར་རོ་སྙམ་ནས། དྲི་ཞིམ་པདྨོའི་ཚལ་ལ་བུང་བའི་ཚོགས་
རྣམས་འདུ་བ་ཇི་བཞིན་དུ་ཕྱོགས་ཐམས་ཅད་ནས་ཆོས་དོན་དུ་གཉེར་བ་བརྒྱ་
ཕྲག་དུ་མ་འདུས་པ་རྣམས་ལ་ཉིན་རེ་བཞིན་གཞུང་ལུགས་ཆེན་མོ་རྣམས་ཀྱིས་
གཙོས་གདུལ་བྱ་རང་རང་གི་དབང་པོ་དང་འཚམ་པའི་ཆོས་ཀྱི་བདུད་རྩི་སྩོལ་བ་
ལ་ནམ་ཡང་སྐྱོ་ངལ་མེད་པར་གྱུར་ཏོ། །དུས་དེའི་ཚེ་སྔོན་རྒྱ་གར་གྲུབ་ཆེན་རྡོ་རྗེ་
གདན་པའི་དངོས་སློབ་ལྕེ་བཙུན་ཤེས་རབ་འབྱུང་གནས་ཞེས་གྲགས་པའི་དམ་པ་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དེས་ གཙང་ ཚོང་ འདུས་ མགུར་ མོའི་ སའི་ ཆར་ དགེ་ འདུན་ གྱི་སྡེ་བཙུགས་ ཏེ།
འཕགས་པ་སྤྱན་རས་གཟིགས་ཀྱི་སྐུ་གཟུགས་རང་བྱོན་བཞུགས་པའི་གནས་ཞ་
ལུ་སེར་ཁང་ཞེས་གྲགས་པའི་གཙུག་ལག་ཁང་བཏབ་པ་ལྕེ་གཙུན་དམ་པ་དེའི་
དབོན་བརྒྱུད་སྐུ་ཞང་རིམ་པར་བརྒྱུད་པ་རྣམས་ཀྱིས་སྦྱིན་བདག་བྱས་ཤིང་། དུས་
དེའི་ཚེ་སྐུ་ཞང་ཆེན་མོ་གྲགས་པ་རྒྱལ་མཚན་ཞེས་བྱ་བ་རྒྱལ་ཆེན་རྣམ་ཐོས་སྲས་
ཀྱི་སྤྲུལ་པར་གྲགས་པ་ལོངས་སྤྱོད་མངའ་ཐང་ཆེན་པོ་དང་ལྡན་པ་ཞིག་བྱུང་བ་
དེས་ཞ་ལུའི་གཙུག་ལག་ཁང་རྟེན་དང་བརྟེན་པར་བཅས་པ་ཉམས་པ་རྣམས་
གསོས། གཙུག་ ལག་ ཁང་ དང༌ སྐུ་ གསུང་ ཐུགས་ རྟེན་ ཚད་ མེད་ པ་ གསར་ དུ་
བཞེངས། གཙུག་ལག་ཁང་གི་སྟེང་དུ་རྒྱ་ཕིབས་གཡུ་རྩི་ཅན་གསེར་གྱི་གཉྫིར་
མང་པོ་དང་བཅས་པ་བཙུགས། ལྷ་ཁང་རྣམས་ཚོན་སྣ་བརྒྱ་རྩ་གཅིག་གིས་སངས་
རྒྱས་ཀྱི་སྐུ་གཟུགས་དང་སངས་རྒྱས་ཀྱི་མཛད་པ་སྣ་ཚོགས་པའི་རི་མོ་བཀྲ་བར་
བྱས། གཙུག་ལག་ཁང་གི་སྒོ་ཁང་དུ་རྒྱལ་ཆེན་རྣམ་ཐོས་སྲས་ཀྱི་མགོན་ཁང་
བཞེངས་ཏེ་གཙུག་ ལག་ ཁང་རྟེན་དང་བརྟེན་པར་བཅས་པ་རྣམས་གཉེར་དུ་
གཏད། གཙུག་ལག་ཁང་ཆེན་པོའི་མཐའ་སྐོར་ལ་གྲྭ་པ་རེ་རེ་ལ་བཞུགས་གནས་
ཁང་པ་རེ་རེ། དེའི་མཐའ་སྐོར་ལ་ལྕགས་རིས་བསྐོར། གཙུག་ལག་ཁང་གི་ནང་
དུ་རྒྱལ་བའི་བཀའ་འགྱུར་རོ་ཅོག་གསེར་འབའ་ཞིག་ལས་བཞེངས་ཏེ་བཞུགས་
པ་སོགས་སྐུ་གསུང་ཐུགས་རྟེན་ཚད་མེད་པ་བཞུགས་སུ་གསོལ། ལྷ་ཁང་རྣམས་
ལ་མཆོད་པ་དང་། དགེ་འདུན་གྱི་སྡེ་རྣམས་ལ་བསྙེན་བཀུར་བའི་ལྷ་འབངས་
དང༌། མཆོད་གཞི་རྒྱ་ཆེན་པོ་བཙུགས་ཏེ་སྔོན་གྱི་ཆོས་རྒྱལ་རྣམས་ཀྱི་མཛད་པ་
བཟང་པོ་རྗེས་སུ་བསྐྱངས་ཏེ། ད་དགེ་འདུན་གྱི་སྡེ་འདི་ལ་ཆོས་སྟོན་པའི་དགེ་
- 280 -



ཐམས
ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
བའི་བཤེས་གཉེས་མཁས་བཙུན་བཟང་གསུམ་འཛོམ་པ་ཞིག་དགོས་པས་དེ་
ཕྱོགས་གང་ནས་བཙལ་བར་བྱ་སྙམ་དུ་དཀོན་མཆོག་ལ་མཆོད་པ་རྒྱ་ཆེན་པོ་ཕུལ་
ཏེ། གངས་རིའི་ཁྲོད་ཀྱི་སའི་ཆ་སྟོད་སྨད་དག་ན་མཁས་པ་དང་གྲུབ་པར་གྲགས་
པ་སུ་དང་སུ་བཞུགས་པ་དེ་དང་དེ་དག་གི་མིང་ནས་སྨོས་ཏེ་བརྟག་པ་བྱས་པ་ན།
ཁྲོ་ཕུ་ན་མཁས་པ་ཆེན་པོ་བུ་སྟོན་རིན་ཆེན་གྲུབ་བཞུགས་པ་འདི་རང་ལེགས་ཞེས་
བརྟག་པར་བབས། དེ་ནས་ཁྲོ་ཕུའི་བླ་མ་དགེ་འདུན་རྣམས་ལ་ཞུ་ཡིག་དང་།
ཆོས་རྗེ་བུ་སྟོན་རིན་པོ་ཆེ་ཉིད་ལ་ཞ་ལུའི་གདན་སར་འབྱོན་དགོས་པའི་ཞུ་ཡིག་
ནན་ཆེན་དུ་ཕུལ་བ་ན་དུས་ལ་བབས་ཏེ། ཁྲོ་ཕུའི་བླ་མ་དགེ་འདུན་ཚང་མས་ཀྱང་
བཀག་པ་མ་བྱས་ཤིང་། ཆོས་རྗེ་བུ་སྟོན་རིན་པོ་ཆེ་ཉིད་ཀྱིས་ཀྱང་མ་འོངས་པ་ན་
བསྟན་པ་ལ་ཕན་པ་རྒྱ་ཆེན་པོར་འགྱུར་བ་གཟིགས་ནས། ཆོས་རྗེ་ཉིད་ཀྱི་དགུང་
ལོ་སོ་གཅིག་པ་དྲག་པོ་ཞེས་པ་ལྕགས་ཕོ་སྤྲེའུའི་ལོར་ཞ་ལུའི་གདན་སར་ཕེབས།
དེ་ནས་མགོན་མེད་ཟས་སྦྱིན་གཉིས་པ་སྦྱིན་བདག་ཆེན་པོ་སྐུ་ཞང་གྲགས་པ་རྒྱལ་
མཚན་པས་ཀྱང་གུས་པ་ཆེན་པོས་ཞབས་སྤྱི་བོར་བླངས། ལུས་ལོངས་སྤྱོད་འཁོར་
འབངས་དང་བཅས་པ་ཐམས་ཅད་ཕུལ་ནས་གནས་འདིར་སངས་རྒྱས་ཀྱི་བསྟན་
པ་དར་བ་ཞིག་ཞུ་འཚལ་ཞེས་གསོལ་བ་བཏབ་པ་ན་དགྱེས་བཞིན་ཞལ་གྱིས་
བཞེས་ཏེ། ཞ་ལུར་ཕར་ཕྱིན་གྱི་གཞུང་དང་། ཚད་མའི་གཞུང་དང་། མངོན་པའི་
གཞུང་དང༌། འདུལ་བའི་གཞུང་རྣམས་ཀྱི་བཤད་པ་བཙུགས་པ་ན། བདུད་སྡིག་
ཏོ་ཅན་གྱི་མ་བཟོད་པར་བདུད་ཀྱི་སྡེ་དཔུང་དང་བཅས་པས་གྲྭ་པ་མང་པོའི་ཡིད་
བསྒྱུར་ཏེ་གཞུང་ཆེན་མོ་རྣམས་ལ་དོན་གཉེར་མི་བྱེད་ཅིང་། དམ་ཚིག་དང་སྡོམ་པ་
ཚུལ་བཞིན་དུ་མི་སྲུང་བར་དྲིན་ལན་ལོག་པར་འཇལ་ཞིང་། ཆོས་ཀྱི་བཀའ་དྲིན་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྱད་དུ་གསོད་པ་མང་དུ་བྱུང་བ་ན། བདག་ཉིད་ཆེན་པོ་ཅུང་ཟད་ཐུགས་བྱུང་སྟེ།
དུས་ངན་སྙིགས་མའི་སྐྱེ་བོ་མ་རུངས་པ་དམུ་རྒོད་ཅན་འདི་འདྲ་བའི་དོན་བྱ་བར་
ག་ལ་ནུས། དེས་ན་རེ་ཞིག་དབེན་པར་གནས་ཏེ་རང་རྒྱུད་འདུལ་བར་བྱའོ་སྙམ་
དུ་དགོངས་ཤིང༌། སྔོན་སྟོན་པ་ཐུགས་རྗེ་ཅན་དེས་ཀྱང་ཤཱཀྱའི་རིགས་ལས་རབ་
ཏུ་བྱུང་བ་འདོད་ཡོན་ལ་ཆགས་ཤིང༌། རྙེད་པ་དང་བཀུར་སྟི་ལྷུར་ལེན་པ་མང་པོ་
ཞིག་བྱུང་བ་དེ་དག་འདུལ་བའི་དོན་དུ་དབེན་པར་བཞུགས་པའི་ཚུལ་བསྟན་པའི་
མཛད་པ་དང་མཐུན་པར་སྦྱིན་བདག་ཆེན་པོ་ལ་དོན་དེ་ལྟར་མཛད་པའི་འཕྲིན་
ཡིག་གནང་བར། སྔོན་བསགས་བསོད་ནམས་ཆུ་གཏེར་ལས་བྱུང་ཞིང་། །དཔལ་
འབྱོར་སྙན་པར་གྲགས་པའི་འོད་སྟོང་ལྡན། །རྒྱལ་སྲིད་རྒྱལ་མཚན་གླིང་བཞིར་
གསལ་མཛད་པ། །བསྟན་ལ་རབ་དད་སྦྱིན་བདག་སྙན་གསན་འཚལ། །སངས་
རྒྱས་བསྟན་པ་རིན་ཆེན་སྒྲོན་མ་འདི། །ངེས་འབྱུང་རྣམ་དག་ཁྲིམས་ལ་བརྟེན་བྱས་
ནས། །བཤད་སྒྲུབ་གཉིས་ཀྱིས་ལེགས་པར་བཟུང་གྱུར་ན། །རང་གཞན་ཀུན་ལ་
ཕན་བདེ་སྦྱིན་མཛད་ལགས། །དེ་ལྟ་མོད་ཀྱིས་བསྟན་ལ་ཕན་པ་ཡི། །འཆད་ཉན་
བྱེད་ལ་མཐུན་རྐྱེན་འདི་དག་འཚལ། །འཆད་པོ་ ཁྲིམས་ལྡན་ཡོན་ཏན་ལྷག་པ་
དང་། །བརྩོན་བཅས་ལུང་མང་སྨྲ་མཁས་བརྩེ་བ་ཅན། །སྐྱོ་བ་མེད་ཅིང་འཁོར་ནི་
དག་ པ་ དང༌། །བརྟན་ ཞིང་ བཟོད་ ལྡན་ ཐབས་ ལ་ མཁས་ པ་ འཚལ། །ཉན་ པོ་
གཟུར་གནས་དོན་གཉེར་བློ་དང་ལྡན། །སྟོན་དང་བསྟན་པ་དགེ་བའི་བཤེས་ལ་
གུས། ཁ་བུབ་ཞབས་བརྡོལ་དྲི་མ་ཅན་ལྟ་བུའི། །སྣོད་ཀྱི་སྐྱོན་གསུམ་སྤངས་པ་
ངེས་པར་འཚལ། །ཐུན་མོང་དཔོན་སློབ་བསམ་པ་མཐུན་པ་དང་། །ཆོས་དང་ཟང་
ཟིང་མཐུན་རྐྱེན་འཛོམ་པ་དང་། །མི་དང་མི་མིན་བར་ཆད་མེད་པ་དང་། །ཆོས་
- 282 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
སེམས་ཆོས་ལ་གཞོལ་བ་གཅེས་པ་ལགས། །དེ་ལྟ་མ་ལགས་བཤེས་གཉེན་ངན་
པའི་སྐྱོན། །བསྟན་པའི་ སྙིང་པོ་ཚུལ་ ཁྲིམས་མ་མཆིས་ཤིང་། །མངོན་མཐོ་ངེས་
ལེགས་འབྲས་བུ་མི་སྨིན་པར། ཁྲེལ་མེད་མགོ་འཕང་མཐོ་བའི་སྙེ་ལོང་འདྲ། །
རང་གི་ཤེས་རྒྱུད་ཆོས་དང་མ་འདྲེས་པར། །གཞན་ལ་ཆོས་སྟོན་སྨྲ་མཁས་ནེ་ཙོ་
འདྲ། །རང་བཞིན་བཟང་ཡང་འཁོར་ངན་ཆགས་སྡང་ཅན། །སྦྲུལ་གདུག་འཁྲིལ་
བའི་ཙན་དན་སྡོང་པོ་འདྲ། །རང་ལ་བརྟེན་ན་ཡོན་ཏན་མི་འཕེལ་ལ། །ཡོན་ཏན་
ཅན་ ལ་ ཕྲག་དོག་ སྡང་ སེམས་ ཀྱིས། །བསྲུངས་ནས་ སློབ་མའི་ཡོན་ཏན་རྒྱུད་
གཅོད་པའི། །བཤེས་གཉེན་དེ་ནི་བུད་མེད་མོ་གཤམ་འདྲ། །མདོར་ན་འཆད་པོ་
ངན་དང་ ཉན་ པོ་ ངན། །མི་དང་ མི་ མིན་ བར་ ཆད་ ཀྱིས་ དཀྲུགས་ཤིང་། །ཕུན་
ཚོགས་ལོག་པར་སྒྲུབ་པའི་བཤད་ཉན་དེ། །བསྟན་ལ་མི་ཕན་འཁོར་བར་འཁྱམ་
པའི་རྒྱུ། །བདག་ནི་སྔོན་ཚེ་ལས་ངན་བསགས་པའི་མཐུས། །ཆོས་ནུས་ཆོས་མིན་
དར་བ་གངས་རིའི་ཁྲོད། །ཆོས་བཞིན་བྱེད་པ་རྩ་ ལྟར་འདོད་པའི་ཡུལ། །ཟས་
ཕྱིར་ཆོས་སྲོག་གཏོང་བའི་བོད་འདིར་སྐྱེས། །ཚུལ་ཁྲིམས་བསྲུངས་ན་ཟོག་པོ་
ཚུལ་འཆོས་མཁན། །ཐོས་བསམ་བྱས་ན་གྲགས་འདོད་ཚེ་འདི་བ། །རང་ཚུགས་
བཟུང་ན་ང་རྒྱལ་དྲེགས་པ་ཅན། །ཀུན་དང་བསྟུན་ན་ཅོལ་ཆུང་བློ་མང་པོ། །ཆོས་
གཞིན་བྱས་ན་ཀུན་གྱིས་བརྙས་པའི་ཡུལ། །ཆོས་བཞིན་མ་བྱས་རྣམ་སྨིན་རང་ལ་
ལྕི། །ཐམས་ཅད་དགའ་བའི་སྤྱོད་པ་མ་ཤེས་པས། །བདག་གིས་ཅི་བྱས་སྐྱོན་དུ་
གྱུར་ལ་གཟིགས། །རང་ལ་མི་ཕན་གཞན་ལ་གནོད་པ་ཡི། །བདག་གི་འཆད་ཉན་
འདི་འདྲས་ཅི་བགྱིད་ལགས། །ཟ་འདུག་འགྲོ་འཆག་ལ་སོགས་ཅི་བྱས་ཀྱང་། །
གཞན་གྱི་ཁོང་ཁྲོའི་རྒྱུ་རུ་འགྱུར་ལ་སྐྱོ། །ད་ནི་ཚེ་ཡང་རིང་དུ་མི་གནས་ཤིང་། །
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ནང་གི་དབང་པོ་ཡོངས་སུ་མི་གསལ་ལ། །སྐྱེ་འཆིའི་སྡུག་བསྔལ་ཤིན་ཏུ་བཟོད་
པར་དཀའ། ཅུང་ཟད་ཤེས་པ་ཉམས་ལེན་དུས་ལ་བབ། །ཅེས་སོགས་གསུངས་
ནས་དབེན་པ་ལ་ཐུགས་གཞོལ་བར་ཆས་པ་ན། བསྟན་པའི་སྦྱིན་བདག་ཆེན་པོ་
སྐུ་ཞང་དེ་ཉིད་འཇིགས་ཤིང་སྐྲག་ནས་རྟབ་རྟབ་པོར་གྱུར་ཏེ། ཆོས་རྗེ་བུ་སྟོན་རིན་
པོ་ཆེའི་ཞབས་ཀྱི་པདྨོ་ལ་སྤྱི་བོས་གཏུགས་ཏེ་སྨྲེ་སྔགས་ཀྱིས་གསོལ་བ་ཤུགས་
དྲག་ཏུ་འདེབས་ཤིང་། བཀའ་བཞིན་དུ་མི་བྱེད་པའི་མ་རུངས་སྐྱེ་བོ་རྣམས་ནན་
ཏུར་གྱིས་ཚར་བཅད། ཆོས་དང་མཐུན་པ་ཐམས་ཅད་ཀྱིས་སྦྱིན་བདག་ཆེན་པོའི་
རྗེས་སུ་འབྲངས་ཏེ་མཁན་ཆེན་ཐམས་ཅད་མཁྱེན་པ་འགྲོ་བའི་མིག་གཅིག་ཁྱེད་
འདིར་མ་བཞུགས་ན། བདག་ཅག་ཐམས་ཅད་ལོང་བ་ལོང་འཁྲིད་དང་བྲལ་བ་
ལྟར་འགྱུར་ཞིང་། གནས་འདི་ཡང་ཆུ་དང་བྲལ་བའི་པདྨ་བཞིན་དུ་མདོ་སྔགས་ཀྱི་
བཤད་སྒྲུབ་རྣམས་སྐད་ཅིག་ལ་ཉམས་པར་འགྱུར་བར་གདོན་མི་ཟ་བས། ཆོས་
སྡེ་ཆེན་པོ་འདི་ཉིད་དུ་ཐུགས་ཕབ་ནས་ཆོས་ཀྱི་འཁོར་ལོ་རྒྱ་ཆེན་པོ་བསྐོར་དུ་
གསོལ། སྔར་ཐུགས་དང་འགལ་བ་ཅི་བྱུང་བ་ཐམས་ཅད་མནོང་ཞིང་འགྱོད་པས་
བཤགས། ད་ཕྱིན་ཆད་བཀའ་བཞིན་དུ་སྒྲུབ་པར་བགྱིད་ཅེས་སྦྱིན་བདག་ཆེན་པོ་
དགེ་འདུན་གྱི་སྡེ་དང་བཅས་པས་མགྲིན་གཅིག་ཏུ་གསོལ་བ་བཏབ་པ་ན། ཆོས་
རྗེ་བུ་སྟོན་རིན་པོ་ཆེས་ཀྱང་ཕྱིན་ཆད་ཕན་ཐོགས་པར་དགོངས་ནས་ཞལ་གྱིས་
བཞེས་ཏེ། དེ་ཙམ་དུ་ནན་ཆེན་རེ་ཞིག་བསྡད་ནས་ཆོས་ཐུན་རེ་ཙམ་བཤད་དོ་
ཞེས་ཞལ་གྱིས་བཞེས་ནས། སྔར་གྱི་གཞུང་ཆེན་མོ་རྣམས་ཀྱི་སྟེང་དུ་སྔགས་ཀྱི་
བཤད་གྲྭའང་གཙུགས་ཏེ། མདོ་སྔགས་གཉིས་ཀའི་ཆོས་ཀྱི་འཁོར་ལོ་རྒྱ་ཆེན་པོ་
བསྐོར། རྒྱ་ མཚོ་ ཆེན་པོ་ཆུ་བོ་འདུ་བ་བཞིན་དུ་གནས་དེར་དགེ་འདུན་གྱི་ སྡེ་
- 284 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཕྱོགས་མཐའ་དག་ནས་འདུས་ཏེ་མང་དུ་འཕེལ་ལོ། །དེ་ནས་ཞ་ལུའི་ཕུ་ན་སྔོན་ཇོ་
བོ་རྗེ་ལྷ་གཅིག་གིས་བཞུགས་ཤིང་བྱིན་གྱིས་བརླབས་པའི་གནས་ཞ་ལུ་རི་ཕུག་
ཅེས་བྱ་བ་ན་ཇོ་བོའི་ཐུགས་དམ་སཱཙྪ་བཞུགས་པའི་མཆོད་རྟེན་སྤེལ་ཆུང་ཞིག་
ཡོད་པ་དེ་ལ་གཞི་བྱས་གཙུག་ལག་ཁང་ཆེན་པོ་དགེ་འདུན་གྱི་སྡེ་དང་བཅས་པ་
བཏབ། གནས་དེར་གསང་སྔགས་རྒྱུད་སྡེ་བཞིའི་དཀྱིལ་འཁོར་རྣམས་ཞལ་ཕྱེ་
ནས་རྡོ་རྗེ་ཐེག་པའི་བསྟན་པ་ཆེས་ཆེར་དར་བ་ཞིག་མཛད་བཞེད་ནས་སྔར་ཆུང་
ངུའི་དུས་ན་གསང་སྔགས་ལ་ཤིན་ཏུ་མཁས་ཤིང་། བླ་མ་དམ་པ་མང་པོ་ལ་གསང་
སྔགས་རྒྱུད་སྡེ་བཞིའི་ཆོས་མཐའ་ཡས་པ་གསན་ཀྱང་། ད་དུང་རྒྱུད་ཐམས་ཅད་ཀྱི་
རབ་དང་ཕུལ་དང་རྩེ་མོར་གྱུར་པ་དཔལ་གསང་བ་འདུས་པ་འཕགས་པ་ཀླུ་སྒྲུབ་
ཀྱི་དགོངས་པ་ལྟར་མཐའ་དག་པ་ཞིག་ཤེས་པར་འདོད་ནས་གངས་རིའི་ཁྲོད་ན་
འདུས་པ་འཕགས་ལུགས་ལ་སུ་མཁས་ཞེས་རྩད་བཅད་པས། བླ་མ་འཕགས་པ་
འོད་ཅེས་བྱ་བ་སྔོན་བོད་དུ་འདུས་པ་འཕགས་ལུགས་ཀྱི་བརྒྱུད་པ་ཇི་སྙེད་ཅིག་
བྱུང་བ་ཐམས་ཅད་ཀྱི་རྒྱུན་བཞུགས་ཤིང་། འདུས་པ་འཕགས་ལུགས་འཆད་པ་ལ་
ཤིན་ཏུ་མཁས་པ་ཞིག་ཡོད་པར་གྲགས་པས་བླ་མ་དམ་པ་དེ་རི་ཕུག་ཏུ་གདན་
འདྲེན་པའི་ཕོ་ཉ་མངགས་པ་ན། མཚན་ལམ་དུ་བུད་མེད་ཅིག་གིས་བུམ་པ་ཆུས་
གང་བ་ཞིག་དང་། རྡོར་དྲིལ་ཞིག་ཁྱེར་ནས་འདི་ཁྱེད་རང་གི་ཡིན་ཏེ། ན་ནིང་ནས་
ལ་སྟོད་དུ་འཁྱར་བ་ཡིན་ཟེར་ནས་ཕྱག་ཏུ་གཏད་པ་རྨིས་པ་རྟེན་འབྲེལ་ཤིན་ཏུ་
ལེགས་པ་བྱུང་། དེ་ནས་བླ་མ་འཕགས་པ་འོད་རི་ཕུག་ཏུ་སྤྱན་དྲངས་ནས་འདུས་
པ་འཕགས་ལུགས་འཆད་པར་གསོལ་བ་བཏབ་པ་ན། བླ་མ་འཕགས་པ་འོད་ཀྱི་
ཞལ་ནས་ཁྱེད་ལྟ་བུ་ལ་ཚིག་འབྲུ་རེ་རེ་ནས་བཤད་དགོས་པ་མིན། གནད་འགག་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མདོར་བསྡུས་ཏེ་བཤད་ནས་མྱུར་དུ་ཚར་བ་ཞིག་བྱེད་གསུངས་པས། ཆོས་རྗེ་བུ་
སྟོན་རིན་པོ་ཆེས་དེ་འདྲས་མི་ཆོག །ཚིག་འབྲུ་རེ་རེ་ནས་མཐའ་ཆོད་པར་བཤད་
པ་ཞིག་ཞུ་འཚལ་ཞུས་པས། བླ་མ་འཕགས་པ་འོད་ཀྱི་ཞལ་ནས་ཉིད་སྙིང་ཐག་པ་
ནས་གསང་འདུས་སློབ་ན་སྔོན་ལ་དབང་དང་། དེ་ནས་རིམ་གཉིས་ཀྱི་ཁྲིད། ལྷག་
པར་རིམ་ལྔའི་དམར་ཁྲིད་བགྱི། དེ་ནས་རྒྱུད་འགྲེལ་འཆད་དགོས་གསུངས་ནས་
དཔོན་སློབ་གཉིས་ཀ་སྐུ་མཚམས་དམ་པོ་ལ་བཞུགས་ནས། བུ་སྟོན་རིན་པོ་ཆེས་
བླ་མ་འཕགས་པ་འོད་ལ་རིན་པོ་ཆེའི་མཎྜལ་དང་ཚོགས་ཀྱི་འཁོར་ལོ་ལ་སོགས་
པ་མཆོད་པ་ཚད་མེད་པ་ཕུལ་ཏེ་དཔལ་གསང་བ་འདུས་པ་འཆད་པར་གསོལ་བ་
བཏབ་པ་ན། བླ་མ་འཕགས་པ་འོད་ཀྱིས་འདུས་པའི་ཆོས་སྐོར་ཡོངས་སུ་རྫོགས་
པར་ སྟོན་བཞེད་ནས། ཐོག་མར་ གསང་ བ་ འདུས་ པའི་ དབང་བཞི་ཡོངས་སུ་
རྫོགས་པ་བསྐུར། དེ་ནས་རིམ་གཉིས་ཀྱི་ཁྲིད་མྱོང་ཁྲིད་དུ་མཛད་དེ། དམིགས་
སྐོར་རེ་རེ་ནས་ཐུགས་ལ་མྱོང་བ་བཏོན་པས་ལམ་དེ་དང་དེའི་མྱོང་བ་འཁྲུལ་མེད་
དུ་བསྐྱེད་ཏེ། བསྐྱེད་རིམ་གྱི་ཁྲིད་ཀྱི་སྐབས་སྣང་བས་སྟོང་པ་མི་སྒྲིབ་སྟོང་པས་
སྣང་བ་མི་འགོག་པ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་བརྟན་པོ་རྙེད་
ཅིང་། ཇི་ལྟར་གསལ་བཏབ་པ་ལྟར་རྟེན་དང་བརྟེན་ པར་ བཅས་ པའི་ དཀྱིལ་
འཁོར་ལ་གསལ་སྣང་འཐོན་ཏེ་རེག་མཐོང་གི་མཚན་མ་བརྟན་པོ་རྙེད། དག་པའི་
གཟིགས་སྣང་ཁྱད་པར་ཅན་མང་དུ་བྱུང་། དེ་ནས་རིམ་ལྔ་གདན་རྫོགས་ཀྱི་ཁྲིད་
བྱས་ཏེ་དམིགས་རྣམ་སྐྱོང་བའི་ཚེ་རྡོ་རྗེ་བཟླས་པ་གནད་དུ་སོང་བའི་རྟགས་ནང་
དུ་རླུང་འདུས་ཏེ་སྨིག་རྒྱུ་ལ་སོགས་པའི་རྟགས་རྣམས་རྒྱུད་དང་གྲུབ་ཆེན་གྱི་
གཞུང་ནས་ཇི་ལྟར་གསུངས་པ་ལྟར་འཕྱུགས་མེད་དུ་ཤར། རིམ་པ་གཉིས་པའི་
- 286 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན། །
ཁྲིད་དམིགས་སྐྱོང་བའི་ཚེ་སྣང་བ་གསུམ་གྱི་རྟགས་རྣམས་རྒྱུད་དང་གྲུབ་ཆེན་གྱི་
གསུངས་པ་ལྟར་ཤར། རིམ་པ་གསུམ་པའི་ཁྲིད་དམིགས་སྐྱོང་བའི་ཚེ་དག་པའི་
སྣང་བ་མང་པོ་ཤར་ཞིང་ རིམ་ལྔ་ནས་གསུངས་པའི་སད་དུས་དང་རྨི་ལམ་གྱི་
རྟགས་རྣམས་འཁྲུལ་མེད་དུ་ཤར། སྒྱུ་མའི་རྣམ་ཐར་ལ་སློབ་པའི་ཚེ་དགའ་ལྡན་
དང༌། མངོན་དགའ་ལ་སོགས་པ་སངས་རྒྱས་ཀྱི་ཞིང་མང་པོར་བྱོན་ནས་དེ་ན་
བཞུགས་པའི་སངས་རྒྱས་དང་བྱང་སེམས་རྣམས་ལ་མཆོད་པ་དང་། ཆོས་ཉན་པ་
སོགས་དག་པའི་སྣང་བ་ཁྱད་པར་ཅན་མཐའ་ཡས་པ་ཤར། རིམ་པ་བཞི་པ་དང་
ལྔ་པའི་ཁྲིད་དམིགས་སྐྱོང་བའི་ཚེ་འོད་གསལ་དང་ཟུང་འཇུག་གི་གནད་རྣམས་ལ་
འཁྲུལ་མེད་ཀྱི་ངེས་པ་བརྟན་པོ་འཁྲུངས་ནས་གསང་སྔགས་བླ་མེད་ཀྱི་ཁྱད་ཆོས་
སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་སྒྲུབ་པའི་མྱུར་ལམ་རྙེད་པར་གྱུར་
ཏོ། །དེ་ནས་རྒྱུད་འགྲེལ་འཆད་པ་ལ་ཞུགས་པ་ན། དཔལ་གསང་བ་འདུས་པའི་
རྩ་རྒྱུད་འགྲེལ་པ་སྒྲོན་གསལ་གྱི་སྟེང་ནས་ཆེས་ཞིབ་པར་བཤད་པར་མཛད་པས།
དཔལ་གསང་བ་འདུས་པའི་རྩ་རྒྱུད་ཀྱི་དགོངས་དོན་མཐའ་དྲུག་དང་ཚུལ་བཞིས་
འབྱེད་པ་ལ་མི་འཇིགས་པའི་གདེངས་ལྡན་པར་གྱུར་ཏོ། །གཞན་ཡང་བླ་མ་དེའི་
ཞབས་དྲུང་དུ་འདུས་པ་ཡེ་ཤེས་ཞབས་ལུགས་ཀྱི་དབང་དང་མན་ངག་ཆ་ལག་
དང་བཅས་པ་ཚང་མ་དང་། དུས་འཁོར་གྱི་དབང་ལུང་མན་ངག་མ་ལུས་པ་དང་།
སྒྱུ་དྲའི་རྒྱུད་འགྲེལ་མན་ངག་རྣམས་དང་། དགྲ་ནག་སོགས་གཤེད་སྐོར་གྱི་རྒྱུད་
འགྲེལ་མན་ངག་དང་བཅས་པ་དང་། བདེ་མཆོག་ལཱུ་ཧི་པའི་དབང་དང་། རིམ་
གཉིས་ཀྱི་ཁྲིད་རྒྱུད་འགྲེལ་དང་བཅས་པ་དང་། རྡོ་རྗེ་གདན་བཞིའི་དབང་རྒྱུད་ཀྱི་
བཤད་པ་དང་བཅས་པ་དང༌། མཧཱ་མ་ཡའི་རྒྱུད་སོགས་བླ་མེད་ཀྱི་རྒྱུད་མང་པོ་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དང༌། དོ་ཧ་སོགས་གྲུབ་རྙིང་གི་སྐོར་རྣམས་དང་། ཡོ་ག་དེ་ཉིད་བསྡུས་པ། རྡོ་རྗེ་
རྩེ་མོ། དཔལ་མཆོག་སོགས་ཡོ་གའི་དབང་དང་རྒྱུད་ཀྱི་བཤད་པ་མན་ངག་གི་
ལག་ཁྲིད་རྣམས་མཐའ་དག་པར་གསན་ཏེ། བླ་མ་འཕགས་པ་འོད་ཀྱི་ཐུགས་ལ་
མངའ་བ་རྣམས་ཡོངས་སུ་རྫོགས་པར་གསན། གཞན་ཡང་དེ་སྐབས་གངས་རིའི་
ཁྲོད་ན་བཞུགས་པའི་བླ་མ་དམ་པ་མན་ངག་ཁུངས་མ་མངའ་བ་མང་པོ་ལ་སོ་སོའི་
མན་ངག་རྣམས་གསན་ཏེ། མདོ་རྒྱུད་དགོངས་འགྲེལ་དང་བཅས་པ་ཐམས་ཅད་
ཐུགས་ལ་མངའ་བར་མཛད་དོ། །དེ་ནས་བདག་ཉིད་ཆེན་པོ་འདིས་ཞ་ལུའི་གཙུག་
ལག་ཁང་དུ་དབྱར་དགུན་སྟོན་དཔྱིད་རྣམས་ལ་དུས་ཆོས་བཙུགས་ཏེ། དབྱར་
དགུན་གྱི་དུས་ཆོས་གཉིས་ལ་ཕར་ཕྱིན་གྱི་གཞུང་ཆོས་རྗེ་རང་ཉིད་ཀྱིས་མཛད་
པའི་ཊཱིཀྐ་དང་སྦྱར་བ་དང་། ཚད་མ་རྣམ་ངེས་རང་ཉིད་ཀྱིས་མཛད་པའི་ཊིཀྐ་དང་
སྦྱར་བ་དང༌། མངོན་པ་ཀུན་ལས་བཏུས་རང་ཉིད་ཀྱིས་མཛད་པའི་ཊཱིཀྐ་དང་སྦྱར་
བ་དང་། སྤྱོད་འཇུག་རང་ཉིད་ཀྱིས་མཛད་པའི་ཊིཀྐ་དང་སྦྱར་བ་དང་། འདུལ་བ་
མདོ་རྩ་བ་རང་ཉིད་ཀྱིས་མཛད་པའི་ཊཱིཀྐ་དང་སྦྱར་བ་རྣམས་ངེས་ཅན་དུ་གསུངས་
ཤིང་། གཞན་ཡང་སྡེ་སྣོད་འཛིན་པ་སོ་སོའི་འདོད་དང་བསྟུན་པའི་གཞུང་བཤད་
རྒྱ་ཆེན་པོ་མཛད་དོ། །སྟོན་དཔྱིད་ཀྱི་དུས་ཆོས་གཉིས་ལ་སྔགས་ཀྱི་ཆོས་གསུངས་
ཏེ། དུས་འཁོར་གྱི་རྒྱུད་འགྲེལ་ཆེན་དྲི་མེད་འོད་དང་སྦྱར་བ་ལ་ཆོས་རྗེ་རང་ཉིད་
ཀྱིས་མཆན་བུ་མཛད་པ་དང་། དཔལ་གསང་བ་འདུས་པའི་རྒྱུད་འགྲེལ་པ་སྒྲོན་
གསལ་དང་སྦྱར་བ་ལ་རང་ཉིད་ཀྱིས་འགྲེལ་བཤད་མཛད་པ་དང༌། ཡོ་ག་རྡོ་རྗེ་
འབྱུང་བ་རང་ཉིད་ཀྱིས་མཛད་པའི་ཊཱིཀྐ་དང་སྦྱར་བ་དང། རྒྱུད་སཾ་བྷུ་ཊི་རང་ཉིད་
ཀྱིས་མཛད་པའི་ཊཱིཀྐ་དང་སྦྱར་བ་རྣམས་རྒྱུན་དུ་ངེས་ཅན་དུ་འཆད་པར་མཛད་ལ།
-288-



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གཞན་ཡང་སོ་སོའི་འདོད་དང་བསྟུན་ནས་དབང་ལུང་མན་ངག་མཐའ་ཡས་པ་
གནང་། དེ་ལྟར་ཆོས་འཁོར་རྒྱ་ཆེན་པོར་བསྐོར་བར་མཛད་པས་ཕྱོགས་མཐའ་
དག་ནས་ཆོས་དོན་གཉེར་ཅན་མང་དུ་འདུས་ཏེ་ཞ་ལུའི་གཙུག་ལག་ཁང་དུ་དགེ་
འདུན་སྟོང་ཕྲག་གསུམ་དང་བརྒྱད་བརྒྱ་ཙམ་རེ་འདུ། རི་ཕུག་གི་གཙུག་ལག་ཁང་
དུ་གསང་སྔགས་ཀྱི་བསྙེན་སྒྲུབ་གཙོ་བོར་བྱེད་པའི་དགེ་འདུན་ལྔ་བརྒྱ་ཙམ་འདུ་
བར་ གསུངས། དེ་ནས་ ཞ་ ལུའི་ གཙུག་ལག་ ཁང་དུ་བཀའ་ དང་ བསྟན་བཅོས་
འགྱུར་རོ་ཅོག་རྣམས་བཞེངས་ཤིང་། བོད་ཡུལ་དུ་སྔོན་བྱོན་པའི་དམ་པ་སོ་སོའི་
མན་ངག་ཁུངས་མ་རྣམས་ཀྱང་ཕལ་ཆེར་ཡི་གེར་བྲིས་ནས་བཞུགས། རྒྱལ་བའི་
བཀའ་དང་དེའི་དགོངས་འགྲེལ་ཚད་ལྡན་རྩོད་མེད་རྣམས་དཀར་ཆག་ཏུ་བཀོད་
པའི་ཆོས་འབྱུང་ཆེན་མོ་མཛད། གཞན་ཡང་རྒྱལ་བའི་བཀའ་དང་ཤིང་རྟ་ཆེན་
པོའི་གཞུང་ཆེན་མོ་མང་པོ་ལ་ཊིཀྐ་མང་དུ་མཛད་དེ་ཞིབ་པར་འོག་ཏུ་དཀར་ཆག་
ཏུ་གསལ་ལོ། །ལྷག་པར་ཆོས་རྗེ་ཉིད་ཀྱི་དགུང་ལོ་ཞེ་གཅིག་པ་ཨངྒི་ར་ཞེས་པ་ཆུ་
ཕོ་སྤྲེའུའི་ལོ་དཔྱིད་ཟླ་ར་བའི་ཚེས་བཅོ་ལྔའི་ནུབ་མོ་མནལ་ལམ་དུ་རྗེ་བཙུན་ཆེན་
པོ་གྲགས་པ་རྒྱལ་མཚན་བྱོན་ནས་ཆོས་མང་དུ་གསུངས་པའི་མཐར། སྤྱིར་བཀའ་
དང་བསྟན་བཅོས་ཐམས་ཅད་དང་ཁྱད་པར་གསང་སྔགས་ཀྱི་སྐོར་ལ་བསྲེ་སླད་
མང་བས་ཞུས་དག་མཛོད། ཡང་སྒོས་ངའི་བརྩམས་ཆོས་རྣམས་ལ་ང་རང་གིས་
ཞུས་དག་ཅིག་བྱ་སྙམ་ནའང་མ་གྲུབ་པས་ང་ཉིད་ཀྱི་ཞུས་དག་གྱིས་ཤིག་ཅེས་
གསུངས་པ་གསལ་བར་རྨིས་པ་ན། བུ་སྟོན་རིན་པོ་ཆེ་ཉིད་ཀྱི་ཐུགས་དགོངས་ལ་
རྗེ་བཙུན་ཆེན་པོ་དང་མཇལ་བ་སྐལ་བ་བཟང་ཞིང་བཀའ་བཞིན་དུ་མདོ་སྔགས་
ཀྱི་ཆོས་སྤྱི་དང་། ཁྱད་པར་ས་སྐྱ་པའི་ཆོས་ཐུན་མོང་མིན་པར་དགྱེས་རྡོར་གྱི་རྒྱུད་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བརྟག་ གཉིས་ ལ་ ལུང་ འགྲེལ་ཞིག་བྱེད། དེང་སང་ གི་ གདུལ་ བྱ་ ལེགས་ཉེས་
འབྱེད་པའི་བློ་གྲོས་དམན་ཞིང་ཕྱོགས་ལྷུང་གི་དབང་དུ་སོང་བ་རྣམས་ལ་བླ་མ་
གོང་ མའི་ གསུང་ ལ་ དགག་ སྒྲུབ་ བྱས་ ཀྱང་ ཕན་ པ་ ལས་ གནོད་ པ་ ཆེ་ སྙམ་དུ་
དགོངས་ནས་བཏང་སྙོམས་སུ་བཞག །བརྟག་གཉིས་ཀྱི་འགྲེལ་པ་སོགས་རྒྱུད་
འགྲེལ་མང་དུ་མཛད་དོ། །ཆོས་རྗེ་ཉིད་སྔར་ཁྲོ་ཕུར་བཞུགས་པའི་དུས་ཉིད་ནས་
འདུལ་བའི་ལས་ཆོག་ཐུགས་ལ་བཟུང་སྟེ། བསྟན་པའི་རྩ་བ་སོ་སོའི་ཐར་པའི་
སྡོམ་པ་རྒྱ་ཆེར་སྤེལ་བའི་ཐུགས་བཞེད་ཡོད་པ་ལྟར་ཕྱོགས་ཕྱོགས་ནས་འདུས་
པའི་དོན་གཉེར་ཅན་མཐའ་ཡས་པ་ལ་རབ་བྱུང་དང་། བསྙེན་རྫོགས་ཀྱི་སྡོམ་པ་
གནང་སྟེ། བསྙེན་པར་རྫོགས་པ་ཁྲི་ཕྲག་ཏུ་ལོངས་པའི་མཁན་པོ་མཛད་ཅེས་
གྲགས་སོ། །ས་སྐྱའི་གདུང་བརྒྱུད་བདག་ཆེན་རིམ་པ་མང་པོས་ཆོས་རྗེ་འདི་ཉིད་
ས་སྐྱར་སྤྱན་དྲངས་ཏེ་གསང་སྔགས་རྒྱུད་སྡེ་བཞིའི་དཀྱིལ་འཁོར་ཕལ་མོ་ཆེའི་
དབང་དང་། སོ་སོའི་སྒྲུབ་ཐབས་ཀྱི་ལུང་མན་ངག་ལག་ཁྲིད་དང་བཅས་པ་གསན་
ནས་རིགས་ཀྱི་ཅོད་པན་དུ་འཛིན་ཏོ། །དེ་ལྟར་ཞ་ལུ་མཐིལ་དང་། རི་ཕུག་གཉིས་
སུ་བསྟན་པའི་བྱ་བ་རྒྱ་ཆེན་པོ་མཛད་ཅིང་། མདོ་ཕྱོགས་ཀྱི་གཞུང་ཆེན་མོ་རྣམས་
ཀྱི་བཤད་པ་དང༌། གསང་ སྔགས་རྒྱུད་སྡེ་བཞིའི་དཀྱིལ་འཁོར་རྣམས་ཞལ་ཕྱེ་
ནས་སྒྲུབ་མཆོད་དང༌། རྒྱུད་འགྲེལ་གྱི་བཤད་པ་མན་ངག་ལག་ཁྲིད་རྣམས་ཁོར་
མོ་ཡུག་ཏུ་གནང་སྟེ་བྱང་ཕྱོགས་གངས་རིའི་ལྗོངས་འདི་ཐུབ་བསྟན་ཡོངས་རྫོགས་
འཛིན་པའི་མཁས་པས་ཁྱབ་པར་མཛད་དོ། །དེ་ནས་ཆོས་རྗེ་ཉིད་ཀྱི་དགུང་ལོ་
དྲུག་ཅུ་རེ་གཉིས་པ་ལྕགས་མོ་ཡོས་ཀྱི་ལོ་དབུས་ཕྱོགས་སུ་ཕེབས་ནས་བསྟན་
འགྲོའི་དོན་རྒྱ་ཆེན་པོ་མཛད་དེ། སྐྱེ་འགྲོ་བགྲང་བ་ལས་འདས་པ་སྨིན་གྲོལ་གྱི་
- 290 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ལམ་ལ་བཀོད། མདོ་སྔགས་ཀྱི་བསྟན་པ་ཉིན་མོ་ལྟར་གསལ་བར་མཛད་དོ། །དེ་
ནས་སླར་ཡང་གཙང་དུ་བྱོན་ཏེ་སྐྱེ་འགྲོ་སྤྱིའི་བདེ་ཐབས་སུ་ཞ་ལུའི་མཆོད་རྟེན་
ཆེན་པོ་བཞེངས་པར་མཛད་པ་དང༌། རི་ཕུག་ཏུ་ཡོ་གའི་གར་ཐིག་དབྱངས་གསུམ་
ཆེས་ཞིབ་པའི་ཕྱག་ལེན་དང་། བློ་གསལ་དོན་གཉེར་ཅན་མང་པོ་ལ་སྒྲའི་རི་མོ་
མཐར་ ཕྱིན་ པར་ འཁྲིད་ པར་ མཛད་ པ་ དང་། སྒྲ་མདོའི་འགྲེལ་ པའང་མང་དུ་
མཛད། དེ་ནས་དགུང་ལོ་དྲུག་ཅུ་རྩ་བཞིར་ཕེབས་པ་ཆུ་མོ་སྦྲུལ་གྱི་ལོ་ཁྲོ་ཕུ་བ་
རྣམས་ཀྱིས་སྤྱན་དྲངས་ཏེ་ཁྲོ་ཕུའི་གདན་ས་མཛད་ནས་མདོ་སྔགས་ཀྱི་ཆོས་མཐའ་
ཡས་པ་གསུངས་ཤིང་། བཤད་སྒྲུབ་གཉིས་ཀྱི་སྒོ་ནས་ཁྲོ་ཕུ་དགའ་ལྡན་གྱི་སྡེ་
ཆེས་ཆེར་རྒྱས་པར་མཛད་དོ། །དེ་ནས་དགུང་ལོ་དྲུག་ཅུ་རྩ་ལྔར་ཕེབས་པ་ཤིང་ཕོ་
རྟའི་ལོ་རང་གི་གདན་ས་ཞ་ལུར་ཕེབས་ནས་འཆད་རྩོད་རྩོམ་གསུམ་གྱི་སྒོ་ནས་
རྒྱལ་བའི་བསྟན་པ་ལ་རྒྱལ་བ་རང་ཉིད་སླར་བྱོན་པ་ལྟར་མཛད་དོ། །དེ་ནས་ཆོས་
རྗེ་ཉིད་དགུང་ལོ་དྲུག་ཅུ་རེ་དྲུག་ཏུ་ཕེབས་པ་ཤིང་མོ་ལུག་གི་ལོ་ས་སྐྱ་ནས་གདན་
དྲངས་ཏེ་ས་སྐྱ་བདག་ཆེན་ཆོས་ཀྱི་རྒྱལ་མཚན་དཔལ་བཟང་པོས་རྡོར་དབྱིངས་ལ་
སོགས་པའི་ཡོ་གའི་དཀྱིལ་འཁོར་ཆེན་མོ་རྣམས་ཀྱི་དབང་དང་། མན་ངག་ལག་
ཁྲིད་རྣམས་མཐིལ་ཕྱིན་པར་གསན། དེ་ནས་བདག་ཆེན་ཆོས་ཀྱི་རྒྱལ་མཚན་པས།
ཆོས་རྗེ་བུ་སྟོན་རིན་པོ་ཆེ་འདིའི་བཀའ་དྲིན་བསབ་པའི་ཆེད་དང༌། ཡོ་གའི་ཆོས་
སྐོར་དར་ཞིང་རྒྱས་པའི་ཆེད་དུ་དམིགས་ནས་ ས་ སྐྱའི་ལྷ་ཁང་ཆེན་མོར་རྡོར་
དབྱིངས་ཀྱི་དཀྱིལ་འཁོར་ཆེན་པོ་རྒྱུ་རིན་པོ་ཆེ་སྣ་ཚོགས་ལས་གྲུབ་པ་རྩ་ཐིག་ལ་
ཆོས་རྗེ་བུ་སྟོན་ རིན་པོ་ཆེའི་ཕྱག་ཁྲུ་བཅུ་གཉིས་ཡོད་ པ་ཞིག་བློས་བསླང་དུ་
བཞེངས། ཆོས་རྗེ་བུ་སྟོན་རིན་པོ་ཆེ་ལ་གསོལ་བ་བཏབ་སྟེ་གཞལ་ཡས་ཁང་གི་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རྣམ་གཞག་དེ་ཁོ་ན་ཉིད་གསལ་བར་མཛད་པའི་རྩོམ་པའང་མཛད་དོ། །དེ་ནས་
ལུག་གི་ལོ་མཇུག་དེ་ལ་ཞ་ལུའི་སྦྱིན་བདག་སྐུ་ཞང་ཆེན་པོས་གཙོས་སྦྱིན་བདག་
རྣམས་དང༌། ཞ་ལུའི་ དགེ་འདུན་ལས་བྱེད་ཚང་མར་བཀའ་ཕབ་པ། ཁོ་བོས་
གདན་ ས་ ལོ་སུམ་ཅུ་སོ་བདུན་ གྱི་བར་དུ་བཟུང་ནས་ཆོས་དང་ མཐུན་ པར་
བསྐྱངས། ད་ནི་རྒས་པས་དེ་ལྟར་བྱ་མི་ནུས་ཀྱི། གདན་ས་པའི་འོས་འཐུས་ཤིག་
ཅེས་བཀའ་གནང་བས། ཞ་ལུའི་དགེ་འདུན་སྦྱིན་བདག་དང་བཅས་པས་སླར་
ཡང་བཞུགས་པར་ནན་གྱིས་གསོལ་བ་བཏབ་ཀྱང་ཞལ་གྱིས་མ་བཞེས་པར་ངས་
རི་ཕུག་ཏུ་བསྡད་ནས་ཆོས་འཆད་ཉན་ཅི་ནུས་བྱ་ཡི། ཞ་ལུ་མཐིལ་འདིར་གདན་
ས་བསྐོས་ཤིག་གསུངས་ནས། ཆོས་རྗེ་ཉིད་ཀྱི་ཐུགས་སྲས་སྒྲ་ཚད་པ་རིན་ཆེན་
རྣམ་རྒྱལ་གདན་སར་བསྐོས་ནས་ཆོས་རྗེ་ཉིད་ཀྱི་དགུང་ལོ་རེ་བདུན་བཞེས་པ་མེ་
ཕོ་སྤྲེའུའི་ལོ་དགུན་རའི་ཚེས་ལྔ་ཟླ་བ་གྲོ་ཞུན་གྱི་འགྲུབ་སྦྱོར་ལ་གདན་ས་གཏད་
ནས། མཁན་པོ་གདན་ས་པ་ལ་གཞན་གྱི་མགོ་དཔོན་ཆོས་མཐུན་དུ་བྱས་པའི་
ཞལ་ཏ། ཡོན་བདག་སྐུ་ཞང་ཆེན་པོ་ལ་འབངས་འཁོར་དང་བཅས་པ་ཆོས་བཞིན་
སྐྱོང་བའི་ཞལ་ཏ། དགེ་འདུན་རྣམས་ལ་བཤད་སྒྲུབ་ཀྱི་བསྟན་པ་འཛིན་ཚུལ་གྱི་
ཞལ་ཏ། དཔོན་རིན་ཆེན་སེངྒེ་ལ་སོགས་དཔོན་སྐྱ་རྣམས་ཀྱིས་གཙོ་མཛད་ཡོན་
བདག་ཆེན་པོ་རྣམས་ལ་བསྟན་པ་དགེ་འདུན་ཆོས་སྡེ་དང་བཅས་པའི་ཞབས་ཏོག་
དང་འབངས་འཁོར་གཡོག་ལྷ་སྡེ་མི་སྡེ་ཐམས་ཅད་ཀྱི་སྐྱོང་ཚུལ་སོགས་ཞལ་ཏ་
ཞིབ་པར་མཛད་ནས། མ་ཤི་ན་ཁ་ཏ་ཡིན། ཤི་ན་ཁ་ཆེམས་ཡིན་པས་སེམས་ལ་
ཞོག་ལ། ད་ཕྱིན་ཆད་ཞལ་ཏ་ཞུ་ཟེར་བའི་སོ་མ་གསོད་མ་བྱེད་པར་སོ་གསོད་དུ་
ཆུག་ཅིག་གསུངས་ནས་ཐུགས་སྲས་སྒྲ་ཚད་པ་རིན་ཆེན་རྣམ་རྒྱལ་ལ་དཀར་ཡོལ་
- 292 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཁྱད་འཕགས་དང་། དངུལ་གྱི་ཇོ་བོ་དང་། ནས་ཁལ་བརྒྱ་ཐམ་པའི་གནང་སྦྱིན་
མཛད། སྤྲོད་རྣམས་ཐོ་རྙིང་པ་ནང་བཞིན་སྤྲད་ནས། ཁྱེད་ཀྱི་བསམ་པ་ལ་སྤྲོད་
རང་ཆུང་སྙམ་པ་ཡོད་དེ། ང་དང་པོ་བླ་བྲང་འཛིན་ཙ་ན་སྤྱོད་འདི་ལས་མེད་ཀྱི་
སྟེང་དུ་ཆོས་འཆད་ཆེ་ཆུང་འདྲེས་པ་བཅུ་དྲུག །ཚོགས་ཉིས་བརྒྱ་སྐོར་རེ། མཚན་
ཉིད་པ་བདུན་བརྒྱད་རེ། སྔགས་ཀྱི་འགབ་འདེགས་སྟོན་པ་གཞོན་རྡོར་ཟེར་བའི་
ཀུན་རིག་གཞན་ཕན་སྙིང་པོ་གྱོ་ལེ་བ་ཤེས་པ་གཅིག་རྣམས་ལས་མེད། ད་ཁྱོད་ལ་
ཚོགས་པ་སྟོང་ཁ་བུད་པ། ཆོས་འཆད་བརྒྱ་ཁ་བུད་པ། མཚན་ཉིད་པའི་སྟོན་པ་
དབུས་གཙང་དུ་གྲགས་འཐོན་པ་འདི་ཙམ། སྔགས་ཀྱི་དགེ་བཤེས་ཕྱི་ནང་གི་རྡོ་
རྗེ་སློབ་དཔོན་ཕེར་བ་འདི་ཙམ་ཡོད་པ་སྤྱོད་དང་གནང་སྦྱིན་དངོས་གཞི་ཡིན་
ནོ། །དུས་ཚོད་དང་བསྟན་པའི་མི་ཚོ་བློ་ཆུད་ཟོས་ཆོས་དམ་ཚིག་ལ་སེལ་དང་ཁྲེལ་
གཞུང་ཕྱི་ཐག་སྐྱོང་བ་དང་། ལབས་པ་ཚིག་ཐོག་ཡོང་བ་ལ་སོགས་པ་དཀའ་བས་
འོ་བརྒྱལ་ལེ་བྱུང་དོགས་ཡོད་དེ། སྡུག་སྲན་ཆེ་སེས་གྱིས། ངེད་ཀྱི་ཁ་ཆེམས་ཀྱི་ཡི་
གེ་དེ་སྔས་ཁར་ཞོག་ལ་ལྟོས། དེའི་ནང་བཞིན་ལག་ལེན་ལ་ཅི་ཐེབས་མཛོད། ཕྱི་
ནས་འཇུག་བྱས་ཀྱང་ཕྱག་འཇོག་དུམ་པ་ཡོང་མཆི་གསུངས་ནས་རི་ཕུག་ཏུ་ཕྱིན་
ཏེ་བཤད་སྒྲུབ་གཉིས་ཀྱི་སྒོ་ནས་བསྟན་པ་ལ་བྱ་བ་རྒྱ་ཆེན་པོ་ནར་མར་མཛད་
ཅིང་། ཤར་ཕྱོགས་རྒྱ་ནག་ཕོ་བྲང་ལ་ཐུག་གི་བར་གྱི་དོན་གཉེར་ཅན་མཐའ་དག་
འདུས་པ་ལ་གདམས་པ་དང་རྗེས་སུ་བསྟན་པ་རྒྱུན་མར་སྩལ། སྐབས་ཤིག་བོ་
དོང་ཨེ་ཆོས་ཀྱི་འབྱུང་གནས་སུ་གདན་དྲངས་ཏེ་བྱོན་ནས་རྒྱལ་སྲས་ཐོགས་མེད་
བཟང་པོ་དཔལ་ལ་སོགས་པའི་བོ་དོང་ཨེའི་བླ་མ་དགེ་འདུན་ཐམས་ཅད་ལ་ཆོས་
མང་དུ་གནང་། དེ་ནས་ཆུ་མིག་ཏུ་གདན་དྲངས་ཏེ་ཆུ་མིག་གི་དགེ་འདུན་རྣམས་ལ་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཆོས་མང་དུ་གནང་། དེ་ནས་མྱང་སྟོད་ལྕང་རར་གདན་དྲངས་ནས་གནས་དེར་
རྟེན་གསུམ་རྣམས་ལ་རབ་གནས་མཛད་ཅིང་། སྐྱ་སེར་བགྲང་བ་ལས་འདས་པ་
ལ་ཆོས་མང་དུ་སྩལ། དེ་ནས་ཞ་ལུ་རི་ཕུག་ཏུ་བྱོན་ནས་ནང་དུ་ཡང་དག་འཇོག་ལ་
གཙོ་བོར་བཞུགས་ཤིང་། ཐུན་མཚམས་སུ་དོན་གཉེར་ཅན་རྣམས་ལ་ཆོས་མཐའ་
ཡས་པ་རྒྱུན་མར་སྩལ། དེ་ནས་དགུང་ལོ་དྲུག་ཅུ་རེ་བརྒྱད་དུ་ཕེབས་པ་གསེར་
འཕྱང་ཞེས་པ་མེ་མོ་བྱའི་ལོ་རྒྱ་གར་ནས་པཎྜི་ཏ་སུ་མ་ན་ཤྲྰི་བྱོན་པ་རི་ཕུག་ཏུ་སྤྱན་
དྲངས། སྤྱན་རས་གཟིགས་པདྨ་དྲ་བའི་དབང་སོགས་ཆོས་མང་དུ་གསན། དེའི་
སྒྲུབ་ཐབས་སོགས་ཆོས་མང་དུ་བསྒྱུར། རྒྱལ་བའི་བསྟན་པ་ཡུན་དུ་གནས་པའི་
ཐབས་སུ་འདུལ་བའི་ལས་ཆོག་ཆེན་མོ་མཛད་དོ། །གསེར་འཕྱང་གི་ལོ་འདི་ནི་རྗེ་
བཙུན་ཙོང་ཁ་པ་ཆེན་པོ་མདོ་སྨད་ཙོང་ཁར་སྐུ་བལྟམས་པའི་ལོ་དེ་ཡིན་ན། དེ་
ལྟར་བདག་ཉིད་ཆེན་པོ་འདིས་ཞ་ལུ་མཐིལ་གྱི་གདན་ས་བཞག་ནས་ཀྱང་རི་ཕུག་
ཏུ་ཆོས་ཀྱི་འཁོར་ལོ་རྒྱ་ཆེར་བསྐོར་ཞིང་། བཀའ་དང་བསྟན་བཅོས་མང་པོའི་
གཞུང་འགྲེལ་མཐའ་ཡས་པ་མཛད། འཛམ་བུ་གླིང་གི་སའི་ཆ་ཐམས་ཅད་ནས་
གསུང་རབ་ཀྱི་དཀའ་གནས་ལ་དྲི་བ་ཞུ་བ་དང་། དད་པས་གསོལ་བ་འདེབས་
པའི་འཕྲིན་ཡིག་འཕུལ་བ་མཐའ་ཡས་ཤིང་། དེའི་ཚེ་རྒྱ་གར་ནས་ཆོས་ཀྱི་རྒྱལ་པོ་
པུ་ན་ཌ་མ་ལ་སོགས་པས་ཀྱང་བདག་ཉིད་ཆེན་པོ་འདི་ལ་དད་པས་ཕོ་ཉ་ཆེད་དུ་
མངགས་ཏེ། ཤཱཀྱ་མུ་ནེའི་རྒྱལ་ཚབ་བསྟན་པའི་སྲོག་ཤིང་ཆེན་པོ་བླ་མ་བུ་སྟོན་སྐུ་
ལ་བསྙན་མི་མངའ་འམ། ཐུགས་བདེའམ། ལྡང་བ་ཡང་ངམ། བདེ་བར་སྤྱོད་དམ་
ཞེས་སོགས་ཀྱི་འཕྲིན་ཡིག་སྐྱེས་དང་བཅས་པ་ཕུལ། དེའི་ལན་དུ་ཆོས་རྗེ་བུ་སྟོན་
རིན་པོ་ཆེས་ཀྱང་ཐོག་མཐའ་བར་གསུམ་དུ་དགེ་བའི་ཆོས་ཀྱི་བདུད་རྩི་སྩལ་ཏེ་
- 294 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཚིམ་པར་མཛད། རྒྱ་ནག་རྒྱལ་པོས་ཀྱང་བདག་ཉིད་ཆེན་པོ་འདིའི་སྙན་པ་ཐོས་
ནས། རྒྱ་ཡུལ་དུ་སྤྱན་འདྲེན་པའི་གསེར་ཡིག་པ་མངགས་ པ་ཆོས་ རྗེ་ ཉིད་ ཀྱི་
མངོན་ཤེས་ཀྱིས་གཟིགས་ཏེ། རྒྱ་ནག་ནས་ཁོ་བོ་བོད་པའི་གསེར་ཡིག་པ་ཡོང་
བར་རྨིས་གསུངས་ཏེ། དེ་ཁོ་ན་བཞིན་དུ་གོང་མའི་གསེར་ཡིག་པ་བྱུང་སྟེ་གཙང་
དུ་འབྱོར་ཉེ་བ་ན་གསེར་ཡིག་པ་རྣམས་མཇལ་མ་བཞེད་ནས་དབེན་པར་མི་
མངོན་ པར་ བཞུགས་ ཏེ་ གསེར་ ཡིག་ པ་ རྣམས་ལ་མཇལ་ ཁ་ མ་ གནང་ ཞིང་།
གསེར་ཡིག་པ་རྣམས་གཙང་ཕྱོགས་སུ་གནས་རིང་དབེན་པའི་གནས་སུ་གཙོ་བོར་
ནང་དུ་ཡང་དག་འཇོག་ལ་བཞུགས་ཤིང་། ཐུན་མཚམས་རྣམས་སུ་སྒྲ་ཀཱ་ལ་པའི་
འགྲེལ་པ་སོགས་སྒྲ་འགྲེལ་དུ་མ་དང༌། སྔོན་བསྒྱུར་བའི་བཀའ་དང་བསྟན་བཅོས་
ལ་ཧོར་ཀོང་ལུས་པ་རྣམས་བསབས། བསྒྱུར་འཕྲོར་ལུས་པ་མང་པོའི་འཕྲོ་བསྒྱུར།
གསར་དུ་བསྒྱུར་དགོས་མང་པོ་ལ་གཞི་འགྱུར་མཛད། གསེར་ཡིག་པ་རྣམས་ཕྱིར་
ལོག་དང་བསྟུན་ནས་གདན་ས་རི་ཕུག་ཉིད་དུ་ཕེབས་སོ། །ཚུལ་འདི་ནི་སྲིད་པ་
མཐའ་དག་ལ་ཞེན་པ་གཏིང་ནས་ལོག་པའི་རྟགས་ཏེ། སྟོབས་ཀྱིས་འཁོར་ལོས་
སྒྱུར་བའི་རྒྱལ་པོ་རྒྱ་ནག་གོང་མ་ཆེན་པོ་ལྟ་བུའི་བསྙེན་བཀུར་ཡང་བདག་གིར་མི་
མཛད་ན། བསྙེན་བཀུར་ངན་ངོན་ལ་ཆགས་པའི་གོ་སྐབས་ག་ལ་ཡོད། དེས་ན་
རྒྱལ་བ་དགྱེས་པའི་ལམ་ལ་སློབ་པར་འདོད་པ་རྣམས་ཀྱིས་ནི་འདི་ལྟ་བུའི་དམ་
པའི་རྣམ་ཐར་ལ་རྗེས་སུ་བསླབ་པར་བྱའོ། །བདག་ཉིད་ཆེན་པོ་འདིས་བསྟན་པ་
ལ་བྱ་བ་མཛད་པའི་ཕྱག་རྗེས་སུ་དཔྱད་པ་གསུམ་གྱིས་དག་པའི་ལེགས་བཤད་ངོ་
མཚར་རྨད་དུ་བྱུང་བ་གླེགས་བམ་སུམ་ཅུ་ཙམ་མཛད་ཅིང༌། ཆོས་རྗེ་ཉིད་ལས་
ཆོས་ཀྱི་བདུད་རྩི་བཞེས་པའི་བསྟན་འཛིན་དམ་པས་འཛམ་བུའི་གླིང་གི་སའི་ཆ་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཐམས་ཅད་ཁྱབ་པར་མཛད་དོ། །ལེགས་བཤད་རྣམས་ཀྱི་དཀར་ཆག་ནི་འོག་ཏུ་
སྟོན་ནོ། །རྗེས་འཇུག་བསྟན་འཛིན་དམ་པ་ཇི་ལྟར་བྱོན་པའི་ཚུལ་ནི་གནམ་གྱི་
སྐར་མ་ལྟར་གྲངས་ཀྱིས་མི་ཆོད་ཅིང་། དེང་སང་གངས་རིའི་ཁྲོད་ན་མདོ་སྔགས་
ཀྱི་བསྟན་པ་བསྲེ་སླད་མེད་པ་རྣམ་པར་དག་པ་ཇི་སྙེད་ཅིག་མཆིས་པ་ཕལ་མོ་ཆེ་
ཀུན་མཁྱེན་གཉིས་པ་འདིའི་འཕྲིན་ལས་ཀྱི་རྒྱུན་དུ་ངེས་སོ། །དེ་ལྟར་ཞ་ལུའི་
གདན་ས་བཞག་སྟེ་རི་ཕུག་ཏུ་ཕེབས་ནས་ཀྱང་ལོ་དགུའི་རིང་ལ་བསྟན་པའི་བྱ་བ་
རྒྱ་ཆེན་པོ་མཛད་ནས་ཞིང་ཁམས་གཞན་དུ་འབྱོན་པར་དགོངས་པ་གཏད་པ་ན།
ཉེ་འཁོར་གྱི་དགེ་འདུན་གྱི་སྡེ་ཕལ་མོ་ཆེ་རི་ཕུག་ཏུ་བསྡུས་ནས་ཕྱག་རྫས་རྣམས་
སྤོམ་ཐག་མཛད། དེའི་ཚེ་མཁན་ཆེན་གྲགས་པས་སྤོམ་ཐག་ཤིན་ཏུ་བཟང་བར་
མཛད་ལགས་ཞེས་ཞུས་པས། དེ་ཙམ་བྱེད་ལོས་དགོས། ང་དགའ་ལྡན་དུ་འགྲོ་
བའི་ ཕྱི་ ཕྱག་ ཡིན་གསུངས། དེའི་ ཚེ་ བདག་ ཉིད་ཆེན་པོའི་ཐུགས་སྲས་རྣམས་
གསུང་དེ་ལ་འཇིགས་སྐྲག་ནས་གཞན་རྣམས་ཀྱིས་གང་ཡང་ཞུ་མ་སྤོབས། ལ་
སྟོད་པ་བློ་གྲོས་རྒྱལ་མཚན་གྱིས་ལངས་ཏེ་ཕྱག་བཙལ་ནས་དེ་འདྲ་མི་གསུང་བར་
ཞུ། དགའ་ལྡན་ན་རྗེ་བཙུན་བྱམས་པ་རང་གིས་ཆོས་གསུང་བས། ཆོས་རྗེ་རིན་པོ་
ཆེ་ཉིད་འབྱོན་མི་དགོས། ཆོས་རྗེ་རིན་པོ་ཆེ་ཉིད་འདིར་བཞུགས་ནས་ཆོས་གསུང་
འཚལ་ཞེས་ཞུས་པས། དེ་ལ་ལན་ཅི་ཡང་གསུང་བར་མ་མཛད། ཡང་ལན་ཅིག་
དགེ་བའི་བཤེས་གཉེན་མང་ཙམ་ཚོགས་པ་ཞིག་གི་སར་མདངས་ང་ལ་རྨི་ལམ་
ཤིན་ཏུ་བཟང་བ་བྱུང་གསུངས། ཇི་ལྟར་བྱུང་ཞུས་པས། དགའ་ལྡན་ནས་འདིར་
སྐས་རིམ་པ་གསུམ་བྱུང་བའི་དབུས་མ་ལ་ རྗེ་བཙུན་བྱམས་མགོན་འབྱོན་གྱིན་
འདུག །ངོས་ གཅིག་ ལ་ ངས་ འཛེགས་ འགྲོ །ངོས་ གཅིག་ པོ་ དེ་ ལ་ སུ་འགྲོའམ་
- 296 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།།
གསུང་ སྟེ། དགའ་ ལྡན་ དུ་ ངེས་ པར་ འབྱོན་ པར་ ཞལ་ གྱིས་ བཞེས། རྗེ་ བཙུན་
བྱམས་མགོན་འཁོར་དང་བཅས་པས་བསུས་ནས་ཆོས་རྗེ་བུ་སྟོན་རིན་པོ་ཆེ་ཉིད་
དགའ་ལྡན་དུ་ངེས་པར་འབྱོན་པ་དང་། སླར་འབྱོན་པ་གཞན་ཞིག་འོང་བ་ནི་རྗེ་
བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གངས་རིའི་ཁྲོད་འདིར་རྒྱལ་བ་རང་ཉིད་
སླར་ བྱོན་ པ་ ཇི་ ལྟ་བར་རྒྱལ་བའི་བསྟན་པ་ཆེས་ཆེར་རྒྱས་ པར་མཛད་ནས།
མཐར་བྱམས་མགོན་འཁོར་དང་བཅས་པས་བསུས་ནས་དགའ་ལྡན་དུ་བྱོན་པ་
དེའི་ལྟས་ཡིན་ནམ་སྙམ་མོ། །དེ་ནས་དགུང་ལོ་དོན་གསུམ་དུ་ཕེབས་པ་ཆུ་ཕོ་
སྟག་གི་ལོ་སྔོན་གྱི་ཟླ་བའི་དུས་སུ་ཉེ་གནས་དགེ་སློང་དང་འཇམ་དཔལ་གཉིས་
ཀྱིས་ཐུན་མཚམས་སུ་ལྔ་བསྡུས་ཀྱི་རི་མོ་བགྱིས་པའི་ཚེ། སྐུ་འཆག་པའི་ཞོར་ལ་
གཟིགས་ཏེ། དུས་འཁོར་གྱི་སྐོར་འདི་ལ་གཟའ་ལྔ་ཞིག་མ་ཤེས་ཀ་མེད་ཡོད་པས་
སློབས་ཤིག་གསུང་། བཀའ་བཞིན་དུ་ཁོང་གཉིས་ཀྱིས་བསླབས་པའི་ཚེ། ཆོས་རྗེ་
རིན་པོ་ཆེའི་ཞལ་ནས་འདི་དག་ལ་གཟའ་ཕྱིར་ལྡོག་པ་སོགས་ཀྱི་སྐབས་སུ་རི་མོ་
དང་མིག་སྐར་མི་མཐུན་པ་འོང་སྟེ། དེ་ལ་རི་མོ་འདི་ལྟར་བྱས་ནས་ཤེས་པར་བྱེད་
དགོས་ཞེས་མྱུར་རྩིས་ཀྱི་ཐབས་སྟོན་པར་མཛད། གཞན་ཡང་དུས་ཀྱི་འཁོར་ལོའི་
ཕྱི་ནང་གཞན་གསུམ་སྦྱོར་ཚུལ་གྱི་དཀའ་གནད་ཤིན་ཏུ་ཕྲ་བ་དག་མང་དུ་ཡོད་དེ།
ད་དེ་འདྲའི་རྒྱལ་པོ་བཤད་པའི་ལོང་མེད། བྱིངས་དང་རྒྱུད་ལ་སོགས་པ་སྒྲ་སྐོར་
འདི་དག་གིས་གཙོས་རང་རེའི་བརྩམས་ཆོས་འདི་དག་ལ་ཞུས་དག་བྱ་དགོས་པ་
མང་དུ་ཡོད་དེ་ང་ལོང་མ་བྱུང་
། ང་ཤི་བའི་འོག་ཏུ་མཁས་པས་བལྟས་ནས་ལེགས་
པར་དཔྱད་ན་ཁོ་བོའི་བརྩམས་ཆོས་འདི་དག་ལ་ཞུས་དག་ལེགས་པོ་མ་བྱུང་
འདུག་ཟེར་བ་ཞིག་འོང་། རྗེས་འབྲང་གི་བླུན་པོ་ཚིག་ཙམ་གྱི་རྗེས་སུ་འཇུག་པ་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
དག་གིས་བལྟས་ནས་རིགས་པས་མི་དཔྱོད་པར་ཚིག་ཙམ་ལ་ཞེན་པས་ཆུ་མ་ཐུབ་
པར་ཕུགས་རུལ་བ་ཞིག་འོང་སྟེ་བྱ་ཐབས་མེད་གསུངས་ཏེ། ཚུལ་འདི་ནི་ཀུན་
མཁྱེན་བུ་སྟོན་རིན་པོ་ཆེ་ཞིང་གཤེགས་པའི་འོག་ཏུ་རྗེ་བཙུན་ཆོས་ཀྱི་རྒྱལ་པོ་ཙོང་
ཁ་ཆེན་པོ་གངས་རིའི་ཁྲོད་འདིར་བྱོན་ནས། ཀུན་མཁྱེན་བུ་སྟོན་རིན་པོ་ཆེའི་
མཛད་པའི་རྣམ་ཐར་རྗེས་སུ་བསྐྱངས་ཏེ་རྒྱལ་བའི་བཀའ་དང་དགོངས་འགྲེལ་
མཐའ་དག་ལ་ལུང་ཙམ་སྐྱབས་སུ་འགྱུར་པ་མིན་པར་དྲི་མ་མེད་པའི་རིགས་ལམ་
ནས་དྲངས་ཏེ་མཐའ་དག་པར་གཏན་ལ་ཕབ་པ་འདི་འོང་པར་ལུང་བསྟན་པར་
མཛད་པ་ཡིན་ནོ། །ཡང་དེའི་ཚེ་ལན་ཅིག་ཉེ་གནས་ལ་སྤྱན་ཅེར་གཟིགས་ཏེ། ལོ་
འདི་ལ་ཆོས་སྒོར་ཞུགས། ལོ་འདིའི་རིང་ལ་གཞུང་ལུགས་ཆེན་པོ་རྣམས་ཀྱི་སློབ་
གཉེར་རྫོགས་པར་བྱ། ལོ་འདི་ལ་ཞ་ལུའི་གདན་སར་སླེབ། ལོ་འདིའི་རིང་ལ་
བསྟན་པའི་བྱ་བ་འདི་ཙམ་བྱས་པ་ཡིན། ཁྱོད་ཚོ་གཞོན་ནུ་ནས་ཆོས་སྒོར་ཞུགས་
ཏེ་ཚེ་ཧྲིལ་པོ་ཆོས་པའི་གཟུགས་བྱས་ཀྱང་དགེ་ཚུལ་བྱས་ནས་དེའི་བསླབ་བྱ་ཀཱ་རི་
ཀ་རེ་ཙམ་ཡང་མི་ཤེས། དགེ་སློང་བྱས་ནས་དེའི་བསླབ་བྱའི་སྡོམ་ཚིག་ཙམ་རེ་
ཡང་མི་ཤེས། སྔགས་ཀྱི་སྒོར་ཞུགས་ནས་བླ་མ་ལྔ་བཅུ་པ་དང་རྩ་ལྟུང་བཅུ་བཞི་
པ་ཙམ་ཡང་མི་ཤེས་པ་འདི་ཡི་རེ་མུག །འོན་ཀྱང་བསྟན་པ་ཉམས་པ་ལ་ཐུག་པས་
བྱ་ཐབས་མེད་གསུང་། ཡང་ལན་ཅིག་ཐུགས་སྲས་སྒྲ་ཚད་པ་སོགས་ལ་ཞལ་ཏ་
མང་དུ་མཛད་པའི་མཐར་དཀྱིལ་ཆོག་ཉི་ཤུ་པ་འདི་དང་། གསང་འདུས་རིམ་ལྔ་
འདི་ གཉིས་ ལ་ རྣམ་ བཤད་ རྒྱས་ པར་ བྱ་ སྙམ་ སྟེ། ད་ ངས་ མི་ འགྲུབ་ པ་ འདྲ་
གསུངས་ཏེ། དེ་ནི་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་དཀྱིལ་ཆོག་ཉི་ཤུ་
པའི་དོན་ལག་ལེན་གསལ་བར་བཀོད་པ་དབང་དོན་དེ་ཉིད་རབ་གསལ་དང་།།
-298 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གསང་འདུས་རིམ་ལྔའི་ངོ་སྤྲོད་ཆེན་མོ་རིམ་ལྔ་གསལ་བའི་སྒྲོན་མེ་ཞེས་བྱ་བ་
འཇིག་རྟེན་གསུམ་གྱི་སྒྲོན་མེ་གཅིག་པུ་འདི་མཛད་པར་ལུང་བསྟན་པ་ཡིན་ནམ་
སྙམ་མོ། །དེ་ཡང་རྗེ་ཐམས་ཅད་མཁྱེན་པ་གངས་རིའི་ཁྲོད་འདིར་བྱོན་ནས་མདོ་
སྔགས་ཀྱི་གསུང་རབ་དགོངས་འགྲེལ་དང་བཅས་པ་མཐའ་དག་ལ་དཔྱད་པ་
མཐར་ཕྱིན་པ་མཛད་ནས། དཔྱད་པ་ཡོངས་སུ་རྫོགས་ཏེ་དགུང་ལོ་ང་གསུམ་དུ་
ཕེབས་པ་ས་མོ་གླང་གི་ལོར་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་
འདེབས་པའི་ཚེ། སྲས་ཀྱི་ཐུ་བོ་གཉིས་ལ་ཇི་ལྟར་བགྱི་བའི་ཞལ་ཏ་མཛད་ནས།
རྗེ་ རིན་ པོ་ ཆེ་ཉིད་འོལ་ དགའ་ བསམ་ གཏན་གླིང་དུ་ སྐུ་མཚམས་དམ་ པོ་ ལ་
བཞུགས་ནས། བླ་མ་དང་རྗེ་བཙུན་འཇམ་པའི་དབྱངས་ཐ་མི་དད་པ་ལ་ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པ་ཚད་མེད་པ་ཕུལ་ནས་གསོལ་བ་ཤུགས་དྲག་
ལ་རྒྱུན་རིང་བ་བཏབ་སྟེ། རིམ་ལྔ་གསལ་སྒྲོན་གྱི་ཟིན་བྲིས་འདེབས་པར་མཛད་
པའི་ཚེ། ལོ་དེའི་ཟླ་བ་བཅུ་གཉིས་པའི་ཚེས་བཞིའི་ནུབ་མོ་རིན་པོ་ཆེ་སྣ་ཚོགས་
པས་སྤྲས་པའི་ཁྲི་ཞིག་གི་སྟེང་ན་ཐམས་ཅད་མཁྱེན་པ་བུ་སྟོན་རིན་པོ་ཆེ་བཞུགས་
པ་གསལ་བར་གཟིགས་ཤིང་། དེའི་ཚེ་བུ་སྟོན་རིན་པོ་ཆེས་དཔལ་ གསང་བ་
འདུས་པའི་རྩ་རྒྱུད་ཀྱི་གླེགས་བམ་ཞིག་གནང་ནས་འདིའི་བདག་པོ་གྱིས་ཤིག་
ཅེས་ གསུངས། རྗེ་ རིན་ པོ་ ཆེས་ ཕྱག་ གཉིས་ ཀྱིས་བཞེས། ཧཱུྃ་བཛྲ་ ཨུཏྟི། ཞེས་
སྔགས་དང་ཕྱག་རྒྱས་ལན་གསུམ་དབུའི་སྟེང་དུ་བཏེག་སྟེ་བྱིན་གྱིས་བརླབས་པ་
ཞིག་བྱུང་སྟེ། ཆོས་རྗེ་ཐམས་ཅད་མཁྱེན་པ་བུ་སྟོན་རིན་པོ་ཆེས་རྗེ་ཐམས་ཅད་
མཁྱེན་པ་ལ་རྒྱལ་བའི་བསྟན་པའི་སྙིང་པོ་མཐར་ཐུག་པ་དཔལ་གསང་བ་འདུས་
པའི་ཟབ་ལམ་རིམ་པ་ལྔའི་ངོ་སྤྲོད་ཆེན་མོ་འདིའི་རྩོམ་པ་མཐར་ཕྱིན་པ་ཞིག་ཅིས་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཀྱང་མཛད་དགོས་ཞེས་བསྐུལ་བ་དང་ཐུགས་རྒྱུད་བྱིན་གྱིས་རློབས་པ་དང་། ལུང་
བསྟན་པ་དང་། དབུགས་དབྱུང་བ་དང༌། གཟེངས་བསྟོད་པར་མཛད་དོ། །དོན་
འདི་ལ་རིམ་ལྔ་གསལ་བའི་སྒྲོན་མེ་ཉིད་ལས། དེ་ལྟར་གསུང་རབ་ཀུན་གྱི་མཐར་
ཐུག་འཇིག་རྟེན་གསུམ་གྱི་རིན་པོ་ཆེ་གཅིག་པུ། དཔལ་གསང་བ་འདུས་པ་ཞེས་
ཉི་ཟླ་ལྟར་གྲགས་པའི་རྒྱུད་ཀྱི་རྒྱལ་པོ་ཆེན་པོ། གསུང་རབ་ཀྱི་ངེས་དོན་མཐར་
ཐུག་པ་སྟོན་པར་ལུང་བསྟན་པའི་མགོན་པོ་ཀླུ་སྒྲུབ་ཡབ་སྲས་ཀྱིས་དོན་མངོན་དུ་
གྱུར་ནས་ཉིད་ཀྱི་གཟིགས་པ་བཞིན་བཀྲལ་བ། དཔལ་རིམ་པ་ལྔའི་གནད་ཀྱི་
དོན་ཐམས་ཅད་ཡོངས་སུ་རྫོགས་པ་གསལ་བར་བཤད་པ་འདི་ནི། གང་ལས་
ཁྱད་པར་དུ་འཕགས་པའི་ལམ་དང་། གྲུབ་པའི་མཐའ་འོག་མ་རྣམས་ལེགས་པར་
མི་ཤེས་ན་དེ་ལས་ཁྱད་པར་དུ་འཕགས་པའི་ལམ་དང༌། གྲུབ་པའི་མཐའ་གོང་
མའི་ཁྱད་པར་གྱི་ཆོས་ཐུན་མོང་མ་ཡིན་པ་ཕྲ་མོ་རྣམས་མི་ཤེས་ཤིང་། ཁྱད་པར་དུ་
ངེས་པའི་དོན་མཐར་ཐུག་པ་ཟབ་མོ་སྟོང་པ་ཉིད་ངེས་དོན་གྱི་གསུང་རབ་དང་
མགོན་པོ་ཀླུ་སྒྲུབ་ཀྱི་རིགས་པའི་ལམ་ཤིན་ཏུ་ཕྲ་བ་རྣམས་ལ་ལེགས་པར་སྦྱངས་
པའི་རྣམ་དཔྱོད་ཀྱིས་ཇི་ལྟ་བ་བཞིན་མ་རྙེད་ན། ཐར་པ་དང་ཐམས་ཅད་མཁྱེན་
པར་བགྲོད་པའི་ལམ་སྤྱིའི་གནས་མི་རྙེད་ཅིང་། བྱེ་བྲག་ཏུ་གཉིས་སུ་མེད་པའི་
རྒྱུད་གཉིས་ཀྱི་བརྗོད་བྱའི་སྙིང་པོ་བདེ་སྟོང་སྦྱར་ནས་ཉམས་སུ་ལེན་པའི་ལྷན་
ཅིག་སྐྱེས་པའི་ཡེ་ཤེས་ལེགས་པར་ངོས་མ་ཟིན་པས་དེ་ལ་མོས་ཀྱང་དད་པ་ཙམ་
དུ་ཟད་པར་མཐོང་ནས། རང་གཞན་གྱི་སྡེ་པ་དང་། རང་སྡེ་ཐེག་པ་ཆེ་ཆུང་དང་།
སྔགས་དང་། ཕར་ཕྱིན་གྱི་ཐེག་པ་གཉིས་དང་། རྡོ་རྗེ་ཐེག་པའི་རྒྱུད་སྡེ་བཞིའི་
གཞུང་རྣམས་ལ་ལེགས་པར་སྦྱངས་ཤིང་། དེ་ཡང་སོ་སོའི་ལམ་གྱི་ལུས་རྫོགས་
- 300 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
པའི་རིམ་པས་སློབ་མ་ཇི་ལྟར་བཀྲི་བའི་ཚུལ་རང་རང་གི་མན་ངག་གིས་བརྒྱན་པ་
སྟོང་ཉིད་གཏན་ལ་འབེབས་པ་དང༌། ཕེབས་ནས་ཇི་ལྟར་སྒོམ་པའི་ཚུལ་དང༌།
སྔར་བཤད་པའི་འདུས་པའི་ལུགས་སོ་སོའི་འཆད་ཚུལ་དང་། འཕགས་སྐོར་གྱི་རྒྱ་
གཞུང་བོད་དུ་འགྱུར་ཚད་ཀུན་དང་། དེའི་མན་ངག་རྣམས་ལ་ཡང་སྒྲུབ་པ་ལྷུར་
ལེན་པའི་ཚུལ་གྱིས་རིང་དུ་འདྲིས་པར་བྱས་པའི་སྒོ་ནས་རྩ་བའི་རྒྱུད་དང་བཤད་
པའི་རྒྱུད་རྣམས་ལེགས་པར་ཤན་སྦྱར་ཏེ། གསོལ་བ་རིང་དུ་བཏབ་པས་གཞུང་
རྩོམ་པར་གནང་བའི་མཚན་མ་ཁྱད་པར་ཅན་ཡང་རྙེད་ནས་འཕགས་སྐོར་གྱི་
འདུས་པའི་ལུགས་ཤིན་ཏུ་ཉམས་འདུག་པ་ལེགས་པར་གསོས་ནས་ཡུན་རིང་དུ་
མི་ཉམས་པར་གནས་པར་གྱུར་ཅིག་སྙམ་པའི་བསམ་པ་དག་པས་བགྱིས་སོ། །
ཞེས་དང་། གསུང་རབ་སྤྱི་དང་ཁྱད་པར་འཕགས་པའི་ལུགས། །ཆེས་ཆེར་ཉམས་
ནས་ རིང་ཞིག་ལོན་ པས་ན། །རྒྱུད་དོན་དཔག་ དཀའ་ ཇི་ བཞིན་ ཕྱེད་པ་ཡི། །
བསམ་གཏན་བདེ་ལ་རོལ་པ་ཆེས་དཀའ་མོད། །འོན་ཀྱང་རྣམ་དཀར་ལས་ཀྱི་
བྱེད་པོས་རྣམ་དཔྱོད་བགོ་སྐལ་ལྷག་བྱིན་པས། །མཁས་པ་དུ་མའི་བློ་གྲོས་ཁྱོན་
ཡངས་གང་གི་རྣམ་དཔྱོད་གྲྭ་གཅིག་ན། །དོག་པ་མེད་པར་ངལ་བསོ་བྱེད་པའི་
རྣམ་དཔྱོད་ནོར་གྱིས་ཕྱུག་པ་ཡི། །དམ་པ་རྣམས་ལ་སྔོན་མེད་ལེགས་བཤད་དུས་
མཐའ་འདིར་ཡང་མི་འབྱུང་མིན། །ཞེས་གསུངས་སོ། །དེས་ན་ཆོས་ རྗེ་བུ་སྟོན་
རིན་པོ་ཆེ་དགུང་ལོ་དོན་ལྔར་ཕེབས་པ་ཤིང་ཕོ་འབྲུག་གི་ལོ་དཔྱིད་ཟླ་ར་བའི་
ཚེས་གཅིག་ནས་སྐུ་སྙན་ཚུལ་ཆེར་བཞེས་པ་ན། རྒྱལ་བའི་སྲས་པོ་ཐོགས་མེད་
བཟང་པོ་དཔལ་ལ་སོགས་པ་དགེ་འདུན་རྣམས་དང་། ཡོན་བདག་ཆེན་མོ་རྣམས་
ཀྱིས་གསེར་གྱི་མཎྜལ་ཕུལ་ཏེ་གསོལ་བ་རྩེ་གཅིག་ཏུ་བཏབ་པ་ན། རྒྱལ་སྲས་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
བདག་ཉིད་ཆེན་པོའི་བདེན་ཚིག་གི་ཆེ་བ་བསྟན་པ་སོགས་ཐབས་ལ་མཁས་པའི་
དགོས་པ་ཁྱད་པར་ཅན་གྱི་སླད་དུ་དཔྱིད་ཟླ་འབྲིང་པོའི་ཚེས་བཅུ་དྲུག་ནས་སྙན་
དྭངས་པའི་ཚུལ་བསྟན། དཔྱིད་ཟླ་ཐ་མའི་ཚེས་བརྒྱད་ལ་བླ་མ་ཡི་དམ་ཆོས་སྐྱོང་
སྲུང་མའི་ཚོགས་ལ་གཏང་རག་གི་ཆོད་གཏོར་རྒྱས་པར་མཛད། དེ་ནས་དགེ་
འདུན་བྱིངས་རྣམས་འདུ་ཁང་དུ་ཚོགས་ནས་དཀྱིལ་འཁོར་མང་པོའི་སྒྲུབ་མཆོད་
དང༌། ཆོས་ རྗེ་ ཐམས་ ཅད་ མཁྱེན་ པ་ རང་ ཉིད་ གཟིམ་ ཁང་ དུ་ སྐུ་མཚམས་ལ་
བཞུགས་ནས་དཔལ་གསང་བ་འདུས་པའི་སྒྲུབ་མཆོད་རྒྱས་པར་མཛད། དེ་ནས་
དགེ་འདུན་བྱིངས་སློབ་གཉེར་བ་རྣམས་ཞ་ལུ་མཐིལ་དུ་ཆོས་ཐོག་ལ་བཏང་།
མཚམས་པ་རྣམས་རི་ཕུག་ཏུ་བསྙེན་སྒྲུབ་ལ་ཆིག་སྒྲིལ་དུ་སྦྱར། ཆོས་རྗེ་ཐམས་
ཅད་མཁྱེན་པ་རང་ཉིད་ཕྱི་ནང་གི་གཡེང་བ་གང་ཡང་མེད་པར་སྐུ་མཚམས་དམ་
པོར་བཅད་དེ་ཉིན་མཚན་ཁོར་ཡུག་ཏུ་ཐུགས་དམ་ལ་རྩེ་གཅིག་ཏུ་བཞུགས་སོ། །
དེ་ནས་ཆོས་རྗེ་ཉིད་ཀྱི་དགུང་ལོ་བདུན་བཅུ་དོན་ལྔར་ཕེབས་པ་ཁྲོ་མོ་ཞེས་པ་ཤིང་
ཕོ་འབྲུག་གི་ལོ་རྒྱུ་སྐར་མཆུ་སྟོད་ཀྱིས་ཉ་པ་ཧོར་ཟླ་དྲུག་པའི་ཚེས་ཉི་ཤུ་གཅིག་གི་
ཐོ་རངས་སྐུའི་བཀོད་པ་བསྡུས་ཏེ། དེད་དཔོན་རྒྱ་མཚོ་ཆེན་པོ་ནས་ཡིད་བཞིན་གྱི་
ནོར་བུ་བླངས་ཏེ་རང་ཁྱིམ་དུ་འགྲོ་བ་ལྟར་དགའ་ཞིང་སྤོ་བཞིན་དུ་ལྷ་གྲངས་མེད་
པས་མཆོད་པའི་བྱེ་བྲག་བསམ་གྱིས་མི་ཁྱབ་པས་བསུས་ཏེ་དགའ་ལྡན་དུ་ཕེབས་
སོ། །དེའི་ཚེ་ས་ཆེན་པོ་ཆེར་གཡོས་ཤིང་། ལྟས་ཆེན་པོ་བཅོ་བརྒྱད་བསྟན་ཏེ་སྒྲ་
ཆེས་ཆེར་གྲག་པ་དང་། ནམ་མཁའི་ཁྱོན་ཐམས་ཅད་འཇའ་ཚོན་སྣ་ལྔའི་དྲ་བས་
བྲེས་པ་དང་ལྷ་རྣམས་ཀྱིས་མེ་ཏོག་གི་ཆར་ཕབ་སྟེ་ས་གཞི་ཁྱབ་པ་སོགས་ངོ་
མཚར་བའི་ལྟས་བསམ་གྱིས་མི་ཁྱབ་པ་བྱུང་ངོ༌། །ཆོས་རྗེ་བུ་སྟོན་རིན་པོ་ཆེ་འདི་
- 302 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན། །
ནི་ཁ་ཆེ་པཎ་ཆེན་གྱི་སྐུའི་ཡང་སྲིད་དུའང་གྲགས་པས། དེ་ལྟར་ན་སྔོན་ཐུགས་ཇི་
ལྟར་བསྐྱེད་པ་དང་། སྔོན་གྱི་འཁྲུངས་རབས་མང་པོར་རྒྱལ་སྲས་ཀྱི་སྤྱོད་པ་ལ་ཇི་
ལྟར་བསླབས་པ་དང་། མ་འོངས་པ་ན་གང་དུ་མངོན་པར་རྫོགས་པར་འཚང་རྒྱ་
བའི་ཚུལ་ལ་སོགས་པ་རྣམ་པར་ཐར་པ་ཆེས་རྨད་དུ་བྱུང་བ་བརྗོད་པར་བྱར་ཡོད་
ཀྱང་འདིར་ཡི་གེ་མང་བས་འཇིགས་ནས་མཐའ་དག་མ་བྲིས་སོ། །
བཞི་པ་བྱེ་བྲག་ཏུ་ཆོས་རྗེ་བུ་སྟོན་རིན་པོ་ཆེས་རྒྱལ་བའི་བསྟན་པ་ལ་བྱ་བ་
རྒྱ་ཆེར་མཛད་པའི་ཕྱག་རྗེས་མདོ་སྔགས་ཀྱི་ལེགས་བཤད་ཇི་ལྟར་བཞུགས་པའི་
དཀར་ཆག་བསྟན་པ་ནི། ཆོས་རྗེ་བུ་སྟོན་རིན་པོ་ཆེ་འདི་ནི་རང་དང་གཞན་གྱི་
གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་བྱོན་ཞིང་། སྡེ་སྣོད་གསུམ་དང་རྒྱུད་སྡེ་
བཞིས་བསྡུས་པའི་མདོ་སྔགས་ཀྱི་ཆོས་ཐམས་ཅད་ལ་མཁྱེན་པ་ཐོགས་པ་མེད་
པར་འཇུག་པ། གང་ལས་བརྩམས་ཏེ་གསུང་ཡང་ སྤོབས་པ་ཐོགས་པ་མེད་པ་
ཞིག་ཡིན་ཡང་། རྒྱལ་བའི་དགོངས་པ་སྔོན་བྱོན་པའི་པཎ་གྲུབ་ཚད་ལྡན་རྣམས་
ཀྱིས་གསལ་བར་བཀྲལ་ཟིན་པ་རྣམས་གྲུབ་ཟིན་སྒྲུབ་པར་མི་མཛད་ཅིང་། དྲི་མ་
མེད་པའི་རིགས་པས་དཔྱད་པ་དག་པ་མ་བྱས་པར་གང་བྱུང་དུ་གསུང་བར་ཡང་
མི་མཛད་ལ། གཅིག་ཏུ་རྒྱལ་བའི་བཀའ་དང་འགལ་བ་དང་། རྒྱལ་བས་ལུང་
བསྟན་པའི་ཤིང་རྟ་ཆེན་པོ་རྣམས་ཀྱི་རིགས་ལམ་དང་མི་མཐུན་པ་ནི་རྣམ་པ་ཀུན་
ཏུ་གསུང་བར་མི་མཛད་དོ། །རྒྱལ་བའི་གསུང་རབ་ཀྱི་དགོངས་དོན་རྟོགས་དཀའ་
བ་ཤིང་རྟ་ཆེན་པོའི་གཞུང་གི་དོན་བློ་དམན་རྣམས་ཀྱིས་རྟོགས་དཀའ་བ་སྔོན་
བྱོན་དམ་པས་གསལ་བར་མ་ཕྱེད་པ་རྣམས་བསྟན་པ་འབའ་ཞིག་ལ་དགོངས་
པའི་ ཐུགས་ ཀྱིས་ཆེས་ཞིབ་ཏུ་གསལ་བར་མཛད་པ་ལས། ད་ལྟར་ཡོངས་སུ་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
གྲགས་པ་ནི། ཀ །སྟོན་པ་བཅོམ་ལྡན་འདས་ཤཱཀྱ་ཐུབ་བའི་རྣམ་པར་ཐར་པ་
འདུལ་བ་ལུང་ལས་འབྱུང་བ་བསྡུས་པ་དད་ཅིང་དགའ་བྱེད་ཅེས་བྱ་བ་ལ་ཤོག་
གྲངས ། ༣༠༠ བདེ་བར་གཤེགས་ པའི་ བསྟན་ པའི་ གསལ་བྱེད་ཆོས་ ཀྱི་འབྱུང་
གནས་གསུང་རབ་རིན་པོ་ཆེའི་མཛོད་ལ་༡༩༠། ཁ། དཔལ་གསང་བ་འདུས་པའི་
རྒྱུད་འགྲེལ་གྱི་བཤད་ཐབས་ཀྱི་ཡན་ལག་གསང་བའི་སྒོ་འབྱེད་ལ་༤ ༨། སྒྲོན་མ་
རབ་ཏུ་གསལ་བར་བྱེད་པའི་བཤད་སྦྱར་མཐའ་དྲུག་རབ་ཏུ་གསལ་བར་བྱེད་པའི་
བསྡུས་དོན་ཉུང་གསལ་ལ་༡༥། དཔལ་གསང་བ་འདུས་པའི་རྩ་རྒྱུད་ཀྱི་འགྲེལ་པ་
སྒྲོན་མ་གསལ་བར་བྱེད་པའི་བཤད་སྦྱར་མཐའ་དྲུག་རབ་ཏུ་གསལ་བར་བྱེད་པ་
ལ་༢༧༦། དཔལ་གསང་བ་འདུས་པའི་སྒྲུབ་ཐབས་མདོར་བྱས་ཀྱི་རྒྱ་ཆེར་བཤད་
པ་བསྐྱེད་རིམ་གསལ་བར་བྱེད་པ་ལ་༩༦། བླ་མའི་རྣལ་འབྱོར་གྱི་ཉམས་ལེན་བླ་
མ་ནཱ་རོ་ཏ་པ་དང་པཎྜི་ཏ་འཇིགས་མེད་འབྱུང་གནས་སྦས་པའི་མན་ངག་ལ་བརྟེན་
ནས་བླ་མའི་གསུང་བཞིན་སྦྱར་བ་ལ་༤། གསང་འདུས་རིམ་ལྔའི་བླ་མ་བརྒྱུད་པ་
ལ་གསོལ་བ་འདེབས་པ་ཅི་བསམ་ཀུན་འགྲུབ་ལ་། གསང་འདུས་རྒྱུད་འགྲེལ་
བརྒྱུད་པའི་བླ་མ་ལ་གསོལ་བ་འདེབས་པའི་ཚིགས་སུ་བཅད་པ་བླ་མའི་ཡོན་ཏན་
རྗེས་སུ་དྲན་པ་ལ་༥། དཔལ་གསང་བ་འདུས་པའི་རྫོགས་རིམ་རིམ་ལྔའི་དམར་
ཁྲིད་ཀྱི་མན་ངག་ཡིད་བཞིན་ནོར་བུ་རིན་པོ་ཆེའི་ཟམ་ཏོག་ལ་༢༨། ག །དཔལ་
གསང་བ་འདུས་པའི་ལྷ་ཚོགས་ལ་བསྟོད་པ་བྱིན་རླབས་ཀྱི་ཆར་འབེབས་ལ་༩།
དཔལ་གསང་བ་འདུས་པའི་མངོན་རྟོགས་དངོས་གྲུབ་ཀྱི་ཆར་འབེབས་ལ་ ༢༤ །
དཔལ་གསང་བ་འདུས་པའི་དཀྱིལ་འཁོར་དུ་དབང་བསྐུར་བའི་ཆོ་ག་ཡེ་ཤེས་
ཆར་འབེབས་ལ་༤༩། དཔལ་གསང་བ་འདུས་པའི་གཏོར་ཆོག་འདོད་དོན་ཆར་
- 304 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན། །
འབེབས་ལ་།། དཔལ་གསང་བ་འདུས་པའི་སྦྱིན་སྲེག་གི་ཆོ་ག་འཕྲིན་ལས་ཆར་
འབེབས་ ལ་ ༡༧། དཔལ་ གསང་ བ་ འདུས་ པའི་ དཀྱིལ་ཆོག་ གི་ཟུར་ འདེབས་
བགེགས་འཇོམས་པའི་ཆོ་ག་རྡོ་ རྗེ་ འཆང་གི་རྣམ་རོལ་ལ་ ༡༥། གསང་འདུས་
འཇམ་ དཔལ་ རྡོ་ རྗེའི་སྒྲུབ་ ཐབས་ འཇམ་ དབྱངས་ ཡིད་འཕྲོག་ ལ་ ༡༨། གསང་
འདུས་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འཇམ་དབྱངས་བྱིན་རླབས་ཀྱི་
རྣམ་ འཕྲུལ་ ལ་ ༤ ༧། དཔལ་ཕྱག་ན་རྡོ་ རྗེའི་ འཁོར་ ལོ་ཆེན་པོ་ལ་མངོན་པར་
རྟོགས་པ་དང་མཐུན་པར་རྣམ་དག་གི་སྒོ་ནས་བསྟོད་པ་དོན་ཐམས་ཅད་གྲུབ་པ་
ལ་༧ །བཀའ་སྒོ་བཞིའི་གར་དབྱངས་ལ་༩། འོད་གསལ་འཆར་བའི་རིམ་པའི་
བྱིན་རླབས་ཀྱི་ཆོ་གའི་འགྲེལ་པ་འཇུག་བདེ་རྣམ་པར་གསལ་བ་ལ་༡༣། གཤིན་
རྗེའི་གཤེད་དམར་པོ་ལྷ་ལྔའི་བདག་ཉིད་ཅན་གྱི་དཀྱིལ་འཁོར་གྱི་མངོན་པར་
རྟོགས་པ་གཤིན་རྗེ་ཀུན་འཇོམས་ལ་ ༡༤ །གཤིན་རྗེའི་གཤེད་དམར་པོ་ལྷ་ལྔ་
པའི་བདག་ཉིད་ཅན་གྱི་ཆོ་གའི་སྙིང་པོ་བསྡུས་ནས་བདེ་བླག་ཏུ་འཇུག་པ་ལ་༢༨།
གཤིན་རྗེའི་གཤེད་ཀྱི་གཏོར་མ་དྲུག་ཅུ་རྩ་བཞི་པའི་ཆོ་གའི་ལག་ལེན་བྱེད་ཚུལ་
ལ་༤། གཤིན་རྗེའི་གཤེད་དམར་ པོའི་སྦྱིན་སྲེག་གི་ཆོ་ག་ལ་༡༡། གཤིན་རྗེའི་
གཤེད་དམར་པོའི་མངོན་རྟོགས་རྣལ་འབྱོར་བཞི་གསལ་བར་བྱེད་པ་ལ་༡༩།
གཤེད་དམར་ལྷ་བཅུ་གསུམ་གྱི་དཀྱིལ་འཁོར་གྱི་ཆོ་ག་དེ་ཉིད་གསལ་བ་ལ་ ༣ ༣།
གཤིན་ རྗེའི་གཤེད་དམར་ནག་འཇིགས་ གསུམ་ གྱི་ འཁྲུལ་འཁོར་ གྱི་སྒོ་ནས་
འཕྲིན་ལས་སྒྲུབ་པའི་ཆོ་ག་འཁྲུལ་འཁོར་གནད་གྱི་མན་ངག་ལ་ ༣༡། དཔལ་རྡོ་
རྗེ་འཇིགས་བྱེད་ཀྱི་དཀྱིལ་འཁོར་གྱི་ཆོ་ག་སྙིང་པོ་མདོར་བསྡུས་ལ་ ༢༩། གཤིན་
རྗེའི་གཤེད་ཀྱི་མཆོད་ཕྲེང་གི་ཆོ་ག་མཆོད་སྤྲིན་བསམ་ཡས་ལ་༡༡། ལས་གཤིན་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལ་གཏོར་མ་འབུལ་བའི་ཆོ་ག་ལ་།། ང་། དཔལ་འཁོར་ལོ་སྡོམ་པའི་རྒྱུད་ཀྱི་སྤྱི་
དོན་རྣམ་པར་བཞག་པ་དོན་གསལ་ལ་༥༧། བདེ་མཆོག་རྩ་རྒྱུད་ཀྱི་བསྡུས་དོན་
གསང་བ་འབྱེད་པ་ལ་༡༧། བདེ་མཆོག་རྩ་རྒྱུད་ཀྱི་རྣམ་བཤད་གསང་བའི་དེ་ཁོ་
ན་ཉིད་གསལ་བར་བྱེད་པ་ལ་ ༣༠ ༣། རྣལ་འབྱོར་མའི་ཀུན་ཏུ་སྤྱོད་པའི་རྒྱུད་ཀྱི་
བཤད་པ་བདེ་མཆོག་གི་དོན་རབ་ཏུ་གསལ་བ་ལ་ ༨༧། ཅ། དཔལ་འཁོར་ལོ་
སྡོམ་པ་ལཱུ་ཧི་པའི་ལུགས་ཀྱི་སྒྲུབ་ཐབས་རྣལ་འབྱོར་བཞི་ལྡན་ལ་ ༢༥། དཔལ་
འཁོར་ལོ་སྡོམ་པ་ལཱུ་ཧི་པའི་ལུགས་ཀྱི་དཀྱིལ་འཁོར་གྱི་ཆོ་ག་དེ་ཁོ་ན་ཉིད་ལ་
གསལ་བར་འཇུག་པ་ལ་༤༥། དཔལ་འཁོར་ལོ་སྡོམ་པ་ལཱུ་ཧི་པའི་ལུགས་ཀྱི་སྦྱིན་
སྲེག་གི་ཆོ་ག་འཕྲིན་ལས་ཀུན་འགྲུབ་ལ་༡༥ ། དཔལ་འཁོར་ལོ་སྡོམ་པའི་མངོན་
པར་རྟོགས་པ་ནག་པོ་སྤྱོད་པའི་རྗེས་སུ་འབྲང་བའི་ལུགས་སུ་བཀོད་པ་འཁྲུལ་
པའི་དྲི་བྲལ་ལ་ ༢༤། གྲུབ་ཆེན་ནག་པོ་སྤྱོད་པས་མཛད་པའི་དཔལ་འཁོར་ལོ་
སྡོམ་པའི་སྒྲུབ་ཐབས་ཀྱི་འགྲེལ་པ་འཁྲུལ་པ་སྤོང་བར་བྱེད་པ་ལ་༩། གྲུབ་ཆེན་
ནག་པོ་སྤྱོད་པའི་གཞུང་གི་དོགས་གཅོད་ཟིན་བྲིས་ལ་༩། དཔལ་འཁོར་ལོ་སྡོམ་
པ་དྲིལ་བུ་པའི་ལུགས་ཀྱི་ལུས་དཀྱིལ་གྱི་མངོན་པར་རྟོགསས་པ་ལྷུན་གྱི་གྲུབ་
པའི་དཀྱིལ་འཁོར་གསལ་བར་བྱེད་པ་ལ་༡༩། དཔལ་འཁོར་ལོ་སྡོམ་པ་དྲིལ་བུ་
པའི་ལུགས་ཀྱི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་དུ་དབང་བསྐུར་བའི་
ཆོ་ག་ཟབ་དོན་གསལ་བ་ལ་ ༢༧། དཔལ་འཁོར་ལོ་སྡོམ་པའི་དཀྱིལ་འཁོར་གྱི་
མཆོད་པའི་ཆོ་ག་བདེ་ཆེན་རྣམ་རོལ་གྱི་མཆོད་པ་ལ་༡༨། བདེ་མཆོག་གི་ཉེར་སྤྱོད་
དང་རིག་མ་བཅུ་དྲུག་གི་མཆོད་གར་ལ་།། དཔལ་བདེ་མཆོག་སྡོམ་པ་འབྱུང་བའི་
སྒྲུབ་ཐབས་དངོས་གྲུབ་རིན་པོ་ཆེའི་གཏེར་ལ་ ༡༨། དཔལ་བདེ་མཆོག་སྡོམ་པ་
- 306 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
འབྱུང་བའི་དཀྱིལ་འཁོར་གྱི་ཆོ་ག་དྲི་མ་མེད་པའི་ཆུ་རྒྱུན་ལ་༦༣། རྡོ་རྗེ་བདུད་
རྩིའི་དཀྱིལ་འཁོར་གསུམ་གྱི་མངོན་རྟོགས་ ལ་ ༧། དཔལ་རྡོ་ རྗེ་ གདན་བཞིའི་
དཀྱིལ་འཁོར་རྒྱས་པའི་སྒྲུབ་ཐབས་མི་བརྗེད་པར་དྲན་བྱེད་ལ་༢༦། རྡོ་རྗེ་གདན་
བཞིའི་རྐང་སྟབས་བཅོ་བརྒྱད་པ་དང་མཆོད་པ་ཉི་ཤུའི་ཚུལ་ལ་༤། དཔལ་སྒྱུ་
འཕྲུལ་ཆེན་མོའི་མངོན་པར་རྟོགས་པ་སྒྱུ་འཕྲུལ་ཆེན་མོ་མངོན་པར་འབྱུང་བ་ལ་ར།
སྒྲུབ་ཐབས་འདི་ནི་གྲུབ་ཆེན་ཀུ་ཀུ་རི་པས་མཛད་པའི་མཧཱ་མ་ཡའི་མངོན་རྟོགས་
ལྟར་བཀོད་པར་མཛད་པའོ། །ཆ། སྒྱུ་འཕྲུལ་ཆེན་མོ་མངོན་རྟོགས་བསྡུས་པ་ལ་
༤། སྒྱུ་འཕྲུལ་ཆེན་མོའི་དཀྱིལ་ཆོག་སྙིང་པོ་བསྡུས་པ་ལ་ ༣༩། སེམས་ཉིད་ངལ་
བསོའི་རྩ་བའི་ཚིགས་བཅད་རྒྱུད་ཀྱི་ལུང་དང་སྦྱར་བ་ལ་༤། ཐུགས་རྗེ་ཆེན་པོ་
པདྨའི་དྲ་བའི་སྒྲུབ་ཐབས་ཐུགས་རྗེའི་འོད་ཟེར་འབྱུང་བ་ལ་༡༠། རྗེ་བཙུན་སྒྲོལ་
མ་ལ་བརྟེན་ནས་བཙོན་ལས་ཐར་པར་བྱེད་པའི་ཆོ་ག་ལ་ ༣། ཚོགས་ཀྱི་འཁོར་ལོ་
དང་དཔའ་བོའི་སྟོན་མོའི་ལག་ལེན་གྱི་ཆོ་ག་བདེ་ཆེན་རྣམ་རོལ་ལ་ ༢༧། རིགས་
ལྔའི་སྡོམ་བཟུང་གི་བཤད་པ་ལ་༧ ། བརྟག་གཉིས་ཀྱི་འགྲེལ་བཤད་ཉི་མའི་འོད་
ཟེར་ལ་༡༠བ། དཔལ་ཡང་དག་པར་སྦྱོར་བ་ཞེས་བྱ་བ་བཤད་རྒྱུད་སཾ་བྷུ་ཊའི་
བསྡུས་དོན་རྡོ་རྗེའི་ལྡེ་མིག་ལ་༢༤། དཔལ་ཡང་དག་པར་སྦྱོར་བ་ཞེས་བྱ་བས་སཾ་
བྷུ་ཊའི་རྒྱུད་ཀྱི་རྒྱ་ཆེར་བཤད་པ་ སྙིང་པོའི་དེ་ཁོ་ན་ཉིད་གསལ་བར་བྱེད་པ་
ལ་༣༠༣། དཔལ་ཡང་དག་དག་པར་སྦྱོར་བ་ལས་བྱུང་བ་དཔལ་རྡོ་རྗེ་སེམས་
དཔའི་དཀྱིལ་འཁོར་གྱི་འཁོར་ལོའི་མངོན་པར་རྟོག་པ་དཔག་བསམ་གྱི་ལྗོན་ཤིང་
ལ་ ༢༠། སཾ་བྷུ་ཊའི་རྒྱུད་ལས་བྱུང་བའི་ཐོག་བཟློག་པའི་མན་ངག་ལ་༢། སཾ་བྷུ་
ཊའི་རྒྱུད་ལས་བྱུང་བའི་བསྲུང་བ་བྲི་ཐབས་ལ་༣། ཇ། དུས་འཁོར་བསྡུས་རྒྱུད་ཀྱི་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
མཆན་འགྲེལ་ལ་ ༡༨༠ ། འགྲེལ་ཆེན་དྲི་མེད་འོད་ཀྱི་ལེའུ་དང་པོ་འཇིག་རྟེན་
ཁམས་ལེའི་འགྲེལ་ཆེན་གྱི་མཆན་འགྲེལ་ལ་༣༠༠ ། ནང་ལེའི་འགྲེལ་ཆེན་གྱི་
མཆན་འགྲེལ་ལ་ ༡༢༠། ཉ། དབང་ལེའི་འགྲེལ་ཆེན་གྱི་མཆན་འགྲེལ་ལ་ ༡༥༠།
སྒྲུབ་ལེའི་འགྲེལ་ཆེན་གྱི་མཆན་འགྲེལ་ལ་༩༠། ཡེ་ཤེས་ལེའུ་འགྲེལ་ཆེན་ གྱི་
མཆན་འགྲེལ་ ལ་ ༡༥༠ །སྦྱོར་བ་ཡན་ལག་དྲུག་ གང་ ལས་ གསུངས་ པའི་དུས་
འཁོར་ གྱི་ རྒྱུད་ ཚིག་ ལོགས་ སུ་ ཕྱེ་བ་ ལ་ ༡༠། སྦྱོར་ དྲུག་ ཉེ་བརྒྱུད་ ཀྱི་ གསོལ་
འདེབས། འགྲོ་ལུགས་བརྒྱུད་པའི་གསོལ་འདེབས་བཅས་ལ་༦། དཔལ་དུས་ཀྱི་
འཁོར་ལོའི་དབང་གོང་མ་ཆེན་པོ་བསྐུར་བའི་ཆོ་ག་དབང་དོན་རབ་གསལ་ལ་༡༡།
སྦྱོར་བ་ཡན་ལག་དྲུག་གི་སྔོན་འགྲོའི་རིམ་པ་ལ་ར། སྦྱོར་བ་ཡན་ལག་དྲུག་གི་
མན་ངག་ཐོག་མཐའ་བར་གསུམ་དུ་དགེ་བའི་འཁྲིད་ཡིག་རྡོ་རྗེའི་རྣལ་འབྱོར་
གསལ་བ་ལས་ཐོག་མར་དགེ་བ་སོར་སྡུད་དང་བསམ་གཏན་གྱི་མན་ངག་ལ་༢༦།
བར་དུ་དགེ་བ་སྲོག་རྩོལ་དང་འཛིན་པའི་རྣལ་འབྱོར་ལ་༢༠། ཐ་མར་དགེ་བ་རྗེས་
དྲན་དང་ཏིང་ ངེ་ འཛིན་ གྱི་རྣལ་འབྱོར་ལ་༡༩། རྒྱུད་གསུམ་ གྱི་དོན་གཏན་ལ་
དབབ་པ་གཅེར་མཐོང་ངོ་ཤེས་ལ་༤༠། ལུས་སྦྱོང་གནད་ཀྱི་འཁྲུལ་འཁོར་ལ་ ༣།
དབང་མདོར་བསྟན་གྱི་ས་བཅད་བསྡུས་དོན་ལ་༦། དབང་མདོར་བསྟན་པའི་
འགྲེལ་བཤད་དོན་དམ་པ་བསྡུས་པའི་སྙིང་པོ་རབ་ཏུ་གསལ་བ་ལ་ ༨༦། དཔལ་
དུས་ཀྱི་འཁོར་ལོའི་རྒྱུད་ཀྱི་རྒྱལ་པོའི་བཤད་ཐབས་ཀྱི་ཡན་ལག་རྣམ་པར་བཞག་
པ་རྒྱུད་སྡེ་རིན་པོ་ཆེ་ཐམས་ཅད་ཀྱི་ཟབ་དོན་གྱི་སྒོ་འབྱེད་པར་བྱེད་པ་རིན་པོ་ཆེ་
གཅེས་པའི་ལྡེ་མིག་ལ་༤༠། དཔལ་དུས་ཀྱི་འཁོར་ལོའི་རྒྱུད་ཀྱི་རྒྱལ་པོའི་འགྲེལ་
བཤད་དྲི་མ་མེད་པའི་འོད་ཀྱི་བསྡུས་པའི་དོན་དྲི་མེད་འོད་ཀྱི་རྒྱན་ལ་༧༩། དཔལ་
- 308 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
དུས་ཀྱི་འཁོར་ལོའི་བསྡུས་པའི་རྒྱུད་ཀྱི་རྒྱ་ཆེར་འགྲེལ་དྲི་མ་མེད་པའི་འོད་ཀྱི་
མདོར་བསྡུས་དང་པོའི་རྣམ་བཤད་རྒྱུད་ཐམས་ཅད་ཀྱི་ངེས་པའི་དོན་ལ་འཇུག་པ་
སྙིང་པོ་སྣང་བའི་འོད་ཟེར་ལ་༦༤། དཔལ་དུས་ཀྱི་འཁོར་ལོའི་བཤད་ཐབས་ཀྱི་
ཡན་ལག་ངེས་པ་དོན་གྱི་སྙེ་མ་ལ་༡༡ ༣། དཔལ་དུས་ཀྱི་འཁོར་ལོའི་རྒྱུད་ཀྱི་ལེའུ་
ཕྱི་མ་བཞིའི་ འགལ་ སྤོང་ལ་ ༢༤། རིགས་ སུམ་ཅུ་ རྩ་བདུན་གྱི་རྣལ་འབྱོར་མ་
མཆོད་པའི་ཆོ་ག་རྣལ་འབྱོར་མ་མཉེས་པའི་དགའ་སྟོན་ལ་༥། དཔལ་དུས་ཀྱི་
འཁོར་ལོའི་ལས་བརྒྱད་པ་བརྒྱད་ཀྱི་ཆོ་ག་དང་ཕན་གནོད་དྲུག་ཅུ་རྩ་བཞིའི་སྦྱོར་
བ་བཅུའི་ཆོ་ག་བཅས་ལ་༡༡། ཏ། འདོད་པ་སུམ་ཅུ་རྩ་བཞིའི་ཕན་གནོད་ཀྱི་ལས་
སྦྱོར་འཁོར་ལོའི་དཔེ་རིས་དང་བཅས་པ་ལ་༤། སྒྲ་རིག་མཁས་པའི་ཁ་རྒྱན་ལ་༡༡།
དཔལ་དུས་ཀྱི་འཁོར་ལོའི་རྩིས་ཀྱི་མན་ངག་མཁས་པ་དགའ་བྱེད་ལ་༡༤ ༢། ལྔ་
བསྡུས་ཞེས་བྱ་བ་ཡན་ལག་ལྔ་དང་། སྒྲ་གཅན་གྱི་རྩིས་རྒྱུད་ལས་འབྱུང་བ་བཏུས་
པ་དང༌། གཟའ་ལྔའི་རྐྱང་རྩིས་རྒྱུད་ལས་འབྱུང་བའི་དོན་བསྡུས་པ་བཅས་ལ་༦།
མྱུར་རྩིས་ཀྱི་ཐབས་གཟའ་ལྔའི་རྐང་རྩིས་ལ་༣། སྣ་ཚོགས་ཡུམ་གྱི་རྣལ་འབྱོར་ལ་
བརྟེན་ནས་འབྲུམ་སྲུང་བྱེད་ཚུལ་ལ་ ༢། གོ་ལའི་རྣམ་གཞག་ལ་༤། དུས་སྦྱོར་ཀྱི་
དྲིས་ ལན་ ལ་ ༢། གསོལ་ འདེབས་ ཐར་ པའི་ ལམ་སྟོན་ ལ་ ༣། དཔལ་དུས་ ཀྱི་
འཁོར་ལོའི་དཀྱིལ་འཁོར་ཡོངས་རྫོགས་ལ་བསྟོད་པ་འདོད་པའི་དོན་ཐམས་ཅད་
གྲུབ་པ་ལ་༡༦། དཔལ་དུས་ཀྱི་འཁོར་ལོའི་དཀྱིལ་འཁོར་གྱི་མངོན་པར་རྟོགས་པ་
དངོས་གྲུབ་ཀྱི་འདོད་འཇོ་ལ་༥༠། དཔལ་དུས་ཀྱི་འཁོར་ལོའི་སྒྲུབ་ཐབས་དཔག་
བསམ་གྱི་སྙེ་མ་ལ་ ༢༩། དཔལ་དུས་ཀྱི་འཁོར་ལོའི་སྒྲུབ་ཐབས་རིན་པོ་ཆེའི་སྙིང་
པོ་ལ་ར། དཔལ་དུས་ཀྱི་འཁོར་ལོའི་དཀྱིལ་འཁོར་གྱི་ཆོ་ག་ཡོན་ཏན་ཀུན་འབྱུང་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
དང་དཔལ་དུས་ཀྱི་འཁོར་ལོའི་ཕྱིའི་ཁོར་ཡུག་རླུང་གི་དཀྱིལ་འཁོར་ལ་ལྷ་འགོད་
ཚུལ་བཅས་ལ་༦༦།དཀྱིལ་ཆོག་ཡོན་ཏན་ཀུན་འབྱུང་གི་ཕྱག་ལེན་གསལ་བར་
བཀོད་པ་ལ་༤ ༣། དཀྱིལ་འཁོར་ཡོངས་རྫོགས་ཀྱི་ཐིག་རྩ་དང་སྦྱིན་སྲེག་གི་ཐིག་
རྩ་བཅས་ལ་།། དཔལ་དུས་ཀྱི་འཁོར་ལོའི་ས་ཆོག་གི་ལྷན་ཐབས་ལ་༥། དཔལ་
དུས་ཀྱི་འཁོར་ལོའི་ལྷ་མོ་བཅུ་གཉིས་ཀྱི་མཆོད་གར་ལ་༢། དཔལ་དུས་ཀྱི་འཁོར་
ལོའི་མཆོད་ཕྲེང་མཆོད་སྤྲིན་རྒྱ་མཚོ་ལ་ ༢༣། དཔལ་དུས་ཀྱི་འཁོར་ལོའི་ཞི་བའི་
སྦྱིན་སྲེག་གི་ཆོ་ག་སྡུག་བསྔལ་ཞི་བྱེད་ལ་༡༠། དཔལ་དུས་ཀྱི་འཁོར་ལོའི་ལས་སོ་
སོའི་སྦྱིན་སྲེག་གི་ཆོ་ག་འཕྲིན་ལས་ཀུན་འབྱུང་ལ་ ༣༨། དཔལ་དུས་ཀྱི་འཁོར་
ལོའི་རྒྱུད་ལས་འབྱུང་བའི་རབ་གནས་ཀྱི་གཞུང་ཚིགས་སུ་བཅད་པ་བཅུ་གཉིས་
ཀྱི་འགྲེལ་པ་རབ་ཏུ་གནས་པའི་ཆོ་ག་བཀྲ་ཤིས་དཔལ་འབར་ལ་ ༣༢། དཔལ་
དུས་ཀྱི་འཁོར་ལོ་ལ་བརྟེན་པའི་གཤིན་པོ་རྗེས་བཟུང་གི་ཆོ་ག་ངན་འགྲོ་རྣམ་
འཇོམས་ལ་༤༠། ཐ། རྣལ་འབྱོར་རྒྱུད་ཀྱི་བཤད་ཐབས་རྣམ་པར་བཞག་པ་རྣལ་
འབྱོར་རྒྱུད་ཀྱི་རྒྱ་མཚོར་འཇུག་པའི་གྲུ་གཟིངས་ལ་༡༠༨། རྒྱུད་ཀྱི་རྒྱལ་པོ་དེ་ཉིད་
བསྡུས་པའི་བཤད་པ་དེ་ཁོ་ན་ཉིད་སྣང་བར་བྱེད་པའི་བསྡུས་དོན་དེ་ཉིད་སྣང་
བའི་རྒྱན་ལ་༨༦། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཆོ་ག་རྡོ་རྗེ་ཐམས་ཅད་
འབྱུང་བ་ཞེས་བྱ་བའི་རྒྱ་ཆེར་བཤད་པ་ཡིད་བཞིན་གྱི་ནོར་བུ་ལ་ ༢༩བ། རྡོ་རྗེ་
དབྱིངས་ཀྱི་དཀྱིལ་འཁོར་གྱི་ཆོ་ག་རྡོ་རྗེ་ཐམས་ཅད་འབྱུང་བ་ཞེས་བྱ་བའི་ལག་
ལེན་རིན་ཆེན་བསམ་འཕེལ་ལ༨༩། སྒྲུབ་མཆོད་སྦྲེལ་མ་བྱ་ཐབས་ལ་ ༢། རྡོ་རྗེ་
དབྱིངས་ཀྱི་དཀྱིལ་འཁོར་དུ་སློབ་དཔོན་དུ་དབང་བསྐུར་བའི་ཆོ་ག་ཤིན་ཏུ་རྒྱས་
པའི་ཁ་སྐོང་གསལ་བར་སྟོན་པ་དབང་བསྐུར་གསལ་བྱེད་ལ་༩། མགྲོན་སྟབས་
-310 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
ཀྱི་སངས་རྒྱས་སྟོང་རྩའི་བསྟོད་པ་ལ་༦། རྡོ་རྗེ་དབྱིངས་ཀྱི་གསང་བ་ཡུམ་བཞིའི་
མཆོད་གར་ལ་ ༣། རྡོ་རྗེ་དབྱིངས་ཀྱི་དཀྱིལ་འཁོར་གྱི་མཆོད་ཆོག་བླ་ན་མེད་པའི་
མཆོད་སྤྲིན་ལ་༡༣། དཀར་ཆག་སྔ་མ་འགའ་ཞིག་ན་མཆོད་པ་ཉེར་གཅིག་པ་ཞེས་
མཆོད་ཆོག་འདི་ལས་ཟུར་དུ་ཡོད་པར་བྱས་འདུག་ཀྱང་། མཆོད་ཆོག་འདི་ཉིད་ཀྱི་
ནང་ན་མཆོད་ཡོན་དང་རས་ཟུང་སོགས་མཆོད་པ་ཉེར་གཅིག་འབུལ་ཚུལ་བཤད་
འདུག་པ་འདི་དག་ཡིན་ནམ་སྙམ་མོ། །རྡོ་རྗེ་དབྱིངས་ཀྱི་ཞི་བའི་སྦྱིན་སྲེག་གི་
ལག་ལེན་བསྡུས་པ་ལ་༦། རྡོ་རྗེ་དབྱིངས་ཀྱི་རྒྱས་པའི་སྦྱིན་སྲེག་བསོད་ནམས་
དཔལ་འབར། རྡོ་རྗེ་དབྱིངས་ཀྱི་དབང་གི་སྦྱིན་སྲེག །རྡོ་རྗེ་དབྱིངས་ཀྱི་དྲག་པོའི་
སྦྱིན་སྲེག་བཅས་ལ་ ༡༩། རྡོ་རྗེ་དབྱིངས་ཀྱི་གཞལ་ཡས་ཁང་གི་ཚད་རྣམ་པར་
བཞག་པ་གཞལ་ཡས་ཁང་གི་གནས་ལུགས་གསལ་བྱེད་ལ་ ༢༧། རྡུལ་ཚོན་སྤྱན་
དྲང་བའི་ཆོ་ག་ལ་ ༣། རྣལ་འབྱོར་རྒྱུད་དང་མཐུན་པའི་རབ་ཏུ་གནས་པའི་ཆོ་ག་
བཀྲ་ཤིས་རྒྱས་བྱེད་ལ་༣༩། དེའི་སྡོམ་ཚིག་ལ་༡། འཇིག་རྟེན་གསུམ་ལས་རྣམ་
པར་རྒྱལ་བའི་དཀྱིལ་འཁོར་གྱི་ཆོ་ག་བདུད་ཐམས་ཅད་ལས་རྣམ་པར་རྒྱལ་བ་ལ་
༨༨། རྡོ་ རྗེ་ རྩེ་མོ་ རིགས་བསྡུས་པའི་དཀྱིལ་ འཁོར་ གྱི་ཆོ་ག་མཁས་ པའི་ ཡིད་
འཕྲོག་ལ་༡༢༧། རྡོ་རྗེ་རྩེ་མོ་ནས་གསུངས་པའི་ས་ཆོག་རྒྱས་པ་ལ་༡༣། ཞང་ཞུང་
མང་ནང་བ་ནས་བརྒྱུད་པའི་རིག་མ་བཅུ་དྲུག་གི་མཆོག་གར་ལ་།། རྩེ་མོ་ལ་མཁོ་
བའི་ཕྱག་རྒྱའི་རྒྱུད་ཚིག་ལོགས་སུ་ཕྱེ་བ་ལ་ ༥། དཔལ་མཆོག་དང་ པོ་ རིགས་
བསྡུས་པའི་དཀྱིལ་འཁོར་གྱི་ཆོ་ག་དོན་ཡོད་པའི་དམ་ཚིག་གི་དཀྱིལ་འཁོར་
འབྱུང་བ་ལ་༡༠༠། དཔལ་མཆོག་དུམ་བུ་དང་པོ་རིགས་བསྡུས་པའི་དཀྱིལ་འཁོར་
ལྷ་ཚོགས་ཀྱི་བསྟོད་ཆེན་ལ་༩། དཔལ་མཆོག་དང་པོ་རིགས་བསྡུས་ཀྱི་ཐིག་རྩ་ལ་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
༣། དཔལ་མཆོག་ལྷ་མོ་བཅུ་གཉིས་ཀྱི་མཆོད་གར་དང༌། རྩེ་མོའི་གསང་བ་ཡུམ་
བཞིའི་མཆོད་གར་ལ་།། དཔལ་མཆོག་རྡོ་རྗེ་སེམས་དཔའི་དཀྱིལ་འཁོར་གྱི་ཆོ་
ག་དམ་ཚིག་ཆེན་པོའི་དེ་ཁོ་ན་ཉིད་འབྱུང་བ་ལ་༧༠། དཔལ་མཆོག་དང་པོ་རྡོ་རྗེ་
སེམས་དཔའི་སྒོ་ནས་ཞི་བའི་སྦྱིན་སྲེག་གིས་ལས་བསྒྲུབ་པའི་ཆོ་ག་དགེ་ཞིང་ཞི་
བྱེད་ལ་༥། ན། དཔལ་རྡོ་རྗེ་སེམས་དཔའི་མྱུར་དུ་སྒྲུབ་པའི་ཐབས་བདེ་བ་ཆེན་
པོའི་རྣམ་པར་འཕྲུལ་པ་རྨད་དུ་བྱུང་བ་ལ་༡༩། དཔལ་མཆོག་རྡོ་རྗེ་སེམས་དཔའི་
སྒོ་ནས་ཐ་མའི་དུས་ལ་བབས་པ་རྣམས་རྗེས་སུ་བཟུང་བའི་ཆོ་ག་ཐར་པའི་གྲོང་
འཇུག་ལ་༩། དཔལ་མཆོག་གི་དཀྱིལ་འཁོར་གྱི་ལྷའི་བཀྲ་ཤིས་ཀྱི་ཚིགས་སུ་
བཅད་པ་ཆོས་དང་བཀྲ་ཤིས་འཕེལ་བྱེད་ལ་ ༣། ངན་སོང་ཐམས་ཅད་ཡོངས་སུ་
སྦྱོང་བའི་དཀྱིལ་འཁོར་གྱི་ཆོ་ག་ལས་སྒྲིབ་རྒྱུན་གཅོད་ལ་ ༥ ༣། ཀུན་རིག་གི་
མཆོད་ཕྲེང་ལ་ར། ཀཾ་པ་ཏའི་གར་དཔེ་ལ་༤། ངན་སོང་སྦྱོང་རྒྱུད་ནས་གསུངས་
པའི་ཞི་བའི་སྦྱིན་སྲེག་སྡུག་བསྔལ་ཞི་བྱེད་ལ་༩། དེའི་རྒྱས་པའི་སྦྱིན་སྲེག་ལ་༡༠།
དེའི་དབང་དྲག་གི་སྦྱིན་སྲེག་ལ་ ༡༡། ངན་སོང་ཡོངས་སུ་སྦྱོང་བའི་རྒྱུད་ལས་
བཤད་པའི་རོ་བསྲེགས་ཏེ་སྡིག་པ་སྦྱོང་བའི་ཆོ་ག་སྡིག་པ་ཞི་བྱེད་ལ་༡༤ ། གཙུག་
དགུའི་ དཀྱིལ་ ཆོག་ ངན་ སོང་རྒྱུན་ གཅོད་ ལ་ ༦ང༌། ཕྱག་ན་ རྡོ་ རྗེ་ འཆི་བདག་
འཇོམས་པའི་དཀྱིལ་འཁོར་གྱི་ཆོ་ག་འཆི་མེད་གྲུབ་པ་ལ་ ༣༢། ཕྱག་ན་རྡོ་རྗེ་འཆི་
བདག་འཇོམས་པའི་དཀྱིལ་འཁོར་གྱི་ལྷ་ཚོགས་ལ་བསྟོད་པ་ལ་༡། བཅོམ་ལྡན་
འདས་མི་འཁྲུགས་པའི་དཀྱིལ་ཆོག་ལས་ སྒྲིབ་རྣམ་སྦྱོང་ལ་༤༌། མི་འཁྲུགས་
པའི་ཆོ་ག་ལ་བརྟེན་ནས་རོའི་སྦྱིན་སྲེག་གི་ཆོ་ག་ལ་ ༡༢། སློབ་དཔོན་འཇམ་
དཔལ་ གྲགས་ པས་ མཛད་ པའི་ མཚན་བརྗོད་འགྲེལ་ཆེན་གྱི་བསྡུས་དོན་ཉུང་
- 312 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གསལ་ལ་༡༢། ཆོས་དབྱིངས་གསུང་དབང་གི་དཀྱིལ་ཆོག་མཁས་པའི་དགའ་
སྟོན་ཆེན་པོ་ལ་ ༨༥། ཆོས་དབྱིངས་གསུང་གི་དབང་ཕྱུག་གི་དཀྱིལ་འཁོར་གྱི་ལྷ་
ཚོགས་ལ་བསྟོད་པ་ལ་ ༥། རྣམ་པར་སྣང་མཛད་མངོན་པར་རྫོགས་པར་བྱང་ཆུབ་
པ་རྣམ་པར་སྤྲུལ་པ་བྱིན་གྱིས་རློབས་པའི་རྒྱུད་ལས་འབྱུང་བའི་སྙིང་རྗེ་ཆེན་པོའི་
སྙིང་པོ་ཅན་གྱི་དཀྱིལ་འཁོར་གྱི་ཆོ་ག་སྐུའི་བཀོད་པ་མི་ཟད་པའི་མཛོད་ཀྱི་སྒོ་རྣམ་
པར་འབྱེད་པ་ལ་ ༣༦། འཕགས་པ་འོད་ཟེར་དྲི་མ་མེད་པ་རྣམ་པར་དག་པའི་འོད་
ཅེས་ བྱ་ བའི་ དཀྱིལ་ འཁོར་ གྱི་ཆོ་ག་འཆི་མེད་འབྱུང་བ་ ལ་ ༣༠། པ། ཞ་ལུའི་
གཙུག་ལག་ ཁང་ གི་གཞལ་ཡས་ཁང་བཞིའི་ནུབ་མའི་དེ་ཉིད་བསྡུས་པ་ནས་
གསུངས་པའི་དཀྱིལ་འཁོར་གྱི་དཀར་ཆག །བྱང་མའི་མན་ངག་སོང་སྦྱོང་རྒྱུད་ཀྱི་
དཀར་ཆག །ཤར་མའི་གསེར་ཁང་སྟེང་གི་འཇམ་དཔལ་དང་རྡོ་རྗེ་སྙིང་པོ་རྒྱན་ལ་
སོགས་པའི་དཀར་ཆག །ལྷོ་མའི་རྩེ་མོ་རིགས་བསྡུས་ལ་སོགས་པའི་དཀར་ཆག་
བཅས་ལ་ ༢༡། དཀྱིལ་འཁོར་གསལ་བྱེད་ཉི་མའི་འོད་ཟེར་ལ་རྣལ་འབྱོར་རྒྱུད།
སྤྱོད་རྒྱུད་། བྱ་རྒྱུད་ཀྱི་སྐབས་གསུམ་ ལས། སྐབས་དང་པོ་རྣལ་འབྱོར་རྒྱུད་ཀྱི་
རྣམ་གཞག་སྟོན་པ་ལ་ལེའུ་བཅུ་མཛད་པ་ལས། ལེའུ་དང་པོ་རྩ་རྒྱུད་དེ་ཉིད་
བསྡུས་པའི་དཀྱིལ་འཁོར་བཤད་པ་ལ་ ༣༩། དཀྱིལ་འཁོར་གསལ་བྱེད་ཉི་མའི་
འོད་ཟེར་ལས་ལེའུ་གཉིས་པ་བཤད་རྒྱུད་རྡོ་རྗེ་རྩེ་མོའི་དཀྱིལ་འཁོར་བཤད་པ་ལ་
༡༩། དཀྱིལ་འཁོར་ གསལ་བྱེད་ཉི་མའི་འོད་ཟེར་ལས་ལེའུ་གསུམ་པ་དཔལ་
མཆོག་རིགས་བསྡུས་ཀྱི་དཀྱིལ་འཁོར་བཤད་པ་ལ་ ༣༧། དཀྱིལ་འཁོར་གསལ་
བྱེད་ཉི་མའི་འོད་ཟེར་ལས་ལེའུ་བཞི་པ་ཐམས་ཅད་གསང་བ་དང་། གསང་བ་
ནོར་བུ་ཐིག་ལེའི་རྒྱུད་ཀྱི་དཀྱིལ་འཁོར་གྱི་རྣམ་གཞག་བཤད་པ་ལ་།། དཀྱིལ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
འཁོར་གསལ་བྱེད་ཉི་མའི་འོད་ཟེར་ལས་ལེའུ་ལྔ་པ་འཇིག་རྟེན་གསུམ་ལས་རྣམ་
པར་རྒྱལ་བའི་རྟོགས་པ་ནས་གསུངས་པའི་དཀྱིལ་འཁོར་གྱི་རྣམ་གཞག་བཤད་
པ་ལེ་ཚན་གཉིས་ལ་༩། དཀྱིལ་འཁོར་གསལ་བྱེད་ཉི་མའི་འོད་ཟེར་ལས་ལེའུ་
དྲུག་པ་རྡོ་རྗེ་དབྱིངས་ཀྱི་དུམ་བུ་ལས་འཕྲོས་པའི་མཚན་བརྗོད་ཀྱི་དཀྱིལ་འཁོར་
གྱི་རྣམ་གཞག་བཤད་པ་ལ་ ༢༢། དཀྱིལ་འཁོར་གསལ་བྱེད་ཉི་མའི་འོད་ཟེར་
ལས་ལེའུ་བདུན་པ་ཁམས་གསུམ་རྣམ་རྒྱལ་གྱི་དུམ་བུའི་ངན་འགྲོ་དགུག་ཅིང་
སྡིག་པ་སྦྱང་བ་ལས་འཕྲོས་པ་རྣམ་སྣང་གཙོར་བྱས་པའི་སྦྱོང་རྒྱུད་ཀྱི་དཀྱིལ་
འཁོར་གྱི་རྣམ་གཞག་བཤད་པ་ལ་ ༢༦། དཀྱིལ་འཁོར་གསལ་བྱེད་ཉི་མའི་འོད་
ཟེར་ལས་ལེའུ་བརྒྱད་པ་སྤྱོད་རྒྱུད་བརྟག་པ་ཕྱོགས་གཅིག་པའི་དཀྱིལ་འཁོར་གྱི་
རྣམ་གཞག་བཤད་པ་ལ་༡༡། དཀྱིལ་འཁོར་གསལ་བྱེད་ཉི་མའི་འོད་ཟེར་ལས་
ལེའུ་དགུ་པ་རྡོ་རྗེ་སྙིང་པོ་རྒྱན་གྱི་རྒྱུད་ཀྱི་དཀྱིལ་འཁོར་གྱི་རྣམ་གཞག་བཤད་པ་
ལ་༡༩། དཀྱིལ་འཁོར་གསལ་བྱེད་ཉི་མའི་འོད་ཟེར་ལས་ལེའུ་བཅུ་པ་དཔལ་
མཆོག་ཆ་མཐུན་དང༌། འཕྲོས་པའི་རྒྱུད་དེ་བཞིན་གཤེགས་པ་ཐམས་ཅད་ཀྱི་སྐུ་
དང་གསུང་དང་ཐུགས་ཀྱི་གསང་བ་རྒྱན་བཀོད་པའི་རྒྱུད་དང་། ཤེས་རབ་ཀྱི་ཕ་
རོལ་ཏུ་ཕྱིན་པའི་ཚུལ་བརྒྱ་ལྔ་བཅུ་པ་ནས་འབྱུང་བའི་དཀྱིལ་འཁོར་གྱི་རྣམ་
གཞག་བཤད་པ་ལ་༡༨། དཀྱིལ་འཁོར་གསལ་བྱེད་ཉི་མའི་འོད་ཟེར་ལས་སྐབས་
གཉིས་ པ་ སྤྱོད་ པའི་ རྒྱུད་ ཀྱི་ དཀྱིལ་ འཁོར་ གྱི་རྣམ་གཞག་བཤད་ པ་ ལ་ ༣།།
དཀྱིལ་འཁོར་གསལ་བྱེད་ཉི་མ་འོད་ཟེར་ལས་སྐབས་གསུམ་པ་བྱ་རྒྱུད་ཀྱི་དཀྱིལ་
འཁོར་གྱི་རྣམ་གཞག་བཤད་པ་ལ་༦༣། མཆོད་རྟེན་གྱི་སྲོག་ཤིང་གཟུགས་ཐབས།
འཆི་བླུའི་སཱཙྪ་གདབ་ཐབས་དང་བཅས་པ་ལ་༡༣། མཆོད་རྟེན་སྒྲུབ་པའི་ཆོ་ག་
- 314 -



བྱ
ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
བྱིན་རླབས་དཔལ་འབར་ལ་༤། མཆོད་རྟེན་ གྱི་ཕན་ཡོན་ལུང་ལས་བཏུས་ཏེ་
བཀོད་པ་ལ་༩། བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་བསྟོད་པ་
འདོད་དགུའི་ཆར་འབེབས་ལ་༤། དཔལ་བོ་གཅིག་སྒྲུབ་ཀྱི་རྒྱུད་ནས་བཤད་པའི་
གནོད་སྦྱིན་ཕོ་མོའི་འཁོར་ལོ་བྲི་ཐབས་ལ་ ༣། ཐོག་དང་སེར་བ་སྲུང་བའི་མན་
ངག་ལེ་ཚན་གཉིས་ལ་༤། དོན་ཡོད་ཞགས་པའི་དཀྱིལ་འཁོར་གྱི་ཆོ་ག་བཀོད་
པའི་ཤེས་བྱེད་ ཀྱི་ རྒྱུ་མཚན་ཡིད་ཆེས་ པའི་ ལུང་ཁུངས་དང་བཅས་པ་ལ་ ༣༥།
བཅོམ་ལྡན་འདས་དོན་ཡོད་ཞགས་པའི་དཀྱིལ་འཁོར་གྱི་ཆོ་ག་ཡིད་བཞིན་གྱི་
ནོར་བུ་ལ་འ ༧། འཕགས་པ་དོན་ཡོད་ཞགས་པའི་གཟུངས་སྒྲུབ་རྐྱང་པའི་ཆོ་ག་
བྱེད་ཚུལ་ལ་༤། འཕགས་པ་དོན་ཡོད་ཞགས་པའི་ཞི་བ་དང་རྒྱས་པའི་སྦྱིན་སྲེག་
གི་ཆོ་ག་ལ་ ། འཕགས་པ་སེང་གེ་སྒྲའི་གཏོར་ཆོག་ལ་༡། རྒྱལ་པོ་ཆེན་པོ་རྣམ་
ཐོས་སྲས་ཀྱི་མངོན་པར་རྟོགས་པ་དགོས་འདོད་འབྱུང་བ་ལ་༡༠། གསང་བདག་
གོས་སྔོན་ཅན་ལ་སྤྲོ་བ་ལྔའི་སྒོ་ནས་བསྟོད་པ་ལ་༡། རྣམ་སྲས་ཞི་དྲག་གཉིས་ཀྱི་
རྗེས་གནང་ལ་ ༣། རྣམ་སྲས་གཙོ་འཁོར་གྱི་བྲི་ཡིག་ལ་ ༣། རྒྱལ་པོ་ཆེན་པོ་རྣམ་
ཐོས་སྲས་ཀྱི་བསྟོད་པ་རྒྱལ་པོའི་ཐུགས་རབ་ཏུ་མཉེས་པར་བྱེད་པ་ལ་༡༩། ཕ།
རྒྱུད་སྡེ་སྤྱིའི་རྣམ་པར་བཞག་པ་རྒྱུད་སྡེ་རིན་པོ་ཆེའི་མཛེས་རྒྱན་ལ་༣༡༣། རྒྱུད་སྡེ་
སྤྱིའི་རྣམ་པར་བཞག་པ་འབྲིང་པོ་རྒྱུད་སྡེ་ཐམས་ཅད་ཀྱི་གསང་བ་གསལ་བར་
བྱེད་པ་ལ་༡༦༠། རྒྱུད་སྡེ་སྤྱིའི་རྣམ་པར་བཞག་པ་བསྡུས་པ་རྒྱུད་སྡེ་རིན་པོ་ཆེའི་
གཏེར་སྒོ་འབྱེད་པའི་ལྡེ་མིག་ལ་༨ ༣། བ །བླ་མ་བརྒྱུད་པའི་མཚན་སྔགས་དང་
རྒྱུད་སྡེ་བཞིའི་གཟུངས་སྔགས་རྣམས་ཕྱོགས་གཅིག་ཏུ་བསྡུས་པ་གཟུངས་འབུམ་
ཆེན་མོ་ལ་༣༨༠། མ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པ་དོན་གསལ་གྱི་རྒྱ་ཆེར་བཤད་
པ་ལུང་གི་སྙེ་མ་ལ་༢༨༢། ཤེས་རབ་ཀྱི་ཕ་རོལ་ཏུ་ཕྱིན་པ་གྲུབ་པའི་མཐའ་རབ་ཏུ་
བྱེད་པ་ལྟ་བ་ངན་སེལ་ ལ་ ༢༣། ཕར་ ཕྱིན་ གྱི་ཊིཀྐ་ལུང་གི་སྙེ་མའི་སྐབས་སུ་
དགོས་པའི་སྟོང་མཐུན་ལ་༡༢། རྒྱས་འབྲིང་བསྡུས་གསུམ་གྱི་སྐབས་བརྒྱད་དོན་
བདུན་ཅུའི་མཚམས་འབྱེད་པ་ཤེར་ཕྱིན་གྱི་ལྡེ་མིག་ལ་༡༧། ཙ། བྱང་ཆུབ་སེམས་
དཔའི་སྤྱོད་པ་ལ་འཇུག་པའི་བསྡུས་དོན་གསལ་བྱེད་ལྡེ་མིག་ལ་༡༩། བྱང་ཆུབ་
སེམས་དཔའི་སྤྱོད་པ་ལ་འཇུག་པའི་འགྲེལ་པ་བྱང་ཆུབ་ཀྱི་སེམས་གསལ་བར་
བྱེད་ པ་ ཟླ་བའི་འོད་ཟེར་ལ་ ༡༧༠། དེ་བཞིན་ གཤེགས་ པའི་ སྙིང་ པོའི་མདོའི་
བསྡུས་དོན་རིན་ཆེན་གསེར་གྱི་ལྡེ་མིག་ལ་།། སངས་རྒྱས་པའི་མདོ་ཞེས་བྱ་བའི་
བསྡུས་དོན་རིན་པོ་ཆེ་གསེར་གྱི་མེ་ཏོག་ལ་།། དེ་བཞིན་གཤེགས་པའི་སྙིང་པོ་
གསལ་ཞིང་མཛེས་པར་བྱེད་པའི་རྒྱན་ལ་༤༥། ཆོས་མངོན་པ་ཀུན་ལས་བཏུས་
པའི་རྣམ་གཤད་ཉི་མའི་འོད་ཟེར་ ལ་༣༡།། རྟེན་ཅིང་འབྲེལ་བར་འབྱུང་བའི་
བཤད་པ་ལུང་ཀུན་ལས་བཏུས་པ་ལ་༡༡། ཚ། འདུལ་བ་སྤྱིའི་རྣམ་པར་བཞག་པ་
འདུལ་ བ་ རིན་ པོ་ ཆེའི་མཛེས་རྒྱན་ལ་༦༧། འདུལ་བའི་མདོའི་དོན་རྣམ་པར་
འབྱེད་པ་འདུལ་བ་རྒྱ་མཚོའི་སྙིང་པོ་རབ་ཏུ་གསལ་བར་བྱེད་པ་ལ་ ༢༥ ༣། ལས་
བརྒྱ་རྩ་གཅིག་གི་རྣམ་པར་བཤད་པ་ཆོ་གའི་གསལ་བྱེད་ལ་༡༢༣། འདུལ་བའི་
ལག་ལེན་གྱི་ཆོ་ག་དྲི་མ་མེད་པའི་ཕྲེང་བ་ལ་༤༦། འདུལ་བའི་ལག་ལེན་གྱི་ཆོ་ག་
དྲི་མ་མེད་པའི་ཕྲེང་བའི་ཞར་བྱུང་ཁྱིམ་པ་ལ་ཕན་གདགས་པའི་ཆོ་ག་ལ་༡༩།
དུས་གོའི་ལྷན་ཐབས་ལ་༧། དགེ་སློང་མའི་རྣམ་པར་འབྱེད་པའི་དོན་གསལ་བར་
བྱེད་པ་སྙིང་པོ་གསལ་བ་ལ་༥།། ཛ། འདུལ་བ་མདོའི་བཤད་ཐབས་ཀྱི་ཡན་ལག་
- 316 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
གླེང་གཞི་དང་རྟོགས་བརྗོད་དང་དེ་ལྟ་བུ་བྱུང་བ་དང་སྐྱེས་པའི་རབས་རྣམས་ཅི་
རིགས་པའི་སྙིང་པོ་བསྡུས་ཏེ་བསྟན་པ་ཞེས་བྱ་བ་གླེང་འབུམ་ཆེན་མོར་གྲགས་པ་
ལ་༤ ༠༤། དགེ་སློང་མའི་རྣམ་འབྱེད་ནས་འབྱུང་བའི་གླེང་གཞི་མདོར་བསྡུས་
བཀོད་པ་ལ་༥༧། ཝ། སྒྲའི་བསྟན་བཅོས་ཀཱ་ལ་པའམ་ཆ་བསགས་མདོའི་འགྲེལ་
པ་ལས་མཚམས་སྦྱོར་ལྔ་པའི་འགྲེལ་བཤད་ལ་༦།། མིང་ལེའི་དཔེར་བརྗོད་ལ་
༡༩༦། ཀུན་བཤད་ཀྱི་དཔེར་བརྗོད་ལ་༢༡༣། བྱིངས་མདོ་ལས་མིང་དུ་སྒྲུབ་པའི་
དཔེར་བརྗོད་ལ་༡༠༠ ། བཅས་ ཁྱོན་ཀཱ་ལ་པའི་སྒྲ་འགྲེལ་ཆེན་མོར་༦༣༨། ཞ།
ཚད་མ་རྣམ་པར་ངེས་པའི་འགྲེལ་བཤད་ཚིག་དོན་རབ་གསལ་གྱི་མཚན་དོན་ལ་
༥། ཚད་མ་རྣམ་པར་ངེས་པའི་འགྲེལ་བཤད་ཚིག་དོན་རབ་གསལ་ ལ་ ༣༥༠།
དཔལ་མགོན་འཕགས་པ་ཀླུ་སྒྲུབ་ཀྱིས་མཛད་པའི་སྨན་དཔྱད་སྦྱོར་བ་བརྒྱད་པའི་
མཆན་འགྲེལ་ ལ་ ༡༢། ཟ།བླ་མ་དམ་པ་རྣམས་ ཀྱིས་ རྗེས་སུ་བཟུང་བའི་ཚུལ་
བཀའ་དྲིན་རྗེས་སུ་དྲན་པར་བྱེད་པ་ཞེས་བྱ་བ་བུ་སྟོན་རིན་པོ་ཆེ་ཉིད་ཀྱི་གསན་
ཡིག་ལ་ ༧༥། དྲིས་ལན། ཆབ་ཤོག །འདུས་པའི་དུས་གོ །རང་གི་སློབ་མ་ལ་ཞེ་
ཐག་པ་ནས་གྲོས་འདེབས་པའི་ཡི་གེ་སྙིང་གི་ཐུར་མ། བདུད་མོ་ལ་སྨོད་པའི་
འཁོར་ལོ། ཡིག་མཁན་རྣམས་ལ་གདམས་པ། ཤི་གསོན་གྱི་བསྔོ་བ། ཞེ་ས་དགུ་
ཕྲུགས་ཀྱི་ཕྱག་བཞེས་སོགས་གསུང་ཐོར་བུ་བ་རྣམས་ཕྱོགས་གཅིག་ཏུ་བསྒྲིགས་
པ་ཆོས་ ཚན་ ལྔ་བཅུ་ རྩ་ གཅིག་ ལ་ ༡༢༦། རྒྱུད་འབུམ་ གྱི་དཀར་ཆག་ ལ་ ༡༦།
བསྟན་བཅོས་འགྱུར་རོ་འཚལ་གྱི་དཀར་ཆག་ཡིད་བཞིན་གྱི་ནོར་བུ་དང་དབང་གི་
རྒྱལ་པོའི་ཕྲེང་བ་ལ་༡༢༤། གསུང་འབུམ་གྱི་དཀར་ཆག་ཆོས་རྗེ་བུ་སྟོན་རིན་པོ་
ཆེ་ཉིད་ཀྱིས་མཛད་པ་ལ་༦། ཆོས་སྤྱོད་ཀྱི་རིམ་པ་རྣམ་མཁྱེན་དུ་བགྲོད་པའི་བདེ་
I
- 317-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལམ་ལ་ ༢༣རྣམས་བཞུགས། ཐམས་ཅད་མཁྱེན་པ་བུ་སྟོན་རིན་པོ་ཆེའི་གསུང་
རྩོམ་འདི་རྣམས་ལ་གླེགས་བམ་གྱི་གྲངས་སྣ་ཚོགས་སྣང་སྟེ། བུ་སྟོན་ཐམས་ཅད་
མཁྱེན་པ་རང་ཉིད་ཀྱིས་སྐུ་ཚེ་དེ་ལ་བསྟན་པ་ལ་བྱ་བ་མཛད་ཕྱིར་དཔྱད་པ་གསུམ་
གྱིས་རྣམ་པར་དག་པའི་ གསུང་རྩོམ་འདི་ ལྟར་ཡོད་ཀྱི་དཀར་ཆག་ཅིག་ཞིང་
གཤེགས་ཁར་མཛད་པ་འདུག་ཀྱང་། དེ་ལ་གླེགས་བམ་གྱི་གྲངས་འདི་ཙམ་བྱེད་
མ་གསུངས། ཐུགས་སྲས་ཞ་ལུའི་གདན་ས་པ་དང་། སྦྱིན་བདག་ཆེན་མོ་སྐུ་ཞང་
ཡོན་མཆོད་རྣམས་ ཀྱིས་ གསུང་རྩོམ་ གང་ ཡོད་ ཁྱོན་ གཅིག་ཏུ་བསྡོམས་ པ་ ལ་
གླེགས་བམ་ཉི་ཤུ་རྩ་དྲུག་ཏུ་བྱས། ཟང་ཟང་ནེ་རིང་གི་གཙུག་ལག་ཁང་ན་བུ་སྟོན་
ཐམས་ཅད་མཁྱེན་པའི་གསུང་གང་ཡོད་ཚར་གཅིག་བཞུགས་པ་ལ་པོད་རེར་ཤོག་
གྲངས་སུམ་བརྒྱ་རེ་བྱས་པའི་གླེགས་བམ་སུམ་ཅུ་བཞུགས། བཀྲ་ཤིས་བསམ་
གཏན་གླིང་དུ་བུ་སྟོན་རིན་པོ་ཆེའི་གསུམ་རྩོམ་གང་ཡོད་ཚར་གཅིག་བཞུགས་པ་
འདི་ལ་པོད་རེ་ལ་ཤོག་བུ་མདའ་ཚད་མ་ལྔ་བརྒྱ་རེ་བྱས་པའི་གླེགས་བམ་ཉི་ཤུ་རྩ་
གཉིས་བཞུགས། དེ་ལྟར་བུ་སྟོན་ཐམས་ཅད་མཁྱེན་པས་གངས་རིའི་ཁྲོད་འདིར་
སྔོན་དུས་ཆོས་རྒྱལ་ལོ་པཎ་བཀའ་དྲིན་ཅན་རྣམས་ཀྱིས་རྒྱལ་བའི་བཀའ་དང་
དགོངས་འགྲེལ་གྱི་བསྟན་བཅོས་རྣམས་དཀའ་བ་ཆེན་པོས་འཕགས་ཡུལ་ནས་
སྤྱན་དྲངས་ཏེ་བོད་སྐད་དུ་བསྒྱུར་། བསྟན་པ་འབའ་ཞིག་གཅེས་པར་དགོངས་
པའི་སེམས་དཔའ་ཆེན་པོ་བགྲང་བ་ལས་འདས་པས་བཀའ་དང་བསྟན་བཅོས་དེ་
དག་རྒྱ་ཆེར་སྤེལ་བར་མཛད་ཀྱང་། དུས་ཀྱི་དབང་གིས་སྐད་ཅིག་རེ་རེར་ཡང་
ཉམས་པ་ལ་ཕྱོགས་པའི་ཚེ་རྒྱལ་བའི་བསྟན་པ་ཉམས་པ་ཐུགས་ཀྱིས་མ་བཟོད་པ་
དང༌། སྙིགས་མའི་འགྲོ་བ་བླུན་རྨོངས་ལོང་བ་ལག་ནོམས་བྱེད་པ་ལྟ་བུ་གར་
- 318 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
འགྲོའི་གཏོལ་མེད་པ་ལམ་དབལ་མ་མིན་བལྟ་བ་ལ་ཕྱོགས་བསླད་པ་རྣམས་ལ་
ཐུགས་བརྩེ་བ་ཆེན་པོས་མ་བཟོད་ནས། སྡེ་སྣོད་ གསུམ་ དང་ རྒྱུད་སྡེ་བཞིའི་
དགོངས་པ་རྒྱལ་བས་ལུང་བསྟན་པའི་ཤིང་རྟ་ཆེན་པོའི་རིགས་ལམ་ནས་དྲངས་ཏེ་
སྔར་རྒྱུན་ཅུང་ཟད་གནས་པ་རྣམས་ཆེས་ཆེར་འཕེལ་བ་དང་། ཕྱོགས་འདིར་སྔོན་
བྱུང་ཡང་ཕྱིས་ཉམས་པ་རྣམས་གསོ་བ་དང་། སྔོན་མ་དར་བ་རྣམས་གསར་དུ་
བཙུགས་ཏེ་དར་བར་བྱ་བའི་ཕྱིར་རྒྱལ་བ་དགྱེས་པའི་ལེགས་བཤད་ངོ་མཚར་
རྨད་དུ་བྱུང་བ་འདི་དག་མཛད་པས་ན། བུ་སྟོན་རིན་པོ་ཆེ་འདི་ལ་རྒྱལ་བ་གཉིས་
པ་ཞེས་གཟུར་གནས་བློ་ལྡན་ཐམས་ཅད་ཀྱིས་མཐུན་པར་གླེང་ངོ༌། །བདག་ཉིད་
ཆེན་པོ་འདི་དུས་ཇི་ཙམ་ལ་བྱོན་པ་ནི་སྤྱིར་རྒྱལ་བའི་བསྟན་པའི་གནས་ཚད་ལ་
གདུལ་བྱའི་ཁམས་དང་བསམ་པའི་དབང་གིས་ལོ་སྟོང་དུ་གནས་པ་དང་། ལོ་
ཉིས་སྟོང་དུ་གནས་པ་སོགས་སྣ་ཚོགས་པ་ཞིག་གསུངས་ཀྱང་། བསྟན་པ་ལོ་ལྔ་
སྟོང་དུ་གནས་པ་རྒྱལ་བ་རང་ཉིད་ཀྱི་དགོངས་པ་ངེས་པའི་དོན་ཡིན་པར་སྔོན་
བྱོན་པའི་དམ་པ་རྣམས་མཐུན་པར་གསུངས་ལ། དེ་ལ་བུ་སྟོན་རིན་པོ་ཆེ་བྱོན་
པའི་སྔོན་དུ་བསྟན་པའི་འདས་ལོ་ཇི་ཙམ་སོང་དང་། དུས་ཇི་ཙམ་ལ་བྱོན་པ་དང་།
གནས་ཚད་ལས་ལྷག་མ་ཇི་ཙམ་གནས་པ་ནི། འདས་ལོ་ལ་སྤྱིར་ལུགས་མི་འདྲ་
བ་ཆེན་པོ་གཉིས་སྣང་ཏེ། རྒྱལ་བ་མྱ་ངན་ལས་འདས་པའི་རྗེས་སུ་རྒྱལ་པོ་མ་
སྐྱེས་དགྲ་སོགས་འཕགས་ཡུལ་གྱི་ཆོས་རྒྱལ་རིམ་པར་བྱོན་པ་རྣམས་དང་། བལ་
ཡུལ་དུ་ཆོས་སྐྱོང་བའི་རྒྱལ་པོ་རིམ་པར་བྱོན་པ་རྣམས་དང་། ཁ་བ་ཅན་གྱི་ཡུལ་
འདིར་ཆོས་རྒྱལ་སྲོང་བཙན་སྒང་པོ་ནས་བཟུང་ཆོས་སྐྱོང་བའི་རྗེ་བོ་རིམ་པར་བྱོན་
པ་རྣམས་ཀྱིས་བསྟན་བརྩིས་མཛད་པ་ལས་འདས་ལོ་ཇི་ལྟར་བརྗོད་པའི་ཚུལ་
-319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
གཅིག་དང་། དུས་འཁོར་རྩ་རྒྱུད་ནས་ལུང་བསྟན་པ་ལྟར་རྒྱལ་པོ་ཟླ་བ་བཟང་པོ་
ནས་བཟུང་ཤམྦྷ་ལའི་ཡུལ་དུ་ཆོས་རྒྱལ་རིགས་ལྡན་རིམ་པར་བྱོན་པ་རྣམས་ཀྱིས་
ལོ་ཇི་ཙམ་རེ་ཁྲིར་བཞུགས་ཏེ། དང་པོའི་སངས་རྒྱས་ཀྱི་རྒྱུད་གསུང་བའི་ཚུལ་
དུས་འཁོར་གྱི་རྒྱུད་ཉིད་དང་སྦྱར་ཏེ་བརྩིས་པ་ལས་བྱུང་བའི་འདས་ལོའི་ཚུལ་
གཅིག་སྟེ་གཉིས་སྣང་ངོ༌། །སྔ་མ་རྒྱལ་པོ་རིམ་བྱོན་གྱིས་བསྟན་བརྩིས་མཛད་པའི་
འདས་ལོའི་ཚུལ་དེ་ལ་ཡང་ཐུབ་པའི་འཁྲུངས་ལོ་ལ་ངོས་འཛིན་མི་འདྲ་བ་བྱུང་
བའི་དབང་གིས་འདས་ལོ་ལ་མང་ཉུང་མི་འདྲ་བ་མང་དུ་སྣང་ཡང་། འདིར་བུ་སྟོན་
ཐམས་ཅད་མཁྱེན་པ་རང་ཉིད་ཀྱིས་ཇི་ལྟར་གསུངས་པ་ལྟར་བརྗོད་ན། བུ་སྟོན་
ཐམས་ཅད་མཁྱེན་པ་དགུང་ལོ་ཉི་ཤུ་རྩ་དགུར་ཕེབས་པ་དོན་གྲུབ་ཅེས་པ་ས་མོ་
ལུག་གི་ལོ་ཕར་ཕྱིན་གྱི་ཊིཀྐ་ལུང་གི་སྙེ་མ་མཛད་པ་དེའི་སྦྱར་བྱང་དུ། ཤེས་རབ་
ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པ་རྟོགས་པའི་རྒྱན་ཅེས་
བྱ་བའི་འགྲེལ་པ་རྒྱ་ཆེར་བཤད་པ་ལུང་གི་སྙེ་མ་ཞེས་བྱ་བ་འདི། སྒྲ་དང་། ཚད་
མ་དང༌། སྙན་དངགས་དང་། སྡེབ་སྦྱོར་དང་། ཚིག་གི་རྒྱན་དང་། མིང་གི་མངོན་
བརྗོད་ལ་སོགས་པ་ཐ་སྙད་ཀྱི་གཙུག་ལག་རྣམས་ཕལ་ཆེར་ཤེས་ཤིང་། ནང་རིག་
པའི་བསྟན་བཅོས་སྡེ་སྣོད་གསུམ་ལ་མཁས་པ། ཤིན་ཏུ་ཟབ་པའི་སྡེ་སྣོད་ལ་ཡིད་
ཆེས་རྙེད་པ། སྡོམ་པ་གསུམ་དང་ལྡན་པའི་དགེ་སློང་རིན་ཆེན་གྲུབ་ཀྱིས་སངས་
རྒྱས་ཀྱི་བསྟན་པ་ལོ་སུམ་སྟོང་དང་བཞི་བརྒྱ་ལྔ་བཅུ་རྩ་གཉིས་འདས་པས་ས་མོ་
ལུག་གི་ལོ་དཔྱིད་ཟླ་ར་བའི་ཚེས་གཅིག་ལ་རྫོགས་པར་བྲིས་སོ། །ཞེས་འབྱུང་།
དགུང་ལོ་སུམ་ཅུ་རྩ་གསུམ་དུ་ཕེབས་པ་རྔ་ཆེན་ཞེས་པ་ཆུ་ཕོ་ཁྱིའི་ལོ་ཆོས་ཀྱི་
འབྱུང་གནས་གསུང་རབ་རིན་པོ་ཆེའི་མཛོད་ཅེས་བྱ་བ་བཀའ་དང་བསྟན་བཅོས་
- 320 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན།
འགྱུར་རོ་ཅོག་གི་དཀར་ཆག་ཆེན་མོ་མཛད་པའི་ཚེ། ཆུ་ཕོ་ཁྱི་དེ་ཡན་ལ་ཐུབ་པའི་
བསྟན་པ་ལོ་སུམ་སྟོང་བཞི་བརྒྱ་ལྔ་བཅུ་རྩ་ལྔ་སོང་། ལྔ་བཅུ་རྩ་དྲུག་པའི་སྟེང་ན་
ཡོད་པར་བཤད་དོ། །དེ་ལྟར་ན་ཐུབ་པའི་བསྟན་པ་ལོ་ལྔ་སྟོང་དུ་གནས་པར་
གསུངས་པ་ལས། ལོ་སྟོང་ཕྲག་རེ་རེ་ལ་ཕྱེད་ཕྱེད་དུ་བཅས་པས་ལྔ་བརྒྱ་པ་ཕྲག་
བཅུ་ལ་ལེའུ་བཅུར་འགྱུར་ཏེ། དེ་ལ་ལྔ་བརྒྱ་དང་པོ་དང་། གཉིས་པ་དང་། གསུམ་
པ་རྣམས་ལ་རིམ་པ་ལྟར་དགྲ་བཅོམ་པ་དང༌། ཕྱིར་མི་འོང་བ་ དང་། རྒྱུན་དུ་
ཞུགས་པ་མང་དུ་འབྱུང་བས། དགྲ་བཅོམ་པའི་ལེའུ་དང་། ཕྱིར་མི་འོང་ལེའུ་དང་།
རྒྱུན་དུ་ཞུགས་པའི་ལེའུ་ཞེས་བྱ་སྟེ་ཁོང་དུ་ཆུད་པའི་ལེའུ་གསུམ་དང་། དེ་ནས་ལྔ་
བརྒྱ་བཞི་པ་དང་། ལྔ་པ་དང་། དྲུག་པ་རྣམས་ལ་གོ་རིམ་བཞིན་དུ་ལྷག་མཐོང་
དང༌། ཏིང་ངེ་འཛིན་དང་ཚུལ་ཁྲིམས་དང་ལྡན་པ་མང་དུ་འབྱུང་བས་ལྷག་མཐོང་
གི་ལེའུ་དང་། ཏིང་ངེ་འཛིན་གྱི་ལེའུ་དང༌། ཚུལ་ཁྲིམས་ཀྱི་ལེའུ་ཞེས་བྱ་སྟེ་སྒྲུབ་
པའི་ལེའུ་གསུམ་དང་། དེ་ནས་ལྔ་བརྒྱ་བདུན་པ་དང་། བརྒྱད་པ་དང་། དགུ་པ་
ལ་རིམ་པ་ལྟར་ཆོས་མངོན་པ་དང༌། མདོ་སྡེ་དང་། འདུལ་བ་སྟོན་པ་མང་དུ་འབྱུང་
བས་མངོན་པའི་ལེའུ་དང་། མདོ་སྡེའི་ལེའུ་དང་། འདུལ་བའི་ལེའུ་སྟེ་ལུང་གི་ལེའུ་
གསུམ་དང་། ལྔ་བརྒྱ་བཅུ་པ་ནི། རབ་ཏུ་བྱུང་བའི་རྟགས་ཙམ་ལས་ལྟ་སྤྱོད་རྣལ་
མ་མི་ལྡན་པས་རྟགས་ཙམ་འཛིན་པའི་ལེའུ་སྟེ། འདི་ཉིད་ལ་ལྔ་བརྒྱ་པ་ཐ་མ་ཞེས་
བཤད་དོ། །དེ་ལྟར་ལྔ་བརྒྱ་པ་ཕྲག་བཅུ་ལས་འབྲས་བུའི་དུས་དང་། སྒྲུབ་པའི་
དུས་ཀྱི་ལྔ་བརྒྱ་པ་ཕྲག་དྲུག་དང་། ལུང་མངོན་པའི་དུས་ཀྱི་ལོ་བཞི་བརྒྱ་དང་ཉི་ཤུ་
རྩ་ གཉིས་འདས་ལ། མངོན་པའི་ལོ་བདུན་ཅུ་དོན་བརྒྱད། མདོ་སྡེ། འདུལ་བ།
རྟགས་ཙམ་འཛིན་པའི་ལྔ་བརྒྱ་ཕྲག་གསུམ་སྟེ། ལོ་སྟོང་དང་ལྔ་བརྒྱ་བདུན་ཅུ་དོན་
321-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བརྒྱད་ལྷག་མར་ལུས་པ་ཐུབ་པའི་བསྟན་པ་ལོ་སུམ་སྟོང་བཞི་བརྒྱ་ཉི་ཤུ་རྩ་
གཉིས་ འདས་ པ་ ལུང་ མངོན་ པའི་ དུས་ ཀྱི་མཇུག་ལ་ བུ་ སྟོན་ རིན་ པོ་ ཆེ་ འདི་
བསམས་བཞིན་ཏུ་གངས་རིའི་ཁྲོད་འདིར་སྐྱེ་བ་བཞེས་སོ། །དེ་ནས་དགུང་ལོ་
བདུན་ཅུ་དོན་ལྔའི་རིང་ལ་བསྟན་པའི་བྱ་བ་རྒྱ་ཆེན་པོ་མཛད་ནས་དགུང་ལོ་བདུན་
ཅུ་དོན་ལྔ་པ་ཁྲོ་མོ་ཞེས་པ་ཤིང་ཕོ་འབྲུག་གི་ལོར་གཟུགས་སྐུའི་བཀོད་པ་བསྡུས་
ཏེ་དགའ་ལྡན་དུ་ཕེབས་སོ། །བུ་སྟོན་རིན་པོ་ཆེ་ཞིང་གཤེགས་པའི་ཤིང་འབྲུག་དེ་
ནས་ད་ལྟའི་ས་མོ་ཕག་འདི་ཡན་ལ་ལོ་བཞི་བརྒྱ་དང་བདུན་ཅུ་དོན་གསུམ་སོང་།
དེས་ན་ཐུབ་པའི་བསྟན་པ་ལོ་སུམ་སྟོང་དགུ་བརྒྱ་བདུན་ཅུ་ཐམ་པ་སོང་བ་ལུང་
མདོ་སྡེའི་མཇུག་རབ་འབྱུང་བཅུ་གསུམ་པའི་སྒྱུར་བྱེད་ཅེས་པ་ས་མོ་ཕག་གི་ལོ་ལ་
བལ་བོད་མཚམས་ཀྱི་དབེན་གནས་མདོ་སྔགས་ཏིང་འཛིན་ལེགས་པར་འཕེལ་
བའི་གནས་མཆོག་བཀྲ་ཤིས་བསམ་གཏན་གླིང་དུ་ཆོས་རྗེ་ཐམས་ཅད་མཁྱེན་པ་
བུ་སྟོན་རིན་པོ་ཆེའི་གསུང་ཡོངས་རྫོགས་གསར་བཞེངས་བྱས་པ་ཡིན་ལ། དེ་ལ་
མ་ཕྱི་བྱས་ནས་བུ་སྟོན་ཐམས་ཅད་མཁྱེན་པའི་ཆོས་རྒྱུད་འཛིན་པ་དཔལ་ཆོས་རི་
སྡིངས་གྲྭ་ཚང་གི་གྲྭ་རིགས་རིན་ཆེན་ཡོན་ཏན་བསྟན་འཛིན་གྱིས་གསུང་འབུམ་
ཡོངས་ རྫོགས་ ཚར་ གཅིག་ གསར་ བཞེངས་ བྱས་ ཏེ་ རི་ སྡིངས་ གྲྭ་ ཚང་ དུ་
སྦྱོར་འཇགས་བྱས་པ་ཡིན་ནོ། །ལྷ་ལམ་ཡངས་པར་རབ་ཏུ་ཤར་བ་འོད་ཟེར་སྟོང་
ལྡན་དྲི་མེད་ནོར་བུ་ཆུ་ཤེལ་གཅིག་ཉིད་རྒྱ་མཚོའི་གོས་ཅན་ལ་གནས་ཆུ་ཀླུང་ཀུན་
ཏུ་གཟུགས་བརྙན་ཅིག་ཅར་སྟོན་པ་བཞིན། །ཆོས་ཀྱིས་མཐོ་བའི་ཁང་བཟང་དམ་
པར་རབ་བཞུགས་རྒྱལ་མཚན་མི་ཕམ་མགོན་པོ་མཐའ་ཡས་འཇིག་རྟེན་ཁམས་
གསུམ་གྲངས་མེད་འགྲོ་བ་འདྲེན་ཕྱིར་བགྲང་ཡས་སྤྲུལ་པ་ ཅིག་ཅར་སྟོན་པ་
- 322 -



ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་བསྟན་པའི་མཛེས་རྒྱན། །
ལས། །འཇིག་རྟེན་སྒྲོན་མ་ཀུན་གྱིས་རབ་སྤངས་རྨོངས་པའི་མུན་འཐིབས་བསིལ་
ལྡན་ལྗོངས་འདིར་སྙིགས་དུས་འགྲོ་ལ་བརྩེ་བས་དེང་དུས་སྐྱེ་བོའི་སྐལ་བ་དང་
མཚུངས་ལྔ་རིག་པཎ་ཆེན་སྐུར་བསྟན་ནས། །ཐུབ་བསྟན་ཡོངས་རྫོགས་རིན་ཆེན་
སྒྲོན་མ་རྣམ་དག་ལུང་རིགས་གོས་ལྡན་བསླབ་གསུམ་གྲུབ་པའི་རྒྱལ་མཚན་རྩེ་མོ་
བཀོད་ནས་སྙིགས་དུས་འགྲོ་འདིའི་གདུང་སེལ་ཟླ་མེད་བླ་མ་མཆོག་དེ་བསྔགས།།
འཇིག་རྟེན་རྒན་པོའི་རྗེས་སུ་རབ་བཞུགས་ནས། །ཚེ་འདིའི་བདེ་ཐབས་འབའ་
ཞིག་སྒྲུབ་པ་དང་། །བག་ཡངས་སྤྱོད་པས་གྲོལ་བར་སྨྲ་རྣམས་ལ། །རྒྱ་ཆེན་ལུང་
དང་རིགས་པ་མི་དགོས་ཀྱང་། །སྲིད་པའི་ཕུན་ཚོགས་དག་ལ་མ་ཆགས་ཤིང་། །
རྒྱལ་བ་དགྱེས་པའི་ལམ་བཟང་ཚོལ་འདོད་པའི། །བློ་ལྡན་འགའ་རེ་སྲིད་ན་ཕན་
སྙམ་ནས། །རྒྱ་ཆེན་ལམ་བཟང་གསལ་བྱེད་འདི་བརྩམས་སོ། །ལྟར་སྣང་བ་དང་
ཕྱོགས་རེས་མ་ཚིམ་པར། །ཆ་ཚང་མདོ་སྔགས་ལམ་གྱི་ལུས་རྫོགས་པ། །འཚོལ་
འདོད་བློ་ལྡན་མཁས་པའི་ཚོགས་རྣམས་ཀྱིས། །ལེགས་བཤད་གསལ་བའི་མེ་
ལོང་འདི་ལྟོས་ཤིག །སྔོན་བྱུང་མཁས་གྲུབ་དམ་པའི་རྗེས་ཞུགས་ནས། །ཆ་ཚང་
ལམ་ ལ་ སློབ་ པར་ འདོད་རྣམས་ ཀྱིས། །ལེགས་བཤད་ རིན་ཆེན་འབྱུང་གནས་
འདིར་ཞུགས་ལ། །དོན་གཉིས་ཀུན་འབྱུང་ནོར་བུ་བསམ་འཕེལ་ལོངས། །ཚུལ་
འདིར་འབད་ལ་དུང་དང་ཀུནྡ་ལྟར། །རབ་དཀར་དགེ་བ་གང་ཞིག་ཐོབ་པ་དེས། །
ཉམ་ཐག་མ་རྒན་འགྲོ་བ་མ་ལུས་པ། །རྒྱལ་བ་དགྱེས་པའི་ལམ་ལ་འཇུག་གྱུར་
ཅིག །བདག་ཀྱང་དེང་ནས་ཚེ་རབས་ཐམས་ཅད་དུ། །དམ་པའི་མགོན་གྱིས་རྟག་
ཏུ་རྗེས་བཟུང་ནས། །ཆ་ཚང་ལམ་ལ་སྒྲུབ་པ་མཐར་ཕྱིན་ཏེ། །སྟོབས་བཅུ་མངའ་
བའི་གོ་འཕང་མྱུར་ཐོབ་ཤོག །
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཅེས་ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་
ཆག་བསྟན་པ་རིན་པོ་ཆེའི་མཛེས་རྒྱན་ཕུལ་བྱུང་གསེར་གྱི་ཕྲེང་བ་ཞེས་བྱ་བ་འདི་ནི།
རྒྱལ་རྩེ་དཔལ་འཁོར་ཆོས་སྡེའི་མཁན་ཟུར་དཀའ་བཅུ་བསྐལ་བཟང་བྱང་ཆུབ་ཀྱི་
ཉེ་གནས་དགེ་སློང་རིན་ཆེན་ཡོན་ཏན་བསྟན་འཛིན་གྱིས་འདི་ལྟ་བུ་ཞིག་དགོས་
ཞེས་ནན་ཆེན་པོས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
བལ་བོད་མཚམས་ཀྱི་དབེན་གནས་བཀྲ་ཤིས་བསམ་གཏན་གླིང་དུ་རབ་བྱུང་བཅུ་
གསུམ་པའི་སྒྱུར་བྱེད་ཅེས་པ་ས་མོ་ཕག་གི་ལོར་སྦྱར་བའོ། །འདིས་ཀྱང་ཐུབ་པའི་
བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །།
-324 -



༄༅། །བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་
པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས་
ཞེས་བྱ་བ་བཞུགས་སོ། ། །
4
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་
སྒོ་གསུམ་གུས་པས་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་
སུ་གཟུང་དུ་གསོལ། རབ་འབྱམ་བཀའ་དང་གདམས་ངག་མ་ལུས་ལ། །དབང་
བསྒྱུར་རྗེ་བཙུན་བྱམས་པ་མགོན་པོ་ཉིད། །བློ་བཟང་གྲགས་པའི་དཔལ་གྱི་སྐུར་
བསྟན་པ། །འཇམ་མགོན་བླ་མ་བསྟན་པའི་བདག་པོ་རྒྱལ། །བསྐལ་བཟང་ལྷ་
ལམ་མཛེས་པའི་རྒྱན་གྱུར་འདྲེན་པ་རྒྱུ་སྐར་སྟོང་གི་དབུས། །རྒྱལ་སྲས་གཞན་
གྱིས་དཔག་དཀའི་ལྷག་བསམ་སྙིང་སྟོབས་ཆ་ཤས་ཡོངས་སུ་རྫོགས། །སྙིགས་
མའི་འགྲོ་ལ་ ལྷག་པར་བརྩེ་བ་ཐུགས་ རྗེ་བསིལ་བའི་འོད་དཀར་ཅན། །ཐུབ་
དབང་སྨྲ་བའི་ཟླ་བ་བདག་སྙིང་ཀུན་དའི་ཟེའི་འབྲུར་རྟག་ཏུ་བཞུགས། །རྒྱལ་བའི་
གསུང་རབ་ཆུ་གཏེར་ཆེན་པོ་དྲང་ངེས་རྦ་རླབས་ཆེར་འཁྲུག་པ། །དྲི་མེད་རིགས་
པའི་སྐྱ་བ་བཟུང་སྟེ་ཐབས་མཁས་གྲུ་ཡིས་ལེགས་བགྲོད་པས། །ངེས་དོན་ཡིད་
བཞིན་ནོར་བུ་རྙེད་དེ་ལེགས་བཤད་གྲུ་ཆར་ཕབ་པ་ཡིས། །སྐལ་བཟང་ཚོགས་
རྣམས་ཚིམ་མཛད་ཤིང་རྟ་ཆེན་པོ་གཉིས་ལ་སྙིང་ནས་འདུད། །ཤཱཀྱ་སེང་གེའི་
བསྟན་པ་ཡི། །སྙིང་པོ་མཐར་ཐུག་ཤེར་ཕྱིན་དོན། །འབྱེད་ལ་སྨོན་ལམ་མཐུ་གྲུབ་
པ། །རྒྱལ་སྲས་བཟང་པོའི་མཚན་ཅན་རྒྱལ། །གང་གི་ལེགས་བཤད་འདབ་བརྒྱ་
-325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
རྒོད་ པ་ཡི། །ཟེའུ་འབྲུ་ལ་ཆགས་ལམ་བཟང་ བདུད་རྩིའི་བཅུད། །མྱངས་པས་
དགའ་བའི་ཤུགས་ཀྱིས་བསྐྱོད་པ་ཡིས། །བསྔགས་བརྗོད་བུང་བའི་གླུ་དབྱངས་
འདི་བསྒྲགས་སོ། །
གང་ཡང་འཇིག་རྟེན་རྒན་པོ་དག་གིས་ལུགས་རྣམ་པར་ཕྱེ་བའི་རྗེས་སུ་
ཞུགས་ཏེ་ལུས་འདི་གསོ་བའི་ཕྱིར་དུ་བཟའ་བ་དང༌། བཏུང་བ་དང་། བགོ་བ་
དང་། དགྲ་འདུལ་བ་དང་། གཉེན་སྐྱོང་བ་ལྷུར་བྱ་བ་སོགས་མ་ཤི་ཚུན་ཆད་ཀྱི་
བདེ་བ་སྒྲུབ་པ་དང་སྡུག་བསྔལ་སེལ་བ་ཙམ་ལ་འབད་པ་ནི་དུད་འགྲོའི་ཀུན་སྤྱོད་
དང་མཚུངས་པས་ལེགས་ཉེས་འབྱེད་པའི་བློ་གྲོས་དང་ལྡན་པ་རྣམས་ཀྱིས་ནི་ཚེ་
འདིའི་བདེ་ཐབས་ཙམ་གྱིས་ཆོག་པར་མ་བྱ་བར་ཚེ་རབས་གཏན་ཏུ་ཕན་པའི་
ཐབས་ཤིག་ལ་འབད་དགོས་ལ། དེ་ཡང་ཚེ་རབས་སྔ་མ་རྣམས་སུ་བསོད་ནམས་
བསགས་པའི་མཐུས་དལ་བའི་རྟེན་བཟང་པོ་ཐོབ། བསྐལ་མང་སྟོང་དུ་མཚན་
ཙམ་ཡང་ཐོས་པར་དཀའ་བ་རྒྱལ་བའི་བསྟན་པ་རིན་པོ་ཆེ་དང་ལན་ཅིག་མཇལ་
བའི་སྐབས་འདིར་བློ་ཁ་ནང་དུ་ལོག་ནས་དལ་བའི་རྟེན་ལན་ཅིག་རྙེད་པ་འདི་
ཉིད་ཆུའི་ཆུ་བུར་དང་གློག་གི་གར་ལྟར་དུ་གློ་བུར་དུ་མི་འཇིག་པའི་གདེང་མེད་
ཅིང་། ལུས་རྟེན་འདི་དང་བྲལ་བའི་འོག་ཏུ་གནས་སྐབས་ཇི་ལྟ་བུ་ཞིག་ཏུ་འགྱུར།
དེས་ན་ཚེ་ཕྱི་མར་ཕན་པའི་ཐབས་ཤིག་ཅི་ནས་ཀྱང་བྱའོ་སྙམ་དུ་བསམ། ཕྱི་མར་
བདེ་སྡུག་ཅི་འདྲར་འགྱུར་བ་ད་ལྟའི་སྤྱོད་པ་ལ་རག་ལས་ཏེ་ད་ལྟ་སྒོ་གསུམ་མི་
དགེ་བའི་དབང་དུ་སོང་ན་ཕྱི་མར་སྡུག་བསྔལ་དྲག་པ། རྩུབ་པ། མི་བཟད་པ།
དཔེ་བྱ་བར་དཀའ་བ་བརྒྱུད་མར་མྱོང་དགོས་ཤིང་། ད་ལྟ་སྒོ་གསུམ་དགེ་བའི་
ལས་ལ་བཀོལ་ན་ཕྱི་མར་སུས་ཀྱང་དགག་ཏུ་མེད་པར་བདེ་འགྲོའི་རྟེན་ཐོབ་ནས་
-326 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
བདེ་བ་བརྒྱུད་མར་མྱོང་བར་འགྱུར་ལ། དེའི་ཕྱིར་ཚེ་རབས་ཕྱི་མར་ཕན་པར་ངེས་
པ་ནི་དམ་པའི་ཆོས་ཁོ་ན་ཡིན་ལ། ཆོས་ལ་ཡང་རིམ་པ་མང་སྟེ་ཕྱི་མར་ངན་འགྲོའི་
གཡང་ས་ལས་ཐར་ཏེ་བདེ་འགྲོ་ཐོབ་པའི་ཐབས་ཙམ་དང་། རང་གཅིག་པུ་འཁོར་
བ་ལས་ཐར་པའི་ཐབས་ཙམ་དང་། རང་གཞན་སེམས་ཅན་ཐམས་ཅད་ཀྱི་གནས་
སྐབས་དང་མཐར་ཐུག་གི་དོན་ཐམས་ཅད་ལྷུན་གྱིས་གྲུབ་པ་རྫོགས་པའི་སངས་
རྒྱས་ཀྱི་གོ་འཕང་ཐོབ་པའི་ཐབས་ཐེག་པ་གསུམ་དུ་ཡོད་པ་ལས། བློ་མཆོག་ཏུ་
གྱུར་པ་སངས་རྒྱས་ཀྱི་བྱིན་རླབས་སེམས་ལ་ཞུགས་པ། ཡང་དག་པའི་དགེ་བའི་
བཤེས་གཉེན་གྱིས་རྗེས་སུ་བཟུང་བ་དག་གིས་ནི་ཐེག་པ་ཆེན་པོའི་ལམ་དུ་འཇུག་
པར་བྱ་བ་ཡིན་ལ། དེ་ལ་ཡང་དྲང་ངེས་ཀྱི་རིམ་པ་མང་དུ་ཡོད་པ་ལས། རྒྱལ་བའི་
གསུང་རབ་ཐམས་ཅད་ཀྱི་ནང་ནས་རབ་དང་ཕུལ་དང་རྩེ་མོར་གྱུར་པ་རྒྱལ་བ་རང་
ཉིད་ཀྱི་དགོངས་བཞེད་མཐར་ཐུག་པ་ནི་ཤེར་ཕྱིན་གྱི་མདོ་སྡེ་རིན་པོ་ཆེ་ཡིན་ལ།
ཤེར་ཕྱིན་གྱི་མདོ་སྡེ་རིན་པོ་ཆེའི་དོན་རྙེད་པ་ལས། རྒྱལ་བ་རང་ཉིད་ཀྱིས་ངེས་
པའི་དོན་སྟོན་པར་ལུང་བསྟན་པའི་ཤིང་རྟ་ཆེན་པོ་གཉིས་ཀྱི་གཞུང་ལ་ཞུགས་ཏེ་
རིགས་པའི་མིག་རྙེད་པར་བྱས་ལ། སངས་རྒྱས་ནས་བཟུང་སྟེ་དམ་པ་བར་མ་ཆད་
པ་ལས་བརྒྱུད་པའི་མན་ངག་ལ་བརྟེན་ནས་ངེས་དོན་གྱི་མདོའི་དོན་དྲི་མ་མེད་
པའི་རིགས་པས་རྙེད་པ་ཞིག་དགོས་ལ། དེ་ཡང་མདོའི་དོན་འགྲེལ་པ་ལ་ཚད་
མར་གྱུར་པའི་དམ་པའི་མན་ངག་ལ་མ་བརྟེན་པར་དེང་སང་གི་སྐྱེ་བོ་དག་གིས་
རང་དགར་ཞུགས་ཀྱང་ལོང་བ་ལོང་ཁྲིད་མེད་པར་མྱ་ངམ་གྱི་ཐང་དུ་འཁྱམས་པ་
ལྟར་མདོའི་དོན་ཕྲ་བ་ཟབ་པ། བརྟག་པར་དཀའ་བ། རྟོགས་པར་དཀའ་བས་
ཡང་ན་རྟག་པའི་མཐར་ལྟུང་། ཡང་ན་ཆད་པའི་མཐར་ལྟུང་བར་འགྱུར་བས་མདོ་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༦༽
དོན་འགྲེལ་པ་ལ་ཚད་མར་གྱུར་པའི་སྐྱེ་བོ་དམ་པའི་རྗེས་སུ་ཞུགས་ཏེ་ཤེར་ཕྱིན་
གྱི་མདོའི་དགོངས་པ་འཚོལ་དགོས་ལ། ཤེར་ཕྱིན་གྱི་མདོའི་དོན་འགྲེལ་པ་ལ་
སྨོན་ལམ་རླབས་པོ་ཆེའི་མཐུ་གྲུབ་ཅིང་རྗེ་བཙུན་བྱམས་པ་མགོན་པོས་དངོས་སུ་
བྱིན་གྱིས་བརླབས་པས། མདོ་རྒྱན་སྦྱོར་བ་ལ་མི་འཇིགས་པའི་གདེངས་ཐོབ་སྟེ་
ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་མདོ་རྒྱན་སྦྱར་ཏེ་སྟོན་པ་ལ་ཟླ་
དང་བྲལ་བ་ནི་བདག་ཉིད་ཆེན་པོ་སློབ་དཔོན་སེང་གེ་བཟང་པོ་ཡིན་པས་ན་འདིར་
རྒྱལ་སྲས་སེང་གེ་བཟང་པོས་ཤེར་ཕྱིན་གྱི་མདོའི་དགོངས་པ་ཇི་ལྟར་བཀྲལ་བའི་
ཚུལ་ལས་བརྩམས་ཏེ་རྟོགས་པ་བརྗོད་པ་ལྷུར་བྱའོ། །དེ་ཡང་འདི་ལྟར་ཐོས་ཏེ།
སྔོན་ཡུན་རིང་པོ་ནས་བྱང་ཆུབ་མཆོག་ཏུ་སེམས་བསྐྱེད་དེ་རྒྱལ་སྲས་ཀྱི་སྤྱོད་པ་
རླབས་པོ་ཆེ་རྣམས་ལ་བསླབས་པ། སྔོན་གྱི་རྒྱལ་བ་དུ་མ་ལ་དགེ་བའི་རྩ་བ་
བསྐྲུན་ཏེ་ལྷག་པར་བྱ་བ་ བྱས་པ། རྒྱལ་བའི་ དམ་ཆོས་འཛིན་པའི་སྨོན་ལམ་
རླབས་པོ་ཆེའི་མཐུ་གྲུབ་པ། རྒྱལ་སྲས་སེང་གེ་བཟང་པོ་ཞེས་ཡོངས་སུ་གྲགས་པ་
དེ་ནི། སྲིད་པ་མཐའ་དག་མེ་འབར་བའི་རླབས་ལྟར་མཐོང་ཡང་སྙིགས་མར་ལུས་
པའི་འགྲོ་བ་ཉམ་ཐག་པ། བློ་གྲོས་ཀྱི་མིག་ལྡོངས་པ། རྒྱལ་བ་དགྱེས་པའི་ལམ་
ལ་འཇུག་པ་ལ་མགྲོན་པོ་ཕྱོགས་སླད་པ་ལྟར་གྱུར་པ་རྣམས་ལ་ཐུགས་རྗེས་མ་
བཟོད་ནས་ཞིང་འདིར་རྒྱལ་བའི་དགོངས་པ་མཐར་ཐུག་པ་ཤེས་རབ་ཀྱི་ཕ་རོལ་
ཏུ་ཕྱིན་པའི་མདོ་སྡེ་རིན་པོ་ཆེའི་དོན། དང་པོར་ཐར་པ་ཆ་མཐུན་གྱི་དགེ་རྩ་བསྐྱེད་
པ་ནས་བཟུང་། མཐར་འབྲས་བུ་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་པའི་
བར་གྱི་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་རྗེ་བཙུན་བྱམས་པ་
མགོན་པོས་མཛད་པའི་མངོན་པར་རྟོགས་པའི་རྒྱན་ཡུམ་གྱི་མདོ་དང་སྦྱར་ཏེ་
- 328 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
འཛམ་བུའི་གླིང་འདིར་ཆེས་ཆེར་གསལ་བར་བྱ་བའི་ཕྱིར་འཛམ་བུ་གླིང་གི་ཡུལ་
དབུས་བསྐལ་བཟང་གི་སངས་རྒྱས་སྟོང་པོ་ཐམས་ཅད་གང་དུ་འཚང་རྒྱ་བའི་ཚུལ་
སྟོན་པའི་གནས་རྡོ་རྗེའི་གདན་དང་ཉེ་བའི་ཕྱོགས་སུ་བསམ་བཞིན་དུ་མིའི་སྲིད་པ་
བཟུང་སྟེ་རྒྱལ་རིགས་ཤིག་ཏུ་སྐུ་འཁྲུངས་སོ་ཞེས་གྲག་གོ །སྐྱེ་བོ་བླུན་རྨོངས་དག་
ནི་དུད་འགྲོའི་ཀུན་སྤྱོད་ཇི་ལྟ་བར་ཚེ་འདིའི་བདེ་ཐབས་ཙམ་ཞིག་ལྷུར་ལེན་ལ།
སེམས་དཔའ་ཆེན་པོ་རྣམས་ནི་རང་གི་དོན་དུ་དག་པའི་ཞིང་གི་དཔལ་དང་འབྱོར་
པ་ཚད་མེད་པ་དག་ཀྱང་ རྩྭ་ ལྟར་འདོར་ལ། སེམས་ཅན་གྱི་དོན་དུ་འགྱུར་བར་
མཐོང་ན་དམྱལ་བའི་མེ་དོང་དུའང་ཚ་བས་གདུངས་པ་དག་པད་མཚོ་བསིལ་བར་
འཇུག་པ་ཇི་ལྟར་བར་དགའ་བཞིན་སྤྲོ་བཞིན་དུ་འཇུག་པས། བདག་ཉིད་ཆེན་པོ་
འདི་ཡང་རང་གི་དོན་དུ་དག་པའི་ཞིང་ལའང་མ་ཞེན་པར་སྙིགས་མ་ལྔས་ཆེས་
ཆེར་སྦགས་པའི་དུས་འདིར་འཛམ་བུའི་གླིང་དུ་ཐུབ་པའི་བསྟན་པའི་སྙིང་པོ་གསོ་
བར་བཞེད་ནས་སྡུག་བསྔལ་དང་ཉམ་ཐག་པ་ཅི་བྱུང་ཡང་བཟོད་པར་བྱས་ཏེ་
བསམ་བཞིན་དུ་མིའི་སྲིད་པ་བཟུང་བ་ཡིན་པས་ན་ཐེག་པ་ཆེན་པོའི་ལམ་ལ་སློབ་
པར་འདོད་པ་རྣམས་ཀྱི་རྒྱལ་སྲས་བདག་ཉིད་ཆེན་པོ་འདིའི་མཛད་པ་བཟང་པོའི་
རྗེས་སུ་བསླབ་པར་བྱའོ། །དེ་ནས་རྒྱལ་སྲས་བདག་ཉིད་ཆེན་པོ་དེས་གཞོན་ནུ་
ཉིད་ནས་ཁྱིམ་གྱི་འདུ་འཛི་དང་འདོད་པའི་ཡོན་ཏན་ལ་མ་ཆགས་པར་སྐྱེ་བོ་དམ་
པ་དག་ལ་བརྟེན་ཏེ། སྤྱིར་རིགས་པའི་གནས་མཐའ་དག་ལ་མཁས་པར་བྱས་
ཤིང་། ལྷག་པར་མཁན་པོ་རྣམ་སྣང་མཛད་བཟང་པོའི་སྤྱན་སྔར་རབ་ཏུ་བྱུང་ཞིང་
ཚིགས་སྔ་མ་དགེ་ཚུལ་གྱི་སྡོམ་པ་དང་། བསླབ་གཞི་ཡོངས་སུ་རྫོགས་པ་དགེ་སློང་
གི་སྡོམ་པ་གཉིས་རིམ་གྱིས་བཞེས་ཏེ་རྩ་བའི་སྡེ་པ་བཞིའི་ནང་ནས་ཐམས་ཅད་
-329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཡོད་པར་སྨྲ་བའི་སྡེ་པའི་རྗེས་སུ་ཞུགས་ཏེ་འདུལ་བ་ལུང་སྡེ་བཞིའི་དགོངས་དོན་
སློབ་དཔོན་ཡོན་ཏན་འོད་ཀྱིས་ཇི་ལྟར་བཀྲལ་བ་ལྟར་འདུལ་བ་ནས་གསུངས་
པའི་དགག་སྒྲུབ་གནང་གསུམ་གྱི་བཅས་མཚམས་ཕྲ་རགས་མཐའ་དག་ཉམས་པ་
མེད་པར་བསྲུངས་ཏེ་ཚུལ་ཁྲིམས་རྣམ་པར་དག་པའི་གཞི་ཚུགས་པར་མཛད་དོ། །
དེ་ལྟར་མཛད་པ་འདི་ནི་རྒྱལ་བ་དགྱེས་པའི་ལམ་སྲོལ་རྨད་དུ་བྱུང་བ་སྟེ། ཐེག་པ་
གསུམ་གྱི་ལམ་གང་དུ་འཇུག་ཀྱང་། ཐོག་མར་ཡོན་ཏན་ཐམས་ཅད་གྱི་གཞི་རྟེན་
དང་ལེགས་ཚོགས་ཐམས་ཅད་ཀྱི་རྩ་བ་ནི། རྒྱལ་བ་ཉིད་ཀྱིས་ཇི་ལྟར་བཅས་པའི་
བསླབ་ཁྲིམས་དག་པར་བསྲུང་བ་ཉིད་ཡིན་ཏེ། ཚུལ་ཁྲིམས་དག་པ་འདི་མེད་ན་
ལམ་གོང་མ་ཇི་འདྲ་ཞིག་ལ་འབད་བློ་བྱས་ཀྱང་འཁྱགས་སྟེང་དུ་མཁར་བརྩིགས་
པ་དང་། རྩ་བ་མེད་པར་ཡལ་ག་འཚོལ་བ་ལྟར་ཅི་བྱས་ངལ་བ་འབྲས་མེད་དུ་
འགྱུར་བས་ན་རྒྱལ་བ་དགྱེས་པའི་ལམ་དུ་འཇུག་པར་འདོད་པ་རྣམས་ཀྱིས་རྒྱལ་
སྲས་བདག་ཉིད་ཆེན་པོ་འདིའི་མཛད་པ་ལྟར་ཐོག་མར་ཚུལ་ཁྲིམས་རྣམ་པར་དག་
པའི་རྩ་བ་ཚུགས་པ་ཞིག་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །
དེ་ནས། མདོ་ སྡེ་ རྒྱན་ལས། རིག་ པའི་གནས་ ལྔ་ དག་ ལ་བརྩོན་པར་ མ་ བྱས་
པར། །འཕགས་མཆོག་གིས་ ཀྱང་ ཐམས་ཅད་མཁྱེན་ཉིད་མི་འགྱུར་ཏེ། །དེ་ལྟ་
བས་ན་གཞན་དག་ཚར་བཅད་རྗེས་བཟུང་དང་། །བདག་ཉིད་ཀུན་ཤེས་བྱ་ཕྱིར་དེ་
ལ་དེ་བརྩོན་བྱ། །ཞེས་གསུངས་པ་ལྟར། ཐོག་མར་ཤེས་བྱའི་གནས་རྣམས་ལ་
ལེགས་པ་སྦྱངས་ཏེ་ཤེས་དགོས་པར་དགོངས་ནས་མཁན་པོ་རྣམ་སྣང་མཛད་ལ་
བརྟེན་ཏེ་རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུ་ལ་སྦྱངས་ཏེ་མཁས་
པའི་ཕུལ་དུ་ཕྱིན་པར་མཛད། དེ་ཡང་ཁྱད་པར་འཕགས་བསྟོད་ལས། བདག་ནི་
- 330 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
སྟོན་པ་གཞན་སྤང་ནས། །བཅོམ་ལྡན་ཁྱེད་ལ་བདག་སྐྱབས་མཆི། །དེ་ཅིའི་སླད་
དུ་ཞེ་ན་ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་དང་། མུ་སྟེགས་གཞན་གྱི་
གཞུང་ལུགས་ལ། །ཇི་ལྟར་ཇི་ལྟ་རྣམ་བསམས་པ། །དེ་ལྟར་དེ་ལྟར་མགོན་ཁྱོད་
ལ། །བདག་གི་སེམས་འདི་ དད་ པར་ གྱུར། །ཅེས་ གསུངས་ པ་ལྟར་ ཕྱི་རོལ་མུ་
སྟེགས་པའི་གྲུབ་མཐའ་རྣམས་ཀྱི་སྐྱོན་མཚང་རིག་པར་བྱས་ནས་སྟོན་པ་ཐུགས་
རྗེ་ཅན་གྱི་བསྟན་པ་ལ་དྲི་མ་མེད་པའི་རིགས་ལམ་ནས་དྲངས་ཏེ་ཡིད་ཆེས་ཀྱི་དད་
པ་བརྟན་པོ་བསྐྱེད་དགོས་པར་དགོངས་ནས་མུ་སྟེགས་ཀྱི་གཞུང་ལུགས་རྣམས་
ཀྱང་ལེགས་པར་རྟོགས་པར་མཛད་དེ། མུ་སྟེགས་ ལའང་ ཆད་སྨྲ་དང་རྟག་ སྨྲ་
གཉིས་ སུ་ ཡོད་ཅིང་། མུ་སྟེགས་ཆད་པར་སྨྲ་བ་ནི་རྒྱང་འཕེན་ པའམ་ཚུ་རོལ་
མཛེས་པ་པ་ཞེས་བྱ་བ་སྟེ། མུ་སྟེགས་ཆད་པར་སྨྲ་བ་དེ་དག་གིས་ནི་མ་ཤི་ཚུན་
ཆད་ཀྱི་ལུས་འདི་གསོ་བའི་ཐབས་ཙམ་ཞིག་སྨྲ་བ་ལས་འཇིག་རྟེན་ཕྱི་མ་མེད་པ་
འདོད་པས་ རིགས་ པ་ལྟར་སྣང་གིས་འཇིག་རྟེན་བསླུས་ཏེ་ལས་རྒྱུ་འབྲས་མི་
བདེན་པར་སྨྲ་ཞིང་སེམས་འདི་ལུས་དང་ལྷན་ཅིག་སྐྱེ་ཞིང་ལུས་ཞིག་པའི་ཚེ་
སེམས་ཀྱང་ཞིག་ནས་རྒྱུན་ཆད་པར་སྨྲ་བ་རང་གཞན་ཐམས་ཅད་ཕུང་བར་བྱེད་པ་
ཤིན་ཏུ་ཐ་ཆད་པ་ཞིག་གོ །མུ་སྟེགས་རྟག་སྨྲ་ལ་རིགས་མང་དུ་ཡོད་ཅིང་། འགའ་
ཞིག་ནི་སྡིག་པ་གཞོམ་ཕྱིར་ལུས་འདི་ལ་གདུང་བ་སྒོ་དུ་མ་ནས་བསྐྱེད་དེ་ལུས་ཆུ་
ནང་དུ་ཞུགས་ནས་བཀྲུ་བ་འབའ་ཞིག་ལྷུར་བྱེད་པ་དང་། མེ་ལྔ་བསྟེན་ཏེ་སྒོ་ཀུན་
ནས་ལུས་གདུང་བར་བྱེད་པ་དང༌། སྡིག་པ་ཕལ་ཆེར་ལག་པ་འདིས་གསོག་གོ་
ཞེས་ལག་པའི་ཚིག་སྤུར་ཏེ་ལས་སུ་མི་རུང་བར་བྱེད་པ་དང་། འཁྲིག་པའི་འདོད་
ཆགས་ནི་ཕོ་མཚན་འདིས་བྱེད་དོ་ཞེས་ཕོ་མཚན་ལ་ལྕགས་ཀྱི་ཨ་ལོང་བཏགས་ཏེ་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལས་སུ་མི་རུང་བར་བྱེད་པ་དང་། ཟས་བཅད་དེ་ལུས་སྐམ་པར་བྱེད་པ་དང་།
མདུང་རྩེ་གསུམ་གྱི་སྟེང་དུ་མཆོངས་ཏེ་ལུས་ཉམས་པར་བྱེད་པ་སོགས་སེམས་ཀྱི་
ཉོན་མོངས་སྦྱོང་ཐབས་མི་ཤེས་པར་ལུས་འབའ་ཞིག་གདུང་བར་བྱེད་པ་དང་། མུ་
སྟེགས་འགའ་ཞིག་ལས་རྒྱུ་འབྲས་ཁས་ལེན་ཅིང་ཐར་པ་ཐོབ་པར་འདོད་ཟེར་ཡང་
ཐར་པ་ངོས་མ་ཟིན་ཅིང་འཁོར་བའི་རྩ་བ་ངོས་མ་ཟིན་པར་ཐར་པ་ཞེས་བྱ་བ་ནི་
སེམས་ནམ་མཁའ་ལ་ཡལ་བ་ཞེས་བརྗོད་པ་དང་། ཕུང་པོ་འདི་ལ་དབང་བསྒྱུར་
བ་པོའི་གང་ཟག་གི་བདག་ཡོད་པར་བཟུང་ནས་དེ་འདྲ་བའི་བདག་དེ་ལམ་བསྒོམ་
པ་པོར་འདོད་དེ་འཁོར་བ་སྤོང་བར་འདོད་ལ་འཁོར་བའི་རྒྱུ་གང་ཡིན་ངོ་མ་ཤེས་
པར་གང་ཟག་གི་བདག་ཡོད་པར་བཟུང་ནས། འཁོར་བའི་རྩ་བ་བདག་འཛིན་
བརྟན་པར་བྱེད་པས་འགལ་འདུ་ཤ་སྟག་སྨྲ་སྟེ་ཅི་བྱས་རང་ཉིད་ལ་ངལ་བ་ལྷུར་
ལེན་ པར་ཟད་ལ། ཕྱི་རོལ་པའི་ སྐྱོན་དེ་དག་ལེགས་པར་མཐོང་ནས་ སྟོན་ པ་
ཐུགས་རྗེ་ཅན་ཤཱཀྱའི་རྒྱལ་པོས་རང་ཉིད་འཁོར་བའི་འཇིགས་པ་མཐའ་དག་ལས་
གྲོལ་ནས། རང་ཉིད་གང་ནས་གཤེགས་པའི་ལམ་དྲང་པོ་མ་ནོར་བ་གཏན་དུ་དགེ་
བ་མཐར་ཐུག་གི་འབྲས་བུ་ངེས་པར་སྟེར་བར་གསུངས་པ་འདི་ལ་ཚིག་ཙམ་གྱིས་
རྗེས་སུ་འབྲང་བ་མིན་པར་དྲི་མ་མེད་པའི་རིགས་པའི་ངེས་ཤེས་རྙེད་ནས་འཇུག་
པར་བྱ་བ་ཡིན་ལ། རྒྱལ་བའི་བསྟན་པ་ལ་འཇུག་པའི་སྒོ་གྲུབ་མཐའ་བཞི་བྱུང་སྟེ།
བྱེ་བྲག་ཏུ་སྨྲ་བ་དང་། མདོ་སྡེ་པ་དང་། རྣམ་རིག་པའམ་སེམས་ཙམ་པ་དང་། ངོ་
བོ་ཉིད་མེད་པར་སྨྲ་བའི་དབུ་མ་པ་སྟེ་བཞིའོ། །དེའི་དང་པོ་བྱེ་བྲག་ཏུ་སྨྲ་བ་ནི།
ཐོག་མར་རྩ་བའི་སྡེ་པ་བཞི་བྱུང་སྟེ། དགེ་འདུན་ཕལ་ཆེན་སྡེ་པ། ཐམས་ཅད་ཡོད་
པ་ སྨྲ་ བའི་ སྡེ་ པ། གནས་ བརྟན་ པའི་ སྡེ་ པ། མང་ པོས་ བཀུར་ བའི་ སྡེ་ པ་ སྟེ་
-332 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
བཞིའོ། །བཞི་པོ་དེ་ལས་རིམ་གྱིས་གྱེས་ཏེ་སྡེ་པ་བཅོ་བརྒྱད་བྱུང་སྟེ། ཕལ་ཆེན་པ་
ལས་གྱེས་པ་ལྔ། ཐམས་ཅད་ཡོད་པར་སྨྲ་བ་ལས་གྱེས་པ་འདུན། གནས་བརྟན་
པ་ལས་གྱེས་པ་གསུམ། མང་བཀུར་བ་ལས་གྱེས་པ་གསུམ་རྣམས་སོ། །བཅོ་
བརྒྱད་པོ་དེ་དག་ཇི་ལྟར་བྱུང་བ་ནི། སློབ་དཔོན་དུལ་བའི་ལྷས། ཤར་ནུབ་རི་དང་
གངས་རིར་གནས། །འཇིག་རྟེན་འདས་པར་སྨྲ་བ་དང་། །བཏགས་པར་སྨྲ་བའི་སྡེ་
རྣམས་ནི། །ལྔ་མཚན་དགེ་འདུན་ཕལ་ཆེན་པ། །གཞི་ཀུན་ཡོད་དང་འོང་སྲུང་
སྡེ། །ས་སྲུང་སྡེ་དང་ཆོས་སྲུང་སྡེ། །མང་ཐོས་དགོས་དམར་སློབ་མར་བཅས། །ཕྱེ་
སྟེ་སྨྲ་བའི་སྡེ་རྣམས་ནི། །གཞི་ཀུན་ཡོད་པར་སྨྲ་བ་ཡིན། །རྒྱལ་བྱེད་ཚལ་གནས་
འཇིགས་མེད་གནས། །གཙུག་ལག་ཁང་གནས་གནས་བརྟན་པ། །སར་སྒྲོག་རི་
དང༌ སྲུང་བ་པ། །སྣལ་མ་བུ་པའི་སྡེ་རྣམས་ནི། །མང་པོས་བཀུར་བའི་ སྡེ་ པ་
ཡིན། །ཡུལ་དོན་སློབ་དཔོན་བྱེ་བྲག་གིས། །ཐ་དད་སྡེ་པ་བཅོ་བརྒྱད་དོ། །ཞེས་
གང་གི་རྗེས་སུ་འབྲང་བའི་སློབ་དཔོན་དང་། གནས་པའི་ཡུལ་དང་། གྲུབ་མཐའི་
འདོད་ཚུལ་གྱི་བྱེ་བྲག་གིས་དབྱེ་བ་བཅོ་བརྒྱད་དུ་ཡོད་པར་གསུངས་པ་ལྟར་རོ། །
བྱེ་བྲག་ཏུ་སྨྲ་བ་ཞེས་བརྗོད་པའི་རྒྱུ་མཚན་ནི། བྱེ་བྲག་ཏུ་བཤད་པ་ཆེན་པོའི་རྗེས་
སུ་འབྲངས་ཏེ་གྲུབ་མཐའ་འཛིན་པས་ན་དེ་ལྟར་བརྗོད་པའམ། དུས་གསུམ་རྫས་
ཡོད་ཀྱི་བྱེ་བྲག་ཏུ་སྨྲ་བ་ཞེས་བརྗོད་དོ། །འདིའི་འབྱུང་ཚུལ་ནི། ཤཱ་རིའི་བུས་བྱས་
པའི་ཆོས་ཀྱི་ཕུང་པོའི་མདོ་ལ་སོགས་པ་མངོན་པ་སྡེ་བདུན་ཡོད་ཅིང་། བདུན་པོ་
དེའི་བརྗོད་བྱའི་གནད་ཐམས་ཅད་དགྲ་བཅོམ་པ་མང་པོས་བསྡུས་ནས་བསྟན་
བཅོས་གཅིག་ཏུ་བྱས་པ་ལ་བྱེ་བྲག་ཏུ་བཤད་པ་ཆེན་པོའམ་བྱེ་བྲག་ཏུ་བཤད་
མཛོད་ཆེན་མོར་གྲགས་པ་བྱུང་། དེའི་བརྗོད་བྱའི་གནད་ཐམས་ཅད་བསྡུས་ཏེ་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
སློབ་དཔོན་དབྱིག་གཉེན་གྱིས་མངོན་པ་མཛོད་མཛད། མངོན་པ་མཛོད་ཀྱི་བརྗོད་
བྱ་དང་རྗོད་བྱེད་རྣམས་བསྡུ་ན། བརྗོད་བྱ་ཤེས་བྱ་གཞི་ལྔ་དང༌། རྗོད་བྱེད་གནས་
བརྒྱད་དོ། །བརྗོད་བྱ་ཤེས་བྱ་གཞི་ལྔ་ནི་། གཙོ་བོ་སེམས་ཀྱི་གཞི། འཁོར་སེམས་
བྱུང་གི་གཞི །ཆོས་ཉིད་འདུས་མ་བྱས་ཀྱི་གཞི། ལྡན་མིན་འདུ་བྱེད་ཀྱི་གཞི། བེམ་
པོའི་གཞི་སྟེ་ལྔའོ། །ཡང་མངོན་པ་མཛོད་ཀྱི་བརྗོད་བྱ་ཐམས་ཅད་བསྡུ་ན། ཟག་
བཅས་དང་ཟག་མེད་བཞི་སྟེ་ལྔའོ། །ཟག་བཅས་ནི་ལམ་བདེན་མ་གཏོགས་པའི་
འདུས་ བྱས་རྣམས་སོ། །ཟག་མེད་ བཞི་ནི། ལམ་བདེན། ནམ་མཁའ། སོ་སོའི་
བརྟག་འགོག །སོ་སོར་བརྟགས་མིན་གྱི་འགོག་པ་སྟེ་བཞིའོ། །ཡང་དེའི་བརྗོད་བྱ་
ཐམས་ཅད་བསྡུ་ན་འདུས་བྱས་གཉིས། འདུས་མ་བྱས་གསུམ་སྟེ་ལྔའོ། །འདུས་
བྱས་གཉིས་ནི། ལམ་བདེན་དང་། དེ་མ་ཡིན་པའི་འདུས་བྱས་རྣམས་སོ། །འདུས་
མ་བྱས་གསུམ་ནི། ནམ་མཁའ་དང་། འགོག་པ་གཉིས་ཏེ་གསུམ་མོ། །རྗོད་བྱེད་
གནས་བརྒྱད་ནི། ཟག་བཅས་ཟག་མེད་ཀྱི་ཆོས་ཐམས་ཅད་སྤྱིར་སྟོན་པ་གནས་
དང་པོ་ཁམས་བསྟན་པའི་གནས། དབང་པོ་བྱེ་བྲག་ཏུ་འཆད་པ་གནས་གཉིས་པ་
དབང་པོ་བསྟན་པའི་གནས། ཁམས་གསུམ་འཁོར་བའི་གནས་རྒྱས་པར་སྟོན་པ་
གནས་གསུམ་པ་འཇིག་རྟེན་བསྟན་པའི་གནས། འཁོར་བར་སྐྱེ་བའི་རྒྱུ་ལས་ཀྱི་
རྣམ་གཞག་རྒྱས་པར་འཆད་པ་གནས་བཞི་པ་ལས་བསྟན་པའི་གནས། འཁོར་
བར་སྐྱེ་བའི་རྒྱུ་ཉོན་མོངས་ཀྱི་རྣམ་གཞག་རྒྱས་པར་འཆད་པ་གནས་ལྔ་པ་ཕྲ་རྒྱས་
བསྟན་པའི་གནས། འཁོར་བའི་རྒྱུ་ཉོན་མོངས་སྤོང་བྱེད་ཀྱི་ལམ་དེ་བསྒོམ་པ་པོའི་
གང་ཟག་འབྲས་བུ་དང་བཅས་རྒྱས་པར་འཆད་པ་གནས་དྲུག་པ་ལམ་དང་གང་
ཟག་བསྟན་པའི་གནས། འཁོར་བ་ལས་ཐར་པའི་ཐབས་ཤེས་པ་བཅུ་བྱེ་བྲག་ཏུ་
- 334 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
འཆད་པ་གནས་བདུན་པ་ཡོངས་ཤེས་བསྟན་པའི་གནས་འཁོར་བ་ལས་ཐར་པའི་
ཐབས་དམ་པ་ཆོས་རྣམས་ཀྱི་གནས་ལུགས་རྟོགས་པའི་ཤེས་རབ་ཁྱད་པར་ཅན་
ཐོབ་པ་ལ་ཞི་གནས་ཐོབ་དགོས་པས་ཞི་གནས་སྒྲུབ་ཚུལ་སྤྱི་དང་ཁྱད་པར་བསམ་
གཟུགས་དང་དེའི་ཡོན་ཏན་རྒྱས་པར་འཆད་པ་གནས་བརྒྱད་པ་སྙོམས་འཇུག་
བསྟན་པའི་གནས་རྣམས་སོ། །མདོ་སྡེ་པ་ལ་ལུང་གི་རྗེས་འབྲང་གི་མདོ་སྡེ་པ་
དང༌། རིགས་པའི་ རྗེས་འབྲང་གི་མདོ་སྡེ་པ་གཉིས་སུ་ཡོད་ཅིང་། ལུང་གི་ རྗེས་
འབྲང་ནི་མངོན་པ་སྡེ་བདུན་གྱི་རྗེས་སུ་འབྲངས་ནས་གྲུབ་མཐའ་སྨྲ་བའི་མདོ་སྡེ་
པ་རྣམས་ཏེ། མངོན་པ་སྡེ་བདུན་ནི། ཆོས་ཀྱི་ཕུང་པོ་ཤཱ་རིའི་བུས། །གདག་པའི་
བསྟན་བཅོས་མོའུ་གལ་བུས། །རབ་ཏུ་བྱེད་པ་དབྱིག་གཤེས་ཀྱིས། །ཡེ་ཤེས་ལ་
འཇུག་ཀཱ་ཏྱའི་བུས། །རྣམ་ཤེས་ཚོགས་ནི་ལྷ་སྐྱིད་ཀྱིས། །འགྲོ་བའི་རྣམ་ གྲངས་
བསུས་པོ་ཆེས། ཁམས་ཀྱི་ཚོགས་ནི་གང་པོས་བྱས། །ཞེས་གསུངས་པ་ལྟར་ཏེ།
བྱེ་བྲག་ཏུ་སྨྲ་བ་རྣམས་མངོན་པ་སྡེ་བདུན་པོ་འདི་བཅོམ་ལྡན་འདས་ཀྱི་བཀའ་
འཕགས་པ་ཤཱ་རིའི་བུ་ལ་སོགས་པ་དགྲ་བཅོམ་པ་གོང་དུ་སྨོས་པ་དེ་དག་གིས་
བསྡུས་ པར་ འདོད་ དོ། །རིགས་ པའི་ རྗེས་འབྲང་གི་མདོ་སྡེ་པ་ནི། སློབ་དཔོན་
ཕྱོགས་ཀྱི་གླང་པོས་མཛད་པའི་ཚད་མའི་མདོ་ཀུན་ལས་བཏུས་པ་དང་། སློན་
དཔོན་ཆོས་ཀྱི་གྲགས་པས་མཛད་པའི་རྣམ་འགྲེལ་སོགས་ཚད་མ་སྡེ་བདུན་གྱིས་
རྗེས་སུ་འབྲང་སྟེ་རྒྱལ་བའི་བཀའི་དགོངས་དོན་དྲི་མ་མེད་པའི་རིགས་པས་དཔྱད་
ནས་བཙལ་ཏེ་གྲུབ་མཐའ་སྨྲ་བ་ཞིག་གོ །དེ་ཡང་ཚད་མ་སྡེ་བདུན་མདོ་དང་བཅས་
པའི་བརྗོད་བྱའི་ལུས་ནི་རྟོག་གེའི་ཚིག་དོན་བརྒྱད་དེ། བརྒྱད་ནི། མངོན་སུམ་
ཡང་དག་དང་ལྟར་སྣང་གཉིས། རྗེས་དཔག་ཡང་དག་དང་ལྟར་སྣང་གཉིས། སྒྲུབ་
-335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ངག་ཡང་དག་དང་ལྟར་སྣང་གཉིས། སུན་འབྱིན་ཡང་དག་ལྟར་སྣང་གཉིས་ཏེ་
བརྒྱད་དོ། །དེ་ཡང་ཚད་མ་རྣམ་འགྲེལ་ལྟ་བུ་ལ་མཚོན་ན། ལེའུ་བཞི་ཡོད་དེ།
རང་དོན་ལེའུ། ཚད་མ་གྲུབ་པའི་ལེའུ། མངོན་སུམ་ལེའུ། གཞན་དོན་ལེའུ་སྟེ་
བཞིའོ། །ལེའུ་བཞི་པོ་དེའི་བརྗོད་བྱའི་ལུས་ནི་འདི་ལྟར། ཐོག་མར་ཐར་པ་དང་
ཐམས་ཅད་མཁྱེན་པར་བགྲོད་པའི་ལམ་འབྲས་བུ་དང་བཅས་པ་ལ་ཚུལ་གསུམ་
པའི་རྟགས་ལ་བརྟེན་ནས་ངེས་ཤེས་རྙེད་དགོས་པས་ཚུལ་གསུམ་པའི་རྟགས་
དང་། དེའི་ལྡོག་ཕྱོགས་རྟགས་ལྟར་སྣང་དང༌། གཞན་སེལ་གྱི་རྣམ་གཞག་སོགས་
སྟོན་པ་རང་དོན་རྗེས་དཔག་སྟོན་པའི་ལེའུ་དང་། ཚད་མ་ཀུན་བཏུས་ཀྱི་མཆོད་
བརྗོད། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་
ཕྱག་འཚལ་ཏེ། །ཞེས་པའི་དོན་རྩལ་དུ་བཏོད་ནས་སྟོན་པ་ཐུགས་རྗེ་ཅན་གྱིས་
དང་པོར་ཐུགས་བསྐྱེད་པ་ནས་མཐར་སངས་རྒྱས་ཏེ་གདུལ་བྱ་རྣམས་ལ་བདེན་
བཞིའི་བླང་དོར་བསྟན་པའི་བར་ཐེག་པ་ཆེན་པོའི་ལམ་འབྲས་བུ་དང་བཅས་པ་
རིགས་ལམ་ནས་དྲངས་ཏེ་རྒྱས་པར་གཏན་ལ་འབེབས་པར་བྱེད་པ་ཚད་མ་གྲུབ་
པའི་ལེའུ་སྟེ། དེ་ཡང་ཐོག་མར་ཐུབ་པ་ཚད་མའི་སྐྱེས་བུར་བསྒྲུབ་ཕྱིར། མཚོན་
བྱེད་དཔེའི་ཚད་མ་བསྟན་ནས་མཚོན་བྱེད་དེས་ཇི་ལྟར་མཚོན་པ་མཚོན་བྱ་དོན་གྱི་
ཚད་མ་ཐུབ་པ་ཚད་མའི་སྐྱེས་བུར་རིགས་པ་བརྒྱ་ཕྲག་དུ་མའི་སྒོ་ནས་སྒྲུབ། དེ་
ནས་ལུགས་འབྱུང་གི་སྒོ་ནས་སྟོན་པ་ལམ་གང་ནས་བྱོན་པའི་ཚུལ་དང་། ལུགས་
ལྡོག་གི་སྒོ་ནས་ལམ་དེ་ནས་ཇི་ལྟར་བྱོན་པའི་ཤེས་བྱེད་རིགས་པ་བརྒྱ་ཕྲག་དུ་
མས་གཏན་ལ་ཕབ་སྟེ་རྣམ་གྲོལ་དོན་དུ་གཉེར་བ་རྣམས་ལ་ཐར་པ་དང་ཐམས་
ཅད་མཁྱེན་པའི་ལམ་ལ་ལྟ་བའི་མིག་སྦྱིན་པར་མཛད། དེ་ནས་རང་གིས་ཇི་ལྟར་
- 336 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
ངེས་པའི་དོན་རྣམས་ཡུན་རིང་དུ་གོམས་པར་བྱས་པ་ལས་དོན་སྤྱི་དང་མ་འདྲེས་
པར་གསལ་བར་མཐོང་བའི་རྣལ་འབྱོར་མངོན་སུམ་སྐྱེ་ཚུལ་དང་། དེའི་མཐའ་
གཅོད་དུ་མངོན་སུམ་ལྟར་སྣང་ངོས་གཟུང་བ་དང༌། ཚད་འབྲས་ཀྱི་རྣམ་གཞག་
སོགས་ལེའུ་གསུམ་པར་རྒྱས་པར་གཏན་ལ་ཕབ། དེ་ནས་རང་གིས་ངེས་པའི་དོན་
དེ་ཉིད་གཞན་ལ་སྟོན་པའི་ཚེ། ཚིག་དང་དོན་གྱི་ཆ་ལ་ལྷག་ཆད་ནོར་འཁྲུལ་གང་
ཡང་མེད་པ་ཞིག་དང༌། གདུལ་བྱའི་རྒྱུད་ལ་ལམ་གྱི་གནད་ལས་བརྩམས་ཏེ་གོ་བ་
དང་རྟོགས་པ་སྐྱེ་ཚུལ་གོ་རིམ་མ་འཕྱུགས་པ་ཞིག་དགོས་ཞེས་སྟོན་པ་ལ་ལེའུ་བཞི་
པར་གཞན་དོན་རྗེས་དཔག་ཅེས་བྱ་བ་སྒྲུབ་ངག་ཡང་དག་དང་། དེའི་ལྡོག་ཕྱོགས་
སྒྲུབ་ ངག་ ལྟར་སྣང་དང༌། གདུལ་ བྱའི་ལོག་རྟོག་བཟློག་པའི་ ཕྱིར་དུ་ཐལ་བ་
འགོད་པ་སུན་འབྱིན་ཡང་དག་དང༌། དེའི་ལྡོག་ཕྱོགས་སུན་འབྱིན་ལྟར་སྣང་རྒྱས་
པར་བསྟན་ཅིང་ལམ་ལ་སློབ་པའི་ཚེ་མི་རྟག་པ་དྲན་ནས་དེས་རྒྱུད་བསྐུལ་ཏེ་སློབ་
དགོས་སོ་ཞེས་གོ་བའི་ཆེད་དུ་མགོ་མཇུག་ཀུན་ཏུ་མི་རྟག་པ་རྩལ་དུ་བཏོན་ཏེ་
འཆད་ཅིང་སྐྱོན་མེད་བལྟོས་མེད་ཀྱི་རྟགས་ཀྱིས་མཇུག་བསྡུ་བ་རྣམས་མཛད་དོ། །
སེམས་ ཙམ་ པའི་ གྲུབ་ མཐའ་ནི་མདོ་ སྡེ་ དགོངས་ པ་ངེས་འགྲེལ་ གྱི་ རྗེས་ སུ་
འབྲངས་ནས་རྗེ་བཙུན་བྱམས་པ་མགོན་པོས་ཐེག་པ་ཆེན་པོའི་མདོ་སྡེ་རྒྱན་དང༌།།
དབུས་མཐའ་དང་། ཆོས་ཉིད་རྣམ་འབྱེད་རྣམས་སུ་སེམས་ཙམ་པའི་གྲུབ་མཐའ་
གསུངས་ཤིང་དེའི་རྗེས་སུ་འབྲངས་ནས་འཕགས་པ་ཐོགས་མེད་ཀྱི་བྱང་ས་དང་
ཐེག་བསྡུས་སོགས་སུ་སེམས་ཙམ་པའི་གྲུབ་མཐའ་རྒྱས་པར་གསུངས། དེའི་རྗེས་
སུ་འབྲངས་ནས་སློབ་དཔོན་དབྱིག་གཉེན་གྱིས་སུམ་ཅུ་པ་སོགས་སུ་སེམས་ཙམ་
པའི་ གྲུབ་ མཐའ་ རྒྱས་ པར་ གསུངས། དེའི་ རྗེས་ སུ་ འབྲངས་ ནས་ རིགས་ པའི་
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དབང་ཕྱུག་རྣམ་པ་གཉིས་ཀྱིས་སེམས་ཙམ་པའི་གྲུབ་མཐའ་རྒྱས་པར་གསུངས་
ཤིང་། ལྷག་པར་སློབ་དཔོན་ཆོས་ཀྱི་གྲགས་པས་རྣམ་འགྲེལ་ལེའུ་གསུམ་པར་
སེམས་ཙམ་པའི་ལྟ་བ་གཟུང་འཛིན་གཉིས་སྟོང་གི་དེ་ཁོ་ན་ཉིད་རྒྱས་པར་གཏན་
ལ་ཕབ་བོ། །སེམས་ཙམ་པ་ལ་རྣམ་བདེན་པ་དང་རྣམ་བརྫུན་པ་གཉིས་སུ་ཡོད་
ལ། སེམས་ཙམ་རྣམ་བདེན་པ་ནི་ཚུར་མཐོང་གི་རྒྱུད་ཀྱི་གཟུགས་འཛིན་དབང་
མངོན་ལ་གཟུགས་རགས་པར་སྣང་བ་སྣང་བ་ལྟར་དུ་གྲུབ་པར་འདོད་པ་དང༌།
རྣམ་བརྫུན་པ་ནི་དེ་ལྟར་སྣང་བ་སྣང་བ་ལྟར་དུ་མ་གྲུབ་པར་འདོད་པའོ། །འདི་
དག་ལ་ཡང་ནང་གསེས་ཀྱི་དབྱེ་བ་མང་དུ་ཡོད་དེ་མ་སྤྲོས་སོ། །སེམས་ཙམ་པ་
དང་མདོ་སྡེ་པ་གཉིས་ལྟ་བའི་ཁྱད་པར་སྔར་བཤད་པ་དེ་ལྟར་ཡོད་པ་མ་གཏོགས།
དང་པོར་དཀོན་མཆོག་གསུམ་ལ་སྐྱབས་སུ་སོང་ནས་མཐོ་རིས་དང་ཐར་པ་དང་
ཐམས་ཅད་མཁྱེན་པར་བགྲོད་པའི་ལམ་བགྲོད་ལུགས་འདྲའོ། །གྲུབ་མཐའ་བཞི་
པ་ངོ་བོ་ཉིད་མེད་པ་སྨྲ་བའམ་དབུ་མ་པ་ཞེས་བྱ་བ་ནི། འཕགས་པ་ཀླུ་སྒྲུབ་བྱོན་
ནས་འཛམ་བུའི་གླིང་དུ་ཆོས་ཀྱི་སྒྲ་ཆེན་པོ་ལན་གསུམ་བསྒྲགས་པའི་ནང་ནས་
ཆོས་སྒྲ་བར་པ་ཤེར་ཕྱིར་གྱི་མདོ་དོན་འགྲེལ་པ་ལ་དབུ་མ་རྩ་བ་ཤེས་རབ་སོགས་
དབུ་མའི་བསྟན་བཅོས་རྣམས་མཛད་ལ། དེའི་རྗེས་སུ་འབྲངས་ནས་གྲུབ་མཐའ་
སྨྲ་བ་རྣམས་ལ་དབུ་མ་པ་ཞེས་བརྗོད་དོ། །དབུ་མ་པ་དེ་ལ་ཐལ་འགྱུར་བ་དང་
རང་རྒྱུད་པ་གཉིས་ སུ་བྱུང་སྟེ། དབུ་མ་རྩ་བའི་དགོངས་ པ་ འགྲེལ་པ་ལ་སློབ་
དཔོན་སངས་རྒྱས་བསྐྱངས་ཀྱིས་འགྲེལ་པ་བུདྡྷ་པཱ་ལི་ཏ་མཛད། སློབ་དཔོན་ཟླ་བ་
གྲགས་པས་འགྲེལ་པ་ཚིག་གསལ་མཛད་དེ། བདག་ཉིད་ཆེན་པོ་འདི་གཉིས་ཀྱིས་
མཛད་པའི་འགྲེལ་པ་གཉིས་པོ་འདིས་ཐལ་འགྱུར་པའི་སྲོལ་ཕྱེ་སྟེ་དེའི་རྗེས་སུ་
-338 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
འབྲང་བ་རྣམས་ལ་ཐལ་འགྱུར་བ་ཞེས་བརྗོད། སློབ་དཔོན་ལེགས་ལྡན་འབྱེད་
ཀྱིས་རྩ་ཤེའི་འགྲེལ་པ་ཤེས་རབ་སྒྲོན་མ་མཛད་དེ། གཞུང་དེར་སློབ་དཔོན་སངས་
རྒྱས་བསྐྱངས་ཀྱིས་ཐལ་འགྱུར་བརྗོད་པའི་ཚུལ་དེ་བཀག་ནས་རང་རྒྱུད་ཀྱི་ཚུལ་
གསུམ་པའི་རྟགས་བརྗོད་ཚུལ་བཤད་དེ། གཞུང་དེའི་རྗེས་སུ་འབྲང་བ་རྣམས་ལ་
རང་རྒྱུད་པ་ཞེས་བརྗོད་། དབུ་མ་རང་རྒྱུད་པ་ལ་ཡང་མདོ་སྡེ་སྤྱོད་པའི་རང་རྒྱུད་
པ་དང་། རྣལ་འབྱོར་སྤྱོད་པའི་རང་རྒྱུད་པ་ཞེས་གཉིས་སུ་བྱུང་ཞིང་། མདོ་སྡེ་སྤྱོད་
པ་ནི་སློབ་དཔོན་ལེགས་ལྡན་འབྱེད་དང་། ཡེ་ཤེས་སྡེ་རྗེས་འབྲང་དང་བཅས་པ་
སྟེ། ཕྱི་དོན་ ཁས་ལེན་པ་མདོ་སྡེ་པ་དང་མཐུན་ པར་ བྱས་ནས་དབུ་མའི་གྲུབ་
མཐའ་འཛིན་པས་ན་མདོ་སྡེ་སྤྱོད་པ་ཞེས་བྱ། རྣལ་འབྱོར་སྤྱོད་པའི་དབུ་མ་པ་ནི་
སློབ་དཔོན་ཞི་འཚོ་ཡབ་སྲས་ཏེ། འདི་དག་གིས་སེམས་ཙམ་པ་དང་མཐུན་པར་ཕྱི་
དོན་བཀག་ནས་ཆོས་ཐམས་ཅད་རང་འཛིན་སེམས་ཀྱི་བདག་ཉིད་དུ་སྒྲུབ་པའི་སྒོ་
ནས་དབུ་མའི་ལྟ་བ་འཛིན་པས་ན་རྣལ་འབྱོར་སྤྱོད་པ་ཞེས་བྱའོ། །དེ་ལྟར་བྱེ་བྲག་
ཏུ་སྨྲ་བ་དང་། མདོ་སྡེ་པ་དང་། སེམས་ཙམ་པ་དང་། དབུ་མ་པ་བཞི་པོ་དེ་དག་ལྟ་
བའི་འདོད་ཚུལ་ལ་ཁྱད་པར་བྱུང་བ་མ་གཏོགས། དཀོན་མཆོག་གསུམ་ལ་སྐྱབས་
སུ་འགྲོ་བ་དང་། བདེན་བཞིའི་བླང་དོར་བསམས་ཏེ་སྲིད་པ་མཐའ་དག་ལ་ཞེན་པ་
ལོག་པའི་ངེས་འབྱུང་བསྐྱེད་པ་དང་། ངེས་འབྱུང་དེས་ཀུན་ནས་བསླངས་ཏེ་ལམ་
བསླབ་པ་གསུམ་ལ་སློབ་པ་དང་། དེ་ལྟར་བསླབས་པས་འབྲས་བུ་ཐར་པ་ཐོབ་
པའི་ཚུལ་རྣམས་འདྲ་ཞིང་། དངོས་སྨྲ་བ་འགའ་ཞིག་གིས་ཐེག་པ་ཆེན་པོས་དཀར་
མི་འདོད་པ་སོགས་ཡོད་ཀྱང་། སྟོན་པ་ཐུགས་རྗེ་ཅན་གྱིས་དང་པོར་བྱང་ཆུབ་
མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་གསུམ་དུ་ཚོགས་བསགས།
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
མཐར་ཞིང་འདིར་བྱོན་ནས་སངས་རྒྱས་ཀྱི་མཛད་པ་བསྟན་ཏེ་ཆོས་འཁོར་བསྐོར་
བའི་ཚུལ་རྣམས་འདྲའོ། །དེ་ལྟར་སློབ་དཔོན་སེང་གེ་བཟང་པོས་རང་དང་གཞན་
གྱི་གྲུབ་པའི་མཐའ་རྒྱ་མཚོ་ལྟ་བུ་ལ་སྦྱངས་པ་ན་ཕྱི་རོལ་པའི་གྲུབ་མཐའ་རྣམས་ནི་
སྔ་ ཕྱི་འགལ་བ་དང༌། དངོས་ཤུགས་འགལ་བ་དང་། རང་ཚིག་འགལ་བ་དང༌།
ཡང་ དག་ པའི་ ལམ་ དང༌ མི་ མཐུན་ པ་ དང༌། འཁྲུལ་ པའི་ རང་ བཞིན་ ཅན་ དུ་
གཟིགས་ཤིང་། རང་གི་གྲུབ་མཐའ་བཞི་པོ་རྣམས་སྔར་བཤད་པ་ལྟར་སྐྱབས་སུ་
འགྲོ་བ་དང༌། ལས་འབྲས་ལ་ཡིད་ཆེས་བསྐྱེད་པ་དང་། བདེན་བཞིའི་བླང་དོར་
བསམས་ཏེ་ངེས་འབྱུང་བསྐྱེད་པ་དང་། ལམ་བསླབ་པ་གསུམ་བགྲོད་པ་དང་། བློ་
མཆོག་ཏུ་གྱུར་པ་རྣམས་ཀྱིས་བྱང་ཆུབ་མཆོག་ཏུ་སེམས་བསྐྱེད་པ་དང༌། སེམས་
བསྐྱེད་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པ་དང་། མཐར་འབྲས་བུ་
སངས་རྒྱས་ཀྱི་གོ་འཕང་ཐོབ་པའི་ཚུལ་ལམ་སྤྱིའི་ཁོག་འདྲ་ཡང་ལྟ་བའི་གནད་ལ་
མི་མཐུན་པ་ཁོ་ན་བྱུང་སྟེ་བྱེ་བྲག་ཏུ་སྨྲ་བ་རྣམས་ནི་དུས་གསུམ་རྫས་ཡོད་ཀྱི་བྱེ་
བྲག་ཏུ་ལྟ་ཞིང་། གཟུགས་དང་ནམ་མཁའ་ལ་སོགས་པ་བདེན་པར་གྲུབ་པ། དོན་
དམ་པར་གྲུབ་པ། ངོ་བོས་གྲུབ་པ་ཤ་སྟག་ཏུ་ལྟ་ལ། མདོ་སྡེ་པ་རྣམས་ནི་གཟུགས་
ལ་སོགས་པའི་ཕྱི་རོལ་གྱི་དོན་རྣམས་བདེན་པར་གྲུབ་པ་ཁོ་ན་དང་། ནམ་མཁའ་
སོགས་འདུས་མ་བྱས་རྣམས་བདེན་པར་མ་གྲུབ་པ་རྟོག་པས་སྒྲོ་བཏགས་སུ་ལྟ།
སེམས་ཙམ་པ་རྣམས་ནི་གཟུགས་ལ་སོགས་པའི་ཕྱི་རོལ་གྱི་དངོས་པོར་སྣང་བ་
རྣམས་སྔོན་གྱི་བག་ཆགས་ཀྱིས་འཁྲུལ་སྣང་དུ་བསྒྲུབས་ནས་ཕྱི་དོན་མེད་པར་ལྟ་
ཞིང་གཟུགས་སོགས་སྣང་བ་ཐམས་ཅད་སེམས་ཀྱི་བདག་ཉིད་དུ་བསྒྲུབ་པར་བྱེད་
དོ། །དབུ་མ་རང་རྒྱུད་པ་རྣམས་ནི་གཟུགས་ལ་སོགས་པའི་དངོས་པོ་རྣམས་རང་
- 340 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
གི་ངོ་བོས་གྲུབ་ཀྱང་བདེན་པར་མ་གྲུབ་པར་ལྟའོ། །དབུ་མ་ཐལ་འགྱུར་པ་རྣམས་
ནི་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་ངོ་བོས་མ་གྲུབ་པ།
རང་བཞིན་གྱི་མ་གྲུབ་པ། དོན་དམ་པར་མ་གྲུབ་པ། བདེན་པར་མ་གྲུབ་པ་ཤ་
སྟག་ཏུ་འདྲ་ཞིང་། ཐ་སྙད་མིང་ཙམ་རྟགས་ཙམ་དུ་ཡོད་པར་འདྲ་བར་ལྟའོ། །དེ་
ལྟར་སློབ་དཔོན་སེང་གེ་བཟང་པོས་ནང་པ་སངས་རྒྱས་པའི་གྲུབ་མཐའ་བཞི་པོ་
སོ་སོ་ལ་ཞིབ་ཏུ་སྦྱངས་ཤིང་སོ་སོའི་ལམ་གྱི་འགྲོས་དང་མན་ངག་གི་གནད་རྣམས་
ངེས་པར་ཐུགས་སུ་ཆུད་ཀྱང་། ལྟ་བའི་གནད་ལ་མི་མཐུན་པ་ཤ་སྟག་བྱུང་བ་དག་
གིས་ཐུགས་ཟིངས་ཤིང་རྒྱལ་བའི་དགོངས་པ་མཐར་ཐུག་ཤེས་རབ་ཀྱི་ཕ་རོལ་ཏུ་
ཕྱིན་པའི་མདོ་སྡེ་རིན་པོ་ཆེའི་དོན་རྒྱལ་བ་གཉིས་པ་འཕགས་པ་ཀླུ་སྒྲུབ་ཀྱིས་ཇི་
ལྟར་བཀྲལ་བ་ལྟར་ལྟ་བ་རྟག་ཆད་ཀྱི་མཐའ་ཐམས་ཅད་དང་བྲལ་བ་ཞིག་དང་། །
ཤེར་ཕྱིར་གྱི་མདོའི་སྦས་དོན་མངོན་རྟོགས་ཀྱི་རིམ་པ་ཚང་ལ་མ་ནོར་བ་ལམ་གྱི་
ལུས་ཡོངས་སུ་རྫོགས་པ་རྗེ་བཙུན་བྱམས་པ་མགོན་པོས་མངོན་རྟོགས་རྒྱན་དུ་
གསུངས་པ་འདིའི་དོན་མཐའ་དག་པར་གོ་སྟེ་རྒྱུད་ལ་སྐྱེ་བ་ནམ་ཞིག་ན་འོང་སྙམ་
དུ་ཚོགས་གསོག་པ་དང་སྒྲིབ་པ་སྦྱོང་བའི་སྒོ་དུ་མ་ལ་འབད་ཅིང་། མཁན་པོ་རྣམ་
སྣང་མཛད་བཟང་པོ་ལོ་བཅུ་བདུན་གྱི་བར་དུ་བསམ་སྦྱོར་གཉིས་ཀྱིས་ཚུལ་བཞིན་
དུ་ བསྟེན་ནས་གཞུང་ལུགས་རྣམས་ལ་སྦྱོང་བ་དང༌། ལམ་ གྱི་ ལུས་ཡོངས་སུ་
རྫོགས་པ་ལ་བསྒོམ་པའི་ཚུལ་གྱིས་འབད་པ་བར་མ་ཆད་དུ་མཛད་པས་རང་དང་
གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་ཞིང་ཤེར་ཕྱིན་གྱི་མདོའི་
དོན་འཁྲུལ་པ་མེད་པར་རྙེད་ནས་འཇིགས་པ་མེད་པ་ཁྱུ་མཆོག་རླབས་པོ་ཆེའི་
གནས་ཐོབ་སྟེ། སློབ་དཔོན་རང་ཉིད་ཀྱིས་མཛད་པའི་འགྲེལ་པ་དོན་གསལ་ལས།
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཀྱེ་མ་ གཞུང་ལུགས་སྣ་ཚོགས་ཀྱིས། །དུབ་པ་བདག་གི་ངལ་གསོའི་གནས། །
ཤེས་ རབ་ ཕ་རོལ་ཕྱིན་པའི་ལུགས། །རིང་མོ་ཞིག་ནས་མཐོང་བ་ཡིན། །ཞེས་
གསུངས་པ་ལྟར་རོ། །སློབ་དཔོན་སེང་གེ་བཟང་པོས་ལོ་བཅུ་བདུན་གྱི་བར་དུ་
དགེ་བའི་བཤེས་གཉེན་ཚུལ་བཞིན་དུ་བསྟེན་ཏེ་ཤེར་ཕྱིན་གྱི་མདོའི་དོན་བཙལ་ཏེ་
རྙེད་པ་ནི། ལེགས་བཤད་གསེར་ཕྲེང་ལས། ཤེས་རབ་ཀྱི་ཕ་རོལ་ཏུ་ཕྱིན་པའི་
མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པ་དོན་
གསལ་བ་འདི་ནི་རིག་པའི་གནས་མཐའ་དག་ལ་ཐོགས་པ་མེད་པའི་མཁྱེན་པ་
རྒྱས་པས་མཁས་པ་རྣམས་ཀྱི་གཙུག་གི་ནོར་བུར་གྱུར་ཅིང་། བྱང་ཆུབ་ཀྱི་ཐུགས་
གཉིས་ལེགས་པར་འབྱོངས་པས་རྒྱལ་སྲས་རྣམས་ཀྱི་སྤྱོད་པ་རླབས་པོ་ཆེའི་ཕ་
རོལ་ཏུ་སོན་པ། ཡུམ་ཟབ་མོ་འདི་འདོམས་པའི་དགེ་བའི་བཤེས་གཉེན་ལོ་བཅུ་
བདུན་དུ་ཚུལ་ཐམས་ཅད་ཀྱིས་མཉེས་པར་བྱས་པའི་མཐར་བཅོམ་ལྡན་འདས་མ་
ཕམ་པ་ཉིད་ཀྱིས་མདོ་དང་རྒྱན་སྦྱར་ཏེ་བཤད་ནས་ཐེ་ཚོམ་གྱི་དྲ་བ་མཐའ་དག་
བསལ་བ། མཚན་བརྗོད་པར་དཀའ་བའི་སློབ་དཔོན་ཆེན་པོ་སེང་གེ་བཟང་པོ་
ཞེས་ཉི་མ་དང་ཟླ་བ་ལྟར་གྲགས་པ་དེས་མཛད་པ་རྫོགས་པར་གྲུབ་པའོ། །ཞེས་
གསུངས་པ་ལྟར་རོ། །འདིའི་དགེ་བའི་བཤེས་གཉེན་ནི་མཁན་པོ་རྣམ་སྣང་མཛད་
བཟང་པོ་ཡིན་པར་སློབ་དཔོན་རང་ཉིད་ཀྱིས་གསུངས་ཏེ། འགྲེལ་པ་དོན་གསལ་
ལས། འཕགས་པ་རྣམ་པར་གྲོལ་སྡེ་ཡི། །མཐུ་ཡིས་དོན་མཐོང་སྒོ་ནས་ནི། །གོ་
བར་སླ་ཕྱིར་ཚིག་དང་ནི། །ངག་སོགས་སྦྱར་བར་མ་བྱས་པར། །མཁན་པོ་ཡང་
དག་རྣམ་སྣང་མཛད། །བླ་མ་བཟང་ལ་ཕྱག་འཚལ་ནས། །ཚིག་ལེའུ་བྱས་པའི་
འགྲེལ་གསལ་བ། །འདི་ནི་སེང་གེ་བཟང་པོས་བྱས། །ཞེས་གང་གསུངས་པ་ལྟར་
- 342 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
རོ། །དེ་ལྟར་བདག་ཉིད་ཆེན་པོ་སློབ་དཔོན་སེང་གེ་བཟང་པོས་མཁན་པོ་རྣམ་སྣང་
མཛད་བཟང་པོ་ཞེས་བྱ་བ་བོད་ཡུལ་དུ་མཁན་ཆེན་ཞི་བ་འཚོར་གྲགས་པ་དེ་དུས་
འཛམ་བུའི་གླིང་གི་བསྟན་པའི་བདག་པོར་བཞུགས་པ་དེ་ཉིད་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་ཏེ་སངས་རྒྱས་ནས་བཟུང་སྟེ་དམ་པ་བར་མ་ཆད་པ་
ལས་བརྒྱུད་པའི་ཤེར་ཕྱིན་གྱི་མདོ་སྡེ་རིན་པོ་ཆེའི་མན་ངག་ཐེག་པ་ཆེན་པོའི་ལམ་
གྱི་ལུས་ཡོངས་སུ་རྫོགས་པ་གསན་ཏེ། དེ་ཡང་ཡང་དག་པ་རྫོགས་པའི་སངས་
རྒྱས་ནས་རྗེ་བཙུན་བྱམས་པ་མགོན་པོ་དང་། དེ་ནས་ཐོགས་མེད་སྐུ་མཆེད་གཉིས་
དང་། དེ་ནས་འཕགས་པ་གྲོལ་སྡེ་དང་། བཙུན་པ་རྣམ་གྲོལ་སྡེ་དང་། མཆོག་སྡེ་
དང་། དུལ་སྡེ་དང༌། མཁན་ཆེན་ཞི་བ་འཚོའི་བར་དུ་བར་མ་ཆད་པར་བརྒྱུད་པ་རྒྱ་
ཆེ་བའི་ལམ་ གྱི་ རིམ་པ་ དང་། ཡང་ དག་ པར་ རྫོགས་ པའི་ སངས་ རྒྱས་ནས་རྗེ་
བཙུན་འཇམ་པའི་དབྱངས། འཕགས་པ་ཀླུ་སྒྲུབ་ཡབ་སྲས་ནས་མཁན་ཆེན་ཞི་བ་
འཚོའི་བར་ལ་རིམ་གྱིས་རྒྱུད་པ་ཟབ་མོ་ལྟ་བའི་ལམ་གྱི་རིམ་པ་གཉིས་ཀ་ཚང་བ་
བྱང་ཆུབ་ལམ་གྱི་རིམ་པའི་མན་ངག་རྣམས་རྫོགས་པར་གསན་ཅིང་ཐུགས་ཉམས་
སུ་བཞེས་པས་རྟོགས་པ་ཁྱད་པར་ཅན་བརྙེས་ཏེ་གདེང་ཐོབ་པ་ན་བསྟན་པའི་སྙིང་
པོ་མཐར་ཐུག་པ་འདི་རྒྱ་ཆེར་སྤེལ་བར་བཞེད་ནས་མཁན་པོ་རྣམ་སྣང་མཛད་
བཟང་པོ་ལ་རྗེ་བཙུན་བྱམས་པ་མགོན་པོའི་སྒྲུབ་ཐབས་ཞུས་ནས་རྩེ་གཅིག་ཏུ་
སྒྲུབ་པ་མཛད་པས་རྨི་ལམ་དུ་རྗེ་བཙུན་བྱམས་པ་མགོན་པོ་དགེ་སློང་གི་ཆ་ལུགས་
ཅན་ཞིག་བྱོན་ཏེ་གདམས་པ་དང་རྗེས་སུ་བསྟན་པ་མང་དུ་རྩལ་ཞིང་། ཁྱད་པར་
ཤར་ཕྱོགས་ཁ་སར་པ་ཎིར་སོང་ལ་སྨྱུང་བར་གནས་པའི་ཆོ་ག་གྱིས་ཤིག །དེ་ལྟར་
བྱས་ན་ འདོད་ པའི་ དོན་ འགྲུབ་པར་ འགྱུར་ རོ་ཞེས་ ལུང་བསྟན། ཇི་ ལྟར་ ལུང་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བསྟན་པ་ལྟར་ཤར་ཕྱོགས་ཁ་སར་པ་ཎིར་བྱོན་ནས་སྨྱུང་གནས་མཛད་དེ་ཐུགས་
རྗེ་ཆེན་པོ་དང་རྗེ་བཙུན་བྱམས་མགོན་གཉིས་ཀ་ལ་གསོལ་བ་ཤུགས་དྲག་ལ་རྒྱུན་
རིང་བ་བཏབ་པས་ཐོ་རངས་ཁ་ཞིག །ཨོཾ་ཏན་པུ་རི་བི་ཧ་རའི་གནྡྷོ་ལའི་སྟེང་གི་
ནམ་མཁའ་ལ་སྤྲིན་ཕུང་ཞིག་གི་གསེབ་ན་ལྷ་མང་པོ་མཆོད་རྫས་སྣ་ཚོགས་པ་
ཐོགས་ཏེ་མཆོད་པ་བྱེད་པ་གཟིགས་པ་ན་ལྷ་དེ་དག་ལ་ཅིའི་ཕྱིར་འདི་ལྟར་བྱེད་
ཅེས་དྲིས་པ་ན། རྗེ་བཙུན་བྱམས་པ་མགོན་པོ་བརྒྱད་སྟོང་པ་གསུང་བ་ལ་མཆོད་
པ་བྱེད་པ་ཡིན་ཟེར། སློབ་དཔོན་གྱིས་ཀྱང་དད་པ་ཤུགས་དྲག་པོས་རྒྱུན་རིང་དུ་
གཟིགས་པས་རྗེ་བཙུན་བྱམས་པ་མགོན་པོ་གསེར་གྱི་ལྷུན་པོ་ལ་ཉི་མ་འབུམ་གྱི་
མདངས་བྱུགས་པ་ལྟ་བུ། འཇིག་རྟེན་ཐམས་ཅད་འོད་ཀྱིས་འགེངས་པ། དབུའི་
གཙུག་ན་བྱང་ཆུབ་མཆོད་རྟེན་ཡོད་པ། ཕྱག་གཡས་ཆོས་འཆད་ཀྱི་ཕྱག་རྒྱ་མཛད་
དེ་ཤེར་ཕྱིན་གསུངས་པ་གཟིགས་པ་ན་ཚད་མེད་པའི་དགའ་བ་དང་དད་པ་ཆེན་
པོས་ཕྱག་མང་དུ་བཙལ་ཞིང་མཆོད་པ་ཕུལ་ཏེ་གསོལ་བ་ཤུགས་དྲག་ལ་རྒྱུན་རིང་
བ་བཏབ། རང་གིས་ཡུན་རིང་ནས་བསམ་པའི་འདོད་དོན་ཤེར་ཕྱིན་གྱི་མན་ངག་
ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་འཛམ་བུའི་གླིང་འདིར་ཆེས་
ཆེར་ དར་ བའི་ གསོལ་ འདེབས་ ཤུགས་དྲག་ཏུ་ མཛད་ ཅིང་། རྗེ་ བཙུན་ བྱམས་
མགོན་ཉིད་ཀྱིས་མཛད་པའི་ཤེར་ཕྱིན་གྱི་མན་ངག་མངོན་རྟོགས་རྒྱན་འདི་ལ་སྔོན་
གྱི་མཁས་པ་དག་གིས་མཛད་པའི་འགྲེལ་པ་མང་དུ་མཆིས་ཤིང་། དེ་དག་ལ་ལྟ་
བའི་གནད་ལ་མི་མཐུན་པ་ཅི་རིགས་སྣང་ན་གང་གི་རྗེས་སུ་འཇུག་པར་བགྱི་ཞེས་
ཞུས་པ་ན། རྗེ་བཙུན་བྱམས་པ་མགོན་པོའི་ཞལ་ནས། སྔོན་གྱི་འགྲེལ་པ་ཇི་སྙེད་
ཅིག་ཡོད་པ་དེ་དག་ཐམས་ཅད་ལེགས་པར་རྟོགས་ལ་དྲི་མ་མེད་པའི་རིགས་པས་
- 344 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
དཔྱད་ནས་འཐད་པའི་ཕྱོགས་རྣམས་བསྡུས་ཏེ་ཁྱོད་ཀྱིས་མངོན་རྟོགས་རྒྱན་ཤེར་
ཕྱིན་གྱི་མདོ་དང་སྦྱར་བའི་འགྲེལ་པ་རྩོམ་ཤིག་ཅེས་གནང་བ་ཐོབ་བོ། །དེ་ནས་
སློབ་དཔོན་བདག་ཉིད་ཆེན་པོ་སེང་གེ་བཟང་པོས་སླར་ཡང་རྗེ་བཙུན་བྱམས་པ་
མགོན་ པོ་ ལ་ མཆོད་ པ་ ཚད་ མེད་ པ་ ཕུལ་ ཏེ། འདོད་ དོན་ འགྲུབ་ པའི་ གསོལ་
འདེབས་ཤུགས་དྲག་ཏུ་མཛད་ནས་མངོན་རྟོགས་རྒྱན་དང་ཤེར་ཕྱིན་གྱིས་མདོ་
སྦར་བའི་འགྲེལ་པ་རྩོམ་པར་བཞེད་ནས། བསྟན་བཅོས་རྩོམ་པའི་སྦྱིན་བདག་
བཙལ་བའི་ཕྱིར་ཁ་སར་པ་ཎི་ནས་ནུབ་ཕྱོགས་སུ་བྱོན་པ་ན། དེའི་ཚེ་རྒྱ་གར་ན་
ཆོས་ཀྱི་རྒྱལ་པོ་དྷརྨ་པཱ་ལ་བཞུགས་པས། རྒྱལ་པོ་དྷརྨ་པཱ་ལས་རྒྱལ་བའི་བསྟན་པ་
ཆེས་ཆེར་སྤེལ་བར་འདོད་ཅིང་། ལྷག་པར་རྒྱལ་བའི་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་པའི་མདོ་སྡེ་རིན་པོ་ཆེའི་མན་ངག་ཐེག་པ་ཆེན་པོའི་ལམ་གྱི་རིམ་པ་ཆེས་ཆེར་
དར་བ་ཞིག་འདོད་ནས་དེའི་ཚེ་རྒྱལ་བའི་ཡུམ་ཤེར་ཕྱིན་གྱི་མན་ངག་འཆད་པ་ལ་
མཁས་པའི་པཎྜི་ཏ་སུ་ཞིག་ཡོད་ཅེས་རྩད་བཅད་པ་ན་དེའི་ཚེ་སློབ་དཔོན་སེང་གེ་
བཟང་པོ་ཤེར་ཕྱིན་གྱི་མན་ངག་འཆད་པ་ལ་མཁས་སོ་ཞེས་ཐོས་ནས་རྒྱལ་པོ་དྷརྨ་
པཱ་ལས་སློབ་དཔོན་སེང་གེ་བཟང་པོ་གདན་འདྲེན་དུ་བཏང་བའི་ཕོ་ཉ་དང་སློབ་
དཔོན་སེང་གེ་བཟང་པོ་བྱོན་པ་ཕྲད་ནས་ཕོ་ཉ་དེས་གདན་དྲངས་པ་ལྟར་སློབ་
དཔོན་སེང་གེ་བཟང་པོས་ཚ་བ་གསུམ་གྱི་གཙུག་ལག་ཁང་དུ་ཕེབས་ཏེ་རྒྱལ་པོ་
དྷརྨ་པཱ་ལས་གསོལ་བ་བཏབ་པ་ལྟར་དགེ་འདུན་སྟོང་ཕྲག་མང་པོ་ལ་ཤེས་རབ་ཀྱི་
ཕ་རོལ་ཏུ་ཕྱིན་པའི་མན་ངག་རྒྱ་ཆེར་འདོམས་པར་མཛད། དེ་ནས་བྱམས་མགོན་
གྱིས་ལུང་བསྟན་པ་ལྟར་ཤེར་ཕྱིན་གྱི་མདོ་སྡེ་རིན་པོ་ཆེ་དང་མངོན་རྟོགས་རྒྱན་
སྦྱར་ཏེ་འགྲེལ་པ་རྩོམ་པར་བཞེད་པ་ན་རྒྱལ་པོ་དྷརྨ་པཱ་ལས་སྦྱིན་བདག་བྱས་ཏེ་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཐོག་མར་མངོན་རྟོགས་རྒྱན་གྱི་འགྲེལ་པ་དོན་གསལ་རྩོམ་པར་མཛད། དེ་ནས་
མངོན་རྟོགས་རྒྱན་ཤེར་ཕྱིན་གྱི་མདོ་དང་སྦྱར་ཏེ་རྒྱ་ཆེར་འཆད་པའི་བསྟན་བཅོས་
རྩོམ་པར་མཛད་དེ། དེ་ཡང་མངོན་རྟོགས་རྒྱན་ཉི་ཁྲི་དང་སྦྱར་ཏེ་ཉི་ཁྲིའི་བསྡུས་
དོན་ལེ་བརྒྱད་མ་དང་། མངོན་རྟོགས་རྒྱན་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་
ཕྲག་བརྒྱད་པ་དང་སྦྱར་ཏེ་རྒྱས་པར་འཆད་པ་བརྒྱ་སྟོང་འགྲེལ་ཆེན་དང་། མངོན་
རྟོགས་རྒྱན་མདོ་སྡུད་པ་དང་སྦྱར་ཏེ་འཆད་པ་ཡོན་ཏན་རིན་པོ་ཆེ་སྡུད་པའི་འགྲེལ་
པ་རྟོགས་པར་སླ་བ་རྣམས་མཛད་ཅིང་། གཞན་ཡང་ཤེར་ཕྱིན་བསྒོམ་པའི་མན་
ངག་སོགས་བསྟན་བཅོས་མང་དུ་བརྩམས་ཏེ་བསྟན་པའི་བྱ་བ་རྒྱ་ཆེར་མཛད་དོ། །
དེ་ལ་མངོན་རྟོགས་རྒྱན་ཉི་ཁྲི་དང་སྦྱར་ཏེ་བསྡུས་དོན་ལེ་བརྒྱད་མ་མཛད་ཚུལ་ནི།
རྗེ་བཙུན་བྱམས་པ་མགོན་པོས་ཇི་ལྟར་གསུངས་པ་ལྟར་སྔོན་གྱི་མཁས་པ་རྣམས་
ཀྱིས་མཛད་པའི་མངོན་རྟོགས་རྒྱན་གྱི་འགྲེལ་པ་རྣམས་ལ་དཔྱད་པ་ན། འཕགས་
པ་རྣམ་པར་གྲོལ་བའི་སྡེས་མཛད་པའི་ཉི་ཁྲི་སྣང་བ་ཉིད་མདོ་རྒྱན་འབྱོར་ཞིང་
ཤིང་རྟ་ཆེན་པོ་གཉིས་ཀའི་མན་ངག་ཚང་ལ། ལྟ་བའི་གནད་ལ་འཁྲུལ་པ་མེད་པ་
ཕུལ་དུ་བྱུང་བར་གཟིགས་ནས་ཉི་ཁྲི་སྣང་བ་དང་མཐུན་པར་ཉི་ཁྲིའིབསྡུས་དོན་ལེ་
བརྒྱད་མ་མཛད་དེ། ཇི་ལྟར་མཛད་ཚུལ་ནི། ཐོག་མར། ཉན་ཐོས་ཞི་བ་འཚོལ་
རྣམས། ཞེས་ པ་ནས། ཡུམ་དེ་ ལ་ ཕྱག་ འཚལ། ཞེས་པའི་བར་ མཆོད་བརྗོད་དུ་
བཀོད་ནས། རྒྱལ་སྲས་གང་དག་སྐྱེ་བོ་མ་ལུས་བསྒྲལ་ཕྱིར་བྱང་ཆུབ་ཏུ་ནི་ཡིད་
བྱས་དང་། །སོ་སོར་བྱང་ཆུབ་རྟོགས་ནས་གང་དག་སླར་ཡང་མཉམ་མེད་བསྒོམ་
པར་བྱེད་རྣམས་དང༌། །སློབ་མ་དང་ནི་སློབ་མའི་ལམ་འགྲོ་ཉོན་མོངས་ཟིལ་
མནན་འགྲོ་བ་གང་ཡིན་པ། །དེ་དག་ཐམས་ཅད་དམ་པའི་ཆོས་ཉན་ཕྱིར་ནི་རབ་
- 346-



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
དགའི་ཡིད་ཀྱིས་འདིར་སྤྱོད་ཅིག །གང་ཕྱིར་དྲི་མ་མང་པོས་དུས་འདི་དེ་བཞིན་མ་
ཡིན་འགྲོ་བ་འདི་ཡིན་ཞིང་། །ལྟ་བ་མཆོག་ཏུ་མི་ལེགས་ཆགས་སྡང་མུན་པ་རབ་ཏུ་
ལྷག་གྱུར་མི་གཡོ་ལ། །ཚེ་ཡང་རིང་པོ་མེད་དང་མུན་པས་དྲི་བྲལ་སྣང་བ་བཟང་པོ་
དང་ལྡན་པས། །ཐེ་ཚོམ་ཡུལ་མིན་མདོ་འདི་ཀྱེ་མ་རྙེད་དཀའ་བས་ན་རིགས་པར་
བདག་གིས་དབྱེ། །ཞེས་མངོན་རྟོགས་རྒྱན་ཉི་ ཁྲི་ དང་སྦྱར་ཏེ་འཆད་པར་དམ་
བཅའ་མཛད་ནས། མངོན་རྟོགས་རྒྱན་གྱི་སྐབས་བརྒྱད་ཉི་ཁྲི་དང་སྦྱར་ཚུལ་ནི།
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ཀྱི་
བྱ་རྒོད་སྤུངས་པ་ན་བཞུགས་ཏེ་ཞེས་པ་ནས། བཅོམ་ལྡན་འདས་ཀྱིས་ཀྱང་ལྷ་དང་
བཅས་པ། ཚངས་པ་དང་བཅས་པ། དགེ་སྦྱོང་དང་། བྲམ་ཟེའི་སྐྱེ་དགུ་དང་བཅས་
པའི་འཇིག་རྟེན་འདུས་ཤིང་། བྱང་ཆུབ་སེམས་དཔའ་གཞོན་ནུར་གྱུར་པ་རྣམས་
ཀྱང་འདུས་བར་གཟིགས་པར་གྱུར་ཏོ། །ཞེས་པའི་བར་གྱིས་རྒྱལ་བས་ཤེར་ཕྱིན་
གྱི་མདོ་སྡེ་རིན་པོ་ཆེ་གསུང་བའི་ཚེ་འཁོར་ཇི་ལྟ་བུ་བྱུང་བ་དང་། གླེང་གཞི་ཇི་ལྟར་
བསྟན་པའི་ཚུལ་བསྟན། དེ་ནས་བཅོམ་ལྡན་འདས་ཀྱིས། ཚེ་དང་ལྡན་པ་ཤཱ་རིའི་
བུ་ལ་བཀའ་སྩལ་པ། ཤཱ་རིའི་བུ། འདི་ལ་བྱང་ཆུབ་སེམས་དཔའ་སེམས་དཔའ་
ཆེན་པོ་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་
བར་ འདོད་ པས། ཤེས་ རབ་ ཀྱི་ཕ་རོལ་ཏུ་ ཕྱིན་ པ་ ལ་ བརྩོན་ པར་ བྱའོ། །ཞེས་
སེམས་བསྐྱེད་མདོར་བསྡུས་ཏེ་བསྟན་པ་ནས། བཅོམ་ལྡན་འདས་ཀྱིས་བཀའ་
སྩལ་པ་རབ་འབྱོར། ཇི་ལྟར་ན་འཇིག་རྟེན་གྱི་ཁམས་མི་མཇེད་འདི་ན། ང་ཤེས་
རབ་ཀྱི་ཕ་རོལ་ཏུ་ཕྱིན་པ་སྟོན་པ་དེ་བཞིན་དུ། ཤར་ཕྱོགས་ཀྱི་འཇིག་རྟེན་གྱི་
ཁམས་ཚད་མེད་གྲངས་མེད་པ་དག་ན་ཡང་། དེ་བཞིན་གཤེགས་པ་དགྲ་བཅོམ་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
པ་ཡང་དག་པར་རྫོགས་པའི་སངས་རྒྱས་རྣམས། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ཉིད་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་སྟོན་པར་མཛད་
དོ། །དེ་བཞིན་དུ་ཕྱོགས་བཅུ་ཁོར་ཡུག་ཀུན་གྱི་འཇིག་རྟེན་གྱི་ཁམས་ཚད་མེད་
གྲངས་མེད་པ་དག་ན་ཡང་། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རྣམས། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ལ་སྟོན་པར་མཛད་དོ། །ཚེ་དང་ལྡན་པ་
རབ་འབྱོར་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་པ་འདི་བཤད་པའི་ཚེ། ལྷ་
དང་མིའི་སྐྱེ་དགུ་རྣམས་ལས་ཁྲག་ཁྲིག་ཕྲག་བཅུ་གཉིས་མི་སྐྱེ་བའི་ཆོས་ལ་བཟོད་
པ་སྐྱེས་སོ། །ཕྱོགས་བཅུ་ཀུན་གྱི་འཇིག་རྟེན་གྱི་ཁམས་སུ་སངས་རྒྱས་བཅོམ་ལྡན་
འདས་རྣམས་ ཀྱིས། ཤེས་རབ་ཀྱི་ཕ་རོལ་ཏུ་ ཕྱིན་པ་འདི་བསྟན་པའི་ཚེ་ཡང་།
སེམས་ཅན་གྲངས་མེད་ཚད་མེད་པ་དག་གིས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །ཞེས་པའི་བར་གྱིས་མངོན་རྟོགས་
རྒྱན་གྱི་སྐབས་དང་པོ་རྣམ་པ་ཐམས་ཅད་མཁྱེན་པ་ཉིད་ཀྱི་སྐབས་ཉི་ཁྲིའི་མདོ་
དང༌ སྦྱར་ཏེ་དང་པོ་སེམས་བསྐྱེད་ནས་བཟུང་ངེས་འབྱུང་སྒྲུབ་པའི་བར་རྣམ་
མཁྱེན་མཚོན་བྱེད་ཀྱི་ཆོས་བཅུ་པོ་རེ་རེ་ནས་ཉི་ཁྲིའི་མདོ་དང་སྦྱར་ཏེ། མདོ་འདི་
ནས་འདིའི་བར་གྱིས་སེམས་བསྐྱེད་ལ་སོགས་པ་འདི་དང་འདི་བསྟན་ཅེས་མདོ་
རྒྱན་སྦྱར་ཏེ་སྟོན་པར་མཛད་དོ། །རྣམ་མཁྱེན་སྟོན་པའི་ལེའུ་འདི་ལ་འཕགས་པ་
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ། མངོན་
པར་རྟོགས་པའི་རྒྱན་དང་རྗེས་སུ་མཐུན་པར་དག་པར་གཏུགས་པ་ལས། རྣམ་པ་
ཐམས་ཅད་མཁྱེན་པ་ཉིད་ ཀྱིས་དབང་དུ་བྱས་པ་རབ་འབྱོར་གྱི་ལེའུ་སྟེ་དང་
- 348 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
པོའོ། །ཞེས་གསུངས་སོ། །དེ་ནས་དེའི་ ཚེ་ ཡང་ སྟོང་ གསུམ་ གྱི་ སྟོང་ཆེན་པོའི་
འཇིག་རྟེན་གྱི་ཁམས་འདི་ན་རྒྱལ་པོ་ཆེན་པོ་བཞི་ཇི་སྙེད་ཡོད་པ་དེ་དག་ཐམས་
ཅད་ཀྱང་ལྷའི་བུ་སྟོང་ཕྲག་དུ་མ་དང་ལྷན་ཅིག་འཁོར་དེ་ཉིད་དུ་འདུས་པར་གྱུར།
དེ་བཞིན་དུ་ལྷ་རྣམས་ཀྱི་དབང་པོ་བརྒྱ་བྱིན་རྣམས་དང༌། འཐབ་བྲལ་བ་རྣམས་
དང་། དགའ་ལྡན་པ་རྣམས་དང་། འཕྲུལ་དགའ་བ་རྣམས་དང་། གཞན་འཕྲུལ་
དབང་བྱེད་རྣམས་དང་། ཚངས་པ་ཀུན་འཁོར་བ་རྣམས་ནས་ཚངས་པ་ཆེན་པོ་
རྣམས་ཀྱི་བར་དང་། གང་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
འདི་ན་འོད་ཆུང་བ་རྣམས་ནས་གནས་གཙང་མའི་རིས་ཀྱི་ལྷ་རྣམས་ཀྱི་བར་གྱི་
ལྷའི་བུ་རྣམས་གནས་གཙང་མའི་རིས་ཀྱི་ལྷའི་བུ་བྱེ་བ་ཁྲ་ཁྲིག་བརྒྱ་སྟོང་དུ་མ་དང་
ལྷན་ཅིག་འཁོར་དེ་ཉིད་དུ་འདུས་པར་གྱུར་ཏེ། རྒྱལ་ཆེན་བཞིའི་རིས་ཀྱི་ལྷ་རྣམས་
ཀྱི་ལས་ཀྱི་རྣམ་པར་སྨིན་པ་ལས་སྐྱེས་པའི་ལུས་ཀྱི་འོད་གང་ཡིན་པ་དང་། སུམ་
ཅུ་རྩ་གསུམ་པ་རྣམས་དང་འཐབ་བྲལ་བ་རྣམས་དང་དགའ་ལྡན་པ་རྣམས་དང་
འཕྲུལ་དགའ་བ་རྣམས་དང་གཞན་འཕྲུལ་དབང་བྱེད་པ་རྣམས་ནས་གནས་གཙང་
མའི་རིས་ཀྱི་བར་གྱི་ལྷའི་བུ་རྣམས་ཀྱི་ལས་ཀྱི་རྣམ་པར་སྨིན་པ་ལས་སྐྱེས་པའི་
ལུས་ཀྱི་འོད་གང་ཡིན་པ་དེ་དག་གིས་དེ་བཞིན་གཤེགས་པའི་རང་བཞིན་གྱི་འོད་
ཀྱི་བརྒྱའི་ཆར་ཡང་ཉེ་བར་མི་འགྲོ་སྟོང་གི་ཆར་ཡང་བརྒྱ་ཕྲག་སྟོང་གི་ཆར་ཡང་བྱེ་
བ་བརྒྱ་ཕྲག་སྟོང་གི་ཆར་ཡང་གྲངས་སུ་ཡང་ཆར་ཡང་བགྲང་བར་ཡང་དཔེར་ཡང་
རྒྱུར་ཡང་ཉེ་བར་མི་འགྲོ་མི་བཟོད་དེ། དེ་བཞིན་གཤེགས་པའི་འོད་ཀྱི་དྲུང་ན་ལྷ་
དེ་རྣམས་ཀྱི་འོད་བས་དེ་བཞིན་གཤེགས་པའི་འོད་འབའ་ཞིག་རབ་ཅེས་བྱའོ། །
དམ་པ་དང་གཙོ་བོ་དང་མཆོག་དང་རབ་མཆོག་དང་ཕུལ་དུ་ཕྱིན་པ་དང་བླ་ན་མེད་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
པ་དང་གོང་ན་མེད་པ་དང་། གོང་མའི་ཡང་གོང་མ་ཞེས་བྱའོ། །ཞེས་ཐུབ་པའི་
དབང་པོའི་སྐུའི་འོད་ཀྱིས་ལྷ་རྣམས་ཀྱི་འོད་མོག་མོག་པོར་མཛད་དེ་ལམ་ཤེས་སྐྱེ་
བའི་རྟེན་སྣོད་རུང་དུ་མཛད་པ་ནས། རབ་འབྱོར་གྱིས་ གསོལ་པ། བཅོམ་ལྡན་
འདས། ཅིའི་སླད་དུ་དེ་ལྟ་བུ་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་
རབ་ཀྱི་ཕ་རོལ་ཏུ་ཕྱིན་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ལམ་
གྱི་རྣམ་ པ་ ཤེས་ པ་ ཉིད་ ཀྱི་ ཕྱིར། རབ་འབྱོར། འདི་ནི་ བྱང་ ཆུབ་ སེམས་ དཔའ་
སེམས་དཔའ་ཆེན་པོ་རྣམས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ནོ། །ཞེས་
ཤིན་ཏུ་རྣམ་པར་དག་པའི་སྒོམ་ལམ་བསྟན་པའི་བར་ལམ་ཤེས་མཚོན་བྱེད་ཀྱི་
ཆོས་བཅུ་གཅིག་པོ་ཡོངས་སུ་རྫོགས་པ་མངོན་པར་རྟོགས་པའི་རྒྱན་ཉི་ཁྲི་དང་
སྦྱར་ཏེ་མདོ་འདི་ནས་འདིའི་བར་གྱིས་ལམ་ཤེས་ཀྱི་སྣོད་རུང་ལ་སོགས་པ་འདི་
དང་འདི་བསྟན་ཅེས་མདོ་རྒྱན་སྦྱར་ཏེ་སྟོན་པར་མཛད་དོ། །ལམ་ཤེས་སྟོན་པའི་
ལེའུ་འདི་ལ་འཕགས་པ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་
ཕྲག་ཉི་ཤུ་ལྔ་པ་མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་
གཏུགས་པ་ལས། ལམ་ཤེས་པའི་དབང་དང་མཛད་པ་མཐའ་གཉིས་རྣམ་པར་
དག་པའི་ལེའུ་སྟེ་གཉིས་པའོ་ཞེས་གསུངས་སོ། །དེ་ནས་རབ་འབྱོར་གྱིས་གསོལ་
པ། བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་
ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཚུ་རོལ་གྱི་མཐའ་མ་ལགས། ཕ་རོལ་གྱི་མཐའ་
མ་ལགས། གཉིས་ཀའི་བར་ན་མི་དམིགས་སོ། །བཅོམ་ལྡན་འདས་ཀྱིས་བཀའ་
སྩལ་ པ། རབ་འབྱོར། ཤིན་ཏུ་རྣམ་ པར་ དག་ པའི་ ཕྱིར་ རོ། །རབ་ འབྱོར་ གྱིས་
གསོལ་པ། བཅོམ་ལྡན་འདས། ཅིའི་སླད་དུ་བྱང་ཆུབ་སེམས་དཔའ་སེམས་དཔའ་
- 350 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
ཆེན་པོ་རྣམས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ཚུ་རོལ་གྱི་མཐའ་མ་ལགས། ཕ་
རོལ་གྱི་མཐའ་མ་ལགས། གཉིས་ཀའི་བར་ན་མི་དམིགས་ཏེ། ཤིན་ཏུ་རྣམ་པར་
དག་ པའི་ ཕྱིར་ལགས། བཅོམ་ལྡན་འདས་ཀྱིས་བཀའ་སྩལ། རབ་འབྱོར། དུས་
གསུམ་གྱི་ཆོས་ཐམས་ཅད་མཉམ་པ་ཉིད་ཀྱི་ཕྱིར་རོ། །ཞེས་གཞི་ཤེས་མཚོན་བྱེད་
ཀྱི་ཆོས་དང་པོ་འཁོར་བ་དང་མྱ་ངན་ལས་འདས་པ་ལ་མི་གནས་པ་བསྟན་པ་ནས།
རབ་འབྱོར། གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་སྤྱོད་པའི་ཚེ་དེ་ལྟར་རྣམ་པར་མི་ཤེས་དེ་ལྟར་རྣམ་པར་རྟོགས་
པར་མི་བྱེད། དེ་ལྟར་མི་དམིགས་ཏེ། དེ་ལྟར་འཕྲོ་བར་ཡང་མི་བྱེད་ན་ཤེས་རབ་
ཀྱི་ཕ་རོལ་ཏུ་ཕྱིན་པ་ལ་སྤྱོད་པའོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྒོམ་
པའོ། །སངས་ རྒྱས་ བཅོམ་ ལྡན་ འདས་ མཐོང་ བའོ། །སངས་ རྒྱས་ བཅོམ་ ལྡན་
འདས་རྣམས་ལ་རིམ་གྲོར་བྱ་བ་དང་། བླ་མར་བྱ་བ་དང་། བསྟི་སྟང་དུ་བྱ་བ་དང་།
མཆོད་པར་བྱ་བ་དང༌། བརྗེད་པར་བྱ་བ་དང་། བཀུར་སྟིར་བྱ་བའི་ཕྱིར། སངས་
རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་ལ། སེམས་ཅན་ཡོངས་སུ་སྨིན་པར་
བྱ་བ་དང༌། སངས་རྒྱས་ཀྱི་ཞིང་ཡོངས་སུ་སྦྱང་བར་བྱ་བའི་ཕྱིར། སངས་རྒྱས་ཀྱི་
ཞིང་ནས་སངས་རྒྱས་ཀྱི་ཞིང་དུ་འགྲོའོ། །རྣམ་པ་ཐམས་ཅད་མཁྱེན་པ་ཉིད་ཀྱང་
རྗེས་ སུ་ འཐོབ་ པར་ འགྱུར་ རོ། །ཞེས་ མཐོང་ ལམ་ བསྟན་ པའི་ བར་ གཞི་ཤེས་
མཚོན་བྱེད་ཀྱི་ཆོས་རྣམས་མངོན་པར་རྟོགས་པའི་རྒྱན་ཉི་ཁྲི་དང་སྦྱར་ཏེ་མདོ་འདི་
ནས་འདིའི་བར་གྱིས་སྲིད་ཞིའི་མཐའ་ལ་མི་གནས་པ་ལ་སོགས་པ་འདི་དང་འདི་
བསྟན་ཅེས་མདོ་ རྒྱན་ སྦྱར་ཏེ་ སྟོན་ པར་ མཛད་དོ། །དེ་ནས། རབ་འབྱོར། ཡང་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་གང་ཡང་ཐོབ་པར་བྱེད་པ་མ་ཡིན།
-351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་པ་དེ་ཡང་སུས་ཀྱང་མ་བསྟན།
སུས་ ཀྱང་མ་བཟུང༌། དེ་ནི་ སུས་ ཀྱང་ མངོན་ དུ་མ་བགྱིས་སོ། །གང་ སུས་ ཀྱང་
མངོན་དུ་མ་བགྱིས་པ་དེ་ལ་ནི་ཡོངས་སུ་མྱ་ངན་ལས་འདའ་བ་མ་མཆིས་ཏེ། ཆོས་
བསྟན་པ་འདི་ལ་གང་སུས་ཀྱང་སྦྱིན་པའི་གནས་སུ་འགྱུར་བ་མ་མཆིས་སོ། །ཞེས་
མཁྱེན་པ་གསུམ་བསྟན་པ་རྫོགས་པའི་ཚུལ་བསྟན་ཏོ། །གཞི་ཤེས་སྟོན་པའི་ལེའུ་
འདི་ལ། འཕགས་པ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་
ཕྲག་ཉི་ཤུ་ལྔ་པ། མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་
གཏུགས་པ་ལས། ཐམས་ཅད་ཤེས་པས་དབང་དུ་བྱས་པ་སྤྱད་པ་ཁྱད་པར་གྱི་
ལེའུ་སྟེ་གསུམ་པའོ་ཞེས་གསུངས་སོ། །དེ་ནས་ཚེ་དང་ལྡན་པ་རབ་འབྱོར་གྱིས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟ་སྟེ།
ཤེས་རབ་ཀྱི་ཕ་རོལ་ཏུ་ ཕྱིན་པ་འདི་ནི་མ་མཆིས་པའི་ཕ་རོལ་ཏུ་ཕྱིན་པའོ། །
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ནམ་མཁའ་མེད་པའི་ཕྱིར་
རོ། །ཞེས་ པ་ནས། རབ་འབྱོར་གྱིས་གསོལ་པ། བཅོམ་ལྡན་འདས། འདི་ལྟ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི། དངོས་པོ་མེད་པའི་ངོ་བོ་ཉིད་སྟོང་པ་ཉིད་
ཀྱི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། དངོས་པོ་མེད་
པའི་ངོ་བོ་ཉིད་སྟོང་པ་ཉིད་དམིགས་སུ་མེད་པ་ཉིད་ཀྱི་ཕྱིར་རོ། །ཞེས་པའི་བར་
གྱིས་མེད་པའི་རྣམ་པ་ནས་བཟུང་ལམ་ལ་བརྟེན་པའི་རྣམ་པའི་བར་གཞི་ཤེས་ཀྱི་
རྣམ་པ་རྣམས་བསྟན་པ་ནས། གསོལ་པ། བཅོམ་ལྡད་འདས། དེའི་སླད་དུ་བྱང་
ཆུབ་ཏུ་སྤྱོད་པ་ནི་མང་སྟེ། ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་
ཆེན་པོ་ཡོངས་སུ་སྦྱང་བའི་སའམ་ཡོངས་སུ་སྦྱང་བ་མ་ལགས་པའི་ས་ལ་གནས་པ་
- 352 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས། །
བཞིན་དུ་ལན་འདེབས་པ་ནི་ཉུང་ངོ༌། །བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་། དེ་དེ་བཞིན་ནོ། །དེ་དེ་བཞིན་ཏེ། དེ་ཅིའི་ཕྱིར་ཞེ་ན། རབ་འབྱོར།
འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཕྱིར་མི་ལྡོག་པའི་ཡེ་
ཤེས་ཀྱི་སར་ལུང་བསྟན་པ་དེ་དག་ནི་ཉུང་སྟེ། གང་ལུང་བསྟན་པ་དེ་དག་ནི་རྣམ་
པ་དེ་བཞིན་དུ་ལན་ལྡོན་ཏེ། གང་རྣམ་པ་དེ་ལྟར་ལན་ལྡོན་པ་དེ་དག་ནི་དགེ་བའི་
རྩ་བ་ འབར་ བར་ རིག་ པར་ བྱའོ། །རབ་འབྱོར། བྱང་ཆུབ་སེམས་དཔའ་སེམས་
དཔའ་ཆེན་པོ་དེ་དང་དེ་དག་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་
རྟེན་ གྱིས་ མི་འཕྲོགས་པ་ཡིན་ནོ། །ཞེས་ཡུལ་ཚད་མེད་ པའི་ ཐབས་ མཁས་ པ་
བསྟན་པ་སྟེ་ཐབས་མཁས་སྦྱོར་བའི་བར་རྣམ་རྫོགས་སྦྱོར་བ་ཡོངས་སུ་རྫོགས་པ་
མངོན་རྟོགས་རྒྱན་ཉི་ཁྲི་དང་སྦྱར་ཏེ་མདོ་འདི་ནས་འདིའི་བར་གྱིས་རྣམ་རྫོགས་
སྦྱོར་བའི་རྣམ་པ་ལ་སོགས་པ་འདི་དང་འདི་བསྟན་ཅེས་མདོ་རྒྱན་སྦྱར་ཏེ་སྟོན་པར་
མཛད་དོ། །རྣམ་རྫོགས་སྦྱོར་བ་སྟོན་པའི་ལེའུ་འདི་ལ་འཕགས་པ་བཅོམ་ལྡན་
འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ། མངོན་པར་རྟོགས་
པའི་རྒྱན་གྱིས་རྗེས་སུ་འབྲངས་ནས་དག་པར་གཏུགས་པ་ལས། རྣམ་པ་ཀུན་ཏུ་
མངོན་པར་རྫོགས་པར་རྟོགས་པའི་དབང་དུ་བྱས་པ་དེ་བཞིན་ཉིད་ཀྱིས་ལེའུ་སྟེ་
བཞི་པའོ་ཞེས་གསུངས་སོ། །དེ་ནས་ཡང་བཅོམ་ལྡན་འདས་ཀྱིས་ཚེ་དང་ལྡན་པ་
རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར། གལ་ཏེ་བྱང་ཆུབ་
སེམས་དཔའ་སེམས་དཔའ་ཆེན་པོ་རྨི་ལམ་དུའང་ཆོས་ཐམས་ཅད་རྨི་ལམ་དང་
འདྲ་བ་ཉིད་དུ་ལྟ། ཆོས་ཐམས་ཅད་སྒྲ་སྙན་དང་འདྲ་བ་དང༌། མིག་ཡོར་དང་འདྲ་
བ་དང་། སྤྲུལ་པ་དང་འདྲ་བ་དང༌། དྲི་ཟའི་གྲོང་ཁྱེར་དང་འདྲ་བར་ལྟ་ཡང་མངོན་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དུ་མི་ བྱེད་ན། རབ་འབྱོར། འདི་ ནི་ ཕྱིར་ མི་ ལྡོག་ པའི་ བྱང་ ཆུབ་སེམས་ དཔའ་
སེམས་དཔའ་ཆེན་པོའི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ། །ཞེས་རྩེ་
མོའི་སྦྱོར་བའི་རྟགས་དང་པོ་དྲོད་རྩེ་མོའི་རྟགས་བསྟན་པ་ནས། རབ་འབྱོར། འདི་
ལྟར་མངོན་པར་ཤེས་པ་རྣམས་ལ་དངོས་པོ་མེད་དེ་ངོ་བོ་ཉིད་མེད་པ་གཞན་གྱི་
དངོས་པོ་མེད་པ་སྟེ། གཞན་དུ་ན་དངོས་པོ་མེད་པའི་ངོ་བོ་ཉིད་ཡིན་པས་དེའི་ཕྱིར་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་
མངོན་པར་ཤེས་པ་ཐམས་ཅད་དངོས་པོ་མེད་པའི་ངོ་བོ་ཉིད་དུ་ཐུགས་སུ་ཆུད་དེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་
རྒྱས་ཏེ། སེམས་ཅན་རྣམས་ཀྱང་ཕུང་པོ་གསུམ་དུ་ལུང་བསྟན་ཏོ། །ཞེས་བར་ཆད་
མེད་པའི་རྩེ་སྦྱོར་ལོག་སྒྲུབ་དང་བཅས་པ་བསྟན་པའི་བར་རྩེ་མོའི་སྦྱོར་བ་ཡོངས་
སུ་རྫོགས་པ་མངོན་རྟོགས་རྒྱན་ཉི་ཁྲི་དང་སྦྱར་ཏེ། མདོ་འདི་ནས་འདིའི་བར་གྱིས་
འདི་དང་འདི་བསྟན་ཅེས་མདོ་རྒྱན་སྦྱར་ཏེ་སྟོན་པར་མཛད་དོ། །རྩེ་མོའི་སྦྱོར་བ་
སྟོན་པའི་ལེའུ་འདི་ལ་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་
ལྔ་པ། མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་གཏུགས་པ་
ལས། རྩེ་མོའི་མངོན་པར་རྟོགས་པའི་སྐབས་བསླབ་པ་ཡོངས་སུ་དག་པ་ཞེས་བྱ་
བའི་ལེའུ་སྟེ་ལྔ་པའོ་ཞེས་གསུངས་སོ། །དེ་ནས། དེ་སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་
ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལ་བསམ་གཏན་བཞི་དང༌།
མངོན་པར་ཤེས་པ་ལྔས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
- 354 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
མངོན་པར་རྫོགས་པར་འཚང་རྒྱ་ན། བཅོམ་ལྡན་འདས། དེ་ལྟར་ཆོས་ཐམས་ཅད་
དངོས་པོ་མ་མཆིས་པའི་ངོ་བོ་ཉིད་ལ། བྱང་ཆུབ་སེམས་དཔའ་སེམས་དཔའ་ཆེན་
པོ་མཐར་གྱིས་སྤྱོད་པ་དང༌། མཐར་གྱིས་སློབ་པ་དང་། མཐར་གྱིས་ནན་ཏན་དུ་
བགྱི། གང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་འཚང་རྒྱ་བར་འགྱུར་བའི་མཐར་གྱིས་སྤྱོད་པ་དང་། མཐར་གྱིས་སློབ་
པ་དང༌། མཐར་གྱིས་ནན་ཏན་དུ་བགྱི་བ་མཆིས་པར་འགྱུར། ཞེས་པ་ནས། ཕ་
རོལ་ཏུ་ ཕྱིན་པ་དྲུག་ལ་སྤྱོད་དོ། །ཞེས་ པའི་བར་གྱིས་མཐར་གྱིས་པའི་མངོན་
རྟོགས་ སྤྱིར་ བསྟན་ པ་ དང་། རབ་ འབྱོར་ གཞན་ ཡང་ བྱང་ ཆུབ་ སེམས་ དཔའ་
སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ། དེ་སྦྱིན་པའི་
ཕ་རོལ་ཏུ་ཕྱིན་པ་ལ་སྤྱོད་པའི་ཚེ། བདག་ཀྱང་སྦྱིན་པ་ཡོངས་སུ་གཏོང་ངོ༌། །ཞེས་
པ་ནས། རབ་འབྱོར། དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་
སྦྱིན་པའི་མཐར་གྱིས་པར་བྱ་བ་རབ་ཏུ་འདོགས་ཏེ། མཐར་གྱིས་པའི་བསླབ་པ་
དང༌། མཐར་གྱིས་པའི་སྒྲུབ་པ་རབ་ཏུ་འདོགས་ཏེ་དེ་ཐམས་ཅད་ཀྱང་དམིགས་སུ་
མེད་དོ། །དེ་ཅིའི་ཕྱིར་ཞེ་ན་དེ་ནི་འདི་ལྟར་དེ་ལ་ངོ་བོ་ཉིད་མེད་དོ། །ཞེས་སྦྱིན་
པའི་ཕ་རོལ་ཏུ་ཕྱིན་པའི་མཐར་གྱིས་པའི་མངོན་རྟོགས་བསྟན་པ་ནས། སངས་
རྒྱས་ཀྱིས་ཆོས་རྣམས་མི་དམིགས་པར་བྱང་ཆུབ་ཏུ་མངོན་པར་རྫོགས་པར་འཚང་
རྒྱའོ། །རབ་འབྱོར། དེ་ ལྟར་ བྱང་ ཆུབ་ སེམས་ དཔའ་ སེམས་ དཔའ་ཆེན་པོ་མི་
དམིགས་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྲོད་དེ། རབ་འབྱོར།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་
ལྟར་སྤྱོད་ན། དེ་ལ་བདུད་སྡིག་ཅན་རྣམས་སམ། བདུད་ཀྱི་རིགས་ཀྱི་ལྷ་རྣམས་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
ཀྱིས་ཚུགས་པར་དཀའ་བ་ཡིན་ནོ། །ཞེས་ཆོས་ཐམས་ཅད་དངོས་པོ་མེད་པའི་ངོ་
བོ་ཉིད་དུ་ཤེས་པའི་མཐར་གྱིས་པའི་མངོན་རྟོགས་བསྟན་པའི་བར་མཐར་གྱིས་པ་
བཅུ་གསུམ་མངོན་རྟོགས་རྒྱན་ཉི་ཁྲི་དང་སྦྱར་ཏེ་སྦྱིན་པའི་མཐར་གྱིས་པ་ལ་
སོགས་པ་མདོ་འདི་དང་འདིའི་བར་གྱིས་འདི་དང་འདི་བསྟན་ཅེས་མདོ་རྒྱན་སྦྱར་
ཏེ་སྟོན་པར་མཛད་དོ། །མཐར་གྱིས་པའི་མངོན་རྟོགས་སྟོན་པའི་ལེའུ་འདི་ལ།
འཕགས་པ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་
ལྔ་པ། མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་གཏུགས་པ་
ལས། མཐར་ གྱིས་ པའི་ མངོན་ པར་རྟོགས་ པའི་ དབང་དུ་མཛད་ པ་ རིམ་ གྱིས་
འཇུག་ པས་བསླབ་ པའི་ ལེའུ་སྟེ་དྲུག་པའོ་ ཞེས་ གསུངས་སོ། །དེ་ནས། དེ་སྐད་
ཅེས་བཀའ་སྩལ་པ་དང༌། ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ ལྡན་འདས། བྱང་ཆུབ་ སེམས་ དཔའ་སེམས་
དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ། ཇི་ལྟར་སེམས་
བསྐྱེད་པ་གཅིག་གིས་ཕ་རོལ་ཏུ་ཕྱིན་པ་དྲུག་ཡོངས་སུ་འཛིན་པ་ལགས། ཞེས་པ་
ནས། དཔེ་བྱད་བཟང་པོ་བརྒྱད་ཅུ་ཡོངས་སུ་འཛིན་ལ་ལགས། ཞེས་ པའི་བར་
གྱིས་སྐད་ཅིག་མ་གཅིག་གིས་མངོན་པར་རྟོགས་པར་སྤྱིར་བསྟན་ནས། བཅོམ་
ལྡན་ འདས་ ཀྱིས་བཀའ་སྩལ་པ། རབ་འབྱོར། འདི་ ལ་ བྱང་ ཆུབ་ སེམས་ དཔའ་
སེམས་དཔའ་ཆེན་པོས་སྦྱིན་པ་གང་ཡོངས་སུ་གཏོང་བ་དེ། ཤེས་རབ་ཀྱི་ཕ་རོལ་
ཏུ་ ཕྱིན་པས་ཡོངས་ སུ་ཟིན་པ་ལས་ གཞན་དུ་མ་ཡིན་ནོ། །ཞེས་པ་ནས། རབ་
འབྱོར། དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ། ཤེས་རབ་ཀྱི་ཕ་
རོལ་ཏུ་ཕྱིན་པ་ལ་སྤྱོད་པའི་ཚེ། ཆོས་ཐམས་ཅད་མཚན་མ་མེད་པ་དང༌། བྱེད་པ་
-356 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
མེད་པ་དང་། དམིགས་སུ་མེད་པ། འབྱུང་བ་མེད་པ་དང་། མངོན་པར་འདུ་བྱ་བ་
མེད་པ་ལ་ལུས་ཀྱིས་བརྩོན་འགྲུས་དང་ལྡན་པས་བརྩོན་གྲུས་ཀྱི་ཕ་རོལ་ཏུ་ཕྱིན་པ་
ཡོངས་སུ་རྫོགས་པར་བྱེད་དེ། ཞེས་པའི་བར་གྱིས། ཆོས་ཐམས་ཅད་སྐད་ཅིག་མ་
གཅིག་གིས་བསྡུས་པའི་མཚན་ཉིད་ཅན་གྱི་སེམས་ཀྱི་སྐད་ཅིག་མ་གཅིག་པའི་
མངོན་རྟོགས་བསྟན་པ་ནས། རབ་འབྱོར། དེ་ལྟར་བྱང་ཆུབ་སེམས་དཔའ་སེམས་
དཔའ་ཆེན་པོས་མཚན་མ་མེད་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བསླབ་པར་བྱའོ། །ཞེས་ཆོས་ཐམས་ཅད་སྐད་ཅིག་མ་གཅིག་ལ་མངོན་པར་རྟོགས་
པའི་མཚན་ཉིད་ཅན་སེམས་ཀྱི་སྐད་ཅིག་མ་གཅིག་གིས་མངོན་པར་རྟོགས་པ་
བསྟན་པའི་བར་སྐད་ཅིག་མ་གཅིག་པའི་མངོན་པར་རྟོགས་པ་བཞི་པོ་མངོན་
རྟོགས་རྒྱན་ཉི་ ཁྲི་དང་སྦྱར་ཏེ། མདོ་འདི་ནས་འདིའི་བར་གྱིས་འདི་དག་འདི་
བསྟན་ཅེས་མདོ་རྒྱན་སྦྱར་ནས་སྟོན་པར་མཛད་དོ། །སྐད་ཅིག་མ་གཅིག་མའི་སྦྱོར་
བའི་མངོན་རྟོགས་སྟོན་པའི་ལེའུ་འདི་ལ། འཕགས་པ་བཅོམ་ལྡན་འདས་མ་ཤེས་
རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ། མངོན་པར་རྟོགས་པའི་རྒྱན་གྱི་
རྗེས་སུ་འབྲངས་ནས་དག་པར་གཏུགས་པ་ལས། སྐད་ཅིག་མ་གཅིག་གིས་མངོན་
པར་རྟོགས་པའི་དབང་དུ་བྱས་པ་བསླབ་པ་ཡོངས་སུ་རྫོགས་པ་ཞེས་བྱ་བའི་ལེའུ་
སྟེ་བདུན་པའོ་ཞེས་གསུངས་སོ། །རབ་འབྱོར། གཞན་ཡང་ཟག་པ་མེད་པའི་ཆོས་
རྨི་ལམ་ལྟ་བུ་དངོས་པོ་དང་མི་ལྡན་པ། དངོས་པོ་མེད་པའི་རང་བཞིན་ཅན། རང་
གི་མཚན་ཉིད་ཀྱིས་སྟོང་པ་རྣམ་པ་ཐམས་ཅད་ཡོངས་སུ་དག་པར་འགྱུར་བ་དེ་
དག་ཐམས་ཅད་ ཀྱི་རང་ བཞིན་གང་ཡིན་པ་མཚན་འདི་གཅིག་པོ་འདི་ལྟ་སྟེ།
མཚན་ ཉིད་ མེད་ པ་དེ་ནི། དེ་བཞིན་ གཤེགས་ པ་དགྲ་བཅོམ་ པ་ ཡང་ དག་ པ་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༦༽
རྫོགས་པའི་སངས་རྒྱས་ཡིན་པར་རིག་པར་བྱ་སྟེ། རབ་འབྱོར་། བྱང་ཆུབ་སེམས་
དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་
པར་བྱའོ། །ཞེས་ངོ་བོ་ཉིད་ཀྱི་སྐུ་བསྟན་པ་ནས། བཅོམ་ལྡན་འདས་ཀྱིས་བཀའ་
སྩལ་བ། རབ་འབྱོར། ཅི་ སྔོན་དངོས་པོ་ཡོད་ པར་གྱུར་ལ། ཕྱིས་དངོས་པོ་མེད་
པར་གྱུར་པ་ཡོད་དམ། རབ་འབྱོར། འདི་ལ་དངོས་པོ་ཡོད་པ་ཡང་མེད། དངོས་
པོ་མེད་པ་ཡང་མེད། ངོ་བོ་ཉིད་ཀྱང་མེད། གཞན་གྱི་དངོས་པོ་ཡང་མེད་ན་དེ་ལ་
གང་ཡོངས་སུ་ཤེས་པར་བྱ་བའི་ངོ་བོ་ཉིད་སྟོང་པ་ཉིད་ཅེས་བྱ་བ་ལྟར་ཡོད་པར་
འགྱུར་རེ་སྐན། ཞེས་འཕྲིན་ལས་ཉི་ཤུ་རྩ་བདུན་གྱི་ཐ་མ་མྱ་ངན་ལས་འདས་པ་ལ་
འགོད་པའི་འཕྲིན་ལས་བསྟན་པའི་བར་ཆོས་སྐུ་མཛད་པ་འཕྲིན་ལས་དང་བཅས་
པ་མངོན་རྟོགས་རྒྱན་ཉི་ཁྲི་དང་སྦྱར་ཏེ་མདོ་འདི་ནས་འདིའི་བར་གྱིས་ངོ་བོ་ཉིད་
སྐུ་ལ་སོགས་པ་འདི་དང་འདི་བསྟན་ཅེས་མདོ་རྒྱན་སྦྱར་ཏེ་སྟོན་པར་མཛད་དོ། །
ཆོས་སྐུ་མཛད་པ་འཕྲིན་ལས་དང་བཅས་པ་སྟོན་པའི་ལེའུ་འདི་ལ། འཕགས་པ་
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པར་སྟོང་ཕྲག་ཉི་ཤུ་ལྔ་པ།
མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་གཏུགས་པ་ལས།
ཆོས་ཀྱི་སྐུའི་དབང་དུ་བྱས་པ་བསླབ་པའི་འབྲས་བུའི་ལེའུ་སྟེ་བརྒྱད་པའོ་ཞེས་
གསུངས་སོ། །དེ་ནས་ཉི་ཁྲི་ གསུངས་ པ་ རྫོགས་ པའི་ཚུལ། བཅོམ་ལྡན་འདས་
ཀྱིས་དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་
པོ་བྱམས་པ་ལ་སོགས་པ་གྲངས་མེད་པ་དང་། ཚེ་དང་ལྡན་པ་རབ་འབྱོར་དང༌།
ཚེ་དང་ལྡན་པ་ཤཱ་རིའི་བུ་དང་། ཚེ་དང་ལྡན་པ་མོའུ་འགལ་གྱི་བུ་ཆེན་པོ་དང་། ཚེ་
དང་ལྡན་པ་འོད་སྲུང་ཆེན་པོ་དང་། ཚེ་དང་ལྡན་པ་བྱམས་པའི་བུ་གང་པོ་དང་། ཚེ་
- 358 -



ਸ
ਮੇਤ 1 ਗਲਬਾ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆོས་རྨད་དུ་བྱུང་བ། བསམ་གྱིས་མི་ཁྱད་པའི་མིག་ཏུ་གྱུར་པ། ལྷ་དང་མི་དང་ལྷ་
མ་ཡིན་དུ་བཅས་པས་ཕྱག་བྱས་པ་བདེ་བ་ཐམས་ཅད་ཀྱི་རྒྱུ་རྫོགས་སོ་ཞེས་
གསུངས་སོ། །སློབ་དཔོན་སེང་གེ་བཟང་པོས་མངོན་རྟོགས་རྒྱན་བརྒྱད་སྟོང་པ་
དང་སྦྱར་ཏེ་བརྒྱད་སྟོང་འགྲེལ་ཆེན་དུ་གྲགས་པ་མཛད་ཚུལ་ནི་ཅུང་ཟད་ཞིབ་ཏུ་ཕྱེ་
སྟེ་བརྗོད་པར་འདོད་པས་ལོགས་སུ་འཆད་དོ། །སློབ་དཔོན་སེང་གེ་བཟང་པོས་
མངོན་རྟོགས་རྒྱན་ཡོན་ཏན་རིན་པོ་ཆེ་སྡུད་པ་དང་སྦྱར་ཏེ་བཤད་པའི་ཚུལ་ནི།
རྟོགས་པའི་རྒྱ་མཚོ་ཡང་དག་ཕ་རོལ་ཕྱིན་པའི་དྲི་མེད་མ་ལུས་ཉེར་བསྡུས་པ། །
དངོས་པོ་བརྒྱད་ཀྱི་དེ་ཉིད་རིམ་པ་ཡང་དག་གསལ་བར་བཤད་པ་གང་ཡིན་པ། །
སེམས་ཅན་རྣམས་ཀྱིས་རྟོགས་པར་བྱ་ཕྱིར་རབ་དབྱེ་ཡང་དང་ཡང་གསུངས་རྒྱལ་
ཡུམ་ལ། །ཕྱག་འཚལ་ནས་ནི་བློ་དམན་རྣམས་ལ་ཕན་པ་བསྐྱེད་ཕྱིར་ཡང་དག་
བཤད་པར་བྱ། །ཞེས་སྡུད་འགྲེལ་རྟོགས་སླ་རྩོམ་པ་ལ་འཇུག་པའི་བྱ་བ་བཤད་པ་
ལ་འཇུག་པའི་ཡན་ལག་མཆོད་བརྗོད་དང་རྩོམ་པར་དམ་བཅའ་གཉིས་བཀོད་
ནས་ཡོན་ཏན་རིན་པོ་ཆེ་སྡུད་པའི་འགྲེལ་པ་འདི་བློ་དམན་དག་གིས་ཤེས་རབ་ཀྱི་
ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེའི་དོན་ཁོང་དུ་ཆུད་པ་སླ་བའི་ཕྱིར་བརྩམས་
ཚུལ་དང༌། ཡུམ་གྱི་གླེང་གཞི་དང༌། བརྗོད་བྱ་དངོས་པོ་བརྒྱད་དོན་བདུན་ཅུའི་
ལུས་རྣམ་གཞག་མངོན་པར་རྟོགས་པའི་རྒྱན་དུ། རྣམ་པ་ཐམས་ཅད་མཁྱེན་ཉིད་
ལམ། །ཞེས་པ་ནས། རྣམ་པ་བཞིར་ནི་ཡང་དག་བརྗོད། །ཅེས་པའི་བར་འདིར་
ཡང་སྦྱར་ཏེ་ཉམས་སུ་ལེན་པ་པོ་རྣམས་ཀྱིས་ཐོག་མར་ལམ་གྱི་གྲངས་དང་གོ་རིམ་
ལ་ངེས་པ་བསྐྱེད་དེ། དེ་ལས་མི་འདའ་བར་བྱེད་དགོས་པ་དང་། ཤེར་ཕྱིན་འཆད་
པ་པོ་རྣམས་ཀྱིས་ཀྱང་ཤེར་ཕྱིན་གྱི་མདོའི་བརྗོད་བྱའི་ལུས་ལམ་གྱི་གྲངས་དང་གོ་
- 360 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
རིམ་བཀོད་ནས་བཤད་ན་འཆད་བདེ་བ་དང་། ཉན་པ་པོ་རྣམས་ཀྱི་བློ་ལ་ལམ་གྱི་
ལུས་ཡོངས་སུ་རྫོགས་པ་འཆར་བདེ་ཞིང་ཉམས་ལེན་བྱེད་བདེ་བ་སོགས་ཀྱི་
དགོས་པ་མང་དུ་གཟིགས་ནས་སྡུད་འགྲེལ་འདིར་ཡང་གཞུང་འདི་ནས་འདིའི་
བར་གྱིས་བརྗོད་བྱ་དངོས་པོ་བརྒྱད་འདི་དང་འདི་བསྟན་ཅེས་ལུས་མདོར་བསྟན་
པ་མཛད། དེ་ནས་ཡན་ལག་རྒྱས་པར་བཤད་པ་ནི། དེ་ནས་ཡང་བཅོམ་ལྡན་
འདས་ཀྱིས་འཁོར་བཞི་པོ་དེ་དག་ཡང་དག་རབ་ཏུ་དགའ་བར་མཛད་པའི་ཕྱིར་
ཡང་ཤེས་རབ་ཀྱི་ཕ་རོལ་ཏུ་ཕྱིན་པར་འདི་སྟོན་ཅིང་། དེའི་ཚེ་ཚིགས་སུ་བཅད་པ་
འདི་དག་བཀའ་སྩལ་ཏོ། །དགའ་དང་གུས་དང་དད་པའི་མཆོག་ནི་ཉེར་བཞག་སྟེ།
ཞེས་པ་ནས། ཆོས་རྣམས་རང་བཞིན་མེད་པར་ཡོངས་སུ་ཤེར་གྱུར་པ། །འདི་ནི་
ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་པའི་བར་གྱིས་བརྗོད་བྱ་དངོས་
པོ་བརྒྱད་ཀྱི་ནང་ནས་དང་པོ་རྣམ་པ་ཐམས་ཅད་མཁྱེན་པ་བསྟན་ཏོ། །དེ་ཡང་
སེམས་བསྐྱེད་ནས་ངེས་འབྱུང་སྒྲུབ་པའི་བར་རྣམ་མཁྱེན་མཚོན་བྱེད་ཀྱི་ཆོས་བཅུ་
པོ་རེ་རེ་ནས་མདོ་འདི་ནས་འདིའི་བར་གྱིས་འདི་དང་འདི་བསྟན་ཅེས་ཞིབ་ཏུ་
གསུངས་སོ། །འགྲེལ་པ་འདིར་གཞུང་གི་ལེའུའི་གཅོད་མཚམས་བརྒྱད་སྟོང་པ་
དང་མཐུན་པར་བྱས་ནས་འདི་ཡན་ལ་ལེའུ་གཅིག་ཏུ་བྱས་ཏེ། ཡོན་ཏན་རིན་པོ་ཆེ་
སྡད་པའི་ཚིགས་སུ་བཅད་པ་ལས། རྣམ་པ་ཐམས་ཅད་མཁྱེན་པ་ཉིད་ལ་སྤྱོད་པའི་
ལེའུ་སྟེ་དང་པོའི་བཤད་པའོ། །ཞེས་གསུངས། དེ་ནས། གང་ཞིག་གཟུགས་ལ་མི་
གནས་ཚོར་བ་ལ་མི་གནས། །གང་ཞིག་འདུ་ཤེས་མི་གནས་སེམས་པར་མི་གནས་
ལ། །རྣམ་ཤེས་གང་མི་གནས་པ་ཆོས་ཉིད་གནས་པ་སྟེ། །འདི་ནི་ཤེས་རབ་ཕ་
རོལ་ཕྱིན་མཆོག་སྤྱོད་པ་ཡིན། །ཞེས་པ་ནས། ནམ་མཁའི་ཁམས་དང་མཚུངས་ཏེ་
- 361 -



ਕ
ਕੇ
ਇਸ ਨੂੰ
ਸ
ਸ
ਸ ਲਾ ਕੇ
ਸੁਰ
ਸਬਸ 17 ਸਤੰਬਰ
ਆਸ
ਕਰ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ལེའུ་ཉི་ཤུ་རྩ་དགུ་པའི། དཔའ་བོ་རྟག་ཏུ་མཉམ་བཞག་ཡིན་པར་ཤེས་པར་བྱ། །
ཞེས་པའི་བར་སོང་། དེ་ནས། སེམས་ཅན་གང་དག་གཞན་ཕྱིར་སེམས་དཔའ་
རྣམ་དག་པ། །བརྩོན་འགྲུས་ཕ་རོལ་ཕྱིན་ལ་མངོན་བརྩོན་རྣམ་པར་སྤྱོད། །དཔེར་
ན་བྲན་མོ་ཆུ་འཆུན་དབང་མེད་རྗེ་བོའི་དབང་། །དེ་བཞིན་དཔའ་རྣམས་སེམས་
ཅན་ཀུན་གྱི་དབང་གིས་འགྲོ །ཞེས་པའི་ཚིགས་སུ་བཅད་པ་འདིས་མཐར་གྱིས་
པའི་སྦྱོར་བ་བསྟན་ཏེ། མཐར་གྱིས་པ་བཅུ་གསུམ་ཡོད་པ་མདོ་འདིས་བསྡུས་ནས་
བསྟན་ཅིང་། འགྲེལ་པར་ཡང་མཐར་གྱིས་པ་བཅུ་གསུམ་གྱིས་མིང་ཙམ་རེ་སྨོས་
ནས་མདོར་བསྡུས་སུ་གསུངས་ཏེ། རྒྱས་པར་ཉི་ཁྲིའི་རྣམ་བཤད་དུ་བཤད་ཅིང་
གཞན་ཡང་ཊིཀྐ་ཆེན་པོ་དག་ལས་ཤེས་པར་བྱའོ། །སྦྱོར་བ་བྱས་སམ་འོན་ཏེ་རྟག་
ཏུ་བརྡེག་ཀྱང་རུང་། །བྲན་མོ་རྗེ་བོ་ལ་ནི་ཟློག་ཚིག་མི་སྨྲ་ཡི། །འདི་ཡིས་བདག་ནི་
གསད་པ་འགྱུར་དུ་འོང་སྙམ་ནས། །ཤིན་ཏུ་སྐྲག་པའི་ཡིད་ཀྱིས་འཇིགས་བཅས་
ཟིལ་གྱིས་གནོན། །དེ་བཞིན་བྱང་ཆུབ་ཆེད་དུ་བྱང་ཆུབ་མཆོག་ཞུགས་པ། །འགྲོ་
བ་ཀུན་ལ་བྲན་གྱུར་བཞིན་དུ་གནས་པར་བྱ། །འདི་ལས་བྱང་ཆུབ་ཐོབ་ཅིང་ཡོན་
ཏན་ རྫོགས་པར་འགྱུར། །རྩ་དང་ཤིང་ལས་མེ་བྱུང་བས་ནི་དེ་ཉིད་སྲེག །ཅེས་
པའི་ཚིགས་སུ་བཅད་པ་གཉིས་པོ་འདིས་སྐད་ཅིག་མའི་སྦྱོར་བ་བསྟན་ཏེ། མདོ་
དང་འགྲེལ་ པ་གཉིས་ཀར་མདོར་བསྡུས་སུ་གསུངས་ཤིང༌། རྒྱས་པར་ཉི་ཁྲིའི་
འགྲེལ་པ་སོགས་ཊིཀྐ་ཆེན་པོ་དག་ལས་ཤེས་པར་བྱའོ། །དེ་ནས། བདག་གི་བདེ་
བ་བཏང་ནས་རེ་བ་མེད་སེམས་ཀྱིས། །སེམས་ཅན་གཞན་གྱི་དགོས་ལ་ཉིན་
མཚན་མངོན་པར་བརྩོན། །བུ་གཅིག་པ་ལ་མ་ནི་རིམ་གྲོ་བྱེད་པ་ལྟར། །བསམ་པ་
ཐག་པས་རྣམ་པར་སྐྱེ་མེད་གནས་པར་བྱ། །ཞེས་པའི་ཚིགས་སུ་བཅད་པ་འདིས་
- 364 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
ཆོས་ཀྱི་སྐུ་བསྟན་ཏེ། འདི་ལ་རྣམ་པ་བཞི་ཡོད་པ་མདོ་དང་འགྲེལ་པ་གཉིས་ཀར་
བསྡུས་ནས་བསྟན་ཅིང་། མངོན་རྟོགས་རྒྱན་རྩ་བ་ཉིད་ལས་སྐུ་བཞི་འཕྲིན་ལས་
དང་བཅས་པ་ཤིན་ཏུ་གསལ་བར་བསྟན་ཅིང་། ཉི་ཁྲི་དང་དེའི་རྗེས་སུ་འབྲངས་
པའི་ཊིཀྐ་ཆེན་པོ་དག་ལས་རྒྱས་པར་བཤད་དོ། །མཐར་གྱིས་པའི་སྦྱོར་བ་དང་།
སྐད་ཅིག་སྦྱོར་བ་དང་། ཆོས་སྐུ་བསྟན་པ་འདི་དག་ལེའུ་ཉི་ཤུ་རྩ་དགུ་པ་ཉིད་ལས་
འབྱུང་སྟེ། ཡོན་ཏན་རིན་པོ་ཆེ་སྡུད་པ་ཚིགས་སུ་བཅད་པ་ལས། རྗེས་སུ་འགྲོ་བའི་
ལེའུ་ཞེས་བྱ་བ་སྟེ་ཉི་ཤུ་རྩ་དགུ་པའི་བཤད་པའོ་ཞེས་གསུངས་སོ། །དེ་ནས་ཤེར་
ཕྱིན་གྱི་མདོ་སྡེ་ནས་གསུངས་པའི་མངོན་རྟོགས་བརྒྱད་ཀྱིས་བསྡུས་པའི་ལམ་
གྱིས་ལུས་ཡོངས་སུ་རྫོགས་པ་འདི་དག་ཐོག་མར་མན་ངག་ཐོས་པའང་དགེ་བའི་
བཤེས་གཉེན་ཚུལ་བཞིན་དུ་བསྟེན་པ་ལ་རག་ལས་པ་དང་། དེ་ནས་ཐོས་བསམ་
སྒོམ་གསུམ་གྱི་སྟོབས་ཀྱིས་ཡུན་བསྲིངས་ནས་བསྒོམ་དགོས་པ་དང་། བསྒོམས་
པ་ ལས་ ཡོན་ཏན་ཇི་ ལྟར་ འབྱུང་ བའི་ ཚུལ་རྣམས་བསྟན་པའི་ཕྱིར། བྱང་ ཆུབ་
སེམས་དཔའ་གང་དག་ཡུན་རིང་འཁོར་འདོད་ཅིང་། །སེམས་ཅན་དོན་དང་ཞིང་
སྦྱོང་བརྩོན་པའི་རྣལ་འབྱོར་པ། །སྐྱོ་བའི་བློ་ནི་རྡུལ་ཙམ་སྐྱེ་བར་མི་འགྱུར་ན། །དེ་
ནི་བརྩོན་འགྲུས་ཕ་རོལ་ཕྱིན་ལྡན་གཡེལ་བ་མེད། །ཅེས་པ་ནས། གལ་ཏེ་བྱང་
ཆུབ་སེམས་དཔའ་འགྲོ་ལ་སྦྱིན་བྱིན་ནས། །དེ་ནས་བདག་གིར་མི་བྱེད་དངོས་པོ་
ཕངས་མེད་ན། །དེ་ལས་དགེ་བའི་རྩ་བ་མཐུ་ཆེན་འཕེལ་འགྱུར་ཏེ། །སྤྲིན་མེད་
འོད་ལྡན་ཟླ་དཀྱིལ་ཡར་གྱི་ངོ་བཞིན་ནོ། །ཞེས་པའི་བར་གསུངས་ཏེ། དེའི་བར་
ལ་ལེའུ་སུམ་ཅུ་པ་དང་། སུམ་ཅུ་རྩ་གཅིག་པ་གཉིས་སོང་སྟེ། འདིའི་མཇུག་ཏུ།
ཡོན་ཏན་རིན་པོ་ཆེ་བསྡུད་པ་ཚིགས་སུ་བཅད་པ་ལས། ཆོས་འཕགས་ཀྱི་ལེའུ་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
དེ་ནས་མངོན་པར་རྟོགས་པ་བརྒྱད་གནས་སྐབས་ཀྱི་དབྱེ་བའི་གྲངས་བརྩི་བ་
དང༌། མངོན་ པར་རྟོགས་ པའི་ རང་ བཞིན་ སོ་ སོར་ ངེས་ པ་ མཇལ་ བ་ དང༌། སྒོ་
འདོགས་པ་དང་སྐུར་བ་འདེབས་པ་མེད་པར་སྤྱོད་པ་དང་། མངོན་སུམ་དང་རྗེས་
སུ་དཔག་པའི་ཚད་མས་བརྟགས་པའི་ཕྱིར་སོ་སོར་རྟོག་པ་ཉིད་དོ། །དེ་ལྟར་ཤེས་
རབ་ཀྱི་ཕ་རོལ་ཏུ་ཕྱིན་པའི་དོན་རྣམ་པ་བཞིར་རྣམ་པར་དཔྱད་དེ། ཡི་གེ་ཡང་
སིལ་བུ་དང་བསྡུས་ པའི་ རིམ་པ་ཇི་ལྟ་བ་བཞིན་དུ་དོན་མེད་པ་དང་དོན་དང་
བཅས་ པ་ ཉིད་ ཀྱིས་རྣམ་ པ་ དེ་གཉིས་ལ་རྣམ་ པར་ དཔྱོད་ པའི་ཕྱིར་རྣམ་ པར་
དཔྱོད་པའི་ སེམས་སོ། །དེའི་ཚེ་རྣམ་ པར་ དཔྱད་པའི་རྒྱུ་མཚན་གྱིས་འདི་ཉིད་
བདེན་གྱི་གཞན་ནི་རྨོངས་པའོ་ཞེས་ངེས་པར་བཟུང་ནས། ཇི་ལྟ་བ་བཞིན་གྱིས་
རྣམ་པར་དཔྱོད་པ་ཉིད་ ཀྱིས་དོན་མཚན་མ་ལ་དམིགས་པ་རྩ་ བའི་ སེམས་ སུ་
བསྡུས་པའི་སེམས་ཀྱིས་བཅུག་ནས། བླ་ན་མེད་པ་ཡང་དག་པར་རྫོགས་པའི་
སངས་རྒྱས་འདོད་པ་ནི་འདུན་པའི་སེམས་སོ། །ཤེས་རབ་ཀྱི་མིག་གིས་སྒྱུ་མ་ལྟ་
བུར་ཆོས་ཐམས་ཅད་ལ་ཡང་དག་པའི་ཡེ་ཤེས་ཀྱི་སྣང་བས་མ་གཟིགས་པས་རྣམ་
པར་རྟོག་པ་མེད་པའོ། །དེ་ལ་རྒྱུ་དང་འབྲས་བུའི་ངོ་བོ་དང་བྲལ་བའི་ཕྱིར་སྟོང་པ་
ཉིད་དོ། །དེ་ཡང་རང་དང་སྤྱིའི་མཚན་མ་མེད་པའོ། །དེས་དོན་དུ་གཉེར་བར་བྱ་
བའི་དངོས་པོ་མི་དམིགས་པའི་ཕྱིར་སྨོན་པ་མེད་པ་ཉིད་དོ། །ཡང་དེ་བཞིན་དུ་
རང་བཞིན་གྱིས་འོད་གསལ་བའི་རྣམ་པར་གྲོལ་བའི་སྒོའི་ཏིང་ངེ་འཛིན་ཏོ། །
སེམས་བསྐྱེད་པ་ལ་སོགས་པའི་རིམ་པས་ཆོས་ཉིད་ཡོངས་སུ་མི་ཤེས་པ་དེ་དག་
ཕྱིན་ཅི་ལོག་གིས་བཅིངས་པས་འཁོར་བ་ན་སྤྱོད་པའི་འཆིང་བ་དང་ལྡན་པའི་
སེམས་ཅན་གྱི་ཁམས་ངེས་པར་ལེགས་པ་ལ་འགོད་པའི་སྙིང་རྗེ་ཆེན་པོ་བསྒོམ་
- 368 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས། །
པར་བྱའོ། །དེ་ལ་ཏིང་ངེ་འཛིན་ལ་ལེ་ལོ་དང་། དམིགས་པ་བརྗེད་པ་དང༌། བྱིང་
བ་དང་། རྒོད་པ་དང་། མི་རྩོལ་བ་དང་། རྩོལ་ཆེས་པ་དང་། སྐྱོན་དྲུག་པོ་དེ་དག་
གནས་སྐབས་ཇི་ལྟ་བར་སྐྱེས་པ་ན་དེའི་གཉེན་པོ་འདུ་བྱེད་བརྒྱད་ཇི་ལྟ་བ་བཞིན་
དུ་བསྟེན་པར་བྱ་སྟེ། འདི་ལྟར། ཏིང་ངེ་འཛིན་གྱི་ཡོན་ཏན་ལ་མངོན་པར་ཡིད་
ཆེས་པའི་མཚན་ཉིད་ཀྱི་དད་པས་རྣལ་འབྱོར་ལ་འདུན་པ་ཡང་དག་པར་སྐྱེའོ། །
འདུན་པ་དེའི་སྟོབས་ཀྱིས་བརྩོན་འགྲུས་རྩོམ་མོ། །དེ་ནས་བརྩོན་འགྲུས་ཀྱིས་
ལུས་དང་སེམས་ཤིན་ཏུ་སྦྱངས་པར་འགྱུར་རོ། །ལུས་དང་སེམས་ཤིན་ཏུ་སྦྱངས་
པས་ལེ་ལོ་ལྡོག་པར་འགྱུར་རོ། །དེ་ལྟར་ན་དད་པ་ལ་སོགས་པ་བཞིས་ལེ་ལོ་སྤྱོང་
བར་འགྱུར་རོ། །དམིགས་པ་བརྗེད་པའི་གཉེན་པོར་ནི་དྲན་པ་ཉིད་དོ། །དེས་ཡང་
དག་པའི་དམིགས་པ་ལ་གནས་སོ། །ཤེས་བཞིན་ནི་བྱིང་རྒོད་ཀྱི་གཉེན་པོ་སྟེ། དེ་
ཉིད་ཀྱིས་དགའ་བའི་དངོས་པོ་སངས་རྒྱས་ལ་སོགས་པའི་ཡོན་ཏན་ཡིད་ལ་བྱེད་
པའི་བྱིང་བ་སྤོང་ངོ༌། །ཡང་དག་པར་སྐྱོ་བའི་དངོས་པོ་མི་རྟག་པ་ལ་སོགས་པའི་
ཡིད་ལ་བྱེད་པ་ལ་སོགས་པས་རྒོད་པ་སྤོང་བར་འགྱུར་རོ། །བྱིང་རྒོད་ཞི་བར་བྱེད་
པའི་དུས་སུ་མི་རྩོལ་ན་ཡང་སྐྱོན་ཡིན་པས་སེམས་པ་གོམས་པར་བྱའོ། །བྱིང་རྒོད་
ཞི་བ་ན་གང་གི་ཚེ་སེམས་དམིགས་པ་ལས་རབ་ཏུ་མི་གཡོ་བ་ན་མངོན་པར་འདུ་
བྱེད་པ་ལ་ཞུགས་པར་གྱུར་ན་དེའི་ཚེ་རྩོལ་བ་སྐྱོན་ཡིན་ནོ། །དེ་ལ་སེམས་རྣམ་
པར་གཡེང་བ་དེའི་གཉེན་པོ་བཏང་སྙོམས་བསྒོམ་པར་བྱའོ། །རིམ་པ་དེ་ལྟར་
བསྒོམས་ནས་ ལངས་ ཏེ་ སྔར་ སྡུད་ པར་ བྱེད་ པར་ རང་ གི་ ལྷ་ རྡོ་ རྗེ་ འཆང་ གི་
གཟུགས་སུ་མོས་པར་བྱས་ནས་བྱང་ཆུབ་སེམས་དཔའ་ལ་སོགས་པ་སྤྱན་དྲངས་
ནས་ཤེས་རབ་ཀྱི་ཕ་རོལ་ཏུ་ཕྱིན་པ་བཤད་པས་ཆོས་ཀྱི་སྦྱིན་པ་བྱིན་ཏེ། དེ་དག་
- 369 -



ਆਈ ਸੀ
ਸਨ ਪਰ ਸੰ
ਆਈ
ਸਕ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
བྱའི་ཉམས་ལེན་དུ་འཁྱེར་ཚུལ་གྱི་མན་ངག་ཁྱད་པར་ཅན་ཡོད་པ་བརྒྱད་སྟོང་པའི་
བསྡུས་དོན་དུ་འཆད་དོ། །དེ་ནས་དེའི་ཚེ་དེ་ལྟར་བཅོམ་ལྡན་འདས་ཀྱིས་འཇིག་
རྟེན་ལྷ་དང་བཅས་པ། བདུད་དང་བཅས་པ། ཚངས་པ་དང་བཅས་པ། དགེ་སྦྱོང་
དང་བཅས་པ། བྲམ་ཟེའི་སྐྱེ་དགུ་དང་བཅས་པ། ལྷ་དང་། མི་དང་། ལྷ་མ་ཡིན་
དང་བཅས་པ་མང་པོ་ཚོགས་པ་དང་། བྱང་ཆུབ་སེམས་དཔའ་སེམས་དཔའ་ཆེན་
པོ་ཕལ་ཆེར་གཞོན་ནུར་གྱུར་པ་མང་པོ་དེ་དག་འདུས་པ་ཐུགས་སུ་ཆུད་ནས།
བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་ར་དྭ་ཏིའི་བུ་ལ་བཀའ་སྩལ་པ། ཤཱ་ར་དྭ་
ཏིའི་བུ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་
རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་འདོད་པས། ཤེས་
རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱའོ། །ཞེས་པ་ནས། འབུམ་ད་པའི་ཤོག་
གྲངས་སུམ་བརྒྱ་གྱ་གཉིས་པར། ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་པ་འདི་
བཤད་པའི་ཚེ། ལྷ་དང་མིའི་སྐྱེ་དགུ་ཁྲག་ཁྲིག་ཕྲག་བཅུ་གཉིས། མི་སྐྱེ་བའི་ཆོས་
ལ་བཟོད་པ་སྐྱེས་སོ། །ཕྱོགས་བཅུ་ཀུན་གྱི་འཇིག་རྟེན་གྱི་ཁམས་སུ་སངས་རྒྱས་
བཅོམ་ལྡན་འདས་ཀྱིས། ཤེས་རབ་ཀྱི་ཕ་རོལ་ཏུ་ཕྱིན་པ་འདི་བསྟན་པའི་ཚེ། ཡང་
སེམས་ཅན་ཚད་མེད་གྲངས་མེད་པ་དག་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སེམས་སྐྱེས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་
ལས། རབ་འབྱོར་ གྱི་ལེའུ་སྟེ་བཅུ་གསུམ་པའོ། །ཞེས་པའི་བར་གྱིས་དངོས་པོ་
བརྒྱད་ཀྱི་དང་པོ་རྣམ་མཁྱེན་བསྟན། དེ་ལ་ཡང་སེམས་བསྐྱེད་ནས་ངེས་འབྱུང་
སྒྲུབ་པ་རྫོགས་ཀྱི་བར་རྣམ་མཁྱེན་མཚོན་བྱེད་ཀྱི་ཆོས་བཅུ་པོ་རེ་རེ་ནས་རྒྱས་པར་
བསྟན་ཏོ། །དེ་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན།
- 372 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
རྒྱལ་པོ་ཆེན་པོ་ཇི་སྙེད་ཡོད་པ་དེ་དག་ཐམས་ཅད་ཀྱང་ལྷ་བྱེ་བ་ཁྲག་ཁྲིག་བརྒྱ་
སྟོང་དུ་མ་དང་ལྷན་ཅིག་འཁོར་དེ་ཉིད་དུ་འདུས་པར་གྱུར། སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་ན་ལྷའི་དབང་པོ་བརྒྱ་བྱིན་ཇི་སྙེད་ཡོད་པ་དེ་དག་
ཐམས་ཅད་ཀྱང་ལྷའི་བུ་བྱེ་བ་ཁྲག་ཁྲིག་བརྒྱ་སྟོང་དུ་མ་དང་ལྷན་ཅིག་འཁོར་དེ་
ཉིད་དུ་འདུས་པར་གྱུར། ཅེས་པ་ནས། གྱ་གསུམ་པར། དེ་བཞིན་བཤེགས་པའི་
རང་བཞིན་གྱི་འོད་ཀྱི་དྲུང་ན། ལྷའི་ལས་ཀྱི་རྣམ་པར་སྨིན་པ་ལས་སྐྱེས་པའི་འོད་
དེ་ དག་ ཐམས་ ཅད་ ལྷམ་མེ་མ་ ཡིན། ལྷན་ནེ་མ་ ཡིན། ལྷང་ངེ་མ་ ཡིན་གྱི། དེ་
བཞིན་གཤེགས་པའི་འོད་འབའ་ཞིག་དེ་དག་གི་ནང་ན་དམ་པར་སྣང་ངོ༌། །གཙོ་
བོར་སྣང་ངོ༌། །གྱ་ནོམ་པར་སྣང་ངོ༌། །འཕགས་པ་སྣང་ངོ༌། །མཆོག་ཏུ་སྣང་ངོ༌། །
རབ་ཏུ་སྣང་ངོ༌། །ཕུལ་ཏུ་སྣང་ངོ༌། །བླ་ན་མེད་པར་སྣང་ངོ༌། །གོང་ན་མེད་པར་
སྣང་ངོ༌། །ཞེས་པའི་བར་གྱིས་ལམ་ཤེས་སྐྱེ་བའི་རྟེན་སྣོད་རུང་དུ་སྒྲུབ་པ་བསྟན་པ་
ནས། འབུམ་ཉ་པའི་ཤོག་གྲངས་ཉིས་བརྒྱ་ལྔ་བཅུ་པར། གསོལ་བ་བཅོམ་ལྡན་
འདས། གང་དེ་ལྟར་རྟོགས་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་
ཤེས་རབ་ཀྱི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། རབ་
འབྱོར། ཤིན་ ཏུ་ རྣམ་ པར་ དག་ པའི་ ཕྱིར་ རོ། །གསོལ་ པ། བཅོམ་ ལྡན་ འདས།
ཅིའི་སླད་དུ་གང་དེ་ལྟར་རྟོགས་པ་དེ་བྱང་ཆུབ་སེམས་དཔའ་སེམས་དཔའ་ཆེན་
པོའི་ཤེས་རབ་ཀྱི་ཕ་རོལ་ཏུ་ཕྱིན་པ་ལགས། བཅོམ་ལྡན་འདས་ཀྱིས་བཀའ་སྩལ་
པ། ལམ་ཤེས་པ་ཉིད་ཀྱི་ཕྱིར་རོ། །ཞེས་པའི་བར་གྱིས་ལམ་ཤེས་ཀྱི་ཡན་ལག་
རྟེན་སྣོད་རུང་དུ་སྒྲུབ་པ་ནས་རྣམ་དག་སྒོམ་ལམ་གྱི་བར་ལམ་ཤེས་མཚོན་བྱེད་ཀྱི་
ཆོས་བཅུ་གཅིག་པོ་རེ་རེ་ནས་རྒྱས་པར་བསྟན་ཏོ། །དེ་ནས་གསོལ་པ། བཅོམ་
373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཅད་དངོས་པོ་མེད་པའི་ངོ་བོ་ཉིད་ཐུགས་སུ་ཆུད་དེ། བླ་ན་མེད་པར་ཡང་དག་པར་
རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །ཞེས་པའི་བར་
གྱིས་རྩེ་མོའི་སྦྱོར་བ་བསྟན་ཏེ། དེ་ཡང་དྲོད་རྩེ་མོའི་རྟགས་བསྟན་པ་ནས་བསལ་
བྱ་ལོག་སྒྲུབ་བསྟན་པའི་བར་རྩེ་མོའི་སྦྱོར་བ་བརྒྱད་པོ་རེ་རེ་ནས་རྒྱས་པར་བསྟན་
ཏོ། །དེ་ནས་རབ་འབྱོར་གྱིས་གསོལ་བ། བཅོམ་ལྡན་འདས། གལ་ཏེ་དེ་ལྟར་བྱང་
ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་དངོས་པོ་མ་མཆིས་པའི་
ངོ་བོ་ཉིད་ལ་བསམ་གཏན་བཞི་དང་། མངོན་པར་ཤེས་པ་ལྔས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་ན། བཅོམ་
ལྡན་འདས། དེ་ཅིའི་སླད་དུ་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་
ལ། བྱང་ ཆུབ་ སེམས་ དཔའ་ སེམས་ དཔའ་ ཆེན་ པོ་ མཐར་ གྱིས་ སྤྱོད་ པ་ དང༌།
མཐར་གྱིས་བསླབ་པ་དང༌། མཐར་གྱིས་ནན་ཏན་དུ་བགྱིས་པ་གང་གིས་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་
བར་འགྱུར་བའི་མཐར་གྱིས་སྤྱོད་པ་དང་མཐར་གྱིས་བསླབ་པ་དང་། མཐར་གྱིས་
ནན་ཏན་དུ་བགྱི་བ་མཆིས་པར་གྱུར། ཅེས་པ་ནས། སུམ་བརྒྱ་གྱ་ལྔ་པར། སེམས་
ཅན་རྣམས་མི་དམིགས་པར་སེམས་ཅན་རྣམས་ཡོངས་སུ་སྨིན་པར་བྱེད་དོ། །
སངས་རྒྱས་ཀྱི་ཞིང་མི་དམིགས་པར་སངས་རྒྱས་ཀྱི་ཞིང་ཡོངས་སུ་དག་པར་བྱེད་
དོ། །སངས་རྒྱསཀྱི་ཆོས་རྣམས་མི་དམིགས་པར་བྱང་ཆུབ་ཏུ་མངོན་པར་རྫོགས་
པར་འཚང་རྒྱའོ། །རབ་འབྱོར། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་
པོ་མི་དམིགས་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ། །རབ་
འབྱོར། བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་
- 376 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
པ་ལ་དེ་ལྟར་སྤྱོད་ན། དེ་ལ་བདུད་སྡིག་ཏོ་ཅན་རྣམས་སམ་བདུད་ཀྱི་རིས་ཀྱི་ལྷ་
རྣམས་ཀྱིས་ཚུགས་པར་དཀའ་བ་ཡིན་ནོ། །ཞེས་པའི་བར་གྱིས་མཐར་གྱིས་པའི་
སྦྱོར་བ་བསྟན་ཏེ། དེ་ཡང་སྦྱིན་པའི་ཕ་རོལ་ཏུ་ཕྱིན་པའི་མཐར་གྱིས་པ་ནས།
དངོས་པོ་མེད་པའི་ངོ་བོ་ཉིད་དུ་ཤེས་པའི་མཐར་གྱིས་པའི་བར་མཐར་གྱིས་པའི་
སྦྱོར་བ་བཅུ་གསུམ་རེ་རེ་ནས་རྒྱས་པར་བསྟན་ཏོ། །དེ་ནས་དེ་སྐད་ཅེས་བཀའ་
སྩལ་པ་དང་། ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྦྱོང་བའི་ཚེ། ཇི་ལྟར་སེམས་བསྐྱེད་པ་གཅིག་
གིས་ཕ་རོལ་ཏུ་ཕྱིན་པ་དྲུག་ཡོངས་སུ་འཛིན་པ་ལགས། ཞེས་པ་ལས་ལྔ་བརྒྱ་ལྔ་
པར། བྱང་ ཆུབ་ སེམས་ དཔའ་ སེམས་ དཔའ་ཆེན་པོ་ཆོས་ ཐམས་ཅད་ ཀྱི་ རང་
བཞིན་ལ་མཁས་པ་ནི་བྱང་ཆུབ་ཀྱི་ལམ་ཡོངས་སུ་རྫོགས་པར་བྱེད་དོ། །སེམས་
ཅན་རྣམས་ཡོངས་སུ་སྨིན་པར་བྱེད་དོ། །སངས་རྒྱས་ཀྱི་ཞིང་ཡོངས་སུ་འཛིན་
ཏོ། །དེ་ལ་གནས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་སངས་རྒྱས་ནས། སེམས་ཅན་རྣམས་ཅི་ནས་ཀྱང་དུལ་བར་གྱུར་
ནས་སྲིད་པ་གསུམ་ན་མི་སྣང་བ་དེ་ལྟར་རྣམ་པར་བཏུལ་ཏོ། །རབ་འབྱོར། དེ་
ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་མཚན་ཉིད་མེད་པའི་ཚུལ་
གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཤེས་རབ་ཀྱི་ཕ་རོལ་ཏུ་
ཕྱིན་པ་སྟོང་ཕྲག་བརྒྱ་པ་ལས། ལེའུ་དྲུག་ཅུ་རྩ་གཉིས་པའོ། །ཞེས་པའི་བར་གྱིས་
སྐད་ཅིག་མའི་སྦྱོར་བ་བསྟན་ཏེ། དེ་ཡང་རྣམ་པར་སྨིན་པ་མིན་པའི་ཆོས་ཐམས་
ཅད་སྐད་ཅིག་མ་གཅིག་ལ་རྟོགས་པའི་སྦྱོར་བ་ནས། གཉིས་སུ་མེད་པར་སྐད་
-377 -



ਹਮ ਸਰਿ
ਨ
ਬਈ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཐ་མ་འཕྲིན་ལས་ཉི་ཤུ་རྩ་བདུན་པ་མྱང་འདས་ལ་དགོད་པའི་འཕྲིན་ལས་ཀྱི་བར་
མདོ་དང་སྦྱར་ཏེ་རྒྱས་པར་གཏན་ལ་ཕབ། བྱམས་ཞུས་ཀྱི་ལེའུ་འདིའི་དོན་དཀའ་
གནས་རྣམས་དྲང་ངེས་རྣམ་འབྱེད་དུ་ཞིབ་ཏུ་གཏན་ལ་ཕབ་ནས། དེ་ལྟར་བྱས་ན་
ལེའུ་འདིས་ཡུམ་ གྱི་མདོའི་ ལེའུ་ གཞན་རྣམས་ ཀྱིས་ ཆོས་ ཐམས་ ཅད་ མིང་ དུ་
བཏགས་པ་ཙམ་དུ་གསུངས་པའི་འཁྲུལ་པ་རྣམས་བརྒལ་ལན་གྱིས་གཏན་ལ་
ཕབ་ཅིང་མཚན་ཉིད་གསུམ་གྱི་ཡོད་མེད་ཀྱི་ཁྱད་པར་རྣམས་ཀྱང་ལེགས་པར་ཕྱེ་
ནས་སྔར་བཤད་པ་རྣམས་ཀྱི་གཞུང་བཙུགས་པར་ཤེས་པར་བྱའོ། །དུས་གསུམ་
གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་ཤེས་རབ་ཀྱི་ཕ་རོལ་ཏུ་ཕྱིན་
པའི་མདོ་ལ། མདོ་དེ་ཉིད་ཀྱི་ནང་ནས་དགོངས་འགྲེལ་དང་འདྲ་བར་དྲང་དོན་དུ་
གཏན་ལ་ཕབ་འདུག་སྙམ་དུ་རྟོག་ལྡན་མཁས་པ་ལ་འཁྲུལ་པ་སྐྱེ་བའི་གནས་ཆོས་
ནི་བྱམས་ཞུས་ཀྱི་ལེའུར་སྣང་ཞིང་དེ་ཉིད་ཀྱི་དོན་དབུ་མ་པ་ཆེན་པོ་དག་གིས་ཞིབ་
ཏུ་བཀྲལ་བ་ཡང་མི་སྣང་བས་ཞིབ་ཏུ་གཏན་ལ་ཕབ་པའོ་ཞེས་གསུངས་སོ། །
འབུམ་པར་མ་འདིའི་མཇུག་ཏུ་རྟག་ཏུ་ངུའི་ལེའུ་ཆོས་འཕགས་ཀྱི་ལེའུ། ཡོངས་
གཏད་ཀྱི་ལེའུ་གསུམ་སྦྱར་བ་ནི་སྔོན་གྱི་མཁས་པ་རྣམས་ཀྱི་གསུང་རྒྱུན་ལ་དཔལ་
མགོན་འཕགས་པ་ཀླུ་སྒྲུབ་ཀླུ་ཡུལ་དུ་ཕེབས་པའི་ཚེ་ཀླུ་རྣམས་ལ་ཆོས་བསྟན་ནས་
ཡུམ་རྒྱས་པ་གདན་དྲངས་ཏེ་ཡར་ཕེབས་པར་ཆོས་པའི་ཚེ་ཀླུ་རྣམས་ཀྱིས་སླར་
འབྱོན་དགོས་པར་གསོལ་བ་བཏབ་ཅིང་། དེའི་གཏའ་མར་འབུམ་གྱི་གཤམ་ནས་
ཁག་ཙམ་མ་བསྐུར་ཅེས་གྲགས་ཅིང་། སྔོན་གྱི་ཡི་གེ་རྙིང་པ་མང་པོར་འབུམ་གྱི་
གཤམ་དུ་ལེའུ་འདི་གསུམ་མི་འབྱུང་ལ། དམ་པ་འགའ་ཞིག་གིས་བརྒྱད་སྟོང་པའི་
གཤམ་ན་ལེའུ་འདི་གསུམ་ཡོད་པ་འབུམ་གྱི་གཤམ་དུའང་སྦྱར་བ་ཡིན་ཞེས་འབྱུང་
-380 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
ངོ༌། །ལེའུ་འདི་དག་གི་དགོངས་དོན་སྔོན་བྱུང་སྟོན་པའི་རྣམ་ཐར་རྗེས་འཇུག་
གདུལ་བྱའི་ཉམས་ལེན་དུ་ཁྱེར་ཚུལ་མན་ངག་ཁྱད་པར་ཅན་ཡོད་པ་བརྒྱད་སྟོང་
པའི་བསྡུས་དོན་དུ་འཆད་དོ། ། ལྔ་པ། བཀག །པལ་བཟང་
སྨྲས་ པ། ཐུབ་ བསྟན་ ཡོངས་ རྫོགས་ གངས་ རི་ ལ་ གནས་ བཀའ་ དང་
དགོངས་འགྲེལ་ཡིད་ཆེས་ལུང་གི་རལ་པ་སྟུག་པོས་གཉལ་བ་ཁེབས། །དྲི་མེད་
རིགས་པའི་སྡེར་མོ་རྣོ་ཞིང་འབར་བས་དངོས་སྨྲ་གཉིས་འཐུང་ཚོགས་ཀྱི་མྱོས་བུམ་
ཅིག་ཅར་འབྲལ་བར་བྱེད། །རྟེན་འབྲེལ་ཟབ་མོའི་གད་རྒྱངས་བསྒྲགས་པས་ལོག་
སྨྲ་ཝ་སྐྱེས་མཐའ་དག་སྐྲག་ཅིང་འདར་ཏེ་སྤོབས་པ་ལན་མེད་བྱེད། །སྨྲ་བའི་སེང་
གེ་རྒྱལ་སྲས་བཟང་པོར་གང་གི་རྨད་བྱུང་ཡོན་ཏན་མཐོང་བའི་དད་པས་སྙིང་ནས་
ཕྱག་བགྱིད་དོ། །རང་གཞན་གྲུབ་མཐའ་རྒྱ་མཚོའི་ཕ་རོལ་བྱོན། ཁྱད་པར་ཤེར་
ཕྱིན་མདོ་སྡེ་ཟབ་མོའི་དོན། །ཇི་བཞིན་འབྱེད་ལ་ཀུན་ནས་ཟླ་བྲལ་བ། །མཁས་
པའི་མཁས་པ་རྒྱལ་སྲས་བཟང་པོར་འདུད། །ཤིན་ཏུ་རྟོགས་དཀའ་གོང་ན་མེད་
པའི་ ལམ། །ཤེར་ ཕྱིན་ མདོ་ སྡེའི་ སྦས་ དོན་ ཟབ་ མོའི་ དོན། །ཐེག་ མཆོག་ ལམ་
བཟང་ ཉི་ ལྟར་ གསལ་མཛད་པ། །བསྟན་ པའི་ སྒྲོན་མེ་རྒྱལ་ སྲས་ བཟང་ པོར་
འདུད། །མ་ཕམ་མགོན་པོས་དངོས་སུ་ བྱིན་བརླབས་ པས། །ཤེར་ཕྱིན་མདོ་སྡེ་
རྒྱས་འབྲིང་བསྡུས་ གསུམ་ དང་། །མངོན་པར་རྟོགས་པའི་རྒྱན་གཉིས་སྦྱོར་བ་
ལ། །དབང་ཐོབ་ཤིང་རྟའི་སྲོལ་འབྱེད་བཟང་པོར་འདུད། །དང་པོ་མེད་པའི་རྣམ་
པ་ནས་བཟུང་སྟེ། །རྣམ་པ་ཐམས་ཅད་མཁྱེན་པ་ཉིད་ཀྱི་བར། །མཁྱེན་གསུམ་
རྣམ་ པ་ མ་ ལུས་ ཉམས་ ལེན་ དུ། །སྦྱོར་ མཛད་ སེང་ གེ་ བཟང་ པོར་ གུས་ པས་
འདུད། །རིགས་ སད་ ཐར་པ་ ཆ་ མཐུན་ནས་བཟུང་སྟེ། །གཉིས་སྣང་འཁྲུལ་ པ་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༦༽
ཀྱི་ཅེས་བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་
རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས་ཞེས་བྱ་བ་འདི་ནི་གངས་ཅན་འགྲོ་
བའི་མགོན་པོ་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་སྐུའི་ཕུ་བོ་ལུང་
དང་རྟོགས་པའི་ཡོན་ཏན་གྱིས་མངོན་པར་མཐོ་བ་བྱ་ཡུལ་མང་ར་མཁན་པོ་རྗེ་དྲུང་
བློ་བཟང་རྡོ་རྗེས་ཤེར་ཕྱིན་གྱི་མན་ངག་མངོན་རྟོགས་རྒྱན་གྱི་འགྲེལ་པ་ཐམས་
ཅད་ཀྱི་ནང་ནས་ཟླ་དང་བྲལ་བ་ནི་སློབ་དཔོན་སེང་གེ་བཟང་པོས་མཛད་པའི་
འགྲེལ་པ་དོན་གསལ་དང་འགྲེལ་ཆེན་རྒྱན་གྱི་སྣང་བ་གཉིས་སུ་གསུངས་ལ།
དེས་ན་ཕ་རོལ་ཏུ་ཕྱིན་པའི་གཞུང་ལ་སློབ་པར་འདོད་པ་ཐམས་ཅད་ལ་སློབ་
དཔོན་སེང་གེ་བཟང་པོ་འདི་ཉིད་བཀའ་དྲིན་མཚུངས་ཟླ་མེད་པར་གྱུར་ཅིང་། རྗེ་
བདག་ཉིད་ཆེན་པོས་ཀྱང་ཕར་ཕྱིན་གྱི་གཞུང་ལ་སློབ་དཔོན་འདི་ཉིད་ཀྱི་གསུང་
ཚད་མར་མཛད་འདུག་པ་བཅས་སློབ་དཔོན་སེང་གེ་བཟང་པོ་འདི་ལ་བསྔགས་པ་
བརྗོད་པའི་རྟོགས་བརྗོད་རྒྱས་པ་སྔོན་ཆད་མི་སྣང་བས་གལ་ཆེ་བ་བཅས་སློབ་
དཔོན་འདིའི་རྣམ་ཐར་སྤྱི་དང༌། ཁྱད་པར་ཡུམ་རྒྱས་འབྲིང་བསྡུས་གསུམ་དང་
མངོན་རྟོགས་རྒྱན་སྦྱར་བའི་ཚུལ་ཞིབ་ཏུ་འཁོད་པ་ཞིག་དགོས་ཞེས་དངུལ་དཀར་
གྱི་མཎྜལ་རིན་པོ་ཆེའི་ཚོམ་བུ་དང་བཅས་ལན་དུ་མར་བསྐུལ་བ་ལ་བརྟེན་ནས།
ཕྱི་ནང་གི་ཆོས་ཐམས་ཅད་ཆུ་ནང་གི་ཟླ་གཟུགས་ལྟར་གཟིགས་པ་རྗེ་གྲུབ་པའི་
དབང་ཕྱུག་བློ་བཟང་རྣམ་རྒྱལ་དང་། ཐུབ་བསྟན་ཡོངས་རྫོགས་ཀྱི་བདག་པོ་རྗེ་
བཙུན་ངག་དབང་བྱམས་པ་གཉིས་ཀྱི་བཀའ་དྲིན་ལས་མངོན་པར་རྟོགས་པའི་
རྒྱན་གྱི་མན་ངག་ལེགས་པར་ཐོབ་པ་༧དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་
ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་
- 384 -



བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་ཆོས་ཀྱི་སྒྲ་དབྱངས།
བསྟན་པའི་སྙིང་པོ་མཐར་ཐུག་པ་འདི་ཉིད་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག །མངྒ་ལཾ།། །།
- 385 -



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
དེ ས་པོ འི ་ ཤུ ལ་བ ཞ ག། །
དེབ་བརྒྱ་དང་གྱ་དགུ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
( ༢༦/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས། །
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡༢པར་པར་ཐེངས་དང་པོ་བཏབ།
དེབ་ཚད། ར ༨༠ X ༡༢ ༣°mm ༡/༣ ༢
དཔར་གྲུངས། ༠༠༠༡_༡༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠ ༥༠.༠༠



ISBN 978-7-80253-436-0
978780253436oll
本文集总定价(1-32 卷):1050.00 元
