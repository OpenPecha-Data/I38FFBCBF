༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2638
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
pe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག། ༡༦༨
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། ། ་
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༥/༣༢)
168
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



2



.S
2
#
Benు
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༥/༣༢)
ཚཔ་དབབ་
PACZEKSS
2/
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
པ
ཀྲུང་གོའི་བོད་རིག་པ་དཔེ་སྐྲུན་ཁང་།
9
Pe
བ
of
#



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



GK
TRANG
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



പ്രിം
-
ഉം
=



དཀར་ཆག
，，，.. (1)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་
སྒྲོན་མེའི་བསྡུས་དོན་བཞུགས། …… ……
བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་
རིན་ཆེན་སྒྲོན་མ། …
，
，，
，，，(109)



༄༅། །བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་
སྐྱེས་རབས་སོ་བཞི་པའི་དོན་རྣམ་པར་བཤད་པ་ །
ཐེག་ཆེན་གསལ་བའི་སྒྲོན་མེའི་
བསྡུས་དོན་བཞུགས་སོ། ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་བཟུང་དུ་གསོལ། དེ་ལ་འདིར་བདག་ཉིད་ཆེན་པོ་མཁས་
མཆོག་དཔའ་བོས་མཛད་པའི་སྐྱེས་རབས་སོ་བཞི་པའི་དོན་རྣམས་བྱང་ཆུབ་ལམ་
གྱི་རིམ་པ་དང་སྦྱར་ཏེ་འཆད་པ་ལ་གཉིས། བསྟན་བཅོས་འདི་མཛད་པ་པོའི་ཆེ་
བ་བཤད་པ་དང་། བསྟན་བཅོས་ཉིད་བཤད་པའོ། །
གཉིས་པ་བསྟན་བཅོས་ཉིད་བཤད་པ་ལ་གསུམ། མཚན་གྱི་དོན། འགྱུར་
གྱི་ ཕྱག །གཞུང་ གི་ དོན་ནོ། །དང་ པོ་ ལ་ བཞི། མཚན་ བསྒྱུར་ བ། མཚན་ དོན་
བཤད་པ། རྒྱ་སྐད་ཀླད་དུ་སྨོས་པའི་དགོས་པ་བཤད་པ། གཞུང་ཚད་རྟོགས་པའི་
ཕྱིར་ དུ་བམ་ གྲངས་ བསྟན་པའོ། །གསུམ་ པ་ གཞུང་གི་དོན་ལ་གསུམ། བསྟན་
བཅོས་རྩོམ་པ་ལ་འཇུག་པའི་ཡན་ལག་བཤད་པ། བཤད་བྱ་བསྟན་བཅོས་ཀྱི་
དོན་ཉིད་བཤད་པ། མཇུག་གི་དོན་བཤད་པའོ། །
དང་པོ་ལ་བཞི། སྟོན་པ་ཐུབ་པའི་དབང་པོས་སྔོན་སློབ་པ་ལམ་གྱི་གནས་
སྐབས་སུ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་ཇི་ལྟར་སློབ་པར་མཛད་པའི་ཚུལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྣམས་བཤད་བྱར་བཀོད་ནས་དེ་ལ་འདུད་ཕྱག་མཛད་པ། ཚུལ་དེ་བཤད་ན་དོན་
ཆེ་བར་བསྟན་པ། དེ་ལྟར་བཤད་པར་དམ་བཅའ་བ། དེའི་ཕྱིར་དུ་དཀོན་མཆོག་
གསུམ་ལ་ཕྱག་མཛད་པའོ། །དང་པོ་ལ་གསུམ། ཤིས་པ་བརྗོད་པ། བཤད་བྱའི་
དངོས་པོ་ངེས་པར་བསྟན་པ། དེ་ལ་ཕྱག་མཛད་པའོ། །གཉིས་པ་བཤད་བྱ་བསྟན་
བཅོས་ཀྱི་དོན་ཉིད་བཤད་པ་ལ་གཉིས། ལུས་མདོར་བསྟན་པ་དང་། ཡན་ལག་
རྒྱས་པར་བཤད་པའོ། །གཉིས་པ་ཡན་ལག་རྒྱས་པར་བཤད་པ་ལ་བཞི། སྦྱིན་པ་
ལ་སློབ་ཚུལ། ཚུལ་ཁྲིམས་ལ་སློབ་ཚུལ། བཟོད་པ་ལ་སློབ་ཚུལ། ཕར་ཕྱིན་ཐ་མ་
གསུམ་ལ་སློབ་ཚུལ་ལོ། །དང་པོ་སྦྱིན་པ་ལ་སློབ་ཚུལ་ལ་གསུམ། ཟང་ཟིང་གི་
སྦྱིན་པ་ལ་སློབ་ཚུལ། ཆོས་ཀྱི་སྦྱིན་པ་ལ་སློབ་ཚུལ། མི་འཇིགས་པའི་སྦྱིན་པ་ལ་
སློབ་ཚུལ་ལོ། །དང་པོ་ལ་གཉིས། ལུས་གཏོང་བའི་སྦྱིན་པ་ལ་སློབ་ཚུལ། ལོངས་
སྤྱོད་གཏོང་བའི་སྦྱིན་པ་ལ་སློབ་ཚུལ་ལོ། །དང་པོ་ལ་གཉིས། ལུས་རིལ་པོ་གཏོང་
བའི་སྦྱིན་པ་ལ་སློབ་ཚུལ་དང། ལུས་ཀྱི་ཡན་ལག་གཏོང་བའི་སྦྱིན་པ་ལ་སློབ་ཚུལ་
ལོ། །
དང་པོ་ལ་ལྔ། མཚམས་སྦྱར་ཏེ་གླེང་བསླང་བ། རྒྱལ་སྲས་ཀྱི་སྤྱོད་པའི་
ལུས་མདོར་བསྟན་པ། སྟག་མོ་ལ་ལུས་བྱིན་པའི་རྟོགས་བརྗོད་རྒྱས་པར་བཤད་
པ། དོན་བསྡུས་ཏེ་ གདུལ་ བྱའི་ ཉམས་ ལེན་ དུ་ སྦྱར་བ། ལེའུའི་མཚན་བསྟན་
པའོ། །གཉིས་པ་རྒྱལ་སྲས་ཀྱི་སྤྱོད་པའི་ལུས་མདོར་བསྟན་པ་ལ་གཉིས། ཐེག་པ་
ཆེན་པོའི་ལམ་གྱི་རྩ་བ་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་བསྐྱེད་ཚུལ་
གྱི་གནད་བསྟན་པ་དང༌། སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་
མདོར་བསྟན་པའོ། །གསུམ་པ་སྟག་མོ་ལ་ལུས་བྱིན་པའི་རྟོགས་བརྗོད་རྒྱས་པར་
2 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
བཤད་པ་ལ་གཉིས། བསམ་བཞིན་དུ་སྐྱེ་བ་བཞེས་པའི་ཚུལ་དང་། སེམས་དཔའ་
ཆེན་པོ་དེས་སེམས་ཅན་གྱི་དོན་ཇི་ལྟར་མཛད་ཚུལ་ལོ། ། །
གཉིས་པ་སེམས་དཔའ་ཆེན་པོ་དེས་སེམས་ཅན་གྱི་དོན་ཇི་ལྟར་མཛད་
པའི་ཚུལ་ལ་གཉིས། སེམས་ཅན་གྱི་དོན་མཛད་ཚུལ་སྤྱིར་བསྟན་པ་དང་། ཁྱད་
པར་སྦྱིན་པ་རླབས་པོ་ཆེ་ཇི་ལྟར་མཛད་པའི་ཚུལ་ལོ། །དང་པོ་ལ་གསུམ། སྐྱེ་བ་
བཟུང་ནས་ཐོག་མར་ལུས་བསྐྱེད་པའི་རིམ་པ་ཇི་ལྟར་མཛད་པའི་ཚུལ། ནར་སོན་
ནས་ཁྱིམ་དུ་གནས་པའི་ཚེ་སེམས་ཅན་གྱི་དོན་ཇི་ལྟར་མཛད་པའི་ཚུལ། རབ་ཏུ་
བྱུང་ནས་དབེན་པར་གནས་པའི་ཚེ་སེམས་ཅན་གྱི་དོན་ཇི་ལྟར་མཛད་པའི་ཚུལ་
ལོ། །གཉིས་པ་ནར་སོན་ནས་ཁྱིམ་དུ་གནས་པའི་ཚེ་སེམས་ཅན་གྱི་དོན་ཇི་ལྟར་
མཛད་ཚུལ་ལ་གཉིས། ཡོན་ཏན་ཐམས་ཅད་ལ་མཁས་པའི་ཕ་རོལ་ཏུ་སོན་པར་
གྱུར་པའི་ཚུལ་དང༌། ཡོན་ཏན་གྱི་སྟོབས་ཀྱིས་ཁྱིམ་ན་གནས་པའི་སྐྱེ་བོ་ཀུན་གྱི་
མཆོད་པའི་གནས་སུ་གྱུར་པའི་ཚུལ་ལོ། །དང་པོ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་བརྗོད་པ་དང༌། ཚིགས་བཅད་ཀྱི་སྒོ་ནས་བསྔགས་པ་བརྗོད་
པའོ། །གསུམ་པ་རབ་ཏུ་བྱུང་ནས་དབེན་པར་གནས་པའི་ཚེ་སེམས་ཅན་གྱི་དོན་
ཇི་ལྟར་མཛད་པའི་ཚུལ་ལ་གཉིས། ཁྱིམ་ན་གནས་པའི་སྐྱོན་དང་རབ་ཏུ་བྱུང་བའི་
ཡོན་ཏན་བསམས་ནས་རབ་ཏུ་འབྱུང་བ་ལ་མངོན་པར་དགའ་བའི་ཚུལ་དང༌།
རབ་ཏུ་བྱུང་ནས་དབེན་པའི་གནས་སུ་ཇི་ལྟར་མཛད་པའི་ཚུལ་ལོ། །གཉིས་པ་
རབ་ཏུ་བྱུང་ནས་དབེན་པའི་གནས་སུ་ཇི་ལྟར་མཛད་པའི་ཚུལ་ལ་བརྒྱད། ཁྱིམ་
ནས་ཁྱིམ་མེད་པར་རབ་ཏུ་བྱུང་ནས་དབེན་པའི་གནས་སུ་བྱོན་པ། དེར་སྒྲུབ་པ་ཇི་
ལྟར་མཛད་པ། སྒྲུབ་པའི་ཡོན་ཏན་གྱི་མཐུས་གཅན་གཟན་རྣམས་ཀྱིས་མི་གནོད་
- 3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ། མི་རྣམས་ དད་ཅིང་བྱམས་པ། ལྷ་རྣམས་ ཀྱང་དད་ནས་ གུས་ པར་བྱེད་པ།
དབེན་པའི་གནས་དེར་སློབ་མའི་ཚོགས་འདུས་པ། སློབ་མ་རྣམས་ལ་ཆོས་ཇི་
ལྟར་བསྟན་པ། ཆོས་བསྟན་པའི་དོན་གྲུབ་པའི་ཚུལ་ལོ། །གཉིས་པ་ཁྱད་པར་
སྦྱིན་པ་རླབས་པོ་ཆེ་ཇི་ལྟར་མཛད་པའི་ཚུལ་ལ་དྲུག །དབེན་པར་སྙིང་རྗེའི་ཡུལ་
གཟིགས་པ། ཡུལ་དེ་ལ་བརྩེ་བ་སྐྱེས་པ། སློབ་མ་ལ་གདམས་ངག་བརྗོད་ནས་
ཟས་འཚོལ་དུ་བཏང་བ། རང་གི་ལུས་གཏོང་བར་དགོངས་པ། ལུས་བཏང་བ་
དངོས། མཛད་པ་རླབས་པོ་ཆེ་དེ་ལ་ལྷ་དང་བཅས་པའི་འཇིག་རྟེན་གྱིས་མཆོད་
པའི་ཚུལ་ལོ། །དང་པོ་ལ་གཉིས། དབེན་པ་ནས་དབེན་པར་བྱོན་པ་དང་། སྙིང་
རྗེའི་ཡུལ་ཇི་ལྟར་གཟིགས་པའི་ཚུལ་ལོ། །གསུམ་པ་སློབ་མ་ལ་གདམས་ངག་
བརྗོད་ནས་ཟས་འཚོལ་དུ་བཏང་བ་ལ་གཉིས། སློབ་མ་ལ་གདམས་ངག་བརྗོད་
པ་དང་། རང་གི་སྦྱིན་པ་རླབས་པོ་ཆེ་ལ་གེགས་བྱས་དོགས་ནས་ཟས་འཚོལ་བ་
ལ་སྙད་བཏགས་ཏེ་ཕྱོགས་གཞན་དུ་བཏང་བའོ། །བཞི་པ་རང་གི་ལུས་གཏོང་
བར་ དགོངས་ པ་ ལ་བཞི། སྦྱིན་ བྱའི་ རྫས་ རང་ ལ་ ཡོད་བཞིན་དུ་ གཞན་ ལས་
བཙལ་བར་མི་རིགས་ཤིང་རང་ལ་ཡོད་པའི་སྦྱིན་བྱའི་རྫས་དེ་གཏོང་བར་རིགས་
པ། ནུས་བཞིན་དུ་སྦྱིན་པ་མ་བཏང་བའི་ཉེས་པ། སྦྱིན་པ་བཏང་བའི་དགོས་པ་
དང་ཕན་ཡོན་བསྟན་པ། གཏོང་བ་ལ་ཉེ་བར་ཕྱོགས་པའི་ཚེ་སྨོན་ལམ་བཏབ་
པའོ། །
གཉིས་པ་ནུས་བཞིན་དུ་སྦྱིན་པ་མ་བཏང་བའི་ཉེས་དམིགས་བསམ་པ་ལ་
གསུམ། ལུས་ལ་ཆགས་མི་རིགས་པ། བདག་གཅེས་འཛིན་གྱི་དབང་དུ་སོང་སྟེ་
ལུས་དང་ལོངས་སྤྱོད་ལ་ཆགས་ནས་གཏོང་མ་ནུས་ན་བྱང་སེམས་ཀྱི་བསླབ་པ་



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
འགལ་བའི་ཉེས་པས་རང་ཕུང་བར་འགྱུར་བ། སྐབས་འདིར་ལུས་མ་བཏང་ན་
སྟག་མོ་ཕྲུག་གུ་དང་བཅས་པ་ཐབས་གཞན་གྱིས་སྡུག་བསྔལ་དེ་ལས་བསྐྱང་མི་
ནུས་པས་ངེས་པར་གཏང་དགོས་པར་བསམ་པའོ། །གསུམ་པ་སྦྱིན་པ་བཏང་བའི་
དགོས་པ་དང་ཕན་ཡོན་བསྟན་པ་ལ་གསུམ། གདུལ་བྱ་རྣམས་ཐེག་པ་མཆོག་གི་
ལམ་ལ་སློབ་པར་འགྱུར་བའི་རྐྱེན་བྱེད་པའི་དགོས་པ་བསྟན་པ། མཐར་ཐུག་བླ་
ན་མེད་པའི་བྱང་ཆུབ་འགྲུབ་པའི་ཕན་ཡོན་བསྟན་པ། ལུས་གཏོང་བར་དགོངས་
པ་འདི་ལ་ཀུན་སློང་ལ་སྐྱོན་མེད་པའི་བདེན་པའི་མཐུ་བརྗོད་པའོ། །དང་པོ་ལ་
གསུམ། ཐེག་པ་ཆེན་པོའི་ལམ་ལ་སྔར་ཞུགས་ཟིན་པ་རྣམས་གོང་འཕེལ་དུ་བྱེད་
པའི་དགོས་པ་བསྟན་པ། དེ་ལ་བར་ཆད་བྱེད་པའི་བདུད་སྡེ་ཟིལ་གྱིས་གནོན་
པའི་དགོས་པ་བསྟན་པ། སྔར་ཐེག་ཆེན་ལ་མ་ཞུགས་པ་རྣམས་ཐེག་པ་ཆེན་པོའི་
ལམ་ལ་དད་པ་བསྐྱེད་ནས་སླར་འཇུག་པར་འགྱུར་བའི་རྐྱེན་བྱེད་པའི་དགོས་པ་
བསྟན་པའོ། །གསུམ་པ་ལུས་གཏོང་བར་དགོངས་པ་འདི་ལ་ཀུན་སློང་ལ་སྐྱོན་
མེད་པའི་བདེན་པའི་མཐུ་བརྗོད་པ་ལ་བཞི། རྙེད་བཀུར་སྙན་གྲགས་སོགས་ཚེ་
འདིའི་ཕུན་ཚོགས་འདོད་པའི་ཀུན་སློང་མེད་པར་བསྟན་པ། ཕྱི་མར་སྲིད་པའི་
ཕུན་ཚོགས་ཐོབ་པར་འདོད་པའི་ཀུན་སློང་མེད་པར་བསྟན་པ། རང་གཅིག་པུ་ཞི་
བདེ་དོན་གཉེར་གྱི་བསམ་པ་མེད་པར་བསྟན་པ། ནམ་མཁའི་མཐས་གཏུགས་
པའི་སེམས་ཅན་ཐམས་ཅད་ཀྱི་དོན་དུ་གཏོང་བ་ཡིན་པར་བསྟན་པའོ། །དྲུག་པ་
མཛད་པ་རླབས་པོ་ཆེ་དེ་ལ་ལྷ་དང་བཅས་པའི་འཇིག་རྟེན་གྱིས་མཆོད་པའི་ཚུལ་
ལ་གཉིས། སློབ་མའི་གཙོ་བོ་མ་ཕམ་པས་ཆེད་བརྗོད་བྱས་ཚུལ་དང༌། སློབ་མ་
གཞན་རྣམས་དང་ལྷ་དང་བཅས་པའི་འཇིག་རྟེན་ཐམས་ཅད་ཀྱིས་སྐུ་གདུང་ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཆོད་པ་བྱས་པའི་ཚུལ་ལོ། །
དང་པོ་ལ་བཞི། སློབ་མའི་གཙོ་བོ་མ་ཕམ་པས་དེ་མཐོང་ནས་ངོ་མཚར་དུ་
གྱུར་ཅིང་དད་པ་ཆེན་པོ་སྐྱེས་པ། དད་ཅིང་གུས་པས་བྱང་སེམས་བདག་ཉིད་ཆེན་
པོའི་ཡོན་ཏན་ལ་བསྟོད་པ། སྙིང་ནས་གུས་པས་ཕྱག་འཚལ་བ། དོན་དེ་སློབ་མ་
གཞན་རྣམས་ལ་སྦྱིན་པའོ། །གཉིས་པ་དད་ཅིང་གུས་པས་བྱང་སེམས་བདག་ཉིད་
ཆེན་པོའི་ཡོན་ཏན་ལ་བསྟོད་པ་ལ་བཞི། བསམ་པ་ཕུན་ཚོགས་ཀྱི་སྒོ་ནས་བསྟོད་
པ། སྦྱོར་བ་ཕུན་ཚོགས་ཀྱི་སྒོ་ནས་བསྟོད་པ། ཐབས་ཤེས་ནམ་ཡང་འགྱུར་བ་
མེད་པའི་སྒོ་ནས་བསྟོད་པ། འབྲས་བུ་བླ་ན་མེད་པའི་སྒོ་ནས་བསྟོད་པའོ། །ལེའུ་
དང་པོའི་བསྡུས་དོན་ནོ།། །། །
གཉིས་པ་ལུས་ ཀྱི་ཡན་ ལག་གཏོང་བའི་སྦྱིན་པ་ལ་སློབ་ཚུལ་དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་སྦྱིན་པ་ཇི་ལྟར་མཛད་པའི་
རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་སྦྱར་བ། ཤི་བིའི་རྒྱལ་པོར་
འཁྲུངས་ པའི་ རྟོགས་བརྗོད་ རྒྱས་ པར་ བཤད་ པ། དོན་ བསྡུས་ ཏེ་ གདམས་ པ།
ལེའུའི་མཚན་བསྟན་པའོ། །གཉིས་པ་ཤི་བིའི་རྒྱལ་ པོར་ འཁྲུངས་པའི་རྟོགས་
བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ།
སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་ལུས་གཏོང་བའི་
སྦྱིན་པ་རླབས་པོ་ཆེ་ཇི་ལྟར་མཛད་ཚུལ་ལོ། །གཉིས་པ་སེམས་དཔའ་ཆེན་པོ་དེའི་
ཡོན་ཏན་སྤྱིར་བསྟན་པ་ལ་གཉིས། སེམས་དཔའ་ཆེན་པོ་དེ་ལ་སྐྱེས་ཐོབ་ཀྱི་ཡོན་
ཏན་ཇི་ལྟ་བུ་ཞིག་མངའ་བའི་ཚུལ་དང་། ཡོ་བྱད་ཐམས་ཅད་ཕངས་པ་མེད་པར་
གཏོང་བའི་སྦྱིན་པ་རླབས་པོ་ཆེ་ཇི་ལྟར་མཛད་ཚུལ་ལོ། །དང་པོ་ལ་གཉིས། ཚིག་



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
ལྷུག་པའི་སྒོ་ནས་བསྔགས་པ་བརྗོད་པ་དང་། ཚིགས་བཅད་ཀྱི་སྒོ་ནས་བསྔགས་
པ་བརྗོད་པའོ། །གཉིས་པ་ཚིགས་བཅད་ ཀྱི་སྒོ་ནས་བསྔགས་པ་བརྗོད་པ་ལ་
གཉིས། མངོན་མཐོའི་དཔལ་འབྱོར་ཕུན་སུམ་ཚོགས་པའི་སྒོ་ནས་བསྔགས་པ་
བརྗོད་པ་དང་། རྒྱལ་སྲས་ཀྱི་སྤྱོད་པ་རླབས་པོ་ཆེའི་སྒོ་ནས་བསྔགས་པ་བརྗོད་
པའོ། །དང་པོ་ལ་གསུམ། བྱང་སེམས་བདག་ཉིད་ཆེན་པོ་འདི་ལ་མངོན་མཐོའི་
འབྱོར་པ་ཕུན་སུམ་ཚོགས་པ་དང་ཆོས་ཀྱི་འབྱོར་པ་ཕུན་སུམ་ཚོགས་པ་གཉིས་ཀ་
མཐུན་པར་གནས་པ། བླུན་རྨོངས་ཐབས་ལ་མི་མཁས་པ་རྣམས་ལ་མངོན་མཐོའི་
འབྱོར་པ་ཆོས་ཀྱི་གེགས་སུ་འགྱུར་བ། བྱང་སེམས་བདག་ཉིད་ཆེན་པོ་དེ་ཁོ་ན་ལ་
མངོན་མཐོའི་དཔལ་མིང་དོན་མཐུན་པར་གནས་པའོ། །གཉིས་པ་ཡོ་བྱད་ཐམས་
ཅད་ཕངས་པ་མེད་པར་གཏོང་བའི་སྦྱིན་པ་རླབས་པོ་ཆེ་ཇི་ལྟར་མཛད་པའི་ཚུལ་
ལ་བཞི། སེམས་ཅན་ཐམས་ཅད་ལ་ཡོ་བྱད་ཐམས་ཅད་གང་ལ་གང་འདོད་དུ་
ཕངས་པ་མེད་པར་གཏོང་བར་མཛད་པའི་ཚུལ། ཕྱོགས་མཐའ་དག་ནས་སྦྱིན་
པའི་ཞིང་སློང་མོ་བ་འདུས་པ། དེ་ལ་བྱང་སེམས་བདག་ཉིད་ཆེན་པོ་ཐུགས་དགའ་
བ། སྦྱིན་པ་རླབས་པོ་ཆེ་དེའི་མཐུས་ཕྱོགས་མཐའ་དག་ཏུ་སྙན་པའི་གྲགས་པ་
རྒྱས་པའོ། །
གཉིས་པ་ཕྱོགས་མཐའ་དག་ནས་སྦྱིན་པའི་ཞིང་སློང་མོ་བ་འདུས་པ་ལ་
གཉིས། ཕྱོགས་མཐའ་དག་ནས་སློང་མོ་བ་རྣམས་གནས་དེར་ལྷགས་པར་བསྟན་
པ་དང་། སློང་མོ་བ་རྣམས་ཡུལ་གཞན་དུ་མི་རྒྱུ་བར་རྒྱལ་པོ་སེམས་དཔའ་ཆེན་
པོའི་དྲུང་ཉིད་དུ་ལྷགས་པའི་རྒྱུ་མཚན་བསྟན་པའོ། །གསུམ་པ་ཁྱད་པར་ལུས་
གཏོང་བའི་སྦྱིན་པ་རླབས་པོ་ཆེ་ཇི་ལྟར་མཛད་ཚུལ་ལ་བདུན། ཡོ་བྱད་ཐམས་ཅད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བཏང་བས་སློང་མོ་བ་རྣམས་ཚིམ་ནས་འདུ་བ་ཉུང་བར་གྱུར་ནས་ཐུགས་མ་མགུ་
བ། ཡོ་བྱད་ལྟ་ཅི་སྨོས་ལུས་ཀྱང་སློང་བ་པོ་བྱུང་ན་ངེས་པར་གཏོང་བར་དགོངས་
པ། བྱང་སེམས་བདག་ཉིད་ཆེན་པོའི་ཐུགས་བསམ་རླབས་པོ་ཆེ་དེའི་མཐུས་ས་
གཡོས་པ། ས་ གཡོས་ པས་ སུམ་ཅུ་ རྩ་ གསུམ་ གྱི་ ལྷ་གནས་ གཡོས་ པ་ན་ ལྷའི་
དབང་པོ་བརྒྱ་བྱིན་ལ་འདི་ཅི་ཞིག་སྙམ་དུ་རྣམ་པར་རྟོག་པ་སྐྱེས་པ། བརྒྱ་བྱིན་
གྱིས་བྱང་སེམས་བདག་ཉིད་ཆེན་པོའི་གཏོང་སེམས་རླབས་པོ་ཆེ་དེའི་མཐུས་ས་
གཡོས་པར་རིག་པ། དེ་ལྟར་རིག་ནས་བྱང་སེམས་བདག་ཉིད་ཆེན་པོ་ལ་ཉམས་
སད་པར་བརྩམས་པ། སྤྱན་སྦྱིན་པར་བཏང་བའི་ཚུལ་ལོ། །བདུན་པ་སྤྱན་སྦྱིན་
པར་བཏང་བའི་ཚུལ་ལ་བརྒྱད། བྱང་སེམས་བདག་ཉིད་ཆེན་པོའི་ཐུགས་བསྐྱེད་
དང་སྨོན་ལམ་གྱི་མཐུས་སློང་བ་པོ་སྤྱི་དང༌ ཁྱད་པར་སྤྱན་སློང་བ་གནས་དེར་
ལྷགས་པ། སློང་བ་པོ་ཐམས་ཅད་དང་ཁྱད་པར་བརྒྱ་བྱིན་གྱི་སྤྲུལ་པ་བྲམ་ཟེ་ལོང་
བ་དེར་ལྷགས་པ་ལ་ཅི་འདོད་དྲིས་པ། བྲམ་ཟེ་ལོང་བས་སྤྱན་བསླང་བ། དེ་ལ་
བྱང་སེམས་བདག་ཉིད་ཆེན་པོ་དགའ་བ་ཚད་མེད་པ་སྐྱེས་ཤིང་སྤྱན་བྱིན་པས་དེ་
ལ་ཕན་ཐོགས་མི་ཐོགས་བརྟགས་པ། བྲམ་ཟེ་ལོང་བས་བྱིན་ན་ཕན་ཐོགས་པའི་
རྒྱུ་མཚན་བཀོད་དེ་ངེས་པར་སྤྱན་སྩལ་དུ་གསོལ་ཞེས་བསླངས་པ། སྤྱན་བྱིན་པས་
ཕན་ཐོགས་པར་རིག་ནས་སྦྱིན་པར་ཞལ་གྱིས་བཞེས་པ། བློན་པོ་རྣམས་སྐྲག་
ནས་སྤྱན་མི་སྦྱིན་པར་གསོལ་བ་བཏབ་ཀྱང་དེ་དག་གི་དབང་དུ་མ་བཏང་བ།
སྤྱན་སྦྱིན་པར་བཏང་ཚུལ་དངོས་སོ། །བདུན་པ་བློན་པོ་རྣམས་སྐྲག་ནས་སྤྱན་མི་
སྦྱིན་པར་གསོལ་བ་བཏབ་ཀྱང་དེ་དག་གི་དབང་དུ་མ་བཏང་བ་ལ་དྲུག །བློན་པོ་
རྣམས་ཀྱིས་སྤྱན་མི་སྦྱིན་པར་གསོལ་བ་བཏབ་པ། རྒྱལ་པོ་སེམས་དཔའ་ཆེན་
- 8 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
པོས་ཁས་བླངས་ནས་མི་སྦྱིན་པ་མི་རུང་ངོ་ཞེས་བློན་པོ་རྣམས་ཀྱིས་གསོལ་བའི་
དབང་དུ་མ་བཏང་བ། སླར་ཡང་བློན་པོ་རྣམས་ཀྱིས་གསོལ་བ། རྒྱལ་པོ་སེམས་
དཔའ་ཆེན་པོས་ཁས་བླངས་ནས་མི་སྦྱིན་པར་མི་རུང་ངོ་ཞེས་ངེས་པར་སྦྱིན་པར་
ཐག་བཅད་པ། བློན་པོ་ཆེན་པོ་ཞིག་གིས་ལོངས་སྤྱོད་ཐམས་ཅད་བཏང་བས་མི་
ཆོག་པར་རང་གི་སྤྱན་ཡང་གཏོང་བ་འདི་དགོས་པ་གང་གི་ཕྱིར་ཡིན་ཞེས་དྲིས་པ།
བྱང་སེམས་བདག་ཉིད་ཆེན་པོས་སྤྱན་གཏོང་བའི་དགོས་པ་བཤད་པའོ། །་
དང་པོ་ལ་བཞི། རྒྱལ་པོའི་སྤྱན་སྦྱིན་པ་ནི་མི་རིགས་པའི་ལས་ཡིན་པས་
དེ་མི་མཛད་དུ་གསོལ་ཞེས་གསོལ་བ། སྤྱན་གྱི་ཚབ་ཏུ་ཕོ་བྲང་ནང་གི་ལོངས་སྤྱོད་
ཁྱད་པར་དུ་འཕགས་པ་རྣམས་སྦྱིན་པར་མཛོད་ཅེས་གསོལ་བ། རྒྱལ་པོ་སེམས་
དཔའ་ཆེན་པོའི་སྤྱན་སྦྱིན་པ་ནི་འགྲོ་བ་ཐམས་ཅད་ཀྱི་མིག་ཉམས་པར་བྱེད་པ་
ཡིན་པས་སེམས་ཅན་ལ་གནོད་པའི་ལས་དེ་ལྟ་བུ་མ་མཛད་ཅེས་ནན་ཏན་དུ་
གསོལ་བ། སྦྱིན་པ་བྱེད་པ་ནི་དབུལ་ཕོངས་ལ་ཕན་པའི་ཕྱིར་ཡིན་ན་སྤྱན་སྦྱིན་
པས་དབུལ་ཕོངས་ལ་མི་ཕན་པས་མ་བརྟགས་པའི་ལས་དེ་ལྟ་བུ་མ་མཛད་ཅེས་
ནན་ཏན་དུ་གསོལ་པའོ། །གཉིས་པ་རྒྱལ་པོ་སེམས་དཔའ་ཆེན་པོས་ཁས་བླངས་
ནས་མི་སྦྱིན་པ་མི་རུང་ངོ་ཞེས་བློན་པོ་རྣམས་ཀྱིས་གསོལ་བའི་དབང་དུ་མ་བཏང་
བ་ལ་ལྔ། སྦྱིན་པར་ཁས་བླངས་ནས་མ་བྱིན་ན་འདོད་ཆགས་ཀྱིས་བཅིངས་ནས་
རང་ཉིད་ཕུང་བར་བྱེད་པས་གཞན་དོན་ལྟ་ཞོག་ རང་དོན་ཡང་མི་འགྲུབ་པར་
བསྟན་པ། སྦྱིན་པར་ཁས་བླངས་ནས་མི་སྦྱིན་པ་ནི་སྡིག་པ་ཤིན་ཏུ་ཆེ་བར་མདོ་
ལས་གསུངས་པས་སྡིག་པའི་ལས་དེ་ལྟ་བུ་བྱར་མི་རུང་བར་བསྟན་པ། སྦྱིན་པར་
ཁས་བླངས་ནས་མི་སྦྱིན་པ་ནི་སེམས་ཅན་སླུ་བར་བྱེད་པ་ཡིན་པས་བྱང་སེམས་ཀྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྤྱོད་པ་དང་འགལ་བར་བསྟན་པ། ལྷའི་མཐུས་འབྱུང་བ་ལ་ཡང་རྒྱུ་རྐྱེན་མང་པོ་
ཞིག་ཚང་དགོས་པར་བསྟན་པ། རྒྱུ་མཚན་དེ་དག་ལས་ན་བྱང་སེམས་ཀྱི་སྤྱོད་པ་
རླབས་པོ་ཆེ་ལ་སློབ་པ་ལ་གེགས་བྱ་བར་མི་རིགས་སོ་ཞེས་གོ་བར་བྱས་ནས་སྤྱན་
སྦྱིན་པར་ཐག་བཅད་པའོ། །བརྒྱད་པ་སྤྱན་སྦྱིན་པར་བཏང་ཚུལ་དངོས་ལ་དགུ །
སྤྱན་བྱིན་ནས་བྲམ་ཟེ་ལོང་བ་མིག་དང་ལྡན་པར་མཛད་པ། སྤྱན་ བྱིན་པ་ལ་
འགྱོད་པ་མེད་པར་མ་ཟད་དགའ་བ་ཆེན་པོ་སྐྱེས་པ། དེ་ལ་བརྒྱ་བྱིན་ངོ་མཚར་དུ་
གྱུར་ཏེ་ བསྟོད་ཅིང་ བདེན་ པའི་མཐུ་བསྐུལ་བར་བསམས་པ། བརྒྱ་ བྱིན་ བྱང་
སེམས་བདག་ཉིད་ཆེན་པོའི་མདུན་དུ་འོང་པ་ལ་དྲི་བ་དང་དྲིས་ལན་བྱས་པ། ལྷའི་
དབང་པོ་བརྒྱ་བྱིན་གྱིས་བྱང་སེམས་བདག་ཉིད་ཆེན་པོའི་བདེན་པའི་མཐུ་བསྐུལ་
བ། བྱང་སེམས་བདག་ཉིད་ཆེན་པོས་བདེན་ཚིག་བརྗོད་དེ་མཐོང་ཆོས་ཀྱི་འབྲས་
བུ་བསྟན་པ། བྱང་སེམས་བདག་ཉིད་ཆེན་པོའི་ལྷག་བསམ་རྣམ་པར་དག་པའི་
བདེན་མཐུས་ས་གཡོས་ཤིང་ལྷ་རྣམས་ཀྱིས་མཆོད་པ་བྱས་པ། བརྒྱ་བྱིན་གྱིས་
ལེགས་ སོ་ བརྗོད་ པ། སློབ་མ་རྣམས་ལ་ རྗེས་ སུ་ གདམས་ པར་མཛད་ པའོ། །
གཉིས་པ་སྤྱན་བྱིན་པ་ལ་འགྱོད་པ་མེད་པར་མ་ཟད་དགའ་བ་ཆེན་པོ་སྐྱེས་པ་ལ་
གསུམ། རྒྱལ་པོ་སེམས་དཔའ་ཆེན་པོ་སྦྱིན་པ་རླབས་པོ་ཆེ་དེ་བྱས་པས་ཐུགས་
རབ་ཏུ་ཚིམ་ཞིང་དགའ་བ། འཁོར་རྣམས་མྱ་ངན་གྱི་གདུངས་པ། བརྒྱ་བྱིན་ངོ་
མཚར་སྐྱེས་པའོ། །བཞི་པ་བརྒྱ་བྱིན་བྱང་སེམས་བདག་ཉིད་ཆེན་པོའི་མདུན་དུ་
འོང་པ་ལ་དྲི་བ་དང་དྲི་ལན་བྱས་པ་ལ་གཉིས། བྱང་སེམས་བདག་ཉིད་ཆེན་པོ་
དབེན་པར་བསམ་གཏན་ལ་བཞུགས་པའི་མདུན་དུ་བརྒྱ་བྱིན་འོངས་པ་དང་། དེ་
ལ་དྲི་བ་དང་དྲིས་ལན་བྱས་ཏེ་ཆོག་ཤེས་ཀྱི་ཡོན་ཏན་བསྟན་པའོ། །
- 10 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
དྲུག་པ་བྱང་སེམས་བདག་ཉིད་ཆེན་པོས་བདེན་ཚིག་བརྗོད་དེ་མཐོང་ཆོས་
ཀྱི་འབྲས་བུ་བསྟན་པ་ལ་གཉིས། བྱང་སེམས་བདག་ཉིད་ཆེན་པོ་རང་གི་ཡོན་
ཏན་བསྒྲག་པར་མི་བཞེད་པ་དང༌། སེམས་ཅན་གྱི་དོན་རྒྱ་ཆེན་པོ་འགྲུབ་པར་
གཟིགས་ནས་བདེན་པའི་མཐུ་བརྗོད་དེ་སྤྱན་གཉིས་སྔར་ལས་ཀྱང་གསལ་བར་
གྱུར་པའོ། །བདུན་པ་བྱང་སེམས་བདག་ཉིད་ཆེན་པོའི་ལྷག་བསམ་རྣམ་པར་དག་
པའི་བདེན་པའི་མཐུས་ས་གཡོས་ཤིང་ལྷ་རྣམས་ཀྱིས་མཆོད་པ་བྱས་པ་ལ་གཉིས།
གཏོང་སེམས་རླབས་པོ་ཆེ་དང་བདེན་པའི་མཐུ་བསྟན་པའི་མཐུས་ས་གཡོས་ཤིང་
མེ་ཏོག་གི་ཆར་བབས་པ་དང་། ལྷ་རྣམས་འདུས་ཏེ་མཆོད་ཅིང་བསྟོད་པའོ། །
གཉིས་པ་ལྷ་རྣམས་འདུས་ཏེ་མཆོད་ཅིང་བསྟོད་པ་ལ་གཉིས། ལྷ་རྣམས་བྱང་
སེམས་བདག་ཉིད་ཆེན་པོའི་དྲུང་དུ་ལྷགས་ཏེ་མཆོད་ཅིང་བསྟོད་པ་ བྱས་ པར་
བསྟན་པ་དང་། བསྟོད་ཚིག་དངོས་བཤད་པའོ། །གཉིས་པ་བསྟོད་ཚིག་དངོས་
བཤད་པ་ལ་གཉིས། སྤྱན་གཉིས་སྦྱིན་པར་བཏང་བ་ལ་བསྟོད་པ་དང༌། ལྷག་
བསམ་རྣམ་པར་དག་པའི་བདེན་ཚིག་གི་མཐུས་སྤྱན་གཉིས་སླར་བྱུང་བ་ལ་བསྟོད་
པའོ། །དགུ་པ་སློབ་མ་རྣམས་ལ་རྗེས་སུ་གདམས་པར་མཛད་པ་ལ་གཉིས། བྱང་
སེམས་བདག་ཉིད་ཆེན་པོ་ཕོ་བྲང་དུ་བྱོན་ཏེ་དགའ་སྟོན་རྒྱས་པར་བྱས་པ་དང་།
སློབ་མ་རྣམས་ལ་ཆོས་བཤད་པའོ། །གཉིས་པ་སློབ་མ་རྣམས་ལ་ཆོས་བཤད་པ་
ལ་གཉིས། ཕྱོགས་མཐའ་དག་ནས་འདུས་པའི་སློབ་མའི་ཚོགས་རྒྱ་ཆེན་པོ་ལ་
ཆོས་བཤད་པར་བསྟན་པ་དང་། བཤད་བྱའི་ཆོས་དངོས་སོ། །
གཉིས་པ་བཤད་བྱའི་ཆོས་དངོས་ལ་བཞི། རང་གིས་ཉམས་སུ་མྱོང་བའི་
མཐོང་ཆོས་ཀྱི་འབྲས་བུ་བསྟན་ཏེ་སྦྱིན་པ་བྱ་བར་གདམས་པ། གནས་སྐབས་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མངོན་མཐོ་ལ་ལྟོས་ནས་ཀྱང་སྦྱིན་པ་བྱ་བ་ལ་འབད་དགོས་པར་གདམས་པ།
མཐར་ཐུག་གི་དོན་ལ་ལྟོས་ནས་སྦྱིན་པ་བྱ་བར་གདམས་པ། སྦྱིན་པ་བྱས་པའི་
ཕན་ཡོན་དང་མ་བྱས་པའི་ཉེས་དམིགས་མདོར་བསྡུས་ཏེ་བསྟན་པའོ། །གསུམ་པ་
དོན་བསྡུས་ཏེ་གདམས་པ་ལ་གསུམ། རྟོགས་བརྗོད་འདིའི་དགོས་དོན་བསྡུས་ཏེ་
སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་ལ་སྦྱོར་དགོས་
པར་བསྟན་པ། རྟོགས་བརྗོད་འདི་ལ་བརྟེན་ནས་སྟོན་པ་ལ་དད་གུས་ལྷག་པར་
འཕེལ་བ་དང་ཐེག་པ་ཆེན་པོའི་ལམ་གྱི་རྩ་བ་སྙིང་རྗེ་ཆེན་པོ་ཡིན་པ་ལ་ངེས་པ་
རྙེད་པ་དང་སྙིང་རྗེ་ཆེན་པོས་དྲངས་པའི་བསོད་ནམས་ཀྱི་འབྲས་བུ་མཐོང་ཆོས་ལ་
སྨིན་པའི་ཚུལ་རྣམས་ལ་ངེས་པ་བསྐྱེད་པར་བསྟན་པ། ཤི་བིའི་རྒྱལ་པོར་འཁྲུངས་
པའི་ཚེ་སྦྱིན་པ་མཛད་པའི་འབྲས་བུ་མདོར་བསྡུས་ཏེ་བསྟན་པའོ། །ལེའུ་གཉིས་
པའི་བསྡུས་དོན་ནོ།། །།
གཉིས་པ་ལོངས་སྤྱོད་གཏོང་བའི་སྦྱིན་པ་ལ་སློབ་ཚུལ་ལ་གཉིས། ཞིང་
ཁྱད་པར་ཅན་ལ་མཆོད་པའི་སྦྱིན་པ་ལ་སློབ་ཚུལ་དང་། ཡོ་བྱད་ཐམས་ཅད་བཏང་
བས་དབུལ་པོར་གྱུར་ཀྱང་ཞུམ་པ་མེད་པར་སྦྱིན་པ་ལ་སློབ་ཚུལ་ལོ། །དང་པོ་ལ་
གཉིས། བསམ་པ་དག་པས་ཞིང་ཁྱད་པར་ཅན་ལ་མཆོད་པའི་སྦྱིན་པ་ལ་སློབ་
ཚུལ་དང་། བདུད་ཀྱི་བར་ཆད་ཀྱི་དབང་དུ་མ་བཏང་བར་ཞིང་ཁྱད་པར་ཅན་ལ་
མཆོད་པའི་སྦྱིན་པ་ལ་སློབ་ཚུལ་ལོ། །དང་པོ་བསམ་པ་དག་པས་ཞིང་ཁྱད་པར་
ཅན་ལ་མཆོད་པའི་སྦྱིན་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་
གྱི་གནས་སྐབས་སུ་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། ཀོ་ས་ལའི་བདག་པོར་འཁྲུངས་པའི་རྟོགས་བརྗོད་རྒྱས་
- 12 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
པར་བཤད་པ། དོན་བསྡུས་ཏེ་གདམས་པ། ལེའུ་མཚན་བསྟན་པའོ། །གཉིས་པ་
ཀོ་ས་ལའི་བདག་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ།
བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་
བསྟན་པ། ཁྱད་པར་སྦྱིན་པ་ཇི་ལྟར་མཛད་པའི་ཚུལ་རྒྱས་པར་བཤད་པའོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་
ལྷག་པའི་སྒོ་ནས་བསྔགས་པ་དང༌། ཚིགས་བཅད་ཀྱི་སྒོ་ནས་བསྔགས་པའོ། །
གཉིས་པ་ཚིགས་བཅད་ཀྱི་སྒོ་ནས་བསྔགས་པ་ལ་གསུམ། བྱང་སེམས་བདག་
ཉིད་ཆེན་པོའི་ཡོན་ཏན་ཕྱོགས་ཐམས་ཅད་དུ་གསལ་བ་དཔེའི་སྒོ་ནས་བསྔགས་
པ། བྱང་སེམས་བདག་ཉིད་ཆེན་པོ་སེམས་ཅན་ཐམས་ཅད་ལ་སེམས་སྙོམས་པར་
བཞུགས་ཀྱང་དད་པ་དང་མི་དད་པ་རྣམས་ལ་ཕན་གནོད་སོ་སོར་འབྱུང་བར་
བསྟན་པ། བྱང་སེམས་བདག་ཉིད་ཆེན་པོས་སུ་ལའང་གནོད་པ་དང་གནོད་ལན་
མི་མཛད་ཀྱང་བྱམས་པའི་མཐུས་ཕ་རོལ་གྱི་རྒོལ་བས་མི་ཚུགས་པར་བསྟན་
པའོ། །
གསུམ་པ་ཁྱད་པར་སྦྱིན་པ་ཇི་ལྟར་མཛད་པའི་ཚུལ་རྒྱས་པར་བཤད་པ་ལ་
གསུམ། སྔོན་གནས་རྗེས་སུ་དྲན་པས་དགེ་བ་ལ་འབད་པ་ཆེར་མཛད་པའི་ཚུལ།
འཁོར་རྣམས་ལ་བསོད་ནམས་ཀྱི་མཐུ་བསྒྲགས་པས་སྤྲོ་བ་བསྐྱེད་ཚུལ། གདུལ་
བྱ་རྣམས་ལ་སྦྱིན་སོགས་ཀྱི་ཆོས་རྒྱ་ཆེར་བཤད་པའོ། །དང་པོ་ལ་གསུམ། སྔོན་
གནས་རྗེས་སུ་དྲན་པར་བསྟན་པ། ཚེ་སྔ་མ་རྗེས་སུ་དྲན་པས་འཁོར་བ་ལ་ཡིད་
འབྱུང་སྐྱོ་ཤས་ཆེན་པོ་སྐྱེས་པ། ངེས་འབྱུང་དང་བྱང་ཆུབ་ཀྱི་སེམས་ཀྱིས་ཀུན་ནས་
བསླངས་ཏེ་བསོད་ནམས་ཀྱི་ཚོགས་བསགས་པ་ལ་འབད་པ་ཆེར་མཛད་ཚུལ་
-13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལོ། །གསུམ་པ་ངེས་འབྱུང་དང་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་
བསོད་ནམས་ཀྱི་ཚོགས་བསགས་པ་ལ་འབད་པ་ཆེར་མཛད་ཚུལ་ལ་གཉིས།
སྦྱིན་པ་ཇི་ལྟར་མཛད་པ་དང༌། ཚུལ་ཁྲིམས་ཇི་ལྟར་བསྲུང་བར་མཛད་པའི་ཚུལ་
ལོ། །གཉིས་པ་འཁོར་རྣམས་ལ་བསོད་ནམས་ཀྱི་མཐུ་བསྒྲགས་པས་སྤྲོ་བ་བསྐྱེད་
ཚུལ་ལ་དྲུག །སེམས་དཔའ་ཆེན་པོས་འཁོར་རྣམས་ལ་བསོད་ནམས་ཀྱི་མཐུ་
བསྒྲགས་ཚུལ་དངོས། དེ་ལྟར་བསྒྲགས་པ་ལ་འཁོར་རྣམས་ངོ་མཚར་དུ་གྱུར་པ།
བཙུན་མོས་བསོད་ནམས་ཀྱི་མཐུ་བསྒྲགས་པའི་ཚིགས་བཅད་ཀྱི་དོན་དྲིས་པ།
རྒྱལ་པོ་སེམས་དཔའ་ཆེན་པོས་དེའི་དོན་བཤད་པ། བཙུན་མོས་མཐུན་འགྱུར་
བརྗོད་པ། རྒྱལ་པོ་སེམས་དཔའ་ཆེན་པོས་བཙུན་མོ་བསོད་ནམས་ཀྱི་མཐུ་སྒྲོགས་
སུ་བཅུག་པའོ། །དང་པོ་ལ་གཉིས། བྱང་སེམས་བདག་ཉིད་ཆེན་པོས་ཐུགས་བརྩེ་
བས་སེམས་ཅན་རྣམས་དགེ་བ་ལ་བསྐུལ་ཕྱིར་བསོད་ནམས་ཀྱི་མཐུ་ཡང་ཡང་
བསྒྲགས་པར་བསྟན་པ་དང་། བྱང་སེམས་བདག་ཉིད་ཆེན་པོས་བསོད་ནམས་ཀྱི་
མཐུ་ བསྒྲགས་པའི་ཚིགས་བཅད་དངོས་བསྟན་པའོ། །བཞི་པ་ རྒྱལ་ པོ་ སེམས་
དཔའ་ཆེན་པོས་དེའི་དོན་བཤད་པ་ལ་གཉིས། རྒྱལ་པོ་སེམས་དཔའ་ཆེན་པོས་
ཚིགས་བཅད་གཉིས་པོ་དེའི་དོན་བཤད་པར་ཞལ་གྱིས་བཞེས་ཤིང་ཉན་པར་
བསྐུལ་བ་དང་། ཚིགས་བཅད་གཉིས་པོའི་དོན་བཤད་པ་དངོས་སོ། །གཉིས་པ་
ཚིགས་བཅད་གཉིས་པོའི་དོན་བཤད་པ་དངོས་ལ་གཉིས། རྒྱས་པར་བཤད་པ་
དང༌། དོན་བསྡུས་ཏེ་བསྟན་པའོ། །དང་པོ་ལ་གཉིས། སྔོན་གྱི་སྐྱེ་བ་རྗེས་སུ་དྲན་
པར་བསྟན་པ་དང་། སྐྱེ་བ་དེ་ལ་བསོད་ནམས་ཀྱིས་ལས་བྱས་པའི་འབྲས་བུ་
བཟང་པོ་སྐུ་ཚེ་འདིར་གྲུབ་པར་བསྟན་པའོ། །
- 14 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
ལྔ་ པ་ བཙུན་མོས་མཐུན་ འགྱུར་ བརྗོད་པ་ ལ་ གསུམ། རྒྱལ་ པོ་ སེམས་
དཔའ་ཆེན་པོས་ཆོས་བསྟན་པ་ལ་ལེགས་སོ་དང་དེ་བཞིན་ནོ་ཞེས་མཐུན་འགྱུར་
བརྗོད་པ། ཚིགས་སུ་བཅད་པའི་སྒོ་ནས་བསྔགས་པ། རྒྱལ་པོ་སེམས་དཔའ་ཆེན་
པོས་བཙུན་མོས་ཇི་ལྟར་བརྗོད་པ་དེ་བཞིན་ནོ་ཞེས་ཞལ་གྱིས་བཞེས་པའོ། །དྲུག་
པ་རྒྱལ་པོ་སེམས་དཔའ་ཆེན་པོས་བཙུན་མོ་བསོད་ནམས་ཀྱི་མཐུ་སྒྲོགས་སུ་
བཅུག་པ་ལ་གཉིས། རྒྱལ་པོ་སེམས་དཔའ་ཆེན་པོས་བཙུན་མོ་ལ་ཁྱོད་ཀྱིས་ཚེ་
སྔོན་བསོད་ནམས་ཅི་བྱས་ཞེས་དྲིས་པ་དང་། བཙུན་མོས་སྐྱེ་བ་དྲན་ཚུལ་ཞུས་
པའོ། །གསུམ་པ་གདུལ་བྱ་རྣམས་ལ་སྦྱིན་སོགས་ཀྱི་ཆོས་རྒྱ་ཆེར་བཤད་པ་ལ་
དྲུག །དངོས་ཀྱི་གདུལ་བྱ་སྣོད་རུང་རྣམས་ལ་རྒྱལ་སྲས་ཀྱི་སྤྱོད་པ་ལ་སློབ་ཚུལ་
སྟོན་པར་སྤྲོ་བ་སྐྱེས་པ། དངོས་ཀྱི་གདུལ་བྱ་རྣམས་ལ་སྦྱིན་སོགས་རྒྱལ་སྲས་ཀྱི་
སྤྱོད་པ་ལ་ངེས་པར་སློབ་དགོས་པར་གདམས་པ། སེར་སྣའི་ཉེས་དམིགས་བཤད་
པ། སྦྱིན་པའི་ཕན་ཡོན་རྒྱས་པར་བཤད་པ། དོན་བསྡུས་ཏེ་གདམས་པ། དངོས་
ཀྱི་གདུལ་བྱ་དེ་དག་གིས་སེམས་དཔའ་ཆེན་པོའི་བཀའ་བཞིན་རྒྱལ་སྲས་ཀྱི་སྤྱོད་
པ་ལ་སློབ་པ་ལ་བརྩོན་པར་བྱས་པའོ། །གསུམ་པ་སེར་སྣའི་ཉེས་དམིགས་བཤད་
པ་ལ་གསུམ། ནོར་ཡོད་ཀྱང་སེར་སྣས་གཏོང་མི་ནུས་པ་སྨད་པ། རང་གིས་མ་
བཏང་ཡང་ནམ་ཞིག་དབང་མེད་དུ་གཏང་དགོས་པ། སྦྱིན་པ་བཏང་བ་ལས་རང་
ལ་ཡོན་ཏན་ཁྱད་པར་ཅན་མང་པོ་ཐོབ་པར་འགྱུར་ཚུལ་བསམས་ནས་སེར་སྣའི་
དབང་དུ་མི་གཏོང་བའོ། །བཞི་པ་སྦྱིན་པའི་ ཕན་ཡོན་རྒྱས་པར་བཤད་པ་ལ་
གསུམ། སྦྱིན་ པ་ ལས་ ཡོན་ཏན་ཐམས་ཅད་འབྱུང་བར་བསྟན་པ། སྦྱིན་པ་ལ་
བརྟེན་ནས་ནོར་དང་ཆོས་དང་འདོད་པའི་ལོངས་སྤྱོད་གསུམ་འགྲུབ་པར་བསྟན་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ། སྦྱིན་པ་བྱས་པ་ལས་ཚེ་རབས་ཕྱི་མར་འབྲས་བུ་བཟང་པོ་ཇི་ལྟར་འགྲུབ་པའི་
ཚུལ་བསྟན་པའོ། །གཉིས་པ་སྦྱིན་པ་ལ་བརྟེན་ནས་ནོར་དང་ཆོས་དང་འདོད་པའི་
ལོངས་སྤྱོད་གསུམ་འགྲུབ་པར་བསྟན་པ་ལ་གསུམ། སྦྱིན་པ་ལ་བརྟེན་ནས་ནོར་
འགྲུབ་པར་བསྟན་པ། སྦྱིན་པ་ལ་བརྟེན་ནས་ཆོས་འགྲུབ་པར་བསྟན་པ། སྦྱིན་པ་
ལ་བརྟེན་ནས་འདོད་པའི་ལོངས་སྤྱོད་འགྲུབ་པར་བསྟན་པའོ། །ལྔ་པ་དོན་བསྡུས་
ཏེ་གདམས་པ་ལ་གཉིས། སྦྱིན་པའི་ཚིགས་བཅད་རྣམས་ཀྱི་དོན་བསྡུས་ཏེ་སྦྱིན་པ་
ལ་ངེས་པར་འབད་དགོས་པར་གདམས་པ་དང༌། སྔར་བཤད་པ་དེ་དག་ རང་
དབང་དུ་མིན་པར་རྒྱལ་བའི་བཀའ་བཞིན་དུ་བཤད་པ་ཡིན་ནོ་ཞེས་ཡིད་ཆེས་ཀྱི་
རྟགས་བསྟན་པའོ། །གསུམ་པ་དོན་བསྡུས་ཏེ་གདམས་པ་ལ་གཉིས། ཀོ་ས་ལའི་
རྒྱལ་པོར་འཁྲུངས་པའི་རྟོགས་བརྗོད་ཀྱི་དོན་བསྡུས་ཏེ་བསྟན་པ་དང༌། སྔོན་བྱུང་
སྟོན་པའི་རྣམ་ཐར་ རྗེས་འཇུག་གདུལ་བྱའི་ཉམས་ལེན་དུ་འཁྱེར་ཚུལ་བསྟན་
པའོ། །ལེའུ་གསུམ་པའི་བསྡུས་དོན་ནོ།། །།
གཉིས་པ་བདུད་ཀྱི་བར་ཆད་ཀྱི་དབང་དུ་མ་བཏང་བར་ཞིང་ཁྱད་པར་
ཅན་ལ་མཆོད་པའི་སྦྱིན་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་
ལམ་གྱི་གནས་སྐབས་སུ་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ལ་བཞི། མཚམས་སྦྱར་བ། ཚོང་དཔོན་སྦྱིན་པ་ལ་དཔའ་བར་འཁྲུངས་པའི་
རྟོགས་བརྗོད་རྒྱས་པར་བཤད་པ། དོན་བསྡུས་ཏེ་ གདམས་པ། ལེའུའི་མཚན་
བསྟན་པའོ། །གཉིས་པ་ཚོང་དཔོན་སྦྱིན་པ་ལ་དཔའ་བར་འཁྲུངས་པའི་རྟོགས་
བརྗོད་རྒྱས་པར་བཤད་པ་ལ་གསུམ། ལུགས་གཉིས་ཀྱི་ཡོན་ཏན་ཐམས་ཅད་
ཡོངས་སུ་རྒྱས་པའི་རྟེན་ཁྱད་པར་ཅན་ཞིག་ཏུ་བསམ་བཞིན་དུ་སྐྱེ་བ་བཞེས་པའི་
- 16 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།།
ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་བདུད་ཀྱི་
བར་ཆད་ཀྱི་དབང་དུ་མ་བཏང་བར་ལུས་སྲོགས་བློས་བཏང་སྟེ་སྦྱིན་པ་མཛད་
ཚུལ་ལོ། །གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་བཞི།
སྦྱིན་པ་རླབས་པོ་ཆེ་མཛད་པས་སྙན་གྲགས་ཀྱིས་ཕྱོགས་ཐམས་ཅད་ཁྱབ་པ།
སུས་བསླངས་ཀྱང་གང་ལ་གང་འདོད་དུ་སྦྱིན་པས་ཕོངས་པ་རྣམས་ཚིམ་པ། བྱང་
སེམས་བདག་ཉིད་ཆེན་པོ་དེ་ལ་རྒྱལ་སྲས་ཀྱི་སྤྱོད་པ་དང་འགལ་བའི་ཉེས་པ་ཕྲ་
མོ་ཡང་མེད་པར་བསྟན་པ། སེམས་དཔའ་ཆེན་པོ་དེ་ཐུགས་ སྙིང་ རྗེའི་གཞན་
དབང་དུ་གྱུར་པ་སུས་གང་བསླངས་ཀྱང་སྟེར་བར་མཛད་པའོ། །གསུམ་པ་ཁྱད་
པར་བདུད་ཀྱི་བར་ཆད་ཀྱི་དབང་དུ་མ་བཏང་བར་ལུས་སྲོག་བློས་བཏང་སྟེ་སྦྱིན་
པ་མཛད་ཚུལ་ལ་གཉིས། སྦྱིན་པའི་ཞིང་ཁྱད་པར་ཅན་ཉེ་བར་གནས་པ་དང་།
བྱང་སེམས་བདག་ཉིད་ཆེན་པོ་སྦྱིན་པ་བྱེད་པར་བརྩམས་པ་ལ་བདུད་ཀྱིས་བར་
ཆད་མང་དུ་བྱས་ཀྱང་བདུད་ཀྱི་བར་ཆད་ཀྱི་དབང་དུ་མ་བཏང་བར་ལུས་སྲོག་
བློས་བཏང་སྟེ་སྦྱིན་པ་མཛད་ཚུལ་ལོ། །དང་པོ་ལ་གཉིས། ཚིག་ལྷུག་པའི་སྒོ་ནས་
བསྔགས་ པ་ དང་། ཚིགས་བཅད་ ཀྱི་ སྒོ་ ནས་ བསྔགས་ པའོ། །གཉིས་ པ་ བྱང་
སེམས་བདག་ཉིད་ཆེན་པོ་སྦྱིན་པ་བྱེད་པར་བརྩམས་པ་ལ་བདུད་ཀྱིས་བར་ཆད་
མང་དུ་བྱས་ཀྱང་བདུད་ཀྱི་བར་ཆད་ཀྱི་དབང་དུ་མ་བཏང་བར་ལུས་སྲོག་བློས་
བཏང་སྟེ་སྦྱིན་པ་མཛད་ཚུལ་ལ་བཅུ། བདུད་སྡིག་ཏོ་ཅན་གྱིས་སེམས་དཔའ་ཆེན་
པོའི་སྦྱིན་པ་ལ་བར་ཆད་བྱ་བའི་ཕྱིར་དམྱལ་བར་སྤྲུལ་པ། ཆུང་མ་འཕགས་པ་ལ་
བསོད་སྙོམས་འབུལ་དུ་བཏང་བ་ལ་དེས་གེགས་བྱས་པ། སེམས་དཔའ་ཆེན་པོ་
རང་ ཉིད་འཕགས་པ་ལ་བསོད་སྙོམས་འབུལ་བར་བྱོན་པ། བདུད་ ཀྱིས་ རང་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཟུགས་བསྟན་ཏེ་བསླུ་བའི་ཚིག་གིས་བཤོལ་བཏབ་པ། སེམས་དཔའ་ཆེན་པོས་
དེ་ལ་ལན་སྨྲས་པ། བདུད་སྡིག་ཏོ་ཅན་གྱིས་སླར་ཡང་ཕན་པ་ལྟར་བཅོས་པའི་
བསླུ་ཚིག་གིས་ནན་གྱིས་བཟློག་པ། སེམས་དཔའ་ཆེན་པོས་བདུད་ཀྱི་བསླུ་ཚིག་
གི་དབང་དུ་མ་བཏང་བར་ལུས་སྲོག་བློས་བཏང་སྟེ་མེའི་དོང་བརྒལ་ནས་སྦྱིན་པ་
བྱེད་དུ་བྱོན་པ། བདག་ཉིད་ཀྱི་ལྷག་བསམ་རྣམ་པར་དག་པའི་མཐུ་བསྟན་པ།
འཕགས་པ་དགྲ་བཅོམ་པ་ལ་བསོད་སྙོམས་ཕུལ་བ། བདུད་སྡིག་ཏོ་ཅན་ཡིད་ཆད་
ཅིང་ངོ་གནོང་ནས་མི་སྣང་བར་གྱུར་པའོ། ། །
ལྔ་པ་སེམས་དཔའ་ཆེན་པོས་དེ་ལ་ལན་སྨྲས་པ་ལ་ལྔ། སེམས་དཔའ་
ཆེན་པོས་བདུད་སྡིག་ཏོ་ཅན་གྱིས་བྱང་སེམས་ཀྱི་སྤྱོད་པ་ལ་གེགས་བྱེད་པར་
མཁྱེན་ནས་བདུད་ཀྱི་དབང་དུ་མི་གཏོང་བར་དམ་བཅས་པ། ལྷ་རྣམས་ ཀྱིས་
སེམས་ཅན་ལ་ལེགས་ཉེས་བསྟན་ཏེ་ཕན་འདོགས་བྱེད་པ་ལེགས་སོ་ཞེས་ཚིག་
འཇམ་པོ་སྔོན་དུ་བཏང་བ། སེམས་དཔའ་ཆེན་པོ་རང་ཉིད་བདུད་སྡིག་ཅན་གྱིས་
བསླུས་པའི་ཚིག་དེའི་དབང་དུ་མ་སོང་བར་སྦྱིན་པ་ལས་སླར་མི་ལྡོག་གོ་ཞེས་
བརྗོད་པ། ནོར་གཏོང་བའི་སྦྱིན་པ་སྡིག་པར་འགྱུར་ཞེས་བརྗོད་པ་དེ་ལ་ རིག་
པས་གནོད་བྱེད་བསྟན་པ། སྦྱིན་པ་བྱེད་པ་པོ་དམྱལ་བར་འགྲོ་ཞིང་ལེན་པ་པོ་ལྷ་
ཡུལ་དུ་འགྲོ་ཞེས་བརྗོད་པ་དེ་ལ་བྱང་སེམས་རང་ཉིད་ཀྱི་སྨོན་པ་གྲུབ་པར་བསྟན་
པའོ། །
དགུ་པ་འཕགས་པ་དགྲ་བཅོམ་པ་ལ་བསོད་སྙོམས་ཕུལ་བ་ལ་གཉིས།
བྱང་སེམས་བདག་ཉིད་ཆེན་པོས་པདྨའི་སྟེགས་ལས་བྱོན་ཏེ་འཕགས་པ་རང་
སངས་རྒྱས་ལ་བསོད་སྙོམས་ཕུལ་བ་དང་། འཕགས་པ་རང་སངས་རྒྱས་དེས་སྒྲ་
- 18 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
མེད་ལུས་ཀྱི་རྣམ་འགྱུར་གྱིས་ཆོས་བསྟན་ཏེ་སྦྱིན་བདག་དད་པར་བྱས་པའོ། །
གསུམ་པ་དོན་བསྡུས་ཏེ་གདམས་པ་ལ་གཉིས། རྟོགས་བརྗོད་འདིའི་དོན་བསྡུས་
ཏེ་གདམས་པ་དང༌། སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་
ལེན་དུ་འཁྱེར་ཚུལ་བསྟན་པའོ། །ལེའུ་བཞི་པའི་བསྡུས་དོན་ནོ།། །།
གཉིས་པ་ཡོ་བྱད་ཐམས་ཅད་བཏང་བས་དབུལ་པོར་གྱུར་ཀྱང་ཞུམ་པ་
མེད་པར་སྦྱིན་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་
གནས་སྐབས་སུ་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། ཚོང་དཔོན་ཟིལ་གྱིས་མི་ནོན་པར་འཁྲུངས་པའི་རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་ པ། ལེའུའི་མཚན་བསྟན་
པའོ། །གཉིས་པ་ཚོང་དཔོན་ཟིལ་གྱིས་མི་ནོན་པར་འཁྲུངས་པའི་རྟོགས་བརྗོད་
རྒྱས་པར་བཤད་པ་ལ་གསུམ། ཡོན་ཏན་ཐམས་ཅད་ཡོངས་སུ་ལྡན་པའི་རྟེན་ཁྱད་
པར་ཅན་ཞིག་ཏུ་བསམས་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་
དེའི་ཡོན་ཏན་སྤྱིར་བསྟན་པ། ཁྱད་པར་ནོར་ཟད་དུ་དོགས་པ་སོགས་ཕྱི་ནང་གི་
རྐྱེན་གང་གིས་ ཀྱང་མ་ ཕྲོགས་པར་སྦྱིན་པར་མཛད་པའི་ཚུལ་ལོ། །གཉིས་ པ་
སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གསུམ། སྦྱིན་པའི་ཡོན་ཏན་
གྱི་སྒོ་ནས་མཚན་སྙན་གྲགས་ཚུལ། སློང་བ་པོ་ཐམས་ཅད་ཀྱི་རེ་བ་སྐོང་བར་
མཛད་པ། ནོར་གསོག་པ་ཉེས་དམིགས་ཆེ་བར་གཟིགས་ནས་གཏོང་བ་ལ་དགའ་
བར་ མཛད་ པའི་ ཚུལ་ ལོ། །གསུམ་ པ་ ནོར་ གསོག་ པ་ ཉེས་དམིགས་ ཆེ་ བར་
གཟིགས་ནས་གཏོང་བ་ལ་དགའ་བར་མཛད་ཚུལ་ལ་བཞི། རང་གི་ཁྱིམ་དུ་ནོར་
བྱུང་བ་བས་སོང་བ་ལ་དགའ་བར་མཛད་པ། ནོར་བསགས་པས་ཚེ་འདིར་གནོད་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པ་འབྱུང་བར་བསྟན་པ། ནོར་བསགས་ པས་ ཚེ་ཕྱི་མར་ གནོད་པ་འབྱུང་བར་
བསྟན་པ། ནོར་བཏང་བས་རང་གཞན་གཉིས་ཀའི་དོན་འགྲུབ་པའོ། །གསུམ་པ་
ཁྱད་པར་ནོར་ཟད་དུ་དོགས་པ་སོགས་ཕྱི་ནང་གི་རྐྱེན་གང་གིས་ཀྱང་མ་ཕྲོགས་
པར་སྦྱིན་པར་མཛད་པའི་ཚུལ་ལ་གསུམ། བྱང་སེམས་བདག་ཉིད་ཆེན་པོས་སློང་
བ་པོ་ཐམས་ཅད་སྦྱིན་པ་རླབས་པོ་ཆེས་ཚིམ་པར་མཛད་པ། ལྷའི་དབང་པོ་བརྒྱ་
བྱིན་གྱིས་སེམས་དཔའ་ཆེན་པོ་དེ་ཉམས་སད་ཕྱིར་སྦྱིན་པ་ལས་ལྡོག་པའི་ཐབས་
བྱས་ཀྱང་ལྡོག་མ་ཐུབ་པར་སྦྱིན་པ་ལ་བརྩོན་པར་མཛད་པ། བརྒྱ་བྱིན་ཡིད་ཆེས་
ནས་དད་པ་ལྷག་པར་སྐྱེས་ཏེ་ལེགས་སོ་དང་བསྔགས་པ་བྱས་པའོ། །
གཉིས་པ་ལྷའི་དབང་པོ་བརྒྱ་བྱིན་གྱིས་སེམས་དཔའ་ཆེན་པོ་དེ་ཉམས་
སད་ཕྱིར་སྦྱིན་པ་ལས་ལྡོག་པའི་ཐབས་བྱས་ཀྱང་ལྡོག་མ་ཐུབ་པར་སྦྱིན་པ་ལ་
བརྩོན་པར་མཛད་པ་ལ་གཉིས། བརྒྱ་བྱིན་གྱིས་སེམས་དཔའ་ཆེན་པོ་དེའི་སྙིང་
སྟོབས་བརྟན་མི་བརྟན་བརྟག་པའི་ཕྱིར་ནོར་རྣམས་སྦས་ཏེ་སྦྱིན་པ་ལས་ལྡོག་པའི་
ཐབས་བྱས་ཀྱང་མ་ལྡོག་པ་དང་། དངོས་སུ་ལྷའི་གཟུགས་བསྟན་ཏེ་སྦྱིན་པ་ལས་
ལྡོག་པའི་ཚིག་བརྗོད་ཀྱང་མ་ལྡོག་པའོ། །དང་པོ་ལ་དྲུག །བརྒྱ་བྱིན་གྱིས་ཉམས་
སད་པའི་ཕྱིར་སེམས་དཔའ་ཆེན་པོ་དེའི་ནོར་རྣམས་རིམ་གྱིས་མི་སྣང་བར་བྱས་
པ་སེམས་དཔའ་ཆེན་པོ་དེས་ནོར་ཇི་ཙམ་ཟད་པ་མཐོང་བ་བཞིན་དུ་སྦྱིན་པ་ལ་
བརྩོན་པར་མཛད་པ། བརྒྱ་བྱིན་གྱིས་དེའི་ནོར་ཐམས་ཅད་མི་སྣང་བར་བྱས་པ།
སེམས་དཔའ་ཆེན་པོས་དེ་མཐོང་བ་ན་ནོར་མེད་པ་ལ་ཡིད་མི་བདེ་མི་སྐྱེ་བར་
དབུལ་ཕོངས་ཉམ་ཐག་པ་ལ་མི་བཟོད་པའི་བརྩེ་བ་སྐྱེས་པ། རང་ཉིད་འཚོ་བ་
གཞན་ལ་ལྟོས་དགོས་པར་ཐུག་པ་ན་སློང་བ་རྣམས་ལ་ཆེས་ཆེར་བརྩེ་བར་གྱུར་
- 20 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
པ། ནོར་ཐམས་ཅད་ཟད་པའི་གནས་སྐབས་དེ་ལྟ་བུའི་དུས་ནའང་སྦྱིན་པ་ཅི་ནུས་
སུ་མཛད་པའོ། ། །
གཉིས་བརྒྱ་བྱིན་གྱིས་དངོས་སུ་ལྷའི་གཟུགས་བསྟན་ཏེ་སྦྱིན་པ་ལས་ལྡོག་
པའི་ཚིག་བརྗོད་ཀྱང་མ་ལྡོག་པ་ལ་གཉིས། བརྒྱ་བྱིན་གྱིས་སྦྱིན་པ་བྱེད་པ་དོར་ཏེ་
ནོར་བསགས་ན་ལེགས་ཞེས་ཚིག་གིས་བཟློག་ཀྱང་དེའི་དབང་དུ་མ་བཏང་བར་
སྦྱིན་པ་ལ་བསྔགས་པ་དང་། བརྒྱ་བྱིན་གྱིས་རེ་ཤིག་སྦྱིན་པ་བཤོལ་ནས་ནོར་
བསགས་ན་ལེགས་ཞེས་བཟློག་ཀྱང་དེའི་དབང་དུ་མ་བཏང་བར་ སྦྱིན་པ་ལ་
བརྩོན་པ་ཆེར་མཛད་ཚུལ་ལོ། །དང་པོ་ལ་གཉིས། བརྒྱ་བྱིན་གྱིས་སེམས་དཔའ་
ཆེན་པོ་སྦྱིན་པ་ལས་ལྡོག་པར་བསྐུལ་བ་དང༌། སེམས་དཔའ་ཆེན་པོས་སྦྱིན་པ་
ལས་ལྡོག་མི་རིགས་པའི་རྒྱུ་མཚན་བཤད་པའོ། །གཉིས་པ་སེམས་དཔའ་ཆེན་
པོས་སྦྱིན་པ་ལས་ལྡོག་མི་རིགས་པའི་རྒྱུ་མཚན་བཤད་པ་ལ་དྲུག །སེར་སྣའི་རྒྱུ་
སྒྲུབ་མི་རིགས་པ། སེར་སྣའི་དབང་དུ་སོང་བའི་ཚིག་བརྗོད་མི་རིགས་པ། སེམས་
ཅན་ལ་མི་ཕན་པའི་ནོར་གསོག་མི་རིགས་པ། སེར་སྣ་སྐྱེ་བར་འགྱུར་བའི་ནོར་མི་
བཟུང་བར་གཏང་དགོས་པ། སེར་སྣའི་སྐྱོན་དང་སྦྱིན་པའི་ ཕན་ཡོན་བསྟན་པ།
བརྒྱ་བྱིན་ལ་བཟོད་པར་གསོལ་བའོ། །གཉིས་པ་བརྒྱ་བྱིན་གྱིས་རེ་ཤིག་སྦྱིན་པ་
བཤོལ་ནས་ནོར་བསགས་ན་ལེགས་ཞེས་བཟློག་ཀྱང་དེའི་དབང་དུ་མ་བཏང་
བར་སྦྱིན་པ་ལ་བརྩོན་པ་ཆེར་མཛད་ཚུལ་ལ་གཉིས། བརྒྱ་བྱིན་གྱིས་རེ་ཤིག་སྦྱིན་
པ་ལས་ལྡོག་ན་ལེགས་པར་ཞུས་པ། སེམས་དཔའ་ཆེན་པོས་དེའི་དབང་དུ་མ་
བཏང་བར་སྦྱིན་པ་བྱེད་དགོས་ པའི་ རྒྱུ་མཚན་བསྟན་པའོ། །གཉིས་པ་སེམས་
དཔའ་ཆེན་པོས་དེའི་དབང་དུ་མ་བཏང་བར་སྦྱིན་པ་བྱེད་དགོས་པའི་རྒྱུ་མཚན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསྟན་པ་ལ་ལྔ། རང་དོན་གཙོ་བོར་བྱེད་པས་ཀྱང་སྦྱིན་པ་བྱེད་དགོས་པར་བསྟན་
པ། ཐེག་པ་ཆེན་པོའི་ལམ་དུ་ཞུགས་ཏེ་གཞན་དོན་གཙོ་བོར་བྱེད་པ་རྣམས་ཀྱིས་
སྦྱིན་པ་ངེས་པར་བྱེད་དགོས་པར་བསྟན་པ། ལུས་དང་ལོངས་སྤྱོད་མི་རྟག་པས་
སྦྱིན་པ་ངེས་པར་བྱེད་དགོས་པར་བསྟན་པ། སྦྱིན་པ་གཏོང་བ་ནི་སངས་རྒྱས་ཀྱི་
སར་བགྲོད་པའི་ལམ་བཟང་པོ་ཡིན་པས་དེ་ལས་ལྡོག་མི་རིགས་པར་བསྟན་པ།
དོན་བསྡུས་ཏེ་སྦྱིན་པའི་ཉམས་ལེན་དོར་དུ་མི་རུང་བར་བསྟན་པའོ། ། །
གསུམ་པ་བརྒྱ་བྱིན་ཡིད་ཆེས་ནས་དད་པ་ལྷག་པར་སྐྱེས་ཏེ་ལེགས་སོ་
དང་བསྔགས་པ་བྱས་པ་ལ་དྲུག །བརྒྱ་བྱིན་སེམས་དཔའ་ཆེན་པོ་ལ་ཡིད་ཆེས་ཀྱི་
དད་པ་རྙེད་ནས་ལེགས་སོ་བརྗོད་ཅིང་དམ་པའི་ངང་ཚུལ་བསྟན་ཅེས་བསྔགས་པ།
ལམ་ གྱི་མི་མཐུན་ཕྱོགས་གང་གི་ཡང་དབང་དུ་མ་སོང་བ་ངོ་མཚར་ཆེ་ཞེས་
བསྔགས་པ། རྒྱལ་སྲས་ཀྱི་སྤྱོད་པ་ལ་སློབ་པ་ལ་གཞན་སུས་ཀྱང་བསྒྱུར་མི་ཐུབ་
པས་བློ་བརྟན་ཞེས་བསྔགས་པ། ཉམས་སད་པར་བྱས་པའི་དགོས་པ་བསྟན་པ།
སྔར་ནོར་སྦས་པ་རྣམས་ཕུལ་ཞིང་གཞན་ཡང་ཕུལ་ཏེ་སྦྱིན་པ་ལ་བསྐུལ་བ། བྱང་
སེམས་བདག་ཉིད་ཆེན་པོ་ལ་བཟོད་གསོལ་བྱས་ཏེ་བརྒྱ་བྱིན་མི་སྣང་བར་གྱུར་
པའོ། །ལེའུ་ལྔ་པའི་བསྡུས་དོན་ནོ།། །།
གཉིས་པ་ཆོས་ཀྱི་སྦྱིན་པ་ལ་སློབ་ཚུལ་ལ་གཉིས། གདུལ་བྱ་རྣམས་ལ་
གང་ལ་གང་འཚམ་གྱི་ལུས་བསྟན་ཏེ་ཡོན་ཏན་ཐམས་ཅད་ཀྱི་རྩ་བ་བསླབ་ཁྲིམས་
ལ་འགོད་ཅིང་ཆོས་ཀྱི་སྦྱིན་པ་བྱེད་ཚུལ། དབེན་པའི་གནས་སུ་རང་རྒྱུད་འདུལ་བ་
གཙོ་བོར་བྱེད་ཅིང་ཆོས་ཀྱི་སྦྱིན་པ་བྱེད་ཚུལ་ལོ། །དང་པོ་གདུལ་བྱ་རྣམས་ལ་གང་
ལ་གང་འཚམ་གྱི་ལུས་བསྟན་ཏེ་ཡོན་ཏན་ཐམས་ཅད་ཀྱི་རྩ་བ་བསླབ་ཁྲིམས་ལ་
- 22 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
འགོད་ཅིང་ཆོས་ཀྱི་སྦྱིན་པ་བྱེད་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་
གནས་སྐབས་སུ་ཆོས་ཀྱི་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ལ་བཞི། མཚམས་སྦྱར་བ། རི་བོང་དུ་འཁྲུངས་པའི་རྟོགས་བརྗོད་རྒྱས་པར་
བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་པ་རི་
བོང་དུ་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་བཞི། བསམ་བཞིན་དུ་
སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་
པར་ཆོས་ཀྱི་སྦྱིན་པ་ཇི་ལྟར་མཛད་ཚུལ། ལུས་སྲོག་ཡལ་བར་དོར་ནས་བསོད་
ནམས་གསོག་པར་མཛད་ཚུལ་ལོ། གཉིས་པ་སེམས་དཔའ་ཆེན་པོ་དེའི་ཡོན་ཏན་
སྤྱིར་བསྟན་པ་ལ་གསུམ། བྱང་སེམས་བདག་ཉིད་ཆེན་པོ་དེའི་ལྷན་སྐྱེས་ཀྱི་ཡོན་
ཏན་བསྟན་པ། སེམས་ དཔའ་ཆེན་པོ་དེའི་ ཡོན་ཏན་ལ་ དད་ པས་ འདུས་ པའི་
འཁོར་བསྟན་པ། སེམས་དཔའ་ཆེན་པོ་དེ་འཁོར་དང་བཅས་པའི་སྤྱོད་ཚུལ་ཁྱད་
པར་དུ་ འཕགས་ པའི་ ཡོན་ཏན་ལ་བསྔགས་པའོ། །དང་པོ་ལ་གསུམ། སེམས་
དཔའ་ཆེན་པོ་དེའི་སྟོབས་ཀྱི་མཐུ་བསྟན་པ། སེམས་དཔའ་ཆེན་པོ་དེའི་ཕྱིའི་སྤྱོད་
ཚུལ་ མཛེས་ པར་ བསྟན་ པ། སེམས་དཔའ་ཆེན་པོ་དེའི་རྟོགས་ པའི་ཡོན་ཏན་
བསྟན་པའོ། །གསུམ་པ་སེམས་དཔའ་ཆེན་པོ་དེ་འཁོར་དང་བཅས་པའི་སྤྱོད་ཚུལ་
ཁྱད་པར་དུ་འཕགས་པའི་ཡོན་ཏན་ལ་བསྔགས་པ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །གསུམ་པ་
ཁྱད་པར་ཆོས་ཀྱི་སྦྱིན་པ་ཇི་ལྟར་མཛད་ཚུལ་ལ་གསུམ། སེམས་དཔའ་ཆེན་པོ་
དེས་ སློབ་མ་རྣམས་དུས་ཚིགས་ ཀྱི་དགེ་བ་བསླབ་ཁྲིམས་ལ་སྦྱར་བ། སེམས་
དཔའ་ཆེན་པོ་དེས་ཆོས་བསྟན་པའི་ཚུལ་རྒྱས་པར་བཤད་པ། སློབ་མ་རྣམས་ཀྱིས་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བཀའ་བཞིན་དུ་སྒྲུབ་པར་བསྟན་པའོ། །
གཉིས་པ་སེམས་དཔའ་ཆེན་པོ་དེས་ཆོས་བསྟན་པའི་ཚུལ་རྒྱས་པར་
བཤད་པ་ལ་བཞི། འཁོར་བ་ལ་ཡིད་འབྱུང་བསྐྱེད་དེ་བག་ཡོད་ལ་གདམས་པ།
རྒྱས་སྲས་ཀྱི་སྤྱོད་པ་ལ་སློབ་པར་གདམས་པ། ལས་བཟང་ངན་གཉིས་ཀྱི་འབྲས་
བུ་སོ་སོར་ངེས་པར་བསྟན་པ། དོན་བསྡུས་ཏེ་དགེ་སྡིག་གི་སྤང་བླང་ལ་འབད་
པར་གདམས་པའོ། །བཞི་པ་ལུས་སྲོག་ཡལ་བར་དོར་ནས་བསོད་ནམས་གསོག་
པར་མཛད་ཚུལ་ལ་ལྔ། བྱང་སེམས་བདག་ཉིད་ཆེན་པོས་གཏོང་སེམས་རླབས་པོ་
ཆེ་སྒོམ་པར་མཛད་པ། བསམ་པ་ཁྱད་པར་ཅན་དེའི་མཐུས་ས་གཡོ་བ་སོགས་ངོ་
མཚར་བའི་ལྟས་ཁྱད་པར་ཅན་བྱུང་བ། ལྷའི་དབང་པོ་བརྒྱ་བྱིན་གྱིས་སེམས་
དཔའ་ཆེན་པོ་དེ་ཉམས་སད་ཕྱིར་བྲམ་ཟེ་སློང་བར་སྤྲུལ་ཏེ་འོང་པ། སེམས་དཔའ་
ཆེན་པོ་འཁོར་བཅས་ཀྱིས་བྲམ་ཟེ་དེ་དབུགས་ཕྱུང་སྟེ་མགྲོན་དུ་བོས་པ། སེམས་
དཔའ་ཆེན་པོ་འཁོར་བཅས་ ཀྱིས་ སྦྱིན་པ་ཇི་ལྟར་མཛད་ཚུལ་ལོ། །དང་པོ་ལ་
གསུམ། བྱང་ སེམས་ བདག་ ཉིད་ཆེན་ པོ་དེས་སང་ཚེས་ བཅོ་ ལྔ་ ལ་ གསོ་སྦྱོང་
བླངས་ཏེ་སྡོམ་པ་ལ་གནས་ནས་སྦྱིན་པ་ཁྱད་པར་དུ་འཕགས་པ་ཇི་ལྟ་བུ་ཞིག་བྱ་
སྙམ་དུ་བསམ་པ། རང་གི་ལུས་སྦྱིན་པར་གཏོང་བར་དམ་བཅས་པ། བསམ་པ་
ཁྱད་པར་ཅན་དེའི་མཐུ་ལྷ་རྣམས་ལ་བསྟན་པའོ། །ལྔ་པ་སེམས་དཔའ་ཆེན་པོ་
འཁོར་བཅས་ཀྱིས་སྦྱིན་པ་ཇི་ལྟར་མཛད་ཚུལ་ལ་བཞི། སྲམ་གྱིས་སྦྱིན་པ་ཇི་ལྟར་
བྱས་ཚུལ། ཅེ་སྤྱང་གིས་སྦྱིན་པ་ཇི་ལྟར་བྱས་ཚུལ། སྤྲེའུས་སྦྱིན་པ་ཇི་ལྟར་བྱས་
ཚུལ། སེམས་དཔའ་ཆེན་པོ་རི་བོང་དུ་འཁྲུངས་པས་སྦྱིན་པ་ཇི་ལྟར་མཛད་ཚུལ་
ལོ། །བཞི་པ་སེམས་དཔའ་ཆེན་པོ་རི་བོང་དུ་འཁྲུངས་པས་སྦྱིན་པ་ཇི་ལྟར་མཛད་
- 24 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
ཚུལ་ལ་བརྒྱད། སེམས་དཔའ་ཆེན་པོ་དེས་བྲམ་ཟེ་དེ་ལ་ལུས་སྦྱིན་པར་བྱས་པ།
བརྒྱ་བྱིན་བྲམ་ཟེའི་གཟུགས་ཅན་གྱིས་སྲོག་མི་གཅོད་དོ་ཞེས་བརྗོད་པ། སེམས་
དཔའ་ཆེན་པོས་ལུས་སྦྱིན་དུ་རུང་བའི་ཐབས་བཙལ་བར་བརྩམས་པ། བརྒྱ་བྱིན་
གྱིས་མེ་སྤྲུལ་པ། སེམས་དཔའ་ཆེན་པོས་ལུས་མེ་ནང་དུ་དོར་ཏེ་སྦྱིན་པར་བཏང་
བ། བརྒྱ་བྱིན་གྱིས་མེ་ནང་ནས་བླངས་ཏེ་མཆོད་ཅིང་བསྟོད་ནས་ སུམ་ཅུ་རྩ་
གསུམ་དུ་ཁྱེར་བ། བརྒྱ་བྱིན་གྱིས་ལྷ་རྣམས་ལ་སེམས་དཔའ་ཆེན་པོའི་ཡོན་ཏན་
རྒྱ་ཆེ་བརྗོད་པ། བརྒྱ་བྱིན་གྱི་སེམས་དཔའ་ཆེན་པོའི་སྤྱོད་པ་རྨད་དུ་བྱུང་བ་དེ་ལྷ་
མི་ཐམས་ཅད་ལ་བསྟན་པའོ། །ལེའུ་དྲུག་པའི་བསྡུས་དོན་ནོ།། །།
གཉིས་པ་དབེན་པའི་གནས་སུ་རང་རྒྱུད་འདུལ་བ་གཙོ་བོར་བྱེད་ཅིང་
ཆོས་ཀྱི་སྦྱིན་པ་བྱེད་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་གནས་
སྐབས་སུ་ཆོས་ཀྱི་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། བྲམ་ཟེར་འཁྲུངས་པའི་རྟོགས་བརྗོད་རྒྱས་པར་བཤད་
པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་པ་བྲམ་ཟེར་
འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་
བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་
དབེན་པར་འདོད་ཆུང་ཆོག་ཤེས་ལ་གནས་ནས་ཆོས་ཀྱི་སྦྱིན་པ་ཇི་ལྟར་མཛད་
ཚུལ་ལོ། །གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས།
ཁྱིམ་ན་གནས་པའི་ཡོན་ཏན་ལ་བསྔགས་པ་དང་། རབ་ཏུ་བྱུང་ནས་དབེན་པ་
བསྟེན་པའི་ཡོན་ཏན་ལ་བསྔགས་པའོ། །དང་པོ་ལ་གཉིས། མཁས་པ་དང་འབྱོར་
པའི་ཚུལ་ལ་བསྔགས་པ་དང་། སྦྱིན་པའི་ཡོན་ཏན་ལ་བསྔགས་པའོ། །གཉིས་པ་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རབ་ཏུ་བྱུང་ནས་དབེན་པ་བསྟེན་པའི་ཡོན་ཏན་ལ་བསྔགས་པ་ལ་གསུམ། ཁྱིམ་
ན་གནས་པའི་ཉེས་དམིགས་གཟིགས་ནས་རབ་ཏུ་བྱུང་བ། དགོན་པའི་གནས་སུ་
སྐྱེ་བོ་མང་པོ་འདུས་པས་ཡིད་ཕྱུང་ནས་ཤིན་ཏུ་དབེན་པའི་གནས་སུ་ བྱོན་པ།
དབེན་པའི་གནས་དེར་སྒྲུབ་པ་ལ་རྩེ་གཅིག་ཏུ་བཞུགས་པའི་ཚུལ་ལོ། །གསུམ་པ་
ཁྱད་པར་དབེན་པར་འདོད་ཆུང་ཆོག་ཤེས་ལ་གནས་ནས་ཆོས་ཀྱི་སྦྱིན་པ་ཇི་ལྟར་
མཛད་ཚུལ་ལ་བདུན། སེམས་དཔའ་ཆེན་པོ་དེས་དབེན་པར་རང་གཅིག་པུ་ཞི་བ་
དོན་དུ་གཉེར་བ་མིན་པར་སྦྱིན་སོགས་རྒྱལ་སྲས་ཀྱི་སྤྱོད་པ་ལ་སློབ་པ་གཙོ་བོར་
མཛད་པ། བརྒྱ་བྱིན་གྱིས་སེམས་དཔའ་ཆེན་པོ་ཉམས་སད་པའི་ཕྱིར་དཀའ་ཐུབ་
ཀྱི་ཟས་རྣམས་རིམ་གྱིས་མི་སྣང་བ་བྱས་པ། སེམས་དཔའ་ཆེན་པོས་དཀའ་ཐུབ་
ཀྱི་ཟས་ཉམས་པའི་རྒྱུ་ཡིད་ལ་མི་བྱེད་པར་གང་བྱུང་གིས་ཆོག་ཤེས་པར་མཛད་པ།
བརྒྱ་བྱིན་གྱིས་སླར་ཡང་དཀའ་ཐུབ་ཀྱི་ཟས་ཐམས་ཅད་མི་སྣང་བར་བྱས་པ།
སེམས་དཔའ་ཆེན་པོས་འཚོ་བ་ཉམས་པ་ལ་ཇི་སྙམ་དུ་མི་སེམས་པར་བསམ་
གཏན་གྱི་བདེ་བས་ཚིམ་པར་མཛད་པ། བརྒྱ་བྱིན་མདུན་དུ་འོང་ནས་བརྟག་པ།
བརྒྱ་བྱིན་ལེགས་པར་བཤད་པའི་ཆོས་ཀྱིས་ཚིམ་པར་མཛད་པའོ། །གསུམ་པ་
སེམས་དཔའ་ཆེན་པོས་དཀའ་ཐུབ་ཀྱི་ཟས་ཉམས་པའི་རྒྱུ་ཡིད་ལ་མི་བྱེད་པར་
གང་ བྱུང་ གིས་ ཆོག་ ཤེས་ པར་ མཛད་ པ་ ལ་ གཉིས། ཚིག་ ལྷུག་ པའི་ སྒོ་ནས་
བསྔགས་ པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །ལྔ་པ་སེམས་
དཔའ་ཆེན་པོས་འཚོ་བ་ཉམས་པ་ལ་ཇི་སྙམ་དུ་མི་སེམས་པར་བསམ་གཏན་གྱི་
བདེ་བས་ཚིམ་པར་མཛད་པ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང་།
ཚིགས་སུ་བཅད་པའི་སྒོ་ནས་བསྔགས་པའོ། །དྲུག་པ་བརྒྱ་བྱིན་མདུན་དུ་འོང་
-26 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།།
ནས་བརྟག་པ་ལ་གསུམ། བརྒྱ་བྱིན་བྲམ་ཟེའི་གཟུགས་སུ་བསྒྱུར་ནས་སེམས་
དཔའ་ཆེན་པོའི་མདུན་དུ་འོངས་པ། སེམས་དཔའ་ཆེན་པོས་དེ་ལ་རང་གི་འཚོ་བ་
གང་ཡོད་བྱིན་པ། དེས་སླར་ཡང་ནན་ཏན་དུ་བརྟག་པའོ། །གསུམ་པ་སླར་ཡང་
དེས་ནན་ཏན་དུ་བརྟག་པ་ལ་གཉིས། བརྒྱ་བྱིན་གྱིས་བརྟག་པའི་ཕྱིར་ཉིན་གསུམ་
གྱི་རིང་སེམས་དཔའ་ཆེན་པོ་དྲོ་ལ་བབ་པའི་དུས་སུ་འོངས་ པ་དང༌། སེམས་
དཔའ་ཆེན་པོས་ཟས་ཅི་ཡོད་དེ་ལ་བྱིན་ཏེ་ཞུམ་པ་མེད་པར་གནས་པའོ། །བདུན་
པ་བརྒྱ་བྱིན་ལེགས་པར་བཤད་པའི་ཆོས་ཀྱིས་ཚིམ་པར་མཛད་པ་ལ་བཞི། བརྒྱ་
བྱིན་དོགས་པ་སྐྱེས་ཏེ་དཀའ་ཐུབ་ཀྱི་དགོས་པ་དྲིས་པ། སེམས་དཔའ་ཆེན་པོས་
དཀའ་ཐུབ་ཀྱི་དགོས་པ་བསྟན་པ། བརྒྱ་བྱིན་ཡིད་ཆེས་ཀྱི་དད་པ་རྙེད་ནས་མཆོག་
སྦྱིན་པར་བྱས་པ། སེམས་དཔའ་ཆེན་པོས་མཆོག་སློང་བ་ལ་སྙད་བཏགས་ཏེ་
ཆོས་རྒྱས་པར་བཤད་པའོ། །བཞི་པ་ལ་བརྒྱད། འདོད་ཆགས་ཀྱི་ཉེས་དམིགས་
བསྟན་པ། ཞེ་སྡང་གི་ཉེས་དམིགས་བསྟན་པ། གཏི་མུག་གི་ཉེས་དམིགས་བསྟན་
པ། གྲོགས་ ངན་ སྤོང་ དགོས་ པར་ བསྟན་ པ། ལམ་ གྱི་ རྩ་ བ་ དགེ་བའི་ བཤེས་
གཉེན་བསྟེན་དགོས་པར་བསྟན་པ། ལམ་མཐར་ ཕྱིན་པ་ལ་བསོད་ནམས་ཀྱི་
ཚོགས་གསོག་དགོས་པར་བསྟན་པ། ལམ་ལ་བར་ཆད་འབྱུང་བའི་རྒྱུ་སྤོང་དགོས་
པར་བསྟན་པ། བརྒྱ་བྱིན་ཆོས་ཀྱིས་ཚིམ་ནས་ཕྱག་འཚལ་ཞིང་མཆོད་པ་ཕུལ་
བའོ། །བརྒྱད་ པ་ ལ་ གཉིས། བརྒྱ་བྱིན་གྱིས་ མཆོད་ པ་ བྱས་ ཚུལ་ དང༌། སེམས་
དཔའ་ཆེན་པོ་དང་རང་རྒྱལ་འཕགས་པ་རྣམས་འཕགས་པའི་མི་སྨྲ་བས་དགའ་
བར་མཛད་ཚུལ་ལོ། །ལེའུ་བདུན་པའི་བསྡུས་དོན་ནོ།། །། །
གསུམ་པ་མི་འཇིགས་པའི་སྦྱིན་པ་ལ་སློབ་ཚུལ་ལ་གསུམ། སེམས་ཅན་
-27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྣམས་ལ་བྱམས་པ་བསྒོམས་ཏེ་མི་འཇིགས་པའི་སྦྱིན་པ་བྱེད་ཚུལ། སེམས་ཅན་
རྣམས་ལ་ཉེ་རིང་མེད་པར་ཡོངས་སུ་བཟུང་བ་ཐམས་ཅད་བཏང་སྟེ་མི་འཇིགས་
པའི་ སྦྱིན་ པ་ བྱེད་ ཚུལ། སེམས་ ཅན་ རྣམས་ གནོད་ འཚེ་ ལས་ བསྐྱབས་ ཏེ་ མི་
འཇིགས་ པའི་ སྦྱིན་པ་བྱེད་ཚུལ་ལོ། །དང་ པོ་སེམས་ཅན་རྣམས་ལ་བྱམས་པ་
བསྒོམས་ཏེ་མི་འཇིགས་པའི་སྦྱིན་པ་བྱེད་ཚུལ་དེ་བཞིན་གཤེགས་པས་སྔོན་སློབ་
པ་ལམ་གྱི་གནས་སྐབས་སུ་མི་འཇིགས་པའི་སྦྱིན་པ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། རྒྱལ་པོ་བྱམས་པའི་སྟོབས་སུ་
འཁྲུངས་ པའི་རྟོགས་བརྗོད་རྒྱས་ པར་ བཤད་པ། དོན་བསྡུས་ཏེ་ གདམས་ པ།
ལེའུའི་མཚན་བསྟན་པའོ། །གཉིས་པ་རྒྱལ་པོ་བྱམས་པའི་སྟོབས་སུ་འཁྲུངས་པའི་
རྟོགས་བརྗོད་རྒྱས་པར་བཤད་པ་ལ་བཞི། བསམ་བཞིན་དུ་སྐྱེ་བ་བཞེས་པའི་
ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། བྱེ་བྲག་ཏུ་བྱམས་པ་
བསྒོམས་པའི་སྟོབས་ཀྱིས་སེམས་ཅན་རྣམས་འཇིགས་པ་དང་ཉེར་འཚེ་མཐའ་
དག་ལས་སྐྱོབ་པའི་མི་འཇིགས་པའི་སྦྱིན་པ་མཛད་པ། རང་གི་ལུས་དང་སྲོག་
ལའང་མི་ལྟ་བར་གནོད་སྦྱིན་རྣམས་ཀྱི་དོན་མཛད་པའོ། །གསུམ་པ་བྱེ་བྲག་ཏུ་
བྱམས་པ་བསྒོམས་པའི་སྟོབས་ཀྱིས་སེམས་ཅན་རྣམས་འཇིགས་པ་དང་ཉེ་འཚེ་
མཐའ་དག་ལས་སྐྱོབ་པའི་མི་འཇིགས་པའི་སྦྱིན་པ་མཛད་པ་ལ་བརྒྱད། རྒྱལ་པོ་
སེམས་དཔའ་ཆེན་པོས་སྐྱེ་དགུ་རྣམས་ཆོས་ཀྱིས་བསྐྱངས་པས་ཤིན་ཏུ་དར་བར་
གྱུར་པ། བྱམས་པའི་སྟོབས་ཀྱིས་བསྐྱབས་པས་ཡུལ་དེ་ན་གནས་པ་རྣམས་ལ་
གནོད་སྦྱིན་རྣམས་ཀྱིས་གནོད་འཚེ་བྱ་བར་མ་ནུས་པ། གནོད་སྦྱིན་རྣམས་བྲམ་
ཟེའི་གཟུགས་སུ་བསྒྱུར་ཏེ་བ་ལང་རྫི་ ལ་ཚིག་གིས་སྡིགས་པ། བ་ལང་རྫི་ ལ་
- 28 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
འཇིགས་པ་བསྐྱེད་མ་ནུས་པ། བ་ལང་རྫི་ལ་དེའི་རྒྱུ་དྲིས་པ། བ་ལང་རྫིས་ལན་
བརྗོད་པ། གནོད་སྦྱིན་རྣམས་ཀྱིས་བ་ལང་རྫི་ལ་རྒྱལ་པོའི་མཐུ་དྲིས་པ། བ་ལང་
རྫིས་རྒྱལ་པོ་སེམས་དཔའ་ཆེན་པོའི་ཡོན་ཏན་རྒྱ་ཆེར་བརྗོད་པའོ། །
གཉིས་པ་བྱམས་པའི་སྟོབས་ཀྱིས་བསྐྱབས་པས་ཡུལ་དེ་ན་གནས་པ་
རྣམས་ ལ་ གནོད་ སྦྱིན་རྣམས་ ཀྱིས་ གནོད་ འཚེ་ བྱ་བར་མ་ནུས་ པ་ ལ་ གསུམ།
མདངས་འཕྲོག་པའི་གནོད་སྦྱིན་རྣམས་ཡུལ་དེར་འོང་པ། སེམས་དཔའ་ཆེན་པོའི་
བྱམས་པས་བསྐྱབས་པས་ཡུལ་དེའི་སེམས་ཅན་སུའི་ཡང་མདངས་འཕྲོག་མ་ནུས་
པ། གནོད་སྦྱིན་རྣམས་ཡི་མུག་སྟེ་རྟོག་པ་ལ་ཞུགས་པའོ། །བཞི་པ་རང་གི་ལུས་
དང་སྲོག་ལའང་མི་ལྟ་བར་གནོད་སྦྱིན་རྣམས་ཀྱི་དོན་མཛད་པ་ལ་བདུན། གནོད་
སྦྱིན་ལྔ་པོ་དེས་ཡུལ་དེའི་སྐྱེ་བོ་སུའི་ཡང་མདངས་འཕྲོག་མ་ནུས་པ་ན་རྒྱལ་པོ་ལ་
མི་བཟོད་པ་སྐྱེས་པ། གནོད་སྦྱིན་རྣམས་རྒྱལ་པོའི་ཕོ་བྲང་གི་སྒོ་དྲུང་དུ་སོང་སྟེ་
ཟས་བསླངས་པ། རྒྱལ་པོ་སེམས་དཔའ་ཆེན་པོས་བཟའ་བའི་མཆོག་སྦྱིན་ཡང་
གནོད་སྦྱིན་རྣམས་ཀྱིས་དེ་མི་འདོད་དོ་ཞེས་མ་བླངས་པ། གནོད་སྦྱིན་རྣམས་ཀྱིས་
གནོད་སྦྱིན་གྱི་ཁ་ཟས་བསླངས་ཏེ་རང་གཟུགས་བསྟན་པ། རྒྱལ་པོ་སེམས་དཔའ་
ཆེན་པོ་གནོད་སྦྱིན་དེ་དག་ལ་བརྩེ་བ་ཆེར་སྐྱེས་པ། རྒྱལ་པོ་སེམས་དཔའ་ཆེན་
པོས་གནོད་སྦྱིན་དེ་དག་ལ་རང་གི་ལུས་ཀྱི་ཤ་ཁྲག་གཏོང་བར་མཛད་པ། གཏོང་
བ་ཆེན་པོ་མཛད་པའི་ལྟས་དང་མཐོང་ཆོས་ཀྱི་འབྲས་བུ་བསྟན་པའོ། །དྲུག་པ་
རྒྱལ་པོ་སེམས་དཔའ་ཆེན་པོས་གནོད་སྦྱིན་དེ་དག་ལ་རང་གི་ལུས་ཀྱི་ཤ་ཁྲག་
གཏོང་བར་མཛད་པ་ལ་བརྒྱད། རྒྱལ་པོ་སེམས་དཔའ་ཆེན་པོས་རང་གི་ལུས་ཀྱི་
ཤ་ཁྲག་གཏོང་བར་དམ་བཅས་པ། གནོད་སྦྱིན་རྣམས་ལ་རང་གི་ལུས་ཀྱི་ཤ་ཁྲག་
，



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྦྱིན་པར་ཁས་བླངས་པ། གནོད་སྦྱིན་རྣམས་ཀྱིས་མྱུར་དུ་སྦྱིན་པར་བསྐུལ་བ།
རྒྱལ་པོས་ཤ་ཁྲག་སྦྱིན་ཕྱིར་རྩ་བཀྲོ་བའི་མི་བོས་པ། བློན་པོ་རྣམས་གདུང་བས་
གཟིར་ཏེ་རྒྱལ་པོ་ལ་སྐུ་ལུས་མི་གཏོང་བར་གསོལ་བ་བཏབ་པ། རྒྱལ་པོའི་སྐུ་
ལུས་ཀྱི་ཚབ་ཏུ་བདག་ཅག་གིས་ལུས་ལས་ཤ་ཁྲག་སྦྱིན་ནོ་ཞེས་ཞུས་པ། རྒྱལ་པོ་
སེམས་དཔའ་ཆེན་པོ་ཉིད་ཀྱི་སྐུ་ལུས་སྟེར་དགོས་པའི་རྒྱུ་མཚན་བཤད་དེ་བར་
ཆད་ཀྱི་དབང་དུ་མ་སོང་བར་མཛད་པ། གནོད་སྦྱིན་ལ་ཤ་ཁྲག་སྦྱིན་ཚུལ་དངོས་
སོ། །བརྒྱད་པ་ལ་བཅུ། རྒྱལ་པོ་སེམས་དཔའ་ཆེན་པོས་སྐུ་ལུས་ཀྱི་རྩ་རྣམས་སྟེར་
ཏེ་གནོད་སྦྱིན་རྣམས་ལ་ཁྲག་སྦྱིན་པ། རྒྱལ་པོ་སེམས་དཔའ་ཆེན་པོས་ལུས་ཀྱི་ཤ་
བཅད་ཅིང་གནོད་སྦྱིན་རྣམས་ལ་སྦྱིན་པ། གནོད་སྦྱིན་རྣམས་ཤ་ཁྲག་གིས་ཚིམ་
ཞིང་སེམས་དུལ་བ། གནོད་སྦྱིན་རྣམས་རྒྱལ་པོ་སེམས་དཔའ་ཆེན་པོ་ལ་དད་ཅིང་
གུས་པས་ཕྱག་འཚལ་ཞིང་ནོངས་པ་བཤགས་པ། གནོད་སྦྱིན་རྣམས་ཀྱིས་རྒྱལ་པོ་
སེམས་དཔའ་ཆེན་པོ་ལ་འདི་ལྟར་ལུས་ཀྱང་གཏོང་བར་མཛད་པའི་དགོས་པ་གང་
ཡིན་དྲིས་པ། རྒྱལ་པོ་སེམས་དཔའ་ཆེན་པོས་ལུས་གཏོང་བའི་དགོས་པ་བཤད་
པ། གནོད་སྦྱིན་རྣམས་ཀྱིས་སྨོན་ལམ་བཏབ་པ། གནོད་སྦྱིན་རྣམས་ཀྱིས་ནོངས་
པ་བཟོད་པར་གསོལ་ཏེ་ཕྱིན་ཆད་བཀའ་བཞིན་སྒྲུབ་པར་ཁས་བླངས་པ། གནོད་
སྦྱིན་རྣམས་བསླབ་ཁྲིམས་ལ་བཀོད་པ། གནོད་སྦྱིན་དེ་དག་རྒྱལ་པོ་སེམས་དཔའ་
ཆེན་པོ་ལ་ཕྱག་འཚལ་ནས་མི་སྣང་བར་གྱུར་པའོ། །བདུན་པ་གཏོང་བ་ཆེན་པོ་
མཛད་ པའི་ ལྟས་ དང་ མཐོང་ ཆོས་ ཀྱི་འབྲས་བུ་ བསྟན་ པ་ ལ་ གསུམ། རྒྱལ་ པོ་
སེམས་དཔའ་ཆེན་པོས་གནོད་སྦྱིན་ལྔ་ལ་སྐུ་ལུས་ཀྱི་ཤ་ཁྲག་སྦྱིན་པས་ས་གཡོས་
ཤིང་མེ་ཏོག་གི་ཆར་བབས་པ། ལྷའི་དབང་པོ་བརྒྱ་བྱིན་གྱིས་དེ་རིག་ནས་སེམས་
- 30 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
དཔའ་ཆེན་པོའི་མདུན་དུ་འོང་སྟེ་བསྔགས་པ་བརྗོད་པ། ཉིད་ཀྱི་བསོད་ནམས་
དང་ལྷའི་མཐུས་སྐུ་ལུས་གསོར་ཆུད་པའོ། །གསུམ་པ་དོན་བསྡུས་ཏེ་གདམས་པ་
ལ་གཉིས། རྟོགས་བརྗོད་འདིའི་དོན་བསྡུས་ཏེ་གདུལ་བྱའི་ཉམས་ལེན་དུ་འཁྱེར་
ཚུལ་བསྟན་པ། རྒྱལ་པོ་བྱམས་པའི་སྟོབས་ཀྱིས་གནོད་སྦྱིན་ལྔ་ཤ་ཁྲག་གིས་ཚིམ་
པར་བྱས་ནས་བྱང་ཆུབ་ཐོབ་པའི་ཚེ་ཆོས་ཀྱི་བདུད་རྩི་ཐོག་མར་སྦྱིན་ནོ་ཞེས་དམ་
བཅས་པ་ལྟར་བྱུང་ཚུལ་ལོ། །ལེའུ་བརྒྱད་པའི་བསྡུས་དོན་ནོ།། །།
གཉིས་པ་སེམས་ཅན་རྣམས་ལ་ཉེ་རིང་མེད་ པར་ ཡོངས་སུ་བཟུང་བ་
ཐམས་ཅད་བཏང་སྟེ་མི་འཇིགས་པའི་སྦྱིན་པ་ལ་སློབ་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་མི་འཇིགས་པའི་སྦྱིན་པ་ཇི་ལྟར་མཛད་
པའི་རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་སྦྱར་བ། རྒྱལ་བུ་ཐམས་
ཅད་ སྒྲོལ་ དུ་ འཁྲུངས་ པའི་ རྟོགས་ བརྗོད་ རྒྱས་ པར་ བཤད། དོན་ བསྡུས་ ཏེ་
གདམས་པ། ལེའུའི་མཚན་བསྟན་པའོ། །གཉིས་པ་རྒྱལ་བུ་ཐམས་ཅད་སྒྲོལ་དུ་
འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་
བཞེས་པའི་ཚུལ། སེམས་དཔའ་ཆེན་པོ་ཐམས་ཅད་སྒྲོལ་གྱི་ཡོན་ཏན་སྤྱིར་བསྟན་
པ། ཁྱད་ པར་ སེམས་ཅན་རྣམས་བསྐྱབ་པའི་ ཕྱིར་དུ་གང་ལའང་མ་ཆགས་པ་
ཡོངས་སུ་བཟུང་བ་ཐམས་ཅད་གཏོང་བར་མཛད་པའི་ཚུལ་ལོ། །
གཉིས་པ་སེམས་དཔའ་ཆེན་པོ་ཐམས་ཅད་སྒྲོལ་གྱི་ཡོན་ཏན་སྤྱིར་བསྟན་
པ་ལ་བཞི། སྤྱིར་མཁས་པ་དང་དུལ་བ་དང་ སྙིང་ རྗེ་ཆེན་པོ་སོགས་ཡོན་ཏན་
ཐམས་ཅད་དང་ལྡན་པར་བསྟན་པ། ཁྱད་པར་ནོར་ལོངས་སྤྱོད་གང་ལའང་མ་
ཆགས་པར་སློང་བའི་སྐྱེ་བོ་ཐམས་ཅད་ཚིམ་པར་མཛད་པ། སྦྱིན་པ་གཏོང་བའི་ཚེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ན་ཡང་ཚུལ་ཁྲིམས་སོགས་ཕར་ཕྱིན་ལྷག་མ་རྣམས་ཀྱང་ཉམས་པ་མེད་པར་སྤྱོད་
པ། ནོར་ལོངས་སྤྱོད་ཐམས་ཅད་གཞན་ལ་སྦྱིན་པས་ལྷག་པར་དགའ་བ་ཐོབ་
པའོ། །གསུམ་པ་ཁྱད་པར་སེམས་ཅན་ཐམས་ཅད་བསྐྱབ་པའི་ཕྱིར་དུ་གང་ལའང་
མ་ཆགས་པར་ཡོངས་སུ་བཟུང་བ་ཐམས་ཅད་གཏོང་བར་མཛད་པའི་ཚུལ་ལ་ལྔ།
རྒྱལ་པོའི་གཅེས་ནོར་གླང་ཆེན་སྦྱིན་པར་བཏང་བ། བཤུལ་ཐག་རིང་པོར་བགྲོད་
པའི་ཚེ་མེད་དུ་མི་རུང་བའི་བཞོན་པ་རྟ་དང་ཤིང་རྟ་སྦྱིན་པར་བཏང་བ། ཤིན་ཏུ་
གཅེས་ པའི་ བུ་དང་བུ་མོ་སྦྱིན་པར་བཏང་བ། བཙུན་མོ་ སྦྱིན་ པར་ བཏང་བ།
སེམས་དཔའ་ཆེན་པོ་ཐམས་ཅད་སྒོལ་ཉིད་ཀྱི་བསོད་ནམས་དང་ལྷ་རྣམས་ཀྱི་
མཐུས་སླར་ཡང་ཤི་བའི་རྒྱལ་སྲིད་ལ་བཀོད་པའོ། །དང་པོ་རྒྱལ་པོའི་གཅེས་ནོར་
གླང་ཆེན་ སྦྱིན་པར་བཏང་བ་ལ་བཅུ། ཉི་འོག་གི་རྒྱལ་པོ་ཕྲག་དོག་གིས་ཡིད་
དཀྲུགས་ཤིང་ཤི་བིའི་རྒྱལ་པོའི་གཟི་བརྗིད་ཀྱིས་སྐྲག་པ་ཞིག་གིས་བྲམ་ཟེ་གླང་
ཆེན་སློང་དུ་བཏང་བ། བྲམ་ཟེས་གླང་ཆེན་བསླངས་པ། སེམས་དཔའ་ཆེན་པོ་
ཐམས་ཅད་སྒྲོལ་གྱིས་རྒྱལ་པོའི་གཅེས་ནོར་གླང་ཆེན་གསེར་གྱི་དྲ་བས་གཡོགས་
པ་སྦྱིན་པར་བཏང་བ། གླང་ཆེན་བྱིན་པས་ཤི་བི་བ་རྣམས་འཁྲུགས་ཏེ་རྒྱལ་པོ་
ཀུན་ཏུ་རྒྱལ་བ་ཐམས་ཅད་སྒྲོལ་ནགས་ཁྲོད་དུ་བསྐྱོད་པར་གསོལ་བ། རྒྱལ་པོས་
འབངས་རྣམས་ཀྱི་ངོ་མ་བཟློག་པར་མི་འདོད་བཞིན་དུ་ཁས་བླངས་ནས་སེམས་
དཔའ་ཆེན་པོ་ཐམས་ཅད་སྒྲོལ་ལ་སྦྲན་པ། སེམས་དཔའ་ཆེན་པོ་ཐམས་ཅད་སྒྲོལ་
གྱིས་དབེན་པའི་ནགས་སུ་འགྲོ་བར་ ཁས་བླངས་པ། སེམས་དཔའ་ཆེན་པོས་
བཙུན་མོ་ལ་གདམས་ངག་བརྗོད་ཅིང་སྦྱིན་པའི་ཡོན་ཏན་བསྔགས་པ། བཙུན་
མོས་དབེན་པའི་ནགས་ཚལ་གྱི་ཡོན་ཏན་བརྗོད་དེ་སྤྲོ་བ་བསྐྱེད་པ། སེམས་དཔའ་
- 32 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
ཆེན་པོ་བསྐྲད་པ་ཐོས་ནས་དབུལ་ཕོངས་རྣམས་མྱ་ངན་གྱིས་གདུངས་པ། སེམས་
དཔའ་ཆེན་པོ་དབེན་པའི་ནགས་སུ་བྱོན་པའོ། །གཉིས་པ་བཤུལ་ཐག་རིང་པོར་
བགྲོད་པའི་ཚེ་མེད་དུ་མི་རུང་བའི་བཞོན་པ་རྟ་དང་ཤིང་རྟ་སྦྱིན་པར་བཏང་བ་ལ་
གསུམ། ཤིང་རྟ་འདྲེན་པའི་རྟ་རྣམས་སྦྱིན་པར་བཏང་བ། སེམས་དཔའ་ཆེན་པོའི་
བསོད་ནམས་ཀྱི་མཐུས་གནོད་སྦྱིན་རྣམས་ཀྱིས་ཤིང་རྟ་དྲངས་པ། ཤིང་རྟ་སྦྱིན་
པར་བཏང་བའོ། །གསུམ་པ་ཤིན་ཏུ་གཅེས་པའི་བུ་དང་བུ་མོ་སྦྱིན་བར་བཏང་བ་
ལ་བཞི། བཞོན་པ་མེད་པར་དབེན་པའི་ནགས་སུ་ཞབས་ཀྱིས་བྱོན་པ། དབེན་
པའི་གནས་ཀྱི་ཡོན་ཏན་བསྔགས་པ། དབེན་པའི་ནགས་སུ་ཇི་ལྟར་གནས་པ། བུ་
དང་བུ་མོ་སྦྱིན་པར་བཏང་ཚུལ་དངོས་སོ། །
བཞི་པ་བུ་དང་བུ་མོ་སྦྱིན་པར་བཏང་ཚུལ་དངོས་ལ་བཅུ་གཉིས། སྦྱིན་
པའི་ཞིང་སློང་བ་ཉེ་བར་ལྷགས་པ། སེམས་དཔའ་ཆེན་པོས་བྲམ་ཟེ་སློང་བ་ལ་ཅི་
འདོད་དྲིས་པ། བྲམ་ཟེས་སྲས་གཉིས་བསླངས་པ། སེམས་དཔའ་ཆེན་པོས་སྦྱིན་
པར་དམ་བཅས་པ། སེམས་དཔའ་ཆེན་པོ་བྲམ་ཟེ་ལ་དེ་རིང་ངལ་བསོས་ལ་སང་
ཁྲིད་ཅིག་ཅེས་བསྒོ་བ། བྲམ་ཟེ་འདོད་པས་གདུངས་ཏེ་ད་ལྟ་ཁྲིད་པར་གསོལ་བ།
བྲམ་ཟེའི་འདོད་པ་ལྟར་བྱིན་པ། གཞོན་ནུ་གཉིས་འཇིགས་སྐྲག་སྟེ་སེམས་དཔའ་
ཆེན་པོ་ལ་གསོལ་བ་བཏབ་པ། བྲམ་ཟེ་བརྩེ་བ་མེད་པས་བཅིངས་ཏེ་ཁྲིད་པ།
གཞོན་ནུ་གཉིས་ཀྱིས་སྨྲེ་སྔགས་བརྗོད་པ། བྱང་ཆུབ་སེམས་དཔའ་ཐུགས་ཤིན་ཏུ་
བརྩེ་བས་དགོངས་པ། བཙུན་མོའི་མྱ་ངན་བསལ་བའོ། །བཅུ་གཉིས་པ་བཙུན་
མོའི་མྱ་ངན་བསལ་བ་ལ་ལྔ། ཤིན་ཏུ་གཅེས་པའི་བུ་དང་བུ་མོ་སྦྱིན་པར་བཏང་
བའི་ལྟས་ས་གཡོ་བ་དང་ལྷ་རྣམས་ཅ་ཅོའི་སྒྲ་སྒྲོག་པ་སོགས་བཙུན་མོས་མཐོང་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བ། བཙུན་མོ་བསྟི་གནས་སུ་སླེབ་ནས་སེམས་དཔའ་ཆེན་པོ་ལ་སྲས་གཉིས་དྲིས་
པ། དེ་ ལ་ མྱ་ངན་སྐྱེས་ པ། བཙུན་མོའི་ མྱ་ངན་བསལ་བ། བཙུན་མོས་སེམས་
དཔའ་ཆེན་པོའི་མཛད་པ་ལ་རྗེས་སུ་ཡི་རངས་བྱས་པའོ། །བཞི་པ་བཙུན་མོ་སྦྱིན་
པར་བཏང་བ་ལ་བཞི། ལྷའི་དབང་པོ་བརྒྱ་བྱིན་གྱིས་སེམས་དཔའ་ཆེན་པོ་ཉམས་
སད་པའི་ཕྱིར་བཙུན་མོ་བསླངས་པ། སེམས་དཔའ་ཆེན་པོས་ཆགས་པ་མེད་པར་
བཙུན་མོ་བྱིན་པ། བརྒྱ་བྱིན་ངོ་མཚར་བར་གྱུར་ནས་སེམས་དཔའ་ཆེན་པོ་ལ་
བསྟོད་པ། བརྒྱ་བྱིན་གྱིས་ལྷའི་ལུས་མངོན་སུམ་དུ་བསྟན་ནས་སེམས་དཔའ་ཆེན་
པོ་ལ་བཙུན་མོ་སླར་ཕུལ་ཞིང་གཞན་དོན་བྱེད་པའི་གྲོགས་བྱེད་པར་ཁས་བླངས་
པའོ། །ལེའུ་དགུ་པའི་བསྡུས་དོན་ནོ།། །།
གསུམ་པ་སེམས་ཅན་རྣམས་གནོད་འཚེ་ལས་བསྐྱབས་ཏེ་མི་འཇིགས་
པའི་སྦྱིན་པ་བྱེད་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་
སུ་མི་འཇིགས་པའི་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་
པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་པ་རྒྱལ་པོར་
འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་
བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་
མི་འཇིགས་པའི་སྦྱིན་པ་མཛད་ཚུལ་རྒྱས་པར་བཤད་པའོ། །གཉིས་པ་སེམས་
དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གསུམ། ལམ་གྱི་ལུས་ཡོངས་སུ་
རྫོགས་པའི་ཉམས་ལེན་ལས་བརྩམས་ཏེ་བསྔགས་པ། ཁྱད་པར་དུ་རང་གི་མངའ་
འོག་ཏུ་གཏོགས་པའི་གདུལ་བྱ་རྣམས་ཆོས་ལ་གཟུད་པའི་ཕྱིར་རང་ཉིད་ཆོས་དང་
- 34 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
མཐུན་པར་མཛད་ཚུལ་ལས་བརྩམས་ཏེ་བསྔགས་པ། རྒྱལ་སྲས་ཀྱི་སྤྱོད་པ་ཕར་
ཕྱིན་དྲུག་གི་ཉམས་ལེན་ལས་བརྩམས་ཏེ་བསྔགས་པའོ། །གསུམ་པ་མི་འཇིགས་
པའི་སྦྱིན་པ་མཛད་ཚུལ་རྒྱས་པར་བཤད་པ་ལ་བདུན། ཡུལ་དེར་ཐན་པའི་གནོད་
པ་བྱུང་བ། སེམས་དཔའ་ཆེན་པོས་བྲམ་ཟེ་མཁས་པ་རྣམས་དང་བློན་པོ་རྣམས་ལ་
ཐན་པའི་གནོད་པ་བཟློག་པའི་ཐབས་དྲིས་པ། བྲམ་ཟེ་དང་བློན་པོ་རྣམས་ཀྱིས་
དུད་འགྲོ་མང་པོ་བསད་ནས་ཤ་ཁྲག་གིས་ལྷ་མཆོད་ན་ཆར་འབབ་བོ་ཞེས་གསོལ་
བ། སེམས་དཔའ་ཆེན་པོ་སྙིང་རྗེ་ཆེ་བས་སྲོག་ཆགས་གསོད་པར་གསོལ་བ་དེས་
མ་མགུ་ནས་བྲམ་ཟེ་དང་བློན་པོ་དེ་དག་གི་གཏམ་དེ་སྐབས་གཞན་གྱིས་ཁྱད་དུ་
བསད་པ། བྲམ་ཟེ་དང་བློན་པོ་རྣམས་ཀྱིས་སླར་ཡང་རྒྱལ་པོ་སེམས་དཔའ་ཆེན་
པོ་ལ་ཤ་ཁྲག་གི་མཆོད་སྦྱིན་མཛད་པར་ནན་གྱིས་གསོལ་བ། རྒྱལ་པོ་སེམས་
དཔའ་ཆེན་པོས་སྲོག་ཆགས་བསད་པའི་ཤ་ཁྲག་གིས་ལྷ་རྣམས་མགུ་བ་དང་སྡིག་
པ་བྱས་པ་ལས་བདེ་བ་འབྱུང་བ་མི་རིགས་སོ་སྙམ་དུ་དགོངས་པ། རྒྱལ་པོ་སེམས་
དཔའ་ཆེན་པོས་འབངས་རྣམས་ དགེ་ལ་ གཟུད་ པའི་ ཕྱིར་ཐབས་མཁས་ཀྱིས་
མཆོད་སྦྱིན་མཛད་ཚུལ་ལོ། །བདུན་པ་རྒྱལ་པོ་སེམས་དཔའ་ཆེན་པོས་འབངས་
རྣམས་དགེ་ལ་གཟུད་པའི་ཕྱིར་ཐབས་མཁས་ཀྱི་མཆོད་སྦྱིན་མཛད་ཚུལ་ལ་བཅུ་
གཉིས། རྒྱལ་པོ་སེམས་དཔའ་ཆེན་པོས་མཆོད་སྦྱིན་མཛད་པར་གསོལ་བའི་བྲམ་
ཟེ་དང་བློན་པོ་དེ་དག་ལ་མི་སྟོང་གི་མཆོད་སྦྱིན་ཞིག་བྱའོ་ཞེས་བཀའ་སྩལ་པ།
བྲམ་ཟེ་དང་བློན་པོ་རྣམས་འཇིགས་ནས་ཅིག་ཅར་བྱས་ན་འབངས་རྣམས་འཁྲུག་
པར་ འགྱུར་བས་ རིམ་གྱིས་མཛད་པར་གསོལ་བ། རྒྱལ་པོ་སེམས་དཔའ་ཆེན་
པོས་འབངས་རྣམས་འཁྲུག་པར་མི་འགྱུར་བ་ཞིག་ངས་བྱའོ་ཞེས་བཀའ་སྩལ་པ།
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཆོད་ སྦྱིན་ བྱ་ བའི་ ཕྱིར་ བཀའ་ ཁྲིམས་བསྒྲགས་པ། སེམས་ དཔའ་ ཆེན་ པོའི་
བཀའ་ཁྲིམས་དེ་ལ་འབངས་རྣམས་དད་ཅིང་འདུན་པ། སྡིག་པ་བྱེད་པ་རྣམས་
བཟུང་བའི་ཕྱིར་སའི་ཆ་ཐམས་ཅད་དུ་བློན་པོ་རྣམས་བཀྱེ་ནས་ཉིན་རེ་བཞིན་
བཀའ་ཁྲིམས་བསྒྲགས་པ། འཛམ་བུའི་གླིང་གི་མི་ཐམས་ཅད་རང་སྲོག་ལ་གཅེས་
པས་སྡིག་པ་བྱེད་པ་སུ་ཡང་མ་བྱུང་ཞིང་ཐམས་ཅད་དགེ་བཅུའི་ཁྲིམས་ལ་གནས་
པ། རྒྱལ་པོ་སེམས་དཔའ་ཆེན་པོ་ཐུགས་མཉེས་ནས་འཛམ་བུའི་གླིང་གི་སྐྱེ་བོ་
ཁྲིམས་ལྡན་ཐམས་ཅད་སྦྱིན་པའི་གནས་སུ་བཀུར་བ། བང་མཛོད་རྣམས་ཁ་ཕྱེ་
ནས་འཛམ་བུའི་གླིང་གི་སྐྱེ་བོ་ཐམས་ཅད་ལ་སྦྱིན་པ་བཏང་བ། འཛམ་བུའི་གླིང་
གི་སྐྱེ་བོ་ཐམས་ཅད་ཆོས་དང་ཟང་ཟིང་གཉིས་ཀས་ཚིམ་ནས་རྒྱལ་པོ་སེམས་
དཔའ་ཆེན་པོའི་སྙན་པའི་གྲགས་པས་ཕྱོགས་ཐམས་ཅད་དུ་ཁྱབ་པ། འཛམ་བུའི་
གླིང་གི་སྐྱེ་བོ་ཐམས་ཅད་ཆོས་བཞིན་སྤྱད་པའི་མཐུས་བདེ་སྐྱིད་རྫོགས་ལྡན་གྱི་
དུས་ བཞིན་ འཕེལ་ པ། སེམས་ དཔའ་ཆེན་པོས་ ཐབས་ མཁས་ ཀྱི་ མཆོད་ སྦྱིན་
མཛད་པ་དེ་ལ་བློན་པོ་རྣམས་ཀྱིས་རྒྱ་ཆེར་བསྔགས་པའོ། །ལེའུ་བཅུ་པའི་བསྡུས་
དོན་ནོ།། །།
རྩ་བའི་གཉིས་པ་ཚུལ་ཁྲིམས་ལ་སློབ་ཚུལ་ལ་གསུམ། ལུས་ཀྱི་ཉེས་
སྤྱོད་སྤོང་བའི་ཚུལ་ཁྲིམས་ལ་སློབ་ཚུལ། ངག་གི་ཉེས་སྤྱོད་སྤོང་བའི་ཚུལ་ཁྲིམས་
ལ་སློབ་ཚུལ། ཡིད་ཀྱི་ཉེས་སྤྱོད་སྤོང་བའི་ཚུལ་ཁྲིམས་ལ་སློབ་ཚུལ་ལོ། །དང་པོ་
ལ་གསུམ་སྲོག་གཅོད་སྤོང་བའི་ཚུལ་ཁྲིམས་ལ་སློབ་ཚུལ། མ་བྱིན་ལེན་སྤོང་པའི་
ཚུལ་ཁྲིམས་ལ་སློབ་ཚུལ། འདོད་ལོག་སྤོང་བའི་ཚུལ་ཁྲིམས་ལ་སློབ་ཚུལ་ལོ། །
དང་པོ་སྲོག་གཅོད་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་པས་
- 36 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་
བཤད་ པ་ ལ་ བཞི། མཚམས་ སྦྱར་བ། ལྷའི་ དབང་ པོར་ འཁྲུངས་ པའི་ རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་གདམས་པ། ལེའུའི་མཚན་བསྟན་
པའོ། །།
གཉིས་པ་ལྷའི་དབང་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམ་བཞིན་དུ་ སྐྱེ་བ་བཞེས་ པའི་ཚུལ། རྟེན་དེའི་ཡོན་ཏན་སྤྱིར་
བསྟན་པ། ཁྱད་པར་སྲོག་གི་ཕྱིར་ཡང་སྲོག་གཅོད་སྤོང་བའི་ཚུལ་ཁྲིམས་བསྲུང་
བར་མཛད་པའི་ཚུལ་རྒྱས་པར་བཤད་པའོ། །གཉིས་པ་རྟེན་དེའི་ཡོན་ཏན་སྤྱིར་
བསྟན་པ་ལ་གཉིས། ལྷའི་དཔལ་འབྱོར་ཆེན་པོས་བརྒྱན་པའི་ཚུལ་དང་། རྐྱེན་
ངན་པ་ཅི་བྱུང་ཡང་བྱང་ཆུབ་ཀྱི་སེམས་ཉམས་པ་མེད་པའི་ཚུལ་ལོ། །གསུམ་པ་
ཁྱད་པར་སྲོག་གི་ཕྱིར་ཡང་སྲོག་གཅོད་སྤོང་བའི་ཚུལ་ཁྲིམས་བསྲུང་བར་མཛད་
པའི་ཚུལ་རྒྱས་པར་བཤད་པ་ལ་གཉིས། ནག་པོའི་ཕྱོགས་ལ་དགའ་བའི་ལྷ་མ་
ཡིན་རྣམས་ཀྱི་དམག་དཔུང་ལྷགས་པ་དང་། ལྷའི་དབང་པོས་ལྷ་དང་མིའི་ཡུལ་དུ་
དམ་པའི་ཆོས་སྐྱོང་བའི་ཕྱིར་ནག་ཕྱོགས་ལྷ་མིན་གྱི་དཔུང་དེ་བཟློག་པར་མཛད་
པའི་ཚུལ་ལོ། །གཉིས་པ་ལྷའི་དབང་པོས་ལྷ་དང་མིའི་ཡུལ་དུ་དམ་པའི་ཆོས་སྐྱོང་
བའི་ཕྱིར་ནག་ཕྱོགས་ལྷ་མིན་གྱི་དཔུང་དེ་བཟློག་པར་མཛད་པའི་ཚུལ་ལ་བརྒྱད།
ལྷའི་དབང་པོས་སེམས་དཔའ་ཆེན་པོ་དེ་ལྷ་དང་མིའི་ཡུལ་རྣམས་བདེ་བར་གནས་
པར་བྱ་བ་དང་དམ་པའི་ཆོས་གནས་པར་བྱ་བའི་ཕྱིར་ནག་ཕྱོགས་ལྷ་མིན་གྱི་
དཔུང་འཇོམས་ པའི་ཆེད་དུ་ལྷའི་དམག་དྲངས་ པ་ ལ་ཐུགས་གཞོལ་བ། ལྷའི་
དམག་དཔུང་ཆེན་པོ་བཤམས་ཏེ་ལྷ་མ་ཡིན་གྱི་དམག་གི་དཔུང་གང་ན་ཡོད་པའི་
37-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ས་དེར་གཤེགས་པ། གནས་དེར་ལྷ་དང་ལྷ་མ་ཡིན་གྱི་གཡུལ་སྤྲད་པ། ལྷ་དང་ལྷ་
མ་ཡིན་དམག་འཐབ་པའི་ཚུལ་དེ་ལ་འཇིགས་རུང་གི་ཉམས་ལྡན་དུ་བསྔགས་པ།
དེ་ལྟར་གཡུལ་སྤྲད་པས་ལྷ་མང་པོ་ཞིག་དང་ལྷ་མིན་བགྲང་བ་ལས་འདས་པ་ཞིག་
རྨས་ཤིང་ཉམས་པར་གྱུར་པ། རེ་ཤིག་ལྷ་མ་ཡིན་གྱི་དཔུང་སྟོབས་ཆེ་བས་ལྷ་
རྣམས་བྱེར་བ། ལྷ་མ་ཡིན་གྱི་དཔུང་གིས་བསྐོར་ཏེ་ལྷ་དབང་སེམས་དཔའ་ཆེན་
པོ་གཅིག་པུ་གཡུལ་ངོར་ལུས་པ། ལྷ་དབང་སེམས་དཔའ་ཆེན་པོའི་ཚུལ་ཁྲིམས་
རྣམ་པར་དག་པའི་སྟོབས་ཀྱིས་ནག་ཕྱོགས་ལྷ་མིན་གྱི་དཔུང་དེ་འཇོམས་པར་
མཛད་པའོ། ། །
བརྒྱད་པ་ལྷ་དབང་སེམས་དཔའ་ཆེན་པོའི་ཚུལ་ཁྲིམས་རྣམ་པར་དག་པའི་
སྟོབས་ ཀྱིས་ནག་ཕྱོགས་ལྷ་མིན་གྱི་དཔུང་དེ་འཇོམས་པར་མཛད་པ་ལ་བཅུ།
ཤིང་རྟའི་ཁ་ལོ་བ་མཱ་ཏ་ལིས་ལྷ་དབང་གི་ཤིང་རྟ་སླར་གྱེན་དུ་བསྒྱུར་བ། ལྷ་དབང་
སེམས་དཔའ་ཆེན་པོས་ཤིང་རྟ་འགྲོ་བའི་ལམ་དུ་བྱ་ཕྲུག་གནས་པ་གཟིགས་པ།
བྱ་ཕྲུག་ཉམ་ཐག་པར་གྱུར་པ་གཟིགས་ནས་ཐུགས་སྙིང་རྗེའི་དབང་དུ་གྱུར་ཏེ།
ཁ་ལོ་བ་ལ་ཤིང་རྟ་ཕྱིར་ལྷ་མིན་གྱི་དམག་གི་ཕྱོགས་སུ་བསྒྱུར་ཅིག་ཅེས་བསྒོ་བ།
ཁ་ལོ་བས་ཤིང་རྟ་སླར་བསྒྱུར་ན་ལྷ་མ་ཡིན་གྱི་དམག་གིས་ལྷ་དབང་ཉིད་འཇོམས་
པར་གསོལ་བ། ལྷ་དབང་སེམས་དཔའ་ཆེན་པོས་སྲོག་བློས་བཏང་སྟེ་བྱ་ཕྲུག་གི་
སྲོག་བསྐྱབ་པའི་ཕྱིར་ང་ཉིད་ཤི་ཡང་བླ་ཡིས་ཤིང་རྟ་སླད་དུ་ཟློག་ཅིག་ཅེས་བཀའ་
སྩལ་པ། ཁ་ལོ་བ་མཱ་ཏ་ལིས་བཀའ་བཞིན་དུ་ཤིང་རྟ་སླར་བཟློག་པ། ལྷ་དབང་
སེམས་དཔའ་ཆེན་པོའི་ཚུལ་ཁྲིམས་རྣམ་པར་དག་པའི་སྟོབས་དང་སྙིང་རྗེ་ཆེན་
པོའི་སྟོབས་ཀྱིས་ནག་ཕྱོགས་ལྷ་མིན་གྱི་དཔུང་རྣམས་འཇིགས་ནས་བྱེར་བ། ལྷའི་
- 38 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
དཔུང་རྣམས་སླར་འོང་སྟེ་ལྷ་དབང་སེམས་དཔའ་ཆེན་པོ་ལ་བསྟོད་པ། ལྷ་དབང་
སེམས་དཔའ་ཆེན་པོ་འཁོར་དང་བཅས་པ་རྣམ་པར་རྒྱལ་ནས་སུམ་ཅུ་རྩ་གསུམ་
དུ་བྱོན་པ། ལྷ་དབང་སེམས་དཔའ་ཆེན་པོས་སྲོག་གཅོད་སྤོང་བའི་ཚུལ་ཁྲིམས་
བསྲུང་བའི་ཕྱིར་དུ་ལུས་སྲོག་ལོངས་སྤྱོད་ཐམས་ཅད་ཡལ་བར་དོར་བར་མཛད་པ་
དེ་ལ་རྒྱལ་བ་རྣམས་ཀྱིས་བསྔགས་པའི་གནས་སུ་བསྟན་པའོ། །ལེའུ་བཅུ་གཅིག་
པའི་བསྡུས་དོན་ནོ།། །། །
གཉིས་ པ་ མ་བྱིན་ལེན་སྤོང་བའི་ ཚུལ་ ཁྲིམས་ ལ་ སློབ་ ཚུལ་ དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། བྲམ་ཟེར་འཁྲུངས་པའི་རྟོགས་
བརྗོད་ རྒྱས་ པར་ བཤད་པ། དོན་བསྡུས་ཏེ་ གདམས་ པ། ལེའུའི་ མཚན་ བསྟན་
པའོ། །གཉིས་པ་བྲམ་ཟེར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་བསྟན་
པ། ཁྱད་པར་མ་བྱིན་ལེན་སྤོང་བའི་ཚུལ་ཁྲིམས་བསྲུང་ཚུལ་རྒྱས་པར་བཤད་
པའོ། །གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གསུམ། བྲམ་ཟེར་འཁྲུངས་
པའི་སེམས་དཔའ་ཆེན་པོ་དེས་ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་
དམ་པ་ཚུལ་བཞིན་དུ་བསྟེན་པ་ལ་རག་ལས་སོ་ཞེས་གདུལ་བྱ་རྣམས་ལ་འདོམས་
པའི་ཕྱིར་བླ་མ་མཁས་པ་ཞིག་ལ་བསྟེན་པ། བླ་མ་བསམ་སྦྱོར་གཉིས་ཀྱིས་ཚུལ་
བཞིན་དུ་བསྟེན་པས་མཉེས་པར་གྱུར་པ། བདག་ཉིད་ཆེན་པོ་དེ་ལ་བླ་མ་བྱམས་
ཤིང་དགའ་བའི་རྒྱུ་མཚན་བསྟན་པའོ། །
གསུམ་ པ་ ཁྱད་ པར་མ་བྱིན་ལེན་སྤོང་བའི་ ཚུལ་ ཁྲིམས་བསྲུང་ཚུལ་རྒྱས་པར་
39-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བཤད་པ་ལ་བཅུ། བྲམ་ཟེའི་མཁན་པོ་དེས་སློབ་མ་རྣམས་བརྟག་པའི་ཕྱིར་བདག་
ཉིད་དབུལ་བའི་སྡུག་བསྔལ་བསྒྲགས་པ། སློབ་མ་རྣམས་ཀྱིས་དེ་མ་བཟོད་ནས་
བསོད་སྙོམས་མང་དུ་བསླངས་པ། བྲམ་ཟེའི་མཁན་པོས་ནོར་མེད་ན་བསོད་
སྙོམས་ཙམ་གྱིས་ངའི་དབུལ་ཕོངས་སེལ་བར་མི་ནུས་སོ་ཞེས་སྨྲས་པ། སློབ་མ་
རྣམས་ཀྱིས་ནོར་བསྒྲུབ་པའི་ཐབས་དྲིས་པ། བྲམ་ཟེའི་མཁས་པོས་སློབ་མ་རྣམས་
བརྟག་པའི་ཕྱིར་སུས་ཀྱང་མ་མཐོང་བར་ནོར་རྐུས་ཤིག་ཅེས་གདམས་པ། སློབ་
མ་གཞན་རྣམས་ཀྱིས་དེ་ལྟར་བྱ་བར་ཁས་བླངས་པ། བྱང་སེམས་བདག་ཉིད་ཆེན་
པོ་དེ་གཞན་གྱི་ཚིག་གིས་བསྒྱུར་མ་ཐུབ་པར་བརྟན་པར་གནས་པ། བྲམ་ཟེའི་
མཁན་པོ་དེས་བྱང་སེམས་བདག་ཉིད་ཆེན་པོ་ལ་བརྟན་པར་གནས་པའི་རྒྱུ་མཚན་
དྲིས་པ། བྱང་སེམས་བདག་ཉིད་ཆེན་པོས་མ་བྱིན་པར་ལེན་པ་མི་རུང་བའི་རྒྱུ་
མཚན་རྒྱས་པར་བཤད་པ། བྲམ་ཟེའི་མཁན་པོ་དེ་བྱང་སེམས་བདག་ཉིད་ཆེན་པོ་
ལ་སྙིང་ནས་དད་པར་གྱུར་ཏེ་ལེགས་སོ་བརྗོད་ཅིང་རྒྱ་ཆེར་བསྔགས་པའོ། །དགུ་
པ་བྱང་སེམས་བདག་ཉིད་ཆེན་པོས་མ་བྱིན་པར་ལེན་མི་རུང་བའི་རྒྱུ་མཚན་རྒྱས་
པར་བཤད་པ་ལ་གཉིས། སུས་ཀྱང་མ་མཐོང་བར་མ་བྱིན་པར་ལེན་དུ་རུང་ངོ་
ཞེས་བརྗོད་པ་དེ་མི་འཐད་པར་བསྟན་པ་དང༌། ལུས་སྲོག་ལོངས་སྤྱོད་ཐམས་ཅད་
ཉམས་ཀྱང་མ་བྱིན་པར་ལེན་པའི་ལས་མི་བྱ་བར་ཚུལ་ཁྲིམས་མཐར་ཕྱིན་པ་ཞིག་
བྱའོ་ཞེས་དམ་བཅས་པའོ། །ལེའུ་བཅུ་གཉིས་པའི་བསྡུས་དོན་ནོ།། །།
གསུམ་པ་ འདོད་ ལོག་ སྤོང་བའི་ ཚུལ་ ཁྲིམས་ ལ་ སློབ་ ཚུལ་ དེ་ བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། ཤི་བིའི་རྒྱལ་པོར་འཁྲུངས་པའི་
- 40 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
རྟོགས་བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་ པ། ལེའུའི་མཚན་
བསྟན་པའོ། །གཉིས་པ་ཤི་བའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་
སྤྱིར་བསྟན་པ། ཁྱད་པར་རྒྱལ་པོ་སེམས་དཔའ་ཆེན་པོས་ལོག་གཡེམ་སྤོང་བའི་
ཚུལ་ཁྲིམས་བསྲུང་བར་མཛད་ཚུལ་ལོ། །གཉིས་པ་རྟེན་དེའི་ཡོན་ཏན་སྤྱིར་བསྟན་
པ་ལ་གཉིས། རྒྱལ་པོ་སེམས་དཔའ་ཆེན་པོས་སྐྱེ་དགུ་རྣམས་ཀྱི་དོན་མཛད་ཚུལ་
མདོར་བསྟན་པ་དང་། སེམས་ཅན་གྱི་དོན་མཛད་ཚུལ་རྒྱས་པར་བཤད་པའོ། །
གསུམ་པ་ཁྱད་པར་རྒྱལ་པོ་སེམས་དཔའ་ཆེན་པོས་ལོག་གཡེམ་སྤོང་བའི་ཚུལ་
ཁྲིམས་བསྲུང་བར་མཛད་ཚུལ་ལ་བརྒྱད། ཤི་བིའི་ཡུལ་དེར་བུ་མོ་གཟུགས་ཤིན་
ཏུ་བཟང་བ་ཞིག་བྱུང་བ། བུ་མོ་དེའི་ཕས་རྒྱལ་པོ་ལ་བུ་མོ་དེ་བཞེས་པར་གསོལ་
བ། རྒྱལ་ པོས་ བྲམ་ཟེ་མཚན་མཁན་རྣམས་རྟོག་ཏུ་བཅུག་པ། བྲམ་ཟེ་མཚན་
མཁན་ རྣམས་ ཀྱིས་ བུ་ མོ་ དེ་ བརྟག་པ། བྲམ་ཟེ་རྣམས་ ཀྱིས་ བུ་མོ་དེའི་ བྱད་
གཟུགས་བཟང་ཆེས་པས་རྒྱལ་པོའི་ཆོས་སྲིད་ཉམས་སུ་དོགས་ནས་དེ་རྒྱལ་པོ་ལ་
མི་འོས་པར་གསོལ་བ། རྒྱལ་པོས་བྲམ་ཟེ་རྣམས་ཀྱིས་གསོལ་བ་བཞིན་མ་བཞེས་
པ། བུ་མོ་དེ་ ཕས་ བློན་པོ་ཆེན་པོ་ཞིག་གི་ཆུང་མར་བཏང་བ། རྒྱལ་པོ་སེམས་
དཔའ་ཆེན་པོས་ལུས་སེམས་ལ་གདུང་བ་ཆེན་པོ་བྱུང་བ་དང་གཞན་གྱིས་ནན་
གྱིས་བསྐུལ་ཡང་སྙིང་སྟོབས་ཀྱིས་སྲན་བཙུགས་ཏེ་ལོག་གཡེམ་ལ་མ་ཞུགས་པར་
ཚུལ་ཁྲིམས་བསྲུང་བ་མཐར་ཕྱིན་པར་མཛད་ཚུལ་ལོ། །བརྒྱད་པ་རྒྱལ་པོ་སེམས་
དཔའ་ཆེན་པོས་ལུས་སེམས་ལ་གདུང་བ་ཆེན་པོ་བྱུང་བ་དང་གཞན་གྱིས་ནན་
གྱིས་བསྐུལ་ཡང་སྙིང་སྟོབས་ཀྱིས་སྲན་བཙུགས་ཏེ་ལོག་གཡེམ་ལ་མ་ཞུགས་པར་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཚུལ་ཁྲིམས་བསྲུང་བ་མཐར་ཕྱིན་པར་མཛད་ཚུལ་ལ་ལྔ། ཤི་བའི་ཡུལ་དུ་ཀུ་མུ་
དའི་དུས་སྟོན་བྱུང་བ་ན་རྒྱལ་པོ་སེམས་དཔའ་ཆེན་པོས་ཀུ་མུ་དའི་དུས་སྟོན་
ཉམས་སུ་མྱོང་བ་དང་གྲོང་ཁྱེར་བརྒྱན་པ་བལྟ་བའི་ཕྱིར་གྲོང་ཁྱེར་དུ་གཤེགས་པ།
མྱོས་བྱེད་མས་རྒྱལ་པོ་ལ་བརྟག་པ། རྒྱལ་པོས་མྱོས་བྱེད་མ་མཐོང་བ། རྒྱལ་པོ་
སེམས་དཔའ་ཆེན་པོ་འདི་ལས་དང་ཉོན་མོངས་པའི་དབང་དུ་མི་འགྲོ་བར་ལམ་
ལ་བརྟན་པ་ཐོབ་པ་ཞིག་ཡིན་ཡང་ཕྱིར་རབས་ཀྱི་གདུལ་བྱ་རྣམས་ལ་གདམས་
པའི་ཕྱིར་བུ་མོ་དེའི་བྱད་གཟུགས་མཐོང་བས་སེམས་དབང་མེད་དུ་ཕྲོགས་པར་
བསྟན་པ། བུ་མོ་དེའི་ཁྱོ་བློན་པོ་ཆེན་པོས་མྱོས་བྱེད་མ་བཞེས་པར་གསོལ་ཡང་
ལོག་གཡེམ་ལ་མ་ཞུགས་པར་ཚུལ་ཁྲིམས་བསྲུང་བ་མཐར་ཕྱིན་པར་མཛད་ཚུལ་
ལོ། །བཞི་པ་རྒྱལ་པོ་སེམས་དཔའ་ཆེན་པོ་འདི་ལས་དང་ཉོན་མོངས་པའི་དབང་
དུ་མི་འགྲོ་བར་ལམ་ལ་བརྟན་པ་ཐོབ་པ་ཞིག་ཡིན་ཡང་ཕྱི་རབས་ཀྱི་གདུལ་བྱ་
རྣམས་ལ་གདམས་པའི་ཕྱིར་བུ་མོ་དེའི་བྱད་གཟུགས་མཐོང་བས་སེམས་དབང་
མེད་དུ་ཕྲོགས་པར་བསྟན་པ་ལ་བརྒྱད། འདོད་ཆགས་ཀྱི་རྒྱུ་རྐྱེན་ཚང་ན་འདོད་
ཆགས་ངེས་པར་སྐྱེའོ་ཞེས་བསྟན་པའི་ཕྱིར་བུ་མོ་དེའི་བྱད་གཟུགས་མཐོང་བས་
སེམས་ཆགས་པར་གྱུར་ཚུལ་བསྟན་པ། ཁ་ལོ་བ་ལ་བུ་མོ་དེ་སུ་ཡིན་དྲིས་པ། ཁ་
ལོ་བས་ལན་གསོལ་བ། འདོད་ཆགས་མཐུ་ཆེ་བར་བསྟན་པ། འདོད་ཆགས་སྤོང་
དཀའ་བར་བསྟན་པ། འདོད་ཆགས་ཀྱིས་ཚེ་འདིར་ལུས་སེམས་རྣལ་དུ་གནས་
པའི་བདེ་བ་དང་ཕྱི་མར་ཕན་པའི་ཆོས་གཉིས་ཀ་ཉམས་པར་བྱེད་པར་བསྟན་པ།
ཆགས་པ་དྲག་པོས་བཅིངས་པ་རྣམས་ལ་ཆགས་ཡུལ་དེ་ལས་གཞན་པའི་སྣང་བ་
རྣམས་ སེམས་ འཁྲུག་ པའི་ རྐྱེན་ དུ་ འགྲོ་ བར་ བསྟན་ པ། ཆགས་ པ་ དྲག་ པོས་
- 42 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
གདུངས་པ་ན་ལུས་ཀྱི་རྣམ་འགྱུར་ཕྱིར་མངོན་པར་བསྟན་པའོ། །ལྔ་པ་བུ་མོ་དེའི་
ཁྱོ་ བློན་པོ་ཆེན་པོས་མྱོས་བྱེད་མ་བཞེས་ པར་གསོལ་ཡང་ལོག་གཡེམ་ལ་མ་
ཞུགས་པར་ཚུལ་ཁྲིམས་བསྲུང་བ་མཐར་ཕྱིན་པ་མཛད་ཚུལ་ལ་བརྒྱད། བློན་པོ་
ཨ་བྷི་པཱ་ར་ཀས་ལྷས་བསྟན་པ་ལྟར་བཅོས་ནས་རྒྱལ་པོ་ལ་མྱོས་བྱེད་མ་བཞེས་
པར་ གསོལ་བ། འདོད་པས་ལོག་པར་གཡེམ་པ་ནི་ རང་ གཞན་ གཉིས་ཀ་ལ་
གནོད་པའི་ལས་ཡིན་པས་སུས་ཀྱང་བྱ་མི་རུང་ངོ་ཞེས་བསྟན་པ། ཉེས་པ་བྱས་པ་
གཞན་གྱིས་མི་མཐོང་བ་མི་སྲིད་པར་བསྟན་པ། ཚུལ་ཁྲིམས་ཉམས་པའི་ལས་བྱ་
བ་ལས་ཤི་བ་ལེགས་པར་བསྟན་པ། ཉེས་སྤྱོད་ལ་གནང་བའི་སྐབས་མི་འཚོལ་
བར་འབད་པས་སྤོང་དགོས་པར་བསྟན་པ། རང་དོན་སྒྲུབ་ནའང་ཚུལ་ཁྲིམས་
དག་པ་སོགས་ཆོས་ལ་གནས་ནས་བསྒྲུབ་དགོས་པར་བསྟན་པ། འབངས་སྐྱེ་བོ་
མང་པོའི་མགོན་བྱེད་པ་ལ་རང་ཉིད་ཉེས་སྤྱོད་ལ་མི་འཇུག་པར་ཆོས་དང་མཐུན་
པ་ ཞིག་ བྱ་ དགོས་ པར་བསྟན་པ། རྒྱལ་པོ་ སེམས་དཔའ་ཆེན་པོས་ ལུས་སྲོག་
ལོངས་སྤྱོད་གང་ལའང་མི་ལྟ་བར་ཚུལ་ཁྲིམས་བསྲུང་བ་མཐར་ཕྱིན་པར་མཛད་པ་
ལ་བློན་པོ་ཆེན་པོ་དད་ནས་བསྟོད་པ་བྱས་པའི་ཚུལ་ལོ། །གསུམ་པ་ཉེས་པ་བྱས་
པ་གཞན་གྱིས་མི་མཐོང་བ་མི་སྲིད་པར་བསྟན་པ་ལ་གཉིས། བློན་པོས་གསོལ་བ་
དང༌། རྒྱལ་པོས་དེའི་ལན་དུ་ཆོས་བསྟན་པའོ། །བཞི་པ་ཚུལ་ཁྲིམས་ཉམས་པའི་
ལས་བྱ་བ་ལས་ཤི་བ་ལེགས་པར་བསྟན་པ་ལ་གཉིས། བློན་པོས་གསོལ་བ་དང་།
རྒྱལ་པོ་སེམས་དཔའ་ཆེན་པོས་དེའི་ལན་དུ་ཆོས་བསྟན་པའོ། །ལྔ་པ་ཉེས་སྤྱོད་ལ་
གནང་ བའི་ སྐབས་ མི་ འཚོལ་ བར་ འབད་ པས་ སྤང་ དགོས་ པར་ བསྟན་ པ་ ལ་
གཉིས། བློན་ པོས་ གསོལ་བ་དང་། རྒྱལ་ པོ་ སེམས་དཔའ་ཆེན་པོས་དེའི་ ལན་
པ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བརྗོད་པའོ། །དྲུག་པ་རང་གི་དོན་སྒྲུབ་ནའང་ཚུལ་ཁྲིམས་དག་པ་སོགས་ཆོས་ལ་
གནས་ནས་བསྒྲུབ་དགོས་པར་བསྟན་པ་ལ་གཉིས། བློན་པོས་གསོལ་བ་དང་།
རྒྱལ་པོ་སེམས་དཔའ་ཆེན་པོས་དེའི་ལན་དུ་ཆོས་བསྟན་པའོ། །བདུན་པ་འབངས་
སྐྱེ་བོ་མང་པོའི་མགོན་བྱེད་པ་ལ་རང་ཉིད་ཉེས་སྤྱོད་ལ་མ་འཇུག་པར་ཆོས་དང་
མཐུན་པར་ཞིག་བྱ་དགོས་པར་བསྟན་པ་ལ་གཉིས། བློན་པོས་གསོལ་བ་དང་།
རྒྱལ་པོ་སེམས་དཔའ་ཆེན་པོས་དེའི་ལན་དུ་ཆོས་བསྟན་པའོ། །ལེའུ་བཅུ་གསུམ་
པའི་བསྡུས་དོན་ནོ།། །།
གཉིས་པ་ངག་གི་ཉེས་སྤྱོད་སྤོང་བའི་ཚུལ་ཁྲིམས་ལ་སློབ་ཚུལ་ལ་བཞི། རྫུན་
སྤོང་བའི་ཚུལ་ ཁྲིམས་ལ་སློབ་ཚུལ། ཕྲ་མ་སྤོང་བའི་ཚུལ་ཁྲིམས་ལ་སློབ་ཚུལ། །
ཚིག་རྩུབ་སྤོང་བའི་ཚུལ་ཁྲིམས་ལ་སློབ་ཚུལ། ངག་འཁྱལ་སྤོང་བའི་ཚུལ་ཁྲིམས་
ལ་སློབ་ཚུལ་ལོ། །དང་ པོ་ རྫུན་སྤོང་བའི་ཚུལ་ ཁྲིམས་ལ་སློབ་ཚུལ་དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། དེད་དཔོན་ཆེན་པོར་འཁྲུངས་
པའི་རྟོགས་བརྗོད་རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་
བསྟན་པའོ། །གཉིས་པ་དེད་དཔོན་ཆེན་པོར་འཁྲུངས་པའི་རྟོགས་བརྗོད་རྒྱས་
པར་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་
ཏན་སྤྱིར་བསྟན་པ། ཁྱད་པར་ངག་གི་ཉེས་སྤྱོད་སྤོང་བའི་ཚུལ་ཁྲིམས་རྣམ་པར་
དག་པའི་མཐུ་བསྟན་པའོ། །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གསུམ། བྱང་སེམས་སྤྱིའི་
ཡོན་ཏན་བསྟན་པ། བདག་ཉིད་ཆེན་པོ་འདིའི་མཛད་པའི་གཙོ་བོ་དང་མཐུན་པའི་
- 44 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
ཡོན་ཏན་བསྟན་པ། སྐུ་ཚེ་རིལ་པོར་དེད་དཔོན་གྱི་མཛད་པ་མཛད་པར་བསྟན་
པའོ། །གསུམ་པ་སྐུ་ཚེ་རིལ་པོར་དེད་དཔོན་གྱི་མཛད་པ་མཛད་པར་བསྟན་པ་ལ་
གཉིས། དེད་ དཔོན་ ཆེན་ པོའི་ མཚན་ ཆགས་ ཚུལ་ དང༌། སྐུ་ ཚེ་ རིལ་ པོར་ དེད་
དཔོན་གྱི་མཛད་པ་མཛད་ཚུལ་ལོ། །གསུམ་པ་ཁྱད་པར་ངག་གི་ཉེས་སྤྱོད་སྤོང་
བའི་ཚུལ་ཁྲིམས་རྣམ་པར་དག་པའི་མཐུ་བསྟན་པ་ལ་བདུན། རྒྱ་མཚོར་འགྲོ་བའི་
ཚོང་པ་མང་པོས་དེད་དཔོན་དུ་འབྱོར་བར་གསོལ་བ་བཏབ་པ། གདུལ་བྱའི་སྣོད་
བརྟག་པའི་ཕྱིར་དཀའ་དཀའ་ལྟར་མཛད་ནས་ཞལ་གྱིས་མ་བཞེས་པ། ཚོང་པ་
རྣམས་ཀྱིས་ནན་གྱིས་གསོལ་བ་བཏབ་པ། བདག་ཉིད་ཆེན་པོས་ཐུགས་བརྩེ་བས་
འབྱོན་པར་ཞལ་གྱིས་བཞེས་ཏེ་བྱོན་པ། ཚོང་པ་རྣམས་སེམས་ཚིམ་པར་གྱུར་པ།
རྒྱ་མཚོར་ ཇི་ལྟར་བྱོན་པའི་ཚུལ། མཐར་རྒྱ་མཚོའི་ཀློང་དང་འཕྲད་པ་ན་ཚུལ་
ཁྲིམས་རྣམ་པར་དག་པའི་བདེན་ཚིག་གི་མཐུས་ཚོང་པ་རྣམས་འཇིགས་པ་ལས་
བསྐྱབས་ཏེ་དོན་གྲུབ་པར་མཛད་པའོ། །དྲུག་པ་རྒྱ་མཚོར་ཇི་ལྟར་བྱོན་པའི་ཚུལ་
ལ་བརྒྱད། རྒྱ་མཚོ་ཆེན་པོའི་ རང་བཞིན་བསྟན་པ། རྒྱ་མཚོར་ཞུགས་ནས་རིང་
པོར་མ་ལོན་པར་ལྟས་ངན་ཆེན་པོ་བྱུང་བས་ཚོང་པ་རྣམས་འཇིགས་སྐག་ཏུ་གྱུར་
པ། དེད་དཔོན་སེམས་དཔའ་ཆེན་པོས་ཚོང་པ་རྣམས་སྤྲོ་བསྲིངས། གྲུ་བོ་ཆེ་རླུང་
གིས་བདས་ཏེ་སྤུ་གྲིའི་ཕྲེང་བ་ཞེས་བྱ་བའི་རྒྱ་མཚོར་ཕྱིན་པ། དེ་ལས་ཀྱང་འདས་
ཏེ་ཞོ་ཕྲེང་ཞེས་བྱ་བ་འོ་མའི་རྒྱ་མཚོར་ཕྱིན་པ། དེ་ལས་ཀྱང་འདས་ཏེ་མེའི་ཕྲེང་བ་
ཞེས་བྱ་བའི་རྒྱ་མཚོར་ཕྱིན་པ། དེ་ལས་ཀྱང་འདས་ཏེ་ཀུ་ཤིའི་ཕྲེང་བ་ཅན་ཞེས་བྱ་
བའི་རྒྱ་མཚོར་ཕྱིན་པ། དེ་ལས་ཀྱང་འདས་ཏེ་འདམ་བུའི་ཕྲེང་བ་ཅན་ཞེས་བྱ་བའི་
རྒྱ་མཚོར་ཕྱིན་པའོ། །བདུན་པ་མཐར་རྒྱ་མཚོའི་ཀློང་དང་འཕྲད་པ་ཚུལ་ཁྲིམས་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྣམ་པར་དག་པའི་བདེན་ཚིག་གི་མཐུས་ཚོང་པ་རྣམས་འཇིགས་པ་ལས་བསྐྱབས་
ཏེ་དོན་གྲུབ་པར་མཛད་པ་ལ་དྲུག །གྲུ་བོ་ཆེ་རྒྱ་མཚོའི་ཀློང་གི་ཁར་ཆུད་པ། ཚོང་
པ་རྣམས་འཇིགས་སྐྲག་ནས་དེད་དཔོན་སེམས་དཔའ་ཆེན་པོ་ལ་གསོལ་བ་བཏབ་
པ། དེད་དཔོན་སེམས་དཔའ་ཆེན་པོས་ཚོང་པ་རྣམས་སྤྲོ་བསྲིངས་པ། དེད་དཔོན་
སེམས་དཔའ་ཆེན་པོས་ཚུལ་ཁྲིམས་རྣམ་པར་དག་པའི་བདེན་ཚིག་བརྗོད་དེ་རྒྱ་
མཚོའི་ཀློང་ལས་ཐར་བར་མཛད་པ། ཚོང་པ་རྣམས་ཇི་ལྟར་འདོད་པའི་དོན་རིན་
པོ་ཆེ་སྣ་ཚོགས་ཀྱིས་ཚིམ་ཞིང་རང་ཡུལ་དུ་སླེབ་པར་མཛད་པ། ཚོང་པ་དེ་དག་
གིས་སེམས་དཔའ་ཆེན་པོ་ལ་བཀའ་དྲིན་དྲན་ པའི་ གུས་པས་མཆོད་པ་བྱས་
པའོ། །བཞི་པ་དེད་དཔོན་སེམས་དཔའ་ཆེན་པོས་ཚུལ་ཁྲིམས་རྣམ་པར་དག་པའི་
བདེན་ ཚིག་བརྗོད་དེ་རྒྱ་མཚོའི་ཀློང་ལས་ཐར་བར་མཛད་པ་ལ་གཉིས། དེད་
དཔོན་སེམས་དཔའ་ཆེན་པོས་ཚུལ་ཁྲིམས་རྣམ་པར་དག་པའི་བདེན་ཚིག་བརྗོད་
པ་དང་། བདེན་ཚིག་གི་མཐུ་ཚད་མེད་པས་རླུང་དང་རྒྱ་མཚོའི་ཆུའི་ཤུགས་རྒྱུན་
ལས་ལྡོག་སྟེ་ཚོང་པ་རྣམས་རྒྱ་མཚོའི་ཀློང་གི་འཇིགས་པ་ལས་ཐར་བར་མཛད་
པའོ། །ལེའུ་བཅུ་བཞི་པའི་བསྡུས་དོན་ནོ།། །། །
གཉིས་པ་ ཕྲ་མ་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་ བཤད་ པ་ ལ་བཞི། མཚམས་ སྦྱར་བ། ཉའི་ རྒྱལ་ པོར་ འཁྲུངས་ པའི་རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་པ། ལེའུའི་མཚན་བསྟན་
པའོ། །གཉིས་པ་ཉའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་
- 46 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
ཡོན་ཏན་སྤྱིར་བསྟན་པ། བྱེ་བྲག་ཏུ་སེམས་དཔའ་ཆེན་པོ་དེས་ཚུལ་ཁྲིམས་རྣམ་
པར་དག་པའི་བདེན་ཚིག་གི་མཐུས་སེམས་ཅན་རྣམས་སྐྱོབ་པར་མཛད་པའི་ཚུལ་
ལོ། །གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས།
ཡོན་ཏན་མདོར་བསྟན་པ་དང་། བསྡུ་བ་བཞིའི་སྒོ་ནས་སེམས་ཅན་གྱི་དོན་མཛད་
ཚུལ་རྒྱས་པར་བཤད་པའོ། །དང་པོ་ལ་གཉིས། ཚིག་ལྷུག་པའི་སྒོ་ནས་བསྔགས་
པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །གཉིས་པ་བསྡུ་བ་བཞིའི་
སྒོ་ནས་སེམས་ཅན་གྱི་དོན་མཛད་ཚུལ་རྒྱས་པར་བཤད་པ་ལ་གཉིས། ཚིག་ལྷུག་
པའི་སྒོ་ནས་བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །
གསུམ་པ་བྱེ་བྲག་ཏུ་སེམས་དཔའ་ཆེན་པོ་དེས་ཚུལ་ཁྲིམས་རྣམ་པར་དག་པའི་
བདེན་ཚིག་གི་མཐུས་སེམས་ཅན་རྣམས་སྐྱོབ་པར་མཛད་པ་ལ་བདུན། སེམས་
ཅན་སྤྱི་མཐུན་གྱི་ལས་ཀྱི་ཉེས་པས་ཆར་མ་བབས་པས་མཚོ་དེ་བྲི་བར་གྱུར་པ།
ཐན་པ་ཆེ་བས་མཚོ་དེ་རིམ་གྱིས་བྲི་སྟེ་སྐམ་པ་ལ་ཉེ་བར་གྱུར་པ། མཚོ་དེ་ཕལ་
ཆེར་བསྐམས་པས་ཉ་རྣམས་རང་བཞིན་གྱིས་འཆི་བ་ལ་ཉེ་ཞིང་བྱ་རྣམ་པ་མང་
པོས་ཀྱང་གཙེས་པས་སེམས་དཔའ་ཆེན་པོ་དེ་བཟོད་གླགས་མེད་པའི་སྙིང་རྗེ་
སྐྱེས་ པ། སེམས་དཔའ་ཆེན་པོ་དེ་ཐུགས་ སྙིང་ རྗེས་ གདུངས་ནས་ སེམས་ ཅན་
རྣམས་ སྐྱོབ་ པའི་ ཕྱིར་ བདེན་ ཚིག་ བརྗོད་ པའི་ ཐུགས་ དམ་ བཅས་ པ། སེམས་
དཔའ་ཆེན་པོ་དེས་ཚུལ་ཁྲིམས་རྣམ་པར་དག་པའི་བདེན་ཚིག་གི་མཐུ་བརྗོད་པས་
ཆར་བབས་ཏེ་ཉ་རྣམས་གསོས་པར་མཛད་པ། སེམས་དཔའ་ཆེན་པོ་དེས་སླར་
ཡང་ཆར་ཆད་དུ་དོགས་ནས་ཆར་སྤྲིན་ལ་གཟིགས་ཏེ་བདེན་ཚིག་གི་མཐུ་བརྗོད་
པ། སེམས་དཔའ་ཆེན་པོ་དེས་བདེན་ཚིག་བརྗོད་པ་དེ་དག་ལྷའི་དབང་པོ་བརྒྱ་
- 47-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བྱིན་གྱིས་ཐོས་ནས་ངོ་མཚར་ཡ་མཚན་དུ་གྱུར་ནས་སེམས་དཔའ་ཆེན་པོའི་མདུན་
དུ་འོངས་ཏེ་མཆོད་ཅིང་བསྔགས་པའོ། །གཉིས་པ་ཐན་པ་ཆེ་བས་མཚོ་དེ་རིམ་
གྱིས་སྐམ་པ་ལ་ཉེ་བར་གྱུར་པ་ལ་གཉིས། དོན་དེ་ཚིག་ལྷུག་པའི་སྒོ་ནས་བརྗོད་
པ་དང༌། ཚིགས་སུ་བཅད་པའི་སྒོ་ནས་བརྗོད་པའོ། །གསུམ་པ་མཚོ་དེ་ཕལ་ཆེར་
བསྐམས་པས་ཉ་རྣམས་རང་བཞིན་གྱིས་འཆི་བ་ལ་ཉེ་ཞིང་བྱ་རྣམ་པ་མང་པོས་
ཀྱང་གཙེས་པས་སེམས་དཔའ་ཆེན་པོ་དེ་བཟོད་གླགས་མེད་པའི་སྙིང་རྗེ་སྐྱེས་པ་
ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་སུ་བཅད་པའི་སྒོ་ནས་
བརྗོད་པའོ། །ལྔ་པ་སེམས་དཔའ་ཆེན་པོ་དེས་ཚུལ་ཁྲིམས་རྣམ་པར་དག་པའི་
བདེན་ཚིག་གི་མཐུ་བརྗོད་པས་ཆར་བབས་ཏེ་ཉ་རྣམས་གསོས་པར་མཛད་པ་ལ་
གསུམ། སེམས་དཔའ་ཆེན་པོ་དེས་ཚུལ་ཁྲིམས་རྣམ་པར་དག་པའི་བདེན་ཚིག་
བརྗོད་པ། བདེན་ཚིག་གི་མཐུས་ཆར་བབས་པ། མཚོ་དེ་ཆུས་གང་བས་ཉ་རྣམས་
གསོས་ཏེ་རབ་ཏུ་དགའ་བར་གྱུར་པའོ། །གཉིས་པ་བདེན་ཚིག་གི་མཐུས་ཆར་
བབས་པ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང་། ཚིགས་བཅད་ཀྱི་
སྒོ་ནས་བསྔགས་པའོ། །གཉིས་པ་ཚིགས་བཅད་ཀྱི་སྒོ་ནས་བསྔགས་པ་ལ་ལྔ།།
བདེན་ཚིག་གི་མཐུས་ ཆར་སྤྲིན་ འདུས་ པའི་ ཚུལ་ལ་བསྔགས་པ། སྤྲིན་ གྱི་ སྒྲ་
དབྱངས་བསྒྲགས་པའི་ཚུལ་ལ་བསྔགས་པ། ཆར་བབས་ཏེ་ས་གཞི་བརླན་པར་
བྱས་ པའི་ ཚུལ་ ལ་ བསྔགས་པ། ཆར་ བབས་ པས་ ཕྱོགས་ ཕྱོགས་ ནས་ ཆུ་ རྒྱུན་
བབས་ཏེ་མཚོ་དེ་གང་བར་གྱུར་པའི་ཚུལ་ལ་བསྔགས་པ། གློག་གི་འོད་ཟེར་འཕྲོ་
བའི་ཚུལ་ལ་བསྔགས་པའོ། །ལེའུ་བཅོ་ལྔ་པའི་བསྡུས་དོན་ནོ།། །། །
གསུམ་པ་ཚིག་རྩུབ་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་
- 48 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། ་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་བཤད་པ་ལ་བཞི། མཚམས་སྦྱར་བ། བྱ་སྲེག་པའི་ ཕྲུག་གུར་འཁྲུངས་པའི་
རྟོགས་བརྗོད་ རྒྱས་ པར་ བཤད་པ། དོན་བསྡུས་ཏེ་ གདམས་ པ། ལེའུའི་མཚན་
བསྟན་པའོ། །གཉིས་པ་བྱ་སྲེག་པའི་ཕྲུག་གུར་འཁྲུངས་པའི་རྟོགས་བརྗོད་རྒྱས་
པར་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་
ཏན་སྤྱིར་བསྟན་པ། བྱེ་བྲག་ཏུ་སེམས་དཔའ་ཆེན་པོ་དེས་ཚུལ་ཁྲིམས་རྣམ་པར་
དག་པའི་བདེན་ཚིག་གི་མཐུས་སྲོག་ཆགས་གྲངས་མེད་པ་ཞིག་སྐྱོབ་པར་མཛད་
པའི་ཚུལ་ལོ། །གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་བཞི། སྲེག་པའི་
ཕྲུག་གུ་སོགས་སྐལ་བ་མཉམ་པའི་གདུལ་བྱ་མང་པོ་ཞིག་དང་ལྷན་ཅིག་ཏུ་འཁོད་
པ། བྱ་སྲེག་པར་འཁྲུངས་པའི་གནས་སྐབས་དེར་ཡང་ལུས་ཇི་ཙམ་རྒུད་ཀྱང་ལོག་
པའི་འཚོ་བ་སྤོང་བར་མཛད་པ། ལོག་འཚོ་སྤངས་པ་དང་མ་སྤངས་པའི་ཁྱད་པར་
བསྟན་པ། ཚུལ་དེ་འདུལ་བ་ལུང་ལས་གསུངས་ཚུལ་བསྟན་པའོ། །གསུམ་པ་བྱེ་
བྲག་ཏུ་སེམས་དཔའ་ཆེན་པོ་དེས་ཚུལ་ཁྲིམས་རྣམ་པར་དག་པའི་བདེན་ཚིག་གི་
མཐུས་སྲོག་ཆགས་གྲངས་མེད་པ་ཞིག་སྐྱོབ་པར་མཛད་པའི་ཚུལ་ལ་བཞི། ནགས་
ཚལ་དེར་མེའི་གནོད་པ་བྱུང་བ། ནགས་ཚལ་ལ་མེ་མཆེད་པ་ན་བྱ་གཞན་རྣམས་
འཕུར་ཏེ་བྲོས་པ། བྱང་ཆུབ་སེམས་དཔའ་ནི་སེམས་ཅན་རྣམས་ལ་སྙིང་བརྩེ་བའི་
ཕྱིར་བཞུགས་པ། སེམས་དཔའ་ཆེན་པོ་དེས་མེ་ལ་བདེན་ཚིག་བརྗོད་པས་ཞི་
བར་མཛད་དེ་ནགས་ཚལ་དེའི་སྲོག་ཆགས་གྲངས་མེད་པ་ཞིག་བསྐྱབས་པའོ། །
དང་པོ་ལ་གསུམ། ཚིག་ལྷུག་པའི་སྒོ་ནས་བརྗོད་པ། ཚིགས་སུ་བཅད་པའི་སྒོ་
ནས་བརྗོད། མེ་དེ་སེམས་དཔའ་ཆེན་པོ་གང་ན་བཞུགས་པའི་མདུན་དེར་འོང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པའོ། །བཞི་པ་སེམས་དཔའ་ཆེན་པོ་དེས་མེ་ལ་བདེན་ཚིག་བརྗོད་པས་ཞི་བར་
མཛད་དེ་ནགས་ཚལ་དེའི་སྲོག་ཆགས་གྲངས་མེད་པ་ཞིག་སྐྱོབ་པར་མཛད་པ་ལ་
གསུམ། ཁྲོ་བ་དང་གཞན་ལ་སྐྱོན་བརྗོད་པའི་ཚིག་རྩུབ་སྤངས་ཏེ་ཚིག་འཇམ་པོས་
མེ་ལ་བདེན་ཚིག་བརྗོད་པ། ཚུལ་ཁྲིམས་རྣམ་པར་དག་པའི་བདེན་ཚིག་གི་མཐུ་
གྲུབ་པར་བསྟན་པ། རྟོགས་བརྗོད་འདིས་བརྡ་ཆོས་བསྟན་ཚུལ་ལོ། །ལེའུ་བཅུ་
དྲུག་པའི་བསྡུས་དོན་ནོ།། །།
བཞི་པ་ངག་འཁྱལ་སྤོང་བའི་ཚུལ་ཁྲིམས་བསྲུང་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་བཤད་པ་ལ་བཞི། མཚམས་སྦྱར་བ། བརྒྱ་བྱིན་དུ་འཁྲུངས་པའི་རྟོགས་བརྗོད་
རྒྱས་ པར་ བཤད་ པ། དོན་བསྡུས་ཏེ་ གདམས་པ། ལེའུའི་མཚན་བསྟན་ པའོ། །
གཉིས་པ་བརྒྱ་བྱིན་དུ་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ།
བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་བསྟན་པ། ཁྱད་
པར་སེམས་དཔའ་ཆེན་པོ་དེས་བག་མེད་པའི་གནས་ཆང་སྤོང་བའི་ཚུལ་ཁྲིམས་
བསྲུང་ཚུལ་རྒྱལ་པར་བསྟན་པའོ། །གཉིས་པ་རྟེན་དེའི་ཡོན་ཏན་སྤྱིར་བསྟན་པ་
ལ་གཉིས། ཚིག་ལྷུག་པའི་སྒོ་ནས་བསྔགས་པ་དང༌། ཚིགས་སུ་བཅད་པའི་སྒོ་
ནས་བསྔགས་པའོ། །གསུམ་པ་ཁྱད་པར་སེམས་དཔའ་ཆེན་པོ་དེས་བག་མེད་
པའི་གནས་ཆང་སྤོང་བའི་ཚུལ་ ཁྲིམས་བསྲུང་ཚུལ་རྒྱས་པར་བསྟན་པ་ལ་ལྔ།
བདག་ཉིད་ཆེན་པོ་དེས་སྐྱེ་བོ་མང་པོ་ཆང་གིས་མྱོས་ནས་འཕུང་བར་གཟིགས་པ།
འདི་ཕྱིར་ཕུང་བའི་ཉེས་སྤྱོད་དེ་འགོག་པའི་ཐབས་ཇི་ལྟར་བྱ་སྙམ་དུ་དགོངས་པ།
རྒྱལ་བློན་འབངས་དང་བཅས་པ་རྫུ་འཕྲུལ་གྱིས་འདུན་པར་བྱས་པ། ཆང་འཐུང་
དུ0 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
བའི་ཉེས་དམིགས་རྒྱས་པར་བསྟན་པ། རྒྱལ་བློན་འབངས་དང་བཅས་པ་དད་
ནས་བཀའ་བཞིན་དུ་བསྒྲུབས་པའོ། །གསུམ་པ་རྒྱལ་བློན་འབངས་དང་བཅས་པ་
རྫུ་ འཕྲུལ་ གྱིས་ འདུན་ པར་ བྱས་ པ་ ལ་ བཞི། དེ་ དག་ འདུལ་ བར་ ནུས་ པའི་
གཟུགས་བསྟན་པ། རྒྱལ་བློན་འབངས་དང་བཅས་པ་ངོ་མཚར་ནས་གུས་པས་
བཏུད་ པ་ ན་ བུམ་ པ་ ཞིག་ བསྟན་ནས་ ཉོས་ཤིག་ པར་ བསྐུལ་བ། རྒྱལ་ བློན་
འབངས་དང་བཅས་པས་བདག་ཉིད་ཆེན་པོ་དེ་ལ་སུ་ཡིན་དྲིས་པ། བྱང་སེམས་
བདག་ཉིད་ཆེན་པོས་ཆང་གི་ཉེས་དམིགས་མདོར་བསྟན་པའོ། ། །
བཞི་པ་ཆང་འཐུང་བའི་ཉེས་དམིགས་རྒྱས་པར་བསྟན་པ་ལ་གཉིས། ཆང་
གི་ཉེས་དམིགས་ཉན་པར་བསྐུལ་བ་དང༌། ཆང་འཐུང་བའི་ཉེས་དམིགས་བཤད་
པ་ དངོས་ སོ། །གཉིས་ པ་ ཆང་ འཐུང་ བའི་ ཉེས་དམིགས་ བཤད་ པ་ དངོས་ ལ་
གསུམ། ཚེ་འདིར་འབྱུང་བའི་ཉེས་དམིགས་བཤད་པ། ཕྱི་མར་འབྱུང་བའི་ཉེས་
དམིགས་བཤད་ པ། ཉེས་དམིགས་རྒྱ་ཆེར་བཤད་པ་དེ་དག་བསམ་ནས་ཆང་
འཐུང་བར་མི་རིགས་སོ་ཞེས་མདོར་བསྡུས་ཏེ་གདམས་པའོ། །དང་པོ་ལ་གཉིས།
རྒྱས་པར་བཤད་པ་དང་། དོན་བསྡུས་ཏེ་བསྟན་པའོ། །དང་པོ་རྒྱས་པར་བཤད་པ་
ལ་བཅུ་གཅིག །ཆང་འཐུངས་ན་ལུས་ཉམས་ཤིང་དྲན་པ་ཉམས་པར་འགྱུར་བར་
བསྟན་པ། ཆང་འཐུངས་ན་དགེ་ལེགས་ཉམས་ཤིང་ཕྱུགས་དང་འདྲ་བར་འགྱུར་
བར་བསྟན་པ། ཆང་འཐུངས་ན་ངོ་ཚ་ཁྲེལ་ཡོད་ཉམས་པར་འགྱུར་བར་བསྟན་པ།
ཆང་འཐུངས་ན་ཁྱི་དང་མཚུངས་པར་འགྱུར་བར་བསྟན་པ། ཆང་འཐུངས་ན་ཕན་
བདེ་ཐམས་ཅད་རླག་པར་འགྱུར་བར་བསྟན་པ། ཆང་འཐུངས་བས་དམེ་བྱུང་བ་
སོགས་ཕུང་ཀྲོལ་ཆེན་པོར་གྱུར་པའི་སྔོན་གྱི་བྱུང་བ་བསྟན་པ། ཆང་འཐུངས་ན་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ནོར་ དང་ རིགས་ ཉམས་ པར་ འགྱུར་ བར་ བསྟན་ པ། ཆང་ འཐུངས་ན་ བློ་ གྲོས་
ཉམས་ཤིང་གཏམ་ངན་གྱི་གཞིར་འགྱུར་བར་བསྟན་པ། ཆང་འཐུངས་ན་ངག་
འཁྱལ་ངེས་པར་འབྱུང་བར་བསྟན་པ། ཆང་འཐུངས་ན་ལྷའི་དཔལ་ལས་ཉམས་
པའི་སྔོན་གྱི་བྱུང་བ་བསྟན་པ། ཆང་འཐུངས་ན་སྨོན་པ་དང་མཚུངས་པར་འགྱུར་
བར་བསྟན་པའོ། །གཉིས་པ་དོན་བསྡུས་ཏེ་གདམས་པ་ལ་གཉིས། ཆང་འཐུང་བ་
སྡིག་སྡུག་གཏམ་ངན་ཐམས་ཅད་འབྱུང་བའི་གཞི་ཡིན་པར་བསྟན་པ་དང༌། ཆང་
འཐུང་བ་ཕུང་ཀྲོལ་ཀུན་གྱི་གཞི་ཡིན་པར་བསྟན་པའོ། །ལྔ་པ་རྒྱལ་བློན་འབངས་
དང་བཅས་པ་དད་ནས་བཀའ་བཞིན་དུ་བསྒྲུབས་པ་ལ་གཉིས། སེམས་དཔའ་
ཆེན་པོས་ཆོས་བསྟན་པ་དེ་ལ་ཡིད་ཆེས་རྙེད་ནས་རྒྱལ་པོས་མཆོད་པ་ཕུལ་བ་
དང༌། སེམས་དཔའ་ཆེན་པོས་རྒྱལ་ བློན་འབངས་དང་བཅས་པ་ལ་སླར་ཡང་
གདམས་པའོ། །ལེའུ་བཅུ་བདུན་པའི་བསྡུས་དོན་ནོ།། །།
གསུམ་པ་ཡིད་ཀྱི་ཉེས་སྤྱོད་སྤོང་བའི་ཚུལ་ཁྲིམས་ལ་སློབ་ཚུལ་ལ་གསུམ།
འདོད་ཆགས་སྤོང་བའི་ཚུལ་ཁྲིམས་ལ་སློབ་ཚུལ། ཞེ་སྡང་སྤོང་བའི་ཚུལ་ཁྲིམས་
ལ་སློབ་ཚུལ། གཏི་མུག་སྤོང་བའི་ཚུལ་ཁྲིམས་ལ་སློབ་ཚུལ་ལོ། །དང་པོ་འདོད་
ཆགས་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། རྒྱལ་ རིགས་ཕྱུག་པོའི་ རིགས་སུ་འཁྲུངས་པའི་རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་པ། ལེའུའི་མཚན་བསྟན་
པའོ། །གཉིས་ པ་ རྒྱལ་ རིགས་ ཕྱུག་པོའི་ རིགས་སུ་འཁྲུངས་པའི་རྟོགས་བརྗོད་
རྒྱས་པ་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་
- 52 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
ཡོན་ཏན་སྤྱིར་བསྟན་པ། ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་ཚུལ་
ཁྲིམས་རྣམ་པར་དག་པར་མཛད་ཚུལ་ལོ། །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །གསུམ་པ་
ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་ཚུལ་ཁྲིམས་རྣམ་པར་དག་པར་
མཛད་ཚུལ་ལ་ལྔ། ཁྱིམ་གྱི་བདེ་བ་ལ་མ་ཆགས་པར་རབ་ཏུ་བྱུང་བའི་ཚུལ། རབ་
ཏུ་བྱུང་ནས་རང་ཡུལ་སྤངས་ཏེ་དབེན་པའི་ནགས་སུ་གནས་པ། སེམས་དཔའ་
ཆེན་པོ་དེ་རབ་ཏུ་བྱུང་བའི་ཡོན་ཏན་ཐམས་ཅད་དང་ལྡན་པས་སྙན་པའི་གྲགས་པ་
རྒྱས་པ། གཟུར་གནས་བློ་ལྡན་ཀུན་གྱིས་མཆོད་ཅིང་བཀུར་བ་སྡིག་པའི་གྲོགས་
པོས་བཀྲི་བར་མ་ནུས་པར་དབེན་པར་ཚུལ་ཁྲིམས་བསྲུང་བ་མཐར་ཕྱིན་པར་
མཛད་པའོ། །དང་པོ་ལ་གཉིས། ཁྱིམ་ན་གནས་པའི་སྐྱོན་དང་རབ་ཏུ་བྱུང་བའི་
ཕན་ཡོན་མཐོང་ནས་འདོད་པའི་བདེ་བ་ལ་ཞེན་པ་ལོག་པའི་ངེས་འབྱུང་སྐྱེས་པ།
ངེས་འབྱུང་རྣམ་པར་དག་པས་ཀུན་ནས་བསླངས་ཏེ་རབ་ཏུ་བྱུང་བའི་ཚུལ་ལོ། །
བཞི་པ་གཟུར་གནས་བློ་ལྡན་ཀུན་གྱིས་མཆོད་ཅིང་བཀུར་བ་ལ་གཉིས། མཆོད་
ཅིང་བཀུར་བ་དངོས་དང་། སྔར་བཤད་པའི་ཡོན་ཏན་ཕུན་སུམ་ཚོགས་པ་དེ་དག་
ལ་ཚིགས་སུ་བཅད་པའི་སྒོ་ནས་བསྔགས་པའོ། །ལྔ་པ་སྡིག་པའི་གྲོགས་པོས་
བཀྲི་བར་མ་ནུས་པར་དབེན་པར་ཚུལ་ཁྲིམས་བསྲུང་བ་མཐར་ཕྱིན་པར་མཛད་པ་
ལ་ གཉིས། པའི་ མཛའ་ བོས་ ཁྱིམ་ དུ་ གནས་ ན་ ལེགས་ པར་ གསོལ་ བ་ དང་།
སེམས་དཔའ་ཆེན་པོས་དེ་ལ་ཁྱིམ་ན་གནས་པའི་སྐྱོན་དང་རབ་ཏུ་བྱུང་ནས་དབེན་
པར་ གནས་པའི་ཡོན་ཏན་བཤད་པའོ། །དང་པོ་ལ་གཉིས། ཚིག་ལྷུག་པའི་སྒོ་
༨
༨



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ནས་ བརྗོད་ པ་ དང༌། ཚིགས་ སུ་ བཅད་ པའི་ སྒོ་ ནས་ བརྗོད་ པའོ། །གཉིས་ པ་
སེམས་དཔའ་ཆེན་པོས་དེ་ལ་ཁྱིམ་ན་གནས་པའི་སྐྱོན་དང་རབ་ཏུ་བྱུང་ནས་དབེན་
པར་གནས་པའི་ཡོན་ཏན་བཤད་པ་ལ་གསུམ། ཁྱིམ་ན་གནས་པའི་སྐྱོན་བཤད་
པ། རབ་ཏུ་བྱུང་ནས་དབེན་པར་གནས་པའི་ཡོན་ཏན་བཤད་པ། ཕའི་མཛའ་བོ་
དེ་དད་ནས་ རྗེས་སུ་ཡི་རངས་བྱས་པའོ། །དང་པོ་ལ་གཉིས། མདོར་བསྟན་པ་
དང་། རྒྱས་ པར་ བཤད་ པའོ། །གཉིས་པ་ རྒྱས་ པར་ བཤད་ པ་ ལ་དྲུག ཁྱིམ་ན་
གནས་པ་སྡུག་བསྔལ་གྱི་གཞིར་བསྟན་པ། ཁྱིམ་ན་གནས་པ་མི་དགེ་བའི་གཞིར་
བསྟན་པ། ཁྱིམ་ན་གནས་པ་ཆོས་འགལ་བར་བསྟན་པ། ཁྱིམ་ན་གནས་པ་ལ་
ནམ་ ཡང་ བདེ་བ་མེད་ པར་ བསྟན་པ། ཁྱིམ་ན་གནས་ པ་ང་རྒྱལ་སོགས་ཉོན་
མོངས་པའི་གཞིར་བསྟན་པ། རྒྱུ་མཚན་དེ་དག་བསམ་ནས་ཁྱིམ་སྤང་དགོས་པར་
གདམས་པའོ། །ལེའུ་བཅོ་བརྒྱད་པའི་བསྡུས་དོན་ནོ།། །།
གཉིས་པ་ཞེ་སྡང་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་བཤད་པ་ལ་བཞི། མཚམས་སྦྱར་བ། བྲམ་ཟེར་འཁྲུངས་ པའི་རྟོགས་བརྗོད་
རྒྱས་ པར་ བཤད་ པ། དོན་ བསྡུས་ ཏེ་ གདམས་པ། ལེའུ་ མཚན་ བསྟན་ པའོ། །
གཉིས་ པ་ བྲམ་ ཟེར་ འཁྲུངས་ པའི་ རྟོགས་ བརྗོད་ རྒྱས་ པར་ བཤད་ པ་ ལ་
དྲུག །བསམས་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་བསྟན་
པ། ཁྱད་ པར་ ཁྱིམ་ ནས་ ཁྱིམ་ མེད་ པར་ རབ་ཏུ་བྱུང་ བའི་ ཚུལ། རབ་ ཏུ་ བྱུང་
ནས་དབེན་པའི་གནས་སུ་དཀའ་ཐུབ་མཛད་པ། དཀའ་ཐུབ་ཀྱིས་ལུས་རིད་ཅིང་
ཉམས་པར་གྱུར་ཀྱང་རྒྱུད་འཁྲུག་པ་མེད་པར་ཞེ་སྡང་སྤོང་བའི་ཚུལ་ཁྲིམས་བསྲུང་
- 54 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
བར་མཛད་པ། དབེན་པའི་གནས་སུ་ ཚུལ་ ཁྲིམས་རྣམ་པར་དག་པ་ལ་གནས་
ནས་ཐུགས་བརྩེ་བས་གཞན་ལ་ཆོས་སྟོན་པར་མཛད་པའོ། །གསུམ་པ་ཁྱད་པར་
ཁྱིམ་ནས་ཁྱིམ་མེད་པར་རབ་ཏུ་བྱུང་བའི་ཚུལ་ལ་ལྔ། རབ་ཏུ་འབྱུང་བའི་རྐྱེན་
བསྟན་པ། ནུ་བོ་རྣམས་ལ་གདམས་པ། ནུ་བོ་རྣམས་ཀྱིས་གསོལ་བ་བཏབ་པ། ནུ་
བོ་རྣམས་ཀྱང་རབ་ཏུ་འབྱུང་བར་གནང་བ། འཁོར་དང་བཅས་པ་ཁྱིམ་ནས་ཁྱིམ་
མེད་པར་རབ་ཏུ་བྱུང་བའོ། །གཉིས་པ་ནུ་བོ་རྣམས་ལ་གདམས་པ་ལ་གཉིས།
ཚིག་ལྷུག་པའི་སྒོ་ན་གདམས་པ་དང༌། ཚིགས་སུ་བཅད་པའི་སྒོནས་གདམས་
པའོ། །གསུམ་པ་ནུ་བོ་རྣམས་ཀྱིས་གསོལ་བ་བཏབ་པ་ལ་གསུམ། ཚིག་ལྷུག་པའི་
སྒོ་ནས་ གསོལ་བ་བཏབ་ པ། ཚིགས་སུ་བཅད་པའི་སྒོ་ནས་གསོལ་བ་བཏབ་
པ། དོན་བསྡུས་ཏེ་སེམས་དཔའ་ཆེན་པོ་ཁྱོད་ཅིས་ཀྱང་རབ་ཏུ་འབྱུང་ན་བདག་
ཅག་ཀྱང་རབ་ཏུ་འབྱུང་ཞེས་ཞུས་པའོ། །བཞི་པ་ནུ་བོ་རྣམས་ཀྱང་རབ་ཏུ་འབྱུང་
བར་གནང་བ་ལ་གཉིས། ཚིགས་སུ་བཅད་པའི་སྒོ་ནས་བརྗོད་པ་དང༌། ཚིག་ལྷུག་
པའི་སྒོ་ནས་བརྗོད་པའོ། །བཞི་པ་རབ་ཏུ་བྱུང་ནས་དབེན་པའི་གནས་སུ་དཀའ་
ཐུབ་མཛད་པ་ལ་གསུམ། སེམས་དཔའ་ཆེན་པོ་འཁོར་བཅས་དབེན་པའི་གནས་
སུ་ བྱོན་ ནས་ གཡེང་ མེད་ བསམ་ གཏན་ ལ་ བཞུགས་ པ། སེམས་ དཔའ་ ཆེན་
པོས་འཁོར་དེ་དག་ལ་བསམ་གཏན་གྱི་གདམས་ངག་སྟོན་པར་མཛད་པ། སེམས་
དཔའ་ཆེན་པོ་འཁོར་བཅས་འདོད་པ་ཆུང་ཞིང་ཆོག་ཤེས་པས་དཀའ་ཐུབ་ཀྱི་ཟས་
ཀྱིས་འཚོ་བར་མཛད་པའོ། །ལྔ་པ་དཀའ་ཐུབ་ཀྱིས་ལུས་རིད་ཅིང་ཉམས་པར་
གྱུར་ཀྱང་རྒྱུད་འཁྲུག་པ་མེད་པར་ཞེ་སྡང་སྤོང་བའི་ཚུལ་ཁྲིམས་བསྲུང་བར་མཛད་
པ་ལ་གསུམ། སེམས་དཔའ་ཆེན་པོ་འཁོར་བཅས་ཀྱི་སྤྱོད་ཚུལ་བཟང་པོའི་གྲགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ་རྒྱས་པ། བརྒྱ་བྱིན་གྱིས་དེ་ཐོས་ནས་སེམས་དཔའ་ཆེན་པོ་ཉམས་སད་པའི་
ཕྱིར་དཀའ་ཐུབ་ཀྱི་ཟས་མི་སྣང་བར་བྱས་པ། སེམས་དཔའ་ཆེན་པོ་འཚོ་བས་
ཕོངས་ཏེ་ལུས་རིད་པར་གྱུར་ཀྱང་སེམས་འཁྲུག་པ་མེད་པར་བརྟན་པར་གནས་
པའོ། །གསུམ་པ་སེམས་དཔའ་ཆེན་པོ་འཚོ་བས་ཕོངས་ཏེ་ལུས་རིད་པར་གྱུར་
ཀྱང་ སེམས་ འཁྲུག་ པ་ མེད་ པར་ བརྟན་ པར་ གནས་ པ་ ལ་ གཉིས། སྤྱིར་ རྒྱལ་
སྲས་ དམ་ པ་ རྣམས་ རྒུད་ པས་ སེམས་ མི་ འཁྲུག་ པར་ བརྟན་ པ་ དང་། ཁྱད་
པར་སེམས་དཔའ་ཆེན་པོ་འདི་ཇི་ཙམ་རྒུད་དེ་སྲོག་ལ་བབ་ཀྱང་སེམས་འཁྲུག་པ་
མེད་པར་བརྟན་པར་གནས་པའོ། །དྲུག་པ་དབེན་པའི་གནས་སུ་ཚུལ་ཁྲིམས་རྣམ་
པར་དག་པ་ལ་གནས་ནས་ཐུགས་བརྩེ་བས་གཞན་ལ་ཆོས་སྟོན་པར་མཛད་པ་ལ་
དྲུག །མནའ་བོར་བའི་ཚུལ་ གྱིས་ སྲིད་པའི་ འབྱོར་ པ་ ཕུང་བའི་རྒྱུར་བསྟན་པ།
བརྒྱ་བྱིན་གྱིས་རང་གཟུགས་བསྟན་ནས་འདོད་པ་ལ་སྨོད་པའི་རྒྱུ་མཚན་དྲིས་
པ། སེམས་དཔའ་ཆེན་པོས་འདོད་པའི་ཉེས་དམིགས་བཤད་པ། བརྒྱ་བྱིན་གྱིས་
བརྟག་པའི་ཕྱིར་པདྨའི་རྩ་བ་སྦས་པར་ཁས་བླངས་པ། སེམས་དཔའ་ཆེན་པོས་
བརྒྱ་བྱིན་ལ་དེ་ལྟར་བྱ་མི་རིགས་སོ་ཞེས་སྤྱོ་བར་མཛད་པ། བརྒྱ་བྱིན་གྱིས་བཟོད་
པ་གསོལ་བའོ། །དང་པོ་ལ་བཞི། འཁོར་རྣམས་ཆོས་ཉན་པའི་ ཕྱིར་ འདུས་ པ་
ན་སེམས་དཔའ་ཆེན་པོ་ལུས་རིད་ཅིང་ཉམས་དམའ་བར་མཐོང་ནས་དེའི་རྒྱ་དྲིས་
པ། སེམས་དཔའ་ཆེན་པོས་དོན་དེ་བརྗོད་པ། དྲང་སྲོང་དེ་དག་སེམས་དཔའ་ཆེན་
པོ་ལ་ངོ་ཚ་ཞིང་སེམས་དཔའ་ཆེན་པོ་སྐུ་ལུས་རིད་པས་མི་དགའ་བར་གྱུར་ཀྱང་
བརྒྱ་ བྱིན་ གྱིས་ བསྒྲིབས་ ནས་ དོན་ དེ་ མངོན་ ཤེས་ ཀྱིས་ དཔྱོད་ མ་ ནུས་
པ། སེམས་དཔའ་ཆེན་པོ་འཁོར་བཅས་ཀྱིས་སྲིད་འབྱོར་ལ་ཆགས་པ་ཕུང་བའི་
- 56 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
རྒྱུར་ བསྟན་ པའོ། །གསུམ་ པ་ དོན་ བསྡུས་ ཏེ་ གདམས་ པ་ ལ་ གཉིས། དོན་
བསྡུ་དངོས་དང་། སེམས་དཔའ་ཆེན་པོ་འཁོར་བཅས་འདི་རྣམས་སྟོན་པ་འཇིག་
རྟེན་དུ་བྱོན་པའི་ཚེ་གང་དང་གང་དུ་གྱུར་པ་བསྟན་པའོ། །ལེའུ་བཅུ་དགུ་པའི་
བསྡུས་དོན་ནོ།། །།
གསུམ་པ་གཏི་མུག་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་ བཤད་ པ་ ལ་ བཞི། མཚམས་ སྦྱར་བ། ཚོང་དཔོན་ དུ་ འཁྲུངས་ པའི་རྟོགས་
བརྗོད་ རྒྱས་ པར་ བཤད་ པ། དོན་ བསྡུས་ཏེ་ གདམས་ པ། ལེའུའི་ མཚན་ བསྟན་
པའོ། །གཉིས་པ་ཚོང་དཔོན་དུ་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་བསྟན་
པ། ཁྱད་པར་སྐྱོན་ཡོན་འབྱེད་པ་ལ་མ་རྨོངས་པར་ཡོན་ཏན་བསྒྲུབ་པའི་ཕྱིར་རབ་
ཏུ་བྱུང་ནས་ཚུལ་ཁྲིམས་རྣམ་པར་དག་པར་མཛད་ཚུལ་ལོ། ། གསུམ་པ་ཁྱད་པར་
སྐྱོན་ཡོན་འབྱེད་པ་ལ་མ་རྨོངས་པར་ཡོན་ཏན་བསྒྲུབ་པའི་ཕྱིར་རབ་ཏུ་བྱུང་ནས་
ཚུལ་ཁྲིམས་རྣམ་པར་དག་པར་མཛད་ཚུལ་ལ་གསུམ། རབ་ཏུ་འབྱུང་བའི་རྐྱེན་
བསྟན་ པ། སེམས་ དཔའ་ ཆེན་ པོས་ རབ་ ཏུ་ འབྱུང་ བར་ དགོངས་ པ། རྒྱལ་ པོ་
འབངས་དང་བཅས་པས་བཤོལ་བཏབ་པའོ། །དང་པོ་ལ་གསུམ། མནའ་མའི་མ་
རྒན་མོས་སེམས་འཁྲུལ་ཏེ་ཚོང་དཔོན་སེམས་དཔའ་ཆེན་པོ་རབ་ཏུ་བྱུང་ངོ་ཞེས་མྱ་
ངན་ བྱས་ པ། མནའ་ མས་ དེ་ ཐོས་ནས་མྱང་ ངན་ཆེར་ བྱས་ པ། མཛའ་བཤེས་
སོགས་ཡུལ་མི་རྣམས་ཀྱིས་ཐོས་ཏེ་འདུས་ནས་མྱ་ངན་ཆེར་བྱས་པའོ། །དང་པོ་ལ་
གཉིས། ཚིག་ལྷུག་པའི་སྒོ་ནས་བརྗོད་པ་དང༌། ཚིགས་སུ་བཅད་པའི་སྒོ་ནས་
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བརྗོད་པའོ། །གསུམ་པ་མཛའ་བཤེས་སོགས་ཡུལ་མི་རྣམས་ཀྱིས་ཐོས་ཏེ་འདུས་
ནས་ མྱ་ ངན་ ཆེར་ བྱས་ པ་ ལ་ གཉིས། ཚིག་ལྷུག་ པའི་ སྒོ་ནས་ བརྗོད་ པ་ དང༌།
ཚིགས་སུ་བཅད་པའི་སྒོ་ནས་བརྗོད་པའོ། །གཉིས་པ་སེམས་དཔའ་ཆེན་པོས་
རབ་ཏུ་འབྱུང་བར་དགོངས་པ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་།
ཚིགས་སུ་བཅད་པའི་སྒོ་ནས་བརྗོད་པའོ། །དང་པོ་ལ་གཉིས། སེམས་དཔའ་ཆེན་
པོས་རང་གི་ཁྱིམ་ན་ཆོ་ངེའི་སྒྲ་ཆེན་པོ་གྲག་པ་ཐོས་ནས་གཡོག་ཅིག་བལྟར་བཏང་
བ་དང༌། གཡོག་དེས་ཇི་ལྟར་གྱུར་པ་བརྗོད་པའོ། །གསུམ་པ་རྒྱལ་པོ་འབངས་
དང་བཅས་པས་བཤོལ་བཏབ་པ་ལ་གཉིས། རྒྱལ་པོས་བཤོལ་བཏབ་ཀྱང་དེའི་
དབང་དུ་མ་བཏང་བ་དང་། སྐྱེ་བོ་གཞན་རྣམས་ ཀྱིས་བཤོལ་བཏབ་ཀྱང་དེའི་
དབང་དུ་མ་བཏང་བའོ། །དང་པོ་ལ་གསུམ། རྒྱལ་པོ་ལ་རབ་ཏུ་འབྱུང་བའི་གནང་
བ་གསོལ་བ། རྒྱལ་པོས་བཤོལ་བཏབ་པ། དེའི་དབང་དུ་མ་བཏང་བར་ནན་གྱིས་
གསོལ་ཏེ་རབ་ཏུ་འབྱུང་བར་ཐག་བཅད་པའོ། །གཉིས་པ་སྐྱེ་བོ་གཞན་རྣམས་
ཀྱིས་བཤོལ་བཏབ་ཀྱང་དེའི་དབང་དུ་མ་བཏང་བ་ལ་གཉིས། ནང་མི་དང་མཛའ་
བཤེས་སོགས་སྐྱེ་བོ་མང་པོས་བཤོལ་བཏབ་པ་དང༌། སེམས་དཔའ་ཆེན་པོས་
གང་ལའང་མ་ཆགས་ཤིང་སུས་ཀྱང་བསྒྱུར་མ་ཐུབ་པར་རབ་ཏུ་འབྱུང་བར་མཛད་
པའོ། །གཉིས་པ་སེམས་དཔའ་ཆེན་པོས་གང་ལའང་མ་ཆགས་ཤིང་སུས་ཀྱང་
བསྒྱུར་མ་ཐུབ་པར་རབ་ཏུ་འབྱུང་བར་མཛད་པ་ལ་བཅུ་གཉིས། སྡིག་པ་དང་སྡུག་
བསྔལ་འབྱུང་བའི་རྒྱུ་བག་མེད་པའི་སྤྱོད་ཚུལ་ལས་བཟློག་རིགས་པ། སྡིག་པ་
དང་སྡུག་བསྔལ་སྤོང་བའི་གནས་དབེན་པའི་གནས་སུ་འགྲོ་བ་བཟློག་མི་རིགས་
པ། དབེན་པར་ ལམ་ སྒོམ་དུ་ འགྲོ་བ་ལ་མྱ་ངན་བྱ་མི་རིགས་པ། དབེན་ པའི་
- 58 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
གནས་སུ་འགྲོ་བ་ལ་མྱ་ངན་བྱེད་པ་ནི་འདོད་པ་ལ་ཆགས་པའི་དབང་གིས་བྱུང་
བར་བསྟན་པ། མཛའ་བཤེས་ལ་ཡིད་བརྟན་མེད་པར་བསྟན་པ། ཚེ་འདིར་ཞེན་
པའི་གྲོགས་ཀྱི་སྤྱོད་པ་ནི་གར་མཁན་གྱི་སྤྱོད་པ་དང་མཚུངས་པར་བསྟན་པ།
འཁོར་བའི་ཆོས་ཉིད་ལ་ལེགས་པར་བརྟག་ནས་ཡིད་འབྱུང་བསྐྱེད་པར་བསྟན་པ།
སྐྱོན་ཡོན་གྱི་རང་བཞིན་ལེགས་པར་བརྟག་པ། འཁོར་འདས་ཀྱི་སྐྱོན་ཡོན་མི་
ཤེས་པ་ནི་བློ་གྲོས་ཀྱི་མིག་ལྡོངས་པའི་མཐུར་བསྟན་པ། འཁོར་བའི་ཉེས་སྐྱོན་
ཐམས་ ཅད་ ཀྱི་ རྩ་ བ་ གཏི་མུག་ ཡིན་ པར་ བསྟན་ པ། སེམས་དཔའ་ཆེན་པོས་
སེམས་ཅན་ཐམས་ཅད་ཀྱི་གཏི་མུག་གི་མུན་པ་སེལ་བར་དམ་བཅས་པ། སེམས་
ཅན་རྣམས་ཀྱི་གཏི་མུག་གི་མུན་པ་སེལ་ཕྱིར་དབེན་པའི་ནགས་སུ་གཤེགས་པའི་
ཚུལ་ལོ། །ལེའུ་ཉི་ཤུ་པའི་བསྡུས་དོན་ནོ།། །།
ཚུལ་ཁྲིམས་ཀྱི་བཅུ་ཚན་འདི་ལ་ཡང་བསྡུས་དོན་འདི་ལྟར་བྱས་སྟེ། རྩ་
བའི་ གཉིས་པ་ཚུལ་ཁྲིམས་ལ་སློབ་ཚུལ་ལ་གཉིས། ཁྱིམ་པ་དང་ཐུན་མོང་བ་
བསླབ་གཞི་ལྔ་བསྲུང་བའི་ཚུལ་ཁྲིམས་ལ་སློབ་ཚུལ་དང༌། ཁྱིམ་པ་དང་ཐུན་མོང་
མིན་པ་རབ་ཏུ་བྱུང་བའི་ཚུལ་ཁྲིམས་ལ་སློབ་ཚུལ་ལོ། །དང་པོ་ལ་ལྔ། སྲོག་གཅོད་
སྤོང་བའི་ཚུལ་ཁྲིམས་ལ་སློབ་ཚུལ། མ་བྱིན་ལེན་སྤོང་བའི་ཚུལ་ཁྲིམས་ལ་སློབ་
ཚུལ། ལོག་ གཡེམ་ སྤོང་ བའི་ ཚུལ་ ཁྲིམས་ ལ་ སློབ་ ཚུལ། རྫུན་སྤོང་ བའི་ ཚུལ་
ཁྲིམས་ལ་སློབ་ཚུལ། མྱོས་འགྱུར་སྤོང་བའི་ཚུལ་ཁྲིམས་ལ་སློབ་ཚུལ་ལོ། །དེའི་
དང་པོ་སྲོག་གཅོད་སྤོང་བའི་ཚུལ་ཁྲིམས་ལ་སློབ་ཚུལ་སྟོན་པ་ལ་བརྒྱ་བྱིན་གྱི་
འཁྲུངས་རབས། གཉིས་པ་མ་བྱིན་ལེན་སྤོང་བའི་ཚུལ་ཁྲིམས་ལ་སློབ་ཚུལ་སྟོན་
པ་ལ་བྲམ་ཟེའི་འཁྲུངས་རབས། གསུམ་པ་ལོག་གཡེམ་སྤོང་བའི་ཚུལ་ཁྲིམས་ལ་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སློབ་ཚུལ་སྟོན་པ་ལ་ཤི་བིའི་རྒྱལ་པོའི་འཁྲུངས་རབས། བཞི་པ་རྫུན་སྤོང་བའི་
ཚུལ་ཁྲིམས་ལ་སློབ་ཚུལ་སྟོན་པ་ལ་དེད་དཔོན་གྱི་འཁྲུངས་རབས། ཉའི་རྒྱལ་
པོའི་ འཁྲུངས་ རབས། བྱ་ སྲེག་ པའི་ འཁྲུངས་ རབས་ གསུམ་ སྦྱར་ཏེ། འཁྲུངས་
རབས་གསུམ་པོ་འདི་བདེན་པའི་མཐུ་བསྟན་པ་ཤ་སྟག་ཏུ་འདུག་པས། རྫུན་
སྤངས་ནས་བདེན་ཚིག་གི་མཐུ་གྲུབ་པ་ལ་སྦྱར་རོ། །ལྔ་པ་མྱོས་འགྱུར་སྤོང་བའི་
ཚུལ་ཁྲིམས་ལ་སློབ་ཚུལ་སྟོན་པ་ལ་ལྷའི་དབང་པོའི་འཁྲུངས་རབས། གཉིས་པ་
ཁྱིམ་པ་དང་ཐུན་མོང་མིན་པ་རབ་ཏུ་བྱུང་བའི་ཚུལ་ཁྲིམས་ལ་སློབ་ཚུལ་ལ་གསུམ།
ཁྱིམ་ན་གནས་པའི་སྐྱོན་དང་རབ་ཏུ་བྱུང་བའི་ཕན་ཡོན་སྒོ་དུ་མ་ནས་བསམ་སྟེ་
ཁྱིམ་གྱི་འདོད་ཡོན་ལ་ཆགས་པ་མེད་པར་རབ་ཏུ་བྱུང་བའི་ཚུལ་ཁྲིམས་ལ་སློབ་
ཚུལ། རབ་ཏུ་བྱུང་ནས་དབེན་པའི་གནས་སུ་འཚོ་བ་དཀའ་ཐུབ་ལ་གནས་ནས་
ལམ་སྒོམ་པའི་ཚེ་དཀའ་ཐུབ་ཀྱིས་ལུས་རིད་པ་སོགས་ཀྱིས་ཡིད་གདུང་བ་མེད་པ་
དང་དེའི་རྐྱེན་གྱིས་ཁྲོ་བ་དང་འཁྲུག་པ་མེད་པར་རྐྱེན་ཅི་བྱུང་ཡང་དགའ་བཞིན་སྤྲོ་
བཞིན་དུ་རབ་ཏུ་བྱུང་བའི་ཚུལ་ཁྲིམས་རྣམ་པར་དག་པ་ལ་གནས་ནས་བསམ་
གཏན་སྒོམ་ཚུལ། རབ་ཏུ་བྱུང་བའི་ཚུལ་ཁྲིམས་ལ་གནས་ནས་སོ་སོར་རྟོག་པའི་
ཤེས་རབ་ཀྱིས་འཁོར་འདས་ཀྱི་སྐྱོན་ཡོན་ལེགས་པར་རིག་པར་བྱས་ནས་གཏི་
མུག་གི་གཉེན་པོ་སྒོམ་ཚུལ་ལོ། །གསུམ་པོ་དེའི་དང་པོ་སྟོན་པ་ལ་རྒྱལ་རིགས་
ཕྱུག་པོའི་བུའི་འཁྲུངས་རབས། གཉིས་པ་སྟོན་པ་ལ་བྲམ་ཟེ་དཀའ་ཐུབ་ཅན་གྱི་
འཁྲུངས་རབས། གསུམ་པ་སྟོན་པ་ལ་ཚོང་དཔོན་གྱི་འཁྲུངས་རབས་རྣམས་སྦྱར་
རོ། །འཁྲུངས་རབས་བཅུ་པོ་དེ་དག་ལ་སོ་སོར་གནས་གང་དུ་འཁྲུངས་པ་དང་།
རིགས་རུས་གང་ཡིན་པ་དང་། འཇིག་རྟེན་མཐུན་འཇུག་གི་མཛད་པ་ཇི་ལྟར་
-60-



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
མཛད་པ་དང༌། འཇིག་རྟེན་ཀུན་ལས་ཁྱད་པར་དུ་འཕགས་པ་རྒྱལ་སྲས་ཀྱི་སྤྱོད་
པ་རླབས་པོ་ཆེ་ ལ་སློབ་ཚུལ་ཇི་ལྟར་མཛད་པ་སོགས་སོ་སོའི་དོན་ཞིབ་པར་
བསྡུས་དོན་སྔ་མར་བཤད་པ་ལྟར་བྱའོ། །རྩ་བའི་གསུམ་པ་བཟོད་པ་ལ་སློབ་ཚུལ་
ལ་བཞི། གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ། སྡུག་བསྔལ་དང་
ལེན་གྱི་བཟོད་པ་ལ་སློབ་ཚུལ། ཆོས་ལ་ངེས་སེམས་ཀྱི་བཟོད་པ་ལ་སློབ་ཚུལ།
བཟོད་པའི་ཉམས་ལེན་ལ་གདེང་ཐོབ་ནས་བདག་པས་གཞན་གཅེས་པའི་སེམས་
ཀྱིས་ གཞན་དོན་རླབས་ཆེན་བྱ་ཚུལ་ལོ། །དང་ པོ་ ལ་ གསུམ། ཁོང་ ཁྲོའི་ ཉེས་
དམིགས་བསམ་པའི་སྒོ་ནས་གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་
བཤད་པ། འདོད་ཡོན་ལ་ཆགས་པའི་ཉེས་དམིགས་དང་བཟོད་པའི་ཕན་ཡོན་
བསམ་པའི་སྒོ་ནས་གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་བཤད་
པ། རྙེད་བཀུར་ལ་ཆགས་པའི་ཉེས་དམིགས་བསམ་པའི་སྒོ་ནས་གནོད་བྱེད་ལ་
ཇི་ མི་ སྙམ་ པའི་ བཟོད་ པ་ ལ་ སློབ་ ཚུལ་བཤད་པའོ། །དང་ པོ་ ཁོང་ ཁྲོའི་ ཉེས་
དམིགས་བསམ་པའི་སྒོ་ནས་གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་
དེ་བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་
རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་སྦྱར་བ། གཙུག་ཕུད་བྱང་ཆུབ་
ཏུ་འཁྲུངས་པའི་རྟོགས་བརྗོད་རྒྱས་པར་བཤད་པ། དོན་བསྡུས་ཏེ་གདམས་པ།
ལེའུའི་ མཚན་ བསྟན་ པའོ། །གཉིས་ པ་ གཙུག་ ཕུད་ བྱང་ ཆུབ་ཏུ་ འཁྲུངས་ པའི་
རྟོགས་བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་
ཚུལ། རྟེན་དེའི་ཡོན་ཏན་སྤྱིར་བསྟན་པ། ཁྱད་པར་བཟོད་པའི་ཕར་ཕྱིན་ལ་ཇི་
ལྟར་སློབ་པར་མཛད་ཚུལ་ལོ། །གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཉིས། ཚིག་ལྷུག་པའི་སྒོ་ནས་བསྔགས་པ་དང༌། ཚིགས་སུ་བཅད་པའི་སྒོ་ནས་
བསྔགས་པའོ། །གསུམ་པ་ཁྱད་པར་བཟོད་པའི་ཕར་ཕྱིན་ལ་ཇི་ལྟར་སློབ་ཚུལ་ལ་
གསུམ། བྱང་སེམས་བདག་ཉིད་ཆེན་པོ་དེ་འདོད་ཡོན་ལ་མ་ཆགས་པར་ཁྱིམ་ནས་
ཁྱིམ་མེད་པར་ རབ་ཏུ་བྱུང་བ། རབ་ཏུ་བྱུང་ནས་དབེན་པའི་གནས་སུ་བསམ་
གཏན་ལ་རྩེ་གཅིག་ཏུ་གཞོལ་བར་མཛད་པ། ཁྱད་པར་གནོད་བྱེད་ལ་ཇི་མི་སྙམ་
པའི་བཟོད་པ་ཇི་ལྟར་མཛད་པའི་རྣམ་ཐར་རྒྱས་པར་བཤད་པའོ། །དང་པོ་ལ་
བཞི། བྱང་སེམས་བདག་ཉིད་ཆེན་པོ་དེ་འདོད་པའི་ཉེས་དམིགས་གཟིགས་ནས་
ཁྱིམ་གྱི་གནས་ལ་ཡིད་འབྱུང་སྐྱེས་པ། བྱང་སེམས་བདག་ཉིད་ཆེན་པོས་ཇི་ལྟར་
གཟིགས་པ་ལྟར་འདོད་ པའི་ཉེས་དམིགས་བསྟན་པ། བྱང་སེམས་བདག་ཉིད་
ཆེན་པོ་དེ་འདོད་ཡོན་ལ་ཆགས་པ་སྤངས་ནས་རབ་ཏུ་བྱུང་བར་མཛད་པ། བྲམ་
ཟེའི་ཆུང་མ་དེ་ཡང་རབ་ཏུ་བྱུང་བར་གྱུར་པའོ། །བཞི་པ་བྲམ་ཟེའི་ཆུང་མ་དེ་ཡང་
རབ་ཏུ་བྱུང་བར་གྱུར་པ་ལ་གསུམ། བྲམ་ཟེའི་ཆུང་མ་དེ་སེམས་དཔའ་ཆེན་པོའི་
རྗེས་སུ་སློབ་པའི་ཕྱིར་རབ་ཏུ་བྱུང་བར་གྱུར་པ། དབེན་པའི་གནས་སུ་བུད་མེད་
དང་ལྷན་ཅིག་གནས་པ་དགག་བྱ་ཆེ་བར་གཟིགས་ནས་བུད་མེད་དེ་ རྗེས་སུ་
འཁྲིད་པར་མ་གནང་བ། བུད་མེད་དེས་ནན་ཆེན་པོར་གསོལ་བ་བཏབ་སྟེ་སེམས་
དཔའ་ཆེན་པོའི་ཕྱི་བཞིན་རྗེས་སུ་འབྲངས་ནས་རབ་ཏུ་བྱུང་བའི་སྡོམ་པའི་དཔལ་
ལ་གནས་པའོ། །གསུམ་པ་ཁྱད་པར་གནོད་བྱེད་ལ་ཇི་མི་སྙམ་པའི་བཟོད་པ་ཇི་
ལྟར་མཛད་པའི་རྣམ་ཐར་རྒྱས་པར་བཤད་པ་ལ་བཞི། བཟོད་པ་སྐྱེ་བའི་རྐྱེན་
ཡུལ་དེའི་རྒྱལ་པོ་སེམས་དཔའ་ཆེན་པོའི་མདུན་དུ་ཉེས་བར་ལྷགས་པ། རྒྱལ་པོ་
དེས་སེམས་དཔའ་ཆེན་པོ་དཀའ་ཐུབ་དང་ལྡན་མི་ལྡན་བརྟག་པ། རྒྱལ་པོ་དེས་
- 62 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
སེམས་དཔའ་ཆེན་པོ་ལ་མཐོ་འཚམ་པ། སེམས་དཔའ་ཆེན་པོས་གནོད་བྱེད་ལ་ཇི་
མི་སྙམ་པའི་བཟོད་པ་ཇི་ལྟར་མཛད་པའོ། །དང་པོ་ལ་གཉིས། ཚིག་ལྷུག་པའི་སྒོ་
ནས་བརྗོད་པ་དང༌། ཚིགས་སུ་བཅད་པའི་སྒོ་ནས་བརྗོད་པའོ། །གཉིས་པ་རྒྱལ་
པོ་དེས་སེམས་དཔའ་ཆེན་པོ་དཀའ་ཐུབ་དང་ལྡན་མི་ལྡན་བརྟག་པ་ལ་གསུམ།
རྒྱལ་པོ་དེས་སེམས་དཔའ་ཆེན་པོ་འཁོར་བཅས་མཐོང་ནས་བུད་མེད་རབ་ཏུ་བྱུང་
བ་དེ་ལ་ཡིད་ཆགས་ནས་འཕྲོག་པར་འདོད་པ་སྐྱེས་པ། རྒྱལ་པོ་དེས་སེམས་
དཔའ་ཆེན་པོ་དཀའ་ཐུབ་ཀྱི་མཐུ་དང་ལྡན་མི་ལྡན་བརྟག་པའི་ཕྱིར་དྲི་བ་བྱས་པ།
སེམས་དཔའ་ཆེན་པོས་རྒྱལ་པོ་དེ་ལ་ལན་གསུངས་པའོ། །གསུམ་པ་རྒྱལ་པོ་དེས་
སེམས་དཔའ་ཆེན་པོ་ལ་མཐོ་འཚམ་པ་ལ་བཞི། རྒྱལ་པོ་དེས་འཁོར་རྣམས་ལ་
བུད་མེད་རབ་ཏུ་བྱུང་བ་དེ་ཕོ་བྲང་དུ་ཁྲིད་ཅིག་ཅེས་བསྒོ་བ། བུད་མེད་རབ་ཏུ་བྱུང་
བ་དེས་རྒྱལ་པོའི་ཚིག་དེ་ཐོས་ནས་འཇིགས་ཤིང་སྐྲག་པར་གྱུར་པ། བུད་མེད་
རབ་ཏུ་བྱུང་བ་དེས་སྨེ་སྔགས་བཏོན་པ། རྒྱལ་པོའི་འཁོར་རྣམས་ཀྱིས་བུད་མེད་
རབ་ཏུ་བྱུང་བ་དེ་ཕོ་བྲང་དུ་ཁྲིད་པའོ། །གསུམ་པ་བུད་མེད་རབ་ཏུ་བྱུང་བ་དེས་སྨེ་
སྔགས་བཏོན་པ་ལ་གསུམ་རྒྱལ་པོས་མི་རིགས་པ་བྱས་པ་ལ་ཡིད་ཆེས་པའི་ཚིག་
བརྗོད་པ། ལྷ་ལ་འོ་དོད་བོས་པ། སེམས་དཔའ་ཆེན་པོ་ལ་འོ་དོད་བོས་པའོ། །
བཞི་པ་སེམས་དཔའ་ཆེན་པོས་གནོད་བྱེད་ལ་ཇི་མི་སྙམ་པའི་བཟོད་པ་ཇི་ལྟར་
མཛད་པ་ལ་དྲུག །སེམས་དཔའ་ཆེན་པོས་གནོད་བྱེད་ལ་ཇི་མི་སྙམ་པའི་བཟོད་
པ་མཛད་ཚུལ་དངོས། རྒྱལ་པོས་མཐོ་འཚམ་པའི་དྲི་བ་བྱས་པ། སེམས་དཔའ་
ཆེན་པོས་རྐྱེན་ཅི་བྱུང་ཡང་ཁོང་ཁྲོའི་དབང་དུ་མ་བཏང་བར་བཟོད་པ་མཛད་པ་
ཡིན་ཚུལ་བསྟན་པ། རྒྱལ་པོས་གསུང་གི་དགོངས་པ་གང་ཡིན་དྲིས་པ། སེམས་
3



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དཔའ་ཆེན་པོས་ཁོང་ཁྲོའི་ཉེས་དམིགས་བཤད་པ། དེ་ལ་རྒྱལ་པོ་དད་ཅིང་གུས་
པས་ བཟོད་ པར་ གསོལ་བའོ། །ལྔ་ པ་ སེམས་ དཔའ་ ཆེན་ པོས་ ཁོང་ ཁྲོའི་ ཉེས་
དམིགས་ བཤད་ པ་ ལ་ གསུམ། ཁོང་ ཁྲོས་ དགེ་ བ་ འཇོམས་ པ་ སོགས་ ཉེས་
དམིགས་མང་དུ་བཤད་པ། སླར་ཡང་ཁོང་ཁྲོའི་ཉེས་དམིགས་རྒྱ་ཆེར་བཤད་པ།
ཁོང་ཁྲོའི་ཉེས་དམིགས་བཤད་པ་རྣམས་ཀྱི་དོན་བསྡུས་པའོ། །དང་པོ་ལ་བདུན།
ཁོང་ཁྲོས་དགེ་རྩ་ འཇོམས་ པར་ བསྟན་པ། ཁོང་ཁྲོས་ རང་ལ་གནོད་པའི་དགྲ་
རྣམས་དགའ་བར་འགྱུར་བར་བསྟན་པ། ཁོང་ཁྲོས་ལམ་བཟང་པོ་མཐོང་བ་ལ་
བསྒྲིབས་པས་ལོང་བ་ལྟ་བུར་འགྱུར་བར་བསྟན་པ། ཁོང་ཁྲོ་སྐྱེས་པ་ནི་གདོན་
གྱིས་ཟིན་པ་དང་འདྲ་བར་བསྟན་པ། ཁོང་ཁྲོ་ནི་ཕན་བདེ་འཚིག་པར་བྱེད་པའི་མེ་
དང་འདྲ་བར་བསྟན་པ། ཁོང་ཁྲོ་ལས་གཏམ་ངན་འབྱུང་བར་བསྟན་པ། ཁོང་ཁྲོ་
ཞི་བར་བྱས་པ་ལས་ཡོན་ཏན་ཐམས་ཅད་འབྱུང་བར་བསྟན་པའོ། །གཉིས་པ་
སླར་ཡང་ཁོང་ཁྲོའི་ཉེས་དམིགས་རྒྱ་ཆེར་བཤད་པ་ལ་གཉིས། ཚེ་འདིར་མཐོང་
ཆོས་ཀྱི་ཉེས་དམིགས་བཤད་པ་དང་། ཕྱི་མར་ཇི་ལྟར་འགྱུར་བ་མ་མཐོང་བའི་
ཉེས་དམིགས་བཤད་པའོ། །དང་པོ་ལ་དྲུག ཁྲོ་བས་མི་མཛེས་ཤིང་མི་སྡུག་པར་
འགྱུར་བ། ཁྲོ་བས་གཉིད་མི་འོང་ཞིང་སྡུག་བསྔལ་མྱོང་བར་འགྱུར་བ། ཁྲོ་བས་
ལམ་ངན་པར་འགྲོ་བར་བྱེད་པ། ཁྲོ་བས་དོན་ཐམས་ཅད་ལས་ཉམས་པར་འགྱུར་
བ། ཁྲོ་བས་གཡང་སར་ལྟུང་བར་འགྱུར་བ། ཁྲོ་བས་སེམས་རྨོངས་པར་འགྱུར་
བའོ། །ལེའུ་ཉི་ཤུ་རྩ་གཅིག་པའི་བསྡུས་དོན་ནོ།། །།
གཉིས་པ་འདོད་ཡོན་ལ་ཆགས་པའི་ཉེས་དམིགས་དང་བཟོད་པའི་ཕན་
ཡོན་བསམ་པའི་སྒོ་ནས་གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་དེ་
-64 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་
རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་སྦྱར་བ། ངང་པའི་རྒྱལ་པོར་
འཁྲུངས་ པའི་ རྟོགས་བརྗོད་ རྒྱས་ པར་ བཤད་ པ། དོན་ བསྡུས་ ཏེ་ གདམས་ པ།
ལེའུའི་མཚན་བསྟན་པའོ། །གཉིས་པ་ངང་པའི་རྒྱལ་པོར་འཁྲུངས་པའི་རྟོགས་
བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ།
རྟེན་དེའི་ཡོན་ཏན་ སྤྱིར་བསྟན་པ། ཁྱད་ པར་བཟོད་པ་བསྒོམས་ པའི་ སྒོ་ནས་
སེམས་ཅན་གྱི་དོན་མཛད་ཚུལ་ལོ། །གཉིས་པ་རྟེན་དེའི་ཡོན་ཏན་སྤྱིར་བསྟན་པ་
ལ་ལྔ། རྒྱལ་པོ་རྣམས་ཀྱིས་འབངས་སྐྱོང་བ་བློན་པོ་མཁས་པ་ལ་ལྟོས་སོ་ཞེས་
བསྟན་པའི་ཕྱིར་བློན་པོའི་ཡོན་ཏན་བསྟན་པ། རྒྱལ་པོ་དང་བློན་པོ་གཉིས་སྤྱོད་པ་
མཐུན་པར་སེམས་ཅན་གྱི་དོན་མཛད་ཚུལ། རྒྱལ་བློན་དེ་གཉིས་ཀྱིས་ངང་པའི་
ཚོགས་རྣམས་བསྐྱངས་ཚུལ། ཡིད་བཞིན་གྱི་མཚོ་ཆེན་པོ་ངང་པའི་ཚོགས་ཀྱིས་
མཛེས་པར་བྱས་ཚུལ། སེམས་དཔའ་ཆེན་པོ་ངང་པའི་རྒྱལ་པོ་འཁོར་དང་བཅས་
པའི་སྙན་པའི་གྲགས་པས་འཇིག་རྟེན་ཐམས་ཅད་ཁྱབ་པར་གྱུར་པའོ། །གཉིས་
པ་རྒྱལ་པོ་དང་བློན་པོ་གཉིས་སྤྱོད་པ་མཐུན་པར་སེམས་ཅན་གྱི་དོན་མཛད་ཚུལ་
ལ་ གཉིས། ཚིག་ལྷུག་པའི་སྒོ་ནས་བསྔགས་ པ་དང༌། ཚིགས་སུ་བཅད་པའི་སྒོ་
ནས་བསྔགས་པའོ། །བཞི་པ་ཡིད་བཞིན་གྱི་མཚོ་ཆེན་པོ་ངང་པའི་ཚོགས་ཀྱིས་
མཛེས་པར་བྱས་ཚུལ་ལ་གཉིས། ཚིག་ལྷུག་པའི་སྒོ་ནས་མདོར་བསྟན་པ་དང༌།
ཚིགས་སུ་བཅད་པའི་སྒོ་ནས་རྒྱས་པར་བཤད་པའོ། །ལྔ་པ་སེམས་དཔའ་ཆེན་པོ་
ངང་པའི་རྒྱལ་པོ་འཁོར་དང་བཅས་པའི་སྙན་པའི་གྲགས་པས་འཇིག་རྟེན་ཐམས་
ཅད་ཁྱབ་པར་གྱུར་པ་ལ་གཉིས། གནས་དེ་ན་གནས་པའི་མངོན་ཤེས་ཅན་རྣམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཀྱིས་སེམས་དཔའ་ཆེན་པོ་འཁོར་དང་བཅས་པའི་ཡོན་ཏན་མཐོང་ནས་བསྔགས་
པ་དང་། འཇིག་རྟེན་ཐམས་ཅད་དུ་སྙན་པའི་ གྲགས་པ་རྒྱས་པའོ། །གསུམ་པ་
ཁྱད་པར་བཟོད་པ་བསྒོམས་པའི་སྒོ་ནས་སེམས་ཅན་ གྱི་དོན་མཛད་ཚུལ་ལ་
གཉིས། ཝ་ར་ཎཱ་སིར་འབྱོན་པའི་རྐྱེན་ཇི་ལྟར་བྱུང་བ་དང་། དེར་བྱོན་ནས་སེམས་
ཅན་ གྱི་དོན་མཛད་ཚུལ་དངོས་སོ། །དང་པོ་ལ་བདུན། ཝ་ ར་ཎཱ་སིའི་རྒྱལ་པོ་
ཚངས་བྱིན་གྱིས་སེམས་དཔའ་ཆེན་པོ་རྗེ་བློན་གཉིས་ ཀྱི་གྲགས་པ་ཐོས་ནས་
འགུགས་པའི་ཐབས་དྲིས་པ། བློན་པོ་རྣམས་ཀྱིས་དེའི་ཐབས་ཞུས་པ། རྒྱལ་པོ་
ཚངས་བྱིན་གྱིས་ཡིད་བཞིན་གྱི་མཚོ་ལ་འགྲན་པའི་མཚོ་ཞིག་གསར་དུ་བསྒྲུབས་
པ། མཚོ་དེའི་ལོངས་སྤྱོད་ཀྱི་ཁྱད་པར་རྣམས་ལ་བསྔགས་པ། སེམས་དཔའ་ཆེན་
པོ་རྗེ་བློན་གཉིས་བཟུང་འདོད་ནས་གཡོ་ཐབས་ཀྱིས་མི་འཇིགས་པ་བསྒྲགས་པ།
སེམས་དཔའ་ཆེན་པོའི་འཁོར་ཞིག་གིས་མཚོ་དེ་མཐོང་བ། འཁོར་ངང་པ་དེས་
སེམས་དཔའ་ཆེན་པོ་ལ་མཚོ་དེར་འབྱོན་པར་བསྐུལ་བའོ། །བཞི་པ་མཚོ་དེའི་
ལོངས་སྤྱོད་ཀྱི་ཁྱད་པར་རྣམས་ལ་བསྔགས་པ་ལ་བདུན། མཚོའི་མཐའ་ལ་བསྐོར་
བའི་ལྗོན་ཤིང་རྣམས་ལ་བསྔགས་པ། མེ་ཏོག་གི་ཚོགས་ལ་བསྔགས་པ། ཆུ་ནང་
གི་སེམས་ཅན་ལ་བསྔགས་པ། ཆུ་རླབས་འཐོར་བའི་ཚུལ་ལ་བསྔགས་པ། དྲི་
བཟང་ འཕྲོ་ བའི་ ཚུལ་ལ་བསྔལ་བསྔགས་པ། ཆུ་དྭངས་ པ་ ལ་ གཟུགས་བརྙན་
འཆར་བའི་ཚུལ་ལ་བསྔགས་པ། ཆུ་བྱ་རྣམས་ཀྱིས་བརྒྱན་པའི་ཚུལ་ལ་བསྔགས་
པའོ། ། །
དྲུག་པ་སེམས་དཔའ་ཆེན་པོའི་འཁོར་ཞིག་གིས་མཚོ་དེ་མཐོང་བ་ལ་
གསུམ། སེམས་དཔའ་ཆེན་པོའི་འཁོར་ངང་པ་ཁྱོ་ཤུག་གཉིས་ཡུལ་གཞན་དུ་རྒྱུ་
66 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
ཞིང་སོང་ བ། ངང་པ་དེ་གཉིས་ཀྱིས་ཚངས་བྱིན་གྱི་ མཚོ་ མཐོང་བ། ངང་ པ་ དེ་
གཉིས་ཚངས་བྱིན་གྱི་མཚོའི་ལོངས་སྤྱོད་ལ་དགའ་ནས་ངང་པའི་རྒྱལ་པོ་འཁོར་
བཅས་ཀྱང་འདིར་སླེབ་ན་ཅི་མ་རུང་སྙམ་དུ་དྲན་པའོ། །བདུན་པ་འཁོར་ངང་པ་
དེས་སེམས་དཔའ་ཆེན་པོ་མཚོ་དེར་འབྱོན་པར་བསྐུལ་བ་ལ་གཉིས། ངང་པ་ཁྱོ་
ཤུག་གཉིས་པོ་དེ་སླར་ཡང་ཡིད་བཞིན་གྱི་མཚོ་དེ་ཉིད་དུ་ཕྱིན་པ་དང་། ངང་པ་དེ་
གཉིས་ཀྱིས་ངང་པའི་རྒྱལ་པོ་ཡུལ་འཁོར་བསྲུང་ལ་ཚངས་བྱིན་གྱི་མཚོར་འབྱོན་
པར་བསྐུལ་བའོ། །གཉིས་པ་དེར་བྱོན་ནས་སེམས་ཅན་གྱི་དོན་མཛད་ཚུལ་དངོས་
ལ་བཅུ་ གསུམ། ངང་པའི་རྒྱལ་ པོ་ སེམས་དཔའ་ཆེན་པོས་ངང་ པའི་ སྡེ་དཔོན་
བཞིན་བཟང་ལ་ཇི་ལྟར་བྱ་ཞེས་གྲོས་དྲིས་པ། ངང་པ་སྡེ་དཔོན་བཞིན་བཟང་གིས་
ལན་གསོལ་བ། སེམས་དཔའ་ཆེན་པོ་ཡུལ་འཁོར་བསྲུང་འཁོར་དང་བཅས་པ་
ཚངས་བྱིན་གྱི་མཚོ་དེར་བྱོན་པ། ཚངས་ཕྱིན་གྱི་མཚོ་བསྲུང་བའི་མིས་ངང་པའི་
རྒྱལ་པོ་རྗེ་བློན་གཉིས་འཁོར་བཅས་མཚོ་དེར་བྱོན་པ་མཐོང་ནས་རྒྱལ་པོ་ཚངས་
བྱིན་ལ་གསོལ་བ། རྒྱལ་པོ་ཚངས་བྱིན་གྱིས་ངང་པའི་བདག་པོ་རྗེ་བློན་གཉིས་
བཟུང་ བའི་ ཐབས་ བྱས་པ། ངང་པའི་རྒྱལ་པོ་རྙིས་བཟུང་བ། ངང་པའི་འཁོར་
གཞན་ཐམས་ཅད་བྲོས་པ། ངང་པའི་སྡེ་དཔོན་བཞིན་བཟང་གཅིག་པུ་སེམས་
དཔའ་ཆེན་པོའི་དྲུང་དུ་གནས་པ། ངང་པའི་རྒྱལ་པོ་རྗེ་བློན་གཉིས་ཀྱིས་དྲི་ལན་
བྱས་པ། རྔོན་པས་ངང་པའི་བདག་པོ་རྙེས་ཟིན་པར་མཐོང་བ། རྔོན་པ་དང་དྲིས་
ལན་བྱས་པ། རྒྱལ་པོ་ཚངས་བྱིན་གྱི་དྲུང་དུ་བྱོན་ནས་ཆོས་བསྟན་ཏེ་རྒྱལ་པོ་དད་
པར་བྱས་པ། རྒྱལ་པོའི་ཕོ་བྲང་ནས་སླར་ཡིད་བཞིན་གྱི་མཚོར་བྱོན་ནས་སེམས་
ཅན་གྱི་དོན་མཛད་པའོ། ། །
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དྲུག་པ་ངང་པའི་རྒྱལ་པོ་རྙིས་བཟུང་བ་ལ་གསུམ། ངང་པའི་རྒྱལ་པོའི་
རྐང་པ་གཉིས་རྙིས་ཟིན་པ། འདོད་ཡོན་ལ་ཆགས་ནས་བག་མེད་པར་སྤྱོད་པ་
ཉེས་དམིགས་ཆེ་བར་བསྟན་པ། ངང་པའི་རྒྱལ་པོ་སེམས་དཔའ་ཆེན་པོས་ངང་
པའི་འཁོར་རྣམས་ལ་འཇིགས་པ་བསྟན་ཏེ་གདམས་པའོ། །བཅུ་གཅིག་པ་རྔོན་པ་
དང་དྲི་ལན་བྱས་པ་ལ་དགུ །རྔོན་པས་བཞིན་བཟང་ལ་རྙིས་མ་ཟིན་པར་སྡོད་
པའི་རྒྱུ་མཚན་དྲིས་པ། བཞིན་བཟང་གིས་དེའི་ལན་བརྗོད་པ། རྔོན་པ་དེ་ངང་པ་
མི་སྐད་དུ་སྨྲ་བ་ལ་ཡ་མཚན་དུ་གྱུར་ནས་ངང་པའི་རྒྱལ་པོ་འདི་བཞིན་བཟང་གི་
ཅིར་འོང་ཞེས་དྲིས་པ། བཞིན་བཟང་གིས་དེའི་ལན་བརྗོད་པ། རྔོན་པ་དེ་དད་
པར་ཤེས་ནས་བཞིན་བཟང་གིས་ངེད་ཅག་ཐོངས་ཞེས་བརྗོད་པ། རྔོན་པས་དེའི་
ལན་སྨྲས་པ། ངང་ པའི་ སྡེ་དཔོན་བཞིན་བཟང་ གིས་ངང་ པའི་རྒྱལ་ པོ་ སེམས་
དཔའ་ཆེན་པོའི་དོན་དུ་རང་ཉིད་སྲོག་འདོར་ནུས་པར་ཁས་བླངས་པ། རྔོན་པ་དེ་
སྙིང་ནས་དད་པར་གྱུར་ཏེ་ངང་པའི་རྒྱལ་པོ་ནི་ལས་བཏང་བ། ངང་པའི་རྒྱལ་པོ་
རྗེ་བློན་གཉིས་ཀྱིས་རྔོན་པ་ལ་ཕན་གདགས་པ་དང་རྒྱལ་པོ་ཚངས་བྱིན་འདུལ་
བར་བཞེད་ནས་རྒྱལ་པོའི་སྤྱན་སྔར་ འབྱོན་པར་ཞལ་གྱིས་བཞེས་པའོ། །བཅུ་
གཉིས་པ་རྒྱལ་པོ་ཚངས་བྱིན་གྱི་དྲུང་དུ་བྱོན་ནས་ཆོས་བསྟན་ཏེ་རྒྱལ་པོ་དད་པར་
བྱས་པ་ལ་བཅུ་གསུམ། རྔོན་པས་ཁྱེར་ནས་རྒྱལ་པོ་ཚངས་བྱིན་གྱི་དྲུང་དུ་བྱོན་པ།
རྒྱལ་པོ་ཚངས་བྱིན་གྱིས་སེམས་དཔའ་ཆེན་པོ་རྗེ་བློན་གཉིས་མཐོང་བ་ཙམ་གྱིས་
ངོ་མཚར་དུ་གྱུར་ནས་རྔོན་པ་དེ་ལ་ཇི་ལྟར་ཟིན་པ་དང་ཇི་ལྟར་འོང་བའི་རྒྱ་མཚན་
དྲིས་པ། རྔོན་པ་དེས་སེམས་དཔའ་ཆེན་པོ་རྗེ་བློན་གཉིས་ཀྱི་ཡོན་ཏན་ཇི་ལྟར་
མཐོང་ བ་ རྣམས་ བརྗོད་ པ། རྒྱལ་ པོ་ཚངས་བྱིན་ དད་ ཅིང་ གུས་ པར་ གྱུར་ཏེ།
- 68-



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
སེམས་དཔའ་ཆེན་པོ་རྗེ་བློན་གཉིས་ལ་བཀུར་སྟི་ཆེར་བྱས་པ། སེམས་དཔའ་
ཆེན་པོ་ཡུལ་འཁོར་སྲུང་གིས་བག་ཚ་བ་མེད་པར་རིན་པོ་ཆེའི་ཁྲིའི་སྟེང་དུ་འདུག་
ནས་རྒྱལ་པོ་ཚངས་བྱིན་ལ་ལུགས་དང་མཐུན་པའི་ཆོས་རྒྱ་ཆེར་བཤད་པ། རྒྱལ་
པོ་ཚངས་བྱིན་རབ་ཏུ་དད་ཅིང་གུས་པར་གྱུར་ནས་སེམས་དཔའ་ཆེན་པོ་ལ་
ལེགས་སོ་བརྗོད་ཅིང་བསྙན་དྲིས་པ། སེམས་དཔའ་ཆེན་པོས་ལན་བརྗོད་པ།
རྒྱལ་པོ་ཚངས་བྱིན་གྱིས་སེམས་དཔའ་ཆེན་པོ་རྗེ་བློན་གཉིས་ཀྱི་ཐུགས་བཞེད་
ལྟར་རྔོན་པ་ནོར་གྱིས་མགུ་བར་བྱས་པ། རྒྱལ་པོ་ཚངས་བྱིན་གྱིས་སེམས་དཔའ་
ཆེན་པོ་རྗེ་བློན་གཉིས་ལ་ཅི་དང་ཅི་བཞེད་པ་འབུལ་ཞེས་ཞུས་པ། རྒྱལ་པོ་ཚངས་
བྱིན་གྱིས་ངང་པའི་སྡེ་དཔོན་བཞིན་བཟང་ལ་ཆོས་དང་མཐུན་པའི་གཏམ་སྨྲ་བར་
བསྐུལ་བ། བཞིན་བཟང་གིས་ལུགས་དང་མཐུན་པའི་ཚིག་བརྗོད་པ། རྒྱལ་ པོ་
ཚངས་ བྱིན་ངོ་མཚར་ནས་བསྔགས་པ་བརྗོད་པ། སེམས་དཔའ་ཆེན་པོ་ཡུལ་
འཁོར་སྲུང་གིས་རྒྱལ་པོ་ཚངས་བྱིན་ལ་ཆོས་རྒྱ་ཆེར་བསྟན་པའོ། །དང་པོ་ལ་
གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་སུ་བཅད་པའི་སྒོ་ནས་
བརྗོད་པའོ། །བཅུ་གསུམ་པ་སེམས་དཔའ་ཆེན་པོ་ཡུལ་འཁོར་སྲུང་གིས་རྒྱལ་པོ་
ཚངས་བྱིན་ལ་ཆོས་རྒྱ་ཆེར་བསྟན་པ་ལ་དྲུག །རྒྱལ་པོ་ཚངས་བྱིན་གྱིས་བཀུར་སྟི་
དང་རིམ་གྲོ་ཆེར་བྱས་པ་ལ་ཚིག་གི་གཏང་རག་མཛད་པ། སེམས་དཔའ་ཆེན་པོ་
རང་ཉིད་རྙེད་བཀུར་ལ་ཞེན་པ་མེད་པར་བསྟན་པ། རྒྱལ་པོ་ཚངས་བྱིན་ཆོས་དོན་
དུ་གཉེར་བ་ལ་བསྔགས་པ་བརྗོད་པ། རྒྱལ་པོ་ཚངས་བྱིན་ལ་ཆོས་རྒྱས་པར་
བཤད་པ། དོན་བསྡུས་ཏེ་གདམས་པ། རྒྱལ་པོའི་རྙེད་བཀུར་རྒྱ་ཆེན་པོ་ལ་ཆགས་
པ་མེད་པར་གདུལ་བྱ་མང་པོའི་དོན་མཛད་ཕྱིར་འབྱོན་པར་ཆས་པའོ། །བཞི་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
རྒྱལ་པོ་ཚངས་བྱིན་ལ་ཆོས་རྒྱས་པར་བཤད་པ་ལ་བདུན། གང་བསྟེན་པར་བྱ་བ་
དང་གང་སྤང་བར་བྱ་བའི་སྐྱོན་ཡོན་སོ་སོར་ཕྱེ་བ། ཆོས་དང་ཆོས་མིན་གྱི་ཁྱད་
པར་ཤེས་ནས་ལམ་ངན་པ་ལས་ལྡོག་དགོས་པར་བསྟན་པ། མངོན་མཐོའི་བདེ་
བ་ཐམས་ཅད་ཆོས་ལ་གོམས་པའི་ཡོན་ཏན་ལ་ལྟོས་པར་བསྟན་པ། སྲིད་པའི་
ཕུན་ཚོགས་ཐམས་ཅད་ཆོས་ཀྱི་མཐུ་ལ་ལྟོས་པར་བསྟན་པ། ཐར་པ་དང་ཐམས་
ཅད་མཁྱེན་པའི་གོ་འཕང་ཡང་ཆོས་ཀྱི་ཡོན་ཏན་ལས་འབྱུང་བར་བསྟན་པ། ཆོས་
གོམས་པ་ལས་དགྲ་རྣམས་ཀྱང་དད་པར་འགྱུར་བར་བསྟན་པ། རྒྱལ་སྲིད་བསྐྱོང་
བའི་སྒོ་ནས་ཐེག་པ་ཆེན་པོའི་ལམ་ལ་སློབ་ཚུལ་བསྟན་པའོ། །
དྲུག་པ་རྒྱལ་པོའི་རྙེད་བཀུར་རྒྱ་ཆེན་པོ་ལ་ཆགས་པ་མེད་པར་གདུལ་བྱ་
མང་པོའི་དོན་མཛད་ཕྱིར་འབྱོན་པར་ཆས་པ་ལ་གསུམ། ཕྱོགས་གཞན་དུ་འབྱོན་
པར་བཞེད་ནས་རྒྱལ་པོ་ཚངས་བྱིན་ལ་ཤིས་པ་དང་བདེ་ལེགས་སུ་བྱ་བའི་ཚིག་
བརྗོད་ པ། གདུལ་ བྱའི་ དོན་ དུ་ ཕྱོགས་ གཞན་དུ་འབྱོན་པར་ཆས་ པ། རྒྱལ་ པོ་
འཁོར་ བཅས་ ཀྱིས་ སེམས་དཔའ་ཆེན་པོ་ལ་ལེགས་སོ་དང་མཆོད་ པ་ བྱས་ཏེ་
གཤེགས་སུ་གསོལ་བའོ། །ལེའུ་ཉི་ཤུ་རྩ་གཉིས་པའི་བསྡུས་དོན་ནོ།། །། །
གསུམ་པ་རྙེད་བཀུར་ལ་ཆགས་པའི་ཉེས་དམིགས་བསམ་པའི་སྒོ་ནས་
གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་དེ་བཞིན་གཤེགས་པས་སྔོན་
སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ལ་བཞི། མཚམས་སྦྱར་བ། ཀུན་ཏུ་རྒྱུ་བྱང་ཆུབ་ཏུ་འཁྲུངས་པའི་རྟོགས་བརྗོད་
རྒྱས་ པར་ བཤད་ པ། དོན་ བསྡུས་ཏེ་གདམས་པ། ལེའུའི་ མཚན་ བསྟན་ པའོ། །
གཉིས་པ་ཀུན་ཏུ་རྒྱུ་བྱང་ཆུབ་ཏུ་འཁྲུངས་པའི་རྟོགས་བརྗོད་རྒྱས་པར་བཤད་པ་
- 70 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
ལ་ གསུམ། བསམ་བཞིན་དུ་ སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་ སྤྱིར་
བསྟན་པ། ཁྱད་པར་བཟོད་པའི་སྟོབས་བསྐྱེད་ནས་རྒྱལ་པོ་འཁོར་བཅས་ཀྱི་དོན་
མཛད་ཚུལ་ལོ། །གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས། ཁྱིམ་ན་
གནས་པའི་ཡོན་ཏན་བསྟན་པ་དང་། རབ་ཏུ་བྱུང་བའི་ཡོན་ཏན་བསྟན་པའོ། །
གཉིས་པ་རབ་ཏུ་བྱུང་བའི་ཡོན་ཏན་བསྟན་པ་ལ་གཉིས། ཚིག་ལྷུག་པའི་སྒོ་ནས་
བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །གསུམ་པ་ཁྱད་
པར་བཟོད་པའི་སྟོབས་བསྐྱེད་ནས་རྒྱལ་པོ་འཁོར་བཅས་ཀྱི་དོན་མཛད་ཚུལ་ལ་
བདུན། སེམས་དཔའ་ཆེན་པོ་དེས་གདུལ་བྱའི་དོན་དུ་ལྗོངས་རྒྱུ་ཞིང་བྱོན་ནས་
རྒྱལ་པོ་ཞིག་གི་ཡུལ་དུ་ཕྱིན་པ། རྒྱལ་པོ་དེས་སེམས་དཔའ་ཆེན་པོ་བསུས་ནས་
གུས་པས་བསྙེན་བཀུར་བྱས་པ། སེམས་དཔའ་ཆེན་པོས་རྒྱལ་པོ་འཁོར་བཅས་
ལ་ཆོས་བསྟན་པ། བདུད་སྡིག་ཏོ་ཅན་དང་བདུད་ཀྱིས་བྱིན་གྱིས་བརླབས་པའི་མི་
མང་པོས་སེམས་དཔའ་ཆེན་པོ་དང་རྒྱལ་པོ་ལ་དབྱེན་བྱས་པ། རྒྱལ་པོ་དེ་དབྱེན་
གྱིས་བསླས་ནས་སེམས་དཔའ་ཆེན་པོ་ལ་མ་གུས་པར་གྱུར་པ། སེམས་དཔའ་
ཆེན་པོས་རེ་ཤིག་གདུལ་བྱ་ལ་མི་ཕན་པར་དགོངས་ཏེ་དབེན་པའི་གནས་སུ་བྱོན་
ནས་བསམ་གཏན་ལ་རྩེ་གཅིག་ཏུ་གཞོལ་བ། གདུལ་བྱ་འདུལ་བའི་དུས་ལ་བབ་
པ་ན་ རྫུ་ འཕྲུལ་ གྱིས་ བྱོན་ཏེ་རྒྱལ་པོ་འཁོར་བཅས་འདུལ་བར་མཛད་པའོ། །
གཉིས་པ་རྒྱལ་པོ་དེས་སེམས་དཔའ་ཆེན་པོ་བསུས་ནས་གུས་པས་བསྙེན་བཀུར་
བྱས་པ་ལ་གཉིས། ཚིག་ལྷུག་པའི་སྒོས་ནས་བསྔགས་པ་དང༌། ཚིགས་སུ་བཅད་
པའི་སྒོ་ནས་བསྔགས་པའོ། །གསུམ་པ་སེམས་དཔའ་ཆེན་པོས་རྒྱལ་པོ་འཁོར་
བཅས་ལ་ཆོས་བསྟན་པ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང༌།
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཚིགས་སུ་བཅད་བའི་སྒོ་ནས་བསྔགས་པའོ། །
བཞི་པ་བདུད་སྡིག་ཏོ་ཅན་དང་བདུད་ཀྱིས་བྱིན་གྱིས་བརླབས་པའི་མི་
མང་པོ་སེམས་དཔའ་ཆེན་པོ་དང་རྒྱལ་པོ་ལ་དབྱེན་བྱས་པ་ལ་གཉིས། སེམས་
དཔའ་ཆེན་པོས་རྒྱལ་པོ་ལ་ཆོས་བསྟན་ཏེ་དད་པར་བྱས་པ་དེ་ལ་ཡོན་ཏན་བཅོས་
མས་མཁས་པར་རློམ་པ་རྣམས་དང་ བློན་པོ་སོགས་དབང་ཆེ་བར་ གྲགས་པ་
རྣམས་ཕྲག་དོག་གིས་མི་བཟོད་པ་སྐྱེས་པ་དང་། ཕྲག་དོག་ཅན་དེ་དག་གིས་རྒྱལ་
པོའི་མདུན་དུ་སེམས་དཔའ་ཆེན་པོ་ལ་སྐྱོན་མང་པོ་བརྗོད་ནས་དབྱེན་བྱས་པའོ། །
དང་པོ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་སུ་བཅད་པའི་
སྒོ་ནས་བརྗོད་པའོ། །ལྔ་པ་རྒྱལ་པོ་དེ་དབྱེན་གྱིས་བསླུས་ནས་སེམས་དཔའ་ཆེན་
པོ་ལ་མ་གུས་པར་གྱུར་པ་ལ་བཅུ། རྒྱལ་པོ་དེ་སྡིག་གྲོགས་ཀྱིས་བསླུས་ནས་
སེམས་དཔའ་ཆེན་པོ་ལ་གུས་ པ་ ཉམས་ པ། རྒྱལ་པོ་ དེ་དད་གུས་ ཉམས་པའི་
དབང་གིས་སེམས་དཔའ་ཆེན་པོ་ལ་བཀུར་སྟི་དང་རིམ་གྲོ་མི་བྱེད་པར་གྱུར་པ།
སེམས་དཔའ་ཆེན་པོས་རྒྱལ་པོ་དད་གུས་ཉམས་པ་མཁྱེན་ནས་གནས་གཞན་དུ་
འབྱོན་པར་ཆས་པ། རྒྱལ་པོ་དེས་གཡོ་སྒྱུས་དད་པ་ལྟར་བྱས་ཏེ་འབྱོན་པར་ཆས་
པའི་ རྒྱུ་དྲིས་པ། སེམས་དཔའ་ཆེན་པོས་རྒྱལ་པོ་ཆོས་ཀྱི་སྣོད་དུ་མི་རུང་བར་
འགྲོའོ་ཞེས་གསུངས་པ། རྒྱལ་པོ་དེ་སེམས་དཔའ་ཆེན་པོ་ལ་མ་གུས་པའི་རྟགས་
བསྟན་པ། རྒྱལ་པོ་དེ་ངོ་ཚ་ནས་སེམས་དཔའ་ཆེན་པོ་ལ་བཟོད་པར་གསོལ་ཏེ་
བཞུགས་པར་གསོལ་བ། སེམས་དཔའ་ཆེན་པོས་རེ་ཤིག་དབེན་པའི་ནགས་སུ་
འབྱོན་དགོས་པའི་རྒྱུ་མཚན་བསྟན་པ། རྒྱལ་པོ་དེས་སླར་འབྱོན་པར་གསོལ་བ་
བཏབ་པ། སེམས་དཔའ་ཆེན་པོས་རྒྱལ་པོ་ཆོས་ཀྱི་སྣོད་རུང་དུ་སོང་ན་སླར་འོང་
- 72 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
ངོ་ཞེས་ཞལ་གྱིས་བཞེས་ནས་བྱོན་པའོ། །དང་པོ་ལ་གཉིས། ཚིག་ལྷུག་པའི་སྒོ་
ནས་བརྗོད་པ་དང༌། ཚིགས་སུ་བཅད་པའི་སྒོ་ནས་བརྗོད་པའོ། །བདུན་པ་གདུལ་
བྱ་འདུས་བའི་དུས་ལ་བབ་པ་ན་རྫུ་འཕྲུལ་གྱིས་བྱོན་ཏེ་རྒྱལ་པོ་འཁོར་བཅས་
འདུལ་བར་མཛད་པ་ལ་དྲུག །སེམས་དཔའ་ཆེན་པོས་ཞི་བདེའི་དབྱིངས་ལ་མ་
ཞེན་པར་གདུལ་བྱ་སུ་ཞིག་འདུལ་བར་བྱ་སྙམ་དུ་མངོན་ཤེས་ཀྱིས་གཟིགས་པ།
སྔར་གྱི་གདུལ་བྱ་རྒྱལ་པོ་འཁོར་བཅས་ལྟ་བ་ངན་པ་སྣ་ཚོགས་ཀྱིས་གཟིར་བ་
གཟིགས་པ། རྒྱལ་པོ་འཁོར་བཅས་ལ་ཐུགས་བརྩེ་བས་རྒྱལ་པོའི་ཕོ་བྲང་དུ་བྱོན་
པ། རྒྱལ་པོ་དང་དྲིས་ལན་བྱས་པ། ལྟ་བ་ངན་པ་རྣམས་རིག་པ་དྲི་མ་མེད་པས་
སུན་ཕྱུང་བ། རྒྱལ་པོ་འཁོར་བཅས་ཡང་དག་པའི་ལྟ་བ་ལ་བཀོད་པའོ། །གཉིས་
པ་སྔར་གྱི་གདུལ་བྱ་རྒྱལ་པོ་འཁོར་བཅས་ལྟ་བ་ངན་པ་སྣ་ཚོགས་ཀྱིས་གཟིར་བ་
གཟིགས་པ་ལ་གསུམ། མདོར་བསྟན་པ། ལྟ་ངན་ལ་ཞེན་པ་དེ་དག་གི་འདོད་པ་
བརྗོད་པ། དོན་བསྡུ་བའོ། །གཉིས་པ་ལྟ་ངན་ལ་ཞེན་པ་དེ་དག་གི་འདོད་པ་
བརྗོད་པ་ལ་ལྔ། ཆད་པར་སྨྲ་བ་རྒྱང་འཕེན་པའི་ལུགས་བརྗོད་པ། རྟག་པར་སྨྲ་
བ་མུ་སྟེགས་དབང་ཕྱུག་པའི་ལུགས་བརྗོད་པ། ལས་རྒྱུར་སྨྲ་བའི་མུ་སྟེགས་པའི་
ལུགས་བརྗོད་པ། མེད་པར་སྨྲ་བ་ཚུར་རོལ་མཛེས་པ་བའི་ལུགས་བརྗོད་པ། ཁྱབ་
འཇུག་གི་རྗེས་སུ་འབྲངས་ཏེ་རྒྱལ་རིགས་ཀྱི་གཞུང་ལུགས་གཙོ་བོར་བྱེད་པའི་
ལུགས་བརྗོད་པའོ། །གསུམ་པ་རྒྱལ་པོ་འཁོར་བཅས་ལ་ཐུགས་བརྩེ་བས་རྒྱལ་
པོའི་ཕོ་བྲང་དུ་བྱོན་པ་ལ་གཉིས། སེམས་དཔའ་ཆེན་པོས་རང་ལ་དྲིན་ལན་ལོག་
འཇལ་བྱེད་པ་ལ་རྒྱུད་མི་འཁྲུག་པར་བཟོད་པའི་སྟོབས་བསྐྱེད་ནས་རྒྱལ་པོ་དེ་ལ་
ཐུགས་བརྩེ་བས་ཕན་གདགས་པར་བསམ་པ་དང་། རྒྱལ་པོ་འཁོར་བཅས་འདུལ་
73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བའི་ཕྱིར་རྫུ་འཕྲུལ་མངོན་པར་འདུ་བྱས་ནས་ཕོ་བྲང་དུ་བྱོན་པའོ། །བཞི་པ་རྒྱལ་
པོ་དང་དྲིས་ལན་བྱས་པ་ལ་གཉིས། རྒྱལ་པོས་དྲིས་པ་དང༌། སེམས་དཔའ་ཆེན་
པོས་དེའི་ལན་བརྗོད་པའོ། ། །
ལྔ་པ་ལྟ་བ་ངན་པ་རྣམས་རིག་པ་དྲི་མ་མེད་པས་སུན་ཕྱུང་བ་ལ་གཉིས།
རྒྱལ་པོའི་བློན་པོ་རྣམས་ཀྱིས་སེམས་དཔའ་ཆེན་པོས་སྤྲེའུ་བསད་པར་བསམ་ནས་
སྐྱོན་བརྗོད་པའི་ཚིག་གིས་སྨྱོས་པ་དང༌། སེམས་དཔའ་ཆེན་པོས་ལྟ་བ་ངན་པ་
རྣམས་རིག་པ་དྲི་མ་མེད་པས་ལེགས་པར་བཀག་སྟེ་སྤོབས་པ་ལན་མེད་དུ་བྱས་
པའོ། །གཉིས་པ་སེམས་དཔའ་ཆེན་པོས་ལྟ་བ་ངན་པ་རྣམས་རིག་པ་དྲི་མ་མེད་
པས་ ལེགས་ པར་ བཀག་སྟེ་སྤོབས་པ་ལན་མེད་དུ་བྱས་པ་ལ་གཉིས། མདོར་
བསྟན་ པ་དང་། རྒྱས་པ་བཤད་པའོ། །གཉིས་པ་རྒྱས་པར་བཤད་པ་ལ་དྲུག །
དངོས་པོ་རྒྱུ་མེད་དུ་སྨྲ་བ་དགག་པ། དབང་ཕྱུག་ཀུན་གྱི་བྱེད་པོར་སྨྲ་བ་དགག་པ།
འཕྲལ་རྐྱེན་མེད་པར་སྔོན་ལས་ གཅིག་པུས་ བྱས་ པར་སྨྲ་བ་དགག་པ། ལས་
འབྲས་མེད་པར་སྨྲ་བ་དགག་པ། འཚེ་བ་ཆོས་སུ་སྨྲ་བ་དགག་པ། དོན་བསྡུས་ཏེ་
རིག་པ་རྣམས་ཀྱི་གྲུབ་པའི་དོན་བསྟན་པའོ། །དང་པོ་ལ་དྲུག །དངོས་པོ་རྒྱུ་མེད་
དུ་སྨྲ་བའི་དམ་བཅའ་དགག་པ། དངོས་པོ་རྒྱུ་མེད་དུ་བསྒྲུབ་པའི་སྒྲུབ་བྱེད་ཀྱི་
དཔེ་མི་འཐད་པར་བསྟན་པ། དངོས་པོ་རྒྱུ་མེད་དུ་བསྒྲུབ་པའི་གཏན་ཚིགས་མི་
འཐད་པར་བསྟན་པ། མ་མཐོང་བས་མེད་པར་མི་འགྲུབ་པར་བསྟན་པ། དངོས་
པོ་རྒྱུ་མེད་དུ་སྨྲས་ན་བདེ་སྡུག་གི་རྒྱུ་ལ་བླང་དོར་བྱེད་པ་མི་འཐད་པར་བསྟན་པ།
རིག་པ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པའོ། །གཉིས་པ་
དབང་ཕྱུག་ཀུན་གྱི་བྱེད་པོར་སྨྲ་བ་དགག་པ་ལ་ལྔ། དབང་ཕྱུག་ཀུན་གྱི་བྱེད་པོར་
- 74 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
སྨྲ་བའི་དམ་བཅའ་མི་འཐད་པར་བསྟན་པ། དབང་ཕྱུག་སྣོད་བཅུད་ཀུན་གྱི་བྱེད་
པ་པོ་ཡིན་ན་དབང་ཕྱུག་མཉེས་པའི་ཕྱིར་མཆོད་སྦྱིན་བྱེད་པ་དོན་མེད་པར་བསྟན་
པ། སྡིག་པ་དང་སྡུག་བསྔལ་ཐམས་ཅད་དབང་ཕྱུག་གིས་བྱས་ན་དབང་ཕྱུག་ལ་
གུས་པ་བྱ་མི་རིགས་པར་བསྟན་པ། དབང་ཕྱུག་རྒྱུ་མེད་དུ་འབྱུང་བ་མི་འཐད་པར་
བསྟན་པ། རིག་པ་དེ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པའོ། །
གསུམ་པ་འཕྲལ་རྐྱེན་མེད་པར་སྔོན་ལས་གཅིག་པུས་བྱས་པར་སྨྲ་བ་དགག་པ་ལ་
ལྔ། ལས་གཅིག་པུ་རྒྱུར་སྨྲ་བའི་དམ་བཅའ་མི་འཐད་པར་བསྟན་པ། འཕྲལ་རྐྱེན་
མེད་པར་སྔོན་ལས་གཅིག་པུ་རྒྱུ་ཡིན་ན་ཐར་པ་ཐོབ་པ་མི་སྲིད་པར་འགྱུར་བ།
སྔོན་ ལས་ གཅིག་པུ་རྒྱུ་ཡིན་ན་འབད་པ་དོན་མེད་ པར་ འགྱུར་བ། སྔོན་ལས་
གཅིག་པུ་རྒྱུ་ཡིན་ན་ལས་གསར་པ་མེད་པར་འགྱུར་བ། རིགས་པ་དེ་རྣམས་ཀྱི་
དོན་བསྡུས་ཏེ་སྐབས་དོན་གྲུབ་པར་བསྟན་པའོ། །
བཞི་པ་ལས་འབྲས་མེད་པར་སྨྲ་བ་དགག་པ་ལ་ལྔ། འཇིག་རྟེན་ཕ་རོལ་
མེད་ན་སྤྲེའུ་བསད་པ་ལ་ཉེས་པ་བརྗོད་པ་མི་འཐད་པར་བསྟན་པ། གཞན་གྱིས་
སྨད་དུ་དོགས་ནས་ཉེས་པ་ལ་འཛེམ་ན་རང་ཚིག་དང་འགལ་བར་བསྟན་པ།
འཇིག་རྟེན་ཚུལ་ལུགས་དང་བསྟུན་ན་རང་གི་གྲུབ་མཐའ་ཉམས་པར་འགྱུར་བར་
བསྟན་ པ། ལས་ འབྲས་ མེད་ པར་ བསྒྲུབ་ པའི་ དཔེ་ མི་ འཐད་ པར་ བསྟན་ པ།
རིགས་པ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པའོ། །ལྔ་པ་འཚེ་
བ་ཆོས་སུ་སྨྲ་བ་དགག་པ་ལ་ལྔ། རྒྱལ་རིགས་ཀྱི་གཞུང་ལ་བརྟེན་ནས་འཚེ་བ་
ཆོས་སུ་སྨྲ་བ་དག་གི་འདོད་པ་བརྗོད་པ། འཚེ་བ་ཆོས་སུ་སྨྲ་བ་འཐད་ན་སྤྲེའུ་
བསད་པ་ལ་སྐྱོན་བརྗོད་བྱེད་པ་མི་རིགས་པ། སྤྲེའུ་བསད་པ་ལ་སྐྱོན་བརྗོད་བྱེད་
75-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ་ཕྱོགས་སྔ་རང་གི་གཞུང་དང་འགལ་བ། འཚེ་བ་ཆོས་སུ་སྨྲ་བ་ནི་འགྲོ་བའི་ཕན་
བདེ་འཇོམས་པར་བྱེད་པའི་ཆོས་མིན་དུ་བསྟན་པ། རིགས་པ་རྣམས་ཀྱི་དོན་
བསྡུས་ཏེ་སྐབས་དོན་གྲུབ་པར་བསྟན་པའོ། །དྲུག་པ་རྒྱལ་པོ་འཁོར་བཅས་ཡང་
དག་པའི་ལྟ་བ་ལ་བཀོད་པ་ལ་གསུམ། རྒྱལ་པོ་འཁོར་བཅས་འདུལ་ཕྱིར་སྤྲེའུའི་
པགས་པ་སྤྲུལ་པ་དེ་མི་སྣང་བར་བྱས་པ། རྒྱལ་པོ་འཁོར་བཅོས་དད་ཅིང་འདུན་
པར་གྱུར་པ་ན་གདམས་ངག་བསྟན་པ། རྒྱལ་པོ་འཁོར་བཅས་ཆོས་ཀྱིས་ཚིམ་པར་
མཛད་ནས་རྙེད་བཀུར་ལ་ཆགས་པ་མེད་པར་སླར་ཡང་དབེན་པའི་གནས་སུ་རྫུ་
འཕྲུལ་གྱིས་གཤེགས་པའོ། །གཉིས་པ་རྒྱལ་པོ་འཁོར་བཅས་དད་ཅིང་འདུན་པར་
གྱུར་པ་ན་གདམས་ངག་བསྟན་པ་ལ་དྲུག །ལྟ་བ་ངན་པ་སྤོང་བར་གདམས་པ།
སྡིག་པའི་གྲོགས་པོ་སྤོང་བར་གདམས་པ། མཁས་པ་ཡོན་ཏན་ཅན་ལ་བསྟེན་
དགོས་པར་གདམས་པ། འབངས་རྣམས་སྐྱོང་ཕྱིར་ཆོས་ལ་གནས་དགོས་པར་
གདམས་ པ། འབངས་ རྣམས་ ཆོས་ ཀྱིས་ སྐྱོང་ དགོས་ པར་ གདམས་ པ། རྒྱལ་
ཁྲིམས་ཆོས་དང་མཐུན་པར་བྱ་དགོས་པར་གདམས་པའོ། །དྲུག་པ་རྒྱལ་ཁྲིམས་
ཆོས་དང་མཐུན་པར་བྱ་དགོས་པར་གདམས་པ་ལ་བདུན། ཞིང་པ་སོགས་སས་
འཚོ་བ་རྣམས་ཆོས་བཞིན་སྐྱོང་བར་གདམས་པ། རྒྱལ་ པོའི་ ལས་བྱེད་པའི་མི་
རྣམས་ ཆོས་ བཞིན་ སྐྱོང་ བར་ གདམས་ པ། དགྲ་ཐབས་ལ་མཁས་ པའི་ དཔུང་
རྣམས་སྐྱོང་བར་གདམས་པ། ཡོན་ཏན་ཅན་རྣམས་སྐྱོང་བར་གདམས་པ། དཔྱ་
དབབ་པ་ཆོས་དང་མཐུན་པར་བྱ་དགོས་པར་གདམས་པ། བློན་པོ་སོགས་འཁོར་
གྱི་མི་རྣམས་སྐྱོང་བར་གདམས་པ། འབངས་ཐམས་ཅད་ཕས་བུ་སྐྱོང་བ་བཞིན་དུ་
སྐྱོང་བར་གདམས་པའོ། །ལེའུ་ཉི་ཤུ་རྩ་གསུམ་པའི་བསྡུས་དོན་ནོ།། །།
- 76 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
གཉིས་པ་ སྡུག་བསྔལ་དང་ལེན་གྱི་བཟོད་པ་ལ་སློབ་ཚུལ་ལ་གསུམ།
འགྲོ་བ་ཉམ་ཐག་པ་མཐོང་བ་ན་དེ་སྒྲོལ་ཕྱིར་སྡུག་བསྔལ་དང་ལེན་གྱི་བཟོད་པ་
ལ་སློབ་ཚུལ། རང་གསོད་པར་བྱེད་པའི་དགྲ་ལའང་སྙིང་བརྩེ་བས་དེ་སྒོལ་ཕྱིར་
སྡུག་བསྔལ་དང་ལེན་གྱི་བཟོད་པ་ལ་སློབ་ཚུལ། རང་ཡལ་བར་དོར་ནས་འགྲོ་བ་
ཉམ་ཐག་པའི་དོན་དུ་སྡུག་བསྔལ་དང་ལེན་གྱི་བཟོད་པ་ལ་སློབ་ཚུལ་ལོ། །དང་
པོ་འགྲོ་བ་ཉམ་ཐག་པ་མཐོང་བ་ན་དེ་སྒྲོལ་ཕྱིར་སྡུག་བསྔལ་དང་ལེན་གྱི་བཟོད་
པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་
ལྟར་ མཛད་ པའི་ རྣམ་ཐར་ དང༌ སྦྱར་ཏེ་ བཤད་ པ་ ལ་ བཞི། མཚམས་ སྦྱར་བ།
དགོན་པའི་སྤྲེའུ་ཆེན་པོར་འཁྲུངས་པའི་རྟོགས་བརྗོད་རྒྱས་པར་བཤད་པ། དོན་
བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་ པ་ དགོན་ པའི་ སྤྲེའུ་
ཆེན་ པོར་ འཁྲུངས་ པའི་རྟོགས་ བརྗོད་ རྒྱས་ པར་ བཤད་ པ་ ལ་ གསུམ། བསམ་
བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་
པ། ཁྱད་པར་བདག་པས་གཞན་གཅེས་པའི་སེམས་ཀྱིས་འགྲོ་བ་སྒྲོལ་ཕྱིར་སྡུག་
བསྔལ་དང་ལེན་ཇི་ལྟར་མཛད་ཚུལ་ལོ། །གཉིས་པ་སེམས་དཔའ་ཆེན་པོ་དེའི་
ཡོན་ཏན་སྤྱིར་བསྟན་པ་ལ་གཉིས། བསམ་པ་ཕུན་ཚོགས་ལ་བསྔགས་པ་དང་།
སྤྱོད་པ་ཕུན་ཚོགས་ལ་བསྔགས་པའོ། །དང་པོ་ལ་གཉིས། ཚིག་ལྷུག་པའི་སྒོ་ནས་
བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །གསུམ་པ་ཁྱད་
པར་བདག་པས་གཞན་གཅེས་པའི་སེམས་ཀྱིས་འགྲོ་བ་སྒྲོལ་ཕྱིར་སྡུག་བསྔལ་
དང་ལེན་ཇི་ལྟར་མཛད་ཚུལ་ལ་གཉིས། སྙིང་རྗེའི་ཞིང་ཉེ་བར་གནས་པ་དང་།
སེམས་དཔའ་ཆེན་པོས་འགྲོ་བ་ཉམ་ཐག་པའི་དོན་ཇི་ལྟར་མཛད་ཚུལ་ལོ། །དང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པོ་ལ་གཉིས། མི་ཞིག་ཤིང་ཐོག་ལ་ཆགས་པས་གཅོང་རོང་ཟབ་མོར་ལྷུང་ཚུལ་
དང༌། མི་གཡང་དུ་ལྷུང་བ་དེ་འཆི་བས་འཇིགས་ནས་སྨྲེ་སྔགས་བཏོན་པའོ། །
གཉིས་པ་སེམས་དཔའ་ཆེན་པོས་འགྲོ་བ་ཉམ་ཐག་པའི་དོན་ཇི་ལྟར་མཛད་ཚུལ་
ལ་བརྒྱད། སེམས་དཔའ་ཆེན་པོས་ གཅོང་རོང་དུ་ལྷུང་བའི་མི་ཉམ་ཐག་པ་དེ་
གཟིགས་པ། མི་དེ་ལ་ཐུགས་བརྩེ་བས་དྲི་བ་མཛད་པ། མི་ཉམ་ཐག་པ་དེ་ལ་མ་
འཇིགས་ཤིག་ཅེས་དབུགས་ཕྱུང་བ། མི་དེ་སྒྲོལ་བའི་ཐབས་བསྒྲུབས་པ། མི་དེ་
གཅོང་རོང་དེ་ནས་ཕྱུང་བ། མི་ངན་དེས་དྲིན་ལན་ལོག་འཇལ་བྱས་པ། སེམས་
དཔའ་ཆེན་པོས་ཐུགས་ཁྲོ་བ་མེད་པར་སླར་ཡང་མི་དེ་བརྩེ་བས་བསྐྱངས་པ། དྲིན་
ལན་ལོག་འཇལ་བྱེད་པའི་མི་དེས་མཐོང་བའི་ཆོས་ལ་རྣམ་སྨིན་མྱོང་བའི་ཚུལ་
ལོ། །གཉིས་ པ་ མི་ དེ་ ལ་ ཐུགས་བརྩེ་བས་དྲི་བ་མཛད་ པ་ལ་གསུམ། སེམས་
དཔའ་ཆེན་པོས་དྲིས་བ། མི་དེས་ལན་བརྗོད་ཅིང་གསོལ་བ་བཏབ་པ། སེམས་
དཔའ་ཆེན་པོ་ཐུགས་སྙིང་རྗེས་རང་དབང་མེད་པར་བསྐྱོད་པའོ། །དྲུག་པ་མི་ངན་
དེས་དྲིན་ལན་ལོག་འཇལ་བྱས་པ་ལ་ལྔ། སེམས་དཔའ་ཆེན་པོས་མི་དེ་ལ་ང་ངལ་
བས་གཉིད་ལོག་གི་ཁྱོད་ཀྱིས་གནོད་པ་སྲུངས་ཤིག་ཅེས་བསྒོ་བ། མི་དེས་དེ་ལྟར་
བགྱིའོ་ཞེས་ཁས་བླངས་པ། སེམས་དཔའ་ཆེན་པོ་མནལ་བ་ན་མི་དེས་དྲིན་ལན་
ལོག་འཇལ་གྱི་བསམ་པས་སེམས་དཔའ་ཆེན་པོ་གསོད་པའི་སྦྱོར་བ་བྱས་པ།
སེམས་དཔའ་ཆེན་པོ་གཉིད་སད་ནས་བལྟས་པ། མི་ངན་དེས་དྲིན་ལན་ལོག་
འཇལ་བྱས་པར་རིག་ནས་བུ་གཅེས་མེར་ལྷུང་བ་མཐོང་བའི་མ་བཞིན་དུ་བཟོད་
གླགས་མེད་པའི་སྙིང་རྗེ་སྐྱེས་ནས་མྱ་ངན་གྱི་ཚིག་བརྗོད་པའོ། །
བརྒྱད་པ་དྲིན་ལན་ལོག་འཇལ་བྱེད་པའི་མི་དེས་མཐོང་བའི་ཆོས་ལ་རྣམ་
- 78 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
སྨིན་མྱོང་བའི་ཚུལ་ལ་བཞི། ཡུལ་ཁྱད་པར་ཅན་ལ་གནོད་པ་བྱས་པའི་ལས་ཀྱི་
འབྲས་བུ་མཐོང་ཆོས་ལ་སྨིན་པའི་ཚུལ་བསྟན་པ། རྒྱལ་པོ་རི་དྭགས་གཤོར་དུ་
སོང་བ་ཞིག་གིས་མཐོང་ནས་སུ་ཡིན་དྲིས་པ། མི་ཉམ་ཐག་དེས་ལན་བརྗོད་པ།
སྡིག་པའི་ལས་ཀྱི་འབྲས་བུ་བསྟན་པའོ། །ལེའུ་ཉི་ཤུ་རྩ་བཞི་པའི་བསྡུས་དོན་
གཉིས་པ་རང་གསོད་པར་བྱེད་པའི་དགྲ་བོ་ལའང་སྙིང་བརྩེ་བས་དེ་སྒྲོལ་
ཕྱིར་སྡུག་བསྔལ་དང་ལེན་གྱི་བཟོད་པ་ལ་སློབ་ཚུལ་དེ་བཞིན་གཤེགས་པས་སྔོན་
སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ལ་བཞི། མཚམས་སྦྱར་བ། རི་དྭགས་ཤ་ར་བྷར་འཁྲུངས་པའི་རྟོགས་བརྗོད་
རྒྱས་ པར་ བཤད་ པ། དོན་བསྡུས་ཏེ་ གདམས་ པ། ལེའུའི་ མཚན་ བསྟན་ པའོ། །
གཉིས་པ་རི་དྭགས་ཤ་ར་བྷར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་
ཏན་སྤྱིར་བསྟན་པ། ཁྱད་པར་སེམས་དཔའ་ཆེན་པོ་དེས་སྡུག་བསྔལ་དང་ལེན་གྱི་
བཟོད་ པའི་ སྟོབས་བསྐྱེད་ནས་ སེམས་ ཅན་ གྱི་དོན་ ཇི་ ལྟར་མཛད་ ཚུལ་ལོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་
ལྷུག་ པའི་ སྒོ་ནས་ བསྔགས་ པ་ དང༌། ཚིགས་སུ་བཅད་ པའི་ སྒོ་ནས་བསྔགས་
པའོ། །གསུམ་པ་ཁྱད་པར་སེམས་དཔའ་ཆེན་པོ་དེས་སྡུག་བསྔལ་དང་ལེན་གྱི་
བཟོད་པའི་སྟོབས་བསྐྱེད་ནས་སེམས་ཅན་གྱི་དོན་ཇི་ལྟར་མཛད་ཚུལ་ལ་བཅུ།
རྒྱལ་པོ་རི་དྭགས་གཤོར་བ་ཞིག་ཕྱོགས་དེར་འོང་པ། རྒྱལ་པོ་དེས་སེམས་དཔའ་
ཆེན་པོ་ཤ་ར་བྷ་མཐོང་ནས་གསོད་པར་འདོད་པས་རྒྱུགས་པ། སེམས་དཔའ་ཆེན་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པོ་ཤ་ར་བྷས་མིས་མི་ཐར་བའི་གྲོག་གཡང་ཞིག་ལ་མཆོངས་ཏེ་བྲོས་པ། རྒྱལ་པོ་
དེ་རྟ་ཐོག་ནས་གྲོག་གཡང་དེར་ལྷུང་བ། སེམས་དཔའ་ཆེན་པོས་རྒྱལ་པོ་དེ་ལ་
ཐུགས་བརྩེ་བས་དགོངས་པ། སེམས་དཔའ་ཆེན་པོས་རྒྱལ་པོ་གྲོག་གཡང་དུ་ལྷུང་
བ་མཐོང་ནས་བཟོད་གླགས་མེད་པའི་སྙིང་རྗེ་སྐྱེས་ཏེ་གཡང་ས་དེ་ནས་འདོན་
པར་དགོངས་པ། སེམས་དཔའ་ཆེན་པོས་རྒྱལ་པོ་དེ་ལ་གཟིགས་ཏེ་དྲི་ལན་བྱས་
པ། སེམས་དཔའ་ཆེན་པོས་སྡུག་བསྔལ་དང་ལེན་གྱི་བཟོད་པ་སྟོབས་བསྐྱེད་ནས་
རྒྱལ་པོ་དེ་གཡང་ས་དེ་ནས་ཕྱུང་བ། རྒྱལ་པོ་དེས་སེམས་དཔའ་ཆེན་པོ་ལ་དད་
ཅིང་གུས་པས་བསྟོད་ཅིང་གསོལ་བ་བཏབ་པ། སེམས་དཔའ་ཆེན་པོས་རྒྱལ་པོ་དེ་
ལ་ཆོས་བསྟན་པའོ། །བཅུ་པ་སེམས་དཔའ་ཆེན་པོས་རྒྱལ་པོ་དེ་ལ་ཆོས་བསྟན་པ་
ལ་དྲུག །རང་ཉིད་རྒྱལ་པོའི་བསྙེན་བཀུར་ལ་ཞེན་པ་མེད་པར་བསྟན་པ། སྙིང་རྗེ་
སྒོམ་པར་གདམས་པ། སྡིག་པ་སྤོང་བར་གདམས་པ། བསོད་ནམས་སྤེལ་བར་
གདམས་པ། ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་སློབ་དགོས་
པར་གདམས་པ། རྒྱལ་པོ་དེས་ཀྱང་བཀའ་བཞིན་དུ་བསྒྲུབས་པའོ། །ལེའུ་ཉི་ཤུ་
རྩ་ལྔ་པའི་བསྡུས་དོན་ནོ།། །། །
གསུམ་པ་རང་ཡལ་བར་དོར་ནས་འགྲོ་བ་ཉམ་ཐག་པའི་དོན་དུ་སྡུག་
བསྔལ་དང་ལེན་གྱི་བཟོད་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། རི་དྭགས་རུ་རུར་འཁྲུངས་པའི་རྟོགས་བརྗོད་རྒྱས་པར་
བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་པ་རེ་
དྭགས་རུ་རུར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ། བསམ་
- 80 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་བསྟན་པ། ཁྱད་པར་
སེམས་ཅན་གྱི་དོན་དུ་སྡུག་བསྔལ་དང་ལེན་གྱི་བཟོད་པ་ཇི་ལྟར་མཛད་པའི་ཚུལ་
ལོ། །གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །གསུམ་པ་
ཁྱད་པར་སེམས་ཅན་གྱི་དོན་དུ་སྡུག་བསྔལ་དང་ལེན་གྱི་བཟོད་པ་ཇི་ལྟར་མཛད་
པའི་ཚུལ་ལ་གཉིས། འགྲོ་བ་ཉམ་ཐག་པའི་དོན་མཛད་ཚུལ་དང་། རྒྱལ་པོའི་དོན་
མཛད་ཚུལ་ལོ། །དང་པོ་ལ་དྲུག །འགྲོ་བ་ཉམ་ཐག་པའི་སྒྲས་བསྐུལ་བ། སེམས་
དཔའ་ཆེན་པོས་མ་འཇིགས་ཤིག་ངས་བསྐྱབ་བོ་ཞེས་དབུགས་འབྱིན་པར་མཛད་
པ། སེམས་དཔའ་ཆེན་པོས་སྡུག་བསྔལ་དང་ལེན་གྱི་བཟོད་པའི་སྟོབས་བསྐྱེད་
ནས་འགྲོ་བ་ཉམ་ཐག་པ་དེ་ཆུ་ནས་བཏོན་པ། སེམས་དཔའ་ཆེན་པོས་ཉམ་ཐག་
དེ་ལུས་ཀྱིས་བསྲོས་ནས་ལམ་བསྟན་པ། མི་དེས་སེམས་དཔའ་ཆེན་པོ་ལ་བཀའ་
དྲིན་རྗེས་དྲན་གྱི་གུས་པས་བསྟོད་པ། སེམས་དཔའ་ཆེན་པོས་མི་དེ་ལ་གདམས་
ངག་ བསྟན་ པའོ། །དང་ པོ་ ལ་ གཉིས། ཚིག་ལྷུག་ པའི་ སྒོ་ནས་བརྗོད་ པ་ དང་།
ཚིགས་སུ་བཅད་པའི་སྒོ་ནས་བརྗོད་པའོ། །གཉིས་པ་རྒྱལ་པོའི་དོན་མཛད་ཚུལ་
ལ་བཅུ་བདུན། སེམས་དཔའ་ཆེན་པོའི་འཕྲིན་ལས་བསྐུལ་ཕྱིར་བཙུན་མོའི་རྨི་
ལམ་དུ་ཤར་བ། བཙུན་མོས་རྒྱལ་པོ་ལ་སེམས་དཔའ་ཆེན་པོ་འཚོལ་བར་བསྐལ་
བ། རྒྱལ་པོས་མི་རྣམས་ལ་དྲིས་པ། སྔར་གྱི་མི་དེས་མཐོང་ཞེས་བརྗོད་པ། རྒྱལ་
པོས་མི་དེ་ཁྲིད་དེ་དཔུང་དང་བཅས་སེམས་དཔའ་ཆེན་པོ་རུ་རུ་འཚོལ་དུ་ཆས་པ།
མི་དེས་སྣ་དྲངས་ཏེ་རྒྱལ་པོ་དཔུང་དང་བཅས་པ་སེམས་དཔའ་ཆེན་པོ་རུ་རུ་གང་
དུ་བཞུགས་པའི་ནགས་ཚལ་དེར་ལྷགས་པ། མི་དེས་རྒྱལ་པོ་ལ་སེམས་དཔའ་
81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཆེན་པོ་རུ་རུ་བསྟན་པ། རྒྱལ་པོ་ཡིད་དགའ་ནས་སེམས་དཔའ་ཆེན་པོ་རུ་རུ་འཛིན་
དུ་ཆས་པ། སེམས་དཔའ་ཆེན་པོ་རུ་རུས་རྒྱལ་པོ་ལ་མིའི་སྐད་དུ་ཐེ་ཚོམ་དྲིས་པ།
རྒྱལ་པོས་སེམས་དཔའ་ཆེན་པོ་རུ་རུའི་གསུང་ཐོས་པ་ཙམ་གྱིས་དད་པར་གྱུར་
ནས་ལན་བརྗོད་པ། སེམས་དཔའ་ཆེན་པོས་མི་ངན་དེ་ལ་སྨད་པ། རྒྱལ་པོས་
སེམས་དཔའ་ཆེན་པོ་ལ་སུ་ལ་བཀྱོན་ཞེས་དྲིས་པ། སེམས་དཔའ་ཆེན་པོས་སྔར་
གྱི་ལོ་རྒྱུས་བརྗོད་པ། རྒྱལ་པོས་མི་ངན་དེ་གསད་པར་གཟས་པ། སེམས་དཔའ་
ཆེན་པོས་མི་ངན་དེ་བརྩེ་བས་བསྐྱབས་པ། རྒྱལ་པོ་ལྷག་པར་དད་པ་སྐྱེས་ནས་
སེམས་དཔའ་ཆེན་པོ་ལ་བསྟོད་ཅིང་གསོལ་བ་བཏབ་པ། སེམས་དཔའ་ཆེན་པོས་
རྒྱལ་པོའི་ཕོ་བྲང་དུ་བྱོན་ནས་ཆོས་བསྟན་ཏེ་སྐྱེ་བོ་མང་པོའི་དོན་མཛད་པའོ། །
བདུན་པ་མི་དེས་རྒྱལ་པོ་ལ་སེམས་དཔའ་ཆེན་པོ་རུ་རུ་བསྟན་པ་ལ་གཉིས། རུ་རུ་
བསྟན་ཏེ་གསོད་པར་བསྐུལ་བའི་ཚིག་སྨྲས་པ་དང༌། ཞིང་དམ་པ་ལ་དྲིན་ལན་
ལོག་ འཇལ་ བྱས་ པའི་ འབྲས་བུ་མཐོང་ཆོས་ལ་ སྨིན་ པར་ བསྟན་ པའོ། །བཅུ་
བདུན་པ་སེམས་དཔའ་ཆེན་པོས་རྒྱལ་པོའི་ཕོ་བྲང་དུ་བྱོན་ནས་ཆོས་བསྟན་ཏེ་སྐྱེ་
བོ་མང་པོའི་དོན་མཛད་པ་ལ་གསུམ། རྒྱལ་པོས་གསོལ་བ་བཏབ་པ་ལྟར་སེམས་
དཔའ་ཆེན་པོས་རྒྱལ་པོའི་ཕོ་བྲང་དུ་འབྱོན་པར་ཞལ་གྱིས་བཞེས་པ། རྒྱལ་པོས་
སེམས་དཔའ་ཆེན་པོ་ཕོ་བྲང་དུ་སྤྱན་དྲངས་ནས་ཆོས་སྟོན་པར་གསོལ་བ་བཏབ་
པ། སེམས་དཔའ་ཆེན་པོས་རྒྱལ་པོ་འཁོར་བཅས་ལ་ཆོས་བཤད་པའོ། །
གསུམ་པ་སེམས་དཔའ་ཆེན་པོས་རྒྱལ་པོ་འཁོར་བཅས་ལ་ཆོས་བཤད་པ་
ལ་ གསུམ། མདོར་བསྟན་པ། རྒྱས་པར་བཤད་པ། རྒྱལ་ པོ་འཁོར་བཅས་ཆོས་
ཀྱིས་ཚིམ་ནས་བཀའ་བཞིན་དུ་བསྒྲུབས་པའོ། །གཉིས་པ་རྒྱས་པར་བཤད་པ་ལ་
- 82 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
དྲུག །སྙིང་རྗེ་ཆེན་པོ་བསྐྱེད་ཚུལ་བཤད་པ། སྙིང་རྗེ་མེད་པའི་སྐྱོན་བཤད་པ།
སྙིང་རྗེ་ལ་བརྟེན་ནས་ཡོན་ཏན་ཐམས་ཅད་འཕེལ་བར་འགྱུར་བ་བཤད་པ། སྙིང་
རྗེ་ལ་བརྟེན་ནས་ཚུལ་ཁྲིམས་དག་པར་འགྱུར་བར་བསྟན་པ། སྙིང་རྗེ་ལ་བརྟེན་
ནས་ཕྱིན་དྲུག་གི་ཉམས་ལེན་འཕེལ་བར་བསྟན་པ། ཐེག་པ་ཆེན་པོའི་ལམ་གྱི་
གནད་ མདོར་བསྡུས་ཏེ་ གདམས་ པའོ། །ལེའུ་ ཉི་ཤུ་ རྩ་ དྲུག་ པའི་ བསྡུས་ དོན་
ནོ།། །།
གསུམ་པ་ཆོས་ལ་ངེས་སེམས་ཀྱི་བཟོད་པ་ལ་སློབ་ཚུལ་ལ་གསུམ། ཆོས་
ལ་ངེས་སེམས་ཀྱི་བཟོད་པའི་སྟོབས་ཀྱིས་རང་གི་ལུས་སྲོག་ལ་མི་ལྟ་བར་སེམས་
ཅན་གྱི་དོན་མཛད་ཚུལ། ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་རང་གི་
ལུས་དུམ་བུར་བཅད་ཀྱང་ཁྲོ་བ་མེད་པར་བཟོད་པ་མཛད་ཚུལ། ཆོས་ལ་ངེས་
སེམས་ཀྱི་བཟོད་པའི་སྟོབས་ཀྱིས་རྫུ་འཕྲུལ་གྱིས་གདུལ་བྱ་འདུན་པར་མཛད་
ནས་ཆོས་བསྟན་ཚུལ་ལོ། །དང་པོ་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་
རང་གི་ལུས་སྲོག་ལ་མི་ལྟ་བར་སེམས་ཅན་གྱི་དོན་མཛད་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་བཤད་པ་ལ་བཞི། མཚམས་སྦྱར་བ། སྤྲེའུའི་རྒྱལ་པོར་འཁྲུངས་པའི་རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་ པ། ལེའུའི་ མཚན་ བསྟན་
པའོ། །གཉིས་པ་སྤྲེའུའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་
ཡོན་ཏན་སྤྱིར་བསྟན་པ། ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་
ཀྱིས་རང་གི་ལུས་སྲོག་ལ་མི་ལྟ་བར་སེམས་ཅན་གྱི་དོན་མཛད་ཚུལ་ལོ། །གསུམ་
- 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ་ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་རང་གི་ལུས་སྲོག་ལ་
མི་ལྟ་བར་སེམས་ཅན་གྱི་དོན་མཛད་ཚུལ་ལ་གཉིས། སྤེའུ་མང་པོའི་དོན་མཛད་
ཚུལ་དང་། རྒྱལ་པོ་འཁོར་བཅས་ཀྱི་དོན་མཛད་ཚུལ་ལོ། །དང་པོ་ལ་དྲུག །གང་
དུ་ བཞུགས་ པའི་ གནས་དང་ལོངས་ སྤྱོད་ ཀྱི་ ཁྱད་ པར་ བསྟན་ པ། སྤྲེའུ་རྣམས་
གནོད་པ་ལས་བསྲུང་ཕྱིར་ རྗེས་སུ་གདམས་པར་མཛད་པ། སེམས་དཔའ་ཆེན་
པོའི་ཚོགས་རྫོགས་པའི་རྐྱེན་ཉེ་བར་བསྐུལ་བ། རྒྱལ་པོ་དཔུང་དང་བཅས་པ་
སེམས་དཔའ་ཆེན་པོ་འཁོར་བཅས་ལ་རྒོལ་དུ་འོང་པ། རྒྱལ་པོ་དཔུང་དང་བཅས་
པའི་དམག་གིས་སྤྲེའུའི་ཚོགས་རྣམས་གསོད་པའི་སྦྱོར་བ་བརྩམས་པ། སེམས་
དཔའ་ཆེན་ པོས་ རང་ གི་ ལུས་སྲོག་ ཡལ་བར་དོར་ནས་ སྤྲེའུའི་ ཚོགས་རྣམས་
འཇིགས་པ་ལས་ཐར་བར་མཛད་པའོ། །
གསུམ་པ་སེམས་དཔའ་ཆེན་པོའི་ཚོགས་རྫོགས་པའི་རྐྱེན་ཉེ་བར་བསྐུལ་
བ་ལ་གཉིས། ཤིང་ནྱ་གྲོ་དྷའི་ཡལ་ག་འབབ་ཆུ་ལ་གཞོལ་བ་དེ་ལས་འབྲས་བུ་
སྨིན་པ་ཞིག་འབབ་ཆུས་ཁྱེར་ཏེ་རྒྱལ་པོ་བཙུན་མོ་དང་བཅས་པ་ཁྲུས་བྱེད་པའི་
སར་སླེབ་པ་དང༌། འབྲས་བུ་དེའི་གཟུགས་དང་དྲིས་རྒྱལ་པོ་བཙུན་མོ་དང་བཅས་
པ་ཡིད་ཕྲོགས་ནས་གང་ནས་བྱུང་བརྟག་པའོ། །དྲུག་པ་སེམས་དཔའ་ཆེན་པོས་
རང་གི་ལུས་སྲོག་ཡལ་བར་དོར་ནས་སྤྲེའུའི་ཚོགས་རྣམས་འཇིགས་པ་ལས་ཐར་
བར་ མཛད་ པ་ ལ་ ལྔ། སེམས་ དཔའ་ཆེན་པོས་ སྤྲེའུ་ མང་ པོའི་ ཚོགས་ དེ་ དག་
འཇིགས་པས་ཉམ་ཐག་པར་གཟིགས་ནས་དེ་དག་སྒྲོལ་བའི་ཐབས་འཚོལ་བའི་
ཕྱིར་རི་རྩེར་མཆོངས་པ། སྦ་ཐག་རྐང་པ་ལ་དཀྲིས་ཏེ་ཚུར་ཤིང་གི་རྩེར་མཆོངས་
པ། སེམས་ དཔའ་ ཆེན་ པོས་ རང་ གི་ ལུས་ ཟམ་ པར་ བྱས་ ཏེ་ སྤྲེའུ་ ཐམས་ ཅད་
- 84 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
འཇིགས་པ་ལས་ཐར་བར་མཛད་པ། རྒྱལ་པོ་འཁོར་བཅས་ཀྱིས་སེམས་དཔའ་
ཆེན་པོའི་མཛད་པ་དེ་མཐོང་ནས་ངོ་མཚར་དུ་གྱུར་པ། སེམས་དཔའ་ཆེན་པོའི་
མཛད་པ་ངོ་མཚར་ཅན་དེ་ལ་ཚིགས་སུ་བཅད་པའི་སྒོ་ནས་བསྔགས་པའོ། །དང་
པོ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང་། ཚིགས་སུ་བཅད་པའི་སྒོ་
ནས་ བསྔགས་ པའོ། །གཉིས་པ་ རྒྱལ་ པོ་ འཁོར་ བཅས་ ཀྱི་དོན་མཛད་ཚུལ་ལ་
བདུན། རྒྱལ་ པོས་ སེམས་ དཔའ་ ཆེན་པོ་ཤིང་ རྩེ་ ནས་ སྤྱན་དྲངས་ པ། སེམས་
དཔའ་ཆེན་པོའི་སྐུ་ལུས་ཉམས་དམས་པ་གསོས་ཏེ་དྲི་བ་བྱས་པ། སེམས་དཔའ་
ཆེན་པོས་ལན་བཏབ་པ། རྒྱལ་པོས་སེམས་དཔའ་ཆེན་པོ་ལ་འདི་ལྟ་བུའི་འོ་
བརྒྱལ་བར་མཛད་པའི་རྒྱུ་གང་ཡིན་དྲིས་པ། སེམས་དཔའ་ཆེན་པོས་དེའི་ལན་
བརྗོད་པ། རྒྱལ་པོས་སེམས་དཔའ་ཆེན་པོ་ལ་བདག་གཞན་མཉམ་བརྗེ་མཛད་
པའི་དགོས་པ་དྲིས་པ། སེམས་དཔའ་ཆེན་པོས་རྒྱལ་པོ་ལ་ཐེག་པ་ཆེན་པོའི་ཆོས་
བསྟན་པའོ། །བདུན་པ་སེམས་དཔའ་ཆེན་པོས་རྒྱལ་པོ་ལ་ཐེག་པ་ཆེན་པོའི་ཆོས་
བསྟན་པ་ལ་བཞི། སེམས་དཔའ་ཆེན་པོ་རང་ཉིད་རྒྱལ་སྲས་དཔའ་བོའི་སྤྱོད་པ་
བདག་གཞན་བརྗེ་བར་ནུས་པས་ཐུགས་ཚིམ་པར་བསྟན་པ། ཐེག་པ་ཆེན་པོའི་
ལམ་ལ་སློབ་མི་ནུས་པ་རྣམས་ཀྱི་སྐྱོན་བསྟན་པ། རྒྱལ་པོ་ལ་ཡོན་ཏན་དང་སྐྱོན་
གྱི་མཐུ་འདི་ལྟ་བུ་ཤེས་པར་གྱིས་ལ་རྒྱལ་སྲས་ཀྱི་སྤྱོད་པ་ལ་སློབ་ཤིག་ཅེས་
གདམས་ པ། སེམས་ དཔའ་ ཆེན་ པོས་ གཞན་ དོན་ རླབས་ཆེན་གྲུབ་ནས་ཞིང་
གཞན་དུ་གཤེགས་པའོ། །ལེའུ་ཉི་ཤུ་རྩ་བདུན་པའི་བསྡུས་དོན་ནོ།། །།
གཉིས་པ་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་རང་གི་ལུས་
དུམ་བུར་བཅད་ཀྱང་ཁྲོ་བ་མེད་པར་བཟོད་པ་མཛད་ཚུལ་དེ་བཞིན་གཤེགས་པས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་
བཤད་ པ་ ལ་ བཞི། མཚམས་ སྦྱར་བ། བཟོད་ པ་ སྨྲ་ བར་ འཁྲུངས་ པའི་ རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་ པ། ལེའུའི་མཚན་བསྟན་
པའོ། །གཉིས་པ་བཟོད་པ་སྨྲ་བའི་རྟོགས་བརྗོད་རྒྱས་པར་བཤད་པ་ལ་གསུམ།
བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་
བསྟན་ པ། ཁྱད་ པར་ ཆོས་ ལ་ ངེས་ པར་ སེམས་ པའི་ སྟོབས་ ཀྱིས་ ལུས་ སྲོག་
འཇོམས་པའི་གནོད་པ་ཆེན་པོའང་བཟོད་པར་མཛད་པའི་ཚུལ་ལོ། གཉིས་པ་
སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །གསུམ་པ་
ཁྱད་ པར་ཆོས་ལ་ངེས་ པར་ སེམས་པའི་སྟོབས་ ཀྱིས་ལུས་སྲོག་འཇོམས་པའི་
གནོད་པ་ཆེན་པོའང་བཟོད་པར་མཛད་པའི་ ཚུལ་ལ་དགུ །སེམས་དཔའ་ཆེན་
པོས་སྐྱེ་བོ་མང་པོ་ལ་ཕན་འདོགས་པར་མཛད་པ། སེམས་དཔའ་ཆེན་པོའི་བཟོད་
པའི་ཕར་ཕྱིན་མྱུར་དུ་རྫོགས་པའི་རྐྱེན་བསྐུལ་ཕྱིར་རྒྱལ་པོ་འཁོར་བཅས་ཕྱོགས་
དེར་ལྷགས་པ། རྒྱལ་པོའི་བཙུན་མོ་རྣམས་སེམས་དཔའ་ཆེན་པོའི་དྲུང་དུ་འོངས་
པ། སེམས་ དཔའ་ ཆེན་ པོས་ བཙུན་མོ་དེ་ དག་ ལ་ ཆོས་ བསྟན་ པ། རྒྱལ་པོ་དེ་
སེམས་དཔའ་ཆེན་པོ་ལ་ངན་སེམས་སྐྱེས་ནས་སེམས་དཔའ་ཆེན་པོའི་སྐུ་ལ་བསྡོ་
བའི་ལས་བྱས་པ། སེམས་དཔའ་ཆེན་པོས་ཆོས་ལ་ངེས་པར་སེམས་པའི་སྟོབས་
ཀྱིས་ལུས་བཅད་ཀྱང་ཐུགས་འཁྲུག་པ་མེད་པར་བཟོད་ཅིང་རྒྱལ་པོ་དེ་ལ་ལྷག་
པར་བརྩེ་བར་མཛད་པ། རྒྱལ་པོ་དེས་རྣམ་སྨིན་མཐོང་ཆོས་ལ་མྱོང་བ། རྒྱལ་པོ་
དེའི་འཁོར་རྣམས་འཇིགས་ནས་སེམས་དཔའ་ཆེན་པོ་ལ་བཟོད་པར་གསོལ་བ།
- 86 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
སེམས་དཔའ་ཆེན་པོས་སྐྱེ་བོ་ཉམ་ཐག་དེ་རྣམས་དབུགས་ཕྱུང་སྟེ་སྤྱོད་པ་རླབས་
པོ་ཆེའི་སྒྲ་བསྒྲགས་པའོ། །གསུམ་པ་རྒྱལ་པོའི་བཙུན་མོ་རྣམས་སེམས་དཔའ་
ཆེན་པོའི་དྲུང་དུ་འོང་བ་ལ་བཞི། བཙུན་མོ་དེ་དག་ལས་བཟང་པོའི་མཐུས་སེམས་
དཔའ་ཆེན་པོ་བཟོད་པ་སྨྲ་བའི་གནས་སུ་ཕྱིན་པ། བཙུན་མོ་དེ་དག་གིས་སེམས་
དཔའ་ཆེན་པོ་བཟོད་པ་སྨྲ་བ་མཐོང་བ། བཙུན་མོ་དེ་དག་གིས་སེམས་དཔའ་ཆེན་
པོ་མཐོང་ནས་དད་དེ་བསྙེན་བཀུར་བྱས་པའོ། །བཞི་པ་སེམས་དཔའ་ཆེན་པོས་
བཙུན་མོ་དེ་དག་ལ་ཆོས་བསྟན་པ་ལ་བདུན། དལ་འབྱོར་དང་མི་རྟག་པ་བསམ་
སྟེ་འཇིག་རྟེན་ཕྱི་མ་དོན་གཉེར་བསྐྱེད་པར་གདམས་པ། ལས་འབྲས་བསླུ་བ་མེད་
པའི་ཚུལ་བསམ་པར་གདམས་པ། ཡོན་ཏན་བསྒྲུབ་པར་གདམས་པ། སྡིག་པ་
སྤོང་ བར་ གདམས་པ། ཞེ་ སྡང་ སྤོང་ བར་ གདམས་ པ། བཟོད་ པ་ བསྟེན་ པར་
གདམས་པ། བཟོད་པའི་གདམས་ངག་རྒྱས་པར་བཤད་པའོ། །ལྔ་པ་རྒྱལ་པོ་དེ་
སེམས་དཔའ་ཆེན་པོ་ལ་ངན་སེམས་སྐྱེས་ནས་སེམས་དཔའ་ཆེན་པོའི་སྐུ་ལ་བསྡོ་
བའི་ལས་བྱས་པ་ལ་བདུན། རྒྱལ་པོ་དེ་སེམས་དཔའ་ཆེན་པོ་གང་དུ་བཞུགས་
པའི་གནས་སུ་འོང་བ། རྒྱལ་པོ་དེས་སེམས་དཔའ་ཆེན་པོ་བཙུན་མོ་རྣམས་ལ་
ཆོས་སྟོན་པ་མཐོང་ནས་ཁྲོས་ཏེ་ཚིག་ངན་བརྗོད་པ། འཁོར་རྣམས་ཀྱིས་བཟློག་
ཀྱང་མ་ལོག་པ། བཙུན་མོ་རྣམས་ཀྱིས་བཟློག་ཀྱང་མ་ལོག་པ། བཙུན་མོ་རྣམས་
མྱ་ངན་སྐྱེས་པ། རྒྱལ་པོ་ཁྲོ་བའི་དབང་དུ་གྱུར་པ་དེ་ལ་སེམས་དཔའ་ཆེན་པོས་
ཚིག་འཇམ་པོས་གདམས་པ། རྒྱལ་པོ་སྡིག་ཅན་དེ་ཆེས་ཆེར་ཁྲོས་ནས་སེམས་
དཔའ་ཆེན་པོའི་སྐུ་ལ་མཚོན་གྱིས་བཏབ་སྟེ་གནོད་པ་ཆེན་པོ་བྱས་པའོ། །བདུན་
པ་རྒྱལ་པོ་སྡིག་ཅན་དེ་ཆེས་ཆེར་ཁྲོས་ནས་སེམས་དཔའ་ཆེན་པོའི་སྐུ་ལ་མཚོན་
- 87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གྱིས་བཏབ་སྟེ་གནོད་པ་ཆེན་པོ་བྱས་པ་ལ་གཉིས། རྒྱལ་པོ་དང་དྲི་ལན་བྱས་པ་
དང༌། རྒྱལ་པོ་སྡིག་ཅན་གྱིས་སེམས་དཔའ་ཆེན་པོ་ལ་མཚོན་གྱིས་འདེབས་པའི་
གནོད་པ་བྱས་ཚུལ་དངོས་སོ། །དགུ་པ་སེམས་དཔའ་ཆེན་པོས་སྐྱེ་བོ་ཉམ་ཐག་དེ་
རྣམས་དབུགས་ཕྱུང་སྟེ་སྤྱོད་པ་རླབས་པོ་ཆེའི་སྒྲ་བསྒྲགས་པ་ལ་གཉིས། སྐྱེ་བོ་
ཉམ་ཐག་དེ་རྣམས་དབུགས་ཕྱུང་བ་དང་། རྒྱལ་སྲས་ཀྱི་སྤྱོད་པ་རླབས་པོ་ཆེའི་སྒྲ་
བསྒྲགས་པའོ། །གཉིས་པ་རྒྱལ་སྲས་ཀྱི་སྤྱོད་པ་རླབས་པོ་ཆེའི་སྒྲ་བསྒྲགས་པ་ལ་
བདུན། བྱང་ཆུབ་སེམས་དཔའ་རྣམས་ཀྱིས་གཞན་ལ་གནོད་པའི་བསམ་པ་ཙམ་
ཡང་བསྐྱེད་མི་རིགས་པར་བརྗོད་པ། ཉེས་སྤྱོད་ཀྱིས་ཚིག་ཟིན་པ་ལ་སླར་ཡང་
གནོད་པའི་བསྣོན་མ་གདབ་མི་ རིགས་ པར་བརྗོད་པ། གཞན་གྱི་ལས་ཀྱི་རྣམ་
སྨིན་སྡུག་བསྔལ་ཡང་རང་ལ་ལེན་པའི་བསམ་པ་བསྐྱེད་དགོས་པས་གཞན་ལ་
གནོད་པ་བྱ་མི་རིགས་པར་བརྗོད་པ། རང་ལ་གནོད་བྱེད་ལས་ངན་བསགས་ཏེ་
ཕུང་པོ་རྣམས་རང་གིས་ལན་པར་བལྟས་ཏེ་གཞན་ལ་ཁྲོ་བོ་མི་བྱ་བར་བརྗོད་པ།
སྡུག་བསྔལ་ཐམས་ཅད་ཀྱི་རྩ་བ་སྐྱེ་བ་ལེན་པ་ཉིད་ཡིན་པས་འཁོར་བའི་རྩ་བ་
ཉོན་མོངས་ལ་དགྲར་བལྟས་ཏེ་སྤོང་བར་བརྗོད་པ། རང་ཉིད་བཟོད་པའི་ཚོགས་
ལ་གནས་པ་ཡིན་པས་གཞན་ལ་ཁྲོ་བས་གནོད་པ་མི་བྱེད་དོ་ཞེས་བརྗོད་པ།
སེམས་དཔའ་ཆེན་པོས་སྤྱོད་པ་རླབས་པོ་ཆེའི་སྒྲ་བསྒྲགས་ནས་ཞིང་གཞན་དུ་
གཤེགས་པའོ། །ལེའུ་ཉི་ཤུ་རྩ་བརྒྱད་པའི་བསྡུས་དོན་ནོ།། །།
གསུམ་པ་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་རྫུ་ འཕྲུལ་
གྱིས་གདུལ་བྱ་འདུན་པར་མཛད་ནས་ཆོས་བསྟན་ཚུལ་དེ་བཞིན་གཤེགས་པས་
སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་
88



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
བཤད་ པ་ ལ་ བཞི། མཚམས་ སྦྱར་བ། ཚངས་ པར་ འཁྲུངས་ པའི་རྟོགས་བརྗོད་
རྒྱས་ པར་ བཤད་ པ། དོན་བསྡུས་ཏེ་གདམས་ པ། ལེའུའི་མཚན་བསྟན་ པའོ། །
གཉིས་པ་ཚངས་པར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ།།
བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་
བསྟན་པ། ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་གདུལ་བྱ་
ཡང་དག་པའི་ལྟ་བ་ལ་བཀོད་ཚུལ་ལོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས།
ཚིག་ལྷུག་པའི་སྒོ་ནས་བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་
པའོ། །གསུམ་པ་ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་གདུལ་
བྱ་ཡང་དག་པའི་ལྟ་བ་ལ་བཀོད་ཚུལ་ལ་གསུམ། གདུལ་བྱའི་ཁྱད་པར་བཤད་པ།
རྒྱལ་པོ་ལོག་ལྟ་ཅན་རྫུ་ འཕྲུལ་གྱིས་འདུན་པར་བྱས་པ། རྒྱལ་པོ་དེ་འདུལ་བར་
མཛད་ཚུལ་ལོ། །གཉིས་པ་རྒྱལ་པོ་ལོག་ལྟ་ཅན་རྫུ་འཕྲུལ་གྱིས་འདུན་པར་བྱས་
པ་ལ་གསུམ། སེམས་དཔའ་ཆེན་པོ་དེས་ཚངས་པའི་གནས་ནས་བབས་ཏེ་ཡུལ་
ལུས་འཕགས་པོའི་རྒྱལ་པོ་དེ་འདུལ་ཕྱིར་རྫུ་འཕྲུལ་གྱིས་བྱོན་པ། རྒྱལ་པོ་ཡན་
ལག་བྱིན་གྱིས་སེམས་དཔའ་ཆེན་པོ་མཐོང་བ་ཙམ་གྱིས་དད་ཅིང་གུས་པར་གྱུར་
ནས་ ཇི་ ལྟར་ཡིན་དྲིས་པ། སེམས་དཔའ་ཆེན་པོས་རང་གི་ངང་ཚུལ་ གསུངས་
པའོ། །གསུམ་པ་རྒྱལ་པོ་དེ་འདུལ་བར་མཛད་ཚུལ་ལ་ལྔ། རྒྱལ་པོ་དེས་ཚངས་
པའི་འཇིག་རྟེན་དུ་སྐྱེས་པ་དང་རྫུ་འཕྲུལ་ཐོབ་པའི་རྒྱུ་དྲིས་པ། བྱང་ཆུབ་སེམས་
དཔས་དེའི་ལན་བརྗོད་པ། འཇིག་རྟེན་ཕ་རོལ་ཡོད་པར་བསྒྲུབ་པ། དེ་ལ་མི་
རིགས་པར་སྨྲ་བ་ཚར་བཅད་པ། རྒྱལ་པོ་དེ་ལོག་ལྟ་ཞི་ནས་སྣོད་རུང་དུ་གྱུར་པ་ན་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཆོས་བསྟན་པའོ། །གསུམ་པ་འཇིག་རྟེན་ཕ་རོལ་ཡོད་པར་བསྒྲུབ་པ་ལ་གཉིས།
མདོར་བསྟན་པ་དང༌། རྒྱས་པར་བཤད་པའོ། །གཉིས་པ་རྒྱས་པར་བཤད་པ་ལ་
དྲུག །མངོན་སུམ་ལ་ཇི་ལྟར་ཡོད་པ་བསྟན་ནས་འཇིག་རྟེན་ཕ་རོལ་ཡོད་པར་
བསྒྲུབ་པ། ཚེ་རབས་དྲན་པོའི་རྟགས་ལས་འཇིག་རྟེན་ཕ་རོལ་ཡོད་པར་བསྒྲུབ་
པ། བློ་སྔ་ཕྱིའི་ རིགས་འདྲ་ཡོད་པར་བསྟན་ནས་འཇིག་རྟེན་ཕ་རོལ་ཡོད་པར་
བསྒྲུབ་པ། སེམས་ཅན་རྣམས་ཀྱི་བསམ་པ་དང་སྤྱོད་པའི་ཁྱད་པར་མི་འདྲ་བ་
ལས་འཇིག་རྟེན་ཕ་རོལ་ཡོད་པར་བསྒྲུབ་པ། དུད་འགྲོ་སྐྱེས་མ་ཐག་གི་སྤྱོད་པའི་
ཁྱད་པར་ལས་འཇིག་རྟེན་ཕ་རོལ་ཡོད་པར་བསྒྲུབ་པ། འཇིག་རྟེན་ཕ་རོལ་ཡོད་
པར་བསྟན་པ་ལ་དོགས་པ་བཅད་པའོ། །བཞི་པ་དེ་ལ་མི་རིགས་པ་སྨྲ་བ་ཚར་
བཅད་པ་ལ་གསུམ། འཇིག་རྟེན་ཕ་རོལ་ཡོད་པར་བསྟན་པ་ལ་ཕྱིར་རྒོལ་ལོག་ལྟ་
ཅན་གྱིས་མི་རིགས་པར་སྨྲ་བ། དེ་ལ་ནོར་གཏོང་བ་དང་མི་གཏོང་བའི་ཁྱད་པར་
བཤད་པ། ལོག་ལྟའི་རྣམ་སྨིན་གྱི་འབྲས་བུ་དམྱལ་བའི་སྡུག་བསྔལ་བཤད་པའི་
སྒོ་ནས་སྐྱོ་བ་བསྐྱེད་པའོ། །གསུམ་པ་ལོག་ལྟའི་རྣམ་སྨིན་གྱི་འབྲས་བུ་དམྱལ་
བའི་སྡུག་བསྔལ་བཤད་པའི་སྒོ་ནས་སྐྱོ་བ་བསྐྱེད་པ་ལ་གསུམ། མདོར་བསྟན་པ།
རྒྱས་པར་བཤད་པ། དོན་བསྡུ་བའོ། །གཉིས་པ་རྒྱས་པར་བཤད་པ་ལ་གཉིས།
གྲང་དམྱལ་དུ་སྐྱེས་ནས་སྡུག་བསྔལ་མྱོང་ཚུལ་བཤད་པ་དང༌། ཚ་དམྱལ་དུ་སྐྱེས་
ནས་སྡུག་བསྔལ་མྱོང་ཚུལ་བཤད་པའོ། །གཉིས་པ་ཚ་དམྱལ་དུ་སྐྱེས་ནས་སྡུག་
བསྔལ་མྱོང་ཚུལ་བཤད་པ་ལ་བརྒྱད། ཡང་སོས་ཀྱི་སྡུག་བསྔལ་བཤད་པ། ཐིག་
ནག་ གི་ སྡུག་བསྔལ་བཤད་ པ། བསྡུས་ འཇོམས་ཀྱི་སྡུག་བསྔལ་ བཤད་པ། ངུ་
འབོད་ཀྱི་སྡུག་བསྔལ་བཤད་པ། ངུ་འབོད་ཆེན་པོའི་སྡུག་བསྔལ་བཤད་པ། ཚ་
90 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
བའི་སྡུག་བསྔལ་བཤད་པ། རབ་ཏུ་ཚ་བའི་སྡུག་བསྔལ་བཤད་པ། མནར་མེད་ཀྱི་
སྡུག་བསྔལ་བཤད་པའོ། ། །
དང་པོ་ལ་གཉིས། ཡང་སོས་དངོས་དང་། ཉེ་འཁོར་གྱི་དམྱལ་བ་བཤད་
པའོ། །བདུན་པ་རབ་ཏུ་ཚ་བའི་སྡུག་བསྔལ་བཤད་པ་ལ་གཉིས། དེའི་ཉེ་འཁོར་
བའི་དམྱལ་བ་རྣམས་བཤད་པ་དང་། རབ་ཏུ་ཚ་བ་ཉིད་བཤད་པའོ། །དང་པོ་ལ་
བཞི། ཆུ་བོ་རབ་མེད་ཀྱི་སྡུག་བསྔལ་བཤད་པ། རོ་མྱགས་ཀྱི་འདམ་དུ་ལྷུང་བའི་
སྡུག་བསྔལ་བཤད་པ། མེ་མ་མུར་གྱི་འོབས་སུ་ལྷུང་བའི་སྡུག་བསྔལ་བཤད་པ།
སྤུ་གྲིའི་ལམ་ལ་སོགས་པར་ལྷུང་བའི་སྡུག་བསྔལ་བཤད་པའོ། །ལྔ་པ་རྒྱལ་པོ་དེ་
ལོག་ལྟ་ཞི་ནས་སྣོད་རུང་དུ་གྱུར་པ་ན་ཆོས་བསྟན་པ་ལ་གསུམ། རྒྱལ་པོ་དེས་
དམྱལ་བའི་གཏམ་ཐོས་པས་འཇིགས་ནས་ལོག་ལྟ་ཞི་སྟེ་ངན་འགྲོར་མི་ལྟུང་བའི་
ཆོས་སྟོན་པར་གསོལ་བ་བཏབ་པ། སེམས་དཔའ་ཆེན་པོས་དེ་ལ་ཆོས་བསྟན་པ།
རྒྱལ་པོ་དེས་བཀའ་བཞིན་དུ་བསྒྲུབས་པའོ། །གཉིས་པ་སེམས་དཔའ་ཆེན་པོས་
དེ་ལ་ཆོས་བསྟན་པ་ལ་ལྔ། མངོན་མཐོ་བསྒྲུབ་བའི་ལམ་བསྟན་པ། ངེས་ལེགས་
བསྒྲུབ་པའི་ལམ་བསྟན་པ། ཐམས་ཅད་མཁྱེན་པ་བསྒྲུབ་པའི་ལམ་བསྟན་པ།།
ལམ་གྱི་རིམ་པ་དེ་དག་སྙན་ངག་གི་ཚིག་སྦྱོར་ངོ་མཚར་བས་བརྗོད་པ། སེམས་
དཔའ་ཆེན་པོས་གདུལ་བྱའི་དོན་མཛད་ཟིན་པ་ན་རང་གནས་སུ་བྱོན་པའོ། །ལེའུ་
ཉི་ཤུ་རྩ་དགུ་པའི་བསྡུས་དོན་ནོ།། ། །
བཞི་པ་བཟོད་པའི་ཉམས་ལེན་ལ་གདེང་ཐོབ་ནས་བདག་པས་གཞན་
གཅེས་པའི་སེམས་ཀྱིས་གཞན་དོན་རླབས་ཆེན་བྱ་ཚུལ་དེ་བཞིན་གཤེགས་པས་
སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བཤད་པ་ལ་བཞི། མཚམས་སྦྱར་བ། གླང་པོ་ཆེར་འཁྲུངས་ པའི་རྟོགས་བརྗོད་
རྒྱས་ པར་ བཤད་ པ། དོན་བསྡུས་ཏེ་ གདམས་པ། ལེའུའི་མཚན་བསྟན་ པའོ། །
གཉིས་པ་གླང་པོ་ཆེར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ།
བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་
བསྟན་པ། ཁྱད་པར་རང་གི་ལུས་སྲོག་ལ་མ་གཟིགས་པར་སེམས་ཅན་གྱི་དོན་
མཛད་ ཚུལ་ ལོ། །གསུམ་པ་ ཁྱད་ པར་ རང་ གི་ ལུས་སྲོག་ ལ་ མ་གཟིགས་ པར་
སེམས་ ཅན་ གྱི་ དོན་ མཛད་ ཚུལ་ ལ་ བཞི། སྙིང་ རྗེའི་ ཡུལ་ ཉེ་ བར་ ལྷགས་ པ།
སེམས་དཔའ་ཆེན་པོས་སྐྱེ་བོ་ཉམ་ཐག་རྣམས་ལ་མི་འཇིགས་པ་བྱིན་ཏེ་དབུགས་
ཕྱུང་བ། སྐྱེ་བོ་ཉམ་ཐག་རྣམས་དང་དྲི་ལན་མཛད་པ། སྐྱེ་བོ་ཉམ་ཐག་རྣམས་ཀྱི་
དོན་དུ་ལུས་གཏོང་བར་མཛད་པའོ། །དང་པོ་ལ་གསུམ། སེམས་དཔའ་ཆེན་པོས་
གནས་དེའི་ཉེ་འཁོར་དུ་མིའི་སྐད་ཐོས་པ། སྔོན་མེད་པའི་མིའི་སྐད་འདི་ཅི་ཞིག་
ཡིན་ སྙམ་ དུ་ བསམ་ པ། སེམས་ དཔའ་ ཆེན་ པོས་ མིའི་ སྐད་ གང་ན་ གྲག་ པའི་
ཕྱོགས་དེར་བྱོན་ནས་གཟིགས་པ་ན་མི་ཉམ་ཐག་མང་པོ་ཞིག་མཐོང་བའོ། །
གཉིས་པ་སྔོན་མེད་པའི་མིའི་སྐད་འདི་ཅི་ཞིག་ཡིན་སྙམ་དུ་བསམ་པ་ལ་གཉིས།
ཚིག་ལྷུག་ པའི་ སྒོ་ནས་ བརྗོད་ པ་ དང་། ཚིགས་སུ་བཅད་པའི་ སྒོ་ནས་ བརྗོད་
པའོ། །གཉིས་པ་སེམས་དཔའ་ཆེན་པོས་སྐྱེ་བོ་ཉམ་ཐག་རྣམས་ལ་མི་འཇིགས་པ་
བྱིན་ཏེ་དབུགས་ཕྱུང་བ་ལ་གསུམ། མི་ ཉམ་ཐག་དེ་དག་གིས་གླང་ པོ་ སེམས་
དཔའ་ཆེན་པོ་རྒྱང་རིང་པོ་ནས་འོང་བ་མཐོང་ནས་འཇིགས་ཤིང་སྐྲག་པར་གྱུར་པ།
སེམས་དཔའ་ཆེན་པོས་མི་དེ་དག་ལ་མ་འཇིགས་ཤིག་ཅེས་དབུགས་ཕྱུང་སྟེ་དྲི་བ་
མཛད་པ། མི་ཉམ་ཐག་དེ་དག་སེམས་དཔའ་ཆེན་པོའི་གསུང་ཐོས་པ་ཙམ་གྱིས་
- 92



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
དབུགས་ཕྱིན་ནས་དད་ ཅིང་ གུས་ པས་ བསྟོད་པའོ། །བཞི་ པ་སྐྱེ་བོ་ཉམ་ཐག་
རྣམས་ཀྱི་དོན་དུ་ལུས་གཏོང་བར་མཛད་པ་ལ་ལྔ། སེམས་དཔའ་ཆེན་པོས་མི་
ཉམ་ཐག་དེ་རྣམས་ཀྱི་ངང་ཚུལ་ལ་གཟིགས་པ་ན་བཟོད་གླགས་མེད་པའི་སྙིང་རྗེ་
འཁྲུངས་པ། མི་ཉམ་ཐག་དེ་རྣམས་མྱ་ངམ་དགོན་པ་དེ་ལས་སྒྲོལ་བའི་ཐབས་
བསམ་པ། མི་ཉམ་ཐག་དེ་དག་གིས་སེམས་དཔའ་ཆེན་པོ་ལ་གསོལ་བ་བཏབ་པ།
སེམས་དཔའ་ཆེན་པོས་མི་ཉམ་ཐག་དེ་རྣམས་ཀྱི་དོན་དུ་ལུས་གཏོང་བའི་སྦྱོར་བ་
བརྩམས་པ། སེམས་དཔའ་ཆེན་པོས་ལུས་བཏང་ཚུལ་དངོས་སོ། །
གཉིས་པ་མི་ཉམ་ཐག་དེ་རྣམས་མྱ་ངམ་དགོན་པ་དེ་ལས་སྒྲོལ་བའི་ཐབས་
བསམ་ པ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་སུ་བཅད་
པའི་སྒོ་ནས་བརྗོད་པའོ། །གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ལ་
བཞི། སེམས་དཔའ་ཆེན་པོས་རང་གི་ལུས་གཏོང་བར་དམ་བཅས་པ། འགྲོ་བ་
རིགས་དྲུག་གི་ནང་ནས་མི་རྣམས་གདུལ་བྱའི་མཆོག་ཡིན་པར་བསམ་ནས་མི་དེ་
དག་ལ་ཕན་འདོགས་པར་དགོངས་པ། རང་གི་ལུས་གཏོང་བའི་སྦྱིན་པའི་ཞིང་
རྙེད་དཀའ་བར་བསམ་པ། སྙིང་པོ་མེད་པའི་ལུས་ལས་སྙིང་པོ་བླང་བར་བསམ་
པའོ། །བཞི་པ་སེམས་དཔའ་ཆེན་པོས་མི་ཉམ་ཐག་དེ་རྣམས་ཀྱི་དོན་དུ་ལུས་
གཏོང་བའི་སྦྱོར་བ་བརྩམས་པ་ལ་གཉིས། སེམས་དཔའ་ཆེན་པོས་མི་དེ་རྣམས་
ལ་མྱ་ངམ་དགོན་པ་དེ་ལས་ཐར་བའི་ལམ་དང་ཟས་སྐོམ་རྙེད་པའི་ཐབས་བསྟན་
པ་དང་། སེམས་དཔའ་ཆེན་པོས་མི་དེ་རྣམས་ཀྱི་དོན་དུ་ལུས་གཏོང་བར་མངོན་དུ་
ཕྱོགས་པ་ན་སྨོན་ལམ་ཇི་ལྟར་མཛད་པའོ། །ལྔ་པ་སེམས་དཔའ་ཆེན་པོས་ལུས་
བཏང་ཚུལ་དངོས་ལ་བརྒྱད། སེམས་དཔའ་ཆེན་པོ་དེས་སེམས་ཅན་གྱི་དོན་དུ་
- 93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལུས་འདོར་བར་མཛད་པ། སེམས་དཔའ་ཆེན་པོས་ལུས་བཏང་བའི་ཚེ་ལྟས་ཇི་
ལྟར་བྱུང་བ། སེམས་དཔའ་ཆེན་པོས་ལུས་བཏང་བའི་ཚེ་དཀར་ཕྱོགས་སྐྱོང་བ་
རྣམས་ཀྱིས་མཆོད་པ་ཇི་ལྟར་བྱས་པ། སེམས་དཔའ་ཆེན་པོས་ལུས་བཏང་བ་ན་
འབྱུང་བ་རྣམས་ཀྱང་རང་དབང་མེད་པར་གཡོས་ཏེ་མཆོད་པའི་རྣམ་འགྱུར་བསྟན་
པ། མི་བདུན་བརྒྱ་པོ་དེས་སེམས་དཔའ་ཆེན་པོས་ལུང་བསྟན་པ་ལྟར་གླང་པོ་ཆེའི་
རོ་མཐོང་ནས་ཇི་ལྟར་ཡིན་བརྟག་པ། མི་ཉམ་ཐག་དེ་རྣམས་ཀྱིས་སེམས་དཔའ་
ཆེན་པོས་ཐུགས་རྗེས་མ་བཟོད་པར་ལུས་བཏང་བ་ཡིན་པར་རིག་ནས་མྱ་ངན་
བྱས་པ། མི་བློ་གྲོས་ཆེ་བ་འགའ་ཞིག་གིས་སེམས་དཔའ་ཆེན་པོའི་ཐུགས་བཞེད་
ལྟར་བྱ་དགོས་སོ་ཞེས་སྨྲས་ནས་དེ་བཞིན་དུ་བྱས་པ། མི་བདུན་བརྒྱ་པོ་དེ་སེམས་
དཔའ་ཆེན་པོའི་མཐུས་མྱ་ངམ་དགོན་པ་དེ་ལས་ཐར་པའོ། །གཉིས་པ་སེམས་
དཔའ་ཆེན་པོས་ལུས་བཏང་བའི་ཚེ་ལྟས་ཇི་ལྟར་བྱུང་བ་ལ་གཉིས། སེམས་དཔའ་
ཆེན་པོས་ལུས་གཡང་དུ་བོར་བ་ལ་དཔེའི་སྒོ་ནས་བསྔགས་པ་དང་། དེའི་ཚེ་ས་
གཡོ་བ་སོགས་ལྟས་ཇི་ལྟར་བྱུང་བའི་ཚུལ་ལོ། །དྲུག་པ་མི་ཉམ་ཐག་དེ་རྣམས་
ཀྱིས་སེམས་དཔའ་ཆེན་པོས་ཐུགས་རྗེས་མ་བཟོད་པར་ལུས་བཏང་བ་ཡིན་པར་
རིག་ནས་མྱ་ངན་བྱས་པ་ལ་གསུམ། སེམས་དཔའ་ཆེན་པོས་གཞན་དོན་དུ་ལུས་
བོར་བར་རིག་པ། ཚུལ་དེ་ལ་དད་ཅིང་གུས་པས་བསྟོད་པ། སེམས་དཔའ་ཆེན་པོ་
འདས་པ་ལ་མི་དེ་དག་གིས་མྱ་ངན་བྱས་པའོ། །དང་པོ་ལ་གཉིས། ཚིག་ལྷུག་པའི་
སྒོ་ནས་བརྗོད་པ་དང༌། ཚིགས་སུ་བཅད་པའི་སྒོ་ནས་བརྗོད་པའོ། །བདུན་པ་མི་
བློ་གྲོས་ཆེ་བ་འགའ་ཞིག་གིས་སེམས་དཔའ་ཆེན་པོའི་ཐུགས་བཞེད་ལྟར་བྱ་
དགོས་སོ་ཞེས་སྨྲས་ནས་དེ་བཞིན་དུ་བྱས་པ་ལ་གཉིས། ཚིག་ལྷུག་པའི་སྒོ་ནས་
-94-



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
བརྗོད་པ་དང་། ཚིགས་སུ་བཅད་པའི་སྒོ་ནས་བརྗོད་པའོ། །ལེའུ་སུམ་ཅུ་པའི་
བསྡུས་དོན་ནོ།། །།
རྩ་བའི་བཞི་པ་ཕར་ཕྱིན་ཐ་མ་གསུམ་ལ་སློབ་ཚུལ་ལ་གསུམ། བརྩོན་
འགྲུས་ལ་སློབ་ཚུལ། བསམ་གཏན་ལ་སློབ་ཚུལ། ཤེས་རབ་ལ་སློབ་ཚུལ་ལོ། །
དང་པོ་བརྩོན་འགྲུས་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་
གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་བཞི།
མཚམས་སྦྱར་བ། རྒྱལ་བུ་ཟླ་བར་འཁྲུངས་པའི་རྟོགས་བརྗོད་རྒྱས་པར་བཤད་པ།
དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་པ་རྒྱལ་བུ་ཟླ་བར་
འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་
བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་
སྙིང་སྟོབས་ཆེན་པོས་སེམས་ཅན་གྱི་དོན་དུ་བརྩོན་འགྲུས་ཇི་ལྟར་མཛད་ཚུལ་
ལོ། །གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་བཞི། ཡོན་
ཏན་དང་མཐུན་པའི་མཚན་ཆགས་ཚུལ་ཡོན་ཏན་གྱི་སྟོབས་ཀྱིས་འགྲོ་བ་རྣམས་
ཀྱི་དཔུང་གཉེན་དུ་གྱུར་ཚུལ། ཡབ་རྒྱལ་པོས་རྒྱལ་ཚབ་ཏུ་དབང་བསྐུར་ཚུལ།
རྒྱལ་སྲིད་སྐྱོང་བའི་ཚེ་ཆོས་འཚོལ་བ་ཉིད་ལ་བརྩོན་པར་མཛད་པའི་ཚུལ་ལོ། །
གཉིས་པ་ཡོན་ཏན་གྱི་སྟོབས་ཀྱིས་འགྲོ་བ་རྣམས་ཀྱི་དཔུང་གཉེན་དུ་གྱུར་ཚུལ་ལ་
གཉིས། ཚིག་ལྷུག་པའི་སྒོ་ནས་བསྔགས་པ་དང་། ཚིགས་སུ་བཅད་པའི་སྒོ་ནས་
བསྔགས་པའོ། །གསུམ་པ་ཁྱད་པར་སྙིང་སྟོབས་ཆེན་པོས་སེམས་ཅན་གྱི་དོན་དུ་
བརྩོན་འགྲུས་ཇི་ལྟར་མཛད་ཚུལ་ལ་བདུན། བྱང་སེམས་ཟླ་བ་སྔོན་གྱི་ཐུགས་
བསྐྱེད་དང་སྨོན་ལམ་གྱིས་བསྐུལ་ནས་སྐྱེད་མོས་ཚལ་དུ་བྱོན་པ། སྐྱེད་མོས་ཚལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གྱི་ཉེ་ལོགས་སུ་སྲིན་པོ་རྐང་བཀྲ་འོང་པ། བྱང་སེམས་ཟླ་བས་གདུལ་བྱ་འདུལ་
བའི་དུས་ལ་བབ་པར་དགོངས་ནས་སྲིན་པོ་རྐང་བཀྲའི་ཐད་དུ་བྱོན་པ། སྲིན་པོ་
རྐང་བཀྲས་བྱང་སེམས་ཟླ་བ་སྲིན་པོའི་གནས་རྫོང་དུ་ཁྱེར་བ། བྱང་སེམས་ཟླ་
བས་རྒྱལ་པོའི་ཕོ་བྲང་དུ་ཚུར་བྱོན་ནས་བྲམ་ཟེ་ལེགས་པར་སྨྲ་བ་ལ་ཐོས་པ་
བཙལ་བ། བྱང་སེམས་ཟླ་བས་སླར་ཡང་སྲིན་པོའི་གནས་སུ་བྱོན་པ། བྱང་སེམས་
ཟླ་བས་སྲིན་པོ་རྐང་བཀྲ་བཏུལ་ཏེ་སེམས་ཅན་མང་པོའི་དོན་མཛད་པའོ། །དང་
པོ་ལ་གསུམ། སེམས་དཔའ་ཆེན་པོ་འཁོར་བཅས་རྩེ་བའི་ཕྱིར་སྐྱེད་མོས་ཚལ་དུ་
བྱོན་པ། སྐྱེད་མོས་ཚལ་དུ་རྩེ་བར་མཛད་པ། དེའི་ཚེ་བྲམ་ཟེ་ལེགས་པར་སྨྲ་བ་
ཞིག་སེམས་དཔའ་ཆེན་པོའི་དྲུང་དུ་ལྷགས་པའོ། །
གསུམ་པ་བྱང་སེམས་ཟླ་བས་གདུལ་བྱ་འདུལ་བའི་དུས་ལ་བབ་པར་
དགོངས་ནས་སྲིན་པོ་རྐང་བཀྲའི་ཐད་དུ་བྱོན་པ་ལ་གསུམ། བྱང་སེམས་ཟླ་བས་
སྲིན་པོ་རྐང་བཀྲ་ཉེ་ལོགས་སུ་འོང་པ་ན་གདུལ་བྱ་འདུལ་བ་ལ་རིགས་པས་
གཏམ་སྙན་ཐོས་པ་བཞིན་དུ་དགའ་བར་གྱུར་པ། བྱང་སེམས་ཟླ་བས་སྲིན་པོ་
རྐང་བཀྲ་ལ་བཟོད་གླགས་མེད་པའི་སྙིང་རྗེ་བསྐྱེད་ནས་འདུལ་བར་དམ་བཅས་
པ། བྱང་སེམས་ཟླ་བས་འཇིགས་པ་མེད་པར་སྲིན་པོ་རྐང་བཀྲ་ལ་རྒྱང་ནས་བོས་
ཏེ་བྱོན་པའོ། །ལྔ་པ་བྱང་སེམས་ཟླ་བས་རྒྱལ་པོའི་ཕོ་བྲང་དུ་ཚུར་བྱོན་ནས་བྲམ་
ཟེ་ལེགས་པར་སྨྲ་བ་ལ་ཐོས་པ་བཙལ་བ་ལ་བདུན། བྱང་སེམས་ཟླ་བས་བྲམ་ཟེ་
ལེགས་པར་སྨྲ་བའི་སྐྱེས་ཁྱེར་ཏེ་འོངས་པ་དོན་མ་གྲུབ་པར་སྐྱེད་མོས་ཚལ་དུ་ལུས་
པ་དྲན་པ། རྒྱུ་དེས་སུ་དཱ་སའི་བུ་ལ་ལན་ཅིག་རྒྱལ་པོའི་ཕོ་བྲང་དུ་འགྲོའོ་ཞེས་
བྱས་པ། སུ་དཱ་སའི་བུས་དེའི་རྒྱུ་མཚན་དྲིས་པ། བྱང་སེམས་ཟླ་བས་དེའི་ལན་
- 96-



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན། །
བརྗོད་པ། སུ་དཱ་སའི་བུས་བཏང་བ། བྱང་སེམས་ཟླ་བ་རྒྱལ་པོའི་ཕོ་བྲང་དུ་ཚུར་
བྱོན་ནས་བྲམ་ཟེ་ལེགས་པར་སྨྲ་བ་དེ་ལས་ཆོས་གསན་ཏེ་དེ་མགུ་བར་བྱས་པ།
ཐོས་ པའི་ ཕན་ ཡོན་ བཤད་ པའོ། །དང་ པོ་ ལ་ གསུམ། ཚིག་ ལྷུག་ པའི་ སྒོ་ནས་
བརྗོད་པ། ཚིགས་སུ་བཅད་པའི་སྒོ་ནས་བརྗོད་པ། བྱང་སེམས་ཟླ་བ་ཆོས་འཚོལ་
བས་ངོམས་པ་མེད་པ་དང་སེམས་ཅན་ལ་སྙིང་བརྩེ་བའི་དབང་གིས་མཆི་མ་བྱུང་
བའོ། །གཉིས་པ་རྒྱུ་དེས་སུ་དཱ་སའི་བུ་ལ་ལན་ཅིག་རྒྱལ་པོའི་ཕོ་བྲང་དུ་འགྲོའོ་
ཞེས་བྱས་པ་ལ་གཉིས། སུ་དཱ་སའི་བུས་བྱང་སེམས་ཟླ་བ་ལ་མཆི་མ་འབྱིན་པའི་
རྒྱུ་དྲིས་པ་དང་། སེམས་དཔའ་ཆེན་པོས་མཆི་མ་འབྱིན་པའི་རྒྱུ་མཚན་བཤད་ནས་
ཆོས་འཚོལ་བ་དང་དགེ་བའི་བཤེས་གཉེན་ཡོན་གྱིས་མཉེས་པར་བྱས་ལ་སླར་
འདིར་འོང་ངོ་ཞེས་གསུངས་པའོ། །
དྲུག་པ་ བྱང་སེམས་ཟླ་བ་རྒྱལ་པོའི་ཕོ་བྲང་དུ་ཚུར་བྱོན་ནས་བྲམ་ཟེ་
ལེགས་ པར་ སྨྲ་བ་དེ་ལ་ཆོས་གསན་ཏེ་དེ་ མགུ་བར་ བྱས་ པ་ ལ་ གཉིས། བྱང་
སེམས་ཟླ་བས་བྲམ་ཟེ་ལེགས་པར་སྨྲ་བ་ལ་ཆོས་གསན་པ་དང་། བྱང་སེམས་ཟླ་
བས་ཆོས་སྟོན་པའི་དགེ་བའི་བཤེས་གཉེན་རྙེད་པ་དང་བཀུར་སྟི་རྒྱ་ཆེན་པོས་
མཆོད་པའོ། །བདུན་པ་ཐོས་པའི་ཕན་ཡོན་བཤད་པ་ལ་ལྔ། བྱང་སེམས་ཟླ་བས་
ཚིགས་བཅད་རེ་རེ་ལའང་གསེར་སྲང་སྟོང་སྟོང་ཕུལ་བ་སོགས་ཆོས་ཀྱི་ཕྱིར་དུ་
ལོངས་སྤྱོད་ཐམས་ཅད་བཏང་བ་ན་ཡབ་རྒྱལ་པོས་མ་བཟོད་པའི་ཚིག་སྨྲས་པ།
བྱང་སེམས་ཟླ་བས་ཆོས་ཚིགས་བཅད་རེ་རེ་ལའང་རིན་ཐང་མེད་པར་བསྟན་པ།
ཆོས་ཐོས་པའི་ཕན་ཡོན་མདོར་བསྟན་པ། ཐོས་པའི་ཕན་ཡོན་རྒྱས་པར་བཤད་པ།
ཐོས་པའི་ཕན་ཡོན་རྒྱ་ཆེར་བཤད་པ་རྣམས་ཀྱི་དོན་བསྡུ་བའོ། །ལྔ་པ་ཐོས་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཕན་ཡོན་རྒྱ་ཆེར་བཤད་པ་རྣམས་ཀྱི་དོན་བསྡུ་བ་ལ་བཞི། གནས་སྐབས་ཀྱི་ཕན་
ཡོན་བཤད་པ་རྣམས་ཀྱི་དོན་བསྡུ་བ། མཐར་ཐུག་གི་ཕན་ཡོན་བཤད་པ་རྣམས་
ཀྱི་དོན་བསྡུ་བ། ཕན་ཡོན་ཚད་མེད་པ་དང་ལྡན་པའི་ཆོས་ཐོས་པ་ལ་མཆོད་པ་
ངེས་པར་བགྱིད་དགོས་པའི་དོན་བསྡུ་བ། རྒྱལ་སྲིད་ལ་སྙིང་པོ་མེད་པར་བསྟན་
པའོ། །དྲུག་ པ་ བྱང་ སེམས་ ཟླ་བས་ སླར་ ཡང་ སྲིན་པོའི་གནས་ སུ་ བྱོན་ པ་ ལ་
གཉིས། བྱང་སེམས་ཟླ་བ་སྲིན་པོའི་གནས་སུ་འབྱོན་པར་ཆས་པ་ན་ཡབ་རྒྱལ་
པོས་དེ་ལྟར་བྱེད་མི་རིགས་སོ་ཞེས་བརྗོད་པ་དང་། བྱང་སེམས་ཟླ་བས་བདེན་པ་
བསྲུང་ དགོས་ པའི་ རྒྱུ་མཚན་བཤད་ནས་ གཅིག་ པུ་ སྲིན་པོའི་ གནས་ སུ་ བྱོན་
པའོ། །བདུན་པ་བྱང་སེམས་ཟླ་བས་སྲིན་པོ་རྐང་བཀྲ་བཏུལ་ཏེ་སེམས་ཅན་མང་
པོའི་དོན་མཛད་པ་ལ་བཅུ་གསུམ། བྱང་སེམས་ཟླ་བ་འཁོར་མེད་པར་གཅིག་པུར་
སྲིན་པོའི་གནས་སུ་འབྱོན་པ་མཐོང་ནས་སུ་དཱ་སའི་བུ་ངོ་མཚར་ཏེ་དད་པ་སྐྱེས་པ།
བྱང་སེམས་ཟླ་བས་སུ་དཱ་སའི་བུ་ལ་ངའི་ལུས་འདོད་ན་ཟོ་ཤིག་ཅེས་གསུངས་པ།
སུ་དཱ་སའི་བུས་བྱང་སེམས་ཟླ་བ་ལ་བྲམ་ཟེ་ལས་ཐོས་པའི་ལེགས་བཤད་དེ་སྟོན་
པར་བསྐུལ་བ། བྱང་སེམས་ཟླ་བས་སུ་དཱ་སའི་བུ་ལ་སྤྱོད་པ་ངན་པ་ཁྱོད་འདྲ་བ་
ལ་ ཆོས་ ཀྱིས་ཅི་ བྱ་ ཞེས་ སྤྱོས་ པ། སུ་ དྭ་ སའི་བུས་ དེའི་ ལན་ གསོལ་བ། བྱང་
སེམས་ཟླ་བས་སུ་དཱ་སའི་བུའི་ཚིག་ལ་ལན་གསུངས་པ། སུ་དཱ་སའི་བུས་བྱང་
སེམས་ཟླ་བ་སྲིན་པོའི་གནས་སུ་འོང་བ་གཞུང་ལུགས་ཀྱི་ཚུལ་ལ་མི་མཁས་སོ་
ཞེས་བརྗོད་པ། བྱང་སེམས་ཟླ་བས་དེའི་ལན་གསུངས་པ། སུ་དཱ་སའི་བུས་བྱང་
སེམས་ཟླ་བ་ལ་སྲོག་ལའང་མི་ལྟ་བར་བདེན་པ་བསྲུང་བའི་རྒྱུ་དྲིས་པ། བྱང་
སེམས་ཟླ་བས་བདེན་པ་བསྲུང་བའི་ཡོན་ཏན་བསྒྲགས་པ། སུ་དཱ་སའི་བུས་དད་
- 98 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
པ་ཆེན་པོས་ བྱང་སེམས་ཟླ་བ་ལ་འཆི་བས་མི་འཇིགས་པའི་རྒྱུ་དྲིས་པ། བྱང་
སེམས་ ཟླ་ བས་ གདུལ་ བྱའི་ དོན་ ལ་ དགོངས་ ཏེ་ རང་ གི་ སྤྱོད་ ཚུལ་བཟང་ པོ་
བསྒྲགས་པ། བྱང་སེམས་ཟླ་བས་སུ་དཱ་སའི་བུ་སྣོད་རུང་དུ་གྱུར་པ་ན་ཆོས་བསྟན་
ནས་འདུལ་བར་མཛད་པའོ། ། །
བཅུ་གཉིས་པ་བྱང་སེམས་ཟླ་བས་གདུལ་བྱའི་དོན་ལ་དགོངས་ཏེ་རང་གི་
སྤྱོད་ཚུལ་བཟང་པོ་བསྒྲགས་པ་ལ་གསུམ། དབང་མེད་དུ་འཆི་བ་ལ་གང་གིས་
ཀྱང་ཕན་པ་མེད་པ། སྡིག་པ་བྱེད་པའི་སྐྱེ་བོ་རྣམས་འཆི་བས་འཇིགས་པར་བསྟན་
པ། སེམས་དཔའ་ཆེན་པོ་ཉིད་འཆི་བས་མི་འཇིགས་པར་བསྟན་པའོ། །གསུམ་པ་
སེམས་དཔའ་ཆེན་པོ་ཉིད་འཆི་བས་མི་འཇིགས་པར་བསྟན་པ་ལ་གཉིས། མདོར་
བསྟན་པ་དང་། རྒྱས་པར་བཤད་པའོ། །གཉིས་པ་རྒྱས་པར་བཤད་པ་ལ་གསུམ།
སྦྱིན་པའི་ཕར་ཕྱིན་རྫོགས་པར་མཛད་པས་འཆི་བས་མི་འཇིགས་པར་བསྟན་པ།
ཚུལ་ ཁྲིམས་ ཀྱི་ ཕར་ ཕྱིན་ རྫོགས་ པར་ མཛད་ པས་ འཆི་ བས་ མི་འཇིགས་ པར་
བསྟན་པ། ཕར་ཕྱིན་ལྷག་མ་རྣམས་དང་ཁྱད་ པར་རྫས་ལས་བྱུང་བའི་བསོད་
ནམས་ཀྱི་གཞི་བདུན་རྒྱ་ཆེར་བསྒྲུབས་པས་འཆི་བས་མི་འཇིགས་པར་བསྟན་
པའོ། །བཅུ་གསུམ་པ་བྱང་སེམས་ཟླ་བས་སུ་དཱ་སའི་བུ་སྣོད་རུང་དུ་གྱུར་པ་ཆོས་
བསྟན་ནས་འདུལ་བར་མཛད་པ་ལ་དྲུག །སུ་དཱ་སའི་བུས་བྱང་སེམས་ཟླ་བས་
རྒྱལ་སྲས་ཀྱི་སྤྱོད་པ་བཟང་པོ་རྣམས་བསྒྲགས་པ་ཐོས་ནས་ཡིད་ཆེས་ཀྱི་དད་པ་
སྐྱེས་ཏེ་ཆོས་སྟོན་པར་གསོལ་བ་བཏབ་པ། བྱང་སེམས་ཟླ་བས་སུ་དཱ་སའི་བུ་ལ་
ཆོས་ཐོས་པར་འདོད་ན་ཆོས་ཉན་པའི་ཀུན་སྤྱོད་རྣམས་ལེགས་པར་བྱ་དགོས་སོ་
ཞེས་གདམས་པ། སུ་དཱ་སའི་བུས་ཆོས་ཉན་པའི་ཀུན་སློང་ཀུན་སྤྱོད་ལེགས་པར་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དག་པར་བྱས་ཏེ་ཆོས་སྟོན་པར་གསོལ་བ་བཏབ་པ། བྱང་སེམས་ཟླ་བས་སུ་དཱ་
སའི་བུ་ལ་ཆོས་རྒྱས་པར་བཤད་པ། སུ་དཱ་སའི་བུས་བཀའ་དྲིན་རྗེས་སུ་དྲན་པའི་
གུས་པ་ཆེན་པོས་ཅི་འབྱོར་པའི་ཡོན་ཕུལ་བ། བྱང་སེམས་ཟླ་བས་སྐྱེ་བོ་ཉམ་ཐག་
མང་པོ་ཕན་བདེ་ལ་བཀོད་པའོ། །ལྔ་པ་སུ་དཱ་སའི་བུས་བཀའ་དྲིན་རྗེས་སུ་དྲན་
པའི་གུས་པ་ཆེན་པོས་ཅི་འབྱོར་པའི་ཡོན་ཕུལ་བ་ལ་དགུ །སུ་དཱ་སའི་བུས་བྱང་
སེམས་ཟླ་བ་ལ་ཚིགས་སུ་བཅད་པ་རེ་རེའི་ཡོན་དུ་ཅི་བཞེད་པའི་དམ་པ་རེ་རེ་
འབུལ་ཞེས་ཞུས་པ། བྱང་སེམས་ཟླ་བས་སུ་དཱ་སའི་བུ་ཉེས་སྤྱོད་མཐའ་དག་ལས་
ལྡོག་ཏུ་གཞུག་པའི་ཕྱིར་ཁྱོད་ཀྱིས་དམ་པ་སྦྱིན་མི་ནུས་སོ་ཞེས་སྤྱོ་བར་མཛད་པ།
སུ་དཱ་སའི་བུས་རང་སྲོག་ལའང་མི་ལྟ་བར་དམ་པ་བཞི་ངེས་པར་འབུལ་ཞེས་ཞུས་
པ། བྱང་སེམས་ཟླ་བས་ཅིས་ཀྱང་དམ་པ་བཞི་འབུལ་ན་བདེན་པའི་བརྟུལ་ཞུགས་
ལ་གནས་པ་སོགས་དམ་པ་བཞི་བྱིན་ཅིག་ཅེས་གསུངས་པ། སུ་དཱ་སའི་བུས་མི་
ཤ་ཟ་བ་སྤོང་མི་ནུས་པས་དེའི་ཚབ་ཏུ་དམ་པ་གཞན་ཞིག་འབུལ་བར་ཞུས་པ།
བྱང་སེམས་ཟླ་བས་མི་ཤ་ཟ་བ་མ་སྤངས་ན་གཞན་གསུམ་ཡང་བསྲུང་མི་ནུས་སོ་
ཞེས་གདམས་པ། སུ་དཱ་སའི་བུས་དེའི་ལན་གསོལ་བ། བྱང་སེམས་ཟླ་བས་མི་ཤ་
ཟ་བའི་ཉེས་དམིགས་རྒྱ་ཆེར་བཤད་ནས་ཉེས་སྤྱོད་མཐའ་དག་ལས་ལྡོག་ཏུ་
གཞུག་པར་མཛད་པ། སུ་དཱ་སའི་བུས་བཀའ་བཞིན་དུ་བསྒྲུབ་པར་དམ་བཅས་
པའོ། །ལེའུ་སུམ་ཅུ་རྩ་གཅིག་པའི་བསྡུས་དོན་ནོ།། །།
གཉིས་པ་བསམ་གཏན་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། རྒྱལ་བུ་ལྕགས་ཀྱི་ཁྱིམ་དུ་བསྐྱེད་པའི་རྟོགས་བརྗོད་རྒྱས་
100 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
པར་བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་
པ་རྒྱལ་བུ་ལྕགས་ཀྱི་ཁྱིམ་དུ་བསྐྱེད་པའི་རྟོགས་བརྗོད་རྒྱས་པར་བཤད་པ་གསུམ།
བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་
བསྟན་པ། ཁྱད་པར་དབེན་པར་བསམ་གཏན་སྒོམ་པར་མཛད་པའི་ཚུལ་ལོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་བཞི། བསོད་
ནམས་ཀྱི་མཐུ་ལས་བྱུང་བའི་འབྱོར་པའི་ཡོན་ཏན་ལ་བསྔགས་པ། ཕྱིར་ནང་གི་
ཉེར་འཚེ་ལས་བསྲུང་ཕྱིར་ཡབ་ཡུམ་གཉིས་ཀྱིས་གཅེས་པར་བསྐྱངས་པ། ཕྱི་ནང་
གི་ཉེར་འཚེ་རྣམས་ཉེ་བར་ཞི་བ། ཡོན་ཏན་གྱི་མཐུས་སྐྱེ་བོ་ཀུན་གྱིས་གུས་པའི་
གནས་སུ་གྱུར་པའོ། །དང་པོ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང་།
ཚིགས་སུ་བཅད་པའི་སྒོ་ནས་བསྔགས་པའོ། །བཞི་པ་ཡོན་ཏན་གྱི་མཐུས་སྐྱེ་བོ་
ཀུན་གྱི་གུས་པའི་གནས་སུ་གྱུར་པ་ལ་གཉིས། ཚིག་ལྷུག་པའི་སྒོ་ནས་བསྔགས་པ་
དང་། ཚིགས་སུ་བཅད་པའི་སྒོ་ནས་བསྔགས་པའོ། །གསུམ་པ་ཁྱད་པར་དབེན་
པར་བསམ་གཏན་སྒོམ་པར་མཛད་པའི་ཚུལ་ལ་གཉིས། བསམ་གཏན་ གྱི་རྒྱུ་
ཚོགས་སྒྲུབ་པ་དང་། དབེན་པར་བྱོན་ནས་བསམ་གཏན་སྒོམ་ཚུལ་ལོ། །དང་པོ་
ལ་ དགུ །ཐུགས་བསྐྱེད་ ཀྱི་མཐུས་ ཀུ་ མུ་དའི་ དུས་ སྟོན་ གཟིགས་ སུ་ བྱོན་ པ།
དགའ་སྟོན་གཟིགས་པ་དེ་ཉིད་སྐྱོ་བ་སྐྱེ་བའི་རྐྱེན་དུ་སོང་བ། འཁོར་བར་ཡིད་
བརྟན་མེད་པའི་ཚུལ་བསམ་པ། སྲིད་པ་མཐའ་དག་ལ་ཞེན་པ་ལོག་པའི་ངེས་
འབྱུང་གིས་བསྐུལ་ཏེ་ ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་ཞེས་ཡབ་ལ་
གསོལ་བ། ཡབ་རྒྱལ་པོས་ཁྱིམ་དུ་གནས་པར་གསོལ་བ། སེམས་དཔའ་ཆེན་པོ་
འཆི་བས་འཇིགས་ནས་ཁྱིམ་དུ་མི་གནས་པར་གསུངས་པ། འཆི་བ་མི་རྟག་པ་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྒོམ་ཚུལ་རྒྱས་པར་བསྟན་པ། ཡབ་རྒྱལ་པོས་དབེན་པའི་གནས་སུ་འཆི་བ་ལས་
མི་ཐར་ བས་ ཁྱིམ་དུ་གནས་ པར་ གསོལ་བ། སེམས་དཔའ་ཆེན་པོས་ ཁྱིམ་ན་
གནས་པའི་སྐྱོན་དང་རབ་ཏུ་བྱུང་བའི་ཕན་ཡོན་རྒྱས་པར་བཤད་ནས་ངེས་པར་
རབ་ཏུ་བྱུང་སྟེ་དབེན་པར་བསམ་གཏན་སྒོམ་དུ་འགྲོའོ་ཞེས་ཐག་བཅད་པའོ། །
གསུམ་པ་འཁོར་བར་ཡིད་བརྟན་མེད་པའི་ཚུལ་བསམ་པ་ལ་བརྒྱད། ལས་ཉོན་
གྱིས་འདུ་བྱས་པ་ཐམས་ཅད་ཡིད་བརྟན་མེད་པའི་ཚུལ་སྤྱིར་བསྟན་པ། ངེས་པར་
འཆི་ཞིང་ཤི་ནས་གར་སྐྱེ་ལ་རང་དབང་མེད་པའི་ཚུལ་བསམ་པ། སྤྲིན་ལྟར་མི་
རྟག་པའི་ཚུལ་བསམ་པ། འབབ་ཆུ་ལྟར་མི་རྟག་པའི་ཚུལ་བསམ་པ། རླུང་ལྟར་མི་
རྟག་པའི་ཚུལ་བསམ་པ། མེ་ལྟར་མི་རྟག་པའི་ཚུལ་བསམ་པ། སྲིད་པའི་ཕུན་
ཚོགས་ཐམས་ཅད་ཀྱི་མཐའ་རྒུད་པས་སྡུད་པའི་ཚུལ་བསམ་པ། དེ་ལྟར་བསམ་
པས་ཀུ་མུ་དའི་དགའ་སྟོན་ལ་ཆགས་པ་ལོག་ནས་ནང་དུ་ངེས་འབྱུང་སྒོམ་པ་ལ་
བཞུགས་པའོ། །བདུན་པ་འཆི་བ་མི་རྟག་པ་སྒོམ་ཚུལ་རྒྱས་པར་བསྟན་པ་ལ་བཅུ་
དྲུག །ངེས་པར་འཆི་བས་ཚེ་འདི་ལ་མ་ཆགས་པར་ཆོས་བྱ་དགོས་པར་བསྟན་པ།
རྒྱལ་པོའི་དམག་དཔུང་གིས་འཆི་བདག་བཟློག་མི་ཐུབ་པར་བསྟན་པ། གླང་ཆེན་
མྱོས་པས་འཆི་བདག་བཟློག་མི་ཐུབ་པར་བསྟན་པ། དཔའ་བོ་རྣམས་ཀྱིས་འཆི་
བདག་བཟློག་མི་ཐུབ་པར་བསྟན་པ། སེང་གེ་རྣམས་ཀྱིས་འཆི་བདག་བཟློག་མི་
ཐུབ་པར་བསྟན་པ། དབང་ཆེ་བར་གྲགས་པའི་རྒྱལ་པོ་རྣམས་ཀྱིས་འཆི་བདག་
བཟློག་མི་ཐུབ་པར་བསྟན་པ། སྦྲུལ་ནག་ཆེན་པོ་འཇིགས་སུ་རུང་བས་ཀྱང་འཆི་
བདག་བཟློག་མི་ཐུབ་པར་བསྟན་པ། སྔགས་དང་སྨན་ལ་སོགས་པའི་ནུས་པས་
འཆི་བདག་བཟློག་མི་ཐུབ་པར་བསྟན་པ། ཁྱུང་ཆེན་པོས་ཀྱང་འཆི་བདག་བཟློག་
- 102 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
མི་ཐུབ་པར་བསྟན་པ། སྡེར་མོའི་སྟོབས་ཅན་སྟག་རྣམས་ཀྱིས་ཀྱང་འཆི་བདག་
བཟློག་མི་ཐུབ་པར་བསྟན་པ། འབྱུང་པོ་འཇིགས་རུང་དག་གིས་ཀྱང་འཆི་བདག་
བཟློག་མི་ཐུབ་པར་བསྟན་པ། འཇིག་རྟེན་བསླུ་བའི་སྒྱུ་མ་མཁན་རྣམས་ཀྱིས་ཀྱང་
འཆི་བདག་བསླུ་མི་ཐུབ་པར་བསྟན་པ། སྔགས་དང་སྨན་གྱི་མཐུས་འཆི་བདག་
བཟློག་མི་ཐུབ་པར་བསྟན་པ། རྫུ་འཕྲུལ་གྱི་མཐུ་གྲུབ་པའི་རིག་སྔགས་འཆང་
རྣམས་ཀྱིས་ཀྱང་འཆི་བདག་བཟློག་མི་ཐུབ་པར་བསྟན་པ། ལྷ་དང་ལྷ་མིན་མཐུ་
ཆེན་རྣམས་ཀྱིས་ཀྱང་འཆི་བདག་བཟློག་མི་ཐུབ་པར་བསྟན་པ། ངེས་པར་འཆི་
བའི་ཚུལ་བསམ་ནས་ཚེ་འདིའི་བྱ་བ་གང་ལའང་མ་ཆགས་པར་དབེན་པར་ལམ་
སྒོམ་དུ་འབྱོར་པར་ཐག་བཅད་པའོ། ། །
དགུ་པ་སེམས་དཔའ་ཆེན་པོས་ཁྱིམ་ན་གནས་པའི་སྐྱོན་དང་རབ་ཏུ་བྱུང་
བའི་ཕན་ཡོན་རྒྱས་པར་བཤད་ནས་ངེས་པར་རབ་ཏུ་བྱུང་སྟེ་དབེན་པར་བསམ་
གཏན་སྒོམ་དུ་འགྲོའོ་ཞེས་ཐག་བཅད་པ་ལ་ དྲུག །ཆོས་རྣམ་དག་བྱས་པ་དང་མ་
བྱས་པ་གཉིས་འཆི་ལུགས་མི་གཅིག་པར་བསྟན་པ། ཁྱིམ་ན་གནས་པའི་ཉེས་
དམིགས་ བཤད་ པ། དབེན་ པར་ གནས་ པའི་ ཕན་ ཡོན་ བཤད་ པ། སྲིད་ ཞིའི་
ལེགས་ཚོགས་ཐམས་ཅད་ཆོས་ཁོ་ནའི་མཐུ་ལ་ལྟོས་པར་བསྟན་པ། ལས་དཀར་
ནག་གི་འབྲས་བུའི་ཁྱད་པར་བསྟན་པ། སེམས་དཔའ་ཆེན་པོས་ཡབ་ལ་གནང་བ་
ཞུས་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དབེན་པའི་ནགས་སུ་བྱོན་
པའོ། །ལེའུ་སུམ་ཅུ་རྩ་གཉིས་པའི་བསྡུས་དོན་ནོ།། །། །
གསུམ་པ་ཤེས་རབ་ལ་སློབ་ཚུལ་ལ་གཉིས། དོན་དམ་རྟེན་འབྲེལ་གནས་
ལུགས་རྟོགས་པའི་ཤེས་རབ་ལ་སློབ་ཚུལ་དང་། ཀུན་རྫོབ་ཐབས་ལ་མཁས་པས་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སེམས་ཅན་གྱི་དོན་བྱ་ཚུལ་རྟོགས་པའི་ཤེས་རབ་ལ་སློབ་ཚུལ་ལོ། ། དང་པོ་དོན་
དམ་རྟེན་འབྲེལ་ གནས་ ལུགས་རྟོགས་པའི་ཤེས་རབ་ལ་སློབ་ཚུལ་དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང༌ སྦྱར་ཏེ་བཤད་པ་ལ་བཞི། མཚམས་ སྦྱར་བ། མ་ཧེ་རྒོད་ ཀྱི་ ཁྱུ་ མཆོག་ཏུ་
འཁྲུངས་ པའི་རྟོགས་ བརྗོད་ རྒྱས་ པར་ བཤད་ པ། དོན་ བསྡུས་ ཏེ་ གདམས་པ།
ལེའུའི་མཚན་བསྟན་པའོ། །གཉིས་པ་མ་ཧེ་རྒོད་ཀྱི་ཁྱུ་མཆོག་ཏུ་འཁྲུངས་པའི་
རྟོགས་བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་
ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་བཟོད་པའི་
རྒྱུ་འབྲས་རྟེན་འབྲེལ་བསླུ་བ་མེད་པའི་ཚུལ་ལ་སོ་སོར་རྟོག་པའི་ཤེས་རབ་ཀྱིས་
དཔྱད་ནས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བར་མཛད་ཚུལ་ལོ། །གཉིས་པ་
སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གསུམ། ཚིག་ལྷུག་པའི་སྒོ་
ནས་བསྔགས་པ། ཚིགས་སུ་བཅད་པའི་སྒོ་ནས་བསྔགས་པ། སེམས་དཔའ་ཆེན་
པོ་རྣམས་སེམས་ཅན་གྱི་དོན་དུ་དུད་འགྲོའི་སྐྱེ་བ་འཛིན་པ་མདོ་ལས་གསུངས་
ཚུལ་ལོ། །གསུམ་པ་ཁྱད་པར་བཟོད་པའི་རྒྱུ་འབྲས་རྟེན་འབྲེལ་བསླུ་བ་མེད་པའི་
ཚུལ་ལ་སོ་སོར་རྟོག་པའི་ཤེས་རབ་ཀྱིས་དཔྱད་ནས་རྐྱེན་ངན་བྱང་ཆུབ་ཀྱི་ལམ་དུ་
བསྒྱུར་བར་མཛད་ཚུལ་ལ་དྲུག །སེམས་དཔའ་ཆེན་པོའི་ཚོགས་མྱུར་དུ་རྫོགས་
པའི་རྐྱེན་བསྒྲུབ་ཕྱིར་གནོད་བྱེད་ཉེ་བར་ལྷགས་པ། གནོད་བྱེད་སྤྲེའུ་དེས་སེམས་
དཔའ་ཆེན་པོ་ལ་ཀྱལ་ཀ་ཇི་ལྟར་བྱས་པ། སེམས་དཔའ་ཆེན་པོས་སོ་སོར་རྟོག་
པའི་ཤེས་རབ་ཀྱིས་དཔྱད་ནས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། དཀར་
ཕྱོགས་སྐྱོང་བའི་གནོད་སྦྱིན་ཞིག་གིས་སེམས་དཔའ་ཆེན་པོ་ལ་ཉམས་སད་ཀྱི་དྲི་
- 104 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
བ་ བྱས་ པ། སེམས་དཔའ་ཆེན་པོས་ གནོད་སྦྱིན་དེ་ལ་ཐེག་པ་ཆེན་པོའི་ཆོས་
བསྟན་པ། གནོད་སྦྱིན་དེ་དད་ནས་བསྔགས་པ་བྱས་པའོ། །དང་པོ་ལ་གཉིས།
ཚིག་ ལྷུག་ པའི་ སྒོ་ནས་བརྗོད་ པ་དང་། ཚིགས་སུ་བཅད་པའི་སྒོ་ནས་བརྗོད་
པའོ། །གསུམ་པ་སེམས་དཔའ་ཆེན་པོས་སོ་སོར་རྟོག་པའི་ཤེས་རབ་ཀྱིས་དཔྱད་
ནས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ལ་གཉིས། ཚིག་ལྷུག་པའི་སྒོ་ནས་
བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །བཞི་པ་དཀར་
ཕྱོགས་སྐྱོང་བའི་གནོད་སྦྱིན་ཞིག་གིས་སེམས་དཔའ་ཆེན་པོ་ལ་ཉམས་སད་ཀྱི་དྲི་
བ་བྱས་པ་ལ་གསུམ། དཀར་ཕྱོགས་སྐྱོང་བའི་གནོད་སྦྱིན་གྱིས་སེམས་དཔའ་ཆེན་
པོ་ལ་སྤྲེའུ་ངན་པ་འདིས་འདི་ཙམ་གྱི་གནོད་པ་བྱས་པ་ལ་ལན་མི་བྱེད་པ་ཅི་ཡིན་
ཞེས་དྲིས་ པ། སྤྲེའུ་ ངན་ པ་ འདི་ ལ་ གནོད་ ལན་ བྱ་ དགོས་ སོ་ ཞེས་ བསྐུལ་བ།
གནོད་ བྱེད་ ལ་ ལན་ མ་ བྱས་ ན་ གནོད་ པ་ ཇེ་ འཕེལ་ དུ་ འགྲོའོ་ ཞེས་ བརྗོད་
པའོ། །ལྔ་པ་སེམས་དཔའ་ཆེན་པོས་གནོད་སྦྱིན་དེ་ལ་ཐེག་པ་ཆེན་པོའི་ཆོས་
བསྟན་པ་ལ་བདུན། གནོད་བྱེད་ལ་བཟོད་པ་བྱ་དགོས་པར་བསྟན་པ། གནོད་
བྱེད་ཉམ་ཆུང་ལ་བཟོད་པ་མ་བྱས་ན་བཟོད་པ་འབྱུང་དཀའ་བར་བསྟན་པ།
བཟོད་པ་ནི་ཐེག་པ་ཆེན་པོ་བ་རྣམས་ཀྱི་ཡོན་ཏན་ཁྱད་པར་ཅན་ཡིན་པས་ཡོན་
ཏན་དེ་ཉམས་པར་བྱ་མི་རུང་བར་བསྟན་པ། འདི་ཕྱི་ཐམས་ཅད་དུ་བདེ་བ་འབྱུང་
བའི་རྒྱུ་བཟོད་པ་ཡིན་པས་བཟོད་པའི་རྒྱུ་ལ་སེམས་འཁྲུག་པར་མི་རིགས་པར་
བསྟན་ པ། རྐྱེན་ངན་ བྱང་ ཆུབ་ཀྱི་ལམ་དུ་བསྒྱུར་ཚུལ་བསྟན་པ། དེ་ ལྟར་ཆོས་
བཤད་པ་ལ་གནོད་སྦྱིན་གྱིས་ལན་གསོལ་བ། དེ་ལ་སེམས་དཔའ་ཆེན་པོས་རྒྱུ་
འབྲས་རྟེན་འབྲེལ་གྱི་གནད་བསྟན་ནས་བཟོད་པའི་གདམས་ངག་བཤད་པའོ། །
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དྲུག་པ་གནོད་སྦྱིན་དེ་དད་ནས་བསྔགས་པ་བྱས་པ་ལ་གསུམ། ཚིག་ལྷུག་པའི་སྒོ་
ནས་བསྔགས་པ་བརྗོད་པ། ཚིགས་སུ་བཅད་པའི་སྒོ་ནས་བསྔགས་པ་བརྗོད་པ།
སྤྲེའུའི་གནོད་པ་ལས་བཟློག་པར་བྱས་པའོ། །ལེའུ་སུམ་ཅུ་རྩ་གསུམ་པའི་བསྡུས་
དོན་ནོ།། །། །
གཉིས་པ་ཀུན་རྫོབ་ཐབས་ལ་མཁས་པས་སེམས་ཅན་གྱི་དོན་བྱ་ཚུལ་
རྟོགས་པའི་ཤེས་རབ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་
གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་བཞི།
མཚམས་སྦྱར་བ། བྱ་ཤིང་རྟ་མོར་འཁྲུངས་པའི་རྟོགས་བརྗོད་རྒྱས་པར་བཤད་པ།
དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །གཉིས་པ་བྱ་ཤིང་རྟ་མོར་
འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ། བསམ་བཞིན་དུ་སྐྱེ་བ་
བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་
ཐབས་ལ་མཁས་པའི་ཤེས་རབ་ཀྱི་སྒོ་ནས་སེམས་ཅན་གྱི་དོན་ཇི་ལྟར་མཛད་ཚུལ་
ལོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་བཞི།
རང་གི་འཚོ་བའི་ཕྱིར་དུ་སྲོག་ཆགས་ལ་གནོད་པ་སྤོང་བར་མཛད་པ། རུང་མཐུན་
གྱི་འཚོ་བ་ཅི་རིགས་པས་ཆོག་པར་མཛད་པ། ཐབས་ལ་མཁས་པས་སེམས་ཅན་
རྣམས་ལ་གང་ལ་གང་འཚམ་གྱི་དོན་མཛད་པ། ལྷག་པར་རང་གི་ཉེ་འཁོར་ན་
གནས་པའི་སེམས་ཅན་རྣམས་ཀྱི་མགོན་མཛད་པའོ། །གསུམ་པ་ཁྱད་པར་ཐབས་
ལ་མཁས་པའི་ཤེས་རབ་ཀྱི་སྒོ་ནས་སེམས་ཅན་གྱི་དོན་ཇི་ལྟར་མཛད་ཚུལ་ལ་
བཅུ་བཞི། སེམས་དཔའ་ཆེན་པོའི་ཐུགས་བསྐྱེད་དང་སྨོན་ལམ་གྱི་མཐུས་ཚོགས་
- 106 -



སྐྱེས་རབས་སོ་བཞི་པའི་རྣམ་བཤད་ཐེག་ཆེན་གསལ་བའི་སྒྲོན་མེའི་བསྡུས་དོན།
རླབས་ཆེན་ རྫོགས་པའི་རྐྱེན་སྙིང་ རྗེའི་ཡུལ་ཉེ་བར་གཟིགས་པ། སེང་གེ་ཉམ་
ཐག་པ་ལ་སྡུག་བསྔལ་བའི་རྒྱུ་དྲིས་པ། སེང་གེ་ཉམ་ཐག་པ་དེ་དབུགས་དབྱུང་
བར་མཛད་པ། སེང་གེ་ཉམ་ཐག་པ་དེས་སེམས་དཔའ་ཆེན་པོ་ལ་གསོལ་བ་
བཏབ་པ། སེམས་དཔའ་ཆེན་པོས་ཐབས་མཁས་པས་སེང་གེ་ཉམ་ཐག་པ་དེའི་
སྡུག་བསྔལ་གྱི་ཟུག་རྔུ་བསལ་བ། སེམས་དཔའ་ཆེན་པོའི་ཐབས་ལ་མཁས་པའི་
ཤེས་རབ་ཁྱད་པར་ཅན་དེ་ལ་ཚིགས་སུ་བཅད་པའི་སྒོ་ནས་བསྔགས་པ། བདག་
པས་གཞན་གཅེས་འབྱོངས་པའི་སེམས་དཔའ་ཆེན་པོ་རྣམས་སྤྱོད་པ་མཐུན་པའི་
ཚུལ་ལ་བསྔགས་པ། སེང་གེ་སྡུག་བསྔལ་གྱི་ཉམ་ཐག་པ་ལས་ཐར་པ། སེམས་
དཔའ་ཆེན་པོས་དགོས་པའི་དབང་གིས་སེང་གེ་ལ་ཟས་བསླངས་པ། སེང་གེ་དེས་
དྲིན་གཟོ་མེད་པར་ཁྱད་གསོད་དང་བརྙས་པ་ཆེར་བྱས་པ། སེམས་དཔའ་ཆེན་
པོས་རང་ལ་བརྙས་པ་ལ་ཁྲོ་བ་མེད་པར་བཟོད་པའི་སྟོབས་བསྐྱེད་པ། དཀར་
ཕྱོགས་སྐྱོང་བའི་ ལྷ་ ཞིག་ གིས་སེམས་ དཔའ་ཆེན་པོ་ལ་ ཉམས་ སད་ བྱས་ པ།
སེམས་དཔའ་ཆེན་པོས་གཞན་གྱིས་བསྐུལ་ཡང་སྡིག་པ་མི་སྤྱོད་པར་ཕྱིར་མི་ལྡོག་
པའི་རྟགས་བསྟན་པ། དཀར་ཕྱོགས་སྐྱོང་བའི་ལྷ་དེས་སེམས་དཔའ་ཆེན་པོ་ལ་
དད་ཅིང་གུས་པས་བསྔགས་པ་བྱས་པའོ། ། །
བཅུ་གསུམ་པ་སེམས་དཔའ་ཆེན་པོས་གཞན་གྱིས་བསྐུལ་ཡང་སྡིག་པ་མི་
སྤྱོད་པར་ཕྱིར་མི་ལྡོག་པའི་རྟགས་བསྟན་པ་ལ་བརྒྱད། ཕྱིར་མི་ལྡོག་པའི་སེམས་
དཔའ་ཆེན་པོ་རྣམས་རྐྱེན་ཅི་བྱུང་ཡང་རང་གི་རང་བཞིན་བཟང་པོ་མི་ཉམས་པར་
བསྟན་པ། སེམས་དཔའ་ཆེན་པོ་རྣམས་གནོད་པ་ཅི་བྱུང་ཡང་སེམས་མི་འཁྲུག་
པར་བསྟན་པ། སེམས་དཔའ་ཆེན་པོ་རྣམས་ལན་དང་རྣམ་པར་སྨིན་པ་ལ་རེ་བ་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མི་མཛད་པར་བསྟན་པ། གཞན་ལ་ཕན་འདོགས་བྱས་པ་ལ་འབྲས་བུ་བཟང་པོ་
ངེས་པར་འགྲུབ་པར་བསྟན་པ། ལན་ལ་རེ་བས་ཕན་འདོགས་བྱེད་པ་ནི་བུ་ལོན་
གཏོང་བ་དང་མཚུངས་པར་བསྟན་པ། གནོད་ལན་དུ་གནོད་པ་བྱེད་པ་ནི་ཐེག་པ་
ཆེན་པོའི་ཚུལ་ལས་ཉམས་པར་བསྟན་པ། དྲིན་ལན་ལོག་མཇལ་བྱེད་པ་སྙིང་
རྗེའི་གནས་སུ་བསྟན་པ། སེམས་ཅན་རྨོངས་པ་བྱེད་ངན་པ་དག་དང་མི་འགྲོགས་
པར་བསྟན་པའོ། །ལེའུ་སུམ་ཅུ་རྩ་བཞི་པའི་བསྡུས་དོན་ནོ།། །།
གསུམ་པ་མཇུག་གི་དོན་བཤད་པ་ལ་གཉིས། མཛད་པ་པོ་གང་གིས་
མཛད་ པའི་ ཚུལ་བཤད་ པ་ དང་། ལོ་པཎ་ གང་ གིས་ བསྒྱུར་ བའི་ ཚུལ་བཤད་
པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་རབས་སོ་
བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེའི་བསྡུས་དོན་ཟུང་
དུ་ཕྱུང་བ་འདི་ཡང་སྐྱེས་རབས་སོ་བཞི་པའི་ཟབ་བཤད་བྱེད་པ་པོ་རྣམས་ཀྱིས་
བཟུང་སླ་བའི་ཕྱིར་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་
གླིང་དུ་སྦྱར་བའོ། །འདིས་ཀྱང་ཐུབ་ པའི་བསྟན་པ་ རིན་ པོ་ཆེ་ ཕྱོགས་ཀུན་ཏུ་
འཕེལ་ཞིང་རྒྱས་པར་གྱུར་ཅིག། །།
- 108 -



༄༅། །བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་
གསལ་བྱེད་རིན་ཆེན་སྒྲོན་མ་ཞེས་
བྱ་བ་བཞུགས། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་
སུ་བཟུང་དུ་གསོལ། མཐོང་ན་མི་མཐུན་མེད་པ་མཚན་དཔེས་བརྒྱན་པའི་སྐུ་ནི་
ཤིན་དུ་ཞི་ཞིང་དུལ་བར་གནས་ཀྱང་བདུད་སྡེའི་སྙིང་ལ་འཇིགས་བསྐྱེད་མཐོང་བ་
ཙམ་གྱིས་བསོད་ནམས་མིན་པའི་ལས་ཀྱི་ཚང་ཚིང་མ་ལུས་སྲེག །ཐོས་ན་མི་
མཐུན་མེད་པ་དྲུག་ཅུའི་དབྱངས་ལྡན་གསུང་ནི་ཤིན་ཏུ་འཇམ་ཞིང་ཀུན་ལ་ཕན་
པར་སྟོན་ཡང་ལོག་སྨྲའི་ཀླད་འགེམ་བཅས་དང་རང་བཞིན་ཁ་ན་མ་ཐོའི་ཉེས་
སྤྱོད་ཚང་ཚིང་མ་ལུས་སྲེག །བསམ་ན་མི་མཐུན་མེད་པ་མཁྱེན་བརྩེ་ལྡན་པའི་
ཐུགས་ནི་ཤིན་དུ་ཞི་ ཞིང་ ཀུན་ ལ་ ཕན་དགོངས་ སྙོམས་ པར་ གནས་ ཀྱང་ ཡིད་
སྲུབས་སྙིང་ནི་འདར་བྱེད་འཁོར་བའི་འཁྲི་ཤིང་ངན་རྟོག་ཚང་ཚིང་མ་ལུས་སྲེག །
རབ་འབྱམས་རྒྱལ་བ་ཀུན་ལས་ཐུགས་རྗེ་ཆེས་ལྷག་ཟླ་མེད་སྟོན་པ་ཐུབ་པའི་
དབང་པོར་སྒོ་གསུམ་གུས་པས་བཏུད་ནས་མཁས་མཆོག་དཔའ་བོའི་གཞུང་
མཆོག་ཤ་ཏ་པཉྩ་ཤ་ཏི་ཀ་ཡི་དོན་འགྲེལ་བྱ། །
དེ་ལ་འདིར་འཇམ་དཔལ་རྩ་རྒྱུད་ལས། དགེ་སློང་མང་དུ་ཐོས་པ་ནི། །དེ་
ཡི་ཚེ་ན་འབྱུང་འགྱུར་པ། །མ་ཁོལ་ཞེས་ཀྱང་བྱ་བ་སྟེ། །ང་ཉིད་ཀྱི་ནི་བསྟོད་བྱེད་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ། །ཇི་བཞིན་ཡོན་ཏན་བཟང་པོ་ནི། །ཇི་ལྟ་བཞིན་དུ་བརྗོད་པར་འགྱུར། །ཀུན་
ནས་སེམས་ནི་རབ་དང་ཞིང་། །སངས་རྒྱས་རྣམས་ཀྱི་བསྟན་ལ་དད། །བསྒྲུབ་
དཀའི་ སྔགས་ནི་ རབ་གྲུབ་ཅིང༌། །འཇམ་པའི་དབྱངས་ ཀྱི་དེ་བཞིན་ནོ། །ཡོན་
ཏན་ལྡན་ཞིང་ཚུལ་ཁྲིམས་ལྡན། །མང་དུ་ཐོས་ཤིང་ཆོས་ཀྱང་སྨྲ། །དུད་འགྲོར་
སྔོན་ནི་གྱུར་པ་ན། །ང་ཡི་བསྟོད་པ་ཡོངས་སུ་སྨྲ། །ཉམས་དགའ་གྲོང་ཁྱེར་རྒྱལ་
པོའི་ཁབ། །འོད་མའི་ཚལ་ གྱི་ས་སྟེང་དུ། །སློབ་མའི་ཚོགས་དང་ལྷན་ཅིག་ཏུ། །
ཇི་ ལྟར་ བདེ་ བར་ བཞུགས་ པ་ན། །དེར་ ནི་ བྱ་ རོག་ གཅིག་ ཡོད་ པས། །ང་ ལ་
སེམས་ནི་རབ་དང་བྱས། །སེམས་ནི་ང་ལ་དད་བྱས་པས། །ལུས་ཞིག་ནས་ནི་
མཐོ་རིས་སོང་། །ལྷ་རྣམས་ལས་ནི་ཤི་འཕོས་ནས། །མི་རྣམས་ནང་དུ་ཉེ་བར་
སྐྱེ། །མི་ཡི་ནང་དུ་སྐྱེས་ནས་ཀྱང་། །ང་ཡི་བསྟན་ལ་རབ་ཏུ་འབྱུང་། །རབ་ཏུ་
བདག་ཉིད་ཆེན་པོ་ནི། །ཇི་བཞིན་དེ་ཚེ་འབྱུང་བར་འགྱུར། །མ་ ཁོལ་ཞེས་བྱའི་
བརྟུལ་ཞུགས་ཅན། །དེ་ནི་དེ་ཚེ་འབྱུང་བར་འགྱུར། །ཇི་བཞིན་དོན་ནི་བསྟོད་པས་
མཆོད། །རྣམ་པ་སྣ་ཚོགས་དཔེ་དག་གིས། །འབྱུང་པོ་ཀུན་ལ་ཕན་པའི་ཕྱིར། །
ལེགས་ པར་ སྤྱད་ པ་ རབ་ བྱེད་ པའི། །སེམས་ ཅན་ རྗེས་ སུ་ བཟུང་ བའི་ ཕྱིར། །
བསྟོད་པ་བརྗོད་པ་དེ་གཙོར་བྱེད། །དུས་མཐའ་འཇིག་རྟེན་སྨྲས་པ་ལ། །དེ་ཡི་ཚེ་
ན་ འབྱུང་ བར་ འགྱུར། །རྣམ་ པར་ སྨིན་ པ་ དེ་ ཡིས་ནི། །ལུས་ཞིག་ནས་ནི་བདེ་
འགྲོར་འགྲོ། །བློ་ ལྡན་ དེ་ ནི་ མཐར་ གྱིས་ ཀྱང་། །རྣམ་ པ་ སྣ་ ཚོགས་ བདེ་ མྱོང་
ནས། །བསམ་ གྱིས་ མི་ ཁྱབ་ མཆོག་ གསུམ་ པའི། །ཐམས་ ཅད་ མཁྱེན་ པའི་
བྱང་ཆུབ་འཐོབ། །ཅེས་རྒྱལ་བ་མྱ་ངན་ལས་འདས་པའི་འོག་ཏུ་རྒྱལ་བའི་མཛད་
པ་ལ་བསྟོད་པ་ཁྱད་པར་དུ་འཕགས་པ་འདི་ལྟ་བུ་བྱེད་པར་རྒྱལ་བ་ཉིད་ཀྱིས་ལུང་
- 110 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བསྟན་པ་མཁས་མཆོག་དཔའ་བོས་མཛད་པའི་བསྟོད་པ་བརྒྱ་ལྔ་བཅུ་པ་ཞེས་བྱ་
བའི་བསྟན་བཅོས་ཆེན་པོ་འདིའི་དོན་འཆད་པ་ལ་གསུམ། མཚན་གྱི་དོན། འགྱུར་
གྱི་ཕྱག །གཞུང་གི་དོན་བཤད་པའོ། ། །
དང་པོ་སྟོན་པ་ལ། རྒྱ་གར་སྐད་དུ། ཤ་ཏ་པཉྩ་ཤ་ཏི་ཀ་ནཱ་མ་སྱ་སྟོ་ཏྲ།
བོད་སྐད་དུ། བརྒྱ་ལྔ་བཅུ་པ་ཞེས་བྱ་བའི་བསྟོད་པ་ཞེས་པ་འདི་གསུངས། དེ་ལ་
རྒྱ་གར་ནི་འཕགས་ པའི་ཡུལ་ཏེ། དེ་ ཡང་ འདུལ་བ་མེ་ཏོག་འཕྲེང་རྒྱུད་ལས།
མཉན་ཡོད་གནས་བཅས་ཙམ་པ་ཀ །ཝཱ་ར་ཎཱ་སི་ཡངས་པ་ཅན། །རྒྱལ་པོའི་ཁབ་
ནི་དྲུག་པ་སྟེ། །འདི་དག་ གྲོང་ཁྱེར་ཆེན་ པོར་ གྲགས། །ཞེས་གསུངས་ པ་ལྟར་
མཉན་ཡོད་ལ་སོགས་པའི་གྲོང་ཁྱེར་ཆེན་པོ་དྲུག་ཡོད་པའི་དབུས་ཀྱི་ཡུལ་བསྐལ་
བཟང་གི་སངས་རྒྱས་ཐམས་ཅད་གང་དུ་བྱོན་ནས་ཆོས་ཀྱི་འཁོར་ལོ་བསྐོར་བ་
དང༌། སྐོར་བར་འགྱུར་བའི་གནས་འཕགས་པའི་ཡུལ་དེ་ལ་རྒྱ་གར་ཞེས་འདོད་
རྒྱལ་དུ་བརྡ་སྦྱར་བའོ། །དེ་འདྲ་བའི་འཕགས་ཡུལ་ན་སྐད་རིགས་མི་འདྲ་བ་སཾ་སྐྲ་
ཏ་ལྷའི་སྐད། པྲ་ཀྲྀ་ཏ་ཡུལ་མི་རང་བཞིན་པའི་སྐད། ཨ་ཝ་བྷཾ་ཤ་ཟུར་ཆག་གི་
སྐད། པི་ཤཱ་ཙི་ཤ་ཟའི་སྐད་དང་བཞི་ཡོད་པ་ལས། ལེགས་སྦྱར་སཾ་སྐྲྀ་ཏའི་སྐད་དུ།
བསྟན་བཅོས་འདིའི་མཚན་ལ་ཤ་ཏ་པཉྩ་ཤ་ཏི་ཀ་ནཱ་མ་སྱ་སྟོ་ཏྲ། ཞེས་བྱ་སྟེ། ཤ་
ཏ་པཉྩ་ཤ་ཏི་ཀ་ནི་བརྒྱ་ལྔ་བཅུ་པ། ནཱ་མ་ནི་ཞེས་བྱ་བ། སྱ་སྟོ་ཏྲ་ནི་བསྟོད་པ་སྟེ།
དོན་བསྒྱུར་ན་བསྟོད་པ་བརྒྱ་ང་བཅུ་པ་ཞེས་པའོ། །བརྒྱ་ལྔ་བཅུ་པ་ཞེས་པ་ནི།
གང་ཞིག་ལ་ནི་ཉེས་པ་ཀུན། །ཞེས་པ་ནས། འགྲོ་བའི་སེམས་ནི་རྣལ་དུ་གནས་
པར་ཤོག །ཅེས་པའི་བར་གྱི་བསྟན་བཅོས་འདི་ལ་བློ་ཀ་བརྒྱ་དང་ལྔ་བཅུ་ཡོད་
པས་དེ་ལྟར་བརྗོད་དོ། །བསྟན་བཅོས་ཀྱི་མིང་འདོགས་ཚུལ་ལ། ཞུ་བ་པོ་ལས་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མིང་འདོགས་པ་དང་། གནས་ལས་མིང་འདོགས་པ་དང་། །བརྗོད་བྱའི་དོན་ལས་
མིང་འདོགས་པ་དང་། བློ་ཀའི་གྲངས་ལས་མིང་འདོགས་པ་དང་། བམ་པོ་དང་
ལེའུ་ལས་མིང་འདོགས་པ་སོགས་མང་དུ་ཡོད་པ་ལས་བསྟན་བཅོས་འདི་ནི་བློ་
ཀའི་གྲངས་ལས་མིང་བཏགས་པའོ། །རྒྱ་སྐད་ཀླད་དུ་སྨོས་ཏེ་སྐད་གཉིས་ཤན་
སྦྱར་བྱས་པའི་དགོས་པ་ནི་བསྟན་བཅོས་འདི་བོད་དུ་རང་བཟོ་བྱས་པ་མིན་གྱིས་
རྒྱ་གར་ཆོས་ཀྱི་འབྱུང་གནས་ལས་སྤྱན་དྲངས་པ་ཡིན་ནོ་ཞེས་ཆོས་ཁུངས་བཙུན་
པར་བསྟན་པའི་ཕྱིར་དུ་སྔོན་གྱི་ཆོས་རྒྱལ་ཐུགས་རྗེ་ཅན་རྣམས་དང་། ལོ་ཙཱ་བ་
རྣམས་བཀའ་བགྲོས་ནས་མཛད་པ་ཡིན་ལ། དེ་ལྟར་མཛད་དགོས་པ་ཡང་བྱང་
ཕྱོགས་བོད་ཡུལ་གྱི་ལྗོངས་འདིར་སྟོན་པ་ཐུགས་རྗེ་ཅན་བཞུགས་པའི་དུས་སུ་
ཆོས་མ་དར་ཞིང་རྒྱལ་བ་མྱ་ངན་ལས་འདས་པའི་འོག་ཏུའང་དུས་རིང་ཞིག་ཆོས་
མ་དར་ལ། གངས་རིའི་མགོན་པོ་ཐུགས་རྗེ་ཆེན་པོ་མི་རྗེའི་རྣམ་པར་བྱོན་པ་ཆོས་
རྒྱལ་སྲོང་བཙན་སྒམ་པོའི་སྐུ་རིང་ལ་ཐོན་མི་སམ་བྷོ་ཊ་ཞེས་བྱ་བ་འཁོར་བཅུ་དྲུག་
དང་བཅས་ཡི་གེ་སློབ་པར་རྒྱ་གར་དུ་བརྫངས། ཐོན་མིས་ཀྱང་ཆོས་རྒྱལ་ གྱི་
བཀའ་བཞིན་དུ་ཁ་ཆེར་ཕྱིན་ནས་པཎྜི་ཏ་རིག་པའི་སེང་གེ་ལས་སྒྲ་བསླབས།
ཡིག་ མཁན་ བྲམ་ཟེ་ལི་ བྱིན་ ཀཱ་ ར་ ལས་ རྒྱ་ གར་ གྱི་ ཡིག་ རིགས་མཐའ་དག་
བསླབས། རྒྱ་གར་གྱི་དབྱངས་གསལ་རྣམས་གཞིར་མཛད་དེ་བོད་སྐད་ལ་མི་མཁོ་
བ་རྣམས་དབྲི། ངེས་པར་དགོས་པ་རྣམས་གསར་དུ་བསྣན་ཏེ་གསལ་བྱེད་སུམ་
བཅུ་དང༌། དབྱངས་བཞིར་བསྡུས་ནས་སྔོན་འཇུག་དང་རྗེས་འཇུག་སོགས་ ཀྱི་
རྣམ་གཞག་དང་། ཤད་ཀྱིས་བཅད། ཚིག་གིས་ཕྱེ་སྟེ། རྒྱ་ཡིག་ལ་ལཉྩ་ན་ཞེས་པ་
མཇུག་མ་ཅན་ཏེ། དེ་དཔེར་མཛད་ནས་དབུ་ཅན་དང༌། ཝརྟུ་ལ་ཞེས་པ་ཟླུམ་པོར་
- 112 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གྱུར་པ་སྟེ་དེ་དཔེར་མཛད་ནས་འབྲུ་མ་དང་། ན་གར་ཞེས་པ་གྲོང་ཁྱེར་བ་སྟེ་དེ་
དཔེར་མཛད་ནས་འཕྲིན་ཡིག་སོགས་རེ་རེ་བཞིན་གཟུགས་ཀྱི་རྣམ་འགྱུར་ལེགས་
པར་བཅོས་ཏེ། སླར་བོད་དུ་བྱོན་ནས་ རྒྱལ་ པོ་ ལ་ ཕུལ་བས། རྒྱལ་པོས་ཀྱང་
མཚམས་བཅད་དེ་ལོ་བཞིར་སློབ་པའི་ཚུལ་བསྟན། བོད་ཀྱི་མི་བློ་གྲོས་ཆེ་བ་མང་
པོ་ལའང་རྒྱ་ཆེར་བསླབས། དེ་ནས་བོད་ཀྱི་གདུལ་བྱ་རྣམས་ཆོས་ཀྱི་སྣོད་དུ་གྱུར་
པ་ན་ཆོས་རྒྱལ་ཐུགས་རྗེ་ཅན་དེས་དགེ་བཅུའི་ཁྲིམས་བཅས། གཙུག་ལག་ཁང་
དང་རྟེན་གསུམ་མང་དུ་བཞེངས། མདོ་སྔགས་ཀྱི་ཆོས་ཀྱང་ཅི་རིགས་བསྒྱུར་བར་
མཛད། དེ་ནས་ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་ལ་སློབ་དཔོན་པདྨ་སཾ་བྷ་
བ་དང༌། མཁན་ཆེན་བོ་དྷི་ས་ཏྭ་གཉིས་སྤྱན་དྲངས་ཏེ་བོད་དུ་སངས་རྒྱས་ ཀྱི་
བསྟན་པ་རྒྱ་ཆེར་དར་བའི་རྟེན་འབྲེལ་བསྒྲིགས། སློབ་དཔོན་རིན་པོ་ཆེས་བསྟན་
པའི་གེགས་འདྲེ་སྲིན་གདུག་པ་ཅན་རྣམས་བཏུལ། མཁན་ཆེན་བོ་དྷི་ས་ཏྲས་སྦ་ཡེ་
ཤེས་དབང་པོ་སོགས་ལ་རབ་བྱུང་བསྙེན་རྫོགས་གནང་སྟེ་རྒྱལ་བའི་བསྟན་པ་
ལེགས་པར་བཙུགས། ཤིང་རྟ་ཆེན་པོ་གཉིས་ཀྱི་བཞེད་གཞུང་བྱང་ཆུབ་ལམ་གྱི་
རིམ་པ་དར་བར་མཛད། དེའི་རྗེས་སུ་མཁས་མཆོག་ཀ་མ་ལ་ཤི་ལ་སོགས་པཎ་
གྲུབ་མང་པོ་སྤྱན་དྲངས་ཏེ་མདོ་སྔགས་ཀྱི་ཆོས་མཐའ་ཡས་པ་བསྒྱུར། དེའི་ཚེ་
ཆོས་རྒྱལ་དང་ལོ་ཙཱ་བ་རྣམས་བཀའ་བགྲོས་ཏེ་སངས་རྒྱས་ཀྱི་བསྟན་པ་ལ་བསྲེ་
བསླད་མི་འཇུག་ པའི་ཐབས་སུ་ཆོས་གང་བྱུང་བསྒྱུར་མི་ཆོག་པར་རྒྱལ་བའི་
དགོངས་པ་ཤིང་རྟ་ཆེན་པོ་གཉིས་ཀྱིས་བཀྲལ་བའི་བཞེད་གཞུང་རྣམ་པར་དག་པ་
དང་མཐུན་ངེས་བསྒྱུར་དགོས་པ་དང་། དེ་ལ་དབུར་སྐད་གཉིས་ཤན་སྦྱར་བྱ་བ་
དང་བམ་གྲངས་ཀྱི་ཚད་བརྗོད་པ་དང༌། པཎྜི་ཏ་ཁུངས་མ་འདི་ཞེས་བྱ་བ་ལས་
- 113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
འོངས་པ་ཡིན་ཞེས་པཎྜི་ཏའི་མིང་བརྗོད་པ་དང་། ལོ་ཙཱ་བ་ཁུངས་མ་འདི་ཞེས་བྱ་
བས་བསྒྱུར་ཞེས་ལོ་ཙཱ་བའི་མིང་བརྗོད་པ་དང་། ཆོས་རྒྱལ་གྱིས་ལེགས་ པར་
གཟིགས་ཏེ་དཔྱད་ནས་ཐེབ་རྒྱ་མཛད་དེ། དེ་ལ་ནི་བཀས་བཅད་དང་པོ་ཞེས་
གཏམ་དུ་གྲགས་ལ། དེ་ནས་ཆོས་རྒྱལ་དེ་འདས་པའི་འོག་ཏུ་མངའ་བདག་ཁྲི་
རལ་བྱོན་ཏེ་ཆོས་རྒྱལ་དེས་སྔར་ཡབ་མེས་ཀྱི་དུས་སུ་བསྒྱུར་བའི་ཆོས་རྣམས་ལ་
དག་ཐེར་མཛད་དེ་ལྷད་ཅན་རྣམས་སུན་ཕྱུང་། ལྷད་མེད་རྣམས་སླར་ཡང་ཆེས་
ཆེར་མཆོད། བོད་ཀྱི་བརྡ་རྙིང་པ་འདོན་དཀའ་ཞིང་དོན་གོ་དཀའ་བ་རྣམས་ལོ་ཙཱ་
བ་མཁས་པ་རྣམས་དང་བཀའ་བགྲོས་ཏེ་སྐད་གསར་བཅད་ཀྱིས་གཏན་ལ་ཕབ།
ཕྱིན་ཆད་ཀྱང་རྒྱལ་བའི་དགོངས་པ་ཤིང་རྟ་ཆེན་པོ་རྣམས་ཀྱིས་བཀྲལ་བ་དང་
མཐུན་ངེས་རྣམས་མ་གཏོགས་གང་བྱུང་བསྒྱུར་མི་ཆོག་པའི་བཀས་བཅད་དམ་
པོར་མཛད་དེ། དེ་ལ་ནི་བཀས་བཅད་གཉིས་པ་ཞེས་གྲགས་ལ། དེ་ལྟར་བཀས་
བཅད་མཛད་པ་དང་མཐུན་པར་ལོ་ཙཱ་བ་ཤཱཀྱ་བློ་གྲོས་ཀྱིས་གཞུང་འདིའི་དབུར་
སྐད་གཉིས་ཤན་སྦྱར་དང༌། འགྱུར་ཕྱག་དང་། གཤམ་དུ་ཞུས་བྱང་རྣམས་མཛད་
དོ། །རྒྱ་སྐད་ཀླད་དུ་སྨོས་པ་ལ་དགོས་པ་གཞན་ཡང་ཡོད་དེ་ཕྱི་རབས་ཀྱི་གདུལ་
བྱ་རྣམས་ཀྱིས་སྔོན་གྱི་ཆོས་རྒྱལ་དང་ལོ་པཎ་ཐུགས་རྗེ་ཅན་དེ་དག་གི་བཀའ་དྲིན་
དྲན་ནས་བྱས་པ་དྲིན་དུ་གཟོ་བ་དང་། སཾ་སྐྲྀ་ཏའི་སྐད་ལ་བག་ཆགས་འཇོག་པ་
སོགས་ཀྱི་དགོས་པ་མང་དུ་ཡོད་དོ། ། །
གཉིས་པ་འགྱུར་ཕྱག་ནི། དཀོན་མཆོག་གསུམ་ལ་ཕྱག་འཚལ་ལོ། །ཞེས་པ་
སྟེ། ལོ་ཙཱ་བ་ཤཱཀྱ་བློ་གྲོས་ཀྱིས་བསྟན་བཅོས་འདིའི་འགྱུར་མཐར་ཕྱིན་པའི་ཕྱིར་
དཀོན་ མཆོག་ གསུམ་ ལ་ ཕྱག་ བྱས་ ཏེ་ གསོལ་བ་བཏབ་ པའོ། །དཀོན་མཆོག་
- 114 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
གསུམ་ནི་ཡང་ དག་ པར་ རྫོགས་ པའི་སངས་རྒྱས་དང་། དེས་བསྟན་ པའི་ཆོས་
དཀོན་མཆོག་དང་། ཆོས་དེ་ལ་ཚུལ་བཞིན་སློབ་པའི་དགེ་འདུན་དཀོན་མཆོག་
གསུམ་མོ། །གསུམ་པོ་འདི་ལ་དཀོན་མཆོག་ཅེས་བརྗོད་པ་ནི། རྒྱུད་བླ་མ་ལས།
འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་
ཕྱིར་ དང་ མཆོག་ ཉིད་ ཕྱིར། འགྱུར་ བ་ མེད་ ཕྱིར་ དཀོན་ མཆོག་ ཉིད། །ཅེས་
གསུངས་པ་ལྟར་ཏེ། དེ་ཡང་དཀོན་མཆོག་གསུམ་ལ་ཕྱག་འཚལ་ལོ། །ཞེས་པ་
འདི་སྐད་དོད་ལ། ན་མོ་རཏྣ་ཏྲ་ཡཱ་ཡ་ཞེས་པ་ཡོད་ལ། དཀོན་མཆོག་གི་སྐད་དོད་
རཏྣ་ཞེས་པ་རིན་པོ་ཆེ་སྟེ། ཡིད་བཞིན་གྱི་ནོར་བུ་རིན་པོ་ཆེ་དང་ཆོས་མཚུངས་
པས་ན་རིན་པོ་ཆེ་ཞེས་བརྗོད་པ་སྟེ། ཆོས་མཚུངས་ལུགས་རྣམ་པ་དྲུག་ཡོད་དོ། །
འཇིག་རྟེན་ན་འབྱུང་བར་དཀོན་པ་དང་། གསོལ་བ་བཏབ་ན་འདོད་དོན་ངེས་
པར་ འགྲུབ་ པ་དང་། བྱིན་རླབས་ཀྱི་ནུས་མཐུ་ཤིན་ཏུ་ཆེ་བ་དང༌། འཇིག་རྟེན་
ཐམས་ཅད་ཀྱི་རྒྱན་དུ་གྱུར་པ་དང་། ཀུན་ལས་ཁྱད་པར་དུ་འཕགས་པའི་མཆོག་
ཏུ་གྱུར་པ་དང་། བསྟོད་པ་དང་སྨད་པ་སོགས་ཀྱིས་ཉེ་རིང་དུ་འགྱུར་བ་མེད་པར་
སུས་གསོལ་བ་བཏབ་ཀྱང་འབྲས་བུ་ངེས་པར་འབྱིན་པས་འགྱུར་བ་མེད་པ་སྟེ་
ཆོས་མཐུན་དྲུག་པོ་དེའི་སྒོ་ནས་ཆོས་མཐུན་པས་ན་རིན་པོ་ཆེ་ཞེས་བརྗོད་དོ། །
དཀོན་མཆོག་བགྲང་བ་ལས་འདས་པ་ཡོད་ཀྱང་གསུམ་དུ་བསྡུས་པ་ནི། རྒྱུད་བླ་
མ་ལས། སྟོན་ པ་ བསྟན་ པ་ སློབ་ སྟོན་ གྱིས། །ཐེག་ པ་ གསུམ་ དང་ བྱེད་གསུམ་
ལ། །མོས་ པ་ རྣམས་ ཀྱི་ དབང་ བྱས་ནས། །སྐྱབས་གསུམ་རྣམ་ པར་ བཞག་ པ་
ཡིན། །ཞེས་གསུངས་པ་ལྟར་དགོས་པ་ཁྱད་པར་ཅན་ལ་དགོངས་ནས་སྐྱབས་
གནས་ཐམས་ཅད་ དཀོན་མཆོག་གསུམ་དུ་བསྡུས་ཏེ། རིགས་ཅན་ གསུམ་ གྱི་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
འབྲས་བུའི་སྐྱབས་ཀྱི་དབང་དུ་བྱས་ནས་དཀོན་མཆོག་གསུམ་དུ་བསྡུས་པ་དང༌།
རྒྱུ་སྐྱབས་ཀྱི་དབང་དུ་བྱས་ནས་དཀོན་མཆོག་གསུམ་དུ་བསྡུས་པ་དང་། གདུལ་
བྱ་ཐ་མལ་པ་རྣམས་ཀྱིས་མཆོད་པ་བྱེད་ཚུལ་གྱིས་དཀོན་མཆོག་གསུམ་དུ་བསྡུས་
པ་སོགས་དགོས་པ་མང་དུ་ཡོད་དོ། །འབྲས་སྐྱབས་ཀྱི་དབང་དུ་བྱས་པ་ནི་ཐེག་པ་
ཆེན་པོའི་རིགས་ཅན་རྣམས་ཡང་དག་པར་རྫོགས་པའི་སངས་རྒྱས་ཉིད་ཐོབ་བྱར་
འཛིན། རང་སངས་རྒྱས་ཀྱི་རིགས་ཅན་རྣམས་འབྲས་བུ་མངོན་དུ་བྱེད་པའི་ཚེ་
སློབ་དཔོན་གཞལ་ན་མི་ལྟོས་པར་རྟེན་འབྲེལ་ཟབ་མོའི་དོན་བསྒོམས་ཏེ་སངས་
རྒྱས་མ་བྱོན་པའི་འཇིག་རྟེན་དུ་རང་བྱང་ཆུབ་མངོན་དུ་བྱེད་པ་དང༌། ཉན་ཐོས་ཀྱི་
ལམ་དུ་ཞུགས་པ་རྣམས་སྲིད་པ་ཐ་མའི་ཚེ་ཡང་སློབ་དཔོན་གཞན་གྱི་གདམས་
ངག་གི་རྗེས་སུ་འབྲངས་ནས་དགྲ་བཅོམ་པའི་འབྲས་བུ་མངོན་དུ་བྱེད་པས་ན་
འབྲས་སྐྱབས་ལ་མངོན་དུ་བྱེད་ཚུལ་མི་འདྲ་བ་གསུམ་ཡོད་པས་མཆོག་གསུམ་དུ་
བསྡུས་པ་དང་། དེ་བཞིན་དུ་རྒྱུ་སྐྱབས་ལ་ཡང་སྐྱབས་བྱེད་ཚུལ་གསུམ་ཡོད་པ་
དང༌། གདུལ་བྱ་ཐ་མལ་པ་རྣམས་ཀྱིས་མཆོད་ཅིང་བསྙེན་བཀུར་བ་དང་གསོལ་
བ་འདེབས་ཚུལ་མི་འདྲ་བ་གསུམ་ཡོད་པས་མཆོག་གསུམ་དུ་བསྡུས་སོ། །རྒྱུ་
སྐྱབས་དང་འབྲས་སྐྱབས་ ཀྱི་ ཁྱད་པར་ནི་སྔར་ གཞན་རྒྱུད་ལ་གྲུབ་ཟིན་པའི་
དཀོན་མཆོག་གསུམ་ལ་རྒྱུ་སྐྱབས་ཞེས་བྱ་ལ། མ་འོངས་པ་ན་རང་གི་ཐོབ་བྱར་
གྱུར་པའི་དཀོན་མཆོག་གསུམ་ལ་འབྲས་སྐྱབས་ཞེས་བྱའོ། །འདི་དག་ནི་དོན་
ཤིན་ཏུ་རྒྱ་ཆེ་ཞིང་འདི་དག་གི་དོན་གཏིང་ཕྱིན་པར་རྟོགས་པ་ལ་ཤིང་རྟ་ཆེན་པོའི་
རིགས་ལམ་ལ་བརྟེན་ནས་དཀོན་མཆོག་གསུམ་དྲི་མ་མེད་པའི་རིགས་པའི་ལམ་
ནས་སྒྲུབ་ཐུབ་པ་ཞིག་དགོས་ཏེ་འདིར་མཐའ་དག་བྲིས་ན་ཡི་གེའི་ཁུར་ཆེས་པར་
- 116 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
འབྱུང་བས་མ་ སྤྲོས་སོ། །འགྱུར་ ཕྱག་ བྱེད་ ཚུལ་འདི་ཡང་ ཆོས་རྒྱལ་གྱི་བཀའ་
བཅད་དང་མཐུན་པར་མཛད་པ་སྟེ། ཆོས་རྒྱལ་དང་ལོ་ཙཱ་བ་རྣམས་བཀའ་བགྲོས་
ནས་བཀས་བཅད་མཛད་པ་ན་འདུལ་བའི་མདོ་དང་དེའི་དགོངས་འགྲེལ་རྣམས་
བསྒྱུར་བའི་ཚེ། ཐམས་ཅད་མཁྱེན་པ་ལ་ཕྱག་འཚལ་ལོ་ཞེས་འགྱུར་ཕྱག་བྱེད་པ་
དང༌། མདོ་སྡེའི་སྡེ་སྣོད་དང་དེའི་དགོངས་འགྲེལ་རྣམས་བསྒྱུར་བའི་ཚེ། སངས་
རྒྱས་དང༌ བྱང་ཆུབ་སེམས་དཔའ་ ཐམས་ཅད་ ལ་ ཕྱག་ འཚལ་ ལོ་ ཞེས་ པའམ།
དཀོན་མཆོག་གསུམ་ལ་ཕྱག་འཚལ་ལོ་ཞེས་འགྱུར་ཕྱག་བྱེད་པ་དང་། མངོན་པའི་
མདོ་དང་དེའི་དགོངས་འགྲེལ་རྣམས་བསྒྱུར་བའི་ཚེ། འཕགས་པ་འཇམ་དཔལ་
གཞོན་ནུར་གྱུར་པ་ལ་ཕྱག་འཚལ་ལོ་ཞེས་པ་སོགས་ཚིག་གང་ཡང་རུང་བས་རྗེ་
བཙུན་འཇམ་དབྱངས་ལ་འགྱུར་ཕྱག་བྱེད་པའི་བཀས་བཅད་མཛད་པ་ལྟར་གཞུང་
འདི་ཡང་སངས་རྒྱས་ཀྱི་ཡོན་ཏན་གཙོ་བོར་བསྔགས་པའི་མདོ་སྡེའི་སྡེ་སྣོད་ཀྱི་
དགོངས་འགྲེལ་དུ་གཏོགས་པས་ཚུལ་དེ་དང་མཐུན་པའི་འགྱུར་ཕྱག་མཛད་པ་
ཡིན་ནོ། །འདི་ཡང་ཕྱི་རབས་ཀྱི་གདུལ་བྱ་རྣམས་ལ་གདམས་ངག་ཁྱད་པར་ཅན་
བྱིན་པ་ཡིན་ཏེ། ལམ་མ་ནོར་བར་སྟོན་པའི་དགེ་བའི་བཤེས་གཉེན་ལ་སངས་
རྒྱས་ཐམས་ཅད་ཀྱི་བྱིན་རླབས་དང་ནུས་མཐུ་འཇུག་པ་ལྟར་དེའི་ཚེ་ལོ་ཙཱ་བའི་
ཐུགས་རྒྱུད་ལ་སངས་རྒྱས་ཐམས་ཅད་ཀྱི་བྱིན་རླབས་དང་ནུས་མཐུ་ཞུགས་ཏེ་
གདུལ་བྱ་རྣམས་ལ་ཆོས་ལྡན་གྱི་བྱ་བ་གང་དང་གང་བྱེད་ཀྱང་དཀོན་མཆོག་
གསུམ་ལ་མཆོད་ཅིང་གསོལ་བ་བཏབ་ནས་བྱས་ན་འགྲུབ་པར་ངེས་པས་དེ་ལྟར་
བྱ་དགོས་སོ་ཞེས་འདོམས་པ་སྟེ། བྱང་ཆུབ་ལམ་གྱི་རིམ་པའི་ཉམས་ལེན་ལ་
འཇུག་པའི་ཚེ། ཐོག་མར་ཀུན་སློང་བཅོས་ཏེ་ངེས་འབྱུང་དང་བྱང་ཆུབ་ཀྱི་སེམས་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཤུགས་དྲག་ཏུ་གསལ་བཏབ། དེ་ནས་དཀོན་མཆོག་གསུམ་ལ་སྙིང་ནས་སྐྱབས་སུ་
སོང་སྟེ། དགེ་སྦྱོར་ལ་འཇུག་པར་གསུངས་པ་དང་ཡང་མཐུན་ནོ། །དེས་ན་གཞུང་
འདི་ལ་ཐོས་བསམ་སྒོམ་གསུམ་བྱ་བར་འདོད་པ་རྣམས་ཀྱིས་ཐོག་མར་སྐད་
གཉིས་ཤན་སྦྱར་བྱས་པའི་དགོས་པ་དང་། ལོ་ཙཱ་བས་འགྱུར་ཕྱག་མཛད་པའི་
དགོས་པ་གང་བཤད་པ་དེ་རྣམས་དྲན་པར་བྱས་ལ། གཞུང་འདིའི་ཚིག་ཟུར་ཕྲ་མོ་
ཞིག་ཀྱང་མ་ལུས་པར་རང་རྒྱུད་འདུལ་བའི་གདམས་ངག་ཏུ་འཁྱེར་ཤེས་པ་ཞིག་
བྱའོ། །
གསུམ་པ་གཞུང་གི་དོན་བཤད་པ་ལ་གསུམ། གླེང་བསླང་བའི་སྒོ་ནས་
བཤད་པ་ལ་འཇུག་ པའི་ཡན་ལག །བསྟོད་པའི་ གཞུང་དངོས་གཞི་ རྒྱས་ པར་
བཤད་ པ། མཇུག་ བསྡུ་ བའོ། །དང་ པོ་ ལ་ བཞི། ཐོག་ མར་ སྐྱབས་འགྲོ་ བྱ་བ།
དལ་འབྱོར་ལ་སྙིང་པོ་བླང་བར་བསྐུལ་བ། བསྟན་བཅོས་རྩོམ་པ་ལ་འཇུག་པའི་
ཡན་ ལག་ དངོས། ལེའུའི་ མཚན་ བསྟན་ པའོ། །དང་ པོ་ ལ་ གསུམ། སྐྱབས་ཡུལ་
ངོས་བཟུང་བ། དེ་ལ་སྐྱབས་འགྲོ་བྱ་ཚུལ། སྟོན་པ་སངས་རྒྱས་སྐྱབས་ གནས་
མཐར་ཐུག་ཏུ་འོས་པའི་རྒྱུ་མཚན་ནོ། ། །
དང་པོ་སྟོན་པ་ལ། གང་ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་
མངའ་ཞིང་། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་
པ། །ཞེས་གསུངས། དོན་ནི། རྟོག་པའི་སྔོན་ཏུ་གཏོང་བའི་རྣམ་དཔྱོད་ཅན་དག་
གིས་ཚེ་འདིའི་ཟས་གོས་རྙེད་པ་ཙམ་གྱིས་ཆོག་པར་འཛིན་པ་འཇིག་རྟེན་རྒན་
པོའི་རྗེས་སུ་མི་འབྲང་བར་སྔོན་བྱོན་དམ་པའི་རྗེས་སུ་འབྲངས་ཏེ། སྔོན་ཐོག་མ་
མེད་པ་ནས་ད་བར་ལས་དང་ཉོན་མོངས་པའི་དབང་གིས་འཁོར་བར་རང་དབང་
- 118 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མེད་པར་འཁྱམས་ཏེ་སྡུག་བསྔལ་བརྒྱུད་མར་མྱོང་བའི་ཚུལ་བསམ་པས་སྐྱོ་ཞིང་
ཡིད་འབྱུང་ཤུགས་དྲག་ཏུ་བསྐྱེད། དེ་ཡང་ད་རེས་དལ་བའི་རྟེན་བཟང་པོ་ཐོབ་
པའི་སྐབས་འདིར་རང་གིས་རང་ལ་བརྩེ་བར་བྱས་ཏེ་ཕྱི་མའི་དོན་སྒྲུབ་པ་ལ་
བསྐུལ་ཞིང་། དེ་ཡང་ཉོན་མོངས་པ་རྣམ་པ་མང་པོས་སེམས་དཀྲུགས་ནས་རང་
དབང་མེད་པར་སྐད་ཅིག་རེ་རེར་ཡང་སྒོ་གསུམ་གྱིས་མི་དགེ་བ་རྣམ་པ་མང་པོ་
ཞིག་བསགས་ཏེ་གློ་བུར་དུ་ཤི་ན་འཇིག་རྟེན་ཕྱི་མར་གནས་སྐབས་ཅི་འདྲ་ཞིག་ཏུ་
འགྱུར། ངན་སོང་གསུམ་དུ་ལྟུང་ན། དེའི་ཚེ་མགོན་སྐྱབས་དང་དཔུང་གཉེན་སུ་
ཞིག་ཡོད། དེས་ན་ད་ལྟ་རང་དབང་ཡོད་དུས་ངན་འགྲོ་ལས་ངེས་པར་སྐྱོབ་ནུས་
པའི་སྐྱབས་གནས་ཤིག་ལ་བརྟེན་དགོས་པས་ནམ་ཡང་བསླུ་བ་མེད་པའི་སྐྱབས་
གནས་སུ་ཞིག་ཡིན་སྙམ་དུ་བསམ་པ་ན། འཇིག་རྟེན་འདི་ན་ཆེ་བར་རློམ་པ་
ཚངས་པ་དང་བརྒྱ་བྱིན་ལ་སོགས་པ་ནི་ཁོ་རང་ཡང་གར་འགྲོའི་གཏོལ་མེད་པས་
གཞན་འཁོར་བ་ལས་སྐྱོབ་པར་ག་ལ་ནུས། དེས་ན་ངེས་པར་སྐྱོབ་ནུས་པའི་
སྐྱབས་གནས་མཐར་ཐུག་ནི་སྐྱབས་གང་ཞིག་ལ་ནི་ཉོན་མོངས་དང་ཉེས་སྤྱོད་
བག་ཆགས་དང་བཅས་པ་ཀུན་གཏན་ནས་ཡོང་ཡེ་རྒྱུད་ལ་མི་མངའ་ཞིང་། རྣམ་
པ་ཐམས་ཅད་དུ་སྤངས་རྟོགས་ཀྱི་ཡོན་ཏན་ཐམས་ཅད་གང་ལ་གནས་པར་གྱུར་
པ་སྟོན་པ་ཐུགས་རྗེ་ཅན་ཤཱཀྱ་ཐུབ་པ་ཡང་དག་པར་རྫོགས་པའི་སངས་རྒྱས་ཉིད་
ཁོ་ནའོ་སྙམ་དུ་ངེས་པར་བྱའོ། །དེ་ཡང་སྐྱབས་གནས་མཐར་ཐུག་ཏུ་འོས་པ་ལ་
རང་ཉིད་འཇིགས་པ་ཐམས་ཅད་ལས་གྲོལ། གཞན་འཇིགས་པ་ལས་སྒྲོལ་བའི་
ཐབས་ལ་མཁས། སེམས་ཅན་ཐམས་ཅད་ལ་ཐུགས་རྗེ་ཆེན་པོ་ཉེ་རིང་མེད་པར་
འཇུག །སྔར་ཕན་བཏགས་པ་དང་མ་བཏགས་པ་ལ་མི་བལྟ་བར་རྒྱུ་མེད་པར་
119-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཉེས་གཤིན་པས་མ་བུ་གཅིག་པ་ལ་བརྩེ་བ་བས་ཀྱང་བསྒྲུན་དུ་མེད་པར་སེམས་
ཅན་ཐམས་ཅད་ཀྱི་དོན་མཛད་པ་ལ་སྐད་ཅིག་ཀྱང་གཡེལ་བ་མེད་པ་ཞིག་དགོས་
ཏེ། རང་ཉིད་འཇིགས་པ་ལས་མ་གྲོལ་ན་ལོང་བས་ལོང་བ་འཁྲིད་མི་ནུས་པ་དང་།
འགྱེལ་བས་འགྱེལ་བ་སློང་མི་ནུས་པ་ལྟར་སེམས་ཅན་ཐམས་ཅད་འཇིགས་པ་
ལས་སྒྲོལ་མི་ནུས་ལ་ཐབས་ལ་མཁས་པ་མེད་ནའང་སྐྱབས་མི་ནུས་ཏེ། གཞན་
འཇིགས་པ་ལས་སྒྲོལ་བའི་ཐབས་མི་ཤེས་ན་སྐྱབས་བྱ་འདོད་ཀྱང་མི་ཐུབ་པས་
སོ། །ཐུགས་རྗེ་ཆེན་པོ་ཉེ་རིང་མེད་པ་ཞིག་མེད་ནའང་གཏན་གྱི་སྐྱབས་སུ་མི་རུང་
སྟེ། འགའ་ཞིག་ལ་སྐྱབས་བྱེད་ ཀྱང་ འགའ་ ཞིག་ལ་མི་བྱེད་པས་སེམས་ཅན་
ཐམས་ཅད་ཀྱི་སྐྱབས་གནས་སུ་མི་རུང་ངོ༌། །ཕན་བཏགས་མ་བཏགས་ལ་མི་བལྟ་
བ་ཞིག་མེད་ནའང་སྐྱབས་གནས་མཐར་ཐུག་ཏུ་མི་རུང་སྟེ། དེ་མེད་ན་རང་ལ་ཕན་
འདོགས་པ་རྣམས་ལ་སྐྱབས་བྱེད་ཀྱང་གནོད་པ་བྱེད་པ་རྣམས་ལ་སྐྱབས་མི་བྱེད་
པས་གཏན་གྱི་སྐབས་གནས་སུ་མི་རུང་ངོ༌
། །དེས་ན་རང་ཉིད་འཇིགས་པ་ཐམས་
ཅད་ལས་གྲོལ་བ་ལ་སོགས་པའི་ཡོན་ཏན་དེ་དག་ཐམས་ཅད་ཚང་བ་ནི་ཡང་དག་
པར་རྫོགས་པའི་སངས་རྒྱས་ཉིད་ཡིན་པས། ཡང་དག་པར་རྫོགས་པའི་སངས་
རྒྱས་ཉིད་ནམ་ཡང་བསླུ་བ་མེད་པའི་སྐྱབས་གནས་མཐར་ཐུག་ཏུ་ངེས་པ་རྙེད་པར་
བྱའོ། །དེ་ལ་འདི་སྙམ་དུ་རྒྱལ་བས་མདོ་སྡེ་ནས་སྐྱབས་གནས་དཀོན་མཆོག་
གསུམ་བཤད་པ་མིན་ནམ། ཡང་དག་ པར་ རྫོགས་ པའི་སངས་རྒྱས་གཅིག་པུ་
སྐྱབས་གནས་མཐར་ཐུག་ཏུ་བཤད་པ་ཇི་ལྟར་ཡིན་སྙམ་ན། རྒྱུད་བླ་མ་ལས།
དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཡིན། །ཐུབ་པ་
ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་ཕྱིར། །ཞེས་མཐར་ཐུག་གི་
- 120 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སྐྱབས་ནི་སངས་རྒྱས་ཉག་གཅིག་ཏུ་གསུངས་ལ། དཀོན་མཆོག་གསུམ་བཤད་པ་
དང་མི་འགལ་ཏེ་ཆོས་ནི་སྟོན་པ་སངས་རྒྱས་དེའི་ཞལ་ནས་གསུངས་པའི་ལུང་
དང༌། ལུང་གི་དོན་བསླབ་པ་གསུམ་ལ་སོགས་པ་ནི་རྟོགས་པའི་ཆོས་རྣམས་ཡིན་
ལ། དགེ་འདུན་ནི་སྟོན་པས་གསུངས་པའི་ཆོས་དེའི་དོན་ཚུལ་བཞིན་དུ་སྒྲུབ་པར་
བྱེད་པ་རྣམས་ཡིན་པས་ཆོས་དང་དགེ་འདུན་འབྱུང་བ་སྟོན་པ་སངས་རྒྱས་ལ་ཐུག་
ཅིང་། ཆོས་ ཀྱི་མཐར་ཐུག་ སྟོན་ པའི་ཐུགས་རྒྱུད་ལ་མངའ་བའི་ཆོས་ སྐུ་དང་།
ཚོགས་ཀྱི་མཐར་ཐུག་སྟོན་པ་དགེ་སློང་གི་ཚུལ་བཟུང་བ་ཉིད་ཡིན་པས་དོན་དུ་ནི་
སྟོན་པ་སངས་རྒྱས་དཀོན་མཆོག་གསུམ་འདུས་པའི་བདག་ཉིད་དོ། །སློབ་དཔོན་
འདིས་བསྔགས་འོས་བསྔགས་བསྟོད་དུ། །རྫོགས་པའི་སངས་རྒྱས་རིན་ཆེན་ཏེ། །
རིན་ཆེན་ཆོས་ཀྱི་རང་བཞིན་ལགས། །དགེ་འདུན་རིན་ཆེན་འབྱུང་གནས་ཏེ། །
རིན་ཆེན་ གསུམ་ ཚོགས་ ཁྱོད་ལ་འདུད། །ཅེས་ སྟོན་ པ་ སངས་རྒྱས་ནི་ དཀོན་
མཆོག་གསུམ་ཀ་འདུས་པའི་བདག་ཉིད་དུ་བསྔགས་སོ། །སྐྱབས་ཡུལ་ངོས་བཟུང་
བའི་ཚིགས་བཅད་འདིས་སྟོན་པ་ཐུབ་པའི་དབང་པོ་སྐྱོན་ཀུན་ཟད་ཡོན་ཏན་ཀུན་
ལྡན་དུ་བསྟན་ལ། སྐྱོན་ཀུན་ཟད་པ་ནི་སྤངས་པ་མཐར་ཐུག་ཁྱད་པར་གསུམ་ལྡན་
དང༌། ཡོན་ ཏན་ ལ་ སྐུ་ གསུང་ ཐུགས་ ཀྱི་ ཡོན་ ཏན་ མཐའ་ ཡས་ པ་ ཡོད་ ཅིང་།
ཐུགས་ཀྱི་ཡོན་ཏན་མཐར་ཐུག་རྟོགས་པ་ཁྱད་པར་གསུམ་ལྡན་དང་། སྐུའི་ཡོན་
ཏན་མཐར་ཐུག་མཚན་དཔེ་གསལ་རྫོགས་དང་། གསུང་གི་ཡོན་ཏན་མཐར་ཐུག་
གསུང་དབྱངས་ཡན་ལག་དྲུག་ཅུ་དང་ལྡན་པ་དང་། གདུལ་བྱ་མཐའ་དག་གི་རེ་
འདོད་སྐོང་བ་སྟེ་གཞན་རྣམས་འོག་ཏུ་སྟོན་ཅིང་། འདིར་སྤངས་རྟོགས་ཁྱད་པར་
གསུམ་ལྡན་འཆད་དོ། །དེ་ལ་ སྤངས་པ་ཁྱད་པར་གསུམ་ལྡན་ནི། ཚད་མ་རྣམ་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
འགྲེལ་ ལས། རྒྱུ་ སྤང་ ཡོན་ཏན་ གསུམ་བདེ་ གཤེགས། ཞེས་ གསུངས་ པ་ལྟར།
ལེགས་ པར་ སྤངས་ པ་ དང་། སླར་མི་ལྡོག་ པར་ སྤངས་ པ་ དང༌། མ་ ལུས་ པར་
སྤངས་ པའོ། །དེ་ ལ་ ལེགས་ པར་ སྤངས་ པ་ ནི། གཉེན་ པོའི་ སྟོབས་ ཀྱིས་ སྒྲིབ་
གཉིས་ལེགས་པར་སྤངས་པའོ། །སླར་མི་ལྡོག་པར་སྤངས་པ་ནི། ས་བོན་མེས་
བསྲེགས་པ་ལྟར་སྒྲིབ་གཉིས་ས་བོན་དང་བཅས་པ་རྩ་བ་ནས་སྤངས་པའོ། །མ་
ལུས་སྤངས་པ་ནི། སྒྲིབ་གཉིས་བག་ཆགས་དང་བཅས་པ་སྤངས་པ་མཐར་ཕྱིན་
པའོ། །སྤངས་པ་ཁྱད་པར་གསུམ་པོ་དེ་ནི། གང་ཞིག་ལ་ནི་ཉེས་པ་ཀུན། །གཏན་
ནས་ཡོང་ཡེ་མི་མངའ་ཞིང་། །ཞེས་ཀུན་ཞེས་པ་དང༌། གཏན་ནས་ཞེས་པ་དང༌།
ཡོང་ཡེ་ཞེས་པའི་ཚིག་གསུམ་གྱི་ནུས་པས་བསྟན་ཏོ། །གསུམ་པོ་དེས་སྟོན་པ་
སངས་ རྒྱས་ ཀྱི་ཐུགས་རྒྱུད་ཀྱི་སྤངས་པའི་ཡོན་ཏན་གཞན་ལས་ ཁྱད་པར་དུ་
འཕགས་པར་བསྟན་ཏེ། ལེགས་པར་སྤངས་པས་ཕྱི་རོལ་བའི་དྲང་སྲོང་ཞི་རགས་
ཀྱི་རྣམ་པ་ཅན་གྱི་འཇིག་རྟེན་པའི་ལམ་བསྒོམས་ནས་སྲིད་རྩེའི་བར་ལ་ཆགས་
བྲལ་བྱེད་པ་རྣམས་ཀྱི་སྤངས་པ་ལས་ཁྱད་པར་དུ་འཕགས། སླར་མི་ལྡོག་པར་
སྤངས་པས་སློབ་པ་རྒྱུན་ཞུགས་སོགས་ཀྱི་སྤངས་པ་ལས་ཁྱད་པར་དུ་འཕགས།
མ་ལུས་པར་སྤངས་པས་ཉན་རང་དགྲ་བཅོམ་གྱི་སྤངས་ པ་ལས་ཁྱད་པར་དུ་
འཕགས་སོ། །དེ་ཡང་ཕྱི་རོལ་པའི་དྲང་སྲོང་རྣམས་བསམ་གཏན་གྱི་དངོས་གཞི་
ལ་བརྟེན་ནས་འདོད་པ་ལ་ཆགས་བྲལ་བྱེད་པ་ཡོད་ཀྱང་དེ་དག་ནི་ཁྱབ་པ་འདུ་
བྱེད་ཀྱི་སྡུག་བསྔལ་ཕྲ་མོའི་ཁྱད་པར་མ་རིག་ཅིང་། གནས་ལུགས་དེ་ཁོ་ན་ཉིད་མ་
རྟོགས་པས་ཏིང་ངེ་འཛིན་གྱི་སྟོབས་ཀྱིས་རེ་ཤིག་ཉོན་མོངས་ཀྱི་རྒྱུ་བ་འགགས་
ཀྱང་སླར་ཏིང་ངེ་འཛིན་གྱི་འཕེན་པ་ཟད་ནས་སྐྱེ་བ་ལེན་པའི་ཚེ་ཉོན་མོངས་རྣམས་
- 122 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལངས་ནས་སྡུག་བསྔལ་བརྒྱུད་མར་མྱོང་བར་འགྱུར་བ་ནི་ཁྱད་པར་འཕགས་
བསྟོད་ལས། ཁྱོད་ཀྱི་ཆོས་ལ་མ་ཕྱོགས་པའི། །སྐྱེ་བོ་གཏི་མུག་གིས་ལྡོངས་པ། །
སྲིད་རྩེའི་བར་དུ་སོང་ནས་ཀྱང་། །སྡུག་བསྔལ་ཡང་འབྱུང་སྲིད་པ་སྒྲུབ། །ཅེས་
གསུངས་པ་ལྟར་རོ། །སྟོན་པ་སངས་རྒྱས་ཀྱིས་ནི་བསྐལ་པ་དུ་མར་བྱང་ཆུབ་ཀྱི་
སེམས་རིན་པོ་ཆེ་དང༌། ཁྱབ་པ་འདུ་བྱེད་ཀྱི་སྡུག་བསྔལ་ཕྲ་མོའི་ཉེས་དམིགས་
རིག་ནས་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་གིས་ཀུན་ནས་
བསླངས་ཏེ་བསྐལ་པ་མང་པོར་གནས་ལུགས་བསྒོམས་པ་མཐར་ཕྱིན་ཏེ་ཉེས་པ་
ཀུན་གྱི་རྩ་བ་ཉོན་མོངས་པ་གཉེན་པོའི་སྟོབས་ཀྱིས་ལེགས་པར་སྤངས་པ་ཡིན་
པས་ སླར་ཉོན་མོངས་ དང་ སྡུག་བསྔལ་ལྡང་བ་མེད་པའོ། །རྒྱུན་དུ་ ཞུགས་པ་
རྣམས་ནི། མཉམ་བཞག་གི་གནས་སྐབས་སུ་ཉོན་མོངས་རགས་པ་མེད་ཀྱང་ཉོན་
མོངས་པའི་ས་བོན་མ་ཟད་པས་སླར་འཁོར་བར་སྐྱེ་བ་ལེན་ཞིང་སྡུག་བསྔལ་གྱི་
ཕུང་པོ་འགྲུབ་ལ། སངས་རྒྱས་རྣམས་ནི་སྡུག་བསྔལ་གྱི་ས་བོན་ཉོན་མོངས་པ་རྩ་
བ་ནས་སྤངས་པས་སླར་སྐྱེ་བ་བཞེས་པ་མེད་ཅིང་ཉོན་མོངས་དང་སྡུག་བསྔལ་
ནམ་ཡང་འབྱུང་བ་མེད་པའོ། །ཉན་རང་དགྲ་བཅོམ་རྣམས་ནི་ཕྱི་རོལ་པའི་དྲང་
སྲོང་དང་རྒྱུན་ཞུགས་ལྟར་སླར་འཁོར་བར་སྐྱེ་བ་མེད་ཅིང་ཉོན་མོངས་པའི་ས་བོན་
སྤངས་པས་ཉོན་མོངས་སླར་སྐྱེ་བ་མེད་ཀྱང་ཉོན་མོངས་དང་ཉེས་སྤྱོད་ཀྱི་བག་
ཆགས་ལུས་པས་སྐུ་གཟུགས་ལ་ན་བ་དང་རྒ་བ་སོགས་འབྱུང་བ་དང་། སྤྲེའུ་ལྟར་
མཆོང་བ་སོགས་ལུས་ཀྱི་གནས་ངན་ལེན་ཡང་འབྱུང་བ་དང༌། གཞན་ལ་རྨོངས་
མོའི་བུ་ཞེས་བརྗོད་པ་སོགས་སྔོན་གོམས་པའི་བག་ཆགས་ཀྱིས་ཚིག་རྩུབ་དང་
ངག་བཀྱལ་འབྱུང་བ་ཡོད་པ་དང་། ཤེས་བྱའི་གནས་ཕྲ་མོ་རྣམས་ལ་བློ་མི་གསལ་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བས་ལས་འབྲས་ཕྲ་མོའི་ངང་ཚུལ་མི་ཤེས་པ་སོགས་ལྐོག་གྱུར་གྱི་དོན་མང་བ་
ཞིག་མི་ཤེས་པ་ཡོད་ལ། སངས་རྒྱས་རྣམས་ནི་བསྐལ་ཆེན་གྲངས་མེད་མང་པོར་
ཚོགས་གཉིས་བསགས་པ་མཐར་ཕྱིན་པས་སྒོ་གསུམ་གྱི་ཉེས་སྐྱོན་མཐའ་དག་
ཟད་ནས་སྐུ་ལ་འཁྲུལ་པ་དང་། གསུང་ལ་ཅ་ཅོ་དང་། ཐུགས་ལ་སྒྲིབ་པ་ནམ་ཡང་
མེད་པར་ཤེས་བྱ་མཐའ་དག་ལག་མཐིལ་གྱི་སྐྱར་རུ་ར་བཞིན་མངོན་སུམ་དུ་
གཟིགས་བཞིན་པ་ཡིན་པས་ཀུན་ལས་ཁྱད་པར་དུ་འཕགས་པའོ། །
རྟོགས་པ་ཁྱད་ པར་ གསུམ་ལྡན་ནི་དེ་ཁོ་ན་ཉིད་མཁྱེན་པ། མཁྱེན་པ་
བརྟན་པ། ཤེས་བྱའི་གནས་མ་ལུས་པར་མཁྱེན་པའོ། ཁྱད་པར་གསུམ་པོས་འདི་
ཡང་ སྔར་བཤད་པ་ལྟར་གཞན་ལས་ ཁྱད་པར་དུ་འཕགས་པ་ཡིན་ཚུལ་སྔར་
བཤད་པའི་འགྲོས་ཀྱིས་ཤེས་པར་བྱ་ཞིང་མཐའ་དག་བྲིས་ན་མང་བར་འགྱུར་
བས་མ་སྤྲོས་སོ། །མཁྱེན་པའི་ཡོན་ཏན་དེས་མཚོན་ནས་ཡོན་ཏན་ཐམས་ཅད་
ཐུགས་རྒྱུད་ལ་གནས་པ་ཡིན་པས་ཡོན་ཏན་ནམ་མཁའ་དང་མཉམ་པ་མཐའ་
ཡས་པ་ཞིག་ཡོད་ཅིང་། ཐུགས་ཀྱི་ཡོན་ཏན་ལ་ནམ་མཁའ་ལྟར་མཐའ་ཡས་པ་
ཡོད་ལ་བསྡུ་ན་མཁྱེན་པ་དང་བརྩེ་བ་གཉིས་ལས། མཁྱེན་པའི་ཡོན་ཏན་ལ་བྱང་
ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་། ཚད་མེད་པ་བཞི་དང་། རྣམ་པར་
ཐར་པ་བརྒྱད་དང༌། མཐར་གྱིས་གནས་པའི་ སྙོམས་པར་འཇུག་པ་དགུ་དང་།
ཟད་པར་གྱི་སྐྱེ་མཆེད་བཅུ་དང་། ཟིལ་གྱིས་གནོན་པའི་སྐྱེ་མཆེད་བརྒྱད་དང་།
ཉོན་མོངས་པ་མེད་པའི་ཏིང་ངེ་འཛིན་དང་། སྨོན་གནས་མཁྱེན་པ་དང་། མངོན་
པར་ཤེས་པ་དྲུག་དང༌། སོ་སོ་ཡང་དག་པར་རིག་པ་བཞི་དང། རྣམ་པ་ཐམས་
ཅད་ དུ་ ཡོངས་ སུ་ དག་ པ་ བཞི་ དང་། དབང་ བཅུ་ དང་། སྟོབས་ བཅུ་ དང༌། མི་
- 124 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འཇིགས་པ་བཞི་དང་། བསྲུང་བ་མེད་པ་གསུམ་དང་། དྲན་པ་ཉེ་བར་བཞག་པ་
གསུམ་དང་། མཉེལ་བ་མི་མངའ་བའི་ཆོས་ཉིད་དང༌། བག་ཆགས་ཡང་དག་པར་
བཅོམ་པ་དང་། ཐུགས་རྗེ་ཆེན་པོ་དང་། སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་དང་། རྣམ་པ་ཐམས་ཅད་མཁྱེན་པ་ཉིད་དང་། ལམ་གྱི་རྣམ་པ་ཤེས་པ་ཉིད་
དང༌། ཐམས་ཅད་ཤེས་པ་ཉིད་དེ་ཞེས་ཤེར་ཕྱིན་གྱི་མདོ་སྡེ་ལས་སྡོམས་སུ་བསྡུས་
ནས་གསུངས་ལ། འདི་དག་རེ་རེ་ནས་ངོས་ཟིན་ན་ཆེས་ངོ་མཚར་བ་ཡོད་མོད་
ཀྱང་ཡི་གེ་ཤིན་ཏུ་མང་བ་དོགས་པས་ཡི་གེའི་ཁུར་གྱིས་འཇིགས་ནས་མ་སྤྲོས་
སོ། །གཞུང་འདིས་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་
སྐྱབས་ཡུལ་ངོས་འཛིན་ཚུལ་བསྟན་པ་ཡིན་ལ། སྐྱབས་ཡུལ་གསལ་འདེབས་པ་
ལ་སྐྱབས་འགྲོའི་རྒྱུ་སྒྲུབ་པ་སྔོན་དུ་འགྲོ་དགོས་ཤིང་། སྐྱབས་འགྲོའི་རྒྱུ་ལ། རང་
ཉིད་འཁོར་བ་དང་ངན་སོང་གི་སྡུག་བསྔལ་ལ་སྙིང་ནས་འཇིགས་པ་དང་། དཀོན་
མཆོག་ལ་དེ་ལས་སྐྱོབ་པའི་ནུས་པ་ཡོད་པར་ཤེས་པ་གཉིས་དགོས་ལ། རང་ཉིད་
འཁོར་བ་དང་ངན་སོང་གི་སྡུག་བསྔལ་ལ་སྙིང་ནས་འཇིགས་པ་བསྐྱེད་པ་ནི་
གཞུང་འདིའི་དོན་ལ་ཁོང་ན་གནས་པ་ནི། གལ་ཏེ་སེམས་ཤིག་ཡོད་ན་ནི། ཞེས་
པའི་དོན་ལ་ལེགས་པར་དཔྱད་ན་གོ་ནུས་ལ། འོན་ཀྱང་གདུལ་བྱ་རྣམས་ཀྱིས་གོ་
སླ་བའི་ཕྱིར་གཞུང་ཚིག་འདིའི་དབུར་སྦྱར་བ་ན། སློབ་དཔོན་ཕྱོགས་ཀྱི་གླང་པོས།
བསྟོད་པ་བརྒྱ་ལྔ་བཅུ་པ་འདི་ལ་གཞུང་གི་དོན་ཚན་རེ་རེ་ནས་དོན་ཁོང་ན་གནས་
པ་སྦྱར་དགོས་པ་རྣམས་འགོ་མཇུག་གང་འོས་སུ་སྦྱར་བ་སྤེལ་མར་བསྟོད་པ་ཞེས་
བྱ་བ་མཛད་ལ། གཞུང་འདིའི་དབུར་སྐྱབས་འགྲོའི་རྒྱུ་རང་ཉིད་འཁོར་བ་དང་ངན་
སོང་གི་སྡུག་བསྔལ་ལ་འཇིགས་པ་བསྐྱེད་ཚུལ་སྦྱར་བ་ནི། གཏིང་མཐའ་མེད་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པའི་འཁོར་བ་ཡི། །རྒྱ་མཚོའི་ནང་དུ་རྣམ་པར་གནས། །འདོད་ཆགས་ལ་སོགས་
མི་ ཟད་ པའི། །ཆུ་ སྲིན་ གྱིས་ ནི་ ལུས་ ཟོས་ པས། །དེ་ རིང་ གང་ ལ་ སྐྱབས་ སུ་
མཆི། །ཞེས་ གསུངས་སོ། །འདི་ ལའང་ གདུལ་ བྱའི་ རྒྱུད་ཚོད་དང་ བསྟུན་ པའི་
སྐྱབས་འགྲོའི་རྒྱུ་སྒྲུབ་ཚུལ་ཤེས་དགོས་ཏེ། གདུལ་བྱ་སྐྱེས་བུ་ཆུང་ངུ་རྣམས་ཀྱིས་
ཕྱི་མ་ངན་འགྲོའི་སྡུག་བསྔལ་ལ་འཇིགས་ནས་དེ་ལས་སྐྱོབ་པའི་སྐྱབས་འཚོལ་
ལུགས་དང༌། གདུལ་ བྱ་ སྐྱེས་ བུ་ འབྲིང་ རྣམས་ ཀྱིས་ འཁོར་ བ་ མཐའ་ དག་ ལ་
འཇིགས་ནས་སྐྱབས་འཚོལ་ལུགས་དང་། གདུལ་བྱ་སྐྱེས་བུ་ཆེན་པོ་རྣམས་ཀྱིས་
སེམས་ཅན་ཐམས་ཅད་ འཁོར་ བ་ནས་ འདོན་ པའི་ བསམ་ པས་ སྐྱབས་འཚོལ་
ལུགས་ཤེས་དགོས་སོ། ། །
གཉིས་པ་དེ་ལ་སྐྱབས་འགྲོ་བྱ་ཚུལ་སྟོན་པ་ལ། གལ་ཏེ་སེམས་ཤིག་ཡོད་
ན་ནི། །དེ་ཉིད་ལ་ནི་སྐྱབས་འགྲོ་ཞིང་། །དེ་བསྟོད་དེ་ནི་བཀུར་བ་དང་། །དེ་ཡི་
བསྟན་ ལ་ གནས་ པའི་ རིགས། །ཞེས་ གསུངས། དོན་ནི། ཐོག་མ་ མེད་ པ་ ནས་
ལས་ཉོན་གྱི་དབང་གིས་འཁོར་བར་འཁྱམས་ཚུལ་བསམ་པས་སྐྱོ་ཞིང་སླར་ཡང་
རང་དབང་མེད་པར་འཁོར་བར་འཁྱམས་དགོས་པ་དང་། འཁོར་བའི་གནས་ན་
སྡུག་བསྔལ་མཐའ་ཡས་པ་མྱོང་དགོས་ཚུལ་བསམ་པས་འཇིགས་ཤིང་སྐྲག་པའི་
སེམས་བཅོས་མ་མིན་པ་ཞིག་གལ་ཏེ་ཡོད་པ་སྟེ་བྱུང་ན་ནི་སྔར་བཤད་པ་ལྟར་གྱི་
སྐྱོན་ཀུན་ཟད་ཡོན་ཏན་ཀུན་ལྡན་བསླུ་བ་མེད་པའི་སྐྱབས་གནས་མཐར་ཐུག་དེ་
ཉིད་ལ་སྐྱབས་སུ་འགྲོ་ཞིང་། སྐྱབས་གནས་དེ་ཉིད་ལ་བསྟོད་ཅིང་གསོལ་བ་
འདེབས་པ་དང༌། སྐྱབས་གནས་དེ་ཉིད་ལ་ནི་མཆོད་ཅིང་བསྙེན་བཀུར་བ་དང་།
སྟོན་པ་སངས་རྒྱས་དེ་ཡིས་ཇི་ལྟར་བསྟན་པའི་ཆོས་ལ་གནས་པའི་རིགས་སོ། །
- 126 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འདིར་གལ་ཏེ་ཞེས་བརྗོད་པ་ནི་འཁོར་བས་ཡིད་སྐྱོ་ཞིང་སྐྲག་ནས་དེ་ལས་ཐར་
འདོད་ཀྱི་བསམ་པ་དེ་འདྲ་སྔོན་ཐོག་མ་མེད་པ་ནས་སྐྱེ་མ་མྱོང་བ་ལ་བརྒྱ་ལམ་ན་
སངས་རྒྱས་ཀྱི་བྱིན་གྱིས་བརླབས་ཀྱི་མཐུས་སངས་རྒྱས་དངོས་སམ་དེས་བྱིན་
གྱིས་བརླབས་པའི་བཤེས་གཉེན་དམ་པ་ཞིག་དང་མཇལ་ནས་བསམ་པ་དེ་འདྲ་
ཞིག་སྐྱེས་པ་སྲིད་ན་ཞེས་ཤིན་ཏུ་དཀོན་པའི་ཚིག་ཏུ་གསུངས་སོ། །སེམས་ཤིག་
ཡོད་ན་ཞེས་པ། སེམས་ཅན་ཐམས་ཅད་ལ་སེམས་ཡོད་མོད་ཀྱང་སྔར་གྱི་སེམས་
དེ་འདྲ་སྐྱེ་དཀའ་བས་བཤེས་གཉེན་དམ་པའི་དྲིན་གྱིས་འཇིག་རྟེན་ཕྱི་མར་ཕན་
གནོད་ཇི་ལྟར་འགྱུར་ཤེས་ནས་རང་ལ་ཕན་པ་བྱེད་པའི་སེམས་ཤིག་ཡོད་ན་ཞེས་
པ་སྟེ། རིགས་དྲུག་གི་སེམས་ཅན་ཕལ་ཆེར་རང་ལ་ཕན་གནོད་ངོ་མི་ཤེས་པར་
རང་ལ་ཕྱི་མར་གང་གནོད་པ་དེ་བྱེད་པས་དོན་དུ་ན་སེམས་མེད་པ་ལྟ་བུའོ། །
གཞུང་འདིས་ནི་སྐྱབས་འགྲོའི་གནད་ཚང་བར་བསྟན་ཏེ། སྐྱབས་འགྲོ་རྣམ་དག་
ཅིག་འབྱུང་བ་ལ་རང་འཁོར་བ་དང་ངན་སོང་གི་སྡུག་བསྔལ་ལ་གཏིང་ནས་
འཇིགས་པ་དང༌། དེ་ལས་སྐྱོབས་པའི་སྐྱབས་ནི་སྟོན་པ་སངས་རྒྱས་དང་། དེས་
བསྟན་པའི་ཆོས་དང་། ཆོས་དེ་ཚུལ་བཞིན་དུ་སྒྲུབ་པའི་འཕགས་པའི་དགེ་འདུན་
རྣམས་ཡིན་ཞིང་། ཆོས་དང་དགེ་འདུན་ཡང་སངས་རྒྱས་ལ་ཐུག་པས་སངས་རྒྱས་
ཉིད་སྐྱབས་གནས་མཐར་ཐུག་ཡིན་པ་དང་། དེ་དང་མི་མཐུན་པའི་འཇིག་རྟེན་གྱི་
ལྷ་མཐུ་བོ་ཆེ་སོགས་སྐྱབས་གནས་མཐར་ཐུག་མིན་པའི་ཚུལ་ལ་ངེས་པ་གཏིང་
ནས་འདྲོངས་པ་ཞིག་དགོས་པས་གཞུང་འདིར་དེ་ཉིད་ལ་ནི་ཞེས་ངེས་བཟུང་གི་
ཚིག་ སྨོས་ སོ། །དེ་ཡང་ཉིད་ཅེས་པ་ གཞན་ལྡན་རྣམ་གཅོད་ཀྱི་ངེས་བཟུང་སྟེ།
སངས་རྒྱས་ལས་གཞན་ཚངས་པ་དང་བརྒྱ་བྱིན་སོགས་ཀྱིས་ཀྱང་འཁོར་བ་ལས་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྐྱོབ་མི་ནུས་ན་དེ་ལས་གཞན་པ་དག་གི་ལྟ་ཅི་སྨོས། དེས་ན་འཁོར་བར་རང་
དབང་མེད་པར་འཁྱམས་པ་སུས་ཀྱང་གཏན་གྱི་སྐྱབས་བྱེད་མི་ནུས་པས་སྟོན་པ་
སངས་རྒྱས་ཁོ་ན་ལ་སྐྱབས་སུ་འགྲོ་དགོས་སོ། །ཞེས་ངེས་བཟུང་སྦར་བའོ། །
ཆོས་དང་དགེ་འདུན་ཡང་སྐྱབས་གནས་སུ་འདིར་དོན་གྱིས་བསྟན་ཏེ། དེ་ ཡི་
བསྟན་ལ་གནས་པའི་ རིགས། ཞེས་པ་སྟོན་པ་སངས་རྒྱས་ ཀྱིས་གསུངས་པའི་
ཆོས་ལ་ཚུལ་བཞིན་དུ་བསླབ་དགོས་ཞེས་པ་ཡིན་ལ། ཆོས་ལ་སྐྱབས་སུ་འགྲོ་བ་
ནི་སངས་རྒྱས་ཀྱིས་གསུངས་པའི་ཆོས་ཚུལ་བཞིན་དུ་བྱེད་པ་ཉིད་ཡིན་པས་སོ། །
དགེ་འདུན་ལ་སྐྱབས་སུ་འགྲོ་བ་ནི་སྟོན་པའི་བསྟན་པ་ལ་ཚུལ་བཞིན་དུ་སློབ་པའི་
དགེ་འདུན་རྣམས་ལམ་མཐུན་པའི་གྲོགས་སུ་བཟུང་སྟེ་དེ་དག་གི་རྗེས་སུ་འཇུག་
ཅིང་དེ་དག་དང་མཐུན་པར་སློབ་པ་ཡིན་ལ། དེ་ཡི་བསྟན་ལ་གནས་པའི་རིགས།
ཞེས་པས་དེ་ལྟར་དུ་སློབ་པར་བསྟན་པ་གོ་སླའོ། །གཞུང་འདིས་ལུས་ངག་ཡིད་
གསུམ་གྱི་སྐྱབས་འགྲོ་བསྟན་ཏེ། དེ་ཉིད་ལ་ནི་སྐྱབས་འགྲོ་ཞིང་། ཞེས་པས་ཡིད་
ཀྱི་སྒོ་ནས་སྐྱབས་སུ་འགྲོ་ཚུལ་བསྟན་ཏེ། སྐྱབས་འགྲོ་ནི་རེ་བལྟོས་འཆའ་བའི་
སེམས་བྱུང་སེམས་པ་ཞིག་ཡིན་པར་ཤིང་རྟ་ཆེན་པོའི་གཞུང་ལས་འབྱུང་བ་ལྟར་
རོ། །དེ་བསྟོད་ཅེས་པས་ངག་གི་སྒོ་ནས་སྐྱབས་སུ་འགྲོ་ཚུལ་བསྟན་ཏེ། ཡིད་ཀྱིས་
སྐྱབས་གནས་སུ་བཟུང་སྟེ་ངག་གི་སྒོ་ནས་སྟོན་པ་སངས་རྒྱས་ཀྱི་ཡོན་ཏན་ལ་
བསྟོད་དེ་གསོལ་བ་འདེབས་པ་ནི་ངག་གི་སྒོ་ནས་ཕྱག་འཚལ་ཚུལ་ཡིན་པར་
བཟང་ སྤྱོད་ ཀྱི་ འགྲེལ་ པ་ དག་ ལས་ གསུངས་ ལ། ཕྱག་ འཚལ་ ཞེས་ པ་ དང་།
སྐྱབས་སུ་མཆི་ཞེས་པ་གཉིས་སྐད་དོད་གཅིག་ཅིང་དོན་ཡང་གཅིག་གོ །དེ་ནི་
བཀུར་བ་ཞེས་པས་ལུས་ཀྱི་སྐྱབས་འགྲོ་བྱེད་ཚུལ་བསྟན་ཏེ་སྔར་བཤད་པའི་
- 128 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བསམ་པ་དེ་འདྲ་བས་ཀུན་ནས་བསླངས་ཏེ་ཕྱག་འཚལ་བ་དང་། མཆོད་པ་འབུལ་
བ་དང་། སེངྒེའི་ཁྲི་བཤམས་པ་དང༌། ན་བཟའ་འབུལ་བ་སོགས་ལུས་ཀྱི་བསྙེན་
བཀུར་ བྱེད་ པ་སྟེ། ལུས་ཀྱི་ཕྱག་འཚལ་བ་ཞེས་ཡོངས་ སུ་ གྲགས་ཤིང་། ཕྱག་
འཚལ་བའི་དོན་སྔར་བཤད་པ་ལྟར་རོ། །དེ་ཡི་བསྟན་ལ་གནས་པའི་རིགས། །
ཞེས་པས་ལུས་ངག་ཡིད་གསུམ་ཀས་སྟོན་པ་སངས་རྒྱས་ཀྱི་བཀའ་བཞིན་དུ་སྒྲུབ་
པར་བསྟན་པ་ཡིན་ནོ། །
གཞུང་འདིས་སྔར་གྱི་ཀུན་སློང་གི་བསམ་པ་དེ་འདྲ་ཞིག་གིས་ཀུན་ནས་
བསླངས་ཏེ་སྐྱབས་འགྲོ་བྱེད་ཚུལ་བསྟན་པ་ཡིན་པར་སློབ་དཔོན་ཕྱོགས་གླང་གིས་
འདིའི་སྤེལ་མར། ཇི་སྲིད་བདག་ལ་སེམས་ཡོད་ན། །གང་གི་བསྟན་ལ་གནས་པ་
དང༌། །གང་བསྟོད་གང་ལ་བསྙེན་བཀུར་བགྱི། ཞེས་གསུངས་སོ། །གཞུང་འདིས་
སྐྱབས་སུ་འགྲོ་ཚུལ་བསྟན་པ་ཙམ་དུ་མ་ཟད་སྐྱབས་འགྲོའི་བསླབ་བྱ་ཡང་བསྟན་
ཏེ། སྐྱབས་འགྲོའི་བསླབ་བྱ་ལ་མཐའ་ཡས་པ་ཡོད་ཀྱང་སངས་རྒྱས་ལ་སྐྱབས་སུ་
སོང་བས་འཇིག་རྟེན་ལྷ་འདྲེ་ལ་གཏན་གྱི་སྐྱབས་མི་འཚོལ་བར་གནས་སྐབས་
ཅིར་གྱུར་ཀྱང་སྟོན་པ་སངས་རྒྱས་ལས་རེ་ས་མེད་པར་བློ་འགེལ་བ་བསླབ་བྱ་
ཡིན་ལ། དེ་ནི་ཉིད་ཅེས་པའི་ངེས་བཟུང་གི་ཚིག་གིས་བསྟན་པ་སྔར་བཤད་པ་
ལྟར་རོ། །ཡང་སྟོན་པ་སངས་རྒྱས་ལ་སྐྱབས་སུ་བཟུང་བས་དུས་སྐབས་ཀུན་ཏུ་
སངས་རྒྱས་ལ་མཆོད་ཅིང་བསྟོད་ནས་གསོལ་བ་འདེབས་པ་དང༌། མཆོད་ཅིང་
བསྙེན་བཀུར་ཏེ་བསོད་ནམས་གསོག་པ་སྒྲུབ་པའི་བསླབ་བྱ་ཡིན་ལ། དེ་ནི། དེ་
བསྟོད་དེ་ནི་བཀུར་བ་དང༌། ཞེས་གསལ་བར་གསུངས་སོ། །ཆོས་ལ་སྐྱབས་སུ་
སོང་བས་སེམས་ཅན་ལ་གནོད་འཚེ་སོགས་ཆོས་དང་འགལ་བའི་ཉེས་སྤྱོད་མཐའ་
- 129-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དག་སྤོང་བ་དང༌། ཆོས་ནས་ཇི་ལྟར་གསུངས་པའི་བཅས་པ་རྣམས་ཚུལ་བཞིན་ཏུ་
སྒྲུབ་པ་བསླབ་བྱ་ཡིན་ལ། དེ་ནི། དེ་ཡི་བསྟན་ལ་གནས་པའི་རིགས། ཞེས་པས་
གསལ་བར་བསྟན་ཏོ། །དགེ་འདུན་ལ་སྐྱབས་སུ་བཟུང་བས་ལས་འབྲས་ལ་ཡིད་
མི་ཆེས་པའི་གྲོགས་ངན་དང་མི་འགྲོགས་ཤིང་ ཕྱིར་ མི་ལྡོག་པའི་དགེ་འདུན་
རྣམས་ཇི་ལྟར་སློབ་པ་དེ་ལྟར་དུ་ལས་དགེ་སྡིག་གི་སྤང་བླང་ཚུལ་བཞིན་དུ་བྱེད་པ་
སྟེ། དེ་ནི། དེ་ ཡི་བསྟན་ ལ་ གནས་ པའི་ རིགས། ཞེས་ པས་ བསྟན་ པར་ གསལ་
ལོ། །ཆོས་དང་དགེ་འདུན་གཉིས་མཆོད་ཅིང་བསྙེན་བཀུར་བ་ཡང་། དེ་བསྟོད་དེ་
ནི་བཀུར་བ་ཞེས་པས་བསྟན་པར་དོན་གྱིས་གྲུབ་བོ། །སྐྱབས་སུ་འགྲོ་ཚུལ་སྟོན་
པའི་གཞུང་འདི་ལ། སློབ་དཔོན་ཕྱོགས་གླང་གིས་སྤེལ་མ་མཛད་པར། གཞན་
གྱིས་གནོད་པ་བསལ་བའི་ཕྱིར། །གང་གི་ཉེས་པ་ཟད་གྱུར་པ། །གཞན་མངོན་
མཐོ་དང་ཐར་པའི་ཕྱིར། །ཡོན་ཏན་གོམས་བྱས་བདག་གི་མིན། ཞེས་གསུངས།
གཞུང་འདི་ཚིག་ཤིན་ཏུ་བརླིང་བས་ཞིབ་ཏུ་མ་དཔྱད་ན་གོ་དཀའ་བར་འདུག་ཅིང་།
ལེགས་པར་གོ་ན་སྟོན་པ་སངས་རྒྱས་ཀྱི་ཡོན་ཏན་ལ་ངེས་པ་འདྲེན་པ་ལ་ཆེས་ངོ་
མཚར་བ་ཞིག་སྣང་བས་ཅུང་ཟད་བཤད་པར་བྱ་སྟེ། སྔར་བཤད་པའི་སྟོན་པ་
སངས་རྒྱས་སྐྱོན་ཀུན་ཟད་ཡོན་ཏན་ཀུན་ལྡན་དུ་ངེས་པ་འདྲེན་ཚུལ་དེ་ལ་རྟོགས་
དཀའ་བའི་གནད་འདི་ལྟར་ཡོད་དེ། སྟོན་པ་སངས་རྒྱས་ཀྱི་ཐུགས་རྗེ་ཆེ་བའི་ཡོན་
ཏན་ལ་སོགས་པ་སེམས་ཅན་གྱི་དོན་དུ་ཡིན་པར་གོ་སླ་ཡང་། སྟོན་པ་སངས་རྒྱས་
ཀྱིས་སློབ་པ་ལམ་གྱི་གནས་སྐབས་སུ་རང་གི་ཉོན་མོངས་དང་ཉེས་སྤྱོད་རྣམས་
གཉེན་པོའི་སྟོབས་ཀྱིས་སྤོང་བར་མཛད་པ་དེ་དག་སེམས་ཅན་ཁོ་ནའི་དོན་དུ་
ཡིན་པར་གོ་དགོས་ཏེ། དེ་ལྟར་མ་གོ་བར་ཉོན་མོངས་དང་ཉེས་སྤྱོད་སྤོང་བར་
- 130 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མཛད་པ་དེ་དག་རང་དོན་ཁོ་ནར་ཡིན་པར་གོ་ན་སྟོན་པ་ཐུགས་རྗེ་ཅན་གྱི་ཡོན་
ཏན་གྱི་གནད་མ་གོ་བར་འགྱུར་ཏེ། སྟོན་པས་སྔོན་ཐུགས་བསྐྱེད་པ་ནས་བཟུང་
དབུགས་ཕྱི་ནང་དུ་རྒྱུ་བ་ཚུན་ཆད་སྒོ་གསུམ་གྱི་སྤྱོད་པ་མཐའ་དག་སེམས་ཅན་ཁོ་
ནའི་དོན་དུ་མཛད་པ་གོ་དགོས་པ་ལ་དེ་ལྟར་མ་གོ་ན་སངས་རྒྱས་ཀྱི་ཡོན་ཏན་གྱི་
གནད་རྟོགས་པར་མི་འགྱུར་རོ། །དེས་ན་སློབ་དཔོན་དཔའ་བོས་གཞུང་འདིར་
སྟོན་པ་སངས་རྒྱས་ལ་ཉེས་ཀུན་བག་ཆགས་དང་བཅས་པ་གཏན་ནས་མི་མངའ་
ཞིང་ཡོན་ཏན་ཐམས་ཅད་ཡོངས་སུ་རྫོགས་པར་གནས་ཞེས་བསྔགས་པ་དེ་སྟོན་
པ་སངས་རྒྱས་ཀྱིས་རང་དོན་ཁོ་ནར་དེ་ལྟར་མཛད་པ་མིན་གྱི་འདོད་ཆགས་ལ་
སོགས་པའི་ཉོན་མོངས་གང་དང་གང་སྤོང་བའི་ཕྱིར་བརྩོན་པ་མཛད་པ་ཐམས་
ཅད་སེམས་ཅན་རྣམས་ཀྱི་འདོད་ཆགས་སོགས་ཉོན་མོངས་བསལ་བའི་ཆེད་ཁོ་
ནར་མཛད་པ་ཡིན་པ་དང་། སྒོ་གསུམ་གྱི་ཉེས་སྤྱོད་ཇི་སྙེད་ཅིག་སྡོམ་པར་མཛད་
པ་དེ་དག་ཐམས་ཅད་ཀྱང་སེམས་ཅན་རྣམས་ཀྱི་ཉེས་སྤྱོད་བསལ་བའི་ཕྱིར་དུ་
མཛད་པ་ཁོ་ན་ཡིན་པ་དང་། བླ་མ་བསྟེན་ཅིང་དེ་ཉིད་བསུ་བ་དང་བསྐྱེལ་བ་ལ་
སོགས་པ་བསྙེན་བཀུར་མཛད་ པ་དང་། ཚུལ་ ཁྲིམས་ བསྲུང་ བ་སོགས་བསོད་
ནམས་གང་དང་གང་གསོག་པར་མཛད་པ་དེ་དག་ཐམས་ཅད་ཀྱང་སེམས་ཅན་
རྣམས་མངོན་མཐོའི་རྟེན་ལ་ལོངས་སྤྱོད་དང༌། གནས་ཕུན་སུམ་ཚོགས་པ་སོགས་
ཐོབ་པའི་ཆེད་ཁོ་ནར་མཛད་པ་དང་། གནས་ལུགས་བསྒོམས་ཏེ་ཡེ་ཤེས་ ཀྱི་
ཚོགས་བསགས་པ་ཐམས་ཅད་ཀྱང་སེམས་ཅན་རྣམས་ཐར་པ་དང་ཐམས་ཅད་
མཁྱེན་པའི་གོ་འཕང་ལ་འགོད་པའི་ཕྱིར་མཛད་པ་ཤ་སྟག་ཡིན་གྱི། སེམས་ཅན་
གྱི་དོན་མ་ཡིན་པར་ཐུབ་པ་རང་ཉིད་ཀྱི་དོན་དུ་མཛད་པ་གང་ཡང་མེད་ཅེས་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པའོ། །འདི་ནི་སྤྱོད་ཡུལ་ཡོངས་སུ་དག་པའི་མདོ་ལས། བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་སྒོ་དབྱེ་བའི་ཚེ་ན་སེམས་ཅན་རྣམས་མཐོ་རིས་དང་
ཐར་ པའི་ སྒོར་གཟུད་ པར་ བྱའོ་སྙམ་དུ་སེམས་པ་དང༌། སྒོ་གཅོད་པའི་ཚེ་ན་
སེམས་ཅན་རྣམས་ཀྱི་ངན་སོང་གི་སྒོ་བཅད་པར་བྱའོ་སྙམ་དུ་སེམས་པ་དང༌།
ལག་པ་བཀྲུ་བའི་ཚེ་ན་སེམས་ཅན་རྣམས་ཀྱི་ཉོན་མོངས་དང་ཉེས་སྤྱོད་ཀྱི་དྲི་མ་
རྣམས་བཀྲུ་བར་བྱའོ་སྙམ་དུ་སེམས་པ་སོགས་སྒོ་གསུམ་གྱི་སྤྱོད་པ་གང་དང་གང་
མཛད་ཀྱང་སེམས་ཅན་གྱི་དོན་ཁོ་ནར་མཛད་པའི་ཚུལ་གསུངས་པ་ལྟ་བུ་སྟེ།
ཚུལ་འདི་དག་ལ་ཚིག་ཙམ་མིན་པར་ངེས་པ་གཏིང་ཚུགས་པ་ཞིག་རྙེད་ན་སངས་
རྒྱས་ཀྱི་ཡོན་ཏན་ལ་ཡིད་ཆེས་བླ་ན་མེད་པ་སྐྱེ་བར་འགྱུར་རོ། ། །
གསུམ་པ་སྟོན་པ་སངས་རྒྱས་སྐྱབས་གནས་མཐར་ཐུག་ཏུ་འོས་པའི་རྒྱུ་
མཚན་ བསྟན་ པ་ནི། ཐམས་ཅད་མཁྱེན་ལ་ཡོན་ཏན་ཀུན། །མངའ་ ལ་ དེ་ཡང་
ཉམས་མི་མངའ། །ཉེས་པ་བག་ཆགས་བཅས་དེ་ཡང་། །སྐྱོབ་པ་གཅིག་པུ་ལ་མི་
མངའ། །བཅོམ་ལྡན་འདས་ ཀྱི་སྐུ་དང་ནི། །གསུང་དང་ཐུགས་ ཀྱི་འཕྲིན་ལས་
ལ། །ཞེ་འགྲས་གྱུར་ པ་ གང་གིས་ཀྱང་། །ཆོས་དང་ལྡན་པར་གླགས་མི་རྙེད། །
ཅེས་ གསུངས། དོན་ནི། སྟོན་པ་བཅོམ་ལྡན་འདས་ ཡང་ དག་ པར་ རྫོགས་ པའི་
སངས་རྒྱས་ནམ་ཡང་བསླུ་བ་མེད་པའི་སྐྱབས་གནས་མཐར་ཐུག་ཡིན་ཏེ། སྟོན་པ་
སངས་རྒྱས་དེས་བསྐལ་ཆེན་གྲངས་མེད་གསུམ་དུ་ཚོགས་གཉིས་བསགས་པ་
མཐར་ཕྱིན་ཏེ། ཇི་ལྟ་བ་དང་ཇི་སྙེད་པའི་ཆོས་ཐམས་ཅད་མངོན་སུམ་དུ་མཁྱེན་
ལ། དེ་ལྟར་ཆོས་ ཐམས་ཅད་མངོན་སུམ་དུ་མཁྱེན་ཅེས་བརྗོད་ པ་ ལ་ ལྷ་དང་
བཅས་པའི་འཇིག་རྟེན་ན་སྟོན་པ་སངས་རྒྱས་ཀྱིས་ཆོས་འདི་ལྟ་བུ་ཞིག་མི་མཁྱེན་
- 132 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ནོ་ཞེས་བརྗོད་ནུས་པ་སུ་ཡང་མེད་པའི་ཕྱིར་རོ། །ཡང་སྔར་ལྟར་སྟོན་པ་སངས་
རྒྱས་བསླུ་བ་མེད་པའི་སྐྱབས་གནས་མཐར་ཐུག་ཡིན་ཏེ། དེ་ལ་སྤངས་རྟོགས་ཀྱི་
ཡོན་ཏན་ཀུན་མངའ་ལ། དེ་ཡང་ནམ་ཡང་ཉམས་པ་མི་མངའ་བའི་ཕྱིར་རོ། །ཡང་
སྟོན་པ་སངས་རྒྱས་སྐྱབས་གནས་མཐར་ཐུག་ཡིན་ཏེ། ཉེས་པ་བག་ཆགས་དང་
བཅས་པ་དེ་ཡང་སྐྱོབ་པ་ཐུགས་རྗེ་ཅན་འདིའི་ཐུགས་རྒྱུད་ལ་མི་མངའ་བའི་ཕྱིར་
རོ། །གཅིག་པུ་ཞེས་པ་ནི་སྒྲུབ་བྱེད་གསུམ་ཀ་ལ་སྦྱར་ཏེ་འཇིག་རྟེན་འདི་ན་ཆོས་
ཐམས་ཅད་མངོན་སུམ་དུ་མཁྱེན་པ་ནི་སྟོན་པ་བཅོམ་ལྡན་འདས་གཅིག་པུ་ཡིན་
ཞེས་པ་དང༌། སྤངས་རྟོགས་ཀྱི་ཡོན་ཏན་ཀུན་ཐུགས་རྒྱུད་ལ་མངའ་བའང་སྟོན་པ་
སངས་རྒྱས་གཅིག་པུ་ཡིན་ཞེས་པ་དང་། ཉེས་པ་བག་ཆགས་དང་བཅས་པ་རྩ་བ་
ནས་སྤངས་པ་ཡང་སྟོན་པ་སངས་རྒྱས་གཅིག་པུ་ཡིན་ཞེས་པའོ། །འདིའི་གཅིག་
པུ་ཞེས་པའི་ཚིག་གི་ནུས་པས་ཚངས་པ་དང་བརྒྱ་བྱིན་དང་དབང་ཕྱུག་ཆེན་པོ་ལ་
སོགས་པ་འཇིག་རྟེན་འདི་ན་ཆེ་བར་རློམ་ཞིང་ཕྱི་རོལ་མུ་སྟེགས་པ་སོགས་སྐྱེ་བོ་
མང་པོ་ཞིག་ལྷ་ཆེན་དེ་དག་ལ་གཏན་གྱི་སྐྱབས་སུ་རེ་ཡང་། ལྷ་དེ་དག་ལ་གོང་དུ་
སྨོས་པའི་སྟོན་པ་སངས་རྒྱས་ཀྱི་ཡོན་ཏན་དེ་གསུམ་གང་ཡང་རྒྱུད་ལ་མེད་པས་
གཏན་གྱི་སྐྱབས་གནས་སུ་མི་འོས་ཞེས་གོ་བར་བྱེད་ཅིང་། དེར་མ་ཟད་ཞི་རགས་
ཀྱི་རྣམ་པ་ཅན་གྱི་ལམ་བསྒོམས་ཏེ་སྲིད་རྩེའི་བར་ལ་ཆགས་བྲལ་བྱེད་པའི་བསམ་
གཏན་པ་རྣམས་དང་། དྲང་སྲོང་མངོན་ཤེས་ལྔ་གྲུབ་པ་རྣམས་ལའང་སངས་རྒྱས་
ཀྱི་ཡོན་ཏན་གོང་དུ་སྨོས་པ་གསུམ་པོ་དེ་གང་ཡང་མེད་པས་གཏན་གྱི་སྐྱབས་
གནས་སུ་མི་རུང་ཞེས་གོ་བར་བྱེད་དོ། །དེར་ཡང་མ་ཟད་ཉོན་མོངས་རྩ་བ་ནས་
སྤངས་པའི་ཉན་རང་དགྲ་བཅོམ་རྣམས་དང་། ས་ལ་གནས་པའི་རྒྱལ་སྲས་རྣམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཀྱང་ལུང་རྟོགས་ཀྱི་ཡོན་ཏན་ཚད་མེད་པ་དང་ལྡན་མོད་ཀྱང་གོང་དུ་བཤད་པའི་
སངས་རྒྱས་ཀྱི་ཡོན་ཏན་དེ་གསུམ་གང་ཡང་མེད་པས་སྐྱབས་གནས་མཐར་ཐུག་
མིན་ཞེས་གོ་བར་བྱེད་ཅིང་ནམ་ཡང་བསླུ་བ་མེད་པའི་སྐྱབས་གནས་མཐར་ཐུག་
ནི་སངས་རྒྱས་གཅིག་པུ་ཡིན་ནོ་ཞེས་གོ་བའི་ཕྱིར་དུ་གཅིག་པུ་ཞེས་སྨོས་སོ། །
གཞུང་འདིའི་ཚིག་རྐང་དང་པོ་ལ་དཔེ་འགའ་ཞིག་ཏུ། ཐམས་ཅད་མཁྱེན་པ་ཞེས་
འབྱུང་སྟེ་དོན་འདྲའོ། །གཞུང་འདི་ནི་དོན་ཤིན་ཏུ་རྒྱ་ཆེ་སྟེ་སངས་རྒྱས་ཀྱི་ཡོན་ཏན་
ནམ་མཁའ་ལྟར་མཐའ་ཡས་པ་ལས། སངས་རྒྱས་ཀྱི་ཡོན་ཏན་ཐམས་ཅད་ཀྱི་
གནད་མཐར་ཐུག་ནི་རྣམ་པ་ཐམས་ཅད་མཁྱེན་པ་ཡིན་པར་ཤེར་ཕྱིན་གྱི་མདོ་
ལས་གསུངས་ཤིང་། མདོའི་དོན་ལྟར་རྗེ་བཙུན་བྱམས་པ་མགོན་པོས། གང་དང་
ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ། །
ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་
འཚལ། ཞེས་སངས་རྒྱས་རྣམས་རྣམ་མཁྱེན་གྱི་མཐུས་ཆོས་ཀྱི་འཁོར་ལོ་བསྐོར་
བ་སོགས་སེམས་ཅན་གྱི་དོན་མཛད་པ་ཡིན་པས་འབྲས་ཡུམ་རྣམ་མཁྱེན་དེ་བྱང་
ཆུབ་སེམས་དཔའ་རྣམས་ཀྱི་ཐོབ་བྱ་མཐར་ཐུག་ཏུ་གསུངས་སོ། །ཚད་མ་རྣམ་
འགྲེལ་ ལས་ ཀྱང༌། བླང་དང་དོར་བྱའི་དེ་ཉིད་ནི། །ཐབས་དང་བཅས་ པ་ རིག་
མཛད་ པ། །གང་ དེ་ ཚད་ མ་ ཉིད་ འདོད་ ཀྱི། །ཞེས་དང་། སྐྱོབ་པ་ཉིད་གཟུགས་
ལམ་གསུངས་པ། །འབྲས་མེད་ཕྱིར་ན་རྫུན་མི་གསུངས། །ཐུགས་བརྩེ་ལྡན་ཕྱིར་
རྩོམ་ ཀུན་ ཡང་། །གཞན་ གྱི་ དོན་ དུ་ སྦྱོར་ ཕྱིར་ རོ། །དེ་ ཕྱིར་ ཚད་ ཡིན་ ཡང་ན་
སྐྱོབ། །བདེན་པ་བཞི་ནི་སྟོན་མཛད་པའོ། །ཞེས་བླང་དོར་གྱི་གནས་ཐམས་ཅད་
མཁྱེན་པ་ཉིད་སྐྱབས་གནས་མཐར་ཐུག་ཡིན་པའི་སྒྲུབ་བྱེད་དུ་གསུངས་པ་ལྟར་
- 134 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
རོ། །ཡོན་ཏན་ཀུན་མངའ་ཞེས་པ་ཡང་སངས་རྒྱས་ཀྱི་ཡོན་ཏན་མཐའ་ཡས་མུ་
མེད་པ་བརྗོད་ཚུལ་ཏེ། ཀུན་ཞེས་པ་ཐམས་ཅད་ཅེས་པ་ ཡིན་ པས་ སྐུ་གསུང་
ཐུགས་ ཀྱི་ ཡོན་ཏན་ དང་། མཁྱེན་ བརྩེ་ ནུས་ གསུམ་ གྱི་ཡོན་ཏན་དང༌། སྤངས་
རྟོགས་ཀྱིས་བསྡུས་པའི་ཡོན་ཏན་སོགས་འབྲས་བུ་སངས་རྒྱས་ཀྱི་ས་ན་ཡོད་པའི་
ཡོན་ཏན་ཐམས་ཅད་དང༌། དང་པོ་ཐུགས་བསྐྱེད་པ་ནས་བཟུང་ས་བཅུའི་རྒྱུན་
མཐའ་བར་གྱི་ལམ་དུས་ཀྱི་ཡོན་ཏན་ཐམས་ཅད་དང་། སངས་རྒྱས་ཀྱི་མཐུས་
རིགས་དྲུག་གི་སེམས་ཅན་རྣམས་ལ་ཕན་བདེ་གང་ཡོད་པ་ཐམས་ཅད་དང་། དགེ་
བའི་རྩ་བ་གང་སྐྱེས་པ་ཐམས་ཅད་ཀྱང་སངས་རྒྱས་ཀྱི་འཕྲིན་ལས་ཡིན་པས་དེ་
དག་ཀྱང་བསྡུ་སྟེ། མདོར་ན་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་ཐམས་ཅད་
སངས་རྒྱས་ཀྱི་ཡོན་ཏན་སྟོན་པ་ཤ་སྟག་ཏུ་འདུ་ཞེས་དགེ་བའི་བཤེས་གཉེན་པོ་ཏོ་
བ་ཆེན་པོས་གསུངས་པར་བེའུ་བུམ་སྔོན་པོར་བཤད་དོ། །དེ་བཞིན་དུ་ཉེས་པ་
བག་ཆགས་དང་བཅས་པ་སྤངས་ཞེས་པ་དེ་ཡང་མཐའ་ཡས་མུ་མེད་པའི་ཡོན་ཏན་
བརྗོད་ཚུལ་ཡིན་པར་བཤད་མ་ཐག་པའི་བརྗོད་ཚུལ་དེས་ཤེས་སོ། །འོ་ན་སངས་
རྒྱས་བཅོམ་ལྡན་འདས་ཆོས་ཐམས་ཅད་མཁྱེན་པ་ལ་སོགས་པ་ཡོན་ཏན་ཚད་
མེད་པ་གསུམ་པོ་དེ་དང་ལྡན་པར་རྟགས་གང་ལས་ཤེས་ཞེ་ན། དེ་རྟགས་ལས་
ཤེས་ཚུལ་སྟོན་པ་ལ། བཅོམ་ལྡན་འདས་ཀྱི་སྐུ་དང་ནི། །གསུང་དང་ཐུགས་ཀྱི་
འཕྲིན་ལས་ལ། །ཞེ་འགྲས་གྱུར་པ་གང་གིས་ཀྱང་། །ཆོས་དང་ལྡན་པར་གླགས་
མི་རྙེད། །ཅེས་ པ་ འདི་གསུངས། དེ་ལ་སྟོན་པ་བཅོམ་ལྡན་འདས་ཐམས་ཅད་
མཁྱེན་པ་ཡིན་པར་རིགས་པའི་ལམ་ནས་དྲངས་ཏེ་ཚུལ་གསུམ་པའི་རྟགས་ལས་
ཤེས་དགོས་ཀྱི་ལུང་ཙམ་གྱིས་སྒྲུབ་པ་མིན་ནོ། །དེ་ལ་ཀུན་མཁྱེན་སྒྲུབ་པའི་ཚུལ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
གསུམ་པའི་རྟགས་ཚད་མ་རྣམ་འགྲེལ་ལས་གསུངས་པ་རྣམས་བཤད་ན་ཆེས་ངོ་
མཚར་བ་ཡོད་མོད་ཀྱང་འདིར་ཡི་གེའི་ཁུར་གྱིས་འཇིགས་ནས་མ་སྤྲོས་སོ། །སྔར་
བཤད་པའི་ཡོན་ཏན་ཁྱད་པར་ཅན་དེ་དག་མངའ་བ་སྟོན་པ་སངས་རྒྱས་སྐྱབས་
གནས་མཐར་ཐུག་ཡིན་པའི་སྒྲུབ་བྱེད་དུ་འགྲོ་བ་ནི། ཁྱད་པར་འཕགས་བསྟོད་
ལས་ ཀྱང་། བདག་ནི་སྟོན་པ་གཞན་སྤངས་ནས། །བཅོམ་ལྡན་ཁྱོད་ལ་སྐྱབས་
མཆིས་པ། །དེ་ཅིའི་སླད་དུ་ཞེ་ན་ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་
དང༌། ལྷ་ལས་ཕུལ་བྱུང་གི་བསྟོད་པ་ལས་ཀྱང་། བདག་ནི་སངས་རྒྱས་ཕྱོགས་མི་
འཛིན། །སེར་སྐྱ་སོགས་ལ་མི་སྡང་ཡང་། །གང་ཞིག་རིགས་པར་ལྡན་པའི་ཚིག །
དེ་ཉིད་སྟོན་པར་ཡོངས་སུ་འཛིན། །འདི་ལྟར་སུ་ཡང་རུང་སྟེ་ངེས་པར་ཀུན་མཁྱེན་
དང་། །འགྲོ་ལ་གཅིག་ཏུ་ཕན་འདོགས་མཛད་པའི་ལུགས་ཆེ་བ། །དེ་དག་བློ་གྲོས་
ཞིབ་མོའི་མིག་གིས་བཙལ་ནས་སུ། །བསྟེན་པར་བྱ་ཡིས་གཞན་དག་མཁས་ལ་
ཅི་ཞིག་མཁོ། །ཞེས་གསུངས་སོ། །གཞུང་འདིས་སྟོན་པ་སངས་རྒྱས་བསླུ་བ་མེད་
པའི་སྐྱབས་གནས་མཐར་ཐུག་ཏུ་སྒྲུབ་པའི་རྗེས་དཔག་བསྟན་ཚུལ་ནི། སྟོན་པ་
བཅོམ་ལྡན་འདས་ཀྱི་སྐུའི་འཕྲིན་ལས་ཇི་སྙེད་ཅིག་བསྟན་པ་དེ་དག་ལ་འཇིག་
རྟེན་འདི་ན་མཁས་པར་རློམ་པ་སུས་ཀྱང་འདི་མི་འཐད་ཅེས་རྒོལ་བའི་གླགས་
མེད་ཅིང་། དེ་བཞིན་དུ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྟོན་པའི་གསུང་གི་
འཕྲིན་ལས་དང་ཐུགས་ཀྱི་འཕྲིན་ལས་ཇི་སྙེད་ཅིག་བསྟན་པ་དེ་དག་ལ་སུས་ཀྱང་
རྒོལ་བའི་གླགས་མི་རྙེད་ཅིང་། རྟོག་གེའི་རིགས་ལམ་ལ་བྱང་བ་དང་། ཐོས་པ་རྒྱ་
མཚོའི་ཕ་རོལ་ཏུ་སོན་པ་དང་། མངོན་ཤེས་ལྔ་དང་ལྡན་པ་སོགས་གང་ཟག་སུ་
འདྲ་ཞིག་གིས་ཇི་ཙམ་དཔྱད་ཀྱང་སངས་རྒྱས་ཀྱི་སྐུ་གསུང་ཐུགས་ཀྱི་འཕྲིན་ལས་
- 136 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ལ་སྐྱོན་མཐོང་བ་ནམ་ཡང་མི་སྲིད་ལ་སྟོན་པ་སངས་རྒྱས་དང་ཞེ་འགྲས་པ་ལས་
ངན་པའི་མཐུས། སངས་རྒྱས་ཀྱི་མཛད་པ་ལ་མ་དད་པའི་མུ་སྟེགས་པ་རྣམས་
དང་། བདུད་ སྡིག་ཏོ་ཅན་འཁོར་དང་བཅས་པ་སོགས་གང་གིས་ཀྱང་ སྟོན་པ་
སངས་རྒྱས་ཀྱི་སྐུ་གསུང་ཐུགས་ཀྱི་འཕྲིན་ལས་ལ་ཆོས་དང་ལྡན་པར་གླགས་མི་
རྙེད་དོ། །གཞུང་འདིའི་ཚིག་རྐང་གསུམ་པ་ལ་དཔེ་ལ་ལར་ཞེ་འགྲས་གྱུར་པ་ཞེས་
པ་དང༌། ལ་ལར་ཞེ་འགྲས་པ་ནི་ཞེས་པ་གཉིས་འབྱུང་ཡང་དོན་ལ་ཁྱད་མི་སྣང་
ངོ༌། །བཅོམ་ལྡན་འདས་ཀྱི་སྐུའི་འཕྲིན་ལས་ལ་གཞན་གྱིས་གླགས་མི་རྙེད་པ་ནི།
བཅོམ་ལྡན་འདས་བྱང་ཆུབ་ཀྱི་ཤིང་དྲུང་ན་བཞུགས་པའི་ཚེ་བདུད་ཀྱི་དཔུང་བྱེ་བ་
ཕྲག་དུང་ཕྱུར་གྱིས་དམག་དྲངས་ཏེ་མཚོན་ཆའི་ཆར་ཕབ་ཀྱང་མཚོན་ཆ་དེ་དག་
སྐུའི་འོད་དང་ཕྲད་པ་ན་མེ་ཏོག་གི་ཆར་དུ་གྱུར་པ་དང་། བདུད་བྱེ་བ་ཕྲག་དུང་
ཕྱུར་གྱིས་བཅོམ་ལྡན་འདས་ཀྱི་བ་སྤུ་གཅིག་ཀྱང་བསྒུལ་བར་མ་ནུས་པ་དང་།
རྒྱལ་པོ་ཀ་པི་ན་ཆེན་པོ་ཞེས་བྱ་བ་འཛམ་བུའི་གླིང་ན་སྟོབས་ཆེ་བར་རློམ་པ་
འཁོར་ཁྲི་བརྒྱད་སྟོང་དང་བཅས་པ་ཞིག་མཉན་ཡོད་དུ་བཅོམ་ལྡན་འདས་ཀྱི་དྲུང་
དུ་ལྷགས་པ་ན་བཅོམ་ལྡན་འདས་ཀྱིས་འཁོར་ལོས་བསྒྱུར་བའི་སྐུར་བཞེངས་
ནས་མོའུ་འགལ་གྱི་བུ་བློན་པོ་ཆེན་པོར་བྱིན་གྱིས་བརླབས་ཏེ་ཞུགས་པ་ན་རྒྱལ་པོ་
ཀ་པི་ན་ཆེན་པོ་འདི་སྙམ་དུ་བསམ་སྟེ། རྒྱལ་པོ་ཆེན་པོ་འདིའི་བྱད་གཟུགས་ནི་
བདག་པས་ལྷག་ཀྱང་། མཐུ་སྟོབས་ནི་བདག་ཙམ་མི་ཕོད་དོ་སྙམ་དུ་བསམ་པ་
དང༌། བཅོམ་ལྡན་འདས་ཀྱིས་མོའུ་འགལ་གྱི་བུ་བློན་པོ་ཆེན་པོར་སྤྲུལ་པ་དེ་ལ་
ཁྱོད་ཀྱིས་གཞུ་གསེར་སའི་རྒྱལ་པོ་ལ་ཕྱིན་ཅིག་ཅེས་བཀའ་སྩལ་ཏོ། །རྒྱལ་པོ་
དེས་ཀྱང་བླང་ཞེས་བྱས་ནས་མ་ཐེག་གོ །དེ་ནས་སྟོན་པ་འཁོར་ལོས་བསྒྱུར་བའི་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྒྱལ་ པོའི་ སྐར་ བཞེངས་ པ་ དེས་ བཞེས་ ཏེ་ མཐེའུ་ ཆུང་ གིས་ གཞུ་བདུངས་ ཏེ།
གསེར་སའི་རྒྱལ་པོ་ལ་གཞུ་འདི་ཁོངས་ཤིག་ཅེས་བཀའ་སྩལ་པ་ན། གསེར་སའི་
རྒྱལ་པོས་བསྣམས་ནས་གཞུ་རྒྱུད་ཀྱང་མ་འགུལ་ལོ། །དེ་ནས་བཅོམ་ལྡན་འདས་
འཁོར་ལོས་བསྒྱུར་བའི་རྒྱལ་པོའི་སྐུར་བཞེངས་པ་དེས་བཞེས་ཏེ་བླངས་པས་
གཞུ་རྒྱུད་སྦྲེངས་པ་ཙམ་གྱིས་སྟོང་ཆེན་པོའི་འཇིག་རྟེན་གྱི་ཁམས་ཀྱང་འགུལ་ཞིང་
གཡོས་ སོ། །དེ་ནས་ མདའ་ བླངས་ཏེ་མདའ་ གཅིག་འཕངས་ པས། འཕངས་མ་
ཐག་ཏུ་མདའ་ལྔར་གྱུར་ཏོ། །མདའ་དེ་དག་གི་རྩེ་མོ་ལས་འོད་ཟེར་གྲངས་མེད་པ་
བྱུང་ཞིང་། པདྨ་ཤིང་རྟའི་ཕང་ལོ་ཙམ་རེ་རེ་ཡང་ཡོད་པར་གྱུར་ཏེ། པདྨ་དེ་དག་རེ་
རེ་ལ་ཡང་འཁོར་ལོས་བསྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པ་རེ་རེ་
ཡོད་པར་གྱུར་ཏོ། །འོད་ཟེར་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ཀྱང་སྣང་བར་བྱས་ནས། ལམ་རྒྱུད་ལྔའི་སེམས་ཅན་ཐམས་ཅད་
ལ་ཕན་པའི་དོན་དུ་མ་གྱུར་པ་མེད་དོ། །འོད་ཟེར་དེས་རིགས་དྲུག་གི་སེམས་ཅན་
མཐའ་ཡས་པ་ཞིག་སྨིན་གྲོལ་ལ་བཀོད་པས་རྒྱལ་པོ་ཀ་པི་ན་ཆེན་པོ་ང་རྒྱལ་
གཞོམ་སྟེ་མི་ལྡོག་པའི་དད་པ་སྐྱེས་ནས་སྟོན་པའི་བསྟན་པ་ལ་རབ་ཏུ་བྱུང་སྟེ་དགྲ་
བཅོམ་པ་ཐོབ་པ་ལྟ་བུ་དང་། བཅོམ་ལྡན་འདས་ཀྱི་སྐུ་ལ་མཐའ་མེད་ཅིང་འཇིག་
རྟེན་ཐམས་ཅད་སྐུས་འགེངས་ནུས་པ་དང༌། དབུའི་གཙུག་ཏོར་གྱི་རྩེ་མོ་སུས་ཀྱང་
ལྟར་མི་སྣང་བར་གསུངས་པ་ལ་བྱང་ཆུབ་སེམས་དཔའ་ཤུགས་འཆང་རང་ཉིད་ལ་
དེ་བཞིན་གཤེགས་པའི་བཀའ་ལ་ཡིད་མི་ཆེས་པའི་གནས་མེད་ཀྱང་གདུལ་བྱ་
རྣམས་ཀྱི་ལོག་རྟོག་སེལ་བ་དང་། ཀུན་ལ་ཡིད་ཆེས་བསྐྱེད་པའི་ཕྱིར་དེ་བཞིན་
གཤེགས་པའི་སྐུའི་ཚད་དང་དབུའི་གཙུག་ཏོར་གྱི་རྩེ་མོ་ལྟ་བའི་ཕྱིར་རང་གི་ལུས་
- 138 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དཔག་ཚད་བརྒྱད་ཁྲི་བཞི་སྟོང་དུ་སྤྲུལ་ནས་བལྟས་པ་ན། དེ་བཞིན་གཤེགས་པའི་
སྐུ་དཔག་ཚད་འབུམ་ཕྲག་དྲུག་ཅུ་རྩ་བརྒྱད་པར་མཐོང་ནས་སྐུའི་ཚད་མ་མཐོང་
ཞིང་། གཙུག་ཏོར་གྱི་རྩེ་མོ་བལྟར་མ་ནུས་པ་ན། རྫུ་ འཕྲུལ་གྱི་སྟོབས་ཆེན་པོ་
བསྐྱེད་དེ་སྟེང་ཕྱོགས་སུ་སངས་རྒྱས་ཀྱི་ཞིང་གངྒཱའི་ཀླུང་བྱེ་བ་ཕྲག་བརྒྱའི་བྱེ་མ་
སྙེད་འདས་ཏེ་འཇིག་རྟེན་གྱི་ཁམས་པདྨ་ཅན་ཞེས་བྱ་བར་ཕྱིན་ཏེ་བལྟས་པ་ན།
དེ་བཞིན་གཤེགས་པའི་སྐུ་ནམ་མཁའ་ལྟར་རྒྱ་ཆེ་བས་དབུའི་གཙུག་ཏོར་གྱི་རྩེ་མོ་
མ་མཐོང་ཞིང་སྐུའི་ཚད་མ་རྟོགས་པ་ལྟ་བུའོ། །བཅོམ་ལྡན་འདས་ཀྱི་གསུང་གི་
འཕྲིན་ལས་ ལ་ སུས་ ཀྱང་ གླགས་མི་རྙེད་པ་ནི། བཅོམ་ ལྡན་ འདས་ ཀྱིས་ གང་
གསུངས་པ་ལ་ནམ་ཡང་བསླུ་བ་མི་སྲིད་པ་སྟེ། འདུལ་བ་ལུང་ལས། སྟོན་པས་
རྒྱལ་པོའི་ཁབ་ཏུ་བསོད་སྙོམས་ལ་གཤེགས་པ་ན་ཁྱིམ་བདག་རབ་ཏུ་བཟང་པོས་
སྟོན་པ་ལ་མཆོད་ནས་བདག་གི་མཆིས་བླང་ལ་སེམས་ཅན་ཞིག་ཞུགས་ན་ཁྱེའུ་
དང༌བུ་མོ་གང་ བཙའ་ ཞེས་ ཞུས་པས། སྟོན་ པས། བུ་ ཕོར་བཙའ་ ཞིང་ རིགས་
གསལ་བར་བྱེད། ལྷ་དང་མིའི་དཔའ་འབྱོར་མྱོང་སྟེ་ངའི་བསྟན་པ་ལ་རབ་ཏུ་བྱུང་
ནས་ དགྲ་ བཅོམ་ པ་ འཐོབ་ པར་ འགྱུར་ རོ། །ཞེས་ ལུང་ བསྟན་ པ་ ན། དེའི་ ཉེ་
ལོགས་ན་གཅེར་བུ་བ་ཞིག་ཡོད་པ་དེས་མ་བཟོད་ནས། རབ་བཟང་གི་ཁྱིམ་དུ་
སོང་ནས་དགེ་སྦྱོང་གོའུ་ཏ་མས་ལུང་ཅི་བསྟན་ཅེས་དྲིས་པ་ན། རབ་བཟང་གིས་
སྟོན་པས་ཇི་ལྟར་བཀའ་སྩལ་པ་རྣམས་བརྗོད་དོ། །དེ་རྩིས་ལ་མཁས་པས་རྡོ་རྒྱུས་
དཀར་པོ་བླངས་ནས་བརྩིས་པས་ཐམས་ཅད་བདེན་པར་མཐོང་ནས། དེ་ཁོ་ན་
བཞིན་དུ་སྨྲས་ན་ཆེས་དད་པར་འགྱུར་གྱི། ཅུང་ཟད་བསྔགས་ལ། ཅུང་ཟད་སྨད་
དོ་སྙམ་ནས་བཞིན་བསྒྱུར་བས་ཁྱིམ་བདག་གིས་བཞིན་བསྒྱུར་བ་ཅི་ཡིན་ཅེས་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དྲིས་པ་ན། གཅེར་བུ་པ་དེས་ཅུང་ཟད་བདེན། ཅུང་ཟད་རྫུན་ནོ། །བུ་ཕོར་བཙའ་
བ་དང་རིགས་གསལ་བར་བྱེད་པ་ནི་བདེན་ཏེ། གསལ་བ་ན་མེའི་མིང་ཡིན་པས་
བཙས་མ་ཐག་ཏུ་ཁྱོད་ཀྱི་ཁྱིམ་མེས་ཚིག་གོ །ལྷ་དང་མིའི་དཔལ་འབྱོར་མྱོང་བ་ནི་
མི་བདེན་ཏེ། མིས་ལྷའི་དཔལ་འབྱོར་མྱོང་བ་སུ་ཡོད། རབ་ཏུ་འབྱུང་བ་ནི་བདེན་
ཏེ། །དེ་བཟའ་རྒྱུ་མེད་ནས་རབ་ཏུ་འབྱུང་བར་འགྱུར་རོ། །དགྲ་བཅོམ་ཐོབ་པ་ནི་
མི་བདེན་ཏེ་གོའུ་ཏ་མ་ལའང་དགྲ་བཅོམ་མེད་ན་དེའི་ཉན་ཐོས་ལ་ལྟ་ཅི་སྨོས།
ཞེས་ཟེར་བ་ན། རབ་བཟང་མི་དགའ་ནས་གཅེར་བུ་བ་དེ་ལ། ད་ཇི་ལྟར་སྒྲུབ་
ཅེས་དྲིས་པ་ན། གཅེར་བུ་བ་དེས་བདག་བསླབ་པ་བླངས་པས་ཁྱོད་ཉིད་ཤེས་སོ་
ཞེས་བརྗོད་པ་ན། ཁྱིམ་བདག་གིས་ཆུང་མ་མངལ་དང་བཅས་པ་དོར་བར་བྱའོ་
སྙམ་ནས་སྨན་མ་ཡིན་པ་བྱིན་པས་སྲིད་པ་ཐ་མ་པ་ཡིན་པས་སྨན་དུ་གྱུར་ཏོ། །
དཀུ་མཉེས་པས་གཡས་དང་གཡན་དུ་བྲོས་ཤིང་ཆུང་མས་ངུས་པས་ཁྱིམ་མཚེས་
འོང་ནས་ཅིའི་ཕྱིར་ངུ་ཞེས་དྲིས་པས། ཁྱིམ་བདག་གིས་ཆུང་མ་ལ་བུ་བཙའོ་ཞེས་
སྨྲས་པས་ཕྱིར་སོང་ངོ༌། །དེས་ཆུང་མ་དགོན་པར་འཁྲིད་ནས་ཤི་ཤིར་བརྩལ་ནས་
སྦས་ཏེ་ཁྱིམ་དུ་ཁྱེར་ནས། ཁོ་བོའི་ཆུང་མ་ཤིའོ་ཞེས་ངུ་བཞིན་དུ་དུར་ཁྲོད་དུ་ཁྱེར་
རོ། །གཅེར་བུ་བ་དགའ་སྟེ། གོའུ་ཏ་མས་ལུང་བསྟན་པ་དེ་ཤི་ནས་དུར་ཁྲོད་དུ་
ཁྱེར་རོ། །ཤིང་རྩ་བ་མེད་པ་ལ་ཡལ་ག་གང་ལས་འབྱུང་ཞེས་ཟེར་རོ། །སངས་
རྒྱས་བཅོམ་ལྡན་འདས་རྣམས་ལ་མི་མཁྱེན་པའམ། མི་གཟིགས་པའམ། མི་རིག་
པའམ། རྣམ་པར་མི་མཁྱེན་པ་ཅུང་ཟད་ཀྱང་མི་མངའ་བས། བཅོམ་ལྡན་འདས་
ལྷ་མི་བརྒྱ་སྟོང་དུ་མ་དང་བཅས་ཏེ་བསིལ་བའི་ཚལ་གྱི་དུར་ཁྲོད་དུ་གཤེགས་པ་
ན། རྒྱལ་པོ་གཟུགས་ཅན་སྙིང་པོས་ཀྱང་སྟོན་པ་དོན་མེད་པར་དེར་མི་གཤེགས་
- 140 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཀྱིས་ལྟར་འགྲོའོ་སྙམ་ནས་འཁོར་དང་བཅས་པ་འོངས་སོ། །སྟོན་པ་གདན་ལ་
བཞུགས་ནས་ འཛུམ་པ་མཛད་པ་གཅེར་བུ་བས་མཐོང་ནས། ཁྱིམ་བདག་ལ།
སྐལ་ཆད་དེ་མ་ཤིའོ། །ཇི་ལྟར་བྱ་ཁྱོད་ཉིད་ཤེས་སོ། །དེས་ཤིང་བཅེར་ནས་མེ་
སྤར་ཏེ་བསྲེགས་པ་ན་གཞན་ཐམས་ཅད་ཚིག་ནས་ལྟོའི་ཉེ་འཁོར་མ་ཚིག་གོ །དེ་
ནས་ལྟོའི་ཉེ་འཁོར་བརྟོལ་བ་དང༌། མེའི་དབུས་སུ་པདྨའི་སྙིང་པོ་ལ་གཞོན་ནུ་
གཟུགས་བཟང་བ། ལྟ་ན་ སྡུག་ པ་ཞིག་བྱུང་ངོ༌། །སྐྱེ་བོ་རྣམས་ངོ་མཚར་ཞིང་
གཅེར་བུ་བའི་ང་རྒྱལ་ཉམས་སོ། ཁྱེའུ་དེ་ལ་མེ་སྐྱེས་ཞེས་མིང་བཏགས་ཤིང་དེས་
ཕྱིས་ལྷའི་དཔལ་འབྱོར་ཉམས་སུ་མྱོང་ཞིང་སྟོན་པའི་བསྟན་པ་ལ་རབ་ཏུ་བྱུང་ནས་
དགྲ་བཅོམ་པ་ཐོབ་པར་གསུངས་པ་ལྟ་བུ་དང་། ཡང་བྲམ་ཟེ་མ་སྡུག་ཅེས་བྱ་བ་
རིགས་དང་ཡོན་ཏན་གྱིས་དྲེགས་པ་ཞིག་སྟོན་པ་ལ་མ་གུས་པས་ཁྱད་གསོད་བྱེད་
ཅིང་། རིགས་བཞིའི་ནང་ནས་ བྲམ་ཟེའི་རིགས་མཆོག་ཡིན་ཞིང་། ཤཱཀྱའི་རྒྱལ་
རིགས་ནི་བྲམ་ཟེ་ལས་དམན་ནོ་ཞེས་སྐུར་པ་བྱས་པ་ན། སྟོན་པས་བྲམ་ཟེ་མ་
སྡུག་ལ་ཁྱོད་ཀྱི་རིགས་ཅི་ཡིན་གསུངས་པས། མ་སྡུག་གིས་མིག་མི་འཛུམ་གྱི་བུའོ་
ཞེས་ཞུས་པ་ན། སྟོན་པས་བྲམ་ཟེའི་ཁྱེའུ་འདི་ནས་ཁྱོད་ཀྱི་སྔོན་གྱི་རྒྱུད་བཙལ་ན་
ཁྱོད་ནི་ཤཱཀྱ་རྣམས་ཀྱི་བྲན་མོའི་བུར་གྱུར་ལ། ཤཱཀྱ་དག་ནི་ཇོ་བོའི་བུ་ཡིན་པར་
མཐོང་ངོ༌། །ཞེས་བཀའ་སྩལ་པ་ན། བྲམ་ཟེ་གཞན་རྣམས་ཀྱིས་སྟོན་པ་ལ། འདི་
ལ་བྲན་མོའི་བུ་ཞེས་མ་གསུངས་ཞིག །འདི་ནི་མང་དུ་ཐོས་པ་སྟེ། འདིས་གཞི་
འདི་ལ་ཆོས་དང་མཐུན་པས་ལན་གདབ་པར་རྡོ་ཐོག་གོ །ཞེས་ཞུས་པ་ན། སྟོན་
པས། འདིས་ལན་ཐེབས་སྙམ་ན་ཁྱེད་ཅག་ཅང་མ་སྨྲ་བར་མ་སྡུག་ལན་འདེབས་
སུ་ཆུག་ཅིག ཁྱེད་ཀྱིས་ལན་འདེབས་ནུས་ན་ཁྱེད་ཀྱིས་ལན་ཐོབས་ཤིག་ཅེས་
- 141-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བཀའ་སྩལ་པ་ན། བྲམ་ཟེ་གཞན་རྣམས་ཀྱིས་གསོལ་བ། གཞན་གྱིས་མི་ནུས་ཀྱི།
འདིས་ལན་འདེབས་ནུས་ལགས་སོ། །ཞེས་ཞུས་སོ། །དེ་ནས་སྟོན་པས་མ་སྡུག་
ལ། སྔོན་རྒྱལ་པོ་བུ་རམ་ཤིང་སྐྱེས་བྱ་བ་བྱུང་སྟེ། དེ་ལ་བུ་སྐར་མདའི་གདོང་དང་།
ལག་རྣ་དང་། གླང་པོ་ཆེའི་འདུལ་བ་དང་། རྐང་རྐྱེན་ལྡན་ཏེ་བཞི་ཡོད་པ་རྒྱལ་པོ་
བུ་རམ་ཤིང་སྐྱེས་ཀྱིས་དེ་དག་ཉེས་པ་འགའ་ཞིག་གི་ཕྱིར་སྤྲུགས་ནས་རང་རང་གི་
སྲིང་མོ་དང་བཅས་པ་སེར་སྐྱའི་གནས་དང་མི་རིང་བར་སྤྱིལ་བུ་བྱས་ཏེ་འཁོད་
ནས་རང་རང་གི་སྲིང་མོ་བཏང་སྟེ་མས་དབེན་གྱི་སྲིང་མོ་རྣམས་དང་ལྷན་ཅིག་
སྤྱོད་པས་བུ་དང་བུ་མོ་བཅས་སོ། །དུས་གཞན་ཞིག་ན་རྒྱལ་པོ་བུ་རྣམས་དྲན་ནས་
བློན་པོ་ལ། གཞོན་ནུ་རྣམས་གར་དང༌། དེ་དག་སྤྲུགས་ནས་རང་རང་གི་སྲིང་མོ་
ཁྲིད་དེ་ཆུ་བོ་སྐལ་ལྡན་ཤིང་རྟའི་འགྲམ་ན་བུ་དང་བུ་མོ་དག་བཙས་ནས་འཁོད་
དོ། །རྒྱལ་པོས་སྨྲས་པ། གཞོན་ནུ་དག་གིས་དེ་ལྟར་ནུས་སམ། ནུས་ལགས་སོ། །
དེ་ནས་རྒྱལ་པོ་རོ་སྟོད་བསྟོད་ནས་ལག་པ་གཡས་པ་བརྐྱངས་ཏེ། ཀྱེ་མ་གཞོན་ནུ་
རྣམས་ཀྱིས་རབ་ཏུ་ནུས་སོ་ཞེས་སྨྲས་པས་ཤཱཀྱར་གྲགས་ཏེ། ཤཱཀྱ་རྣམས་དེ་ལས་
སྐྱེས་པས། ཤཱཀྱ་རྣམས་ཀྱི་འགོ་འཛུགས་པ་ཡིན་པར་ཁྱོད་ཀྱིས་ཐོས་སམ། ཐོས་
སོ། རྒྱལ་པོ་བུ་རམ་ཤིང་སྐྱེས་ཀྱི་བྲན་མོ་རྡོ་ཕོད་མ་ཞེས་བྱ་བ་གཟུགས་བཟང་བ་
ཞིག་དྲང་སྲོང་གདོལ་པའི་རིགས་ཤིག་དང་ལྷན་ཅིག་འདྲིས་པས་ཁྱེའུ་ཞིག་བཙས་
སོ། །དེ་བཙས་མ་ཐག་ཏུ། ཡུམ། རེ་ཞིག་བདག་དྲིལ་ཕྱིས་དང་བཀྲུ་བ་གྱིས་ལ་མི་
གཙང་བ་ལས་ཐར་བར་གྱིས་ཤིག་ཅེས་སྨྲས་སོ། །དེ་ནས་དུས་གཞན་ཞིག་ན་
ཤཱཀྱ་རྣམས་ཀྱིས་མིག་མི་འཛུམ་གྱི་བུ་ཞེས་ཟེར་ལ། དེ་སྐྱེས་མ་ཐག་ཏུ་ཚིག་སྨྲ་
བས་མིག་མི་འཛུམ་གྱི་བུ་ཞེས་གྲགས་སོ། །མིག་མི་འཛུམ་གྱི་བུའི་མགོ་འཛུགས་
- 142 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
པ་དེ་ཡིན་པར་ཐོས་སམ། མ་སྡུག་ཅང་མི་སྨྲའོ། །ལན་གཉིས་ལན་གསུམ་དུ་
གསུངས་ཀྱང་ཅང་མི་སྨྲ་བ་དང་། གནོད་སྦྱིན་ལག་ན་རྡོ་རྗེས་རྡོ་རྗེ་རབ་ཏུ་འབར་
བ་མ་སྡུག་གི་མགོ་བོའི་སྟེང་ནས་འཛིན་ཅིང་སྟོན་པའི་བསྒོ་བ་རྣར་གཟོན་ཅིང་
ལན་མི་གསོལ་ན་རྡོ་རྗེ་རབ་ཏུ་འབར་བ་འདིས་མགོ་བོ་ཚལ་པ་བདུན་དུ་བཀས་
པར་བྱའོ་སྙམ་པ་དང་། མ་སྡུག་གིས་དེ་མཐོང་ནས་སྐྲག་སྟེ། ཀྱེ་གོའུ་ཏ་མ། མིག་
མི་འཛུམ་གྱི་བུ་རྣམས་དེ་ལས་སྐྱེས་པའི་འགོ་འཛུགས་པ་དེ་ལེགས་པར་བདག་
གིས་ཐོས་སོ། །དེ་ནས་བྲམ་ཟེ་གཞན་རྣམས། སྟོན་པས་མ་སྡུག་ཤཱཀྱ་རྣམས་ཀྱི་
བྲན་མོའི་བུ་དང་། ཤཱཀྱ་རྣམས་དེའི་ ཇོ་བོའི་བུ་ཡིན་ཞེས་གསུངས་པ་བདེན་ན།
བདག་ཅག་དེ་ལ་ཡིད་མ་ཆེས་པར་ཟད་དོ་སྙམ་མོ། །དེ་ནས་སྟོན་པས་བྲམ་ཟེ་
རྣམས་ལ། ཁྱེད་ཅག་མ་སྡུག་ལ་བྲན་མོའི་བུ་ཞེས་ཧ་ཅང་ཚིག་ཏུ་མ་སྨྲ་ཞིག །དེ་
ཅིའི་ཕྱིར་ཞེ་ན། འདི་དེའི་ཚེ་དྲང་སྲོང་རྫུ་འཕྲུལ་ཆེ་བ་ཞིག་ཡིན་པ་ལ། རྒྱལ་པོ་བུ་
རམ་ཤིང་སྐྱེས་ཀྱིས་ཆད་པ་བཅད་པ་དང་། ཕྱིས་བགྱོད་ནས་ལག་པ་གཡོན་པས་
བུ་མོ་ཆེན་མོ་རྒྱན་ཐམས་ཅད་ཀྱིས་བརྒྱན་པ་བཟུང་། ལག་པ་གཡས་པས་གསེར་
གྱི་བྱ་མ་བུམ་ཐོགས་ཏེ་དྲང་སྲོང་དེ་ལ་ཆུང་མར་བྱིན་པ་དྲང་སྲོང་གིས་མ་བླངས་
སོ། །དེ་ནས་སྟོན་པས་མ་སྡུག་ལ། བྲན་མོའི་བུ་ཡིན་ནོ་ཞེས་གསུངས་པས་ཞུམ་
ནས་ཅང་མི་སྨྲའོ། །སྟོན་པས་དེ་ལ་གཏམ་འདྲི་བའི་ཚིག་རྒྱས་པར་གསུངས་ནས།
བྲམ་ཟེའི་ ཁྱེའུ་ ཚངས་ པས་ ཀྱང་། །རུས་ དང༌ འབྲེལ་ བ་ གང་ ཡིན་ པའི། །རྒྱལ་
རིགས་ རྐང་ གཉིས་ནང་ན་བཙུན། །ལྷ་དང་མི་རྣམས་ནང་ན་ཡང་། །རིག་དང་
ཞབས་ སུ་ ལྡན་ པ་ བཙུན། །ཞེས་ སྨྲས་ པ་ དེ་ ནི་ ལེགས་ པར་ སྨྲས་ པའོ། །ཞེས་
སོགས་ གསུངས་ པས། མ་ སྡུག་ན་རེ། བདག་ སྔོན་ ཡང་ མ་བྱུང་། ཕྱིས་ ཀྱང་ མི་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
འབྱུང་། ད་ལྟར་ཡང་མ་མཆིས་པའི་དད་པ་སྐྱེས་ལགས་ཀྱིས། བདག་ལ་རིག་པ་
དང་ཞབས་སུ་ལྡན་པའི་ཆོས་བཤད་དུ་གསོལ་ཞེས་ཞུས་པ་ན་སྟོན་པས་དེའི་
བསམ་པ་དང་བག་ལ་ཉལ་མཁྱེན་ཏེ་ཆོས་བསྟན་པས་དེས་བདེན་པ་མཐོང་ཞིང་
བྲམ་ཟེ་གཞན་དེ་རྣམས་ཀྱང་སྟོན་པའི་བཀའ་ལ་ཡིད་ཆེས་པ་ལྟ་བུའོ། །
མོའུ་འགལ་གྱི་བུ་རང་ཉིད་ལ་སངས་རྒྱས་ཀྱི་གསུང་ཡན་ལག་དྲུག་ཅུ་དང་
ལྡན་ཞིང་། ཉེ་རིང་མེད་པར་ཕྱོགས་ཀུན་ཏུ་གྲགས་པར་གསུངས་པ་ལ་ཡིད་མི་
ཆེས་ པ་ མེད་ ཀྱང་། གདུལ་ བྱ་ གཞན་ ཡིད་ཆེས་བསྐྱེད་ པའི་ ཕྱིར་དུ་དེ་བཞིན་
གཤེགས་པའི་གསུང་ཚངས་པའི་དབྱངས་ཀྱིས་ཇི་ཙམ་ཁྱབ་བརྟག་པའི་ཕྱིར་རི་
རབ་ཀྱི་རྩེ་དང་
། ཕྱིའི་ལྕགས་རི་མུ་ཁྱུད་སོགས་སུ་ཕྱིན་ནས་ཉན་པ་ན་གསུང་སྔར་
བཞིན་དུ་ཐོས། དེ་ནས་རྫུ་འཕྲུལ་གྱི་སྟོབས་བསྐྱེད་དེ་ནུབ་ཕྱོགས་སུ་སངས་རྒྱས་
ཀྱི་ཞིང་གངྒཱའི་ཀླུང་དགུ་ཅུ་རྩ་དགུའི་བྱེ་མ་སྙེད་འདས་པའི་འཇིག་རྟེན་གྱི་ཁམས་
འོད་ཟེར་རྒྱལ་མཚན་ཞེས་བྱ་བར་སླེབས་ནས་ཉན་པ་ན། བྱ་རྒོད་ཕུང་པོའི་རིར་
དེ་བཞིན་གཤེགས་པའི་མདུན་དུ་འདུག་སྟེ་ཉན་པ་དང་ཁྱད་མེད་པར་ཐོས་པ་ལྟ་
བུའོ། །བཅོམ་ལྡན་འདས་ཀྱི་ཐུགས་ཀྱི་འཕྲིན་ལས་ལ་སུས་ཀྱང་གླགས་མི་རྙེད་པ་
ནི། གསང་བ་བསམ་གྱིས་མི་ཁྱབ་པའི་མདོ་ལས། གང་གཱའི་ཀླུང་གི་བྱེ་མ་སྙེད་ཀྱི་
གྲངས་དང་མཉམ་པའི་འཇིག་རྟེན་གྱི་ཁམས་ཀྱི་རྩ་དང་ཤིང་ཐམས་ཅད་མེར་
བསྲེགས་ཏེ་ཐལ་བ་རྣམས་གང་གཱའི་ཀླུང་གི་གྲངས་དང་མཉམ་པའི་རྒྱ་མཚོ་ཆེན་
པོ་རྣམས་སུ་བླུགས་ནས་ལོ་སྟོང་གི་བར་དུ་བཀྲུགས་ཏེ། དེ་ནས་བཏོན་ནས་དེ་
བཞིན་གཤེགས་པ་ལ་ཐལ་བ་དེ་དག་གི་རྡུལ་ཕྲ་མོ་རེ་རེ་ནས་འདི་འཇིག་རྟེན་གྱི་
ཁམས་གང་གི་ཡིན། ཡུལ་གང་གི་ཡིན། རྩྭ་ཤིང་གང་དང་གང་གི་ཐལ་བ་ཡིན་
- 144 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཞེས་ཞུས་པ་ན་སངས་རྒྱས་ཀྱི་མཁྱེན་པ་ཐོགས་པ་མེད་པས་ཅིག་ཅར་གཟིགས་ཏེ།
ཐལ་བའི་རྡུལ་ཕྲ་མོ་དེ་དག་རེ་རེ་ནས་འཇིག་རྟེན་གྱི་ཁམས་འདི་ཞེས་བྱ་བ་དང་།
ཡུལ་འདི་ཞེས་བྱ་བ་དང་། རྩྭ་དང་ཤིང་འདི་ཞེས་བྱ་བ་དང་། རྩ་བ་དང་། སྡོང་བུ་
དང་། ཡལ་ག་དང་། ལོ་མ་དང་། འབྲས་བུ་འདི་དང་འདིའི་ཐལ་བ་ཡིན་ཞེས་སོ་
སོར་མ་འདྲེས་པར་སྟོན་པར་མཛད་པར་གསུངས་པ་ལྟ་བུའོ། །དེ་ཡང་ཀུན་རྫོབ་
པའི་ཆོས་མཁྱེན་ཚུལ་ཡིན་གྱི་བཅོམ་ལྡན་འདས་ལ་མཉམ་རྗེས་མི་མངའ་བས་
ཀུན་རྫོབ་དང་དོན་དམ་པའི་ཆོས་ཐམས་ཅད་དུས་གཅིག་ཏུ་མཁྱེན་པ་ནི་སངས་
རྒྱས་ཀྱི་མཁྱེན་པའི་ཆེ་བ་ཐུན་མོང་མིན་པའོ། །ཚུལ་འདི་དག་ལ་ངེས་པ་ལེགས་
པར་རྙེད་ན་ཤིང་རྟ་ཆེན་པོ་རྣམས་ཀྱིས་སྐྱབས་འགྲོ་ལ་བསྔགས་པ་རྒྱ་ཆེར་མཛད་
པ་རྣམས་ཀྱི་དོན་རྟོགས་པར་འགྱུར་ལ། ཤིང་རྟ་ཆེན་པོའི་གཞུང་ལ་མ་སྦྱངས་ཤིང་
དགེ་བའི་བཤེས་གཉེན་གྱི་མགོན་དང་བྲལ་བའི་བླུན་རྨོངས་དག་གིས་སྐྱབས་
འགྲོ་ནི་ཁ་ཏོན་གྱི་སྔོན་དུ་ཚིག་ཁ་ཡར་རེ་བརྗོད་པ་ཙམ་ལ་བཟུང་ནས་ཆོས་རྒྱལ་
ཆེན་པོ་མི་ཤེས་སྐྱབས་འགྲོ་རེ་བྱེད་ཀྱིན་ཡོད་ཟེར་བ་ནི་མཁས་པའི་མདུན་སར་
དབྱུང་དུ་མི་རུང་བའི་བླུན་གཏམ་ཡིན་པས་གཞུང་ལུགས་ཆེན་པོ་འདི་དག་གི་དོན་
ལ་ངེས་པ་རྙེད་པར་བྱས་ལ་གང་རྒྱུད་ལ་སྐྱེས་ན་ནང་པ་སངས་རྒྱས་པར་འཇོག་
པའི་བྱེད་ཆོས་ཐུན་མོང་མིན་པ་ལེགས་ཚོགས་ཐམས་ཅད་ཀྱི་རྩ་བ་དངོས་གྲུབ་
ཐམས་ཅད་ཀྱི་འབྱུང་གནས་སྐྱབས་འགྲོའི་ཉམས་ལེན་གྱི་གནད་ལ་མཁས་པར་
བྱའོ། །
གཉིས་པ་དལ་འབྱོར་ལ་སྙིང་པོ་བླང་བའི་ཕྱིར་བསྐུལ་བ་དེ་སྟོན་པ་ལ།།
རྒྱ་མཚོར་གཉའ་ཤིང་བུ་ག་རུ། །རུས་སྦལ་མགྲིན་པ་ཆུད་པ་ ལྟར། །དམ་ཆོས་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དགའ་སྟོན་ཆེར་བཅས་པའི། །མི་ཉིད་བདག་གིས་ཐོབ་ནས་ནི། །མི་རྟག་ཉིད་
དང་རྗེས་འབྲེལ་ཞིང་། །ལས་ཀྱི་གླགས་ལ་དོགས་བཅས་པ། །བདག་གི་ལྕེ་འདི་
ཉིད་ཀྱིས་ཀོ །སྙིང་པོ་ཅི་ཕྱིར་བླང་མི་བྱ། ཞེས་གསུངས། གཞུང་འདིའི་དོན་ལ་
ནང་གསེས་ཀྱིས་ཕྱེ་ན། དལ་འབྱོར་དོན་ཆེ་རྙེད་དཀའ་བསམ་ནས་སྙིང་པོ་བླང་
བར་བསྐུལ་བ། འཆི་བ་མི་རྟག་པ་བསམ་ནས་སྙིང་པོ་བླང་བར་བསྐུལ་བ། ལས་
འབྲས་བསླུ་བ་མེད་པ་དང་ངན་འགྲོ་སོགས་འཁོར་བའི་སྡུག་བསྔལ་བསམ་ནས་
སྙིང་པོ་བླང་བར་བསྐུལ་བ་རྣམས་སུ་ཡོད་ལ། དང་པོ་དལ་འབྱོར་དོན་ཆེན་རྙེད་
དཀའ་བསམ་ནས་སྙིང་པོ་བླང་བར་བསྐུལ་བ་དེ་སྟོན་པ་ལ། རྒྱ་མཚོར་གཉའ་
ཤིང་བུ་ག་རུ། །རུས་ སྦལ་མགྲིན་པ་ཆུད་ པ་ ལྟར། །དམ་ཆོས་དགའ་སྟོན་ཆེར་
བཅས་ པའི། །མི་ཉིད་ བདག་ གིས་ ཐོབ་ནས་ནི། །བདག་གི་ལྕེ་འདི་ཉིད་ ཀྱིས་
ཀོ། །སྙིང་པོ་ཅི་ཕྱིར་བླང་མི་བྱ། །ཞེས་པ་འདི་གསུངས། དོན་ནི། འདུལ་བ་ལུང་
ལས། རྒྱ་མཚོ་ཆེན་པོ་ན་གཉའ་ཤིང་བུ་ག་གཅིག་པ་ཞིག་རྒྱ་མཚོའི་སྟེང་ལ་ཕྱོགས་
ཀུན་ཏུ་འཁྱམས་པ་དེའི་བུ་གར་རྒྱ་མཚོའི་གཏིང་ན་གནས་པའི་རུས་སྦལ་བརྒྱ་
ལམ་ན་རྒྱ་མཚོའི་སྟེང་དུ་མཆོང་པ་ཞིག་གི་མགྲིན་པ་ཆུད་པ་ལྟར། བརྒྱ་ལམ་ན་
དལ་བའི་རྟེན་ཐོབ། རྒྱལ་བའི་བསྟན་པ་དང་མཇལ་ནས་དམ་པའི་ཆོས་ཀྱི་དགའ་
སྟོན་རྒྱ་ཆེར་མྱོང་ཆོག་པ་དང་བཅས་པའི་མིའི་ལུས་རྟེན་འདི་འདྲ་བ་ཉིད་བདག་
གིས་ཐོབ་ནས་ནི་རང་གིས་རང་ལ་བརྩེ་བར་བྱས་ཏེ་སྐྱེ་བ་ཕྱི་མ་ཕན་ཆད་ཀྱི་དོན་
སྒྲུབ་པའི་ ཕྱིར་དུ་སྙིང་པོ་ཅིའི་ཕྱིར་བླང་བར་མི་བྱ། དེས་ན་སྒོ་གསུམ་དགེ་ལ་
བསྐུལ་ཏེ། ལུས་ཀྱི་སྒོ་ནས་ཕྱག་འཚལ་བ་དང༌། སྐོར་བ་བྱེད་པ་དང་། དྲན་པ་
ནང་དུ་བཞག་སྟེ་མཉམ་བཞག་བཅས་ཏེ་འདུག་པ་དང༌། ངག་གི་སྒོ་ནས་དཀོན་
- 146 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
མཆོག་གསུམ་ལ་བསྟོད་ཅིང་གསོལ་བ་འདེབས་པ་དང་། གཟུངས་སྔགས་བཟླ་བ་
དང༌། ཡིད་ཀྱི་སྒོ་ནས་སྟོན་པ་ཐུབ་པའི་དབང་པོའི་སྐུ་གཟུགས་མདུན་དུ་བསྒོམས་
ནས་སྐུ་གསུང་ཐུགས་ཀྱི་ཡོན་ཏན་རྣམས་བསམ་ལ་སྐྱབས་སུ་འགྲོ་ཞིང་གསོལ་བ་
འདེབས་པ་སོགས་དགེ་བའི་བྱ་བ་ལ་སྒོ་ཀུན་ནས་འབད་པར་བྱའོ་སྙམ་དུ་རང་
གིས་རང་ལ་བསྐུལ་ལོ། །བདག་གི་ལྕེ་འདི་ཉིད་ཀྱིས་ཀོ། ཞེས་པ་ནི། སློབ་དཔོན་
དཔའ་བོས་སངས་རྒྱས་ཀྱི་ཡོན་ཏན་བསྔགས་ པའི་བསྟོད་པ་འདི་ལྟ་བུ་ཞིག་
མཛད་པ་བཞེད་པའི་གསུང་ངོ༌། །གདུལ་བྱ་རྣམས་ཀྱིས་རང་གི་ཉམས་ལེན་ལ་
སྦྱོར་བའི་ཚེ་དལ་འབྱོར་དོན་ཆེན་རྙེད་དཀའ་བསམ་ནས་དོན་མེད་པའི་རྣམ་
གཡེང་དང་ལེ་ལོའི་དབང་དུ་མི་གཏང་བར་སྒོ་གསུམ་དགེ་ལ་བཀོལ་ཅི་ཐུབ་
བྱའོ། །གཞུང་ འདི་ནི་དོན་ཤིན་ཏུ་རྒྱ་ཆེ་སྟེ་འདིའི་དོན་ ལེགས་ པར་གཏན་ལ་
འབེབས་པ་ལ། དལ་འབྱོར་གྱི་ངོ་བོ་ངོས་བཟུང་བ་དང་། དེ་དོན་ཆེ་བར་བསམ་
པ་དང་། རྙེད་དཀའ་བར་བསམ་པ་དང་། དེ་གཉིས་ཀའི་ལག་རྗེས་ལ་རྣམ་གཡེང་
དང་ལེ་ལོ་བཀག་སྟེ་དགེ་སྦྱོར་ལ་བརྩོན་པ་དྲག་པོ་བསྐྱེད་པ་རྣམས་དགོས་ལ།
དལ་འབྱོར་གྱི་ངོ་བོ་ལ། དལ་བ་དང་འབྱོར་པ་གཉིས་ལས། དེ་གཉིས་ཚང་བ་
མིའི་རྟེན་ལ་མ་གཏོགས་རྟེན་གཞན་ལ་མི་འབྱུང་བས་འདིར་མི་ཉིད་ཅེས་ངེས་
བཟུང་གི་ཚིག་སྨོས་སོ། །མི་ཡིན་པ་ཙམ་གྱིས་དལ་འབྱོར་དུ་མི་འགྱུར་ཏེ། མི་
ཁོམས་པའི་གནས་སུ་ལྷུང་བའི་མི་ཐམས་ཅད་དལ་འབྱོར་གྱི་རྟེན་མིན་པས་སོ། །
དེས་ན་མི་ལུས་ཐོབ་པའི་སྟེང་དུ་དལ་བ་དང་འབྱོར་པ་གཉིས་ཚང་དགོས་ལ། དེ་
གཉིས་ཚང་བ་ལ་དལ་བ་བརྒྱད་དང་འབྱོར་བ་བཅུ་ཡོད་ཀྱང་འདིར་གཉིས་ཀའི་
གནད་ བསྡུས་ ནས། དམ་ ཆོས་ དགའ་ སྟོན་ ཆེར་ བཅས་ པའི། །མི་ ཉིད་ ཅེས་
147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གསུངས་པ་ཡིན་ནོ། །དེ་ཡང་ཆོས་བྱེད་པའི་ལོང་སྐབས་ཡོད་པ་ལ་དལ་བ་དང་།
ཆོས་བྱེད་པའི་མཐུན་རྐྱེན་ཚང་བ་ལ་འབྱོར་པ་ཞེས་བྱ་བ་ཡིན་ལ། དེ་གཉིས་ཀའི་
གནད་བསྡུས་ནས། དམ་ཆོས་དགའ་སྟོན་ཆེར་བཅས་ཞེས་གསུངས། འདི་དག་
ལ་བཤེས་སྤྲིངས་ནས་གསུངས་པ་ལྟར་དལ་བ་བརྒྱད་དང་འབྱོར་པ་བཅུ་སོ་སོར་
ངོས་བཟུང་སྟེ་གཞུང་འདི་དང་སྦྱར་ནས་དེ་དག་ཚང་ལུགས་འདི་དང་འདིའོ་ཞེས་
བཤད་ན་ཆེས་ངོ་མཚར་བ་ཡོད་མོད་ཀྱང་ཡི་གེ་མང་དུ་དོགས་པས་མ་སྤྲོས་ལ། བློ་
གྲོས་ཅན་རྣམས་ལ་ནི་སྔར་བཤད་པ་དེ་ཙམ་གྱིས་གོ་བ་བསྐྱེད་ནུས་སོ། །དལ་
འབྱོར་རྙེད་དཀའ་བའི་ཚུལ་ནི། རྒྱ་མཚོར་གཉའ་ཤིང་བུ་ག་རུ། །རུས་སྦལ་མགྲིན་
པ་ ཆུད་ པ་ ལྟར། །ཞེས་ པ་ སྟེ། ཡང་ དག་ པར་ ལྡན་ པའི་ ལུང་ ལས། དགེ་སློང་
དག །འདི་ལྟ་སྟེ། དཔེར་ན། ས་ཆེན་པོ་འདི་ཆུ་འབའ་ཞིག་ཏུ་གྱུར་ལ། དེའི་ནང་
དུ་མི་ཞིག་གིས་ཤིང་བུ་ག་གཅིག་པ་ཞིག་བོར་ཏེ། དེ་ཤར་གྱི་རླུང་གིས་ནི་ནུབ་
ཕྱོགས་སུ་ཕུལ། ནུབ་ཀྱི་རླུང་གིས་ནི་ཤར་ཕྱོགས་སུ་ཕུལ། བྱང་གི་རླུང་གིས་ནི་ལྷོ་
ཕྱོགས་སུ་ཕུལ། ལྷོའི་རླུང་གིས་ནི་བྱང་ཕྱོགས་སུ་ཕུལ་ཏེ། དེ་ན་རུས་སྦལ་ཞར་བ་
ཚེ་ལོ་བརྒྱ་ཕྲག་དུ་མ་ཐུབ་པ། ལོ་བརྒྱ་ཕྲག་དུ་མར་འཚོ་བ་ལོ་བརྒྱ་འདས་ཤིང་
ལན་ཅིག་སྟེང་དུ་འབྱུང་བ་དེ་བུ་ག་གཅིག་པའི་ཤིང་དེར་མགྲིན་པ་འཇུག་ན་དགེ་
སློང་དག་འདི་ཇི་སྙམ་དུ་སེམས། རུས་སྦལ་ཞར་བ་ཚེ་ལོ་བརྒྱ་ཕྲག་དུ་མར་འཚོ་བ་
དེ། ལོ་བརྒྱ་འདས་ཤིང་ལན་ཅིག་སྟེང་དུ་འབྱུང་བ་དེས་ཤིང་བུ་ག་གཅིག་པ་དེར་
མགྲིན་ པ་ ཆུད་དམ། བཅོམ་ལྡན་འདས་ལ་དགེ་སློང་ དེ་ དག་ གིས་ གསོལ་བ།
བཅོམ་ལྡན་འདས། སྟེས་ན་འགྱུར་ལགས་སོ། །བདེ་བར་གཤེགས་པ་ སྟེས་ན་
འགྱུར་ལགས་ཏེ་རུས་སྦལ་ཞར་བ་ཚེ་ལོ་བརྒྱ་ཕྲག་དུ་མ་ཐུབ་པ། ལོ་བརྒྱ་ཕྲག་དུ་
- 148 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
མར་འཚོ་བ། ལོ་བརྒྱ་འདས་ཤིང་ལན་ཅིག་སྟེང་དུ་འབྱུང་བ་དེས་ཤིང་བུ་ག་
གཅིག་པ་དེར་མགྲིན་པ་ཆུད་ཀྱང་གདའ། མི་ཆུད་ཀྱང་གདའ། བཅོམ་ལྡན་འདས་
ཀྱིས་བཀའ་སྩལ་པ། དགེ་སློང་དག །དེ་བཞིན་དུ་དེ་བཞིན་གཤེགས་པ་རྣམས་
བརྒྱ་ལ་བརྒྱ་ལམ་ན་འཇིག་རྟེན་དུ་འབྱུང་ཞིང་ཞི་བར་འགྱུར་བ་ཡོངས་སུ་མྱ་ངན་
ལས་འདས་པར་འགྱུར་བ་རྫོགས་པའི་བྱང་ཆུབ་ཏུ་འགྲོ་བར་བྱེད་པ། བདེ་བར་
གཤེགས་པས་རབ་ཏུ་བསྟན་པའི་ཆོས་སྟོན་ཏོ། །མིར་འགྱུར་བ་ཡང་བརྒྱ་ལ་བརྒྱ་
ལམ་ན་སྟེས་ན་ཐོབ་སྟེ། ཤིན་ཏུ་རྙེད་པར་དཀའོ་ཞེས་གསུངས་པ་ལྟར། དལ་
འབྱོར་ཚང་བའི་རྟེན་འདི་ཤིན་ཏུ་རྙེད་དཀའ་བ་བརྒྱ་ལམ་ན་སྲིད་དམ་མི་སྲིད་པ་
ལྟ་བུའོ། །དལ་འབྱོར་དོན་ཆེ་བ་ནི། དམ་ཆོས་དགའ་སྟོན་ཆེར་བཅས་ པའི། །
ཞེས་པ་སྟེ། རང་ངོས་ནས་དལ་བའི་རྟེན་ཐོབ། ཕྱི་ནས་ལམ་མ་ནོར་བར་སྟོན་
པའི་བཤེས་གཉེན་དམ་པ་དང་མཇལ་བའི་རྟེན་འབྲེལ་འཛོམ་དུས་འདིར་དམ་
པའི་ཆོས་ཀྱི་དགའ་སྟོན་ལ་ལོངས་སྤྱད་ན་གཏན་གྱི་དོན་འགྲུབ་སྟེ། སྡིག་སྤོང་
དགེ་སྒྲུབ་ཀྱི་དམ་པའི་ཆོས་ལ་ལོངས་སྤྱད་ན་ཕྱི་མ་ངན་སོང་ལས་ཐར་ཏེ་བདེ་
འགྲོའི་རྟེན་ཁྱད་པར་ཅན་ཐོབ་ནས། ལམ་བསླབ་པ་གསུམ་གྱི་ཉམས་ལེན་ལ་
འབད་ན་འཁོར་བ་ལས་ཐར་པའི་ཐར་པ་ཐོབ་ནུས། བྱང་ཆུབ་ཏུ་སེམས་བསྐྱེད་
ནས་ཐེག་པ་ཆེན་པོའི་ཆོས་ ལ་ འབད་ན་ སངས་ རྒྱས་ ཀྱི་གོ་འཕང་ཐོབ་ནུས།
བཀའ་དྲིན་གསུམ་ལྡན་རྡོ་རྗེ་འཛིན་པ་ཞིག་དང་མཇལ་ནས་བླ་མེད་རྡོ་རྗེ་ཐེག་
པའི་སྒོར་ཞུགས་ཏེ་འབད་ན་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་གི་གོ་
འཕང་ཡང་སྒྲུབ་ནུས་པས་དལ་བའི་རྟེན་འདི་ཡིད་བཞིན་གྱི་ནོར་བུ་ལས་ཀྱང་
ཆེས་ཆེར་ལྷག་པའི་དོན་ཆེན་པོ་ཅན་ཞིག་ཡིན་པ་ལ་ངེས་པ་རྙེད་ན་སྒྲུབ་པ་ལ་ནང་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ནས་བསྐུལ་བ་ཞིག་འོང་པས། སྔོན་བྱོན་དམ་པ་རྣམས་ཀྱི་རྣམ་ཐར་ལྟར་ལམ་གྱི་
གཞི་དམ་པ་དལ་འབྱོར་དོན་ཆེ་རྙེད་དཀའི་ཚུལ་འདི་ལ་ངེས་པ་གཏིང་ཚུགས་པ་
ཞིག་རྙེད་པར་བྱས་ལ་ཁ་ཕྱིར་བལྟར་མ་སོང་བར་བློ་ཁ་ནང་དུ་ལོག་ནས་ཡང་དང་
ཡང་དུ་རང་གིས་རང་ལ་བསྐུལ་ཏེ་བྱང་ཆུབ་ལམ་གྱི་རིམ་པའི་ཉམས་ལེན་ལ་
འབད་པར་བྱའོ། །
གཉིས་པ་འཆི་བ་མི་རྟག་པ་བསམ་ནས་སྙིང་པོ་བླང་བར་བསྐུལ་བ་ནི།།
མི་རྟག་ཉིད་དང་རྗེས་འབྲེལ་ཞིང་། །སྙིང་པོ་ཅི་ཕྱིར་བླང་མི་བྱ། །ཞེས་པ་སྟེ། དོན་
ནི། སྔར་བཤད་པ་དེ་ལྟར་དལ་བ་དོན་ཆེ་བ་དང་རྙེད་དཀའ་བའི་ཚུལ་བསམ་
པས་དམ་པའི་ཆོས་བྱ་དགོས་པ་དང་། དེ་ཡང་ཚེ་འདིར་བྱ་དགོས་པར་གོ་ཡང་རེ་
ཞིག་དགྲ་འདུལ་བ་དང་གཉེན་སྐྱོང་བ་སོགས་ཚེ་འདིའི་བྱ་བ་སྒྲུབ་དགོས་གལ་ཆེ་
མང་པོ་ཞིག་མཐོང་ནས་རེ་ཞིག་བྱ་བ་འདི་དང་འདི་དག་བྱས་ལ་ནམ་ཞིག་ན་ཆོས་
ཤིག་བྱའོ་སྙམ་པ་འོང་སྟེ། དེ་ནི་ཚེ་འདི་ལ་སླུ་བྲིད་རྟག་འཛིན་གྱིས་བསླུས་ཏེ་དམ་
པའི་ཆོས་ཕྱི་གཤོལ་དུ་འཇོག་པ་ཉིད་ཡིན་པས་བསམ་པ་དེ་འདྲ་བས་བསླུས་ན་སྒོ་
གསུམ་མི་དགེ་བ་ལ་སྤྱོད་བཞིན་པའི་ངང་ནས་ཚེ་ཟད་དེ་གློ་བུར་དུ་འཆི་བདག་
ཐོག་བབས་པ་ལྟར་བྱུང་ནས་ཚེ་འདིའི་ཕུན་ཚོགས་ལ་ཆགས་བཞིན་དུ་རང་དབང་
མེད་པར་འཇིག་རྟེན་ཕ་རོལ་ཏུ་ལས་ངན་གྱི་ཤུགས་ཀྱིས་བདས་ཏེ་ངན་སོང་མུ་
མཐའ་མེད་པར་འཁྱམས་ནས་སྡུག་བསྔལ་དྲག་པོ། རྩུབ་པ། མི་བཟད་པ། དཔེ་
བྱ་བར་དཀའ་བ་བརྒྱུད་མར་མྱོང་དགོས་པས་དེ་ལས་བསླས་པ་དང་ཕུང་བ་གང་
ཞིག་ཡོད། དེས་ན་རང་ངོས་ནས་དལ་བའི་རྟེན་ཐོབ། ཕྱི་རོལ་ནས་ལམ་སྟོན་པའི་
དགེ་བའི་བཤེས་གཉེན་དང་མཇལ་བའི་རྟེན་འབྲེལ་འཛོམ་པ་ཞིག་ནམ་བྱུང་དུས་
- 150 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཚེ་འདིའི་བྱ་བ་གཞན་ཐམས་ཅད་བཙན་ཆོད་དུ་དོར་ནས་རང་གི་བློ་ནུས་དང་
བསྟུན་པའི་དམ་པའི་ཆོས་ལ་ཅི་ནུས་ཅི་འོས་སུ་འབད་དགོས་ལ། དེ་ཡང་ད་ལྟ་
ཉིད་དུ་ཆོས་ལ་མ་འབད་ན་ཤ་རུས་གདོས་བཅས་ཀྱི་ལུས་རྟེན་འདི་ནི་མི་རྟག་པ་
ཉིད་དང་རྗེས་སུ་འབྲེལ་བས་སྐད་ཅིག་ཀྱང་སྡོད་པའི་མཐུ་མེད་པར་ཞིག་པར་
འགྱུར་བས་རང་གིས་རང་མ་བསླུས་པ་ཞིག་བྱེད་ན་ད་ལྟ་ཉིད་དུ་སྙིང་པོ་ཅིའི་ཕྱིར་
བླང་བར་མི་བྱ་སྙམ་དུ་བསམ་མོ། །སློབ་དཔོན་དཔའ་བོས་ཤ་རུས་གདོས་བཅས་
ཀྱི་ལུས་འདི་མྱུར་དུ་འཇིག་པར་འབྱུང་བས་བདག་གི་ལྕེ་འདི་ཉིད་ཀྱིས་སྟོན་པ་
ཐུབ་པའི་དབང་པོའི་ཡོན་ཏན་བརྗོད་ཅིང་བསྟོད་ནས་གསོལ་བ་བཏབ་སྟེ་ལུས་
འདི་ལ་སྙིང་པོ་ཅིའི་ཕྱིར་བླང་བར་མི་བྱ་ཞེས་རང་གིས་རང་ལ་བསྐལ་བར་མཛད་
པའོ། །སློབ་དཔོན་འདིས་བསྔགས་འོས་བསྔགས་བསྟོད་དུ་ཡང་། ཞིང་དང་ཞིང་
མིན་མ་འཚལ་ཏེ། །སྐ་ཙམ་གྱིས་ནི་ རྗེས་འབྲངས་ནས། །བདག་གིས་ནོངས་ཏེ་
སྔོན་ཆད་ནི། །བསྔགས་མིན་བསྔགས་པ་བརྗོད་པ་གང་། །ངག་གི་འདམ་གྱིས་
གོས་པ་སྟེ། །ཐུབ་པ་བསོད་ནམས་འབབ་ཀྱིས་སྟེགས། །བཞུད་པ་ཁྱོད་ལ་བརྟེན་
བཅས་ནས། །རབ་ཏུ་བཀྲུ་བ་འདི་བརྩམ་མོ། །འདི་ནི་བདག་གིས་མཆོག་ཚོགས་
ལ། །གཏི་མུག་ལྡོངས་པས་ནོངས་བགྱིས་གང༌། །སྡིག་པ་དེ་ཡི་ནོངས་པ་དག །
སེལ་བར་བགྱིད་པའི་གསད་བྱེད་ལགས། །བདག་ནི་མྱ་ངན་འདས་བར་དུ། ཁྱོད་
ཀྱི་གསུང་ དང་ ཁྱོད་ ཀྱི་ནི། །ཡོན་ཏན་བརྗོད་ པ་ གང་ ལགས་པའི། །ཚིག་ལམ་
གཉིས་ལས་ཉམས་མ་གྱུར། །གཏམ་འདི་ཙམ་ཞིག་སྙིང་པོ་བས། །དེ་ལས་གཞོན་
དོན་མ་མཆིས་པས། །སྨྲ་ན་འདི་ཉིད་སྨྲ་བར་ཤོག །ཅེས་གསུངས། གཞུང་འདི་
ལ་སློབ་དཔོན་ཕྱོགས་གླང་གིས་སྤེལ་མ་མཛད་པར་ཡང་། མི་ཉིད་བདག་གིས་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཐོབ་ནས་ནི། །མང་དུ་བཅད་པར་གྱུར་པ་དེ། །མཐར་ཡང་བསྐལ་པའི་སྐྱོན་གྱིས་
གནས། །ལྕེ་ནི་ དོན་ ཅན་ མ་ གྱུར་ཏེ། །གཞན་དུ་ བདག་ནི་བསླུས་པར་གྱུར། །
ཅེས་གསུངས་སོ། །གཞུང་འདིར་མི་རྟག་ཉིད་ཅེས་ངེས་བཟུང་གི་ཚིག་སྨོས་པ་ནི་
སྤྱིར་འདུས་བྱས་ཐམས་ཅད་རང་གྲུབ་ཙམ་ནས་སྐད་ཅིག་ཀྱང་སྡོད་པའི་མཐུ་མེད་
པར་འཇིག་པའི་རང་བཞིན་ཅན་ཤ་སྟག་ཡིན་ཞིང་། ལྷག་པར་ཤ་རུས་གདོས་
བཅས་ཀྱི་ལུས་འདི་ནི་སྐད་ཅིག་རེ་རེར་འཇིག་པར་མ་ཟད་རྒྱུན་གྱི་ཚོགས་པའང་
ཆུའི་ཆུ་བུར་ལྟར་ཤིན་ཏུ་འཇིག་སླ་བ་ཞིག་ཡིན་པས་འཕྲལ་འཕྲལ་དུ་རང་གིས་
རང་ལ་བསྐུལ་ཏེ་དགེ་སྦྱོར་ལ་འབད་དགོས་ཞེས་པའོ། །ཚུལ་དེ་ལ་ངེས་པ་བསྐྱེད་
པ་ནི། ཚོམས་ལས། དཔེར་ན་ཐགས་ནི་བརྐྱངས་པ་ལ། །སྤྱན་ནི་གང་དང་གང་
བཅུག་པའི། །སྤྱན་གྱི་གཏིང་ལ་གཏུགས་པ་ལྟར། །མི་རྣམས་སྲོག་ཀྱང་དེ་བཞིན་
ནོ། །དཔེར་ན་ངེས་ པར་ བསད་ པ་ དག །གོམ་ པ་ གང་ དང་ གང་ བོར་བས། །
གསད་པའི་དྲུང་དུ་བསྙེན་པ་ལྟར། །མི་རྣམས་སྲོག་ཀྱང་དེ་བཞིན་ནོ། །ཆུ་ཀླུང་
དྲག་ཏུ་འབབ་པའི་རྒྱུན། །ལྡོག་པ་མེད་པ་ཇི་ལྟ་བར། །དེ་བཞིན་མི་ཡི་ཚེ་འགྲོ་
བ། །སླར་ནི་ལྡོག་པར་འགྱུར་བ་མེད། །དཀའ་བ་ཉིད་དང་ཐུང་བ་དང་། །དེ་ཡང་
སྡུག་བསྔལ་ལྡན་པ་དག །མྱུར་བ་ཁོ་ནར་འཇིག་འགྱུར་ཏེ། །ཆུ་ལ་དབྱུ་གུས་བྲིས་
པ་བཞིན། །དཔེར་ན་བྱུགས་ རྫི་ དབྱུག་ཐོགས་ ཀྱིས། །ཕྱུགས་རྣམས་ གནས་ སུ་
ཕྱིན་ བྱེད་ ལྟར། །དེ་བཞིན་ན་ དང་ རྒ་བ་ ཡིས། །མི་རྣམས་ འཆི་བདག་དྲུང་དུ་
སྐྱེལ། །ཞེས་དང་། ཕྱིན་ཅི་ལོག་བཞི་འགོག་པའི་གཏམ་ལས་ཀྱང་། རི་བོ་མཐོན་
པོའི་རྩེ་མོའི་སྟེང་ནས་ས་ལ་ལྷུང་བར་གྱུར་པ་ཡིས། ཞིག་པར་གྱུར་ཚེ་ཅི་འདི་བར་
སྣང་ལ་ནི་བདེ་བ་མྱོང་འགྱུར་རམ། སྐྱེས་ནས་བརྩམས་ཏེ་འཆི་བ་ཉིད་ཕྱིར་རྟག་
- 152 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཏུ་རབ་ཏུ་རྒྱུགས་པ་ན། སེམས་ཅན་རྣམས་ནི་བར་སྐབས་གང་དུ་བདེ་བ་ཅི་ལྟར་
ཐོབ་ པར་ འགྱུར། ཞེས་ དང་། སློབ་དཔོན་འདི་ ཉིད་ ཀྱིས་ རྒྱལ་ པོ་ ཀཱ་ནི་ ཀ་ ལ་
གདམས་པའི་སྤྲིངས་ཡིག་ལས་ཀྱང་། འཆི་བདག་སུ་དང་མི་བཤེས་པ། །གློ་བུར་
དག་ཏུ་འབབ་འགྱུར་བས། །སང་དག་བྱ་ཞེས་མ་གཞེས་པར། །དམ་པའི་ཆོས་ལ་
བསྐུར་ཏེ་མཛོད། །འདི་སང་དེང་ནི་འདི་བྱ་ཞེས། །བྱ་བ་མི་ལ་བཟང་པོ་མིན། །
ནམ་ ཞིག་ ཁྱོད་ནི་ མེད་ འགྱུར་ བའི། །སང་ དེ་ གདོན་ མི་ ཟ་ བར་ འོང་། །ཞེས་
གསུངས་པ་རྣམས་ཀྱི་དོན་ལ་ངེས་པ་བསྐྱེད་ནས་འཕྲལ་འཕྲལ་དུ་དགེ་སྦྱོར་ལ་ཅི་
ནུས་སུ་འབད་པར་བྱའོ། །
གསུམ་པ་ལས་འབྲས་བསླུ་བ་མེད་པ་དང་ངན་འགྲོ་སོགས་འཁོར་བའི་
སྡུག་བསྔལ་བསམ་ནས་སྙིང་པོ་བླང་བར་བསྐུལ་བ་ནི། ལས་ཀྱི་གླགས་ལ་དོགས་
བཅས་ པ། །བདག་གི་ལྕེ་འདི་ཉིད་ ཀྱིས་ཀོ །སྙིང་པོ་ཅི་ཕྱིར་བླང་མི་བྱ། །ཞེས་
གསུངས། དོན་ནི། འཆི་བར་མ་ཟད་ནམ་འཆི་ལ་ངེས་པ་མེད་ཅིང་། ཤི་བའི་ཚེ་
རྣམ་ཤེས་འདི་མེད་དེ་མི་འགྲོ་བར་སྐྱེ་བ་ཞིག་ལེན་དགོས་ལ། སྐྱེ་ས་ཡང་ངན་འགྲོ་
དང་བདེ་འགྲོ་གཉིས་ལས་མེད་ཅིང་། དེ་གཉིས་གང་དུ་འགྲོ་ལ་རང་དབང་མེད་
པར་ལས་ཀྱི་གཞན་དབང་ཅན་ཡིན་ལ། ལས་དཀར་པོ་གསོག་པ་ནི་ཆེས་ཉུང་།
ཐོག་མེད་ནས་གོམས་པའི་ཉོན་མོངས་པ་རྣམས་ཆེས་ཤིན་ཏུ་ཤུགས་དྲག་པས་
སེམས་ཅན་ཕལ་ཆེར་སེམས་ཉོན་མོངས་པའི་དབང་དུ་འགྲོ་བ་ཤ་སྟག་ཡིན་ལ།
སེམས་ཉོན་མོངས་པའི་དབང་དུ་སོང་ཕྱིན་སྒོ་གསུམ་གྱི་སྤྱོད་པ་ཐམས་ཅད་ཉོན་
མོངས་པའི་དབང་དུ་སོང་སྟེ་འདོད་ཆགས་ཀྱི་དབང་གིས་རང་གི་ཚེ་འདིའི་ཟས་
གོས་སོགས་རྙེད་བཀུར་སྒྲུབ་པའི་ཕྱིར་སྒོ་གསུམ་གྱི་བྱ་བ་ཐམས་ཅད་ཆོས་དང་མི་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཐུན་ པ་ ཤ་ སྟག་འབྱུང་། སེམས་ཞེ་ སྡང་གི་དབང་དུ་སོང་སྟེ་ གཞན་ལ་སྐྱོན་
བརྗོད་དང་ཚིག་རྩུབ་སྨྲ་བ་དང་། གཞན་ཡོན་ཏན་ཅན་ལ་ཁྱད་དུ་གསོད་པ་དང་།
གཞན་ལ་གནོད་འཚེའི་སྦྱོར་བ་བྱེད་པ་སོགས་སྒོ་གསུམ་གྱི་བྱ་བ་ཐམས་ཅད་ལས་
ངན་གསོག་པ་ཤ་སྟག་ཏུ་འགྱུར་བ་དང་། སེམས་གཏི་མུག་གི་དབང་དུ་སོང་སྟེ་
བླང་དོར་ངོ་མི་ཤེས་པར་རྒྱལ་བས་སྨད་པ་ཆོས་དང་མི་མཐུན་པའི་སྤྱོད་པ་ཤ་སྟག་
གིས་དུས་འདའ་བ་ཤ་སྟག་འབྱུང་ལ། དེས་ན་ལས་ངན་རྣམས་ཀྱིས་གླགས་ཏེ་
ངན་སོང་དུ་འཕངས་ནས་སྡུག་བསྔལ་བརྒྱུད་མར་མྱོང་དགོས་པ་དང་། མི་འདོད་
པ་རྣམ་པ་སྣ་ཚོགས་པ་འབྱུང་བའི་དོགས་པ་དང་བཅས་པ་ཤ་སྟག་ཡིན་པས་དལ་
འབྱོར་གྱི་རྟེན་ལན་ཅིག་ཐོབ་པའི་སྐབས་འདིར་ཉི་མ་རེ་རེ་བཞིན་དལ་འབྱོར་
དོན་ཆེ་ཞིང་རྙེད་དཀའ་བ་དང་། འཇིག་པར་སླ་ཞིང་ཞིག་པའི་འོག་ཏུ་གར་སྐྱེ་ལ་
རང་དབང་མེད་པ་དང་། ལས་འབྲས་བསླུ་བ་མེད་པའི་ཚུལ་བསམ་ལ་འཕྲལ་
འཕྲལ་དུ་ད་ལྟ་རང་ལ་རང་དབང་ཡོད་པའི་སྐབས་འདིར་དལ་འབྱོར་ལ་སྙིང་པོ་
ཅིའི་ཕྱིར་བླང་བར་མི་བྱ་སྙམ་དུ་སྒོ་གསུམ་དགེ་ལ་སྦྱོར་ཅི་ཐུབ་བྱའོ། །ལས་ཀྱི་
གླགས་པའི་ཚུལ་འདི་ལ། ལས་ངེས་པ་དང་། ལས་འཕེལ་ཆེ་བ་དང༌། ལས་མ་
བྱས་པ་དང་མི་འཕྲད་པ་དང་། ལས་བྱས་པ་ཆུད་མི་ཟ་བ་དང་། ལས་དཀར་ནག་
གང་བྱས་ཀྱང་ཞིང་དང་བསམ་པ་དང་དངོས་པོ་དང་རྟེན་གྱི་སྒོ་ནས་སྟོབས་ཅན་དུ་
འགྱུར་ཚུལ་རྣམས་ཤེས་དགོས་པ་གལ་ཆེ་བ་ཡོད་པས་དེ་རྣམས་བྱང་ཆུབ་ལམ་གྱི་
རིམ་པ་ཆེ་ཆུང་ལས་ཤེས་པར་བྱའོ། །དེ་ལྟར་ལས་འབྲས་བསླུ་བ་མེད་པའི་ཚུལ་
བསམ་ནས་སྒོ་གསུམ་ལ་དྲན་པ་ཉེ་བར་བཞག་སྟེ་སྡིག་སྤོང་དགེ་སྒྲུབ་ལ་འབད་ན་
ངན་འགྲོའི་སྒོ་ཁེགས་ཏེ་བདེ་འགྲོའི་རྟེན་རེ་ཐོབ་ནུས་ཀྱང་། རྟེན་དེ་ཡང་སྡུག་
- 154 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བསྔལ་གྱི་རང་བཞིན་ལས་མ་འདས་ཏེ། འཁོར་བར་འཁྱམས་ཕྱིན་བདེ་འགྲོའི་
རྟེན་ཅི་འདྲ་ཞིག་ཐོབ་ཀྱང་ལས་དང་ཉོན་མོངས་པའི་གཞན་དབང་ཅན་ཤ་སྟག་
ཡིན་ལ། བདེ་འགྲོའི་རྟེན་ལ་ཡང་མི་དགེ་བའི་བདག་འབྲས་དང་། བྱེད་པ་རྒྱུ་
མཐུན་ དང༌། མྱོང་བ་རྒྱུ་མཐུན་དང་། དབང་ གི་འབྲས་བུ་སྣ་ཚོགས་ པས་ སྡུག་
བསྔལ་བཟོད་པར་དཀའ་བ་མྱོང་དགོས་པས་ལས་ཀྱི་གླགས་ལ་དོགས་པ་དང་
བཅས་པ་ཤ་སྟག་ ཡིན་ཞིང་། སྤྱིར་ན་སྲིད་རྩེ་ནས་མནར་མེད་ཀྱི་བར་ ཁམས་
གསུམ་འཁོར་བ་འདི་གང་དུ་སྐྱེས་ཀྱང་ལས་ཉོན་གྱི་གཞན་དབང་ཅན་ཡིན་པས་
ཁྱབ་པ་འདུ་བྱེད་ཀྱི་སྡུག་བསྔལ་གྱི་རང་བཞིན་ཅན་ཤ་སྟག་ཡིན་ལ། རང་ཅག་
རྣམས་སྡུག་བསྔལ་ལ་བདེ་བར་རློམ་པའི་ཕྱིན་ཅི་ལོག་གིས་བསླུས་པ་ཡིན་གྱི་
འཕགས་ པ་རྣམས་ ཀྱིས་ གཟིགས་ན། བཞི་ བརྒྱ་པ་ལས། མཁས་པ་རྣམས་ལ་
མཐོ་རིས་ཀྱང་། །དམྱལ་བ་དང་མཚུངས་འཇིགས་བསྐྱེད་འགྱུར། །ཞེས་གསུངས་
པ་ལྟར། ཁམས་གསུམ་འཁོར་བ་འདི་གང་དུ་སྐྱེས་ཀྱང་རྒྱལ་པོའི་ཁྲིམས་རར་ཆུད་
པ་དང་མེ་འབར་བའི་ནང་དུ་ཆུད་པ་ལྟ་བུ་ཞིག་ཡོད་པར་གསུངས་པས་འཁོར་
བའི་གནས་ལ་ཞེན་ལོག་དང་སྐྱོ་ཤས་ཤུགས་དྲག་ཏུ་བསྐྱེད་དེ་དལ་བའི་རྟེན་ལན་
ཅིག་ཐོབ་པའི་སྐབས་འདིར་འཁོར་བ་ལས་ཐར་པའི་ཐབས་དམ་པ་ལམ་བསླབ་
པ་གསུམ་གྱི་ཉམས་ལེན་ལ་འབད་པར་བྱའོ། །མི་རྟག་པ་དང་སྡུག་བསྔལ་བའི་
ཚུལ་བསམ་ནས་རང་གིས་རང་ལ་བསྐུལ་བ་ནི། རྒྱལ་པོ་ལ་གདམས་པའི་མདོ་
ལས་གསུངས་པ་ལྟར་བསམ་དགོས་ཏེ། དེའི་ཚུལ་ནི། མདོ་དེ་ཉིད་ལས། རྒྱལ་པོ་
ཆེན་པོ། འདི་ ལྟ་ སྟེ། དཔེར་ན། ཕྱོགས་ བཞི་ ནས་ རི་ ཆེན་ པོ་ སྲ་བ། བརྟན་པ།
སྙིང་པོ་དང་ལྡན་པ། མ་ཞིག་པ། མ་གས་པ། འཕན་མེད་པ། ཤིན་ཏུ་མཁྲེགས་པ།
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཅིག་ཏུ་ སྟུག་ པོ་ བཞི། གནམ་ ལ་ རེག་ ཅིང་ ས་ སློག་ སྟེ། རྩྭ་ དང༌། ཤིང་ དང༌།
ཤིང༌ གེལ་ པ་ དང་། ཡལ་ ག་ དང༌། ལོ་མ་ ཐམས་ ཅད་ དང༌། སེམས་ཅན་ སྲོག་
ཆགས་འབྱུང་པོ་ཐམས་ཅད་ཕྱེ་མར་འཐག་ཅིང་འོང་བ་དེ་དག་ལས་ནི། མགྱོགས་
པས་འབྲོས་པའམ། སྟོབས་ ཀྱིས་བཟློག་པའམ། ནོར་ གྱིས་བཟློག་པའམ། རྫས་
དང་སྔགས་དང་སྨན་རྣམས་ཀྱིས་བཟློག་པར་སླ་བ་ནི་མ་ཡིན་ནོ། །རྒྱལ་པོ་ཆེན་པོ་
དེ་བཞིན་དུ། འཇིགས་པ་ཆེན་པོ་བཞི་པོ་འདི་དག་འོང་སྟེ། དེ་དག་ལས་མགྱོགས་
པས་འབྲོས་པའམ། སྟོབས་ཀྱིས་བཟློག་པའམ། ནོར་གྱིས་བཟློག་པའམ། རྫས་
དང་སྔགས་དང་སྨན་རྣམས་ཀྱིས་བཟློག་པར་སླ་བ་མ་ཡིན་ནོ། །བཞི་གང་ཞེ་ན།
རྒ་བ་དང་། ན་བ་དང་། འཆི་བ་དང་། རྒུད་པའོ། རྒྱལ་པོ་ཆེན་པོ། རྒ་བ་ནི་དར་
ལ་བབ་པ་འཇོམ་ཞིང་འོང་། ན་བ་ནི་ནད་མེད་པ་འཇོམ་ཞིང་འོང་། རྒྱད་པ་ནི་
ཕུན་སུམ་ཚོགས་པ་ཐམས་ཅད་འཇོམ་ཞིང་འོང་། འཆི་བ་ནི་སྲོག་འཇོམ་ཞིང་འོང་
སྟེ། དེ་ དག་ལས་ནི་མགྱོགས་ པས་ འབྲོས་པའམ། སྟོབས་ ཀྱིས་བཟློག་པའམ།
ནོར་གྱིས་བཟློག་པའམ། རྫས་དང་སྔགས་དང་སྨན་རྣམས་ཀྱིས་བཟློག་པར་སླ་བ་
མ་ཡིན་ནོ། །རྒྱལ་པོ་ཆེན་པོ། འདི་ལྟ་སྟེ། དཔེར་ན། རི་དྭགས་ཀྱི་རྒྱལ་པོ་སེང་
གེ །རི་དྭགས་ཀྱི་ཚོགས་ཀྱི་ནང་དུ་ཞུགས་ནས་རི་དྭགས་བཟུང་སྟེ། ཇི་ལྟར་འདོད་
པ་བཞིན་དུ་བྱ་བ་བྱེད་དོ། །རི་དྭགས་དེ་ནི་སྟོབས་པོ་ཆེའི་ཁ་མི་བཟད་པ་བཟུང་
བས་དབང་མེད་པར་འགྱུར་རོ། །རྒྱལ་པོ་ཆེན་པོ། དེ་བཞིན་དུ་འཆི་བདག་གིས་
གསལ་ཤིང་ཟུག་ སྟེ། རྒྱགས་ པ་ དང་ནི་ བྲལ། མགོན་ནི་མེད། སྐྱབས་ནི་མེད།
དཔུང་ གཉེན་ནི་མེད། གཤེས་ནི་ འཇིག །ཚིགས་ནི་ འབྱེ་ ཞིང་འབྲལ། ཤ་ དང་
ཁྲག་ནི་སྐམ། ལུས་ནི་ནད་ཀྱིས་གདུངས། སྐོམ་ནི་སྐོམ། བཞིན་ནི་འགྱུར། རྐང་
- 156 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ལག་ནི་གཡོ་བ། ལས་ནི་མི་ནུས། མཐུ་ནི་མེད། ཁ་ཆུ་དང་། སྣབས་དང༌། གཅིན་
དང་། ངན་སྐྱུགས་ཀྱིས་ནི་ལུས་ལ་གོས། མིག་དང་རྣ་བ་དང་སྣ་དང་ལྕེ་དང་ལུས་
དང་ཡིད་ཀྱི་དབང་པོ་དག་ནི་འགག །སྐྱིགས་བུ་ནི་འབྱུང་། སྒྲ་ངར་ངར་པོ་ནི་
འཐོན། སྨན་ པས་ནི་བོར། སྨན་དང་། ཁས་ ཟས་ དང་། བཟའ་བ་དང༌། ཐུག་ པ་
ཐམས་ཅད་ཀྱིས་ནི་ཀླས་ལ་བོར་ཏེ་འགྲོ་བ་གཞན་དག་ཏུ་འགྲོ་བར་མལ་གྱི་ཐ་མ་
ལ་ནི་ཉལ། ཐོག་མ་མེད་པའི་སྐྱེ་བ་དང་། རྒ་བ་དང་འཆི་བའི་འཁོར་གྱི་རྒྱུད་ནི་
ནུབ། སྲོག་ནི་ཅུང་ཟད་ཅིག་ལུས། གཤིན་རྗེའི་མིས་ནི་འཇིགས་སྐྲག །བྱུར་གྱི་
དབང་དུ་ནི་སོང་། དབུགས་རྒྱུ་བ་ནི་ཆད། ཁ་དང་སྣ་ནི་གདངས། སོ་ནི་བརྩིགས།
སྦྱིན་པ་སྦྱིན་ནོ་ཞེས་དེ་སྐད་གསོལ་བ་ནི་འདེབས། ལས་ཀྱིས་སྲིད་པ་ནས་ཡང་
སྲིད་པ་ལ་ནི་འཇུག །གཅིག་པུ་གཉིས་སུ་མེད་ཅིང་གྲོགས་ནི་མེད་དོ། །འཇིག་
རྟེན་འདི་ནི་འདོར། འཇིག་རྟེན་ཕ་རོལ་ཏུ་ནི་འགྲོ །སྐྱས་ཆེན་པོ་ནི་འདེགས།
མུན་ པ་ ཆེན་ པོར་ ནི་ ཞུགས། གཡང་ ས་ ཆེན་ པོར་ ནི་ ལྷུང་། ཁྲོད་ སྡུག་པོར་ནི་
འཇུག །དགོན་པ་ཆེན་པོར་ནི་འགྲོ །རྒྱ་མཚོ་ཆེན་པོས་ནི་ཁྱེར། ལས་ཀྱི་རླུང་
གིས་ནི་བདས། ས་ཚུགས་མེད་པའི་ཕྱོགས་སུ་ནི་འགྲོ །གཡུལ་ངོ་ཆེན་པོར་ནི་
འཇུག །གདོན་ཆེན་པོས་ནི་ཟིན། ནམ་མཁའ་ལ་ནི་འཆེལ། ཕ་མ་དང་ཕུ་ནུ་དང་
སྲིང་མོ་དང་བུ་དང་བུ་མོས་ནི་བསྐོར། དབུགས་ནི་ཆད། ནོར་བགོ་བཤའ་བྱ་ཞེས་
ནི་ཟེར། ཀྱི་ཧུད་མ། ཀྱི་ཧུད་ཕ། ཀྱི་ཧུད་བུ་ཞེས་ནི་ཟེར། སྐྲ་ནི་ཞིག་སྟེ། སྦྱིན་པ་
དང་དཀའ་ཐུབ་དང་ཆོས་འབའ་ཞིག་གྲོགས་སུ་གྱུར་པ་ན། ཆོས་མ་གཏོགས་པ་
སྐྱབས་ གཞན་ མེད། མགོན་ གཞན་ མེད། གནས་ གཞན་ མེད། དཔུང་ གཉེན་
གཞན་ མེད་ དོ། །རྒྱལ་ པོ་ ཆེན་ པོ། དེའི་ ཚེ་ དེའི་དུས་ན། ཆོས་ ཀྱི་ ནི་ གླིང་ དང་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གནས་དང་མགོན་དང་སྐྱབས་དང་དཔུང་གཉེན་དང་སྟོན་པར་འགྱུར་རོ། །ཞེས་
གསུངས་པ་ལྟར་རོ། །
གསུམ་ པ་ བསྟན་ བཅོས་རྩོམ་ པ་ ལ་ འཇུག་ པའི་ ཡན་ ལག་ དངོས་ ལ་
གསུམ། རྩོམ་པར་དམ་བཅའ་བ། མཆོད་པར་བརྗོད་པ། བསྟན་བཅོས་ཀྱི་ལུས་
ཀྱི་གླེང་གཞི་བསྟན་པའོ། །དང་པོ་སྟོན་པ་ལ། དེ་ལྟས་ཐུབ་པའི་ཡོན་ཏན་གྱི། །
ཡུལ་ལྟ་གྲངས་མེད་ཤེས་མོད་ཀྱི། །རང་གི་དོན་ལ་གུས་པ་ཡིས། །དེ་ཡི་ཕྱོགས་
གཅིག་བསྒྲིམས་ཏེ་བརྗོད། །ཅེས་གསུངས། དོན་ནི། དལ་འབྱོར་དོན་ཆེ་ཞིང་རྙེད་
དཀའ་བ་དང་། ཐོག་མེད་ནས་མི་ལུས་ལན་མང་ཐོབ་ཀྱང་སྒོ་གསུམ་ཉོན་མོངས་
པའི་དབང་དུ་སོང་སྟེ་སྡིག་པའི་ལས་ལ་བཀོལ་ཞིང་། ལྷག་པར་རྫུན་དང་ཕྲ་མ་
དང་ཚིག་རྩུབ་དང་ངག་བཀྱལ་སྨྲ་བས་ལྕེ་དོན་མེད་ཁོ་ནར་སོང་ཞིང་། སྐྱེས་བུ་
དམ་པ་ལ་སྐུར་བ་བཏབ་པ་སོགས་ཚིག་ངན་སྨྲས་པས་ལས་ངན་ཚབས་པོ་ཆེ་
བསགས་ཏེ་དམྱལ་བར་ལྷུང་ནས་ལྕེ་ལ་ཐོངས་ཤོལ་བརྒྱས་རྨོད་པ་སོགས་སྡུག་
བསྔལ་བཟོད་དཀའ་བ་དུ་མ་མྱོང་བ་དང་། མིའི་རྟེན་ལ་ཡང་ངག་གི་ཉེས་པས་
ཁྲིམས་རར་ལྕེ་གཅོད་པ་སོགས་སྡུག་བསྔལ་བརྒྱ་ཕྲག་དུ་མ་མྱོང་ཞིང་ད་རེས་སྟོན་
པའི་བསྟན་པ་དང་མཇལ་བའི་སྐབས་འདིར་ལྕེ་ཡོད་པ་དོན་དང་ལྡན་པར་བྱ་
དགོས་པ་དེ་ལྟ་བས་ན་སྟོན་པ་ཐུབ་པའི་དབང་པོ་བསླུ་བ་མེད་པའི་སྐྱབས་སུ་
བཟུང་སྟེ་སྟོན་པ་ཐུབ་པའི་དབང་པོའི་ཡོན་ཏན་དང་ཐུགས་རྗེ་དྲན་ནས་གསོལ་བ་
གདབ་དགོས་ལ། ཐུབ་པའི་དབང་པོའི་ཡོན་ཏན་གྱི་ཡུལ་ལྟ་གྲངས་མེད་དཔག་ཏུ་
མེད་གཞལ་དུ་མེད་བསམ་གྱིས་མི་ཁྱབ་པ་ཤེས་པ་སྟེ་ཡོད་མོད་ཀྱི་ཐུབ་པའི་ཡོན་
ཏན་མཐའ་དག་རྒྱལ་བ་ནང་ཕན་ཚུན་ཁོ་ནའི་སྤྱོད་ཡུལ་ཡིན་པས་རྒྱལ་བ་ལས་
- 158 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
གཞན་པ་སུ་ཞིག་གིས་བརྗོད་པར་ནུས། དེས་ན་རང་གི་དོན་ལ་གུས་པ་ཡིས་སྟོན་
པ་ཐུབ་པའི་དབང་པོ་དེའི་ཡོན་ཏན་གྱི་ཕྱོགས་ཅུང་ཟད་ཅིག་དད་གུས་ཆེན་པོས་
བསྒྲིམས་ཏེ་བརྗོད་པར་བྱའོ། །ཞེས་སློབ་དཔོན་དཔའ་བོས་བསྟོད་པ་བརྒྱ་ལྔ་བཅུ་
པ་འདི་རྩོམ་པར་དམ་བཅའ་མཛད་དོ། །རང་གི་དོན་གུས་པ་ཞེས་བརྗོད་པ་ནི།།
སྟོན་པ་ཐུབ་པའི་དབང་པོ་ལ་བསྟོད་པ་བྱེད་པ་ནི་ཐུབ་པའི་དབང་པོ་ལ་ཁྱད་ཡོད་
ནས་བྱེད་པ་མིན་གྱི། གདུལ་བྱ་རང་ཉིད་ལ་རྣམ་པ་ཀུན་ཏུ་རེ་ས་གཞན་ན་མེད་
པས་སྟོན་པའི་ཡོན་ཏན་བརྗོད་ནས་གདུང་ཤུགས་དྲག་པོས་གསོལ་བ་འདེབས་པ་
ཡིན་ཞེས་པ་སྟེ། སྟོན་པ་ཐུབ་པའི་དབང་པོ་ལ་བཀྲེས་པ་དང་བསྙན་པ་དང་རྙེད་
བཀུར་སྙན་གྲགས་བཞེད་པ་སོགས་གང་ཡང་མེད་ཀྱི། ཐུབ་པའི་དབང་པོ་ནི་ནམ་
མཁའ་དང་ལག་མཐིལ་དུ་མཉམ་པ། གསེར་དང་བོང་བར་མཉམ་པ། སྐུ་ལ་ཤ་
ཁྲག་དང་ ཁོང་སྟོང་གང་ཡང་མེད་པ། ཐུགས་ཆོས་ཀྱི་དབྱིངས་ལས་ནམ་ཡང་
འགྱུར་བ་མེད་པ། ཟག་མེད་ཀྱི་བདེ་བ་ཆེན་པོའི་ངང་ཏུ་རྟག་པར་གནས་པ་ཡིན་
ན། ཐུགས་ལ་ཡོན་ཏན་བརྗོད་པས་དགའ་བ་དང༌། སྨད་པ་བྱས་པ་ལ་མི་དགའ་
བ་དང་། བཟའ་བ་དང་བཏུང་བ་དང་། བགོ་བ་སོགས་ཡོ་བྱད་གང་ཡང་དགོས་པ་
མེད་པ་ལྟ་ཅི་སྨོས། སྟོན་པ་ཐུབ་པའི་དབང་པོ་དེ་ལྟར་ཡིན་པར་མ་ཟད། ཚད་མ་
རྣམ་འགྲེལ་ལས། ཙན་དན་སྟེ་འུར་མཚུངས་པ་ལ། ཆགས་བྲལ་ཞེས་ནི་བརྗོད་པ་
ཡིན། ཞེས་གསུངས་པ་ལྟར་ཉན་རང་དགྲ་བཅོམ་རྣམས་ཀྱང་གཡས་ནས་ཙན་
དན་ གྱི་ སྡེ་ ཁུས་བྱུགས་ཤིང་མཆོད་ པ་དང་། གཡོན་ནས་ སྟེའུས་ གཞོགས་ཤིང་
གནོད་པ་བྱེད་པ་གཉིས་ལ་དགའ་མི་དགའི་ཆགས་སྡང་མེད་པར་སེམས་སྙོམས་
པ་དང༌། སྟོང་གསུམ་གསེར་གྱིས་གང་བ་དང་བོང་བས་གོང་བ་གཉིས་ལ་དགའ་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མི་དགའ་མེད་པར་སེམས་སྙོམས་པར་གསུངས་སོ། །དེས་ན་སྟོན་པ་ཐུབ་པའི་
དབང་པོ་ལ་ཕྱག་འཚལ་བ་དང་མཆོད་པ་དང་ཡོན་ཏན་བརྗོད་ཅིང་གསོལ་བ་
འདེབས་པ་ཐམས་ཅད་གདུལ་བྱ་རང་རང་གི་དོན་ཁོ་ན་ཡིན་པར་ངེས་དགོས་
སོ། །ཐུབ་པའི་ཡོན་ཏན་གྱི་ཡུལ་ལྟ་གྲངས་མེད་ཤེས་མོད་ཀྱི་ཞེས་པ་སློབ་དཔོན་
དཔའ་བོས་ཐུབ་པའི་ཡོན་ཏན་རྣམས་ངས་ཤེས་གསུང་རྒྱུ་མིན་གྱི། ཐུབ་པའི་ཡོན་
ཏན་མཐའ་ཡས་པ་ཡོད་པ་ལས། རང་དོན་ལ་གཅེས་པའི་བསམ་པས་རང་གིས་
གང་ཤེས་པའི་ཕྱོགས་གཅིག་བརྗོད་གསུང་རྒྱུ་ཡིན་ཏེ། གཞུང་འདི་ཉིད་ཀྱི་འོག་ཏུ།
ཁྱོད་ ཀྱི་ རང་ གི་ ངོ་ བོ་ཉིད། །ཚད་ མ་ མཆིས་ ལ་བསམ་མི་ ཁྱབ། །བསྟན་མིན་
གྲངས་ཀྱང་མ་མཆིས་པ། ཁྱོད་བདག་ཉིད་ཀྱིས་མཁྱེན་ལགས་གྲང་། །མཚོ་ཆེན་
ཆབ་ནི་བབ་པར་མ་གྱུར་ཀྱང་། །སྐྱེ་བའི་གདུང་བ་རབ་ཏུ་ཞི་བགྱིད་ལྟར། ཁྱོད་ཀྱི་
ཡོན་ཏན་ཆ་ཙམ་མ་སྒྲགས་ཀྱང་། །བདག་ནི་མཆོག་ཏུ་གློ་བ་དགའ་ཞིང་མཆིས། །
ཞེས་ཐུབ་པའི་དབང་པོའི་ཡོན་ཏན་བསམ་གྱིས་མི་ཁྱབ་པ་ཐུབ་དབང་ཉིད་ཀྱིས་
མཁྱེན་པ་ལས་གདུལ་བྱ་གཞན་གྱིས་མཐའ་དག་བརྗོད་མི་ནུས་པ་དང༌། གཞུང་
འདིར་ཡང་རྒྱ་མཚོ་ཆེན་པོ་ལས་ཆུ་ཐིགས་གཅིག་བླངས་པ་ལྟར་ཐུབ་པའི་དབང་
པོའི་ཡོན་ཏན་མཐའ་ཡས་པ་ལས་ཅུང་ཟད་ཅིག་བརྗོད་པ་ཡིན་པར་གསུངས་པ་
དང༌། སློབ་དཔོན་འདི་ཉིད་ཀྱིས་བསྔགས་འོས་བསྔགས་བསྟོད་དུའང་། བདག་
འདྲ་སྲིད་པ་མི་གཙང་བའི། །སྲིན་བུས་བསམ་སྐབས་ག་ལ་མཆིས། །སཱ་ལའི་ཤིང་
ཆེན་ཁྱོད་ཉིད་ཀྱིས། །ཡོན་ཏན་ཡལ་ག་ཐུགས་བརྩེ་བས། །བཏུད་པ་རྣམས་ལ་སྐྱེ་
བོ་འདི། །ཅུང་ཟད་འཇུ་བ་ཙམ་དུ་བས། །ཞེས་གསུངས་པ་ལྟར་རོ། །རྩོམ་པར་
དམ་བཅའི་གཞུང་ལ་དགོས་འབྲེལ་གྱི་ངག་ཅེས་བརྗོད་ལ། དེ་ཡང་དགོས་སོགས་
- 160 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཆོས་བཞི་ཚང་བའི་དོན་ཡིན་ནོ། །དེ་ལ་སྤྱིར་ངག་ཙམ་ལ་ཡོད་པའི་དགོས་སོགས་
ཆོས་བཞི་དང༌། དགོས་འབྲེལ་ངག་ལ་ཡོད་པའི་དགོས་སོགས་ཆོས་བཞི་དང་།
བསྟན་བཅོས་ ལུས་ ལ་ ཡོད་ པའི་ དགོས་ སོགས་ ཆོས་ བཞི་ རྣམས་ སུ་ ཡོད་ ལ།
དགོས་ སོགས་ཆོས་བཞི་ནི། བརྗོད་བྱ་དང་། དགོས་པ་དང་། ཉིང་དགོས་དང་།
འབྲེལ་བ་བཞིའོ། །མཁས་པ་ཚད་ལྡན་གྱི་གཞུང་ཡིན་ཕྱིན་དགོས་སོགས་ཆོས་
བཞི་པོ་དེ་ངེས་པར་ཚང་བ་ཞིག་འོང་ལ། མཁས་མཆོག་དཔའ་བོའི་གཞུང་རྣམས་
ནི་རྒྱལ་བའི་དགོངས་པ་འགྲེལ་ པ་ལ་ཟླ་དང་བྲལ་བ་འཕགས་པ་ཀླུ་སྒྲུབ་ཀྱི་
གཞུང་རྣམས་དང་མཚུངས་པ་ཤ་སྟག་ཡིན་པས་དགོས་སོགས་ཆོས་བཞི་ཁྱད་པར་
དུ་འཕགས་པ་འདི་དང་འདིའོ་ཞེས་བཤད་དུ་ཡོད་ཀྱང་འདིར་ཡི་གེ་མང་དུ་དོགས་
པ་དང་། མཁས་མཆོག་དཔའ་བོས་མཛད་ པའི་སྐྱེས་རབས་སོ་བཞི་པའི་རྣམ་
བཤད་དུ་བདག་གིས་ཆེས་ཞིབ་པར་བྲིས་ཡོད་པས་ཐུན་མོང་མ་ཡིན་པའི་བརྗོད་
བྱའི་ཁྱད་པར་མ་གཏོགས། དགོས་པ་དང༌། ཉིང་དགོས་དང་། འབྲེལ་བ་རྣམས་
གཞུང་འདིར་ཡང་དེ་བཞིན་དུ་སྦྱར་བར་བྱའོ། ། །
གཉིས་པ་མཆོད་པར་བརྗོད་པ་ནི། གང་གི་ཡོན་ཏན་གྲངས་དག་དང་། །
མཐུ་ལ་ཐུག་པ་མ་མཆིས་ལ། །རྨད་བྱུང་འཕྲིན་ལས་དཔག་མེད་ཅན། །རང་བྱུང་
ཁྱོད་ལ་ཕྱག་འཚལ་ལོ། །ཞེས་གསུངས། དོན་ནི། སྟོན་པ་ཐུབ་པའི་དབང་པོ་གང་
གི་ཡོན་ཏན་ལ་འདི་དང་འདི་ཙམ་ཞིག་ཅེས་བགྲང་དུ་མེད་པས་གྲངས་དག་ལ་
ཐུག་པ་མ་མཆིས་ཤིང་ཐུབ་པའི་དབང་པོའི་མཐུ་དང་ནུས་པ་ལ་འདི་ཙམ་ཞེས་
ཚད་བཟུང་མེད་པས་ཐུག་པ་མ་མཆིས་ལ། རྨད་དུ་བྱུང་བའི་འཕྲིན་ལས་ནི་ནམ་
མཁའ་དང་མཉམ་པས་སུས་ཀྱང་དཔག་ཏུ་མེད་དོ། །དེ་ལྟ་བུའི་ཡོན་ཏན་དང་ནུས་
161



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཐུ་དང་འཕྲིན་ལས་མཚུངས་པ་མེད་པ་ཅན་སྟོང་གསུམ་གྱི་སྟོང་ཆེན་པོའི་མི་
མཇེད་འཇིག་རྟེན་གྱི་ཁམས་འདིར་སྙིགས་མའི་འགྲོ་བ་ཡོངས་ལ་ཐུགས་བརྩེ་
བས་མཆོག་གི་སྤྲུལ་སྐུའི་མཛད་པ་བསྟན་པ་རང་བྱུང་ཐུགས་རྗེ་ཅན་ཁྱོད་ལ་ཕྱག་
འཚལ་ལོ། །ཞེས་པའོ། །ཤིང་རྟ་ཆེན་པོ་རྣམས་ཀྱི་གཞུང་ལ་དབུར་མཆོད་བརྗོད་
མཛད་པ་ཡོད་ཕྱིན་མཆོད་བརྗོད་ཀྱི་གཞུང་དེ་ལ་བསྟན་བཅོས་དེའི་བརྗོད་བྱའི་
ལུས་ཚང་བར་འོང་སྟེ། འཕགས་པ་ཀླུ་སྒྲུབ་ཀྱིས་དབུ་མ་རྩ་བའི་མཆོད་བརྗོད་དུ།
གང་གིས་རྟེན་ཅིང་འབྲེལ་པར་འབྱུང་། །འགག་པ་མེད་པ་སྐྱེ་མེད་པ། །ཆད་པ་
མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་
མིན། །སྤྲོས་པ་ཉེར་ཞི་ཞི་བསྟན་པ། །རྫོགས་ པའི་སངས་རྒྱས་སྨྲ་རྣམས་ཀྱི། །
དམ་པ་དེ་ལ་ཕྱག་འཚལ་ལོ། །ཞེས་དབུ་མ་རྩ་བ་ཤེས་རབ་ཀྱི་བརྗོད་བྱའི་ལུས་
མཆོད་བརྗོད་ལ་ཚང་བར་མཛད་པ་ལྟ་བུ་དང་། ཚད་མ་རྣམ་འགྲེལ་གྱི་མཆོད་
བརྗོད་དུ། །རྟོག་པའི་དྲ་བ་རྣམས་བསལ་ཅིང་། །ཟབ་ཅིང་རྒྱ་ཆེའི་སྐུ་མངའ་བ། །
ཀུན་ཏུ་བཟང་པོའི་འོད་ཟེར་དག །ཀུན་ནས་འཕྲོ་ལ་ཕྱག་འཚལ་ལོ། །ཞེས་རྣམ་
འགྲེལ་གྱི་བརྗོད་བྱའི་ལུས་ཚང་བར་བསྟན་པ་ལྟ་བུ་དང་། མངོན་རྟོགས་རྒྱན་དུ།
ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་
དང༌། །འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་
མཛད་པ་གང༌། །གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་
ཚོགས་འདི་གསུངས་པ། །ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་
རྒྱས་ཀྱི་ནི་ཡུམ་དེ་ལ་ཕྱག་འཚལ། །ཞེས་སྐབས་བརྒྱད་ཀའི་བརྗོད་བྱའི་ལུས་
མཆོད་བརྗོད་ལ་ཚང་བར་མཛད་པ་ལྟ་བུའོ། །དེས་ན་བསྟན་བཅོས་འདིའི་མཆོད་
- 162 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བརྗོད་ཀྱི་གཞུང་འདི་ལའང་བསྟན་བཅོས་འདིའི་བརྗོད་བྱའི་ལུས་རྣམས་ཚང་བར་
མཛད་དོ། །བསྟན་བཅོས་ འདིའི་བརྗོད་བྱ་ནི། ཐུབ་ པའི་ དབང་པོའི་ཡོན་ཏན་
བརྗོད་ པ་ ཡིན་ ལ། དེ་ ལ་ རྒྱུའི་ གནས་ སྐབས་ ཀྱི་ ཡོན་ ཏན་ དང་། འབྲས་ བུའི་
གནས་སྐབས་ཀྱི་ཡོན་ཏན་དང༌། གདུལ་བྱའི་དོན་མཛད་ཚུལ་འཕྲིན་ལས་ཀྱི་ཡོན་
ཏན་བརྗོད་ཚུལ་རྣམས་སུ་ཡོད་ལ། རྒྱུའི་ཡོན་ཏན་ལ་དང་པོ་ཐུགས་བསྐྱེད་པ་ནས་
ས་བཅུ་རྒྱུན་གྱི་མཐའ་ལ་ཐུག་གི་བར་གྱི་ཡོན་ཏན་ལ་གྲངས་དང་མུ་མེད་དོ། །
འབྲས་བུའི་ཡོན་ཏན་ལ། སངས་རྒྱས་ཀྱི་སྐུའི་སྟོབས་དང་གཟི་བརྗིད་དང༌། ནུས་
མཐུ་དང༌། གསུང་གི་ཡོན་ཏན་ལ་ངོ་བོའི་སྒོ་ནས་དབྱངས་ ཀྱི་ཁྱད་ པར་དང་།
མཐའ་དང་མུ་མེད་པ་དང་། ནུས་མཐུ་བསམ་གྱིས་མི་ཁྱབ་པ་དང་། ཐུགས་མཁྱེན་
བརྩེའི་ཡོན་ཏན་དང་ནུས་མཐུ་བསམ་གྱིས་མི་ཁྱབ་པ་དང༌། འཕྲིན་ལས་ལྷུན་
གྱིས་གྲུབ་པ་དང་། རྒྱུན་མི་འཆད་པའི་འཕྲིན་ལས་དཔག་ཏུ་མེད་ཅིང་བརྗོད་ཀྱིས་
མི་ལང་བ་ཡོད་པ་དང་། རྒྱལ་བ་གཞན་ཐམས་ཅད་ཀྱིས་ཞིང་འདི་ཡལ་བར་བོར་
བ་ན་སྟོན་པ་ཐུགས་རྗེ་ཅན་ཉིད་ཀྱིས་བཟུང་སྟེ་ཞིང་འདིར་རང་བྱུང་དུ་བྱོན་ཏེ་ཆོས་
ཀྱི་འཁོར་ལོ་བསྐོར་བ་རྣམས་མཆོད་བརྗོད་ཀྱི་གཞུང་འདིར་ལུས་རྣམ་གཞག་གི་
ཚུལ་དུ་མདོར་བསྟན་པ་ཡིན་ནོ། །འདི་འདྲ་བའི་མཁས་པའི་གཞུང་ལ་སྦྱོང་བར་
འདོད་པ་རྣམས་ཀྱིས་ཤིང་རྟ་ཆེན་པོའི་གཞུང་གི་ཁྱད་པར་ཐུན་མོང་མིན་པ་རྣམས་
ཤེས་པར་བྱས་ལ་གདམས་པའི་མཆོག་ཏུ་ངེས་པ་རྙེད་པར་བྱ་དགོས་ཤིང་། ཤིང་
རྟ་ཆེན་པོའི་གཞུང་ཤིན་ཏུ་རླུང་བས་འདི་ནི་གྱི་ནའོ་ཞེས་མི་སྤང་བར་ནམ་ཞིག་ན་
འདིའི་དོན་རྟོགས་པར་འགྱུར་སྙམ་དུ་སྨོན་ལམ་གྱི་ཡུལ་ཉིད་དུ་བྱའོ། །མཆོད་
བརྗོད་མཛད་པའི་དགོས་པ་ནི་བསྟན་བཅོས་རྩོམ་པ་མཐར་ཕྱིན་པའི་ཆེད་དུ་ཡིན་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ནོ། །འདི་ཡང་ བྱང་ཆུབ་ལམ་ གྱི་ རིམ་པ་ལ་བློ་སྦྱོང་བར་ འདོད་ པ་རྣམས་ལ་
གདམས་ངག་ཆེན་པོ་སྟེ། ཆོས་ལྡན་གྱི་བྱ་བ་གང་དང་གང་བྱེད་ཀྱང་སྟོན་པ་ཐུབ་
པའི་དབང་པོ་ལ་གསོལ་བ་བཏབ་ནས་བྱས་ན་དོན་འདི་ངེས་པར་འགྲུབ་ཅིང་བར་
ཆད་ ཀྱིས་ མི་ཚུགས་ པ་ཞིག་འོང་སྟེ། བསོད་ནམས་ལྡན་པའི་མི་ཡི་བསམ་པ་
ཐམས་ཅད་འགྲུབ། ཅེས་རྒྱལ་བས་གསུངས་པ་ལྟར། རང་ཉིད་མཁས་པར་རློམ་
པ་མིན་པར་ཉམ་སྨད་དེ་འཁོར་བར་ཉམ་ཐག་པའི་ཚུལ་བསམ་ནས་སྐྱོ་ཞིང་ཡིད་
འབྱུང་བ་དང་། སྟོན་པ་ཐུགས་རྗེ་ཅན་གྱི་ཡོན་ཏན་དང་ཐུགས་རྗེ་བསམ་ནས་གུས་
པ་ཆེན་པོས་ཕྱག་འཚལ་ཏེ་གསོལ་བ་བཏབ་ན་བསོད་ནམས་མིན་པའི་ལས་
རྣམས་ཟད་པ་དང་། བསོད་ནམས་ཆེན་པོ་གསར་དུ་ཐོབ་སྟེ་གང་བསམ་པའི་དོན་
རྣམས་འགྲུབ་པར་འགྱུར་བ་ཞིག་འོང་བར་དམ་པ་རྣམས་མཐུན་པར་གསུངས་
སོ། ། །
གསུམ་པ་བསྟན་བཅོས་ཀྱི་ལུས་ཀྱི་གླེང་གཞི་བསྟན་པ་ནི། འདི་སྙེད་བགྱི་
བའི་མཐའ་མེད་ན། །འདི་ལྟར་ལགས་ཞེས་ཅི་ཞིག་སྨོས། ཁྱོད་ཀྱི་ཡོན་ཏན་སླད་
དུ་བདག །བསོད་ ནམས་ སྙམ་ ནས་ སྤྱི་ བརྟོལ་ སྐྱེས། །ཞེས་ གསུངས། དོན་ ནི།
གསུང་རབ་དགོངས་འགྲེལ་དང་བཅས་པ་ཐམས་ཅད་སངས་རྒྱས་ཀྱི་ཡོན་ཏན་
བརྗོད་པ་ཤ་སྟག་ཡིན་ཞིང་། ནམ་མཁའི་མཐས་གཏུགས་པའི་འཇིག་རྟེན་ཐམས་
ཅད་དུ་སྲིད་ཞིའི་ཡོན་ཏན་ཇི་སྙེད་ཅིག་ཡོད་པ་ཐམས་ཅད་སངས་རྒྱས་ཀྱི་ཡོན་
ཏན་ཤ་སྟག་ཡིན་པས་སྟོན་པ་ཡང་དག་པར་རྫོགས་པའི་སངས་རྒྱས་ལ་ཡོན་ཏན་
འདི་སྙེད་ཅིག་ཡོད་དོ་ཞེས་གྲངས་དང་མཐའ་དང་ཚད་དང་མུ་དང༌། ཆེ་ཆུང་འདི་
ཙམ་ཞེས་བགྱི་བའི་མཐའ་མེད་ན་ཡོན་ཏན་འདི་ལྟར་ལགས་ཞེས་བརྗོད་མི་ནུས་
- 164 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པ་ཅི་ཞིག་སྨོས། འོན་ཀྱང་ཁམས་གསུམ་གྱི་འཁོར་བ་འདི་ན་སྟོན་པ་ཐུགས་རྗེ་
ཅན་ཉིད་ལས་རེ་ས་གཞན་ན་མེད་ཅིང་སྟོན་པ་ཐུགས་རྗེ་ཅན་ཉིད་ཀྱི་ཡོན་ཏན་
ལས་བརྩམས་ཏེ་ཚིག་གཅིག་སྨྲས་ནའང་བདག་ཉིད་ལ་བསོད་ནམས་འོང་སྙམ་
ནས་སྤྱི་བརྟོལ་སྐྱེས་ཏེ་སྟོན་པ་ཐུགས་རྗེ་ཅན་ཁྱོད་ཀྱི་ཡོན་ཏན་གྱི་སླད་དུ་གང་དྲན་
ཞིག་བརྗོད་དོ་ཞེས་པའོ། །སྔར་གྱི་དམ་བཅའི་གཞུང་དང་གཞུང་འདི་གཉིས་ཀ་
མཁས་མཆོག་དཔའ་བོས་རང་ཉིད་ཁེངས་བསྐྱུངས་ཏེ་སྟོན་པ་ཐུབ་པའི་དབང་
པོའི་ཡོན་ཏན་ནམ་མཁའ་དང་མཉམ་པ་བདག་འདྲ་བས་ཡོངས་རྫོགས་ག་ལ་
ཤེས། ཡོན་ཏན་སྣ་གཅིག་ཙམ་ཞིག་བློ་ལ་ཤར་བ་དང་། ངག་གིས་བརྗོད་ནུས་
ནའང་བདག་བསོད་ནམས་ཆེའོ་ཞེས་པ་དང་། འཇིགས་པས་སྐྲག་པའི་མི་འབྲོས་
ས་འཚོལ་བ་ལྟར་འཁོར་བ་དང་ངན་སོང་གི་གཡང་སས་འཇིགས་སྐག་ནས་སྟོན་
པ་ཐུགས་རྗེ་ཅན་ཉིད་ལ་འོ་དོད་འབོད་པ་ཡིན་ཞེས་པའོ། །འདི་ནི་ཕྱི་རབས་ཀྱི་
གདུལ་བྱ་རྣམས་ལ་གདམས་ངག་ཆེན་པོ་བྱིན་པ་ཡིན་ཏེ། རང་ལ་ཡོན་ཏན་གང་
བྱུང་ཡང་རང་ཤེས་ཀྱིས་བྱུང་བར་མི་བསམ་པར་རང་རང་གི་བླ་མ་དང་སྟོན་པའི་
བཀའ་དྲིན་དུ་བསམ་ན་ཡོད་ཏན་གང་སྐྱེས་པ་དེས་རྒྱུད་ལ་ཕན་ཐོགས་པ་དང་།
གཞན་ལའང་ཕན་ཐོགས་པ་ཞིག་འོང་བས་ཚུལ་འདི་ལྟར་བསམ་པ་ནི་གདམས་
ངག་ཆེན་པོ་ཡིན་ནོ། །གང་ཞིག་ལ་ནི་ཞེས་པ་ནས། གཞུང་འདིའི་བར་ཐམས་
ཅད་བསྟན་བཅོས་འདིའི་གླེང་གཞིའི་གཞུང་ཡིན་ཡང་ཚིགས་བཅད་འདི་གླེང་
གཞིའི་ལེའུའི་མཐར་བྱུང་བས་གླེང་གཞི་ཞེས་བརྗོད་པ་ཡིན་ནོ། །
བཞི་པ་ལེའུའི་མཚན་བསྟན་པ་ནི། བསྟོད་པ་གླེང་བསླང་བ་སྟེ་ལེའུ་དང་
པོའོ། །ཞེས་པའོ། །བསྟོད་པ་བརྒྱ་ལྔ་བཅུ་ པའི་རྣམ་བཤད་ལམ་བཟང་གསལ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བྱེད་རིན་ཆེན་སྒྲོན་མ་ལས། ལེའུ་དང་པོ་གླེང་བསླང་བའི་ལེའུ་བཤད་པའོ།། །།
གཉིས་པ་བསྟོད་པའི་གཞུང་དངོས་གཞི་རྒྱས་པར་བཤད་པ་ལ་གསུམ།
སངས་ རྒྱས་ སྒྲུབ་ པའི་ ཐབས་ རྒྱུ་ ཕུན་ཚོགས་ ཀྱི་ སྒོ་ནས་བསྟོད་པ། འབྲས་ བུ་
སངས་རྒྱས་ཀྱི་ཡོན་ཏན་ཕུན་ཚོགས་ཀྱི་སྒོ་ནས་བསྟོད་པ། མཛད་པ་འཕྲིན་ལས་
ཕུན་ཚོགས་ ཀྱི་སྒོ་ནས་བསྟོད་པའོ། །དང་པོ་ལ་བཞི། སྟོན་པས་ཐུགས་བསྐྱེད་
ཚུལ་ལ་བསྟོད་པ། སྟོན་པས་སློབ་པ་ལམ་གྱི་གནས་སྐབས་སུ་སྤྱོད་པ་ཕར་ཕྱིན་
དྲུག་ལ་བསླབ་ཚུལ་ལ་བསྟོད་པ། སྟོན་པས་བསྐལ་ཆེན་གྲངས་མེད་གསུམ་དུ་
ཚོགས་གཉིས་མཐར་ཕྱིན་པར་མཛད་ཚུལ་ལ་བསྟོད་པ། ལེའུའི་མཚན་བསྟན་
པའོ། །དང་ པོ་ ལ་ གཉིས། སྤྱིའི་ དོན་ དང༌། ཡན་ ལག་ གི་ དོན་ནོ། །དང་ པོ་ནི།
སྔར་གླེང་གཞིའི་ལེའུར་ཇི་ལྟར་བཤད་པ་ལྟར་སྲོག་འཚོའི་འཚོ་བ་རྙེད་པ་ཙམ་
གྱིས་ཆོག་པར་མི་འཛིན་པར་འཇིག་རྟེན་ཕྱི་མ་ཕན་ཆད་ཀྱི་དོན་གོང་མའི་ཁྱད་
པར་འཚོལ་བར་འདོད་པ་རྣམས་ཀྱི་འཇུག་ངོགས་ནི་རྒྱལ་བའི་བསྟན་པ་རིན་པོ་
ཆེ་ཁོ་ན་ཡིན་ལ། རྒྱལ་བའི་བསྟན་པ་ལ་འཇུག་པའི་སྒོ་དམ་པ་ནི་དཀོན་མཆོག་
གསུམ་ལ་སྐྱབས་སུ་འགྲོ་བ་ཉིད་ཡིན་ཞིང་། སྐྱབས་འགྲོ་མཚན་ཉིད་ཚང་བ་ཞིག་
འོང་བ་ལ་ཐོག་མར་བློ་ཁ་ནང་དུ་ལོག་ནས་སྔོན་ཐོག་མ་མེད་པ་ནས་འཁོར་བར་
འཁྱམས་ཚུལ་བསམ་པས་སྐྱོ་ཞིང༌། སླར་ཡང་གར་སྐྱེ་རྒྱུ་ལ་རང་དབང་མེད་པ་
དང༌། འཁོར་བའི་སྡུག་བསྔལ་བཟོད་དཀའ་བའི་ཚུལ་བསམ་ནས་དཀོན་མཆོག་
གསུམ་ལ་སྙིང་ཐག་པ་ནས་སྐྱབས་སུ་བཟུང་ཞིང་དེའི་བསླབ་བྱ་ལས་མི་འདའ་བ་
ཞིག་ལ་སྐྱེས་བུའི་རྩལ་ཅི་ཡོད་ཀྱིས་འབད། དེ་ནས་ལམ་མ་ནོར་བར་སྟོན་པའི་
བཤེས་གཉེན་དམ་པ་ཚུལ་བཞིན་དུ་བསྟེན་ནས་དེའི་གདམས་ངག་ལྟར་ལམ་གྱི་
- 166 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ངོ་བོ་མ་ནོར་བ། གྲངས་མ་ཆད་པ། གོ་རིམ་མ་འཁྲུགས་པ་ཞིག་ལ་བསླབ་དགོས་
པས་ཐོག་མར་བཤེས་གཉེན་བསྟེན་ཚུལ་རྣམ་པར་དག་པ་ཞིག་བྱས་ལ་ལེགས་
ཚོགས་ཐམས་ཅད་ཀྱི་རྩ་བ་ཚུགས་པ་ཞིག་བྱ། དེ་ནས་དལ་འབྱོར་དོན་ཆེ་བ་དང་
རྙེད་དཀའ་བའི་ཚུལ་ལུང་དང་རིགས་པ་དང་དཔེ་དུ་མས་བསམ་སྟེ་དལ་འབྱོར་
ལན་ཅིག་ཐོབ་པ་འདི་ཆུད་མ་ཟོས་པར་ སྙིང་པོ་ལེན་འདོད་བཅོས་མིན་ཞིག་
བསྐྱེད། དེ་ནས་ཕྱི་གཤོལ་གྱི་ལེ་ལོ་འགོག་ཕྱིར་འཆི་བ་མི་རྟག་པ་བསམ་ཚུལ་
མན་ངག་ལས་འབྱུང་བ་ལྟར་བསམ་ནས། ཚེ་འདིའི་རྣམ་གཡེང་གང་གིའང་དབང་
དུ་མི་འགྲོ་བར་སྒྲུབ་པ་ལ་རང་གིས་ནང་ནས་བསྐུལ་ཐུབ་པ་ཞིག་བྱ། དེ་ནས་ལས་
འབྲས་བསླུ་བ་མེད་པའི་ཚུལ་སྒོ་དུ་མ་ནས་བསམ་སྟེ་ངན་སོང་གི་གཡང་ས་འགོག་
ཐུབ་པ་ཞིག་དང༌། སྐྱབས་འགྲོ་སྔར་ལས་ཀྱང་ཤུགས་དྲག་པ་ཞིག་དང་སྐྱབས་
འགྲོའི་བསླབ་བྱ་རྣམས་ཞིབ་ཏུ་བསམ་སྟེ་སྒོ་གསུམ་ལ་དྲན་པ་ཉེ་བར་བཞག་ནས་
མངོན་མཐོའི་རྒྱུ་ཚོགས་ཚང་བ་ཞིག་སྒྲུབ་པ་ལ་འབད། དེ་ནས་དེ་ཙམ་གྱིས་ཆོག་
པར་མི་འཛིན་པར་འཁོར་བའི་སྡུག་བསྔལ་སྒོ་དུ་མ་ནས་བསམ་ཞིང་། ཁྱད་པར་
ཁྱབ་པ་འདུ་བྱེད་ཀྱི་སྡུག་བསྔལ་ཕྲ་མོའི་ཉེས་དམིགས་ལེགས་པར་བསམ་ནས་
འཁོར་བ་སྤྱི་ལས་བློ་ལོག་པ་ཞིག་བྱ་ཞིང་། འཁོར་བ་ལས་ཐར་པའི་ཐབས་དམ་
པ་ལམ་བསླབ་པ་རིན་པོ་ཆེ་རྣམ་པ་གསུམ་དང་། དེའི་ནང་ནས་ཀྱང་བསྟན་པའི་
རྩ་བ་སོ་སོར་ཐར་པའི་བཅས་མཚམས་བསྲུང་བ་ལ་སྐྱེས་བུའི་རྩལ་ཅི་ཡོད་ཀྱིས་
འབད། དེ་ལྟར་འབད་པས་སྲིད་པ་མཐའ་དག་མེ་འབར་བའི་རླབས་ལྟར་མཐོང་
སྟེ་འཁོར་བ་ལས་ཐར་འདོད་ཤུགས་དྲག་སྐྱེས་པ་ན་རང་གཅིག་པུ་འཁོར་བ་ལས་
ཐར་པའི་ཐབས་སུ་སྟོང་ཉིད་སྒོམ་པ་ལ་ཆིག་བསྒྲིལ་བྱས་ན་དམན་ལམ་དུ་ལྟུང་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བར་འགྱུར་བས་དེ་ལྟར་མི་བྱ་བར་ཐེག་པ་ཆེན་པོའི་དགེ་བའི་བཤེས་གཉེན་
འབྲལ་མེད་དུ་བསྟེན་ནས་ཐེག་པ་མཆོག་གི་གདམས་ངག་ཡང་དང་ཡང་དུ་མཉན་
ཏེ་བློ་གྲོས་དང་ནུས་པ་དང་། རྩོལ་བ་ཅི་ཡོད་ཀྱིས་ཐེག་པ་ཆེན་པོར་འཇུག་པའི་
ཐབས་ཤིག་བྱ་དགོས་ལ། ཐེག་པ་ཆེན་པོར་འཇུག་པའི་འཇུག་སྒོ་དང་། ཐེག་པ་
ཆེན་པོའི་ལམ་གྱི་རྩ་བ་དང༌། གཞུང་ཤིང་དང་། སྙིང་པོ་དང༌། གནད་ཐམས་ཅད་
བསྡུས་ པའི་སྡོམ་ནི་བྱང་ཆུབ་ཀྱི་སེམས་རིན་པོ་ཆེ་ཉིད་ཡིན་ཏེ། བྱང་ཆུབ་ཀྱི་
སེམས་བཅོས་མ་མིན་པ་ཞིག་རྒྱུད་ལ་སྐྱེས་ན་མངོན་ཤེས་དང་རྫུ་ འཕྲུལ་ལ་
སོགས་པའི་ཡོན་ཏན་གཞན་གང་ཡང་མེད་ཀྱང་། སེམས་རིན་པོ་ཆེ་དེ་སྐྱེད་ཙམ་
ཉིད་ནས་བྱང་ཆུབ་སེམས་དཔའ་ཞེས་བྱ་བའི་མིང་ཐོབ་ཅིང་རྒྱལ་བའི་སྲས་སུ་
འགྱུར་བ་དང༌། འགྲོ་བ་ལྷ་དང་བཅས་པའི་ཕྱག་གི་གནས་སུ་འགྱུར་བ་དང༌།
ཐེག་པ་ཆེན་པོའི་སྒོར་ཚུད་པ་ཡིན་ལ། བྱང་ཆུབ་ཀྱི་སེམས་རིན་པོ་ཆེ་འདི་མེད་ན་
མངོན་ཤེས་དང་རྫུ་འཕྲུལ་ལ་སོགས་པའི་ཡོན་ཏན་རྒྱ་ཆེན་པོ་ཇི་སྙེད་ཅིག་ཡོད་
ཀྱང་ཐེག་པ་ཆེན་པོའི་སྒོར་མི་ཚུད་ཅིང་བྱང་ཆུབ་སེམས་དཔའི་མིང་མི་ཐོབ་ལ།
རྒྱལ་སྲས་སུ་ཡང་མི་འགྱུར་རོ། །བྱང་ཆུབ་ཀྱི་སེམས་ལ་སྨོན་པ་བྱང་ཆུབ་ཀྱི་
སེམས་དང་འཇུག་སེམས་གཉིས་ལས། ཐོག་མར་སྨོན་སེམས་བསྐྱེད་དགོས་ལ།
དེ་ཡང་སེམས་ཅན་གྱི་དོན་དུ་སངས་རྒྱས་ཐོབ་པར་གྱུར་ཅིག་ཅེས་ཚིག་ཏུ་བརྗོད་
པ་ཙམ་དང་། ཚིག་རྗེས་འབྲང་བའི་གོ་བ་ཙམ་གྱིས་བྱང་ཆུབ་ཀྱི་སེམས་སུ་མི་
འགྱུར་གྱི། བྱང་ཆུབ་ཀྱི་སེམས་མཚན་ཉིད་ཚང་བ་ཞིག་སྐྱེ་བ་ལ། གཞན་དོན་དོན་
གཉེར་དང་བྱང་ཆུབ་དོན་གཉེར་གཉིས་ཚང་དགོས་ལ། དེ་གཉིས་ཀྱང་ཐོག་མར་
གཞན་དོན་དོན་གཉེར་མཚན་ཉིད་ཚང་བ་ཞིག་བསྐྱེད། གཞན་དོན་དེའི་ཕྱིར་དུ་
- 168 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བྱང་ཆུབ་དོན་གཉེར་བསྐྱེད་པ་ཡིན་ནོ། །གཞན་དོན་དོན་གཉེར་མཚན་ཉིད་ཚང་
བ་ཞིག་སྐྱེ་བ་ལ་སྙིང་རྗེ་ཆེན་པོ་བཅོས་མ་མིན་པ་ཞིག་སྐྱེ་དགོས་ལ་དེ་སྐྱེ་བ་ལ་
སེམས་ཅན་ཐམས་ཅད་ལ་ཉེ་རིང་མེད་པར་བུ་གཅིག་པུ་ལྟར་མཐོང་བའི་ཡིད་འོང་
གི་བྱམས་པ་སྐྱེ་དགོས་ལ། བྱམས་པ་དེ་བསྐྱེད་པ་ལ་མན་ངག་གཉིས་ཡོད་དེ།
ཤེར་ཕྱིན་གྱི་མདོ་དང་བྱང་ཆུབ་སེམས་དཔའི་སྡེ་སྣོད་སོགས་ནས་གསུངས་པ་
ལྟར་སེམས་ཅན་རྣམས་གཉེན་དུ་ལྟ་བ་དང༌། དྲིན་དྲན་པ་དང༌། དྲིན་ལན་གཟོ་བ་
རྣམས་བསམ་ནས་ཡིད་འོང་གི་བྱམས་པ་བསྐྱེད་པ་དང༌། མདོ་སྡེ་ཕལ་པོ་ཆེ་ནས་
གསུངས་པ་ལྟར་བདག་གཅེས་འཛིན་གྱི་སྐྱོན་དང་། གཞན་གཅེས་འཛིན་གྱི་ཕན་
ཡོན་རིག་པར་བྱས་ནས། སེམས་ཅན་རྣམས་ཀྱིས་གནས་སྐབས་དང་མཐར་ཐུག་
ཏུ་ཕན་འདོགས་ལུགས་རྣམས་བསམ་སྟེ་ཡིད་འོང་གི་བྱམས་པ་བསྐྱེད་པ་གཉིས་
ཡོད་དོ། །དང་པོ་ནི་ཤེར་ཕྱིན་གྱི་མདོ་ལས་དེ་སེམས་ཅན་ཐམས་ཅད་ལ་མར་འདུ་
ཤེས་པ་དང་། ཕར་འདུ་ཤེས་པ་དང་། བུར་འདུ་ཤེས་པ་དང་། བུ་མོར་འདུ་ཤེས་
པ་བསྐྱེད་པར་བྱ་ཞིང་། དེ་བཞིན་དུ་སྐྱེས་པ་དང་། བུད་མེད་དག་ལ་འདུ་ཤེས་དེ་
དག་བྱས་ནས། བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་
དཔའི་སྤྱོད་པ་སྤྱོད་དོ། །དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་
སེམས་ཅན་ཐམས་ཅད་ལ་མར་འདུ་ཤེས་པ་དང༌། ཕར་འདུ་ཤེས་པ་དང་། བུར་
འདུ་ཤེས་པ་དང་། བུ་མོར་འདུ་ཤེས་པ་དང་། བདག་ཉིད་ཀྱི་བར་དུ་ཡང་འདུ་
ཤེས་བསྐྱེད་པར་བྱ་སྟེ། ཇི་ལྟར་བདག་ནི་ཐམས་ཅད་ནས་ཐམས་ཅད་རྣམ་པ་
ཐམས་ཅད་དུ་ཐམས་ཅད་སྡུག་བསྔལ་ཐམས་ཅད་ལས་ཐར་བར་བྱ་བ་དེ་བཞིན་
དུ་སེམས་ཅན་ཐམས་ཅད་ཐམས་ཅད་ནས་ཐམས་ཅད་རྣམ་པ་ཐམས་ཅད་དུ་
- 169-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཐམས་ཅད་སྡུག་བསྔལ་ཐམས་ཅད་ལས་ཐར་བར་བྱའོ་ཞེས་དེ་ལྟར་སེམས་ཅན་
ཐམས་ཅད་ལ་ཡང་འདུ་ཤེས་བསྐྱེད་པར་བྱ་སྟེ། ཞེས་གསུངས་པ་དང་། བྱང་ཆུབ་
སེམས་དཔའི་སྡེ་སྣོད་ལས། ཤཱ་རིའི་བུ་ཇི་ལྟར་ན་བྱང་ཆུབ་སེམས་དཔའ་སེམས་
ཅན་ཐམས་ཅད་ལ་ཕ་མར་འདུ་ཤེས་བསྐྱེད་ཅེ་ན། ཤཱ་རིའི་བུ་འདི་ལ་ཡུན་རིང་
པོའི་དུས་ན་མར་མ་གྱུར་པ་དང༌། ཕར་མ་གྱུར་པའི་སེམས་ཅན་གང་ཡང་རྙེད་
པར་སླ་བ་མ་ཡིན་ཏེ། སེམས་ཅན་ཐམས་ཅད་ཀྱང་ཕ་མར་གྱུར་ཏེ། དེ་དག་ལ་
འདོད་ཆགས་ཀྱིས་སེམས་སྐྱེས་ན་མར་འདུ་ཤེས་པ་སྤོང་ངོ༌། །ཞེ་སྡང་གི་སེམས་
སྐྱེས་ན་ཕར་འདུ་ཤེས་པས་སྤོང་སྟེ། ཤཱ་རིའི་བུ་རྣམ་གྲགས་འདིས་ཅི་ནས་སེམས་
ཅན་ཐམས་ཅད་བྱང་ཆུབ་སེམས་དཔའི་གཉེན་ཡིན་པ་དེ་ལྟར་རིག་པར་བྱའོ། །
ཞེས་སོགས་རྒྱ་ཆེར་གསུངས་པ་ལྟར་སེམས་ཅན་ཐམས་ཅད་རང་གི་ཚེ་རབས་སྔ་
མའི་མ་དྲིན་ཅན་ཤ་སྟག་ཡིན་པ་དང་། མ་བྱས་རེས་ཀྱིས་དྲིན་ཚད་མེད་པས་
བསྐྱངས་པའི་ཚུལ་རྣམས་བསམ་སྟེ་ཡིད་འོང་གིས་བྱམས་པ་བསྒྲུབ། དེ་ལ་བརྟེན་
ནས་སྙིང་རྗེ་ཆེན་པོ་བསྐྱེད། དེས་འཕངས་ནས་སེམས་ཅན་ཐམས་ཅད་ཀྱི་དོན་
སྒྲུབ་པའི་ཁུར་འཁྱེར་བའི་ལྷག་བསམ་དང་། སེམས་ཅན་ཐམས་ཅད་ཀྱི་དོན་དུ་
བླ་ན་མེད་པའི་བྱང་ཆུབ་ངེས་པར་སྒྲུབ་པར་དམ་བཅའ་བའི་བྱང་ཆུབ་ཀྱི་སེམས་
མཚན་ ཉིད་ ཚང་ བ་ བསྐྱེད་ པ་ ཡིན་ནོ། །ཡིད་འོང་ གི་ བྱམས་ པ་ བསྐྱེད་ ཐབས་
གཉིས་པ་ནི། འཁོར་བའི་གནས་ཀྱི་སྡུག་བསྔལ་ཇི་སྙེད་ཅིག་ཡོད་པ་ཐམས་ཅད་
བདག་གཅེས་འཛིན་ལས་འབྱུང་བ་དང༌། འཁོར་བའི་བདེ་བ་ཐམས་ཅད་དང་།
ཐར་པ་དང་ཐམས་ཅད་མཁྱེན་པའི་ཡོན་ཏན་ཐམས་ཅད་སེམས་ཅན་གཅེས་
འཛིན་ཉིད་ལས་འབྱུང་བའི་ཚུལ་མདོ་སྡེ་ཕལ་པོ་ཆེ་དང་། དེའི་མན་ངག་བྱང་ཆུབ་
- 170 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སེམས་འགྲེལ་དང་། རྨི་ལམ་ཡིད་བཞིན་ནོར་བུའི་གཏམ་དང་། རིན་ཆེན་ཕྲེང་བ་
དང༌། མདོ་བཏུས་སོགས་འཕགས་པ་ཀླུ་སྒྲུབ་ཀྱིས་མཛད་པའི་མན་ངག་རྣམས་
དང༌། སློབ་དཔོན་འདི་ཉིད་ཀྱིས་མཛད་པའི་སྐྱེས་རབས་སོ་བཞི་པ་དང་། སྨོན་
ལམ་བདུན་ཅུ་པ་དང་། ཕར་ཕྱིན་བསྡུས་པ་ལ་སོགས་པ་རྣམས་དང་། རྗེ་བཙུན་
འཇམ་པའི་དབྱངས་ཀྱིས་རྗེས་སུ་བཟུང་བ་རྒྱལ་སྲས་ཞི་བ་ལྷའི་གཞུང་བསླབ་
བཏུས་དང་། སྤྱོད་འཇུག་གཉིས་ནས་རྒྱ་ཆེར་འབྱུང་བ་ལྟར་བསམ་ནས། སེམས་
ཅན་ཐམས་ཅད་དགོས་འདོད་མ་ལུས་འབྱུང་བའི་ཡིད་བཞིན་གྱི་ནོར་བུ་རིན་པོ་ཆེ་
ལྟར་མཐོང་ནས་ཤིན་ཏུ་གཅེས་ཤིང་ཕངས་པའི་རྣམ་པ་ཅན་གྱི་ཡིད་འོང་གི་བྱམས་
པ་སྒྲུབས། དེ་ལ་བརྟེན་ནས་སྙིང་རྗེ་ཆེན་པོ་དང་། ལྷག་བསམ་དང་། བྱང་ཆུབ་ཀྱི་
སེམས་བསྐྱེད་ཚུལ་མན་ངག་སྔ་མ་དང་མཚུངས་སོ། །དེ་ལྟར་གཞན་དོན་དོན་
གཉེར་མན་ངག་གཉིས་ནས་ཇི་ལྟར་འབྱུང་བ་ལྟར་བཅོས་མ་མིན་པ་བསྐྱེད་ནས།
སེམས་ཅན་ཐམས་ཅད་སྡུག་བསྔལ་ལས་སྒྲོལ་བར་རིངས་པ་ན་ད་ལྟའི་གནས་
སྐབས་འདི་ལྟ་བུས་སེམས་ཅན་ཐམས་ཅད་ཀྱི་དོན་ལྟ་ཞོག །སེམས་ཅན་གཅིག་
གི་དོན་ཡང་ཡོངས་སུ་རྫོགས་པར་བྱེད་མི་ནུས་པ་དང་། དེར་མ་ཟད་ཉན་རང་
དགྲ་བཅོམ་པའི་གོ་འཕང་ཐོབ་ཀྱང་དེ་ལྟར་མི་ནུས་ཤིང་། སེམས་ཅན་ཐམས་ཅད་
སྡུག་བསྔལ་ཐམས་ཅད་ལས་སྒྲོལ་བ་དང་། མཐར་ཐུག་གི་བདེ་བ་ལ་འགོད་པའི་
ནུས་པ་སངས་རྒྱས་ཉག་གཅིག་ལ་ཡོད་པར་མཐོང་ནས་དེའི་ཕྱིར་དུ་སངས་རྒྱས་
ཀྱི་གོ་འཕང་ངེས་པར་སྒྲུབ་པར་འདོད་ཅིང་གོ་འཕང་དེ་ངེས་པར་སྒྲུབ་པར་དམ་
བཅའ་བའི་བྱང་ཆུབ་ཀྱི་སེམས་རིན་པོ་ཆེ་འབད་པ་དུ་མས་བསྐྱེད་པ་ཡིན་ནོ། །དེ་
ལྟར་བྱང་ཆུབ་ཀྱི་སེམས་ལ་བཅོས་མ་མིན་པའི་མྱོང་བ་སྐྱེས་པ་ན་སངས་རྒྱས་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དངོས་མཇལ་བའམ། དེ་མིན་ཡང་རྒྱལ་བས་བྱིན་གྱིས་བརླབས་པའི་དགེ་བའི་
བཤེས་གཉེན་ཐེག་པ་ཆེན་པོའི་སྡོམ་པ་དང་ལྡན་པའི་སྤྱན་སྔར་སྨོན་སེམས་ཆོ་
གས་བཟུང་སྟེ་དེའི་བསླབ་བྱ་རྣམས་ལ་ཚུལ་བཞིན་དུ་བསླབ། དེ་ནས་རྒྱལ་སྲས་
ཀྱི་སྤྱོད་པ་རྣམས་ལ་སློབ་འདོད་སྦྱངས་ཏེ་རྒྱལ་སྲས་ཀྱི་སྤྱོད་པ་ཡོངས་སུ་རྫོགས་
པ་ལ་སློབ་པའི་ཁུར་འཁྱེར་བར་ནུས་པ་ན་འཇུག་སྡོམ་བླངས་ཏེ་དེའི་བསླབ་བྱ་
མཐའ་དག་ལ་ཚུལ་བཞིན་དུ་སློབ་ཅིང་། ཁྱད་པར་རྩ་ལྟུང་བཅོ་བརྒྱད་དང་ཉེས་
བྱས་བཞི་བཅུ་ཞེ་དྲུག་གིས་མ་གོས་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་
བྱའོ། །
གཉིས་པ་ཡན་ལག་གི་དོན་ལ་གཉིས། སྟོན་པས་སྔོན་ཐུགས་བསྐྱེད་ཚུལ་
དང༌། ཐུགས་བསྐྱེད་ནས་ དེའི་བསླབ་བྱ་རྣམས་ལས་ནམ་ ཡང་མ་ འདའ་བར་
མཛད་ཚུལ་ལོ། །དང་པོ་ནི། སྤྱོད་དམ་མི་སྤྱོད་སྙམ་པ་ཡི། །རྣམ་པར་རྟོག་པ་རྣམ་
སྤངས་ནས། །འགྲོ་བ་འདི་ནི་ ཉམ་ ཐག་ཅེས། ཁྱོད་ བདག་ ཉིད་ ཀྱི་ ཞལ་ གྱིས་
བཞེས། །ཞེས་ གསུངས། །དོན་ནི། སྟོན་ པ་ ཐུབ་ པའི་ དབང་ པོས་ སྔོན་སློབ་ པ་
ལམ་གྱི་གནས་སྐབས་སུ་ཐུགས་བསྐྱེད་ཇི་ལྟར་མཛད་པ་ནི་འཁོར་བའི་གནས་ན་
སེམས་ཅན་སྡུག་བསྔལ་གྱིས་ཉམ་ཐག་པ་རྣམས་གཟིགས་པ་ན་སྙིང་རྗེ་ཆེན་པོ་
འཁྲུངས་ཏེ་སེམས་ཅན་འདི་ཐམས་ཅད་བདག་གིས་འཁོར་བའི་རྒྱ་མཚོ་ཆེན་པོ་
ནས་བཏོན་ཏེ་སངས་རྒྱས་ཀྱི་ས་ལ་བཞག་པར་བྱ། དེའི་ཕྱིར་དུ་སངས་རྒྱས་ཀྱི་གོ་
འཕང་སྒྲུབ་པའི་ཐབས་རྒྱལ་སྲས་ཀྱི་སྤྱོད་པ་རླབས་པོ་ཆེ་མཐའ་དག་ལ་ངེས་པར་
བསླབ་པར་བྱའོ་སྙམ་དུ་ རང་ཉིད་སེམས་ཅན་ཐམས་ཅད་ཀྱི་གཏེ་པོ་ལྟ་བུར་
བཞག་སྟེ་སེམས་ཅན་ཐམས་ཅད་ཀྱི་སྡུག་བསྔལ་མ་ལུས་སེལ་བ་དང་། ཕན་བདེ་
-172 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
མ་ལུས་སྒྲུབ་པའི་ཁུར་བཞེས་ཏེ་སྙིང་རྗེ་ཆེན་པོས་ཐུགས་ཆེས་ཆེར་བསྐྱོད་པའི་
དབང་གིས་དེ་ལྟ་བུའི་སྤྱོད་པ་རླབས་པོ་ཆེ་དེ་དག་ལ་སློབ་ནུས་སམ་མི་ནུས་སྙམ་
པ་དང༌། བདག་གིས་སྤྱོད་ཐུབ་བམ་མི་ཐུབ་སྙམ་པ་དང་། འདི་ལ་སྤྱོད་འདི་ལ་མི་
སྤྱོད་སྙམ་པའི་རྣམ་པར་རྟོག་པ་རྣམ་པར་སྤངས་ནས་འགྲོ་བ་ཉམ་ཐག་འདི་དག་
ནི་བདག་གིས་ངེས་པར་བསྒྲལ་བར་བྱའོ། །ཞེས་མགོན་པོ་ཁྱོད་བདག་ཉིད་ཀྱི་
ཞལ་གྱིས་བཞེས་སོ། །གཞུང་འདི་ལ་སློབ་དཔོན་ཕྱོགས་ཀྱི་གླང་པོས་སྤེལ་མ་
མཛད་པར། བདེ་གནས་སྙིང་རྗེ་མེད་པ་ནི། །སྤྱོད་དམ་མི་སྤྱོད་རྣམ་མི་དཔྱོད། །
རང་ གི་ བདེ་ བས་ གཞན་ དབང་ ཕྱིར། །དེ་ ཉིད་ དང་ ནི་ ངེས་ པར་ སྦྱར། །ཞེས་
སེམས་ཅན་རྣམས་ནི་བླང་དོར་ལ་རྨོངས་པས་རང་གི་དོན་ཡང་སྒྲུབ་པར་མི་ནུས་
ན་གཞན་གྱིས་དོན་སྒྲུབ་པར་ག་ལ་ནུས། ལྷག་པར་སེམས་ཅན་རྣམས་སྙིང་རྗེ་
མེད་པས་རང་གི་བདེ་བ་ཙམ་ཞིག་སེམས་པ་ལས་མ་འདྲིས་པའི་སེམས་ཅན་
གཞན་རྣམས་ཀྱི་དོན་སེམས་པ་རྨི་ལམ་དུ་ཡང་མི་འབྱུང་བས་གཞན་གྱི་བདེ་བ་
སྒྲུབ་སྙམ་པའི་བསམ་པ་ཙམ་ཡང་མེད་ན་དེའི་ཕྱིར་དུ་བསམ་པ་ཐག་པས་འཇུག་
པར་ག་ལ་ནུས། སྟོན་པ་ཐུགས་རྗེ་ཅན་འདིས་ནི་འཇིག་རྟེན་ཐམས་ཅད་དང་མི་
མཐུན་པའི་གཏམ་གྱི་གཞིར་གྱུར་པ་བདག་པས་གཞན་གཅེས་པའི་ཐུགས་རྗེ་ཆེན་
པོས་ཐུགས་རྒྱུད་རང་དབང་མེད་པར་བསྐུལ་ཏེ་འགྲོ་བ་མ་ལུས་སྒྲོལ་བར་ཞལ་
གྱིས་བཞེས་སོ་ཞེས་སྦྱར་རོ། །སྟོན་པ་ཐུགས་རྗེ་ཅན་འདིས་འགྲོ་བ་ཉམ་ཐག་པ་
རྣམས་ཀྱི་སྡུག་བསྔལ་སེལ་བ་དང་བདེ་བ་སྒྲུབ་པའི་ཁུར་འཁྱེར་ནས་དེ་ལྟ་བུ་ནུས་
སམ་མི་ནུས་སྙམ་པའི་རྣམ་རྟོག་མེད་པར་སྙིང་སྟོབས་ཆེན་པོས་དེ་ལྟར་སྒྲུབ་པར་
ཞལ་གྱིས་བཞེས་པ་ནི་མདོ་མང་པོ་ལས་གསུངས་ཏེ། དེ་ཡང་། དྲིན་ལན་བསབ་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པའི་མདོ་ལས་གསུངས་ཚུལ་ནི། སྟོན་པ་ཐུགས་རྗེ་ཅན་འདི་ཉིད་སྔོན་དམྱལ་བའི་
ཤིང་རྟ་འདྲེན་པར་ འཁྲུངས་པ་ན་ གྲོགས་ཟླ་བོ་ཞིག་དང་ གཉིས་ ཀྱིས་ལྕགས་
བསྲེགས་ཀྱིས་གཞིར་གཤིན་རྗེ་ཨ་གླང་གི་ཤིང་རྟ་འདྲེན་པ་ལས་ཟླ་བོ་དེ་ཉམ་
ཆུང་བས་ཤིང་རྟ་འདྲེན་མ་ནུས་པ་ན། གཤིན་རྗེ་ཨ་གླང་གིས་ལྕགས་ཀྱི་མདུང་རྩེ་
གསུམ་པ་བྲང་ལ་བསྣུན་པས་ཁྲག་གི་ཆར་བབ་ཅིང་སྡུག་བསྔལ་གྱིས་ཉམ་ཐག་
ནས་སྨྲེ་སྔགས་བཏོན་པ་ན། དེ་ལ་བཟོད་གླགས་མེད་པའི་སྙིང་རྗེ་འཁྲུངས་ནས་
སེམས་ཅན་འདི་སྡུག་བསྔལ་ལས་ཐར་བར་བྱས་ཏེ་དམྱལ་བའི་སྡུག་བསྔལ་འདི་
ང་ གཅིག་པུས་བཟོད་ པར་ བྱའོ་ སྙམ་དུ་ཐུགས་བསྐྱེད་ཅིང་། སེམས་ཅན་དེས་
མཚོན་ནས་ལས་ངན་པའི་དབང་གིས་དམྱལ་བར་ལྷུང་བ་དང་ལྟུང་བར་འགྱུར་
བའི་སེམས་ཅན་ཐམས་ཅད་ལ་བཟོད་གླགས་མེད་པའི་སྙིང་རྗེ་སྐྱེས་ནས་བྱང་
ཆུབ་ཏུ་ཐུགས་བསྐྱེད་དེ། གཤིན་རྗེ་ཨ་གླང་ལ་སེམས་ཅན་ཉམ་ཐག་འདི་ཐོངས་
ལ་འདིའི་ཐག་པའང་ངའི་མགོ་ལ་སྐོན་ཅིག །ང་གཅིག་པུས་དྲངས་པར་བྱའོ་ཞེས་
གསུངས་པ་ན། ཨ་གླང་ ཁྲོས་ནས་ལྕགས་ ཀྱི་མདུང་རྩེ་གསུམ་པ་བསྣུན་པས་
བསྐལ་པ་བརྒྱར་བསགས་པའི་སྡིག་པ་དག་ཅིང་། དེ་ནས་ཚེ་འཕོས་ཏེ་སུམ་ཅུ་རྩ་
གསུམ་གྱི་ལྷར་སྐྱེས་པར་གསུངས་སོ། །འདི་བཅོམ་ལྡན་འདས་ཀྱིས་བྱམས་པའི་
ཐུགས་བསྐྱེད་པའི་ཐོག་མ་ཡིན་པ་དང་། དེ་ནས་བཟུང་སྟེ་མངོན་པར་རྫོགས་པར་
སངས་ རྒྱས་ པའི་ བར་ དུ་ སེམས་ཅན་ ཐམས་ཅད་ ལ་ བྱམས་པ་དང་ སྙིང་ རྗེའི་
སེམས་རྒྱུན་མ་ཆད་པར་བསྐྱེད་པར་མཛངས་བླུན་ལས་གསུངས་སོ། །སྟོན་པ་
ཐུགས་རྗེ་ཅན་འདིས་ཐུགས་བསྐྱེད་ཚུལ་འདུལ་བ་ལུང་ལས་གསུངས་པ་ནི་ལུང་
སྨན་གྱི་གཞི་ལས། སྟོན་པ་ལ་རྒྱལ་པོ་གསལ་རྒྱལ་གྱིས་སྟོན་པས་ཐོག་མར་གང་
- 174 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དུ་སེམས་བསྐྱེད་ལགས་ཞུས་པ་ན། སྟོན་པས་བཀའ་སྩལ་པ། སྔོན་རྒྱལ་པོ་འོད་
ལྡན་ཞེས་བྱ་བའི་ཡུལ་དུ་གླང་པོ་རིན་པོ་ཆེ་མེ་ཏོག་ཀུ་མུ་དའི་མདོག་ལྟར་དཀར་
བ་ཡན་ལག་བདུན་ཤིན་ཏུ་གནས་པ་ཞིག་བྱུང་སྟེ། དེ་རྒྱལ་པོ་འོད་ལྡན་གྱིས་
མཐོང་ནས་གླང་ པོ་ འདུལ་མཁན་ལ་འདི་ དུལ་བར་ བྱས་ ལ་ ང་ ལ་ ཕུལ་ཞིག་
གསུངས་པས། གླང་ པོ་འདུལ་མཁན་ གྱིས་ བཀའ་བཞིན་ འཚལ་ཞེས་ཟེར་ཏེ།
གླང་པོ་ཆེ་དུལ་བར་བྱས་ནས་རྒྱལ་པོ་ལ་ཕུལ་བ་དང་། རྒྱལ་པོས་གླང་པོ་ཆེ་ལ་
ཞོན་འདུལ་མཁན་ཡང་གོང་དུ་ཞོན་ཏེ་རི་དྭགས་གཤོར་དུ་སོང་བ་ན། གླང་པོ་ཆེ་
དེས་གླང་མོའི་དྲི་ཚོར་ཏེ་རྗེས་བཞིན་དུ་རྒྱུགས་ནས་རླུང་ལྟར་ཁྱེར་བ་དང༌། རྒྱལ་
པོ་འོད་ལྡན་གྱིས་གླང་པོ་འདུལ་མཁན་ལ་ནམ་མཁའ་འགུལ་བ་འདྲ་ཞིང་ཕྱོགས་
ཀུན་མྱུལ་དུ་འགྲོ་བ་འདྲ་བ་འདི་ཟློག་ཅིག །དེས་ལྡོག་མ་ནུས་ཏེ་རྒྱལ་པོ་ལ་གླང་
པོ་འདི་ནི་མི་ཐུབ་ཀྱིས་ཤིང་གི་ཡལ་ག་ལ་འཇུས་མཛོད་ཅེས་བྱས་པས། རྒྱལ་
པོས་ཤིང་གི་ཡལ་ག་ལ་འཇུས་པས་སྲོག་གི་འཇིགས་པ་ལས་ཐར་རོ། །དེ་ནས་
རྒྱལ་པོས་གླང་པོ་འདུལ་མཁན་ལ་ཁྱོད་ཀྱིས་གླང་པོ་མ་དུལ་བར་ང་ལ་ཕུལ་ལོ། །
དེས་སྨྲས་པ། ལྷ། བདག་གིས་ཤིན་ཏུ་ཐུལ་མོད་ཀྱིས། བ་གླང་མོའི་དྲི་ཚོར་ནས་
ཉན་དུ་མ་བཏུབ་ལགས་སོ། །འོན་ཀྱང་དཔྱད་དྲན་ཏེ་ལོག་མཆིའོ་ཞེས་ཞུས་སོ། །
དེ་ནས་གླང་པོ་དེ་མྱོས་པ་དང་བྲལ་ཏེ་ཞག་བདུན་ལོན་པ་དང་། དཔྱད་དྲན་ཏེ་རང་
གི་གནས་སུ་འོངས་སོ། །དེ་ནས་འདུལ་མཁན་གྱིས་རྒྱལ་པོ་ལ་གླང་པོ་མཆིས་
ལགས་སོ། །རྒྱལ་པོས་སྨྲས་པ། ཁྱོད་ཀྱིས་འདི་མ་ཐུལ་ལོ། །ལྷ། ཐུལ་ལོ། །ཅིས་
མངོན། ལྷའི་ སྤྱན་ སྔར་ བབ་ པར་ བགྱིའོ། །ཞེས་ དེས་ ལྕགས་ ཀྱི་ ཐུ་ ལུམ་ མེས་
བསྲེགས་ཏེ་དཔྱད་ཀྱི་སར་ཁྱེར་ནས་ལན་དུ་གཞུག་པར་བརྩམས་པས། བག་ཚ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བ་མེད་པར་ལེན་ནོ། །དེ་མཐོང་ནས་གླང་རྫིས་རྒྱལ་པོ་ལ་གསོལ་བ། ལྷ་ལེན་དུ་
ནི་བཏུབ་ཀྱང་འགུམ་ལགས་སོ། །རྒྱལ་པོས་སྨྲས་པ། ཀྱེ་མཁས་པ། དེ་ལྟར་ཤིན་
ཏུ་དུལ་བ་འདིས་བདག་ཅག་གཡེངས་པ་འདི་ལ་རྒྱུ་ཅི་ཞིག་ཡོད། གླང་ རྫིས་
གསོལ་བ། ལྷ། བདག་གིས་སྔར་ལུས་དུལ་གྱི་སེམས་མ་དུལ་ལོ་ཞེས་མ་གསོལ་
ཏམ། བདག་ནི་ ལུས་འདུལ་བ་ལགས་ ཀྱི་སེམས་འདུལ་བ་ནི་མ་ལགས་སོ། །
རྒྱལ་པོས་སྨྲས་པ། སེམས་འདུལ་བ་འགའ་ཡོད་པ་ཐོས་སམ་ཞེས་དྲིས་པ་ན།།
གླང་པོ་ཆེ་འདུལ་མཁན་དེ་ལ་ཕྱོགས་བཅུའི་སངས་རྒྱས་རྣམས་ཀྱི་བྱིན་རླབས་དང་
ནུས་མཐུ་ཞུགས་ནས་དེས་སྨྲས་པ། ལྷ། ལུས་དང་སེམས་གཉིས་ཀ་འདུལ་བར་
བྱེད་པ་ནི་སངས་རྒྱས་བཅོམ་ལྡན་འདས་མཆིས་སོ། །རྒྱལ་པོ་ཆེན་པོ་སངས་རྒྱས་
མཐུ་བོ་ཆེ། །ཉོན་མོངས་སྤངས་པ་དཔའ་བོ་སྟོབས་ལྡན་པ། །དེ་དག་གང་དག་དེ་
འདྲར་རྗེས་འབྲང་བ། །དེ་དབང་འདིར་ནི་གཟུགས་མེད་སེམས་འགྱུར་རོ། །ཞེས་
སོགས་སངས་རྒྱས་རྣམས་ཀྱི་ཡོན་ཏན་རྒྱ་ཆེར་བསྒྲགས་སོ། །དེ་ནས་རྒྱལ་པོ་འོད་
ལྡན་གྱིས་སངས་རྒྱས་བཅོམ་ལྡན་འདས་རྣམས་ཀྱི་བརྩོན་འགྲུས་དང་སྟོབས་ཐོས་
ནས་ཤིན་ཏུ་དད་དེ་སྦྱིན་པ་དག་བྱིན། བསོད་ནམས་དག་བྱས་ཏེ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་པ། སྦྱིན་པ་རྒྱ་ཆེན་གྱུར་
པ་འདི་ཡིས་སུ། །འགྲོ་བར་རང་བྱུང་སངས་རྒྱས་གྱུར་ནས་ནི། །སྔོན་གྱི་རྒྱལ་བ་
རྣམས་ཀྱིས་མ་བསྒྲལ་བ། །སྐྱེ་བོའི་ཚོགས་དག་བདག་གིས་བསྒྲལ་བར་བྱ། །
བདག་གིས་སྐྱེ་དགུ་ལེགས་བསྐྱངས་ལས་བྱུང་བའམ། །བཏང་བ་ལས་བྱུང་བསོད་
ནམས་ཡོད་པ་གང་། །དེས་ནི་སངས་རྒྱས་ཉིད་ཐོབ་འཇིག་རྟེན་དག །འདོད་པའི་
རིམས་ནད་ལས་ནི་ཐར་ པར་བྱ། །ཞེས་ཕྱོགས་བཅུའི་སངས་རྒྱས་ཐམས་ཅད་
- 176 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། ད་
དཔང་དུ་བཞག་སྟེ་སྔོན་གྱི་རྒྱལ་བ་རྣམས་ཀྱིས་མ་བསྒྲལ་བར་འཁོར་བར་ལུས་
པའི་འགྲོ་བ་ཉམ་ཐག་འདི་དག་བདག་གིས་ངེས་པར་འཁོར་བ་ལས་བསྒྲལ་བར་
བྱའོ་ཞེས་ཞལ་གྱིས་བཞེས་སོ། །བསྐལ་བཟང་གི་སངས་རྒྱས་སྟོང་པོ་ཐམས་ཅད་
ཀྱིས་སྔོན་ཐུགས་བསྐྱེད་ཚུལ་སྟོན་པ་མདོ་སྡེ་བསྐལ་བཟང་ལས་སྟོན་པ་ཐུགས་རྗེ་
ཅན་འདིས་སྔོན་ཐུགས་བསྐྱེད་ཚུལ་གསུངས་པ་ནི། མདོ་དེ་ཉིད་ལས། ང་ནི་སྔོན་
ཚེ་དམན་པར་གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་ཆེན་ལ། །འཇམ་
གང་ཞིག་ནི་དབུལ་བ་བྱས་ནས་ཀྱང་། །དང་པོར་བྱང་ཆུབ་ཏུ་ནི་སེམས་བསྐྱེད་
དོ། །ཞེས་གསུངས་པ་ལྟར་སྟོན་པ་ཐུགས་རྗེ་ཅན་འདི་སྔོན་རྫ་མཁན་གྱི་བུ་ཁྱེའུ་
སྣང་བྱེད་དུ་སྐུ་འཁྲུངས་པའི་ཚེ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་བྱ་བ་
འཇིག་རྟེན་དུ་བྱོན་པ་དང་མཇལ་ཏེ་རྫའི་བུམ་པ་འཇམ་གྱིས་བཀང་བ་མེ་ལོང་
གིས་ཁ་བརྒྱན་པ་སོགས་མཆོད་པའི་ཡོ་བྱད་ཅི་ཡོད་ཕུལ་ཏེ། དེ་བཞིན་གཤེགས་
པ་ཁྱེད་སྐུ་ཅི་འདྲ་དང༌། །འཁོར་དང་སྐུ་ཚེའི་ཚད་དང་ཞིང་ཁམས་དང་། ཁྱེད་ཀྱི་
མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་པར་ཤོག །
ཅེས་བརྗོད་ནས་བྱང་ཆུབ་ཏུ་ཐུགས་བསྐྱེད་པར་གསུངས་སོ། །སྟོན་པ་ཐུགས་རྗེ་
ཅན་འདིས་སྔོན་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་སྙིགས་མའི་
འགྲོ་བ་ཉམ་ཐག་མ་ལུས་ངས་སྒྲོལ་ལོ་ཞེས་ཞལ་གྱིས་བཞེས་ པ་ནི། སྟོན་པ་
བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་འདི་སྔོན་བྲམ་ཟེ་རྒྱ་མཚོའི་
རྡུལ་དུ་འཁྲུངས་པའི་ཚེ་དེ་བཞིན་གཤེགས་པ་རིན་ཆེན་སྙིང་པོ་དང་མཇལ་ཏེ་
མཆོད་པའི་དངོས་པོ་ཚད་མེད་པས་དེ་བཞིན་གཤེགས་པ་རིན་ཆེན་སྙིང་པོ་འཁོར་
དང་བཅས་པ་ལོ་བརྒྱ་ཕྲག་མང་པོའི་བར་དུ་མཆོད་ཅིང་། འཁོར་ལོས་བསྒྱུར་བའི་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྒྱལ་པོ་རྩིབས་ཀྱི་མུ་ཁྱུད་དང་། རང་གི་སློབ་མ་བྲམ་ཟེ་རིག་བྱེད་ཀློག་པ་སྟོང་ལ་
སོགས་པ་སྲོག་ཆགས་བྱེ་བ་ཕྲག་མང་པོ་དེ་བཞིན་གཤེགས་པ་རིན་ཆེན་སྙིང་པོའི་
སྤྱན་སྔར་ཁྲིད་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་
བསྐྱེད་དུ་བཅུག་ཅིང་། དེ་དག་ཐམས་ཅད་ཀྱིས་ཀྱང་སེམས་བསྐྱེད་ནས་རང་རང་
གིས་སངས་རྒྱས་ཀྱི་ཞིང་བཟུང་བ་ན། རྒྱལ་པོ་རྩིབས་ཀྱི་མུ་ཁྱུད་ཀྱིས་བདེ་བ་ཅན་
གྱི་ཞིང་བཟུང་ནས་ཞིང་དེ་འགྲུབ་པའི་ཕྱིར་དུ་རྫོགས་སྨིན་སྦྱང་གསུམ་གྱི་སྤྱོད་པ་
ལ་སློབ་པར་དམ་བཅས། བྱང་ཆུབ་སེམས་དཔའ་གཞན་རྣམས་ཀྱིས་ཀྱང་ཞིང་
བཟང་ཞིང་རྒྱ་ཆེ་བ་དང་། གདུལ་བྱ་དག་པ་འབའ་ཞིག་བཟུང་། ཁྱད་པར་བསྐལ་
པ་བཟང་པོ་འདི་ལ་འཚང་རྒྱ་བར་འགྱུར་བའི་བྱང་ཆུབ་སེམས་དཔའ་ཀརྨ་སྐྱོང་ལ་
སོགས་པ་དགུ་བརྒྱ་དང་དགུ་བཅུ་གོ་དགུ་པོ་ཐམས་ཅད་ཀྱིས་འཇིག་རྟེན་རྒྱས་
ཤིང་ལོངས་སྤྱོད་ཆེ་བ་དང་གདུལ་བྱ་ཚེ་རིང་ཞིང་རྒྱུད་དག་པ་ཤ་སྟག་བཟུང་ནས།
རྩོད་ལྡན་ཚེ་ལོ་བརྒྱ་པའི་དུས་འདི་ཇི་ལྟར་མེའི་ཕུང་པོའི་ནང་དུ་སུ་ཡང་འཇུག་
པར་མི་སྤྲོ་བ་ཇི་བཞིན་དུ་གདུལ་བྱ་མ་རུང་བ། ཚེ་ཐུང་བ། ལོངས་སྤྱོད་ཆུང་བ།
དམུ་རྒོད་པ། བསམ་པ་ངན་པ། འཁྲུག་རྩོད་ཅན་དེ་དག་སུས་གདུལ་བར་ནུས་
ཞེས་ཡལ་བར་བོར་བ་ན། བྲམ་ཟེ་རྒྱ་མཚོའི་རྡུལ་བུ་གཅིག་པུ་མེའི་དོང་དུ་ལྷུང་བ་
མཐོང་བའི་མ་བཞིན་དུ་བཟོད་གླགས་མེད་པའི་སྙིང་རྗེས་བསྐྱོད་ནས་དེ་བཞིན་
གཤེགས་པ་རིན་ཆེན་སྙིང་པོའི་སྤྱན་སྔར་བླ་གོས་ཕྲག་པ་གཅིག་ཏུ་གཟར། པུས་
མོ་གཡས་པའི་ལྷ་ང་ས་ལ་བཙུགས་ནས་ཐལ་མོ་སྦྱར་ཏེ། ཕྱོགས་བཅུའི་སངས་
རྒྱས་ཐམས་ཅད་དཔང་པོར་གསོལ་ནས། དེ་བཞིན་གཤེགས་པ་རིན་ཆེན་སྙིང་པོ་
ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བསྐལ་པ་བཟང་པོ་ལ་སངས་
- 178 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
རྒྱས་ཀྱི་ཞིང་མི་མཇེད་ན་མི་ཚེ་ལོ་བརྒྱད་ཅུ་ཐུབ་པར་གྱུར་པ་ཐམས་ཅད་སྐྱེས་བུ་
དམ་པ་མཁས་པ་འདི་དག་གིས་སྤངས་ཤིང་བོར་བས། དེའི་ཚེ་སྲེད་པའི་རྦ་ཀློང་
དང་། འཁོར་བའི་འཁྲུལ་འཁོར་ན་སྐྱོབ་པ་མ་མཆིས་པ་དང༌། སྐྱབས་མ་མཆིས་
པ་ དང༌། དཔུང་ གཉེན་ མ་ མཆིས་ པ་ དང༌། སྡུག་ བསྔལ་ གྱི་ སྣོད་ དུ་ གྱུར་ པའི་
སེམས་ཅན་དེ་དག་སྤངས་ནས། རང་ རང་གི་ སངས་རྒྱས་ཀྱི་ཞིང་བཟང་དགུ་
ཡོངས་སུ་བཟུང་ཞིང་། ཤིན་ཏུ་དུལ་བ་དང་། བསམ་པ་ཡོངས་སུ་དག་པ་དང་།
དགེ་བའི་རྩ་བ་བསྐྲུན་པ་དང་། བརྩོན་འགྲུས་བརྩམས་པ་དང་། སངས་རྒྱས་མང་
པོ་ལ་ལྷག་པར་བགྱི་བ་བགྱིས་པའི་འདུལ་བ་རྣམས་ཡོངས་སུ་བཟུང་བ་དེ་ལྟ་བུ་
མ་ལགས་སམ་དེ་བཞིན་གཤེགས་པ་རིན་ཆེན་སྙིང་པོས་བཀའ་སྩལ་བ། བྲམ་ཟེ།
དེ་བཞིན་ཏེ། སེམས་ཅན་བསམ་པ་ཇི་ལྟ་བ་བཞིན་དུ་སྨོན་ལམ་འདེབས་པར་
བྱེད་ཅིང་སངས་རྒྱས་ཀྱི་ཞིང་གི་ཡོན་ཏན་བཀོད་པ་ཡང་ཡོངས་སུ་བཟུང་བ་རྣམ་
པས་ཀྱང་དེ་ཉིད་དུ་ལུང་བསྟན་ཏོ། །བྲམ་ཟེས་གསོལ་བ། བཙུན་པ་བཅོམ་ལྡན་
འདས། བདག་ནི་དཔེར་བགྱི་ན་ཤིང་ཀེང་ཤུ་ཀའི་འདབ་མ་བཞིན་དུ་སྙིང་འདར་
ཞིང་བདག་གི་ཡིད་ནི་ཤིན་ཏུ་སྐྱོ་ལ། བདག་གི་ལུས་ཐམས་ཅད་ནི་ཤ་ཐང་བར་
གྱུར་ ཅིང་ མཆིས་ན། བཙུན་ པ་ བཅོམ་ ལྡན་ འདས། གལ་ ཏེ་ དེའི་ ཚེ་ བྱང་ཆུབ་
སེམས་དཔའ་རྣམས་ཀྱིས་སྤངས་ཤིང་རྩོད་པ་ཆེན་པོའི་དུས་ཀྱི་མུན་པར་འཕངས་
ཏེ་ཐམས་ཅད་ཀྱིས་ཡོངས་སུ་སྤངས་པའི་སེམས་ཅན་རྣམས་བདག་གི་སྙིང་རྗེའི་
གནས་སུ་གྱུར་ པ་ལགས། བཙུན་པ་བཅོམ་ལྡན་འདས། བདག་ཀྱང་མ་འོངས་
པའི་དུས་བསྐལ་པ་གྲངས་མེད་པ་གངྒཱའི་ཀླུང་གཅིག་གི་བྱེ་མ་སྙེད་འདས་ནས་
བསྐལ་པ་གྲངས་མ་མཆིས་པ་གངྒཱའི་ཀླུང་གི་བྱེ་མ་སྙེད་གཉིས་པ་ལ་བབ་པ་ན་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སྐལ་པ་བཟང་པོ་དེ་ལ་སྐྱེ་དགུའི་ཚེ་ལོ་སྟོང་ཐུབ་པ་ན་སྡོད་ཅིང་། བདག་ཡུན་རིང་
པོ་དེ་སྲིད་དུ་བྱང་ཆུབ་ཀྱི་སྤྱད་པ་སྤྱོད་པ་ན་འཁོར་བས་ཡོངས་སུ་མི་སྐྱོ་བར་གྱུར་
ཅིག་ཅེས་སོགས་བདག་ཅག་སྙིགས་མའི་སེམས་ཅན་རྣམས་ཀྱི་དོན་དུ་སྨོན་ལམ་
ཆེན་པོ་ལྔ་བརྒྱ་བཏབ་སྟེ་སྙིགས་མའི་དུས་འདིར་འབྱོན་པར་ཐུགས་དམ་བཅས་པ་
ན་འཇིག་རྟེན་གྱི་ཁམས་ཐམས་ཅད་གཡོས་ཤིང་མེ་ཏོག་གི་ཆར་བབས། ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་འགྲན་ཟླ་མེད་
པར་བསྔགས་ཤིང་། དེ་བཞིན་གཤེགས་པ་རིན་ཆེན་སྙིང་པོས། བྲམ་ཟེ། འདི་ལྟ་
སྟེ་དཔེར་ན། ཁྱོད་ནི་ད་ལྟར་སྨོན་ལམ་གྱི་དབང་གིས་དེ་བཞིན་གཤེགས་པའི་
སྤྱན་སྔར་བྱང་ཆུབ་སེམས་དཔའ་དཔག་ཏུ་མེད་གྲངས་མེད་པ་རྣམས་ཀྱི་ནང་དུ་
དགེ་བ་ལུང་བསྟན་པའི་ཞིང་དུ་སྙིང་རྗེ་པདྨ་དཀར་པོ་ལྟ་བུར་སྐྱེས་པ་ཡིན་ནོ། །
གང་གི་ཚེ་ཁྱོད་ཀྱིས་སྙིང་རྗེ་ཆེན་པོ་བརྗོད་པས་མཚམས་མེད་པ་བྱེད་པ་དང་། མི་
དགེ་བའི་རྩ་བ་དང་ལྡན་པར་གྱུར་པའི་བར་གྱི་འདུལ་བ་རྣམས་ཡོངས་སུ་བཟུང་
ཞིང་སྙིགས་མ་ལྔ་བདོ་བའི་སངས་རྒྱས་ཀྱི་ཞིང་ཡོངས་སུ་བཟུང་བའི་ཚེ་ཕྱོགས་
བཅུའི་སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་
སྙེད་དག་གིས་ཀྱང་སྐྱེས་བུ་དམ་པ་ཁྱོད་ལ་ལེགས་སོ་ཞེས་བྱ་བ་བྱིན་ཏེ་ཕོ་ཉ་དག་
ཀྱང་བཏང་ནས་ཁྱོད་ཀྱི་མིང་སྙིང་རྗེ་ཆེན་པོ་ལྡན་པ་ཞེས་བྱ་བར་བཏགས་སོ། །
འཁོར་འདི་དག་ཐམས་ཅད་ཀྱང་ཁྱོད་ལ་མཆོད་པའི་ལས་བྱ་བའི་ཕྱིར་བརྩོན་པར་
གྱུར་ཏོ། །སྙིང་རྗེ་ཆེན་པོ་དང་ལྡན་པ་ཁྱོད་ནི་མ་འོངས་པའི་དུས་ན་བསྐལ་པ་
གྲངས་མེད་པ་གངྒཱའི་ཀླུང་གི་བྱེ་མ་སྙེད་གཅིག་འདས་ནས། ལྷག་མ་བསྐལ་པ་
གྲངས་མེད་པ་གངྒཱའི་ཀླུང་གི་བྱེ་མ་སྙེད་གཉིས་པ་ལ་བབ་པ། བསྐལ་པ་བཟང་པོ་
180 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ལ་འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་ཐུབ་ཅིང་རྒ་བ་
དང༌། འཆི་བ་མང་བའི་སངས་རྒྱས་ཀྱི་ཞིང་ན། འཇིག་རྟེན་ལྡོངས་པ། འདྲེན་པ་
མེད་པ། མི་དགེ་བའི་རྩ་བ་དང་ལྡན་པར་གྱུར་ཅིང་སེམས་ཅན་ལས་ངན་པས་
བཅོམ་པ། ཉམ་ང་བ་ཆེན་པོ་ཐོབ་པ། མཚམས་མེད་པ་བྱེད་པ། འཕགས་པ་ལ་
སྐུར་བ་འདེབས་པ། དམ་པའི་ཆོས་སྤོང་བ། ལྟུང་བའི་རྩ་བ་འབྱུང་བ་ནས་ཇི་སྐད་
སྔར་སྨོས་པའི་བར་དག་ལྟ་བུས་གང་བའི་འཇིག་རྟེན་དུ་དེ་བཞིན་གཤེགས་པ་
རིག་ པ་ དང་ ཞབས་ སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ།
སྐྱེས་བུ་འདུལ་བའི་ཁ་ལོ་བསྒྱུར་པ་བླ་ན་མེད་པ་ལྷ་དང་མི་རྣམས་ཀྱི་སྟོན་པ་
སངས་རྒྱས་བཅོམ་ལྡན་འདས་སུ་གྱུར་ཏེ། འགྲོ་བའི་འཁོར་ལོ་ནི་བཟློག །ཆོས་
ཀྱི་འཁོར་ནི་བསྐོར། དབང་བསྒྱུར་བའི་བདུད་དང་ཉོན་མོངས་པའི་བདུད་བཅིལ་
ཏེ། ཕྱོགས་བཅུའི་སངས་རྒྱས་ཀྱི་ཞིང་མཐའ་ཡས་མུ་མེད་པ་དག་ཏུ་སྒྲས་ཁྱབ་
པར་བྱས་ནས་ཁྱོད་ཀྱི་ཉན་ཐོས་འདུས་པ་ཆེན་པོ་དག་འབྱུང་བར་འགྱུར་བ་འདི་
ལྟ་སྟེ། དགེ་སློང་སྟོང་ཉིས་བརྒྱ་ལྔ་བཅུ་དང་ལྷན་ཅིག་སྨོན་ལམ་ཇི་ལྟར་བཏབ་པ་
དེ་བཞིན་དུ་ལོ་བཞི་བཅུ་རྩ་ལྔར་རིམ་གྱིས་སངས་རྒྱས་ཀྱི་མཛད་པ་དེ་ལྟ་བུ་
མཐའ་དག་ཡོངས་སུ་རྫོགས་པར་བྱེད་པར་འགྱུར་རོ། །དེའི་ཚེ་ཇི་ལྟར་རྒྱལ་པོ་
ཆེན་པོ་བདུད་རྩི་དག་པ་འདི་འོད་དཔག་མེད་ཅེས་བྱ་བར་འགྱུར་ཞིང་བསྐལ་པ་
ཚད་མེད་པ་དག་གིས་སངས་རྒྱས་ཀྱི་མཛད་པ་མཐའ་དག་བྱེད་པར་འགྱུར་བ་དེ་
བཞིན་དུ། སྙིང་རྗེ་ཆེན་པོ་དང་ལྡན་པ་ཁྱོད་ཀྱང་བསྐལ་པ་ཆེན་པོ་བཟང་པོ་ལ་
འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་ཐུབ་པ་ན་དེ་བཞིན་
གཤེགས་པ་ཤཱཀྱ་ཐུབ་པ་ཞེས་བྱ་བར་འགྱུར་ཏེ། ལོ་བཞི་བཅུ་རྩ་ལྔས་སངས་རྒྱས་
- 181-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཀྱི་མཛད་པ་དེ་ལྟ་བུ་མང་པོ་མཐའ་དག་བྱེད་པར་འགྱུར་རོ། །སྐྱེས་བུ་དམ་པ་ཁྱོད་
བླ་ན་མེད་པའི་ཡོངས་སུ་མྱ་ངན་ལས་འདའ་བས་ཡོངས་སུ་མྱ་ངན་ལས་འདས་
ནས་ཀྱང་དམ་པའི་ཆོས་ལོ་སྟོང་ལྷག་པར་གནས་པར་འགྱུར་རོ། །སྐྱེས་བུ་དམ་པ་
ཁྱོད་ཀྱི་དམ་པའི་ཆོས་ནུབ་ནས་ཀྱང་ལུས་ལས་སྐྱེས་པའི་སྐུ་གདུང་རྣམས་ཀྱང་
རང་གི་སྨོན་ལམ་ཇི་ལྟར་བཏབ་པ་དེ་ལྟར་སངས་རྒྱས་ཀྱི་མཛད་པ་མང་པོ་མཐའ་
དག་བྱེད་པར་གྱུར་རོ། །སྔར་ཇི་སྐད་སྨོས་པ་དེ་བཞིན་དུ་ཡུན་རིང་པོར་སེམས་
ཅན་འདུལ་བར་འགྱུར་རོ། །ཞེས་ སོགས་ བསྔགས་ པ་བསམ་གྱིས་མི་ ཁྱབ་ པ་
བརྗོད་ཅིང་ལུང་བསྟན་ཏོ། །
གཉིས་པ་ཐུགས་བསྐྱེད་ནས་ དེའི་བསླབ་བྱ་རྣམས་ལས་ནམ་ཡང་མི་
འདའ་བར་མཛད་ཚུལ་ནི། ཁྱོད་ནི་མ་བཅོལ་ལེགས་མཛད་པ། ཁྱོད་ནི་རྒྱུ་མེད་
བཞིན་དུ་བྱམས། ཁྱོད་ནི་མ་འདྲིས་མཛའ་བཤེས་ཏེ། །འབྲེལ་པ་མེད་པའི་གཉེན་
འདུན་ ལགས། །ཞེས་ གསུངས། དོན་ ནི། སྟོན་ པ་ ཐུགས་ རྗེ་ ཅན་ འདིས་ སྔོན་
ཐུགས་བསྐྱེད་པ་ནས་བཟུང་ཐུགས་བསྐྱེད་དང་དམ་བཅའ་ཇི་ལྟར་མཛད་པ་དེ་
ལས་གཡེལ་བ་མེད་པར་སེམས་ཅན་གྱི་དོན་གོམས་པ་མཐར་ཕྱིན་པར་མཛད་དེ།
ཐུབ་པ་བཅོམ་ལྡན་འདས་ཁྱོད་ནི་མཁའ་ཁྱབ་ཀྱི་སེམས་ཅན་སུ་ལའང་ཉེ་རིང་
མེད་པར་ཐམས་ཅད་ཀྱི་སྡུག་བསྔལ་སེལ་བ་དང་བདེ་བ་སྒྲུབ་པ་ཁུར་དུ་བཞེས་ཏེ་
མ་བཅོལ་ཡང་སེམས་ཅན་ཐམས་ཅད་ལ་ཕན་པ་དང་བདེ་བ་ཁོ་ན་ལེགས་པར་
སྒྲུབ་པར་མཛད་པ་མཐར་ཕྱིན་ཏོ། །མ་བཅོལ་ཡང་ལེགས་པར་མཛད་པ་ནི། སྟོན་
པ་སྔོན་མ་ངེས་པའི་ཕུང་པོ་བཟུང་སྟེ་རུས་སྦལ་གྱི་གཙོ་བོར་འཁྲུངས་པའི་ཚེ། ཇི་
ཙམ་ན་ཚོང་པ་ལྔ་བརྒྱ་གྲུ་བོ་ཆེ་བསྒྲུབས་ནས་རྒྱ་མཚོར་ཞུགས་པ་རིན་པོ་ཆེ་སྣ་
- 182 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཚོགས་བླངས་ནས་སླར་ལོག་པ་ལས། ཆུ་སྲིན་ཉའི་རིགས་ཅན་གྱི་གྲུ་བོ་ཆེ་ཕུག་
སྟེ་ཀུ་ཅོ་ཆེན་པོ་བྱུང་བའི་སྒྲ་རུས་སྦལ་དེས་ཐོས་ནས། དེ་རྣམས་ལ་སྨྲས་པ། བག་
ཚ་བ་བོར་ལ་ཁོ་བོའི་རྒྱབ་ཏུ་ཞོན་ཅིག་ཁོ་བོས་བསྒྲལ་བར་བྱའོ། །དེ་ནས་ཚོང་པ་
རྣམས་ཤི་བ་གསོས་པ་ལྟར་ཐམས་ཅད་རུས་སྦལ་གྱི་རྒྱབ་ཏུ་ཞོན་ཏེ་རྒྱ་མཚོའི་
འགྲམ་དུ་ཕྱིན་པ་ན། དེའི་ལུས་དུབ་པས་མགྲིན་པ་བརྐྱངས་ནས་གཉིད་ལོག་
གོ །དེ་དང་ཧ་ཅང་མི་རིང་བ་ན་སྲིན་པོ་ཀི་ཏ་ཀེའི་ཚང་ཡོད་པས། དེ་ནས་ཀི་ཏ་ཀ་
ཞིག་རྒྱུ་ཞིང་སོང་བ་ན་དྲི་ཚོར་ཏེ་དེའི་དྲུང་དུ་སོང་བ་དང་། ལུས་ཆེན་པོ་དེ་གཉིད་
ལོག་པར་མཐོང་ནས་རིངས་པར་ སྲིན་བུ་ ཀི་ཏ་ཀའི་ཚང་དུ་སོང་སྟེ། ཀི་ཏ་ཀ་
རྣམས་ལ་གོ་བར་བྱས་ནས་སྲིན་བུ་ཀི་ཏ་ཀ་བརྒྱད་ཁྲི་དེད་དེ་རུས་སྦལ་གྱི་དྲུང་དུ་
སོང་ངོ༌། །དེ་གཉིད་ལོག་སྟེ་ཤི་བ་བཞིན་དུ་གྱུར་པ་ལ་དེའི་ཤ་ཆེན་པོ་ལས་ཟོས་
ཀྱང་གཉིད་འཐུག་པོས་ནོན་པས་མ་ཚོར་རོ། །གནད་སར་ཤ་ཟོས་པ་ན་གཉིད་
སད་ པའི་ ཚེ། སྲིན་བུ་ ཀི་ཏ་ཀས་ ལུས་ཡོགས་ པ་ མཐོང་ནས་ བསམ་ པ། ལུས་
བསྒུལ་ན་འདི་རྣམས་འཆི་བར་འགྱུར་ཏེ། གཞན་ལ་གནོད་པ་བས་རང་ཉིད་སྲོག་
དང་བྲལ་བ་བླའོ་སྙམ་ནས། བདག་གིས་སྲིན་བུ་ཀི་ཏ་ཀ་བརྒྱད་ཁྲི་པོ་རྣམས་ཤ་
ཁྲག་གིས་ཚིམ་པར་བྱས་པ་བཞིན་དུ། བདག་སངས་རྒྱས་པ་ན་འདི་རྣམས་ཆོས་
ཀྱི་རོས་ཚིམ་པར་བྱེད་ནུས་པར་གྱུར་ཅིག་ཅེས་སྨོན་ལམ་མཛད་པ་ལྟར་རོ། །སྟོན་
པ་ཐུགས་རྗེ་ཅན་ཁྱོད་ནི་སེམས་ཅན་ཐམས་ཅད་ལ་རྒྱུ་མེད་བཞིན་དུ་ཡང་མ་བུ་
གཅིག་པ་ལ་བརྩེ་བ་ལས་ཀྱང་ལྷག་པར་བྱམས་པར་མཛད་དོ། །རྒྱུ་མེད་པར་
བྱམས་པར་མཛད་པ་ནི། སྟོན་པ་ཐུགས་རྗེ་ཅན་འདི་ཉིད་སྔོན་ནགས་ན་གཅིག་
པུར་རྒྱུ་བའི་གླང་པོ་ཆེ་ཞིག་ཏུ་འཁྲུངས་པའི་ཚེ་རྒྱལ་པོའི་ཁྲིམས་ཀྱིས་སྤྲུགས་པའི་
- 183



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མི་བདུན་བརྒྱ་ཙམ་ཞིག་མྱ་ངམ་གྱི་ཐང་ཆེན་པོར་འཁྱམས་ནས་བཀྲེས་ཤིང་སྐོམ་
པས་ཉམ་ཐག་སྟེ་ཐམས་ཅད་དུས་གཅིག་ཏུ་འཆི་བ་ལ་ཕྱོགས་པ་ན། སེམས་
དཔའ་ཆེན་པོ་གླང་པོར་འཁྲུངས་པ་དེས་རྒྱང་རིང་པོ་ནས་གཟིགས་པ་ན་མི་དེ་
དག་གི་མདུན་དུ་བྱོན་ཏེ། དེ་དག་ཉམ་ཐག་པའི་ཚུལ་དེ་གཟིགས་པ་ཙམ་གྱིས་
སྤྱན་མཆི་མ་འཁྲུག་ཅིང་ཤིན་ཏུ་བརྩེ་བས་མི་དེ་དག་ལ་བཟའ་བ་དང་བཏུང་བ་
འབྱོར་བའི་ཐབས་དང་། མྱ་ངམ་དགོན་པ་དེ་ལས་ཐར་པའི་ཐབས་བསྟན་ཏེ་མི་
བདུན་བརྒྱ་པོ་དེ་བདེ་བར་བསོས་པར་མཛད་པ་ལྟ་བུའོ། །འདིའི་རྒྱུ་མེད་ཅེས་པ་
སྐྱེད་བྱེད་ཀྱི་རྒྱུ་མེད་གསུངས་པ་མིན་གྱི་འཇིག་རྟེན་ན་སྔར་རང་ལ་ཕན་འདོགས་
བྱས་པ་ལ་ལན་དུ་ཕན་འདོགས་པ་ལ་རྒྱུ་ཡོད་པ་དང༌། སྔར་འདྲིས་མེད་ཅིང་ཕན་
འདོགས་གང་ཡང་མ་བྱས་པ་ལ་རྒྱུ་མེད་པ་ཞེས་བརྗོད་པ་ལྟར་ཏེ། མི་བདུན་བརྒྱ་
པོ་དེ་དང་སེམས་དཔའ་ཆེན་པོ་དེ་ཚེ་དེ་ལ་སྔར་མཐོང་རེས་མེད་ཅིང་སྔར་ཕན་
འདོགས་བྱས་པ་གང་ཡང་མེད་ཀྱང་། སེམས་དཔའ་ཆེན་པོ་འདིས་མི་བདུན་བརྒྱ་
པོ་དེ་དག་ལ་རང་རང་གི་ཕ་མ་ལས་ཀྱང་བྱམས་བརྩེ་ཆེ་བར་མཛད་པས་ན་རྒྱུ་
མེད་བཞིན་དུ་བྱམས་པ་ཞེས་བརྗོད་པ་ཡིན་ནོ། །ཐུབ་པ་བཅོམ་ལྡན་འདས་ཁྱོད་
ནི་སྔར་མ་འདྲིས་པའི་མཛའ་བཤེས་ཏེ་འབྲེལ་པ་མེད་པའི་གཉེན་འདུན་ཡང་
ལགས་སོ། །འདི་ལ་དཔེ་འགའ་ཞིག་ཏུ། ཁྱོད་ནི་མ་དྲིན་མཛའ་བཤེས་ཏེ། །ཞེས་
འདུག་ པ་ དོན་འདྲ་སྟེ། ཚེ་དེ་ལ་ སྔར་འདྲིས་བཤེས་གང་ཡང་མེད་པའི་བཏང་
སྙོམས་ལ་བྱམས་བརྩེས་ཕན་འདོགས་མཛད་པ་ལ་མ་འདྲིས་པའི་མཛའ་བཤེས་
ཞེས་བསྟོད་པ་ཡིན་ལ། ཚེ་དེ་ལ་སྔར་བཟའ་བ་དང་བཏུང་བ་བྱིན་པ་སོགས་ཕན་
གདགས་པ་གང་ཡང་མེད་ ཀྱང་ སྔར་ ཕན་བཏགས་མ་བཏགས་ལ་མི་ལྟ་བར་
- 184 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བྱམས་བརྩེས་ཕན་པ་སྒྲུབ་པ་ལ་མ་དྲིན་མཛའ་བཤེས་ཞེས་པའོ། །འབྲེལ་པ་མེད་
པའི་གཉེན་ཞེས་པ་ནི་འཁོར་བ་ཐོག་མ་མེད་པ་ནས་གོམས་པའི་བག་ཆགས་ཀྱིས་
སེམས་ཅན་རྣམས་རང་རང་གི་བུ་དང་། སྤྱན་སོགས་ལ་གཉེན་གྱི་འདུ་ཤེས་ཀྱིས་
བརྩེ་བར་བྱེད་པ་ནི་གཞན་གྱི་སྲོག་ལ་རྔམ་པའི་འདྲེ་སྲིན་རྣམས་དང་གཅན་གཟན་
རྣམས་ལའང་ཡོད་ལ། ཉེ་འབྲེལ་དུ་མི་གཏོགས་པའི་བར་མ་རྣམས་ལ་གཉེན་དུ་
མི་འཛིན་ཅིང་བརྩེ་བ་མི་སྐྱེ་བ་སེམས་ཅན་སྤྱིའི་ངང་ཚུལ་ཡིན་ཡང་སྟོན་པ་ཐུགས་
རྗེ་ཅན་འདི་ནི་རང་ལ་ཕན་བཏགས་མ་བཏགས་ལ་མི་ལྟ་ཞིང་། ཉེ་འབྲེལ་དུ་གྱུར་
མ་གྱུར་ལ་མི་གཟིགས་པར་སེམས་ཅན་མཐའ་དག་ལ་ཉེ་རིང་མེད་པར་རང་རང་
གི་ཕ་མ་ལས་ཀྱང་ལྷག་པར་བརྩེ་ཞིང་ཕན་འདོགས་མཛད་པས་ན་སྟོན་པ་ཐུགས་
རྗེ་ཅན་འདི་ལ་འགྲོ་བ་ལྷ་དང་བཅས་པའི་མ་འདྲིས་པའི་མཛའ་བཤེས་ཞེས་
བསྔགས་པ་ཡིན་ནོ། །གཞུང་འདི་ལ་སློབ་དཔོན་ཕྱོགས་གླང་གིས་སྤེལ་མ་མཛད་
པར། སྙིང་རྗེ་རྣམ་པར་སྤངས་ནས་ནི། །གཞན་གྱིས་གཞན་ནི་བཅོལ་བ་བྱེད། །
ལ་ ལར་ བདག་ ཕན་ ལ་ བརྩོན་ པས། །རང་ གི་ བདེ་ ཕྱིར་ རབ་ཏུ་ འཇུག །ཅེས་
རིགས་དྲུག་གི་སེམས་ཅན་ཕལ་མོ་ཆེ་ནི་སྙིང་རྗེ་མེད་པར་རང་རང་གི་གཉེན་དང་
དྲིན་ལན་ཡོད་པ་རྣམས་དང་། རང་རང་ལ་བཅོལ་བ་རྣམས་ལ་རོགས་བྱེད་ཅིང་།
རང་གཅེས་འཛིན་གྱི་དབང་གིས་རང་གི་བདེ་བ་སྒྲུབ་པའི་ཆེད་ཁོ་ནར་འཇུག་པ་
ལས་སེམས་ཅན་གཞན་ཉམ་ཐག་པ་ལ་སྙིང་རྗེས་ཕན་འདོགས་པའི་བསམ་པ་མི་
སྐྱེ་ཞིང་། རང་ཡང་ཚེ་ཕྱི་མར་བདེ་སྡུག་གནས་སྐབས་ཅི་འདྲར་འགྱུར་མི་སེམས་
པར་ཕྱི་མར་ངན་སོང་དུ་སྡུག་བསྔལ་མྱོང་བའི་རྒྱུ་སྒྲུབ་པར་བྱེད་ཅིང་། ཚེ་འདིའི་
བདེ་ཐབས་ཁོ་ན་སེམས་ཤིང་དེའི་ཐབས་ལ་འཇུག་ལ། སྟོན་པ་ཐུགས་རྗེ་ཅན་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཁྱོད་ནི་རང་གི་བདེ་བ་མི་སེམས་པར་རང་ཡལ་བར་དོར་ནས་གཞན་གཅེས་པར་
འཛིན་པའི་བསམ་པས་སེམས་ཅན་ཐམས་ཅད་ལ་ཉེ་རིང་མེད་པར་མ་བཅོལ་ཡང་
ལེགས་པའི་ཐབས་ཁོ་ན་མཛད་ཅེས་སྦྱར་རོ། །དེ་ལྟར་སྟོན་པ་ཐུགས་ རྗེ་ཅན་
འདིས་ ཁམས་གསུམ་གྱི་སེམས་ཅན་ ལས་དང་ཉོན་མོངས་པས་བཅིངས་ནས་
འཁོར་བའི་བཙོན་རར་སྡུག་བསྔལ་བཟོད་དཀའ་བ་བརྒྱུད་མར་མྱོང་བ་རྣམས་
ཐུགས་རྗེས་མ་བཟོད་པར་སངས་རྒྱས་ཐམས་ཅད་དཔང་དུ་བཞག་སྟེ་སེམས་ཅན་
ཉམ་ཐག་འདི་ཐམས་ཅད་བདག་གིས་འཁོར་བའི་གནས་ནས་བཏོན་ཏེ་སངས་
རྒྱས་ཀྱི་ས་ལ་བཞག་པར་བྱའོ་ཞེས་དང་། སེམས་ཅན་རྣམས་ལ་ཆོས་ཀྱི་སྒྲོན་མེ་
སྦར་བའི་ཕྱིར་མྱུར་དུ་ཆོས་ཀྱི་སྐུའི་གོ་འཕང་མངོན་དུ་བྱའོ་ཞེས་ཞལ་གྱིས་བཞེས་
ནས་ཐུགས་བསྐྱེད་དང་དམ་བཅའ་སྲོག་གི་ཕྱིར་ཡང་མི་འདོར་བར་དཀའ་བ་བརྒྱ་
ཕྲག་དུ་མའི་སྒོ་ནས་ལམ་ལ་སློབ་པར་མཛད་དེ། མདོ་སྡེ་རྒྱན་ལས། གང་ཚེ་
གཞན་གྱི་དོན་ཕྱིར་ལུས་དང་ནི། །སྲོག་ལ་མི་ལྟ་རབ་ངལ་ཁས་ལེན་པ། །དེ་ལྟ་བུ་
དེ་གཞན་གྱི་གནོད་པ་ཡིས། །ཇི་ལྟར་ངན་པ་བྱེད་པའི་ལས་ལ་འཇུག །དེ་ཡིས་
ཆོས་ཀུན་སྒྱུ་མ་ལྟ་བུ་དང༌། །སྐྱེ་བ་སྐྱེད་མོས་ཚལ་འགྲོ་ལྟར་བལྟས་ནས། །འབྱོར་
པའི་ དུས་ དང་ རྒུད་ པའི་དུས་ནའང་ འདི། ཉོན་མོངས་ སྡུག་བསྔལ་ དག་ གིས་
འཇིགས་ པ་ མེད། །ཅེས་ དང་། མགོ་ ལ་ སེམས་ ཅན་ ཁུར་ཆེན་ཁྱེར་ བ་ ཡིས། །
སེམས་ དཔའ་ མཆོག་ ནི་ དལ་ གྱིས་ འགྲོ་ མི་མཛེས། །བདག་གཞན་ སྣ་ ཚོགས་
འཆིང་ པས་ རབ་བཅིངས་པས། །བརྩོན་པ་བརྒྱ་འགྱུར་དུ་ནི་ བྱ་བར་ རིགས། །
ཞེས་གསུངས་པ་ལྟར་འཁོར་བའི་གནས་ཀྱི་སྡུག་བསྔལ་ཐམས་ཅད་གཅིག་ཏུ་
བསྡོམས་པ་རང་ལ་བབ་ཀྱང་འཇིགས་པ་དང་སྐྱོ་བ་མེད་པའི་སྙིང་སྟོབས་དང་། །
- 186 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སེམས་ཅན་ཐམས་ཅད་སྒྲོལ་བའི་ཁུར་ཁྱེར་ནས་སྐད་ཅིག་རེ་རེར་ཡང་ཚོགས་
གཉིས་རྒྱ་ཆེན་པོ་གསོག་པ་ལ་སྒྱིད་ལུག་པའི་ཞུམ་པ་དང་། ཕྱི་བཤོལ་གྱི་ལེ་ལོ་
ནམ་ཡང་སྐྱེ་བ་མེད་པར་བརྩོན་པ་ཤུགས་དྲག་པོ་ཆུ་བོའི་རྒྱུན་བཞིན་མཛད། དེས་
ལམ་གོང་ནས་གོང་དུ་བགྲོད་པར་མཛད་དོ། །དེ་ཡང་ཐོག་མར་སེམས་བསྐྱེད་
ནས་བར་དུ་སྒོམ་རྒྱུ་གཞན་ཞིག་སྒོམ་པ་མིན་གྱི། སེམས་བསྐྱེད་ཉིད་གོང་ནས་
གོང་འཕེལ་དུ་གཏོང་བ་སྟེ་ས་ལམ་འབྲས་བུ་དང་བཅས་པ་ཐམས་ཅད་ཐེག་པ་
ཆེན་པོའི་སེམས་བསྐྱེད་ཀྱི་ནང་དུ་འདུ་བར་སྡོང་པོ་བཀོད་པའི་མདོ་ལ་སོགས་པ་
མདོ་སྡེ་དང་། དེའི་དགོངས་པ་འགྲེལ་པའི་ཤིང་རྟ་ཆེན་པོའི་གཞུང་རྣམས་ལས་རྒྱ་
ཆེར་འབྱུང་ལ། ལྷག་པར་བྱང་ཆུབ་ཀྱི་སེམས་རིན་པོ་ཆེ་ཉིད་ཐོག་མར་ཐུགས་
བསྐྱེད་པ་ནས་གོང་ནས་གོང་འཕེལ་དུ་སོང་བ་ལས་ལམ་བགྲོད་པ་ཞེས་བསྔགས་
པ་ནི། མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། །ཡང་དག་
རྫོགས་པའི་བྱང་ཆུབ་འདོད། །དེ་དང་དེ་ནི་མདོ་བཞིན་དུ། །བསྡུས་དང་རྒྱས་པའི་
སྒོ་ནས་བརྗོད། །དེ་ཡང་ས་གསེར་ཟླ་བ་མེ། །གཏེར་དང་རིན་ཆེན་འབྱུང་གནས་
མཚོ། །རྡོ་རྗེ་རི་སྨན་བཤེས་གཉེན་དང་། །ཡིད་བཞིན་ནོར་བུ་ཉི་མ་གླུ། །རྒྱལ་པོ་
མཛོད་དང་ ལམ་པོ་ཆེ། །བཞོན་པ་བཀོད་མའི་ཆུ་དང་ནི། །སྒྲ་སྙན་ཆུ་བོ་སྤྲིན་
རྣམས་ཀྱིས། །རྣམ་པ་ཉི་ཤུ་རྩ་གཉིས་སོ། །ཞེས་དང་པོ་སེམས་བསྐྱེད་དེ་ཚོགས་
ལམ་ཆུང་ངུར་ཞུགས་པ་ནས་མཐར་ སངས་རྒྱས་ཏེ་གདུལ་ བྱ་ ལ་ཆོས་འཁོར་
བསྐོར་ བའི་ བར་ ཐམས་ཅད་ སེམས་ བསྐྱེད་ གོང་འཕེལ་དུ་ སོང་ བ་ ཡིན་ པར་
གསུངས་པ་ལྟར་རོ། །འདི་ལ་ས་ལྟ་བུའི་སེམས་བསྐྱེད་ནས་ཆོས་ཀྱི་སྤྲིན་ལྟ་བུའི་
སེམས་བསྐྱེད་ཀྱི་བར་སེམས་བསྐྱེད་ཉི་ཤུ་རྩ་གཉིས་ཡོད་ལ། ཉི་ཤུ་རྩ་གཉིས་པོ་
187-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
དེ་མངོན་རྟོགས་རྒྱན་དུ་དཔེའི་སྒོ་ནས་མིང་ཙམ་རེ་མདོར་བསྡུས་ནས་གསུངས་
ཤིང་། མདོ་སྡེ་རྒྱན་དུ། བསྐྱེད་ པ་ ས་ དང་ མཚུངས་ པ་ སྟེ། །ཞེས་པ་ནས། རྒྱལ་
སྲས་རྣམས་ཀྱིས་སེམས་བསྐྱེད་པ། །སྤྲིན་དང་འདྲ་བར་བསྟན་པ་སྟེ། །ཞེས་དཔེ་
དང་ཆོས་མཐུན་སྦྱོར་བར་གསུངས་ལ། བྱང་ས་དང་མདོ་སྡེ་རྒྱན་སྦྱར་བའི་མན་
ངག་ལས། །འདུན་པ་བསམ་པ་སྦྱོར་བ་ལྷག་བསམ་ ཕར་ཕྱིན་དྲུག །ཚད་མེད་
མངོན་ཤེས་བསྡུ་བའི་དངོས་པོ་ཡང་དག་རིག །རྟོན་པ་ཚོགས་གཉིས་ཕྱོགས་
མཐུན་ཞི་གནས་ལྷག་མཐོང་དང་། །གཟུངས་སྤོབས་ཆོས་བཤད་བགྲོད་གཅིག་
ལམ་དང་ཐབས་མཁས་ལྡན། །ཞེས་འདུན་ལྡན་ནས་ཐབས་མཁས་ལྡན་གྱི་བར་
སེམས་བསྐྱེད་གྲོགས་ཉི་ཤུ་རྩ་གཉིས་ཀྱི་སྒོ་ནས་གསུངས་ལ། དཔེ་གྲོགས་གཉིས་
པོ་དེ་ཆོས་མཐུན་སྦྱར་ན་འདུན་ལྡན་གྱི་སེམས་བསྐྱེད་དེ་རྩེ་ཤིང་ལོ་ཏོག་ཐམས་
ཅད་བསྐྱེད་པའི་རྟེན་ས་གཞི་ཡིན་པ་ལྟར། འབྲས་བུ་སངས་རྒྱས་ཀྱི་ཡོན་ཏན་
ཐམས་ཅད་དང༌། སངས་རྒྱས་ ཀྱི་ རྒྱུ་ བྱང་ ཆུབ་སེམས་དཔའི་ གནས་སྐབས་ ཀྱི་
བསོད་ནམས་དང་ཡེ་ཤེས་ཀྱིས་བསྡུས་པའི་ཚོགས་གཉིས་རྒྱ་ཆེན་པོ་མཐའ་དག་
འཕེལ་བའི་རྟེན་ཡིན་པས་འདུན་ལྡན་གྱི་སེམས་བསྐྱེད་དེ་ལ་ས་ལྟ་བུའི་སེམས་
བསྐྱེད་ཅེས་བརྗོད་པ་ནས་ཐབས་ལ་མཁས་པ་དང་མཚུངས་པར་ལྡན་པའི་སེམས་
བསྐྱེད་དེ་ལ་སྤྲིན་ཆེན་པོ་ལྟ་བུའི་སེམས་བསྐྱེད་ཅེས་བརྗོད་དོ། །དཔེ་གྲོགས་ཆོས་
མཐུན་སྦྱར་བའི་སེམས་བསྐྱེད་ཅེས་བརྗོད་དོ། །དཔེ་གྲོགས་ཆོས་མཐུན་སྦྱར་བའི་
སེམས་བསྐྱེད་ཉེར་གཉིས་པོ་འདི་བློ་གྲོས་མི་ཟད་པའི་མདོ་ནས་མི་ཟད་པ་བརྒྱད་
ཅུར་བྱས་ཏེ་གསུངས་ལ། མདོ་དེ་ཉིད་ལས་གསུངས་པའི་མི་ཟད་པ་བརྒྱད་ཅུ་ནི།
ཐོག་མར་སེམས་བསྐྱེད་མི་ཟད་པ། བསམ་པ་མི་ཟད་པ། སྦྱོར་བ་མི་ཟད་པ།
- 188 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལྷག་ པའི་ བསམ་ པ་ མི་ ཟད་ པ། སྦྱིན་ པ་ མི་ཟད་ པ། ཚུལ་ ཁྲིམས་ མི་ ཟད་ པ།
བཟོད་པ་མི་ཟད་པ། བརྩོན་འགྲུས་མི་ཟད་པ། བསམ་གཏན་མི་ཟད་པ། ཤེས་
རབ་མི་ཟད་པ། བྱམས་པ་མི་ཟད་པ། སྙིང་རྗེ་ཆེན་པོ་མི་ཟད་པ། དགའ་བ་ཆེན་
པོ་མི་ཟད་པ། བཏང་སྙོམས་ མི་ཟད་པ། ལྷའི་མིག་གི་མངོན་ཤེས་མི་ཟད་པ།
ལྷའི་རྣ་བའི་མངོན་ཤེས་མི་ཟད་པ། གཞན་སེམས་ཤེས་པའི་མངོན་ཤེས་མི་ཟད་
པ། སྔོན་གནས་རྗེ་དྲན་གྱི་མངོན་ཤེས་མི་ཟད་པ། རྫུ་འཕྲུལ་གྱི་མངོན་ཤེས་མི་
ཟད་པ། སྦྱིན་པ་མི་ཟད་པ། སྙན་པར་སྨྲ་བ་མི་ཟད་པ། དོན་སྤྱོད་པ་མི་ཟད་པ།
དོན་མཐུན་པ་མི་ཟད་པ། དོན་སོ་སོར་རིག་པ་མི་ཟད་པ། ཆོས་སོ་སོར་རིག་པ་མི་
ཟད་པ། ངེས་ཚིག་སོ་སོར་རིག་པ་མི་ཟད་པ། སྤོབས་པ་སོ་སོར་རིག་པ་མི་ཟད་
པ། དོན་ལ་རྟོན་གྱི་ཡི་གེ་ལ་མི་རྟོན་པ་མི་ཟད་པ། ཡེ་ཤེས་ལ་རྟོན་གྱི་རྣམ་ཤེས་
ལ་མི་རྟོན་པ་མི་ཟད་པ། ངེས་དོན་ལ་རྟོན་གྱི་དྲང་དོན་ལ་མི་རྟོན་པ་མི་ཟད་པ།
ཆོས་ལ་རྟོན་གྱི་གང་ཟག་ལ་མི་རྟོག་པ་མི་ཟད་པ། བསོད་ནམས་ཀྱི་ཚོགས་མི་
ཟད་པ། ཡེ་ཤེས་ཀྱི་ཚོགས་མི་ཟད་པ། ལུས་དྲན་པ་ཉེར་བཞག་མི་ཟད་པ། ཚོར་
བ་དྲན་པ་ཉེར་བཞག་མི་ཟད་པ། སེམས་དྲན་པ་ཉེར་བཞག་མི་ཟད་པ། ཆོས་དྲན་
པ་ཉེར་བཞག་མི་ཟད་པ། མི་དགེ་བའི་ཆོས་མ་སྐྱེས་པ་མི་ཟད་པ། སྐྱེས་པ་རྣམས་
སྤོང་བ་མི་ཟད་པ། དགེ་བའི་ཆོས་མ་སྐྱེས་པ་བསྐྱེད་པ་མི་ཟད་པ། སྐྱེས་པ་རྣམས་
གནས་པ་དང་འཕེལ་བ་མི་ཟད་པ། མོས་པ་མི་ཟད་པ། བརྩོན་འགྲུས་མི་ཟད་པ།
སེམས་མི་ཟད་པ། དཔྱོད་པ་མི་ཟད་པ། དད་པའི་དབང་པོ་མི་ཟད་པ། བརྩོན་
འགྲུས་ ཀྱི་དབང་པོ་མི་ཟད་པ། དྲན་པའི་དབང་པོ་མི་ཟད་པ། ཏིང་འཛིན་ གྱི་
དབང་པོ་མི་ཟད་པ། ཤེས་རབ་ཀྱི་དབང་པོ་མི་ཟད་པ། དད་པའི་སྟོབས་མི་ཟད་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ། བརྩོན་ འགྲུས་ ཀྱི་ སྟོབས་ མི་ ཟད་ པ། དྲན་ པའི་ སྟོབས་ མི་ ཟད་ པ། ཏིང་ ངེ་
འཛིན་གྱི་སྟོབས་མི་ཟད་པ། ཤེས་རབ་ཀྱི་སྟོབས་མི་ཟད་པ། དྲན་པ་ཡང་དག་
བྱང་ཆུབ་ཀྱི་ཡན་ལག་མི་ཟད་པ། ཆོས་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་
ཡན་ལག་མི་ཟད་པ། བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་མི་ཟད་པ།
དགའ་བ་ཡང་དག་བྱང་ཆུབ་ཀྱི་ཡན་ལག་མི་ཟད་པ། ཤིན་ཏུ་སྦྱངས་པ་ཡང་དག་
བྱང་ཆུབ་ཀྱི་ཡན་ལག་མི་ཟད་པ། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་
མི་ཟད་པ། བཏང་སྙོམས་ཡང་དག་བྱང་ཆུབ་ཀྱི་ཡན་ལག་མི་ཟད་པ། ཡང་དག་
པའི་ལྟ་བ་མི་ཟད་པ། ཡང་དག་པའི་རྟོག་པ་མི་ཟད་པ། ཡང་དག་པའི་ངག་མི་
ཟད་པ། ཡང་དག་པའི་ལས་ཀྱི་མཐའ་མི་ཟད་པ། ཡང་དག་པའི་འཚོ་བ་མི་ཟད་
པ། ཡང་དག་པའི་རྩོལ་བ་མི་ཟད་པ། ཡང་དག་པའི་དྲན་པ་མི་ཟད་པ། ཡང་དག་
པའི་ཏིང་ ངེ་ འཛིན་ མི་ ཟད་ པ། ཞི་ གནས་ མི་ཟད་ པ། ལྷག་ མཐོང་ མི་ ཟད་ པ།
གཟུངས་མི་ཟད་པ། སྤོབས་པ་མི་ཟད་པ། མི་རྟག་པ་བསྟན་པ་མི་ཟད་པ། སྡུག་
བསྔལ་བསྟན་པ་མི་ཟད་པ། བདག་མེད་པ་བསྟན་པ་མི་ཟད་པ། མྱ་ངན་ལས་
འདས་པ་འབའ་ཞིག་ཞི་བར་བསྟན་པ་མི་ཟད་པ། བགྲོད་པ་གཅིག་པའི་ལམ་མི་
ཟད་པ། ཐབས་ལ་མཁས་པ་མི་ཟད་པ་སྟེ་བྱང་ཆུབ་ཀྱི་སེམས་མི་ཟད་པ་བརྒྱད་
ཅུའོ། །མི་ཟད་པ་བརྒྱད་ཅུ་པ་དེ་སེམས་བསྐྱེད་ཉེར་གཉིས་སུ་བསྡུ་བའི་ཚེ། ཚད་
མེད་བཞི། མངོན་ཤེས་ལྔ། བསྡུ་བའི་དངོས་པོ་བཞི། སོ་སོར་ཡང་དག་རིག་པ་
བཞི། རྟོན་པ་བཞི། ཚོགས་གཉིས། བྱང་ཕྱོགས་སོ་བདུན། ཞི་ལྷག་གཉིས། གཟུངས་
སྤོབས་གཉིས། ཆོས་ཀྱི་སྡོམ་བཞི་རྣམས་གྲངས་རེ་རེར་བསྡུ་བའོ། །དེ་ཡང་ཉེར་
གཉིས་པོ་འདིའི་ནང་ནས། ལམ་པོ་ཆེ་ལྟ་བུའི་སེམས་བསྐྱེད་ནི། བྱང་ཕྱོགས་སོ་
- 190 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བདུན་དང་མཚུངས་པར་ལྡན་པ་ཡིན་པས། དེའི་ནང་གི་བྱང་ཕྱོགས་སོ་བདུན་སོ་
སོར་ཕྲལ་ཏེ་མི་ཟད་པ་རེ་རེར་བགྲང་བ་དང༌། ཡིད་བཞིན་གྱི་ནོར་བུ་ལྟ་བུའི
སེམས་བསྐྱེད་ནི་མངོན་པར་ཤེས་པ་ལྔ་དང་མཚུངས་པར་ལྡན་པ་ཡིན་པས། དེའི་
ནང་གི་མངོན་ཤེས་ལྔ་སོ་སོར་བགྲང་བ་སོགས་མི་ཟད་པ་བརྒྱད་ཅུ་པོ་ཐམས་ཅད་
སེམས་བསྐྱེད་ཉེར་གཉིས་ལས་ནང་གསེས་ཀྱིས་གྱེས་པ་ཡིན་གྱི་འདིར་མ་འདུས་
པ་མིན་པར་གསུངས་སོ། །དེ་ཡང་ལམ་དང་སྦྱར་ན། འདུན་པ་དང་ལྡན་པ་ས་ལྟ་
བུའི་སེམས་བསྐྱེད་དེ་ཉིད་ཚོགས་ལམ་ཆུང་ངུར་འཇོག་པ་ནས། ཆོས་ཀྱི་སྤྲིན་ལྟ་
བུའི་སེམས་བསྐྱེད་ས་བཅུའི་རྒྱུན་གྱི་ཐ་མ་ལ་རྡོ་རྗེ་ལྟ་བུའི་ཏིང་ངེ་འཛིན་ཐོབ་ནས་
དེས་ཤེས་སྒྲིབ་ཀྱི་དངོས་གཉེན་བྱས་ནས་མངོན་པར་རྫོགས་པར་སངས་རྒྱས་ཏེ་
ཆོས་ཀྱི་འཁོར་ལོ་བསྐོར་བའི་ཐུགས་བསྐྱེད་ཀྱི་བར་ས་ལམ་འབྲས་བུ་དང་བཅས་
པ་ཐམས་ཅད་སེམས་བསྐྱེད་ཉེར་གཉིས་ཀྱི་ནང་དུ་འདུ་བར་གསུངས་སོ། །དེས་
ན་བདག་ལེགས་སུ་འདོད་པ་དག་གིས་རྩ་བ་བོར་ནས་ཡལ་ག་འཚོལ་བ་ལྟར་
བྱིས་པ་མགུ་བའི་ཡོན་ཏན་ཕྲ་མོ་རེ་ལ་ཞེན་པས་འཇུག་པར་མི་བྱ་བར་ལམ་གྱི་
སྙིང་པོ་མཐར་ཐུག་པ་འདི་ལ་གཙིགས་པོ་ཆེར་བཟུང་ནས་ཐ་ན་ཚིག་ཙམ་དང་
སྨོན་ལམ་གྱི་ཡུལ་དུ་བྱས་ནས་ཀྱང་ཐེག་པ་ཆེན་པོའི་སེམས་བསྐྱེད་འདི་ལ་བློ་
སྦྱོང་ཞིང་སྨོན་པའི་ཡུལ་དུ་བྱའོ། །སྟོན་པ་ཐུགས་རྗེ་ཅན་འདིས་ཐོག་མར་ཐུགས་
བསྐྱེད་པ་ས་ལྟ་བུ་དེ་ནི། བསྐལ་ཆེན་གྲངས་མེད་གསུམ་དུ་ཚོགས་གསོག་པའི་
འགོ་རྩོམ་པའི་སྐབས་ཡིན་པ་ནི། ཐེག་བསྡུས་ལས། བཟང་དང་སྨོན་པའི་སྟོབས་
ཅན་དང་། །འདུན་ལྡན་ཁྱད་པར་འགྲོ་བ་ནི། བྱང་ཆུབ་སེམས་དཔའ་གྲངས་མེད་
གསུམ། །ཀུན་ཏུ་རྩོམ་པར་མཛད་པ་ཡིན། །ཞེས་གསུངས་པ་ལྟར་རོ། །
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཉིས་པ་སྟོན་པས་སློབ་པ་ལམ་གྱི་གནས་སྐབས་སུ་སྤྱོད་པ་ཕར་ཕྱིན་
དྲུག་ལ་བསླབ་ཚུལ་ལ་བསྟོད་པ་ལ་གཉིས། སྤྱིའི་དོན་དང་། ཡན་ལག་གི་དོན་
ནོ། །དང་པོ་ནི། སྟོན་པས་སྔོན་ཐེག་པ་ཆེན་པོའི་ལམ་ལ་སློབ་པའི་ཐོག་མར་
ཐུགས་བསྐྱེད་ཅིང་རྒྱལ་བ་སྲས་བཅས་དཔང་དུ་བཞག་སྟེ་ཐུགས་བསྐྱེད་པ་དེ་ནས་
བཟུང་ སྒོ་གསུམ་གྱི་སྤྱོད་པ་ཅི་མཛད་ཐམས་ཅད་སེམས་ཅན་ཁོ་ནའི་དོན་དུ་
མཛད། རང་ ཡལ་བར་དོར་ནས་གཞན་ གཅེས་ པར་ བཟུང་ སྟེ་མཁའ་ ཁྱབ་ ཀྱི་
སེམས་ཅན་ཐམས་ཅད་འཁོར་བའི་སྡུག་བསྔལ་མཐའ་དག་ལས་སྒྲོལ་ལ་རང་གི་
ཁུར་དུ་བཞེས་ཏེ་སེམས་ཅན་ཐམས་ཅད་ཀྱི་མ་འདྲིས་པའི་མཛའ་བཤེས་སུ་
མཛད་པ་དེ་ལྟར་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་ཁྱེར་
དགོས་པས་ཐེག་པ་ཆེན་པོའི་ལམ་དུ་འཇུག་པར་འདོད་པ་རྣམས་ཀྱིས་སངས་
རྒྱས་གང་ལས་འབྱུང་བའི་རྒྱུ་གྲུང་པོ་ས་བོན་ལྟ་བུ་མཐོང་བ་དང་ཐོས་པ་དང་དྲན་
པ་དང་རིག་པས་ཀྱང་འགྲོ་བ་ཀུན་གྱི་གསོས་སུ་འགྱུར་བ། རྒྱལ་སྲས་ཐམས་ཅད་
ཀྱི་ཐུགས་དམ་གྱི་མཐིལ། ཆོས་ཕུང་བརྒྱད་ཁྲི་བཞི་སྟོང་གི་བརྗོད་བྱའི་སྙིང་པོ།
ཐེག་པ་མཆོག་གི་ལམ་གྱི་རྩ་བ་དང་གཞུང་ཤིང་བྱང་ཆུབ་ཀྱི་སེམས་རིན་པོ་ཆེ་
བཅོས་མ་མིན་པ་ཞིག་བསྐྱེད་པ་ལ་བློ་གྲོས་དང་ནུས་པ་དང་རྩོལ་བ་ཅི་ཡོད་ཀྱིས་
འབད་ནས་སེམས་དེ་སྐྱེས་པ་ན། དེས་ཀུན་ནས་བསླངས་ཏེ་སངས་རྒྱས་ཀྱི་གོ་
འཕང་ཐོབ་པའི་རྒྱུ་ཚོགས་ཚང་ལ་མ་ནོར་བ་ཞིག་ལ་བསླབ་དགོས་ཏེ། རྒྱུ་མ་ཚང་
ན་འབྲས་བུ་མི་འབྱུང་བ་ཕྱི་ནང་གི་དངོས་པོ་ཀུན་ལ་མངོན་སུམ་དུ་གསལ་ཞིང་།
རྒྱུ་ནོར་བ་ལས་ཀྱང་འབྲས་བུ་མི་འབྱུང་བ་མངོན་སུམ་དུ་མཐོང་བ་ལྟར་རོ། །
སངས་རྒྱས་ཐོབ་པའི་རྒྱུ་ལ་མཐའ་ཡས་མུ་མེད་པ་ཞིག་ཡོད་ཀྱང་ཐམས་ཅད་ཀྱི་
- 192 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གནད་བསྡུས་པ་ཚང་ལ་མ་ནོར་བ་ནི་ཕ་རོལ་ཏུ་ཕྱིན་པ་དྲུག་ཡིན་ནོ། །དྲུག་ནི།
སྦྱིན་པ། ཚུལ་ ཁྲིམས། བཟོད་པ། བརྩོན་འགྲུས། བསམ་གཏན། ཤེས་ རབ་དྲུག་
གོ །དྲུག་པོ་འདི་ནི་ཐེག་པ་ཆེན་པོའི་ལམ་ཐམས་ཅད་ཀྱི་གནད་བསྡུད་པ་སྟེ།
དྲུག་པོ་འདི་ལ་ཚུལ་བཞིན་དུ་བསླབ་ན་རང་གཞན་གྱི་གནས་སྐབས་དང་མཐར་
ཐུག་གི་དོན་ཐམས་ཅད་མ་ཚང་བ་མེད་པ་འགྲུབ་པས་འདི་ནི་རྒྱལ་སྲས་ཀྱི་སྤྱོད་པ་
ཐམས་ཅད་བསྡུས་པའི་སྡོམ་ཡིན་ནོ། །དེ་ཡང་ཐོབ་བྱ་སངས་རྒྱས་ཀྱི་གོ་འཕང་ནི་
གཟུགས་སྐུ་དང་ཆོས་སྐུ་གཉིས་ཚོགས་པ་ཡིན་ལ། གཟུགས་ སྐུ་དང་ ཆོས་ སྐུ་
གཉིས་པོ་དེ་ནི་ཕར་ཕྱིན་དྲུག་པོ་འདིས་བསྒྲུབ་པར་ནུས་ཏེ། རྒྱལ་བའི་གཟུགས་
སྐུ་ནི་བྱང་ཆུབ་ཀྱི་སེམས་རིན་པོ་ཆེས་འཕངས་པའི་རྒྱལ་སྲས་ཀྱི་ཚུལ་ཁྲིམས་རྣམ་
པ་གསུམ་གྱིས་གཙོ་བོར་སྒྲུབ་པ་ཡིན་ལ། གཟུགས་སྐུ་དེའི་མཚན་དང་དཔེ་བྱད་
སོགས་མཛེས་ཤིང་ལྟ་བས་ཆོག་མི་ཤེས་པའི་ཆ་རྣམས་གཙོ་བོར་བཟོད་པས་སྒྲུབ།
གཟུགས་སྐུ་དེ་གང་དུ་གནས་པའི་ཞིང་དང་འབྱོར་པ་སོགས་སྦྱིན་པས་སྒྲུབ།
འཁོར་དང་། སྐུ་ཚེ་དང་། རྟུལ་བ་བརྟན་པོས་ཕ་རོལ་གནོན་པ་སོགས་ནི་བརྩོན་
འགྲུས་ ཀྱིས་ སྒྲུབ། གཟུགས་སྐུ་དེ་ རྣམ་པ་ཀུན་ཏུ་དག་ཅིང་ཆོས་ ཀྱི་ སྐུའི་རང་
བཞིན་ཅན་དུ་གྱུར་པ་ནི་བསམ་གཏན་དང་ཤེས་རབ་གཉིས་ཀྱིས་སྒྲུབ་བོ། །རྒྱལ་
བའི་ཐུགས་ཆོས་ཀྱི་སྐུ་ནི་བྱང་ཆུབ་ཀྱི་སེམས་རིན་པོ་ཆེས་འཕངས་པའི་བསམ་
གཏན་དང་ཤེས་རབ་ཀྱིས་གཙོ་བོར་སྒྲུབ་ལ། ཆོས་ ཀྱི་སྐུ་དེ་ཐོབ་པའི་གེགས་
གཉིས་སྣང་འཁྲུལ་པའི་དྲི་མ་སྦྱོང་བ་དང་། ཆོས་ཀྱི་སྐུ་དེ་ཐོབ་ནས་ནམ་མཁའ་མ་
ཟད་ཀྱི་བར་སེམས་ཅན་གྱི་དོན་ཁོ་ནའི་བདག་རྐྱེན་དུ་འགྱུར་བ་སོགས་ནི་སྦྱིན་པ་
ལ་སོགས་པའི་ཐབས་ཀྱི་ཆ་རྣམས་ཀྱིས་བསྒྲུབ་བོ། །གནས་སྐབས་སུ་ལམ་སྒྲུབ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པའི་རྟེན་ལྷ་མིའི་ལུས་རྟེན་རིམ་པར་བརྒྱུད་པ་ཡང་ཕར་ཕྱིན་དྲུག་པོ་འདིས་མ་
ཚང་བ་མེད་པར་བསྒྲུབ་ཅིང་། རང་དང་གཞན་གྱི་དོན་གང་བྱེད་ཀྱང་ཕར་ཕྱིན་
དྲུག་པོ་འདིས་ཡོངས་སུ་རྫོགས་པར་སྒྲུབ་ནུས་པ་དང༌། ལམ་སྒྲུབ་པའི་གེགས་
ཉོན་མོངས་དང་ཉེས་སྐྱོན་སེལ་བ་དང་། ལམ་གྱི་མཐུན་རྐྱེན་གང་དང་གང་དགོས་
པ་ཐམས་ཅད་ཀྱང་ཕ་རོལ་ཏུ་ཕྱིན་པ་དྲུག་པོ་འདིས་སྒྲུབ་ནུས་སོ། །མདོར་ན་རང་
དང་གཞན་གྱི་གནས་སྐབས་དང་མཐར་ཐུག་གི་དོན་ཐམས་ཅད་རྒྱལ་བའི་བསྟན་
པ་ཁོ་ན་ལས་འབྱུང་བ། རྒྱལ་བའི་ལུང་གི་བསྟན་པ་ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་པོ་དེ་བསྡུ་ན་སྡེ་སྣོད་གསུམ་དུ་འདུ་ཞིང་། སྡེ་སྣོད་གསུམ་གྱི་བརྗོད་བྱ་མཐའ་
དག་བསྡུ་ན་བསླབ་པ་གསུམ་དུ་འདུ་ལ། བསླབ་པ་གསུམ་པོ་དེའི་དབང་དུ་བྱས་
ནས། རྒྱལ་བས་ཕ་རོལ་ཏུ་ཕྱིན་པ་དྲུག་གསུངས་ཏེ། ཚུལ་ཁྲིམས་དང་། བསམ་
གཏན་དང༌། ཤེས་རབ་གསུམ་ནི་བསླབ་པ་གསུམ་གྱི་ངོ་བོ་ཡིན་ལ། བསླབ་པ་
གསུམ་པོ་དེ་རྣམ་པར་དག་པ་ཞིག་འབྱུང་བ་ལ་ ལུས་དང་ལོངས་སྤྱོད་སོགས་
འཁོར་བའི་ཕུན་ཚོགས་གང་ལ་ཡང་མ་ཆགས་པ་ཞིག་དགོས་པས། དེའི་ཕྱིར་དུ་
སྦྱིན་པ་དང་། བསླབ་པ་གསུམ་པོ་གེགས་ཀྱི་དབང་དུ་མི་འགྲོ་བར་མཐར་ཕྱིན་པ་
ཞིག་ཡོང་བ་ལ་གནོད་བྱེད་དང་སྡུག་བསྔལ་སོགས་ཀྱིས་མི་སྐྱོ་ཞིང་བློ་བསྒྱུར་མི་
ཐུབ་པ་ཞིག་དགོས་པས་དེའི་ཕྱིར་དུ་བཟོད་པ་དང༌། དུས་རིང་བ་དང་སྤྱོད་པ་རྒྱ་
ཆེ་བ་སོགས་ཀྱིས་སྒྱིད་ལུག་པ་དང་ཞུམ་པ་དང་ཕྱི་བཤོལ་གྱི་ལེ་ལོའི་དབང་དུ་མི་
འགྲོ་བ་ཞིག་དགོས་པས་དེའི་ཕྱིར་དུ་བརྩོན་འགྲུས་གསུངས་སོ། །དེ་ལྟར་སངས་
རྒྱས་སྒྲུབ་པའི་རྒྱུ་ཚོགས་མ་ཚང་བ་མེད་པ་ཐེག་པ་མཆོག་གི་ལམ་གྱི་གནད་
ཐམས་ཅད་བསྡུད་པ་སྤྱོད་པ་ཕྱིན་དྲུག་ལ་ངེས་པ་རྙེད་པར་བྱས་ནས་སྒྲུབ་པའི་ཚེ་
- 194 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ན་གདུལ་བྱ་རང་རང་གི་རྒྱུད་ཚོད་དང་བསྟུན་ནས་རེ་ཤིག་རང་རྒྱུད་སྨིན་པར་བྱ་
བའི་ཐབས་སུ་ ཕྱིན་དྲུག་བསྒོམ་པ་ལ་གཙོ་བོར་འབད་དགོས་པ་ནི། ཡོན་ཏན་
མཐའ་ཡས་པར་བསྟོད་པ་ལས། འགའ་ཞིག་རང་ཉིད་མ་དུལ་བཞིན་དུ་རིགས་
པར་ལྡན་པའི་ཚིག་སྨྲ་ཡང་། །རང་གི་ཚིག་དང་འགལ་བར་སྤྱོད་པས་གཞན་དག་
འདུལ་བར་མི་ནུས་ཞེས། ཁྱོད་ ཀྱིས་དགོངས་ནས་དེ་སླད་འགྲོ་བ་མཐའ་དག་
ཐུགས་ལ་བཞག་མཛད་ནས། །རེ་ཞིག་བདག་ ཉིད་མ་དུལ་བ་ ཉིད་དུལ་བར་
མཛད་ཕྱིས་བརྩོན་པ་ལགས། །ཞེས་གསུངས་སོ། །དེ་ལ་འདི་སྙམ་དུ་རྒྱལ་སྲས་
ཀྱི་སྤྱོད་པ་ལ་ཕ་རོལ་ཏུ་ཕྱིན་པ་དྲུག་དང་། བསྡུ་བའི་དངོས་པོ་བཞི་ཞེས་གསུངས་
པ་མིན་ནམ། ཕར་ཕྱིན་དྲུག་ཉིད་དེ་རྒྱལ་སྲས་ཀྱི་སྤྱོད་པ་ཐམས་ཅད་ཇི་ལྟར་འདུ་
སྙམ་ན་བདེན་མོད་ཀྱང་། བསྡུ་བའི་དངོས་པོ་བཞི་ནི་ཕར་ཕྱིན་དྲུག་ཉིད་དུ་འདུ་
སྟེ། སྦྱིན་པ་འདུ་བ་ནི་སླ་ལ། སྙན་པར་སྨྲ་བ་ནི་གདུལ་བྱ་ལ་ཆོས་ཀྱི་སྦྱིན་པ་བྱེད་
པའི་ཚེ་གདུལ་བྱ་རང་རང་གི་ཁམས་དང་། བསམ་པ་དང་། བག་ལ་ཉལ་ཤེས་
པར་བྱས་ནས་རང་རང་གི་རྒྱུད་ཚོད་དང་མཐུན་པར་ཕར་ཕྱིན་དྲུག་གི་སྒོ་ནས་ཆོས་
སྟོན་པ་ཉིད་ཡིན་ནོ། །དོན་སྤྱོད་པ་ནི་གདུལ་བྱ་ལ་གང་བསྟན་པ་དེ་ལྟར་ཉམས་
ལེན་ལ་སྦྱོར་བ་དང་། དོན་མཐུན་པ་ནི་གདུལ་བྱ་ལ་ཇི་ལྟར་བསྟན་པ་དེ་ལྟར་རང་
གིས་ཀྱང་ཉམས་སུ་ལེན་པ་ཡིན་པས་ན་ཕྱིན་དྲུག་ཏུ་མ་འདུས་པའི་ལོགས་པ་མིན་
ནོ། །འོ་ན་བསྡུ་བ་བཞི་ཞེས་ལོགས་སུ་བསྟན་པའི་དགོས་པ་ཅི་ཞེ་ན། དེ་ནི་ཐོག་
མར་ཕྱིན་དྲུག་གི་སྒོ་ནས་རང་རྒྱུད་བཏུལ་ནས་གཞན་རྗེས་སུ་འཛིན་པའི་ཚེ་ཚུལ་
འདི་ལྟར་བྱ་དགོས་སོ་ཞེས་བསྟན་པ་ཡིན་གྱི་ཕྱིན་དྲུག་ལས་ལོགས་པའི་ཉམས་
ལེན་མིན་ནོ། །
-195-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཉིས་པ་ཡན་ལག་གི་དོན་ལ་དྲུག །སྟོན་པ་ཐུབ་པའི་དབང་པོ་ལ་སྦྱིན་
པའི་ཉམས་ལེན་མཛད་ཚུལ་ལས་བརྩམས་ཏེ་བསྟོད་པ། སྟོན་པ་ཐུབ་པའི་དབང་
པོ་ལ་ཚུལ་ཁྲིམས་ཀྱི་ཉམས་ལེན་མཛད་ཚུལ་ལས་བརྩམས་ཏེ་བསྟོད་པ། སྟོན་པ་
ཐུབ་པའི་དབང་པོ་ལ་བཟོད་པའི་ཉམས་ལེན་མཛད་ཚུལ་ལས་བརྩམས་ཏེ་བསྟོད་
པ། སྟོན་པ་ཐུབ་པའི་དབང་པོ་ལ་བརྩོན་འགྲུས་ཀྱི་ཉམས་ལེན་མཛད་ཚུལ་ལས་
བརྩམས་ཏེ་བསྟོད་པ། སྟོན་པ་ཐུབ་པའི་དབང་པོ་ལ་བསམ་གཏན་གྱི་ཉམས་ལེན་
མཛད་ཚུལ་ལས་བརྩམས་ཏེ་བསྟོད་པ། སྟོན་པ་ཐུབ་པའི་དབང་པོ་ལ་ཤེས་རབ་
ཀྱི་ཉམས་ལེན་མཛད་ཚུལ་ལས་བརྩམས་ཏེ་བསྟོད་པའོ། །དང་པོ་ནི། ཉིད་ཀྱི་ཤ་
ཡང་ སྩོལ་མཛད་ན། །དངོས་པོ་གཞན་ལྟ་སྨོས་ཅི་འཚལ། །ལེགས་མཛད་ཁྱོད་
ཀྱིས་སྲོག་ཀྱང་ནི། །སློང་བའི་སྐྱེ་བོ་རྣམས་ལ་བཏང་། །ཉིད་ཀྱི་སྐུ་དང་སྲོག་དག་
གིས། །ལུས་ཅན་གཤེད་མས་ཟན་རྣམས་ཀྱིས། །ལུས་དང་སྲོག་ཀྱང་ཁྱོད་ཀྱིས་
ནི། །ལན་བརྒྱ་ཕྲག་ཏུ་བླུ་བ་མཛད། །ཅེས་གསུངས། དོན་ནི། སྟོན་པ་ཐུགས་རྗེ་
ཅན་དེ་ཉིད་ཀྱིས་བདག་ཅག་ཁམས་གསུམ་གྱི་འཁོར་བར་འཁྱམས་པའི་སེམས་
ཅན་རྣམས་སྡུག་བསྔལ་གྱིས་ཉམ་ཐག་པ་ཐུགས་རྗེས་མ་བཟོད་པར་བྱང་ཆུབ་
མཆོག་ཏུ་ཐུགས་བསྐྱེད་ནས་ཐུགས་བསྐྱེད་དེ་མཐར་ཕྱིན་པར་བྱ་བའི་ཕྱིར་སྦྱིན་པ་
ལ་སློབ་པར་མཛད་པ་ན་རང་ཉིད་ཀྱི་སྐུ་ལུས་ཀྱི་ཤ་ཡང་ཕངས་པ་མེད་པར་སློང་
བ་པོ་རྣམས་ལ་དགའ་ཞིང་སྤྲོ་བས་སྩོལ་བར་མཛད་ན་ཟང་ཟིང་གི་དངོས་པོ་
གཞན་སློང་པ་པོ་རྣམས་ལ་ཅི་འདོད་སྩོལ་བར་མཛད་པ་ལྟ་སྨོས་ཀྱང་ཅི་འཚལ།
འགྲོ་བའི་དོན་དུ་རྒྱལ་སྲས་ཀྱི་སྤྱོད་པ་ལ་ལེགས་པར་སློབ་པར་མཛད་པའི་མགོན་
པོ་ཁྱོད་ཀྱིས་སློང་བ་པོ་རྣམས་ལ་རང་གི་སྲོག་ཀྱང་ནི་ངེས་པར་བཏང་ངོ་། །མགོན་
- 196 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པོ་ཐུགས་རྗེ་ཅན་ཁྱོད་ཀྱིས་རང་ཉིད་ཀྱི་སྐུ་དང་སྲོག་དག་གིས་ཀྱང་ལུས་ཅན་
གཤེད་མས་ཟིན་ཏེ་འགུམ་པ་ལ་ཐུག་པ་རྣམས་ཀྱི་ལུས་དང་སྲོག་ཀྱང་ལན་བརྒྱ་
ཕྲག་ཏུ་བླུ་བར་མཛད་དོ། །གཞུང་འདིས་སྦྱིན་པའི་ཉམས་ལེན་གྱི་གནད་ཚང་བར་
བསྟན་ཏེ་སྦྱིན་པ་ལ་ཟང་ཟིང་གི་སྦྱིན་པ་དང་། ཆོས་ཀྱི་སྦྱིན་པ་དང་། མི་འཇིགས་
པའི་སྦྱིན་པ་གསུམ་དུ་ཡོད་ལ་ཟང་ཟིང་གི་སྦྱིན་པ་ལ་ལུས་གཏོང་བའི་སྦྱིན་པ་
དང་། ལོངས་སྤྱོད་གཏོང་བའི་སྦྱིན་པ་གཉིས། ལུས་གཏོང་བ་ལ་ལུས་ ཀྱི་ཡན་
ལག་གཏོང་བ་དང༌། ལུས་རིལ་པོ་གཏོང་བ་དང༌། ལུས་སྲོག་དང་བཅས་པ་གཏོང་
བ་རྣམས་སུ་ཡོད་ལ། ལུས་ཀྱི་ཡན་ལག་གཏོང་བ་ལ་ལུས་ཀྱི་ཤ་ལས་བཅད་དེ་
གཏོང་བ་དང་། རྐང་པ་དང་། ལག་པ་དང་མིག་ལ་སོགས་པ་ཡན་ལག་བཅད་དེ་
གཏོང་བ་རྣམས་སུ་ཡོད་ལ། ལུས་ཀྱི་ཤ་དང་ཡན་ལག་གཏོང་བ་ནི། །ཉིད་ཀྱི་ཤ་
ཡང་སྩོལ་མཛད་ན། །ཞེས་པས་བསྟན། ལུས་རིལ་པོ་གཏོང་བ་དང་། ལུས་སྲོག་
དང་བཅས་པ་གཏོང་བ་ནི། ལེགས་མཛད་ཁྱོད་ཀྱིས་སྲོག་ཀྱང་ནི། །སློང་བའི་སྐྱེ་
བོ་རྣམས་ལ་བཏང་། །ཉིད་ཀྱི་སྐུ་དང་ སྲོག་དག་གིས། །ལུས་ཅན་གཤེད་མས་
ཟིན་རྣམས་ ཀྱི། །ལུས་ དང་ སྲོག་ ཀྱང་ ཁྱོད་ ཀྱིས་ནི། །ལན་བརྒྱ་ ཕྲག་ ཏུ་ བླ་ བ་
མཛད། །ཅེས་པས་བསྟན། ཟང་ཟིང་གི་དངོས་པོ་གཞན་གཏོང་བ་དང་། ཆོས་ཀྱི་
སྦྱིན་པ་ནི། དངོས་པོ་གཞན་ལྟ་སྨོས་ཅི་འཚལ། །ཞེས་པས་བསྟན། །མི་འཇིགས་
པའི་ སྦྱིན་ པ་ནི། ཉིད་ ཀྱི་སྐུ་དང་ སྲོག་དག་གིས། །ལུས་ཅན་གཤེད་མས་ ཟིན་
རྣམས་ཀྱི། །ལུས་དང་སྲོག་ཀྱང་ཁྱོད་ཀྱིས་ནི། །ལན་བརྒྱ་ཕྲག་ཏུ་བླུ་བ་མཛད། །
ཅེས་པས་བསྟན་ཏོ། ། །
སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་འཁྱེར་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བར་བྱེད་པ་གཞུང་འདི་དག་གི་དགོངས་པ་ཡིན་པས་སྟོན་པས་སྔོན་ཇི་ལྟར་མཛད་
པ་ཤེས་དགོས་ལ། དེ་ཡང་སྟོན་པ་ཐུབ་པའི་དབང་པོས་སྔོན་སློབ་པ་ལམ་གྱི་
གནས་སྐབས་སུ་རང་གི་ལུས་ཀྱི་ཤ་སྦྱིན་པར་བཏང་ཚུལ་ནི། ཐུབ་པའི་དབང་པོ་
སྔོན་རྒྱལ་པོ་བྱམས་པའི་སྟོབས་སུ་འཁྲུངས་པ་ན། མིའི་ཤ་དང་ཁྲག་གིས་འཚོ་
བའི་གནོད་སྦྱིན་ལྔ་ཤ་ཁྲག་མ་རྙེད་ནས་བཀྲེས་ཤིང་སྐོམ་པས་ཉམ་ཐག་པ་རྒྱལ་
བ་བྱམས་པའི་སྟོབས་ཀྱི་དྲུང་དུ་ལྷགས་ནས་གནོད་སྦྱིན་གྱི་ལུས་ཁ་ནས་མཆེ་བ་
གཙིགས་པ། མིག་འབར་ཞིང་སེར་ལ་ཡོ་ཞིང་མི་སྡུག་པ་དང་། སྣ་ལེབ་ཅིང་མི་
སྡུག་པ་དང་། སྐྲ་དང་ཁ་སྤུ་མེ་འབར་བ་ལྟར་སེར་བ་དང་། ལུས་ཆར་སྤྲིན་ལྟར་
ངམ་གནག་ཅིང་མི་སྡུག་ལ་འཇིགས་པ་བསྟན་ནས། བདག་ཅག་ལ་མིའི་ཤ་དང་
ཁྲག་དྲོན་མོ་སྩལ་དུ་གསོལ། ཞེས་ཞུས་པ་ན། རྒྱལ་པོ་བྱམས་པའི་སྟོབས་རབ་ཏུ་
དགའ་བར་གྱུར་བས་མིག་རྩ་དང་གདོང་གི་མདངས་བཟང་པོས་རང་གི་ལུས་
བསྟན་ནས་ཁྱེད་ཅག་ཇི་ལྟར་འདོད་པའི་ཤ་དང་ཁྲག་ང་ལ་ཡོད་པས་སྦྱིན་ནོ་ཞེས་
གསུངས་ནས་རྩ་བཀྲོ་བའི་ཕྱིར་སྨན་པ་རྣམས་བོས་ཏེ་རང་གི་ལུས་ལས་རྩ་ལྔ་
བཀྲོས་ཏེ་གནོད་སྦྱིན་དེ་དག་འཐུང་དུ་བཅུག་གོ །དེ་ནས་གནོད་སྦྱིན་དེ་དག་རྒྱལ་
པོའི་ ཁྲག་གིས་ཚིམས་ནས་ད་འཚལ་ཏོ་ཞེས་གསོལ་པ་ན། རྒྱལ་པོ་དེ་རབ་ཏུ་
དགའ་བས་བསྐུལ་ནས་མིག་དང་བཞིན་གྱི་མདངས་ལྷག་པར་གསལ་བར་གྱུར་
ནས་ཨུཏྤ་ལ་མཐིང་ཁའི་འདབ་མ་ལྟར་མདོག་སྔོ་བའི་རལ་གྲི་རྣོན་པོ་དང་རིན་པོ་
ཆེས་སྤྲས་པའི་འོད་ཀྱིས་མཛེས་པ་བླངས་ཏེ། བདག་གི་ཤ་བཅད་ཅིང་བཅད་ཅིང་
དེ་དག་ལ་བྱིན་ནོ། །དེ་ནས་གནོད་སྦྱིན་དེ་དག་ཤ་ཁྲག་གིས་ལེགས་པར་ཚིམས་
ནས་དེ་བདག་ཅག་ལེགས་པར་ཚིམ་གྱིས་རྒྱལ་པོ་འོ་བརྒྱལ་བ་གཏང་དུ་གསོལ་
- 198 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཞེས་ཞུས་ཤིང་རྒྱལ་པོ་བྱམས་པའི་སྟོབས་ཀྱིས་ཐུགས་བྱམས་པ་ཆེན་པོའི་མཐུས་
གནོད་སྦྱིན་དེ་དག་གི་གདུག་རྩུབ་ཞི་ནས་རྒྱལ་པོ་ལ་གནོད་པ་བགྱིས་པ་བཟོད་
པར་གསོལ་བ་ན། རྒྱལ་པོ་བྱམས་པའི་སྟོབས་ཀྱིས་གནོད་སྦྱིན་དེ་དག་ལ་སྨྲས་
པ། ང་འདི་ལྟར་སྦྱིན་པ་བྱེད་པ་ནི་སེམས་ཅན་ཐམས་ཅད་ཀྱི་དོན་དུ་ཡིན་གྱི་རང་
ཉིད་མཐོ་རིས་དང་ཐར་པ་སྒྲུབ་པའི་ཕྱིར་དུ་མ་ཡིན་གྱི། ཁྱེད་ཅག་ང་མི་བཟོད་དུ་
དོགས་པ་མ་བསྐྱེད་ཅིག ཁྱེད་ཅག་གིས་ངའི་ཆོས་ཀྱི་གྲོགས་བྱས་པ་ཡིན་པས་
བྱང་ ཆུབ་ ཐོབ་ ནས་ བདུད་ རྩི་ ཐོག་ མར་ ཁྱེད་ ཅག་ ལ་ སྦྱིན་ པར་ བྱའོ། །ཞེས་
གསུངས་པ་ལྟ་བུའོ། ། །
སྟོན་པ་ཐུབ་པའི་དབང་པོས་སྔོན་སློབ་པ་ལམ་གྱི་གནས་སྐབས་སུ་རང་
གི་ལུས་སྲོག་དང་བཅས་པ་སྦྱིན་པར་བཏང་ཚུལ་ནི། ཐུབ་པའི་དབང་པོ་སྔོན་རྒྱལ་
པོ་ཟླ་འོད་དུ་འཁྲུངས་པའི་ཚེ་དབུ་བཅད་ནས་སྦྱིན་པར་བཏང་བ་ལྟ་བུ་སྟེ། དེ་ཡང་
སྟོན་པ་ཐུབ་པའི་དབང་པོ་སྔོན་འཛམ་བུའི་གླིང་ལ་དབང་བྱེད་པའི་རྒྱལ་པོ་ཆེན་
པོ་ཟླ་འོད་ཅེས་བྱ་བར་འཁྲུངས་ནས་འབངས་ཐམས་ཅད་ཐེག་པ་ཆེན་པོའི་ལམ་
ལ་འཁྲིད་ཅིང་བཞུགས་པ་ན། མཐའ་འཁོབ་ཅིག་ན་རྒྱལ་པོ་བྱིམ་སེ་ན་ཞེས་བྱ་བ་
ཞིག་ཡོད་པ་དེས་རྒྱལ་པོ་ཟླ་འོད་ལ་ཕྲག་དོག་གི་བསམ་པ་ངན་པས་བྲམ་ཟེ་ཞིག་
དབུ་སློང་དུ་བཏང་ངོ༌། །དེ་ནས་བྲམ་ཟེ་དེས་རྒྱལ་པོ་ཟླ་འོད་ཀྱི་ཕོ་བྲང་གི་སྒོར་
ཕྱིན་ནས་སྐད་ཆེན་པོས་འདི་སྐད་ཅེས་སྨྲས་སོ། །བདག་གི་ཡུལ་ནི་མཐའ་འཁོབ་
ནས་མཆིས་ཏེ། རྒྱང་མ་ནས་རྒྱལ་པོ་ཆེན་པོ་ནི་ཐམས་ཅད་ཡོངས་སུ་གཏོང་ལ་ཕ་
རོལ་པོའི་ཡིད་དང་མི་འགལ་བར་མཛད་དེ་ཞེས་ཡོན་ཏན་རྒྱ་ཆེན་པོ་ཐོས་ནས་
ལམ་རིང་པོ་ནས་དགོས་པ་འདོད་པའི་སླད་དུ་འདིར་མཆིས་སོ། །རྒྱལ་པོས་དེ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྐད་ཅེས་སྨྲས་པ་ཐོས་ནས་རབ་ཏུ་དགའ་མགུར་རངས་ཏེ་ཕྱག་འཚལ་ནས་ངལ་
བར་མ་གྱུར་ཏམ་ཞེས་དྲིས་ཏེ། ཁྱེད་ཅག་ནོར་ཅི་འདོད་པ་སྦྱིན་ནོ། །ཡུལ་ལམ།
སྲིད་དམ། གྲོང་ཁྱེར་རམ། ཆུང་མའམ། བུ་ཕོའམ། རིན་པོ་ཆེའམ། རྟའམ། རིན་
པོ་ཆེ་སྣ་བདུན་ནམ། བྲན་ཕོའམ། བྲན་མོའམ། ལས་བྱེད་པའི་མིའམ། ཅི་འདོད་
པ་ཐམས་ཅད་སྦྱིན་ནོ། །ཞེས་སྨྲས་སོ། །བྲམ་ཟེས་སྨྲས་པ། ཕྱི་རོལ་གྱི་ལོངས་
སྤྱོད་ཀྱི་སྦྱིན་པ་ནི་སྦྱིན་པའི་བསོད་ནམས་སུ་འགྱུར་མོད་ཀྱི། སྦྱིན་པ་རྒྱ་ཆེན་པོར་
མི་འགྱུར་ཏེ་གང་ལུས་ཀྱི་ཤ་སྦྱིན་པ་བསོད་ནམས་ཀྱི་མཆོག་ཡིན་པས་བདག་ནི་
རྒྱལ་པོའི་དབུ་འཚལ་བའི་སླད་དུ་ལམ་རིང་པོ་ནས་འདིར་མཆིས་ཀྱི། ཡིད་དང་མི་
འགལ་བ་མཛད་ན་དབུའི་སྦྱིན་པ་མཛོད་ཅིག །ཅེས་གསོལ་བ་དང་། རྒྱལ་པོས་
དེ་སྐད་སྨྲས་པ་ཐོས་ནས། དཔེ་མེད་པར་དགའ་བར་གྱུར་ཏོ། །བྲམ་ཟེས་སྨྲས་པ།
བདག་ལ་དབུ་སྩལ་ན་ནམ་སྩལ་བཀའ་སྩལ་དུ་གསོལ། རྒྱལ་པོས་སྨྲས་པ། ད་སྟེ་
ཞག་བདུན་ན་ཁྱོད་ལ་མགོ་སྦྱིན་ནོ་ཞེས་བསྒོའོ། །དེ་ནས་བློན་པོ་ཟླ་བ་ཆེན་པོས་
རིན་པོ་ཆེ་སྣ་བདུན་ལས་བྱས་པའི་མགོ་བོ་རྣམས་ཁྱེར་ཏེ་འོང་ནས། བྲམ་ཟེའི་
མདུན་དུ་ལྟོ་བ་ས་ལ་ཕབ་སྟེ་འདི་སྐད་ཅེས་སྨྲས་སོ། །རྒྱལ་པོའི་དབུ་ནི་ཤ་དང་།
ཁྲག་དང་། རུས་པ་དང་། མི་གཙང་བ་ ཡིན་ན་ཅི་ཞིག་ཏུ་རུང་། རིན་ པོ་ཆེ་སྣ་
བདུན་གྱི་མགོ་བོ་འདི་དག་གིས་བརྗེའོ། །རིན་པོ་ཆེ་སྣ་བདུན་གྱི་མགོ་བོ་འདི་དག་
གིས་ཁྱོད་ཚེ་གཅིག་ཏུ་ཕྱུག་པར་འགྱུར་རོ། །བྲམ་ཟེས་སྨྲས་པ། བདག་ལ་འདི་
དག་མི་དགོས་ཀྱི་རྒྱལ་པོའི་དབུ་དགོས་པས་བདག་གི་རེ་བ་སྐོངས་ཤིག །ཟླ་བ་
ཆེན་པོས་ཐབས་རྣམ་པ་སྣ་ཚོགས་ཀྱིས་གསོལ་བ་བཏབ་ཀྱང་མ་བཏུབ་པས། མྱ་
ངན་གྱིས་ནོན་ཏེ་འཁོམས་ནས་སྙིང་བདུན་དུ་གས་ཏེ་ཚེ་འཕོས་སོ། །དེའི་ཚེ་ན་
- 200 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
རྒྱལ་པོ་དེའི་བློན་པོ་ཞིག་གླང་པོ་ཆེ་དཔག་ཚད་བརྒྱད་སྟོང་དུ་འགྲོ་བ་ལ་བསྐྱོན་
ནས་རྒྱལ་ཕྲན་ཐམས་ཅད་ལ་སྦྲན་ཏེ། ད་སྟེ་ཞག་བདུན་ན་རྒྱལ་པོ་ཟླ་འོད་བྲམ་ཟེ་
ལ་དབུ་སྦྱིན་པར་མཛད་ཀྱི་མཐོང་བར་འདོད་པ་ཐམས་ཅད་མྱུར་དུ་ཤོག་ཅིག་ཅེས་
བསྒོ་བ་ན། དེའི་ཚེ་ན་རྒྱལ་ཕྲན་བརྒྱད་ཁྲི་སྙེད་པོ་ཐམས་ཅད་དེ་མ་ཐག་ཏུ་ལྷགས་
ཏེ། རྒྱལ་པོའི་སྤྱན་སྔར་འོངས་ནས་ལྟོ་བ་ས་ལ་ཕབ་སྟེ་འདི་སྐད་ཅེས་གསོལ་
ཏོ། །འཛམ་བུའི་གླིང་གི་སེམས་ཅན་ཐམས་ཅད་ནི་རྒྱལ་པོའི་བཀའ་དྲིན་གྱིས་
ཐམས་ཅད་བདེ་སྐྱིད་དེ་གནོད་པ་མ་མཆིས་ན། མི་གཅིག་གི་སླད་དུ་འགྲོ་བ་
ཐམས་ཅད་ཡོངས་སུ་སྤང་བར་མི་རིགས་ཀྱིས། བདག་ཅག་ལ་ཐུགས་བརྩེ་བའི་
སླད་དུ། དབུའི་སྦྱིན་པ་མི་མཛད་པར་གསོལ་ཏོ། བློན་པོ་ཆེན་པོ་སྟོང་ཕྲག་བཅུས་
ཀྱང་ལྟོ་བ་ས་ལ་ཕབ་སྟེ་བདག་ཅག་ལ་ཐུགས་བརྩེ་བའི་སླད་དུ་དབུའི་སྦྱིན་པ་མ་
མཛད་པར་གསོལ་ཏོ། །བཙུན་མོ་སྟོང་ཕྲག་ཉི་ཤུས་ཀྱང་ལུས་ས་ལ་ཕབ་སྟེ་རྒྱལ་
པོ་ལ་འདི་སྐད་ཅེས་གསོལ་ཏོ། །བདག་ཅག་ལ་ཡང་ཐུགས་བརྩེ་བར་དགོངས་ཏེ་
དབུའི་སྦྱིན་པ་མི་མཛད་པར་གསོལ་ཞེས་སྨྲས་སོ། །རྒྱལ་བུ་ལྔ་བརྒྱ་རྣམས་ཀྱང་
ངུས་ ནས་ བདག་ ཅག་ ལ་ མགོན་ དང་ སྐྱབས་ མ་ མཆིས་ ན། ཐུགས་ བརྩེ་ བར་
དགོངས་ཏེ་དབུའི་སྦྱིན་པ་མི་མཛད་ཅིང་བདག་ཅག་ཀྱང་མི་རྗེས་སླེབས་པར་
བསྐྱེད་པར་གསོལ་ཞེས་སྨྲས་སོ། །དེ་ནས་རྒྱལ་པོ་ཆེན་པོས་བློན་པོ་དང་བཙུན་མོ་
དང་སྲས་རྣམས་ལ་འདི་སྐད་ཅེས་བཀའ་སྩལ་ཏོ། །ཐོག་མ་མེད་པ་ནས་ལུས་འདི་
འཁོར་བ་ན་འཁོར་ཞིང་ཡུན་རིང་པོར་སེམས་ཅན་དམྱལ་བ་ན་འདུག་པའི་ཚེ། ཉི་
མ་གཅིག་ལ་ཡང་ལན་དུ་མ་ཞིག་ཚེ་འཕོས་ནས་ལུས་འདི་ཆུད་ཟོས་ཏེ་ཐལ་ཆུ་
དང༌། ལྕགས་ཀྱི་ཁྲི་དང་། ཆུ་ཚན་འཁོལ་མ་དང་། ངན་སྐྱགས་དང་། མེའི་ཤིང་རྟ་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དང༌། མེ་དོང་ལ་སོགས་པའི་སེམས་ཅན་དམྱལ་བར་ཡུན་རིང་པོར་སྡུག་བསྔལ་
མྱོང་སྟེ། བཙོ་བ་དང་བསྲེག་པ་ལ་སོགས་པས་ལུས་འདི་གྲངས་མེད་པར་ཆུད་
ཟོས་ཀྱང་བསོད་ནམས་འགའ་ཙམ་ཡང་མེད་དོ། །དུད་འགྲོའི་སྐྱེ་གནས་སུ་སྐྱེས་
ནས་གཅིག་ལ་གཅིག་འཆའ་ཞིང་ཟ་བ་དང་། གཞན་གྱིས་བསད་དེ་ཀུན་གྱིས་
ཟོས་པ་དང་། ཚེ་འཕོས་ནས་རུལ་ཞིང་མྱགས་ པ་ཡང་ གྲངས་མེད་དེ། ད་ལྟར་
ལུས་འདི་ཆུད་ཟོས་ཀྱང་བསོད་ནམས་སུ་གྱུར་པ་མེད་དོ། །ཡི་དྭགས་ཀྱི་ཁམས་སུ་
སྐྱེས་ནས་ལུས་ལ་མེ་འབར་ཏེ། འཁོར་ལོས་མགོ་བཅད་མ་ཐག་ཏུ་ཕྱིར་ ཡང་
བསོས་པ་གྲངས་མེད་པ་མྱོང་སྟེ། དེ་ལྟར་ལུས་ཆུད་ཟོས་ཀྱང་བསོད་ནམས་སུ་
གྱུར་པ་མེད་དོ། །གལ་ཏེ་མིར་སྐྱེས་ན་ཡང་ནོར་དང་བུད་མེད་ཀྱི་ཕྱིར་ཁྲོ་རྔམས་
པས་ མིག་ བགྲད་ དེ་ གཅིག་ ལ་ གཅིག་ འཚེ་ ཞིང་ བསད་ པ་ དང༌། གཡུལ་ ངོར་
ལྷགས་ནས་གཅིག་ལ་གཅིག་གསོད་དེ་དེ་ལྟར་ལུས་ཆུད་ཟོས་པ་དང་། འདོད་
ཆགས་དང་། ཞེ་སྡང་དང་། གཏི་མུག་གི་ལུས་གྲངས་མེད་པ་ཞིག་བོར་ཡང་བསོད་
ནམས་སུ་མ་གྱུར་ཏེ་བདག་གི་ལུས་འདི་ཡོངས་སུ་བཏང་བར་བྱའོ། །བདག་གི་
ལུས་འདི་ནི་མི་གཙང་བ་རྣམ་པ་སྣ་ཚོགས་ཀྱི་ཕུང་པོ་སྟེ། རིང་པོར་མི་ཐོགས་པར་
འཇིག་ཅིང་འབྲལ་བར་འགྱུར་བས་མི་བརྟན་ཞིང་བཙོག་པའི་མགོ་འདིས་ཕན་
པའི་དོན་ཆེན་པོར་འགྱུར་ན་ཅིའི་ཕྱིར་སྦྱིན་པར་མི་བྱ། ངའི་མགོ་བོ་དེ་བྲམ་ཟེ་དེ་
ལ་བྱིན་ཏེ་བསོད་ནམས་དེས་བླ་ན་མེད་པའི་བྱང་ཆུབ་བསྒྲུབ་བོ། །ནམ་མངོན་
པར་སངས་རྒྱས་པ་ན་ཡོན་ཏན་ཕུན་སུམ་ཚོགས་པར་འགྱུར་ཏེ་ཐབས་མཁས་
པས་ཁྱེད་ཀྱང་སྡུག་བསྔལ་ལས་ཟླའོ། །ངས་སྦྱིན་པ་བྱིན་པ་འདིས་མངོན་པར་
འཚང་རྒྱ་ཡིས། བླ་ན་མེད་པའི་བྱང་ཆུབ་ཀྱི་སེམས་ལ་ཁྱེད་བར་ཆད་དང་གེགས་
- 202 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མ་བྱེད་ཅིག །རྒྱལ་ཕྲན་དང༌། བློན་པོ་དང་། བཙུན་མོ་དང་། སྲས་རྣམས་དེ་སྐད་
ཅེས་བཀའ་སྩལ་བ་ཐོས་ནས་ཅང་མི་སྨྲ་བར་འཁོད་དོ། །དེ་ནས་རྒྱལ་པོ་ཆེན་པོས་
བྲམ་ཟེ་དེ་ལ་སྨྲས་པ་ད་མགོ་བོ་བླང་བའི་དུས་ལ་བབ་ཀྱིས་ད་ལོངས་ཤིག་ཅེས་
སྨྲས་སོ། །བྲམ་ཟེས་གསོལ་པ། ད་ལྟར་རྒྱལ་པོ་ལ་བློན་པོ་ལ་སོགས་པ་འཁོར་
མང་པོས་བསྐོར་ཏེ། བདག་གཅིག་པུས་རྒྱལ་པོའི་དབུ་བཅད་པའི་མཐུ་མ་མཆིས་
ཏེ་ཐུགས་མི་ཐུབ་བོ། །བདག་ལ་ སྩལ་བར་ཆད་ན་རྒྱབ་ཀྱི་སྐྱེད་མོས་ཚལ་དུ་
གཤེགས་སུ་གསོལ་ཞེས་གསོལ་ཏོ། །དེ་ནས་རྒྱལ་པོ་ཆེན་པོས་རྒྱལ་ཕྲན་དང་
རྒྱལ་བུ་རྣམས་ལ་བསྒོ་བ། ཁྱེད་ང་ལ་བསྙེན་བཀུར་བྱེད་ན་བྲམ་ཟེ་འདི་ལ་གནོད་
པའི་ཀྱལ་ཀ་མ་བྱེད་ཅིག་ཅེས་བསྒོ་ནས་བྲམ་ཟེ་དང་འགྲོགས་ཏེ་རྒྱལ་པོ་སྐྱེད་
མོས་ཚལ་དུ་སོང་ངོ༌། །དེ་ནས་བྲམ་ཟེ་དེས་རྒྱལ་པོ་ལ་གསོལ་པ། རྒྱལ་པོ་ནི་སྐུ་
གཞོན་ཏེ་རིང་ཡང་གྱད་དང་མཉམ་པས། ཚ་བ་མ་བཟོད་དེ་ཕྱིར་ཡང་འགྱོད་ཀྱང་
སྲིད་ཀྱི། རྒྱལ་པོའི་དབུ་ཤིང་ཞིག་ལ་བཏགས་ཏེ་གདོད་དགུམ་པར་འཚལ་ལོ། །
དེ་ནས་རྒྱལ་པོ་གང་ན་ཤིང་ཡལ་ག་བརྟན་ཞིང་ལོ་མས་ཀུན་ཏུ་ཁེབས་པ་ཞིག་ལ་
མགོ་བཏགས་ནས་པུས་མོ་བཙུགས་ཏེ་བྲམ་ཟེ་ལ་འདི་སྐད་ཅེས་སྨྲས་སོ། ཁྱོད་
ཀྱིས་ངའི་མགོ་ཆོད་ལ་ཕྱིར་ཡང་ངའི་ལག་ཏུ་བཞག་ནས། ངའི་ལག་ནས་ལོངས་
ཤིག །ངས་ཁྱོད་ལ་མགོ་སྦྱིན་པའི་བསོད་ནམས་འདི་ནི་བདུད་དམ་ཚངས་པ་
འདོད་ པ་ མ་ ཡིན། བརྒྱ་ བྱིན་ནམ་ འཁོར་ ལོས་ སྒྱུར་ བའི་ རྒྱལ་ པོའམ། ཁམས་
གསུམ་གྱི་བདེ་བའི་ལོངས་སྤྱོད་འདོད་པའི་ཕྱིར་མ་ཡིན་གྱི། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་འདོད་དེ། འགྲོ་བ་མང་པོ་སྐྱོང་ཞིང་མྱ་ངན་ལས་
འདའ་བའི་བདེ་བ་ལ་དགོད་པའི་ཕྱིར་རོ། །ཞེས་གསུངས། དེའི་ཚེ་ན་བྲམ་ཟེ་
203-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དེས་རལ་གྲི་ཕྱར་ཏེ་གདབ་ཅེས་བྱས་པ་དང་། ཤིང་གི་ལྷ་དེ་རབ་ཏུ་མི་དགའ་བར་
གྱུར་ནས་ཅིའི་ཕྱིར་མི་འདི་གསོད་པའི་ལས་བྱེད་སྙམ་ནས། བྲམ་ཟེའི་རྣ་དྲུང་དུ་
ཐལ་མོ་གཅིག་བསྣུན་པས་རྐང་ལག་མ་ཚུགས་ཏེ་ས་ལ་འགྱེལ་ཏོ། །དེ་ནས་རྒྱལ་
པོ་དེས་ཡར་ཤིང་གི་ལྷ་ལ་བལྟས་ཏེ་སྨྲས་པ། སྔོན་འདས་པའི་དུས་ན་ཤིང་འདིའི་
དྲུང་དུ་མགོ་བོ་དགུ་བརྒྱ་དགུ་བཅུ་རྩ་དགུ་སྙེད་ཀྱི་སྦྱིན་པ་བྱས་ཏེ། ད་མགོ་བོ་
འདིས་སྦྱིན་པ་སྟོང་དུ་ཚང་སྟེ་སྦྱིན་པའི་ཕ་རོལ་ཏུ་ཕྱིན་པ་ཡང་ཡོངས་སུ་རྫོགས་ཀྱི།
ངའི་བླ་ན་མེད་པའི་བྱང་ཆུབ་ཀྱི་སེམས་ཀྱི་བར་ཆད་མ་བྱེད་ཅིག །ཅེས་གསུངས།
དེའི་ཚེ་ཤིང་གི་ལྷ་དེས་རྒྱལ་པོས་སྨྲས་པ་ཐོས་ནས། བྲམ་ཟེ་དེ་ཕྱིར་སོར་ཆུད་པར་
བྱས་ཏེ། བྲམ་ཟེ་དེ་ས་ལས་ལངས་ནས་རལ་གྲི་ཐོགས་ཏེ་རྒྱལ་པོའི་མགོ་བཅད་
དོ། །མགོ་ལག་ཏུ་ལྟུང་བ་ན་ས་ཆེན་པོ་ཡང་རྣམ་པ་དྲུག་ཏུ་གཡོས་ལྷའི་ཕོ་བྲང་
ཡང་འགུལ་ཞིང་ལྡེག་གོ །མི་བདེ་བར་གྱུར་ནས་ངོ་མཚར་ཡ་མཚན་དུ་གྱུར་ཏེ།
ཀུན་གྱིས་བྱང་ཆུབ་སེམས་དཔས་འགྲོ་བ་ཐམས་ཅད་ཀྱི་ཕྱིར་མགོའི་སྦྱིན་པ་བྱས་
པར་མཐོང་ནས་ཐམས་ཅད་དེར་འདུས་ཤིང་ཚོགས་ཏེ་ངོ་མཚར་ཏོ་ཞེས་མཆི་མ་
ཆར་བཞིན་དུ་བབས་ཏེ་དུས་ནས་འདི་སྐད་ཅེས་སྨྲས་སོ། །རྒྱལ་པོ་ཟླ་འོད་ཀྱིས་
མགོ་བོ་སྦྱིན་པ་བྱས་པས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་གྱུར་
ཏོ། །ཞེས་མདོ་སྡེ་ལས་འགྱུར་བ་ལྟ་བུའོ། །
ཐུབ་པའི་དབང་པོས་སྔོན་སློབ་པ་ལམ་གྱི་གནས་སྐབས་སུ་ཟང་ཟིང་གི་
དངོས་པོ་སྦྱིན་པར་བཏང་ཚུལ་ནི། ཐུབ་པའི་དབང་པོ་སྔོན་རྒྱལ་བུ་ཐམས་ཅད་
སྒྲོལ་དུ་འཁྲུངས་པའི་ཚེ་ནོར་ལོངས་སྤྱོད་ཐམས་ཅད་སྦྱིན་པར་བཏང་བ་ལྟ་བུ་སྟེ།
དེ་ཡང་རྒྱལ་བུ་ཐམས་ཅད་སྒྲོལ་གྱིས་ཕྱོགས་མཐའ་དག་ནས་འདུས་པའི་སློང་མོ་
- 204 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བ་རྣམས་ལ་བཟའ་བ་དང་བཏུང་བ་དང་གོས་དང་སྨན་དང་། གསེར་དང་དངུལ་
ལ་སོགས་པ་རིན་པོ་ཆེའི་རིགས་མཐའ་དག་དང་། རྟ་ལ་སོགས་པའི་བཞོན་པ་
དང༌། གནས་མལ་ལ་སོགས་པ་སློང་བ་པོ་རྣམས་གང་འདོད་པ་ཐམས་ཅད་ཕངས་
པ་མེད་པར་བྱིན་ཞིང་། མཐར་ ཤི་བིའི་ རྒྱལ་ པོའི་རྒྱལ་སྲིད་ ཀྱི་དཔལ་གང་ལ་
གནས་པ་ལྟ་བུ་གླང་པོ་ཆེ་གསེར་གྱི་དྲ་བས་གཡོགས་པ་ཞིག་ཀྱང་བྲམ་ཟེ་སློང་བ་
པོ་ཞིག་ལ་བྱིན་པ་ན་ཤི་བིའི་ཡུལ་གྱི་བློན་པོ་རྣམས་འཁྲུགས་ཏེ་ཡུལ་གཞན་དུ་
སྤྲུགས་པར་ཆས་པ་ན། སེམས་དཔའ་ཆེན་པོ་ཐམས་ཅད་སྒྲོལ་གྱིས། འཇིག་རྟེན་
དོན་དུ་ང་ལུས་འདི་འཛིན་ན། །ཕྱི་རོལ་ནོར་ལྟ་སྨོས་ཀྱང་ཅི་ཞིག་དགོས། །རང་གི་
མིག་དང་མགོ་ཡང་ངས་སྦྱིན་ན། །ཕྱི་རོལ་ནོར་སྦྱིན་སྨོས་ཀྱང་ཅི་ཞིག་དགོས། །
སློང་བ་རྣམས་ཀྱི་བསླངས་པའི་ཚིག་རྣམས་ལ། །རང་གི་ལུས་ཀྱང་གཏོང་བར་
སེམས་པ་ལ། །སྐྲག་པར་བྱས་ནས་མི་སྦྱིན་སྙམ་སེམས་པ། །བྱིས་པ་རྣམས་ཀྱི་མི་
བརྟན་སྟོན་དུ་ཟད། །ཤི་བི་བ་རྣམས་ཐམས་ཅད་ཀྱིས། །ང་ནི་བསད་དམ་སྨྱུགས་
ཀྱང་རུང་། །མི་སྦྱིན་པར་ནི་ང་མི་བྱེད། །དཀའ་ཐུབ་ཚལ་དུ་འགྲོར་ཟད་མོད། །
ཅེས་གསུངས་ནས་རིན་པོ་ཆེས་གང་བའི་བང་མཛོད་ཐམས་ཅད་སྦྱིན་པར་བཏང་
ནས་སྲས་གཉིས་དང་བཙུན་མོ་བཅས་ཤིང་རྟའི་ནང་དུ་ཞུགས་ཏེ་རི་བོ་བང་ཀར་
ཕེབས་ པ་ན་རིམ་གྱིས་ཤིང་རྟ་འདྲེན་པའི་རྟ་དང་། ཤིང་རྟ་དང༌། སྲས་ གཉིས་
དང་། བཙུན་མོ་ཡང་སྦྱིན་པར་བཏང་བ་ལྟ་བུའོ། ། །
ཐུབ་པའི་དབང་པོས་སྔོན་སློབ་པ་ལམ་གྱི་གནས་སྐབས་སུ་ཆོས་ཀྱི་སྦྱིན་
པ་མཛད་ཚུལ་ནི། ཐུབ་པའི་དབང་པོ་སྔོན་རྒྱལ་པོ་ཟླ་བར་འཁྲུངས་པའི་ཚེ་རང་
གི་ལུས་སྲོག་ལོངས་སྤྱོད་གང་ལའང་ཕངས་པ་མེད་པར་སྲིན་པོ་རྐང་བཀྲ་འདུལ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བའི་ཕྱིར་སྲིན་པོའི་སར་བྱོན་ཏེ་ཆོས་ཀྱི་སྦྱིན་པ་མཛད་པ་དང་། ཐུབ་པའི་དབང་
པོ་སྔོན་དྲང་སྲོང་ཨ་གས་ཏར་འཁྲུངས་པའི་ཚེ་ལུས་སྲོག་ལོངས་སྤྱོད་གང་ལའང་
མི་བལྟ་བར་དབེན་པའི་གནས་སུ་བཞུགས་ནས་ཆོས་ཀྱི་སྦྱིན་པ་མཛད་པ་ལྟ་
བུའོ། །ཐུབ་པའི་དབང་པོས་སྔོན་སློབ་པ་ལམ་གྱི་གནས་སྐབས་སུ་མི་འཇིགས་
པའི་སྦྱིན་པ་མཛད་ཚུལ་ནི་སྟོན་པ་ཐུབ་པའི་དབང་པོ་སྔོན་ཤི་བིའི་རྒྱལ་པོར་
འཁྲུངས་པའི་ཚེ་སྲོག་ཆགས་གྲངས་མེད་པའི་སྲོག་བསྐྱབས་པ་ལྟ་བུ་དང་། ཡང་
ཐུབ་པའི་དབང་པོ་སྔོན་རུས་སྦལ་ཆེན་པོ་ཞིག་ཏུ་འཁྲུངས་པའི་ཚེ་ཚོང་པ་མང་པོ་
རྒྱ་མཚོར་བྱིང་བ་སྐུ་ལུས་ཀྱིས་མཚོ་ལས་སྒྲོལ་བའི་ཟམ་པ་བྱས་ཏེ་དེ་དག་གི་སྲོག་
བསྐྱབས། དེ་ནས་རུས་ སྦལ་ དེ་ཚོང་ པ་ མང་ པོས་བརྫིས་པས་ཤིན་ཏུ་ངལ་ཏེ་
མཚོའི་འགྲམ་དུ་ཉལ་བ་ན་སྲིན་བུ་བརྒྱད་ཁྲི་ཙམ་གྱིས་ལུས་ཡོག་ཅིང་ཤ་རྣམས་
བཟའ་བ་ན་གཉིད་སད་དེ་སྲིན་བུ་དེ་དག་མཐོང་བས་སྙིང་རྗེ་ཆེན་པོ་འཁྲུངས་ཏེ་
ལུས་འགུལ་ན་སྲིན་བུ་མང་པོ་དེ་དག་འཆི་བར་འགྱུར་སྙམ་ནས་ལུས་མ་འགུལ་
བར་སྲིན་བུ་རྣམས་ཤ་བཟར་བཅུག་སྟེ་ཚེའི་དུས་མཛད་པ་ལྟ་བུ་དང་། ཐུབ་པའི་
དབང་པོས་སྔོན་སློབ་པ་ལམ་གྱི་གནས་སྐབས་སུ་རང་གི་སྐུ་དང་སྲོག་གིས་ལུས་
ཅན་གཤེད་མས་ཟིན་པ་རྣམས་ཀྱི་ལུས་དང་སྲོག་བླ་བར་མཛད་པ་ནི། ཐུབ་པའི་
དབང་པོ་སྔོན་རྒྱལ་པོ་ཤི་བིར་འཁྲུངས་པའི་ཚེ། བརྒྱ་བྱིན་གྱི་སྤྲུལ་པའི་ཁྲ་ཞིག་
གིས་སྤྲུལ་པའི་ཕུག་རོན་གྱི་ཕྱི་བཞིན་དུ་བདས་ཏེ་བཟུང་ལ་ཐུག་པ་ལྟར་བྱས་པ་
དང༌། ཕུག་རོན་སྐྲག་དངངས་ནས་རྒྱལ་པོའི་མཆན་ཁུང་དུ་ཞུགས་ཏེ་རྒྱལ་པོ་ལ་
སྲོག་གི་སྐྱབས་གསོལ་ཏོ། ཁྲ་ཡང་མོད་ལ་ཕྱིན་ཏོ། །ཕོ་བྲང་གི་དྲུང་གང་ན་བ་
དེར་འདུག་ནས་རྒྱལ་པོ་ལ་འདི་སྐད་ཅེས་སྨྲས་སོ། །ཕུག་རོན་འདི་ནི་བདག་གི་
- 206 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཟས་ལགས་ཏེ་འདིར་རྒྱལ་པོ་ལ་བབས་ཀྱིས་མྱུར་དུ་བདག་ལ་སྩོལ་ཅིག །བདག་
ནི་བཀྲེས་པས་རབ་ཏུ་ཉེན་ཏོ། །རྒྱལ་པོས་སྨྲས་པ། ཁོ་བོས་ནི་གང་བདག་ལ་
སྐྱབས་སུ་འོངས་སོ་ཅོག་ལ་ཕྱིར་མི་གཏང་བར་དམ་བཅས་པས་འདི་ཡང་མི་སྦྱིན་
ནོ་ཞེས་སྨྲས་པ་དང་། ཁྲས་ཡང་སྨྲས་པ། རྒྱལ་པོས་གསུངས་པ་ལས་ཐམས་ཅད་
ཀྱི་སྐྱབས་མཛད་དོ་ཞེ་ན། གལ་ཏེ་བདག་གི་ཟས་མི་སྩོལ་ན་བདག་ཀྱང་འཚོ་བ་
དང་འབྲལ་བས། ཅི་བདག་ཀྱང་ཐམས་ཅད་ཀྱི་ནང་དུ་མ་གཏོགས་སམ། རྒྱལ་
པོས་སྨྲས་པ། ཁྱོད་ལ་ཤ་ གཞན་ཞིག་སྦྱིན་ན་བཟའ་ འམ། སྨྲས་པ། བདག་ནི་
གསར་དུ་བཀུམས་པའི་ཤ་རློན་པ་མཆིས་ན་བདག་ལ་འཚལ་ལོ་ཞེས་སྨྲས་པ་
དང༌། རྒྱལ་པོ་དེས་འདི་སྙམ་དུ་བསམས་སོ། །དེ་བདག་གི་གསར་དུ་བསད་པའི་
ཤ་རློན་པ་ཞིག་སྦྱར་ན་ནི། གཅིག་བསད་དེ་གཅིག་བསོས་པས་རིགས་པ་མ་ཡིན་
ཏེ་དོན་མེད་དོ་སྙམ་དུ་བསམས་ནས་ཡང་ འདི་ སྙམ་དུ་བསམས་སོ། །བདག་
འབའ་ཞིག་གི་ལུས་མ་གཏོགས་པར་གཞན་ཇི་ཙམ་སྲོག་དང་བཅས་པ་ཐམས་
ཅད་ནི་སྲོག་ཕངས་སོ་སྙམ་དུ་བསམ་ནས། གྲི་རྣོན་པོ་ཐོགས་ཏེ་བརླའི་ཤ་བཅད་
ནས་ཁྲ་ལ་བྱིན་ཏེ་ཕུག་རོན་གྱི་སྲོག་བླུས་སོ། ཁྲས་སྨྲས་པ། རྒྱལ་པོ་ཁྱོད་སྦྱིན་
བདག་ཏུ་གྱུར་ཏེ་ཐམས་ཅད་ལ་སྙོམས་ན། བདག་བྱ་ཆུང་ངུ་ཞིག་ལགས་ཀྱང་
སྙོམས་པར་མཛད་འཚལ་བས། གལ་ཏེ་ཕུག་རོན་གྱི་སྲོག་བླུ་ན་སྲང་གིས་བཅལ་
ཏེ་མཉམ་པར་མཛད་དུ་གསོལ། ཞེས་སྨྲས་པ་དང་། རྒྱལ་པོས་སྲང་ལོངས་ཤིག་
ཅེས་བཀའ་ སྩལ་ཏེ། སྲང་ གི་ ཁུ་ལེར་ ཕུག་རོན་བཞག །སྲང་ གི་ གཞིར་ནི་ཤ་
བཅད་ པ་ སྤུངས་ པས། བརླའི་ ཤ་ ཟད་ ཀྱང་ ཕུག་ རོན་ བས་ ཡང་ ངོ༌། །ཕྲག་ པ་
གཉིས་དང་། རྩིབས་ལོགས་གཡས་གཡོན་དང་ལུས་ཀྱི་ཤ་ཟད་པར་བཅད་ཀྱང་
207-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཕུག་རོན་དང་མཉམ་པར་མ་གྱུར་ནས་རྒྱལ་པོ་དེ་ཉིད་བཞེངས་ཏེ་སྲང་གི་ནང་དུ་
འགྲོ་བར་གཟས་པ་ལས་ཉམས་ཀྱིས་མ་ནུས་ཏེ་ས་ལ་འགྱེལ་ནས་བརྒྱལ་ལོ། །དེ་
ནས་རིང་མོ་ཞིག་ལོན་པ་དང་དྲན་པར་གྱུར་ནས་བདག་གི་སེམས་ལ་འདི་སྐད་
ཅེས་སྨད་དོ། །ཐོག་མ་མེད་པའི་དུས་ནས་ཁྱོད་ཀྱིས་མ་ནུས་པས་ཁམས་གསུམ་དུ་
འཁོར་ཞིང་སྡུག་བསྔལ་སྣ་ཚོགས་མྱོང་བར་གྱུར་ཀྱང་བསོད་ནམས་ཀྱི་ཚོགས་སུ་
མ་གྱུར་ཏོ། །བརྩོན་འགྲུས་བརྩམས་པའི་དུས་ལ་བབ་སྟེ། ལེ་ལོ་བྱ་བའི་དུས་འདི་
མ་ཡིན་ནོ་ཞེས་རྣམ་པ་སྣ་ཚོགས་ཀྱི་སྒོ་ནས་བརྒྱུད་བཀག་སྟེ། དེ་ལས་འབད་
འབད་ནས་སྲང་གཞིའི་ནང་དུ་ཕྱིན་པ་དང༌། ད་ནི་ལེགས་སོ་ཞེས་རབ་ཏུ་དགའ་
བའི་སེམས་སྐྱེས་སོ། །དེའི་ཚེ་ན་གནམ་ས་རྣམ་པ་དྲུག་ཏུ་གཡོས་པས་ལྷ་རྣམས་
ཀྱི་ཕོ་བྲང་ཡང་འགུལ་ཞིང་ལྡེག་པར་གྱུར་ཏེ། གཟུགས་ཀྱི་ཁམས་ཀྱི་ལྷ་མན་ཆད་
ཐམས་ཅད་ལྷགས་ནས་སྟེང་གི་བར་སྣང་ལ་འཁོད་དོ། །བྱང་ཆུབ་སེམས་དཔས་
ཤིན་ཏུ་དཀའ་བ་སྤྱད་ཅིང་ལུས་ཀྱང་གཏན་མ་རུང་བར་བྱས་ཏེ། ཆོས་ཀྱི་ཕྱིར་
ལུས་དང་སྲོག་ལའང་མི་ལྟ་བར་གྱུར་པའི་དངོས་པོ་དེ་དག་མཐོང་ནས་མཆི་མ་
ཆར་བཞིན་དུ་ཟག་ཅིང་ངུས་ཏེ། ལྷ་རྫས་ ཀྱི་མེ་ཏོག་ཆར་བཞིན་དུ་ ཕབ་ནས་
མཆོད་པ་བྱས་སོ། །ཞེས་མཛངས་བླུན་ལས་འབྱུང་བ་ལྟ་བུ་དང༌། ཐུབ་པའི་དབང་
པོ་སྔོན་རྒྱལ་པོ་ཤིང་རྟ་ཆེན་པོའི་སྲས་སུ་འཁྲུངས་པའི་ཚེ་སྟག་མོ་ཕྲུག་གུ་འབྲངས་
པ་ལྟོགས་པས་ཉམ་ཐག་ནས་སྟག་ཕྲུག་ལྔ་ཟ་བར་རྩོམ་པའི་ཚེ་རྒྱལ་བུས་རང་གི་
སྲོག་བཏང་ནས་སྟག་ཕྲུག་རྣམས་ཀྱི་སྲོག་བསྐྱབས་པ་ལྟ་བུ་སྟེ། དེ་ཡང་ཐུབ་པའི་
དབང་པོ་སྔོན་རྒྱལ་པོ་ཤིང་རྟ་ཆེན་པོའི་སྲས་སེམས་ཅན་ཆེན་པོ་ཞེས་བྱ་བར་
འཁྲུངས་པའི་ཚེ་ནགས་ཚལ་དུ་འཆག་ཅིང་བྱོན་པ་ན་སྟག་མོ་ཕྲུག་གུ་སྐྱེས་ནས་
- 208 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
རིང་པོ་མ་ལོན་པ་བཀྲེས་ཤིང་སྐོམ་པས་ཉམ་ཐག་པ་ཕྲུག་གུ་ཟ་བ་ལ་ཕྱོགས་པ་
ཞིག་ གཟིགས་ནས་ཡིད་ ལ་ འདི་ སྙམ་དུ་བསམ་མོ། །བདག་ ཡུན་རིང་པོ་ནས་
འཁོར་བ་ན་འཁོར་ཞིང་ལུས་དང་སྲོག་གྲངས་མེད་པ་ཞིག་ཆུད་གསན་ཏེ། བར་
འགའ་ནི་འདོད་ཆགས་ཀྱི་ཕྱིར། བར་འགའ་ནི་ཞེ་སྡང་གི་ཕྱིར། བར་འགའ་ནི་
གཏི་མུག་གི་ཕྱིར་ལུས་བཏང་སྟེ། ཆོས་ཀྱི་ཕྱིར་བསོད་ནམས་ཀྱི་ཞིང་དང་ལན་
འགའ་ཡང་མ་ཕྲད་པས་ལུས་འདི་ཅི་རུང་སྙམ་དུ་བསམ་ནས། ལུས་སྦྱིན་པར་
ཐག་བཅད་དེ་སྟག་མོའི་ཚང་གང་ན་འདུག་པར་མྱུར་དུ་སོང་ནས་སྟག་མོའི་དྲུང་དུ་
ཉལ་བ་དང༌། སྟག་མོ་ཁ་འཐམས་ནས་ཟ་མ་ནུས་སོ། །དེའི་ཚེ་རྒྱལ་བུས་ཤིང་གི་
ཚལ་པ་རྣོན་པོས་ལུས་ལས་ཁྲག་ཕྱུང་ནས་སྟག་མོ་བལྡག་ཏུ་བཅུག་པ་དང་ཁ་ཡང་
བྱེ་ནས་ལུས་ཀྱི་ཤ་མ་ལུས་པར་བཟས་སོ། །ཞེས་མཛངས་བླུན་ལས་འབྱུང་བ་ལྟ་
བུའོ། །སློང་བའི་སྐྱེ་བོ་རྣམས་ལ་བཏང་། །ཞེས་གསུངས་པ་ནི། སྤྱིར་སེམས་ཅན་
ཐམས་ཅད་ལ་ཉེ་རིང་མེད་པར་ཐུགས་རྗེ་ཆེ་བ་དང༌། སློང་བ་པོ་ཉམ་ཐག་རྣམས་
ལ་ལྷག་པར་ཡང་ཐུགས་རྗེ་ཆེ་བར་མཛད་ཅིང་། སྦྱིན་པ་བྱེད་པའི་ཚེ་ན་སྦྱིན་པའི་
ཞིང་ཡུལ་ཁྱད་པར་ཅན་རྣམས་ལ་སྦྱིན་པ་བྱས་ན་ཕན་ཡོན་ཆེན་པོ་འབྱུང་བར་
གཟིགས་མོད་ཀྱང་འཁོར་བའི་ཕུན་ཚོགས་གང་ལའང་ཡིད་སྨོན་མི་མཛད་ཅིང་།
ཆགས་པ་མེད་པར་བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་
ཤུགས་དྲག་པས་སློང་བ་པོ་ཉམ་ཐག་པ་ཁོ་ན་ལ་ཐུགས་བརྩེ་བས་སྦྱིན་པ་མཛད་
པ་ནི། ཡོན་ཏན་མཐའ་ཡས་པར་བསྟོད་པ་ལས། གང་ཞིག་སྐྱེ་བོ་དམན་དང་
ཕོངས་པ་རེ་བའི་བསམ་ལྡན་མཐོང་ན་ཡང་། །བརྩེ་མེད་འབྲས་བུ་འདོད་པས་
གནོད་གཞན་ཡོན་ཏན་དག་དང་ལྡན་ཚོལ་བ། །བསམ་རླག་དེ་ནི་སྦྱིན་པ་བྱེད་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཀྱང་སློང་བ་རྣམས་དང་མཚུངས་སོ་ཞེས། །དེ་སླད་ཁྱོད་ནི་ཐུགས་རྗེས་སློང་བ་
རྣམས་ལ་སྦྱིན་པར་བྱེད་ལ་ཞུགས། །ཞེས་གསུངས་པ་ལྟར་རོ། །སྟོན་པས་སྔོན་
སློབ་པ་ལམ་གྱི་གནས་སྐབས་སུ་སྦྱིན་པའི་ཕར་ཕྱིན་གྱི་ཉམས་ལེན་མཛད་པའི་ཚེ་
རང་གི་དབུ་སྦྱིན་པར་གཏོང་བ་སོགས་ལུས་དང་ལོངས་སྤྱོད་མཐའ་དག་གཏོང་
བར་མཛད་པ་དེ་དང་དེའི་ཚེ་ཐུགས་ལ་དཀའ་བའི་འདུ་ཤེས་དང་། སྡུག་བསྔལ་
བའི་འདུ་ཤེས་དང་། མི་འདོད་བཞིན་དུ་གཏོང་བའི་འདུ་ཤེས་གང་ཡང་མེད་པར་
དགའ་བཞིན་སྤྲོ་བཞིན་དུ་གཏོང་བར་མཛད་པ་ནི་སྦྱིན་པའི་ཕར་ཕྱིན་སྟོན་པའི་
གཞུང་འདིའི་ཚིགས་བཅད་དང་པོ་ལ་སློབ་དཔོན་ཕྱོགས་གླང་གིས་སྤེལ་མ་མཛད་
པར། སྦྱིན་ པའི་ ཕ་ རོལ་ ཕྱིན་ པའི་ ཕྱིར། །ཐུགས་རྗེས་འགྲོ་བ་བླངས་ནས་ནི། །
སློང་ལ་དགྱེས་པ་འཕེལ་འགྱུར་བ། །བ་སྤུ་དུ་མ་ལྡང་དང་བཅས། །ཞེས་གསུངས་
ཤིང་། འདིའི་ཚིགས་བཅད་གཉིས་པར་ སྤེལ་མ་མཛད་པར། བདག་ ལ་བདག་
ཉིད་སྤངས་ནས་ནི། །གཞན་ལ་བདག་ཉིད་བླངས་པས་ན། །རྩྭ་ཡིས་རིན་ཆེན་
རིགས་ཆེན་ལྟར། །དགྱེས་པ་མི་ཉམས་ལྡན་པ་ཡིས། །ཞེས་གསུངས་ཤིང་སློབ་
དཔོན་འདི་ཉིད་ཀྱིས་གཞུང་གཞན་དུའང་སྟོན་པས་སྔོན་སྦྱིན་པའི་ཉམས་ལེན་
མཛད་པའི་ཚེ་ལུས་དང་ལོངས་སྤྱོད་གང་སློང་བ་བྱུང་ཡང་སློང་བའི་ཚིག་ཐོས་པ་
ན་གཏམ་སྙན་ཐོས་པ་བཞིན་ཐུགས་ལ་དགའ་བ་ཚད་མེད་སྐྱེ་བར་གསུངས་ཏེ་
སྐྱེས་རབས་ལས། ཐུབ་པའི་དབང་པོ་ སྔོན་ཤི་བིའི་རྒྱལ་པོར་འཁྲུངས་པའི་ཚེ་
བྲམ་ཟེ་ལོང་བ་ཞིག་གིས་སྤྱན་སླངས་པ་ན་སྤྱན་གཉིས་ཀ་དགའ་བཞིན་སྤྲོ་བཞིན་
དུ་བྱིན་ནས་ནགས་ཚལ་དབེན་པ་ཞིག་ཏུ་བསམ་གཏན་མཛད་ཅིང་བཞུགས་པའི་
ཚེ་ལྷའི་དབང་པོ་བརྒྱ་བྱིན་མདུན་དུ་གུས་པར་འོངས་ནས་སེམས་དཔའ་ཆེན་པོ་དེ་
- 210 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལ་འདི་སྐད་དུ། བྲམ་ཟེ་ལོང་བས་ཁྱོད་ལ་སྤྱན་སློངས་པ་ན་ཁྱོད་ཀྱི་སྤྱན་གཉིས་ཀ་
བྱིན་པས་ལོང་བའི་གནས་སྐབས་འདི་འདྲར་གྱུར་ན་ད་ཁྱོད་འགྱོད་པ་མེད་དམ་
ཞེས་དྲིས་པ་ན། སེམས་དཔའ་ཆེན་པོ་དེས་བརྒྱ་བྱིན་ལ་འདི་སྐད་དུ། དེ་ཚེ་ང་ནི་
ད་ལྟའི་སློང་རྣམས་ཀྱིས། །བསླང་ཞེས་ངེས་པར་སྨྲ་བའི་ཚིག་རྣམས་ལ། ཤིས་པ་
བརྗོད་པ་བཞིན་དུ་བདག་དགའ་ན། །བདག་གི་མིག་ནི་ཡ་གཅིག་མཐོང་བར་
ཤོག །དེ་ནས་རྒྱལ་པོ་དེའི་བདེན་པའི་བྱིན་གྱིས་བརླབས་ཀྱི་མཐུ་དང་བསོད་
ནམས་སྤེལ་པའི་ཁྱད་པར་གྱིས་ཚིག་དེ་སྐད་སྨྲས་མ་ཐག་ཏུ་མེ་ཏོག་ཨུཏྤལ་མཐིང་
ཁའི་དབུས་རིན་པོ་ཆེ་ཨནྡ་རྙིལ་གྱིས་སྤྲས་པ་འདྲ་བའི་མིག་ཡ་གཅིག་མཐོང་བར་
གྱུར་ཏོ། །ཡ་མཚན་ཆེ་བའི་མིག་དེ་མཐོང་བར་གྱུར་ནས་རྒྱལ་པོ་དེ་སེམས་རབ་ཏུ་
དགའ་ བས་ ཡང་ བརྒྱ་ བྱིན་ ལ་ སྨྲས་ པ། གང་ ཡང་ བདག་ ལ་ ཡ་ གཅིག་ མིག་
བསླངས་ནས། དེ་ལ་བདག་གིས་མིག་གཉིས་དགའ་བཞིན་བྱིན། །དགའ་ཞིང་སྤྲོ་
ལ་རྩེ་གཅིག་སེམས་གྱུར་ན། །ཡ་གཅིག་མིག་ཀྱང་བདག་ལ་ཡོད་པར་ཤོག །དེ་
ནས་དེ་སྐད་སྨྲས་མ་ཐག་ཏུ་རྒྱལ་པོ་དེའི་མིག་ཡ་གཅིག་ཀྱང་མིག་སྔ་མ་དང་
འགྲན་པ་བཞིན་དུ་ཡོད་པར་གྱུར་ཏོ། །ཞེས་གསུངས་པ་ལྟ་བུ་དང་། དབུ་མ་ལ་
འཇུག་པ་ལས་ཀྱང་། ཇི་ལྟར་བྱིན་ཅིག་ཅེས་སྒྲ་ཐོས་བསམ་ལས། རྒྱལ་སྲས་བདེ་
འབྱུང་དེ་ལྟར་ཐུབ་རྣམས་ལ། །ཞི་བར་ཞུགས་པས་བདེ་བ་བྱེད་མིན་ན། །ཐམས་
ཅད་ བཏང་ བས་ ལྟ་ ཞིག་ སྨོས་ ཅི་ དགོས། །ཞེས་ གསུངས་ པ་ ལྟར་ རོ། །གཞུང་
འདིར་ལན་བརྒྱ་ཕྲག་ཏུ་ཞེས་གསུངས་པ་ནི། སྔར་སྨོས་པའི་སྦྱིན་པ་མཛད་ཚུལ་
དེ་དག་ཀྱང་ལན་རེ་རེ་ཙམ་མཛད་པ་དེ་ལྟ་མིན་གྱི་བསྐལ་པ་ཆེན་པོ་གྲངས་མེད་
པ་གསུམ་གྱི་རིང་ལ་ལུས་དང་ལོངས་སྤྱོད་གཏོང་བའང་གྲངས་མེད་པ་ཞིག་མཛད་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པའི་དོན་ཏེ་སྔོན་རྒྱལ་པོ་ཟླ་འོད་དུ་འཁྲུངས་པའི་ཚེ་གང་དུ་དབུ་སྦྱིན་པར་བཏང་
བའི་ཤིང་དེའི་དྲུང་དུ་སྔོན་ཡང་དབུ་སྦྱིན་པར་བཏང་བ་དགུ་བརྒྱ་དང་དགུ་བཅུ་གོ་
དགུ་སོང་ནས་རྒྱལ་པོ་ཟླ་འོད་ཀྱིས་དབུ་བཏང་བ་དེས་སྟོང་ཚང་བ་ཡིན་པར་
གསུངས་པ་ལྟར་ཏེ་ཡུལ་ཕྱོགས་དང་ས་ཕྱོགས་རེ་རེར་ཡང་དབུ་བཏང་བ་གཅིག་
པུའང་ དེ་ ཙམ་ མཛད་ ན་ ནམ་ མཁའི་ མཐས་ གཏུགས་ པའི་ ཞིང་ ཁམས་ རབ་
འབྱམས་སུ་ལུས་དང་ལོངས་སྤྱོད་སྦྱིན་པར་གཏོང་བར་མཛད་པའི་ཚུལ་མཐའ་
ཡས་སོ། །འོ་ན་འདིར་ལན་བརྒྱ་ ཕྲག་ཏུ་ཞེས། བརྒྱ་ ཕྲག་གི་གྲངས་སྨོས་པ་ཅི་
ཡིན་ཞེ་ན་འདི་ནི་ཐུབ་པས་སྔོན་བྱང་ཆུབ་ཀྱི་ཕྱིར་དུ་ལུས་སྲོག་བཏང་བ་བརྒྱ་ཐམ་
པའི་གྲངས་ངེས་སུ་མཛད་པ་མིན་གྱི། ཆེས་ཤིན་ཏུ་གྲངས་མེད་པ་ལ་བརྒྱ་ཕྲག་
ཅེས་པ་དང༌། ལན་བརྒྱར་ཞེས་བརྗོད་པ་མཁས་པའི་གཞུང་ལུགས་ལས་འབྱུང་
ངོ༌། །དེ་ལྟར་སྟོན་པ་ཐུགས་རྗེ་ཅན་གྱིས་སློབ་པ་ལམ་གྱི་གནས་སྐབས་སུ་སྦྱིན་
པའི་ཉམས་ལེན་ཇི་ལྟར་མཛད་ཚུལ་དེ་དག་བསམ་ ལ་ སྟོན་པ་ཐུགས་ རྗེ་ ཅན་
འདིས་བདག་ཅག་རྣམས་ལ་ཐུགས་བརྩེ་བས་དམ་པའི་ཆོས་སྒྲུབ་པའི་ཕྱིར་དུ་འོ་
བརྒྱལ་འདི་ལྟ་བུ་མཛད་དོ་སྙམ་དུ་སྟོན་པའི་ཡོན་ཏན་དང་བཀའ་དྲིན་དང་ཐུགས་
རྗེ་རྗེས་སུ་དྲན་པར་བྱ་བ་དང་། སྟོན་པའི་རྣམ་ཐར་རང་གི་ཉམས་ལེན་དུ་གོ་བར་
བྱས་ཏེ་ཐེག་པ་མཆོག་གི་ཉམས་ལེན་གྱི་སྙིང་པོ་འདི་དག་ལ་བག་ཆགས་ཅི་
ཐེབས་བྱའོ། །
གཉིས་པ་སྟོན་པ་ཐུབ་པའི་དབང་པོ་ལ་ཚུལ་ཁྲིམས་ཀྱི་ཉམས་ལེན་མཛད་
ཚུལ་ལས་བརྩམས་ཏེ་བསྟོད་པ་ནི། ངན་འགྲོས་བསྙེངས་སླད་མ་ལགས་ལ། །
བཞེད་པའི་འགྲོ་བའང་སྒྲུབ་མ་ལགས། །དགོངས་པ་དག་པ་འབའ་ཞིག་གི ཁྱོད་
- 212 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཀྱིས་ཚུལ་ཁྲིམས་གོམས་པར་མཛད། །རྟག་ཏུ་གྱ་གྱུ་རྣམས་སྤངས་ཤིང་། །དྲང་
བརྟན་རྣམས་ནི་རྟག་བསྟེན་པས། །ཡོངས་སུ་དག་པའི་ལས་རྣམས་ཀྱིས། ཁྱོད་ནི་
གཞི་རྟེན་གཅིག་པུར་གྱུར། །ཅེས་གསུངས། དོན་ནི། སྟོན་པ་ཐུབ་པའི་དབང་པོ་
ཁྱོད་ཀྱིས་སྔོན་སློབ་པ་ལམ་གྱི་གནས་སྐབས་སུ་འཇིག་རྟེན་ཐམས་ཅད་དང་མི་
མཐུན་པའི་གཏམ་གྱི་གཞིར་གྱུར་པ་སྐྱེ་བོ་ཕལ་མོ་ཆེ་རྗེས་སུ་ཡི་རང་ཙམ་ཡང་བྱ་
དཀའ་བ་བདག་པས་གཞན་གཅེས་པའི་དགོངས་པ་རྣམ་པར་དག་པ་འབའ་ཞིག་
གིས་ཡོན་ཏན་ཐམས་ཅད་ཀྱི་གཞི་རྟེན་ཚུལ་ཁྲིམས་གོམས་པར་མཛད་དོ། །དེ་
ལྟར་མཛད་པ་དེ་འཇིག་རྟེན་ཐམས་ཅད་དང་མི་མཐུན་པ་ནི། འཇིག་རྟེན་གསུམ་
པོ་འདི་ན་སེམས་ཅན་ཕལ་མོ་ཆེ་ལས་ཉོན་གྱིས་འདུས་བྱས་པའི་ཟག་བཅས་ཉེར་
ལེན་གྱི་ཕུང་པོ་ཉིད་གསོ་བའི་ཐབས་ཁོ་ན་སེམས་པ་ལས་འཇིག་རྟེན་ཕྱི་མ་ཕན་
ཆད་ཀྱི་བསམ་པ་སྐྱེ་བ་དཀོན་ལ། བརྒྱ་ལམ་ན་དགེ་བའི་བཤེས་གཉེན་རེའི་དྲིན་
ལས་ཆོས་ཐོས་ཏེ་འཇིག་རྟེན་ཕྱི་མ་དྲན་པའི་བསམ་པ་ཅུང་ཟད་སྐྱེས་པ་ན་ཕྱི་མར་
ངན་སོང་གི་སྡུག་བསྔལ་མྱོང་བ་ལ་འཇིགས་ནས་དེ་ལས་སྐྱོབ་པའི་སྐྱབས་འཚོལ་
ཞིང་ཕྱི་མ་ལྷ་མིའི་རྟེན་རེ་ཐོབ་པའི་ཐབས་ལ་འབད་པར་བྱེད་པ་རྣམས་ནི་སྐྱེས་བུ་
ཆུང་ངུའི་བསམ་པ་ཡིན་པས་དོན་དུ་ཟག་བཅས་ཉེར་ལེན་གྱི་ཕུང་པོ་ཉིད་ལ་
ཆགས་ནས་སྐྱེ་བ་ཕྱི་མར་ཟག་བཅས་ཉེར་ལེན་གྱི་ཕུང་པོ་བདེ་བའི་ཐབས་སྒྲུབ་པ་
ཡིན་པས་དེ་འདྲ་བ་དེ་ནི་ཐར་པའི་ལམ་དུའང་མི་འགྱུར་ན་ཐམས་ཅད་མཁྱེན་
པའི་ལམ་དུ་ག་ལ་འགྱུར། དེར་མ་ཟད་འཁོར་བ་མཐའ་དག་ལ་འཇིགས་ནས་
རང་འཁོར་བ་ལས་ཐར་བའི་ཐར་པ་ཐོབ་པའི་ཐབས་སུ་ལམ་སྒོམ་པ་ནི་སྐྱེས་བུ་
འབྲིང་ གི་ ལམ་དུ་འགྱུར་གྱི་ཐེག་པ་ཆེན་ པོའི་ ལམ་ དུ་ མི་འགྱུར་རོ། །སྟོན་ པ་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཐུགས་རྗེ་ཅན་ཁྱོད་ཀྱིས་ནི་དེ་ཐམས་ཅད་དང་མ་མཐུན་པ་ཚེ་འདི་ལས་བློ་ལོག་
པར་མ་ཟད་སྐྱེ་བ་ཕྱི་མ་ངན་འགྲོས་བསྙེངས་ཏེ་འཇིགས་ནས་གཡང་ས་དེ་ལས་
ཐར་བའི་སླད་དུ་ཚུལ་ཁྲིམས་བསྲུང་བའང་མ་ལགས་ལ། ཕྱི་མ་བདེ་བར་བཞེད་
པས་ལྷ་མིའི་བདེ་བའང་སྒྲུབ་པའི་ཆེད་དུ་ཚུལ་ཁྲིམས་བསྲུང་བར་མ་མཛད་ལ།
དེར་མ་ཟད་རང་གཅིག་པུ་འཁོར་བ་ལས་ཐར་བའི་མྱ་ངན་ལས་འདས་པའི་གྲོང་
ཁྱེར་དུ་འགྲོ་བའང་སྒྲུབ་པ་མ་ལགས་ཏེ། འདི་འདྲ་བའི་མཛད་པའི་ཚུལ་ལ་ནི་སྐྱེ་
བོ་ཕལ་མོ་ཆེས་རྗེས་སུ་ཡི་རང་ཙམ་ཡང་བྱ་དཀའོ། །གཞུང་འདི་ལ་སློབ་དཔོན་
ཕྱོགས་གླང་གིས་སྤེལ་མ་མཛད་པར། འཇིག་རྟེན་བདག་ལྟའི་བསམ་པ་ཅན། །
སྙིང་རྗེའི་སེམས་ནི་མེད་པ་སྟེ། །སྡུག་བསྔལ་འཇིགས་སམ་བདེ་འདོད་པས། །
ཚུལ་ ཁྲིམས་ ཀུན་ཏུ་ བླངས་ ནས་ སྲུང་། །ཞེས་ འཇིག་རྟེན་འདི་ན་ ཚུལ་ ཁྲིམས་
བསྲུང་བར་སྒོམ་པ་རེ་གཉིས་བྱུང་བ་རྣམས་ཀྱང་སྔར་བཤད་པ་ལྟར་རང་གཅིག་
པུའི་ཆེད་དུ་བྱེད་པ་མང་ལ། སྟོན་པ་ཐུགས་རྗེ་ཅན་ནི་འཇིག་རྟེན་ཐམས་ཅད་དང་
མི་མཐུན་པའི་དགོངས་པ་རྣམ་པར་དག་པས་ཚུལ་ཁྲིམས་བསྲུང་ངོ་ཞེས་སྤེལ་མ་
མཛད་དོ། །དེ་ལྟར་དགོངས་པ་རྣམ་པར་དག་པས་རང་ཕྱོགས་ལ་ཆགས་པ་དང་
གཞན་ཕྱོགས་ལ་སྡང་བ་གྱ་གྱུའི་བསམ་པ་རྟག་ཏུ་རྣམ་པར་སྤངས་ཤིང་རྒྱལ་བ་
རྣམས་ཀྱིས་བསྔགས་ལ། རྒྱལ་སྲས་རྣམས་ཀྱི་བགྲོད་པ་གཅིག་པའི་ལམ་ཐུན་
མོང་མིན་པ་དྲང་བརྟན་རྣམས་ནི་དུས་རྟག་ཏུ་བསྟེན་པས་ཡོངས་སུ་དག་པའི་སྒོ་
གསུམ་གྱི་ལས་རྣམས་ཀྱིས་ཁྱོད་ནི་རང་གཞན་མ་ལུས་པའི་ལེགས་ཚོགས་ཐམས་
ཅད་ཀྱི་གཞི་རྟེན་གཅིག་པུར་གྱུར་ཏོ། །གཞུང་འདིའི་རྐང་པ་གཉིས་པའི་དྲང་
བརྟན་ཞེས་པ་ནི། བྱང་ཆུབ་སེམས་དཔའི་ལམ་ཁྱད་པར་དུ་འཕགས་པ་ལ་བརྗོད་
- 214 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པ་ཡིན་ལ། དེ་ཡང་འདིའི་དྲང་ཞེས་པ་ནི་ཚིག་ཏུ་བརྗོད་པ་དང་ཡིད་ལ་བསམ་པ་
མི་མཐུན་པའི་གྱ་གྱུ་ཅན་མིན་པར་བྱ་བ་ཅི་བྱེད་ལྷག་བསམ་དྲང་པོས་བྱེད་པའི་
དོན་དང༌། བརྟན་ཞེས་པ་ནི་ཐེག་པ་ཆེན་པོའི་ལམ་ལ་ལུང་ཙམ་སྐྱབས་སུ་གྱུར་པ་
མིན་པར་དྲི་མ་མེད་པའི་རིགས་པའི་ལམ་ནས་དྲངས་པའི་ངེས་ཤེས་རྙེད་པས་
བདུད་དང་སྡིག་གྲོགས་སོགས་ཕྱི་ནང་གི་རྐྱེན་གང་གིས་ཀྱང་གཞན་དུ་བསྒྱུར་མི་
ཐུབ་པར་བརྟན་པར་གནས་པ་སྟེ། བསྡུ་ན་ལྷག་བསམ་དྲང་པོས་རྒྱལ་བས་ཇི་
ལྟར་བསྟན་པའི་ལམ་ལས་མི་འགྱུར་བར་བརྟན་པར་གནས་པའོ། །དེ་འདྲ་བ་དེ་
ནི་ཤིན་ཏུ་བསྔགས་པའི་གནས་ཏེ། ངོ་ཚ་དང་ཁྲེལ་ཡོད་པས་ལྷག་བསམ་དྲང་པོར་
གནས་པ་ནི་ཐེག་པ་ཆེན་པོའི་ལམ་མྱུར་དུ་བགྲོད་པའི་ཐབས་མཁས་མཆོག་ཡིན་
པ་ནི། མདོ་སྡེ་རྒྱན་ལས། བློ་ ལྡན་ ངོ་ ཚས་ མྱུར་དུ་ནི། །རྫོགས་ པའི་ བྱང་ ཆུབ་
ཚོགས་རྫོགས་བྱེད། །རྒྱལ་བའི་སྲས་ནི་སེམས་ཅན་རྣམས། །སྨིན་བྱེད་སྐྱོ་བར་མི་
འགྱུར་ཉིད། །ཅེས་དང༌། བྱང་ཆུབ་སེམས་དཔའ་རྣམས་ནི་ངོ་ཚ་བས། །གདུལ་བྱ་
རྣམས་ལ་མ་བཞིན་བྱམས་པ་ཉིད། །ངོ་ཚ་བ་ནི་ཉེས་པ་ཐམས་ཅད་ལས། །འཁོར་
བ་ཀུན་ཏུ་བསྲུང་བར་བྱེད་པའང་ཡིན། །ཞེས་བྱང་ཆུབ་སེམས་དཔའ་ངོ་ཚ་ཁྲེལ་
ཡོད་དང་ལྡན་པའི་ལྷག་བསམ་དྲང་པོར་གནས་པ་ནི་ཚོགས་མྱུར་དུ་རྫོགས་པར་
འགྱུར་ཏེ། སྦྱིན་པ་གཏོང་བའི་ཚེ་སློང་མོ་བ་ཁྱད་དུ་གསོད་པ་ངོ་ཚ་བས་ཅི་འདོད་
སྦྱིན་པར་གཏོང་བ་དང༌། ཉེས་པ་ཕྲ་མོ་རེ་འབྱུང་དུ་ཉེ་བ་ནའང་འཇིགས་ཤིང་ངོ་
ཚ་བས་ཉེས་པས་མ་གོས་པའི་ཚུལ་ཁྲིམས་བསྲུང་བ་སོགས་ལམ་གྱི་མི་མཐུན་
ཕྱོགས་ཉེས་པ་གང་དང་གང་འབྱུང་ཉེ་བ་ན་ངོ་ཚ་དང་ཁྲེལ་ཡོད་ཀྱིས་དེ་མ་ཐག་
སྤོང་སྟེ། མདོར་ན་བཤེས་གཉེན་བསྟེན་ཚུལ་ནས་སངས་རྒྱས་ཀྱི་སའི་བར་གྱི་
215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལམ་གྱི་མི་མཐུན་ཕྱོགས་མཐའ་དག་ངོ་ཚ་དང་ཁྲེལ་ཡོད་ཀྱིས་སྤོང་བར་བྱེད།
ལམ་གྱི་མཐུན་ཕྱོགས་མཐའ་དག་རྒྱལ་བ་སྲས་བཅས་དཔང་དུ་བཞག་སྟེ་ཇི་ལྟར་
ཁས་བླངས་པ་ལས་ནམ་ཡང་གཡེལ་བ་མེད་པར་སྒྲུབ་པར་བྱེད་དོ། །ཐེག་པ་ཆེན་
པོའི་མདོ་སྡེ་མང་པོར་བྱང་ཆུབ་སེམས་དཔའི་བསླབ་བྱ་ཐམས་ཅད་ཀྱི་གནད་
བསྡུས་པ་ནི་ངོ་ཚ་དང་ཁྲེལ་ཡོད་ཀྱིས་ཇི་སྐད་དུ་སྨྲ་བ་བཞིན་དུ་སྨྲ་བ་འདི་ཡིན་
པར་གསུངས། ཆོས་མངོན་པ་ལས་ཀྱང་། ཉེས་ལྟུང་ཐམས་ཅད་ངོ་ཚ་མེད་པ་དང་
ཁྲེལ་མེད་པ་ལས་འབྱུང་། དགེ་བ་ཐམས་ཅད་ངོ་ཚ་ཁྲེལ་ཡོད་ལས་འབྱུང་བར་
གསུངས་སོ། །འདིའི་བརྟན་པ་ཞེས་པ་ལམ་གྱི་གནད་ཡིན་པ་ནི། མདོ་སྡེ་རྒྱན་
ལས། བརྩོན་འགྲུས་ཏིང་འཛིན་ཤེས་རབ་ནི། སྙིང་སྟོབས་སྲན་ཐུབ་བརྟན་པར་
འདོད། །གང་ཕྱིར་གསུམ་གྱིས་བྱང་ཆུབ་སེམས། །འཇིགས་པ་མེད་པར་རབ་ཏུ་
འཇུག །ཞུམ་དང་གཡོ་དང་རྨོངས་པ་ཡིས། །བྱ་བ་རྣམས་ལ་འཇིགས་པ་སྐྱེ། །དེ་
ཕྱིར་གཉུག་མ་གསུམ་ལ་ནི། །བརྟན་པའི་མིང་དུ་ཤེས་པར་བྱ། །ཞེས་དང་། ཕྱེ་མ་
ལེབ་དང་འདབ་ཆགས་དང༌། །རྒྱ་མཚོ་དག་གིས་རི་རབ་ལྟར། །བརྟན་པ་གྲོགས་
ངན་སྡུག་བསྔལ་དང་། །ཟབ་མོ་ཐོས་པས་མི་གཡོས་སོ། །ཞེས་བརྟན་པས་ལམ་
ལས་མི་གཡོ་བ་དང་། བརྟན་པས་སྙིང་སྟོབས་འཕེལ་བ་དང༌། །བརྟན་པས་རྐྱེན་
ཅི་བྱུང་ཡང་སྲན་ཐུབ་པ་དང་། བརྟན་པས་ས་ལམ་མྱུར་དུ་བགྲོད་ནུས་པ་སོགས་
ཕན་ཡོན་མཐའ་ཡས་པ་གསུངས། གཞན་ཡང་བརྟན་པར་ ཕན་ཡོན་བརྒྱད་ལ་
སོགས་པ་མཐའ་ཡས་པ་གསུངས་ཏེ། དེ་དག་རེ་རེ་ནས་ངེས་ན་ཤིན་ཏུ་གལ་ཆེ་བ་
ཡོད་མོད་ཀྱང་ཡི་གེའི་ཁུར་གྱིས་འཇིགས་ནས་བྲི་མ་ནུས་པས་བློ་གྲོས་དང་རྩོལ་
བ་ཆེ་བ་རྣམས་ཀྱིས་མདོ་སྡེ་རྒྱན་དང་དེའི་དོན་འགྲེལ་བྱང་ ས་གཉིས་ཞིབ་ཏུ་
- 216 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བལྟས་ནས་ཤེས་པར་བྱའོ། །གཞུང་འདི་དག་གིས་རྒྱལ་སྲས་ཀྱི་ཚུལ་ཁྲིམས་རྣམ་
པ་གསུམ་བསྟན་ཏེ། ཚུལ་ཁྲིམས་གསུམ་ནི་སྡོམ་པའི་ཚུལ་ཁྲིམས། དགེ་བ་ཆོས་
སྡུད་ཀྱི་ ཚུལ་ ཁྲིམས། སེམས་ཅན་དོན་བྱེད་ ཀྱི་ ཚུལ་ ཁྲིམས་ གསུམ་མོ། །དེ་ལ།
ཁྱོད་ཀྱིས་ཚུལ་ཁྲིམས་གོམས་པར་མཛད། །ཅེས་པ་འདིས་སྡོམ་པའི་ཚུལ་ཁྲིམས་
དང་། རྟག་ཏུ་གྱ་གྱུ་རྣམས་སྤངས་ཤིང་། །དྲང་བརྟན་རྣམས་ནི་རྟག་བསྟན་པས། །
ཞེས་པས་དགེ་བ་ཆོས་སྡུད་ཀྱི་ཚུལ་ཁྲིམས་དང་། ཡོངས་སུ་དག་པའི་ལས་རྣམས་
ཀྱིས། ཁྱོད་ནི་གཞི་རྟེན་གཅིག་པུར་གྱུར། །ཅེས་པས་སེམས་ཅན་དོན་བྱེད་ཀྱི་
ཚུལ་ཁྲིམས་བསྟན། ངན་འགྲོས་བསྙེངས་སླད་མ་ལགས་པ། །བཞེད་པའི་འགྲོ་
བའང་སྒྲུབ་མ་ལགས། །དགོངས་པ་དག་པ་འབའ་ཞིག་གིས། །ཞེས་པས་ཚུལ་
ཁྲིམས་དེ་གསུམ་གའི་ཀུན་སློང་རྣམ་པར་དག་པ་བསྟན་ཏོ། །དེ་ཡང་སྡོམ་པའི་
ཚུལ་ཁྲིམས་བསྟན་ཚུལ་ནི། །ཚུལ་ཁྲིམས་ཀྱི་སྐད་དོད་ལ་ཤཱི་ལ་ཞེས་པ་ཡོད་ལ།
དེ་ངེས་ཚིག་གིས་བཤད་ན་སྒོ་གསུམ་གྱི་ཉེས་སྤྱོད་ཀྱི་དྲི་མ་བཀྲུ་བའི་ཆུ་ལྟ་བུ་དང༌།
ཉོན་མོངས་པ་དང་ཉེས་སྤྱོད་ཀྱི་ཚ་གདུང་མ་ལུས་སེལ་བའི་བསིལ་བ་ཞེས་པར་
འགྱུར་ལ། སྒོ་གསུམ་ གྱི་ཉེས་སྤྱོད་སྡོམ་པ་ནི་སྡོམ་པའི་ཚུལ་ཁྲིམས་ཏེ། སློབ་
དཔོན་འདི་ཉིད་ ཀྱིས་ ཕར་ ཕྱིན་བསྡུས་ པར། ངག་ ལུས་ ཡིད་རྣམས་ཡང་ དག་
བསྡམ་བྱ་བ། །མདོར་བསྡུས་ཚུལ་ ཁྲིམས་ཡིན་ཞེས་རྒྱལ་བས་གསུངས། །ཞེས་
གསུངས། ཚུལ་ཁྲིམས་གསུམ་གྱི་ནང་ནས་སྡོམ་པའི་ཚུལ་ཁྲིམས་ཐོག་མར་གལ་
ཆེ་བ་ནི། ཕར་ཕྱིན་བསྡུས་པར། རྫོགས་པའི་སངས་རྒྱས་ཚུལ་ཁྲིམས་རྒྱན་ལྡན་
པར། །འགྲོ་བ་ཐམས་ཅད་སྒྲུབ་དོན་གང་བརྩོན་པ། །རང་གི་ཚུལ་ཁྲིམས་ཐོག་
མར་ཡོངས་སུ་སྦྱངས། །ཚུལ་ ཁྲིམས་དག་པའི་མཐུ་ཡིས་སྟོབས་ཀྱང་བསྐྱེད། །
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཅེས་གསུངས། བྱང་སར་ཡང་བྱང་ཆུབ་སེམས་དཔའི་ཚུལ་ཁྲིམས་གསུམ་གྱི་ནང་
ནས་ཐོག་མར་སྡོམ་པའི་ཚུལ་ཁྲིམས་བསྡམས་ཤིང་བསྲུངས་ན་ཚུལ་ཁྲིམས་གཞན་
གཉིས་ཀྱང་འབྱུང་བ། དེ་མ་བསྡམས་ཤིང་མ་བསྲུངས་ན། ཚུལ་ཁྲིམས་གཞན་
གཉིས་ཀྱང་མི་འབྱུང་བར་ཐོག་མར་སྡོམ་པའི་ཚུལ་ཁྲིམས་གལ་ཆེ་བར་ནན་ཏན་
དུ་གསུངས་སོ། །དེའི་རྗེས་སུ་དགེ་བ་ཆོས་སྡུད་ཀྱི་ཚུལ་ཁྲིམས་ཚིག་རྐང་གཉིས་
ཀྱིས་གསུངས་པ་ནི། དགེ་བ་ཆོས་སྡུད་ནི་བྱང་ཆུབ་ཏུ་སེམས་བསྐྱེད་ནས་རྒྱལ་
སྲས་ཀྱི་སྤྱོད་པ་མཐའ་དག་ཕྱིན་དྲུག་ཏུ་བསྡུས་ཏེ་རང་རྒྱུད་ལ་ཡོངས་སུ་རྫོགས་པ་
བསྐྱེད་པ་ཡིན་ལ། བྱང་ཆུབ་ཏུ་སེམས་བསྐྱེད་པ་ལ་སྨོན་འཇུག་གཉིས་ལས་སྨོན་
པ་སེམས་བསྐྱེད་ཀྱི་བསླབ་བྱར་ནག་པོའི་ཆོས་གཞི་སྤོང་བ་དང་། དཀར་པོའི་
ཆོས་ བཞི་ བསྟན་ པ་ དང༌། སེམས་ ཅན་ བློས་ མི་ སྤོང་ བ་ དང་། ཚོགས་ གཉིས་
གསོག་པ་དང༌། བྱང་ཆུབ་ཀྱི་སེམས་བསྐྱེད་པ་རྟག་ཏུ་དྲན་པར་བྱས་ནས་གོང་
འཕེལ་དུ་གཏོང་བ་སོགས་གསུངས་ཤིང་། ནག་པོའི་ཆོས་བཞི་ནི། བླ་མ་སོགས་
ཡོན་གནས་ལ་རྫུན་གྱིས་དབུ་སྐོར་བྱེད་པ་དང་། གཞན་དགེ་བ་བྱེད་པ་ལ་འགྱོད་
པ་སྐྱེད་པ་དང་། བྱང་སེམས་ལ་སྐྱོན་རྗོད་བྱེད་པ་དང་། གཞན་ལ་གཡོ་སྒྱུ་བྱེད་པ་
རྣམས་ཡིན་ཞིང་། དེ་བཞིའི་གཉེན་པོ་དཀར་པོའི་ཆོས་བཞི་བསྟེན་པ་ཡིན་ལ།
ནག་པོའི་ཆོས་བཞི་ཀ་གྱ་གྱུའི་བསམ་པ་ཅན་ཤ་སྟག་ཡིན་པས་གཞུང་འདིར་རྟག་
ཏུ་གྱ་གྱུ་རྣམ་སྤངས་ཞེས་གསུངས། དེ་བཞིན་དུ་འཇུག་སྡོམ་གྱི་བསླབ་བྱར་རྩ་
ལྟུང་བཅོ་བརྒྱད་དང་ཉེས་བྱས་ཞེ་དྲུག་སྤོང་དགོས་པར་གསུངས་ལ། རྩ་ལྟུང་དང་
ཉེས་བྱས་དེ་དག་ཐམས་ཅད་ཀྱང་ཀུན་སློང་གྱ་གྱུའི་བསམ་པ་ཅན་གྱིས་བྱེད་པ་
ཤས་ཆེ་བས་གྱ་གྱུའི་བསམ་པ་སྤོང་བ་ནི་ཤིན་ཏུ་གལ་ཆེའོ། །དྲང་བརྟན་ནི། ཡུམ་
- 218 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
སྡུད་པ་ལས། རྒྱལ་བ་འདས་དང་མ་བྱོན་ ཕྱོགས་བཅུ་གང་བཞུགས་ པ། །ཀུན་
ལམ་ ཕ་ རོལ་ ཕྱིན་ པ་ འདི་ཡིན་ གཞན་མ་ཡིན། །ཞེས་ གསུངས་ པ་ ལྟར། དུས་
གསུམ་གྱི་རྒྱལ་བ་སྲས་བཅས་རྣམས་གང་ནས་གཤེགས་པ་དང༌། གཤེགས་པར་
འགྱུར་བའི་གཞུང་ལམ་དྲང་པོ་ནི་སྤྱོད་པ་ཕ་རོལ་ཏུ་ཕྱིན་པ་དྲུག་པོ་འདི་ཡིན་པས་
ཕར་ ཕྱིན་དྲུག་པོ་འདི་ལ་དུས་རྟག་ཏུ་སློབ་པ་ནི་དགེ་བ་ཆོས་སྡུད་ཡིན་ནོ། །
སེམས་ཅན་དོན་བྱེད་ཀྱི་ཚུལ་ཁྲིམས་ནི། བྱང་ཆུབ་སེམས་དཔའ་རྣམས་སྒོ་གསུམ་
གྱི་བྱ་བ་གང་མཛད་པ་ཐམས་ཅད་སེམས་ཅན་ཁོ་ནའི་དོན་དུ་བྱེད་པ་སྟེ་ཐ་ན་
དབུགས་ཕྱི་ནང་དུ་རྒྱུ་བ་ཚུན་ཆད་ཀྱང་སེམས་ཅན་ཁོ་ནའི་དོན་དུ་བྱེད་པས་ན་
གཞུང་འདི་ལ་ཡོངས་སུ་དག་པའི་ལས་ཞེས་བྱང་ཆུབ་སེམས་དཔའ་སེམས་དཔའ་
ཆེན་པོ་རྣམས་ཀྱིས་སྒོ་གསུམ་གྱི་བྱ་བ་གང་མཛད་ཀྱང་ཀུན་སློང་རྣམ་པར་དག་པ་
བྱང་ཆུབ་ཀྱི་སེམས་ཀྱིས་ཟིན་པ་དང༌། ལས་རྣམ་པར་དག་པ་ཅི་བྱེད་ཕར་ཕྱིན་
དྲུག་ལྡན་དང་། དེ་ཡང་སེམས་ཅན་གྱི་དོན་ཁོ་ནར་འགྱུར་བ་ཞིག་ངེས་པར་འོང་
གསུངས། དེ་ལྟ་བུའི་ཚུལ་ཁྲིམས་རྣམ་པ་གསུམ་ལ་སློབ་པ་ནི་ཡང་སེམས་ཅན་
ཐམས་ཅད་ཀྱི་ལེགས་ཚོགས་ ཐམས་ཅད་ ཀྱི་གཞི་རྟེན་ གཅིག་པུར་འགྱུར་བ།
འཕགས་པ་ཀླུ་སྒྲུབ་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་
གྱི་གཞི་རྟེན་ལགས་པར་གསུངས། །ཞེས་དང་། དབུ་མ་ལ་འཇུག་པར་ཡང་། སོ་
སོའི་སྐྱེ་བོ་རྣམས་དང་གསུང་སྐྱེས་དང་། །རང་བྱང་ཆུབ་ལ་བདག་ཉིད་ངེས་རྣམས་
དང༌། །རྒྱལ་སྲས་རྣམས་ཀྱི་ངེས་པར་ལེགས་པ་དང༌། །མངོན་མཐོའི་རྒྱུ་ནི་ཚུལ་
ཁྲིམས་ལས་གཞན་མེད། །ཅེས་གསུངས། སློབ་དཔོན་འདི་ཉིད་ ཀྱིས་ ཕར་ ཕྱིན་
བསྡུས་པ་ལྷ་རྫས་དགའ་རྒྱུ་མི་ཡི་ལོངས་སྤྱོད་དང་། །བདེ་མཆོག་ཕོ་མཆོག་ལྷ་ཡི་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཕུན་སུམ་ཚོགས། །ཚུལ་ཁྲིམས་རྒྱུས་བྱུང་ཅི་ཞིག་ངོ་མཚར་ཆེ། །སངས་རྒྱལ་ཆོས་
རྣམས་ དེ་ ལས་བྱུང་བ་ལྟོས། །ཚུལ་ ཁྲིམས་ཉམས་ པས་ རང་དོན་མི་ནུས་ན། །
གཞན་དོན་ཚུལ་ལ་མཐུ་ཡོད་ག་ལ་འོང་། །དེ་ཕྱིར་གཞན་དོན་ལེགས་པར་བརྩོན་
པ་ཡིས། །འདི་ལ་རིམ་གྲོ་གློད་པར་རིགས་པ་མིན། །ཞེས་དང༌། དེ་བས་ངན་སོང་
འཇིགས་དང་རྒྱལ་སྲིད་དང་། །མཐོ་རིས་ཕུན་སུམ་ཚོགས་ལ་སྨོན་བསལ་ཏེ། །
ཚུལ་ཁྲིམས་དྲི་མེད་ཡང་དག་བསྲུང་བྱ་ཞིང་། །འཇིག་རྟེན་དོན་ལ་བརྩོན་པས་
ཚུལ་ཁྲིམས་བསྟེན། །ཚུལ་ཁྲིམས་དེ་ནི་ཁྱད་པར་ཐོབ་པའི་ལམ། །སྙིང་རྗེའི་ངང་
ཅན་རྣམས་དང་མཉམ་པར་བསྒྲུབ། །ཡེ་ཤེས་གཙང་མ་ཕུལ་གྱི་རང་བཞིན་ཏེ། །
སྐྱོན་བྲལ་རྒྱན་དུ་འགྱུར་བའི་མཆོག་ཅེས་བྱ། ཁམས་གསུམ་ཀུན་ཏུ་ཡིད་འོང་དྲི་
བསུང་དང༌། །རབ་ཏུ་བྱུང་དང་མི་འགལ་བྱུག་པ་ཡིན། །ཆ་ལུགས་མཐུན་ཡང་
ཚུལ་ཁྲིམས་ལྡན་གྱུར་ན། །མི་ཡི་ནང་ན་དེ་ནི་འཕགས་པར་འགྱུར། །ཚིག་ཏུ་མ་
བརྗོད་ཚིགས་སུ་མ་གྱུར་ཀྱང་། །ཉམས་སུ་མཁོ་བའི་ལོངས་སྤྱོད་རིམ་གྲོ་འདུ། །
སྡིགས་པ་མེད་པར་འཇིག་རྟེན་ཀུན་སྡུད་དེ། །ཚེགས་མེད་མ་བསྒྲུབས་དབང་ཕྱུག་
འཐོབ་པར་འགྱུར། །བརྗོད་དུ་མི་འོས་རིགས་སུ་འབྱུང་བ་དང༌། །ཕན་ཞིང་དབེན་
པ་ གང་ ཡང་མ་ བྱས་ཤིང་། །སྔོན་ཆད་མི་ཤེས་སྐྱེ་བོ་ཐམས་ཅད་ ཀྱང་། །ཚུལ་
ཁྲིམས་ལྡན་པའི་སྐྱེ་བོ་དེ་ལ་འདུད། །རྐང་པས་བཀྲ་ཤིས་གྱུར་པའི་རྡུལ་དག་
ཀྱང་། །སྤྱི་གཙུག་དམ་པས་བླངས་ཤིང་ལྷ་དང་མི། །ཕྱག་འཚལ་མགོས་གཏུགས་
ཐོབ་པ་ཀུན་ཏུ་ཁྱེར། །དེ་ཕྱིར་ཚུལ་ཁྲིམས་དང་ལྡན་རིགས་མཆོག་ཡིན། །ཞེས་རྒྱ་
ཆེར་བསྔགས་པ་ལྟར་རོ། །སྟོན་པས་སྔོན་སློབ་པ་ལམ་གྱི་གནས་སྐབས་སུ་ཚུལ་
ཁྲིམས་བསྲུང་ལུགས་ཇི་ལྟར་མཛད་པ་ནི། སྟོན་པ་སྔོན་ལྷའི་དབང་པོ་བརྒྱ་བྱིན་དུ་
- 220 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འཁྲུངས་པའི་ཚེ་ལྷ་མ་ཡིན་གྱི་དཔུང་དང་འཕྲད་པ་ན་ལྷའི་དཔུང་རྣམས་བྱེར། ལྷ་
མ་ཡིན་གྱི་དཔུང་སྟོབས་ཆེན་པོས་བདས་པའི་ཚེ་གང་དུ་འབྱོན་པའི་ཤིང་རྟའི་
ལམ་ན་བྱའི་ཕྲུག་གུ་མ་ཚར་བའི་ཚད་ཡོད་པ་གཟིགས་ནས། བྱའི་ཕྲུག་གུ་དེ་དག་
ལ་ཤིང་རྟས་གནོད་དོགས་ནས་ལུས་དང་སྲོག་ལའང་མི་ལྟ་བར་སེམས་ཅན་
གཞན་ལ་གནོད་པ་ལས་ལྷ་མ་ཡིན་གྱི་དཔུང་གིས་བཅོམ་སྟེ་ཤི་བ་སླ་ཞེས་ཤིང་རྟ་
ཚུར་བསྒྱུར་བར་མཛད་དེ་སྲོག་ཆགས་ཕྲ་མོ་ཞིག་ལ་གནོད་པ་བསྲུང་ཕྱིར་རང་གི་
ལུས་སྲོག་བློས་གཏོང་བར་མཛད་པ་ལྟ་བུ་དང་། ཐུབ་པའི་དབང་པོ་སྔོན་བྲམ་
ཟེར་འཁྲུངས་པའི་ཚེ་རིག་བྱེད་སློབ་པ་ན་སློབ་དཔོན་དེས་སློབ་མ་རྣམས་བརྟག་
པའི་ཕྱིར། བྲམ་ཟེ་ནི་ཚངས་པའི་བུ་ཡིན་ལ། ཚངས་པ་ནི་འཇིག་རྟེན་འདི་ཐམས་
ཅད་ཀྱི་བྱེད་པ་པོ་ཡིན་པས་འཇིག་རྟེན་འདི་ན་ནོར་ཅི་ཡོད་ཚངས་པའི་ནོར་ཡིན་
པས་བྲམ་ཟེ་རྣམས་ཀྱིས་གཞན་གྱི་ནོར་མ་ཚོར་བར་བརྐུས་པ་ལ་ཉེས་པ་མེད་
ཅེས་བརྗོད་པ་ན་བྲམ་ཟེའི་ཁྱེའུ་གཞན་རྣམས་དེ་བཞིན་དུ་བདེན་པར་འཛིན།
སྟོན་པའི་འཁྲུངས་རབས་བྲམ་ཟེ་དེས་འདི་ནི་མི་བདེན་ནོ་ཞེས་མ་བྱིན་ལེན་སྲོག་
གི་ཕྱིར་ཡང་མ་མཛད་པར་ཚུལ་ཁྲིམས་བསྲུངས་པ་ལྟ་བུ་དང༌། སྟོན་པ་སྔོན་ཤི་
བིའི་རྒྱལ་པོར་འཁྲུངས་པའི་ཚེ་ལོག་གཡེམ་སྲོག་གི་ཕྱིར་ཡང་མ་མཛད་པ་ལྟ་བུ་
དང༌། བསྐལ་ཆེན་གྲངས་མེད་གསུམ་གྱི་རིང་ལ་རྫུན་ཁྲ་མ་ཚིག་རྩུབ་ངག་བཀྱལ་
རྣམས་སྲོག་གི་ཕྱིར་ཡང་མ་མཛད་པར་ཚུལ་ཁྲིམས་བསྲུངས་པས་བདེན་པའི་མཐུ་
གྲུབ་པར་མདོ་སྡེ་ལས་མང་དུ་འབྱུང་བ་ལྟར་རོ། །དེ་དག་ཀྱང་ཐུན་མོང་བ་ཡིན་གྱི་
ཐུན་མོང་མིན་པའི་ཚུལ་ཁྲིམས་ནི་བདག་པས་གཞན་གཅེས་པའི་བྱང་ཆུབ་ཀྱི་
སེམས་དང་སྐད་ཅིག་ཀྱང་མ་བྲལ་བར་ཅི་བྱེད་སེམས་ཅན་ཁོ་ནའི་དོན་དུ་མཛད་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཅིང་། རང་དོན་དུ་ཐར་པའི་གོ་འཕང་ཡང་མི་སེམས་ལ། སེམས་ཅན་ལ་ཕན་ན་
དམྱལ་བའི་མེ་ནང་དུའང་འཇུག་པ་ལ་སྤྲོ་བ་ཚ་བས་གདུངས་པའི་གླང་ཆེན་པདྨའི་
མཚོར་འཇུག་པ་ལྟ་བུ་མཛད་དེ། ཚུལ་འདི་ནི་རྒྱལ་སྲས་རྣམས་ཀྱི་ཐུན་མོང་མ་
ཡིན་པའི་སྤྱོད་པ་སྟེ་བློ་ཆུང་རྣམས་ཀྱིས་ རྗེས་སུ་ཡི་རང་ཙམ་ཡང་དགའ་བའི་
གནས་སོ། །དེས་ན་སྟོན་པ་ཐུགས་རྗེ་ཅན་དེས་རང་དོན་དུ་ཐར་པའི་གོ་འཕང་
ཡང་མི་བཞེད་ཅིང་། སེམས་ཅན་གྱི་དོན་དུ་འགྱུར་ན་དམྱལ་བའི་མེ་ནང་དུ་བསྐལ་
པ་མུ་མེད་པར་གནས་དགོས་ཀྱང་ཞུམ་པ་མེད་པའི་སྤྲོ་བ་ཆེན་པོས་བདག་ཅག་
འགྲོ་བ་ཉམ་ཐག་རྣམས་ཀྱི་དོན་དུ་བསྐལ་ཆེན་གྲངས་མེད་མང་པོར་འདི་ལྟ་བུའི་
དཀའ་བ་དང་འོ་བརྒྱལ་མཛད་དོ་སྙམ་དུ་སྟོན་པའི་ཐུགས་རྗེ་དང་བཀའ་དྲིན་དྲན་
པས་གསོལ་བ་འདེབས་པ་དང་། སྟོན་པའི་རྣམ་ཐར་ཉམས་ལེན་དུ་ཁྱེར་ཏེ་རྒྱལ་
སྲས་ཀྱི་སྤྱོད་པ་རླབས་ཆེན་པོ་དེ་དག་ལ་བློ་སྦྱོང་ཞིང་ཐ་ན་སྨོན་པའི་ཡུལ་ཚུན་ཆད་
དུ་བྱའོ། ། །
གསུམ་པ་སྟོན་པ་ཐུབ་པའི་དབང་པོ་ལ་བཟོད་པའི་ཉམས་ལེན་མཛད་
ཚུལ་ལས་བརྩམས་ཏེ། བསྟོད་པ་ནི། སྡུག་བསྔལ་མང་པོས་གཟིར་བ་ན། ཁྱོད་
ཀྱིས་དགེ་བའི་ཐུགས་ཀྱིས་ནི། །ཉོན་མོངས་རྣམས་ལ་བསྲན་བཙུགས་ནས། །སྐྱེ་
བོ་ཉོན་མོངས་ཅན་ལ་བརྩེ། ཁྱོད་ཀྱིས་གཞན་གྱི་དོན་སླད་དུ། །སྐུ་སྲོག་བཏང་
ནས་དགྱེས་གྱུར་གང་། །དེ་འདྲ་སྲོག་ཆགས་འགུམ་པ་ལས། །གསོས་པ་རྣམས་
ལའང་ བྱུང་ མ་གྱུར། ཁྱོད་ནི་ ལན་ འགའ་ མ་ལགས་ པར། །གཏུབས་ ཀྱང་ སྡུག་
བསྔལ་མི་དགོངས་པར། །གཤེད་མ་བགྱིད་པའི་ སེམས་ཅན་ལའང་། །གཙོ་བོ་
ཐུགས་རྗེར་གྱུར་པ་གང་། ཁྱོད་ཀྱི་ཐུགས་ནི་རིན་པོ་ཆེ། །རྫོགས་པའི་བྱང་ཆུབ་ས་
22-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བོན་དེ། །དཔའ་ཁྱོད་ཁོ་ནས་སྙིང་པོར་མཁྱེན། །དེ་གཞན་སྐྱེ་བོས་འོལ་མི་དབྱི། །
ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ཀྱིས་སྔོན་སློབ་པ་ལམ་
གྱི་གནས་སྐབས་སུ་བཟོད་པའི་ཉམས་ལེན་མཛད་པ་ན་ཁམས་གསུམ་གྱི་འགྲོ་བ་
མ་ལུས་སྡུག་བསྔལ་མང་བས་གཟིར་བ་གཟིགས་པ་ན། འགྲོ་བ་མ་ལུས་འཁོར་
བའི་སྡུག་བསྔལ་མཐའ་དག་ལས་བདག་གིས་བསྒྲལ་བར་བྱའོ་སྙམ་དུ་ཁུར་ཁྱེར་
ནས་འགྲོ་བ་མ་ལུས་སྒྲོལ་བའི་ཕྱིར་དུ་མྱུར་དུ་རྫོགས་བྱང་སྒྲུབ་པའི་ལྷག་བསམ་
རྣམ་པར་དག་པའི་དགེ་བའི་ཐུགས་ཀྱིས་ནི་འགྲོ་བའི་དོན་དུ་རྫོགས་བྱང་སྒྲུབ་པ་
ལ་དཀའ་བ་བརྒྱ་ཕྲག་མང་པོ་མཛད་ཅིང་། དེའི་ཚེ་ཕྱི་ནང་གི་རྐྱེན་རྣམས་ཀྱིས་
བསྐྱེད་པའི་ལུས་ལ་སྡུག་བསྔལ་དང༌། སེམས་ལ་ཉོན་མོངས་སྐྱེ་བའི་རྐྱེན་ཅི་བྱུང་
ཡང་དེ་རྣམས་ལ་བསྲན་བཙུགས་ནས་སྡུག་བསྔལ་ཐམས་ཅད་དང་དུ་བཞེས་ཉོན་
མོངས་སྐྱེ་བའི་དབང་དུ་སྐད་ཅིག་ཀྱང་མ་བཏང་བར་ཁམས་གསུམ་གྱི་སྐྱེ་བོ་ཉོན་
མོངས་ཅན་རྣམས་ལ་བརྩེ་བ་ཆེན་པོས་རྒྱལ་སྲས་ཀྱི་སྤྱོད་པ་རླབས་པོ་ཆེ་མཐའ་
དག་ལ་ཞུམ་པ་མེད་པར་སློབ་པར་མཛད་དོ། །ཡང་ན། སྟོན་པ་ཐུབ་པའི་དབང་
པོས་སྔོན་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་མ་ངེས་པའི་ཕུང་པོ་སྣ་ཚོགས་
བཟུང་སྟེ་ཕུང་པོ་དེ་དང་དེ་ལ་བརྟེན་པའི་ལུས་ཚོར་སྡུག་བསྔལ་མང་པོ་དང་དཀར་
ཕྱོགས་ཀྱི་ལྷ་དག་གིས་ཚོགས་མྱུར་དུ་རྫོགས་པའི་ ཕྱིར་དུ་ལུས་ཀྱི་ཤ་སློང་བ་
སོགས་བཟོད་དཀའི་སྡུག་བསྔལ་མང་པོས་གཟིར་བ་བྱུང་བ་ན་སྡུག་བསྔལ་དེ་
དག་ལ་མི་འདོད་པ་མེད་པར་དགའ་བཞིན་སྤྲོ་བཞིན་དུ་འགྲོ་བའི་སྡུག་བསྔལ་མ་
ལུས་པ་ཡང་ རང་གི་སྟེང་དུ་བཞེས་ཏེ་རང་དང་གཞན་གྱི་སྡུག་བསྔལ་དང་དེ་
བསྐྱེད་པའི་ལས་ཉོན་བག་ཆགས་དང་བཅས་པ་མྱུར་དུ་སྦྱོང་བར་བཞེད་པའི་ལྷག་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསམ་རྣམ་པར་དག་པའི་ཐུགས་ཀྱིས་ཉོན་མོངས་པ་རྣམས་བསྲན་བཙུགས་ནས་
སྐྱེ་བའི་གོ་སྐབས་བཅོམ། མཁའ་ཁྱབ་ཀྱི་འགྲོ་བའི་སྡུག་བསྔལ་མ་ལུས་པ་རང་གི་
རྒྱུད་སྟེང་དུ་བབ་ཀྱང་སྐད་ཅིག་ཀྱང་ཞུམ་པ་མེད་པར་དང་དུ་བཞེས་ཤིང༌། ཁམས་
གསུམ་གྱི་སྐྱེ་བོ་ལས་དང་ཉོན་མོངས་པའི་གཞན་དབང་ཅན་རྣམས་ལ་བརྩེ་བ་
ལྷུར་མཛད་དོ། །གཞུང་འདི་ལ་སློབ་དཔོན་ཕྱོགས་གླང་གིས་སྤེལ་མ་མཛད་པར།
བཟོད་པའི་ཕ་རོལ་ཕྱིན་པའི་རྒྱུ། །ཐུགས་རྗེའི་དབང་གིས་མཆོད་བྱ་ཡང་། །མ་
འོངས་སྡུག་བསྔལ་བསྙེངས་པ་ཡིས། །གཞན་ཉིད་རང་ཉིད་ལ་ཉེས་པས། །ཞེས་
པ་ གསུངས་ཏེ། སྤེལ་མའི་གཞུང་འདི་ནི་བརྒྱ་ལྔ་བཅུ་པའི། །སྡུག་བསྔལ་མང་
པོས་གཟིར་བ་ན། །ཞེས་སོགས་ཀྱི་ཚིགས་བཅད་འདི་ལ་དོགས་པ་ཁོང་ན་གནས་
པ་བསླངས་ནས་མཐའ་གཅོད་པར་མཛད་པ་སྟེ། རྒྱལ་སྲས་རྣམས་ལམ་ལ་སློབ་
པའི་ཚེ་ལུས་སྲོག་ལ་གནོད་པ་བྱེད་པ་བྱུང་བ་ན་གནོད་བྱེད་དེ་དག་གནོད་བྱེད་
དང༌། བར་ཆད་དང་། འགལ་རྐྱེན་ཡིན་ན་དེ་དག་གཞོམ་པར་བྱ་རིགས་ནའང་།
དེ་དག་ནི་འགལ་རྐྱེན་དང་གནོད་བྱེད་མིན་ཏེ། སྤྱོད་འཇུག་ལས། གང་ཞིག་ཡོད་
ན་ཡོད་གྱུར་པ། །དེ་ཉིད་དེ་ཡི་རྒྱུ་ཡིན་ན། །ཇི་ལྟར་དེ་ལ་གེགས་ཞེས་བྱ། །དུས་
སུ་ཕྱིན་པའི་སློང་མོ་བས། །སྦྱིན་པའི་གེགས་བྱས་ཡོད་མ་ཡིན། །རབ་ཏུ་འབྱིན་
པར་བྱེད་གྱུར་པ། །རབ་བྱུང་གེགས་ཞེས་བྱར་མི་རུང་། །ཞེས་གསུངས་པ་ལྟར།
ཕ་རོལ་གྱིས་ལུས་སྲོག་ལ་གནོད་པ་བྱས་པ་དེ་དག་ནི་རྒྱལ་སྲས་རྣམས་ལ་བཟོད་
པ་སྐྱེ་བའི་རྒྱུ་ཡིན་ལ། སྐྱེད་བྱེད་ཀྱི་རྒྱུ་ནི་ཕན་འདོགས་བྱེད་ཡིན་པར་ཤིང་རྟ་ཆེན་
པོའི་གཞུང་ལས་འབྱུང་བ་ཡོངས་སུ་གྲགས་པ་ལྟར་རོ་སྙམ་ན་དེ་ནི་བདེན་ཏེ།
རྒྱལ་སྲས་རྣམས་རང་གི་ལུས་སྲོག་ལ་གནོད་པ་བྱེད་པ་རྣམས་ལ་འཁོན་དུ་བཟུང་
-224-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ནས་ཁྲོ་བར་བྱེད་པ་མིན་གྱི་དེ་དག་དྲིན་ཅན་དུ་བཟུང་ནས་དེ་དག་ལ་ལྷག་པར་
བརྩེ་བར་མཛད་པ་ཡིན་ལ། གང་གཞོམ་པར་བྱ་བ་ནི་སེམས་ཅན་དེ་དག་གི་རྒྱུད་
ཀྱི་ཉོན་མོངས་ཏེ་ཉོན་མོངས་པ་འདིས་སེམས་ཅན་འདི་རྣམས་ཕུང་དུ་བཅུག་པ་
ཡིན་པས་སེམས་ཅན་རྣམས་ལ་སྡུག་བསྔལ་སྟེར་བར་བྱེད་པའི་དགྲ་ཉོན་མོངས་
འདི་དག་ཆོས་ཀྱི་བདུད་རྩིས་མྱུར་དུ་ཞི་བར་བྱ་སྟེ། བྱམས་པའི་བདུད་རྩིས་ཞེ་
སྡང་དང་། མི་སྡུག་པ་དང་ཡིད་འབྱུང་བའི་ཆོས་ཀྱི་བདུད་རྩིས་འདོད་ཆགས་དང་།
རྟེན་ཅིང་འབྲེལ་བར་འབྱུང་བའི་ཆོས་ཀྱི་བདུད་རྩིས་གཏི་མུག་མྱུར་དུ་ཞི་བར་བྱའོ་
སྙམ་དུ་སྒོ་གསུམ་གྱི་སྤྱོད་པ་ཅི་མཛད་སེམས་ཅན་རྣམས་ཀྱི་ཉོན་མོངས་ཞི་བའི་
ཕྱིར་དུ་མཛད་པ་ཡིན་ནོ། །ཚུལ་དེ་ནི་དབུ་མ་བཞི་བརྒྱ་པ་ལས། ཁྲོ་ཡང་འབྱུང་
བས་བཟུང་བ་ལ། །སྨན་པ་འཁྲུག་པ་མིན་དེ་ལྟར། །ཐུབ་པས་ཉོན་མོངས་དག་
གཟིགས་ ཀྱི། །ཉོན་ མོངས་ དང༌ འབྲེལ་ གང་ ཟག་ མིན། །ཞེས་ དང་། ཡོན་ ཏན་
མཐའ་ཡས་པར་བསྟོད་པ་ལས་ཀྱང་། ཇི་ལྟར་སྨན་པ་གདོན་གྱིས་ཟིན་ལ་གདོན་
རྣམས་བསལ་བར་བགྱི་སླད་དུ། །བརྡེག་ཅིང་ཚིག་རྩུབ་སྨྲ་བར་སྤྱོད་ཀྱང་ཟིན་པ་
ཉིད་ལ་བརྡེག་མི་བགྱིད། །དེ་ལྟར་ཁྱོད་ཀྱང་ཉོན་མོངས་ཉིད་ལ་བརྩེ་དང་བྲལ་
བས་སྤྱོད་མཛད་ཀྱི། །འགྲོ་བ་ཉོན་མོངས་གྱུར་པ་ལ་ནི་ཁྱོད་ཉིད་ཐུགས་རྗེ་མཛད་
པ་ལགས། །ཞེས་གསུངས་པ་ལྟར་རོ། །དེས་ན་སྤྱོད་འཇུག་ལས། དེ་བས་ངལ་
བས་མ་སྒྲུབས་པའི། ཁྱིམ་དུ་གཏེར་ནི་བྱུང་བ་ལྟར། །བྱང་ཆུབ་སྤྱོད་པའི་གྲོགས་
གྱུར་པས། །བདག་གིས་དགྲ་ལ་དགའ་བར་བྱ། །ཞེས་དང༌། སྨན་པ་བཞིན་དུ་
ཕན་ བརྩོན་ན། །བདག་ གིས་ བཟོད་ པ་ ཇི་ ལྟར་ འགྲུབ། །དེ་བས་རབ་ཏུ་ སྡང་
སེམས་ལ། །བརྟེན་ནས་བཟོད་པ་སྐྱེ་བས་ན། །དེ་ཉིད་བཟོད་པའི་རྒྱུ་ཡིན་པས། །
5 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དམ་པའི་ཆོས་བཞིན་མཆོད་པར་འོས། །དེ་ཕྱིར་སེམས་ཅན་ཞིང་དང་ནི། །རྒྱལ་
པོའི་ཞིང་ཞེས་ཐུབ་པས་གསུངས། །ཞེས་གསུངས་པ་ལྟར། རྒྱལ་སྲས་ཀྱི་སྤྱོད་པ་
ལ་སློབ་པའི་ཚེ་སེམས་ཅན་རྣམས་རང་གི་སྲོག་ལས་ཀྱང་གཅེས་པར་བཟུང་ནས་
རྣམ་པ་ཀུན་ཏུ་དེ་དག་ལ་ཕན་པའི་ཐབས་སྒྲུབ་པ་དང༌། སེམས་ཅན་དེ་དག་གི་
རྒྱུད་ཀྱི་ཉོན་མོངས་ལ་གནོད་བྱེད་དུ་བཟུང་ནས་རྣམ་པར་ཀུན་ཏུ་དེ་གཞོམ་པ་ལ་
འབད་དགོས་པ་གཉིས་མི་འགལ་བའི་ཚུལ་ཤེས་དགོས་ཏེ། ཚུལ་འདི་འདྲ་བ་ནི་
རྒྱལ་སྲས་རྣམས་ཀྱི་རིགས་པའི་རྣམ་འགྱུར་ཆེས་ངོ་མཚར་བ་ཞིག་ཡིན་པས་བྱང་
ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་འདི་འདྲ་བའི་དཀའ་
གནད་རྣམས་ཤེས་པར་བྱའོ། །
ད་ནི་དཀྱུས་ལ་འཇུག་སྟེ། སྟོན་པ་ཐུབ་པའི་དབང་པོ་ཁྱོད་ཀྱིས་སྔོན་སློབ་
པ་ལམ་གྱི་གནས་སྐབས་སུ་བཟོད་པ་སྒོམ་པར་མཛད་པའི་ཚེ་ལས་དང་ཉོན་
མོངས་པས་བསྐུལ་བས་ཕ་རོལ་པོས་ནོར་སློང་བའམ། བུ་དང་བུ་མོ་སོགས་སློང་
བའམ། རང་གི་ལུས་ཀྱི་ཤ་སློང་པའམ། མགོ་སློང་བ་བྱུང་ཡང་གཞན་གྱི་དོན་གྱི་
སླད་དུ་ནོར་ལོངས་སྤྱོད་གང་སློང་བ་ཐམས་ཅད་དང་། ལྷག་པར་དབུ་སློང་བ་བྱུང་
ཡང་རང་གི་སྐུ་སྲོག་བཏང་ནས་དེ་ལ་ཐུགས་དགྱེས་པར་གྱུར་པ་གང་བྱུང་བ་དེ་
འདྲ་སྲོག་ཆགས་འགུམ་པ་ལས་གསོས་པ་རྣམས་ལའང་སེམས་དཔའ་ཆེན་པོས་
སྐུ་སྲོག་བཏང་བ་ལས་བྱུང་བའི་དགའ་བདེའི་ཆ་ཙམ་ཡང་བྱུང་བར་མ་འགྱུར་ཏོ། །
སྟོན་པ་ཐུབ་པའི་དབང་པོ་ཁྱོད་ནི། རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་ལུས་
ལོངས་སྤྱོད་ཐམས་ཅད་སྦྱིན་པར་གཏོང་བ་དང་། ལུས་སྲོག་ལོངས་སྤྱོད་ལ་གནོད་
པ་ཅི་བྱུང་ཡང་བཟོད་པ་སྒོམ་པ་དེ་འདྲ་བ་དེ་ཡང་ལན་འགའ་ཙམ་མ་ལགས་པར་
-226 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བསྐལ་པ་ཆེན་པོ་གྲངས་མེད་པ་གསུམ་གྱི་རིང་ལ་བྱ་དཀའ་བའི་སྤྱོད་པ་རླབས་པོ་
ཆེ་དེ་ལྟ་བུ་བརྒྱུད་མར་མཛད་ཅིང་། རང་གི་སྐུ་ལུས་དུམ་བུ་སྟོང་དུ་གཏུབས་ཀྱང་
སྡུག་བསྔལ་བར་མི་དགོངས་པར་བྱང་ཆུབ་མྱུར་དུ་འགྲུབ་པའི་རྒྱུ་འདི་ལྟ་བུ་རང་
གི་རྩོལ་བས་སྒྲུབ་མི་དགོས་པར་ཆེད་དུ་བྱུང་བ་ནི་སངས་རྒྱས་ཐམས་ཅད་ཀྱི་བྱིན་
རླབས་དང༌ རང་གི་བསོད་ནམས་ ཀྱི་མཐུས་གྲུབ་བོ་སྙམ་དུ་དབུལ་ པོས་ཡིད་
བཞིན་གྱི་ནོར་བུ་རྙེད་ པ་ ལས་ ཀྱང་དགའ་བ་དང༌། རང་གི་ལུས་གཏུབས་ཏེ་
གཤེད་མ་བགྱིད་པའི་སེམས་ཅན་དེ་དག་ལའང་ལྷག་པར་དྲིན་ཆེ་བའི་འདུ་ཤེས་
དང་གཅེས་པའི་འདུ་ཤེས་མཛད་ནས་དེ་དག་གདོན་གཙོ་བོར་སྒྲུབ་ཅིང་། འོན་
ཀྱང་སེམས་ཅན་གཤེད་མ་འདི་དག་བདག་ལ་བརྟེན་ནས་ངན་སོང་དུ་འགྲོའོ་སྙམ་
དུ་ཤེས་མི་བཟོད་པའི་ཐུགས་རྗེ་སྐྱེས་པར་གྱུར་ཏོ། །ཡང་ན་གཙོ་བོ་ཞེས་པ་ཐུབ་
དབང་ཉིད་ལ་སྦྱར་ཏེ། རྐང་གཉིས་གཙོ་བོ་སྟོན་པ་ཐུགས་རྗེ་ཅན་ཁྱོད་རང་གི་
ལུས་སྲོག་འཕྲོག་པའི་གཤེད་མ་ལའང་མ་བུ་གཅིག་པ་ལ་བརྩེ་བ་ལས་ཀྱང་ལྷག་
པའི་ཐུགས་རྗེ་ཆེ་བར་གྱུར་པ་གང་འདི་འདྲ་ནི་ངོ་མཚར་བས་ཀྱང་ངོ་མཚར་དང་།
རྨད་བྱུང་བས་ཀྱང་རྨད་བྱུང་དང་། བསྔགས་བྱ་ཀུན་གྱི་ནང་ནས་བསྔགས་བྱའི་
གནས་མཐར་ཐུག་གོ །སྟོན་པ་ཐུགས་རྗེ་ཅན་ཁྱོད་ཀྱི་བྱང་ཆུབ་ཀྱི་ཐུགས་རིན་པོ་
ཆེ་ནི་མངོན་ པར་ རྫོགས་ པར་ བྱང་ ཆུབ་ པའི་ ས་བོན་ཏེ། སངས་ རྒྱས་ ཀྱི་ཆོས་
ཐམས་ཅད་ཀྱི་ས་བོན་བྱང་ཆུབ་ཀྱི་ཐུགས་རིན་པོ་ཆེ་འདི་འདྲ་བ་ནི་དཔའ་བོ་ཁྱོད་
ཁོ་ནས་ཆོས་ཐམས་ཅད་ཀྱི་སྙིང་པོར་མཁྱེན་ཏེ། དེ་འདྲ་བའི་ཆོས་ཐམས་ཅད་ཀྱི་
སྙིང་པོ། གསུང་རབ་ཐམས་ཅད་ཀྱི་ཉིང་ཁུ། རྒྱལ་སྲས་ཐམས་ཅད་ཀྱི་ཐུགས་དམ་
གྱི་མཐིལ། འགྲོ་བ་ལྷ་དང་བཅས་པའི་ཕན་བདེ་མ་ལུས་པའི་འབྱུང་གནས། ས་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལམ་འབྲས་བུ་དང་བཅས་པ་གང་ལ་གནས་པའི་རྟེན་བྱང་ཆུབ་ཀྱི་སེམས་རིན་པོ་
ཆེ་ཞེས་ཡོངས་སུ་གྲགས་པ་དེ་དཔའ་བོ་ཆེན་པོ་ཁྱོད་ལས་གཞན་དུ་ཉན་ཐོས་དང་
རང་རྒྱལ་བདག་ཉིད་ཆེན་པོ་དེ་དག་རྣམས་ཀྱིས་ཀྱང་ཐུགས་སུ་མ་ཆུད། ཚངས་པ་
དང་བརྒྱ་བྱིན་ལ་སོགས་པ་འཇིག་རྟེན་འདི་ན་དབང་ཆེ་བར་གྲགས་པ་དག་གིས་
ཀྱང་ཕྱོགས་ཙམ་ཡང་མ་གོ །སྐྱེ་བོ་གཞན་ཐ་མལ་པ་སུས་ཀྱང་འོལ་མི་དབྱི་སྟེ།
འོལ་སྤྱི་ཙམ་དུའང་མ་གོའོ། །ཚུལ་འདི་ནི་སྤྱོད་འཇུག་ལས་ཀྱང་། །བསྐལ་པ་དུ་
མར་ རབ་ དགོངས་མཛད་ པ་ ཡི། །ཐུབ་དབང་རྣམས་ ཀྱིས་འདི་ཉིད་ ཕན་པར་
གཟིགས། །འདིས་ནི་ཚད་མེད་སྐྱེ་བོའི་ཚོགས་རྣམས་ ཀྱིས། །བདེ་མཆོག་བདེ་
བླག་ཉིད་དུ་ཐོབ་ པའི་ ཕྱིར། །སྲིད་ པའི་ སྡུག་བསྔལ་ བརྒྱ་ ཕྲག་ གཞོམ་ འདོད་
ཅིང་། །སེམས་ཅན་མི་བདེ་བསལ་བར་འདོད་པ་དང༌། །བདེ་མང་བརྒྱ་ཕྲག་སྤྱོད་
པར་འདོད་པས་ ཀྱང་། །བྱང་ཆུབ་སེམས་ཉིད་རྟག་ཏུ་བཏང་མི་བྱ། །བྱང་ཆུབ་
སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་
ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་
མིར་བཅས་པས་ཕྱག་བྱར་འགྱུར། །གསེར་འགྱུར་རྩི་ཡི་རྣམ་པ་མཆོག་ལྟ་བུ། །མི་
གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་
བས་ན། །བྱང་ཆུབ་སེམས་ཤེས་བྱ་བ་རབ་བརྟན་བཟུང་། །ཞེས་སོགས་རྒྱ་ཆེར་
བསྔགས་པ་ལྟར་རོ། །བཟོད་པའི་ཕར་ཕྱིན་སྟོན་པའི་གཞུང་འདི་དག་གི་དོན་ལ་
བཟོད་པ་རྣམ་པ་གསུམ་སྟེ། སྡུག་བསྔལ་དང་ལེན་གྱི་བཟོད་པ། གནོད་བྱེད་ལ་
ཇི་མི་སྙམ་པའི་བཟོད་པ། ཆོས་ལ་ངེས་སེམས་ཀྱི་བཟོད་པ་གསུམ་མོ། །དེ་ལ་
སྡུག་བསྔལ་དང་ལེན་གྱི་བཟོད་པ་དང་། གནོད་བྱེད་ལ་ཇི་མི་སྙམ་པའི་བཟོད་པ་
- 228 -



DL
བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གཉིས་ནི་གཞུང་ཚིག་ལ་དངོས་སུ་གསལ་བ་ལྟར་གོ་སླ་ལ། ཆོས་ལ་ངེས་སེམས་
ཀྱི་བཟོད་པ་ནི་ཚིགས་བཅད་ཐ་མ་འདིས་བསྟན་ཏེ། ཆོས་ལ་ངེས་སེམས་ ཀྱི་
བཟོད་པ་ཞེས་པ་ནི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་སྙིང་པོའི་དོན་སངས་
རྒྱས་སྒྲུབ་པའི་ལམ་གྱི་གནད་རྣམས་ལ་ངེས་པ་རྙེད་པ་ཞིག་སྟེ། སངས་རྒྱས་སྒྲུབ་
པའི་ལམ་གྱི་གནད་མཐར་ཐུག་པ་ནི་བྱང་ཆུབ་ཀྱི་སེམས་རིན་པོ་ཆེ་སྟེ། འདི་ལ་
ངེས་པ་རྙེད་པ་ཤིན་ཏུ་དཀོན་པས་གཞུང་འདིར་དེ་བཀོད་པ་ཡིན་ལ། འདིས་
མཚོན་ནས་ཆོས་ལ་ངེས་སེམས་གཞན་རྣམས་ཀྱང་ཤེས་པར་བྱའོ། །ཆོས་ལ་ངེས་
སེམས་ཀྱི་བཟོད་པའི་གནད་བསྡུ་ན་བརྒྱད་དེ། །དང་བའི་ཡུལ་ནི་དཀོན་མཆོག་
གསུམ་གྱི་ཡོན་ཏན་ནོ། །མངོན་དུ་བྱ་བའི་ཡུལ་ནི་བདག་མེད་པ་གཉིས་ཀྱི་དེ་ཁོ་
ན་ཉིད་དོ། །འདོད་པའི་ཡུལ་ནི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་
མཐུ་ཆེན་པོ་སྟེ་དེ་ཡང་མངོན་པར་ཤེས་པའི་མཐུ་དང་ཕར་ཕྱིན་དྲུག་གི་མཐུ་དང་
ལྷན་ཅིག་སྐྱེས་པའི་མཐུ་གསུམ་མོ། །བླང་དོར་གྱི་ཡུལ་ནི་ལེགས་པར་སྤྱད་པ་དང་
ཉེས་པར་སྤྱད་པའི་རྒྱུ་དང་དེ་དག་གི་འབྲས་བུ་འདོད་པ་དང་མི་འདོད་པ་སྟེ་འདི་
གཉིས་སུ་བྱའོ། །བསྒོམ་པའི་ཡུལ་ནི་ཐོབ་བྱའི་དོན་བྱང་ཆུབ་དང་དེ་ཐོབ་པའི་
ཐབས་བྱང་སེམས་ཀྱི་བསླབ་པའི་ལམ་ཐམས་ཅད་དེ་འདི་ཡང་གཉིས་སུ་བྱའོ། །
ཐོས་བསམ་གྱི་རྗེས་སུ་བསྒྲུབ་པའི་ཡུལ་ནི་ཤེས་བྱའི་སྤྱོད་ཡུལ་མི་རྟག་པ་ལ་
སོགས་པ་སྟེ་ཡུལ་དེ་དག་ལ་ངེས་པ་རྙེད་ནས་ཡང་དང་ཡང་དུ་ཡིད་ལ་སེམས་པར་
བྱེད་པའོ། ཁྱོད་ཀྱི་ཐུགས་ནི་རིན་པོ་ཆེ། །ཞེས་སོགས་ཀྱི་ཚིགས་བཅད་འདི་ནི་
ཕར་ཕྱིན་དྲུག་ཀ་ལ་སྦྱར་བར་བྱ་སྟེ། ཕར་ཕྱིན་དྲུག་ལ་སློབ་པའི་ཚེ་ཕར་ཕྱིན་རེ་རེ་
ལའང་དམ་པ་དྲུག་ལྡན་དུ་བྱ་དགོས་ཏེ། དམ་པ་དྲུག་ནི། རྟེན་དམ་པ་བྱང་ཆུབ་ཀྱི་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སེམས་ཀྱིས་ཀུན་ནས་བསླངས་ཏེ་བྱེད་པ། དངོས་པོ་དམ་པ་མ་ལུས་པར་སྤྱོད་པ།
ཆེད་དུ་བྱ་བ་དམ་པ་སེམས་ཅན་ཐམས་ཅད་ལ་ཕན་པའི་ཕྱིར་དུ་བྱེད་པ། ཐབས་
མཁས་དམ་པ་རང་བཞིན་མེད་རྟོགས་ཀྱི་ལྟ་བས་ཟིན་པ། བསྔོ་བ་དམ་པ་དགེ་བ་
རྫོགས་བྱང་དུ་བསྔོ་བ། རྣམ་པར་དག་པ་དམ་པ་སྒྲིབ་གཉིས་ཀྱི་གཉེན་པོར་བྱེད་
པའོ། །དེ་དག་ལས་བྱང་ཆུབ་ཀྱི་སེམས་རིན་པོ་ཆེས་ཟིན་པ་དགོས་ཚུལ་གཞུང་
འདིས་བསྟན་པ་ལྟར་ཤེས་པར་བྱའོ། །དམ་པ་གཞན་རྣམས་ཀྱང་གཞུང་སྔ་ཕྱིའི་
གཞུང་ཚིག་འདི་དང་འདིས་བསྟན་ཅེས་ཞིབ་ཏུ་བཀྲལ་ན་ཆེས་ངོ་མཚར་བ་ཡོད་
མོད་ཀྱང་ཡི་གེ་མང་པོ་དགོས་པས་བྲི་མ་ནུས་ལ། གཞུང་དོན་སོ་སོའི་སྐབས་ལ་
བློ་གྲོས་ཅན་རྣམས་ཀྱིས་ཞིབ་ཏུ་བརྟག་ན་ཤེས་པར་ནུས་སོ། །གཞུང་འདི་དག་ནི་
སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་ཤེས་པའི་ཕྱིར་
དུ་གསུངས་པ་ཡིན་པས་སྟོན་པ་ཐུགས་རྗེ་ཅན་དེས་སྔོན་བཟོད་པའི་ཉམས་ལེན་
ཇི་ལྟར་མཛད་པ་ནི་སྟོན་པ་ཐུབ་པའི་དབང་པོ་སྔོན་གཙུག་ཕུད་བྱང་ཆུབ་ཅེས་བྱ་
བའི་ བྲམ་ཟེར་འཁྲུངས་ པའི་ཚེ་དབེན་པའི་ནགས་ཁྲོད་ཅིག་ཏུ་བསམ་ གཏན་
མཛད་པ་ན། ཡུལ་དེའི་རྒྱལ་པོ་ཞིག་གིས་ཀྱལ་ཀ་བྱས་པ་ན་ཉོན་མོངས་ལ་བསྲན་
བཙུགས་ཏེ་ཉོན་མོངས་སྐྱེ་བའི་གོ་སྐབས་མེད་པར་མཛད་པ་ནི་སྐྱེས་རབས་ལས།
སྐྱེས་ནའང་གང་ཞིག་མི་མངོན་ལ། །མ་སྐྱེས་ན་ནི་དགེ་བར་མངོན། །བདག་ལ་
གནོད་པའི་ཁྲོ་བོ་དེ། །བདག་གིས་ཤོར་བར་མ་གྱུར་ཏོ། །མི་ཕན་འདོད་པའི་མི་
རྣམས་ནི། །གང་ཞིག་སྐྱེས་ན་དགའ་འགྱུར་བ། །དགྲ་རྣམས་དགར་འགྱུར་ཁྲོ་བ་
དེ། །བདག་གིས་ཤོར་བར་མ་གྱུར་རོ། །གང་ཞིག་སྐྱེས་པར་གྱུར་ན་ནི། །དམ་
པའི་དོན་ལ་དཔྱོད་མི་འགྱུར། །རྒྱལ་པོ་ལོང་བར་བྱེད་པ་ཡི། ཁྲོ་བ་དེ་ལ་བདག་
- 230 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མི་གནས། །གང་གིས་ཟིལ་གནོན་དགེ་བ་གཏོང་བར་འགྱུར། །དོན་རྣམས་གྲུབ་
ཀྱང་ཉམས་པར་འགྱུར་བ་ཡི། ཁྲོ་བ་མ་རུང་གདོན་གྱིས་བསྒྱུར་འདྲ་བ། །ཚུལ་
མིན་བྱེད་པའི་གདོན་གྱིས་ཟིན་པར་འོང་། །གཙུབ་ཤིང་གཙུབས་པ་ལས་ནི་མེ་
བྱུང་ན། །དེ་ཉིད་རབ་ཏུ་ ཚིག་པར་འགྱུར་འདྲ་བ། །ལོག་པར་རྟོག་ལས་འབར་
བར་གྱུར་པ་ཡི། ཁྲོ་བའང་དེ་བཞིན་བདག་ཉིད་ཕུང་བར་བྱེད། །རབ་ཏུ་འབར་
ཞིང་ཚིག་པའི་མེ་འདྲ་བ། །སྙིང་ལ་གདུང་བའི་ཁྲོ་བ་མ་བཅིལ་ན། །ཡང་བར་གྱུར་
པས་ དེ་ ལ་ གཏམ་ ངན་ འབྱུང་། །ནངས་ པར་ ནམ་ ལངས་ ཟླ་ བའི་ འོད་ ཉམས་
བཞིན། །གཞན་ལ་གནོད་པ་བྱ་བར་མི་སེམས་པར། ཁྲོ་བ་ལ་ནི་དགྲ་བཞིན་གང་
ལྟ་བ། །དེ་ཡི་ གྲགས་ པ་ ངེས་ པར་ རྒྱས་ པར་འགྱུར། །ཟླ་བ་ཡར་གྱི་འོད་ཟེར་
གསལ་བ་བཞིན། །ཞེས་གསུངས་པ་ལྟར་རོ། །ཡང་སྟོན་པ་ཐུགས་རྗེ་ཅན་འདི་
སྤྲེའུ་ཞིག་ཏུ་འཁྲུངས་པའི་ཚེ་འཁོར་སྤྲེའུ་བརྒྱ་ཕྲག་མང་པོ་ཡོད་པ་ཤིང་ནྱ་གྲོ་དྷ་
ཆེན་པོ་ཞིག་ལ་གནས་ནས་ཤིང་དེའི་འབྲས་བུ་བཟའ་བཞིན་ཡོད་པ་ན། ཡུལ་
དེའི་རྒྱལ་པོས་སྤྲེའུ་བརྒྱ་ཕྲག་མང་པོ་ཚོགས་ནས་རྒྱ་གྲོ་དྷའི་འབྲས་བུ་བཟའ་བ་
མཐོང་ནས་མ་ བཟོད་ པར་ དམག་དྲངས་ནས་ཤིང་དེའི་མཐའ་བསྐོར་ཏེ་སྤྲེའུ་
ཐམས་ཅད་གསོད་པར་ཆས་པ་ན་སྟོན་པའི་འཁྲུངས་རབས་སེམས་དཔའ་ཆེན་པོ་
སྤྲེའུར་འཁྲུངས་པ་དེས་སྤྲེའུ་མང་པོ་ཉམ་ཐག་པ་སྙིང་རྗེས་མ་བཟོད་ནས་ཤིང་དེའི་
རྩེ་ནས་རིའི་རྩེ་མོར་མཆོངས་ཏེ་དེ་ན་སྤ་ཐག་རིང་པོ་ཡོད་པ་རྐང་པ་གཉིས་ལ་
དམ་པོར་བཅིངས་ནས་ཚུར་ཤིང་གི་རྩར་མཆོངས་པ་ན་དེའུ་མ་སླེབས་པར་ཤིང་
གི་ཡལ་ག་ལ་ལག་པ་གཉིས་དམ་དུ་འཇུས་སྤ་ཐག་དེ་བསྒྲིམས་ཏེ་བརྒྱངས་ནས་
སྤྲེའུ་རྣམས་ལ་འདི་ནས་མྱུར་དུ་སོངས་ཤིག་ཅེས་སྐད་ཀྱིས་སྦྲན་པ་ན་སྤྲེའུ་དེ་དག་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
འཇིགས་པས་ཉེན་ཞིང་འབྲོས་པའི་ལམ་རྙེད་ནས་རབ་ཏུ་བརྟབས་པའི་འགྲོས་
ཀྱིས་དེའི་ལུས་བརྫི་བ་ལ་ཚམ་ཚོམ་མེད་པར་སྤ་ཐག་དེ་ལ་བརྒྱུད་དེ་བདེ་བར་
བྲོས་ཏེ་དོང་ངོ༌། །སྤྲེའུའི་ཚོགས་མང་པོ་དེས་སེམས་དཔའ་ཆེན་པོ་དེའི་ལུས་
བརྫིས་ པས་ སེམས་དཔའ་ཆེན་པོ་དེའི་ལུས་ཀྱི་ཤ་ཐམས་ཅད་ཟད་ཀྱང་སྙིང་
སྟོབས་མ་ཉམས་པར་བདག་པས་གཞན་གཅེས་པའི་ཐུགས་ཀྱིས་སྤྲེའུ་བརྒྱ་ཕྲག་
མང་པོ་དེས་སེམས་དཔའ་ཆེན་པོའི་རྒྱབ་བརྫིས་ནས་སྤ་ཐག་ལ་འཁྲིལ་ཏེ་སོང་བ་
དེ། རྒྱལ་པོ་དཔུང་དང་བཅས་པས་མཐོང་བ་ན་ངོ་མཚར་ཡ་མཚན་དུ་གྱུར་ཏེ།
རྒྱལ་པོ་དེས་དམག་མི་དེ་དག་ལ་བསྒོ་བ། སྤྲེའུའི་བདག་པོ་འདི་སྤྲེའུ་མང་ པོ་
འཇིགས་ཏེ་བྲོས་པའི་རྐང་ལག་གིས་བརྫིས་པས་ལུས་སྣད་ལ་ཡུན་རིང་དུ་ཟམ་པ་
བྱེད་ཅིང་འདུག་འདུག་པས་དུབ་པའི་ཕྱིར་གདོན་མི་ཟ་བར་བདག་རང་ལྡང་མི་
ནུས་ཀྱི། དེ་བས་ན་མྱུར་དུ་འདིའི་འོག་ཏུ་རས་བརྒྱངས་པ་བཟེད་ལ། སྤ་ཐག་འདི་
དང་ཤིན་ན་གྲོ་དྷའི་ཡལ་ག་འདི་ཡང་མདའ་གཉིས་ཀྱིས་དུས་གཅིག་ཏུ་ཆོད་ཅིག་
ཅེས་བསྒོའོ། །དེ་ནས་མི་དག་གིས་ཀྱང་དེ་བཞིན་དུ་བྱས་སོ། །དེ་ནས་སྤྲེའུའི་རྒྱལ་
པོ་དེ་རས་བརྒྱངས་ཏེ་བཟེད་པ་ལས་ཕབ་ནས་ལུས་རྨ་བྱུང་བའི་སྡུག་བསྔལ་གྱིས་
བརྒྱལ་བར་གྱུར་ཏེ་སེམས་མི་དྲན་པ་དེ་མལ་སྟན་འཇམ་པོ་ཞིག་ལ་བཞག་ནས།
རྨ་གསར་པ་གསོས་པར་འགྱུར་བའི་སྨན་མར་ལ་སོགས་པས་དེའི་ལུས་ཀྱི་རྨ་ལ་
བསྐུས་ཏེ་ཅུང་ཟད་ཐག་གི་བར་གྱུར་ཅིང་དབུགས་བྱུང་བར་གྱུར་པ་དང་། རྒྱལ་པོ་
དེ་ངོ་མཚར་དང་ཡ་མཚན་ཆེ་ཞིང་གུས་པར་གྱུར་ནས་ནད་དྲིས་ཏེ་སྨྲས་པ། སྙིང་
རྗེ་བསྐྱེད་དེ་བདག་གི་སྲོག་བོར་ནས། །གང་རྣམས་ཕྱིར་ནི་བདག་གིས་ཟམ་པ་
བྱས། ཁྱོད་ཀྱི་བསྒྲལ་བའི་སྤྲེའུ་ཚོགས་མང་པོ་འདི། ཁྱོད་ཀྱི་ཅིར་འོང་ཁྱོད་ཀྱང་
- 232 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཁོང་གི་ཅི། །གལ་ཏེ་ངེད་ཀྱིས་འདི་ནི་མཉན་རུང་ན། །སྤྲེའུ་རྒྱལ་གཙོ་བོ་དེ་ནི་ཇེ་
སྨྱོས་ཤིག །རབ་ཏུ་མཛའ་བའི་རྒྱུ་འབྲེལ་ཆུང་ངུ་དག །དེ་ལྟ་བུ་ནི་ཡིད་ལ་བྱེད་མི་
འགྱུར། །དེ་ནས་བྱང་ཆུབ་སེམས་དཔས་རྒྱལ་པོ་དེ་དེ་ལྟར་གུས་ཤིང་ལེགས་པར་
སྨྲ་བའི་ལན་ལེགས་པར་གླན་པའི་ཕྱིར་མི་ངོམ་པའི་ཚུལ་གྱིས་བདག་ཉིད་སུ་ཡིན་
པ་བསྟན་པ། བདག་གི་ངག་ཉན་གུས་པ་འདི་དག་གིས། །བདག་ལ་རྒྱལ་པོའི་
ཁུར་ནི་བསྐུར་བར་གྱུར། །དེ་བས་འདི་དག་བུ་དང་འདྲ་བར་སྡུག ཁུར་དེ་བསྐུར་
བའི་ཕྱིར་ནི་འདི་ལྟར་བགྱིད། །རྒྱལ་པོ་ཆེན་པོ་བདག་དང་འདི་རྣམས་ནི། །ཡུན་
རིང་དུས་ནས་འདི་ལྟར་འབྲེལ་བར་གྱུར། །རིགས་གཅིག་སྐྱེས་པས་འདི་ལྟར་
མཛའ་གྱུར་ཅིག །ལྷན་ཅིག་གནས་པས་གཉེན་དང་འདྲ་བར་གྱུར། དེ་སྐད་ཟེར་
བ་དེ་རྒྱལ་པོས་ཐོས་ནས་རབ་ཏུ་ཡ་མཚན་ཆེ་བར་གྱུར་ཏེ་ཡང་སྨྲས་པ། བློན་པོ་
ལ་སོགས་རྒྱལ་པོའི་ཕྱིར། །དེ་དག་ཕྱིར་ནི་རྒྱལ་པོ་མིན། །དེ་བས་བདག་གི་བྲན་
གྱི་ཕྱིར། །ཅི་ཕྱིར་ཁྱོད་ཀྱིས་བདག་ལུས་བོར། །བྱང་ཆུབ་སེམས་དཔས་སྨྲས་པ། །
རྒྱལ་པོ་ཆེན་པོ་དེ་ལྟར་བགྱིད་པ་ནི་མད་ན། རྒྱལ་པོའི་གཞུང་ལུགས་འདི་ལྟ་བུ་ནི་
བདག་གིས་གཞུང་ལུགས་ངན་པར་མཐོང་ངོ༌། །མ་འདྲིས་པ་ཡང་སྡུག་བསྔལ་མི་
བཟོད་པ། །ཡལ་བར་དོར་ན་སྡུག་བསྔལ་ཆེར་འགྱུར་ན། །སེམས་ནི་རབ་ཏུ་གུས་
པའི་སྐྱེ་བོ་རྣམས། །གཉེན་དང་མཛའ་བོར་གྱུར་པ་སྨོས་ཅི་དགོས། །སྤྲེའུ་རྣམས་
ཉམ་ཉེས་རབ་ཏུ་ཆེར་བྱུང་ཞིང་། །ཕོངས་ནས་མྱ་ངན་བྱེད་པ་འདི་མཐོང་ནས། །
བདག་གི་དོན་སྒྲུབ་སེམས་པར་མི་འགྱུར་བའི། །སྡུག་བསྔལ་ཆེན་པོ་བདག་ལ་
བྱུང་བར་གྱུར། །དེ་བས་གཞུ་རྣམས་རབ་ཏུ་བཀང་ནས་སུ། །མདེའུ་རྩེ་རྣོན་པོ་
དྲག་ཏུ་འཕེན་པ་ཡིས། །གཞུ་རྒྱུད་སྒྲ་འཇིགས་སེམས་ལ་མ་བསམ་པར། །ཤིང་གི་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཁ་ ནས་ རི་ ཁ་ འདིར་ མཆོངས་ མོད། །བདག་ གི་ འཁོར་ ནི་ རབ་ ཏུ་ སྐྲག་ པའི་
སེམས། །ངུ་ཞིང་འབོད་པས་བདག་ནི་རབ་བསྐུལ་ནས། །ས་ཁྱོན་ཚད་ནི་ལེགས་
པར་བརྟགས་ནས་སུ། །སྤ་ཐག་རྩྭ་བཅས་བདག་གི་རྐང་པར་བཅིངས། །རི་བོ་དེ་
ལས་སླར་ཡང་འདིར་མཆོངས་ཏེ། །ལྗོན་ཤིང་འདི་ལས་བདག་གི་འཁོར་བསྒྲལ་
ཕྱིར། །དེ་ཡི་ཡལ་ག་ལག་པ་བརྐྱང་འདྲ་ལ། །བདག་གིས་ལག་པ་གཉིས་ཀྱིས་
ཟིན་པར་གྱུར། །སྤ་ཐག་དེ་ནི་རབ་ཏུ་བརྒྱངས་པ་དང་། །ལྗོན་ཤིང་དེ་ཡི་ཡལ་
གས་བཏུད་པ་ལས། །བདག་གི་ལུས་བརྫིས་ཚམ་ཚོམ་མ་མཆིས་པར། །བདག་ལ་
བརྟེན་ནས་འཁོར་རྣམས་བདེ་བར་ཐར། །དེ་ནས་རྒྱལ་པོ་ཆེན་པོ་དེ་སེམས་དཔའ་
ཆེན་པོ་དེ་དེ་ལྟ་བུའི་གནས་སྐབས་ན་ཡང་དེ་ལྟར་བྱེད་པ་མཐོང་ནས་རབ་ཏུ་
དགའ་བར་གྱུར་ཏེ། རབ་ཏུ་ཡ་མཚན་ཆེ་བར་གྱུར་ནས་མཆོད་ཅིང་སྨོན་ལམ་
བཏབ་པ་ལྟར་རོ། །ཡང་སྟོན་པ་ཐུབ་པའི་དབང་པོ་རི་དྭགས་ཤ་ར་བྷར་འཁྲུངས་
པའི་ཚེ་རང་གི་སྲོག་ལ་རྒོལ་བའི་རྒྱལ་པོ་ཞིག་རྟའི་སྟེང་ནས་གྲོག་གཡང་དུ་ལྷུང་
སྟེ་ཉམ་ཐག་པ་རི་དྭགས་སེམས་དཔའ་ཆེན་པོ་དེས་མ་བཟོད་པར་གྲོག་གཡང་
དེར་བབས་ནས། རྡོ་བ་མིའི་ལྗིད་ཙམ་དུ་ལྕི་བ་ཞིག་ལ་སད་དེ། དེ་དབྱུང་བར་
ནུས་པར་གོམས་པར་བྱས་ནས་བདག་གི་སྟོབས་ ཀྱི་ཉམས་དྲོད་རིག་པ་དང༌། །
རྒྱལ་པོ་དེ་དབྱུང་བར་ཆས་ཏེ་གྲོགས་པོ་དེའི་ནང་དུ་ཞུགས་ནས། དེའི་དྲུང་དུ་
འོངས་ཏེ་གུས་པར་སྨྲས་པ། བདག་ལ་ཕན་པར་འགྱུར་བ་གཟིགས་ནས་ནི། །
དགྱེས་ཤིང་དང་བའི་ཞལ་གྱིས་མངོན་ཕྱོགས་པ། །དེ་ཡི་བར་དུ་བདག་ལུས་རེག་
པ་འདི། །དགོས་པའི་དབང་གིས་རེ་ཤིག་བཟོད་པར་མཛོད། །རྒྱལ་པོ་ཆེན་པོ་དེ་
བས་ན་བདག་གི་རྒྱབ་ཏུ་བཅིབས་ལ་བདག་ལ་ལེགས་པར་འཇུས་ཤིག་ཅེས་སྨྲས་
- 234 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པ་དང་། དེས་ཀྱང་དེ་བཞིན་དུ་བགྱིའོ་ཞེས་སྨྲས་ནས་རྟ་ལ་ཞོན་པ་བཞིན་དུ་ཞོན་
ནོ། །དེ་ནས་རོ་སྟོད་གྱེན་དུ་མངོན་བསྟོད་ནས། །མི་ཡི་བདག་པོ་ལེགས་པར་ཞོན་
པ་དེ། །སྙིང་སྟོབས་ཆེན་པོས་དྲག་པོའི་ཤུགས་ ཀྱིས་མཆོངས། །རྟ་བབས་རྒྱན་
བཞིན་སྟེང་དུ་བྱུང་བར་གྱུར། །དེ་ནས་རྒྱལ་པོ་རོང་ནས་ཕྱུང་བ་དང་། །དགའ་
བར་གྱུར་ནས་རྟ་ཡང་བླངས་ཏེ་བྱིན། །རང་གི་ཁྱིམ་དུ་འགྲོ་བའི་ལམ་བསྟན་
ནས། །ནགས་ཚལ་ནང་དུ་འགྲོ་བར་ཆས་པར་གྱུར། །ཅེས་འབྱུང་བ་ལྟར་རོ། །
ཡང་སྟོན་པ་ཐུགས་རྗེ་ཅན་འདི་རི་དྭགས་རུ་རུར་འཁྲུངས་པའི་ཚེ་མི་ཞིག་འབབ་
ཆུ་དྲག་པོས་ཁྱེར་ནས་འཆི་བ་ལ་ཐུག་པ་གཟིགས་པ་ན་སྙིང་རྗེས་མ་བཟོད་པར་
འབབ་ཆུའི་ནང་དུ་ཞུགས་ཏེ་མི་དེ་རྒྱབ་ཏུ་སྐྱོན་ནས་འབབ་ཆུ་དེ་དང་གཡང་ས་
ཆེན་པོ་དེ་ལས་བསྒྲལ་བ་ལྟར་རོ། །ལུས་དུམ་བུར་གཏུབས་ཀྱང་གནོད་བྱེད་ལ་ཇི་
མི་སྙམ་པའི་བཟོད་པ་མཛད་ཚུལ་ནི། སྟོན་པ་ཐུགས་རྗེ་ཅན་འདི་སྔོན་དྲང་སྲོང་
བཟོད་པ་སྨྲ་བར་འཁྲུངས་པའི་ཚེ་དབེན་པའི་ནགས་ཚལ་ཞིག་ཏུ་བསམ་གཏན་
མཛད་ཅིང་བཞུགས་པ་ན། ཡུལ་དེའི་རྒྱལ་པོ་བཙུན་མོ་དང་བཅས་པ་ནགས་ཚལ་
དེར་ལྷགས་ནས་བཙུན་མོ་རྣམས་ཀྱིས་དྲང་སྲོང་བཟོད་པ་སྨྲ་བ་མཐོང་བ་ན་དད་དེ་
ཆོས་ ཉན་པ་ རྒྱལ་པོ་དེས་མཐོང་ནས་མ་བཟོད་དེ་ཞེ་སྡང་ཆེན་པོས་དྲང་སྲོང་
བཟོད་པ་སྨྲ་བའི་མདུན་དུ་འོང་ནས་སེམས་དཔའ་ཆེན་པོ་ལ་སྨྲས་པ། ཨ་ཛི་ན་
དང་དབྱིག་པ་ཐོགས། །གཡོ་སྒྱུའི་བརྗིད་བག་འཆོས་པ་འདི། །བདེན་པ་བཞིན་དུ་
མཐར་ཕྱིན་ཀྱང་། །ཐུབ་པ་བཞིན་དུ་ང་ལ་བལྟ། །དེ་ནས་བྱང་ཆུབ་སེམས་དཔའ་
བཟོད་པ་ལ་གོམས་པས་སྨད་ཅིང་སྨྱོས་པ་དེས་ཀྱང་བརྟན་པ་མ་ཉམས་པར་རྒྱལ་
པོ་དེ་ཁྲོས་ཤིང་རྔམ་པས་སྤྱོད་པའི་ཚུལ་ནི་མི་སྡུག་པར་གྱུར། དུལ་བར་སྤྱོད་པའི་
- 235-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དཔལ་ནི་ཉམས། བདག་ལ་ཕན་པ་དང་གནོད་པར་འགྱུར་བའི་ལམ་ནི་བརྗེད་
པར་གྱུར་པ་ལ་ཡ་མཚན་ཆེར་གྱུར་ནས་ཅུང་ཟད་གཅིག་བལྟས་ཏེ། སྙིང་རྗེ་བཞིན་
དུ་ཚིག་འཇམ་པོས་བཞམས་ཏེ་འདི་སྐད་དུ་ཅུང་ཟད་ཅིག་སྨྲས་པར་ངེས་སོ། །
འདི་ལྟར་སྨད་པ་སྐལ་པ་མེད་ལས་གྱུར་པར་ནི། །འགྲོ་བ་དག་ལ་སྲིད་པས་དེ་
ཕྱིར་བདག་མི་སེམས། ཁྱོད་ལ་འོས་པའི་བཀུར་སྟེ་བདག་གིས་བྱ་བ་ལས། །ཚིག་
ཙམ་གྱིས་ཀྱང་ཅི་ རིགས་མ་བྱས་སེམས་ལ་བཅགས། །རྒྱལ་པོ་ཆེན་པོ་གཞན་
ཡང་། འགྲོ་བའི་དོན་བྱེད་ཁྱོད་ལྟ་བུ་དག་ནི། །དམ་པ་མ་ཡིན་སྤྱོད་པའི་ལམ་
འཇུག་པ། །ཐུབ་ཆོད་བྱས་ཏེ་སྤྱད་པའི་མི་རིགས་ཀྱི། །རྣམ་པར་བརྟགས་ པའི་
ལམ་དུ་འཇུག་པའི་རིགས། །ལེགས་པ་དག་ཀྱང་ཅུང་ཟད་མི་རིགས་མཐོང་། ཁ་
ཅིག་ཉེས་ཀྱང་ལེགས་པ་འདྲ་བར་སྣང་། །གཏན་ཚིགས་ཁྱད་པར་ཅན་དག་མ་
བརྟགས་པར། །དགོས་པའི་དོན་ནི་ལེགས་པར་བརྟགས་ནས་སུ། །བསྟན་དག་
ལམ་དུ་ལེགས་པར་ཞུགས་ནས་ནི། །ཆོས་དང་སྲིད་དང་བདེ་བའི་དོན་བསྒྲུབས་
ན། །དེ་ དག་ ཉིད་ ཀྱིས་སྐྱེ་བོ་ ཉམས་ མི་འགྱུར། །དེ་བས་ རབ་ཏུ་རྒོད་ པའི་ བློ་
བཏུལ་ ནས། །གྲགས་ པར་ འགྱུར་ བའི་ ལས་ ཉིད་ བརྩམས་ པའི་ རིགས། །སྔོན་
ཆད་མ་བྱུང་ཉེས་པ་སྤྱད་ན་ནི། །མངོན་པའི་བདག་ཉིད་ཅན་རྣམས་གཏམ་ངན་
འཕེལ། ཁྱོད་ཀྱི་མཐུ་ལས་བསྲུངས་པའི་ནགས་ཚལ་ན། །གཞན་གྱིས་གནོད་པ་
བྱས་ནའང་བསྐྱབ་པའི་རིགས། །ཕན་པའི་ཚུལ་མེད་དམ་པས་སྨད་པ་དག །རྒྱལ་
པོ་ཆེན་ པོ་ ཉིད་ ཀྱིས་ ཇི་ ལྟར་ སྤྱད། །སྲུང་ མ་ ཉུག་རུམ་ བཅས་ པར་ བུད་ མེད་
རྣམས། །བདག་གི་གནས་སུ་རང་དགར་ལྷགས་པ་ལ། །བདག་གིས་ནོངས་པ་
ཅུང་ཟད་ཇི་ལྟར་བགྱི། །དེ་ལྟར་བཀྱོན་པར་གྱུར་པ་ག་ལ་སྲིད། །དེ་སྟེ་བདག་
- 236 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གིས་ནོངས་ པར་ གྱུར་ ན་ ཡང་། །འོན་ ཀྱང་ རྒྱལ་ པོས་ བཟོད་ ན་ མཛེས་ པར་
འགྱུར། །ནུས་པ་དག་ལ་བཟོད་པ་རྒྱན་གྱི་མཆོག །ཡོན་ཏན་རྗེས་སུ་བསྲུང་ལ་
མཁས་ པར་ སྟོན། །བཟོད་པས་བརྒྱན་ན་ཇི་ལྟར་མཛེས་པ་བཞིན། །གདོང་ལ་
འོད་ ཟེར་ སྣང་ བའི་ སྣ་ ཆ་ དང༌། །རིན་ ཆེན་ སྣ་ ཚོགས་ འོད་ འབར་ ཅོད་ པན་
རྣམས། །དེ་ལྟར་རྒྱན་དུ་མཛེས་པ་མ་ལགས་དགོངས། །རྟག་ཏུ་བསྟེན་དུ་མི་རུང་
མི་བཟོད་ཐོངས། །ཐན་པར་འགྱུར་ པའི་བཟོད་པ་བསྲུང་བའི་རིགས། །དཀའ་
ཐུབ་ཚལ་དུ་རྒྱལ་པོ་འོངས་ན་ནི། །དེས་ཤིང་གུས་པའི་ཚུལ་དུ་སྤྱད་པའི་རིགས། །
ཐུབ་པའི་མཆོག་དེས་དེ་ལྟ་བུའི་ཚིག་འཇམ་པོ་གདམས་ཀྱང་། རྒྱལ་པོ་དེ་མི་སྲུན་
པས་བློ་ཉམས་པའི་ཕྱིར་དེ་ལ་རྣམ་པ་གཞན་དུ་དོགས་ནས་ཡང་སྨྲས་པ། དཀའ་
ཐུབ་ཅན་ལྟར་ཁྱོད་ཀྱིས་མ་བཅོས་ལ། །རང་གི་སྡོམ་ལ་གལ་ཏེ་གནས་ན་ནི། །
བཟོད་པའི་མན་ངག་བསྟན་པར་སྙད་བཏགས་ནས། །ཅི་ཕྱིར་ང་ལ་མི་འཇིགས་
སྦྱིན་པར་གསོལ། །བྱང་ཆུབ་སེམས་དཔས་སྨྲས་པ། རྒྱལ་པོ་ཆེན་པོ། ཅིའི་ཕྱིར་
བདག་འདི་ལྟར་བགྱིད་པ་གསན་དུ་གསོལ། བྲམ་ཟེ་ལས་རབ་ཏུ་བྱུང་བ་ཉེས་པ་
མེད་པར་རྒྱལ་པོས་གསད་དོ་ཞེས་བདག་གི་སླད་དུ་ཁྱོད་ཀྱི་གྲགས་པ་བྱས་བྱ་
བར་འགྱུར་དུ་དོགས་སོ། །སེམས་ཅན་རྣམས་ནི་འཆི་འགྱུར་བའི། །ཚུལ་འདི་ངེས་
པ་ཉིད་དུ་གནས། །བདག་གི་ཚུལ་ལའང་རྗེས་བལྟས་ན། །བདག་ནི་དེ་བས་ཤིས་
མི་འཇིགས། །ཕྱི་ནས་ཆོས་ཀྱི་བདེ་བ་ལ། །དེ་ལྟར་བྱས་ན་གནོད་དུ་དོགས། །
བདེ་བ་ཐོབ་ལ་ཕན་པ་ཡི། །བཟོད་པ་དེ་ཕྱིར་ཁྱོད་ལ་སྨྲས། །བཟོད་པ་ཡོན་ཏན་
འབྱུང་གནས་ཡིན། །ཉེས་པ་རྣམས་ཀྱང་བཟློག་པར་བྱེད། །རབ་ཏུ་བཟང་པོའི་
སྐྱེས་བཞིན་དུ། །དགའ་བས་བདག་ནི་བཟོད་པ་སྨྲ། །དེ་ནས་རྒྱལ་པོ་དེ་ཚིག་དེ་
237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
དག་རབ་ཏུ་བདེན་པར་སྨྲས་ཀྱང་མི་ཉན་པར་ཐུབ་པ་དེའི་ཚིག་མེ་ཏོག་དང་འདྲ་
བ་ལ་ཁྲོས་བཞིན་དུ་དྲང་སྲོང་མཆོག་དེ་ལ་སྨྲས་པ། ཁྱོད་བཟོད་པ་ལ་དགའ་བ་དེ་
ད་ངས་བལྟའོ་ཞེས་སྨྲས་ནས། ཐུབ་པ་དེའི་ལག་པ་གཡས་པ་ཅུང་ཟད་བསྒྲེངས་ཏེ་
དགག་པའི་ཕྱིར་སེར་མོ་ཕྲ་ཞིང་ཟླུམ་ལ་རིང་བ་བཀྲམ་པ་དང་། རལ་གྲི་རྣོན་པོས་
པདྨའི་རྩ་བ་བཅད་པ་བཞིན་དུ་འཁྲིག་མ་བཅད་དོ། །དེ་ཡི་ལག་པ་མཁྲིག་མར་
བཅད་པ་ནི། གཅོད་པ་པོ་ནི་བདེ་བར་གནས་པ་ལས། །ཕྱི་ནས་སྡུག་བསྔལ་མི་
བཟད་མྱོང་འགྱུར་བའི། །སྡུག་བསྔལ་ཇི་ལྟར་མི་བཟོད་སྡུག་བསྔལ་བ། །དེ་ལྟར་
བདག་གི་སྡུག་བསྔལ་མ་གྱུར་ཏོ། །དེ་ནས་བྱང་ཆུབ་སེམས་དཔས་བསམ་པ། ཨེ་
མའོ་མཚར་བྱས་ཀྱི་མེད། འདི་ད་བདག་ལ་ཕན་པའི་མཚམས་ལས་ནི་འདས།
རྗེས་སུ་གདམས་པའི་སྣོད་དུ་ཡང་མ་གྱུར་བ་མེད་དོ་སྙམ་ནས་ནད་པ་སྨན་པས་
བོར་པ་བཞིན་དུ་དེ་ལ་མྱ་ངན་བྱས་ཏེ་ཅང་མི་ཟེར་བར་འདུག་གོ །དེ་ནས་ཡང་
རྒྱལ་པོ་དེས་དེ་ལ་སྡིགས་ནས་སྨྲས་པ། དེ་ལྟར་མཐར་གྱིས་བཅད་ན་ནི། ཁྱོད་ཀྱི་
ལུས་ནི་མེད་པར་འགྱུར། །མ་རུང་པ་ཡི་བློས་རྙེད་པ། །ཚུལ་འཆོས་བརྟུལ་ཞུགས་
འདི་ཐོངས་ཤིག །དེ་ནས་བྱང་ཆུབ་སེམས་དཔས་དེ་རྗེས་སུ་གདམས་སུ་མི་རུང་
ཞིང་འདི་ལྟར་རྔན་དུ་བྱེད་པར་རིག་ནས་དེ་ལ་ཅི་ཡང་མ་སྨྲས་སོ། །དེ་ནས་རྒྱལ་
པོ་དེས་བདག་ཉིད་ཆེན་པོ་དེའི་ལག་པ་ཡ་གཅིག་དང་དཔུང་པ་གཉིས་དང་རྣ་བ་
དང་། སྣ་དང་། རྐང་ པ་ གཉིས་ ཀྱང་ དེ་བཞིན་དུ་བཅད་དོ། །དེ་ཡི་ལུས་བཅད་
འགྱེལ་བར་གྱུར་ན་ཡང་། །ལུས་ཀྱི་ཁོག་པ་གནས་པའི་མཐའ་ཤེས་ཤིང་། །སྐྱེ་བོ་
རྣམས་ལ་བཟོད་པ་གོམས་གྱུར་པས། །ཐུབ་པའི་མཆོག་དེ་མ་འཁྲུགས་མྱ་ངན་
མེད། །ལུས་ནི་བཅད་པར་གྱུར་ཀྱང་དེ་ཡི་སེམས། །དགེ་བའི་ཚུལ་བལྟས་བཟོད་
- 238 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པ་བརྟན་མ་ཉམས། །དགའ་བའི་ཚུལ་གྱིས་སྡུག་བསྔལ་ཡོང་མ་གྱུར། །རྒྱལ་པོའི་
ཆོས་ཉམས་མཐོང་ནས་མི་དགར་གྱུར། །སོ་སོར་བརྟགས་བཟོད་སྙིང་རྗེ་ཅན། །
གཞན་གྱི་སྡུག་བསྔལ་མི་བཟོད་པ། །བདག་གི་སྡུག་བསྔལ་ཆེན་པོ་ཡང་། །དེ་
ཙམ་དུ་ནི་གནོད་མི་འགྱུར། །ཞེས་འཁྲུངས་རབས་སོ་བཞི་པའི་བཟོད་པ་སྨྲ་བའི་
འཁྲུངས་རབས་ལས་འབྱུང་བ་ལྟར་རོ། །དེ་དག་ཀྱང་འཁྲུངས་རབས་རེ་རེ་སྨོས་
པ་ཡིན་གྱི་སྟོན་པ་ཐུགས་རྗེ་ཅན་འདིས་བླ་ན་མེད་པའི་བྱང་ཆུབ་སྒྲུབ་པའི་ཕྱིར་དུ་
བསྐལ་ཆེན་གྲངས་མེད་གསུམ་དུ་ལུས་སྲོག་ཡལ་བར་དོར་ནས་དཀའ་བ་ཆེན་པོ་
གྲངས་མེད་མཛད་དོ། །དེས་ན་སྟོན་པ་ཐུགས་རྗེ་ཅན་འདིས་བདག་ཅག་ཁམས་
གསུམ་གྱི་འགྲོ་བ་ཉམ་ཐག་རྣམས་ཀྱི་དོན་དུ་རང་གི་སྐུ་དང་སྲོག་ལའང་མི་ལྟ་
བའི་དཀའ་བ་ཆེན་པོ་གྲངས་མེད་པ་འདི་ལྟ་བུ་མཛད་དོ་སྙམ་དུ་སྟོན་པའི་ཡོན་
ཏན་དང་བཀའ་དྲིན་དང་ཐུགས་རྗེ་རྗེས་སུ་དྲན་པའི་སྒོ་ནས་མཆོད་ཅིང་གསོལ་བ་
འདེབས་པ་དང་སྟོན་པའི་རྣམ་ཐར་ཉམས་ལེན་དུ་ཁྱེར་ཏེ་བྱང་ཆུབ་ལམ་གྱི་རིམ་
པ་ལ་བག་ཆགས་ཅི་ཐེབས་བྱའོ། །
བཞི་པ་སྟོན་པ་ཐུབ་པའི་དབང་པོ་ལ་བརྩོན་འགྲུས་ཀྱི་ཉམས་ལེན་མཛད་
ཚུལ་ལས་བརྩམས་ཏེ་བསྟོད་པ་ནི། དཀའ་སྤྱད་ལས་ནི་མ་བགྱིས་ པར། །གོ་
འཕང་རྙེད་དཀའ་མི་འཐོབ་ཅེས། །དེ་སླད་ཉིད་ལའང་མ་གཟིགས་པར། ཁྱོད་
ཀྱིས་བརྩོན་འགྲུས་ལེགས་པར་སྤེལ། ཁྱད་པར་འཕགས་པར་བགྱི་བ་ལ། ཁྱོད་
ལ་ཐང་ལྷོད་འགའ་མ་བྱུང་། །དེ་སླད་ཁྱོད་ཀྱི་ཁྱད་པར་རྣམས། །ཐོག་དྲུང་རིམ་པ་
དབྱེར་མ་མཆིས། །ཞེས་གསུངས། དོན་ནི། ཐུབ་པའི་དབང་པོ་ཁྱོད་ཀྱིས་ཁམས་
གསུམ་གྱི་འགྲོ་བ་ལས་ཉོན་གྱིས་བཅིངས་ནས་སྡུག་བསྔལ་གསུམ་གྱིས་རྒྱུན་ཆད་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མེད་པར་མནར་བ་ཉམ་ཐག་རྣམས་ཐུགས་རྗེས་མ་བཟོད་ནས་འགྲོ་བ་ཉམ་ཐག་
འདི་རྣམས་བདག་གིས་མྱུར་དུ་འཁོར་བའི་སྡུག་བསྔལ་ལས་བསྒྲལ་བར་བྱའོ་
ཞེས་དམ་བཅས་ནས་འགྲོ་བ་རྣམས་ལ་ཆོས་ཀྱི་འཁོར་ལོ་བསྐོར་བའི་ཕྱིར་བླ་ན་
མེད་པའི་བྱང་ཆུབ་སྒྲུབ་པར་ཐུགས་བསྐྱེད་ཅིང་། བླ་ན་མེད་པའི་བྱང་ཆུབ་ནི་ཡོན་
ཏན་ནམ་མཁའ་དང་མཉམ་པ། མཁའ་ཁྱབ་ཀྱི་སེམས་ཅན་ཐམས་ཅད་ཀྱི་བསོད་
ནམས་ཇི་སྙེད་ཡོད་པ་རྣམས་བསྡོམས་ཀྱང་སངས་རྒྱས་ཀྱི་སྐུའི་བ་སྤུ་གཅིག་ཀྱང་
འགྲུབ་པར་དཀའ་བ་བསོད་ནམས་མཐའ་ཡས་མུ་མེད་བསམ་གྱིས་མི་ཁྱབ་པས་
སྒྲུབ་དགོས་པ་དེ་སྙོམ་ལས་དང་ལེ་ལོས་ཅི་བདེར་གནས་པ་དང་། བསོད་ནམས་
ཆུང་ངུ་རེ་བསགས་པས་ཐོབ་པའི་གནས་མེད་ཅིང་། དུས་ཡུན་ཐུང་ངུ་རེས་ཀྱང་
འགྲུབ་པའི་གནས་མེད་པར་བསྐལ་ཆེན་གྲངས་མེད་མང་པོར་དཀའ་སྤྱད་ལས་ནི་
མ་བགྱིས་པར་སངས་རྒྱས་ཀྱི་གོ་འཕང་ཤིན་ཏུ་རྙེད་པར་དཀའ་བ་དེ་ལྟ་བུ་མི་ཐོབ་
ཅེས་འགྲོ་བ་མ་ལུས་པའི་ཕན་བདེའི་གཞི་གཅིག་པུ་སངས་རྒྱས་ཀྱི་གོ་འཕང་དེ་
སྒྲུབ་པའི་སླད་དུ་རང་ཉིད་ཀྱི་སྐུ་དང་སྲོག་ལའང་མ་གཟིགས་པར་བྱང་ཆུབ་ཀྱི་རྒྱུ་
ཚོགས་ཚང་ལ་མ་ནོར་བ་ལ་བསྐལ་ཆེན་གྲངས་མེད་གསུམ་དུ་གུས་པ་དང་རྟག་ཏུ་
སྦྱོར་བའི་བརྩོན་འགྲུས་ལེགས་པར་སྤེལ་བར་མཛད་དོ། །དེ་ལྟར་སངས་རྒྱས་ཀྱི་
གོ་འཕང་སྒྲུབ་པའི་ཕྱིར་དུ་གཟུགས་སྐུ་དང་ཆོས་སྐུ་གཉིས་ཀའི་རྒྱུ་ཚོགས་ཚང་
བའི་ཉམས་ལེན་བསྐལ་ཆེན་གྲངས་མེད་གསུམ་གྱི་རིང་ལ་རྐྱེན་ངན་པས་སྐད་
ཅིག་ཀྱང་བར་དུ་མ་ཆོད་པར་འབྲས་བུ་ཁྱད་པར་དུ་འཕགས་པ་རྒྱལ་བ་མ་ལུས་
པའི་འཕྲིན་ལས་གཅིག་ཏུ་བསྡུས་པ་འགྲོ་བ་མགོན་མེད་ཡོངས་ཀྱི་མགོན་མཛད་
པ་མཚན་ཙམ་ཐོས་པའང་བསོད་ནམས་བླ་ལྷག་ཏུ་ཆེ་བ་འདི་སྒྲུབ་པར་བགྱི་བ་ལ་
- 240 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སྟོན་པ་ཐུགས་རྗེ་ཅན་ཁྱོད་ལ་སློབ་པ་ལམ་གྱི་གནས་སྐབས་སུ་སྙིང་སྟོབས་དང་
བརྩོན་འགྲུས་ལ་ཐང་ལྷོད་འགའ་ཙམ་ཡང་མ་བྱུང༌། དེའི་སླད་དུ་མགོན་པོ་ཐུགས་
རྗེ་ཅན་ཁྱོད་ཀྱི་སློབ་པ་ལམ་གྱི་གནས་སྐབས་ཀྱི་ས་ལམ་གྱི་ཁྱད་པར་རྣམས་དང་།
སངས་རྒྱས་ནས་ནམ་མཁའི་མཐའ་ཁྱབ་ཏུ་འགྲོ་བའི་དོན་མཛད་པའི་ཁྱད་པར་
རྣམས་ཐོག་དྲུང་རིམ་པ་རྣམས་དབྱེར་མ་མཆིས་པ་འདི་བྱུང་ངོ༌། །ཐོག་དྲུང་རིམ་པ་
ཞེས་པ་ནི་ཐུབ་པའི་དབང་པོས་ཐུགས་བསྐྱེད་པ་ནས་སངས་རྒྱས་པའི་བར་ལ་
ལམ་གྱི་ཡོན་ཏན་རྣམས་གོང་འཕེལ་ཁོ་ནར་སོང་བ་ལས་བར་དུ་ཉམས་ནས་རྒྱུན་
ཆད་པ་མི་མངའ་བའི་དོན་ཡིན་ཞེས་སློབ་དཔོན་དགའ་བྱེད་སྙེམས་པ་གསུངས་
སོ། །གཞུང་འདི་དག་གིས་བརྩོན་འགྲུས་རྣམ་པ་གསུམ་བསྟན་ཏེ། བརྩོན་འགྲུས་
གསུམ་ནི། གོ་ཆའི་བརྩོན་འགྲུས། དགེ་བ་བསྡུ་བའི་བརྩོན་འགྲུས། སེམས་ཅན་
དོན་བྱེད་ཀྱི་བརྩོན་འགྲུས་སོ། །གོ་ཆའི་བརྩོན་འགྲུས་ནི། སློབ་དཔོན་འདི་ཉིད་
ཀྱིས་ཕར་ཕྱིན་བསྡུས་པར། སྔ་ཕྱི་འཁོར་བའི་མཐའ་དང་མཉམ་ཙམ་དུ། །རྒྱ་ཆེ་
རིང་བའི་ཉིན་དང་མཚན་གྱུར་ལ། །དེ་འདྲ་བསགས་ པས་ལོར་གྱུར་དུས་རིང་
བའི། །བསྐལ་ པ་ རྒྱ་ མཚོའི་ ཆུ་ ཐིགས་ གྲངས་ སྙེད་ ཀྱིས། །བྱང་ ཆུབ་མཆོག་གི་
སེམས་ གཅིག་ སྐྱེ་འགྱུར་བ། །དེ་འདྲའི་རྣམ་ པས་ ཚོགས་ གཞན་ རེ་ རེ་ ཞིང་། །
བསྒྲུབ་དགོས་གྱུར་ཀྱང་སྙིང་རྗེས་སྐྱོ་བསལ་ཏེ། །བྱང་ཆུབ་དམ་པ་སྒྱིད་ལུག་མེད་
པར་སྒྲུབ། །ཅེས་གསུངས་པ་ལྟར། རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་བྱ་དཀའ་
བ་ཅི་བྱུང་ཡང་མི་འདོར་བའི་སྙིང་སྟོབས་བསྐྱེད་པ་སྟེ། རྗེ་བདག་ཉིད་ཆེན་པོས་
བྱང་སེམས་རྣམས་བརྩོན་འགྲུས་རྩོམ་པ་ན་སྦྱོར་བའི་སྔ་རོལ་ནས་སེམས་ཀྱི་སྤྲོ་བ་
སྔོན་དུ་འགྲོ་བའི་བསམ་པའི་གོ་ཆ་འདི་ལྟ་བུ་གྱོན་པར་བྱེད་དེ། བདག་ནི་བསྐལ་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པ་ཆེན་པོ་སྟོང་དང་ཡུན་མཉམ་པའི་ཉིན་ཞག་བསགས་པའི་བསྐལ་པ་ཆེན་པོ་
གྲངས་མེད་པ་གསུམ་བྱེ་བ་ཕྲག་འབུམ་འགྱུར་གྱིས་སེམས་ཅན་གཅིག་གི་སྡུག་
བསྔལ་བསལ་བའི་ཕྱིར་དུ་སེམས་ཅན་དམྱལ་བ་ཁོ་ནར་གནས་ནས་སངས་རྒྱས་
ཐོབ་པར་འགྱུར་ན་ཡང་སྤྲོ་བར་བྱེད་དེ་རྫོགས་བྱང་གི་ཕྱིར་དུ་བརྩོན་པར་བྱེད་ལ་
བརྩོན་འགྲུས་ལ་བཞུགས་པ་ཡང་མི་གཏོང་ན། དུས་ཀྱི་ཡུན་དེ་ལས་ཐུང་བ་དང་
སྡུག་བསྔལ་ཆེས་ཆུང་བས་ལྟ་ཅི་སྨོས་སྙམ་པ་དེ་ལྟ་བུ་ནི་གོ་ཆའི་བརྩོན་འགྲུས་
སོ། །བྱང་སེམས་གང་བརྩོན་འགྲུས་དེ་འདྲ་བ་ལ་མོས་པ་ཙམ་དང་དད་པ་ཙམ་
བསྐྱེད་པ་དེ་དང་བརྟན་པོ་ཡིན་ཏེ། བླ་མེད་བྱང་ཆུབ་ཀྱི་ཕྱིར་དུ་བརྩོན་འགྲུས་རྩོམ་
པ་དཔག་ཏུ་མེད་པའི་རྒྱུ་བརྟས་པར་བྱེད་ན་བརྩོན་འགྲུས་དེ་དང་ལྡན་པ་ལྟ་ཅི་
སྨོས། དེ་ལ་ནི་བྱང་ཆུབ་དང་གཞན་གྱི་ཕྱིར་དུ་ལས་གང་ལ་སེམས་ཞུམ་པའམ་
དཀའ་བ་སྤྱད་དགོས་པའི་བྱ་དཀའ་བ་ཅི་ཡང་མེད་པར་བྱང་ས་ལས་གསུངས་ཏེ་
འདི་འདྲ་བའི་བསམ་པ་ལ་གོམས་པར་བྱས་ན་ཐེག་པ་ཆེན་པོའི་རིགས་ཀྱི་ནུས་པ་
སད་ངེས་པའི་རྒྱུར་འགྲོ་བས་སྦྱང་བར་བྱའོ། །ཞེས་དང་། གཞན་ཡང་འཁོར་བ་
ཐོག་མེད་ནས་ད་ལྟ་ཡན་ཆད་ལ་ཞག་གཅིག་ཏུ་བྱས་པའི་ཞག་སུམ་ཅུ་ལ་ཟླ་བ་
དང་དེ་བཅུ་གཉིས་ལ་ལོར་བྱས་པའི་ལོ་འབུམ་སོང་བ་ན་བྱང་ཆུབ་ཀྱི་སེམས་
གཅིག་ སྐྱེ་ཞིང་སངས་རྒྱས་ གཅིག་མཐོང་ལ་དེ་འདྲ་བ་གངྒཱའི་ཀླུང་གི་བྱེ་མའི་
གྲངས་དང་མཉམ་པ་གཅིག་གིས་སེམས་ཅན་གཅིག་གི་སེམས་དང་སྤྱོད་པ་ཤེས་
ལ། དེ་ལྟ་བུའི་ཚུལ་གྱིས་སེམས་ཅན་ཐམས་ཅད་ཀྱི་སེམས་དང་སྤྱོད་པ་ཤེས་པར་
བྱ་དགོས་ཀྱང་མ་ཞུམ་པའི་གོ་ཆ་ལ་གོ་ཆ་མི་ཟད་པར་བློ་གྲོས་མི་ཟད་པས་ཞུས་པ་
ལས་ གསུངས་ཏེ་གོང་ན་མེད་ པའི་ གོ་ཆའི་བརྩོན་འགྲུས་སོ། །ཞེས་གསུངས།
242 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འཕགས་པ་དཀོན་མཆོག་སྤྲིན་གྱིས་མདོ་ལས་ཀྱང་། བྱང་ཆུབ་སེམས་དཔས་ནི་
འདི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་གང་དག་མངོན་པར་རྫོགས་པར་སངས་རྒྱས་ལ་དེ་དག་དང་། གང་དག་
མངོན་པར་རྫོགས་པར་འཚང་རྒྱ་བ་དེ་དག་དང་། གང་དག་མངོན་པར་རྫོགས་
པར་འཚང་རྒྱ་བར་འགྱུར་བ་དེ་དག་ཀྱང་ཚུལ་འདི་འདྲ་བ་དང་ལམ་འདི་འདྲ་བ་
དང་བརྩོན་འགྲུས་འདི་འདྲ་བས་མངོན་པར་རྫོགས་པར་སངས་རྒྱས་མངོན་པར་
རྫོགས་པར་འཚང་རྒྱ་མངོན་པར་རྫོགས་པར་འཚང་རྒྱ་བར་འགྱུར་ཞེས་བྱ་བ་ནས་
དེ་བཞིན་གཤེགས་པ་དེ་དག་ཀྱང་དེ་བཞིན་གཤེགས་པར་གྱུར་པ་ཤ་སྟག་ལས་
མངོན་པར་རྫོགས་པར་སངས་རྒྱས་པ་མ་ཡིན་གྱི། བདག་ཀྱང་ཅི་ནས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་
འགྱུར་བར་སེམས་ཅན་ཐམས་ཅད་དང་ཐུན་མོང་གི་བརྩོན་འགྲུས་དང་སེམས་
ཅན་ཐམས་ཅད་ལ་དམིགས་པའི་བརྩོན་འགྲུས་ཀྱིས་བདག་གིས་ཀྱང་དེ་ལྟ་དེ་
ལྟར་བཙལ་ལོ་འབད་དོ། །ཞེས་དང་། ཡོན་ཏན་མཐའ་ཡས་པར་བསྟོད་པ་ལས་
ཀྱང་། གང་སུ་ལ་ལ་དག་གིས་བདེ་གཤེགས་གོ་འཕང་བརྙེས་པ་དེ་དག་ཀྱང་། །
འདི་བས་ཤིན་ཏུ་སྨད་པའི་གནས་སྐབས་དག་ཏུ་ལྷུང་བ་བྱུང་ངོ་ཞེས། །དེ་སླད་
ཁྱོད་ཀྱིས་ཉམ་ངར་ལྷུང་བའི་ཚེ་ཡང་བདག་ཉིད་སྨད་མ་མཛད་། །བདག་ལ་སྨད་
པ་མི་རུང་སྐྱེས་བུ་དར་བ་ཞུམ་པར་འགྱིད་པ་ལགས། །ཞེས་གསུངས། ཡོན་ཏན་
རིན་པོ་ཆེ་སྡུད་པ་ལས་ཀྱང་། བྱང་ཆུབ་མཆོག་ཏུ་སེམས་བསྐྱེད་དང་པོ་ནས་བཟུང་
སྟེ། །བྱང་ཆུབ་བླ་ན་མེད་པ་ཐོབ་པར་འགྱུར་གྱི་བར། །ཉིན་མཚན་གཅིག་ཙམ་དུ་
ནི་ཡིད་ལ་སེམས་བྱེད་ན། །མཁས་པ་གསལ་བས་བརྩོན་འགྲུས་བརྩམས་པར་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རིག་པར་བྱ། །གལ་ཏེ་འགའ་ཞིག་འདི་སྐད་ རི་ རབ་ རི་བཤིག་པའི། །རྗེས་ལ་
བྱང་ཆུབ་མཆོག་ཐོབ་འགྱུར་ཞེས་སྨྲ་བ་ལས། །ཇི་སྟེ་སྐྱོ་བའི་བློ་སྐྱེད་ཚད་ཀྱང་སྐྱེད་
བྱེད་ན། །དེ་ཚེ་བྱང་ཆུབ་སེམས་དཔའ་ལེ་ལོར་གྱུར་པ་ཡིན། །ཇི་སྟེ་དེ་ནི་འདི་
ཙམ་ཚོད་ལྟ་ཅི་དཀའ་ཞེས། །སྐད་ཅིག་ཙམ་ལ་རི་རབ་ཐལ་བར་རླག་སེམས་
བསྐྱེད། །བྱང་ཆུབ་སེམས་དཔའ་མཁས་པ་བརྩོན་འགྲུས་བརྩམས་པ་སྟེ། །རིང་
པོར་མི་ཐོགས་འདྲེན་ པའི་ བྱང་ ཆུབ་མཆོག་ཐོབ་འགྱུར། །ཞེས་གསུངས། སྙིང་
སྟོབས་བསྐྱེད་ཚུལ་དེ་དག་གི་གནད་བསྡུས་ནས་གཞུང་འདིར་དཀའ་སྤྱད་ལས་ནི་
མ་བགྱིས་པར། །ཞེས་སོགས་ཀྱི་ཚིགས་བཅད་འདིས་ཕྱི་ནང་གི་རྐྱེན་གང་གིས་
ཀྱང་བསྒྱུར་མི་ཐུབ་པའི་བརྩོན་འགྲུས་རྩོམ་དགོས་པར་བསྟན།
དགེ་བ་བསྡུ་བའི་བརྩོན་འགྲུས་ནི། །གོ་འཕང་རྙེད་དཀའ་ཞེས་པ་དང་།
ཁྱད་པར་འཕགས་ཞེས་པ་རྣམས་ཀྱིས་བསྟན་ཏེ་གཞུང་འདི་དག་གིས་འབྲས་བུ་
སྐུ་གཉིས་འགྲུབ་པ་ལ་རྒྱུ་ཚོགས་གཉིས་མ་ཚང་བ་མེད་པར་བསག་དགོས་པར་
བསྟན་ལ། ཚོགས་གཉིས་མ་ཚང་བ་མེད་པར་སྒྲུབ་པ་ནི་དགེ་བ་ཆོས་སྡུད་དོ། །
སེམས་ཅན་དོན་བྱེད་ནི་གཞུང་འདི་དག་རང་ཡལ་བར་དོར་ནས་གཞན་གཅེས་
པར་འཛིན་པའི་བློས་སྒོ་གསུམ་གྱི་སྤྱོད་པ་ཅི་བྱེད་སེམས་ཅན་ཁོ་ནའི་དོན་དུ་བྱེད་
པར་སྟོན་པའི་སྐབས་ཡིན་པས་དོན་གྱིས་གོའོ། །གཞུང་འདི་དག་གིས་རྒྱལ་སྲས་
རྣམས་བརྩོན་འགྲུས་རྩོམ་པའི་ཚེ་ཇི་ལྟར་ བྱ་བའི་ཚུལ་གསལ་བར་བསྟན་ཏེ།
བརྩོན་འགྲུས་རྩོམ་པའི་ཚེ་ཐོག་མར་བརྩོན་འགྲུས་བརྩམས་པའི་ཕན་ཡོན་དང་།
མ་བརྩམས་པའི་ཉེས་དམིགས་ལེགས་པར་བསམ་ནས། བརྩོན་འགྲུས་རྩོམ་པ་
ལ་འཇུག་པ་ན་འགལ་རྐྱེན་ལེ་ལོ་དང་སྒྱིད་ལུག་དང་ཞུམ་པ་བཀག་ནས་སྤྲོ་བ་
244 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཆེན་པོས་སྙིང་སྟོབས་བསྐྱེད། བརྩོན་འགྲུས་དངོས་གཞི་རྩོམ་པའི་ཚེ་མོས་པའི་
སྟོབས་དང་བརྟན་པའི་སྟོབས་དང་། དགའ་བའི་སྟོབས་དང༌། དོར་བའི་སྟོབས་ཏེ་
སྟོབས་བཞིའི་སྒོ་ནས་བརྩོན་འགྲུས་རྩམ་དགོས་པར་སྤྱོད་འཇུག་ལས་གསུངས་
ཤིང་། དེ་དང་མཐུན་པར་འདིར་ཡང་གསུངས་ཏེ། གཞུང་སྔ་མ་བཟོད་པའི་ཕར་
ཕྱིན་སྟོན་པའི་སྐབས་སུ་བྱང་ཆུབ་ཀྱི་སེམས་རིན་པོ་ཆེ་ཉིད་སངས་རྒྱས་ཀྱི་ས་བོན་
ཡིན་ པ་དང༌། རྒྱལ་སྲས་རྣམས་ཀྱི་ཐུགས་དམ་ཀྱི་མཐིལ་ཡིན་པ་དང་། གསུང་
རབ་ཐམས་ཅད་ཀྱི་སྙིང་པོའི་དོན་ཡིན་པར་བསྟན་ནས་དེ་དང་གཞུང་འདི་སྦྲེལ་
ནས་གསུངས་པས་རྫོགས་པའི་བྱང་ཆུབ་སྒྲུབ་པ་ལ་ཕན་ཡོན་གྱི་ཕྱོགས་ནས་
གཞན་གྱིས་བསྒྱུར་མི་ཐུབ་པའི་སྤྲོ་བ་ཆེན་པོ་དང་། དེ་ལས་ཉམས་ན་སངས་རྒྱས་
ཐམས་ཅད་དཔང་དུ་བཞག་སྟེ་འགྲོ་བ་ཐམས་ཅད་ངས་སྒྲོལ། དེའི་ཕྱིར་དུ་བླ་ན་
མེད་པའི་བྱང་ཆུབ་སྒྲུབ་ཅེས་དམ་བཅས་ནས་དམ་བཅའ་དེ་ཡལ་བར་དོར་ཏེ་བྱ་
བ་ངན་པ་ལ་ཞུགས་ན་སངས་རྒྱས་ཐམས་ཅད་བསླུས་པ་ཡིན་པས་དེ་ལས་ཁྲེལ་
ཆུང་བ་དང༌། དེ་ ལས་ སྡིག་ པ་ཆེ་བ་གང་ཞིག་ཡོང་ སྙམ་ དུ་ ཉེས་དམིགས་ལ་
འཇིགས་ནས་སླར་ ཡང་ དམ་ བཅའ་ བརྟན་ པར་ འགྱུར་བ་དང་། བརྩོན་འགྲུས་
དངོས་གཞི་རྩོམ་པའི་ཚེ་རྒྱལ་པོ་རྣམས་ཕ་རོལ་དང་གཡུལ་འཐབ་པ་ན་དཔུང་
ཚོགས་བཞི་བསགས་གོ་ཆ་ལེགས་པར་བགོས་ཏེ་ཕ་རོལ་འཇོམས་པ་དང་། རང་
ལ་ཚུར་མི་གནོད་པ་གཉིས་ཀའི་རྩིས་བཏང་དགོས་པ་ལྟར་བརྩོན་འགྲུས་རྩོམ་
པའི་ཚེ་ནའང་དེ་ལྟར་བྱ་དགོས་པ་དང༌། ཧ་ཅང་བསྟུན་བས་ན་མྱུར་ཏུ་ཐང་ཆད་
ནས་ཉམས་པར་འགྱུར་བའམ་ཞུམ་པ་སྐྱེ་བའམ་སྒྱིད་ལུག་པར་འགྱུར་ལ། ཡང་
རྩོལ་བ་བར་བཅད་དེ་བག་མེད་པར་གནས་ན་ནི་ལེ་ལོའི་དབང་དུ་སོང་སྟེ་རྒྱལ་
245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྲས་ཀྱི་སྤྱོད་པ་ལས་ཉམས་པར་འགྱུར་བ་ཐང་ལྷོད་རན་པའི་མཚམས་ཤེས་པ་
ཤིན་ཏུ་གལ་ཆེ་བས་གཞུང་འདིར་ཡང་། ཁྱོད་ལ་ཐང་ལྷོད་འགའ་མ་བྱུང་། ཞེས་
བརྩོན་འགྲུས་རྩོམ་པའི་གནད་དེ་བསྟན་པ་ཡིན་ནོ། །རྒྱལ་སྲས་ཀྱི་སྤྱོད་པ་ལ་ཞེ་
ནས་སློབ་པ་མིན་པར་གཞན་གྱི་ལད་མོ་དང་། གཡམ་ལ་རྒྱུག་དང་། ཐེག་པ་ཆེན་
པོའི་ཚིག་ཙམ་འདོན་པ་ལ་རྒྱལ་སྲས་ཀྱི་སྤྱོད་པ་ལ་སློབ་པར་འཁྲུལ་ནས་བློའི་
ཕུགས་ཚེ་འདི་འབའ་ཞིག་གི་བྱ་བ་སེམས་པ་ཉིད་དུ་གནས་པ་ལ། ཚིག་ཙམ་
འདོན་པ་དེའི་དབང་དུ་བཏང་ནས་ཁོ་བོ་ཅག་ཐེག་པ་ཆེན་པོ་ལ་སློབ་བོ་ཞེས་སྨྲ་བ་
རྣམས་ལ་མདའ་འཕེན་མིག་ལ་སླ་བར་སོང་ནས་བརྩོན་འགྲུས་ཀྱི་དཀའ་གནས་
ཐང་ལྷོད་རན་པར་དགོས་པ་འདི་འདྲ་དང་། སྒྱིད་ལུག་དང་ཞུམ་པ་སྐྱེ་བ་སོགས་
འོང་དོན་མེད་ཀྱང་དེ་ནི་བཟང་རྟགས་མིན་གྱི་རང་གི་བློ་ལམ་དེ་དག་གི་ཕྱོགས་ལ་
ཡེ་མ་རེག་པའི་རྟགས་སོ། །ཞེ་ཐག་པ་ནས་རྒྱས་སྲས་ཀྱི་སྤྱོད་པ་རླབས་པོ་ཆེ་འདི་
དག་ལ་སློབ་འདོད་བྱུང་ན་ནི་སྒྱིད་ལུག་དང་ཞུམ་པ་སྐྱེ་བའི་ཉེན་ཤིན་ཏུ་ཆེ་བ་དང་།
བརྩོན་འགྲུས་རྩོམ་པའི་ཚེ་ཐང་ལྷོད་ཀྱི་མཚམས་ཟིན་པ་ཤིན་ཏུ་དཀའ་བ་ཞིག་
ཡོད་ པར་སྣང་ངོ༌། །དོན་དེའི་ ཕྱིར་སློབ་དཔོན་དཔའ་བོས་ ཀྱང་ གཞུང་འདིར།
ཁྱོད་ལ་ཐང་ལྷོད་འགའ་མ་བྱུང་། །ཞེས་སྟོན་པ་ཐུབ་པའི་དབང་པོ་ལ་ཐུན་མོང་
མིན་པའི་བསྟོད་པར་མཛད་དོ། །གཞུང་འདི་དག་གི་དགོངས་པའི་དོན་སྟོན་པ་
ཐུབ་པའི་དབང་པོས་སྔོན་སློབ་པ་ལམ་གྱི་གནས་སྐབས་སུ་སངས་རྒྱས་ཀྱི་རྒྱུ་
ཚོགས་ སྒྲུབ་ པའི་ ཕྱིར་བརྩོན་འགྲུས་ཇི་ལྟར་མཛད་ཚུལ་ལ་བསྟོད་ནས། །སྟོན་
པའི་རྣམ་ཐར་གདུལ་བྱའི་ཉམས་ལེན་དུ་གོ་བར་བྱེད་པ་ཡིན་པས་སྟོན་པས་སྔོན་
བརྩོན་འགྲུས་ཇི་ལྟར་མཛད་ཚུལ་ཤེས་དགོས་ལ། དེ་ལ་སྤྱིར་ནི་སྟོན་པས་ཐོག་
- 246 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མར་ཐུགས་བསྐྱེད་པ་ནས་མཐར་སངས་རྒྱས་པའི་བར་བསྐལ་ཆེན་གྲངས་མེད་
གསུམ་གྱི་རིང་ལ་བྱ་དཀའ་བའི་སྤྱོད་པ་ཇི་སྙེད་ཅིག་མཛད་པ་ཐེག་པ་ཆེན་པོའི་
མདོ་སྡེ་རྣམས་ལས་རྒྱ་ཆེར་འབྱུང་བ་དེ་དག་ཐམས་ཅད་སྟོན་པས་སྔོན་སངས་
རྒྱས་ཀྱི་རྒྱུ་ཚོགས་སྒྲུབ་པའི་ཕྱིར་དུ་བརྩོན་འགྲུས་བརྩམས་ཚུལ་ཤ་སྟག་ཡིན་པས་
ཐེག་པ་ཆེན་པོའི་མདོ་སྡེ་དགོངས་འགྲེལ་དང་བཅས་པ་ཐམས་ཅད་སྟོན་པས་
བརྩོན་འགྲུས་བརྩམས་ཚུལ་གྱི་ཡོན་ཏན་སྟོན་པ་ཤ་སྟག་གོ །དེ་ཡང་སྟོན་པའི་
སྔོན་གྱི་འཁྲུངས་རབས་ཐམས་ཅད་སྟོན་པས་སྔོན་བརྩོན་འགྲུས་བརྩམས་ཚུལ་ཤ་
སྟག་ ཡིན་ ཡང་ འདིར་ འཁྲུངས་ རབས་ འགའ་ ཞིག་ བརྗོད་ ན་ སྟོན་ པ་ ཐུབ་
པའི་དབང་པོ་སྔོན་སྦྱིན་པ་ཆེན་པོ་ཞེས་བྱ་བར་འཁྲུངས་པའི་ཚེ། དེའི་དུས་ ཀྱི་
འཛམ་བུའི་གླིང་གི་སྐྱེ་བོ་རྣམས་འཚོ་བའི་ཕྱིར་ཞིང་རྨོད་པ་དང་། འགའ་ཞིག་རི་
དྭགས་གཤོར་བ་དང་། འགའ་ཞིག་སློང་མོས་འཚོ་བ་དང་། འགའ་ཞིག་གཉེན་
བཤེས་དང་ནོར་མ་མཆིས་པའི་སྡུག་བསྔལ་གྱིས་ཉམ་ཐག་པ་དང་། འགའ་ཞིག་
ནད་དྲག་པོས་བཏབ་ནས་སྨན་པ་དང་ནད་གསོ་བའི་སྨན་མ་རྙེད་ཅིང་ནད་གཡོག་
མེད་པར་སྡུག་བསྔལ་བ་སོགས་འཛམ་བུའི་གླིང་གི་སྐྱེ་བོ་རྣམས་སྡུག་བསྔལ་མང་
པོས་གཟིར་བ་གཟིགས་པ་ན། སེམས་ཅན་འདི་དག་ནི་དབུལ་ཕོངས་པས་བགོ་
བ་དང་། བཟའ་བའི་ཕྱིར་འདི་ལྟ་བུའི་ཁ་ན་མ་ཐོ་བའི་ལས་གསོད་པ་ལ་སོགས་
པ་བྱེད་དེ། འདི་དག་ནི་ཚེ་འཕོས་མ་ཐག་ཏུ་ངན་སོང་གསུམ་དུ་ལྷུང་སྟེ་མུན་པ་
ནས་མུན་པར་འགྲོ་ཞིང་ཐར་པའི་དུས་མེད་དོ་སྙམ་དུ་བསམ་ནས། སྙིང་རྗེ་དྲག་
པོ་སྐྱེས་པ་ན་འཛམ་བུའི་གླིང་གི་སེམས་ཅན་རྣམས་དབུལ་ཕོངས་ཀྱི་སྡུག་བསྔལ་
ལས་སྐྱོབ་ཕྱིར་རྒྱ་མཚོ་ཆེན་པོར་ཞུགས་ནས་ཡིད་བཞིན་གྱི་ནོར་བུ་རིན་པོ་ཆེ་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བླངས་ཏེ་སེམས་ཅན་འདི་དག་ལོངས་སྤྱོད་ཀྱིས་ཚིམས་པ་ཞིག་བྱའོ་སྙམ་ནས།
ཕ་མ་ལ་གསོལ་ཏེ། རྒྱ་མཚོར་ཞུགས་ནས་ལུས་དང་སྲོག་ལའང་མི་ལྟ་བར་སྦྲུལ་
གྱིས་གང་བའི་ཆུ་བོ་ཆེན་པོའི་ནང་དུ་སོང་ནས་ཀླུའི་རྒྱལ་པོ་ལ་འདི་སྐད་དུ།
འཛམ་བུའི་གླིང་གི་སེམས་ཅན་དག་བསོད་ནམས་ཆུང་བས་ནོར་དང་ཟས་དང་
སྐོམ་གྱི་ཕྱིར་གཅིག་ལ་གཅིག་རྣམ་པ་སྣ་ཚོགས་པས་འཚོ་ཞིང་གསོད་དེ། མི་དགེ་
བ་བཅུའི་ལས་རྫོགས་པར་བྱེད་པས། ཚེ་འཕོས་མ་ཐག་ཏུ་ངན་སོང་གསུམ་དུ་
ལྟུང་ཞིང་སྡུག་བསྔལ་མང་པོ་མྱོང་བར་འགྱུར་བས། བདག་ནི་དེ་དག་ལ་སྙིང་བརྩེ་
སྟེ་མགོན་བྱ་བའི་ཕྱིར་རྒྱལ་པོ་ཆེན་པོ་ཁྱོད་ལ་ཡིད་བཞིན་གྱི་ནོར་བུ་རིན་པོ་ཆེ་
སློང་དུ་འོངས་སོ། །ཀླུའི་རྒྱལ་པོས་སྨྲས་པ། ཡིད་བཞིན་གྱི་ནོར་བུ་རིན་པོ་ཆེ་ནི་
རྙེད་པར་སླ་བ་མ་ཡིན་ཏེ། སྐྱེས་བུ་ཁྱོད་བདག་ལ་རེ་སྟེ་འོངས་ན་བདག་གི་གནས་
འདིར་ཟླ་བ་བཞི་ཞིག་འདུག་སྟེ་བདག་ཅག་གི་མཆོད་པ་བཞེས་ན་རིན་པོ་ཆེ་ཡང་
དབུལ་ལོ་ཞེས་བྱས་པ་དང༌། བྱང་ཆུབ་སེམས་དཔས་ཀྱང་དེ་བཞིན་དུ་བགྱིའོ་
ཞེས་སྨྲས་ནས། ཀླུའི་རྒྱལ་པོས་ཟླ་བ་བཞིའི་བར་དུ་ཁ་ཟས་རོ་བརྒྱ་དང་ལྡན་པ་
རྣམ་པ་སྣ་ཚོགས་སྦྱར་ཏེ་ཕུལ་ནས། རོལ་མོ་མང་པོས་ཀྱང་མཆོད་དོ། །དེ་ལ་བྱང་
ཆུབ་སེམས་དཔས་ཆོས་ཀྱི་རྣམ་གྲངས་རྒྱ་ཆེར་ཕྱེ་ཞིང་བསྟན་པས། ཀླུའི་རྒྱལ་པོ་
རབ་ཏུ་དགའ་སྟེ། ཀླུ་གཞན་དང་གནོད་སྦྱིན་གཞན་ལ་མི་བལྟོས་པར་ཡོ་བྱད་
ཐམས་ཅད་ཀྱང་ཡིད་བཞིན་དུ་སྦྱར་རོ། །དེ་ལྟ་བུའི་ཚུལ་དུ་ཟླ་བ་བཞི་བྱས་ནས།
བྱང་ཆུབ་སེམས་དཔའ་འགྲོ་བར་ཆས་པ་དང༌། ཀླུའི་རྒྱལ་པོས་གཙུག་ཕུད་ནས་
ཡིད་བཞིན་གྱི་ནོར་བུ་རིན་པོ་ཆེ་བཀྲོལ་ཏེ་བྱང་ཆུབ་སེམས་དཔའ་ལ་ཕུལ་ལོ། །
དེ་ནས་བྱང་ཆུབ་སེམས་དཔའ་སྦྱིན་པ་ཆེན་པོས་ཡིད་བཞིན་གྱི་ནོར་བུ་རིན་པོ་ཆེ་
- 248 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ལག་ཏུ་ཐོགས་ནས་འདི་སྐད་ཅེས་སྨོན་ལམ་བཏབ་བོ། །ནོར་བུ་འདི་ཡིད་བཞིན་
གྱི་ནོར་བུ་རིན་པོ་ཆེ་ཡིན་ཡང་དག་ན། བདག་ནམ་མཁའ་ལ་འཕུར་བར་གྱུར་
ཅིག་ཅེས་སྨྲས་སོ། །དེ་སྐད་ཅེས་སྨྲས་མ་ཐག་ཏུ་ནམ་མཁའ་ལ་འཕུར་ཏེ་རྒྱ་མཚོའི་
བགེགས་ལས་ཐར་ནས། རྒྱ་མཚོའི་ངོགས་སུ་ཕྱིན་པར་གྱུར་ཏེ། དེ་ན་ཅུང་ཟད་
ཀྱང་བསྟི་ཞིང་ངལ་བ་སོས་པའི་མལ་དུ་གཉིད་ཀྱིས་ལོག་པ་དང༌། དེའི་ཚེ་རྒྱ་
མཚོའི་ཀླུ་བྲན་རྣམས་འདི་སྐད་ཅེས་བགྲོས་སོ། །རྒྱ་མཚོ་འདི་ན་ནོར་བུ་རིན་པོ་ཆེ་
འདི་གསུམ་ལས་མེད་དེ། གསུམ་ཆར་མི་འདིས་ཁྱེར་གྱི། ནོར་བུ་འདི་ནི་ཡོན་ཏན་
དང་ལྡན་པས་བདག་ཅག་ལ་ཡང་དགོས་ཀྱི་ཕྱིར་བརྐུའོ་ཞེས་བགྲོས་ནས། བྱང་
ཆུབ་སེམས་དཔའ་གཉིད་ཀྱིས་ལོག་པའི་ཚེ་ཡིད་བཞིན་གྱི་ནོར་བུ་རིན་པོ་ཆེ་ཀླུ་
རྣམས་ཀྱིས་ཕྱིར་བརྐུས་སོ། །བྱང་ཆུབ་སེམས་དཔའ་སད་ནས་བལྟས་པས་ནོར་
བུ་རིན་པོ་ཆེ་མེད་པས་འདི་སྙམ་དུ་བསམ་མོ། །འདི་ནི་གདོན་མི་ཟ་བར་རྒྱ་མཚོའི་
ཀླུས་བརྐུས་ཀྱི། བདག་གི་མཐུ་ཅི་ཡོད་པས་རྒྱ་མཚོའི་ཆུ་བཅུས་ཏེ་བསྐམ་པར་
བྱའོ་སྙམ་བསམ་སྟེ། ནོར་བུ་ཕྱིར་མ་ཐོབ་ཀྱི་བར་དུ་ལག་པ་སྟོང་པར་མི་འགྲོའོ་
སྙམ་དུ་ཡི་དམ་བཅས་ནས་རྒྱ་མཚོའི་ངོགས་སུ་སོང་སྟེ་རུས་སྦལ་གྱི་ཁོག་པ་ཞིག་
བླངས་ནས་ལག་པ་གཉིས་ཀྱིས་རྒྱ་མཚོའི་ཆུ་བཅུས་སོ། །དེའི་ཚེ་ན་རྒྱ་མཚོའི་ལྷས་
དེའི་བསམ་པ་ཤེས་ནས་དེ་ལ་འདི་སྐད་ཅེས་སྨྲས་སོ། །རྒྱ་མཚོ་འདི་ནི་གཏིང་ཟབ་
ཅིང་ཡངས་ཏེ་དཔག་ཚད་སྟོང་ཕྲག་སུམ་བརྒྱ་སུམ་ཅུ་ཡོད་པས། གལ་ཏེ་འཛམ་
བུའི་གླིང་གི་མི་ཐམས་ཅད་ལོག་ཀྱང་རྒྱ་མཚོ་བསྐམས་པར་བྱེད་མི་ནུས་ན་ཁྱོད་
གཅིག་པུས་ནུས་པ་ལྟ་ཅི་སྨོས་ཏེ་དོན་མེད་དོ། །བྱང་ཆུབ་སེམས་དཔས་སྨྲས་པ།
མི་གཅིག་གིས་སྙིང་ནས་ལས་སུ་བྱས་ན་ཅི་ཡང་མི་འགྲུབ་པ་མེད་དེ། བདག་གིས་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རིན་པོ་ཆེ་རྙེད་པ་དེས་འགྲོ་བ་ཐམས་ཅད་ལ་ཕན་པ་དང་བདེ་བར་བྱ་བར་བསམ་
སྟེ། དེའི་བསོད་ནམས་ཀྱིས་མངོན་པར་འཚང་རྒྱ་བར་འགྱུར་ཏེ། དེ་ལ་སེམས་མ་
ཞུམ་ན་ཅིའི་ཕྱིར་རྒྱ་མཚོའི་ཆུ་འདི་བསྐམས་པར་མི་ནུས་ཞེས་སྨྲས་སོ། །དེའི་ཚེ་ན་
ལྷ་ཁྱབ་འཇུག་ལ་སོགས་པས་རྒྱང་མ་ནས་བྱང་ཆུབ་སེམས་དཔའ་གཅིག་པུ་ལུས་
ཡིད་མཐུན་པར་རྒྱ་མཚོའི་ཆུ་བཅུས་ཏེ་འགྲོ་བ་མང་པོའི་དོན་དུ་དཀའ་བ་བྱེད་པ་
མཐོང་ནས། དེ་དག་བྱང་ཆུབ་སེམས་དཔའ་ལ་བཏང་ངོ་སྙམ་བསམ་སྟེ་གཅིག་
ནས་གཅིག་ཏུ་སྦྲན་ནས་ཐམས་ཅད་བྱང་ཆུབ་སེམས་དཔའི་དྲུང་དུ་ལྷགས་ཏེ།
བྱང་ཆུབ་སེམས་དཔའ་སྣོད་ཀྱིས་ཆུ་འཆུ་བ་མཐོང་ནས་ལྷ་དེ་དག་ཐམས་ཅད་སོ་
སོའི་ གོས་ ཕུད་དེ། ཆུར་ སྨྱུགས་ ནས་ ལན་ གཅིག་ སྨྱུགས་ཏེ་ ཕྱིར་བྱུང་བས་རྒྱ་
མཚོའི་ཆུ་དཔག་ཚད་བཞི་བཅུ་བྲིའོ། །ཡང་ལན་གཉིས་སྤྱུགས་པས་དཔག་ཚད་
བརྒྱད་ཅུ་བྲིའོ། །ལན་གསུམ་སྤྲུགས་པས་དཔག་ཚད་བརྒྱ་ཉི་ཤུ་བྲི་ནས། ཀླུ་དེ་
དག་འཇིགས་སྐྲག་སྟེ་བྱང་ཆུབ་སེམས་དཔའི་དྲུང་དུ་ལྷགས་ནས་འདི་སྐད་དུ་
ཐོངས་ཤིག །རྒྱ་མཚོའི་ཆུ་བསྐམས་པར་མ་བྱེད་ཅིག་ཅེས་སྨྲས་པ་དང༌། བྱང་ཆུབ་
སེམས་པས་བཏང་ངོ༌། །དེ་ནས་ཀླུ་རྣམས་ཀྱིས་བྱང་ཆུབ་སེམས་དཔའ་ལ་ཁྱོད་
ཀྱིས་ནོར་བུ་རིན་པོ་ཆེ་འདི་ཅི་ཞིག་ཏུ་དགོས། སྨྲས་པ། བདག་གིས་སེམས་ཅན་
ལ་ཕན་པའི་དོན་དུ་དགོས་སོ། །ཀླུས་སྨྲས་པ། སེམས་ཅན་ལ་ཕན་པའི་དོན་དུ་
དགོས་ན། རྒྱ་མཚོའི་ནང་ན་སེམས་ཅན་མང་དུ་ཡོད་ན་ཅིའི་ཕྱིར་བསྐུར་ཞེས་སྨྲས་
སོ། །སྨྲས་པ། རྒྱ་མཚོའི་ནང་ན་གནས་པ་ཡང་སེམས་ཅན་ཡིན་མོད་ཀྱི་དེ་ལ་
ཕོངས་པའི་སྡུག་བསྔལ་མེད་དེ། འཛམ་བུའི་གླིང་གི་སེམས་ཅན་དག་ནི་ནོར་གྱི་
ཕྱིར་གཅིག་གིས་གཅིག་ལ་རྣམ་པར་འཚེ་ཞིང་གནོད་པ་བྱེད་དེ། མི་དགེ་བ་བཅུ་
- 250 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
རྫོགས་པར་བྱེད་པས་ཚེ་འཕོས་ནས་ཀུན་སེམས་ཅན་དམྱལ་བར་སྐྱེ་སྟེ། བདག་
ནི་དེ་དག་ལ་སྙིང་བརྩེ་བའི་ཕྱིར་རིན་པོ་ཆེ་འདི་དགོས་སོ་ཞེས་སྨྲས་པ་དང༌། ཀླུ་
རྣམས་ཀྱིས་ནོར་བུ་རིན་པོ་ཆེ་ཕྱུང་སྟེ་སླར་ཕུལ་ལོ། །དེ་ནས་བྱང་ཆུབ་སེམས་
དཔའ་སྦྱིན་པ་ཆེན་པོས་འཛམ་བུའི་གླིང་དུ་རང་གི་ཕ་མའི་ཁྱིམ་དུ་བྱོན་པ་ན་དེའི་
ཚེ་ན་སྦྱིན་པ་ཆེན་པོའི་ཕ་མ་གཉིས་བུ་དང་བྲལ་བའི་འོག་ཏུ་རྟག་ཏུ་ངུ་བས་ཕ་མ་
གཉིས་ཀའི་མིག་ལྡོངས་པར་གྱུར་ཏེ། བུ་རྒྱ་མཚོ་ནས་ལོག་པ་དང་ཕ་མ་འཕྲད་
ནས་བུས་ཕ་མ་ལ་ཕྱག་བཙལ་ཏེ་ལག་པ་ནས་འཇུས་ནས་བུ་ཡིན་པར་རྟོགས་
སོ། །སྦྱིན་པ་ཆེན་པོ་ཁྱོད་ཀྱི་ངེད་བོར་ཏེ་སོང་བའི་འོག་ཏུ་མིག་ཀྱང་ལྗོངས་སོ།
ཁྱོད་རྒྱ་མཚོར་སོང་སོང་ནས་ཅི་རྙེད་ཅེས་དྲིས་པ་དང་། སྦྱིན་པ་ཆེན་པོས་ནོར་བུ་
རིན་པོ་ཆེ་ཕའི་ལག་ཏུ་བྱིན་ཏེ་བདག་གིས་འདི་རྙེད་དོ་ཞེས་སྨྲས་ནས། ཕས་ལག་
ཏུ་བླངས་ཏེ་བསྣམས་ནས་འདི་ལྟ་བུའི་རྡོ་བ་ནི་ངའི་མཛོད་ན་སྔོན་ཡང་མང་དུ་
ཡོད་ན་འདི་ལྟར་ཉོན་མོངས་པ་དང་བསྡོ་ཅི་དགོས་ཞེས་སྨྲས་སོ། །དེ་ནས་བྱང་
ཆུབ་སེམས་དཔས་ནོར་བུ་ཕྱིར་བླངས་ཏེ་ཕ་མའི་མིག་ཕྱིས་པ་ཙམ་གྱིས་ཇི་ལྟར་
རླུང་དྲག་པོས་སྤྲིན་བུས་པ་བཞིན་དུ་ཕ་མ་གཉིས་ཀྱི་མིག་གིས་ཀྱང་གསལ་བར་
མཐོང་བར་གྱུར་ཏོ། །དེ་ནས་ཕ་མ་གཉིས་དགའ་སྟེ་འདི་ནི་ནོར་བུ་རིན་པོ་ཆེ་ཡིན་
ཡང་དག་པར་ལྟ་སྟེ་ཉོན་མོངས་པའི་དོན་ཡོད་པར་གྱུར་རོ་ཞེས་སྨྲས་སོ། །དེ་ནས་
ཡང་སྦྱིན་པ་ཆེན་པོས་རིན་པོ་ཆེ་ཐོགས་ཏེ་ཁྱོད་ཡིད་བཞིན་གྱི་ནོར་བུ་རིན་པོ་ཆེ་
ཡིན་ཡང་དག་ན། ཁོ་བོའི་ཕ་མའི་འོག་ཏུ་རིན་པོ་ཆེ་སྣ་བདུན་གྱི་གདན་འབྱུང་
ཞིང་རིན་པོ་ཆེའི་བླ་བྲེས་སྟེང་ཁེབས་པར་ཤོག་ཅིག་ཅེས་སྨོན་ལམ་བཏབ་མ་ཐག་
ཏུ་དེ་བཞིན་དུ་གྲུབ་ནས། རྒྱལ་པོའི་བང་མཛོད་ཐམས་ཅད་ཀྱང་གང་བར་གྱུར་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཏོ། །དེ་ནས་རྒྱལ་པོས་ཕོ་ཉ་གཅིག་གླང་པོ་ཆེ་དཔག་ཚད་བརྒྱད་དུ་འགྲོ་བ་ཞིག་
ལ་བསྐྱོན་ཏེ། འཛམ་བུའི་གླིང་གི་མི་ཐམས་ཅད་ལ་སྦྱིན་པ་ཆེན་པོས་རྒྱ་མཚོ་ནས་
ཡིད་བཞིན་གྱི་ནོར་བུ་རིན་པོ་ཆེ་རྙེད་དེ་ནོར་བུ་ཡོན་ཏན་ཅན་དེས། ད་ལྟེ་ཞག་
བདུན་ན་རིན་པོ་ཆེ་ལ་སོགས་པ་དང་གོས་དང་ཟས་དང་དགོས་པའི་ཡོ་བྱད་
ཐམས་ཅད་ཆར་བཞིན་དུ་འབེབས་ཀྱིས་སོ་སོ་ནས་ཅི་བདེ་བར་ལོངས་ཤིག་ཅེས་
བསྒྲགས་སོ། །དེ་ལྟར་ཀུན་ཏུ་བསྒྲགས་ནས་སྦྱིན་པ་ཆེན་པོ་ཁྲུས་བྱས་ཏེ་གོས་
གསར་པ་བགོས་ནས་ག་ལེའི་ཐང་བུ་མཉམ་པོར་རྒྱལ་མཚན་བཙུགས་ཏེ། ཡིད་
བཞིན་གྱི་ནོར་བུ་རིན་པོ་ཆེ་རྒྱལ་མཚན་གྱི་རྩེ་མོ་ལ་བཏགས་ནས་པོག་ཕོར་ལག་
ཏུ་བླངས་ནས་འདི་སྐད་ཅེས་སྨོན་ལམ་བཏབ་བོ། །འཛམ་བུའི་གླིང་གི་མི་དག་ནི་
དབུལ་ཕོངས་པ་ཤ་སྟག་སྟེ་དེ་དག་ལ་ཕན་གདགས་དགོས་ཀྱིས། ཡིད་བཞིན་གྱི་
ནོར་བུ་རིན་པོ་ཆེ་ཡིན་ཏེ་མི་རྫུན་ན། སོ་སོ་ནས་ཅི་དང་ཅི་འདོད་པ་དེ་དང་དེ་དག་
ཐམས་ཅད་ཡིད་བཞིན་དུ་ཆར་ལྟར་ཕོབས་ཤིག་ཅེས་སྨྲས་མ་ཐག་ཏུ་ཕྱོགས་བཞི་
ནས་རླུང་ནག་པོ་གཡོས་ནས་དེ་མ་ཐག་ཏུ་མི་གཙང་བའི་ཉལ་ཉིལ་ཐམས་ཅད་
ཕྱགས་ཏེ་ཆར་ཟིམ་བུ་མི་དྲག་པ་ཞིག་ཕབ་ནས་རྡུལ་མི་འཐུལ་བར་བྱས་པའི་འོག་
ཏུ་ཐོག་མར་བཟའ་བ་དང་བཏུང་བ་རོ་བརྒྱ་དང་ལྡན་པ་རྣམ་པ་སྣ་ཚོགས་ཆར་
བཞིན་དུ་བབ་བོ། །དེ་ནས་འབྲུ་རྣམས་ཆར་བཞིན་དུ་བབ་བོ། །དེ་ནས་གོས་ཆར་
བཞིན་དུ་བབ་བོ། །དེ་ནས་རིན་པོ་ཆེ་ཆར་བཞིན་དུ་བབ་སྟེ། འཛམ་བུའི་གླིང་ནི་
རིན་པོ་ཆེའི་ཕུང་པོས་ཡོངས་སུ་གང་ནས། རིན་པོ་ཆེ་དག་གསེག་མའམ་གྱོ་མོ་ལྟ་
བུར་བྱས་ཏེ། བྱང་ཆུབ་སེམས་དཔས་དེ་ལྟར་ཀུན་ཆོག་པར་བྱས་ནས། འཛམ་
བུའི་གླིང་གི་མི་རྣམས་ལ་འདི་སྐད་ཅེས་བསྒོའོ། །འཛམ་བུའི་གླིང་གི་སེམས་ཅན་
- 252 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
དག་ནི་གོས་དང་ཟས་དང་ནོར་གྱི་ཕྱིར་གཅིག་ལ་གཅིག་གསོད་ཅིང་རྣམ་པ་སྣ་
ཚོགས་ཀྱིས་གཙེས་པས། སྡིག་པའི་མི་དགེ་བའི་ཆོས་འབའ་ཞིག་བྱེད་དེ། ཚེའི་
དུས་བྱས་ནས་ངན་སོང་གསུམ་དུ་ལྟུང་སྟེ། མུན་པ་ནས་མུན་པར་འགྲོ་བས་བདག་
ནི་དེ་དག་ལ་སྙིང་བརྩེ་བའི་ཕྱིར་རྒྱ་མཚོའི་བགེགས་དང་། ཉོན་མོངས་པ་མང་དུ་
ཁྱད་དུ་བསད་དེ། ཁྱེད་རྣམས་བདེ་བར་བྱ་བའི་ཕྱིར་རྒྱ་མཚོ་ནས་ནོར་བུ་རིན་པོ་
ཆེ་ བླངས་ནས། ད་ཁྱེད་ ཀུན་ཅིས་ ཀྱང་མི་བྲེལ་ཏེ་བདེ་བར་འགྱུར་གྱིས་ཁྱེད་
རྣམས་དགེ་བ་བཅུའི་ལས་ཀྱི་ལམ་ལ་ལུས་དང་ངག་དང་ཡིད་བསྡུས་ཏེ་བརྩོན་
པར་གྱིས་ཤིག་ཅེས་ཐབས་རྣམ་པ་སྣ་ཚོགས་ཀྱི་སྒོ་ནས་བསྟན་ཅིང་བསྐུལ་ལོ། །
དེ་ལྟར་བསྟན་ཅིང་བསྐུལ་ཏེ་དགེ་བ་བཅུའི་ལས་ཀྱི་ལམ་ལ་ནན་ཏན་བྱེད་དུ་
བཅུག་པས་འཛམ་བུའི་གླིང་གི་མི་དག་ཚེ་འཕོས་ནས་མཐོ་རིས་ཀྱི་ལྷར་སྐྱེས་
སོ། །ཞེས་མདོ་ལས་འབྱུང་བ་ལྟ་བུ་དང༌། ཡང་ཐུབ་པའི་དབང་པོ་སྔོན་འཇིག་
རྟེན་གྱི་ཁམས་ཡང་དག་འདྲེན་ཞེས་བྱ་བར་གདོལ་པའི་བུ་སྟོབས་པོ་ཆེ་ཞིག་ཏུ་
འཁྲུངས་པ་ན། གདོལ་པ་སྟོབས་པོ་ཆེ་དེས་སེམས་ཅན་མི་དགེ་བ་སྤྱོད་པ་རྣམས་
ལ་སྙིང་རྗེ་ཆེན་པོ་སྐྱེས་ནས་ད་སེམས་ཅན་འདི་དག་དྲག་པོས་སྡིགས་ལ་མི་དགེ་
བ་ལས་བཟློག་དགེ་བའི་ལས་ལ་སྦྱར་བར་བྱའོ་སྙམ་དུ་སྡིག་པ་བྱེད་པའི་སེམས་
ཅན་སུ་མཐོང་ཡང་བཟུང་སྟེ། ཀྱེ་མི་ཁྱོད་མི་དགེ་བ་བཅུའི་ལས་ཀྱི་ལམ་རྣམས་
སྤྱོད་ན་ངས་ཁྱོད་སྲོག་དང་ཕྲལ་ལོ། །ཅི་སྟེ་ཁྱོད་མི་དགེ་བ་མི་སྤྱོད་ཅིང་། དགེ་བ་
བཅུའི་ལམ་ལ་གནས་ན་ངས་ཁྱོད་ལ་སྲོག་ཀྱང་སྦྱིན་ཞིང་འཚོ་བའི་ཡོ་བྱད་ཀྱང་
སྦྱིན་ནོ། །ཞེས་སྨྲས་པ་ན། སེམས་ཅན་དེ་དག་བྱང་ཆུབ་སེམས་དཔའི་མཐུས་
སྐྲག་ཅིང་སྤུ་ཟིང་ཞེས་བྱེད་པར་གྱུར་ནས་སྲོག་དང་བྲལ་གྱི་དོགས་པའི་སེམས་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཀྱིས་མགོན་པོ་ཁྱོད་ཀྱིས་བཀའ་ཅི་ལྟར་སྩལ་བ་བཞིན་བགྱིད་དོ་ཞེས་ཁས་བླངས་
ཤིང་། དེས་འཛམ་བུའི་གླིང་གི་མི་ཕལ་པོ་ཆེ་དེ་ལྟ་བུའི་བརྩོན་འགྲུས་ཀྱི་ཤུགས་
ཀྱིས་ངན་པར་སྤྱོད་པ་ལས་ལྡོག་པར་གྱུར་ཏོ། །དེ་ལྟར་སེམས་ཅན་དེ་དག་གིས་
དགེ་བ་ཡང་དག་པར་བླངས་པའི་མཐུས། ཚེ་ལོ་ལྔ་བརྒྱ་ཐུབ་པའི་བར་དུ་བསོད་
ནམས་འཕེལ་བར་གྱུར་ཏོ། །དེ་ནས་དུས་གཞན་ཞིག་ན་ཡུལ་དེའི་རྒྱལ་པོ་ཞིག་
ཡོད་ པ་ འཆི་ བའི་ དུས་ བྱས་ པར་ གྱུར་ པ་ དང་། བློན་ པོའི་ ཚོགས་ རྣམས་ ཀྱིས་
བགྲོས་ཏེ། གདོལ་པ་སྟོབས་ཅན་དེ་རྒྱལ་པོར་བསྐོས་ནས་དེའི་མིང་ཡང་རྒྱལ་པོ་
བསོད་ནམས་ཀྱི་སྟོབས་ཞེས་བྱ་བར་གྱུར་ཏོ། །དེ་ནས་རྒྱལ་པོ་བསོད་ནམས་ཀྱི་
སྟོབས་དེས་ ཐོག་མ་ཉིད་དུ་དགེ་བ་ལ་གཞོལ་བར་ བྱེད་ པའི་བཀའ་ ཁྲིམས་
བསྒྲགས་ཤིང་ རང་གི་བརྩོན་འགྲུས་བརྟན་པའི་སྟོབས་ ཀྱིས་ འཛམ་བུའི་གླིང་
ཐམས་ཅད་ལ་དབང་བྱེད་པའི་སྟོབས་ཀྱི་འཁོར་ལོས་བསྒྱུར་བར་གྱུར་ཏོ། །དེ་
ནས་རྒྱལ་པོ་བསོད་ནམས་ཀྱི་སྟོབས་དེ་ཙམ་གྱིས་ཀྱང་སེམས་ཚིམ་པར་མ་གྱུར་
ཏེ། ད་ནི་བདག་གིས་འཛམ་བུའི་གླིང་དུ་གནས་པར་གྱུར་པ་ཐམས་ཅད་ཚུལ་
ཁྲིམས་དང་ལྡན་པ་ཐེག་པ་གསུམ་ལ་ངེས་པར་དགོད་པར་བྱའོ་སྙམ་དུ་བསམ་
ནས། འཛམ་བུའི་གླིང་ན་གནས་པ་ཐམས་ཅད་མི་དགེ་བ་བཅུ་སྤངས་དགེ་བ་བཅུ་
ལ་གནས་པར་བྱོས་ཤིག་ཅེས་བཀའ་ཁྲིམས་བསྒྲགས་སོ། །དེ་ནས་འཛམ་བུའི་
གླིང་གི་མི་སུ་ཡང་མི་དགེ་བ་མི་སྤྱོད་དགེ་བ་བཅུའི་ཁྲིམས་ལ་གནས་པ་ཤ་སྟག་ཏུ་
གྱུར་པས་བདེ་སྐྱིད་རྫོགས་ལྡན་གྱི་དུས་བཞིན་དུ་འཕེལ་བ་ན་སེམས་དཔའ་ཆེན་
པོས་ཐམས་ཅད་ལ་ཆོས་བསྟན་ཏེ་ཐམས་ཅད་བྱང་ཆུབ་ཀྱི་ལམ་ལ་བཀོད་དོ། །
དེའི་ཚེ་འཚོ་བ་པ་གདུལ་དབྱངས་ཞེས་བྱ་བ་རིག་སྔགས་འཆང་བསྒྲུབ་པའི་དོན་དུ་
-254-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
མི་གསོན་པོའི་པགས་པ་དང་། མིག་དགོས་པར་གྱུར་ནས་འདི་སྙམ་དུ་བདག་
གིས་གཞན་གང་དུའང་འདི་ལྟ་བུའི་རྫས་རྙེད་པར་མི་འགྱུར་གྱི། རྒྱལ་པོ་བསོད་
ནམས་སྟོབས་འདི་ནི་ཐམས་ཅད་སྦྱིན་པའི་ངང་ཚུལ་ཅན་ཡིན་པས་འདི་ལ་བླང་
བར་བྱ་བར་གོར་མ་ཆག་གོ་སྙམ་སྟེ། རྒྱལ་པོའི་དྲུང་དུ་ཕྱིན་ནས་རྒྱལ་བར་གྱུར་
ཅིག་ཅེས་བསྟོད་དེ། འདི་སྐད་ཅེས། རྒྱལ་པོ་ཆེན་པོ་ཁྱོད་སློང་བ་པོ་རྣམས་ལ་ཅི་
འདོད་པ་གཏོང་ངོ༌། །ཞེས་ཐོས་པས་བདག་གི་རེ་བ་སྐོངས་སུ་གསོལ་ཞེས་ཞུས་
པ་ན། རྒྱལ་པོ་སེམས་དཔའ་ཆེན་པོས་སྨྲས་པ། ཁྱོད་ཅི་ཞིག་འདོད། དེས་སྨྲས་པ།
རྒྱལ་ པོའི་ མིག་ འཚལ་ཏེ། དེའི་ སླད་ དུ་ བདག་ ཁྱོད་ ཀྱི་ སྤྱན་ སྔར་མཆིས་ནས་
གསོལ་བར་བགྱིད་ལགས་སོ། །དེ་ནས་རྒྱལ་པོ་འདི་སྙམ་དུ་བསམ་པ། བདག་
སྟོབས་ ཀྱི་ འཁོར་ ལོས་ བསྒྱུར་ བ་ ཉིད་ ཐོབ་ནས། སེམས་ ཅན་ བགྲང་ བ་ ལས་
འདས་ པ་ དག་ཅིག་དགེ་བཅུའི་ལས་ཀྱི་ལམ་ལ་རབ་ཏུ་བཀོད་ཅིང་། ཐེག་པ་
གསུམ་པོ་དག་ལ་ཡང་ངེས་པར་སྦྱར་ཏེ་སྦྱིན་པ་ཡང་དཔག་ཏུ་མེད་པ་ཞིག་བྱིན་ན།
འདི་ནི་སྙིང་པོ་མེད་པའི་ལུས་ལ་སྙིང་པོ་ལེན་པར་བྱེད་པ་ཞིག་སྟེ། བདག་གི་དགེ་
བའི་བཤེས་གཉེན་ཡིན་ནོ་སྙམ་ནས། ངས་ཁྱོད་ལ་ཅི་དང་ཅི་འདོད་པ་རྣམས་སྦྱིན་
པར་བྱའོ་ཞེས་སྨྲས་ནས། ངས་ཁྱོད་ལ་ཤའི་མིག་ཐ་མལ་པ་འདི་དང་། རབ་ཏུ་
དང་བའི་སེམས་ཀྱིས་རང་གི་པགས་པ་འདི་ཡང་སྦྱིན་པར་བྱ་ཡིས། དེས་བདག་
བླ་ན་མེད་པའི་ཆོས་ཀྱི་སྤྱན་དང་ཡང་དག་པར་རྫོགས་པའི་སངས་རྒྱས་ཐོབ་པར་
གྱུར་ཅིག་ཅེས་སྨྲས་ནས། རང་གིས་མཚོན་རྣོན་པོ་བླངས་ཏེ། རང་གི་མིག་གཉིས་
ཕྱུང་ནས་འཚོ་བ་པ་ལ་བྱིན་ནས་གདོང་ཁྲག་གིས་གཡོགས་བཞིན་དུ་སྨྲས་པ།
གང་དག་འདིར་ལྷགས་ལྷ་དང་མིར་བཅས་དང་། །ས་ལ་གནས་དང་མཁའ་ལ་རྒྱུ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བ་ཡི། །འབྱུང་པོ་གནོད་སྦྱིན་མཐུ་ཆེན་མིའམ་ཅི། །དེ་དག་ཐམས་ཅད་བདག་གི་
ཚིག་འདི་ཉོན། །འདི་ལྟར་སྙིང་པོ་མེད་པའི་ལུས་འདི་ལ། །སྙིང་པོ་བླང་ཕྱིར་སྦྱིན་
པ་འདི་བྱས་པས། །འགྲོ་རྣམས་འཁོར་བའི་རྒྱ་མཚོ་ལས་སྒྲོལ་ཞིང་། །རྫོགས་པའི་
སངས་རྒྱས་མྱུར་དུ་ཐོབ་པར་འགྱུར། །དེ་སྐད་ཅེས་སྨྲས་ནས། འགྱོད་པ་མེད་པར་
རང་གི་ལུས་ཀྱི་པགས་པ་དེ་བྱིན་ཞིང་། དེས་ཀྱང་པགས་པ་ཁྱེར་ནས་རིག་སྔགས་
བསྒྲུབས་སོ། །དེ་ནས་རྒྱལ་པོ་སེམས་དཔའ་ཆེན་པོ་དེས་ལུས་པགས་པ་མེད་པར་
ཤའི་གོང་བུ་ཞིག་ཏུ་གྱུར་པ་དེ་ལ་སྲོག་ཆགས་གྲངས་མེད་པ་ཞིག་འདུས་ནས་ཤ་
བཟའ་ཞིང་ཁྲག་འཐུང་བ་རྣམས་ལ་ལུས་མ་འགུལ་བར་ཇི་སྲིད་འཚོའི་བར་དུ་
སྲོག་ཆགས་གྲངས་མེད་པ་ཞིག་གི་དོན་མཛད་པར་གསུངས་པ་ལྟ་བུ་དང་། ཡང་
སྟོན་པ་ཐུབ་པའི་དབང་པོ་སྔོན་དགེ་སློང་གྲགས་པའི་འོད་ཅེས་བྱ་བ་ཞིག་ཏུ་
འཁྲུངས་པ་ན། དེ་བཞིན་གཤེགས་པ་དོན་ཡོད་གཤེགས་ཞེས་བྱ་བ་ཞིག་འཇིག་
རྟེན་དུ་བྱོན་པ་དང་མཇལ་ཏེ། དེའི་ཚེ་སེམས་དཔའ་ཆེན་པོ་དགེ་སློང་གྲགས་པའི་
འོད་ཅེས་བྱ་བ་དེས་ལས་དང་པོ་ལེ་ལོའི་དབང་དུ་སོང་བ་རྣམས་ལ་བསྐལ་མ་
གདབ་པ་དང༌། ཕྱི་མའི་སྐྱེ་བོ་རྣམས་ལ་སྣང་བར་བྱ་བ་དང་། སྙིང་པོ་མེད་པའི་
ལུས་ལ་སྙིང་པོ་བླང་བར་བྱའོ་སྙམ་དུ་དགོངས་ནས། རང་གི་ལུས་ཐམས་ཅད་
རས་ཀྱིས་དཀྲིས་ཏིལ་མར་གྱིས་བྱུགས་ནས་མེ་སྦར་ཏེ་དེ་བཞིན་གཤེགས་པ་དེའི་
སྤྱན་སྔར་ལངས་ཏེ་མར་མེ་བྱས་ལུས་ལས་མེ་འབར་བཞིན་དུ་དེ་བཞིན་གཤེགས་
པ་དེ་ལ་བསྟོད་པ་རྣམ་པ་མང་པོས་བསྟོད་ནས་བྱང་ཆུབ་ཏུ་སྨོན་ལམ་མཛད་པ་ལྟ་
བུའོ། །དེ་ལྟར་སྟོན་པ་ཐུགས་རྗེ་ཅན་འདིས་སྔོན་སློབ་པ་ལམ་གྱི་གནས་སྐབས་སུ་
འགྲོ་བའི་དོན་དུ་སངས་རྒྱས་ཀྱི་གོ་འཕང་བསྒྲུབ་པའི་ཕྱིར་བསྐལ་ཆེན་གྲངས་
-256 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མེད་གསུམ་དུ་ལུས་དང་སྲོག་ལའང་མི་བལྟོས་པར་བརྩོན་འགྲུས་རླབས་ཆེན་པོ་
ཇི་ལྟར་མཛད་པའི་ཚུལ་དེ་དག་བསམ་ལ་སྟོན་པ་ཐུགས་རྗེ་ཅན་འདིས་བདག་
ཅག་གི་དོན་དུ་སྔོན་འོ་བརྒྱལ་འདི་ལྟ་བུ་མཛད་དོ་སྙམ་དུ་སྟོན་པའི་ཡོན་ཏན་དང་
བཀའ་དྲིན་དང་ཐུགས་རྗེ་དྲན་པའི་སྒོ་ནས་མཆོད་ཅིང་གསོལ་བ་འདེབས་པ་དང་།
སྟོན་པའི་རྣམ་ཐར་རང་གི་ཉམས་ལེན་དུ་ཁྱེར་ཏེ་རྒྱལ་སྲས་ཀྱི་སྤྱོད་པ་རླབས་པོ་ཆེ་
དེ་དག་ལ་བློ་སྦྱོང་ཞིང་ཐ་ན་སྨོན་ལམ་གྱི་ཡུལ་ཚུན་ཆད་དུ་བྱའོ། །
ལྔ་པ་སྟོན་པ་ཐུབ་པའི་དབང་པོ་ལ་བསམ་གཏན་གྱི་ཉམས་ལེན་མཛད་
ཚུལ་ལས་བརྩམས་ཏེ་བསྟོད་པ་ནི། ཐུགས་ནི་ཐུགས་རྗེ་ཆེན་པོ་དང༌། །རྟག་ཏུ་
རྗེས་ སུ་ འབྲེལ་ སླད་ དུ། །ཏིང་ འཛིན་ འབྲས་བུར་ བཅས་ པ་ ཡི། །ཤིན་ཏུ་བདེ་
ལའང་ཁྱོད་མ་ཆགས། །གཞན་དང་ཐུན་མོང་མ་ལགས་པའི། །བདེ་བ་གང་དེ་རྒྱ་
ནོམ་ ཡང་། །དམ་ པའི་ སྤྱོད་ ལྡན་ ཁྱོད་ འདྲ་ ལ། །གནོད་ པར་ བས་ ཀྱི་ སྨན་ མ་
མཆིས། །ཞེས་གསུངས། དོན་ནི། སྟོན་པ་ཐུབ་པའི་དབང་པོས་སྔོན་སློབ་པ་ལམ་
གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་ཆོས་རྣམས་ཀྱི་གནས་
ལུགས་ལྟ་བ་དང་ས་ལམ་གོང་ནས་གོང་དུ་བགྲོད་ཕྱིར་ཏིང་ངེ་འཛིན་གྱི་སྒོ་བརྒྱ་
ཕྲག་དུ་མ་ལ་འཇུག་པར་མཛད་ཅིང་། ཏིང་ངེ་འཛིན་དེ་དག་གི་མཐུས་གཟུངས་
དང་སློབ་པ་དང་མངོན་པར་ཤེས་པ་དང་རྫུ་འཕྲུལ་ལ་སོགས་པ་བསམ་གྱི་མི་ཁྱབ་
པ་བརྙེས་ཀྱང་། ཐུགས་ནི་མཁའ་ཁྱབ་ཀྱི་སེམས་ཅན་རྣམས་འཁོར་བར་འཁྱམས་
ཏེ་སྡུག་བསྔལ་བརྒྱ་ཕྲག་མང་པོས་གཟིར་བ་རྣམས་ལ་ཤས་མི་བཟོད་པའི་ཐུགས་
རྗེ་ཆེན་པོ་དང་རྟག་ཏུ་རྗེས་སུ་འབྲེལ་བའི་སླད་དུ་ཏིང་ངེ་འཛིན་གྱི་འབྲས་བུ་ལུས་
སེམས་ཤིན་དུ་སྦྱངས་པའི་བདེ་བ་དང་མངོན་ཤེས་དང་རྫུ་འཕྲུལ་ལ་སོགས་པ་
257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དང་བཅས་པའི་ཤིན་དུ་བདེ་བ་དེ་དག་ལའང་ཁྱོད་མ་ཆགས་སོ། །ཏིང་ངེ་འཛིན་
གྱི་འབྲས་བུ་ལུས་སེམས་ཤིན་སྦྱང་གི་བདེ་བ་ལ་མ་ཆགས་པ་ཙམ་དུ་མ་ཟད་
གཞན་དང་ཐུན་མོང་མ་ལགས་པའི་བདེ་བ་འཁོར་བའི་རྒྱུ་ཉོན་མོངས་རྩ་བ་ནས་
དག་ཅིང་ཆོས་རྣམས་ཀྱི་གནས་ལུགས་སྟོང་པ་ཉིད་ལ་ཡིད་རྩེ་གཅིག་ཏུ་ཞུགས་
པའི་ཐར་པའི་བདེ་བ་གང་དེ་ལའང་ཁྱོད་མ་ཆགས་སོ། །ཐར་པའི་བདེ་བ་ལ་མ་
ཆགས་པ་ཙམ་དུ་མ་ཟད་རང་གཅིག་པུ་འཁོར་བ་ལས་ཐར་བའི་ཐར་པའི་བདེ་བ་
དེ་འདྲ་བ་ནི་བྱང་ཆུབ་སྒྲུབ་པ་ལ་བར་གཅོད་དུ་དགོངས་ནས་གཡང་ས་ལྟ་བུར་
གཟིགས་ཏེ་འཇིགས་ཤིང་སྐྲག་པར་མཛད་དོ། །རང་གཅིག་པུ་འཁོར་བ་ལས་
ཐར་བའི་ཉན་རང་གི་ཐར་པའི་བདེ་བ་དེ་འདྲ་བ་ནི་འཁོར་བར་འཁྱམས་པའི་
སེམས་ཅན་རྣམས་ ལ་བལྟོས་ན་ ཉོན་མོངས་རྩ་བ་ནས་དག་པ་དང་། གནས་
ལུགས་མངོན་སུམ་དུ་མཐོང་བ་ལས་བྱུང་བས་གྱ་ནོམ་པ་ཡིན་ཡང་། བླ་ན་མེད་
པའི་བྱང་ཆུབ་སྒྲུབ་པའི་དམ་པའི་སྤྱོད་པ་དང་ལྡན་པའི་རྒྱལ་སྲས་བདག་ཉིད་ཆེན་
པོ་ཐུབ་པའི་འཁྲུངས་རབས་སེམས་དཔའ་ཆེན་པོ་ཁྱོད་འདྲ་བ་རྣམས་ལ་ནི་གནོད་
པར་བྱས་ཏེ་གནོད་པར་ཟད་ཀྱི་སྨན་པའམ་ཕན་པ་གང་ཡང་མ་མཆིས་སོ། །ཚུལ་
འདི་ནི་ཐེག་པ་ཆེན་པོའི་ལམ་གྱི་གནད་མཐར་ཐུག་པ་ཤིན་ཏུ་རྟོགས་དཀའ་བའི་
གནས་ཡིན་པས་བློ་ཆུང་རྣམས་ལ་འདི་ལྟ་བུའི་དོགས་པ་སྐྱེ་སྟེ་འཁོར་བའི་ཕུན་
ཚོགས་དང་འདོད་ཡོན་ལ་ཆགས་པ་ནི་འཁོར་བར་འཆིང་བྱེད་ཉོན་མོངས་ཡིན་
པས་ལམ་ལ་བར་ཆད་བྱེད་པ་བདེན་ཡང་། ལམ་ཚུལ་བཞིན་དུ་བསྒོམས་པ་ལས་
ཉོན་མོངས་ས་བོན་དང་བཅས་པ་རྩ་བ་ནས་སྤངས་ཤིང་གནས་ལུགས་མཐར་ཐུག་
མངོན་སུམ་དུ་མཐོང་སྟེ་དེའི་ངང་དུ་སེམས་ཞུགས་པའི་ཐར་པའི་བདེ་བ་བྱང་ཆུབ་
- 258 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
སྒྲུབ་པ་ལ་བར་ཆད་དང་གཡང་ས་ཡིན་ཟེར་བ་ནི་མི་བདེན་ནོ་སྙམ་ན། བློ་ཆུང་
རྣམས་ལ་འདི་འདྲ་བའི་དོགས་པ་སྐྱེ་བ་ཤིན་དུ་བདེན་ཏེ་དོན་དེའི་ཕྱིར་ཐེག་པ་
ཆེན་པོའི་ཐུན་མོང་མ་ཡིན་པའི་ལམ་གྱི་གནད་རྣམས་ཤིན་ཏུ་རྟོགས་དཀའ་བར་
གསུངས་ཤིང་། མངོན་རྟོགས་རྒྱན་ལས། སངས་རྒྱས་རྣམས་ལ་ལྷག་པར་བྱས། །
དེ་ལ་དགེ་བའི་རྩ་བ་བསྐྲུན། །དགེ་བའི་བཤེས་ཀྱི་མགོན་བཅས་པ། །འདི་མཉན་
པ་ཡི་སྣོད་ཡིན་ནོ། །ཞེས་ཐེག་པ་ཆེན་པོའི་ལམ་གྱི་གནད་མཐར་ཐུག་པ་འདི་འདྲ་
བ་རྣམས་རྟོགས་པ་ལ་ཚོགས་རྒྱ་ཆེན་པོ་བསགས་པ་དང་དགེ་བའི་བཤེས་གཉེན་
མཁས་པས་རྗེས་སུ་ཟིན་པ་ཞིག་དགོས་པར་གསུངས་སོ། །འོ་ན་དེ་འདྲ་བའི་ཉན་
རང་གི་ཐར་པའི་བདེ་བ་དེས་བྱང་ཆུབ་སྒྲུབ་པ་ལ་བར་ཆད་བྱེད་པར་གང་ནས་
གསུངས་སྙམ་ན། འདི་ལྟར། ཡོན་ཏན་རིན་པོ་ཆེ་སྡུད་པ་ལས། གལ་ཏེ་བསྐལ་པ་
བྱེ་བར་དགེ་བའི་ལས་ལམ་བཅུ། །སྤྱོད་ཀྱང་རང་རྒྱལ་དགྲ་བཅོམ་ཉིད་ལ་འདོད་
སྐྱེད་ན། །དེ་ཚེ་ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན། །སེམས་བསྐྱེད་
དེ་ནི་ཕས་ཕམ་པས་ཀྱང་ཤིན་ཏུ་ལྕི། །ཞེས་དང་། གལ་ཏེ་བྱང་ཆུབ་སེམས་དཔའ་
ཏིང་འཛིན་བསམ་གཏན་གནས། །དགྲ་བཅོམ་རང་རྒྱལ་ཐེག་པར་འདོད་པའི་བློ་
སྐྱེད་ན། །མཉམ་པར་མ་བཞག་རྒོད་ཅིང་སེམས་གཡེངས་གྱུར་པ་སྟེ། །སངས་
རྒྱས་ཡོན་ཏན་ཡོངས་ཉམས་གཉེན་པ་གྲུ་ཞིག་བཞིན། །ཞེས་གསུངས་ཤིང་ཐེག་
པ་ཆེན་པོའི་མདོ་སྡེ་རྒྱན་ལས་ཀྱང་། སེམས་ཅན་ཆེད་དུ་དམྱལ་བའི་སྲིད་པར་
གནས་པ་ཡི། །སྡུག་བསྔལ་མི་བཟད་ཅིས་ཀྱང་རྒྱས་སྲས་གནོད་བྱེད་མིན། །ཞི་
སྲིད་ཡོན་ཏན་སྐྱོན་གྱིས་ཐེག་པ་དམན་ཞུགས་པའི། །རྣམ་རྟོག་དགེ་བ་སྣ་ཚོགས་
བློ་ལྡན་གནོད་བྱེད་ཡིན། །བློ་དང་ལྡན་པ་དམྱལ་བར་གནས་པ་དུས་ཀུན་དུ། །
259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བྱང་ཆུབ་དྲི་མེད་ཡངས་པའི་བར་དུ་གཅོད་བྱེད་མིན། །ཐེག་པ་གཞན་ལ་རབ་
བསིལ་རྣམ་རྟོག་བདག་ཕན་པ། །རབ་ཏུ་བདེ་བར་གནས་ཀྱང་བར་དུ་གཅོད་པར་
བྱེད། །ཅེས་དང༌། ཇི་ལྟར་བདག་ལ་ཕན་འདོད་དུག་དང་མཚོན་དང་ནི། །གནམ་
ལྕགས་ལྕེ་དང་དགྲ་ལས་རང་གི་ལུས་བཟློག་པ། །དེ་བཞིན་རྒྱས་སྲས་ཐེག་པ་
དམན་པ་རྣམ་གཉིས་ལས། །ལས་རྣམ་གསུམ་གྱི་བདག་ཉིད་བཟློག་པར་བྱེད་པ་
ཡིན། །ཞེས་ གསུངས་། སློབ་དཔོན་འདི་ཉིད་ ཀྱིས་ ཕར་ ཕྱིན་བསྡུས་ པར་ ཡང་།
ཤེས་པར་རབ་ཤེས་བྱ་བའི་དུས། །འདི་ཡིན་མྱ་ངན་འདས་དུས་མིན། །སེམས་
ཅན་མྱ་ངན་མ་འདས་སུ། །མྱ་ངན་འདའ་བར་མོས་མེད་ཅེས། །དེ་ལྟར་འཇིག་
རྟེན་ ཕན་བསམས་ཏེ། །སངས་རྒྱས་ཉིད་དུ་མོས་བསྐྱེད་ཅིང་། །རྒྱུན་མི་འཆད་
པའི་རྣལ་འབྱོར་གྱིས། །བསམ་གཏན་བསྒྲུབ་ལ་བརྩོན་པར་བྱ། །ཞེས་གསུངས་
ཤིང་། ཤེར་ཕྱིར་གྱི་མདོ་སྡེ་རིན་པོ་ཆེ་ལས་ཀྱང་། བྱང་ཆུབ་སེམས་དཔའ་རྣམས་
ཚོགས་མ་རྫོགས་པར་ཡང་དག་པའི་མཐའ་མངོན་དུ་བྱས་ན་དམན་ལམ་དུ་ལྷུང་
སྟེ་བྱང་ཆུབ་སྒྲུབ་པ་ལ་བར་དུ་གཅོད་པའི་ཚུལ་ཞིབ་པར་གསུངས་སོ། །དེ་ལའང་
དོགས་པ་འདི་ཡོད་དེ། བྱང་ཆུབ་སེམས་དཔའ་རྣམས་དམན་ལམ་དུ་ལྷུང་བར་
བྱེད་མོད་ཀྱང་དམན་ལམ་དུ་ལྷུང་ཡང་བྱང་ཆུབ་སྒྲུབ་པ་ལ་བར་ཆད་མ་བྱེད་དེ་
མཐར་ཐུག་ཐེག་པ་གཅིག་ཏུ་ངེས་པར་ངེས་དོན་གྱི་མདོ་སྡེ་རིན་པོ་ཆེ་རྣམས་དང་
དེའི་དགོངས་པ་འགྲེལ་པའི་ཤིང་རྟ་ཆེན་པོའི་གཞུང་རྣམས་ལས་གསུངས་པས་
ཉན་རང་རྣམས་ཀྱང་མཐར་འཚང་རྒྱ་བར་འགྱུར་བའི་ཕྱིར་རོ་སྙམ་ན། །མཐར་
ཐུག་ཐེག་པ་གཅིག་ཏུ་གསུངས་པས་ཉན་རང་གི་ལམ་རྣམས་ཀྱང་རེ་ཤིག་ཐེག་པ་
ཆེན་པོར་འཇུག་མི་ནུས་པར་ཐོག་མར་ལམ་དེ་ལ་ཞུགས། མཐར་ཐེག་པ་ཆེན་
- 260 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
པོའི་ལམ་ལ་འཁྲིད་དགོས་པ་རྣམས་ལ་དེ་དག་སངས་རྒྱས་སྒྲུབ་པའི་ཐབས་སུ་
འགྱུར་གྱི། དང་པོ་ནས་ཐེག་ཆེན་དུ་ཞུགས་ཏེ་བྱང་ཆུབ་སྒྲུབ་པ་རྣམས་ལ་དམན་
ལམ་དེ་དག་བྱང་ཆུབ་སྒྲུབ་པ་ལ་བར་ཆད་དུ་སོང་ནས་ལམ་ཆེས་འགྱང་བར་
འགྱུར་རོ། །རྒྱལ་སྲས་རྣམས་ཀྱིས་ཏིང་འཛིན་བསྒྲུབ་པའི་རིམ་པ་ཇི་ལྟར་བྱ་སྙམ་
ན། བྱང་སེམས་ལས་དང་པོ་པས་ཏིང་འཛིན་རྣམ་དག་གཅིག་བསྒྲུབ་པ་ལ་ཐོག་
མར་རྒྱུ་ཚོགས་ཚང་བར་བྱ་དགོས་པ་ནི། ལམ་སྒྲོན་ལས། ཞི་གནས་ཡན་ལག་
རྣམས་ཉམས་པས། །རབ་ཏུ་འབད་དེ་བསྒོམས་བྱས་ཀྱང་། །ལོ་ནི་སྟོང་ཕྲག་དག་
གིས་ཀྱང་། །ཏིང་འཛིན་འགྲུབ་པར་མི་འགྱུར་རོ། །དེ་ཕྱིར་ཏིང་འཛིན་ཚོགས་ལེའུ་
ལས། །གསུངས་པའི་ཡན་ལག་ལ་ལེགས་གནས། །དམིགས་པ་གང་རུང་གཅིག་
དག་ལ། །ཡིད་ནི་དགེ་ལ་བཞག་པར་བྱ། །ཞེས་གསུངས་པ་ལྟར་རོ། །དེ་ལ་ཞི་
གནས་ཀྱི་རྒྱུ་ཚོགས་ནི། མདོ་སྡེ་རྒྱན་ལས། བློ་ལྡན་གང་དུ་བསྒྲུབ་པའི་ཡུལ། །
ལེགས་པར་རྙེད་དང་གནས་བཟང་དང་། །ས་བཟང་བ་དང་གྲོགས་བཟང་དང་། །
རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པ་ལྟར། ཡོན་ཏན་ལྔ་དང་ལྡན་
པའི་དབེན་པའི་གནས་སུ་གནས་པ་དང་། ཚུལ་ཁྲིམས་དག་པ་སོགས་རྒྱུ་ཚོགས་
དྲུག་ལ་གནས་དགོས་པར་སྒོམ་རིམ་ལས་གསུངས་ལ། དྲུག་པོ་དེ་ལ་ནང་གསེས་
ཀྱིས་ ཕྱེ་ནས་ རྒྱུ་ ཚོགས་ བཅུ་ གསུམ་ དགོས་ པར་ ཉན་ ས་ ལས་ གསུངས། སློབ་
དཔོན་འདི་ཉིད་ ཀྱིས་ ཕར་ ཕྱིན་བསྡུས་པར། །རྣམ་དག་ཚུལ་ ཁྲིམས་ལྡན་ བྱས་
ཤིང་། །དགེ་ཕན་གྲོགས་དང་ལྡན་བྱས་ཏེ། །བྱ་བ་ཉུང་ཞིང་ཞི་བའི་ངང་། །དྲན་
པས་བྱིན་རླབས་ཚུལ་བཅངས་ཏེ། །ཤིང་དྲུང་བརྟུལ་ཞུགས་གནས་དག་གམ། །
ནེའུ་གསིང་ སྡུག་ གུའི་ ས་ གཞི་ འམ། །ཆེད་དུ་ མ་ བྱས་ མདངས་ དགའ་ བའི། །
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ནགས་ཀྱི་མེ་ཏོག་དྲི་ཞིམ་པའམ། །བསམ་གཏན་རྐྱེན་དུ་འོས་པ་ཡི། །ཆོག་ཤེས་
འགྲོ་བའི་གནས་དག་གམ། །འགྲོ་བའི་སྒྲ་སྐད་མི་འབྱུང་བར། ཟབ་མོར་གནས་
པའི་གནས་དག་གམ། །དགོན་པའི་ས་གཞི་བཟང་པོའམ། །སྟོང་པའི་གནས་དང་
ཁྱིམ་དག་གམ། །སྨན་ལྗོངས་རི་ཁྲོད་དབེན་པ་དག །སེང་གེའི་ང་རོ་གྲག་གནས་
སམ། །འདུ་འཛིའི་ཉོན་མོངས་དབེན་གྱུར་པའི། །གང་ཡང་རུང་བའི་གནས་དག་
ཏུ། །སྐྱིལ་མོ་ཀྲུང་དུ་བདེར་འདུག་སྟེ། །དྲང་པོའི་ལུས་ནི་བསྲང་བྱས་ཤིང་། །དྲན་
པའི་བསྲུང་བ་སེམས་གཞི་ལ། །ཉེ་བར་ཡང་དག་བཞག་བྱ་སྟེ། །ཞེས་ཞི་གནས་
ཀྱི་རྒྱུ་ཚོགས་དེ་དག་ཚང་དགོས་པར་གསུངས་སོ། །དེ་ལྟར་རྒྱུ་ཚོགས་ཚང་བར་
བྱས་ནས་ཞི་གནས་དངོས་གཞི་སྒྲུབ་ཚུལ་ཡང་། སློབ་དཔོན་འདི་ཉིད་ཀྱི་ཕར་ཕྱིན་
བསྡུས་པར། ཡང་དང་ཡང་ཞིང་ངལ་བསོ་ན། །གཙུབས་པས་མི་ཕྱིན་མི་འགྱུར་
ཏེ། །རྣལ་ འབྱོར་ ཚུལ་ ལའང་ དེ་ བཞིན་ དུ། ཁྱད་ པར་ མ་ ཐོབ་ བཏང་ མི་ བྱ། །
དམིགས་ པ་ གཅིག་ ལ་ བརྟན་ ཚུལ་ དུ། །ཡིད་ ཀྱི་ བསམ་ པ་ བརྟན་ པར་ བྱ། །
དམིགས་པ་མང་པོ་བརྒྱུད་པ་ལས། །ཡིད་ནི་ཉོན་མོངས་འཁྲུག་པར་འགྱུར། །
ལྷག་ མཐོང་ བརྩོན་ པའི་ སྟོབས་ ཀྱི་མཐུས། །ཞུམ་ པར་ གྱུར་ ན་ གཟེངས་ ཡང་
བསྟོད། །རྒོད་པར་གང་ཚེ་གྱུར་པའི་ཡིད། །ཞི་གནས་ཚུལ་གྱིས་བཟློག་པར་བྱ། །
ཏིང་འཛིན་མཐུ་ནི་མི་གཡོ་ཞིང་། །ཡང་དག་གྱུར་ན་བཏང་སྙོམས་བཞག །ཅེས་
གསལ་བར་གསུངས་སོ། །སློབ་དཔོན་འདི་ཉིད་ཀྱིས་གཞུང་འདིར་ཞི་གནས་ཀྱི་
རྒྱུ་ཚོགས་དང་དངོས་གཞིའི་སྒྲུབ་ཚུལ་དེ་དག་མ་གསུངས་པར་ཐར་པའི་བདེ་བ་
ལ་མི་ཆགས་པ་དང༌། ཐུགས་སྙིང་རྗེའི་དབང་དུ་སོང་བ་ཉིད་གསུངས་པ་ཅི་ཡིན་
སྙམ། དེ་ནི་ཐེག་པ་ཆེན་པོའི་ཐུན་མོང་མ་ཡིན་པའི་བསམ་གཏན་སྟོན་བཞེད་པ་
- 262 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཡིན་ཏེ། ཡོན་ཏན་རིན་པོ་ཆེ་སྡུད་པ་ལས། གཞན་ཡང་གཟུགས་དང་སྒྲ་དང་དེ་
བཞིན་དྲི་དང་ རོ། །རེག་དང་ འདོད་ཡོན་ལྔ་ལ་མངོན་པར་བརྩོན་གྱུར་ཀྱང་། །
དགྲ་བཅོམ་རང་རྒྱལ་ཐེག་བྲལ་བྱང་ཆུབ་སེམས་དགའ་ན། །དཔའ་བོ་རྟག་ཏུ་
མཉམ་ བཞག་ ཡིན་ པར་ ཤེས་ པར་ བྱ། །ཞེས་ དང་། གལ་ཏེ་ བྱང་ ཆུབ་ སེམས་
དཔའ་འདོད་ཡོན་ལྔ་སྤྱོད་ཀྱང་། །སངས་རྒྱས་ཆོས་དང་འཕགས་པའི་དགེ་འདུན་
སྐྱབས་སོང་སྟེ། །སངས་རྒྱས་འགྲུབ་བྱ་སྙམ་དུ་ཀུན་མཁྱེན་ཡིད་བྱེད་ན། །མཁས་
པ་ཚུལ་ཁྲིམས་ཕ་རོལ་ཕྱིན་ནས་རིག་པར་བྱ། །ཞེས་གསུངས་པ་ལྟར། རང་ཡལ་
བར་དོར་ནས་གཞན་གཅེས་པར་འཛིན་པའི་བསམ་པས་སེམས་ཅན་རྣམས་ཀྱི་
དོན་དུ་རྫོགས་བྱང་སྒྲུབ་པར་ཐུགས་འདུན་རྩེ་གཅིག་པ་དེ་ཉིད་ཐེག་པ་ཆེན་པོའི་
ཐུན་མོང་མིན་པའི་བསམ་གཏན་ཡིན་པར་གསུངས་པ་ལྟར་རོ། །སྟོན་པ་ཐུབ་པའི་
དབང་པོས་སྔོན་སློབ་པ་ལམ་གྱི་གནས་སྐབས་སུ་ཐུན་མོང་དང་ཐུན་མོང་མ་ཡིན་
པའི་བསམ་གཏན་སྒྲུབ་ཚུལ་ཇི་ལྟར་མཛད་པ་ནི། ཐུབ་པའི་དབང་པོ་སྔོན་རྒྱལ་པོ་
ཆེན་པོ་ཞིག་གི་རིགས་སུ་འཁྲུངས་པའི་ཚེ་རྒྱལ་པོའི་ཡོ་ལངས་ཆེན་པོས་ཀུ་མུ་དའི་
དུས་སྟོན་བཤམས་པ་ན་རྒྱལ་པོའི་དཔལ་དེ་དག་གཟིགས་པ་ཙམ་གྱིས་སྐྱོ་ཤས་
ཆེན་པོ་འཁྲུངས་ཏེ། ཀྱེ་མའོ་འཇིག་རྟེན་ཉོན་མོངས་དག །གནས་པ་མི་བརྟན་མི་
འགའ་གྱུར། །ཀུ་མུ་ད་ཡི་དཔལ་འདི་ཡང་། །དྲན་པར་བྱ་བ་ཉིད་དུ་འགྱུར། །འགྲོ་
བ་འདི་ལྟ་བུ་ནི་འཁོད་པ་ལ། །སྐྱེ་བོ་འཇིགས་པ་མེད་པ་རེ་འཚར་ཀྱེ། །ལམ་
རྣམས་ཐམས་ཅད་འཆི་བདག་ ཉིད་ ཀྱིས་བཀག །དོགས་པ་མེད་ པར་ རབ་ཏུ་
དགའ་ཞིང་སྤྱོད། །ན་དང་རྒ་དང་འཆི་བས་གནོད་བྱེད་དགྲ། །མཐུ་ཆེན་དགག་ཏུ་
མི་ནུས་ཡོད་བཞིན་ལ། །འཇིག་རྟེན་ཕ་རོལ་ཉམ་ངར་ངེས་འགྲོ་ན། །སེམས་ཤེས་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
སུ་ ཞིག་ འདི་ ལ་ དགའ་ བར་ སེམས། །ཞེས་ གསུངས་ ནས། རྒྱལ་ པོའི་ དཔལ་
ཐམས་ཅད་འཆིལ་མའི་ཐལ་བ་བཞིན་དུ་དོར་ཏེ་མི་རྟག་པ་དང་འཁོར་བའི་སྡུག་
བསྔལ་བསམ་པས་རྒྱུད་བསྐུལ་ཏེ་དབེན་པའི་གནས་སུ་ཇི་སྲིད་འཚོའི་བར་དུ་
བསམ་གཏན་བསྒོམས་པར་སྐྱེས་རབས་སོ་བཞི་པའི་ལྕགས་ཀྱི་ཁྱིམ་དུ་སྐྱེ་བའི་
སྐྱེས་རབས་ལས་གསུངས་པ་དང༌། ཡང་ཐུབ་པའི་དབང་པོ་སྔོན་བྲམ་ཟེ་འབྱོར་པ་
ཅན་ཞིག་ཏུ་འཁྲུངས་པའི་ཚེ་ཁྱིམ་གྱི་འབྱོར་པ་ཐམས་ཅད་བློས་བཏང་སྟེ་དབེན་
པའི་ནགས་ཚལ་ཞིག་ཏུ་པདྨའི་རྩ་བ་དང་ཆུ་ཙམ་གྱིས་འཚོ་བ་བྱས་ཏེ་ཇི་སྲིད་
འཚོའི་བར་དུ་བསམ་གཏན་ལ་རྩེ་གཅིག་ཏུ་བཞུགས་པར་སྐྱེས་རབས་སོ་བཞི་
པའི་པདྨའི་རྩ་བའི་སྐྱེས་རབས་ལས་གསུངས་པ་ལྟ་བུ་དང་། ཡང་ཐུབ་པའི་དབང་
པོ་སྔོན་བྲམ་ཟེ་ཆེན་པོ་ཞིག་ཏུ་འཁྲུངས་པའི་ཚེ་ཁྱིམ་གྱི་འབྱོར་པ་ཐམས་ཅད་དོར་
ཏེ་དབེན་པའི་གནས་ཤིག་ཏུ་རབ་ཏུ་བྱུང་བ་ན་དེར་ཡང་རྙེད་བཀུར་མང་པོ་བྱུང་སྟེ་
ཐུགས་སྐྱོ་བར་གྱུར་ནས་ཚེ་འདིའི་ཕུན་ཚོགས་ཐམས་ཅད་བློས་བཏང་སྟེ་འཛམ་
བུའི་གླིང་ཡང་འདས་ནས་ལྷོ་ཕྱོགས་ཀྱི་རྒྱ་མཚོའི་དབུས་ཀྱི་གླིང་ཞིག་ཏུ་རྩའི་རྩ་བ་
དང་། ཤིང་གི་ལོ་མ་དང་ཆུ་ཙམ་གྱིས་འཚོ་བ་བྱས་ཏེ་བསམ་གཏན་ལ་རྩེ་གཅིག་
བཞུགས་པ་ན་བརྒྱ་བྱིན་གྱིས་དེའི་ཉམས་སད་པའི་ཕྱིར་ཤིང་ལོ་རྣམས་སྦས་ཏེ་མི་
མངོན་པར་བྱས་པ་ན་ཞག་འགའི་བར་དུ་འཚོ་བ་མེད་ཀྱང་སེམས་ཀྱི་སྟོབས་མ་
ཉམས་པར་དགའ་བཞིན་སྤྲོ་བཞིན་དུ་བསམ་གཏན་ལ་བཞུགས་པ་བརྒྱ་བྱིན་གྱིས་
མཐོང་ནས་དད་དེ་ཕྱག་བཙལ་ནས་ཅི་འདོད་པའི་མཆོག་སྦྱིན་པར་བྱས་པ་ན།
སེམས་དཔའ་ཆེན་པོ་དེས་ཁོ་བོ་ལ་འཁོར་བའི་ཕུན་ཚོགས་གང་ཡང་མི་དགོས་ཀྱི་
སངས་རྒྱས་ཀྱི་གོ་འཕང་འདོད་པས་དེ་བྱིན་ཅིག་བྱས་པ་ན་བརྒྱ་བྱིན་ལ་དེའི་
- 264 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
དབང་མེད་ནས་མཆོག་གཞན་བཞེས་སུ་གསོལ་ཞེས་ཞུས་པ་ན། སེམས་དཔའ་
ཆེན་པོ་དེས་སངས་རྒྱས་ཀྱི་གོ་འཕང་མ་གཏོགས་གཞན་གང་ཡང་མི་དགོས་ཀྱི་ད་
ཕྱིན་ཆད་བརྒྱ་བྱིན་ངའི་དྲུང་དུ་མ་འོང་ཞིག་གསུངས་པ་ན། བརྒྱ་བྱིན་ཆེས་ངོ་
མཚར་ནས་འཇིག་རྟེན་འདི་སྐྱེ་བོ་ཕལ་ཆེར་ང་ལ་གསོལ་བ་འདེབས་ན་སེམས་
དཔའ་ཆེན་པོ་ཁྱོད་ངས་མཆོད་ཀྱང་མི་བཞེས་པར་ ང་དྲུང་དུའང་མ་འོང་ཞིག་
གསུངས་པ་ཅི་ཡིན་ཞུས་པ་ན། སེམས་དཔའ་ཆེན་པོས། ང་བརྒྱ་བྱིན་ལ་མ་དགའ་
བ་མིན་གྱི། ལྷའི་དབང་པོ། ཁྱོད་གཟུགས་བཟང་ཞིང་རིན་པོ་ཆེ་མང་པོས་བརྒྱན་
པ་འདི་མཐོང་ན་འདོད་ཡོན་ལ་ཆགས་ནས་བྱང་ཆུབ་ཀྱི་སེམས་ཉམས་དོགས་པ་
ཡིན་ཞེས་གསུངས་ཏེ་ཇི་སྲིད་འཚོའི་བར་དུ་དབེན་པའི་གནས་དེར་བསམ་གཏན་
ལ་རྩེ་གཅིག་ཏུ་བཞུགས་པར་ཨ་གསྟའི་འཁྲུངས་རབས་ལས་འབྱུང་བ་ལྟར་རོ། །
ལྷའི་བདེ་བ་དང་བསམ་གཏན་གྱི་བདེ་ལ་མ་ཆགས་པར་སེམས་ཅན་གྱི་དོན་ལ་རྩེ་
གཅིག་པའི་ཐུན་མོང་མིན་པའི་བསམ་གཏན་མཛད་ཚུལ་ནི། ཐུབ་པའི་དབང་པོ་
སྔོན་ཚངས་པར་འཁྲུངས་པའི་ཚེ་འཛམ་བུའི་གླིང་དུ་རྒྱལ་པོ་ཞིག་ལྟ་བ་ངན་པས་
བསླས་པ་གཟིགས་ནས་དེའི་ལྟ་བ་ངན་པ་དེ་བསལ་བའི་ཕྱིར་བསམ་གཏན་གྱི་
བདེ་བ་ལ་མ་ཞེན་པར་འཛམ་བུའི་གླིང་དུ་བྱོན་ནས་རྒྱལ་པོ་འཁོར་བཅས་ལ་ཆོས་
བཤད་དེ་ལྟ་བ་ངན་པ་དང་ཕྲལ་ནས་ཡང་དག་པའི་ལམ་ལ་བཙུད་པ་ལྟ་བུ་སྟེ་
འཁྲུངས་རབས་སོ་བཞི་པའི་ཚངས་པའི་སྐྱེས་རབས་ལས་འབྱུང་བ་ལྟར་རོ། །དེ་
དག་ཀྱང་མཚོན་བྱེད་ཙམ་སྨོས་པ་ཡིན་གྱི། ཐུབ་པའི་དབང་པོས་བསྐལ་ཆེན་
གྲངས་མེད་གསུམ་གྱི་རིང་ལ་སྐྱེ་བ་གྲངས་མེད་པར་བདག་པས་གཞན་གཅེས་
པའི་བྱང་ཆུབ་ཀྱི་སེམས་རིན་པོ་ཆེས་ཅི་བྱེད་སེམས་ཅན་གྱི་དོན་དང་རྫོགས་བྱང་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གི་རྒྱུ་ཁོ་ནར་དམིགས་པའི་ཐུན་མོང་མིན་པའི་བསམ་གཏན་རྒྱུན་མི་འཆད་དུ་
སྒོམ་པར་མཛད་པར་ཐེག་པ་ཆེན་པོའི་མདོ་སྡེ་རྣམས་ལས་རྒྱ་ཆེར་འབྱུང་བ་ལྟར་
རོ། །དེས་ན་སྟོན་པ་ཐུགས་རྗེ་ཅན་དེའི་རྣམ་ཐར་བཟང་པོ་དེ་དག་བསམ་ནས་
རང་ཡལ་བར་དོར་ཏེ་གཞན་གཅེས་པར་འཛིན་པའི་བྱང་ཆུབ་ཀྱི་སེམས་རིན་པོ་
ཆེ་དགེ་སྦྱོར་གྱི་མཐིལ་དུ་བཟུང་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་
སློབ་པ་ལ་བློ་གྲོས་དང་རྩོལ་བ་ཅི་ཡོད་ཀྱི་སྒྲིམས་ཤིང་ཐ་ན་སྨོན་ལམ་གྱི་ཡུལ་
ཚུན་ཆད་དུ་བྱའོ། ། །
དྲུག་པ་སྟོན་པ་ཐུབ་པའི་དབང་པོ་ལ་ཤེས་རབ་ཀྱི་ཉམས་ལེན་མཛད་ཚུལ་
ལས་བརྩམས་ཏེ་བསྟོད་པ་ནི། །འདྲེས་པ་ལས་ནི་ལེགས་བཤད་ཉིད། །སྙིང་པོ་
སྐྱོན་མེད་ཉེ་ཚེ་ཞིག ཁྱོད་ཀྱིས་ཀུན་བཞེས་ཐུགས་ལ་བཞག །ཉེས་བཤད་དུག་
བཞིན་ཡོངས་ སུ་ སྤངས། །རིན་ཆེན་ སྙིང་ པོ་མཁྱེན་ཁྱོད་ ཀྱིས། །ལེགས་བཤད་
སྲོག་གིས་འཇལ་བ་ན། །སྐྱེ་བ་དེ་དང་དེ་དག་ཏུ། །བྱང་ཆུབ་སླད་དུ་དཔའ་རྩལ་
བསྟན། ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ཀྱིས་སྔོན་སློབ་
པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་སློབ་པར་མཛད་པའི་ཚེ་ལམ་
སྟོན་པའི་བཤེས་གཉེན་མང་པོ་བཙལ་ནས་མན་ངག་འཚོལ་བར་མཛད་པ་ན་ཡང་
དག་པའི་མན་ངག་ཚུལ་བཞིན་དུ་སྟོན་པའི་དགེ་བའི་བཤེས་གཉེན་དང་། ལེགས་
ཉེས་འདྲེས་མ་སྟོན་པར་བྱེད་པ་དང་། ལམ་ལོག་པ་སྟོན་པའི་མི་དགེ་བའི་བཤེས་
གཉེན་སྣ་ཚོགས་དང་ཕྲད་པ་ན་ལེགས་ཉེས་འདྲེས་པ་སྟོན་པ་དེ་དག་ལས་ནི་
ལེགས་པར་བཤད་པ་སྐྱོན་མེད་པ་སྙིང་པོ་གང་ཡིན་པ་ཉིད་ཉི་ཚེ་ཞིག་ངང་པས་ཆུ་
ལས་འོ་མ་ལེན་པ་ལྟར་བཞེས་ནས་ལེགས་བཤད་གང་ཡིན་པ་དེ་ཀུན་ཐུགས་ལ་
266 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བཞག་གོ །མི་དགེ་བའི་བཤེས་གཉེན་དང་ཕྲད་ནས་ལམ་ལོག་པ་བསྟན་པའི་
ཉེས་བཤད་རྣམས་ནི་དུག་བཞིན་དུ་ཡོངས་སུ་སྤངས་སོ། །ཡང་དག་པའི་ལམ་
ཚུལ་བཞིན་དུ་སྟོན་པའི་དགེ་བའི་བཤེས་གཉེན་དང་འཇལ་བའི་ཚེ་བདག་ཉིད་
ཆེན་པོ་ཁྱོད་ཀྱིས་དགེ་བའི་བཤེས་གཉེན་གྱིས་བསྟན་པའི་ལེགས་བཤད་ཆོས་
རྣམས་ཀྱི་སྙིང་པོ་རིན་པོ་ཆེ་གང་ཡིན་པ་དེ་དག་མཁྱེན་ནས་དེ་འདྲ་བའི་ལེགས་
བཤད་རྣམས་རང་གི་སྲོག་གིས་ཀྱང་འཇལ་བར་མཛད་ན་ལོངས་སྤྱོད་གཞན་གྱིས་
ལྟ་ཅིས་སྨོས། དེ་ཡང་སྐྱེ་བ་ར་རི་ཙམ་མིན་པར་བསྐལ་ཆེན་གྲངས་མེད་གསུམ་གྱི་
རིང་ལ་སྐྱེ་བ་མཐའ་ཡས་པ་བཞེས་པ་དེ་དང་དེ་དག་ཏུ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་སྒྲུབ་པའི་སླད་དུ་ཆོས་འཚོལ་ཕྱིར། ལུས་སྲོག་ལོངས་
སྤྱོད་ཐམས་ཅད་གཏོང་བའི་དཔའ་རྩལ་ལན་གྲངས་མང་པོར་བསྟན་ཏོ། །དེ་ཡང་
སངས་རྒྱས་ཀྱི་གོ་འཕང་སྒྲུབ་པ་ལ་ཉེས་སྐྱོན་ཐམས་ཅད་སྤོང་བ་དག་ཡོན་ཏན་
མཐའ་ཡས་པ་བསྒྲུབས་དགོས་ལ། དེ་ལ་ལེགས་ཉེས་དཔྱོད་པའི་ཤེས་རབ་གལ་
ཆེ་བ་ནི། འཕགས་པ་ཀླུ་སྒྲུབ་ཀྱིས། མཐོང་དང་མི་མཐོང་ཡོན་ཏན་འདི། །ཀུན་གྱི་
རྩ་བ་ཤེས་རབ་ཡིན། །དེ་ལྟར་གཉིས་ཀ་བསྒྲུབ་པའི་ཕྱིར། །ཤེས་རབ་ཡོངས་སུ་
བཟུང་བར་བྱ། །ཆོས་དོན་འདོད་དང་ཐར་པ་ཡི། །འབྱུང་གནས་ཆེན་པོ་རིག་པ་
ཡིན། །དེ་ལྟར་དང་པོ་གུས་པ་ཡིས། །ཤེས་རབ་ཡུམ་ཆེན་བཟུང་བར་བྱ། །ཞེས་
གསུངས། རྒྱལ་སྲས་ཀྱི་སྤྱོད་པ་ལ་སློབ་པའི་ཚེ། ཤེས་རབ་ནི་མིག་དང་འདྲ་སྟེ་
ལམ་ལ་འགྲོ་བའི་ཚེ་མིག་གིས་བལྟས་ནས་འགྲོ་དགོས་ཀྱི་མིག་མེད་ན་ལམ་
བགྲོད་ཐབས་མེད་པ་ལྟར། སྦྱིན་པ་ལ་སོགས་པའི་རྒྱལ་སྲས་ཀྱི་སྤྱོད་པ་རླབས་པོ་
ཆེ་རྣམས་སྐྱོན་ཡོན་སོ་སོར་འབྱེད་པའི་ཤེས་རབ་ཀྱི་མིག་ཡོད་ན་སངས་རྒྱས་ཀྱི་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལམ་དུ་འགྱུར་གྱི། དེ་མེད་ན་ལོང་བས་ལམ་བགྲོད་མི་ནུས་པ་ལྟར་འགྱུར་བ་ནི།
ཡོན་ཏན་རིན་པོ་ཆེ་སྡུད་པ་ལས། གང་ཚེ་ཤེས་རབ་ཀྱིས་ནི་རབ་ཏུ་ཟིན་གྱུར་པ། །
དེ་ཚེ་མིག་རྙེད་གྱུར་ཅིང་འདི་ཡི་མིང་ཐོབ་བོ། །དཔེར་ན་རི་མོའི་ལས་ནི་ཡོངས་
ཟིན་ མིག་ མེད་ པ། །ཇི་ སྲིད་ མིག་མ་ བྲིས་ པར་ རྔན་ པ་ མི་ཐོབ་བཞིན། །ཞེས་
གསུངས། རྒྱལ་སྲས་ཀྱི་སྤྱོད་པ་ཐམས་ཅད་ཤེས་རབ་ཀྱི་མགོན་དང་བཅས་པར་
བསྒྲུབ་དགོས་པ་ནི། སློབ་དཔོན་འདི་ཉིད་ཀྱིས་ཕར་ཕྱིན་བསྡུས་པར། སྦྱིན་ལ་
སོགས་པའི་བསོད་ནམས་འདི་དག་ནི། །ཤེས་རབ་མགོན་བཅས་ལྷག་པར་མཐུ་
ལྡན་འགྱུར། །གསེར་གྱི་རྒྱན་བཟང་རྣམ་པ་སྣ་ཚོགས་ལ། །རིན་ཆེན་ཕྲ་བཀོད་
འོད་ཀྱིས་གསལ་བ་བཞིན། །སོ་སོའི་དོན་ལ་དེ་དག་ཡོན་ཏན་མཐུ། །ཤེས་རབ་
འདི་ཉིད་རྒྱ་ཆེན་སྒྲུབ་པར་བྱེད། །དབང་པོ་རང་རང་ཡུལ་གྱི་བྱེ་བྲག་ལ། །མཐུ་
ལྡན་ཡིད་ཀྱིས་གསལ་བར་བསྟན་པ་བཞིན། །ཞེས་གསུངས། ལུས་ཀྱི་དབང་པོ་
གཞན་ཐམས་ཅད་ཡིད་དབང་གིས་དབང་བསྒྱུར་བ་ལྟར་རྒྱལ་སྲས་ཀྱི་སྤྱོད་པ་
གཞན་ཐམས་ཅད་ཤེར་ཕྱིན་གྱིས་དབང་བསྒྱུར་བ་ཡིན་པ་ནི། གཞུང་དེ་ཉིད་ལས།
ལུས་འདི་སྲོག་དང་བྲལ་ན་མཐུ་མེད་ཅིང་། །རང་གི་དགོས་པ་སྒྲུབ་པ་མི་མཛེས་
པ། །དེ་བཞིན་ཤེས་རབ་མེད་པས་རྨོངས་གྱུར་ན། །དོན་སྒྲུབ་འཇིག་རྟེན་དག་ན་
མཛེས་པ་མེད། །དད་ལ་སོགས་པའི་དབང་པོའི་རྣམ་པ་ཡང་། །དབང་པོ་གཞན་
ལ་བློ་བཞིན་ཤེས་རབ་གཙོ། །དེ་ཡི་མགོན་ལྡན་ཡོན་ཏན་སྐྱོན་ཤེས་པས། །ཉོན་
མོངས་ཟད་པའི་ཚུལ་ལ་མཁས་པར་འགྱུར། །ཞེས་གསུངས། །མདོར་ན་ས་ལམ་
འབྲས་བུ་དང་བཅས་པ་ཐམས་ཅད་སོ་སོར་རྟོག་པའི་ཤེས་རབ་ཀྱི་མཐུ་ལས་
འབྱུང་བ་ཡིན་པ་ནི། གཞུང་དེ་ཉིད་ལས། རྒྱལ་སྲས་མཐུ་མཆོག་དེ་འདྲ་རྨད་བྱུང་
- 268 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དག །ཐམས་ཅད་ཤེས་རབ་དེ་ཡི་མཐུ་ལས་བྱུང་
། །བུ་ལ་བྱམས་པའི་མ་འདྲ་
ཤེས་རབ་ལས། །དེ་འདྲའི་ཕུན་སུམ་ཚོགས་འབྱུང་ཅི་མཚར་གྱི། །བདེ་གཤེགས་
སྟོབས་བཅུ་སྟོབས་ཀྱི་ཕུལ་བྱུང་བ། །མཚུངས་མེད་མཆོག་ཏུ་བྱ་བ་ཐམས་ཅད་
དང་། །ཡོན་ཏན་ཚོགས་གཞན་མ་ལུས་ཐམས་ཅད་ཀྱང་། །དེ་འདྲའི་ཤེས་རབ་རྒྱུ་
ལས་བརྟེན་ཅིང་འབྱུང་། །འཇིག་རྟེན་དག་ན་སྒྱུ་རྩལ་གཏེར་མཆོག་དང༌། །གཙུག་
ལག་མིག་འདྲ་ཇི་སྙེད་ཡོད་པ་དང་། །ཡོངས་སུ་སྐྱབས་བྱེད་བློ་དང་སྔགས་ལ་
སོགས། །རྣམ་བཀོད་ཆོས་ཀྱི་ཁྱད་པར་ཐ་དད་དང༌། །རྣམ་གྲངས་རྣམ་མང་རྣམ་
ཐར་སྒོ་དག་དང༌། །འཇིག་རྟེན་ཕན་པའི་རྣམ་པ་དེ་དང་དེས། །རྒྱལ་སྲས་མཐུ་
ཆེན་རྣམ་པར་སྟོན་བྱེད་པ། །དེ་དག་ཐམས་ཅད་ཤེས་རབ་མཐུ་ལས་བྱུང་། །ཞེས་
སོགས་རྒྱ་ཆེར་གསུངས་པ་ལྟར་རོ། །སྟོན་པ་ཐུགས་རྗེ་ཅན་འདིས་སྔོན་སློབ་པ་
ལམ་གྱི་གནས་སྐབས་སུ་ལེགས་བཤད་འཚོལ་བའི་ཚེ་ལེགས་ཉེས་འདྲེས་མ་སྟོན་
པ་ལས་ལེགས་བཤད་ཀྱི་སྙིང་པོ་བཞེས་པ་ན་སྔོན་སྟོན་པས་སློབ་ལམ་དུ་ཆོས་
འཚོལ་བའི་ཚེ་ཆོས་ཚིག་རེ་སྟོན་པ་བྱུང་ཡང་གང་ཟག་དེའི་སྐྱོན་ལ་མ་གཟིགས་
པར་དེའི་ལེགས་བཤད་ཀྱི་ཆ་དེ་ཉིད་བཞེས་ནས་གུས་པ་མཛད་པར་མང་དུ་
གསུངས་པ་ལྟ་བུ་དང༌། སྟོན་པ་སྔོན་སེང་གེ་ཡི་དམ་བརྟན་པར་འཁྲུངས་པའི་ཚེ་
རྔོན་པ་ཞིག་གིས་ལུས་ལ་ཆོས་གོས་བགོས་ཏེ་དུག་མདའ་བསྣུན་པ་ན་སེམས་
དཔའ་ཆེན་པོ་སེང་གེའི་ལུས་ཅན་དེས་ཆོས་གོས་དེ་མཐོང་བ་ཙམ་གྱིས་གོས་ངུར་
སྨིག་འདི་ནི་འགྲོ་བ་ལྷ་དང་བཅས་པའི་ཕྱག་གི་གནས་ཡིན་ནོ་ཞེས་རྔོན་པ་དེ་ལ་
གནོད་པ་མ་བྱས་པར་སྲོག་གཏོང་བར་མཛད་པ་ལྟ་བུ་དང༌། ཡང་སྟོན་པ་སྔོན་
ཚོང་དཔོན་ཆེན་པོ་ཞིག་ཏུ་འཁྲུངས་པའི་ཚེ་ཚོང་དཔོན་རྒྱལ་པོའི་ཕོ་བྲང་དུ་འགྲོ་
-269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བའི་བཤུལ་དུ་ནང་མི་རྣམས་གཏམ་འཁྲུལ་པའི་རྗེས་སུ་སོང་སྟེ་ཚོང་དཔོན་ཁྱིམ་
དོར་ནས་རབ་ཏུ་བྱུང་ངོ་ཞེས་ངུ་ཞིང་། ནང་མི་རྣམས་ཀྱིས་དུད་མོ་བསྒྲགས་པ་ན་
གཉེན་རྣམས་དང་ཡུལ་མི་གཞན་རྣམས་ཀྱང་འདུས་ཏེ་ཆོ་ངེ་ཆེན་པོ་བསྒྲགས་པ་
ཚོང་དཔོན་རྒྱལ་པོའི་ཕོ་བྲང་ནས་ཚུར་འོངས་ཏེ་ཁྱིམ་གྱི་ཉེ་ལོགས་སུ་སླེབས་པ་ན་
སྒྲ་ཆེན་པོ་དེ་ཐོས་ནས་ཅི་ཡིན་སྙམ་དུ་གཡོག་ཅིག་བལྟར་བཏང་བ་ན་ཚོང་དཔོན་
རབ་ཏུ་བྱུང་ངོ་ཞེས་ཆོ་ངེ་འདོན་ནོ་ཟེར་བ་ཐོས་པས་ཚོང་དཔོན་སེམས་དཔའ་ཆེན་
པོ་དེས་བདག་རྒྱལ་བའི་བསྟན་པ་ལ་རབ་ཏུ་བྱུང་ངོ་ཞེས་མི་རྣམས་བདག་ལ་ཡོན་
ཏན་བརྗོད་ན་དེ་བདག་ཡོན་ཏན་དེ་དོར་ནས་ཁྱིམ་དུ་གནས་པ་ག་ལ་རིགས་ཞེས་
དེ་མ་ཐག་རབ་ཏུ་འབྱུང་བར་མཛད་པ་ལྟ་བུའོ། །སྟོན་པས་སྔོན་ཆོས་འཚོལ་བའི་
ཚེ་ ཉེས་བཤད་དུག་བཞིན་དུ་ སྤངས་པ་ནི། སྟོན་ པ་ སྔོན་ཚོང་དཔོན་ཞིག་ཏུ་
འཁྲུངས་པའི་ཚེ་ རང་སངས་རྒྱས་ཤིག་ལྷུང་བཟེད་ཐོགས་ཏེ་སྒོ་དྲུང་དུ་བསོད་
སྙོམས་ལ་བྱོན་པ་མཐོང་བ་ན་དེ་མ་ཐག་རང་གི་བཟའ་བར་བཤམས་པའི་བཟའ་
བ་དང་བཅའ་བ་ཕུན་སུམ་ཚོགས་པ་ཞིག་ཡོད་པ་དེ་རང་གིས་མ་ཟོས་པར་རང་
སངས་རྒྱས་དེ་ལ་འབུལ་དུ་བྱོན་པ་ན་བདུད་སྡིག་ཏོ་ཅན་གྱིས་སེམས་དཔའ་ཆེན་
པོའི་སྦྱིན་པ་ལ་བར་ཆད་བྱ་བའི་ཕྱིར་སེམས་དཔའ་ཆེན་པོ་དང་རང་སངས་རྒྱས་
གཉིས་ཀྱི་བར་དེར་སེམས་ཅན་དམྱལ་བ་ཆེན་པོ་མེ་རབ་ཏུ་འབར་བ་འཇིགས་སུ་
རུང་བ་ཞིག་སྤྲུལ་ནས་བདུད་སྡིག་ཏོ་ཅན་རང་ཉིད་ལྷའི་ལུས་ངོ་མཚར་བ་བར་
སྣང་ལས་འོངས་ཏེ་སེམས་དཔའ་ཆེན་པོ་ལ་ཀྱེ་ཁྱིམ་བདག་སེམས་ཅན་དམྱལ་བ་
ཆེན་པོ་འདི་ནི་འབོད་སྒྲོགས་ཆེན་པོ་ཞེས་བྱ་བ་ཡིན་ནོ། །ཕོངས་པས་བསྔགས་
པའི་ཚིག་གིས་བསླུས་ནས་ནི། །སྦྱིན་ལ་ཞུགས་པས་གང་གིས་ནོར་ཆུད་གསན། །
- 270 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
དེ་དག་ལོ་ནི་སྟོང་ཕྲག་དུ་མར་ཡང་། །འདི་ན་གནས་འགྱུར་འབྱུང་བར་རབ་ཏུ་
དཀའ། །ནོར་ནི་འཁོར་གསུམ་ཁྱད་པར་རྒྱུ་ཡིན་ཏེ། །དེ་མེད་བྱས་ན་སུ་ཡིས་ཆོས་
མ་བརླག །ནོར་ཆུད་གསན་པས་ཆོས་ནི་བརླག་འགྱུར་ན། །ཅི་ཕྱིར་སེམས་ཅན་
དམྱལ་བར་གནས་མི་འགྱུར། །སྦྱིན་པའི་ཕྱིར་ནི་ཆོས་ཀྱི་རྩར་གྱུར་པའི། །ནོར་ནི་
ཁྱོད་ཀྱིས་ཆུད་གསན་སྡིག་བྱས་པས། དམྱལ་བའི་གཤེད་ལོ་མི་བཟད་འབར་བའི་
ལྕེ། །དེ་ཕྱིར་ཁྱོད་ནི་ཟ་བར་འདིས་འོངས་སོ། །དེ་བས་བློ་ནི་སྦྱིན་ལས་ལྡོག་ན་
ལེགས། །འོན་ཀྱང་འཕྲལ་དུ་ ལྟུང་བར་ ཁྱོད་མི་འགྱུར། སྙིང་ རྗེར་ ངུ་ཞིང་འགྲེ་
ལྡོག་བྱེད་པ་ཡི། །གཏོང་བ་འདི་དང་ལྷན་ཅིག་ཁྱོད་མ་འགྲོ །སྦྱིན་པ་ཚུལ་མིན་མི་
བྱེད་ལེན་པ་པོའི། །སྐྱེ་བོ་རྣམས་ནི་ལྷ་ཡུལ་འགྲོ་བར་འགྱུར། །དེ་བས་མཐོ་རིས་
ལམ་སྒྲིབ་བཏང་ནས་ནི། །སྦྱིན་ལ་བརྩོན་ལས་ལྡོག་ལ་གནས་པར་གྱིས། །ཞེས་
བདུད་སྡིག་ཏོ་ཅན་གྱིས་ལམ་ལོག་པར་བསྒྱུར་བའི་ཚིག་མང་དུ་སྨྲས་སོ། །དེ་ནས་
བྱང་ཆུབ་སེམས་དཔས་བསམ་པ། འདི་སྐད་ཟེར་བའི་བདག་ཉིད་ངན་པ་འདི་ནི་
བདག་སྦྱིན་པ་བྱེད་པ་ལ་ངེས་པར་གེགས་བྱེད་པ་ཡིན་ནོ་སྙམ་ནས། བདག་གི་
སྙིང་སྟོབས་ཀྱི་ཁར་བོར་ཏེ་བརྟན་པར་བྱས་ནས། ཚིག་འཇམ་པོ་རྒྱུན་མི་འཆད་
པར་དེ་ལ་འདི་སྐད་སྨྲ་བར་ངེས་སོ། །བདག་ཅག་འདྲ་ལ་ཕན་པར་དགོངས་ནས་
ནི། ཁྱོད་ཀྱིས་འཕགས་པའི་ལམ་འདི་རྣམས་བསྟན་པ། །གཞན་ལ་ཕན་འདོགས་
མཁས་པའི་སྤྱོད་པ་ཅན། །ལྷ་རྣམས་ཀྱིས་ནི་དེ་ལྟར་བགྱི་བའི་རིགས། །ཉེས་པ་
བྱུང་བའི་སྔོན་ནམ་འོག་ཏུ་ཡང་། །ཞི་བའི་ལམ་དེར་མཆི་བར་རབ་ཏུ་རིགས། །
ནད་ལ་ཆོ་ག་དཔྱད་པ་ནོངས་པ་ཡིས། །ཚབས་ཆེར་གྱུར་ལ་དཔྱད་ཀྱིས་སྨན་མི་
ཐོགས། །སྦྱིན་ལ་ཞུགས་པ་བདག་གི་སྡུག་བསྔལ་འདི། །དཔྱད་ཀྱིས་སློན་པར་
- 271-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རབ་ཏུ་མི་འགྱུར་དོགས། ཁྱོད་ཀྱིས་ཕན་པར་བསྟན་པའང་མི་ཉན་པར། །བདག་
གི་སེམས་ནི་སྦྱིན་ལས་སླར་མི་ལྡོག །སྦྱིན་པ་སྡིག་པར་འགྱུར་ཞེས་གང་སྨྲས་
ཤིང་། །ནོར་ཡང་ཆོས་ཀྱི་རྒྱུ་ཡིན་ཞེས་བགྱི་བ། །སྦྱིན་པ་མ་གཏོགས་ཆོས་ལམ་
གཞན་ཡོད་པའམ། །དེ་ནི་གཏེར་སྦས་ཆོས་ཀྱི་རྒྱུར་འགྱུར་བའམ། །འོན་ཏེ་རྐུན་
པོས་ངོ་མཐོན་ཕྲོགས་གྱུར་ཏམ། །འོད་པས་ཁྱེར་ཏེ་མི་སྣང་གྱུར་པའམ། །མེ་ཡིས་
ཚིག་ན་བསོད་ནམས་ཐོབ་འགྱུར་བར། །མི་ཡི་བློས་ནི་རྟོགས་པར་མི་ནུས་སོ། །
ནོར་སྦྱིན་པ་ནི་དམྱལ་བར་འགྲོ་བ་དང༌། །ལེན་པ་ལྷ་ཡུལ་འགྲོ་ཞེས་བྱ་བ་ཡང་།
ཁྱོད་ཀྱིས་སྦྱིན་ལམ་བཟློག་པར་བྱས་མོད་ཀྱི། །དེ་ཡིས་བདག་ནི་སྦྱིན་ལ་བརྩོན་
པར་གྱུར། ཁྱོད་ཀྱི་ཚིག་དེ་གཞན་དུ་མ་གྱུར་ཅིག །བདག་ལ་སློང་བ་དེ་དག་མཐོ་
རིས་དེང༌། །འཇིག་ རྟེན་ ཕན་ ཕྱིར་ བདག་ ནི་ སྦྱིན་ པ་ བྱེད། །བདག་གི་བདེ་བ་
བསྒྲུབ་ཕྱིར་འདི་མི་བྱེད། །ཅེས་གསུངས་སོ། །དེ་ནས་ཡང་བདུད་སྡིག་ཅན་ཕན་
པར་འདོད་པ་བཞིན་བརྟན་པར་བྱ་བའི་ལག་པ་བརྐྱངས་ཏེ་བྱང་ཆུབ་སེམས་
དཔའ་ལ་སྨྲས་པ། འདི་ནི་ང་ཡིས་ཕན་པའམ་རྫུན་སྨྲས་པ། །ལེགས་པར་རྟོགས་
ལ་གང་དུ་དགའ་བར་སོང་། །བདེ་དང་ལྡན་ན་གུས་བཅས་དྲན་པར་གྱིས། །ཡང་
ན་འགྱོད་བཞིན་ང་ནི་དྲན་པར་བྱོས། །ཞེས་བསླུ་བའི་ཚིག་མང་དུ་སྨྲས་པ་ན། །
བྱང་ཆུབ་སེམས་དཔས་གྲོགས་པོ་ཁྱོད་བཟོད་པར་མཛོད་ཅིག་ཅེས་སྨྲས་ནས།
ཕོངས་པ་རྣམས་ ཀྱིས་བག་ཕེབ་སྤོབས་ཏེ་བསླངས་པ་ལ། །སྦྱིན་པའི་ནུས་སུ་
བརྙས་ཏེ་མ་བྱིན་དགའ་བ་བས། །མི་བཟད་མེ་ལྕེ་འབར་བའི་སེམས་ཅན་དམྱལ་
བར་དེར། །མེ་ལྕེ་འབར་བས་ཕོག་ནས་སྤྱིའུ་ཚུགས་ལྷུང་ཡང་རུང་། །དེ་སྐད་ཅེས་
སྨྲས་ནས་བྱང་ཆུབ་སེམས་དཔའ་བདག་གི་སྐལ་བའི་མཐུ་ལ་བརྟེན་ནས་སྦྱིན་པ་
- 272 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ལ་ཉེས་དམིགས་མེད་པར་ཡང་ཤེས་ཏེ། བུ་སྨད་དང་གཡོག་འཁོར་འགྲོར་མི་
སྟེར་བ་འཐེན་པ་རྣམས་བོར་ནས། བློ་ལ་ཚམ་ཚོམ་མེད་ཅིང་སྦྱིན་པ་བྱེད་པར་
འདོད་པ་སྐྱེས་ཏེ་དམྱལ་བའི་ནང་ནས་ཕར་སོང་ངོ་། །དེ་ནས་དེ་ཡི་བསོད་ནམས་
མཐུ་ ཡིས་དེར། །འདམ་རྫབ་མེད་ པར་ འདམ་ ལས་ སྐྱེས་ པ་བྱུང་། །ཟེའུ་ འབྲུ་
དཀར་པོ་སོ་ཡི་ཕྲེང་བ་དག །བདུད་ལ་འཕྱ་བ་བཞིན་དུ་དགོད་པར་གྱུར། །དེ་
ནས་བྱང་ཆུབ་སེམས་པ་བདག་གི་བསོད་ནམས་ཁྱད་པར་ཅན་ལས་བྱུང་བའི་
པདྨའི་སྟེགས་ལས་སོང་སྟེ། རང་སངས་རྒྱས་ཀྱི་དྲུང་དུ་ཕྱིན་ནས་སེམས་རབ་ཏུ་
དང་ཞིང་དགའ་བས་དེ་ལ་བསོད་སྙོམས་ཕུལ་ལོ། །ཞེས་སློབ་དཔོན་འདི་ཉིད་
ཀྱིས་མཛད་པའི་སྐྱེས་རབས་སོ་བཞི་པའི་ཚོང་དཔོན་གྱི་སྐྱེས་རབས་ལས་འབྱུང་
བ་དང་། ཡང་སྟོན་པ་ཐུབ་པའི་དབང་པོ་སྔོན་ཚོང་དཔོན་ཟིལ་གྱིས་མི་ནོན་པར་
འཁྲུངས་པའི་ཚེ་ལོངས་སྤྱོད་ཅི་ཡོད་གཏོང་བ་ན་བརྒྱ་བྱིན་གྱིས་ཉམས་སད་པའི་
ཕྱིར་ལོངས་སྤྱོད་ཐམས་ཅད་སྦས་ཏེ་མི་མངོན་པར་བྱས་པ་ན། སེམས་དཔའ་ཆེན་
པོ་དེས་རྩ་བརྔས་ཏེ་དེའི་རིན་གང་བྱུང་སྦྱིན་པར་བཏང་ནས་སེམས་མ་ཞུམ་པར་
གནས་པ་ན་བརྒྱ་བྱིན་གྱིས་ལུས་དངོས་སུ་བསྟན་ཏེ་སེམས་དཔའ་ཆེན་པོ་ལ་ཁྱོད་
སྦྱིན་དྲགས་པས་དབུལ་པོ་འདི་འདྲར་གྱུར་གྱི་ད་ཕྱིན་ཆད་ནོར་སོགས་ཤིག །ནོར་
བསགས་ནས་ལོངས་སྤྱོད་ཆེན་པོར་གྱུར་པ་ན་རང་ཡང་ལོངས་སྤྱོད་ཅིང་གཞན་
ལའང་བྱིན་ན་མཛེས་ཀྱི་དབུལ་པའི་གནས་སྐབས་འདི་འདྲ་བས་གང་ཡང་མི་
འགྲུབ་བོ་ཞེས་སྨྲས་པ་ན། །སེམས་དཔའ་ཆེན་པོ་དེས་བརྒྱ་བྱིན་གྱི་ངག་མ་ཉན་
པར་སྦྱིན་པའི་ཡོན་ཏན་བསྒྲག་པའི་ཕྱིར་བརྒྱ་བྱིན་ལ་སྨྲས་པ། སྤྱན་སྟོང་མངའ་བ་
རབ་ཏུ་ཕོངས་གྱུར་ཀྱང་། །འཕགས་པས་མ་རབས་ཆོས་བྱ་རབ་ཏུ་དཀའ། །གང་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཞིག་ཐོབ་ཕྱིར་སེར་སྣའི་སེམས་འབྱུང་བ། །བརྒྱ་བྱིན་ནོར་དེ་བདག་ལ་མེད་ཀྱང་
རུང༌། །སློང་བའི་སྡུག་བསྔལ་ཤི་དང་འདྲ་བ་ཡི། །གཉེན་པོའི་ལམ་དུ་འགྲོ་བར་
འདོད་པ་ལ། །དེ་ཡིས་ཕོངས་ལ་ཡ་ རབས་གཟི་བྱིན་ཅན། །སུ་ཞིག་མེད་ཅེས་
ཟེར་བའི་སེར་བས་བརྡེག །སློང་བས་གདུངས་ནས་ངོ་ཟུམ་གནག་ གྱུར་པ། །
ཕོངས་པ་རྣམས་ནི་མགུ་བར་མི་འགྱུར་བའི། །ནོར་རམ་རིན་ཆེན་ལྷ་ཡི་རྒྱལ་སྲིད་
ཀྱང་། །དེ་ལྟ་བུ་དག་བདག་ནི་བསོགས་སམ་ཅི། །གང་ཞིག་སེར་སྣའི་སྐྱོན་ནི་
འཕེལ་འགྱུར་ཞིང་། །གཏོང་བའི་སེམས་ཀྱང་སྐྱེ་བར་མི་འགྱུར་བ། །བདག་ལྟ་བུ་
ཡིས་དེ་ནི་གཏང་བའི་རིགས། །ཡོངས་སུ་བཟུང་བར་ སྙད་གདགས་ ཕོངས་པ་
ཡིན། །གློག་ནི་འགྱུ་བ་བཞིན་དུ་མི་བརྟན་ནོར། །ཀུན་དང་ཐུན་མོང་ཕོངས་པ་དུ་
མའི་རྒྱུ། །བདེ་བ་འབྱུང་བའི་རྒྱུ་ནི་སྦྱིན་ཡིན་ན། །ཡ་རབས་སུ་ཞིག་སེར་སྣའི་
ལམ་ལ་བརྟེན། །བརྒྱ་བྱིན་ཁྱོད་ཀྱིས་བདག་ལ་གཉེན་པོ་བསྟན། །ཕན་པ་སྨྲས་
པས་བདག་ལ་བརྩེ་བར་བགྱིས། །སྦྱིན་པས་ཡིད་ནི་དགའ་བ་གོམས་པར་གྱུར། །
དེ་བས་ལམ་ནི་སུ་ཞིག་དགའ་བར་འགྱུར། ཁྱོད་ཀྱི་ཐུགས་ནི་ཁྲོ་བར་འགྱུར་བ་
ཡི། །ཕམ་དུ་འཇུག་པར་བགྱི་བ་མི་རིགས་སོ། །ངོ་བོ་ཉིད་ནི་མི་མཐུན་ཕྱོགས་ཀྱི་
ལམ། །བགྲོད་ དཀར་ གཞུག་ པ་སླ་བ་མ་ཡིན་ནོ། །ཞེས་གསུངས་པ་ན། །བརྒྱ་
བྱིན་ གྱིས་ སྨྲས་ པ། ཁྱིམ་ བདག །འབྱོར་ པ་ ཕུན་ སུམ་ ཚོགས་ ཤིང་ བང་མཛོད་
ཡོངས་སུ་གང་བ་དང༌། ཞིང་གི་སོ་ནམ་ལེགས་པར་བྱེད་ཅིང་རླབས་ཆེ་ལ་རྣམ་པ་
སྣ་ཚོགས་བྱེད་པ་དང་། དབང་ཕྱུག་དབང་དུ་གྱུར་པ་ལ་རིམ་པ་འདི་འཇིག་རྟེན་ན་
དར་བར་འགྱུར་གྱི། གནས་སྐབས་འདི་ལྟ་བུར་གྱུར་པ་ལ་ནི་མི་རུང་ངོ༌། །ལྟོས་
ཤིག །བདག་ གི་ བློ་ ཡིས་ ལྕོགས་ ཤིང་ མ་ གཡེངས་ པའམ། །གྲགས་ པའི་ རྗེས་
-274-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
མཐུན་རིགས་དང་མཐུན་པའམ། །ལས་ཀྱི་ཡོན་ཏན་གྱིས་ནི་འབྱོར་ཐོབ་ནས། །
ཉི་མ་བཞིན་དུ་འགྲན་ཟླ་ཟིལ་མནན་ཏེ། །སྐྱེ་བོ་རྣམས་ནི་ཞར་ལ་གྲོགས་བཙལ་
ནས། །མཛའ་བོར་བཅས་པའི་གཉེན་རྣམས་མགུ་བྱས་ཏེ། །རྒྱལ་པོ་ལས་ཀྱང་
བཀུར་ སྟེ་ཐོབ་གྱུར་ནས། །མངོན་པར་ཆགས་བཞིན་ དཔལ་ གྱིས་ འཁྱུད་གྱུར་
ན། །དེ་ནས་སྦྱིན་པའམ་བདེ་བའི་རིམ་པ་ལ། །རབ་ཏུ་ཞུགས་ན་སྐྱེ་བོས་འཕྱས་
གདགས་མེད། །འདབ་གཤོག་མ་རྫོགས་མཁའ་ལ་འཕུར་འདོད་བཞིན། །སྦྱིན་པ་
འབའ་ཞིག་འདོད་པས་བརླག་པར་འགྱུར། །དེ་བས་སྡོམ་ཞིང་མི་གཡེང་གནས་
བྱས་ལ། །སྦྱིན་པ་ཞིག་ལ་རེ་ཤིག་ནོར་སོགས་ཤིག །འབྱོར་པ་མེད་པར་གང་
ཞིག་ མི་ སྦྱིན་ པ། །དེ་ ལ་ མ་ རབས་ འགྱུར་བ་ཅི་ཞིག་ཡོད། །བྱང་ཆུབ་སེམས་
དཔས་སྨྲས་པ། ཁྱོད་དེ་ལྟར་དུ་ཧ་ཅང་ནན་ཏན་མ་ཆེ་བར་ཐོངས་ཤིག །གཞན་གྱི་
དོན་བས་གང་ཞིག་བདག་དོན་ཆེར་འཛིན་པ། །དེས་ཀྱང་འབྱོར་པ་ཁྱད་དུ་གསད་
ནས་སྦྱིན་དགོས་སོ། །གང་དག་ཆགས་པ་སྤངས་ནས་སྦྱིན་པས་དགའ་གྱུར་པ། །
འབྱོར་པ་ཆེན་པོ་ཡིས་ཀྱང་དགའ་བ་དེ་མི་མྱོང་། །འབྱོར་པ་འབའ་ཞིག་གིས་ཀྱང་
མཐོ་རིས་ཐོབ་མི་འགྱུར། །སྦྱིན་པ་ཡིས་ནི་གྲགས་པ་སྙན་པ་ཐོབ་པར་འགྱུར། །
སེར་སྣ་ལ་སོགས་སྐྱོན་གྱིས་ཟིལ་གྱིས་ནོན་མི་འགྱུར། །དེ་བས་འབྱོར་པ་དེའི་
ཕྱིར་སྦྱིན་པ་སུ་མི་བྱེད། །གང་ཞིག་སྐྱེ་ཤིས་ཉེན་པའི་འཇིག་རྟེན་སྐྱོང་འདོད་པ། །
སྙིང་རྗེའི་དབང་གིས་བདག་ཀྱང་རབ་ཏུ་གཏོང་བྱེད་ཅིང་། །གཞན་སྡུག་བསྔལ་
བས་བདག་གི་བདེ་བ་མི་མྱོང་བ། །དེ་ལ་ཁྱོད་ཀྱི་དཔའ་ལྡན་ནོར་ཡང་ཅི་ཞིག་
བྱ། །ལྷའི་དབང་པོ། གཞན་ཡང་། ནོར་རྣམས་ཕུན་སུམ་ཚོགས་པ་བཞིན། །ཚེ་ཡི་
གནས་པ་མི་བརྟན་ཏེ། །དེ་བས་སློང་བ་མཐོང་ནས་ནི། །ཕུན་སུམ་ཚོགས་ལ་མི་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བལྟའོ། །ཤིང་རྟ་གཅིག་གིས་ས་ལ་གང་དུ་ལམ་དྲངས་པ། །དེ་བཞིན་གཞན་དང་
གཞན་ཡང་ལམ་དེར་བརྟུལ་ཏེ་འདོང་། དེ་ལྟར་ཐོག་མའི་ལམ་ནི་བདེ་བ་འདི་
བོར་ནས། །ཡང་ དག་ མ་ ཡིན་ ལམ་ དུ་ འཇུག་ པར་བདག་མི་དགའ། །གལ་ཏེ་
བདག་ནི་ཕྱིས་ཀྱང་ནོར་དང་ལྡན་གྱུར་ན། །སློང་བ་རྣམས་ཀྱིས་སེམས་ཀྱང་ངེས་
པར་མགུ་བར་བྱ། །འདི་ལྟར་གྱུར་ཀྱང་ཅི་འབྱོར་པ་ནི་སྦྱིན་པར་བྱ། །བརྒྱ་བྱིན་
བདག་ནི་སྦྱིན་ལས་ལྡོག་པར་མ་གྱུར་ཅིག །ཅེས་གསུངས་པ་ལྟ་བུའོ། །སྟོན་པ་
ཐུབ་པའི་དབང་པོས་སྔོན་ཆོས་འཚོལ་བའི་ཚེ་ལུས་སྲོག་ལོངས་སྤྱོད་ཐམས་ཅད་
བློས་བཏང་སྟེ་ཆོས་བཙལ་བའི་དཔའ་རྩལ་བསྟན་ཚུལ་ནི། སྟོན་པ་ཐུབ་པའི་
དབང་པོ་སྔོན་རྒྱལ་པོ་ཁ་དོག་དམ་པ་ཞེས་བྱ་བར་འཁྲུངས་པའི་ཚེ་བདག་ལ་དམ་
པའི་ཆོས་སྟོན་པ་ ཡོད་ན་དེ་ལ་ལུས་ལོངས་སྤྱོད་ཅི་འདོད་འབུལ་ལོ་ཞེས་སྒྲ་
བསྒྲགས་པ་ན། ངལ་བ་སོས་པོའི་སྤྲུལ་པ་གནོད་སྦྱིན་ཞིག་གིས་རྒྱལ་པོ་ལ་སྨྲས་
པ། རྒྱལ་པོ། ཆོས་ཐོས་པར་བྱ་བ་ནི་ཤིན་ཏུ་དཀའ་བས། ཆོས་ཉན་པར་འདོད་ན་
འདི་ཙམ་གྱིས་ཆོག་པ་མ་ཡིན་ནོ་ཞེས་སྨྲས་པ་དང༌། རྒྱལ་པོས་དེ་ལ་ཐལ་མོ་སྦྱར་
ཏེ་ཁྱོད་ཅི་དང་ཅི་འདོད་པ་དེ་མི་འགལ་བར་ཐམས་ཅད་སྦྱིན་ནོ་ཞེས་སྨྲས་སོ། །དེ་
ནས་གནོད་སྦྱིན་དེས་རྒྱལ་པོ་ལ་སྨྲས་པ། རྒྱལ་པོ། ཁྱོད་ཀྱི་བཙུན་མོ་དང་སྲས་
གང་ ཕངས་ པ་ ཁོ་བོ་ཟར་བཅུག་ན། དམ་པའི་ཆོས་སྦྱིན་ནོ་ཞེས་སྨྲས་པ་དང༌།
དེའི་ཚེ་ན་རྒྱལ་པོ་ཆེན་པོ་དེས་བཙུན་མོའི་ནང་ན་གང་ཕངས་པ་དང་སྲས་ཀྱི་
མཆོག་གནོད་སྦྱིན་ལ་ཕུལ་ཏེ། གནོད་སྦྱིན་གྱིས་འཁོར་མང་པོའི་ནང་དུ་ཀུན་གྱིས་
མཐོང་བཞིན་དུ་ཟོས་སོ། །དེའི་ཚེ་ན་རྒྱལ་པོ་དེའི་བློན་པོ་རྣམས་དེ་ལྟར་གྱུར་པ་
མཐོང་ནས་ཆོ་ངེས་བཏབ་སྟེ། ས་ལ་འགྲོ་བཞིན་དུ་རྒྱལ་པོ་ཆེན་པོ་མི་རིགས་པའི་
- 276 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ལས་འདི་ལྟ་བུ་དག་ཐོངས་ཤིག་ཅེས་གསོལ་བ་བཏབ་ཀྱང་། རྒྱལ་པོ་དེ་དམ་པའི་
ཆོས་འཚོལ་བའི་ཕྱིར་ཤིན་ཏུ་བརྟན་པས་བཟློགས་མ་ནུས་སོ། །དེའི་ཚེ་ན་གནོད་
སྦྱིན་དེས་རྒྱལ་པོའི་བཙུན་མོ་དང་སྲས་ཟོས་ནས་ཚིགས་སུ་བཅད་པ་འདི་སྐད་
ཅེས་སྨྲས་སོ། །འདུ་བྱེད་ ཐམས་ཅད་མི་རྟག་སྟེ། །ཇི་ཙམ་སྐྱེ་བ་སྡུག་བསྔལ་
བཅས། །ལྔ་ཕུང་མཚན་མ་མེད་པས་སྟོང། །བདག་དང་བདག་གི་བ་ཡང་མེད། །
ཚིགས་སུ་བཅད་པའི་སྨྲས་པ་དང༌། རྒྱལ་པོ་རབ་ཏུ་དགའ་མགུ་རངས་ཏེ་བ་སྤུའི་
ཉག་མ་ཙམ་གྱི་འགྱོད་པའི་སེམས་མ་སྐྱེས་སོ། །དེ་ནས་ཡི་གེར་བྲིས་ནས་འཛམ་
བུའི་གླིང་ཀུན་དུ་བསྒྲགས་ཏེ་ཐམས་ཅད་སློབ་ཏུ་བཅུག་གོ །ཡང་ཐུབ་པའི་དབང་
པོ་སྔོན་རྒྱལ་པོ་ག་ན་ཤེ་ནི་ས་ལི་ཞེས་བྱ་བར་འཁྲུངས་པའི་ཚེ་འཛམ་བུའི་གླིང་གི་
སྐྱེ་བོ་ཐམས་ཅད་ལ་ནོར་གྱི་བགོ་བཤའ་མཛད་ནས་ཆོས་ཀྱི་ཕན་གདགས་པའི་
ཕྱིར་ཆོས་སྟོན་པ་པོ་ཡོད་ན་ཅི་དང་ཅི་འདོད་འབུལ་ལོ་ཞེས་དྲིལ་བསྒྲགས་པ་ན་
བྲམ་ཟེ་ལེའུ་དུ་ཆ་ཞེས་བགྱི་བ་ཞིག་ཕོ་བྲང་གི་སྒོར་མཆིས་ཏེ། བདག་ལ་དམ་
པའི་ཆོས་ཡོད་དོ་ཞེས་སྨྲས་པ་དང་། རྒྱལ་པོས་དེ་སྐད་ཅེས་སྨྲས་པ་ཐོས་ནས། ཕྱི་
རོལ་ནས་བསུས་ཏེ་ཕྱག་བྱས་ནས་སྟན་བཏིང་བ་ལ་བཞག་གོ །བྲམ་ཟེ་དེ་སྟན་
བཏིང་བ་ལ་འདུག་ནས། རྒྱལ་པོ་འཁོར་དང་བཅས་ཏེ་ཐལ་མོ་སྦྱར་ནས་སྟོན་པ་
ཆེན་པོ་གཏི་མུག་གིས་ལྡོངས་པར་གྱུར་པ་ལ་དམ་པའི་ཆོས་དབྱེ་ཞིང་བསྟན་པའི་
དུས་ལ་བབ་བོ་ཞེས་བསྐུལ་བ་དང་། བྲམ་ཟེ་དེས་རྒྱལ་པོ་ལ་འདི་སྐད་ཅེས་སྨྲས་
སོ། །བདག་གིས་ཤེས་པ་འདི་གྱི་ནས་ལོབས་པ་མ་ཡིན་པས་ཐོབ་པར་འདོད་ན་
འདི་ཙམ་གྱིས་ཆོག་པ་མ་ཡིན་ནོ། །རྒྱལ་པོས་སྨྲས་པ། ཅི་དང་ཅི་འདོད་པ་དྲིས་
ཤིག་དང་ཐམས་ཅད་ཡིད་བཞིན་དུ་སྦྱིན་ནོ་ཞེས་སྨྲས་པ་དང་། བྲམ་ཟེ་དེས་རྒྱལ་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པོ་ ལ་ འདི་སྐད་ཅེས་སྨྲས་སོ། །རྒྱལ་པོ་ཆེན་པོ་ཁྱོད་ཀྱི་ལུས་ལ་མར་མེ་སྟོང་
བཙུགས་ཏེ་མཆོད་པ་བྱེད་ནུས་ན་ཆོས་བསྟན་པར་བྱའོ་ཞེས་སྨྲས་པ་དང་། རྒྱལ་
པོ་དེ་ལྷག་པར་དགའ་མགུ་རངས་ནས། དེའི་ཚེ་ཕོ་ཉ་གཅིག་བ་ལང་རྒྱང་གྲགས་
བརྒྱད་སྟོང་དུ་འགྲོ་བ་ཞིག་ལ་བསྐྱོན་ཏེ། འཛམ་བུའི་གླིང་ཐམས་ཅད་དུ་འདི་སྐད་
ཅེས་བསྒོའོ། །རྒྱལ་པོ་ག་ན་ཤ་ནི་ས་ལི་ད་སྟེ་ཞག་བདུན་ན་ཆོས་ཀྱི་ཕྱིར་ལུས་ཀྱི་
ཤ་ཕུག་ནས་མར་མེ་སྟོང་ འཛུགས་སོ་ཞེས་རྒྱལ་ ཕྲན་དང་མི་ཐམས་ཅད་ལ་
བསྒོའོ། །དེ་དག་གིས་དེ་སྐད་བསྒོ་བ་ཐོས་ནས། སོ་ སོ་ནས་མྱ་ངན་གྱིས་ཡིད་
གདུངས་ཏེ་རྒྱལ་པོ་གང་ན་བ་དེར་ལྷགས་ནས་ཕྱག་བྱས་ཏེ། ཐམས་ཅད་ཀྱིས་
འདི་སྐད་ཅེས་སྨྲས་སོ། །འཇིག་རྟེན་འདི་ན་ཇི་ཙམ་འཚོ་བའི་སྲོག་དང་བཅས་པ་
ཐམས་ཅད་རྒྱལ་པོ་ཁྱོད་ལ་བརྟེན་པ་ནི་ལོང་བ་དམིག་བུ་ལ་བརྟན་པའམ། །བུ་
ཆུང་ངུ་མ་ལ་བརྟེན་པ་དང་འདྲ་ན། རྒྱལ་པོ་མི་བཞུགས་པའི་སླད་ན་གང་ལ་
སྐྱབས་སུ་མཆི་བར་བགྱི། གལ་ཏེ་སྐུ་ལ་མར་མེ་སྟོང་བཙུགས་ན་གདོན་མི་ཟ་བར་
འཚོ་བ་དང་འབྲལ་ན་ཅིའི་སླད་དུ་བྲམ་ཟེ་གཅིག་ཙམ་གྱི་སླད་དུ་འཇིག་རྟེན་
འདིའི་སེམས་ཅན་ཡོངས་སུ་གཏོང་བར་དགོངས་དེའི་ཚེ་ན་བཙུན་མོ་དང་སྲས་
དང༌། རྒྱལ་ཚབ་དང་སྲས་ལྔ་བརྒྱ་དང་། བློན་པོ་སྟོང་ཕྲག་བཅུ་སྙེད་ཀྱིས་ཐལ་མོ་
སྦྱར་ཏེ་གསོལ་བ་བཏབ་ཀྱང་རྒྱལ་པོ་ཡིད་དམ་ལ་བརྟན་པས་མ་བཟློག་སྟེ། ནམ་
ང་མངོན་པར་སངས་རྒྱས་པ་ན་ཁྱེད་རྣམས་གདོན་མི་ཟ་བར་བསྒྲལ་ལོ། །ཞེས་
སྨྲས་པ་དང༌། དེའི་ཚེ་ན་སྐྱེ་བོ་མང་པོས་རྒྱལ་པོ་དེ་ཡིད་དམ་བརྟན་པར་རྟོགས་
ནས་ རབ་ཏུ་མི་དགའ་ སྟེ་ཆོ་ངེས་ བཏབ་ནས་ ས་ ལ་འགྱེལ་ཏོ། །རྒྱལ་པོ་དེའི་
བསམ་པ་མ་འགྱུར་རོ། །དེ་ནས་རྒྱལ་པོས་བྲམ་ཟེ་ལ་འདི་སྐད་ཅེས་སྨྲས་སོ། །ད་
- 278 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལུས་ལ་མར་མེ་སྟོང་གཟུགས་པའི་དུས་ལ་བབ་ཀྱིས་ཕུག་ཅིག་ཅེས་བསྒོ་བ་དང་།
དེས་རྒྱལ་པོའི་ལུས་ཕུག་ནས་མེ་མར་གྱི་སྙིང་པོ་སྣུམ་གྱིས་བསྐུས་པ་དང་། འཁོར་
མང་པོས་དེ་ལྟར་གྱུར་པ་མཐོང་ནས། རི་འགྱེལ་བ་བཞིན་དུ་ལུས་ས་ལ་བརྡབས་
སོ། །དེ་ནས་རྒྱལ་པོས་བྲམ་ཟེ་ལ། སྟོན་པ་ཆེན་པོ། ཐུགས་བརྩེ་བར་དགོངས་ཏེ་
སྔར་བདག་ལ་ཆོས་བསྟན་ནས་དེའི་འོག་ཏུ་བདག་ལ་མར་མེ་ཚུགས་ཤིག །གལ་
ཏེ་ཚེའི་དུས་བྱས་ན། ཆོས་ཐོས་པར་མི་འགྱུར་རོ་ཞེས་སྨྲས་པ་དང་། བྲམ་ཟེས་
ཚིགས་སུ་བཅད་པ་འདི་སྨྲས་སོ། །མི་རྟག་ཐམས་ཅད་ཟད་པར་འགྱུར། །མཐོ་བ་
དེ་ཡང་མཐར་ལྟུང་ངོ། །འདུ་བ་ཡོད་ན་འབྲལ་བར་འོང་། །སྐྱེ་བ་ཡོད་ན་འཆི་བར་
འགྱུར། །ཚིགས་སུ་བཅད་པ་འདི་སྨྲས་མ་ཐག་ཏུ་རྒྱལ་པོ་དེ་རབ་ཏུ་དགའ་མགུ་
རངས་ཏེ། འགྱོད་པའི་སེམས་མེད་བཞིན་དུ་འདི་སྐད་དུ་དམ་བཅས་སོ། །བདག་
ཆོས་འཚོལ་བ་འདི་ཡང་ སངས་རྒྱས་ སུ་བསྒྲུབ་པའི་ ཕྱིར་ཏེ། ཕྱིས་མངོན་པར་
སངས་རྒྱས་པ་ན་ཡེ་ཤེས་ཀྱི་འོད་ཀྱི་སེམས་ཅན་གཏི་མུག་གིས་ལྡོངས་པ་རྣམས་
ཤིན་དུ་སྣང་བར་གྱུར་ཅིག་ཅེས་ཡིད་དམ་བཅས་མ་ཐག་ཏུ་གནམ་ས་ཡང་རབ་ཏུ་
གཡོས་པས། གནས་གཙང་མའི་རིས་ཀྱི་ལྷའི་ཕོ་བྲང་གི་བར་དུ་གཡོས་པས། ལྷ་
དེ་དག་ནམ་མཁའ་ལས་བབས་ཏེ་ལུས་ཀྱི་མཆོད་པའི་གནས་སུ་ལྷགས་སོ། །བྱང་
ཆུབ་སེམས་དཔའ་དེའི་ལུས་དེ་ལྟར་ཞིག་པ་ལྷ་དེ་དག་གིས་མཐོང་ནས། སྟེང་གི་
ནམ་མཁའ་ཡོངས་སུ་གང་བ་དེ་དག་ངུས་ཏེ། ངུས་པའི་མཆི་མ་ཆར་བཞིན་དུ་
བབས་ནས། ལྷ་རྫས་ཀྱི་མེ་ཏོག་ཀྱང་ཆར་བཞིན་དུ་ཕབ་སྟེ་མཆོད་པ་བྱས་སོ། །
ཞེས་མཛངས་བླུན་ལས་གསུངས། ཡང་ཐུབ་པའི་དབང་པོ་སྔོན་རྒྱལ་པོ་བྱི་ལིང་ག་
ལིན་ཞེས་བྱ་བར་འཁྲུངས་པའི་ཚེ་དམ་པའི་ཆོས་འཚོལ་བ་ན་བྲམ་ཟེ་ཞིག་གིས་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཆོས་ཐོས་པར་འདོད་ན་ཁྱོད་ཀྱི་ལུས་ལ་ལྕགས་གཟེར་སྟོང་གིས་བཏབ་ནུས་ན་
ཆོས་སྦྱིན་ནོ་ཞེས་སྨྲས་པ་ན། རྒྱལ་པོ་སེམས་དཔའ་ཆེན་པོ་དེ་དགའ་བཞིན་མགུ་
བཞིན་དུ་དེ་བཞིན་དུ་ བྱའོ་ཞེས་གསུངས་པ་ན། བཙུན་མོ་དང༌སྲས་དང་བློན་
འབངས་ཐམས་ཅད་ཀྱིས་ཕྱག་བཙལ་ཏེ་དེ་ལྟར་མི་མཛད་དུ་གསོལ་ཞེས་ཞུས་པ་
ན་དེ་དག་ལ་རྒྱལ་པོས་འདི་སྐད་ཅེས་སྨྲས་སོ། །བདག་ནི་ཡུན་རིང་པོ་ནས་འཁོར་
བ་ན་ལུས་གྲངས་མེད་པ་ཆུད་གསན་ཏེ། བར་འགའ་ནི་འདོད་ཆགས་དང་། ཞེ་
སྡང་དང༌། གཏི་མུག་གིས་ལུས་འདི་བསད་པའི་རུས་པ་དཀར་པོ་སྤུངས་པ་ནི་རི་
རབ་བས་མཐོ། མགོ་བཅད་པའི་ཁྲག་ཟགས་པ་ནི་ཆུ་ཀླུང་ལྔ་བས་ཀྱང་ཆེ། །དུས་
པའི་མཆི་མ་ནི་རྒྱ་མཚོ་བཞི་བས་ཀྱང་ལྷག་སྟེ། དེ་ལྟར་རྣམ་པ་སྣ་ཚོགས་ཀྱི་སྒོ་
ནས་ ལུས་སྲོག་ ཆུད་གསན་ཀྱང་ལན་ འགའ་ ཡང་ཆོས་ཀྱི་ཕྱིར་མ་ཡིན་ཏེ། ད་
བདག་ གིས་ གཟེར་བུ་བཏབ་ལ་སངས་ རྒྱས་ སུ་ བསྒྲུབ་བོ། །ཕྱིས་མངོན་ པར་
སངས་རྒྱས་ནས་ཤེས་རབ་ཀྱི་རལ་གྲིས་ཁྱོད་ཀྱི་ཀུན་ནས་ཉོན་མོངས་པའི་ནད་
བཅད་པར་བྱ་ན། ཅིའི་ཕྱིར་ངའི་བྱང་ཆུབ་ཀྱི་སེམས་ཀྱི་བར་དུ་གཅོད་པ་བྱེད་ཅེས་
སྨྲས་པ་དང་། དེ་ནས་འཁོར་རྣམས་ཀྱང་ཅང་མི་སྨྲ་བར་གྱུར་ཏོ། །དེ་ནས་རྒྱལ་
པོས་བྲམ་ཟེ་ལ་སྨྲས་པ། སྟོན་པ་ཆེན་པོ། ཐུགས་བརྩེ་བར་དགོངས་ཏེ་སྔར་ཆོས་
བསྟན་ནས་དེའི་འོག་ཏུ་ལྕགས་གཟེར་གྱིས་ཐོབ་ཅིག །གལ་ཏེ་ཚེའི་དུས་བྱས་ན་
ཆོས་ཐོས་པར་མི་འགྱུར་རོ་ཞེས་སྨྲས་པ་དང༌། བྲམ་ཟེས་ཚིགས་སུ་བཅད་དེ་སྨྲས་
པ་འདུ་བྱེད་ཐམས་ཅད་མི་རྟག་སྟེ། །སྐྱེ་བ་ཐམས་ཅད་སྡུག་བསྔལ་བཅས། །ཆོས་
ཀུན་སྟོང་པས་བདག་པོ་མེད། །བདག་གི་བ་ཡང་ཡོད་མ་ཡིན། །ཚིགས་སུ་བཅད་
པའི་འདི་སྨྲས་ནས། །ལུས་ལ་ལྕགས་གཟེར་སྟོང་གིས་བཏབ་བོ། །ཞེས་འབྱུང་བ་
- 280 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ལྟ་བུ་དང་། ཡང་ཐུབ་པའི་དབང་པོ་སྔོན་རྒྱལ་ཚབ་དར་མ་གམ་ཞེས་བྱ་བར་
འཁྲུངས་པའི་ཚེ་དམ་པའི་ཆོས་འཚོལ་བ་ན་བརྒྱ་བྱིན་གྱི་སྤྲུལ་པ་བྲམ་ཟེ་ཞིག་གིས་
རྒྱལ་པོའི་ཕོ་བྲང་གི་སྒོར་འོངས་ནས། །དམ་པའི་ཆོས་བདག་ལ་ཡོད་དེ་བསྟན་
པར་བྱའོ་ཞེས་སྨྲས་པ། རྒྱལ་བུས་ཐོས་ནས་ཕྱི་རོལ་ནས་བསུས་ཏེ། རྐང་པ་ལ་
ཕྱག་བྱས་ནས་ཕོ་བྲང་གི་ནང་དུ་ཁྲིད་དེ་སྟན་བཏིང་བ་ལ་བཞག་གོ །རྒྱལ་བུས་
ཐལ་མོ་སྦྱར་ཏེ། སྟོན་པ་ཆེན་པོ། ཐུགས་བརྩེ་བའི་སླད་དུ་དམ་པའི་ཆོས་བསྟན་
དུ་གསོལ་ཞེས་སྨྲས་པ་དང་། བྲམ་ཟེས་སྨྲས་པ། བསླབ་ཅིང་ལོབས་པ་ཡང་ཤིན་
ཏུ་དཀའ་ལ། སློབ་དཔོན་གཉེར་ཞིང་ཤེས་པར་འགྱུར་བ་ཡང་སླ་བ་མ་ཡིན་པས་
འདི་ཙམ་གྱིས་ཆོག་པར་འཛིན་ཏེ། ཆོས་ཐོས་པར་འདོད་པ་ནི་རིགས་པ་མ་ཡིན་
ནོ། །རྒྱལ་བུས་སྨྲས་པ། སྟོན་པ་ཆེན་པོ། ཅི་དང་ཅི་བཞེད་པ་གསུངས་ཤིག་དང་།
བདག་གི་ལུས་དང་། །ཆུང་མ་དང་། བུ་ཕོའི་བར་དུ་བཞེད་ན་ཡང་ཐམས་ཅད་ལ་
མི་ ཕངས་ཏེ་བཀའ་བཞིན་དུ་བགྱིའོ། །བྲམ་ཟེས་སྨྲས་པ། །གལ་ཏེ་མེའི་དོང་
ཟབས་སུ་ཁྲུ་བཅུ་ཡོད་པའི་ནང་མེ་མ་མུར་གྱིས་བཀང་ལ། དེའི་ནང་དུ་མཆོངས་ཏེ་
མཆོད་པ་བྱེད་ན་དམ་པའི་ཆོས་བསྟན་ནོ་ཞེས་སྨྲས་པ་དང་། དེའི་ཚེ་ན་རྒྱལ་བུས་
སློབ་དཔོན་གྱི་ལུང་བཞིན་དུ་མེ་དོང་ཆེན་པོ་བྱས་སོ། །དེ་ནས་རྒྱལ་པོ་དང༌།
བཙུན་མོ་དང་། བློན་པོ་དང་། ཕོ་བྲང་གི་སླས་ཀྱི་དེ་ལྟ་བུར་གྱུར་པ་དག་ཐོས་ནས།
ལུས་དང་སེམས་མི་བདེ་བར་གྱུར་ཏེ་ཐམས་ཅད་རྒྱལ་པོའི་ཕོ་བྲང་དུ་ལྷགས་ནས་
རྒྱལ་བུ་ལ་ཡང་གསོལ་བ་བཏབ། བྲམ་ཟེ་དེ་ལ་ཀུན་གྱིས་བསྐོར་ནས། བཙུན་པ།
ཐུགས་བརྩེ་བར་དགོངས་ཏེ་བདག་ཅག་གི་སླད་དུ་རྒྱལ་བུ་འདི་མེ་དོང་དུ་མཆོང་
བ་མི་མཛད་དུ་གསོལ། ཁོར་ཡུག་གམ། ཆུང་མའམ། བུ་ཕོ་འམ། བདག་ཅག་གི་
1-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལུས་བཞེད་ན་ཡང་དབུལ་ལོ། །བྲམ་ཟེས་སྨྲས་པ། བདག་གིས་མནན་གྱིས་མི་
བྱར་རུང་བ་མེད་ཀྱི། རྒྱལ་བུས་ཅིར་བསམ་པར་ཟད་དེ། གལ་ཏེ་དེ་ལྟར་ནུས་ན་
ནི་ཆོས་བསྟན་ པར་ བྱ། མི་ནུས་ན་ནི་ ཆོས་ ཀྱང་ མི་བསྟན་ནོ་ཞེས་སྨྲས་པས།
འཁོར་རྣམས་ཀྱིས་ཀྱང་དེའི་དམ་བཅས་པ་བརྟན་པར་ཤེས་ཤིང་རྟོགས་ནས་ཅང་
མི་སྨྲའོ། །དེའི་ཚེ་རྒྱལ་པོས་ཀྱང་ཕོ་ཉ་ཞིག་གླང་པོ་ཆེ་རྒྱང་གྲགས་བརྒྱད་སྟོང་དུ་
འགྲོ་བ་ཞིག་ལ་བསྐྱོན་ཏེ། འཛམ་བུའི་གླིང་ཀུན་ཏུ་བཏང་ནས་རྒྱལ་ཚབ་དར་མ་
གམ་དེ་སྟེ་ཞག་བདུན་ན་ཆོས་འདོད་པའི་ཕྱིར་མེ་དོང་དུ་མཆོང་གིས་ཁྱེད་མཐོང་
བར་འདོད་ན་མྱུར་དུ་ཤོག་ཅིག་ཅེས་བསྒོའོ། །དེའི་ཚེ་ན་རྒྱལ་ཕྲན་དང་མི་མང་པོ་
རྒས་ཤིང་ཉམ་ཆུང་བ་དག་ཀྱང་གཅིག་གིས་གཅིག་ཁྲིད་དེ་རྒྱལ་བུའི་ཐད་དུ་
ལྷགས་ནས་པུས་མོ་ས་ལ་བཙུགས་ཏེ། ཐལ་མོ་སྦྱར་ནས་ཐམས་ཅད་ཀྱིས་ཚིག་
མཐུན་པར་འདི་སྐད་ཅེས་གསོལ་ཏེ། བདག་ཅག་ནི་རྒྱལ་བུ་ཁྱོད་ལ་བརྟེན་ཏེ།
བདག་ཅག་གི་ཕ་མ་དང་འདྲ་བ་ཁྱོད་མེ་དོང་དུ་མཆོངས་ན་འབངས་འདི་དག་
ཐམས་ཅད་ལ་མགོན་དང་། སྐྱབས་དང་། གནས་མེད་པར་འགྱུར་གྱི་མི་འགའ་
ཙམ་གྱི་ཕྱིར་འབངས་ཐམས་ཅད་ཀྱི་དཔུང་གཉེན་མེད་པར་མ་མཛད་ཅིག །དེ་
ནས་རྒྱལ་བུས་མི་མང་པོ་དེ་དག་ལ་འདི་སྐད་ཅེས་བསྒོའོ། །ང་ནི་ཡུན་རིང་པོ་ནས་
འཁོར་བར་འཁོར་བ་ན་ལུས་གྲངས་མེད་པ་ཅིག་འཕོས་པར་གྱུར་ཏེ། མིའི་ནང་དུ་
སྐྱེས་པ་ན་འདོད་པ་ཆོག་མ་ཤེས་པས་གཅིག་ལ་གཅིག་འཚེ་ཞིང་བསད་པར་གྱུར་
ཏོ། །མཐོ་རིས་ཀྱི་ལྷར་སྐྱེས་པ་ན། ལྷའི་ཚེ་ཟད་པས་འདོད་པ་དང་བྲལ་བའི་སྡུག་
བསྔལ་མྱོང་ངོ༌། །སེམས་ཅན་དམྱལ་བར་སྐྱེས་པ་ན། མེས་ཚིག་པ་དང༌། ཟངས་
སུ་བསྐོལ་བ་དང་། རལ་གྲི་དང་། མཚོན་ཆས་བསྙལ་གཏུབ་པ་དང་། གདུག་པའི་
- 282 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཚུལ་འབོག་པ་དང་། རལ་གྲི་ལོ་མ་ཅན་གྱི་རི་ལ་འཛེག་ཅིང་ཉིན་གཅིག་ཀྱང་ཚེ་
འཕོ་བ་གྲངས་མེད་པ་ཞིག་མྱོང་སྟེ། ན་ཚ་ཚ་བའི་སྡུག་བསྔལ་རུས་པ་ལ་ཐུག་པ་
བརྗོད་ ཀྱིས་མི་ལང་བ་ཞིག་མྱོང་ངོ༌། །ཡི་དྭགས་སུ་སྐྱེས་པ་ན། ལུས་ཀྱིས་ མི་
བཟོད་པའི་སྡུག་བསྔལ་རྣམ་པ་སྣ་ཚོགས་མྱོང་ངོ་། །དུད་འགྲོའི་སྐྱེ་གནས་སུ་ནི་
ལུས་ཉིད་བཟན་དུ་གྱུར་ཏེ། ཁོ་ལ་ལྕི་བ་བཀལ་ནས་རྩྭ་ལས་མི་ཟ་བའི་ སྡུག་
བསྔལ་བཟོད་དཀའ་བ་མྱོང་ནས་ལུས་དང་སྲོག་ཆུད་གསན་ཀྱང་དམ་པའི་ཆོས་ཀྱི་
ཕྱིར་དགེ་བའི་སེམས་ཅུང་ཟད་ཙམ་ཡང་བསྐྱེད་མ་མྱོང་བས། ད་ནི་ལུས་བཙོག་པ་
མནམ་པ་འདིས་ཆོས་ཀྱི་ཕྱིར་མཆོད་པ་བྱེད་ཀྱིས། བདག་གིས་བླ་ན་མེད་པའི་
བྱང་ཆུབ་ཏུ་སེམས་བསྐྱེད་པའི་བར་དུ་གཅོད་པའི་ལས་མ་བྱེད་ཅིག །བདག་ནི་
སངས་རྒྱས་སུ་བསྒྲུབ་པའི་ཕྱིར་ལུས་འདི་ཡོངས་སུ་གཏོང་སྟེ། ནམ་མངོན་པར་
སངས་རྒྱས་ནས་ཁྱེད་ལ་ཆོས་ཀྱི་སྐུས་སྦྱིན་པ་བྱའོ་ཞེས་སྨྲས་པ་དང་། འཁོར་མང་
པོ་ཡང་ཅང་མི་སྨྲ་བར་གྱུར་ཏོ། །དེའི་ཚེ་ན་རྒྱལ་བུ་མེ་དོང་གི་ཁར་འགྲེང་ནས་
བྲམ་ཟེ་ལ་འདི་སྐད་ཅེས་གསོལ་ཏོ། །སྟོན་པ་ཆེན་པོ། བདག་ལ་སྔར་དམ་པའི་
ཆོས་སྟོན་ཅིག །གལ་ཏེ་ཚེའི་བར་ཆད་དུ་གྱུར་ན་ཆོས་མི་ཐོས་སོ་ཞེས་གསོལ་བ་
དང་། བྲམ་ཟེ་དེས་ཚིགས་སུ་བཅད་པ་འདི་དག་སྨྲས་སོ། །བྱམས་པའི་སེམས་ནི་
གོམས་པར་བྱ། །ཞེ་སྡང་ཁྲོ་བའི་འདུ་ཤེས་སྤང་། །སྙིང་རྗེ་ཆེན་པོས་སེམས་ཅན་
སྐྱོབ། །ཀུན་ལ་སྙིང་བརྩེ་མཆི་མ་ཟག །དགའ་བ་ཆེན་པོ་གོམས་པར་བྱ། །གཞན་
ལའང་བདག་དང་མཐུན་པའི་ཆོས། །བྱང་ཆུབ་སེམས་ཀྱི་བསྐྱབ་ན་ནི། །བྱང་ཆུབ་
སེམས་དཔའི་སྤྱོད་པར་ལྡན། །ཚིགས་སུ་བཅད་པ་འདི་དག་སྨྲས་མ་ཐག་ཏུ་མེ་
དོང་དུ་མཆོངས་པ་ལས་བརྒྱ་བྱིན་དང༌། ཚངས་པའི་རྒྱལ་པོས་ལག་པ་ཡ་རེ་ནས་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བཟུང་སྟེ་འདི་སྐད་ཅེས་སྨྲས་སོ། །འཛམ་བུའི་གླིང་གི་འགྲོ་བ་ཐམས་ཅད་ནི་རྒྱལ་
བུ་ཁྱོད་ཀྱི་བཀའ་དྲིན་གྱིས་མི་བདེ་བའི་བག་མེད་ན། ད་མེ་དོང་དུ་མཆོངས་ན་
འབངས་ཐམས་ཅད་ཀྱི་ཕ་མ་ཚེ་འཕོས་པ་དང་འདྲ་བས། ཅིའི་ཕྱིར་འགྲོ་བ་ཐམས་
ཅད་ཡོངས་སུ་བཏང་སྟེ་མེ་དོང་དུ་མཆོང་ཞེས་སྨྲས་པ་དང༌། རྒྱལ་བུ་དེས་ལྷའི་
རྒྱལ་པོ་དང་འཁོར་མང་པོ་ལ་བལྟས་ཏེ། ཁྱེད་ཀྱིས་བདག་བླ་ན་མེད་པའི་བྱང་
ཆུབ་ཏུ་སེམས་བསྐྱེད་པའི་བར་དུ་གཅོད་པའི་ལས་མ་བྱེད་ཅིག་ཅེས་སྨྲས་ནས།
ཐམས་ཅད་ཅང་མི་སྨྲ་ བ་དང་། དེ་མ་ཐག་ཏུ་མེའི་དོང་དུ་མཆོངས་སོ། །ཞེས་
འབྱུང་ བ་ དང་། ཡང་ ཐུབ་ པའི་ དབང་ པོ་ སྔོན་ དྲང་ སྲོང་ ཨུཏྟ་ ལ་ ཞེས་ བྱ་ བར་
འཁྲུངས་པའི་ཚེ་དམ་པའི་ཆོས་འཚོལ་བ་ན་བྲམ་ཟེ་ཞིག་གིས་གལ་ཏེ་ཁྱོད་ཀྱི་
པགས་པ་བཤུས་ཏེ་ཤོག་བུ་བྱས་ལ། རུས་པ་ནི་སྨྱུག་གུར་བྱས། ཁྲག་སྣག་ཚར་
བྱས་ཏེ། ངས་བསྟན་པའི་ཆོས་ཡི་གེར་འདྲི་ན་ཁྱོད་ལ་ཆོས་བསྟན་ནོ་ཞེས་སྨྲས་
སོ། །དེ་ནས་དྲང་སྲོང་དེས་དེ་སྐད་ཅེས་སྨྲས་པ་ཐོས་ནས་རབ་ཏུ་དགའ་མགུ་
རངས་ཏེ། དེ་བཞིན་གཤེགས་པའི་བསྟན་པ་ལ་བཀུར་སྟི་བྱ་བའི་ཕྱིར་པགས་པ་
བཤུས་ནས་རུས་པ་ལ་སྨྱུག་གུར་བྱས་ཁྲག་སྣག་ཚར་སྦྱར་ནས། དུས་ལ་བབ་ཀྱི་
མྱུར་དུ་གསུངས་ཤིག་ཅེས་སྨྲས་པ་དང་། བྲམ་ཟེ་དེས་ཚིགས་སུ་བཅད་པ་འདི་
དག་སྨྲས་སོ། །ལུས་ཀྱི་སྤྱོད་པ་རབ་བསྡམས་ཤིང་། །སྲོག་གཅོད་རྐུ་དང་གཡེམ་
མི་བྱ། །ཕྲ་མ་རྫུན་དང་ཚིག་རྩུབ་དང་། །བཀྱལ་པ་སྨྲ་བར་མི་བྱའོ། །འདོད་པ་
རྣམས་ལ་མི་ཆགས་ཤིང་། །ཞེ་སྡང་སེམས་ཀྱང་མེད་པར་བྱ། །ངན་པར་ལྟ་བ་
ཀུན་སྤངས་ན། །བྱང་ཆུབ་སེམས་དཔའི་སྤྱོད་པའོ། །ཚིགས་སུ་བཅད་པ་འདི་དག་
སྨྲས་མ་ཐག་ཏུ། ཡི་གེར་བྲིས་ནས་འཛམ་བུའི་གླིང་ཀུན་ཏུ་བསྒྲགས་ཏེ་མི་མང་པོ་
- 284 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཐམས་ཅད་ཀྱིས་དེ་ལ་སློབ་ཅིང་ཇི་ལྟར་བསྟན་པ་བཞིན་དུ་ནན་ཏན་བྱེད་དུ་
བཅུག་གོ །ཞེས་འབྱུང་བ་ལྟ་བུ་སྟེ། འདི་དག་ཀྱང་མཚོན་བྱེད་ཙམ་སྨོས་པ་ཡིན་
གྱི་སྟོན་པས་བསྐལ་ཆེན་གྲངས་མེད་གསུམ་དུ་ཆོས་ཀྱི་ཕྱིར་དུ་ལུས་སྲོག་ལོངས་
སྤྱོད་ཐམས་ཅད་གཏོང་བ་བགྲང་བ་ལས་འདས་པ་ཞིག་མཛད་དོ། །དེས་ན་སྟོན་
པ་ཐུགས་རྗེ་ཅན་དེ་ཉིད་ཀྱིས་བདག་ཅག་ཁམས་གསུམ་གྱི་འགྲོ་བ་ཉམ་ཐག་ཅན་
རྣམས་ཀྱི་དོན་དུ་སྔོན་ཆོས་འཚོལ་བ་ན་འདི་ལྟ་བུའི་དཀའ་བ་དང་འོ་བརྒྱལ་
མཛད་དོ་སྙམ་དུ་སྟོན་པའི་ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་ནས་
མཆོད་ཅིང་གསོལ་བ་འདེབས་པ་དང༌། སྟོན་པའི་རྣམ་ཐར་རང་གི་ཉམས་ལེན་དུ་
ཁྱེར་ཏེ་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་
སློབ་པ་ལ་འབད་ཅིང་ཐ་ན་སྨོན་ལམ་གྱི་ཡུལ་ཚུན་ཆད་དུ་བྱས་ཏེ་བློ་སྦྱང་བར་
བྱའོ། ། །
གསུམ་ པ་ སྟོན་ པས་ བསྐལ་ཆེན་ གྲངས་མེད་གསུམ་དུ་ཚོགས་ གཉིས་
མཐར་ཕྱིན་པར་མཛད་ཚུལ་ལ་བསྟོད་པ་ནི། །དེ་སླད་གྲངས་མེད་གསུམ་དག་ཏུ།
ཁྱོད་ཀྱི་དེ་ལྟར་བརྩོན་པ་ན། །བརྩོན་འགྲུས་འབའ་ཞིག་གྲོགས་གྱུར་པས། །གོ་
འཕང་བླ་ན་མེད་ པ་བརྙེས། །ཞེས་ གསུངས། དོན་ནི། སྟོན་པ་ཐུབ་པའི་དབང་
པོས་སྔོན་སློབ་པ་ལམ་གྱི་གནས་སྐབས་སུ་ཁམས་གསུམ་གྱི་སེམས་ཅན་རྣམས་
འཁོར་བའི་སྡུག་བསྔལ་གྱི་ཉམ་ཐག་པ་ཐུགས་ཀྱིས་མ་བཟོད་ནས་སེམས་ཅན་
རྣམས་འཁོར་བའི་སྡུག་བསྔལ་ལས་མྱུར་དུ་བསྒྲལ་བར་བཞེད་པའི་ཐུགས་རྗེ་ཆེན་
པོས་བསྐུལ་ཏེ་བྱང་ཆུབ་མཆོག་ཏུ་ཐུགས་བསྐྱེད། སེམས་ཅན་རྣམས་ཀྱི་དོན་དུ་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་སྒྲུབ་པའི་སླད་དུ་བསྐལ་པ་ཆེན་པོ་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གྲངས་མེད་པ་གསུམ་ཀྱི་རིང་དག་ཏུ་ཚོགས་གཉིས་བར་མ་ཆད་དུ་བསགས་ཤིང་
དེ་དག་གི་ཚེ་ཐུབ་པའི་དབང་པོ་ཁྱོད་ནི་ལེ་ལོའི་དབང་དུ་སྐད་ཅིག་ཀྱང་མ་སོང་
བར་སྔར་བཤད་པ་དེ་ལྟར་བརྩོན་པར་མཛད་པ་ན་བདུད་སྡིག་ཏོ་ཅན་དག་བདུད་
ཀྱིས་བྱིན་གྱིས་བརླབས་པའི་ནག་པོའི་ཕྱོགས་དག་གིས་ཇི་ཙམ་བསྒྱུར་ཡང་གུས་
པ་དང་རྟག་ཏུ་སྦྱོར་བའི་བརྩོན་འགྲུས་ཤུགས་དྲག་པོ་འབའ་ཞིག་གྲོགས་སུ་རྒྱུན་
མི་འཆད་དུ་གནས་པར་གྱུར་པས་ཕྱི་ནང་གི་རྐྱེན་གང་གིས་ཀྱང་ལམ་གོང་མར་
བགྲོད་པ་ལས་སྐད་ཅིག་ཀྱང་བསྒྱུར་མ་ཐུབ་པར་ ས་ལམ་རིམ་གྱིས་བགྲོད་དེ་
སངས་རྒྱས་ཀྱི་གོ་འཕང་བླ་ན་མེད་པ་བརྙེས་སོ། །དེ་ཡང་བསྐལ་ཆེན་གྲངས་མེད་
གསུམ་གྱི་རིང་ལ་ཚོགས་བསགས་ཚུལ་ལ་ཐེག་པ་ཐུན་མོང་བ་དང་ཐེག་ཆེན་ཐུན་
མོང་མིན་པའི་མདོ་ལས་གསུངས་ཚུལ་གཉིས་ལས། ཐུན་མོང་བའི་ཚུལ་ནི་མཛོད་
ལས། རྣམ་གཟིགས་མར་མེ་ རིན་ཆེན་གཙུག །གྲངས་མེད་གསུམ་ གྱི་ཐ་མར་
འབྱུང་། །དང་པོ་ཤཱཀྱ་ཐུབ་ པ་ ཡིན། །ཞེས་ དང་། འདུལ་ བ་ ལུང་ ལས། སངས་
རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་གི་བར། །བདུན་ཁྲི་ལྔ་སྟོང་
ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །སངས་ རྒྱས་ ལེགས་མཛད་
ནས་བཟུང་སྟེ། །དབང་པོ་རྒྱལ་མཚན་ཐུབ་པའི་བར། །བདུན་ཁྲི་དྲུག་སྟོང་ཚང་བ་
ཡི། །སངས་རྒྱས་རྣམས་ནི་ངས་མཆོད་དོ། །སངས་རྒྱས་མར་མེ་མཛད་ནས་ནི། །
སངས་རྒྱས་འོད་སྲུང་བར་དག་ཏུ། །བདུན་ཁྲི་བདུན་སྟོང་ཚང་བ་ཡི། །སངས་རྒྱས་
རྣམས་ནི་ངས་མཆོད་དོ། །ཞེས་འབྱུང་བ་ལྟར། གྲངས་མེད་དང་པོ་ལ་དེ་བཞིན་
གཤེགས་པ་ཤཱཀྱ་ཐུབ་ཆེན་ནས་བཟུང་དེ་བཞིན་གཤེགས་པ་ཡུལ་འཁོར་སྐྱོང་གི་
བར་སངས་ རྒྱས་ བདུན་ ཁྲི་ ལྔ་ སྟོང་ དང་། གྲངས་མེད་ གཉིས་ པ་ ལ་ དེ་ བཞིན་
- 286 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
གཤེགས་པ་ལེགས་མཛད་ནས་བཟུང་དེ་བཞིན་གཤེགས་པ་དབང་པོ་རྒྱལ་མཚན་
གྱི་བར་སངས་རྒྱས་བདུན་ཁྲི་དྲུག་སྟོང་དང་། གྲངས་མེད་གསུམ་པ་ལ་དེ་བཞིན་
གཤེགས་པ་མར་མེ་ནས་མཛད་བཟུང་དེ་བཞིན་གཤེགས་པ་འོད་སྲུང་གི་བར་
སངས་རྒྱས་བདུན་ཁྲི་བདུན་སྟོང་ལ་བསྙེན་བཀུར་ཞིང་མཆོད་པས་མཉེས་པར་
མཛད་ཅིང་ཚོགས་གཉིས་བར་མི་ཆད་དུ་བསགས་པར་གསུངས་སོ། །ཐེག་ཆེན་
ཐུན་མོང་མ་ཡིན་པའི་མདོ་ལས་གསུངས་ཚུལ་ནི། །ཟླ་བ་སྒྲོན་མེའི་མདོ་ལས།
སངས་རྒྱས་དག་ནི་བྱེ་བ་ཁྲག་ཁྲིག་དང་། །དེ་ལས་ལྷག་པ་གངྒའི་བྱེ་མ་སྙེད། །
ཀུན་ཀྱང་བྱ་རྒོད་ཕུང་པོ་འདིར་བཞུགས་ཏེ། །མི་དབང་དེ་ཀུན་ང་ཡིས་བཀུར་སྟི་
བྱས། །ཞེས་ སོགས་ རྒྱ་ཆེར་གསུངས་པ་ ལྟར། སྟོན་ པས་ སྔོན་སློབ་ པ་ ལམ་ གྱི་
གནས་སྐབས་སུ་སངས་རྒྱས་གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་
སྙེད་དག་ལ་བསྙེན་བཀུར་ཞིང་མཆོད་པར་མཛད་པ་ཡིན་ལ། དེ་ཡང་ས་དང་པོ་
ཐོབ་ནས་སྐད་ཅིག་རེ་རེ་ལ་ཡང་ལུས་བརྒྱ་ཕྲག་མང་པོར་སྤྲུལ་ནས་སངས་རྒྱས་
ཀྱི་ཞིང་བརྒྱ་ཕྲག་མང་པོར་དེ་བཞིན་གཤེགས་པ་བརྒྱ་ཕྲག་མང་པོའི་སྤྱན་སྔར་
མཆོད་ཅིང་བསྙེན་བཀུར་བ་དང་ཆོས་ཉན་པ་སོགས་བྱེད་ནུས་པར་མདོ་སྡེ་ས་བཅུ་
པ་དང་། དབུ་མ་ལ་འཇུག་པ་སོགས་ནས་བཤད་པས་སོ། །ཐེག་པ་ཆེན་པོའི་
ལུགས་ཀྱི་གྲངས་མེད་གསུམ་དུ་ཚོགས་བསགས་ཚུལ་ནི། མདོ་སྡེ་དཀོན་མཆོག་
སྤྲིན་ལས། རིགས་ཀྱི་བུ་དེ་བཞིན་གཤེགས་པ་ནི་བསྐལ་པ་གྲངས་མེད་པ་དུ་མས་
ཡང་དག་པར་གྲུབ་པ་ཡིན་ཏེ། རིགས་ཀྱི་བུ་དེ་བཞིན་གཤེགས་པ་ནི་དཔག་པ་
དང༌་། བསམ་པ་དང་། བརྟག་པར་མི་ནུས་སོ། །བྱང་ཆུབ་སེམས་དཔའ་སྒྲིབ་པ་
ཐམས་ཅད་རྣམ་པར་སེལ་བས་གསོལ་བ། བཅོམ་ལྡན་འདས་བསྐལ་པ་གྲངས་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མ་མཆིས་པ་གསུམ་གྱིས་དེ་བཞིན་གཤེགས་པ་རྣམས་ཡང་དག་པར་འགྲུབ་པ་མ་
ལགས་སམ། བཅོམ་ལྡན་འདས་ཀྱི་བཀའ་སྩལ་པ། རིགས་ཀྱི་བུ་དེ་ཅིའི་ཕྱིར་ཞེ་
ན། བྱང་ཆུབ་སེམས་དཔའ་དེ་བཞིན་གཤེགས་ པའི་ཡུལ་བསྒྲུབ་པར་བྱ་བ་ནི་
བསམ་གྱིས་མི་ཁྱབ་སྟེ། དེ་ནི་བསྐལ་པ་གྲངས་མེད་གསུམ་གྱིས་ཡང་དག་པར་
བསྒྲུབ་པར་མི་ནུས་ཀྱི། ནམ་བྱང་ཆུབ་སེམས་དཔའ་ཆོས་མཉམ་པ་ཉིད་དུ་ཞུགས་
པར་གྱུར་པ་དེའི་ཚེ་དེ་ནས་བརྩམས་ཏེ་བསྐལ་པ་བགྲང་བར་བྱ་ཡི། ཐོག་མའི་
སེམས་ནས་ བརྩམས་ཏེ་ནི་མ་ཡིན་ནོ། །ཞེས་གསུངས་ པ་ ལྟར་ རོ། །བྱང་ ཆུབ་
སེམས་ དཔའི་ སྡེ་ སྣོད་ ལས་ གསུངས་ ཚུལ་ ནི། །མདོ་ དེ་ ཉིད་ ལས། དེ་ བཞིན་
གཤེགས་པ་སྔོན་འདས་པའི་བསྐལ་པ་གྲངས་མེད་བསམ་གྱི་མི་ཁྱབ་པའི་སྔོན་
རོལ་ན། ཆོས་ཀྱི་རྒྱལ་པོ་ཚེ་རྣམ་པར་རྒྱལ་བ་ཞེས་བྱ་བའི་བུ་གཞོན་ནུ་བརྩོན་
འགྲུས་སྤྱོད་པ་ཞེས་བྱ་བར་འཁྲུངས་པའི་ཚེ། དེ་བཞིན་གཤེགས་པ་ཕུང་པོ་ཆེན་
པོ་ཞེས་བྱ་བ་འཇིག་རྟེན་དུ་བྱོན་པ་དང་མཇལ་ཏེ། དེ་བཞིན་གཤེགས་པ་དེས་རྫུ་
འཕྲུལ་གྱི་བཀོད་པ་བསམ་གྱི་མི་ཁྱབ་པ་བསྟན་ནས་གཞོན་ནུ་བརྩོན་འགྲུས་སྤྱོད་
པ་ཡིད་འདུན་པར་བྱས་ཏེ་བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་ཚུལ་དང༌།
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་དང་། བསྡུ་བའི་དངོས་པོ་བཞིས་
བསྡུས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་སློབ་ཚུལ་རྒྱས་པར་བསྟན་
ཅིང་། སྟོབས་བཅུ་དང་མི་འཇིགས་པ་བཞི་དང་། མ་འདྲེས་པ་བཅོ་བརྒྱད་སོགས་
སངས་རྒྱས་ཀྱི་ཡོན་ཏན་རྣམས་རྒྱ་ཆེར་བསྒྲགས་པ་ན། གཞོན་ནུ་བརྩོན་འགྲུས་
སྤྱོད་པ་ཐེག་པ་ཆེན་པོའི་ལམ་ལ་ཕྱིར་མི་ལྡོག་པའི་ངེས་པ་བརྟན་པོ་ཐོབ་ནས།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
- 288 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སངས་རྒྱས་ཕུང་པོ་ཆེན་པོ་ཉན་ཐོས་ཀྱི་དགེ་འདུན་དང་བཅས་པ་ལ་ལོ་བྱེ་བ་ཕྲག་
དགུ་བཅུ་རྩ་དྲུག་ཏུ་མཆོད་པའི་དངོས་པོ་ཐམས་ཅད་ཀྱིས་མཆོད་ཅིང་བསྙེན་
བཀུར་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་སྐྱེས་པར་
གསུངས་སོ། །དེ་ནས་བསྐལ་པ་ཆེན་པོ་གྲངས་མེད་པ་གཅིག་འདས་པ་ན་ཚོང་
དཔོན་ཤེས་རབ་བཟང་པོ་ཞེས་བྱ་བར་འཁྲུངས་པའི་ཚེ། དེ་བཞིན་གཤེགས་པ་
དཀོན་མཆོག་ཡན་ལག་ཅེས་བྱ་བ་འཇིག་རྟེན་དུ་བྱོན་པ་དང་མཇལ་ཏེ། དེ་བཞིན་
གཤེགས་པ་དཀོན་མཆོག་ཡན་ལག་གིས་ཚོང་དཔོན་ཤེས་རབ་བཟང་པོ་ལ་བྱང་
ཆུབ་ཀྱི་ལམ་རྒྱས་པར་བསྟན་ཅིང་། རྫུ་འཕྲུལ་གྱི་བཀོད་པ་དུ་མའང་བསྟན་པས་
དད་པ་དང་དགའ་བ་རྒྱ་ཆེན་པོ་དང་བྱང་ཆུབ་ཀྱི་ལམ་ལ་ཕྱིར་མི་ལྡོག་པའི་ངེས་པ་
བརྟན་པར་གྱུར་ནས། ཚོང་དཔོན་ཤེས་རབ་བཟང་པོས་དེ་བཞིན་གཤེགས་པ་
དཀོན་མཆོག་ཡན་ལག་ཉན་ཐོས་ཀྱི་དགེ་འདུན་དང་བཅས་པ་ལ་ལོ་སྟོང་དུ་
མཆོད་ཅིང་བསྙེན་བཀུར་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཐུགས་བསྐྱེད་ཅིང་ བྱང་ ཆུབ་ ཀྱི་ ལམ་ རྣམས་ ཡོངས་ སུ་ བསྒྲུབས་སོ། །དེ་ནས་
བསྐལ་པ་གྲངས་མེད་པ་གཅིག་འདས་པ་ན་བྲམ་ཟེའི་ཁྱེའུ་གཞོན་ནུ་སྤྲིན་དུ་
འཁྲུངས་པའི་ཚེ། དེ་བཞིན་གཤེགས་པ་མར་མེ་མཛད་འཇིག་རྟེན་དུ་བྱོན་པ་དང་
མཇལ་ཏེ། དགའ་བ་དང་། མགུ་བ་དང་། དད་པ་རྒྱ་ཆེན་པོས་དེ་བཞིན་གཤེགས་
པ་མར་མེ་མཛད་ཀྱི་སྤྱན་སྔར་ལོ་བཅུ་གཉིས་སུ་རལ་པ་གསེར་གྱི་མདོག་ཅན་
བཏིང་ནས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མི་
སྟོན་ན་བདག་འདི་ཉིད་དུ་ལུས་བསྐམ་པར་བྱའོ་ཞེས་ཡི་དམ་བཅས་སོ། །དེ་ནས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མེ་མཛད་ཀུན་ནས་མཁྱེན་པ་དུས་གསུམ་གང་ཡང་མི་མཁྱེན་པ་ཅུང་ཟད་ཀྱང་མེད་
པ་དེས་བྲམ་ཟེའི་ཁྱེའུ་སྤྲིན་གྱི་བསམ་པ་མཁྱེན་ནས། དེའི་རལ་པ་གསེར་གྱི་ཁ་
དོག་ལྟ་བུ་ལ་ཞབས་བཞག་གོ །དེ་ནས་བྲམ་ཟེའི་ཁྱེའུ་སྤྲིན་གྱིས་ལངས་ནས་དེ་
བཞིན་གཤེགས་པ་མར་མེ་མཛད་ལ་ཨུཏྤ་ལས་ སྙིམ་པ་བཀང་སྟེ་གཏོར་ཏོ། །
གཏོར་མ་ཐག་ཏུ་དེའི་ཚེ་དེ་བཞིན་གཤེགས་པའི་དབུའི་གཙུག་གི་སྟེང་གི་ཐད་དུ་
ཨུཏྤ་ལའི་ཁང་པ་བརྩེགས་པ་གྲུ་བཞིར་ཀ་བ་བཞི་ཟུག་པ། ཆ་མཉམ་པ། ཤིན་ཏུ་
རྣམ་པར་བྱེ་བ། ཉམས་དགའ་བ། ཡིད་དུ་འོང་བ་ཞིག་གནས་པར་གྱུར་ཏེ། ཁང་
པ་བརྩེགས་པ་དེ་ནའང་དེ་བཞིན་གཤེགས་པའི་སྐུ་སྣང་ངོ༌། །དེ་ནས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་
ཀྱིས་བྲམ་ཟེའི་ཁྱིའུ་སྤྲིན་ལ་འདི་སྐད་ཅེས་བཀའ་བསྩལ་ཏོ། །བྲམ་ཟེའི་ཁྱེའུ་ཁྱོད་
དགེ་བའི་རྩ་བ་འདིས་མ་འོངས་པའི་དུས་བསྐལ་པ་གྲངས་མེད་པ་ན་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་
ཞེས་བྱ་བ་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་
མཁྱེན་པ། སྐྱེས་བུ་འདུལ་བ་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་
སྟོན་པ་སངས་རྒྱས་བཅོམ་ལྡན་འདས་སུ་འགྱུར་རོ། །ཞེས་ལུང་བསྟན་ཏོ། །དེ་
ནས་བྲམ་ཟེའི་ཁྱེའུ་སྤྲིན་བདག་ཉིད་ལུང་བསྟན་པ་ཐོས་ནས་དགའ་ཞིང་མགུ་ལ་
ཡི་རངས་ཏེ། རབ་ཏུ་དགའ་བ་དང་ཡིད་བདེ་བ་སྐྱེས་ནས་དེའི་ཚེ་མི་སྐྱེ་བའི་ཆོས་
ལ་བཟོད་པ་རབ་ཏུ་ཐོབ་བོ། །དེ་བཟོད་པ་ཐོབ་ནས་སྟེང་གི་ནམ་མཁའ་ལ་ཏ་ལ་
བདུན་སྲིད་དུ་འཕགས་ནས་ཏིང་ངེ་འཛིན་དྲུག་སྟོང་མངོན་དུ་གྱུར་ཅིང་། དེ་བཞིན་
གཤེགས་པ་གངྒཱའི་ཀླུང་གི་བྱེ་མ་སྙེད་དག་ཀྱང་མངོན་དུ་གྱུར་ཏོ། །ཞེས་གསུངས་
- 290 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
སོ། །བསྐལ་ཆེན་གྲངས་མེད་ཀྱི་དོན་ལ་བསྐལ་ཆེན་ཞེས་པ་ནི་མཛོད་ལས་བར་
བསྐལ་བརྒྱད་ཅུ་ལ་བསྐལ་ཆེན་དུ་བཤད་ལ། བར་བསྐལ་བརྒྱད་ཅུ་ནི། འཇིག་
རྟེན་གྱི་ཁམས་འདིའི་དབང་དུ་བྱས་ན་འཇིག་རྟེན་སྔ་མ་སྟོང་ནས་ད་ལྟའི་འཇིག་
རྟེན་འདི་ཆགས་པའི་སྔ་ལྟས་རླུང་དང་སྤྲིན་བྱུང་གི་བར་ལ་ནམ་མཁའ་སྟོང་པ་
འབའ་ཞིག་གི་ངང་དུ་གནས་པ་བར་བསྐལ་ཉི་ཤུ། དེ་ནས་འཇིག་རྟེན་འདི་ཆགས་
པའི་སྔ་ལྟས་ནམ་མཁའ་ལ་རླུང་དང་དེ་ནས་སྤྲིན་འཁྲིགས་པ་སོགས་རིམ་གྱི་རིམ་
གྱིས་སྣོད་བཅུད་ཆགས་པ་གྲགས་པའི་བར་ལ་བར་བསྐལ་ཉི་ཤུ། ཚངས་པའི་
འཇིག་རྟེན་ནས་མནར་མེད་ཀྱི་བར་འཇིག་རྟེན་འདིའི་སྣོད་བཅུད་ཆགས་ནས་
སྟོང་པའི་འགོ་ནམ་ཚུགས་ཀྱི་བར་ལ་བར་བསྐལ་ཉི་ཤུ། སྣོད་བཅུད་གཉིས་རིམ་
གྱིས་འཇིག་པ་ལ་བར་བསྐལ་ཉི་ཤུ་སྟེ་བར་བསྐལ་བརྒྱད་ཅུ་པོ་དེ་ཡོངས་རྫོགས་
བསྡོམས་པ་ལ་བསྐལ་ཆེན་དུ་བྱེད་དེ། དེ་འདྲ་བའི་བསྐལ་ཆེན་གྲངས་མེད་པའི་
ཚད་ནི། གྲངས་ཀྱི་གནས། གཅིག །བཅུ། བརྒྱ། སྟོང་། ཁྲི། འབུམ། ས་ཡ། བྱེ་
བ། དུང་ཕྱུར། ཐེར་འབུམ། ཐེར་འབུམ་ཆེན་པོ། ཁྲག་ཁྲིག ཁྲག་ཁྲིག་ཆེན་པོ།
རབ་བཀྲམ། རབ་བཀྲམ་ཆེན་པོ། གཏམས་པ། གཏམས་ པ་ཆེན་པོ། དཀྲིགས་
པ། དཀྲིགས་ པ་ ཆེན་ པོ། མི་ འཁྲུགས་ པ། མི་ འཁྲུགས་ པ་ ཆེན་ པོ། ཁྱད་ ཕྱིན།
ཁྱད་ཕྱིན་ཆེན་པོ། པང་སྟེང་། པང་སྟེང་ཆེན་པོ། དེད་འདྲེན། དེད་འདྲེན་ཆེན་པོ།
མཐའ་ སྣང་། མཐའ་ སྣང་ ཆེན་པོ། མང་ འཛིན། མང་ འཛིན་ཆེན་པོ། ངེས་ ཐོབ།
ངེས་ཐོབ་ཆེན་པོ། རྒྱུ་རིག །རྒྱུ་རིག་ཆེན་པོ། འོད་མཛེས། འོད་མཛེས་ཆེན་པོ།
དབང་པོ། དབང་པོ་ཆེན་པོ། ལེགས་ ཕྱིན། ལེགས་ཕྱིན་ཆེན་པོ། རྒྱུ་དབང་། རྒྱུ་
དབང་ཆེན་པོ། རྫོགས་ཐོབ། རྫོགས་ཐོབ་ཆེན་པོ། རྟོག་འགྲོ །རྟོག་འགྲོ་ཆེན་པོ།
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བྱིང་ རྡུལ། བྱིང༌ རྡུལ་ ཆེན་ པོ། རྒྱ་ རྟགས། རྒྱ་ རྟགས་ ཆེན་ པོ། སྟོབས་ འཁོར།
སྟོབས་ འཁོར་ ཆེན་པོ། བརྡ་ཤེས། བརྡ་ཤེས་ཆེན་པོ། རྣམ་ འབྱུང་། རྣམ་འབྱུང་
ཆེན་པོ། སྟོབས་མིག །སྟོབས་མིག་ཆེན་པོ། དེ་ཕྲག་བཅུ་ལ་གྲངས་མེད་དེ་གྲངས་
ཀྱིས་ གནས་དྲུག་ཅུ་པོ་དེའི་བར་ལ་གྲངས་ཡོད་པ་དང༌། དེ་ལས་འདས་ནས་
གྲངས་མེད་པ་ཞེས་བྱའོ། །གྲངས་མེད་གསུམ་པོ་དེ་ལ་ས་ལམ་བགྲོད་ཚུལ་ནི་
མཁས་པ་དག་གིས་བཤད་ཚུལ་མང་དུ་ཡོད་ཀྱང་ཐེག་པ་ཆེན་པོའི་མདོ་སྡེ་ནས་
གསུངས་པ་གྲགས་ཆེ་བ་ནི་མོས་སྤྱོད་ཀྱི་རིང་ལ་གྲངས་མེད་དང་པོ། མ་དག་ས་
བདུན་གྱི་རིང་ལ་གྲངས་མེད་གཉིས་པ། དག་པ་ས་གསུམ་གྱི་རིང་ལ་གྲངས་མེད་
གསུམ་པ་རྫོགས་པར་མདོ་སྡེ་རྒྱན་གྱི་འགྲེལ་བཤད་དག་ལས་བཤད་དོ། །དེ་ཡང་
བྱང་ཆུབ་སེམས་དཔའི་སྡེ་སྣོད་ལས་གསུངས་པའི་འཁྲུངས་རབས་དང་སྦྱར་ན་
ཚོང་དཔོན་ཤེས་རབ་བཟང་པོར་གྱུར་པའི་ཚེ་དེ་བཞིན་གཤེགས་པ་དཀོན་མཆོག་
ཡན་ལག་གི་སྤྱན་སྔར་ཐུགས་བསྐྱེད་པར་མཛད་པ་དེ་ས་དང་པོ་ཐོབ་པའི་སྐབས་
དང༌། བྲམ་ཟེའི་ཁྱེའུ་གཞོན་ནུ་སྤྲིན་དུ་འཁྲུངས་ནས་དེ་བཞིན་གཤེགས་པ་མར་མེ་
མཛད་ཀྱི་སྤྱན་སྔར་ཐུགས་བསྐྱེད་པར་མཛད་པ་དེ་ཕྱིར་མི་ལྡོག་པ་དག་པའི་ས་ལ་
གནས་པའི་སྐབས་ཡིན་པར་བཤད་ལ། བྱང་ཆུབ་སེམས་དཔའི་སྡེ་སྣོད་ཀྱི་མདོ་
སྡེ་ལས་དེ་བཞིན་གཤེགས་པས་སྔོན་ཐུགས་བསྐྱེད་པའི་ཚུལ་དེ་དག་ས་ལམ་གྱི་
རིམ་པ་འདི་དང་འདིའི་སྐབས་ཡིན་ཞེས་སྟོན་པར་མ་མཛད་དོ། །འོན་ཀྱང་གཞོན་
ནུ་སྤྲིན་དུ་འཁྲུངས་པའི་དེ་བཞིན་གཤེགས་པ་མར་མེ་མཛད་ཀྱི་སྤྱན་སྔར་ཐུགས་
བསྐྱེད་པར་མཛད་པ་དེ་ཕྱིར་མི་ལྡོག་པའི་ས་ལ་གནས་པའི་སྐབས་ཡིན་པར་མདོ་
ཉིད་ན་ཤིན་ཏུ་གསལ་ལོ། །དེ་ཡང་དང་པོར་ཐུགས་བསྐྱེད་དེ་གྲངས་མེད་གསུམ་
- 292 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གྱི་འགོ་རྩོམ་པའི་སེམས་བསྐྱེད་གྲོགས་བདུན་ལྡན། དཔེ་ས་ལྟ་བུ་བསྐྱེད་པ་དེ་
ནས་བཟུང་ས་ལམ་བར་མ་ཆད་པར་རིམ་གྱིས་བགྲོས་དེ་ཐོག་མར་ཚོགས་ལམ་
ཆུང་ངུ་། དེ་ནས་ཚོགས་ལམ་འབྲིང་། དེ་ནས་ཚོགས་ལམ་ཆེན་པོ་སྟེ་ཚོགས་ལམ་
གསུམ་གྱི་རིང་ལ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་སངས་
རྒྱས་རྣམས་ལ་བསྙེན་བཀུར་བ་སོགས་ཚོགས་རྒྱ་ཆེན་པོ་བརྒྱུད་མར་བསགས་
ཤིང་དྲན་པ་ཉེར་བཞག་བཞི། ཡང་དག་སྤོང་བ་བཞི། རྫུ་འཕྲུལ་གྱི་རྐང་པ་བཞི་
རྣམས་བསྒོམས་པ་ལས་ཚོགས་ལམ་ཆེན་པོར་ཆོས་རྒྱན་གྱི་ཏིང་ངེ་འཛིན་ཐོབ་སྟེ་
མཆོག་གི་སྤྲུལ་སྐུའི་ཞལ་མཐོང་ཞིང་། གཟུངས་དང་སྤོབས་པ་དང་མངོན་པར་
ཤེས་པ་རྒྱ་ཆེན་པོ་ཐོབ་སྟེ་སངས་རྒྱས་རྣམས་ལས་གདམས་པ་དང་རྗེས་སུ་བསྟན་
པ་རྒྱ་ཆེར་ནོད་ཤིང་བསོད་ནམས་ཀྱི་ཚོགས་མཐའ་ཡས་པ་གསོག་པ་དང་། ཆོས་
རྣམས་ཀྱི་གནས་ལུགས་ཟབ་མོ་ལ་དཔྱོད་པ་ཟུང་འབྲེལ་དུ་མཛད་པ་ལས་བྱང་
ཆུབ་ཀྱི་སེམས་ཀྱི་སྟོབས་ཆེས་ཆེར་རྒྱས་ཤིང་ཆོས་རྣམས་ཀྱི་གནས་ལུགས་སྟོང་པ་
ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་པ་ན་སྦྱོར་ལམ་དུ་
འགྲོ་སྟེ། སྦྱོར་ལམ་ལ་དྲོད་དང་། རྩེ་མོ་དང་། བཟོད་པ་དང་། ཆོས་མཆོག་བཞི་
ལས། ཐོག་མར་སྦྱོར་ལམ་དྲོད་ཐོབ། དེ་ནས་སྦྱོར་ལམ་རྩེ་མོ་དང༌། སྦྱོར་ལམ་
བཟོད་པ་དང༌། སྦྱོར་ལམ་ཆོས་མཆོག་རྣམས་རིམ་གྱིས་ཐོབ་སྟེ། སྦྱོར་ལམ་བཞི་
པོ་དེའི་རིང་ལ་བྱང་ཆུབ་ཀྱི་སེམས་ཤུགས་དྲག་པོས་ཚོགས་མཐའ་ཡས་པ་གསོག་
པ་དང་། སངས་རྒྱས་རྣམས་ལས་གདམས་པ་དང་རྗེས་སུ་བསྟན་པ་རྒྱ་ཆེར་ནོད་
ཤིང་དབང་པོ་ལྔ་དང་སྟོབས་ལྔ་རིམ་གྱིས་ཐོབ་སྟེ་སྦྱོར་ལམ་བཟོད་པ་ཐོབ་པ་ན་
ངན་སོང་དུ་མི་ལྟུང་བའི་གདེང་ཐོབ་ཅིང་སེམས་ཅན་གྱི་དོན་ལ་ནུས་པ་ཤིན་ཏུ་ཆེ་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བར་གྱུར་ནས་འཕགས་པའི་ས་མྱུར་དུ་ཐོབ་པར་ཉེ་བ་ན་སངས་རྒྱས་ཀྱི་བྱིན་
རླབས་ཀྱི་མཐུ་དང་རང་གི་བློའི་སྟོབས་ཀྱིས་ཏིང་ངེ་འཛིན་གྱི་སྒོ་བརྒྱ་ཕྲག་མང་པོ་
ལ་སྙོམས་པར་ཞུགས་པས་ཆོས་མཆོག་ཆེན་པོའི་ཡེ་ཤེས་མཐར་སོན་པ་ན་མཉམ་
བཞག་དེ་ཁའི་ངང་ནས་ཆོས་རྣམས་ཀྱི་གནས་ལུགས་མཐར་ཐུག་པ་མངོན་སུམ་དུ་
མཐོང་བའི་ལམ་ཐོབ་སྟེ། དེ་ལ་ནི་མཐོང་བའི་ལམ་ཞེས་ ཀྱང་ བྱ། འཇིག་རྟེན་
ལས་འདས་པའི་ལམ་གྱི་ཐོག་མ་ཞེས་ཀྱང་བྱ། ས་དང་པོ་རབ་ཏུ་དགའ་བ་ཞེས་
ཀྱང་བྱ་སྟེ་ཡོན་ཏན་ཚད་མེད་བསམ་གྱིས་མི་ཁྱབ་པ་བརྗོད་ཀྱིས་མི་ལང་བ་ཐོབ་
སྟེ། མདོར་བསྡུ་ན་ཡོན་ཏན་བརྒྱ་ཕྲག་བཅུ་གཉིས་ཐོབ་པར་ས་བཅུ་པའི་མདོ་
སོགས་ལས་གསུངས་ཡོན་ཏན་བརྒྱ་ཕྲག་བཅུ་གཉིས་ནི་སྐད་ཅིག་ཐང་ཅིག་ཡུད་
ཙམ་རེ་རེ་ལའང་ཏིང་ངེ་འཛིན་གྱི་སྒོ་མི་འདྲ་བ་བརྒྱ་ཕྲག་ཙམ་ལ་སྙོམས་པར་
འཇུག་པ་དང་དེ་ལས་ལྡང་བར་བྱེད། དེ་བཞིན་དུ་ཡུན་ཚད་དེ་ཙམ་རེ་ལའང་
སངས་རྒྱས་བརྒྱ་མཐོང་། སངས་རྒྱས་བརྒྱས་རང་ལ་བྱིན་གྱིས་བརླབས་པའང་
ཤེས། འཇིག་རྟེན་གྱི་ཁམས་བརྒྱ་གཡོ་བར་ནུས། སངས་རྒྱས་ཀྱི་ཞིང་བརྒྱར་འགྲོ་
བར་ནུས། སངས་རྒྱས་ཀྱི་ཞིང་བརྒྱ་འོད་ཀྱི་སྣང་བར་བྱེད། འགྲོ་བ་བརྒྱ་ཕྲག་སྨིན་
པར་བྱེད། བསྐལ་པ་བརྒྱར་ཚེ་བྱིན་གྱིས་བརླབས་ཏེ་གནས་པར་ནུས། བསྐལ་པ་
བརྒྱ་ཙམ་གྱི་སྔོན་དང་ཕྱི་མའི་མཐའ་ལ་འཇུག །ཆོས་ཀྱི་སྒོ་མི་འདྲ་བ་བརྒྱ་འབྱེད།
ལུས་བརྒྱ་སྟོན་པ་དང༌། ལུས་རེ་རེ་ལའང་རྒྱལ་སྲས་བརྒྱ་བརྒྱས་བསྐོར་བ་སྟོན་
ནུས་པ་སྟེ་ཡོན་ཏན་བརྒྱ་ཕྲག་བཅུ་གཉིས་པོ་དེ་ཐོབ་བོ། །དེ་ནས་ས་གཉིས་པ་དྲི་
མ་མེད་པ་ཞེས་བྱ་བ་ཐོབ་པ་ན་སྐད་ཅིག་ཐང་ཅིག་ཡུད་ཙམ་རེ་ལ་ཏིང་ངེ་འཛིན་
སྟོང་ལ་སྙོམས་པར་འཇུག་པ་སོགས་སྔར་བཤད་པའི་ཡོན་ཏན་དེ་དག་སྟོང་ཕྲག་
- 294 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བཅུ་གཉིས་ཐོབ་བོ། །དེ་ནས་ས་གསུམ་པ་འོད་བྱེད་པ་ཞེས་བྱ་བ་ཐོབ་པ་ན་སྐད་
ཅིག་ཐག་ཅིག་ཡུད་ཙམ་ལ་སངས་རྒྱས་འབུམ་གྱི་ཞལ་མཐོང་བ་དང༌། སངས་
རྒྱས་འབུམ་གྱིས་རང་ལ་བྱིན་གྱིས་བརླབས་པ་ཤེས་པ་སོགས་སྔར་བཤད་པའི་
ཡོན་ཏན་དེ་དག་འབུམ་ཕྲག་བཅུ་གཉིས་ཐོབ་བོ། །ས་བཞི་པ་འོད་འཕྲོ་བ་ཞེས་བྱ་
བ་ཐོབ་པ་ན་སྐད་ཅིག་ཐང་ཅིག་ཡུད་ཙམ་ཞིག་ལ་སངས་རྒྱས་བྱེ་བ་ཕྲག་བརྒྱའི་
ཞལ་མཐོང་བ་སོགས་སྔར་བཤད་པའི་ཡོན་ཏན་དེ་དག་བྱེ་བ་ཕྲག་བརྒྱ་པ་བཅུ་
གཉིས་ཐོབ་བོ། །ས་ལྔ་པ་སྦྱང་དཀའ་བ་ཞེས་བྱ་བ་ཐོབ་པ་ན་སྐད་ཅིག་ཐང་ཅིག་
ཡུད་ཙམ་ཞིག་ལ་སངས་རྒྱས་བྱེ་བ་ཕྲག་སྟོང་གི་ཞལ་མཐོང་བ་སོགས་སྔར་བཤད་
པ་ལྟར་གྱི་ཡོན་ཏན་བྱེ་བ་ཕྲག་སྟོང་བཅུ་གཉིས་ཐོབ་བོ། །ས་དྲུག་པ་མངོན་དུ་
ཕྱོགས་པ་ཞེས་བྱ་བ་ཐོབ་པ་ན་སྐད་ཅིག་ཐང་ཅིག་ཡུད་ཙམ་ཞིག་ལ་སངས་རྒྱས་
བྱེ་བ་བརྒྱ་ཕྲག་སྟོང་གི་ཞལ་མཐོང་བ་སོགས་སྔར་བཤད་པ་ལྟར་གྱི་ཡོན་ཏན་བྱེ་
བ་བརྒྱ་ཕྲག་སྟོང་བཅུ་གཉིས་ཐོབ་བོ། །ས་བདུན་པ་རིང་དུ་སོང་བ་ཞེས་བྱ་བ་ཐོབ་
པ་ན་སྐད་ཅིག་ཐང་ཅིག་ཡུད་ཙམ་ཞིག་ལ་སངས་རྒྱས་བྱེ་བ་འབུམ་གྱི་ཞལ་མཐོང་
བ་སོགས་སྔར་བཤད་པ་ལྟར་གྱི་ཡོན་ཏན་བྱེ་བ་འབུམ་བཅུ་གཉིས་ཐོབ་བོ། །ས་
བརྒྱད་པ་མི་གཡོ་བ་ཞེས་བྱ་བ་ཐོབ་པ་ན་སྐད་ཅིག་ཐང་ཅིག་ཡུད་ཙམ་ཞིག་ལ་
སྟོང་གསུམ་གྱི་འཇིག་རྟེན་གྱི་ཁམས་གསུམ་གྱི་འཇིག་རྟེན་ན་རྡུལ་ཇི་སྙེད་ཡོད་པ་
དེ་སྙེད་ཀྱི་གྲངས་དང་མཉམ་པའི་སངས་རྒྱས་རྣམས་ཀྱི་ཞལ་མཐོང་བ་སོགས་
སྔར་བཤད་པ་ལྟར་གྱི་ཡོན་ཏན་སྟོང་གསུམ་གྱི་འཇིག་རྟེན་གྱི་ཁམས་གསུམ་རྡུལ་
གྱི་གྲངས་དང་མཉམ་པ་བཅུ་གཉིས་ཐོབ་བོ། །ས་དགུ་པ་མོས་པའི་བློ་གྲོས་ཞེས་
བྱ་བ་ཐོབ་པ་ན་སྐད་ཅིག་ཐང་ཅིག་ཡུད་ཙམ་ཞིག་ལ་སྟོང་གསུམ་གྱི་འཇིག་རྟེན་གྱི་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
ཁམས་གྲངས་མེད་པ་བཅུའི་རྡུལ་ཕྲ་རབ་ཀྱི་གྲངས་དང་མཉམ་པའི་སངས་རྒྱས་
རྣམས་ཀྱི་ཞལ་མཐོང་བ་སོགས་སྔར་བཤད་པ་ལྟར་གྱི་ཡོན་ཏན་སྟོང་གསུམ་གྱི་
འཇིག་རྟེན་གྱི་ཁམས་གྲངས་མེད་པ་འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་དང་
མཉམ་པ་བཅུ་གཉིས་ཐོབ་བོ། །ས་བཅུ་པ་ཆོས་ཀྱི་སྤྲིན་ཞེས་བྱ་བ་ཐོབ་པ་ན་
སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་
གྲངས་དང་མཉམ་པའི་སངས་རྒྱས་རྣམས་ཀྱི་ཞལ་མཐོང་བ་སོགས་སྔར་བཤད་པ་
ལྟར་གྱི་ཡོན་ཏན་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་
རྡུལ་ཕྲ་ རབ་ཀྱི་གྲངས་དང་མཉམ་པ་བཅུ་གཉིས་ཐོབ་བོ། །དེ་ནས་ས་བཅུའི་
མཐར་སོན་ཏེ་བླ་མེད་བྱང་ཆུབ་ཐོབ་པར་ཉེ་བ་ན་འོད་ཟེར་ཆེན་པོའི་དབང་བསྐུར་
བ་ཐོབ་སྟེ། དེ་ཡང་རྒྱལ་སྲས་བདག་ཉིད་ཆེན་པོ་དེ་ས་བཅུ་པ་ཆོས་ཀྱི་སྤྲིན་ལ་
གནས་པ་ན། བྱང་ཆུབ་སེམས་དཔའི་ཏིང་ངེ་འཛིན་ཐམས་ཅད་མཁྱེན་པའི་ཡེ་
ཤེས་དང་ཁྱད་པར་མེད་པར་དབང་བསྐུར་བ་དང་ལྡན་པ་ཞེས་བྱ་བ་མངོན་དུ་གྱུར་
མ་ཐག་ཏུ། སྟོང་གསུམ་འབུམ་ཕྲག་བཅུའི་གཏོས་དང་མཉམ་པའི་པདྨ་རིན་པོ་ཆེ་
ལས་ གྲུབ་ པ་ སྟོང་ གསུམ་ འབུམ་ཕྲག་བཅུའི་རྡུལ་སྙེད་ ཀྱི་པདྨའི་ འཁོར་ གྱིས་
བསྐོར་བ་འབྱུང་བར་འགྱུར་ཏེ། བྱང་ཆུབ་སེམས་པ་དེ་པདྨ་དེ་དང་འཚམ་པའི་
ལུས་ཀྱིས་དེ་ལ་འདུག་ཅིང་། པད་མའི་འཁོར་རྣམས་ལ་ཡང་བྱང་ཆུབ་སེམས་
དཔའ་རེ་རེ་འདུག་ནས་བྱང་ཆུབ་སེམས་དཔའ་དེ་ཉིད་ལ་མངོན་པར་བལྟའོ། །དེ་
ནས་དེའི་ཞབས་ཀྱི་མཐིལ་གཉིས་ནས་འོད་ཟེར་གྲངས་མེད་པ་འབུམ་ཕྲག་བཅུ་
བྱུང་བས་ཕྱོགས་བཅུའི་སེམས་ཅན་དམྱལ་བ་པ་རྣམས་ཀྱི་སྡུག་བསྔལ་རྒྱུན་ཆད་
པར་བྱེད་དོ། །དེ་བཞིན་དུ་འོད་ཟེར་དེ་སྙེད་རེ་པུས་མོ་གཉིས་ནས་བྱུང་བས་དུད་
- 296 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
འགྲོ་རྣམས་ དང༌། ལྟེ་བ་ནས་ བྱུང་ བས་ གཤིན་ རྗེའི་ འཇིག་རྟེན་ དང༌། རྩིབས་
ལོགས་གཉིས་ནས་བྱུང་བས་མི་རྣམས་དང་། ལག་མཐིལ་གཉིས་ནས་བྱུང་བས་
ལྷ་དང་ལྷ་མ་ཡིན་རྣམས་ཀྱི་སྡུག་བསྔལ་ཞི་བར་བྱེད་དོ། །ཕྲག་པ་གཉིས་ནས་
བྱུང་བས་ཉན་ཐོས་རྣམས་ཀྱི་གནས་སྣང་བར་བྱེད་ཅིང་ཆོས་སྣང་བའི་སྒོ་ཉེ་བར་
བསྒྲུབས་སོ། །རྒྱབ་དང་མགུལ་ནས་བྱུང་བས་རང་རྒྱལ་རྣམས་ཀྱི་གནས་སྣང་
བར་བྱེད་ཅིང་ཞི་བའི་ཏིང་ངེ་འཛིན་གྱི་སྒོའི་ཚུལ་ཉེ་བར་བསྒྲུབས་སོ། ཁའི་སྒོ་
ནས་བྱུང་བས་ཕྱོགས་བཅུའི་བྱང་ཆུབ་སེམས་དཔའ་སེམས་དང་པོ་བསྐྱེད་པ་ནས་
ས་དགུ་པའི་བར་ལ་གནས་པ་རྣམས་སྣང་བར་བྱེད་ཅིང་ཤེས་རབ་དང་ཐབས་ལ་
མཁས་པའི་ཚུལ་ཉེ་བར་བསྒྲུབས་སོ། །སྨིན་མཚམས་ཀྱི་མཛོད་སྤུ་ནས་བྱུང་བས་
ཕྱོགས་བཅུའི་བདུད་ཀྱི་གནས་ཐམས་ཅད་མོག་མོག་པོར་བྱེད་ཅིང་དབང་བསྐུར་
བའི་བྱང་ཆུབ་སེམས་དཔའ་རྣམས་སྣང་བར་བྱས་ཏེ། དེ་དག་གི་སྐུ་ལ་ཐིམ་པར་
འགྱུར་རོ། །སྤྱི་གཙུག་ནས་སྟོང་གསུམ་གྲངས་མེད་པ་འབུམ་ཕྲག་བཅུ་ཚང་བའི་
རྡུལ་སྙེད་ཀྱི་འོད་ཟེར་བྱུང་བས་ཕྱོགས་བཅུའི་སངས་རྒྱས་ཀྱི་འཁོར་གྱི་དཀྱིལ་
འཁོར་སྣང་བར་བྱེད་ཅིང་སངས་རྒྱས་དེ་དག་གི་ཞབས་ཀྱི་མཐིལ་དུ་ནུབ་པར་
འགྱུར་རོ། །དེ་ནས་སངས་རྒྱས་དང་བྱང་ཆུབ་སེམས་དཔའ་དེ་དག་གིས་བྱང་ཆུབ་
སེམས་དཔའ་དེ་དབང་བསྐུར་བའི་དུས་ལ་བབ་པར་མཁྱེན་ནས། དབང་བསྐུར་
བ་ཐོབ་པའི་བྱང་ཆུབ་སེམས་དཔའ་རྣམས་ཀྱི་དཔལ་གྱི་བེའུ་དང་རྡོ་རྗེ་དང་བཀྲ་
ཤིས་ལས་བདུད་ཐམས་ཅད་ལས་རྒྱལ་བ་ཞེས་པའི་འོད་ཟེར་བྱུང་སྟེ་དེའི་དཔལ་
གྱི་བེའུ་ལ་སོགས་པ་རྣམས་སུ་ནུབ་པར་གྱུར་པས། དེའི་སྟོབས་ལ་སོགས་པའི་
ཡོན་ཏན་རྣམས་འབུམ་འགྱུར་བས་ལྷག་པ་འཕེལ་བར་གྱུར་ཏེ། སངས་རྒྱས་དེ་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དག་གི་མཛོད་སྤུ་ནས་ཐམས་ཅད་མཁྱེན་པ་ཉིད་མངོན་པར་ཤེས་པ་དང་ལྡན་པ་
ཞེས་བྱ་བའི་འོད་ཟེར་བྱུང་སྟེ་དེའི་སྤྱི་བོར་ནུབ་པས་བྱང་ཆུབ་སེམས་དཔའ་དེ་
སངས་རྒྱས་ཀྱི་ཡུལ་ལ་མངོན་པར་དབང་བསྐུར་བ་ཞེས་བྱ་བར་ས་བཅུ་པའི་མདོ་
ལས་ གསུངས་པ་ལྟར་རོ། །དེ་ལྟར་ས་བཅུ་མཐར་སོན་ནས་རྫོགས་སྨིན་སྦྱང་
གསུམ་གྱི་སྤྱོད་པ་ཐམས་ཅད་ཡོངས་སུ་རྫོགས་པ་ན་རྡོ་རྗེ་ལྟ་བུའི་ཏིང་ངེ་འཛིན་
མངོན་དུ་བྱེད་ལ། དེ་ལྟ་བུའི་ཏིང་ངེ་འཛིན་དེ་ལ་ནི་རྒྱུན་མཐའི་ཡེ་ཤེས་ཞེས་ཀྱང་
ཤིང་རྟ་ཆེན་པོའི་གཞུང་རྣམས་ལས་བཤད། དེ་ལྟ་བུའི་ཏིང་ངེ་འཛིན་དེས་ཕྱི་ནང་
གི་བདུད་བཞི་མཐའ་དག་བཅོམ་ཞིང་རྣམ་པ་ཐམས་ཅད་མཁྱེན་པ་ལ་གེགས་བྱེད་
པའི་དྲི་མ་གཉིས་སྣང་འཁྲུལ་པ་བག་ཆགས་དང་བཅས་པ་སྦྱངས་ཏེ་སྟོབས་བཅུ་
དང་མི་འཇིགས་པ་བཞི་ལ་སོགས་པ་ཡོན་ཏན་མཐའ་དག་ཡོངས་སུ་རྫོགས་པའི་
སངས་རྒྱས་ཀྱི་གོ་འཕང་བརྙེས་ཏེ་དེ་ནས་བཟུང་སྟེ་ནམ་མཁའ་མ་ཟད་ཀྱི་བར་ལ་
ཐུགས་ཡེ་ཤེས་ཆོས་ཀྱི་སྐུ་ལས་སྐད་ཅིག་ཀྱང་འགྱུར་བ་མེད་བཞིན་དུ་སྐུ་མཚན་
དཔེས་སྤྲས་པའི་ལོངས་སྤྱོད་རྫོགས་པའི་སྐུ་ནི་ནམ་ཡང་མི་གཡོ་བར་མཁའ་ཁྱབ་
ཀྱི་སེམས་ཅན་རྣམས་ཀྱི་ཁམས་དང་བསམ་པ་དང་བག་ལ་ཉལ་དང་མཐུན་པར་
སྤྲུལ་པའི་བཀོད་པས་ནམ་མཁའི་དབྱིངས་ཐམས་ཅད་ཁྱབ་པར་བྱས་ཏེ་སེམས་
ཅན་གྱི་དོན་མཛད་དོ། །བཞི་པ་ལེའུའི་མཚན་བསྟན་པ་ནི། རྒྱུ་ལ་བསྟོད་པ་སྟེ་
ལེའུ་ གཉིས་པའོ། །ཞེས་ པའོ། །བསྟོད་ པ་བརྒྱ་ ལྔ་བཅུ་ པའི་ རྣམ་བཤད་ ལམ་
བཟང་གསལ་བྱེད་རིན་ཆེན་སྒྲོན་མ་ལས་ལེའུ་གཉིས་པ་རྒྱུ་ལ་བསྟོད་པའི་ལེའུ་
བཤད་པའོ།། །། །
- 298 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
གཉིས་པ་འབྲས་བུ་སངས་རྒྱས་ཀྱི་ཡོན་ཏན་ཕུན་ཚོགས་ཀྱི་སྒོ་ནས་
བསྟོད་པ་ལ་གསུམ། འབྲས་བུ་སངས་རྒྱས་ཀྱི་ཡོན་ཏན་དཔེ་མེད་པའི་ཚུལ་ལ་
བསྟོད་པ། འབྲས་བུ་སངས་རྒྱས་ཀྱི་ཡོན་ཏན་རྨད་དུ་བྱུང་བའི་ཚུལ་ལ་བསྟོད་པ།།
འབྲས་བུ་སངས་རྒྱས་ ཀྱི་སྐུའི་ཡོན་ཏན་མཚུངས་པ་མེད་པའི་ ཚུལ་ལ་བསྟོད་
པའོ། །དང་པོ་ལ་བཞི། རྒྱུ་གང་གིས་སངས་རྒྱས་ཀྱི་ཡོན་ཏན་དཔེ་མེད་པའི་ཚུལ་
ལ་བསྟོད་པ། རྣམ་པ་གང་གིས་སངས་རྒྱས་ཀྱི་ཡོན་ཏན་དཔེ་མེད་ཚུལ་ལ་བསྟོད་
པ། སངས་རྒྱས་ ཀྱི་ཡོན་ཏན་དཔེ་གང་གིས་ ཀྱང་མཚོན་མི་ནུས་པའི་ཚུལ་ལ་
བསྟོད་པ། ལེའུའི་མཚན་བསྟན་པའོ། །
དང་པོ་ལ་དྲུག །རྒྱུ་གང་གིས་འཇིག་རྟེན་གྱི་གཙོ་བོ་མཚུངས་པ་མེད་པར་
གྱུར་པའི་ཚུལ་ལ་བསྟོད་པ། རྒྱུ་གང་གིས་ཡོན་ཏན་ཕ་མཐར་ཕྱིན་པའི་ཚུལ་ལ་
བསྟོད་པ། རྒྱུ་གང་གིས་བསོད་ནམས་ཀྱི་ཞིང་བླ་ན་མེད་པར་གྱུར་པའི་ཚུལ་ལ་
བསྟོད་པ། རྒྱུ་གང་གིས་རྟོགས་པ་མཆོག་བརྙེས་པའི་ཚུལ་ལ་བསྟོད་པ། རྒྱུ་གང་
གིས་སྤངས་པ་ཕུན་ཚོགས་བརྙེས་པའི་ཚུལ་ལ་བསྟོད་པ། རྒྱུ་གང་གིས་ཡོན་ཏན་
ཐམས་ཅད་ཡོངས་སུ་རྫོགས་པའི་ཚུལ་ལ་བསྟོད་པའོ། །དང་པོ་ལ་གཉིས། སྤྱིའི་
དོན་དང་། ཡན་ལག་གི་དོན་ནོ། །དང་པོ་ནི། སྟོན་པ་ཐུབ་པའི་དབང་པོས་སྔོན་
སློབ་པ་ལམ་གྱི་གནས་སྐབས་སུ་བྱང་ཆུབ་མཆོག་ཏུ་ཐུགས་བསྐྱེད་ནས་བསྐལ་པ་
ཆེན་པོ་གྲངས་མེད་པ་གསུམ་གྱི་རིང་ལ་ཚོགས་གཉིས་བར་མ་ཆད་དུ་བསགས་ཏེ་
རྫོགས་སྨིན་སྦྱང་གསུམ་གྱི་སྤྱོད་པ་མཐར་ཕྱིན་ནས་འཚང་རྒྱ་བ་ལ་མངོན་དུ་
ཕྱོགས་པ་ན་གཞི་དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བའི་ཞིང་གི་འོག་མིན་
གྱི་གཞལ་ཡས་ཁང་ཆེན་པོར་རྒྱུན་མཐའི་ཡེ་ཤེས་སམ་རྡོ་རྗེ་ལྟ་བུའི་ཏིང་ངེ་འཛིན་
-299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གྱིས་གཉིས་སྣང་འཁྲུལ་པའི་བག་ཆགས་མ་ལུས་པ་བཅོམ་སྟེ་རྣམ་པ་ཐམས་ཅད་
མཁྱེན་པའི་ཡེ་ཤེས་བརྙེས་པ་ན་ཐུགས་དག་པ་གཉིས་ལྡན་གྱི་ཆོས་ཉིད་ལ་མཉམ་
པར་བཞག་པ་ནམ་མཁའ་མ་ཟད་ཀྱི་བར་དུ་འགྱུར་བ་མེད་པ་དང༌། སྐུ་མཚན་
དཔེ་གསལ་རྫོགས་ཀྱི་སྤྲས་པའི་ལོངས་སྤྱོད་རྫོགས་པའི་སྐུ་ནམ་ཡང་འགྱུར་བ་
མེད་པ་ངེས་པ་ལྔ་ལྡན་དུ་བཞུགས་ཏེ། ངེས་པ་ལྔ་ནི། གནས་ངེས་པ་འོག་མིན་ཁོ་
ནར་བཞུགས་པ། འཁོར་ངེས་པ་སར་གནས་ཀྱི་བྱང་ཆུབ་སེམས་དཔའ་འབའ་
ཞིག་གིས་བསྐོར་བ། ལོངས་སྤྱོད་ངེས་པ་ཐེག་ཆེན་གྱི་ཆོས་འབའ་ཞིག་ལ་ལོངས་
སྤྱོད་པ། དུས་ངེས་པ་འཁོར་བ་ཇི་སྲིད་མ་སྟོང་གི་བར་དུ་བཞུགས་པ། ངོ་བོ་ངེས་
པ་མཚན་དཔེ་གསལ་རྫོགས་ཀྱིས་སྤྲས་པ་རྣམས་སོ། །སྐུ་དེ་ཡང་མཚན་བཟང་པོ་
སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་སྤྲས་པ། མཐོང་ན་མི་མཐུན་
པ་མེད་ཅིང་ལྟ་བས་ཆོག་མི་ཤེས་པ། གསུང་ནམ་ཡང་འགག་པ་མེད་ཅིང་ཡན་
ལག་དྲུག་ཅུའི་དབྱངས་དང༌ ལྡན་ པ། ཐུགས་ཤེས་ བྱ་ ཇི་ ལྟ་བ་དང་ཇི་ སྙེད་ པ་
ཐམས་ཅད་དུས་གཅིག་ཏུ་ལག་མཐིལ་གྱི་སྐྱུ་རུ་ར་ལྟར་མངོན་སུམ་དུ་གཟིགས་
ཤིང་དེ་ཡང་སྟོབས་བཅུ་དང་། མི་འཇིགས་པ་བཞི་དང་། སོ་སོར་ཡང་དག་པར་
རིག་པ་བཞི་དང༌། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་། དབང་བཅུ་
དང༌། སྲུང་བ་མེད་པ་རྣམ་པ་གསུམ་དང་། དྲན་པ་ཉེ་བར་བཞག་པ་གསུམ་དང༌།
མཉེལ་བ་མི་མངའ་བའི་ཆོས་ཉིད་དང༌། ཐུགས་རྗེ་ཆེན་པོ་དང༌། ཉོན་མོངས་མེད་
པའི་ཏིང་ངེ་འཛིན་དང་། སྨོན་གནས་མཁྱེན་ པའི་ཏིང་ངེ་འཛིན་དང༌། རྣམ་པ་
ཐམས་ཅད་མཁྱེན་པའི་ཡེ་ཤེས་རྣམས་གང་ལྡན་པ་སྟེ་མདོར་ན་སྐྱོན་ཐམས་ཅད་
ཟད། ཡོན་ཏན་ཐམས་ཅད་ཡོངས་སུ་རྫོགས་། ནམ་མཁའི་མཐས་ཁྱབ་པར་གང་
- 300 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལ་གང་འདུལ་གྱི་སྤྲུལ་པ་རྒྱུན་མི་ཆད་དུ་སྟོན་པ་ཞིག་སྟེ་ལོངས་སྤྱོད་རྫོགས་པའི་
སྐུ་དེ་ལས་ནམ་ཡང་མི་གཡོ་བཞིན་དུ་མཁའ་ཁྱབ་ཀྱི་སེམས་ཅན་ལ་རང་རང་གི་
དབང་པོ་དང་འཚམ་པའི་སྤྲུལ་པའི་ཕན་པ་མཛད་ཅིང་། མཆོག་གི་སྤྲུལ་སྐུ་ཡང་
རྣམ་པ་དུ་མ་སྟོན་པར་མཛད་དེ། དུས་ཅིག་ཅར་དུ་ཞིང་ཁམས་དུ་མར་མཆོག་གི་
སྤྲུལ་སྐུའི་མཛད་པ་བསྟན་པ་དང་། སྔ་ཕྱི་དུ་མར་ཡང་མཆོག་གི་སྤྲུལ་སྐུའི་མཛད་
པ་སྟོན་ཏེ། སྔོན་རྒྱལ་བ་དབང་པོའི་ཏོག་ཅེས་བྱ་བར་མཆོག་གི་སྤྲུལ་སྐུའི་མཛད་
པ་བསྟན་པ་དང་། མི་མཇེད་འཇིག་རྟེན་གྱི་ཞིང་འདིར་སྟོན་པ་ཤཱཀྱའི་རྒྱལ་པོ་འདི་
ཉིད་བྱོན་ནས་མཆོག་གི་སྤྲུལ་སྐུའི་མཛད་པ་བསྟན་པ་དང༌། ཞིང་འདིར་མྱ་ངན་
ལས་འདའ་བའི་མཛད་པ་བསྟན་པ་དང་དུས་མཉམ་དུ། ཞིང་གཞན་མང་པོར་
མཛད་པ་བཅུ་གཉིས་སྣ་ཚོགས་སྟོན་པར་ཐེག་པ་ཆེན་པོའི་མདོ་སྡེ་མང་པོ་ལས་
གསུངས་ཤིང་། མངོན་རྟོགས་རྒྱན་ལས་ཀྱང་། གང་གིས་སྲིད་པ་ཇི་སྲིད་བར། །
འགྲོ་ལ་ཕན་པ་སྣ་ཚོགས་དང༌། །མཉམ་དུ་མཛད་པའི་སྐུ་དེ་ནི། །ཐུབ་པའི་སྤྲུལ་
སྐུ་རྒྱུན་མི་འཆད། །དེ་བཞིན་འཁོར་བ་ཇི་སྲིད་འདིའི། །ལས་ནི་རྒྱུན་མི་ཆད་པར་
འདོད། །ཅེས་ཐུབ་པའི་འཕྲིན་ལས་རྒྱུན་མི་ཆད་པར་གསུངས་པ་དང་། རྗེ་ཐམས་
ཅད་མཁྱེན་པས་ཀྱང་། བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་
པའི་ སྐུ་ མཆོག་ མཆོག་ཏུ་མཛེས་ པ་ ཁྱོད་ ཀྱི་ སྐུ། །ནམ་མཁའི་མཐས་ གཏུགས་
གཏུགས་པ་མེད་པའི་ཞིང་མཆོག་ཀུན་དུ་དུ་མའི་འགྲོ་ལ་མིག་འཕྲུལ་བཞིན། །ལ་
ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། །
བཀོད་པ་མཆོག་འདི་འདི་དང་གཞན་དུ་མ་ལུས་འགྲོ་ཀུན་ཀུན་མཁྱེན་གྱུར་ཀྱང་
བརྗོད་མི་ནུས། །ཞེས་གསུངས་སོ། །
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཉིས་པ་ཡན་ལག་གི་དོན་ནི། མཐོ་ལ་ཕྲག་དོག་མི་མཛད་ཅིང་། །དམའ་
ལ་རྔན་ཅན་མི་མཛད་ལ། །མཉམ་ལ་འགྲན་པ་མི་མངའ་བས། ཁྱོད་ནི་འཇིག་
རྟེན་གཙོ་བོར་གྱུར། །ཅེས་གསུངས། དོན་ནི། ཐུབ་པའི་དབང་པོས་སྔོན་སློབ་པ་
ལམ་གྱི་གནས་སྐབས་སུ་ཅི་མཛད་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་
མཛད་པས་མཐོ་བ་ཡོན་ཏན་ཅན་རྣམས་ལ་ཕྲག་དོག་མི་མཛད་ཅིང་ཡོན་ཏན་གང་
དང་གང་མཐོང་བ་དེ་དག་ལ་རྗེས་སུ་ཡི་རངས་དང་གུས་པ་མཛད་ལ། ལྷག་པར་
རང་ལ་ཆོས་སྟོན་པའི་བླ་མ་རྣམས་ལ་སྐྱོན་གྱི་ཆ་ནས་ནམ་ཡང་མི་གཟིགས་པར་
ཡོན་ཏན་ གྱི་ངོས་ནས་དད་པ་ལྷུར་མཛད་དེ་མངོན་དུ་ལྡང་བ་དང་། ཕྱག་དང་
བསྙེན་བཀུར་བྱ་བ་དང་། གུས་པར་སྨྲ་བ་སོགས་རྣམ་པ་ཀུན་ནས་མཆོད་པར་
མཛད། དམའ་བ་ རིགས་དམན་པ་དང༌། རྟེན་དམན་པ་དང༌། ཉོན་མོངས་ པས་
གཟིར་བ་དང་། ནད་ཀྱིས་གཟིར་བ་དང༌། དབུལ་ཞིང་ཕོངས་པ་སོགས་དམན་པ་
དང་ཉམ་ཐག་པ་རྣམས་ལ་རྔན་ཅན་མི་མཛད་པར་རང་གི་བུ་སྡུག་པ་ཉམ་ཐག་པ་
མཐོང་བ་ལྟར་ཤས་མི་བཟོད་པའི་བརྩེ་བས་རྣམ་པ་ཀུན་ཏུ་ཕན་པ་ལྷུར་མཛད་
དོ། །ཡོན་ཏན་ གྱིས་ མཉམ་ པ་ དང་། ན་ཚོད་ ཀྱིས་ མཉམ་ པ་དང་། རིགས་ ཀྱིས་
མཉམ་པ་རྣམས་ལ་འགྲན་པ་མི་མངའ་བས། དེ་དག་སུ་མཐོང་ཡང་ཕུ་ནུ་ལྟར་
གཅེས་ཤིང་ཕངས་པའི་བསམ་པས་རྣམ་པ་ཀུན་ཏུ་ཕན་འདོགས་པ་དང་། ཡོན་
ཏན་ཕྲ་མོ་རེ་མཐོང་ཡང་དེ་ལ་དགའ་བས་མགུ་བར་མཛད་པ་དང་། མཐོ་དམའ་
བར་ གསུམ་ སུ་ལའང་བརྙས་པ་མི་མཛད་ཅིང་འགྲོ་བ་འདི་དག་ནི་བདག་གི་
སངས་རྒྱས་ཀྱི་ཞིང་ངོ་སྙམ་དུ་གཅེས་སྤྲས་དང་གུས་པ་མཛད་པས་ཐུགས་སངས་
རྒྱས་བཅོམ་ལྡན་འདས་ཁྱོད་ནི་སློབ་པ་ལམ་གྱི་གནས་སྐབས་སུ་ཚོགས་གཉིས་རྒྱ་
- 302 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཆེན་པོ་བསགས་པ་དང༌། ལྷག་པར་ཀུན་ལ་གུས་པར་མཛད་པའི་མཐུས་འཇིག་
རྟེན་ལྷ་དང་བཅས་པའི་གཙོ་བོར་གྱུར་ཏོ། །དེ་ཡང་ཐུབ་པའི་དབང་པོ་འདིའི་
ལོངས་སྐུའི་ཞིང་ཁམས་ནི་འཇིག་རྟེན་གྱི་ཁམས་ཐམས་ཅད་ལས་རབ་དང་མཆོག་
དང་གཙོ་བོར་གྱུར་ཏེ་ཞིང་ཁམས་དེ་ནི་ཐ་གྲུ་ཡངས་ཤིང་རྒྱ་ཆེ་བ། རིན་པོ་ཆེ་སྣ་
ཚོགས་ལས་གྲུབ་པ། དཔག་བསམ་གྱི་ཤིང་རིན་པོ་ཆེ་སྣ་ཚོགས་ཀྱིས་གང་བ། རྒྱ་
ཁྱོན་ཚད་ལས་འདས་པ་ཞིག་སྟེ། ཞིང་དེའི་ཆེ་བའི་ཚད་ནི་གླིང་བཞི་པ་བྱེ་བ་ཕྲག་
བརྒྱ་ལ་སྟོང་གསུམ། དེ་བྱེ་བ་ཕྲག་བརྒྱ་ལ་རབ་འབྱམས་ཀྱི་མཚམས་སྦྱོར་བ་
གཅིག །དེ་བྱེ་བ་ཕྲག་བརྒྱ་ལ་རབ་འབྱམས་ཀྱི་རྒྱུད་གཅིག །དེ་བྱེ་བ་ཕྲག་བརྒྱ་
ལ་རབ་འབྱམས་ཀྱི་རྒྱུད་པ་རབ་གཅིག །དེ་བྱེ་བ་ཕྲག་བརྒྱ་ལ་མེ་ཏོག་གི་གཞིའི་
སྙིང་པོ་རྒྱན་བཀོད་པ་སྟེ། རྣམ་སྣང་གི་ཞིང་དེ་ན་བཞུགས་པའི་རྣམ་སྣང་གངས་
ཆེན་མཚོའི་ཕྱག་གི་མཐིལ་གྱི་ཆ་ཤས་གཅིག་ལ་ཡོད་པར་མདོ་སྡེ་ཕལ་པོ་ཆེ་ལས་
གསུངས་སོ། །འཇིག་རྟེན་གཙོ་བོ་ཞེས་སྨོས་པ་ནི་གཙོ་བོར་གཞན་དོན་གཟུགས་
སྐུའི་ཆ་ནས་བསྟོད་པ་སྟེ། སློབ་དཔོན་འདི་ཉིད་ཀྱིས། །སངས་རྒྱས་གཙོ་ལ་ཕྱག་
འཚལ་ལོ། །སྐྱོབ་པ་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །
གསུམ་ལ་རྟག་ཏུ་གུས་ཕྱག་འཚལ། །ཞེས་དཀོན་མཆོག་གསུམ་ལ་བསྟོད་པ་
མཛད་པ། དེའི་འགྲེལ་པ་སློབ་དཔོན་རྒྱལ་བའི་སྲས་ ཀྱིས་མཛད་པར་གཙོ་བོ་
ཞེས་པ་ནི། འཇིག་རྟེན་ལྷ་དང་བཅས་པའི་ནང་ན་མཚུངས་པ་མེད་པ། འཇིག་
རྟེན་ཐམས་ཅད་ཟིལ་གྱིས་གནོན་པའི་སྐུའི་ཡོན་ཏན་གྱི་སྒོ་ནས་བསྟོད་པ་ཡིན་
པར་བཤད་པ་ལྟར་རོ། །གྱུར་ཅེས་སྨོས་པ་ནི་ཐུབ་པའི་དབང་པོ་འགྲོ་བ་ལྷ་དང་
བཅས་པའི་མགོན་སྐྱབས་དང་དཔུང་གཉེན་དུ་བྱོན་པ་འདི་སྔོན་ནས་རང་བྱུང་དུ་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
གྲུབ་པ་མིན་གྱི་བསྐལ་པ་ཆེན་པོ་གྲངས་མེད་པ་གསུམ་གྱི་རིང་ལ་བྱ་དཀའ་བའི་
སྤྱོད་པ་རླབས་པོ་ཆེ་ལ་སྤྱད་པའི་རྒྱུ་ལས་བྱུང་བ་ཡིན་ནོ་ཞེས་གོ་བར་བྱེད་པ་སྟེ།
ཚད་མ་རྣམ་འགྲེལ་ལས། མ་སྐྱེས་པ་ནི་ལྡོག་དོན་དུ། །གྱུར་པ་ཉིད་གསུངས་ཞེས་
གསུངས་པ་ལྟར་རོ། །
གཉིས་པ་རྒྱུ་གང་གིས་ཡོན་ཏན་ཕ་མཐར་ཕྱིན་པའི་ཚུལ་ལ་བསྟོད་པ་ནི།
ཁྱོད་ནི་ཡོན་ཏན་རྒྱུ་རྣམས་ལ། མངོན་དགྱེས་འབྲས་བུ་རྣམས་ལ་མིན། །ཡང་དག་
སྒྲུབ་པ་དེ་ཉིད་ཀྱིས། ཁྱོད་ཀྱི་ཡོན་ཏན་ཕ་མཐར་ཕྱིན། །ཞེས་གསུངས། དོན་ནི།
སྟོན་པ་ཐུབ་པའི་དབང་པོ་ཁྱོད་ནི་སྔོན་སློབ་པ་ལམ་གྱི་གནས་སྐབས་སུ་འབྲས་བུ་
སངས་རྒྱས་ཀྱི་ཡོན་ཏན་མ་ཚང་བ་མེད་པར་སྒྲུབ་པའི་རྒྱུ་རྣམས་ལ་སློབ་པ་ན་
བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བླངས་
ཏེ་སངས་རྒྱས་ཀྱི་རྒྱུ་ཚོགས་རྣམས་སྒྲུབ་པ་ཁོ་ན་ལ་མངོན་པར་དགྱེས་པར་མཛད་
ཀྱི། སྐབས་དེ་དང་དེའི་འབྲས་བུ་རྣམས་ལ་དགྱེས་པར་མཛད་པ་མིན་ཏེ། སྦྱིན་
པའི་ཕར་ཕྱིན་ལ་སློབ་པའི་ཚེ་སེམས་ཅན་དབུལ་ཞིང་ཕོངས་པ་རྣམས་ཁོ་ན་ལ་
ཐུགས་བརྩེ་བས་ལུས་དང་ལོངས་སྤྱོད་དང་དགེ་རྩ་རྣམས་ ཕངས་པ་མེད་པར་
གཏོང་ཞིང་སྦྱིན་པ་བཏང་བའི་འབྲས་བུ་ལོངས་སྤྱོད་འབྱུང་བ་སོགས་རྣམ་སྨིན་ལ་
རེ་བ་མེད་པར་སྦྱིན་པ་གང་བཏང་བའི་འབྲས་བུ་ཡང་དབུལ་ཕོངས་དེ་དག་ཉིད་
ལ་བསྔོ་བར་མཛད། ཚུལ་ཁྲིམས་བསྲུང་བའི་ཚེ་ན་རང་ལ་ཚུལ་ཁྲིམས་ཀྱི་འབྲས་
བུ་མངོན་མཐོའི་རྟེན་འབྱུང་བ་སོགས་རྣམ་སྨིན་ལ་རེ་བ་མེད་པར་སེམས་ཅན་
རྣམས་ཀྱི་སྡིག་སྒྲིབ་སྦྱོང་བ་དང་། སེམས་ཅན་རྣམས་ཚུལ་ཁྲིམས་ཀྱི་རྒྱན་དང་
ལྡན་པ་མཐར་ཕྱིན་པའི་ཆེད་ཁོ་ནར་ཚུལ་ཁྲིམས་ཀྱི་ཕར་ཕྱིན་ལ་སློབ་པར་མཛད།
- 304 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
དེ་བཞིན་དུ་དགེ་བ་མཐའ་དག་ལ་རྣམ་སྨིན་ལ་མི་རེ་བར་སེམས་ཅན་རྣམས་ཀྱི་
དོན་ཁོ་ནར་སྤྱོད་པ་དང་། མཉམ་པར་འཇོག་པའི་ཚེ་ནའང་སྙོམས་འཇུག་གི་བདེ་
བ་ལ་ནམ་ཡང་མི་ཞེན་པར་སེམས་ཅན་རྣམས་སྒྲིབ་གཉིས་ཀྱི་འཆིང་བ་ལས་གྲོལ་
བའི་ཆེད་ཁོ་ནར་སྒོམ་པར་མཛད་དོ། །དེ་ལྟར་སྦྱིན་སོགས་རྒྱལ་སྲས་ཀྱི་སྤྱོད་པ་
རླབས་པོ་ཆེ་མཐའ་དག་སེམས་ཅན་གྱི་དོན་ཁོ་ནར་ཡང་དག་པར་བསྒྲུབ་པར་
མཛད་པ་དེ་ཉིད་ཀྱིས་ཐུབ་པ་བཅོམ་ལྡན་འདས་ ཁྱོད་ཀྱིས་ལམ་གྱི་ཡོན་ཏན་
མཐའ་དག་པར་སྐབས་སུ་ཉམས་པ་མེད་པར་འབྲས་བུ་སངས་རྒྱས་ ཀྱི་སར་
ཡོངས་སུ་རྫོགས་པ་མཐར་ཕྱིན་པར་གྱུར་ཏོ། །འདི་ནི་སྤྱོད་འཇུག་ལས། དགེ་བ་
གཞན་ ཀུན་ ཆུ་ ཤིང་ བཞིན་དུ་ནི། །འབྲས་ བུ་ བསྐྱེད་ནས་ཟད་ པར་ འགྱུར་ པ་
ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །འབྲས་བུའི་འབྱིན་པས་མི་
ཟད་འཕེལ་བར་འགྱུར། །ཞེས་གསུངས་པ་ལྟར་ཏེ། འཇིག་རྟེན་པ་རྣམས་ཕལ་
ཆེར་སྦྱིན་པ་གཏོང་བ་སོགས་དགེ་བ་གང་བྱེད་རང་ལ་ཚེ་ཕྱི་མར་ལོངས་སྤྱོད་
འབྱུང་བ་སོགས་རྣམ་སྨིན་ལ་རེ་བ་ཁོ་ནས་བྱེད་ལ། དེ་འདྲ་བའི་དགེ་བ་དག་ནི་
ཁོང་ཁྲོ་དང་ལོག་ལྟ་སོགས་ཀྱིས་འཇོམས་པ་མང་ཞིང་རྐྱེན་གྱིས་མ་བཅོམ་ཡང་ཚེ་
ཕྱི་མར་ལོངས་སྤྱོད་འབྱུང་བ་སོགས་འབྲས་བུ་གང་ལ་རེ་བ་དེ་གྲུབ་ནས་ཟད་པར་
འགྱུར་ལ། བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླང་པའི་སྦྱིན་པ་སོགས་
ནི། འབྲས་བུའི་ལྗོན་ཤིང་བཟང་པོ་ལྟར་འབྲས་བུ་སྨིན་པའི་དུས་ལ་བབ་པ་ན་
ཆེས་ཆེར་འཕེལ་བར་འགྱུར་རོ། །དེའི་ཕྱིར་ཚིགས་བཅད་འདི་དག་ནི་འཇིག་རྟེན་
ཐམས་ཅད་དང་མི་མཐུན་པའི་གཏམ་གྱི་གཞིར་གྱུར་པ་ཀུན་ལ་ ཁྱད་པར་དུ་
འཕགས་པ་དཔེ་མེད་པའི་སྒོ་ནས་བསྟོད་པའོ། །
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གསུམ་པ་རྒྱུ་གང་གིས་བསོད་ནམས་ཀྱི་ཞིང་བླ་ན་མེད་པར་གྱུར་པའི་ཚུལ་
ལ་བསྟོད་པ་ནི། ཇི་ལྟར་ཁྱོད་ཀྱི་ཞབས་རྡུལ་ཡང་། །བསོད་ནམས་སྐྱེ་བ་མཆེད་
འགྱུར་བ། །དེ་ལྟར་ཁྱོད་ཀྱིས་ལེགས་སྤྱད་པས། །བདག་ཉིད་རབ་ཏུ་བསྐྲུན་པ་
མཛད། །ཅེས་ གསུངས། དོན་ནི། སྟོན་ པ་ ཐུབ་ པའི་ དབང་ པོ་ ཁྱོད་ ཀྱིས་ སྔར་
བཤད་པ་དེ་ལྟར་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་སློབ་པའི་ཚེ་རང་
དོན་དུ་རྣམ་སྨིན་ལ་རེ་བ་སྤངས་ཏེ་སེམས་ཅན་ཁོ་ནའི་དོན་དུ་སྦྱིན་པ་དང་ཚུལ་
ཁྲིམས་སོགས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལེགས་པར་སྤྱད་པས་ཇི་
ལྟར་སྟོན་པ་ཐུབ་པའི་དབང་པོ་ཁྱོད་ཀྱི་ཞབས་གང་ལ་རེག་པའི་རྡུལ་ཡང་འགྲོ་བ་
ལྷ་དང་བཅས་པའི་ཕྱག་དང་མཆོད་པའི་ཡུལ་དང་བསོད་ནམས་གསར་དུ་སྐྱེ་བ་
དང༌། བསོད་ནམས་སྐྱེས་པ་རྣམས་གོང་ནས་གོང་དུ་མཆེད་པར་འགྱུར་བ་བདག་
ཉིད་འགྲོ་བ་ཐམས་ཅད་ཀྱི་བསོད་ནམས་ཀྱི་ཞིང་བླ་ན་མེད་པ་རབ་ཏུ་བསྐྲུན་པར་
མཛད་དོ། །ཐུབ་ པའི་ དབང་པོའི་སྐུ་མཐོང་བ་དང་། གསུང་ཐོས་པ་དང་། ཕྱག་
གིས་གང་ལ་རེག་པ་དང་། ཐ་ན་མཚན་ཙམ་འཛིན་པ་ལའང་བསྐལ་བ་མང་པོར་
བསགས་པའི་ལས་ཀྱི་སྒྲིབ་པ་རྣམས་འདག་པ་དང་། བསོད་ནམས་རླབས་ཆེན་པོ་
ཐོབ་པར་མདོ་སྡེ་རྣམས་ལས་རྒྱ་ཆེར་བསྔགས་པ་ལྟར་རོ། །སློབ་དཔོན་འདི་ཉིད་
ཀྱིས་ ཕར་ ཕྱིན་ བསྡུས་ པར་ ཡང་། རྐང་ པས་ བཀྲ་ ཤིས་ གྱུར་ པའི་ རྡུལ་ དག་
ཀྱང་། །སྤྱི་གཙུག་དམ་པས་བླངས་ཤིང་ལྷ་དང་མི། །ཕྱག་འཚལ་མགོས་གཏུགས་
ཐོབ་པ་ཀུན་ཏུ་འཁྱེར། །དེ་ཕྱིར་ཚུལ་ཁྲིམས་དང་ལྡན་རིགས་མཆོག་ཡིན། །ཞེས་
ཚུལ་ཁྲིམས་རྣམ་པར་དག་པ་སྲུང་བ་རྣམས་ཀྱི་རྐང་པ་གང་ལ་རེག་པའི་རྡུལ་ཡང་
ལྷ་དང་མིའི་མཆོད་པའི་རྟེན་དུ་འགྱུར་བར་གསུངས་པ་ལྟ་བུ་སྟེ། ཚུལ་ཁྲིམས་རྣམ་
- 306 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དག་སྲུང་བའི་སོ་སྐྱེ་རྣམས་ལའང་དེ་ལྟ་བུའི་ཕན་ཡོན་འབྱུང་ན་བསྐལ་ཆེན་གྲངས་
མེད་མང་པོར་ཚུལ་ཁྲིམས་གོམས་པ་མཐར་ ཕྱིན་པའི་སངས་རྒྱས་བཅོམ་ལྡན་
འདས་ལ་དེ་ལྟ་བུའི་ཕན་ཡོན་འབྱུང་བ་ལྟ་ཅི་སྨོས་སོ། །
བཞི་པ་རྒྱུ་གང་གིས་རྟོགས་པ་མཆོག་བརྙེས་པའི་ཚུལ་ལ་བསྟོད་པ་ནི།
ཉེས་ པ་ ཉམས་ སྨད་ རྩ་ ནས་ བཏོན། །ཡོན་ ཏན་ སྤེལ་ ནས་ རྣམ་ པར་ སྦྱངས། །
གཞུང་ལུགས་བཟང་པོ་དེས་ན་ཁྱོད། །གྲུབ་མཆོག་ལྷག་པར་བརྙེས་པ་ལགས། །
ཞེས་གསུངས། དོན་ནི། སྟོན་པ་ཐུབ་པའི་དབང་པོས་སྔོན་སློབ་པ་ལམ་གྱི་གནས་
སྐབས་སུ་ཉེས་པ་རྣམས་རིམ་གྱིས་སྤངས་ཏེ་ཐོག་མར་བྱང་ཆུབ་མཆོག་ཏུ་ཐུགས་
བསྐྱེད་པའི་ཚེ། ཚེ་འདི་འབའ་ཞིག་ལ་ཆགས་པའི་ཉེས་པ་རྣམས་དང་། འཁོར་
བའི་ཕུན་ཚོགས་ལ་ཆགས་པའི་ཉེས་པ་རྣམས་ངེས་འབྱུང་ཤུགས་དྲག་པོས་བཅོམ་
སྟེ་ཉམས་སྨད། རང་གཅིག་པུ་གཅེས་པར་འཛིན་པའི་དབང་གིས་བྱུང་བའི་ཉེས་
པ་རྣམས་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྟོབས་ཀྱིས་བཅོམ་སྟེ། ཉམས་
སྨད། བདག་ཏུ་འཛིན་པའི་དབང་གིས་བྱུང་བའི་ཉོན་མོངས་རགས་པ་རྣམས་ཞི་
གནས་དང་ལྷག་མཐོང་གི་སྟོབས་ཀྱིས་བཅོམ་སྟེ་ཉམས་སྨད། ངན་སོང་དུ་སྐྱེ་བའི་
རྒྱུ་ལས་ངན་རྣམས་དང་ཀུན་སྦྱོར་གསུམ་པོ་གནས་ལུགས་མངོན་སུམ་དུ་མཐོང་
བའི་ཡེ་ཤེས་ཀྱིས་བཅོམ་སྟེ་ རྩ་བ་ནས་བཏོན། །བདེན་སྣང་འཁྲུལ་པའི་བག་
ཆགས་རྣམས་བྱང་ཆུབ་ཀྱི་སེམས་རིན་པོ་ཆེ་དང་གནས་ལུགས་མངོན་སུམ་དུ་
མཐོང་བའི་ཡེ་ཤེས་ཟུང་དུ་འབྲེལ་བའི་སྟོབས་ཀྱིས་ཉམས་སྨད། ས་བརྒྱད་པ་
བརྙེས་པའི་ཚེ་འཁོར་བའི་རྒྱུ་ཉོན་མོངས་ས་བོན་དང་བཅས་པ་རྩ་བ་ནས་བཏོན།
དག་པ་ས་གསུམ་གྱི་རིང་ལ་ཚོགས་གཉིས་ཟུང་དུ་འབྲེལ་བའི་སྟོབས་ཀྱིས་གཉིས་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྣང་འཁྲུལ་པའི་ཉེས་པ་རིམ་གྱིས་ཉམས་སྨད། ས་བཅུའི་རྒྱུན་མཐར་རྡོ་རྗེ་ལྟ་
བུའི་ཏིང་ངེ་འཛིན་གྱིས་གཉིས་སྣང་འཁྲུལ་པའི་བག་ཆགས་བཅོམ་སྟེ་རྩ་བ་ནས་
བཏོན། དེའི་སྐད་ཅིག་གཉིས་པ་ལ་སྒྲིབ་བྲལ་ཆོས་སྐུ་བརྙེས་སོ། །དེ་བཞིན་དུ་
ཐོག་མར་ཐུགས་བསྐྱེད་པ་ནས་བཟུང་སངས་རྒྱས་ཀྱི་གོ་འཕང་བསྒྲུབ་པ་ལ་གང་
དགོས་པའི་ཡོན་ཏན་རྣམས་གུས་དང་རྟག་ཏུ་སྦྱོར་བའི་བརྩོན་འགྲུས་ཀྱིས་རིམ་
གྱིས་བསྐྱེད་ཅིང་བར་མ་ཆད་པར་གོང་ནས་གོང་དུ་སྤེལ་ནས་མགར་བ་མཁས་
པས་གསེར་གྱི་གཡའ་སྦྱོང་བ་ལྟར་དྲི་མ་རྣམས་རྣམ་པར་སྦྱངས། གཞུང་ལུགས་
སམ་མཛད་སྤྱོད་བཟང་པོ་ཐུགས་བསྐྱེད་པ་ནས་ས་བཅུའི་མཐའ་ལ་ཐུག་གི་བར་
ཚོགས་གཉིས་གོང་འཕེལ་དུ་གསོག་པར་མཛད་པ་དེས་ན་སྟེ་དེའི་མཐུས་ཐུབ་
པའི་དབང་པོ་ཁྱོད་གྲུབ་པའི་མཆོག་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་སྟོབས་བཅུ་མངའ་བའི་གོ་འཕང་ལྷག་ པར་བརྙེས་པ་ལགས་སོ། །སྟོབས་
བཅུ་ནི། གནས་དང་གནས་མ་ཡིན་པ་མཁྱེན་པའི་སྟོབས། ལས་ཀྱི་རྣམ་པར་སྨིན་
པ་མཁྱེན་པའི་སྟོབས། མོས་པ་སྣ་ཚོགས་མཁྱེན་པའི་སྟོབས། ཁམས་སྣ་ཚོགས་
མཁྱེན་པའི་སྟོབས། དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས།།
ཐམས་ཅད་དུ་འགྲོ་བའི་ལམ་མཁྱེན་པའི་སྟོབས། བསམ་གཏན་དང་རྣམ་པར་
ཐར་པ་དང་ཏིང་ངེ་འཛིན་དང་སྙོམས་པར་འཇུག་པ་སོགས་མཁྱེན་པའི་སྟོབས།
སྔོན་གྱི་གནས་རྗེས་སུ་དྲན་པ་མཁྱེན་པའི་སྟོབས། འཆི་འཕོ་བ་དང་སྐྱེ་བ་དང་
གནས་པ་མཁྱེན་པའི་སྟོབས། ཟག་པ་ཟད་པ་མཁྱེན་པའི་སྟོབས་རྣམས་སོ། །དེ་
ལ་གནས་དང་གནས་མ་ཡིན་པ་མཁྱེན་པ་ནི། རྒྱུ་དགེ་བ་ལས་འབྲས་བུ་བདེ་བ་
ཁོ་ན་འབྱུང་བ་གནས་ཡིན་ལ་དགེ་བ་ལས་སྡུག་བསྔལ་འབྱུང་བ་གནས་མིན་པ་
- 308 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དང༌། རྒྱུ་མི་དགེ་བ་ལས་འབྲས་བུ་སྡུག་བསྔལ་ཁོ་ན་འབྱུང་བ་གནས་ཡིན་ལ། མི་
དགེ་བ་ལས་བདེ་བ་འབྱུང་བ་གནས་མ་ཡིན་པ་མཁྱེན་པ་སྟེ། དེ་ཡང་སྦྱིན་པ་
བཏང་བ་ལས་ལོངས་སྤྱོད་འབྱུང་བ་གནས་ཡིན་ལ། སྦྱིན་པས་དབུལ་པོར་འགྱུར་
པ་གནས་མིན་པ་དང་། སེར་སྣ་བྱས་པ་ལས་ཕྱི་མར་དབུལ་པོར་འགྱུར་བ་གནས་
ཡིན་ལ། སེར་སྣ་བྱས་པ་ལས་ཕྱི་མར་ལོངས་སྤྱོད་འབྱུང་བ་གནས་མིན་པ་དང་།
ཚུལ་ ཁྲིམས་ བསྲུངས་ པ་ ལས་བདེ་འགྲོར་སྐྱེ་བ་ གནས་ཡིན་ལ། ཚུལ་ ཁྲིམས་
བསྲུངས་པས་ངན་འགྲོར་སྐྱེ་བ་གནས་མིན་པ་དང༌། ཚུལ་འཆལ་གྱིས་ངན་འགྲོར་
སྐྱེ་བ་གནས་ཡིན་ལ། ཚུལ་ཁྲིམས་འཆལ་བ་ལས་བདེ་འགྲོར་སྐྱེ་བ་གནས་མིན་པ་
དང་། བཟོད་པ་བསྒོམས་པས་ཕྱི་མར་གཟུགས་བཟང་པོར་འགྱུར་བ་གནས་ཡིན་
ལ། བཟོད་པ་བསྒོམས་པ་ལས་ཕྱི་མར་གཟུགས་མི་སྡུག་པར་འགྱུར་བ་གནས་
མིན་པ་དང་། གཞན་ལ་གནོད་སེམས་བྱས་པས་ཕྱི་མར་གཟུགས་མི་སྡུག་པར་
འགྱུར་བ་གནས་ཡིན་ལ། གནོད་སེམས་ལས་གཟུགས་ཡིད་འོང་འབྱུང་བ་གནས་
མིན་པ་སོགས་དགེ་མི་དགེའི་འབྲས་བུ་ཇི་ལྟར་འབྱུང་ཚུལ་མཐའ་དག་མངོན་སུམ་
དུ་མཁྱེན་པའོ། །ལས་ཀྱི་རྣམ་པར་སྨིན་པ་མཁྱེན་པ་ནི། དགེ་མི་དགེའི་ལས་གང་
དང་གང་བསགས་པ་དེ་དང་དེའི་འབྲས་བུ་ཇི་ལྟར་འབྱུང་ཚུལ་མ་འདྲེས་པར་
མཁྱེན་པ་སྟེ། ལས་གཅིག་ཏུ་དཀར་བ་རྣམས་ཀྱི་འབྲས་བུ་གཅིག་ཏུ་ཡིད་དུ་འོང་
བ་ཁོ་ན་འབྱུང་བ་དང་། ལས་གཅིག་ཏུ་གནག་པ་རྣམས་ཀྱི་འབྲས་བུ་ཡིད་དུ་མི་
འོང་བ་ཁོ་ན་འབྱུང་བ་དང་། ལས་དཀར་ནག་འདྲེས་མ་རྣམས་ཀྱི་འབྲས་བུ་བདེ་
སྡུག་འདྲེས་མར་འབྱུང་ བ་དང༌། ལས་ གང་ དང་ གང་ བསགས་ པ་དེ་ དང་ དེའི་
འབྲས་བུ་ལས་གསོག་པ་པོ་དེ་ཁོ་ནས་མྱོང་བ་ལས་གཞན་ལ་བསྒྱུར་དུ་མེད་པ་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སོགས་སེམས་ཅན་རྣམས་ཀྱི་རང་རང་གི་ལས་ཀྱི་རྣམ་པར་སྨིན་པ་ཇི་ལྟར་མྱོང་
ཚུལ་ མཐའ་ དག་མངོན་སུམ་ དུ་མཁྱེན་ པའོ། མོས་ པ་ སྣ་ ཚོགས་ མཁྱེན་པ་ནི།
འདོད་ཆགས་ལ་གནས་ཤིང་ཞེ་སྡང་གི་སྤྱོད་པ་ལ་མོས་པ་དང་། ཞེ་སྡང་ལ་གནས་
ཤིང་འདོད་ཆགས་སྤྱོད་པ་ལ་མོས་པ་དང་། འཁོར་བའི་ཕུན་ཚོགས་ལ་ཆགས་
ནས་མངོན་མཐོ་ལ་མོས་པ་དང་། རང་གཅིག་པུ་ཐར་པ་སྒྲུབ་ཕྱིར་ཉན་ཐོས་ཀྱི་ས་
ལ་མོས་པ་དང་རང་སངས་རྒྱས་ཀྱི་ས་ལ་མོས་པ་དང་། འགའ་ཞིག་ཐེག་པ་ཆེན་
པོ་ལ་མོས་པ་སོགས་མཁའ་ཁྱབ་ཀྱི་སེམས་ཅན་རྣམས་ཀྱི་རང་རང་གི་བསམ་པ་
དང་མོས་པ་གང་དང་གང་ཡིན་པ་དེ་དག་ཐམས་ཅད་མངོན་སུམ་དུ་མཁྱེན་པའོ།
ཁམས་སྣ་ཚོགས་མཁྱེན་པ་ནི། གཟུགས་ཀྱི་ཁམས་ནས་ཆོས་ཀྱི་ཁམས་ཀྱི་བར་ཕྱི་
ཡུལ་གྱི་ཁམས་དྲུག །མིག་གི་རྣམ་པར་ཤེས་པའི་ཁམས་ནས་ཡིད་ཀྱི་རྣམ་པར་
ཤེས་པའི་ཁམས་ཀྱི་བར་ནང་རྣམ་ཤེས་ཀྱི་ཁམས་དྲུག །མིག་གི་ཁམས་ནས་ཡིད་
ཀྱི་ཁམས་ཀྱི་བར་རྟེན་དབང་པོའི་ཁམས་དྲུག་སྟེ། ཁམས་བཅོ་བརྒྱད་པོ་རྣམས་ཀྱི་
ཀུན་རྫོབ་དང་དོན་དམ་པའི་གནས་ཚུལ་མཐའ་དག་མངོན་སུམ་དུ་མཁྱེན་པའོ། །
དབང་པོ་མཆོག་དང་མཆོག་མ་ཡིན་པ་མཁྱེན་པ་ནི་མཁའ་ཁྱབ་ཀྱི་སེམས་ཅན་
རྣམས་ཀྱི་དབང་པོ་རྟུལ་བ་དང་། དབང་པོ་འབྲིང་དང་། དབང་པོ་རྣོ་བ་ཇི་ལྟར་
ཡོད་པ་རྣམས་སོ་སོར་མངོན་སུམ་དུ་མཁྱེན་པ་སྟེ། དད་པ་ཡོད་པ་དང་དད་པ་
མེད་པ་དང། བརྩོན་འགྲུས་ཡོད་པ་དང་བརྩོན་འགྲུས་མེད་པ་དང་། དྲན་པ་དང་
ལྡན་པ་དང་དྲན་པ་མེད་པ་དང༌། ཏིང་ངེ་འཛིན་དང་ལྡན་པ་དང་ཏིང་ངེ་འཛིན་མེད་
པ་དང་། ཤེས་རབ་རྣོ་བ་དང་ཤེས་རབ་རྟུལ་བ་སོགས་སེམས་ཅན་རང་རང་གི་
དབང་པོ་ཇི་ལྟར་ཡོད་པ་ལྟར་མངོན་སུམ་དུ་གཟིགས་པའོ། །ཐམས་ཅད་དུ་འགྲོ་
- 310 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བའི་ལམ་མཁྱེན་པ་ནི། མཁའ་ཁྱབ་ཀྱི་སེམས་ཅན་རྣམས་འགའ་ཞིག་ལས་ཉོན་
གྱི་དབང་གིས་མི་དགེ་བཅུ་དང་མཚམས་མེད་ལྔ་བྱས་པས་འོག་ནས་འོག་ཏུ་ལྟུང་
སྟེ་ངན་སོང་མུ་མཐའ་མེད་པར་འགྲོ་བ་དང་། འགའ་ཞིག་ཚུལ་ཁྲིམས་ལ་སོགས་
པའི་དགེ་བ་སྤྱད་ནས་མངོན་མཐོའི་གནས་སུ་འགྲོ་བ་དང་། འགའ་ཞིག་ལམ་
བསླབ་པ་གསུམ་ལ་བསླབས་ནས་ཐར་པར་འགྲོ་བ་དང་། འགའ་ཞིག་ཐེག་པ་
ཆེན་པོའི་ལམ་ལ་འགྲོ་བ་སོགས་སྐྱེ་གནས་བཟང་ངན་དང་འབྲས་བུ་མཐོ་དམའ་
སྣ་ཚོགས་ སུ་འགྲོ་བའི་ ལམ་མཐའ་དག་མངོན་སུམ་དུ་མཁྱེན་ པའོ། །བསམ་
གཏན་དང་རྣམ་པར་ཐར་པ་དང་ཏིང་ངེ་འཛིན་དང་སྙོམས་པར་འཇུག་པ་སོགས་
མཁྱེན་པ་ནི། ཕྱོགས་བཅུ་ནམ་མཁའི་མཐས་ཀླས་པའི་འཇིག་རྟེན་གྱི་ཁམས་
རྣམས་ན་བསམ་གཏན་བཞི་དང༌། རྣམ་པར་ཐར་པ་བརྒྱད་དང་། ཞི་གནས་ཀྱི་
ཏིང་ ངེ་ འཛིན་ དང༌། མཐར་ གྱི་ གནས་ པའི་ སྙོམས་ པར་ འཇུག་ པ་ དགུ་ དང༌།
གཞན་ཡང་དཔའ་བར་འགྲོ་བའི་ཏིང་ངེ་འཛིན་དང༌། ནམ་མཁའ་མཛོད་ཀྱི་ཏིང་ངེ་
འཛིན་དང༌། རིན་ཆེན་ཕྱག་རྒྱའི་ཏིང་ངེ་འཛིན་ལ་སོགས་ པ་ འཇིག་རྟེན་དང་
འཇིག་རྟེན་ལས་འདས་པའི་ཏིང་ངེ་འཛིན་ལ་སྙོམས་པར་འཇུག་པ་ཇི་སྙེད་ཡོད་པ་
རྣམས་དང༌། ཏིང་ངེ་འཛིན་དེ་དག་གི་མཐུས་འཇིག་རྟེན་དང་འཇིག་རྟེན་ལས་
འདས་པའི་འབྲས་བུ་གང་དང་གང་འགྲུབ་པ་དང་། ཏིང་ངེ་འཛིན་དེ་དག་སྐྱེ་བ་ལ་
བར་དུ་གཅོད་པའི་གེགས་གང་དང་གང་ཡོད་པ་དང༌། ཏིང་ངེ་འཛིན་དེ་དང་དེ་
དག་གི་ངོ་བོ་ཀུན་ནས་ཉོན་མོངས་དང་རྣམ་བྱང་གི་ཕྱོགས་གང་དང་གང་དུ་སོང་
བའི་ཚུལ་མཐའ་དག་མངོན་སུམ་དུ་མཁྱེན་པའོ། །སྔོན་གྱི་གནས་རྗེས་སུ་དྲན་པ་
མཁྱེན་པ་ནི། ཁམས་གསུམ་གྱི་སེམས་ཅན་རྣམས་སྔོན་འདས་པའི་དུས་སུ་གནས་
- 311



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གང་དང་གང་དུ་སྐྱེས་པ་དང་། ལུས་གང་དང་གང་ཞིག་བླངས་པ་དང་། ལུས་གང་
དང་གང་བླངས་པ་དེ་དང་དེའི་ཚེ་ཁ་དོག་དང་དབྱིབས་ཀྱི་རྣམ་པ་ཇི་ལྟ་བུ་བྱུང་བ་
དང༌། རྟེན་དེ་དང་དེ་ལ་སྒོ་གསུམ་གྱི་སྤྱོད་པ་གང་དང་གང་བྱས་པ་དང༌། ལས་
གང་དང་གང་བསགས་པའི་མཐུས་སྐྱེས་གནས་གང་དང་གང་དུ་ཇི་ལྟར་སྐྱེས་པ་
དང༌། དེ་ཡང་སྔོན་ལས་འདི་དང་འདི་ལྟ་བུ་བསགས་པས་སྐྱེ་གནས་འདི་དང་འདི་
ལྟ་བུར་སྐྱེས་སོ་ཞེས་མཚོན་པར་བྱེད་པའི་རྟགས་དང་བཅས་པ་མཐའ་དག་མངོན་
སུམ་དུ་མཁྱེན་པའོ། །འཆི་འཕོ་བ་དང་སྐྱེ་བ་དང་གནས་པ་མཁྱེན་པ་ནི། ཁམས་
གསུམ་གྱི་སེམས་ཅན་འདི་དག་ཐམས་ཅད་རང་རང་གི་ལས་དང་འཕྲལ་གྱི་རྐྱེན་
གྱིས་ནམ་འཆི་བ་དང༌། ཤི་ནས་གང་དུ་སྐྱེ་བ་དང་། སྐྱེས་ནས་བདེ་སྡུག་གང་དང་
གང་མྱོང་བ་དང་། དེ་ལྟར་གནས་པའི་སྐབས་སུའང་ལས་ཀྱི་དབང་གིས་བདེ་སྡུག་
དང་མཐོ་དམའ་ཇི་ལྟར་འགྱུར་བ་སོགས་གནས་སྐབས་ཐམས་ཅད་མངོན་སུམ་དུ་
མཁྱེན་པའོ། །ཟག་པ་ཟད་པ་མཁྱེན་པ་ནི། ཉན་ཐོས་ཀྱི་ལམ་དུ་ཞུགས་ཏེ་བསླབ་
པ་གསུམ་ཉམས་སུ་བླངས་པ་ལས་ཉོན་མོངས་པ་ཐམས་ཅད་ཟད་པའི་མྱང་འདས་
ཇི་ལྟར་ཐོབ་པ་དང་། རང་རྒྱལ་གྱི་ལམ་དུ་ཞུགས་ཏེ་དེའི་མྱང་འདས་ཇི་ལྟར་ཐོབ་
པ་དང་། ཐེག་པ་ཆེན་པོའི་ལམ་དུ་ཞུགས་ཏེ་ཚོགས་གཉིས་རྒྱ་ཆེན་པོ་བསགས་པ་
ལས་མི་གནས་པའི་མྱང་འདས་ཇི་ལྟར་ཐོབ་པ་དང་། མྱང་འདས་དེ་དག་ཐོབ་པར་
བྱེད་པའི་ཐབས་འཕགས་ལམ་ཡན་ལག་བརྒྱད་པ་ཇི་ལྟར་སྒོམ་ཚུལ་དང༌། ཐེག་
པ་ཆེ་ཆུང་གི་ལམ་རྣམས་ཇི་ལྟར་བགྲོད་ཚུལ་དང་། ལས་དེ་དག་གི་འབྲས་བུ་གྲུབ་
པའི་ཚེ་ཡོན་ཏན་གང་དང་གང་ཐོབ་པའི་ཚུལ་ལ་སོགས་པ་ཐར་པ་དང་ཐམས་
ཅད་མཁྱེན་པའི་ལམ་འབྲས་བུ་དང་བཅས་པ་མཐའ་དག་མངོན་སུམ་དུ་གཟིགས་
- 312 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
)
པའོ། །དེ་ལྟ་བུའི་སྟོབས་བཅུ་པོ་དེ་དག་ཀྱང་ངོ་བོ་ཐ་དད་པ་མིན་གྱིས་སངས་རྒྱས་
ཀྱི་མཁྱེན་པ་གཅིག་གི་ངོ་བོར་སྐྱེ་བ་སྟེ། སངས་རྒྱས་ཀྱི་མཁྱེན་པའི་ཆ་རེ་རེས་
ཀྱང་ཤེས་བྱ་ཐམས་ཅད་མངོན་སུམ་དུ་གཟིགས་པས་སོ། །སྟོབས་བཅུར་བཞག་
པ་ནི་གདུལ་བྱའི་དོན་མཛད་ཚུལ་གྱིས་བཞག་པ་སྟེ། གདུལ་བྱ་ལ་ཆོས་སྟོན་པ་
དང༌། གདུལ་བྱ་འཇིགས་པ་ལས་སྐྱོབ་པའི་ཚེ་གདུལ་བྱ་རང་རང་གི་ཁམས་དང་།
བསམ་པ་དང༌། དབང་པོ་དང༌། བག་ལ་ཉལ་དང༌། ལས་ཀྱི་སྒྲིབ་པ་གང་དང་
གང་ཤས་ཆེ་བ་དེ་དང་དེ་ལ་གཟིགས་ཏེ་དེ་དང་མཐུན་པའི་ཐབས་མཁས་ཀྱི་སྤྲུལ་
པས་དོན་མཛད་པ་སྟེ་སྟོབས་བཅུ་པོ་འདི་དག་རེ་རེ་ནས་གཟིགས་ཚུལ་འདིའི་སྒོ་
ནས་གདུལ་བྱའི་དོན་འདི་ལྟར་མཛད་དོ་ཞེས་བཀྲལ་ན་ཆེས་ངོ་མཚར་བ་ཡོད་
མོད་ཀྱང་ཡི་གེ་མང་པོ་དགོས་པས་འདིར་མ་སྤྲོས་སོ། ། །
ལྔ་པ་རྒྱུ་གང་གིས་སྤངས་པ་ཕུན་ཚོགས་བརྙེས་པའི་ཚུལ་ལ་བསྟོད་པ་ནི།
ཇི་ལྟར་བདག་གི་རྒྱུད་ལ་དེ། །བག་ཆགས་ལྷག་མའང་མ་ལུས་པ། །དེ་ལྟར་རྣམ་
པ་ ཐམས་ཅད་དུ། །ཉེས་པ་ཁྱོད་ ཀྱིས་རབ་ཏུ་བཅོམ། །ཞེས་ གསུངས། དོན་ནི།
སྟོན་པ་ཐུབ་པའི་དབང་པོས་སྔོན་སློབ་པ་ལམ་གྱི་གནས་སྐབས་སུ་བསྐལ་ཆེན་
གྲངས་མེད་གསུམ་དུ་ཚོགས་གཉིས་བར་མ་ཆད་དུ་བསགས་ཏེ་ཇི་ལྟར་བདག་སྟེ་
རང་གི་རྒྱུད་ལ་འཁོར་བར་སྐྱེ་བའི་རྒྱུ་ཉོན་མོངས་དང་། སེམས་ཅན་ཐམས་ཅད་
ཀྱི་དོན་བྱེད་པ་དང་ཤེས་བྱ་ཐམས་ཅད་ལྟ་བ་ལ་གེགས་བྱེད་པའི་ཤེས་སྒྲིབ་
གཉིས་པོ་བག་ཆགས་དང་བཅས་པ་མ་ལུས་སྤོངས་བའི་ཐབས་ལ་འབད་པ་དེ་
ལྟར་ཚོགས་གཉིས་མཐར་ཕྱིན་ཏེ་སྒྲིབ་གཉིས་བག་ཆགས་དང་བཅས་པ་ལྷག་མ་
ཕྲ་མོའང་མ་ལུས་པར་རྣམ་པ་ཐམས་ཅད་དུ་རབ་ཏུ་བཅོམ་པའི་ཆོས་ཀྱི་སྐུ་བརྙེས་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སོ། །གཞུང་སྔ་མས་ཡེ་ཤེས་ཆོས་སྐུ་བརྙེས་ཚུལ་དང་། གཞུང་འདིས་ངོ་བོ་ཉིད་སྐུ་
བརྙེས་ཚུལ་བསྟན་ལ་དེ་ལྟར་ཆོས་སྐུ་སྒྲུབ་པ་དེ་ཡང་རང་གཅིག་པུའི་དོན་དུ་མིན་
པར་མཁའ་ཁྱབ་ཀྱི་སེམས་ཅན་རྣམས་སྒྲིབ་གཉིས་ཀྱི་འཚང་བ་ལས་སྒྲོལ་བའི་
ཆེད་དུ་བསྒྲུབ་པ་ཡིན་པ་ནི། སློབ་དཔོན་ཕྱོགས་གླང་གིས་གཞུང་འདིའི་མཚམས་
སྦྱོར་དུ། རྟག་ཏུ་ ངལ་ ཞིང་ མགོན་མེད་ པ། །སློང་ ཞིང་བདེ་ བ་ མ་ མཆིས་ཏེ། །
སེམས་ཅན་རྣམས་ལ་ཉམས་མེད་པའི། །ཉོན་མོངས་མང་པོ་སྤྱོད་མཐོང་ནས། །
ཞེས་སྔོན་སློབ་པ་ལམ་གྱི་གནས་སྐབས་སུ་ཁམས་གསུམ་གྱི་སེམས་ཅན་རྣམས་
རང་དབང་མེད་པར་སྒྲིབ་གཉིས་ཀྱིས་བཅིངས་པ་གཟིགས་ནས་དེ་དག་སྒྲོལ་བའི་
དོན་དུ་སྒྲིབ་གཉིས་འཇོམས་པའི་ཐབས་མཛད་ཅེས་གཞུང་འདིར་བཤད་པའི་
ཐུབ་པས་སྒྲིབ་གཉིས་འཇོམས་པར་མཛད་ཚུལ་དེ་ལ་ཀུན་སློང་འདི་ལྟ་བུས་འདི་
ལྟར་མཛད་པ་ཡིན་ཞེས་ཀུན་སློང་གི་བསམ་པ་སྔོན་དུ་སྦྱར་བའི་སྤེལ་མ་མཛད་
དོ། །གཞུང་འདིས་ནི་ཐུབ་པའི་ངོ་བོ་ཉིད་སྐུ་དེ་སྤངས་པ་ཁྱད་པར་གསུམ་ལྡན་
ཡིན་པ་དང་ཀུན་ལས་ཁྱད་པར་དུ་འཕགས་པར་བསྟན་ཏེ། གཞུང་འདིའི་ཉེས་པ་
ཞེས་པ་དང་། བག་ཆགས་ལྷག་མ་ཞེས་པ་དང༌། མ་ལུས་པ་ཞེས་པ་རྣམས་ཀྱིས་
སྤངས་ པ་ ཁྱད་ པར་ གསུམ་ ལྡན་ བསྟན་ནོ། །སྤངས་ པ་ ཁྱད་ པར་ གསུམ་ ནི།
ལེགས་ པར་ སྤངས་ པ། སླར་ མི་ ལྡོག་ པར་ སྤངས་པ། མ་ ལུས་ པར་ སྤངས་པ་
གསུམ་མོ། །དེ་ཡང་ཕྱི་རོལ་པའི་དྲང་སྲོང་རྣམས་བསམ་གཏན་གྱི་དངོས་གཞི་
བསྒོམས་ནས་སྲིད་རྩེའི་བར་དུ་བགྲོད་ནུས་ཀྱང་། ཉོན་མོངས་པའི་ས་བོན་མ་
སྤངས་པས་སླར་ཉོན་མོངས་རགས་པ་སྐྱེས་ཏེ་འོག་ནས་འོག་ཏུ་ལྟུང་བར་འགྱུར་
ལ། དེའི་ཕྱིར་ཕྱི་རོལ་པའི་དྲང་སྲོང་དེ་དག་ལ་ཉོན་མོངས་མངོན་གྱུར་དང་བྲལ་
-314 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བའི་སྤངས་པ་ཕྱོགས་རེ་ཙམ་ཡོད་ཀྱང་། ཉོན་མོངས་ཀྱི་ས་བོན་མ་སྤངས་པས་
ལེགས་པར་སྤངས་པ་མེད་དོ། །ཐུབ་པའི་ངོ་བོ་ཉིད་སྐུ་ནི་ཉོན་མོངས་ཀྱི་ས་བོན་
རྩ་བ་ནས་སྤངས་པས་ལེགས་པར་སྤངས་པ་ཞེས་བྱའོ། །སླར་མི་ལྡོག་པར་སྤངས་
པ་ནི། སློབ་པ་འཕགས་པ་རྒྱུན་ཞུགས་རྣམས་ལ་ངན་སོང་དུ་སྐྱེ་བའི་རྒྱུ་ཀུན་སྦྱོར་
གསུམ་སྤངས་པའི་སྤངས་པ་ཡོད་ཀྱང་། ཉོན་མོངས་ཀྱི་ས་བོན་སྤངས་པའི་སྤངས་
པ་མེད་པས། རྒྱུན་ཞུགས་དེ་དག་སླར་ཡང་ལས་ཉོན་གྱི་དབང་གིས་འཁོར་བར་
སྐྱེ་བ་ཡོད་ལ། ཐུབ་པའི་ངོ་བོ་ཉིད་སྐུ་ནི་འཁོར་བ་དང་ངན་སོང་དུ་སྐྱེ་བའི་རྒྱུ་ཉོན་
མོངས་པའི་ས་བོན་རྩ་བ་ནས་སྤངས་པ་མཐར་ཕྱིན་པ་ཡིན་པས་ཐུབ་པ་བཅོམ་
ལྡན་འདས་སླར་འཁོར་བར་ལྡོག་པ་མེད་པས་སླར་མི་ལྡོག་པར་སྤངས་པ་ཞེས་བྱ་
ལ། དེའི་ཕྱིར་སློབ་པ་འཕགས་པ་ཀུན་ལས་ཁྱད་པར་དུ་འཕགས་སོ། །མ་ལུས་
པར་ སྤངས་ པ་ནི། ཉན་རང་དགྲ་བཅོམ་རྣམས་ ཀྱིས་ ཉོན་མོངས་ པའི་ས་བོན་
སྤངས་པས་སླར་འཁོར་བར་སྐྱེ་བ་མེད་ཀྱང་། ཉན་རང་དགྲ་བཅོམ་དེ་དག་གིས་
ཉོན་མོངས་པའི་བག་ཆགས་ཤེས་སྒྲིབ་སྤོང་མ་ཐུབ་པས་ལུས་ངག་གི་གནས་ངན་
ལེན་ཕྲ་མོ་ལུས་ཤིང༌། ཤེས་བྱ་ཐམས་ཅད་ལྟ་བ་ལ་གེགས་བྱེད་པའི་སྒྲིབ་པའང་
མ་ཟད་པས་ཉན་རང་དགྲ་བཅོམ་དེ་དག་ལ་མ་ལུས་པར་སྤངས་པའི་ཁྱད་པར་དེ་
མེད་ལ། ཐུབ་པ་བཅོམ་ལྡན་འདས་ཀྱིས་ནི་ཉོན་མོངས་པའི་བག་ཆགས་ལྷག་མ་
མ་ལུས་པར་སྤངས་པས་ཐུབ་པ་བཅོམ་ལྡན་འདས་ལ་ལུས་ངག་གི་གནས་ངན་
ལེན་ཕྲ་མོའང་མེད་ཅིང་ཤེས་བྱའི་གནས་ལུགས་མཐའ་དག་ལྟ་བ་ལ་ཐུགས་མི་
གསལ་བའི་སྒྲིབ་པའང་རྣམ་པ་ཀུན་ཏུ་མེད་དོ། །དེའི་ཕྱིར་མ་ལུས་པར་སྤངས་
པའི་ཁྱད་པར་དང་ལྡན་ལ། ཉན་རང་དགྲ་བཅོམ་རྣམས་ལས་རྣམ་པ་ཀུན་ཏུ་ཁྱད་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པར་དུ་འཕགས་སོ། །
དྲུག་པ་རྒྱུ་གང་གིས་ཡོན་ཏན་ཐམས་ཅད་ཡོངས་སུ་རྫོགས་པའི་ཚུལ་ལ་
བསྟོད་པ་ནི། ཇི་ལྟར་གཞན་ལ་དེ་དག་དང་། །འདྲ་བ་ཙམ་ཡང་མི་གདའ་བ། །དེ་
ལྟར་ཁྱོད་ཀྱིས་བསགས་བསགས་ནས། །བདག་ཉིད་ལ་ནི་ཡོན་ཏན་བསྒྲུབས། །
ཞེས་གསུངས། དོན་ནི། སྟོན་པ་ཐུབ་པའི་དབང་པོས་སྔོན་སློབ་པ་ལམ་གྱི་གནས་
སྐབས་སུ་སངས་རྒྱས་ཀྱི་གོ་འཕང་སྒྲུབ་པའི་རྒྱུ་ཚོགས་མཐའ་དག་གསོག་པར་
མཛད་དེ། ཇི་ལྟར་ཕྱི་རོལ་མུ་སྟེགས་པའི་དྲང་སྲོང་རྣམས་དང༌། ཉན་རང་སློབ་པ་
འཕགས་པ་རྣམས་དང་། ཉན་རང་མི་སློབ་པ་རྣམས་ལ་ཐུབ་པས་སྔོན་སློབ་ལམ་
དུ་བསགས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་དེ་དག་དང་འདྲ་བ་ཙམ་ཡང་མི་
གདའ་བ་དེ་ལྟར་ཐུབ་པའི་དབང་པོ་ཁྱོད་ཀྱིས་བསྐལ་ཆེན་གྲངས་མེད་གསུམ་གྱི་
རིང་ལ་བསོད་ནམས་ཀྱི་གཏེར་ཆེན་པོ་བསགས་བསགས་ནས་བདག་ཉིད་ལ་
ཡོན་ཏན་མ་ཚང་བ་མེད་པར་བསྒྲུབས་སོ། །ནི་ནི་རྐང་པའི་ཁ་སྐོང་ངོ༌། །ཐུབ་པས་
བསྐལ་ ཆེན་ གྲངས་ མེད་ གསུམ་ གྱི་ རིང་ ལ་ ཡོན་ ཏན་ ཇི་ ལྟར་ བསགས་ པ་ནི།
མངོན་རྟོགས་རྒྱན་ལས། དྲན་པ་ཉེར་བཞག་ནས་བཟུང་སྟེ། སངས་རྒྱས་རྣམ་པའི་
མཐར་ཐུག་རྣམས། །ལམ་གྱི་བདེན་པའི་རྗེས་མཐུན་པར། །ཀུན་མཁྱེན་གསུམ་
དུ་ཕྱེ་བས་ན། །སློབ་མ་བྱང་ཆུབ་སེམས་དཔའ་དང་། །སངས་རྒྱས་རྣམས་ལ་རིམ་
བཞིན་དེ། །སུམ་ཅུ་བདུན་དང་སུམ་ཅུ་བཞི། །སུམ་ཅུ་རྩ་དགུ་དག་ཏུ་བཞེད། །
ཅེས་ དང་། བྱང་ཆུབ་ ཕྱོགས་མཐུན་ཚད་མེད་དང་། །རྣམ་པར་ཐར་དང་མཐར་
གྱིས་ནི། །སྙོམས་འཇུག་དགུ་ཡི་བདག་ཉིད་དང་། །ཟད་པར་བཅུ་ཡི་བདག་ཉིད་
དང༌། །ཟིལ་གྱིས་གནོན་པའི་སྐྱེ་མཆེད་ནི། །རབ་ཏུ་དབྱེ་བས་རྣམ་བརྒྱད་དང་། །
6



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཉོན་མོངས་མེད་དང་སྨོན་མཁྱེན་དང་། །མངོན་ཤེས་སོ་སོ་ཡང་དག་རིག །རྣམ་
པ་ཐམས་ཅད་དག་བཞི་དང་། །དབང་བཅུ་དང་ནི་སྟོབས་བཅུ་དང་། །མི་འཇིགས་
པ་ནི་བཞི་དག་དང་། །བསྲུང་བ་མེད་པ་རྣམ་གསུམ་དང་། །དྲན་པ་ཉེར་བཞག་
རྣམ་གསུམ་དང༌། །མཉེལ་བ་མི་མངའ་ཆོས་ཉིད་དང༌། །བག་ཆགས་ཡང་དག་
བཅོམ་པ་དང༌། །སྐྱེ་ལ་ཐུགས་རྗེ་ཆེན་པོ་དང་། །ཐུབ་པ་ཁོ་ནའི་མ་འདྲེས་ཆོས། །
བཅོ་བརྒྱད་བཤད་པ་གང་ཡིན་དང༌། །རྣམ་པ་ཐམས་ཅད་མཁྱེན་ཉིད་དང༌། །
ཆོས་ཀྱི་སྐུ་ཞེས་བརྗོད་པ་ཡིན། །ཞེས་གསུངས་པ་ལྟར། བྱང་ཆུབ་སེམས་དཔའི་
ཡོན་ཏན་མཐའ་དག་སངས་རྒྱས་ཀྱི་ཡོན་ཏན་མཐའ་དག་མ་ཚང་བ་མེད་པར་
བསྒྲུབས་པར་མཛད་དོ། །མདོར་ན་ཐེག་པ་གསུམ་གྱི་ཡོན་ཏན་མཐའ་དག་མ་
ཚང་བ་མེད་པ་གོང་ནས་གོང་དུ་འཕེལ་ཏེ་སངས་རྒྱས་པའི་ཚེ་ན་སྐྱོན་མཐའ་དག་
ཟད། ཡོན་ཏན་མཐའ་དག་ཡོངས་སུ་རྫོགས་ཏེ་ཐུབ་པའི་དབང་པོ་ནི་འཇིག་རྟེན་
འདི་ན་དཔེ་མེད་པ། མཚུངས་པ་མེད་པ། ཟླ་མེད་པའོ། །དེ་ལ་ཐེག་པ་ཐུན་མོང་
བའི་ཡོན་ཏན་རྣམས་དང་བྱང་ཆུབ་སེམས་དཔའི་ཐུན་མོང་མིན་པའི་ཡོན་ཏན་བྱང་
ཆུབ་མཆོག་ཏུ་ཐུགས་བསྐྱེད་པ་ནས་ས་བཅུའི་མཐའ་ལ་འོད་ཟེར་ཆེན་པོས་དབང་
བསྐུར་བ་ཐོབ་ནས་རྡོ་རྗེ་ལྟ་བུའི་ཏིང་ངེ་འཛིན་གྱི་བར་ཇི་ལྟར་བརྙེས་པའི་ཚུལ་
སྔར་རྒྱས་པར་བཤད་ཟིན་ལ། སངས་རྒྱས་ནས་སྟོབས་བཅུ་དང་མ་འདྲེས་པའི་
ཆོས་བཅོ་བརྒྱད་དང་མི་འཇིགས་པ་བཞི་ལ་སོགས་པ་འབྲས་བུའི་གནས་སྐབས་
ཀྱི་ཡོན་ཏན་མཐའ་དག་མ་ཚང་བ་མེད་པར་བརྙེས་པ་སྟེ། དེ་ལ་སྟོབས་བཅུ་ནི་
བཤད་ཟིན་ལ། མི་འཇིགས་པ་བཞི་ནི་འོག་ཏུ་འཆད་པར་འགྱུར་ཞིང་། མ་འདྲེས་
པ་བཅོ་བརྒྱད་ཇི་ལྟར་བརྙེས་པའི་ཚུལ་ནི་གཞུང་འདིར་སྟོན་པ་སྐབས་སུ་བབ་སྟེ།
-317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མ་འདྲེས་པ་ཞེས་བྱ་བ་ནི། སོ་སྐྱེ་ཐ་མལ་པ་རྣམས་དང་། ཉན་རང་རྣམས་དང་
བྱང་ཆུབ་སེམས་དཔའ་རྣམས་སུའི་རྒྱུད་ལའང་མེད་པའི་སངས་རྒྱས་ཀྱི་ཐུན་མོང་
མིན་པའི་ཡོན་ཏན་ལ་སངས་རྒྱས་ཀྱི་ཆོས་མ་འདྲེས་པ་ཞེས་བརྗོད་པ་ཡིན་ལ། དེ་
ནི་གཞུང་འདིར། ཇི་ལྟར་གཞན་ལ་དེ་དག་དང༌། །འདྲ་བ་ཙམ་ཡང་མི་གདའ་
བ། །ཞེས་པས་བསྟན་ཏོ། །སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི། སྤྱོད་
པས་བསྡུས་པ་དྲུག །རྟོགས་པས་བསྡུས་པ་དྲུག །འཕྲིན་ལས་ཀྱིས་བསྡུས་ པ་
གསུམ། ཡེ་ཤེས་ཀྱིས་བསྡུས་པ་གསུམ་སྟེ་བཅོ་བརྒྱད་དོ། །དེ་ལ་སྤྱོད་པས་བསྡུས་
པ་དྲུག་ནི། ལུས་ཀྱི་ལས་ཡོངས་སུ་དག་པ་དང་། ངག་གི་ལས་ཡོངས་སུ་དག་པ་
དང་། དྲན་པ་ཉམས་པ་མི་མངའ་བ་དང༌། མཉམ་པར་མ་བཞག་པ་མི་མངའ་བ་
དང༌། ཐ་དད་པ་ཉིད་ཀྱི་འདུ་ཤེས་མི་མངའ་བ་དང་། མ་བརྟག་པའི་བཏང་སྙོམས་
མི་མངའ་བ་སྟེ་དྲུག་གོ །དེ་ལ་ལུས་ཀྱི་ལས་དག་པ་ནི། ཉན་རང་དགྲ་བཅོམ་
རྣམས་ལ་གླང་པོ་ཆེ་དང་བ་ལང་དང་ཁྱི་གཏུམ་པོ་སོགས་ཀྱི་གནོད་པ་འབྱུང་བ་
དང༌། སྦྲུལ་ནག་ པོ་ རྐང་ པས་བརྫི་ བ་ སོགས་ཀྱི་འཁྲུལ་ པ་འབྱུང་ བ་ སྲིད་ལ།
སངས་རྒྱས་བཅོམ་ལྡན་འདས་ལ་ནི། དེ་ལྟ་བུའི་ལུས་ཀྱི་ལས་འཁྲུལ་པ་འབྱུང་བ་
ནམ་ཡང་མི་སྲིད་པའོ། །ངག་གིས་ལས་དག་པ་ནི། ཉན་རང་དགྲ་བཅོམ་རྣམས་
ལ་ལམ་སྟོར་ནས་ཅ་ཅོའི་སྒྲ་འབྱིན་པ་དང་བག་ཆགས་ཀྱི་དབང་གིས་རྟ་གད་ཆེན་
པོ་འབྱིན་པ་སོགས་ཀྱིས་ཅ་ཅོ་འབྱུང་བ་སྲིད་ལ། སངས་རྒྱས་བཅོམ་ལྡན་འདས་
ལ་ནི་ངག་གི་ལས་འཁྲུལ་པ་དེ་ལྟ་བུ་འབྱུང་བ་ནམ་ཡང་མི་སྲིད་པའོ། །དྲན་པ་
ཉམས་པ་མི་མངའ་བ་ནི། ཉན་རང་དགྲ་བཅོམ་རྣམས་ལ་བརྗེད་ནས་བྱ་བ་ཤོར་
བ་དང་དུས་ལས་ཡོལ་བའི་དྲན་པ་ཉམས་པ་འབྱུང་ལ། སངས་རྒྱས་བཅོམ་ལྡན་
- 318 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འདས་ལ་ནི་དེ་ལྟ་བུའི་དྲན་པ་ཉམས་པ་འབྱུང་བ་ནམ་ཡང་མི་སྲིད་པའོ། །མཉམ་
པར་མ་བཞག་པ་མི་མངའ་བ་ནི། ཉན་རང་དགྲ་བཅོམ་རྣམས་ལ་འཆག་པ་དང་
འགྲོ་བ་དང་ཉལ་བ་དང་ཟས་བཟའ་བ་དང་ཆོས་སྟོན་པ་སོགས་ཀྱི་ཚེ་ཆོས་ཉིད་ལ་
མཉམ་པར་བཞག་མི་ཐུབ་པས་མཉམ་པར་མ་བཞག་པའི་སྐབས་མང་དུ་འབྱུང་
ལ། སངས་རྒྱས་བཅོམ་ལྡན་འདས་ལ་ནི་ནམ་མཁའ་མ་ཟད་ཀྱི་བར་དུ་ཐུགས་
ཆོས་ཉིད་ལ་རྩེ་གཅིག་ཏུ་མཉམ་པར་བཞག་པ་ལས་ལྡང་བ་མི་སྲིད་པའོ། །ཐ་དད་
པ་ཉིད་ཀྱི་འདུ་ཤེས་མི་མངའ་བ་ནི། ཉན་རང་དགྲ་བཅོམ་རྣམས་ལ་ཡིད་དུ་འོང་
མི་འོང་དང་བཟང་ངན་གྱི་འདུ་ཤེས་སྣ་ཚོགས་ཡོད་ལ། སངས་རྒྱས་བཅོམ་ལྡན་
འདས་ལ་ནི་འདུ་ཤེས་སྣ་ཚོགས་མི་མངའ་བའོ། མ་བརྟག་པའི་བཏང་སྙོམས་མི་
མངའ་བ་ནི། ཉན་རང་དགྲ་བཅོམ་རྣམས་ལ་མ་བསམ་པར་མངོན་ཤེས་མི་འབྱུང་
བས། སེམས་ཅན་འདུལ་བའི་དུས་ལ་སོགས་པ་སྒོ་གསུམ་གྱི་བྱ་བ་རྣམས་ལ་མ་
བརྟག་ པོར་དོན་མེད་དུ་ཞུགས་པ་མང་དུ་འབྱུང་ ལ། སངས་ རྒྱས་བཅོམ་ལྡན་
འདས་ལ་ནི་སེམས་ཅན་འདུལ་བའི་དུས་ལ་བབ་པ་ན་ཡལ་བར་འདོར་བ་སོགས་
མ་བརྟག་པའི་བཏང་སྙོམས་ནམ་ཡང་འབྱུང་བ་མི་སྲིད་པའོ། །སངས་རྒྱས་ཀྱི་
ཆོས་མ་འདྲེས་ པ་ བཅོ་ བརྒྱད་ ལས་ སྤྱོད་ པས་ བསྡུས་ པ་དྲུག་བཤད་ ཟིན་ ལ།
རྟོགས་ པས་ བསྡུས་ པ་དྲུག་ནི། འདུན་ པ་ ཉམས་ པ་མི་མངའ་བ་ དང༌། བརྩོན་
འགྲུས་ཉམས་པ་མི་མངའ་བ་དང༌། དྲན་པ་ཉམས་པ་མི་མངའ་བ་དང༌། ཏིང་ངེ་
འཛིན་ཉམས་པ་མི་མངའ་བ་དང་། ཤེས་རབ་ཉམས་པ་མི་མངའ་བ་དང༌། རྣམ་
པར་གྲོལ་བ་ལས་ཉམས་པ་མི་མངའ་བ་སྟེ་དྲུག་གོ །དེ་ལ་འདུན་པ་ཉམས་པ་མི་
མངའ་བ་ནི། སངས་རྒྱས་བཅོམ་ལྡན་འདས་ནི་དུས་ཐམས་ཅད་དུ་སེམས་ཅན་གྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དོན་མཛད་པ་དང་། བྱམས་པ་དང་ཐུགས་རྗེ་ཆེན་པོ་ལ་སོགས་པའི་ཆོས་རྒྱུན་མི་
འཆད་པར་འབྱུང་ལ། ཉན་རང་དགྲ་བཅོམ་སོགས་སེམས་ཅན་རྣམས་ལ་དེ་ལྟ་བུ་
འབྱུང་བ་མེད་པའོ། །བརྩོན་འགྲུས་ཉམས་པ་མི་མངའ་བ་ནི། སངས་རྒྱས་བཅོམ་
ལྡན་འདས་ནི་སེམས་ཅན་རེ་རེའི་ཕྱིར་ཡང་སངས་རྒྱས་ཀྱི་ཞིང་གངྒཱའི་ཀླུང་གི་ཕྱེ་
མ་སྙེད་འདས་པར་དེའི་གནས་སུ་གཤེགས་པའི་བརྩོན་འགྲུས་ཉམས་པ་མི་སྲིད་
ལ། ཉན་རང་དགྲ་བཅོམ་སོགས་ལ་དེ་ལྟ་བུ་མེད་པའོ། །དྲན་པ་ཉམས་ པ་མི་
མངའ་བ་ནི། སངས་རྒྱས་བཅོམ་ལྡན་འདས་ནི་སངས་རྒྱས་ནས་དུས་གསུམ་གྱི་
སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དང་དེ་འདུལ་བའི་ཐབས་ལ་སོགས་
པ་དྲན་པའི་ལམ་དུ་བཞག་པ་ནམ་ཡང་མཉེལ་བ་མེད་ལ། ཉན་རང་དགྲ་བཅོམ་
སོགས་ལ་དེ་ལྟ་བུ་མི་འབྱུང་བའོ། །དྲུག་ཚན་སྔ་མའི་དྲན་པ་ཉམས་པ་མི་མངའ་བ་
དང་འདི་གཉིས་མིང་འདྲ་ཡང་དོན་མི་གཅིག་པ་ངོས་འཛིན་གྱིས་གསལ་ལོ། །ཏིང་
ངེ་འཛིན་ཉམས་པ་མི་མངའ་བ་ནི། སངས་རྒྱས་བཅོམ་ལྡན་འདས་ནི་ཆོས་ཐམས་
ཅད་ཀྱི་དེ་བཞིན་ཉིད་ལ་མཉམ་པར་འཇོག་པའི་ཏིང་ངེ་འཛིན་ལས་ནམ་ཡང་ལྡང་
བ་མེད་ལ། ཉན་རང་དགྲ་བཅོམ་སོགས་སེམས་ཅན་སུ་ལའང་དེ་ལྟ་བུ་མི་འབྱུང་
བའོ། །ཤེས་རབ་ཉམས་པ་མི་མངའ་བ་ནི། སངས་ རྒྱས་བཅོམ་ལྡན་འདས་ནི་
མཁའ་ཁྱབ་ཀྱི་སེམས་ཅན་ཐམས་ཅད་ཀྱི་སེམས་ཀྱི་རྒྱུ་བ་དང་སྤྱོད་པ་མཁྱེན་ནས་
ཆོས་ སྟོན་ པ་ ལ་ མཁྱེན་ པ་ནམ་ ཡང་ ཉམས་ པ་ མེད་ ལ། ཉན་ རང་དགྲ་བཅོམ་
སོགས་ལ་དེ་ལྟ་བུ་མི་འབྱུང་བའོ། །རྣམ་པར་གྲོལ་བ་ལས་ཉམས་པར་མི་མངའ་
བ་ནི། སངས་རྒྱས་བཅོམ་ལྡན་འདས་ནི་འཁོར་བ་ཇི་སྲིད་ཀྱི་བར་དུ་ཐུགས་ཆོས་
ཉིད་ལ་མཉམ་པར་བཞག་བཞིན་དུ་སེམས་ཅན་མཐའ་དག་གི་དོན་མཛད་པ་ལ་
-320 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སྒྲིབ་པ་དང་ཐོགས་པ་དང་ཉམས་པ་ནམ་ཡང་མི་སྲིད་ལ། ཉན་རང་དགྲ་བཅོམ་
སོགས་ལ་དེ་ལྟ་བུ་མི་འབྱུང་བའོ། །སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་
ལས། སྤྱོད་པས་བསྡུས་པ་དྲུག་དང་རྟོགས་པས་བསྡུས་པ་དྲུག་རྣམས་བཤད་ཟིན་
ནས། འཕྲིན་ ལས་ ཀྱིས་ བསྡུས་ པ་ གསུམ་ནི། སྐུའི་ འཕྲིན་ལས་ གང་ མཛད་ པ་
ཐམས་ཅད་ཡེ་ཤེས་སྔོན་དུ་འགྲོ་ཞིང་ཡེ་ཤེས་དང་ལྷན་ཅིག་ཏུ་མཛད་པས་འཁྲུལ་
པ་ནམ་ཡང་མི་སྲིད་པ་དང་། གསུང་གི་འཕྲིན་ལས་གང་མཛད་པ་ཐམས་ཅད་ཡེ་
ཤེས་སྔོན་དུ་འགྲོ་ཞིང་ཡེ་ཤེས་དང་ལྷན་ཅིག་ཏུ་མཛད་པས་ནོར་བ་དང་འཁྲུལ་པ་
ནམ་ཡང་མི་སྲིད་པ་དང༌། ཐུགས་ ཀྱི་འཕྲིན་ལས་གང་མཛད་པ་ཐམས་ཅད་ཡེ་
ཤེས་སྔོན་དུ་འགྲོ་ཞིང་ཡེ་ཤེས་དང་ལྷན་ཅིག་ཏུ་འབྱུང་བས་སྒྲིབ་པ་མ་ལུས་ཟད་པ་
དང་ཐུགས་བྱམས་པ་ཆེན་པོའི་རང་བཞིན་དུ་གྱུར་པ་གཉིས་དུས་མཉམ་དུ་འབྱུང་
བ་ནམ་ཡང་ཉམས་པ་མེད་པའོ། །འདི་གསུམ་ཡང་ཉན་རང་དགྲ་བཅོམ་སོགས་
སེམས་ཅན་སུའང་སངས་རྒྱས་དང་མཚུངས་པ་མི་འབྱུང་བའོ། །སངས་རྒྱས་ཀྱི་
ཆོས་མ་འདྲེས་པ་བཅོ་བརྒྱད་ལས། སྤྱོད་པས་བསྡུས་པ་དྲུག །རྟོགས་པས་བསྡུས་
པ་དྲུག །འཕྲིན་ལས་ ཀྱིས་ བསྡུས་པ་གསུམ་རྣམས་བཤད་ཟིན་ནས། ཡེ་ཤེས་
ཀྱིས་བསྡུས་པ་གསུམ་ནི། སྔོན་འདས་པའི་དུས་ཀྱི་ཤེས་བྱ་ཐམས་ཅད་ལ་མཁྱེན་
པ་ཐོགས་པ་མེད་པར་འཇུག་པ་དང་། ད་ལྟར་གྱི་ཤེས་བྱ་ཐམས་ཅད་ལ་མཁྱེན་པ་
ཐོགས་པ་མེད་པར་འཇུག་པ་དང་། མ་འོངས་པ་ན་འབྱུང་བར་འགྱུར་བའི་ཤེས་བྱ་
ཐམས་ཅད་ལ་མཁྱེན་པ་ཐོགས་པ་མེད་པར་འཇུག་པ་གསུམ་སྟེ་ཐུགས་ཆོས་ཉིད་
ལ་མཉམ་པར་བཞག་པ་ལས་མ་གཡོས་བཞིན་དུ་དུས་གསུམ་གྱི་ཤེས་བྱ་ཐམས་
ཅད་མངོན་སུམ་དུ་གཟིགས་པའོ། །འདི་གསུམ་ཡང་ཉན་རང་དགྲ་བཅོམ་སོགས་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སེམས་ཅན་སུ་ལའང་མི་འབྱུང་བ་སྟེ་བཅོ་བརྒྱད་པོ་དེ་དག་ཐམས་ཅད་སེམས་
ཅན་སུའི་རྒྱུད་ལའང་མེད་པ་སངས་རྒྱས་ཁོ་ནའི་ཡོན་ཏན་གཞན་དང་མ་འདྲེས་པ་
དག་གོ །མ་འདྲེས་པ་བཅོ་བརྒྱད་པོ་འདི་དག་གོ་བདེ་བར་རྗེ་ཐམས་ཅད་མཁྱེན་
པས་ གསུངས་པ་ནི། སྐུ་དང་གསུང་ལ་འཁྲུལ་པའི་མིང་ཡང་མེད། །དྲིན་པ་མ་
ཉམས་རྟག་ཏུ་མཉམ་པར་བཞག །ཐ་དད་ འཛིན་ པ་ མ་ བརྟག་བཏང་སྙོམས་
ཀྱིས། །དབེན་ཕྱིར་ཁྱོད་ཀྱི་སྤྱོད་པ་ཡོངས་སུ་དག །འདུན་པ་དང་ནི་བརྩོན་འགྲུས་
དྲན་པ་དང་། །ཏིང་འཛིན་ཤེས་རབ་རྣམ་པར་གྲོལ་བ་ལ། །ཉམས་པའི་གོ་སྐབས་
མ་ལུས་རིང་དུ་མཛད། །དེ་ཕྱིར་ཁྱོད་ཀྱི་རྟོགས་པ་བླ་ན་མེད། །དུས་གསུམ་ཐམས་
ཅད་ཆགས་ཐོགས་མེད་པར་མཁྱེན། །སྐུ་གསུང་ཐུགས་ཀྱི་འཕྲིན་ལས་རྣམ་པར་
དག །སྲིད་ པའི་ ཕྱི་མཐའ་ ཇི་ སྲིད་འགྲོ་བའི་དོན། །མཛད་པའི་ཁུར་གྱི་དགྱེས་
བཞིན་ འཇུག་ པ་ ཁྱོད། །ཅེས་ གསུངས་ པ་ ལྟར་ རོ། །དེས་ན་བདག་ ལེགས་ སུ་
འདོད་པ་དག་གིས་སྟོན་པ་ཐུབ་པའི་དབང་པོའི་ཡོན་ཏན་ཁྱད་པར་ཅན་འདི་དག་
བསམ་ལ་སྙིང་ནས་གུས་པས་གསོལ་བ་འདེབས་པ་ལྷུར་བྱའོ། །
གཉིས་པ་རྣམ་པ་གང་གིས་སངས་རྒྱས་ཀྱི་ཡོན་ཏན་དཔེ་མེད་པའི་ཚུལ་ལ་
བསྟོད་པ་ནི། འཇིག་རྟེན་པ་ཡི་དཔེའི་དངོས་ཀུན། །གེགས་བགྱིད་པ་དང་སྒྲིབ་པ་
ཅན། །རེ་ཤིག་པ་དང་ཉི་ཚེ་བ། །ཤིན་ཏུ་རྙེད་པར་སླ་བ་ལགས། ཁྱོད་ ཀྱི་ཡོན་
ཏན་བླ་མེད་ལ། །གེགས་བགྱིད་མ་མཆིས་རྟོགས་མ་མཆིས། །བརྟན་པ་དང་ནི་
རྒྱུན་ ཆགས་ པས། །དཔེ་ ལྟ་ མཆིས་པར་ག་ལ་འགྱུར། །ཞེས་གསུངས། དོན་ནི།
སྟོན་པ་ཐུབ་པའི་དབང་པོའི་ཡོན་ཏན་སྔར་སྨོས་པ་དེ་དག་རྣམས་དང་མཉམ་པ་
འཇིག་རྟེན་འདི་ན་མེད་པར་མ་ཟད་ཡོན་ཏན་དེ་དང་འདྲ་བ་ཡང་མེད་ལ། དེར་མ་
- 322 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཟད་ཡོན་ཏན་དེ་དག་མཚོན་ནུས་པའི་དཔེ་ཙམ་ཡང་འཇིག་རྟེན་འདི་ན་མེད་དེ་
འཇིག་རྟེན་འདི་ན་འོད་གསལ་བའི་མཆོག་ཉི་ཟླ་གཉིས་དང་དག་པའི་མཆོག་ནམ་
མཁའ་དང་མཚོ་དང་མེ་ལོང་སོགས་དང༌། བརྟན་པའི་མཆོག་རི་རབ་དང་གསེར་
གྱི་ས་གཞི་སོགས་སུ་བྱེད་མོད་ཀྱང་། དཔེ་དེ་དག་གིས་ཐུབ་པའི་དབང་པོའི་ཡོན་
ཏན་རྣམས་ལ་མཚོན་མི་ནུས་ཏེ་འཇིག་རྟེན་འདི་ན་ཡོད་པའི་དཔེའི་དངོས་པོ་ཉི་མ་
དང་ཟླ་བ་སོགས་སྔར་སྨོས་པ་དེ་དག་ཀུན་གེགས་བགྱིད་པ་དང་ལྡན་པ་དང་།
སྒྲིབ་པ་ཅན་ཡིན་པ་དང་། རེ་ཤིག་པ་ཡིན་པ་དང༌། ཉི་ཚེ་བ་ཡིན་པ་དང་། ཤིན་ཏུ་
རྙེད་པར་སླ་བ་ཤ་སྟག་ལགས་ལ། སྟོན་པ་ཐུབ་པའི་དབང་པོ་ཁྱོད་ཀྱི་སྟོབས་བཅུ་
ལ་སོགས་པའི་ཡོན་ཏན་བླ་ན་མེད་པ་རྣམས་ལ་ནི་གེགས་བགྱིད་པ་མ་མཆིས་
ཤིང་དེ་དག་རྟོགས་ནུས་པའི་སེམས་ཅན་མ་མཆིས་ལ། ཐུབ་པའི་ཡོན་ཏན་དེ་
དག་ནི་ནམ་ཡང་ཉམས་པ་མེད་པར་བརྟན་པ་དང་། འཁོར་བ་མ་སྟོང་གི་བར་དུ་
གནས་པའི་རྒྱུན་ཆགས་པ་མིན་པས་ན་ཡོན་ཏན་བླ་ན་མེད་པ་དེ་དག་ལ་མཚུངས་
པའི་དཔེ་ལྟ་མཆིས་པར་ག་ལ་འགྱུར་ཏེ་མཚུངས་པའི་དཔེ་མེད་དོ། །དེ་ཡང་ཉི་མ་
དང་ཟླ་བ་ནི་དུས་སུ་སྒྲ་གཅན་གྱིས་བཟུང་བར་བྱེད་པས་ན་གེགས་བགྱིད་པ་སྟེ་
གནོད་པས་གླགས་རྙེད་པ་ཤ་སྟག་ཡིན་ལ། དེར་མ་ཟད་སྤྲིན་དང་ཁུག་རྣ་སོགས་
ཀྱིས་ཀྱང་སྒྲིབ་པར་བྱེད་ལ། རི་བོ་སོགས་ཀྱིས་ཀྱང་བསྒྲིབས་ཏེ་མི་མཐོང་བར་
བྱེད། དེར་མ་ཟད་ཉི་མ་ནི་ཉིན་མོ་ཡོད་ཀྱང་མཚན་མོ་མེད་པ་དང་། བྱང་སྒྲ་མི་
སྙན་དུ་ཤར་དུས་ལྷོ་འཛམ་བུ་གླིང་མུན་པར་གནས་པ་སོགས་ཉི་མའི་འོད་ནི་རེ་
ཤིག་པ་དང་ཉི་ཚེ་བ་ཤ་སྟག་ཡིན་ལ། ཤིན་ཏུ་རྙེད་པར་སླ་བ་ཡང་ཡིན་ནོ། །དེ་
བཞིན་དུ་ཟླ་བའང་གེགས་བགྱིད་པ་དང་ལྡན་པ་དང་སྒྲིབ་པ་ཅན་དང་རེ་ཤིག་པ་
- 323 -



བqག་ལས
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དང་ཉི་ཚེ་བ་དང་ཤིན་ཏུ་རྙེད་པར་སླ་བ་ཡང་ཡིན་ནོ། །དེ་བཞིན་དུ་པདྨ་དང་ཨུཏྤ་
ལ་དང་མཚོ་ལ་སོགས་པའང་གེགས་བགྱིད་པ་དང་ལྡན་པ་དང་སྒྲིབ་པ་ཅན་དང་
རེ་ཤིག་པ་དང་ཉི་ཚེ་བ་དང་ཤིན་ཏུ་རྙེད་པར་སླ་བ་ཤ་སྟག་ལགས་སོ། །དཔེ་འདི་
དག་གིས་ཐུབ་པའི་ཡོན་ཏན་མཚོན་མི་ནུས་པ་འོག་ཏུའང་སྟོན་ནོ། །གཞུང་འདིས་
ནི་ སྤྱིར་ཐུབ་པའི་ཡོན་ཏན་ཐམས་ཅད་མཚུངས་པ་མེད་པ་དང༌། ལྷག་པར་མི་
འཇིགས་པ་བཞིའི་ཡོན་ཏན་བསྟན་ཏེ། གེགས་བགྱིད་མ་མཆིས་རྟོགས་མ་མཆིས།
ཞེས་པས། ཐུབ་པའི་སྤངས་རྟོགས་ཀྱི་ཡོན་ཏན་ལ་རྒོལ་བ་གཞན་གྱིས་གླགས་མི་
རྙེད་པའི་མི་འཇིགས་པའི་ཚུལ་བསྟན་ཏོ། །མི་འཇིགས་པ་བཞི་ནི། རྟོགས་པ་ཕུན་
ཚོགས་སུ་དམ་བཅས་པ་ལ་མི་འཇིགས་པ། སྤངས་པ་ཕུན་ཚོགས་སུ་དམ་བཅས་
པ་ལ་མི་འཇིགས་པ། བར་དུ་གཅོད་པའི་ཆོས་སུ་དམ་བཅས་པ་ལ་མི་འཇིགས་པ།
ངེས་པར་འབྱུང་བའི་ལམ་ལ་དམ་བཅས་པ་ལ་མི་འཇིགས་ པ་བཞིའོ། །དེ་ལ་
རྟོགས་པ་ཕུན་ཚོགས་སུ་དམ་བཅས་པ་ལ་མི་འཇིགས་པ་ནི། འཁོར་གྱི་དབུས་སུ་
ང་ནི་སངས་རྒྱས་པ་སྟེ་ཤེས་བྱ་མ་ལུས་པ་ཤེས་པའོ་ཞེས་སངས་རྒྱས་བདག་ཉིད་
ཀྱི་ཞལ་གྱིས་བཞེས་པའོ། །སྤངས་པ་ཕུན་ཚོགས་སུ་དམ་བཅས་པ་ལ་མི་འཇིགས་
པ་ནི། སངས་རྒྱས་བདག་ཉིད་ཀྱིས་ཟག་པ་སྟེ་སྒྲིབ་པ་མ་ལུས་པ་ཟད་པ་ཉིད་དུ་
ཞལ་གྱིས་བཞེས་པའོ། །བར་དུ་གཅོད་པའི་ཆོས་སུ་དམ་བཅས་པ་ལ་མི་འཇིགས་
པ་ནི། འདོད་ཆགས་ལ་སོགས་པའི་སྒྲིབ་པ་འདི་དག་ཐེག་པ་གསུམ་གྱི་ལམ་
བགྲོད་པ་ལ་བར་ཆད་བྱེད་པ་ཉིད་དུ་ཞལ་གྱིས་བཞེས་པའོ། །ངེས་པར་འབྱུང་
བའི་ལམ་ལ་དམ་བཅས་པ་ལ་མི་འཇིགས་པ་ནི། ཆོས་རྣམས་ཀྱི་གནས་ལུགས་
ཤེས་པ་དང་ཐེག་པ་ཆེན་པོའི་ལམ་ཤེས་ཀྱི་ལམ་གྱིས་འཁོར་བ་དང་ཐེག་དམན་
-324-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལས་ངེས་པར་འབྱུང་བ་ཉིད་དུ་ཞལ་གྱིས་བཞེས་པའོ། །མི་འཇིགས་པ་བཞི་པོ་དེ་
དག་མདོ་ལས་ཇི་ལྟར་གསུངས་པ་ནི། མི་འཇིགས་པ་དང་པོ་ནི། མདོ་ལས། ཀྱེ་
མ་བདག་གིས་ཆོས་འདི་དག་མངོན་པར་རྫོགས་པར་སངས་རྒྱས་སོ། །ཞེས་དམ་
བཅས་ན་འདི་རང་ལ་ཆོས་འདི་རྣམས་མངོན་པར་སངས་མ་རྒྱས་སོ་ཞེས་བྱ་བར་
དགེ་སྦྱོང་ངམ་བྲམ་ཟེའམ་ལྷའམ་བདུད་དམ་ཚངས་པའམ་གཞན་སུ་ཡང་རུང་
བས་འཇིག་རྟེན་ན་ཆོས་དང་ལྡན་པར་རྒོལ་བར་འགྱུར་བ་དེ་ལྟ་བུའི་རྒྱུ་ཡང་དག་
པར་ རྗེས་ སུ་མི་མཐོང་སྟེ། འདིར་རྒྱུ་དེ་ཡང་དག་པར་ རྗེས་སུ་མ་མཐོང་བས་
བདག་བདེ་བ་ཐོབ་པ་དང་། བག་ཚ་བ་མེད་པ་ཐོབ་པ་དང་། མི་འཇིགས་པ་ཐོབ་
པས་གནས་ཏེ། ཁྱུ་མཆོག་རླབས་པོ་ཆེའི་གནས་སུ་དམ་བཅའོ། །འཁོར་གྱི་ནང་
དུ་སེང་གེའི་སྒྲ་བསྒྲགས་སོ། །ཚངས་པའི་འཁོར་ལོ་འཇིག་རྟེན་ན་དགེ་སྦྱོང་ངམ་
བྲམ་ཟེའམ་ལྷའམ་བདུད་དམ་ཚངས་པའམ་གཞན་སུ་ཡང་རུང་བས་ཆོས་དང་
ལྡན་པར་འཇིག་རྟེན་དུ་བསྐོར་མི་ནུས་པ་བདག་གིས་རབ་ཏུ་བསྐོར་བར་བྱའོ། །
ཞེས་དང་། མི་འཇིགས་པ་གཉིས་པ་ནི། མདོ་ལས། ཀྱེ་མ་བདག་ཟག་པ་ཟད་དོ་
ཞེས་དམ་བཅས་ན་དེ་ལ་ཟག་པ་འདི་རྣམས་ཡོངས་སུ་ཟད་པར་མ་གྱུར་ཏོ། །ཞེས་
བདག་ལ་དགེ་སྦྱོང་ངམ་བྲམ་ཟེའམ་ལྷའམ་བདུད་དམ་ཚངས་པའམ་གཞན་སུ་
ཡང་རུང་བས་འཇིག་རྟེན་ན་ཆོས་དང་ལྡན་པར་རྒོལ་བར་འགྱུར་བ་དེ་ལྟ་བུའི་རྒྱུ་
ཡང་དག་པར་རྗེས་སུ་མི་མཐོང་སྟེ། འདིར་རྒྱུ་དེ་ཡང་དག་པར་རྗེས་སུ་མ་མཐོང་
བས་བདག་བདེ་བ་ཐོབ་པ་དང་། བག་ཚ་བ་མེད་པ་ཐོབ་པ་དང༌། མི་འཇིགས་པ་
ཐོབ་པས་གནས་ཏེ། ཁྱུ་མཆོག་རླབས་པོ་ཆེའི་གནས་སུ་དམ་བཅའོ། །འཁོར་གྱི་
ནང་དུ་སེང་གེའི་སྒྲ་བསྒྲགས་སོ། །ཚངས་པའི་འཁོར་ལོ་འཇིག་རྟེན་ན་དགེ་སྦྱོང་
-325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ངམ་བྲམ་ཟེའམ་ལྷའམ་བདུད་དམ་ཚངས་པའམ་གཞན་སུ་ཡང་རུང་བས་ཆོས་
དང་ལྡན་པར་འཇིག་རྟེན་དུ་བསྐོར་མི་ནུས་པ་བདག་གིས་རབ་ཏུ་བསྐོར་བར་
བྱའོ། །ཞེས་དང༌། མི་ འཇིགས་ པ་ གསུམ་པ་ནི་མདོ་ལས། གང་ ཡང་ ངས་བར་
ཆད་ཀྱི་ཆོས་སུ་བསྟན་པ་དེ་དག་བསྟེན་ན་བར་ཆད་ཀྱི་ཆོས་སུ་མི་འགྱུར་བ་དེ་ལྟ་
བུའི་གནས་མེད་དེ་འདིར་ང་ལ་དགེ་སྦྱོང་ངམ་བྲམ་ཟེའམ་ལྷའམ་བདུད་དམ་
ཚངས་པའམ་གཞན་སུ་ཡང་རུང་བས་འཇིག་རྟེན་ན་ཆོས་དང་ལྡན་པར་རྒོལ་བར་
འགྱུར་བ་དེ་ལྟ་བུའི་རྒྱུ་ཡང་དག་པར་རྗེས་སུ་མི་མཐོང་སྟེ། འདིར་རྒྱུ་དེ་ཡང་དག་
པར་རྗེས་སུ་མ་མཐོང་བས་བདག་བདེ་བ་ཐོབ་པ་དང་། བག་ཚ་བ་མེད་པ་ཐོབ་པ་
དང་མི་འཇིགས་པ་ཐོབ་པས་གནས་ཏེ། ཁྱུ་མཆོག་རླབས་པོ་ཆེའི་གནས་སུ་དམ་
བཅའོ། །འཁོར་ གྱི་ ནང་ དུ་ སེང་ གེའི་ སྒྲ་ བསྒྲགས་ སོ། །ཚངས་ པའི་ འཁོར་ ལོ་
འཇིག་རྟེན་ན་དགེ་སྦྱོང་ངམ་བྲམ་ཟེའམ་ལྷའམ་བདུད་དམ་ཚངས་པའམ་གཞན་
སུ་ཡང་རུང་བས་ཆོས་དང་ལྡན་པར་འཇིག་རྟེན་དུ་བསྐོར་མི་ནུས་པ་བདག་གིས་
རབ་ཏུ་བསྐོར་བར་བྱའོ། །ཞེས་དང་། མི་འཇིགས་པ་བཞི་པ་ནི་མདོ་ལས། ངས་
སྡུག་བསྔལ་ཡང་དག་པར་ཟད་པའི་དོན་དུ་ངེས་པར་འབྱིན་པ་བསྟན་པ་གང་ཡིན་
པ་དེ་བསྒྲུབས་ན་སྡུག་བསྔལ་ཡང་དག་པར་ཟད་པའི་དོན་དུ་ངེས་པར་འབྱིན་པར་
མི་འགྱུར་བ་དེ་ལྟ་བུའི་གནས་མེད་དོ། །འདིར་ཡང་ང་ལ་དེ་ཡང་དག་པར་བསྒྲུབ་
ཀྱང་སྡུག་བསྔལ་ཡང་དག་པར་ཟད་པ་མི་འགྱུར་རོ་ཞེས་བྱ་བར་དགེ་སྦྱོང་ངམ་
བྲམ་ཟེའམ་ལྷའམ་བདུད་དམ་ཚངས་པའམ་གཞན་སུ་ཡང་རུང་བས་འཇིག་རྟེན་
ན་ཆོས་དང་ལྡན་པར་རྒོལ་བར་འགྱུར་བ་དེ་ལྟ་བུའི་རྒྱུ་ཡང་དག་པར་རྗེས་སུ་མི་
མཐོང་སྟེ། འདིར་རྒྱུ་དེ་ཡང་དག་པར་རྗེས་སུ་མ་མཐོང་བས་བདག་བདེ་བ་ཐོབ་
- 326 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པ་དང་། བག་ཚ་བ་མེད་པ་ཐོབ་པ་དང་མི་འཇིགས་པ་ཐོབ་པའི་གནས་ཏེ། ཁྱུ་
མཆོག་རླབས་ པོ་ ཆེའི་ གནས་ སུ་ དམ་བཅའོ། །འཁོར་ གྱི་ནང་དུ་སེང་གེའི་ སྒྲ་
བསྒྲགས་སོ། །ཚངས་པའི་འཁོར་ལོ་འཇིག་རྟེན་ན་དགེ་སྦྱོང་ངམ་བྲམ་ཟེའམ་
ལྷའམ་བདུད་དམ་ཚངས་ པའམ་ གཞན་ སུ་ཡང་ རུང་ བས་ཆོས་དང་ ལྡན་ པར་
འཇིག་རྟེན་དུ་བསྐོར་མི་ནུས་པ་ བདག་ གིས་ རབ་ཏུ་བསྐོར་ བར་ བྱའོ། །ཞེས་
གསུངས་པ་ལྟར་རོ། ། །
གསུམ་པ་སངས་རྒྱས་ཀྱི་ཡོན་ཏན་དཔེ་གང་གིས་ཀྱང་མཚོན་མི་ནུས་པའི་
ཚུལ་ལ་བསྟོད་པ་ལ་བདུན། སངས་རྒྱས་ཀྱི་ཡོན་ཏན་ཟབ་པ་དཔེས་མཚོན་མི་
ནུས་པ། སངས་རྒྱས་ཀྱི་ཡོན་ཏན་བརྟན་པ་དཔེས་མཚོན་མི་ནུས་པ། སངས་རྒྱས་
ཀྱི་ཡོན་ཏན་གསལ་བ་དཔེས་མཚོན་མི་ནུས་པ། སངས་རྒྱས་ཀྱི་ཡོན་ཏན་དག་པ་
དཔེས་མཚོན་མི་ནུས་པ། སངས་རྒྱས་ཀྱི་ཡོན་ཏན་ལ་འཇིག་རྟེན་གྱི་ལེགས་པ་
ཐམས་ཅད་བསྡོམས་ཀྱང་དཔེས་མཚོན་མི་ནུས་པ། མདོར་ན་སངས་རྒྱས་ཉིད་
དང་མཚུངས་པ་འཇིག་རྟེན་འདི་ན་གཞན་མེད་པར་བསྟན་པ། སངས་རྒྱས་ཀྱི་
ཡོན་ཏན་བརྗོད་པ་ཐམས་ཅད་རང་རང་གི་བློ་ངོར་བརྗོད་པ་ཙམ་དུ་ཟད་པར་
བསྟན་པའོ། །དང་པོ་ནི། གང་ཚེ་ཁྱོད་ ཀྱི་དགོངས་པའི་དཀྱིལ། །གཏིང་དང་ ཕ་
རོལ་མེད་བརྟགས་ན། །རྒྱ་མཚོ་ཟབ་པ་ཉིད་ཀྱང་ནི། །གནག་ རྗེས་ལྟ་བུར་ས་
ལེར་གདའ། །ཞེས་གསུངས། དོན་ནི། གཞུང་སྔ་མར་སངས་རྒྱས་ཀྱི་ཡོན་ཏན་ལ་
དཔེ་མི་རྙེད་པར་བསྟན་པ་ལ་འདི་སྙམ་དུ། སངས་རྒྱས་ཀྱི་ཐུགས་རྒྱ་མཚོ་ལྟར་
ཟབ་ཅེས་བརྗོད་པས། རྒྱ་མཚོ་ཆེན་པོ་སངས་རྒྱས་ཀྱི་དགོངས་པ་ཟབ་པའི་དཔེར་
མི་རུང་ངམ་སྙམ་ན། འཇིག་རྟེན་ན་དེ་ལྟར་བརྗོད་པ་ཡོད་ཀྱང་རྒྱ་མཚོ་ཟབ་པས་
327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སངས་རྒྱས་ཀྱི་དགོངས་པ་ཟབ་མོ་མཚོན་མི་ནུས་ཏེ་གང་གི་ཚེ་སྟོན་པ་ཐུབ་པའི་
དབང་པོ་ཁྱོད་ཀྱིས་དགོངས་པའི་དཀྱིལ་ཆེན་པོ་གཏིང་དང་ཕ་རོལ་མཐའ་མེད་པ་
ལ་བརྟགས་ན་རྒྱ་མཚོ་ཆེན་པོ་ཟབ་པ་ཉིད་ཀྱང་ནི་རྒྱ་མཚོའི་གམ་དུ་གནག་རྗེས་
ལྟ་བུར་ས་ལེར་གདའོ། །དེའི་རྒྱུ་མཚན་ཡང་རྒྱ་མཚོ་ཆེན་པོ་གཏིང་ཟབ་མོད་ཀྱང་
དཔག་ཚད་ཀྱིས་གཞལ་དུ་ནུས་ལ། ཐུབ་པའི་དབང་པོའི་དགོངས་པའི་གཏིང་
ཟབ་མོ་དཔོག་ནུས་པའི་སེམས་ཅན་སུ་ཡང་མེད་དོ། །རྒྱ་མཚོ་ཆེན་པོ་རྒྱ་ཆེ་ཡང་
དེད་དཔོན་རྣམས་ཀྱིས་གྲུ་གཟིངས་བཅས་ནས་ཕ་རོལ་ཏུ་བགྲོད་ནུས་ལ། ཐུབ་
པའི་དབང་པོའི་ཐུགས་ཀྱིས་ཤེས་བྱ་མཐའ་དག་ལ་ཁྱབ་པས་དགོངས་པའི་མཐའ་
སེམས་ ཅན་ སུས་ ཀྱང་ དཔོག་མི་ནུས་སོ། །སློབ་ དཔོན་ འདི་ ཉིད་ ཀྱིས་ གཞུང་
གཞན་དུའང་། ཁྱོད་ འབའ་ཞིག་ གི་ ཡེ་ཤེས་ ཀྱིས། །ཤེས་ བྱ་ མཐའ་ དག་ ཁྱབ་
ལགས་ཀྱི། ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་པ་ལགས། །
ཞེས་གསུངས་སོ། ། །
གཉིས་པ་སངས་རྒྱས་ཀྱི་ཡོན་ཏན་བརྟན་པ་དཔེས་མཚོན་དུ་མི་ནུས་པ་ནི།
ཆོས་རྣམས་ཀུན་གྱིས་མི་བསྐྱོད་པ། ཁྱོད་ཀྱི་བརྟན་པ་མངོན་བསམ་ན། །ས་ཡི་
བརྟན་པ་ཉིད་ཀྱང་ནི། །ཤིང་ཤའི་གེ་སར་རྩེ་ ལྟར་ཆུང་། །ཞེས་གསུངས། །དོན་
ནི། འཇིག་རྟེན་ན་དབང་ཆེན་གསེར་ གྱི་ ས་གཞི་ལྟར་བརྟན་ཞེས་བརྟན་པའི་
དཔེར་བྱེད་ཀྱང་ཐུབ་པའི་དབང་པོའི་སྐུ་དང་ཐུགས་བརྟན་པའི་དཔེར་མི་རུང་སྟེ།
ཐུབ་པའི་དབང་པོའི་སྐུ་ནི་ནམ་མཁའ་མ་ཟད་ཀྱི་བར་དུ་ཞིག་མི་ནུས་པའི་སྐུ་ཡིན་
ལ། དབང་ཆེན་གསེར་གྱི་ས་གཞི་ནི། བསྐལ་པ་འཇིག་པའི་ཚེ་རྡུལ་ཕྲན་ཙམ་
ཡང་མ་ལུས་པར་འཐོར་ཏེ་འཇིག་པའི་ཆོས་ཅན་ཡིན་ཞིང་། དེའི་བར་དུའང་རྡུལ་
- 328 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཕྲན་མང་པོ་ཚོགས་པ་ཤ་སྟག་ཡིན་པས་རྟག་ཐུབ་པ་དང་ཡིད་བརྟན་དུ་རུང་བ་
མེད་པས་དཔེར་མཚོན་མི་ནུས་སོ། །དེས་ན་སྟོན་པ་ཐུབ་པའི་དབང་པོ་ཁྱོད་ཀྱི་སྐུ་
གསུང་ཐུགས་ཕྱི་ནང་གི་ཆོས་རྣམས་ཀུན་གྱིས་བསྐྱེད་མི་ནུས་པར་རབ་ཏུ་བརྟན་
པའི་ཚུལ་འདི་མངོན་པར་བསམ་ན་ས་གཞི་རི་རབ་དང་བཅས་པའི་བརྟན་པ་ཉིད་
ཀྱང་ནི་ཤིང་ཤའི་མེ་ཏོག་གི་གེ་སར་གྱི་རྩེ་ལྟར་ཤིན་ཏུ་ཉམ་ཆུང་ངོ༌། །འཕགས་པ་
མོའུ་འགལ་གྱི་བུ་ཆེན་པོས་གླིང་བཞི་རི་རབ་དང་བཅས་པ་མཛུབ་མོའི་རྩེ་ལ་
འདེགས་ནུས་པར་གསུངས་ཀྱང་འཕགས་པ་མོའུ་འགལ་གྱི་བུ་ལྟ་བུ་ཉན་ཐོས་རྫུ་
འཕྲུལ་ཅན་ནམ་མཁའ་གང་བས་ཐུབ་པའི་སྐུའི་བ་སྤུ་གཅིག་ཀྱང་བསྐྱོད་མི་ནུས་
པར་གསུངས་པ་ལྟར་རོ། །
གསུམ་པ་སངས་རྒྱས་ཀྱི་ཡོན་ཏན་གསལ་བ་དཔེས་མཚོན་མི་ནུས་པ་ནི།
ཐུབ་པ་ཁྱོད་ཀྱི་ཡེ་ཤེས་ཀྱི། །སྣང་བས་མི་ཤེས་རབ་རིབ་དག །འཇོམས་པའི་ཐད་
ན་ཉི་མ་ཡང་། །མེ་ཁྱེར་ཙམ་དུའང་མི་སྤྱོད་དོ། །ཞེས་གསུངས། དོན་ནི། འཇིག་
རྟེན་ན་ཉི་མ་འོད་གསལ་བའི་དཔེར་བྱེད་མོད། དེས་ཐུབ་པའི་ཐུགས་གསལ་བ་
མཚོན་མི་ནུས་ཏེ། ཐུབ་པའི་དབང་པོ་ཁྱོད་ཀྱི་ཡེ་ཤེས་ཀྱི་སྣང་བས་མི་ཤེས་རྨོངས་
པའི་རབ་རིབ་དག་འཇོམས་པའི་ཐད་ན་ཉི་མའི་འོད་ནི་སྲིན་བུ་མེ་ཁྱེར་གྱི་འོད་
ཙམ་དུ་ཡང་མི་སྤྱོད་དོ། །འཇིག་རྟེན་ཀུན་ན་ཡོད་པའི་ཉི་མ་ཐམས་ཅད་བསྡོམས་
ཀྱང་མ་རིག་པའི་རྨོངས་པའི་མུན་ནག་ལ་ཅི་བྱར་མེད་ཅིང་དེར་མ་ཟད་སའི་སྟེང་
འདིར་ཡང་ལྷོ་འཛམ་བུའི་གླིང་དུ་ཤར་ཚེ་བྱང་སྒྲ་མི་སྙན་མུན་པར་འགྱུར། བྱང་དུ་
ཤར་ཚེ་ལྷོ་མུན་པར་འགྱུར། རི་བོའི་ཤར་ངོས་སུ་ཤར་ཚེ་ནུབ་གྲིབ་མར་འགྱུར།
སྟེང་དུ་ཤར་ཚེ་ས་འོག་མུན་པར་འགྱུར་བ་སོགས་ཕྱོགས་རེ་བ་དང་། རེ་ཤིག་པ་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དང་། ཉི་ཚེ་བ་དང་། ཤིན་ཏུ་རྙེད་སླ་བ་དང༌། དུས་དུས་སུ་སྒྲ་གཅན་དང་སྤྲིན་
སོགས་ཀྱིས་བསྒྲིབས་པས་གེགས་བྱེད་མང་ལ། ཐུབ་པའི་ཡེ་ཤེས་ཀྱི་སྣང་བ་ལ་
སྐྱོན་དེ་དག་གང་ཡང་མེད་པས་སོ། །
བཞི་པ་སངས་རྒྱས་ཀྱི་ཡོན་ཏན་དག་པ་དཔེས་མཚོན་མི་ནུས་པ་ནི། ཁྱོད་
ཀྱིས་གསུང་ཐུགས་མཛད་སྤྱོད་རྣམས། །དག་པའི་གན་ན་སྟོན་ཟླ་དང་། །ཆུ་དང་
ནམ་མཁའི་དག་པ་རྣམས། །དྲི་མ་ཅན་ནི་ལྟ་བུར་གདའ། །ཞེས་གསུངས། དོན་
ནི། འཇིག་རྟེན་ན་ཟླ་བ་དང་ནམ་མཁའ་དང་ཆུ་རྣམས་དྭངས་བ་དང་དག་པའི་
དཔེར་བྱེད་མོད། ཐུབ་པའི་དབང་པོའི་མཛད་སྤྱོད་རྣམ་པར་དག་པའི་དཔེར་མི་
རུང་སྟེ། ཐུབ་པའི་དབང་པོ་ཁྱོད་ཀྱི་སྐུ་དང་གསུང་དང་མཛད་སྤྱོད་རྣམས་རྣམ་
པར་དག་པའི་གན་ན་སྟོན་གྱི་ཟླ་བ་དང་ཆུ་དང་ནམ་མཁའ་དག་པ་རྣམས་དྲི་མ་
ཅན་ནི་ལྟ་བུར་གདའོ། །དཔེ་དེ་དག་གིས་ཐུབ་དབང་གི་ཡོན་ཏན་རྣམ་པར་དག་
པ་མཚོན་མི་ནུས་པ་སྔར་ས་དང་ཉི་འོད་ལ་ཇི་ལྟར་བཤད་པ་དེ་ལྟར་རོ། །
ལྔ་པ་སངས་རྒྱས་ཀྱི་ཡོན་ཏན་ལ་འཇིག་རྟེན་གྱི་ལེགས་པ་ཐམས་ཅད་
བསྡོམས་ ཀྱང་ དཔེས་མཚོན་མི་ནུས་པ་ནི། འཇིག་རྟེན་ ལེགས་ པ་ གང་ཅིའང་
རུང༌། །ཐམས་ཅད་བསྡོམས་ནའང་དེར་བས་ཏེ། །ཉོན་མོངས་འཇིག་རྟེན་ཆོས་
རྣམས་ཀྱིས། །སངས་རྒྱས་ཆོས་ལ་ཁྱད་མི་ཁོར། །ཞེས་གསུངས། དོན་ནི། མདོར་
ན་འཇིག་རྟེན་འདི་ན་ལེགས་པ་གང་ཅི་ཡང་རུང་ ཇི་སྙེད་ཡོད་པ་ཐམས་ཅད་
བསྡོམས་ནའང་སངས་རྒྱས་ ཀྱི་ཡོན་ཏན་ལ་དཔེར་མི་རུང་སྟེ། འཇིག་རྟེན་གྱི་
ལེགས་པ་ཐམས་ཅད་བསྡོམས་ཀྱང་དེར་བས་ཏེ་ལས་དང་ཉོན་མོངས་པའི་དབང་
གིས་བྱུང་བ་དྲི་མ་ཅན་ཡིད་བརྟན་མི་རུང་བ་འཇིག་པར་འགྱུར་བ། འཇིག་པའི་
- 330 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཚོགས་པ་ལ་བརྟེན་པ་ཤ་སྟག་ཡིན་པས་དེ་འདྲ་བའི་འཇིག་རྟེན་གྱི་ཆོས་རྣམས་ཀྱི་
སྐྱོན་ཐམས་ཅད་ཟད། ཡོན་ཏན་ཐམས་ཅད་རྫོགས། འཕྲིན་ལས་ནམ་མཁའ་དང་
མཉམ་པར་ལྷུན་གྱི་གྲུབ་པའི་སངས་རྒྱས་ཀྱི་ཆོས་ལ་ཁྱད་མི་ཁོར་ཏེ་འགྲན་དུ་མེད་
དོ། །
དྲུག་པ་མདོར་ན་སངས་རྒྱས་ཉིད་དང་མཚུངས་པ་འཇིག་རྟེན་འདི་ན་
གཞན་མེད་པར་བསྟན་པ་ནི། རིན་ཆེན་ཆོས་གང་བརྙེས་ནས་ཁྱོད། །མཆོག་ཏུ་
གྱུར་པ་དེ་ཉིད་དང་། ཁྱོད་དུ་བསྐྲུན་ཞིང་དེ་དང་ནི། ཁྱོད་དང་བསྐྲུན་ལྡོམ་ཁོ་ནར་
བས། །ཞེས་གསུངས། དོན་ནི། རྒྱ་མཚོ་དང་ས་གཞི་དང་ཉི་མ་དང་ཟླ་བ་དང་ཆུ་
དང་ནམ་མཁའ་རྣམས་ཀྱིས་དཔེར་མཚོན་མི་ནུས་ན། སངས་རྒྱས་དཔེར་མཚོན་
པ་སངས་རྒྱས་དང་འདྲ་བ་མེད་དམ་སྙམ་ན། འཇིག་རྟེན་འདི་ན་སངས་རྒྱས་དང་
འདྲ་བ་མེད་ཀྱི། སངས་རྒྱས་དང་འདྲ་བ་ཞིག་འཇོག་ན་དམ་པའི་ཆོས་རིན་པོ་ཆེ་
གང་ཡིན་པ་དེ་བརྙེས་ནས་ཐུབ་པའི་དབང་པོ་ཁྱོད་འགྲན་ཟླ་མེད་པ་མཆོག་ཏུ་
གྱུར་པ་ཡིན་པས་དམ་པའི་ཆོས་དེ་ཉིད་དང་ཐུབ་པའི་དབང་པོ་ཁྱོད་བསྒྲུན་དུ་རུང་
ཞིང་། དེ་དང་ནི་ཐུབ་པའི་དབང་པོ་ཁྱོད་དང་བསྐྲུན་ཞིང་ལྡོམ་པ་ཁོ་ནར་བས་
སོ། །མདོར་ན་ཐུབ་དབང་དང་མཚུངས་པ་ནི་ཐུབ་དབང་ཉིད་ཡིན་ནོ་ཞེས་པའོ། །
ཚིགས་བཅད་འདི་ནི་མཁས་མཆོག་དཔའ་བོས་ཐུབ་པའི་ཡོན་ཏན་ལ་བསྟོད་པ་
ཚིག་རྒྱན་དུ་མཛད་པ་སྟེ་ཚིག་སྦྱོར་འདི་འདྲ་བ་ལ་ཐུན་མོང་མིན་པའི་དཔེ་རྒྱན་
ཞེས་སྙན་ངག་པ་རྣམས་ཚིག་སྦྱོར་ངོ་མཚར་བར་བྱེད་དོ། །
བདུན་པ་སངས་རྒྱས་ཀྱི་ཡོན་ཏན་བརྗོད་པ་ཐམས་ཅད་རང་རང་གི་བློ་
ངོར་བརྗོད་པ་ཙམ་དུ་ཟད་པར་བསྟན་པ་ནི། གང་ལ་སྤྱི་ཙམ་བསྟན་ནས་ནི། །ཅུང་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཟད་བརྗོད་པར་བགྱིད་པ་དེ། །སྨྲ་བ་པོ་ཡི་རང་དགའ་དང་། །ཐབས་དང་གཅམ་
བུ་ཙམ་དུ་བས། །ཞེས་གསུངས། དོན་ནི། ཐུབ་པའི་དབང་པོའི་ ཡོན་ཏན་དཔེ་
གང་གིས་ཀྱང་མཚོན་མི་ནུས་ན་ཐུབ་པའི་དབང་པོ་ལ་དད་པས་ཡོན་ཏན་བརྗོད་
པར་བྱེད་པ་རྣམས་ཀྱིས་གང་བརྗོད་པ་དེ་དོན་མེད་དུ་འགྱུར་རམ་འགའ་ཞིག་
བརྗོད་ནུས་པ་ཡོད་དམ་མཐའ་དག་བརྗོད་མ་ནུས་ན་ཕྱོགས་གཅིག་ཙམ་བརྗོད་དུ་
མི་རུང་ངམ་སྙམ་ན་ཐུབ་པའི་དབང་པོ་གང་ལ་རྗེས་འཇུག་གི་གདུལ་བྱ་རྣམས་
ཀྱིས་རང་རང་གི་བློ་དང་འཚམ་པའི་ཡོན་ཏན་བརྗོད་པ་མཐའ་ཡས་པ་ཡོད་མོད།
མཐའ་དག་བརྗོད་མི་ནུས་ཀྱང་ཕྱོགས་རེ་ཙམ་བརྗོད་པའང་ཕན་ཡོན་མཐའ་ཡས་
ཤིང་རང་རང་གི་སྣང་ངོ་དང་འཚམ་པའི་སྤྱི་ཙམ་བསྟན་ནས་ནི་ཡོན་ཏན་རང་རང་
གི་བློར་ཤར་བ་ཅུང་ཟད་རེ་བརྗོད་པར་བགྱིད་པ་དེ་ནི་སྨྲ་བ་པོ་སོ་སོ་ཡི་རང་
དགའ་བ་དང༌། ཐབས་ཙམ་དང་། གཅམ་བུར་བསྟོད་པ་ཙམ་དུ་བས་ཀྱི་ཐུབ་པའི་
ཡོན་ཏན་མཐའ་དག་པར་བརྗོད་ནུས་པའི་སེམས་ཅན་སུ་ཡང་མེད་དོ། །ཚུལ་འདི་
ལ་རྗེ་བདག་ཉིད་ཆེན་པོས། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་
རྒྱལ་སྲས་རང་རྒྱལ་ཉན་ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། །
ཚངས་དང་དབང་པོ་སོགས་ཀྱིས་སྨོས་ཅི་འཚལ། །མཁའ་ལྡིང་དབང་པོས་མཁའ་
ལ་ བགྲོད་བགྲོད་ནས། །ནམ་ཞིག་ རང་ སྟོབས་ བྲི་ བས་ ལྡོག་ འགྱུར་ གྱི། །ནམ་
མཁའ་ཟད་པས་ལྡོག་པར་མི་འགྱུར་བཞིན། ཁྱོད་ཀྱི་ཡོན་ཏན་བརྗོད་པའང་དེ་
ལྟར་ལགས། །ཞེས་གསུངས་སོ། །
བཞི་ པ་ལེའུའི་མཚན་བསྟན་པ་ནི། དཔེ་མེད་པ་ལ་བསྟོད་ པ་ སྟེ་ལེའུ་
གསུམ་པའོ། །ཞེས་ པའོ། །བསྟོད་པ་བརྒྱ་ལྔ་བཅུ་ པའི་རྣམ་བཤད་ལམ་བཟང་
- 332 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གསལ་བྱེད་རིན་ཆེན་སྒྲོན་མ་ལས། ལེའུ་གསུམ་པ་དཔེ་མེད་པ་ལ་བསྟོད་པའི་
ལེའུའི་བཤད་པའོ།། །།
གཉིས་པ་འབྲས་བུ་སངས་རྒྱས་ཀྱི་ཡོན་ཏན་རྨད་དུ་བྱུང་བའི་ཚུལ་ལ་
བསྟོད་པ་ལ་བདུན། ཐུབ་པའི་དབང་པོས་བདུད་དང་ཉོན་མོངས་བཅོམ་པའི་ཡོན་
ཏན་རྨད་དུ་བྱུང་བའི་ཚུལ་ལ་བསྟོད་པ། ཐུབ་པའི་དབང་པོས་མུ་སྟེགས་དང་དུག་
གསུམ་ཅན་བཏུལ་བའི་ཡོན་ཏན་རྨད་དུ་བྱུང་བའི་ཚུལ་ལ་བསྟོད་པ། ཐུབ་པའི་
དབང་པོ་ལ་ཆགས་པ་དང་ཁྲོ་བ་མི་མངའ་བའི་ཡོན་ཏན་རྨད་དུ་བྱུང་བའི་ཚུལ་ལ་
བསྟོད་པ། ཐུབ་པའི་དབང་པོའི་ཐུགས་རབ་ཏུ་དྭངས་བ་དང་ཡོངས་སུ་དག་པའི་
ཡོན་ཏན་རྨད་དུ་བྱུང་བའི་ཚུལ་ལ་བསྟོད་པ། ཐུབ་པའི་དབང་པོའི་ཐུགས་རབ་ཏུ་
དྭངས་ཤིང་དག་པ་ཕྱིའི་རྟགས་ཀྱིས་མཚོན་པ་རྨད་དུ་བྱུང་བའི་ཚུལ་ལ་བསྟོད་པ།
ཐུབ་པའི་དབང་པོའི་དགོངས་པ་རྣམ་པར་དག་པ་གསུང་དང་མཛད་སྤྱོད་ཀྱིས་
མཚོན་པའི་ཡོན་ཏན་རྨད་དུ་བྱུང་བའི་ཚུལ་ལ་བསྟོད་པ། ལེའུའི་མཚན་བསྟན་
པའོ། །
དང་པོ་ནི། ཁྱོད་ནི་བདུད་ལས་རྣམ་རྒྱལ་ཏེ། །འགྲོ་ཀུན་དད་པར་མཛད་
པ་ཡང་། །བདག་ གིས་ ཆོས་ ཉིད་ རྗེས་བསམ་ན། །ཆེན་པོ་ལྟར་གང་མ་མཐོང་
ངོ༌། །སྡང་བས་རྒལ་བར་རྩོལ་བྱེད་པ། །མང་པོའང་གཞོམ་པར་བྱ་བ་ནི། ཁྱད་
པར་གནས་ལ་བརྟེན་པ་ཡི། །བཟོད་པའི་ཚེགས་སུ་མཚར་མི་ཆེ། །གང་ཚེ་བདུད་
རྣམས་མངོན་བཏུལ་བ། །དེ་ཡི་ནུབ་མོ་ཁོ་ན་ལ། །ཉོན་མོངས་ཤིན་ཏུ་ཆེ་སྤངས་
པ། །དེ་ཉིད་རྨད་དུ་བྱུང་བ་ལགས། །ཞེས་གསུངས། དོན་ནི། སྟོན་པ་ཐུབ་པའི་
དབང་པོས་སྔོན་ཐུགས་བསྐྱེད་ནས་གྲངས་མེད་གསུམ་དུ་ཚོགས་བསགས་ཏེ་མི་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཇེད་འཇིག་རྟེན་གྱི་ཞིང་འདིར་འཚང་རྒྱ་བའི་ཚུལ་སྟོན་པ་ལ་ཉེ་བར་ཕྱོགས་པ་
ན་དགའ་ལྡན་དུ་ལྷའི་བུ་དམ་པ་ཏོག་དཀར་པོ་ཞེས་བྱ་བར་སྐྱེ་བ་གཅིག་ཐོགས་
ཀྱི་ སེམས་ དཔའི་ ཚུལ་བཟུང་ སྟེ་ དགའ་ ལྡན་ གྱི་ལྷ་རྣམས་ ལ་ ཆོས་ སྟོན་ཅིང་
བཞུགས་པ་ལས་ཕྱོགས་བཅུའི་སངས་རྒྱས་རྣམས་ཀྱིས་མི་མཇེད་འཇིག་རྟེན་གྱི་
ཞིང་འདིར་འབྱོན་པའི་དུས་ལ་བབ་བོ་ཞེས་བསྐུལ་བ་ན་རྗེ་བཙུན་བྱམས་པ་
དགའ་ལྡན་གྱི་ལྷ་རྣམས་ལ་ཆོས་སྟོན་ཕྱིར་རྒྱལ་ཚབ་ཏུ་བསྐོས་ནས་འཛམ་བུའི་
གླིང་དུ་བྱོན་ཏེ། ལྷུམས་སུ་ཞུགས་པ་དང་། སྐུ་བལྟམས་པ་དང་། གཞོན་ནུ་རོལ་
རྩེད་དང་། ཁབ་ནས་བྱུང་བ་དང༌། སྐྲ་བཅད་ན་བཟའ་ངུར་སྨིག་བཞེས་པ་དང༌།
ནེ་རཉྫ་ནཱར་ལོ་དྲུག་ཏུ་དཀའ་བ་སྤྱད་པ་རྣམས་རིམ་གྱིས་མཛད་དེ་འཚང་རྒྱ་བའི་
ཚུལ་སྟོན་པའི་དུས་ལ་བབ་པ་ན་དཀའ་སྤྱད་དང་ཏིང་ངེ་འཛིན་ལས་བཞེངས་ཏེ་
ཞིང་པའི་བུ་མོ་ལེགས་སྐྱེས་མ་ལས་བ་མཆོག་སྟོང་གི་འོ་མ་ཉིང་ཁུར་བྱས་པའི་
སྙིང་པོ་གསོལ་ཏེ་སྐུ་ལུས་ཀྱི་སྟོབས་བསྐྱེད་ནས་བྱང་ཆུབ་ཀྱི་ཤིང་དྲུང་དུ་གདུལ་བྱ་
ཐུན་མོང་པའི་སྣང་ངོར་རྩྭའི་གདན་ལ་སྐྱིལ་ཀྲུང་བཅས་ཏེ་བཞུགས་ནས་བདུད་བྱེ་
བ་ཕྲག་དུང་ཕྱུར་གྱིས་མཚོན་ཆའི་ཆར་ཕབ་པ་རྣམས་མེ་ཏོག་གི་ཆར་དུ་གྱུར་ཅིང་
བདུད་རང་ཉིད་ཀྱིས་བསླུ་བྲིད་དང་། བདུད་ཀྱི་བུ་མོ་དག་གིས་ཆགས་པའི་བསླུ་
བྲིད་མང་དུ་བྱས་ཀྱང་ཐུགས་འགྱུར་བ་མེད་པར་བྱམས་པའི་ཏིང་ངེ་འཛིན་གྱི་
སྟོབས་ཀྱིས་བདུད་ཀྱི་སྡེ་དཔུང་དང་བཅས་པ་ཕམ་པར་བྱས་ནས་ས་ག་ཟླ་བའི་
ཚེས་བཅོ་ལྔའི་ཐོ་རངས་མངོན་པར་རྫོགས་པར་འཚང་རྒྱ་བའི་ཚུལ་བསྟན་ཏེ་
འཇིག་རྟེན་འདིར་སྔོན་ཆད་སུས་ཀྱང་བསྐོར་བར་མ་ནུས་པའི་ཆོས་ཀྱི་འཁོར་ལོ་
བསྐོར་ཏེ་འགྲོ་བ་ལྷ་དང་བཅས་པ་ཆོས་ཀྱི་བདུད་རྩིས་ཚིམ་པར་མཛད་དོ། །དེ་
- 334 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལྟར་ཐུབ་པའི་དབང་པོ་ཁྱོད་ནི་བདུད་ལས་རྣམ་པར་རྒྱལ་ཏེ་ལྷ་དང་བཅས་པའི་
འགྲོ་བ་ཀུན་ཆོས་ཀྱི་བདུད་རྩིས་ཚིམ་ཞིང་དད་པར་མཛད་པ་དེ་ཡང་དཔའ་བོ་
བདག་གིས་སངས་རྒྱས་ཀྱི་ཡོན་ཏན་བསམ་གྱིས་མི་ཁྱབ་བརྗོད་ཀྱིས་མི་ལང་པའི་
ཆོས་ཉིད་རྗེས་སུ་དྲན་པར་བྱས་ཏེ་བསམ་ན་ཐུབ་པས་བདུད་ཀྱི་སྡེ་བཅོམ་པ་དེ་
ཙམ་ཡོན་ཏན་ཆེན་པོ་ལྟར་མ་མཐོང་ངོ༌། །གང་ཞེས་པ་ནི་རྐང་པའི་ཁ་སྐོང་ངོ༌། །
དེ་ཡང་སེང་གེས་སྤྱང་ཀི་བཅོམ་པ་ངོ་མཚར་མི་ཆེ་བ་བཞིན་ཏེ། སེང་གེ་ནི་རི་
དྭགས་ཐམས་ཅད་ཀྱི་རྒྱལ་པོ་སྡེར་མོའི་སྟོབས་ཅན་ཡིན་པས་གང་གི་ངར་སྐད་རེ་
རེས་སྤོས་ཀྱི་གླང་པོ་ཆེའི་ཁྱུ་དག་ཀྱང་སྐྲག་པར་བྱེད་ལ། སྦར་མོའི་ཤུགས་ཀྱིས་
གླང་ཆེན་གྱི་མྱོས་བུམ་བྲལ་བར་བྱེད་ནུས་ན་སྤྱང་ཀི་བཅོམ་པ་ཙམ་ལ་ངོ་མཚར་མི་
ཆེའོ། །ཡང་སངས་རྒྱས་ཀྱི་འཕྲིན་ལས་ལ་སྡང་བས་རྣམ་པ་ཀུན་ཏུ་རྒོལ་བར་བྱེད་
ཅིང་གནོད་པའི་སྦྱོར་བ་ལ་རྩོལ་བར་བྱེད་པ་བདུད་ཀྱི་སྡེ་བྱེ་བ་ཕྲག་མང་པོའང་
སངས་རྒྱས་ཀྱི་བྱམས་པའི་སྟོབས་ཀྱིས་གཞོམ་པར་བྱས་པ་ནི་མཚར་མི་ཆེ་སྟེ།
སངས་རྒྱས་ཀྱི་ཉན་ཐོས་ཤཱ་རིའི་བུ་དང་མོའུ་འགལ་གྱི་བུ་ལ་སོགས་པས་ཀྱང་
བདུད་ཕམ་པར་བྱེད་ནུས་ཤིང་སྔོན་རྒྱལ་བ་མྱ་ངན་ལས་འདས་ནས་འཕགས་པ་
ཉེར་སྦས་ཀྱིས་བསྟན་པ་བཟུང་བའི་ཚེ་བདུད་སྡིག་ཏོ་ཅན་གྱིས་འཕགས་པ་ཉེར་
སྦས་འཁོར་བརྒྱ་ཕྲག་མང་པོ་ལ་ཆོས་སྟོན་པའི་ཚེ་འཁོར་ལོས་བསྒྱུར་བའི་ཆ་
ལུགས་ཀྱིས་ཡོང་སྟེ་འཁོར་རྣམས་གཡེང་བར་འགྱུར་བ་སོགས་བར་ཆད་བྱས་པ་
ན་འཕགས་པ་ཉེར་སྦས་ཀྱིས་བདུད་སྡིག་ཏོ་ཅན་ལ་ཁྱི་རོ་ཞིག་མེ་ཏོག་གི་ཕྲེང་
བར་བྱིན་གྱིས་བརླབས་ཏེ་བྱིན་པ་ན། བདུད་ཀྱིས་དེ་མ་ཤེས་པར་དགའ་བཞིན་
དུ་བླངས་ཏེ་མགོ་ལ་བཅིངས་ནས་རང་གནས་སུ་སོང་བ་ན་ཁྱི་རོ་རུལ་པ་ཞིག་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མགོ་ལ་ ཡོད་ པར་ མཐོང་ ནས་ ཐབས་ཅི་ བྱས་ ཀྱང་ འདོར་ མ་ནུས་ པར་ གཞན་
འཕྲུལ་དབང་བྱེད་ ཀྱི་ལྷ་རྣམས་དང༌། ལྷ་མཐུ་བོ་ཆེ་གཞན་ལ་རོགས་སྦྲན་ཏེ་
འདོར་བར་བརྩམས་ཀྱང་སུས་ཀྱང་འདོར་མ་ནུས་པ་ན། བདུད་གནོང་བཞིན་དུ་
འཕགས་པ་ཉེར་སྦས་ཉིད་ཀྱི་དྲུང་དུ་འོང་ནས་བཤགས་པ་བྱས་ཏེ་འདོར་བར་
ཞུས་པ་ལྟ་བུ་སྟེ། ཉན་ཐོས་དགྲ་བཅོམ་པ་དག་གིས་ཀྱང་བདུད་སྡིག་ཏོ་ཅན་རྣམ་
པ་ཀུན་ཏུ་ ཕམ་ པར་ བྱེད་ནུས་ན་ཐུབ་ པའི་ དབང་ པོ་བསྐལ་ཆེན་གྲངས་མེད་
གསུམ་དུ་ཚོགས་གཉིས་བསགས་པ་མཐར་ཕྱིན་ཏེ་སྐྱོན་ཐམས་ཅད་དག་ཡོན་ཏན་
ཐམས་ཅད་རྫོགས་པ་སངས་རྒྱས་ཀྱི་ས་ཁྱད་པར་ཅན་ལ་གནས་པ་ལ་བརྟེན་པ་
ཡི་བཟོད་པའི་ཚོགས་སུ་སྟེ་ཡོན་ཏན་དུ་ངོ་མཚར་མི་ཆེའོ། །བསྟོད་ཚུལ་འདི་ནི་
ཐུབ་པས་བདུད་ཀྱི་སྡེ་དཔུང་དང་བཅས་པ་བཏུལ་བ་ཡོན་ཏན་མི་ཆེ་གསུངས་པ་
མིན་གྱི་སྙན་ངག་གི་ཚིག་སྦྱོར་གྱི་ཉམས་མཛད་པའོ། །དོན་འདི་ལ་རྗེ་བདག་ཉིད་
ཆེན་པོས། དཔའ་བོ་ཁྱོད་ཀྱིས་བྱང་ཆུབ་ཤིང་དྲུང་དུ། །མཁྱེན་བརྩེའི་དཔུང་གིས་
ཡིད་སྲུབས་བདག་པོའི་སྡེ། །མ་ལུས་ཟིལ་གྱིས་གནོན་པར་མཛད་པ་ནི། །དྲག་
པོའི་རླུང་དང་ཉེ་བའི་སྤྲིན་ནག་བཞིན། །མདའ་མཚོན་གོ་ཆ་མ་བཟུང་བར། །རང་
ཉིད་གཅིག་པུས་བྱེ་བའི་བདུད། །མ་ལུས་ཕམ་མཛད་གཡུལ་གྱི་ལས། ཁྱོད་ལས་
གཞན་པ་སུ་ཡིས་ཤེས། །དེ་ལྟར་ཁྱོད་ཀྱི་བྱམས་པའི་མེས། །འདོད་ལྷའི་སྙིང་ནི་
རབ་གདུངས་ཀྱང་། །བརྩེ་བའི་གཏེར་ཁྱོད་ལུས་ཅན་ལ། །རིས་སུ་ཆད་པར་གྱུར་
པ་མེད། ཁྱོད་ནི་འགྲོ་བའི་དོན་གྱི་སླད། །ཅུང་ཟད་ཙམ་ཡང་མི་ངལ་ཞིང་། །འགྲོ་
བ་ཀུན་ཀྱང་ཁྱོད་ཀྱི་ནི། །ཡོན་ཏན་བརྗོད་ལ་ངལ་མ་གྱུར། །ཅེས་བསྔགས་པ་
མཛད་དོ། །དེ་ལ་འདི་སྙམ་དུ་མཁས་མཆོག་དཔའ་བོས་སྙན་ངག་གི་ཚིག་སྦྱོར་གྱི་
- 336 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཉམས་ཀྱིས་ཐུབ་པས་བདུད་བཏུལ་བ་དེ་ཙམ་དུ་ངོ་མཚར་མི་ཆེ་གསུངས་པ་ལྟར་
ན་དེ་ལས་ངོ་མཚར་བ་གང་འཇོག་སྙམ་ན་དེ་སྟོན་པ་ལ། གང་ཚེ་བདུད་རྣམས་
མངོན་བཏུལ་བ། །དེ་ཡི་ནུབ་མོ་ཁོ་ན་ལ། །ཉོན་མོངས་ཤིན་ཏུ་ཆེ་སྤངས་པ། །དེ་
ཉིད་རྨད་དུ་བྱུང་བ་ལགས། །ཞེས་གསུངས། །དོན་ནི། །ཐུབ་པའི་དབང་པོས་གང་
གི་ཚེ་བདུད་ཀྱི་སྡེ་དཔུང་དང་བཅས་པ་རྣམས་མངོན་པར་བཏུལ་བ་དེ་ཡི་ནུབ་མོ་
ཁོ་ན་ལ་ཉོན་མོངས་ཤིན་ཏུ་ཆེ་བ་ཡང་སྤངས་ཏེ་བདུད་ཀྱི་བུ་མོ་རྣམས་ཀྱིས་བསླུ་
བྲིད་ཇི་སྙེད་ཅིག་བྱས་ཀྱང་ཐུགས་ལ་ཆགས་པ་ཕྲ་མོའང་སྐྱེ་བའི་སྐབས་མ་བྱུང་
ཞིང་བདུད་སྡིག་ཏོ་ཅན་འཁོར་བཅས་ཀྱིས་ཕན་པར་སྨྲ་བའི་ཟོལ་གྱིས་སྐུ་གཞོན་
ནུ་དར་ལ་བབ་པ་འདི་འདྲ་བའི་སྐབས་སུ་རྒྱལ་སྲིད་ཀྱི་དཔལ་ཉམས་སུ་མྱོང་སྟེ་
འདོད་པའི་ཡོན་ཏན་ལྔ་ལ་སྤྱད་ན་ལེགས་སོ་ཞེས་གཡོ་ཐབས་སྣ་ཚོགས་ཀྱིས་
བསླུས་ཀྱང་ཐུགས་ལ་ཉོན་མོངས་ཕྲ་མོའང་མ་སྐྱེས་ཤིང་བདུད་ཀྱི་སྡེ་ཆེས་ཆེར་
འཁྲུགས་པའི་རྡོ་རྗེའི་མཚོན་ཆའི་ཆར་ཕབ་པ་དང་། དུང་ཆེན་པོའི་སྒྲས་ཏིང་ངེ་
འཛིན་ལས་སློང་བ་སོགས་གནོད་པ་དང་གེགས་ཇི་སྙེད་ཅིག་བྱས་ཀྱང་ཐུགས་ལ་
ཁྲོ་བ་དང་མི་བཟོད་པ་ཕྲ་མོའང་མ་སྐྱེས་པར་ཇི་ལྟར་བུ་སྡུག་པ་མེའི་དོང་དུ་ལྷུང་
བ་ལ་མས་བརྩེ་བ་བྱེད་པ་ལས་ཀྱང་ཆེས་ཆེར་ལྷག་པར་བདུད་དཔུང་དང་བཅས་
པས་གཙོས་མཁའ་ཁྱབ་ཀྱི་སེམས་ཅན་རྣམས་ལ་བྱམས་པ་དང་སྙིང་རྗེ་ཆེས་ཆེར་
འཁྲུངས་པ་ན་བྱམས་པའི་སྟོབས་ཀྱིས་འཐོར་རླུང་དྲག་པོའི་མདུན་སར་མར་མེ་
གནས་པའི་མཐུ་མེད་པ་བཞིན་དུ་བདུད་དཔུང་དང་བཅས་པ་ཐུབ་པའི་དབང་པོའི་
མདུན་སར་གནས་པའི་མཐུ་མེད་པར་དུས་མཐའི་རླུང་གིས་རྡུལ་ཕྲན་གཏོར་བ་
བཞིན་དུ་དཔག་ཚད་བརྒྱར་འཐོར་ཏེ་རྨེག་མེད་པར་བཅོམ་པ་དང་དུས་མཉམ་དུ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཏིང་ངེ་འཛིན་ཐམས་ཅད་ཀྱི་ནང་ནས་རབ་དང་ཕུལ་དང་གཙོ་བོར་གྱུར་པ་རྡོ་རྗེ་ལྟ་
བུའི་ཏིང་ངེ་འཛིན་གྱིས་འཁོར་བའི་སྡུག་བསྔལ་ཐམས་ཅད་ཀྱི་བྱེད་པ་པོ་ལས་
དང་ཉོན་མོངས་ཐམས་ཅད་ཀྱི་རྩ་བ་མཐར་ཐུག་པ་མི་ཤེས་པའི་རྨོངས་པ་གཉིས་
སྣང་འཁྲུལ་པའི་བག་ཆགས་སྤངས་ཏེ་རྣམ་པ་ཐམས་ཅད་མཁྱེན་པའི་ཡེ་ཤེས་
མངོན་དུ་མཛད་པ་དེ་ཉིད་ངོ་མཚར་རྨད་དུ་བྱུང་བ་ལགས་སོ། །འདིའི་ཉོན་མོངས་
ཤིན་ཏུ་ཆེ་བ་ཞེས་པ་ཉོན་མོངས་རགས་པ་ལ་བརྗོད་པ་མིན་གྱི་དཔེར་ན་འཇིག་
རྟེན་ན་མིའི་བདག་པོ་ལ་མི་ཆེ་བ་ཞེས་བརྗོད་པ་ལྟར་ཉོན་མོངས་ཐམས་ཅད་ཀྱི་
བདག་པོ་རྩ་བ་མཐར་གཏུགས་པ་གཉིས་སྣང་འཁྲུལ་པའི་བག་ཆགས་འདི་ཡིན་
པས་བདུད་ཀྱི་དམག་བྱེ་བ་ཕྲག་དུང་ཕྱུར་གྱིས་ཆེས་ཆེར་ཟིངས་བ་དེ་འདྲ་བའི་
སྐབས་སུ་ཐུགས་ཏིང་ངེ་འཛིན་ལས་ནམ་ཡང་མི་གཡོ་བར་ཏིང་ངེ་འཛིན་བརྟན་
པོས་དག་པ་གཉིས་ལྡན་གྱི་ཆོས་ཉིད་མངོན་དུ་བྱས་ཏེ་ཉོན་མོངས་པའི་རྩ་བ་
མཐར་ཐུག་གཉིས་སྣང་འཁྲུལ་པ་སྤོང་ཐུབ་པ་འདི་འདྲ་ལས་མ་མཚན་པ་དང་ངོ་
མཚར་ཆེ་བ་གང་ཞིག་ཡོད། དྲང་སྲོང་རྣམས་ཀྱིས་བསམ་གཏན་བཞི་རིམ་གྱིས་
བསྒོམས་ཏེ་སྲིད་པའི་རྩེའི་བར་དུ་སོང་ནས་འདུ་ཤེས་ཕྲ་མོའང་རྒྱུ་བ་བཅད་དེ་ཇི་
ཙམ་བསྒོམས་ཀྱང་གཉིས་སྣང་འཁྲུལ་པའི་བག་ཆགས་སྤོང་ཐུབ་པ་ལྟ་ཞོག་ངོས་
ཟིན་པ་ཙམ་ཡང་མ་ཐུབ་ལ། དེར་མ་ཟད་ཉན་རང་དགྲ་བཅོམ་བདག་ཉིད་ཆེན་པོ་
དག་གིས་ཀྱང་ཆོས་ཉིད་ལ་མཉམ་པར་བཞག་སྟེ་ཇི་ཙམ་བསྒོམས་ཀྱང་གཉིས་
སྣང་འཁྲུལ་པའི་བག་ཆགས་སྤོང་བའི་ཕྱོགས་ཙམ་དུ་ཡང་མ་སླེབས་སོ། །དོན་གྱི་
དབང་འདི་གཟིགས་ནས་རྗེ་བཙུན་བྱམས་པ་མགོན་པོས་ཀྱང་མངོན་རྟོགས་རྒྱན་
རྩོམ་པའི་ཐོག་མར་རྣམ་པ་ཐམས་ཅད་མཁྱེན་པའི་ཡེ་ཤེས་ཉིད་ལ་ཕྱག་མཆོད་
-338 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མཛད་དོ། །གཉིས་སྣང་འཁྲུལ་པའི་བག་ཆགས་སྤངས་ཏེ་དག་པ་གཉིས་ལྡན་གྱི་
ཆོས་ཉིད་ལ་རྩེ་གཅིག་ཏུ་བཞུགས་པའི་རྣམ་པ་ཐམས་ཅད་མཁྱེན་པའི་ཡེ་ཤེས་དེ་
ཉིད་ལ་དེ་ཙམ་དུ་བསྔགས་པ་ཆེ་བ་རྒྱུ་མཚན་ཅི་ཡིན་སྙམ་ན་སངས་རྒྱས་རྣམས་
བསྐལ་ཆེན་གྲངས་མེད་མང་པོར་ཚོགས་གཉིས་བསགས་ཏེ་སངས་རྒྱས་ཀྱི་གོ་
འཕང་སྒྲུབ་པ་ནི་སེམས་ཅན་གྱི་དོན་ཁོ་ནར་མཛད་པ་ཡིན་ལ། སེམས་ཅན་གྱི་
དོན་བྱེད་པ་ནི་རྣམ་པ་ཐམས་ཅད་མཁྱེན་པའི་ཡེ་ཤེས་དེ་ཁོ་ནའི་མཐུས་བྱེད་པ་
ཡིན་པ་ནི། རྗེ་བཙུན་བྱམས་པས། གང་དང་ཡང་དག་ལྡན་པས་ཐུབ་རྣམས་རྣམ་
པ་ཀུན་ལྡན་སྣ་ཚོགས་འདི་གསུངས་པ། །ཞེས་སངས་རྒྱས་རྣམས་རྣམ་མཁྱེན་གྱི་
མཐུས་གདུལ་བྱ་ལ་ཆོས་སྟོན་པ་ཡིན་པར་གསུངས་པ་ལྟར་རོ། །དོན་འདི་ཤིན་ཏུ་
རྟོགས་དཀའ་ཞིང་བཤད་པར་བྱ་བའི་གནས་མང་ཡང་དེ་ཙམ་ལས་མ་སྤྲོས་སོ། །
གཉིས་པ་ཐུབ་པའི་དབང་པོས་མུ་སྟེགས་དང་དུག་གསུམ་ཅན་བཏུལ་བའི་
ཡོན་ཏན་རྨད་དུ་བྱུང་བའི་ཚུལ་ལ་བསྟོད་པ་ནི། འོད་ཟེར་ཕྲེང་བ་སྟོང་ལྡན་པའི།
ཉི་མའི་མུན་སེལ་གང་ལགས་དང་། །དཔའ་བོ་ཁྱོད་ཀྱིས་མུ་སྟེགས་ལས། །རྒྱལ་
བར་མཛད་པ་ཅི་ཞིག་མཚར། །འདོད་ཆགས་བྲལ་བས་ཆགས་བཅས་དང་། །ཞེ་
སྡང་བྲལ་བས་ཞེ་སྡང་ཅན། །གཏི་མུག་བྲལ་བས་རྨོངས་པ་སྟེ། །གསུམ་པོས་རྟག་
ཏུ་གསུམ་དག་བཏུལ། །ཞེས་གསུངས། །དོན་ནི། འོད་ཟེར་གྱི་ཕྲེང་བ་སྟོང་དང་
ལྡན་པའི་ཉི་མས་མུན་པ་བསལ་བ་གང་ལགས་པ་དེ་དང་དཔའ་བོ་ཆེན་པོ་ཐུབ་
པའི་དབང་པོ་ཁྱོད་ཀྱིས་མངོན་པར་རྫོགས་པར་སངས་རྒྱས་ནས་མུ་སྟེགས་ཀྱི་
ཚོགས་ལས་རྒྱལ་བར་མཛད་པ་ཅི་ཞིག་མཚར་ཏེ་ངོ་མཚར་མི་ཆེའོ་། །འོ་ན་ངོ་
མཚར་གང་ཆེ་ན་ཐུབ་པའི་དབང་པོས་ཁམས་སུམ་གྱི་འགྲོ་བ་ཐོག་མ་མེད་པ་ནས་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མ་རིག་པའི་མུན་པ་འཐུག་པོས་ནོན་ཏེ་གར་འགྲོའི་གཏོལ་མེད་པར་འཁྱམས་
ཤིང་བདེ་བ་འདོད་ཀྱང་དེའི་རྒྱུ་གང་ཡིན་མི་ཤེས་པར་སྡུག་བསྔལ་ཉིད་ལ་རྒྱུགས་
པའི་རྨོངས་པའི་ཚོགས་འདི་ལ་ཕན་བདེའི་ལམ་བཟང་གསལ་བར་སྟོན་པའི་ཆོས་
ཀྱི་འཁོར་ལོ་བསྐོར་བ་འདི་ཉིད་ངོ་མཚར་ཆེའོ། །ཆོས་ཀྱི་འཁོར་ལོ་ཇི་ལྟར་བསྐོར་
བ་ནི། ཐུབ་པའི་དབང་པོས་གདུལ་བྱའི་ཁམས་དང་བསམ་པ་དང་བག་ལ་ཉལ་
གཟིགས་ནས་ཐོག་མར་འདོད་ཆགས་དང་བྲལ་བའི་སྤྱོད་པས་གདུལ་བྱ་འདོད་
ཆགས་དང་བཅས་པ་རྣམས་ལ་དམ་པའི་ཆོས་འདུལ་བ་དང་བདེན་པ་བཞིའི་ཆོས་
ཀྱི་འཁོར་ལོ་བསྐོར་ཏེ་འདོད་ཆགས་ཅན་རྣམས་བཏུལ། དེ་ནས་ཞེ་སྡང་དང་བྲལ་
བའི་སྤྱོད་པས་གདུལ་བྱ་ཞེ་སྡང་ཅན་རྣམས་ལ་བྱམས་སྙིང་རྗེ་བྱང་ཆུབ་ཀྱི་སེམས་
སྟོན་པའི་མདོ་སྡེ་རྒྱ་ཆེན་པོའི་ཆོས་འཁོར་བསྐོར་ཏེ་ཞེ་སྡང་ཅན་རྣམས་བཏུལ། དེ་
ནས་གཏི་མུག་དང་བྲལ་བའི་སྤྱོད་པས་འཁོར་བའི་སྡུག་བསྔལ་ཐམས་ཅད་ཀྱི་རྩ་
བ་རྨོངས་པ་མ་རིག་པ་བཟློག་ཕྱིར་དོན་དམ་པའི་ཆོས་མངོན་པ་ཤེར་ཕྱིན་ཟབ་
མོའི་ཆོས་འཁོར་བསྐོར་ཏེ་གཏི་མུག་ཅན་རྣམས་བཏུལ་ཏེ་སྡེ་སྣོད་གསུམ་དང་དེའི་
བརྗོད་བྱ་ལམ་གྱི་རིམ་པའི་ཉམས་ལེན་གསུམ་པོས་དུག་གསུམ་ཅན་དག་རྟག་ཏུ་
བཏུལ་ཏེ་འདི་ནི་ངོ་མཚར་རྨད་དུ་བྱུང་བའི་མཛད་པའོ། །ཞེས་པ་ནི་ཚིག་ལྷག་
མའོ། །དོན་འདི་ལ་རྗེ་བདག་ཉིད་ཆེན་པོས། མཛད་པ་ཀུན་ལས་གསུང་གི་ནི། །
མཛད་པ་མཆོག་ཡིན་དེ་ཡང་ནི། །འདི་ཉིད་ཡིན་ཕྱིར་མཁས་པ་ཡིས། །འདི་ལས་
སངས་རྒྱས་རྗེས་དྲན་བྱོས། །ཞེས་གསུངས་སོ། །
གསུམ་པ་ཐུབ་པའི་དབང་པོ་ལ་ཆགས་པ་དང་ཁྲོ་བ་མི་མངའ་བའི་ཡོན་
ཏན་རྨད་དུ་བྱུང་བའི་ཚུལ་ལ་བསྟོད་པ་ནི། དམ་ཆོས་རབ་ཏུ་བསྟོད་པ་དང་། །དམ་
- 340 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཆོས་མ་ལགས་སྨོད་མཛད་ཀྱང་། །དམ་པ་དག་དང་ཐ་མ་ལ། ཁྱོད་ནི་ཆགས་དང་
ཁྲོ་མི་མངའ། །དགྲ་བཅོམ་པ་དང་མུ་སྟེགས་ལ། །རྗེས་ སུ་ ཆགས་དང་ཁོང་ཁྲོ་
བར། ཁྱོད་ཀྱི་ཐུགས་ནི་མི་འགྱུར་ན། ཁྱོད་ལ་བསྟོད་དུ་ཅི་ཞིག་མཆིས། །ཞེས་
གསུངས། དོན་ནི་སྟོན་པ་ཐུབ་པའི་དབང་པོ་ཁྱོད་ནི་ཆགས་པ་དང་ཁྲོ་བ་མི་མངའ་
བའི་རང་བཞིན་ཏེ། དམ་པའི་ཆོས་ཚུལ་བཞིན་ཉམས་སུ་ལེན་པ་རྣམས་ལ་རབ་ཏུ་
བསྟོད་པ་དང་། དམ་པའི་ཆོས་མ་ལགས་པ་ཉེས་པར་སྤྱོད་པ་རྣམས་ལ་སྨོད་པར་
མཛད་ཀྱང་དམ་ཆོས་ཚུལ་བཞིན་བྱེད་པའི་དམ་པ་དག་དང༌། ཉེས་པར་སྤྱོད་པའི་
སྐྱེ་བོ་ཐ་མ་གཉིས་ལ་ཉེ་རིང་གང་ཡང་མེད་པར་ཐུགས་སྙོམས་ཤིང་བྱམས་པའི་
རང་བཞིན་ཅན་དུ་གནས་སོ། །ཉེས་པར་སྤྱོད་པ་རྣམས་ལ་སྨད་པ་ནི། འདུལ་བ་
ལུང་ལས། ལྟུང་བ་བྱུང་ནས་ཕྱིར་མི་འཆོས་པ་གང་ཡིན་པ་དེ་ནི་ཆོས་ཀྱི་སྒྲོན་མེ་
མེད་པར་བྱེད་པ་དང་། ཆོས་ཀྱི་སྣང་བ་མེད་པར་བྱེད་པ་དང་། ཆོས་ཀྱི་འོད་མེད་
པར་བྱེད་པ་དང༌། ཆོས་ཀྱི་རབ་གསལ་མེད་པར་བྱེད་པ་དང༌། སྡིག་པའི་རྩ་བ་མི་
བརྐོ་བ་དང༌། བདུད་ཀྱི་རྒྱལ་མཚན་མི་ སྙོལ་བ་ དང༌། ཆོས་ ཀྱི་རྒྱལ་མཚན་མི་
བསྒྲེང་བ་དང་། རང་ཉིད་ངན་སོང་གསུམ་དུ་ལྟུང་བ་ལ་སོགས་པ་རྒྱ་ཆེར་སྨོད་པ་
མཛད་དོ། །ཆོས་ཚུལ་བཞིན་དུ་བྱེད་པ་རྣམས་ལ་བསྟོད་པ་ནི། འདུལ་བ་ལུང་
ལས། ངའི་འདུལ་བ་འཛིན་པའི་གང་ཟག་ལ་ཕན་ཡོན་ལྔ་ཡོད་དེ། འཁོར་བཞིས་
མདུན་དུ་བདར་བ་ཡིན། གདམས་ངག་དང་རྗེས་སུ་བསྟན་པ་གཞན་ལ་རག་མ་
ལུས་པ་ཡིན། འདས་པ་དང་། མ་འོངས་པ་དང་། ད་ལྟར་བྱུང་བའི་ཡང་དག་པར་
རྫོགས་པའི་སངས་རྒྱས་རྣམས་ཀྱི་ནང་གི་མཛོད་སྲུང་བ་ཡིན། དགེ་སྦྱོང་དང་བྲམ་
ཟེ་རྣམས་ཀྱི་སྤྱི་བོ་ན་འདུག་པ་ཡིན། དམ་པའི་ཆོས་གནས་པའི་ཕྱིར་དང་བསླབ་
N
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
པའི་ཆེད་ཀྱི་ཕྱིར་སྐྱེ་བོ་མང་པོ་ལ་ཕན་པ་དང་བདེ་བར་ཞུགས་པ་ཡིན་ནོ། །གཞན་
ཡང་ཕན་ཡོན་ལྔ་ཡོད་དེ། །རང་གི་ཚུལ་ཁྲིམས་ཀྱི་ཕུང་པོ་ལེགས་པར་བསྲུངས་
ཤིང་སྦས་པ་ཡིན། འཁོར་བཞིས་མངོན་སུམ་དུ་བསུ་བ་ཡིན། གང་ཟག་འགྱོད་པ་
སྐྱེས་པ་རྣམས་ཀྱི་སྟོན་པར་འགྱུར་པ་ཡིན། དགེ་འདུན་གྱི་ནང་ན་བག་ཚ་བ་མེད་
པར་གནས་པ་ཡིན། ཆོས་དང་མཐུན་པས་ཕྱིར་རྒོལ་བ་ཚར་གཅོད་པ་ཡིན་ནོ། །
ཡང་ལྔ་སྟེ། དོན་མ་འདྲེས་པར་སེལ་བ་ཡིན། དོན་རྣམ་པར་གཏན་ལ་དབབ་པར་
བྱ་བ་ལ་ཤིན་ཏུ་ངེས་པ་ཡིན། དེའི་བསླབ་པའི་གཞི་རྣམས་ལེགས་པར་བཟུང་བ་
ཡིན། སེམས་ཀྱི་སྣང་བ་སྐྱེས་པས་མང་དུ་གནས་པ་ཡིན། སྐྱེ་བོ་ཕྱི་མ་རྣམས་ཀྱི་
སྣང་བ་བྱེད་པ་ཡིན་ནོ། །ཡང་ལྔ་སྟེ། འདུལ་བ་འཛིན་པ་གནས་པའི་ཕྱོགས་དེ་
ངས་ སྣང་ བ་ སྐྱེས་ པ་ དང་། གསལ་ བ་ སྐྱེས་ པ་ དང་། འོད་ སྐྱེས་ པར་ མཐོང་།
ཕྱོགས་དེར་ང་ཐུགས་ཁྲལ་ཆུང་ངུར་གནས། ཕྱོགས་དེར་ངས་སྟོང་པ་མ་ཡིན་པར་
མཐོང་ངོ༌། །ཞེས་སོགས་བསྔགས་པ་རྒྱ་ཆེར་མཛད་དོ། །ཡང་ཐུབ་པའི་དབང་པོ་
ལ་ཉིད་ཀྱིས་ཇི་ལྟར་བསྟན་པ་ལྟར་གྱི་བསླབ་པ་མཐའ་དག་བསྲུངས་ཏེ། འབྲས་
བུ་མངོན་དུ་མཛད་པའི་དགྲ་བཅོམ་པ་རྣམས་དང་། ཐུབ་པའི་བཅས་པ་རྣམས་
བསམ་བཞིན་དུ་ཁྱད་དུ་བསད་དེ་སྒོ་གསུམ་ཉེས་པར་སྤྱོད་པའི་མུ་སྟེགས་པ་
གཉིས་ལ་རྗེས་སུ་ཆགས་པ་དང་ཁོང་ཁྲོ་བས་ཐུབ་པའི་དབང་པོ་ཁྱོད་ཀྱི་ཐུགས་ནི་
ནམ་ཡང་མི་འགྱུར་ན་ཐུབ་པའི་དབང་པོ་ཁྱོད་ལ་བསྟོད་དུ་ཅི་ཞིག་མཆིས་ཏེ་
བསྟོད་པ་ལ་དགྱེས་པ་དང་སྨད་པ་ལ་མི་དགྱེས་པ་མེད་ན་བསྟོད་པས་ཅི་བྱ་ཞེས་
སྙན་ངག་གི་ཚིག་སྦྱོར་དུ་མཛད་དོ། །
བཞི་པ་ཐུབ་པའི་དབང་པོའི་ཐུགས་རབ་ཏུ་དང་བ་དང་ཡོངས་སུ་དག་པའི་
- 342 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཡོན་ཏན་རྨད་དུ་བྱུང་བའི་ཚུལ་ལ་བསྟོད་པ་ནི། ཡོན་ཏན་རྣམས་ལའང་མ་ཆགས་
ལ། །ཡོན་ཏན་ཅན་ལའང་བཞེད་མི་མངའ། །ཀྱེ་མའོ་ཁྱོད་ཀྱི་ཐུགས་སྟོབས་ནི། །
རབ་དང་ཡོངས་སུ་དག་པ་ལགས། །ཞེས་གསུངས། དོན་ནི། སྔར་བཤད་པ་དེ་
ལྟར་ཐུབ་པའི་དབང་པོ་ལ་ཆགས་པ་དང་ཁྲོ་བ་རྣམ་པ་ཀུན་ཏུ་མི་མངའ་ཞིང་ཟང་
ཟིང་ལ་ཆགས་པ་མི་མངའ་བར་མ་ཟད་རང་དོན་དུ་ཐར་པའི་ཡོན་ཏན་ལའང་མ་
ཆགས་པ་རང་ཉིད་མངོན་ཤེས་སམ་རྫུ་འཕྲུལ་ལམ་གོ་འཕང་མཐོན་པོ་སོགས་
ཡོན་ཏན་ཅན་དུ་བཞེད་པའང་མི་མངའ་བས་ན་ཀྱེ་མའོ་ཞེས་ངོ་མཚར་བའི་ཚིག་
སྔོན་དུ་བཏང་ནས་ཐུབ་པའི་ཐུགས་ཀྱི་སྟོབས་ནི་སྐྱོན་གང་གིས་ཀྱང་མ་གོས་པར་
རབ་ཏུ་དང་ཞིང་དག་པ་ལགས་སོ་ཞེས་མཁས་མཆོག་དཔའ་བོས་བསྔགས་པ་
མཛད་དོ། ། །
ལྔ་པ་ཐུབ་པའི་དབང་པོའི་ཐུགས་རབ་ཏུ་དྭངས་ཤིང་དག་པ་ཕྱིའི་རྟགས་
ཀྱིས་མཚོན་པ་རྨད་དུ་བྱུང་བའི་ཚུལ་ལ་བསྟོད་པ་ནི། དབང་པོ་རྣམས་ནི་རབ་
དྭངས་བ། །དུས་རྣམས་རྟག་ཏུ་མི་ཉམས་ པས། ཁྱོད་ཐུགས་ རྟག་ཏུ་དྭངས་བ་
དག །མངོན་སུམ་གྱུར་ པ་བཞིན་དུ་གདའ། །ཞེས་གསུངས། དོན་ནི། ཐུབ་པའི་
དབང་པོ་ལ་ཆགས་པ་དང་ཁྲོ་བ་མི་མངའ་བར་ཐུགས་རྣམ་པ་ཀུན་ཏུ་རབ་ཏུ་
དྭངས་བ་དང་ཡོངས་སུ་དག་པ་ནི་གདུལ་བྱ་ཐ་མལ་པ་དག་གིས་ཀྱང་སྐུའི་རྣམ་
པའི་རྟགས་ལས་མཚོན་པར་ནུས་པ་ནི་ཐུབ་པའི་དབང་པོའི་སྤྱན་ལ་སོགས་པའི་
དབང་པོ་རྣམས་ནི་རབ་ཏུ་དང་བ་དུས་རྣམས་ཏེ་དུས་ཐམས་ཅད་དུ་རྟག་ཏུ་མི་
ཉམས་པར་འགྲོ་བ་ལྷ་དང་བཅས་པ་སུས་མཐོང་ཡང་མི་མཐུན་པ་མེད་པར་ཡིད་
དུ་འོང་བར་གནས་པས་སྟོན་པ་ཐུབ་པའི་དབང་པོ་ཁྱོད་ཀྱི་ཐུགས་དུས་རྟག་ཏུ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཉོན་མོངས་པས་མི་བསྐྱོད་པར་རབ་ཏུ་དྭངས་བ་དང་ཡོངས་སུ་དག་པར་མངོན་
སུམ་དུ་མཐོང་བར་གྱུར་པ་བཞིན་དུ་གདའོ། །འདི་ནི་འདུལ་བ་ལུང་ལས། བསམ་
པ་ནང་ན་ཡོད་པ་ཀུན། །ཕྱི་རོལ་ནས་ནི་ཉེ་བར་དམིགས། །སྐད་མདོག་དབང་
པོའི་རྣམ་པ་དག །རྣམ་པར་སྦ་བར་མི་ནུས་སོ། །ཞེས་གསུངས་པ་ལྟར་ཏེ་ཉོན་
མོངས་ པའི་ དབང་ དུ་ སོང་ བའི་ སེམས་ ཅན་ རྣམས་ ནི་ རྒྱུད་ ཉོན་མོངས་ ཀྱིས་
དཀྲུགས་པ་ན་ལུས་ཀྱི་དབང་པོ་རྣམས་ཀྱང་དབྱིབས་དང་ཁ་དོག་དང་རྣམ་པ་
འགྱུར་ཏེ་ཞེ་སྡང་གིས་དཀྲུགས་པ་ན་བཞིན་གྱི་མདོག་དམར་ལ་ནག་པ་དང༌།
མིག་རྩ་ཁྲུག་པ་དང་། ལུས་རྔུལ་བ་དང་། ཁྲོ་གཉེར་འབྱུང་བ་དང༌། བ་སྤུ་ལྡང་བ་
སོགས་རྟགས་ཕྱི་རོལ་ནས་མངོན་པ་བཞིན་ནོ། །གཞུང་འདིས་ནི་ཐུབ་པའི་དབང་
པོའི་ཐུན་མོང་མིན་པའི་ཡོན་ཏན་མ་འདྲེས་པའི་དྲན་པ་ཉེ་བར་བཞག་པ་གསུམ་
དང་སྲུང་བ་མེད་པ་རྣམ་པ་གསུམ་ཡང་བསྟན་ཏེ། མ་འདྲེས་པའི་དྲན་པ་ཉེ་བར་
བཞག་པ་གསུམ་ནི་འཁོར་གྱི་ཚོགས་ལ་ཆོས་སྟོན་པ་ན་གུས་པར་ཉན་པ་རྣམས་
ལ་ཆགས་པ་དང་། མ་གུས་པ་རྣམས་ལ་ཁྲོ་བ་དང་། དེ་གཉིས་འདྲེས་མར་གནས་
པ་རྣམས་ལ་ཆགས་སྡང་གཉིས་ཀ་སྐྱེ་བའི་སྐབས་མེད་པར་གདུལ་བྱ་ཐམས་ཅད་
ལ་ཐུགས་སྙོམས་པར་མ་བུ་གཅིག་པ་ལ་བརྩེ་བ་ལྟར་ཐུགས་བརྩེ་བར་གནས་
པའོ། །སྲུང་བ་མེད་པ་གསུམ་ནི་ཐུབ་པའི་དབང་པོ་ལ་ལུས་ཀྱི་སྤྱོད་པ་ངན་པ་
གཞན་གྱིས་ཤེས་དོགས་ནས་སྦ་དགོས་པ་དང་། ངག་གི་སྤྱོད་པ་ངན་པ་གཞན་
གྱིས་ཤེས་དོགས་ནས་སྦ་དགོས་པ་དང༌། ཡིད་ཀྱི་སྤྱོང་པ་ངན་པ་གཞན་གྱིས་ཤེས་
དོགས་ནས་སྦ་དགོས་པ་གསུམ་པོ་གང་ཡང་མེད་པར་སྐུ་གསུང་ཐུགས་ཀྱི་སྤྱོད་པ་
གསུམ་ཀ་དུས་རྟག་ཏུ་རྣམ་པར་དག་པ་ནམ་ཡང་ཉམས་པ་མེད་པའོ། །
- 344 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
དྲུག་པ་ཐུབ་པའི་དབང་པོའི་དགོངས་པ་རྣམ་པར་དག་པ་གསུང་དང་
མཛད་སྤྱོད་ཀྱིས་མཚོན་པའི་ཡོན་ཏན་རྨད་དུ་བྱུང་བའི་ཚུལ་ལ་བསྟོད་པ་ནི། རང་
བཞིན་དམ་པ་ལེགས་གསུངས་དང༌། མཛད་སྤྱོད་བཟང་པོས་བསྒྲགས་པས་ན།
ཁྱོད་ ཀྱི་བློ་གྲོས་ དགོངས་ པ་ དག །རྣམ་དག་བྱིས་པའི་བར་ལ་གྲགས། །ཞེས་
གསུངས། དོན་ནི། སྟོན་པ་ཐུབ་པའི་དབང་པོའི་ཐུགས་རྣམ་པར་དག་པ་སྐྱོན་
ཐམས་ཅད་ཟད་ཡོན་ཏན་ཐམས་ཅད་ཡོངས་སུ་རྫོགས་པ་ལྷ་དང་བཅས་པའི་
འཇིག་རྟེན་ན་ཡོངས་སུ་གྲགས་པ་འདི་ནི་སྔར་བཤད་པ་དེ་ལས་གཞན་པའི་
རྟགས་གཞན་གྱིས་ཀྱང་མཚོན་ནུས་ཏེ། སངས་རྒྱས་ཀྱི་རང་བཞིན་དམ་པ་འགྲོ་བ་
ལྷ་དང་བཅས་པ་ལ་ཆོས་ཀྱི་འཁོར་ལོ་བསྐོར་ཏེ་སེམས་ཅན་ལ་སྡུག་བསྔལ་གང་
དང་གང་འབྱུང་བ་ནི་རྒྱུ་འདི་དང་འདིས་བྱས་སོ་ཞེས་དང་། ཕན་པ་དང་བདེ་བ་
འབྱུང་བ་ཐམས་ཅད་རྒྱུ་འདི་དང་འདི་ལས་འབྱུང་ངོ་ཞེས་ལེགས་པར་གསུངས་པ་
དང༌། ཤེས་བྱའི་གནས་ཐམས་ཅད་ཐོགས་པ་མེད་པར་ལུང་སྟོན་པར་མཛད་པ་
དང༌། སྤྱོད་ལམ་རྣམ་བཞིའི་མཛད་སྤྱོད་བཟང་པོ་འགྲོ་བ་ལྷ་དང་བཅས་པའི་ནང་
ན་སུས་ཀྱང་བསྒྲུན་དུ་མེད་པ་མཐོང་བ་དང་ཐོས་པ་དང་དྲན་པ་དང་རེག་པ་ཙམ་
གྱིས་ཀྱང་གནས་སྐབས་དང་ཐར་ཐུག་གི་ཕན་བདེ་ངེས་པར་སྟེར་བའི་ཚུལ་འདི་
རྒྱལ་བ་སྲས་དང་བཅས་པ་ཐམས་ཅད་ཀྱིས་རྒྱུན་མི་འཆད་དུ་བསྔགས་ཤིང་སྐུ་
དངོས་སུ་མཐོང་བའི་གདུལ་བྱ་ཐམས་ཅད་ཀྱིས་རྒྱ་ཆེར་བསྒྲགས་པས་ན་སྟོན་པ་
ཐུབ་པའི་དབང་པོ་ཁྱོད་ཀྱི་དགོངས་པ་བློ་གྲོས་རྣམ་པར་དག་པ་དག་སངས་རྒྱས་
ནས་བྱིས་པ་སོ་སོ་སྐྱེ་བོའི་བར་ལ་རབ་ཏུ་གྲགས་སོ། །གཞུང་འདིའི་དོན་ནི་ཤིན་
ཏུ་རྒྱ་ཆེ་བ་ཞིག་སྟེ་གཞུང་འདིའི་དོན་མཐའ་ཆོད་པར་རྟོགས་པ་ལ་ཚད་མ་རྣམ་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
འགྲེལ་ནས་གསུངས་པའི་སྟོན་པ་ཚད་མར་སྒྲུབ་པའི་རིགས་པ་ཕྲ་མོ་རྣམས་ཤེས་
དགོས་ལ། དེ་ ལ་ ནི་ འབྲས་ བུའི་ རྟགས་ ཀྱིས་ བསྒྲུབ་ པ་དང༌། རང་ བཞིན་ གྱི་
རྟགས་ཀྱིས་བསྒྲུབ་པ་དང་། མ་དམིགས་པའི་རྟགས་ཀྱིས་བསྒྲུབ་པ་དང་། ཡིད་
ཆེས་པའི་རྟགས་ཀྱིས་བསྒྲུབ་པ་སོགས་རིགས་པའི་རྣམ་གྲངས་མཐའ་ཡས་པ་
ཡོད་དེ་འདིར་ནི་ཡི་གེའི་ཁུར་གྱིས་འཇིགས་པས་མ་སྤྲོས་སོ། །
བདུན་པ་ལེའུའི་མཚན་བསྟན་པ་ནི། རྨད་དུ་བྱུང་བའི་བསྟོད་པ་སྟེ་ལེའུ་
བཞི་པའོ། །ཞེས་ པའོ། །བསྟོད་ པ་ བརྒྱ་ ལྔ་ བཅུ་ པའི་ རྣམ་ བཤད་ ལམ་ བཟང་
གསལ་བྱེད་རིན་ཆེན་སྒྲོན་མ་ལས། །ལེའུ་བཞི་པ་རྨད་དུ་བྱུང་བའི་བསྟོད་པའི་
ལེའུའི་བཤད་པའོ།། །། །
གསུམ་པ་འབྲས་བུ་སངས་རྒྱས་ཀྱི་སྐུའི་ཡོན་ཏན་མཚུངས་པ་མེད་པའི་
ཚུལ་ལ་བསྟོད་པ་ལ་དྲུག །སྟོན་པ་སངས་རྒྱས་ཀྱི་སྐུ་ནི་མཐོང་ན་མི་མཐུན་པ་མེད་
པ་ཡིན་པས་གང་གིས་མཐོང་བ་ཐམས་ཅད་དད་པར་མཛད་པའི་ཚུལ་ལ་བསྟོད་
པ། སྟོན་པ་སངས་རྒྱས་ཀྱི་སྐུ་ནི་ལྟ་བས་ཆོག་མི་ཤེས་པ་ཡིན་པས་གང་གིས་
མཐོང་བ་ཐམས་ཅད་ཚིམ་པར་མཛད་པའི་ཚུལ་ལ་བསྟོད་པ། སྟོན་པ་སངས་རྒྱས་
ཀྱི་སྐུ་དང་དེ་ལ་བརྟེན་པའི་ཐུགས་རྒྱུད་ཀྱི་ཡོན་ཏན་རྣམས་འདྲ་བར་མཚུངས་པ་
མེད་པའི་ཚུལ་ལ་བསྟོད་པ། སྟོན་པ་སངས་རྒྱས་ཀྱི་སྐུའི་ཡོན་ཏན་ཐུན་མོང་མིན་
པ་མཚན་དང་དཔེ་བྱད་ཀྱི་ཚུལ་ལ་བསྟོད་པ། སྟོན་པ་སངས་རྒྱས་ཀྱི་སྐུའི་ཡོན་
ཏན་དང་སྐུ་དེ་ལ་བརྟེན་པའི་ཐུགས་རྒྱུད་ཀྱི་ཡོན་ཏན་གཉིས་ཕན་ཚུན་འགྲན་པ་
ལྟར་དུ་མཚུངས་པ་མེད་པར་གནས་ཞེས་ཚིག་རྒྱན་ངོ་མཚར་བས་བསྔགས་པ།
ལེའུའི་མཚན་བསྟན་པའོ། །དང་པོ་ནི། ཉེ་བར་ཞི་ལ་ཡིད་དུ་འོང་། །འབར་ལ་
- 346 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
གནོད་པ་མཛད་མི་མངའ། དུལ་ལ་རྔམ་བརྗིད་ཆེ་བ་ཡི། །སྐུ་འདིས་སུ་ཞིག་དད་
མི་མཛད། ཁྱོད་ཀྱི་སྐུ་དེ་གང་གིས་ནི། །ལན་བརྒྱར་མཐོང་དང་གང་ཞིག་གིས། །
དང༌ པོར་ མཐོང་ བ་ དེ་ གཉིས་ ཀ །འདྲ་ བར་ མིག་ ནི་ མགུ་ བར་ མཛད། །ཅེས་
གསུངས། །དོན་ནི། སྟོན་པ་ཐུབ་པའི་དབང་པོའི་སྐུ་ནི་མཐོང་ན་མི་མཐུན་པ་མེད་
པ་སྟེ། སྐུ་དེ་ནི་ཉོན་མོངས་པ་གང་གིས་ཀྱང་མ་བསླད་པས་ཉེ་བར་ཞི་ལ། སྲིད་
ཞིའི་ལེགས་ཚོགས་ཐམས་ཅད་གཅིག་ཏུ་སྤངས་པ་ལྟར་དུ་མཐོང་བ་ཙམ་གྱིས་
ཡིད་དུ་འོང་བ་དང་། གསེར་ གྱི་མཆོད་སྡོང་ཆེན་པོ་ལ་ ཉི་མ་བྱེ་བའི་མདངས་
ཆགས་པ་ལྟར་འོད་འབར་ལ་མེའི་འོད་ལྟར་ཉེ་བ་ལ་གནོད་པ་མི་མཛད་པར་སུ་
ཞིག་གིས་མཐོང་ངམ་རེག་ན་དེ་མ་ཐག་འདོད་ཆགས་ཅན་ཡིན་ན་དེའི་འདོད་
ཆགས་ཞི་ཞིང་ངེས་འབྱུང་དང་ཐར་འདོད་སྐྱེ། ཞེ་སྡང་ཅན་ཡིན་ན་སྐུ་དེའི་འོད་
མཐོང་བ་དང་རེག་པ་ཙམ་གྱིས་ཞེ་སྡང་ཞི་ནས་བྱམས་སེམས་སྐྱེ། གཏི་མུག་ཅན་
ཞིག་ཡིན་ན་སྐུའི་འོད་དེ་མཐོང་བ་དང་རེག་པ་ཙམ་གྱིས་གཏི་མུག་ཞི་ནས་ཤེས་
རབ་ཀྱི་སྣང་བ་སྐྱེ། སེར་སྣ་ཅན་ཞིག་ཡིན་ན་སྐུའི་འོད་དེ་མཐོང་བ་དང་རེག་པ་
ཙམ་གྱིས་སེར་སྣ་ཞི་ནས་གཏོང་སེམས་སྐྱེ་བ་སོགས་ཐུབ་པའི་སྐུའི་འོད་དེ་མཐོང་
བ་དང་རེག་པ་ཙམ་གྱིས་རང་རང་གི་ནད་དང་གདོན་དང་ཉོན་མོངས་པ་རྣམས་ཞི་
ནས་དགེ་བའི་བསམ་པ་སྐྱེ་ཞིང་འཕེལ་བར་འགྱུར། མདོར་ན་སྟོན་པ་ཐུབ་པའི་
དབང་པོ་ནི་ཉོན་མོངས་མེད་པའི་ཏིང་ངེ་འཛིན་དང་། སྨོན་གནས་མཁྱེན་པའི་ཏིང་
ངེ་འཛིན་ལ་མངའ་བརྙེས་པ་ཡིན་པས་རང་ཉིད་ཀྱི་སྐུ་མཐོང་བ་དང་དེ་ལ་རེག་པ་
སུ་ལའང་གནོད་པར་འགྱུར་བ་མི་མངའོ། །ཉོན་མོངས་མེད་པ་དང་སྨོན་གནས་
མཁྱེན་པ་ནི་མངོན་རྟོགས་རྒྱན་ལས། ཉན་ཐོས་ཉོན་མོངས་མེད་པའི་ལྟ། །མི་ཡི་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཉོན་མོངས་ ཡོངས་ སྤོང་ ཉིད། །གྲོང་ སོགས་ སུ་ དེའི་ ཉོན་མོངས་རྣམས། །རྒྱུན་
གཅོད་རྒྱལ་བའི་ཉོན་མོངས་མེད། །སངས་རྒྱས་སྨོན་གནས་མཁྱེན་པ་ནི། །ལྷུན་
གྱིས་གྲུབ་དང་ཆགས་སྤངས་དང་། །ཐོགས་པ་མེད་དང་རྟག་གནས་དང་། །དྲི་བ་
ཀུན་ལན་འདེབས་པར་བཞེད། །ཅེས་གསུངས་པ་ལྟར་རོ། །ཡང་ཐུབ་པའི་དབང་
པོའི་སྐུ་ནི་རྣམ་པ་ཀུན་ཏུ་དུལ་ལ་ལྷ་དང་བཅས་པའི་འཇིག་རྟེན་ན་སུས་ཀྱང་ཁྱད་
དུ་གསོད་པ་དང་བཀའ་ལས་འགོང་བར་མི་ནུས་པ་རྔམ་བརྗིད་ཆེའོ། །རྣམ་པ་
ཀུན་ཏུ་དུལ་བ་ནི་ཉོན་མོངས་ལས་བསྐྱོད་པའི་རྒོད་པ་དང་། ཚུལ་འཆོས་སོགས་
ལུས་ཀྱི་སྤྱོད་པ་ངན་པ་ནམ་ཡང་འབྱུང་མི་སྲིད་པ་སྟེ། གསང་བ་བསམ་གྱིས་མི་
ཁྱབ་པ་ལས་གསང་བའི་བདག་པོ་ཕྱག་ན་རྡོ་རྗེས་བྱང་ཆུབ་སེམས་དཔའི་འཁོར་
འདུས་པ་ཆེན་པོ་ལ། དེ་བཞིན་གཤེགས་པའི་སྐུའི་གསང་བ་གསུངས་པའི་ཚེ་འདི་
སྐད་དུ་སྔོན་དེ་བཞིན་གཤེགས་པ་མར་མེ་མཛད་འཇིག་རྟེན་འདིར་བྱོན་པའི་ཚེ་
སྟོན་པ་ཐུབ་པའི་དབང་པོ་བྲམ་ཟེའི་ཁྱེའུ་གཞོན་ནུ་སྤྲིན་དུ་གྱུར་ནས་དེ་བཞིན་
གཤེགས་པ་དེ་མཆོད་ཅིང་དེའི་དྲུང་དུ་དོན་དམ་པའི་ཐུགས་བསྐྱེད་པ་དེ་ནས་
བཟུང་ནམ་ཡང་འབྲལ་བ་མེད་པར་ཕྱི་བཞིན་འབྲངས་ཤིང་སྟོན་པ་སངས་རྒྱས་པ་
འདིའི་བར་དུ་རྟག་ཏུ་འགྲོགས་ཀྱང་འདིའི་སྐུ་ལ་ཚུལ་འཆོས་སོགས་ཀྱི་སྐྱོན་ཕྲ་
མོའང་བྱུང་བ་མ་མཐོང་ངོ་ཞེས་གསུངས་པ་ལྟར་ཏེ། དེ་བཞིན་གཤེགས་པ་མར་མེ་
མཛད་ནས་སྟོན་པ་ཐུབ་པའི་དབང་པོ་ཞིང་འདིར་བྱོན་པའི་བར་ལ་བསྐལ་ཆེན་
གྲངས་མེད་གཅིག་སོང་བར་ཐེག་པ་ཆེན་པོའི་མདོ་སྡེ་མང་པོ་ལས་བཤད་ཅིང་།
བསྐལ་ཆེན་གྲངས་མེད་གཅིག་གི་རིང་ལ་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་
ལུས་ལ་ཉོན་མོངས་པས་བསྐྱོད་པའི་སྐྱོན་ཕྲ་མོའང་མ་བྱུང་བར་བཤད་ན་སྟོན་པ་
- 348 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མངོན་པར་རྫོགས་པར་སངས་རྒྱས་ནས་སྐུ་ལ་སྐྱོན་མེད་པ་ལྟ་ཅི་སྨོས་སོ། །ཚིག་
སྦྱོར་འདི་དག་གི་མཁས་མཆོག་དཔའ་བོས་འགལ་བའི་རྒྱན་གྱི་ཚིག་སྦྱོར་མཛད་
པ་སྟེ། འཇིག་རྟེན་ན་མེ་ལྟ་བུ་ཆེར་འབར་ན་གང་ཉེ་བ་དེ་སྲེག་པ་དང་། ཡུན་རིང་
བསྟེན་ན་གདུང་བ་བསྐྱེད་པ་དང་། མིག་ལ་གནོད་པ་སོགས་གནོད་པ་སྣ་ཚོགས་
བྱེད་ལ། ཐུབ་པའི་སྐུ་ནི་ཉི་མ་བྱེ་བ་འབུམ་ལས་ཀྱང་འོད་འབར་བ་ཡིན་ཡང་
གནོད་པ་མི་བྱེད་པར་མཐོང་བ་དང་རེག་པ་རྣམས་ལ་ཕན་བདེ་བསྐྱེད་ཅེས་པ་
དང༌། འཇིག་རྟེན་ན་སྐྱེ་བོ་ཕལ་ཆེར་དབང་པོ་བསྡུས་ནས་དུལ་བར་གནས་ན་
གཟི་བརྗིད་མེད་པར་ཀུན་གྱིས་ཁྱད་གསོད་དུ་བྱེད་པ་ཆོས་ཉིད་ལྟར་གནས་པ་ལ།
སྟོན་པ་ཐུབ་པའི་དབང་པོའི་ སྐུ་ནི་ཤིན་ཏུ་དུལ་བར་གནས་ཀྱང་གཟི་བརྗིད་
མཚུངས་པ་མེད་པ་སྟེ་སྟོན་པ་ཐུབ་པའི་དབང་པོ་གང་དུ་གཤེགས་པ་དང་བཞུགས་
པ་ དེ་ དང་ དེའི་གནས་སྐབས་ སུ་ འགྲོ་བ་ ལྷ་དང་བཅས་པའི་ནང་ན་ གང་ དུ་
གཤེགས་ཞེས་ཞུ་ནུས་པ་སུ་ཡང་མེད་པ་ལྟ་བུ་སྟེ། མེ་སྐྱེས་ལུང་སྟོན་པའི་ཕྱིར་
དུར་ཁྲོད་དུ་གཤེགས་པའི་ཚེ་དགྲ་བཅོམ་བདག་ཉིད་ཆེན་པོ་རྣམས་ཀྱིས་གཙོས་
འཁོར་རྣམ་པ་བཞི་དང་རྒྱལ་པོ་གཟུགས་ཅན་སྙིང་པོ་སོགས་འཇིག་རྟེན་གྱི་གཙོ་
བོ་དག་སྟོན་པའི་རྗེས་སུ་འབྲངས་ནས་སྟོན་པ་དུར་ཁྲོད་དུ་གཤེགས་པ་འདི་ལ་
གདུལ་བྱའི་དོན་ཁྱད་པར་ཅན་ཞིག་ཡོད་ངེས་སོ་སྙམ་དུ་ཕྱི་བཞིན་འབྲང་བ་ལས་
སྟོན་པ་གང་དུ་གཤེགས། དགོས་པ་གང་ལ་གཤེགས་ཞེས་ཞུ་ནུས་པ་སུ་ཡང་མ་
བྱུང་བ་ལྟ་བུའོ། །དེ་ལྟར་ཡོན་ཏན་ཚད་མེད་པ་དང་ལྡན་པ་ཡི་སྐུ་འདིས་སེམས་
ཅན་སུ་ཞིག་དད་པར་མི་མཛད་དེ་སུས་མཐོང་ཡང་ངེས་པར་དད་པར་མཛད་དོ། །
འཇིག་རྟེན་ན་སྔར་མ་མཐོང་བའི་གཟུགས་གསར་པ་མཐོང་ན་ངོ་མཚར་དུ་བྱེད་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཅིང་། དེ་ལ་ཡུན་རིང་བལྟས་ན་ཕལ་ཆེར་སྐྱོན་མཐོང་བ་དང་ལྟ་མི་འདོད་པ་སྐྱེ་ལ་
སྟོན་པ་ཐུབ་པའི་དབང་པོ་ཁྱོད་ཀྱི་སྐུ་དེ་དང་པོར་མཐོང་བ་དང་། དེ་ལ་ཡུན་རིང་
དུ་བལྟས་པ་དང་། ལན་བརྒྱར་མཐོང་བ་དེ་གཉིས་ཀ་འདྲ་བ་ལ་མིག་དང་ཡིད་
མགུ་བར་མཛད་དོ། །ཚིགས་བཅད་འདིའི་ནི་ཞེས་པ་གཉིས་ནི་རྐང་པའི་ཁ་སྐོང་
ངོ༌། །སྟོན་པ་ཐུབ་པའི་དབང་པོའི་སྐུ་མཐོང་བ་ཙམ་གྱིས་དད་པ་བསྐྱེད་པ་ནི།
མདོ་སྡེ་རྒྱན་ལས། ལུས་ཅན་རྣམས་ཀྱིས་ཁྱོད་མཐོང་ན། །སྐྱེས་བུ་དམ་པ་ལགས་
པར་འཚལ། །མཐོང་བ་ཙམ་གྱིས་རབ་དང་བར། །མཛད་པ་ཁྱོད་ལ་ཕྱག་འཚལ་
ལོ། །ཞེས་གསུངས་པ་ལྟར་རོ། །
གཉིས་པ་སྟོན་པ་སངས་རྒྱས་ཀྱི་སྐུ་ནི་ལྟ་བས་ཆོག་མི་ཤེས་པ་ཡིན་པས་
གང་གིས་མཐོང་བ་ཐམས་ཅད་ཚིམ་པར་མཛད་པའི་ཚུལ་ལ་བསྟོད་པ་ནི། ཁྱོད་
ཀྱི་སྐུ་ནི་མཛེས་པའི་ཕྱིར། །བལྟ་བས་མི་ངོམས་རང་བཞིན་པས། །མཐོང་ངོ་ཅོག་
ནི་ཕྱི་ཕྱིར་ཞིང་། །དགའ་བ་སྐྱེད་པར་མཛད་པ་ལགས། །ཞེས་གསུངས། དོན་ནི།
སྟོན་པ་ཐུབ་པའི་དབང་པོ་ཁྱོད་ཀྱིས་སྐུ་ནི་གསེར་གྱི་མཆོད་སྡོང་ལ་ཡིད་བཞིན་གྱི་
ནོར་བུ་སོགས་རིན་པོ་ཆེ་སྣ་ཚོགས་ཀྱི་ཕྲ་བཀོད་པ་ལྟར་མཐོང་ན་མི་མཐུན་པ་མེད་
པ་རང་བཞིན་གྱིས་མཛེས་པའི་སྟེང་དུ་མཚན་བཟང་དང་དཔེ་བྱད་རྣམས་ཀྱིས་
སྤྲས་པས་ལྷག་པར་མཛེས་པའི་ཕྱིར་ལྟ་བས་མི་ངོམས་པའི་རང་བཞིན་ཅན་ཡིན་
པས་སྐུ་དེ་མཐོང་ངོ་ཅོག་ཐམས་ཅད་ཕྱི་ཕྱིར་ཞིང་དགའ་བ་ལྷག་པར་བསྐྱེད་པར་
མཛད་པ་ལགས་སོ། །ནི་ནི་རྐང་པའི་ཁ་སྐོང་ངོ༌། །ཐུབ་པའི་དབང་པོའི་སྐུ་ལྟ་
བས་ཆོག་མི་ཤེས་པ་ནི། འདུལ་བ་ལུང་ལས། རྒྱལ་པོ་གཟུགས་ཅན་སྙིང་པོས་
སྟོན་པའི་སྐུ་གཟུགས་རི་མོར་འདྲི་བར་བརྩམས་ནས་རི་མོ་མཁན་མཁས་པ་མང་
- 350 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པོ་སྟོན་པའི་སྐུ་མདུན་དུ་མངགས་ཏེ་རས་བཟང་པོ་ལ་སྐུའི་རི་མོ་བྲི་བར་བརྩམས་
པ་ན་སྟོན་པའི་སྐུ་ནི་ལྟ་བས་ཆོག་མི་ཤེས་པ་ཡིན་པས་རི་མོ་མཁན་རྣམས་ཀྱིས་ཇི་
ཙམ་བལྟས་ཀྱང་མ་ཚིམ་པར་ལྟ་བ་ཉིད་ལས་མཚན་མ་འཛིན་མ་ཐུབ་པས་རི་མོར་
བྲི་མ་ཐུབ་པ་ན་རྒྱལ་པོ་གཟུགས་ཅན་སྙིང་པོ་སེམས་ཁོང་དུ་ཆུད་དེ་སྟོན་པ་ཉིད་
ལ་ཇི་ལྟར་བགྱི་ཞུས་པ་ན། སྟོན་པས་རས་བཟང་པོ་བྱི་དོར་ལེགས་པར་བྱས་པ་
སྐུ་མདུན་དུ་བཞག་པ་ལ་སྐུའི་འོད་བཏང་སྟེ་འོད་ཀྱིས་གང་ཁྱབ་པའི་སྐུའི་རྣམ་པ་
དེ་ལ་རི་མོ་བ་མཁས་པ་རྣམས་ཀྱིས་རི་མོ་བྲིས་ཚོན་བཟང་པོ་སྣ་ཚོགས་ཀྱིས་
བཀང་ སྟེ་ སྟོན་ པའི་ སྐུའི་སྣང་ བརྙན་ ལྟ་བས་ཆོག་མི་ཤེས་ པ་ ཞིག་གྲུབ། སྐུ་
གཟུགས་དེ་རྒྱལ་པོ་གཟུགས་ཅན་སྙིང་པོས་རིན་པོ་ཆེའི་སྒྲོམ་བུར་བཅུག་ནས་
རྒྱལ་པོ་ཨུ་ཏྲ་ཡ་ན་ལ་བསྐུར་བས། རྒྱལ་པོ་ཨུ་ཏྲ་ཡ་ནས་སྐུ་གཟུགས་དེ་མཐོང་བ་
ཙམ་ གྱིས་ ལུས་ ཀྱི་སྤུ་ཟིང་ཞེས་བྱེད་ཅིང་སྨྲ་མི་ཤེས་ པའི་ དགའ་བ་ཐོབ། སྐུ་
གཟུགས་དེའི་གཤམ་ན་རྟེན་འབྲེལ་ལུགས་འབྱུང་ལུགས་ལྡོག་གི་རི་མོ་ཡོད་པ་ལ་
རྒྱལ་པོ་ཨུ་ཏྲ་ཡ་ནས་བརྟགས་ནས་དེའི་དོན་བསམ་པས་བདེན་པ་མཐོང་བར་
གསུངས་པ་ལྟ་བུའོ། །
གསུམ་པ་སྟོན་པ་སངས་རྒྱས་ཀྱི་སྐུ་དང་དེ་ལ་བརྟེན་པའི་ཐུགས་རྒྱུད་ཀྱི་
ཡོན་ཏན་རྣམས་འདྲ་བར་མཚུངས་པ་མེད་པའི་ཚུལ་ལ་བསྟོད་པ་ནི། རྟེན་གྱི་ཡོན་
ཏན་དག་དང་ནི། །བརྟེན་པའི་ཡོན་ཏན་ཕན་ཚུན་དུ། །འཚམ་པས་ཁྱོད་ཀྱི་སྐུ་དང་
ནི། །ཡོན་ ཏན་ ཕུན་ ཚོགས་ མཆོག་ དང་ ལྡན། །ཞེས་གསུངས། དོན་ནི། སྟོན་ པ་
ཐུབ་པའི་དབང་པོའི་སྐུ་ཡོན་ཏན་གྱི་ཕུང་པོ་ཚད་མེད་པའི་གཏེར་དུ་གྱུར་པ་དེ་
བཞིན་དུ་ཐུགས་རྒྱུད་ཀྱི་སྤངས་རྟོགས་ཀྱི་ཡོན་ཏན་རྣམས་ཀྱང་ཚད་མེད་པ་ཡིན་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ལ། ཐུགས་རྒྱུད་ཀྱི་ཡོན་ཏན་རྣམས་ཚད་མེད་པ་དེ་བཞིན་དུ་ཡོན་ཏན་དེ་རྣམས་
གང་ལ་གནས་པའི་རྟེན་གྱི་ཡོན་ཏན་དག་དང༌། བརྟེན་པ་ཐུགས་རྒྱུད་ལ་མངའ་
བའི་ཡོན་ཏན་གཉིས་ཕན་ཚུན་དུ་འཚམ་པས་སྟོན་པ་ཐུབ་པའི་དབང་པོ་ཁྱོད་ཀྱི་
སྐུ་དང་ཐུགས་རྒྱུད་ཀྱི་སྤངས་རྟོགས་ཀྱི་ཡོན་ཏན་ཕུན་ཚོགས་གཉིས་ཀ་འདྲ་བར་
མཆོག་དང་ལྡན་ནོ། །འདི་ཡང་དཔེ་དང་དཔེ་ཅན་གྱི་ཚིག་སྦྱོང་ངོ་མཚར་བ་ཞིག་
སྟེ་དཔེར་ན་སྣོད་རིན་པོ་ཆེ་ཨིནྡྲ་ནི་ལ་དང་གསེར་ལ་སོགས་པའི་སྣོད་ཁྱད་པར་
ཅན་དུ་མི་གཙང་བ་ཁྱི་ལུད་ལྟ་བུ་དང་ས་རྡོ་རང་བཞིན་པ་བླུགས་ན་རྟེན་དང་
བརྟེན་པ་མི་འཚམ་པས་ཀུན་གྱིས་སྨད་པའི་གནས་སུ་འགྱུར་བ་དང་། ཡང་རྟེན་
ངན་པ་གྱོ་མོའི་དུམ་བུ་ལྟ་བུའི་ནང་ན་བརྟེན་པ་ཁྱད་པར་ཅན་ཡིད་བཞིན་གྱི་ནོར་
བུ་དང་གཡས་སུ་འཁྱིལ་བ་སོགས་བཅུག་ན་རྟེན་དང་བརྟེན་པ་མི་འཚམ་པས་
སྨད་པའི་གནས་སུ་འགྱུར་བ་ལྟར་སེམས་ཅན་རྣམས་ལ་འགའ་ཞིག་རྟེན་བཟང་པོ་
ལྷའི་ལུས་ཐོབ་ཀྱང་ནང་གི་བརྟེན་པ་སེམས་ཉོན་མོངས་པའི་དབང་དུ་སོང་བ་
དང༌། མི་འགའ་ཞིག་གཟུགས་བཟང་བ་ཡོད་ཀྱང་ཤེས་རྒྱུད་ངན་པ་མ་རུང་བ་
སྡིག་པ་ཚབས་པོ་ཆེས་གང་བ་དང༌། ཡང་འགའ་ཞིག་སེམས་ལ་དད་པ་དང་ངེས་
འབྱུང་སོགས་དགེ་སེམས་ཆེ་བར་ཡོད་ཀྱང་ལུས་རྟེན་ངན་པ་མཛེ་དང་ཕོལ་མིག་
སོགས་ནད་ཚབས་པོ་ཆེས་གདུངས་པ་དང་ཡན་ལག་མ་ཚང་བ་སོགས་སྐྱོན་ཅན་
ཡོད་པ་རྣམས་རྟེན་དང་བརྟེན་པ་མི་འཚམ་པ་ཡིན་ལ། སྟོན་པ་ཐུབ་པའི་དབང་པོ་
ནི་དེ་ལྟར་མིན་པར་མཚན་དཔེས་སྤྲས་པའི་སྐུ་དང་། སྐུ་དེ་ལ་བརྟེན་པའི་སྟོབས་
དང༌། མི་འཇིགས་པ་དང༌། མ་འདྲེས་པ་ལ་སོགས་པ་ཐུགས་རྒྱུད་ཀྱི་ཡོན་ཏན་
རྣམས་ཕན་ཚུན་ཁྱད་མེད་པར་ཡོན་ཏན་གྱི་ཕུང་པོ་ཆེན་པོར་འདྲ་བ་འདི་ནི་ཐུབ་
- 352 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པའི་ཐུན་མོང་མ་ཡིན་པའི་ཡོན་ཏན་ནོ། །དེ་ལ་འདི་སྙམ་དུ་སྟོན་པའི་སྐུ་དང་
ཐུགས་ཀྱི་ཡོན་ཏན་མི་འདྲ་སྟེ། ཐུགས་ཀྱིས་ནི་ཤེས་བྱ་ཐམས་ཅད་ལ་ཁྱབ་ལ་
སྐྱེས་དེ་ལྟ་མིན་པས་སོ་སྙམ་ན། བློ་ཆུང་རྣམས་ལ་དེ་ལྟ་བུའི་དོགས་པ་སྐྱེ་བ་
བདེན་ཡང་ཐེག་པ་ཆེན་པོ་ཐུན་མོང་མིན་པའི་གསང་བའི་གནས་ལ་བློ་ཆུང་རྣམས་
ཀྱིས་བསམ་པར་བྱ་བ་མིན་ཏེ། སྟོན་པ་ཐུགས་རྗེ་ཅན་ཉིད་ཀྱིས་བསམ་གྱིས་མི་
ཁྱབ་པའི་གནས་བཞི་གསུངས་པའི་ནང་ནས་སངས་རྒྱས་ཀྱི་སྤྱོད་ཡུལ་ནི་བསམ་
གྱིས་མི་ཁྱབ་པའི་གཙོ་བོ་ཡིན་ལ། ཐུབ་པའི་ཐུགས་ཀྱིས་གང་དུ་ཁྱབ་པའི་ས་དེར་
སྐུས་ཀྱང་ཁྱབ་སྟེ་ཐུབ་པའི་སྐུ་ནི་ནམ་མཁའ་ལྟར་མཐའ་མེད་པ་ཡིན་ནོ། །དེ་ཡང་
བྱང་ཆུབ་སེམས་དཔའ་ཤུགས་འཆང་གིས་སྟོན་པའི་གཙུག་ཏོར་ལྟར་མི་སྣང་བ་
བདེན་ནམ་མི་བདེན་བརྟག་པའི་ ཕྱིར་ རང་གི་ལུས་རི་རབ་ལས་ཀྱང་མཐོ་བ་
དཔག་ཚད་འབུམ་ཕྲག་དུ་མ་ཡོད་པར་སྤྲུལ་ནས་བལྟས་པ་ན་ཐུབ་པའི་གཙུག་
ཏོར་གྱི་རྩེ་མ་མཐོང་ལ། དེ་ནས་བྱང་ཆུབ་སེམས་དཔའ་ཤུགས་འཆང་གིས་རྫུ་
འཕྲུལ་གྱི་ཤུགས་བསྐྱེད་ནས་སྟེང་ཕྱོགས་སུ་འཇིག་རྟེན་གྱི་ཁམས་བརྗོད་ཀྱིས་མི་
ལང་བ་ཞིག་ཏུ་འཕགས་ཏེ་ཕྱིན་ནས་བལྟས་པ་ན་སྔར་ལྟར་དེ་བཞིན་གཤེགས་
པའི་གཙུག་ཏོར་གྱི་རྩེ་མ་མཐོང་བར་གསུངས་པ་དང༌། དེ་བཞིན་གཤེགས་པའི་
སྐུས་ནམ་མཁའི་ཁམས་ཡོངས་སུ་ཁྱབ་པ་ནི། གསང་བ་བསམ་གྱིས་མི་ཁྱབ་པའི་
མདོ་ལས། ནམ་མཁས་ཇི་སྙེད་ཁྱབ་གྱུར་པ། །སྐུས་ཀྱང་དེ་སྙེད་ཁྱབ་པ་ལགས། །
སྐུ་ཡིས་ཇི་སྙེད་ཁྱབ་གྱུར་པ། །འོད་ཀྱིས་ཀྱང་ནི་དེ་སྙེད་ཁྱབ། །འོད་ཀྱིས་ཇི་སྙེད་
ཁྱབ་གྱུར་པ། །གསུང་གིས་ཀྱང་ནི་དེ་སྙེད་ཁྱབ། །གསུང་གིས་ཇི་སྙེད་ཁྱབ་གྱུར་
པ། །ཐུགས་ ཀྱིས་ ཀྱང་ ནི་ དེ་ སྙེད་ ཁྱབ། །ཐུགས་ ཀྱིས་ ཇི་ སྙེད་ ཁྱབ་ གྱུར་ པ། །
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བྱམས་པས་ཀྱང་ནི་དེ་སྙེད་ཁྱབ། །བྱམས་པས་ཇི་སྙེད་ཁྱབ་གྱུར་པ། །ཡེ་ཤེས་
ཀྱིས་ནི་དེ་སྙེད་ཁྱབ། །ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་
ཁྱབ། །ཅེས་གསུངས་པ་ལྟར་རོ། ། །
བཞི་པ་སྟོན་པ་སངས་རྒྱས་ཀྱི་སྐུའི་ཡོན་ཏན་ཐུན་མོང་མིན་པ་མཚན་དང་
དཔེ་བྱད་ཀྱི་ཚུལ་ལ་བསྟོད་པ་ནི། མཚན་དང་དཔེ་བྱད་བཟང་འབར་བ། ཁྱོད་ཀྱི་
སྐུ་ལས་མ་གཏོགས་པ། །དེ་བཞིན་གཤེགས་པའི་ཡོན་ཏན་འདི། །གཞན་གང་
ཞིག་ལ་ལེགས་གནས་འགྱུར། །ཞེས་གསུངས། དོན་ནི། སྔར་བཤད་པ་དེ་ལྟར་
སྟོན་པ་ཐུབ་པའི་དབང་པོའི་སྐུ་ནི་མཐོང་ན་མི་མཐུན་པ་མེད་ཅིང་ལྟ་བས་ཆོག་མི་
ཤེས་པར་མཛེས་པ་སྟེ། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་
བརྒྱད་ཅུས་སྤྲས་པ། འོད་འབར་བ་དེ་བཞིན་གཤེགས་པའི་ཡོན་ཏན་ཐུན་མོང་
མིན་པ་འདི་ནི་སྟོན་པ་ཐུབ་པའི་དབང་པོ་ཁྱོད་ཀྱི་སྐུ་མ་གཏོགས་པ་དེ་ལས་གཞན་
གང་ཞིག་ལ་ལེགས་པར་གནས་པར་འགྱུར་ཏེ་སུ་ལའང་འདི་འདྲ་བ་མེད་དོ། །དེ་
ལ་འདི་སྙམ་དུ་འཁོར་ལོས་བསྒྱུར་བ་དང་ས་ཐོབ་པའི་སེམས་དཔའ་རྣམས་ལ་
མཚན་དཔེ་ཡོད་པར་བཤད་པ་མིན་ནམ་སྙམ་ན་བདེན་མོད་ཀྱི། དེ་ནི་རྣམ་པ་ཀུན་
ཏུ་མི་མཚུངས་ཏེ། དེ་བཞིན་གཤེགས་པའི་མཚན་བཟང་གཅིག་ལ་ཡོད་པའི་ཡོན་
ཏན་གྱི་ཆ་ཙམ་ཡང་དེ་དག་ལ་མེད་དོ། །དེ་བཞིན་གཤེགས་པའི་མཚན་དཔེ་ཇི་
ལྟར་ཡོད་པ་ནི། སྟོན་པ་ཐུབ་པའི་དབང་པོའི་སྐུ་ལ་ཡོད་པའི་མཚན་བཟང་སུམ་ཅུ་
རྩ་གཉིས་ནི་འདི་ལྟར་ཐུབ་པའི་ཕྱག་དང་ཞབས་ཀྱི་མཐིལ་འཁོར་ལོ་རྩིབས་སྟོང་
པའི་རི་མོས་མཚན་པ་དང་༡། རུས་སྦལ་གྱི་ལྟོ་བ་ལྟར་ཞབས་མཐོ་ལ་མཉམ་པ་
དང༌ ༢། ཕྱག་དང་ཞབས་སོར་ རིན་པོ་ཆེའི་དྲ་བས་འབྲེལ་བ་དང༌ ༣། ཕྱག་དང་
- 354 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཞབས་བཅས་ཤིང་བལ་ལྟར་འཇམ་ཞིང་གཞོན་ཤ་ཆགས་པ་དང་ ༤། ཞབས་
མཐིལ་ གཉིས། ཕྱག་མཐིལ་ གཉིས། ཕྲག་ པ་ གཉིས། ལྟག་ པ་ རྣམས་ མཐོ་བ་
དང་།། སོར་མོ་རིང་བ་དང་༦། རྟིང་པ་ཡངས་པ་དང་༧། སྐུ་ཆེ་ཞིང་དྲང་བ་དང་རོ།
ཞབས་འབུར་བར་མི་མངོན་པ་དང་༩། སྨྲ་གཡས་ཕྱོགས་སུ་འཁྱིལ་ཞིང་གྱེན་དུ་
ཕྱོགས་པ་དང་༡༠། བྱིན་པ་རིམ་པར་རྒྱས་ཤིང་ཟླུམ་པ་ཨེ་ན་ཡ་འདྲ་བ་དང་༡༡།
མ་བཏུད་པར་པུས་མོའི་ལྷ་ངར་སླེབ་པའི་ཕྱག་རིང་མཛེས་པ་དང་༡༢། འདོམས་
ཀྱི་ལྔ་བ་སྟེ་གསང་མཚན་རྟ་ཅང་ཤེས་ལྟར་སྦུབས་སུ་ནུབ་པའི་མཆོག་དང་༡༣།
པགས་པ་གསེར་སྦྱངས་བཙོ་མའི་མདོག་དང་འདྲ་བ་དང་༡༤། པགས་པ་སྲབ་པ་
དང་༡༥། བ་སྤུ་རྣམས་བུ་ག་རེ་རེ་ནས་གཡས་ཕྱོགས་སུ་ལེགས་པར་འཁྱིལ་བ་
དང་༡༦། ཞལ་གྱི་སྨིན་མཚམས་མཛོད་སྤུ་དཀར་འཇམ་གཡས་སུ་འཁྱིལ་བས་
བརྒྱན་པ་དང་༡༧། རོ་སྟོད་སེང་གེ་འདྲ་བར་རྒྱས་པ་དང་༡༨། དཔུང་པ་འགོ་ཟླུམ་
པ་དང་༡༩། ཐལ་གོང་སྟེ་བྲང་ཞེང་རྒྱས་པ་དང་ ༢༠། ལྗགས་མ་ཉམས་པས་རོ་མི་
ཞིམ་པ་རྟ་ཆག་ཀྱང་རོ་མཆོག་ཏུ་སྣང་བ་དང་༢༡། སྐུ་ནི་ནྱ་གྲོ་དྷའི་སྡོང་པོ་ལྟར་ཆུ་
དང་ཞེང་གབ་ཅིང་མཉམ་པ་དང་ ༢༢། གཙུག་ཏོར་ཟླུམ་ཞིང་མཉམ་པ་དབུར་ལྡན་
པ་དང༌ ༢༣། ལྗགས་ཨུཏྤལ་དམར་པོ་ལྟར་རིང་ཞིང་མཛེས་པ་དང་ ༢༤། གསུང་
ཚངས་དབྱངས་དང་ལྡན་པ་དང་ ༢། འགྲམ་པ་སེང་གེ་འདྲ་བ་དང༌ ༢༦། ཚེམས་
ཀུནྡ་ལྟར་ཤིན་ཏུ་དཀར་བ་དང་༢༧། ཚད་མཉམ་དང་བར་མེད་པས་ཐགས་བཟང་
བ་དང་ ༢༨། གྲངས་ནི་སྟེང་འོག་གཉིས་ལ་ཉི་ཤུ་ཉི་ཤུ་སྟེ་བཞི་བཅུ་ཐམ་པ་ཚང་བ་
དང་ ༢༩། སྤྱན་ནི་དཀར་ནག་འབྱེས་ཤིང་མཐོན་མཐིང་དང་༣༠། སྤྱན་གྱི་རྫི་མ་བ་
མཆོག་གི་རྫི་མ་ལྟར་སྟུག་ ༣༡ཅིང་མ་འཛིངས་ ༣༢པ་གཉིས་ཏེ་མཚན་བཟང་སུམ་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼
ཅུ་རྩ་གཉིས་སོ། །
དཔེ་བྱད་བརྒྱད་ཅུ་ནི། ཐུབ་པའི་དབང་པོའི་སེན་མོ་ཟངས་ཀྱི་མདོག་ལྟར་
དམར་བ་དང་། མདོག་སྣུམ་པ་དང་ ༢། ཤོང་བུ་མེད་ཅིང་མཐོ་བ་དང་ ༣། སོར་
མོ་རྣམས་ཕན་ཚུན་ཟླུམ་ཞིང་རྒྱས་པ་དང་༤། རྩ་བ་ནས་བྱིན་གྱིས་ཕྲ་བ་དང་༥།
རྩ་བལྟར་མི་མངོན་པ་དང་༦། རྩ་ལ་མདུད་པ་མེད་པ་དང་༧། ལོང་བུ་ནང་དུ་
འབུར་བ་མི་མངོན་པ་དང་༨། ཞབས་ཆེ་ཆུང་མཉམ་པ་དང་༩། ཞབས་རིང་ཐུང་
མཉམ་པ་དང་༡༠། སེང་གེ་ལྟར་བརྗིད་པར་གཤེགས་པ་དང་༡༡། གླང་ཆེན་ལྟར་
ཐད་དཀར་གཤེགས་པ་དང་༡༢། བྱ་ལྟར་མཁའ་ལ་གཤེགས་པ་དང་༡༣། ཁྱུ་
མཆོག་གི་སྟོབས་ ཀྱིས་ འཁོར་ གྱི་ སྣ་འདྲེན་ཅིང་གཤེགས་པ་དང་ ༡༤། གཡས་
ཕྱོགས་སུ་གཤེགས་ཤིང་ལྡོག་པ་དང་༡༥། ལྟ་ན་མཛེས་པར་གཤེགས་པ་དང་༡༦།
མི་གཡོ་བར་དྲང་ པོར་ གཤེགས་ པ་དང་ ༡༧། འགྱིང་ ལེགས་ པས་འཁྲིལ་བག་
ཆགས་པ་དང་༡༨། དྲི་མ་མེད་པས་བྱི་དོར་བྱས་པ་འདྲ་བ་དང་༡༩། རིང་ཐུང་དང་
སྦོམ་ཕྲའི་ཆ་ཕྱེད་པས་རིམ་པར་འཚམ་པ་དང་ ༢༠། གཙང་བ་དང་ ༢༡། རེག་ན་
འཇམ་ པ་དང༌ ༢༢། རང་བཞིན་གྱིས་དག་པའི་སྐུ་དང་ ༢༣། མཚན་གྱི་ཆ་ཤས་
ཡོངས་སུ་རྫོགས་པ་དང་ ༢༤། སྐུའི་ཁོ་ལག་ཁྱོན་ཆེ་བས་ཡངས་ཤིང་བཟང་བ་
དང༌ ༢༥། གོམ་པ་ཆེ་ཆུང་མཉམ་པ་དང་ ༢༦། སྤྱན་གཉིས་རང་བཞིན་གྱིས་དག་པ་
དང༌ ༢༧། འཇམ་ཞིང་མཉེན་པས་གཞོན་ཤ་ཅན་ཉིད་དང་ ༢༨། སྐུ་ཤ་ཞུམ་པ་མེད་
པ་དང༌ ༢༩། སྐུ་ཤ་ཁེངས་པས་རྒྱས་པ་དང་ ༣༠། ཤ་ ལྷོད་པ་མིན་པས་ཤིན་ཏུ་
གྲིམས་ པའི་ སྐུ་ ཉིད་ དང་ ༣༡། རིང་ཐུང་འོས་ཤིང་འཚམ་ པས་ ཡན་ ལག་ དང་
༣༢ཉིང་ལག་ ༣ ༣ ཤིན་ཏུ་རྣམ་པར་འབྱེས་པ་དང༌། སྤྱན་ལ་རབ་རིབ་མེད་པས་
-356 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གཟིགས་པ་སྒྲིབ་པ་མེད་པ་དང་ ༣༤། དྲི་མ་མེད་པས་དག་པ་དང་ ༣༥། དཀུ་ཟླུམ་
ཞིང་སྐེད་སྐབས་ཕྱིན་པས་མ་རྙོངས་པ་དང༌ ༣༦། ཕྱལ་མཐོ་དམན་མེད་པས་ཕྱང་
ངེ་བ་དང༌ ༣༧། ལྟེ་བ་གཏིང་རིང་ཞིང་ཟབ་པ་དང༌ ༣༨། ལྟེ་བའི་རི་མོ་གཡས་
ཕྱོགས་སུ་འཁྱིལ་བ་དང་ ༣༩། སྤྱོད་ལམ་ཐམས་ཅད་ཀུན་ནས་ལྟ་ན་སྡུག་པ་དང་
༤༠། སྒོ་གསུམ་གྱི་ཀུན་སྤྱོད་གཙང་བ་དང་༤༡། སྐུ་ལ་སྨེ་བ་ལ་སོགས་ཤ་མཚན་
གནག་བག་མེད་པ་དང་༤༢། ཕྱག་ཤིང་བལ་གྱི་འདབ་མ་ལྟར་འཇམ་པ་དང་
༤༣། ཕྱག་རིས་ལ་འོད་ཀྱི་མདངས་ཡོད་པ་དང་༤༤། ཕྱག་གི་རི་མོ་ཟབ་པ་དང་
༤། དཀྱུས་རིང་བ་དང་༤༦། ཞལ་ཧ་ཅང་མི་རིང་ཞིང་འཚམ་པ་དང་༤༧། མཆུ་
བིམ་པ་ལྟར་དམར་ཞིང་དྲངས་པ་དང་༤༨། ལྗགས་བདེ་ཞིང་མཉེན་པ་དང་༤༩།
པདྨའི་འདབ་མ་ལྟར་སྲབ་པ་དང་༥༠། ལྗགས་དམར་བ་དང་༥༡། གསུང་གླང་པོ་
དང་འབྲུག་གི་སྒྲ་ལྟར་བརྗིད་པ་དང་།༢། གསུང་སྙན་འཇམ་པ་དང་།༣། མཆེ་བ་
ཟླུམ་པ་དང་།། རྣོ་བ་དང་ (༥། དཀར་བ་དང་༥༦། མཉམ་པ་དང་༥༧། རྩ་བ་
ནས་རྩེ་མོར་བྱིན་གྱིས་ཕྲ་བ་དང་༥༨། ཤངས་རྒྱུད་བཟང་ཞིང་དོད་པས་མཐོ་བ་
དང་ (༩། མཆོག་ཏུ་དག་པ་དང༌ ༦༠། སྤྱན་དཀྱུས་རིང་ཞིང་ཡངས་པ་དང་༦༡།
ཡན་མན་གྱི་རྫི་ མའི་ མཚམས་ སྟུག་པ་དང་ ༦༢། སྤྱན་དཀར་ནག་འབྱེས་ཤིང་
པདྨའི་འདབ་མ་འདྲ་བ་དང་༦༣། སྨིན་མ་གཡས་གཡོན་འབྲེལ་བས་སྨིན་ཚུགས་
རིང་བ་དང༌ ༦༤། འཇམ་པ་དང༌ ༦༥། སྣུམ་པ་དང་ ༦༦། སྤུ་མཉམ་པ་དང༌ ༦༧།
ཕྱག་རིང་རྒྱས་པ་དང་པར། སྙན་མཉམ་པ་དང་༦༩། ཉམས་པ་རྣམ་པར་སྤངས་པ་
དང༌༧༠། དཔྲལ་བ་ལེགས་པར་འབྱེས་པ་དང་ ༧༡། དབྱེས་ཆེ་བ་དང་༧༢། དབུ་
རྒྱས་ པ་ དང་ ༧༣། དབུ་སྐྲ་བུང་བ་ལྟར་གནག་ པ་ དང་ ༧༤། སྟུག་པ་དང་ ༧༥།
-357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
འཇམ་པ་དང་༧༦། མ་འཛིངས་པ་དང་ ༧༧། མི་གཤོར་བ་དང་ ༧༨། དྲི་ཞིམ་ཞིང་
སྐྱེས་བུའི་ཡིད་འཕྲོག་པར་བྱེད་པ་དང་༧༩། དཔལ་གྱི་བེའུ་དང་༨༠བཀྲ་ཤིས་ཀྱི་
རི་མོ་སྟེ་དཔེ་བྱད་བཟང་པོ་བརྒྱད་ཅུའོ། །
མཚན་དཔེ་འདི་དག་ནི་བཤད་གཞི་ཤིན་ཏུ་ཆེ་སྟེ་རྒྱུ་གང་དང་གང་གིས་
བསྒྲུབ་ པ་དང་། རྣམ་པ་ཇི་ལྟར་ཡོད་པ་དང༌། བྱེད་ལས་གང་དང་གང་བྱེད་པ་
སོགས་ཞིབ་ཏུ་བཤད་ན་ཆེས་རྒྱ་ཆེ་ཡང་ཡི་གེའི་ཁུར་ཆེས་བར་འགྱུར་བས་མ་སྤྲོས་
ཤིང་བློ་གྲོས་དང་ལྡན་པ་རྣམས་ཀྱིས་ཐེག་པ་ཆེན་པོའི་མདོ་སྡེ་དགོངས་འགྲེལ་
དང་བཅས་པ་ལས་ཤེས་པར་བྱའོ། །སྟོན་པ་ཐུབ་པའི་དབང་པོའི་སྐུའི་ཕྱི་ནང་
རྣམས་ཐ་མལ་པ་དང་མི་འདྲ་བར་ཁྱད་པར་ཅན་ཇི་ལྟར་ཡོད་པ་ནི་གསང་བ་
བསམ་གྱིས་མི་ཁྱབ་པའི་མདོ་ལས། སྐུ་ནི་སྲེད་མེད་ཀྱི་བུ་ལྟར་མཁྲེགས་པས་སྲ་
བ་སྙིང་པོ་ཅན་མི་ཤིགས་པ་རྡོ་རྗེའི་རང་བཞིན་ནོ། །ཞི་བའི་བློ་གྲོས་དེ་བཞིན་
གཤེགས་པའི་སྐུ་ལ་ནི་ཕོ་བ་དང་ལོང་ཀ་མེད་དོ། །རྣག་གམ། ཁྲག་གམ། མཆིལ་
མའམ། ངར་ སྣབས་ སམ། ངན་ སྐྱགས་ སམ། མི་ གཙང་ བ་ མེད་ ཀྱི། ཞི་ བའི་ བློ་
གྲོས། དེ་བཞིན་གཤེགས་པའི་སྐུ་ནི་འཛམ་བུ་ཆུ་བོའི་གསེར་གྱི་གར་བུ་ལྟ་བུ་སྟེ།
ཁོང་སྟོང་མ་ཡིན་པ། བུ་ག་མེད་པ། ཁ་ན་མ་ཐོ་བ་མེད་པའོ། །ཞི་བའི་བློ་གྲོས།
འདི་ལྟར་ལྕི་ཁྱད་རྡོ་རྗེ་དང་འདྲ་ཡང་། འཇམ་ཁྱད་ཀ་ཙ་ལིན་དི་ཀ་ལྟར་རེག་ན་
བདེ་ བར་ འགྱུར་ བས་ དེ་ བཞིན་ གཤེགས་ པའི་ སྐུའི་ ཆེ་ བ་ ཉིད་ ལ་ ལྟོས་ ཞེས་
གསུངས་པ་ལྟར་རོ། ། །
ལྔ་པ་སྟོན་པ་སངས་རྒྱས་ཀྱི་སྐུའི་ཡོན་ཏན་དང་སྐུ་དེ་ལ་བརྟེན་པའི་ཐུགས་
རྒྱུད་ཀྱི་ཡོན་ཏན་གཉིས་ཕན་ཚུན་འགྲན་པ་ལྟར་དུ་མཚུངས་པ་མེད་པར་གནས་
- 358 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཞེས་ཚིག་རྒྱན་ངོ་མཚར་བས་བསྔགས་པ་ནི། ཁྱོད་སྐུ་བརྟེན་པའི་ཡོན་ཏན་ལ། །
ང་དཔལ་ཆེ་ཞེས་གསུང་གསུང་ལྟར། །དེ་ཡི་ཡོན་ཏན་རྣམས་ཀྱང་སླར། །ངེད་
ལེགས་བཀོད་ཅེས་གསུངས་པ་འདྲ། །ཞེས་གསུངས། དོན་ནི། སྟོན་པ་ཐུབ་པའི་
དབང་པོ་ཁྱོད་ཀྱི་སྐུ་ཡོན་ཏན་གྱི་གཏེར་ཆེན་པོ་ཀུན་ལ་ངོམ་པ་ལྟར་སྟོན་པ་འདི།
བརྟེན་པ་ཐུགས་རྒྱུད་ལ་ཡོད་པའི་སྟོབས་བཅུ་ལ་སོགས་པའི་ཡོན་ཏན་རྣམས་ལ་
ཁྱེད་ཅག་ལས་ ང་ དཔལ་ ཆེ་ ཞེས་ གསུང་ གསུང་ ལྟར་སྣང་ལ། ཐུགས་རྒྱུད་ ཀྱི་
སྟོབས་བཅུ་ལ་སོགས་པའི་ཡོན་ཏན་རྣམས་ཀྱང་སྐུའི་ཡོན་ཏན་རྣམས་ལ་ཚུར་ཁྱེད་
ཅག་ལས་ངེད་ཅག་ངེས་པར་ལེགས་པར་བཀོད་ཅེས་གསུངས་པ་འདྲ་བར་ཕན་
ཚུན་འགྲན་པ་བཞིན་དུ་ཡོན་ཏན་གྱི་གཏེར་ཆེན་པོར་བཞུགས་སོ། །ཚིགས་བཅད་
འདི་ནི་མཁས་མཆོག་དཔའ་བོས་ཐུབ་པའི་སྐུ་གསུང་ཐུགས་ཀྱི་ཡོན་ཏན་ཐམས་
ཅད་ལ་ཆ་མཉམ་དུ་བསྔགས་ཕྱིར་རབ་རྟོག་གི་རྒྱན་སྦྱར་བ་སྟེ་སྤྱིར་ལྟར་ཞེས་པ་
དང་འདྲ་ཞེས་པ་དང་བཞིན་ཞེས་པ་རྣམས་མཚུངས་པ་གསལ་བྱེད་ ཀྱི་དཔེར་
འཇོག་ཀྱང་ཚིག་རྒྱུན་འདི་འདྲ་བའི་ཐད་དུ་སྦྱར་བ་རྣམས་ནི་མཚུངས་གསལ་མིན་
གྱི་རབ་རྟོག་གི་རྒྱན་ཏེ་འདི་འདྲ་བའི་རིགས་ལ་རབ་རྟོག་བཞིན་སྒྲ་ཅན་ཞེས་ཚིག་
སྦྱོར་གྱི་ཉམས་འདོད་པར་བྱེད་དོ། ། །
དྲུག་པ་ལེའུའི་མཚན་བསྟན་པ་ནི། སྐུ་ལ་བསྟོད་པ་སྟེ་ལེའུ་ལྔ་པའོ། །ཞེས་
པའོ། བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་
སྒྲོན་མ་ལས། ལེའུ་ལྔ་པ་སྐུ་ལ་བསྟོད་པའི་ལེའུ་བཤད་པའོ།། །། ་་
གསུམ་ པ་མཛད་ པ་ འཕྲིན་ལས་ ཕུན་ ཚོགས་ ཀྱི་སྒོ་ནས་བསྟོད་ པ་ལ་
བརྒྱད། སྟོན་པ་མངོན་པར་རྫོགས་པར་སངས་རྒྱས་ནས་ཐུགས་རྗེའི་དབང་གིས་
359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འགྲོ་བའི་དོན་མཛད་པ་ལ་བསྟོད་པ། སྟོན་པས་ཐུགས་རྗེའི་དབང་གིས་སེམས་
ཅན་རྣམས་ལ་ཆོས་གསུངས་པའི་ཚུལ་ལ་བསྟོད་པ། རྒྱལ་བའི་མཛད་པའི་གཙོ་
བོ་བསྟན་པ་ལ་བསྟོད་པ། སྟོན་པས་སྔོན་ཐུགས་བསྐྱེད་དང་སྨོན་ལམ་མཛད་པ་
གྲུབ་པའི་ཚུལ་ལ་བསྟོད་པ། སྟོན་པས་རང་ཉིད་གང་ནས་གཤེགས་པའི་ལམ་
དེར་གདུལ་བྱ་རྣམས་ཀྱང་འཁྲིད་པའི་ཚུལ་ལ་བསྟོད་པ། སྟོན་པས་གདུལ་བྱའི་
དོན་དུ་དཀའ་བ་མཛད་པ་ལ་བསྟོད་པ། སྟོན་པས་གདུལ་བྱའི་དོན་མཛད་པ་ལ་
མཁས་པའི་ཚུལ་ལ་བསྟོད་པ། སྟོན་པས་གདུལ་བྱའི་དོན་གང་མཛད་དགོས་པ་
མཐའ་དག་མཛད་པའི་ཚུལ་ལ་བསྟོད་པའོ། ། །
དང་པོ་ལ་ལྔ། ཐུབ་པའི་དབང་པོས་འཁོར་བའི་ཉེས་སྐྱོན་རྣམས་མཁྱེན་
བཞིན་དུ་མ་དག་པའི་འཇིག་རྟེན་འདིར་ཐུགས་རྗེའི་དབང་གིས་བྱོན་ནས་འགྲོ་
བའི་དོན་མཛད་པ་ལ་བསྟོད་པ། ཞིང་འདིར་བྱོན་ནས་ཀྱང་དབེན་པའི་གནས་སུ་
ཞི་བདེར་མི་བཞུགས་པར་ཐུགས་རྗེའི་དབང་གིས་གང་ན་གདུལ་བྱ་མ་རུང་པ་དང་
སྡུག་བསྔལ་ཅན་དག་ཡོད་པ་དེར་ གཤེགས་ནས་འགྲོ་བའི་དོན་མཛད་པ་ལ་
བསྟོད་པ། གདུལ་བྱའི་ཁམས་དང་བསམ་པ་ལ་གཟིགས་ནས་ཐུགས་རྗེའི་དབང་
གིས་ གདུལ་ བྱ་ སོ་ སོའི་ དོན་མཛད་ པ་ལ་ བསྟོད་ པ། ཐུགས་ རྗེའི་ དབང་ གིས་
གཞན་དོན་ཁོ་ན་ལ་ཞུགས་ནས་རང་ལ་བརྩེ་བ་མེད་པ་ལྟར་མཛད་པའི་ཚུལ་ལ་
བསྟོད་པ། ལེའུའི་མཚན་བསྟན་པའོ། །དང་པོ་ནི། འགྲོ་བ་འདི་དག་ཐམས་ཅད་
ནི། ཁྱད་མེད་ཉོན་མོངས་རྣམས་ ཀྱིས་བཅིངས། ཁྱོད་ནི་འགྲོ་བའི་ཉོན་མོངས་
དག །དགྲོལ་སླད་ཡུན་རིང་ཐུགས་རྗེས་བསྡམས། །དང་པོར་ཁྱོད་ལ་ཕྱག་འགྱི་
འམ། །འོན་ཏེ་གང་གིས་འཁོར་བར་ ཁྱོད། །སྐྱོན་མཁྱེན་ཡུན་རིང་དེ་ལྟ་བུར། །
༡
- 360 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བཞུགས་མཛད་ཐུགས་རྗེ་ཆེ་ལ་བགྱི། །ཞེས་གསུངས། དོན་ནི། སྟོན་པ་ཐུབ་པའི་
དབང་པོས་དང་པོར་བྱང་ཆུབ་མཆོག་ཏུ་ཐུགས་བསྐྱེད་ནས་བསྐལ་པ་ཆེན་པོ་
གྲངས་མེད་ པ་ གསུམ་ གྱི་རིང་ལ་ཚོགས་བསགས་ཏེ་མངོན་ པར་ རྫོགས་ པར་
སངས་རྒྱས་པ་ན་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ལ་
རང་ རང་ གི་ ཁམས་ དང་། བསམ་ པ་ དང༌། དབང་ པོ་དང་། བག་ ལ་ ཉལ་ དང་
འཚམ་པར་སྤྲུལ་པ་བཀྱེ་ནས་སེམས་ཅན་གྱི་དོན་མཛད་པ་ལ་སྐད་ཅིག་ཀྱང་
གཡེལ་བ་མེད་པར་བཞུགས་པ་ནི་ཐུགས་སྙིང་རྗེ་ཆེན་པོས་རང་དབང་མེད་པར་
བསྐྱོད་པའི་མཐུ་ཡིན་ལ། དེ་ཡང་སྲིད་རྩེ་ནས་མནར་མེད་ཀྱི་བར་ཁམས་གསུམ་
གྱི་འགྲོ་བ་འདི་དག་ཐམས་ཅད་ནི་ཁྱད་པར་མེད་པར་ཉོན་མོངས་རྣམས་ཀྱིས་
བཅིངས་ལ། སྟོན་པ་ཐུབ་པའི་དབང་པོ་ཁྱོད་ནི་ཐུགས་སྙིང་རྗེ་ཆེན་པོའི་གཞན་
དབང་དུ་གྱུར་པས་ཁམས་གསུམ་གྱི་འགྲོ་བའི་ཉོན་མོངས་པ་དག་དགྲོལ་བའི་
སླད་དུ་སྔོན་ཡུན་རིང་པོ་བསྐལ་པ་གྲངས་མེད་གསུམ་གྱི་སྔོན་རོལ་དུ་ཐུགས་
བསྐྱེད་པ་ནས་བཟུང་ཐུགས་རྗེས་རང་དབང་མེད་པར་བསྡམས་པས་ན་དཔའ་བོ་
བདག་གིས་བསམ་པ་ན་དང་པོར་སྟོན་པ་ཐུབ་པའི་དབང་པོ་ཁྱོད་ལ་ཕྱག་བགྱི་
འམ། འོན་ཏེ་སྟོན་པ་ཐུབ་པའི་དབང་པོ་ཁྱོད་གང་གི་དབང་གིས་འཁོར་བའི་ཉེས་
སྐྱོན་མཁྱེན་བཞིན་དུ་ཡུན་རིང་པོ་དེ་ལྟ་བུར་འཁོར་བའི་གནས་འདིར་བཞུགས་
ནས་དཀའ་སྤྱད་མཛད་ཅིང་། སངས་རྒྱས་ནས་ཀྱང་མ་དག་པའི་འཇིག་རྟེན་སྡུག་
བསྔལ་བརྒྱས་གཟིར་ཞིང་མི་གཙང་བ་སྣ་ཚོགས་ཀྱིས་གང་བའི་གནས་འདིར་
བཞུགས་ནས་སེམས་ཅན་གྱི་དོན་འབའ་ཞིག་མཛད་པར་བསྐུལ་བའི་ཐུགས་རྗེ་
ཆེན་པོ་ལ་ཕྱག་བགྱི། འདི་གཉིས་གང་ལྷག་བདག་གིས་མ་འཚལ་ལོ་ཞེས་པ་ནི་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཚིག་གི་ལྷག་མའོ། །ཐུབ་པའི་ཐུགས་རྗེ་ཆེན་པོ་ལ་བསྟོད་ཅིང་ཕྱག་འཚལ་བའི་ཚེ་
ཐུབ་པ་དང་དེ་གཉིས་གང་ལྷག་མ་འཚལ་ཞེས་ཐེ་ཚོམ་དུ་གསུངས་པ་ནི་སྙན་ངག་
གི་ཚིག་སྦྱོར་ངོ་མཚར་བས་བསྔགས་པའོ། །སློབ་དཔོན་ཟླ་བ་གྲགས་པས་ཀྱང་།
དབུ་མ་ལ་འཇུག་པ་རྩོམ་པའི་ཐོག་མར། གང་ཕྱིར་བརྩེ་ཉིད་རྒྱལ་བའི་ལོ་ཏོག་
ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་
གནས་ལ་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེར་
བསྟོད་པར་བགྱི། ཞེས་སྙིང་རྗེ་ཆེན་པོ་ལ་བསྟོད་ཕྱག་མཛད་ཅིང་། །རྒྱལ་སྲས་ཞི་
བ་ལྷས་ཀྱང་། གང་ལ་སེམས་ཀྱི་དམ་པ་རིན་ཆེན་དེ། །སྐྱེས་པ་དེ་ཡི་སྐུ་ལ་ཕྱག་
འཚལ་ ཞིང་། །གང་ ལ་ གནོད་ པ་ བྱས་ ཀྱང་ བདེ་ འབྲེལ་ བ། །བདེ་ བའི་ འབྱུང་
གནས་དེ་ལ་སྐྱབས་སུ་མཆི། །ཞེས་གསུངས་སོ། །
གཉིས་པ་ཞིང་འདིར་བྱོན་ནས་ཀྱང་དབེན་པའི་གནས་སུ་ཞི་བདེར་མི་
བཞུགས་པར་ཐུགས་རྗེའི་དབང་གིས་གང་ན་གདུལ་བྱ་མ་རུང་པ་དང་སྡུག་བསྔལ་
ཅན་དག་ཡོད་པ་དེར་གཤེགས་ནས་འགྲོ་བའི་དོན་མཛད་པ་ལ་བསྟོད་པ་ནི། །
དབེན་པའི་བདེ་བ་ངང་གྱུར་ཁྱོད། །མང་པོའི་ནང་དུ་བཞུགས་པ་གང་། །དེ་ཁྱོད་
ཐུགས་རྗེས་དུས་འདས་པ། །གླགས་ཤིག་ཐོང་ནས་བགྱིས་པར་བས། །རིག་པ་
ཡིས་ནི་མཚོ་ནང་ནས། །ཀླུ་བཞིན་ཁྱོད་ཀྱི་ཐུགས་རྗེ་ཡིས། །དགོན་པ་ཞི་གནས་
གྲོང་ གི་མཐར། །གདུལ་བའི་ དོན་ གྱི་ སླད་ དུ་དྲངས། །ཞེས་གསུངས། དོན་ནི།
སྟོན་པ་ཐུབ་པའི་དབང་པོ་ཁྱོད་མངོན་པར་རྫོགས་པར་སངས་རྒྱས་ཏེ་དག་པ་
གཉིས་ལྡན་གྱི་ཆོས་ཉིད་ལ་རྟག་ཏུ་མཉམ་པར་བཞག་སྟེ་སྒྲིབ་པ་གཉིས་ཀས་
དབེན་པའི་ཐར་པའི་བདེ་བ་མཆོག་གི་ངང་དུ་གནས་པར་གྱུར་ཀྱང་དེ་ལ་མི་ཞེན་
- 362 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པར་ཉེས་སྐྱོན་མང་པོའི་གནས་འདིའི་ནང་དུ་བཞུགས་པ་གང་ཡིན་པ་དེ་ནི་ཐུབ་
པའི་དབང་པོ་ཁྱོད་བདག་པས་གཞན་གཅེས་པའི་ཐུགས་རྗེས་དུས་འདས་པ་
གླགས་ཤིག་སྟེ་དགོས་པ་ཆེན་པོ་དེས་ཐུགས་ ཕྲོགས་ཤིང་སྤྲོ་བར་མཐོང་ནས་
བགྱིས་པར་བས་ཏེ་ཟད་དོ། །ཡང་ན་རང་དོན་དུ་ཐར་པའི་དབྱིངས་སུ་བཞུགས་
པ་ལས་མ་དག་པའི་འཇིག་རྟེན་འདིར་སེམས་ཅན་སྡུག་བསྔལ་ཅན་རྣམས་ལ་
ཕན་ཐོགས་པའི་གྲགས་སྐབས་ཤིག་མཐོང་ནས་ཐུགས་སྤྲོ་བ་ཆེན་པོས་འཇིག་
རྟེན་འདིར་བཞུགས་ནས་སེམས་ཅན་གྱི་དོན་བགྱིས་པར་ཟད་དོ། །དེའི་རྒྱུ་མཚན་
ཡང་དུག་སྦྲུལ་གྱི་མཆེ་བས་བཟུང་བའི་ནད་བསལ་བའི་ཕྱིར་དུ་རྒྱ་མཚོ་ན་གནས་
པའི་ཀླུའི་སྨན་དགོས་པ་བྱུང་ན་རིག་སྔགས་སླབས་ཏེ་རིག་སྔགས་དེའི་ནུས་པ་
ཡིས་རྒྱ་མཚོའི་ནང་ནས་ཀླུ་དྲངས་ཏེ་ནད་གསོ་བར་བྱེད་པ་བཞིན་དུ་ཐུབ་པའི་
དབང་པོས་ཅི་མཛད་ཐམས་ཅད་སེམས་ཅན་ཁོ་ནའི་དོན་དུ་མཛད་པ་ཡིན་པས་
སེམས་ཅན་ལ་ཕན་ཐོགས་པར་གཟིགས་ན་བདག་པས་གཞན་གཅེས་པའི་ཐུགས་
རྗེ་ཡིས་དགོན་པ་ཞི་བའི་གནས་ནས་སྡུག་བསྔལ་གྱི་གནས་གྲོང་གི་མཐར་གདུལ་
བྱ་འདུལ་བའི་དོན་གྱི་སླད་དུ་དྲངས་ཏེ་བྱོན་ནོ། །འདི་ཡང་སྙན་ངག་གི་ཚིག་སྦྱོར་
དུ་མཛད་པའོ། །
གསུམ་པ་གདུལ་བྱའི་ཁམས་དང་བསམ་པ་ལ་གཟིགས་ནས་ཐུགས་རྗེའི་
དབང་གིས་གདུལ་བྱ་སོ་སོའི་དོན་མཛད་པ་ལ་བསྟོད་པ་ནི། ཉེར་ཞི་མཆོག་ལ་
གནས་བཞིན་དུ། །ཐུགས་རྗེ་གཙོ་དང་ལྡན་པས་ན། །རོལ་མོ་མཁན་གྱི་སྒྱུ་རྩལ་
ཡང་། ཁྱོད་ཀྱི་ཞབས་ཀྱིས་འདོར་བར་མཛད། །རྫུ་འཕྲུལ་སེང་གེའི་སྒྲ་དང་ནི། །
ཉིད་ཀྱི་ཡོན་ཏན་བརྗོད་པ་གང་། །དེ་ནི་བཞེད་སྤྱོད་མི་མངའ་བ། ཁྱོད་ཀྱི་ཐུགས་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྗེས་བསྟན་པ་ལགས། །ཞེས་ གསུངས། དོན་ནི། སྟོན་པ་ཐུབ་པའི་དབང་པོས་
དག་པ་གཉིས་ལྡན་གྱི་ཆོས་ཉིད་ལ་མཉམ་པར་བཞག་པའི་ཉེར་ཞི་ཐར་པའི་གོ་
འཕང་མཆོག་ལ་གནས་བཞིན་དུ་ཐུགས་རྗེ་གཙོ་སྟེ་མཆོག་དང་ལྡན་པས་ན་རོལ་
མོ་མཁན་ གྱི་སྒྱུ་རྩལ་རྣམ་པ་སྣ་ཚོགས་པ་ཡང་སྟོན་པར་མཛད་ཅིང་། རོལ་མོ་
མཁན་དག་འདུལ་བའི་ཕྱིར་ཁྱོད་ཀྱི་ཞབས་ཀྱིས་གནས་དེ་དང་དེར་འདོར་བ་སྟེ་
འབྱོན་པར་ཡང་མཛད་དོ། །འདི་ནི་དྲི་ཟའི་རྒྱལ་པོ་རབ་དགའ་འདུལ་བའི་ཕྱིར་དྲི་
ཟར་སྤྲུལ་ནས་རབ་དགའི་སར་བྱོན་ཏེ་པི་ཝང་རྒྱུད་སྟོང་དང་ལྡན་པ་ནས་རྒྱུད་
གཅིག་གི་བར་རིམ་གྱིས་བཅད་དེ་རབ་དགའ་དང་རོལ་མོའི་དབྱངས་འགྲན་ཅིང་
མཐར་རྒྱུད་མེད་པར་པི་ཝང་གི་དབྱངས་ལས་ཆོས་བསྟན་ཏེ་རབ་དགའ་བཏུལ་བ་
ལྟ་བུའོ། །ཡང་ རྫུ་ འཕྲུལ་གྱིས་འདུལ་བར་འོས་པའི་སེམས་ཅན་རྣམས་འདུལ་
བའི་ཕྱིར་ཐུགས་རྗེས་རྫུ་འཕྲུལ་སྟོན་པར་མཛད་པ་དང་། ཡོན་ཏན་བརྗོད་པས་
འདུལ་བར་འོས་ པ་ རྣམས་ འདུལ་ བའི་ ཕྱིར་ རང་ ཉིད་ ཀྱི་ཡོན་ཏན་བརྗོད་ པ་
འཇིགས་པ་མེད་པ་ཁྱུ་མཆོག་རླབས་པོ་ཆེའི་གནས་སུ་དམ་བཅས་ཏེ་སེང་གེའི་སྒྲ་
དབྱངས་བསྒྲགས་པ་གང་ཡིན་པ་དེ་ནི་ཐུབ་པའི་དབང་པོ་རང་ཉིད་ལ་ཡོན་ཏན་
ཅན་དུ་གཞན་གྱིས་ཤེས་ན་སྙམ་དུ་བཞེད་པ་དང་། དེ་ལྟར་དུ་སྤྱོད་པ་མི་མངའ་བ་
ཡིན་ཡང་བདག་པས་གཞན་གཅེས་པའི་ཐུགས་རྗེ་ཁོ་ནས་བསྐུལ་ཏེ་དེ་ལྟར་དུ་
བསྟན་པ་ལགས་སོ། །འདི་ཡང་མཚོན་བྱེད་ཙམ་སྨོས་པ་ཡིན་གྱི་རིགས་དྲུག་གི་
སེམས་ཅན་རྣམས་ལ་རང་རང་གི་དབང་པོ་དང་འཚམ་པའི་སྤྲུལ་པ་བསྟན་ཏེ་དེ་
དང་དེའི་དོན་མཛད་པར་མདོ་སྡེ་དག་ལས་རྒྱ་ཆེར་འབྱུང་བ་ལྟར་རོ། ། །
བཞི་པ་ཐུགས་རྗེའི་དབང་གིས་གཞན་དོན་ཁོ་ན་ལ་ཞུགས་ནས་རང་ལ་
364 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བརྩེ་བ་མེད་པ་ལྟར་མཛད་པའི་ཚུལ་ལ་བསྟོད་པ་ནི། གཞན་གྱི་དོན་དུ་ རབ་
བཟང་གི །ཉིད་ཀྱི་དོན་ལ་བརྩེ་མེད་པས། །མགོན་པོ་ཁྱོད་ཉིད་འབའ་ཞིག་ལ། །
ཐུགས་རྗེས་ཐུགས་རྗེ་མཛད་མ་གྱུར། །འདི་ལྟར་རེས་འགའ་བརྟན་པས་གང་། །
གཞན་དོན་སྒྲུབ་པ་མཛད་སླད་དུ། ཁྱོད་ནི་ལན་བརྒྱར་ཕྱོགས་དག་ཏུ། །གཏོར་མ་
བཞིན་དུ་བཏང་བ་ལགས། །དེ་ལྟར་ཁྱོད་ལ་གནོད་མཛད་ཀྱང་། །ནོངས་པ་ཅན་
དུ་མི་རྩི་བས། ཁྱོད་ཀྱི་བཞེད་པ་ཁོ་ན་དང༌། །མཐུན་འཇུག་པ་ནི་ལེགས་པར་
གདའ། །ཞེས་ གསུངས། དོན་ནི། སྟོན་པ་ཐུབ་ པའི་ དབང་ པོས་ མཁའ་ ཁྱབ་ ཀྱི་
ལུས་ཅན་ཀུན་ལ་སྙོམས་པར་བརྩེ་བར་མཛད་དེ་གདུལ་བྱ་གཞན་གྱི་དོན་དུ་
འགྱུར་ན་དམྱལ་བའི་མེ་ནང་དུའང་སྤྲོ་ཞིང་། རབ་ཏུ་བཟང་བ་སྟེ་དགའ་བཞིན་དུ་
འཇུག་གི་ཐུབ་པ་རང་ཉིད་ཀྱི་དོན་ལ་འཇུག་པའི་བརྩེ་བ་མེད་པས་མགོན་པོ་
ཐུགས་རྗེ་ཅན་ཁྱོད་ཀྱིས་ལུས་ཅན་ཀུན་ལ་བརྩེ་བར་མཛད་ཀྱང་ཁྱོད་ཉིད་འབའ་
ཞིག་ལ་ཐུགས་རྗེས་ཐུགས་རྗེ་ཆེ་བར་མཛད་པར་མ་གྱུར་ཏེ་མ་མཛད་དོ། །འདི་
ཡང་སྙན་ངག་གི་ཚིག་སྦྱོར་གྱི་ཉམས་འགྱུར་རོ། །ཡང་སྟོན་པ་ཐུབ་པའི་དབང་པོ་
ཁྱོད་ ཀྱིས་འདི་ལྟར་ རེས་འགའ་བདག་པས་གཞན་གཅེས་པའི་ཐུགས་རབ་ཏུ་
བརྟན་པས་གང་གཞན་དོན་སྒྲུབ་པར་མཛད་པའི་སླད་དུ་ཁྱོད་ཉིད་ཀྱི་སྐུ་ལུས་ཀྱང་
ལན་བརྒྱར་ཕྱོགས་དང་ཕྱོགས་མཚམས་དག་ཏུ་གཏོར་མ་བཞིན་དུ་བཏང་བ་
ལགས་སོ། །དེ་ཡང་སྔོན་འཛམ་བུའི་གླིང་འདིར་ནད་ཀྱི་བསྐལ་པ་བར་མ་བྱུང་
བའི་ཚེ་མི་རྣམས་ནད་སྣ་ཚོགས་ཀྱིས་གདུངས་ཏེ་གསོ་བའི་ཐབས་མེད་པར་ཆོ་ངེ་
འདོན་བཞིན་དུ་འཆི་བའི་དུས་བྱེད་པ་ཞིག་བྱུང་བ་ན། དེའི་ཚེ་སྟོན་པ་འདི་སུམ་ཅུ་
རྩ་གསུམ་དུ་ལྷའི་དབང་པོ་བརྒྱ་བྱིན་དུ་འཁྲུངས་ནས་བཞུགས་པ་དེས་ཐུགས་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྗེས་མ་བཟོད་པར་བརྒྱ་བྱིན་གྱི་ལུས་མི་སྣང་བར་བྱས་ཏེ་འཛམ་བུའི་གླིང་དུ་སྲོག་
ཆགས་དེས་པ་ཞེས་བྱ་བ་ལུས་ཆེན་པོ་དཔག་ཚད་ཙམ་ཡོད་པ་ཞིག་ཏུ་བརྫུས་ཏེ་སྐྱེ་
བ་བླངས་ནས་སྲོག་ཆགས་དེས་འཛམ་བུ་གླིང་པའི་མི་རྣམས་ལ་ཀྱི་འཛམ་བུའི་
གླིང་པའི་མི་དག་ཁྱེད་ཅག་མྱ་ངན་མ་བྱེད་པར་ངའི་ལུས་ལས་ཤ་ལོངས་ལ་ཟོ་
ཞིག་ནད་ལས་ཐར་ཞིང་བཀྲེས་སྐོམ་གྱི་སྡུག་བསྔལ་མེད་པར་འགྱུར་རོ་ཞེས་གོ་
བར་བྱས་པས་མི་ཐམས་ཅད་ཀྱིས་སྲོག་ཆགས་དེའི་ཤ་བཅད་ནས་ཟོས་པས་གང་
ཟོས་པ་ཐམས་ཅད་ནད་དང་བཀྲེས་སྐོམ་ལས་ཐར་ཅིང་བདེ་བ་མཆོག་དང་ལྡན་
པར་གྱུར། དེ་ལྟར་འཛམ་བུ་གླིང་པའི་མི་ཐམས་ཅད་ཀྱིས་ཤ་བཅད་ཀྱང་དེའི་ཤ་
སླར་སྐྱེ་བས་ཟད་པར་མ་གྱུར། མཐར་འཛམ་བུའི་གླིང་པའི་མི་ཐམས་ཅད་ནད་
ལས་ཐར་ཅིང་བདེ་བ་དང་ལྡན་པར་གྱུར་པ་ན་མི་ཐམས་ཅད་འདུས་ནས་སྲོག་
ཆགས་དེས་པ་ལ་ཕྱག་འཚལ་ཏེ་བཀའ་དྲིན་ཆེ་ཞེས་བརྗོད་ཅིང་སྨོན་ལམ་བཏབ་
པ་ན་སྲོག་ཆགས་དེས་པས་མི་དེ་རྣམས་ལ་དགེ་བ་བཅུའི་ཆོས་རྒྱ་ཆེར་བཤད་པ་
དེའི་ཚེ་དེའི་དུས་ཀྱི་མི་ཐམས་ཅད་དགེ་བ་བཅུའི་ཆོས་སྦྱང་པས་མཐོ་རིས་སུ་སྐྱེས་
ཏེ་ངན་སོང་གི་ལམ་ཆད་པ་ཞིག་བྱུང་ཞེས་གསང་བ་བསམ་གྱིས་མི་ཁྱབ་པའི་མདོ་
ལས་གསུངས་ལ། འདི་ཡང་མཚོན་བྱེད་ཙམ་ཡིན་གྱི་མཁའ་ཁྱབ་ཀྱི་སེམས་ཅན་
རྣམས་ལ་ཟས་འདོད་པ་ལ་ཟས་སོགས་རང་རང་གང་འདོད་ཀྱི་དངོས་པོར་སྤྲུལ་
ཏེ་དོན་མཛད་པར་གསུངས་པ་ལྟར་རོ། །དེ་ལྟར་སྟོན་པ་ཐུབ་པའི་དབང་པོ་ཁྱོད་
རང་ཉིད་ལ་གནོད་པ་མཛད་པ་ལྟར་རང་ཡལ་བར་དོར་ནས་སེམས་ཅན་གྱི་དོན་
ཁོ་ན་མཛད་ཅིང་སེམས་ཅན་རྣམས་ཀྱིས་ཁྱོད་ལ་གནོད་པ་བྱས་ཀྱང་ནོངས་པ་
ཅན་དུ་མི་རྩི་བར་བུ་ཆུང་ངུས་མ་ལ་བཀྱལ་ཀ་བྱས་པ་ལྟར་དུ་རྩེ་བས་ན་སྟོན་པ་
- 366 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཐུགས་རྗེ་ཅན་ཁྱོད་ཀྱི་བཞེད་པ་ཁོ་ན་དང་མཐུན་པར་འཇུག་པ་ནི་ལེགས་པར་
གདའོ། །
ལྔ་པ་ལེའུའི་མཚན་བསྟན་པ་ནི། ཐུགས་ལ་བསྟོད་པ་སྟེ་ལེའུ་དྲུག་པའོ། །
ཞེས་པའོ། །བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་
ཆེན་སྒྲོན་མ་ལས། ལེའུ་དྲུག་པ་ཐུགས་ལ་བསྟོད་པའི་ལེའུ་བཤད་པའོ།། །།
གཉིས་པ་སྟོན་པས་ཐུགས་རྗེའི་དབང་གིས་སེམས་ཅན་རྣམས་ལ་ཆོས་
གསུངས་པའི་ཚུལ་ལ་བསྟོད་པ་ལ་བཅུ། སྟོན་པ་ཐུབ་པའི་དབང་པོའི་གསུང་
ཚངས་པའི་དབྱངས་ཐོས་པ་ཙམ་གྱིས་དད་པ་སྐྱེ་བའི་ཚུལ་ལ་བསྟོད་པ། ཐུབ་པའི་
དབང་པོའི་གསུང་ གི་ཆ་ཤས་རེས་ཀྱང་གདུལ་བྱའི་དོན་འགྲུབ་པའི་ཚུལ་ལ་
བསྟོད་པ། ཐུབ་པའི་དབང་པོས་གང་གསུངས་ཐམས་ཅད་གདུལ་བྱ་ཐར་པ་དང་
ཐམས་ཅད་མཁྱེན་པར་འཁྲིད་པའི་ཐབས་ཉིད་དུ་འགྱུར་བའི་ཚུལ་ལ་བསྟོད་པ།
ཐུབ་པའི་དབང་པོའི་གསུང་དང་གསུང་དེ་གང་ལས་བྱུང་བའི་ཞལ་གྱི་དཀྱིལ་
འཁོར་གཉིས་ཀ་མཚུངས་པ་མེད་པའི་ཚུལ་ལ་བསྟོད་པ། ཐུབ་པའི་དབང་པོའི་
གསུང་རྣམས་ཀྱིས་གདུལ་བྱའི་ཉོན་མོངས་རྣམས་སེལ་ཚུལ་ལ་བསྟོད་པ། ཐུབ་
པའི་དབང་པོའི་གསུང་ལ་སྔ་ཕྱི་འགལ་བ་དང་དོན་འགལ་བ་སོགས་ཀྱི་སྐྱོན་མི་
སྲིད་པའི་ཚུལ་ལ་བསྟོད་པ། ཐུབ་པའི་དབང་པོའི་གསུང་གིས་གདུལ་བྱ་རྣམས་ཀྱི་
ཤེས་རྒྱུད་རིམ་གྱིས་འདུལ་བའི་ཚུལ་ལ་བསྟོད་པ། ཐུབ་པའི་དབང་པོས་གང་ལུང་
བསྟན་པ་རྣམས་ནམ་ཡང་བསླུ་བ་མེད་པའི་ཚུལ་ལ་བསྟོད་པ། ཐུབ་པའི་དབང་
པོའི་གསུང་དོན་མེད་དུ་འགྱུར་བ་མི་སྲིད་པའི་ཚུལ་ལ་བསྟོད་པ། ལེའུའི་མཚན་
བསྟན་པའོ། །དང་པོ་ནི། ཚིག་བཟང་བ་དང་དོན་ཆེ་དང་། །བདེན་པ་དང་ནི་སྙན་
367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པ་དང༌། །ཟབ་གསལ་གཉིས་ཀའི་དོན་ལྡན་དང་། །བསྡུས་དང་སྤྱོས་པ་དང་ལྡན་
པ། ཁྱོད་ཀྱི་གསུང་ནི་དེ་ལྟ་བུ། ཁྱོད་ ཀྱི་དགྲ་བོས་ཐོས་ན་ཡང་། །ཐམས་ཅད་
མཁྱེན་པ་ལགས་སོ་ཞེས། །སུ་ཞིག་ངེས་པ་སྐྱེ་མི་འགྱུར། །ཞེས་གསུངས། དོན་
ནི། སྟོན་པ་ཐུབ་པའི་དབང་པོ་ཞིང་འདིར་བྱོན་ནས་གདུལ་བྱའི་དོན་མཛད་པའི་
གཙོ་བོ་ནི་ཆོས་གསུངས་པ་ཉིད་ཡིན་པས་སྟོན་པའི་གསུང་གི་ཡོན་ཏན་ཤེས་པ་
ཤིན་ཏུ་གལ་ཆེའོ། །དེ་ལ་སྟོན་པའི་གསུང་ནི་ཚངས་པའི་དབྱངས་ཡན་ལག་དྲུག་
ཅུ་རྩ་བཞི་དང་ལྡན་པ་སྟེ། གསང་བ་བསམ་གྱིས་མི་ཁྱབ་པའི་མདོ་ལས་སྟོན་པའི་
གསུང་དབྱངས་ཀྱི་སྐད་རེ་ལའང་མཉེན་པ་དང༌། འཇམ་པ་དང༌། ཡིད་དུ་འོང་བ་
ལ་སོགས་པ་ཡན་ལག་དྲུག་ཅུ་རྩ་བཞི་ངེས་པར་ཚང་བར་གསུངས་ལ། དྲུག་ཅུ་རྩ་
བཞི་པོ་དེའི་ངོས་འཛིན་མདོར་བསྡུ་ན་འདི་ལྟར། སེམས་ཅན་གྱི་ཁམས་ཀྱི་དགེ་
བའི་རྩ་བའི་རྟེན་པར་གྱུར་པས་མཉེན་པ་དང༌། ཐོས་མ་ཐག་མཐོང་བའི་ཆོས་ལ་
བདེ་བ་ལ་རེག་པར་བྱེད་པས་འཇམ་པ་དང༌། བརྗོད་བྱའི་དོན་བཟང་པོ་དང་ལྡན་
པས་ཡིད་དུ་འོང་བ་དང་། བརྗོད་བྱེད་ཀྱི་ཡི་གེ་བཟང་པོ་དང་ལྡན་པས་ཡིད་ལ་
འཐད་པ་དང་། འཇིག་རྟེན་ལས་འདས་པ་མཐར་ཐུག་པའི་རྗེས་ཐོབ་ལས་བྱུང་
བས་དག་པ་དང་། ཉོན་མོངས་པའི་ས་བོན་བག་ཆགས་ཐམས་ཅད་དང་བྲལ་བས་
དྲི་མ་མེད་པ་དང༌། ཚིག་དང་ཡི་གེ་རབ་ཏུ་གྲགས་པ་དང་མཐུན་པས་གསལ་བ་
དང༌། མུ་སྟེགས་ཅན་གྱིས་ལྟ་བ་ངན་པ་ཐམས་ཅད་འཇོམས་པའི་སྟོབས་དང་ལྡན་
པས་སྙན་ཅིང་འཇེབས་པ་དང་། གསུང་བཞིན་བསྒྲུབས་པ་ལ་བརྟེན་ནས་འཁོར་
བ་ལས་ངེས་པར་འབྱུང་བས་མཉན་པར་འོས་པ་དང་། ཕས་ཀྱི་རྒོལ་བ་ཐམས་
ཅད་ ཀྱིས་བརྫི་བར་མི་ནུས་པས་མི་ཚུགས་པ་དང༌། ཐོས་པ་ཙམ་གྱིས་སེམས་
- 368 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དགའ་བར་བྱེད་ཅིང་ཡིད་དུ་འོང་བས་སྙན་པ་དང་། འདོད་ཆགས་ལ་སོགས་པ་
ཉོན་མོངས་པ་ཐམས་ཅད་ཀྱི་གཉེན་པོ་བྱེད་པས་དུལ་བ་དང་། བསླབ་པ་བཅའ་
བའི་ཐབས་བདེ་བ་སྟོན་པས་མི་རྩུབ་པ་དང་། བསླབ་པ་ལས་འདས་ན་ལྟུང་བ་
ལས་ངེས་པར་འབྱུང་བའི་ཐབས་སྟོན་པས་མི་བརླང་བ་དང་། མོས་པ་དང་མཐུན་
པར་ཐེག་པ་གསུམ་ཆར་གྱི་འདུལ་བ་སྟོན་པས་རབ་ཏུ་དུལ་བ་དང༌། ཉན་པ་ན་
སེམས་གཞན་དུ་རྣམ་པར་གཡེང་བའི་གཉེན་པོ་བྱེད་པས་རྣ་བར་སྙན་པ་དང་། ཞི་
གནས་ཀྱི་ཏིང་ངེ་འཛིན་ལ་བརྟེན་ནས་དགའ་བ་བསྐྱེད་པས་ལུས་ཚིམ་པར་བྱེད་
པ་དང༌། ལྷག་མཐོང་གི་ཤེས་རབ་ལ་བརྟེན་ནས་དགའ་བ་བསྐྱེད་པས་སེམས་
ཚིམ་པར་བྱེད་པ་དང་། ཐེ་ཚོམ་ཐམས་ཅད་གཅོད་པར་བྱེད་པས་སྙིང་དགའ་བར་
བྱེད་པ་དང་། ལོག་རྟོག་ཐམས་ཅད་ངེས་པར་སེལ་བས་དགའ་བ་དང་བདེ་བ་
བསྐྱེད་པ་དང་། གསུང་བཞིན་སྒྲུབ་པ་ལ་འགྱོད་པ་མི་འབྱུང་བས་ཡོངས་སུ་གདུང་
བ་མེད་པ་དང་། ཐོས་བྱུང་གི་ཤེས་རབ་ཕུན་སུམ་ཚོགས་པའི་རྟེན་ཡིན་པས་ཀུན་
ཤེས་པར་བྱ་བ་དང་། བསམ་བྱུང་གི་ཤེས་རབ་ཕུན་སུམ་ཚོགས་པའི་རྟེན་ཡིན་
པས་རྣམ་པར་ཤེས་པར་བྱ་བ་དང་། སློབ་དཔོན་གྱིས་དཔེ་མཁྱུད་མེད་པར་ཆོས་
སྟོན་པས་རྣམ་པ་གསལ་བ་དང་། རང་གི་དོན་རྗེས་སུ་ཐོབ་ཅིང་ཚིམ་པས་དགའ་
བར་བྱེད་པ་དང་། དེ་མ་ཐོབ་པ་རྣམས་ཐོབ་པར་འདོད་ཅིང་འདུན་པའི་སྒོ་ནས་སྤྲོ་
བར་བྱེད་པས་མངོན་པར་དགའ་བར་བྱེད་པ་དང་། བསམ་གྱིས་མི་ཁྱབ་པའི་
གནས་དེ་བཞིན་ཉིད་ལ་སོགས་པ་སྟོན་པས་ཀུན་ཤེས་པར་བྱེད་པ་དང་། བསམ་
པར་བྱ་བའི་གནས་པ་དང་ཕ་རོལ་ཏུ་ཕྱིན་པ་ལ་སོགས་པ་སྟོན་པས་རྣམ་པར་རིག་
པར་བྱེད་པ་དང་། ཚད་མ་གསུམ་དང་མི་འགལ་བར་སྟོན་པས་རིགས་པ་དང༌།
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གདུལ་བྱའི་བློ་ལ་ཇི་ལྟར་རིགས་པ་སྟོན་པས་འབྲེལ་བ་དང་། དོན་མེད་པའི་ལྷག་
པོ་མི་སྟོན་པས་ཟློས་སྐྱོན་མེད་པ་དང་། མུ་སྟེགས་ཅན་ཐམས་ཅད་སྐྲག་པར་བྱེད་
པས་སེང་གེའི་སྒྲའི་ཤུགས་དང་། སྒྲ་བརྗོད་པ་ཡངས་ཤིང་རྒྱ་ཆེ་བས་གླང་པོ་ཆེའི་
སྒྲ་དང་། ཟབ་ཅིང་བརྗིད་པའི་སྒྲ་དང་ལྡན་པས་འབྲུག་གི་སྒྲ་དབྱངས་དང་། ཡིད་
ཆེས་ཤིང་གཟུང་བར་འོས་པས་ཀླུའི་དབང་པོའི་སྒྲ་དང་། ཡིད་དུ་འོང་ཞིང་སྙན་
པས་དྲི་ཟའི་གླུ་དབྱངས་དང༌། རྣོ་ཞིང་གསལ་ལ་མི་མཐུན་ཕྱོགས་འཇིགས་པས་
ཀ་ལ་པིང་ཀའི་སྒྲ་དབྱངས་དང་། ཐག་རིང་པོར་ཡང་གྲག་ཅིང་ཐོས་པས་ཚངས་
པའི་སྒྲ་དབྱངས་དང་། ཐོས་ན་དོན་ཐམས་ཅད་འགྲུབ་ཅིང་ཤིས་པ་བརྗོད་པ་ཡིན་
པས་ཤང་ཤང་ཏེའུའི་སྒྲ་དབྱངས་དང་། དོན་དེ་ལས་མི་འདའ་བར་བྱ་བ་ཡིན་པས་
ལྷའི་དབང་པོའི་སྒྲ་དབྱངས་ལྟར་སྙན་པ་དང༌། བདུད་དང་ཕྱིར་རྒོལ་བ་ཐམས་
ཅད་ལས་རྣམ་པར་རྒྱལ་བའི་སྔོན་དུ་འགྲོ་བས་རྔའི་སྒྲ་དང༌། བསྟོད་ཀྱང་ང་རྒྱལ་
གྱི་ཉོན་མོངས་པ་མི་སྐྱེ་བས་མ་ཁེངས་པ་དང་། སྨད་ཀྱང་ཁྲོ་བའི་ཉོན་མོངས་པ་མི་
སྐྱེ་བས་མི་དམའ་བ་དང་། དུས་གསུམ་གྱི་དངོས་པོ་ཐམས་ཅད་ལུང་སྟོན་པ་
ཐམས་ཅད་ལ་རྗེས་སུ་ཞུགས་པས་སྒྲ་ཐམས་ཅད་ཀྱི་རྗེས་སུ་ཞུགས་པ་དང་། ནམ་
ཡང་མཉེལ་བའམ་བརྗོད་པ་མེད་པར་གསུང་བས་ཚིག་ཟུར་ཆག་པ་མེད་པ་དང་།
གདུལ་བྱ་ནམ་དུས་ལ་བབ་པ་ན་ཉེ་བར་གནས་པས་མ་ཚང་བ་མེད་པ་དང་། རྙེད་
པ་དང་བཀུར་སྟི་ལ་ལྟོས་པ་མེད་པས་མ་ཞུམ་པ་དང་། བསྙེངས་པའམ་འཇིགས་
པ་ཐམས་ཅད་དང་བྲལ་བས་མི་ཞན་པ་དང་། ཆོས་སྟོན་པ་ལ་སྐྱོ་བ་མི་མངའ་བས་
རབ་ཏུ་དགའ་བ་དང༌། རིག་པའི་གནས་ཐམས་ཅད་ལ་མཁས་པ་དང་ལྡན་པས་
ཁྱབ་པ་དང༌། སེམས་ཅན་ཉོན་མོངས་ཅན་རྣམས་ཀྱི་དོན་ཐམས་ཅད་སྒྲུབ་པར་
- 370 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བྱེད་པས་ཐབས་དང་བཅས་པས་མཆེད་པ་དང་། བར་ཆད་མེད་ཅིང་རྒྱུན་མི་ཆད་
པར་སྟོན་པས་རྒྱུན་ཆགས་པ་དང་། མིང་ཚིག་ཡི་གེའི་ཚོགས་རྣམས་སྣ་ཚོགས་
པའི་སྒོ་ནས་མི་འགལ་བར་སྟོན་པས་འབྲེལ་བ་དང༌། གསུང་གཅིག་ལས་ལྷའི་
སྐད་ལ་སོགས་པ་སྒྲའི་རྣམ་པར་རིག་པ་དུ་མར་སྣང་བས་སྒྲ་ཐམས་ཅད་རྫོགས་
པར་བྱེད་པ་དང༌། གསུང་གཅིག་ལས་གདུལ་བྱ་རང་རང་གི་མོས་པ་དང་མཐུན་
པར་དོན་དུ་མའི་རྣམ་པར་རིག་པ་འབྱུང་བས་དབང་པོ་ཐམས་ཅད་ཚིམ་པར་བྱེད་
པ་དང་། དམ་བཅས་པ་ཇི་ལྟ་བ་བཞིན་དུ་མཐར་ཕྱིན་པར་གསུངས་པས་མ་སྨད་
པ་དང༌། གདུལ་བྱ་ནམ་དུས་ལ་བབ་པ་ན་སྐད་ཅིག་ཀྱང་མ་ཡོལ་བར་སྨིན་པར་
མཛད་པར་འགྱུར་བ་དང་། རིངས་ཤིང་བརྟབས་པ་མ་ཡིན་པར་དལ་བུའི་སྒོ་ནས་
བསྟན་པར་གསུངས་པས་མ་བརྟབས་པ་དང་། འཁོར་དྲུང་ན་ཉེ་བར་གནས་པ་
དང་འཇིག་རྟེན་གྱི་ཁམས་མང་པོའི་ཕ་རོལ་ན་ཡོད་པ་རྣམས་ཀྱིས་མཉམ་པ་ཉིད་
དུ་མཚུངས་པར་ཐོས་པས་འཁོར་ཀུན་ཏུ་གྲག་པ་དང་། དོན་ཟབ་མོ་རྟོགས་པའི་
ཆེད་དུ་འཇིག་རྟེན་པའི་དངོས་པོ་རྒྱ་མཚོ་དང་རི་རབ་དང་ཉི་ཟླ་ལ་སོགས་པ་
རྣམས་དཔེའི་ཆོས་སུ་བསྒྱུར་ཏེ་གསལ་བར་ བྱེད་ པས་རྣམ་པ་ཐམས་ཅད་ཀྱི་
མཆོག་ དང་ ལྡན་ པ་ རྣམས་སོ། །དེ་ དག་ ལས་ འདིར་ གསུང་དབྱངས་ ཀྱི་ཆེ་བ་
འགའ་ཞིག་སྨོས་པ་ལ། ཚིག་བཟང་བ་ནི་རྣམ་དབྱེ་མ་འཕྱུགས་ཤིང་སྡེབ་སྦྱོར་
ལེགས་པ། སྒྲ་དག་པ། ཚིག་ཟུར་མི་ཉམས་པར་རང་རང་གི་སྐད་དུ་ལེགས་པར་
གོ་བའོ། །དོན་ཆེ་བ་ནི་གདུལ་བྱ་རང་རང་ལ་གནས་སྐབས་དང་མཐར་ཐུག་ཏུ་
ངེས་པར་ཕན་པའོ། །བདེན་པ་ནི་ནམ་ཡང་བསླུ་བ་མེད་པར་སྟོན་པའོ། །སྙན་པ་
ནི་ཐོས་པ་ཙམ་གྱིས་སྙིང་དང་རྣ་བ་ཚིམ་པར་བྱེད་པའོ། །ནི་ཞེས་པ་རྐང་པའི་ཁ་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྐོང་ངོ༌། །ཟབ་གསལ་གཉིས་ཀའི་དོན་དང་ལྡན་པ་ནི་སངས་རྒྱས་ཀྱི་ཆོས་གང་
སྟོན་ཡང་གདུལ་བྱ་དེ་ལ་གནས་སྐབས་སུ་ཤེས་རྒྱུད་དང་འཚམ་པའི་དོན་རེ་སྟོན་
ལ་མཐར་ཐུག་སངས་རྒྱས་ཀྱི་གོ་འཕང་ལ་དཀྲི་བར་བྱེད་པ་སྟེ། ཟབ་པ་ནི་ཟབ་མོ་
སྟོང་པ་ཉིད་དང༌། གསལ་བ་ནི་རྒྱ་ཆེ་བ་ཀུན་རྫོབ་ཀྱི་ཆོས་དལ་འབྱོར་དོན་ཆེ་རྙེད་
དཀའ་སོགས་སོ། །བསྡུས་པ་དང་སྤྲོས་པ་དང་ལྡན་པ་ནི་གདུལ་བྱའི་བསམ་པ་ལ་
བལྟོས་ཏེ་གང་ལ་གང་འཚམ་སྟོན་པ་སྟེ་གདུལ་བྱ་ཚིག་བསྡུས་པ་ལ་མོས་ཤིང་
བསྡུས་ཏེ་བསྟན་པས་གོ་ནུས་པ་རྣམས་ལ་བསྡུས་ཏེ་སྟོན་པ་དང་། གདུལ་བྱ་ཚིག་
རྒྱས་པ་ལ་མོས་ཤིང་སྤྲོས་ཏེ་སྟོན་དགོས་པ་རྣམས་ལ་སྤྲོས་ཏེ་སྟོན་པ་སྟེ་ཤེར་ཕྱིན་
གྱི་མདོ་སྡེ་བསྡུས་པ་དང་རྒྱས་པ་ལྟ་བུའོ། །དེས་ན་སྟོན་པ་ཐུབ་པའི་དབང་པོ་ཁྱོད་
ཀྱི་གསུང་དེ་ལྟ་བུ་སུས་ཐོས་ཀྱང་དད་པ་ངེས་པར་སྐྱེ་སྟེ། དད་ལྡན་རྣམས་ལྟ་ཅི་
སྨོས་སྟོན་པ་ལ་སྔ་ནས་མི་དད་པ་སྟོན་པ་ཁྱོད་ཀྱི་དགྲ་བོ་ལྟ་བུ་མུ་སྟེགས་པ་དག་
གིས་ཐོས་ནའང་། དེ་མ་ཐག་བློ་འགྱུར་ཏེ་འདི་ནི་ཐམས་ཅད་མཁྱེན་པ་ལགས་སོ་
ཞེས་ངེས་པར་དད་པ་སྐྱེ་སྟེ་གདུལ་བྱ་སུ་ཞིག་དེ་ལྟ་བུའི་གསུང་ཐོས་ཀྱང་དད་པ་
དང་གསུང་དེའི་དོན་ལ་ཡིད་ཆེས་ཀྱི་ངེས་པ་སྐྱེ་བར་མི་འགྱུར་བ་ག་ལ་ཡོད་དེ་
མེད་དོ། །དེ་ཡང་། མུ་སྟེགས་ཀུན་ཏུ་རྒྱུ་རབ་བཟང་གིས་སངས་རྒྱས་ཀྱི་གསུང་
ཐོས་པ་ཙམ་གྱིས་མུ་སྟེགས་ཀྱི་ལྟ་བ་དོར་ཏེ་སངས་རྒྱས་ཀྱི་གསུང་ལ་ཡིད་ཆེས་ཀྱི་
ངེས་པ་རྙེད་ནས་དགྲ་བཅོམ་པ་ཐོབ་པ་ལྟ་བུའོ། །ཚིག་དང་དོན་མི་གོ་བའི་གླེན་པ་
དང་དུད་འགྲོ་རྣམས་ཀྱིས་ཀྱང་སངས་རྒྱས་ཀྱི་གསུང་གི་གདངས་ཐོས་པ་ཙམ་
གྱིས་དགའ་ཞིང་མགུ་ལ་དད་ནས་མཐོ་རིས་དང་ཐར་པའི་ས་བོན་ཐེབས་པར་
འགྱུར་ཏེ། གནག་རྫི་དགའ་བོ་དང་དེའི་འཁར་བས་བརྫིས་པའི་སྦལ་པ་དང་།
-372 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ངང་པ་ལྔ་བརྒྱ་རྣམས་ཀྱིས་སངས་རྒྱས་ཀྱིས་ཆོས་སྟོན་པའི་གསུང་གི་གདངས་
ཐོས་པ་ཙམ་གྱིས་དད་ནས་མཐོ་རིས་དང་ཐར་པའི་ས་བོན་ཐེབས་ཏེ་ཚེ་འཕོས་
ནས་ལྷར་སྐྱེས་ཏེ་དེའི་ནུབ་མོ་ཉིད་སྟོན་པའི་ཞབས་དྲུང་དུ་ལྷགས་ནས་ཆོས་ཐོས་
ཏེ་བདེན་པ་མཐོང་བ་ལྟ་བུའོ། །
གཉིས་པ་ཐུབ་པའི་དབང་པོའི་གསུང་གི་ཆ་ཤས་རེས་ཀྱང་གདུལ་བྱའི་
དོན་གྲུབ་པའི་ཚུལ་ལ་བསྟོད་པ་ནི། མང་པོ་རིལ་གྱིས་སྙན་མ་ལགས། །བཅོས་མ་
འགའ་ཙམ་ སྙན་པ་ལགས། ཁྱོད་ ཀྱི་གསུང་དོན་གྲུབ་ པས་ ཀྱང་། །ཐམས་ཅད་
ལེགས་ གསུངས་ ཁོ་ ན་ ལགས། །ཞེས་ གསུངས། དོན་ནི། ཐུབ་པའི་དབང་པོའི་
གསུང་མང་བ་ཇི་སྙེད་ཅིག་ཡོད་པ་དེ་དག་ཐམས་ཅད་གདུལ་བྱ་ཐ་མལ་པ་དག་
གིས་རིལ་གྱིས་ཉན་ནུས་པ་མ་ལགས་ཏེ། ཐུབ་པའི་དབང་པོས་མཁའ་ཁྱབ་ཀྱི་
སེམས་ཅན་རྣམས་ལ་གང་ལ་གང་འདུལ་གྱི་སྤྲུལ་པས་སྐད་ཅིག་རེར་གསུངས་པ་
རྣམས་ཀྱང་ཐ་མལ་པ་དག་གིས་བཟུང་བ་ལྟ་ཞོག་འདི་ཙམ་མོ་ཞེས་ཚད་ཀྱང་བློར་
ཤོང་བ་མ་ཡིན་ལ། ཐུབ་པའི་དབང་པོས་གདུལ་བྱ་ཐུན་མོང་བའི་སྣང་ངོར་ཞིང་
འདིར་ཆོས་གསུངས་པ་རགས་རིམ་གྱི་དབང་དུ་བྱས་ནས་ཆོས་ཕུང་བརྒྱད་ཁྲི་བཞི་
སྟོང་ཞེས་གྲགས་པ་དེ་ཡང་གདུལ་བྱ་ཐ་མལ་པ་དག་གིས་ཐམས་ཅད་ལྟ་ཞོག་དེའི་
ཕྱོགས་ཙམ་ཡང་བཟུང་མི་ནུས་ལ། གདུལ་ བྱ་ རང་ རང་ ལ་ རྒྱལ་བས་ཆེད་དུ་
བཅོས་ཏེ་གསུངས་པའི་གསུང་རབ་འགའ་ཙམ་ཞིག་ཉན་ནུས་པ་ལགས་སོ། །
ཐུབ་པའི་དབང་པོ་ཁྱོད་ཀྱི་གསུང་གི་ཆ་ཤས་རེ་ཙམ་མཉན་ཏེ་དེའི་དོན་བསམ་ན་
འདོད་དོན་གྲུབ་ པས་ན་ ཚུལ་ འདིས་ ཀྱང་ སྟོན་ པ་ ཐུབ་ པའི་ དབང་ པོས་ གང་
གསུངས་ཐམས་ཅད་ལེགས་པར་གསུངས་པ་ཁོ་ནའོ་ཞེས་ངེས་པ་སྐྱེའོ། །ཚིགས་
373-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བཅད་འདིའི་རྐང་པ་གཉིས་པ་ལ་བསྒྱུར་དཀའ་བ་ཞིག་བྱུང་འདུག་སྟེ་བཅོས་མ་
ཞེས་པ་གདུལ་བྱ་རང་རང་ལ་ཆེད་དུ་བཅོས་པ་ལ་བྱེད་པ་ཞིག་དང་། སྐྱོན་གྱི་ཆ་
ལ་མཚང་ནས་བྲུས་ཏེ་སྤོ་བ་ལ་བྱེད་པ་ཞིག་གཉིས་སྣང་ཞིང་དེ་གཉིས་ནི་དོན་མི་
གཅིག་ཅིང་གོང་འོག་བསྒྲིགས་ན་འགྲིག་དཀའ་བ་ཞིག་ཀྱང་འདུག་སྟེ་འདི་ལ་དོན་
རྟོགས་དཀའ་བ་མི་འདུག་ཀྱང་མཁས་མཆོག་དཔའ་བོས་ཇི་ལྟར་གསུངས་ཤེས་
དཀའ་བར་སྣང་བས་འདིའི་རྒྱ་དཔེ་ཀློག་ཤེས་པ་དག་གིས་དཔྱད་པར་བྱའོ། །
གསུམ་པ་ཐུབ་པའི་དབང་པོས་གང་གསུངས་ཐམས་ཅད་གདུལ་བྱ་ཐར་
པ་དང་ཐམས་ཅད་མཁྱེན་པར་འཁྲིད་པའི་ཐབས་ཉིད་དུ་འགྱུར་བའི་ཚུལ་ལ་
བསྟོད་པ་ནི། ཁྱོད་ཀྱི་གསུང་ནི་རྣམ་བརྟག་ན། །གང་ཞིག་འཇམ་དང་རྩུབ་པ་
དང༌། །གང་ཡང་དེ་གཉིས་ལྡན་པ་དག །ཐམས་ཅད་རོ་གཅིག་ཉིད་དུ་འགྱུར། །
ཞེས་ གསུངས། དོན་ནི། སྟོན་པ་ཐུབ་པའི་ དབང་ པོས་ གདུལ་ བྱའི་ ཁམས་ དང་
བསམ་པ་ལ་གཟིགས་ནས་གང་ཞིག་ཕན་ཡོན་གྱི་ཆ་ནས་སྤྲོ་བ་བསྐྱེད་པ་གསུང་
འཇམ་པ་དང་། ལ་ལར་ཉེས་དམིགས་ཀྱི་ཆ་ནས་ཡིད་ལ་གདུང་བ་བསྐྱེད་པ་རྩུབ་
པའི་རྣམ་པ་ཅན་དང་གང་ཡང་དེ་གཉིས་ཀ་དང་ལྡན་པ་དང་། དྲང་དོན་དང་ངེས་
དོན་དུ་གསུངས་པ་མཐའ་ཡས་པ་ཡོད་ཀྱང་ཐུབ་པའི་དབང་པོ་ཁྱོད་ཀྱི་གསུང་དེ་
དག་ཐམས་ཅད་མན་ངག་དང་ལྡན་པས་རྣམ་པར་བརྟག་ན་གདུལ་བྱ་རྣམས་
སངས་རྒྱས་ཀྱི་སར་འཁྲིད་པའི་ཐབས་ཤ་སྟག་ཏུ་རོ་གཅིག་པ་ཉིད་དུ་འགྱུར་རོ། །
འདིས་ནི་མཐར་ཐུག་ཐེག་པ་གཅིག་ཏུ་ངེས་པར་བསྟན་ཅིང་དེའི་རྒྱུ་མཚན་ཞིབ་
པར་དམ་ཆོས་པད་མ་དཀར་པོ་དང་ཤེར་ཕྱིན་གྱི་མདོ་སྡེ་རིན་པོ་ཆེ་སོགས་མདོ་
མང་པོ་དང་འཕགས་པ་ཀླུ་སྒྲུབ་ཀྱིས་མཛད་པའི་དབུ་མའི་ རིགས་ལམ་ཕྲ་མོ་
-374 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
རྣམས་ནས་ཤེས་དགོས་སོ། །
བཞི་པ་ཐུབ་པའི་དབང་པོའི་གསུང་དང་གསུང་དེ་གང་ལས་བྱུང་བའི་ཞལ་
གྱི་དཀྱིལ་འཁོར་གཉིས་ཀ་མཚུངས་པ་མེད་པའི་ཚུལ་ལ་བསྟོད་པ་ནི། ཨེ་མའོ་
ཤིན་ཏུ་ཡོངས་དག་པའི། །འཕྲིན་ལས་རྣམས་ཀྱང་རབ་ཏུ་བཟོ། །དེ་ཡིས་རིན་
ཆེན་གསུང་རྣམས་ཀྱི། །སྣོད་འདི་འདྲ་བ་འདི་བགྱིས་སོ། ཁྱོད་ཞལ་བལྟ་ན་རབ་
སྡུག་པ། །དེ་ལས་མཉན་ན་སྙན་པ་ཡི། །གསུང་འདི་དག་གི་ཟླ་བ་ལས། །བདུད་
རྩི་འཛག་པ་བཞིན་དུ་གདའ། །ཞེས་གསུངས། དོན་ནི། བཤད་མ་ཐག་པ་དེ་ལྟར་
ཐུབ་པའི་དབང་པོས་གང་ གསུངས་ཐམས་ཅད་གདུལ་བྱ་སངས་རྒྱས་ཀྱི་སར་
འཁྲིད་པའི་ཐབས་ཤ་སྟག་ཏུ་འགྱུར་བའི་ཚུལ་དེས་མཁས་མཆོག་དཔའ་བོ་ཐུགས་
ཡིད་ཕྲོགས་ནས་ཨེ་མའོ་ཞེས་ངོ་མཚར་བའི་ཚིག་བརྗོད་ནས་ཤིན་ཏུ་ཡོངས་སུ་
དག་པའི་སངས་རྒྱས་ཀྱི་འཕྲིན་ལས་རྣམས་བསམ་གྱིས་མི་ཁྱབ་བརྗོད་ཀྱིས་མི་
ལང་། གདུལ་བྱ་རང་རང་ལ་རབ་ཏུ་བཟོ་བ་སྟེ་གནས་སྐབས་དང་མཐར་ཐུག་
ཀུན་ཏུ་ངེས་པར་ཕན་པ་དེ་འཇིག་རྟེན་ཀུན་གྱི་རིན་ཆེན་གཅིག་པུ་སངས་རྒྱས་ཀྱི་
གསུང་རབ་རྣམས་ཀྱི་སྣོད་འདི་འདྲ་བ་འདི་འགྲོ་བ་ལྷ་དང་བཅས་པའི་བསོད་
ནམས་ཀྱི་ཞིང་དུ་བགྱིས་སོ་སྟེ་འཇིག་རྟེན་འདིར་བྱོན་ནོ། །དེ་ཡང་སྟོན་པ་ཐུབ་
པའི་དབང་པོ་ཁྱོད་ཀྱིས་གསུང་རབ་རིན་ཆེན་གང་ལས་འབྱུང་བའི་ཞལ་གྱི་དཀྱིལ་
འཁོར་ འདི་ནི་ མཐོང་ན་ མི་ མཐུན་ པ་ མེད་ ཅིང་ ལྟ་བས་ཆོག་མི་ཤེས་ པ་ སྟེ།
བསྔགས་འོས་བསྔགས་བསྟོད་ལས། ཁྱོད་ ཀྱི་སྒྲོས་ནི་མཛེས་བསྐྱོད་པ། །གང་
གིས་མཐོང་བ་དེ་དག་གིས། །ལེགས་པར་མིག་རྙེད་དེ་དག་གིས། །མཐོང་བའང་
འབྲས་བུ་མཆིས་པ་ལགས། །མགོན་པོ་མུ་ཏིག་ཕྲེང་བས་མིན། །ཀུན་ད་ཀུ་མུད་ད་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཕྲེང་ མིན། །གངས་ ཅན་ རྩེ་ མོ་སྦྲེངས་ པའི་ ལུས། །ཟླ་བའི་འོད་ ཀྱིས་བབ་ པས་
མིན། །སྟོན་ཀའི་ཆུ་བོ་སུན་འབྱིན་པ། །མཁའ་འགྲོ་དཀར་པོའི་ཕྲེང་བས་མིན། །
སྤྲིན་མེད་མཁའ་ལ་ལྷག་གེ་བ། །སྟོན་ཀའི་ཟླ་བ་ཚེས་པས་མིན། །དུལ་བ་ཁྱོད་ཀྱི་
ཚེམས་རྣམས་ཀྱི། །ཕྲེང་བ་འོད་གསལ་དཀར་འདི་ལ། །མར་མེའི་འོད་ཀྱིས་ཉི་
འོད་ བཞིན། །ཆ་ ཤས་ སུ་ ཡང་ ཕོད་ མ་ ལགས། །རྡོ་ རྗེ་ མྱུ་ གུའི་ ཕྲེང་ བ་ ལ། །
འཕགས་པའི་ཆོས་ཀྱི་བདུད་རྩིའི་རོས། །བརླན་པས་བསྒོས་པ་འདི་དང་ནི། །འདྲ་
བར་འགྱུར་བའི་དངོས་ཅི་མཆིས། །ཞེས་དང་། སུ་ཞིག་མགོ་དང་ཡིད་དང་ནི། །
ངག་གི་ལྗགས་ཡངས་མཆོད་མི་བགྱིད། །འདི་ནི་གསུང་རབ་འདི་ཀུན་གྱི། །ཡུམ་
སྟེ་རིན་ཆེན་བསྐྲུན་པ་ལགས། །བདག་ལ་གཙོ་བོ་ཁྱོད་ཀྱི་ནི། །མཛད་པ་བླ་མེད་
ཐམས་ཅད་ཀྱི། །ནང་ན་ ཡངས་ པའི་ ལྗགས་འདི་ནི། །བླ་ན་མེད་པའི་ཕུལ་དུ་
གདའ། །འགྲོ་ལ་བསྟན་པ་རབ་སྒྲོགས་པ། །ཆོས་ཀྱི་འཕྲིན་ལས་མཛད་སླད་དུ། །
རྒྱལ་པོ་བཞིན་དུ་མཚན་ཀུན་གྱི། །ནང་ན་གཙོ་བོ་ལགས་པར་གནས། །གཞན་གྱི་
ཐེ་ཚོམ་བཅད་སླད་དུ། །གང་ཞིག་ཞལ་ནས་མངོན་ཕྱུང་ན། །སྟོན་གྱི་མཚམས་
སྤྲིན་ཚོགས་ལྟ་བུར། །ཞལ་རས་ཟླ་བ་ཁེབས་པ་ལགས། །དེ་ལྟར་ཡངས་ཤིང་
མཛེས་ པ་ དེ། །ཚེམས་ ཀྱིས་ གཏམས་ པའི་ ཞལ་ནང་དུ། །དོགས་ པ་ མེད་ པར་
གནས་ པ་ཡང་། །དེ་ལས་ཡ་མཚན་ཆེ་ཅི་མཆིས། །ཞེས་དང༌། ཁྱོད་ཀྱི་དབུགས་
ཕྱུང་ ཙམ་ ཡང་ནི། །འགྲོ་ལ་ཕན་དང་བདེ་བ་བསྐྱེད། །སངས་རྒྱས་དབུགས་ནི་
ཕྱུང་བའི་ངད། །དྲི་ཀུན་ཟིལ་གྱིས་གནོན་མཛད་པ། །ཚོར་ན་ཞེ་འགྲས་གྱུར་པ་
ཡང་། ཁྱོད་ལ་ དད་ པ་ བསྐྱེད་པར་བགྱིད། །སངས་ རྒྱས་ དབུགས་ ཀྱི་ ངད་བབ་
ན། །བག་མེད་པ་ཡི་ལྷ་རྣམས་ཀྱང་། །ལྷ་ཡི་ཡུལ་ཡང་སྤངས་ནས་ནི། །འདུལ་བ་
- 376 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
དག་ལ་མངོན་ཕྱོགས་འགྱུར། །ཞེས་ཐུབ་པའི་དབང་པོའི་ཞལ་གྱི་དཀྱིལ་འཁོར་
ལ་གནས་པའི་མཚན་བཟང་མཆུ་སྒྲོས་བིམ་པ་ལྟར་དམར་བ་དང༌། ལྗགས་པདྨའི་
འདབ་མ་ལྟར་འཇམ་ཞིང་མཉེན་པ། ལྗགས་ཕྱིར་བརྐྱངས་ན་སྐྲ་མཚམས་མན་
ཆད་ཞལ་གྱི་དཀྱིལ་འཁོར་ཁེབས་པ་དང༌། ཚེམས་དཀར་པོ་བཞི་བཅུ་ཐམ་པ་
གསེར་གྱི་རི་བོའི་གསེབ་ནས་ཟླ་བ་བཞི་བཅུ་དུས་གཅིག་ཏུ་ཤར་བ་ལྟ་བུ་དང༌།
ཞལ་གྱི་སྒོ་ནས་ཐོན་པའི་དབུགས་ཀྱི་དྲི་ཞིམ་པོས་སྐལ་པ་དང་ལྡན་པ་ཐམས་ཅད་
ཚིམ་པར་འགྱུར་བ་སོགས་ཡོན་ཏན་བརྗོད་ཀྱིས་མི་ལང་བ་དང་ལྡན་པའི་ཞལ་གྱི་
སྒོ་དེ་ལས་ཐོན་པའི་གསུང་ཚངས་པའི་དབྱངས་སྐལ་པ་དང་ལྡན་པ་དག་གིས་
མཉན་པ་ན་སྙན་པ་འདི་དག་ནི་ཟླ་བ་ལས་བདུད་རྩི་འཛག་པ་བཞིན་དུ་གདའོ་
ཞེས་མཚུངས་གསལ་དང་ཕུལ་བྱུང་གི་སྒོ་ནས་བསྔགས་སོ། ། ན་
ལྔ་པ་ཐུབ་པའི་དབང་པོའི་གསུང་རྣམས་ཀྱིས་གདུལ་བྱའི་ཉོན་མོངས་
རྣམས་སེལ་ཚུལ་ལ་བསྟོད་པ་ནི། ཁྱོད་ཀྱི་གསུང་ནི་འདོད་ཆགས་ཀྱི། །རྡུལ་རབ་
ཞི་མཛད་ཆར་སྤྲིན་འདྲ། །ཞེ་སྡང་སྦྲུལ་ནི་གདོན་པའི་ཕྱིར། །ནམ་མཁའ་ལྡིང་དང་
འདྲ་ བ་ ལགས། །ཡང་ དང༌ ཡང་ དུ་ མི་ ཤེས་ པའི། །རབ་ རིབ་ འཇོམས་ པས་
གདུགས་དང་འདྲ། །ང་རྒྱལ་རི་བོ་མངོན་འཇོམས་པས། །བརྒྱ་བྱིན་མཚོན་ཆ་འདྲ་
བ་ལགས། །ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ཀྱི་གསུང་
རྣམས་ནི་གདུལ་བྱའི་ཉོན་མོངས་པའི་ནད་ཞི་བའི་སྨན་མཆོག་ཤ་སྟག་ལགས་ཏེ།
གདུལ་བྱ་འདོད་ཆགས་ཅན་རྣམས་ཀྱི་འདོད་ཆགས་ཞི་བར་མཛད་པ་ནི་དབྱར་གྱི་
སྤྲིན་ལས་ཆར་བབས་པས་རྡུལ་རབ་ཏུ་ཞི་བ་དང་འདྲའོ། །གདུལ་བྱ་ཞེ་སྡང་ཅན་
རྣམས་ཀྱི་ཞེ་སྡང་འདུལ་བ་ནི། རྒྱ་མཚོ་ན་གནས་པའི་སྦྲུལ་གདོན་པའི་ཕྱིར་ནམ་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཁའ་ལྡིང་དང་འདྲ་བ་ལ་ལགས་སོ། །གདུལ་བྱ་གཏི་མུག་ཅན་རྣམས་ཀྱི་གཏི་
མུག་འདུལ་བ་ནི། གདུགས་ཏེ་ཉི་མ་ཡང་དང་ཡང་དུ་ཤར་བས་མི་མཐོང་མི་ཤེས་
པའི་རབ་རིབ་མུན་ནག་འཇོམས་པ་དང་འདྲའོ། །གདུལ་བྱ་ང་རྒྱལ་ཅན་རྣམས་ཀྱི་
ང་རྒྱལ་འདུལ་བ་ནི། བརྒྱ་བྱིན་གྱི་མཚོན་ཆ་རྡོ་རྗེ་རྩེ་བརྒྱ་པས་བྲག་རི་མཐོན་པོ་
མངོན་པར་འཇོམས་པ་དང་འདྲ་བ་ལགས་སོ། །ཞེས་ཐུབ་པའི་གསུང་གིས་ཉོན་
མོངས་པ་རྣམས་འདུལ་བ་དཔེ་རྒྱན་དང་གཟུགས་ཅན་ གྱི་རྒྱན་ངོ་མཚར་བས་
བསྔགས་སོ། །
དྲུག་པ་ཐུབ་པའི་དབང་པོའི་གསུང་ལ་སྔ་ཕྱི་འགལ་བ་དང་དོན་འགལ་བ་
སོགས་ཀྱི་སྐྱོན་མི་སྲིད་པའི་ཚུལ་ལ་བསྟོད་པ་ནི། དོན་གཟིགས་པས་ནི་མི་བསླུ་
བ། །ནོངས་མི་མངའ་ཕྱིར་རྗེས་སུ་མཐུན། །ལེགས་པར་སྦྱར་བས་གོ་སླ་སྟེ། ཁྱོད་
ཀྱི་གསུང་ ནི་ ལེགས་ གསུམ་ ལྡན། །ཞེས་ གསུངས། དོན་ནི། སྟོན་ པ་ ཐུབ་ པའི་
དབང་པོའི་གསུང་རྣམས་ནི། སྒྲིབ་པ་མེད་པའི་ཡེ་ཤེས་ཀྱིས་དོན་ལེགས་པར་
གཟིགས་ནས་གསུངས་པས་ན་ནམ་ཡང་མི་བསླུ་བའོ། །གདུལ་བྱ་བསླུ་བ་དང་།
དཔེ་མཁྱུད་སོགས་ནོངས་པ་ནམ་ཡང་མི་མངའ་བའི་ཕྱིར་ན་གདུལ་བྱའི་དོན་
གཉིས་སྒྲུབ་ པ་དང༌ རྗེས་སུ་མཐུན་ནོ། །གདུལ་བྱའི་ ཁམས་དང་བསམ་པ་ལ་
གཟིགས་ནས་ལེགས་པར་སྦྱར་བས་ན་གོ་སླ་སྟེ་སྟོན་པ་ཁྱོད་ཀྱིས་གསུང་རྣམས་ནི་
སྔ་ཕྱི་འགལ་བ་དང་དོན་ནོར་བ་སོགས་ཀྱི་སྐྱོན་གང་ཡང་མེད་ཅིང་མི་བསླུ་བ་དང་
རྗེས་སུ་མཐུན་པ་དང་གོ་སླ་བ་སྟེ་ལེགས་པ་གསུམ་དང་ལྡན་ནོ། །
བདུན་པ་ཐུབ་པའི་དབང་པོའི་གསུང་གིས་གདུལ་བྱ་རྣམས་ཀྱི་ཤེས་རྒྱུད་
རིམ་གྱིས་འདུལ་བའི་ཚུལ་ལ་བསྟོད་པ་ནི། རེ་ཞིག་དང་པོར་ཁྱོད་ཀྱི་གསུང་། །
-378 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། ་
ཉན་པ་རྣམས་ཀྱི་ཡིད་འཕྲོག་མཛད། །དེ་ནས་ཡིད་ལ་བསམ་བགྱིས་ན། །རྡུལ་
དང་མུན་པ་དག་ ཀྱང་ སེལ། །ཕོངས་པ་རྣམས་ཀྱི་དབུགས་འབྱིན་ཞིང་། །བག་
མེད་རྣམས་ནི་སྐྲག་པར་མཛད། །བདེ་བ་ཅན་དག་སྐྱོ་བགྱིད་པས། ཁྱོད་གསུང་
ཀུན་དང་ འཚམ་པར་འཇུག །མཁས་པ་རྣམས་ ཀྱི་དགའ་བ་བསྐྱེད། །བར་མ་
རྣམས་ཀྱི་བློ་ཡང་སྤེལ། །ཐ་མའི་རབ་རིབ་རྣམས་འཇོམས་པས། །གསུང་འདི་སྐྱེ་
བོ་ཀུན་ལ་སྨན། །ལྟ་བ་དག་ལས་དགར་མཛད་ཅིང་། །མྱ་ངན་འདས་པར་ཉེ་བར་
འདྲེན། །ཉེས་ པ་ སེལ་ མཛད་ ཁྱོད་ ཀྱི་གསུང་། །ཡོན་ཏན་རྣམས་ ཀྱི་ ཆར་ ཡང་
འབེབས། །ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ཀྱིས་གསུང་
རྣམས་ཀྱིས་གདུལ་བྱ་རྣམས་རིམ་གྱིས་འདུལ་བར་མཛད་པར་ཞིག་དང་པོར་ཐུབ་
པ་ ཁྱོད་ ཀྱི་གསུང་ གིས་ ཉན་པ་པོ་རྣམས་ ཀྱི་ཡིད་འཕྲོག་པར་མཛད། དེ་ནས་
གསུང་དེའི་དོན་ཡིད་ལ་བསམ་པར་བགྱིས་ན་འདོད་ཆགས་དང་ཞེ་སྡང་གི་རྡུལ་
དང་གཏི་མུག་གི་མུན་པ་དག་ཀྱང་སེལ་ལོ། །འདིས་ནི་ཐོས་བསམ་སྒོམ་གསུམ་
གྱི་ཤེས་རབ་རིམ་གྱིས་སྐྱེ་བར་བསྟན་ཏོ། །ཡང་ཐུབ་པའི་གསུང་གིས་ནད་དང་
སྡུག་བསྔལ་གྱིས་གཟིར་བ་སོགས་ཕོངས་པ་རྣམས་ཀྱི་དབུགས་འབྱིན་ཞིང་འདོད་
ཡོན་གྱིས་མྱོས་ནས་བག་མེད་པར་གནས་པ་རྣམས་ནི་འཁོར་བའི་སྡུག་བསྔལ་
བསྟན་ནས་སྐག་པར་མཛད། འདོད་ཡོན་ལ་སྤྱོད་ཅིང་དེའི་བདེ་བ་ལ་ཆགས་པ་
ཅན་དག་ནི་མི་རྟག་པ་དང་སྡུག་བསྔལ་བ་དང་ཡིད་བརྟན་མེད་པའི་ཚུལ་བསྟན་
པས་སྐྱོ་བ་བསྐྱེད་ནས་ཆོས་ལ་བསྐུལ་བར་བགྱིད་པས་སྟོན་པ་ཁྱོད་ཀྱི་གསུང་
ཐམས་ཅད་གདུལ་བྱ་ཀུན་ལ་འཚམ་པར་འཇུག་གོ །ཡང་ཐུབ་པའི་གསུང་གིས་
མཁས་པ་རྣམས་ཀྱི་བློ་གྲོས་སྤེལ་ཏེ་དགའ་བ་བསྐྱེད། བར་མ་རྣམས་ཀྱི་བློ་ཡང་
-379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
གོང་ནས་གོང་དུ་སྤེལ། གདུལ་ བྱ་ཐ་མ་དག་གི་རྨོངས་པའི་ རབ་རིབ་རྣམས་
འཇོམས་པར་བྱེད་པས་ཐུབ་པའི་གསུང་འདི་སྐྱེ་བོ་བློ་མཐོ་དམན་བར་མ་ཀུན་ལ་
སྨན་ནོ། །གདུལ་བྱ་ཐམས་ཅད་རང་རང་གི་ལྟ་བ་ངན་པ་སོགས་ཉོན་མོངས་པ་
དག་ལས་དགར་བ་སྟེ་ཐར་བར་མཛད་ཅིང་མྱ་ངན་ལས་འདས་པའི་སར་ཉེ་བར་
འདྲེན་པར་མཛད་དོ། །དེས་ན་སྟོན་པ་ཐུགས་རྗེ་ཅན་ཁྱོད་ཀྱི་གསུང་རྣམས་ནི་
གདུལ་བྱ་རྣམས་ཀྱི་ཉོན་མོངས་དང་ཉེས་པ་མཐའ་དག་སེལ་བར་མཛད་ཅིང་
གནས་སྐབས་དང་མཐར་ཐུག་གི་ཡོན་ཏན་རྣམས་ཀྱི་ཆར་ཡང་འབབས་སོ། །
བརྒྱད་པ་ཐུབ་པའི་དབང་པོས་གང་ལུང་བསྟན་པ་རྣམས་ནམ་ཡང་བསླུ་བ་
མེད་པའི་ཚུལ་ལ་བསྟོད་པ་ནི། ཀུན་ལ་མ་ཐོགས་ཐུགས་མངའ་ཞིང་། །དགོངས་
པའང་ཀུན་ཏུ་ཉེར་གནས་པས། །དེ་སླད་ཁྱོད་ཀྱིས་ལུང་བསྟན་ཀུན། །ཐམས་ཅད་
ལ་ ཡང་བསླུ་མི་མངའ། །ཞེས་ གསུངས། དོན་ནི། སྟོན་པ་ཐུབ་པའི་དབང་པོའི་
ཐུགས་ཤེས་བྱའི་གནས་ཀུན་ལ་མ་ཐོགས་གང་ལའང་སྒྲིབ་པ་མེད་པའི་ཐུགས་
མངའ་ཞིང་དུས་གསུམ་གསལ་བར་དགོངས་པའང་དུས་ཀུན་ཏུ་མཉེལ་བ་མེད་
པར་གནས་པས་དེའི་སླད་དུ་ཐུབ་པའི་དབང་པོ་ཁྱོད་ཀྱིས་གང་ལུང་བསྟན་པ་ཀུན་
དུས་དང་གནས་སྐབས་ཐམས་ཅད་ལ་ནམ་ཡང་བསླུ་བ་མི་མངའ་འོ། །
དགུ་པ་ཐུབ་པའི་དབང་པོའི་གསུང་དོན་མེད་དུ་འགྱུར་བ་མི་སྲིད་པའི་
ཚུལ་ལ་བསྟོད་པ་ནི། གང་སླད་ཡུལ་མིན་དུས་མིན་དང་། །སྣོད་མིན་རྣམས་སུ་མི་
འཇུག་ པ། །དེ་ སླད་ ཁྱོད་ གསུང་ དོན་ མཆིས་ ཏེ། །བརྩོན་ འགྲུས་ ལེགས་ པར་
བརྩམས་ པ་ བཞིན། །ཞེས་ གསུངས། དོན་ ནི། སྟོན་ པ་ ཐུབ་ པའི་ དབང་ པོའི་
གསུང་གདུལ་བྱའི་དོན་དུ་མི་འགྱུར་བ་ནམ་ཡང་མི་སྲིད་དེ། གང་གི་སླད་དུ་ན་
- 380 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
སྟོན་པ་ཐུབ་པའི་དབང་པོ་ནི་གདུལ་བྱ་ཡུལ་མིན་པ་དང་། འདུལ་བའི་དུས་མིན་
པ་དང་ཆོས་ཀྱི་སྣོད་མིན་པ་རྣམས་ལ་མི་འཇུག་པ་སྟེ་མི་གསུང་ཞིང་གདུལ་བྱའི་
ཁམས་དང་བསམ་པ་ལ་གཟིགས་ནས་གང་ཕན་པ་མི་སྲིད་དེ་གསུངས་པ་དེའི་
སླད་དུ་ཐུབ་པའི་དབང་པོ་ཁྱོད་ཀྱི་གསུང་དོན་མ་མཆིས་པ་མི་སྲིད་དེ་ཐུབ་པའི་
དབང་པོས་བསྐལ་ཆེན་གྲངས་མེད་གསུམ་དུ་བརྩོན་འགྲུས་བརྩམས་པ་སྐད་ཅིག་
ཀྱང་དོན་མེད་དུ་མ་སོང་བར་མཐར་ཕྱིན་པ་བཞིན་ནོ། །དོན་འདི་ལ་ཚད་མ་རྣམ་
འགྲེལ་ ལས། སྐྱོབ་ པ་ ཉིད་ གཟིགས་ ལམ་ གསུངས་ པ། །ཞེས་ གསུངས་ ཤིང་།
སྤྱོད་ འཇུག་ ལས། བསྐལ་ པ་དུ་མར་ རབ་ དགོངས་མཛད་པ་ ཡི། །ཐུབ་ དབང་
རྣམས་ཀྱིས་འདི་ཉིད་ཕན་པར་གཟིགས། །ཞེས་གསུངས་སོ། །
བཅུ་པ་ལེའུའི་མཚན་བསྟན་པ་ནི། གསུང་ལ་བསྟོད་པ་སྟེ་ལེའུ་བདུན་
པའོ། །ཞེས་པའོ། །བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་
བྱེད་ རིན་ཆེན་སྒྲོན་མ་ལས། ལེའུ་བདུན་པ་གསུང་ལ་བསྟོད་པའི་ལེའུ་བཤད་
པའོ།། །།
གསུམ་པ་རྒྱལ་བའི་མཛད་པའི་གཙོ་བོ་བསྟན་པ་ལ་བསྟོད་པ་ལ་བཞི། རྒྱུ་
གང་གིས་རྒྱལ་བའི་བསྟན་པ་ལ་འཇུག་པའི་ཚུལ་ལ་བསྟོད་པ། རྒྱལ་བའི་བསྟན་
པ་ལ་ཞུགས་པའི་ཕན་ཡོན་གྱི་སྒོ་ནས་བསྟོད་པ། བསྟན་པ་འདི་ལ་མ་ཞུགས་པ་
དང་མ་གུས་པའི་ཉེས་སྐྱོན་བཤད་པའི་སྒོ་ནས་རྒྱལ་བའི་བསྟན་པ་ལ་བསྟོད་པ།
ལེའུའི་མཚན་བསྟན་པའོ། །དང་པོ་ལ་བཞི། རྒྱལ་བའི་བསྟན་པ་དང་ཕྱི་རོལ་མུ་
སྟེགས་པའི་བསྟན་པའི་བཟང་ངན་གྱི་ཁྱད་པར་བཤད་པའི་སྒོ་ནས་བདག་ལེགས་
སུ་འདོད་པ་དག་གིས་རྒྱལ་བའི་བསྟན་པ་རིན་པོ་ཆེ་འདི་ལ་འཇུག་དགོས་སོ་ཞེས་
སྒོ
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བསྔགས་པའི་སྒོ་ནས་བསྟོད་པ། བསོད་ནམས་དམན་པ་དང་ཤེས་རབ་དམན་པ་
དག་གིས་རྒྱལ་བའི་བསྟན་པ་འདིའི་དོན་རྟོགས་དཀའོ་ཞེས་རྒྱལ་བའི་བསྟན་པ་
དང་མཇལ་དཀའ་བའི་སྒོ་ནས་བསྟོད་པ། སྟོན་པ་ཐུབ་པའི་དབང་པོས་བསྟན་པ་
འདི་བསྒྲུབ་པའི་ཕྱིར་དུ་བསྐལ་ཆེན་གྲངས་མེད་མང་པོར་དཀའ་བ་མཐའ་ཡས་པ་
མཛད་ཚུལ་བསམ་སྟེ་སྟོན་པའི་བཀའ་དྲིན་དང་ཐུགས་རྗེ་དྲན་པའི་སྒོ་ནས་ཀྱང་
བསྟན་པ་འདི་ལ་འཇུག་དགོས་སོ་ཞེས་བསྔགས་པའི་སྒོ་ནས་བསྟོད་པ། གདུལ་
བྱ་རང་རང་ལ་ཕན་བདེ་གང་བྱུང་ཐམས་ཅད་རྒྱལ་བའི་བསྟན་པ་ཁོ་ན་ལས་འབྱུང་
བའི་ཚུལ་བསམ་ནས་རྒྱལ་བའི་བསྟན་པ་ལ་ངེས་པར་འཇུག་དགོས་སོ་ཞེས་
བསྔགས་པའི་སྒོ་ནས་བསྟོད་པའོ། ། །
དང་པོ་ནི། བགྲོད་པ་གཅིག་དང་ཐབས་བདེ་དང་། །ལེགས་པར་འབྲེལ་
དང་ཉེས་པ་མེད། །ཐོག་མ་བར་དང་མཐར་དགེ་བས། ཁྱོད་ཀྱི་བསྟན་འདྲ་གཞན་
ལ་མེད། །ཅེས་གསུངས། དོན་ནི། རྒྱལ་བའི་བསྟན་པ་ནི་གདུལ་བྱ་རྣམས་ཐར་པ་
དང་ཐམས་ཅད་མཁྱེན་པར་འཁྲིད་པའི་ཐབས་ཤ་སྟག་ཡིན་པས་བསྟན་པ་འདི་ལ་
ཞུགས་པའི་གདུལ་བྱ་རྣམས་ཀྱིས་མཐར་གང་དུ་བགྲོད་པའི་གནས་ནི་ཐར་པ་བླ་
ན་མེད་པའི་གོ་འཕང་གཅིག་པུ་ཡིན་པ་དང་གོ་འཕང་དེར་བགྲོད་པའི་ཐབས་ཀྱང་
ལུས་སེམས་ངལ་བ་མེད་པར་བདེ་བར་གནས་པའི་སྒོ་ནས་སྒྲུབ་ཆོག་པ་དང༌།
ཐར་པ་བླ་ན་མེད་པའི་གོ་འཕང་དེ་ཐོབ་པ་ལ་ཐོག་མར་གང་བསླབ་པར་བྱ་བ་དེ་
ནས་བཟུང་མཐར་འབྲས་བུ་ཐོབ་ཀྱི་བར་ལེགས་པར་འབྲེལ་བ་དང༌། བསྟན་པ་
འདི་ ལ་ ཞུགས་པ་རྣམས་ལ་ཉེས་པའི་སྐྱོན་གང་ ཡང་མེད་པ་དང་། རྒྱལ་བའི་
བསྟན་པ་རིན་པོ་ཆེ་འདི་ནི་ཐོག་མར་དགེ་བ། བར་དུ་དགེ་བ། མཐའ་མར་དགེ་
- 382 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བ་ཤ་སྟག་ཡིན་པས་སྟོན་པ་ཐུགས་རྗེ་ཅན་ཁྱོད་ཀྱི་བསྟན་པ་འདི་འདྲ་བ་གཞན་མུ་
སྟེགས་ཅན་ལ་མེད་དོ། །གཞུང་འདི་ནི་དོན་ཤིན་ཏུ་རྒྱ་ཆེ་བ་ཞིག་སྟེ་སྔར་བཤད་
པའི་དོན་མཚན་མང་པོ་དེ་དག་ལ་རེ་རེ་ནས་སྒྲུབ་ཕྱོགས་ནས་རྒྱལ་བའི་བསྟན་པ་
རིན་པོ་ཆེའི་ཆེ་བ་དང༌། དགག་ཕྱོགས་ནས་མུ་སྟེགས་པའི་གཞུང་ལུགས་ཀྱི་སྐྱོན་
རིམ་པར་ཤེས་དགོས་སོ། །དེ་ལ་བགྲོད་པ་གཅིག་པ་ལ་འདིར་བགྲོད་པ་དང་
འདིས་བགྲོད་པ་གཉིས་ཏེ། འདིར་བགྲོད་པ་ནི། རྒྱལ་བའི་བསྟན་པ་ལ་ཞུགས་པ་
རྣམས་ཀྱིས་མཐར་གང་དུ་བགྲོད་པའི་འབྲས་བུའི་གོ་འཕང་ནི་ཐར་པ་བླ་ན་མེད་
པའི་གོ་འཕང་གཅིག་ཉིད་ཡིན་གྱི། འབྲས་བུའི་གོ་འཕང་མི་མཐུན་པ་གཉིས་མེད་
པའོ། །འདིས་བགྲོད་པ་ནི་ཐར་པ་བླ་ན་མེད་པའི་གོ་འཕང་ཐོབ་པའི་ཐབས་རྒྱལ་
བས་གསུངས་པའི་ལམ་བསླབ་པ་གསུམ་ཉིད་ཡིན་གྱི་ལམ་དེ་ལ་མི་མཐུན་པ་
གཉིས་མེད་པ་དང་། ལམ་དེ་ལ་མ་བརྟེན་པར་ཐར་པ་ཐོབ་པའི་ཐབས་གཞན་
མེད་དོ། །ཕྱི་རོལ་མུ་སྟེགས་པའི་ལུགས་ལ་ནི། འབྲས་བུ་ཐམས་ཅད་མཁྱེན་པའི་
གོ་འཕང་དང་། དེ་ཐོབ་པའི་ཐབས་སྔར་བཤད་པ་དེ་གཉིས་ཀ་མེད་དེ་མུ་སྟེགས་
ཆད་སྨྲ་བ་རྣམས་ནི་ཕྱི་མའང་མེད་པར་སྨྲ་ན་ཐམས་ཅད་མཁྱེན་པ་ཐོབ་པའི་
ཐབས་ལྟ་ག་ལ་ཡོད། ལུགས་དེ་ལ་བདེ་འགྲོ་ཐོབ་པའི་ཐབས་ཀྱང་མེད་དོ། །མུ་
སྟེགས་རྟག་སྨྲ་བ་རྣམས་ཀྱིས་ཚེ་ཕྱི་མ་དང་ཐར་པ་ཙམ་ཁས་ལེན་ཡང་ཐར་པ་གང་
ལ་ཟེར་ངོ་མ་ཤེས་པར་སེམས་རྒྱུན་ཆད་པ་ལ་ཐར་པར་འཁྲུལ་པ་སོགས་འཁྲུལ་
པ་མང་ཞིང་། ཐར་པ་ཐོབ་པའི་གེགས་ཀྱི་གཙོ་བོ་བདག་འཛིན་སྤོང་བའི་ཐབས་
ཕྱོགས་ཙམ་ཡང་མི་ཤེས་ཏེ་བདག་ཏུ་ལྟ་བ་བརྟན་པོར་བྱེད་པ་འབའ་ཞིག་ཏུ་ཟད་
དོ། །ཡང་སྟོན་པའི་བསྟན་པ་འདི་ལ་ཞུགས་པ་རྣམས་ནི་མཐའ་གཉིས་སུ་མ་ལྷུང་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བར་ ཚུལ་ ཁྲིམས་རྣམ་དག་ གི་ སྒོ་ནས་ལུས་སེམས་བདེ་བར་ གནས་ པ་ དང༌།
བསམ་གཏན་གྱི་སྒོ་ནས་ལུས་སེམས་བདེ་བར་གནས་པ་དང་། སོ་སོར་རྟོག་པའི་
ཤེས་རབ་ཀྱི་སྒོ་ནས་ལུས་སེམས་བདེ་བར་གནས་པ་རྣམས་ཀྱི་སྒོ་ནས་ཐར་ལམ་
བསྒྲུབས་ཏེ་འབྲས་བུ་ཐར་པའི་གོ་འཕང་བདེ་བ་བླ་ན་མེད་པ་གྱ་ནོམ་པ་སྒྲུབ་པར་
བྱེད་ལ། མུ་སྟེགས་རྣམས་ནི་བདག་འཛིན་སྤོང་བའི་ཐབས་མི་ཤེས་ པར་ཟས་
གཅོད་པ་དང་། མེ་ལྔ་བསྟེན་པ་དང་། ལུས་ཉི་མ་དང་རླུང་གིས་གཟིར་བར་བྱེད་
པ་སོགས་སྡུག་བསྔལ་བའི་ཐབས་འབའ་ཞིག་སྒྲུབ་པར་ཟད་དོ། །དེ་བཞིན་དུ་
ཕྱིར་ རོལ་མུ་སྟེགས་པ་རྣམས་ལ་ལེགས་པར་འབྲེལ་བ་དང༌། ཉེས་པ་མེད་པ་
དང༌། ཐོག་མཐའ་བར་གསུམ་དུ་དགེ་བ་རྣམས་གང་ཡང་མེད་དོ། །འདི་དག་རེ་
རེ་ནས་བཤད་ན་རྒྱལ་བའི་བསྟན་པ་ལ་ཡིད་ཆེས་རྙེད་པ་ལ་གལ་ཆེ་བ་ཡོད་ཀྱང་
ཡི་གེ་མང་བས་འཇིགས་ནས་མ་སྤྲོས་སོ། །འབྲས་བུ་དང་དེ་ཐོབ་པའི་ ཐབས་
ལེགས་པར་འབྲེལ་བ་ཞིག་དགོས་པ་ནི། ཚད་མ་རྣམ་འགྲེལ་ལས། འབྲེལ་བ་
དང༌ ནི་ རྗེས་ མཐུན་ཐབས། །སྐྱེས་ བུའི་ དོན་ནི་ རྗོད་ བྱེད་དག །ཡོངས་ རྟགས་
དབང་དུ་བྱས་ཡིན་གྱི། །དེ་ལས་གཞན་པའི་དབང་བྱས་མིན། །ཞེས་རྒྱལ་བའི་
བསྟན་པའི་ཚད་བཤད་པ་ལྟར་རོ། །ཚིགས་བཅད་འདིར་བཤད་པའི་རྒྱལ་བའི་
བསྟན་པའི་ཡོན་ཏན་འདི་དག་ནི། རྒྱལ་བ་ཉིད་ཀྱིས་གསུང་རབ་བསྔགས་པ་ན།
དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། མཐའ་མར་དགེ་བ། དོན་
བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་དག་པ། ཡོངས་སུ་བྱང་
བ་ཞེས་བསྔགས་པ་ལྟར་ཏེ། དེ་དག་གི་དོན་ནི། །དང་པོར་ཐོས་པ་ལ་བརྟེན་ནས་
མོས་ཤིང་ཡིད་ཆེས་པའི་དད་པ་སྐྱེས་ནས་ཐར་པ་དང་ཐམས་ཅད་མཁྱེན་པ་ལ་
- 384-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཐོབ་འདོད་སྐྱེ་བའི་ཕྱིར་ཐོག་མར་དགེ་བ་དང་། དེ་ནས་རིགས་པས་ངེས་པར་
བསམ་པ་ལ་བརྟེན་ནས་ཐར་པ་དང་ཐམས་ཅད་མཁྱེན་པ་ཐོབ་པར་ནུས་པར་རིག་
པས་ རབ་ཏུ་དགའ་བ་སྐྱེ་བའི་ ཕྱིར་བར་དུ་དགེ་བ་དང་། དེ་ནས་མཉམ་པར་
བཞག་སྟེ་བསྒོམས་པ་ལ་བརྟེན་ནས་ཆོས་ཉིད་ཡང་དག་པ་ཇི་ལྟ་བ་བཞིན་རྟོགས་
པའི་བློ་གྲོས་རྣམས་རིམ་གྱིས་སྐྱེ་བའི་ཕྱིར་མཐའ་མར་དགེ་བ་སྟེ། སངས་རྒྱས་
བཅོམ་ལྡན་འདས་རྣམས་ཀྱི་བསྟན་པ་དམ་པའི་ཆོས་ཟབ་མོ་འདི་ནི་ཐོག་མཐའ་
བར་གསུམ་དུ་དགེ་བ་ཡིན་ཞིང་། ཀུན་རྫོབ་དང་དོན་དམ་པའི་བདེན་པའི་དོན་
རྣམ་པ་གཉིས་ཡོངས་སུ་རྫོགས་པར་སྟོན་པ་དང་ལྡན་པས་དོན་བཟང་པོ་དང་། དེ་
དག་ཚིག་དང་ཡི་གེར་གྲགས་པའི་སྒོ་ནས་སྟོན་པས་བཟུང་སླ་བའི་ཕྱིར་ཚིག་འབྲུ་
བཟང་པོ་དང་། དེ་ཡང་ཡོན་ཏན་བཞི་དང་ལྡན་པ་ཅན་ཉེས་པ་མ་ལུས་པ་དག་
པའི་ཚངས་པ་མྱ་ངན་ལས་འདས་པ་དང༌། དེ་དང་མཐུན་པའི་སྤྱོད་པ་དང་ལམ་
ཟབ་མོ་ཕྱིན་ཅི་མ་ལོག་པར་སྟོན་པའོ། །ཡོན་ཏན་བཞི་ནི། གཞན་མུ་སྟེགས་ཅན་
ལ་སོགས་པ་འཇིག་རྟེན་པ་དང་ཐུན་མོང་མ་ཡིན་པ་ཟག་པ་མེད་པའི་ཡེ་ཤེས་དང་
ལྡན་པ་སྟོན་པས་མ་འདྲེས་པ་དང་། སྤངས་བྱ་ཁམས་གསུམ་པའི་ཉོན་མོངས་པ་
རྣམས་སྤོང་བའི་གཉེན་པོ་ཡོངས་སུ་རྫོགས་པར་སྟོན་པར་བྱེད་པས་ཡོངས་སུ་
རྫོགས་པ་དང་། ཆོས་ཀྱི་དབྱིངས་ངོ་བོ་ཉིད་ཀྱིས་རྣམ་པར་དག་པ་ཟག་པ་མེད་
པའི་དེ་བཞིན་ཉིད་གདོད་མ་ནས་ལྷུན་གྱིས་གྲུབ་པ་སྟོན་པས་ཡོངས་སུ་དག་པ་
དང༌། དེ་ཉིད་གློ་བུར་གྱི་དྲི་མས་ཀྱང་རྣམ་པར་དག་པའི་སྒོ་ནས་ཟག་པ་ཟད་པ་
རྣམས་ཀྱི་རྒྱུད་ལ་དག་པ་གཉིས་ལྡན་གྱི་འབྲས་བུ་མངོན་དུ་འགྱུར་བ་སྟོན་པས་
ཡོངས་སུ་བྱང་བ་ཞེས་བྱའོ། །མདོར་ན་རྒྱལ་བའི་བསྟན་པ་དང་། མུ་སྟེགས་ཀྱི་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཞུང་ལུགས་ཀྱི་ཁྱད་པར་ནི་དུག་དང་བདུད་རྩིའི་ཁྱད་པར་ལྟ་བུ་དང་། སྣང་བ་
དང་མུན་པའི་ཁྱད་པར་ལྟ་བུ་དང་། མཐོ་རིས་དང་ངན་སོང་གི་ཁྱད་པར་ལྟ་བུ་
དང༌། བདུད་རྩི་དང་སྤང་མའི་ཁྱད་པར་ལྟ་བུར་སྐྱོན་ཡོན་གྱི་ཁྱད་པར་ཆེ་བར་
སློབ་དཔོན་འདི་ཉིད་ཀྱིས་བསྔགས་འོས་བསྔགས་བསྟོད་དུ། ཁྱོད་ཀྱིས་བཀའ་
དང་གཞན་གྱི་ཚིག །ཇི་ལྟར་ཁྱད་པར་ཆེ་ཞུགས་པ། དུག་དང་བདུད་རྩི་དེ་ལྟ་
མིན། །མུན་དང་སྣང་བའང་མ་ལགས་སོ། ཁྱོད་ཀྱིས་བཀའ་དང་གཞན་གྱི་ཚིག །
ཇི་ ལྟར་ ཁྱད་ པར་ རྒྱང་ ཆད་ པ། །མཐོ་ རིས་ ངན་ སོང་ དེ་ ལྟ་ མིན། །ཟིལ་དངར་
བཀུས་ཏེ་བོར་བའང་མིན། །དེ་ནི་ཚིག་ཙམ་སྙིང་པ་སྟེ། །འདི་ནི་ཚིག་དང་ཚིག་
དོན་ལྡན། །དེ་ཡིས་ཁྱོད་ཀྱི་བཀའ་དང་ནི། །གཞན་གྱི་ཚིག་གི་ཁྱད་པར་བཤད། །
ཅེས་དང་། འཇུག་དང་ལྡོག་པ་གང་ལགས་དང་། །ཀུན་ནས་ཉོན་མོངས་རྣམ་བྱང་
གང་། །དེ་ཉིད་དཔའ་བོ་ཁྱོད་བཀའ་དང་། །གཞན་གྱི་ཚིག་གི་ཁྱད་པར་ལགས། །
འདི་ནི་གཅིག་པུ་དེ་བཞིན་ཉིད། །དེ་ནི་བསླུ་ཆོས་འབའ་ཞིག་ན། ཁྱོད་ཀྱི་བཀའ་
དང་ གཞན་གྱི་ཚིག །དེ་ལས་ཁྱད་ཞུགས་གཞན་ཅི་འཚལ། །འདི་ནི་གཅིག་པུ་
དགེ་ལ་དེ། །གཅིག་ཏུ་བར་ཆད་བགྱིད་ལགས་ན། ཁྱོད་ཀྱི་བཀའ་དང་གཞན་གྱི་
ཚིག །དེ་ལས་མི་འདྲ་ཅི་ཞིག་མཆིས། །དེ་ཡིས་བསྒོས་ཤིང་ཉེར་བསྒོས་པ། །འདི་
ཡིས་དག་པར་བགྱིད་འགྱུར་བ། །དེ་ཉིད་མགོན་པོ་ཁྱོད་བཀའ་དང་
། །གཞན་གྱི་
ཚིག་གི་ཁྱད་པར་ལགས། །ཞེས་གསུངས་པ་ལྟར་རོ། །
གཉིས་པ་བསོད་ནམས་དམན་པ་དང་ཤེས་རབ་དམན་པ་དག་གིས་རྒྱལ་
བའི་བསྟན་པ་འདིའི་དོན་རྟོགས་དཀའ་འོ་ཞེས་རྒྱལ་བའི་བསྟན་པ་དང་མཇལ་
དཀའ་ བའི་ སྒོ་ནས་བསྟོད་ པ་ ནི། ཁྱོད་ཀྱི་གཞུང་ལུགས་དེ་ ལྟ་ བུ། །གཅིག་པུ་
- 386 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཕངས་ལ་ལྟ་ཆགས་པས། །བྱིས་པ་གལ་ཏེ་སྨོད་བགྱིད་ན། །ལྷ་དང་འདྲ་བའི་དགྲ་
མ་མཆིས། །ཞེས་གསུངས་། དོན་ནི། སྟོན་པ་ཐུབ་པའི་དབང་པོ་ཁྱོད་ཀྱི་གཞུང་
ལུགས་བསྟན་པ་རིན་པོ་ཆེ་འདི་ཉིད་སྔར་བཤད་པའི་ཆེ་བ་ཆེན་པོ་དེ་ལྟ་བུ་དང་
ལྡན་པ་གཅིག་པུ་ཤིན་ཏུ་གཅེས་ཤིང་ཕངས་པ་འདི་ལ་ཤེས་རབ་དང་བསོད་
ནམས་ཤིན་ཏུ་དམན་པའི་བྱིས་པ་མུ་སྟེགས་ཀྱི་ལྟ་བ་ངན་པ་ལ་ཆགས་པས་གལ་
ཏེ་སྨོད་པར་བགྱིད་ན་ལྟ་བ་ངན་པ་དེ་དང་འདྲ་བའི་དགྲ་མ་མཆིས་ཏེ། རྒྱལ་བའི་
བསྟན་པ་ལས་ཕྱི་རོལ་ཏུ་གྱུར་པའི་ལྟ་བ་ངན་པ་དེ་འདྲ་བ་དེ་འཛིན་པ་པོ་རྣམས་
རྣམ་པ་ཀུན་ཏུ་ཕུང་བར་བྱེད་པའི་ཕྱིར་རོ། །དེས་ན་རྒྱལ་བའི་བསྟན་པ་རིན་པོ་ཆེ་
འདི་དང་མཇལ་ནས་ཐེག་པ་ཆེན་པོའི་ལམ་ལ་སློབ་པ་ལ་བསོད་ནམས་རླབས་
ཆེན་པོ་གསོག་དགོས་པ་ནི། རྗེ་བཙུན་བྱམས་པས། སངས་རྒྱས་རྣམས་ལ་ལྷག་
པར་ བྱས། །དེ་ལ་དགེ་བའི་རྩ་བ་བསྐྲུན། །དགེ་བའི་བཤེས་ཀྱི་མགོན་བཅས་
པ། །འདི་ཉན་པ་ཡི་སྣོད་ཡིན་ནོ། །ཞེས་གསུངས་པ་ལྟར་རོ། །
གསུམ་པ་སྟོན་པ་ཐུབ་པའི་དབང་པོས་བསྟན་པ་འདི་བསྒྲུབ་པའི་ཕྱིར་དུ་
བསྐལ་ཆེན་གྲངས་མེད་མང་པོར་དཀའ་བ་མཐའ་ཡས་པ་མཛད་ཚུལ་བསམ་སྟེ་
སྟོན་པའི་བཀའ་དྲིན་དང་ཐུགས་རྗེ་དྲན་པའི་སྒོ་ནས་ཀྱང་བསྟན་པ་འདི་ལ་འཇུག་
དགོས་སོ་ཞེས་བསྔགས་པའི་སྒོ་ནས་བསྟོད་པ་ནི། གཞན་ནི་འགྲོ་བའི་དོན་སླད་
དུ། །སྡུག་ བསྔལ་ མང་ བསྟན་ གང་ ལགས་ པ། །དེ་ བསམ་ ཁྱོད་ བསྟན་ ངན་ན་
ཡང་། །གནས་པར་བགྱི་བ་ལ་ཐུག་ན། །ཞེས་གསུངས། དོན་ནི། ཤེས་རབ་དང་
བསོད་ནམས་དམན་པ་མུ་སྟེགས་ཀྱི་ལྟ་བ་དེ་ལས་གཞན་དུ་ཆོས་ཀྱི་སྣོད་རུང་ཞིག་
ཡིན་ན་ནི་རེ་ཤིག་ཆོས་ཀྱི་དོན་ལ་ཚད་མས་དྲངས་པའི་ངེས་པ་མ་རྙེད་ཀྱང་སྟོན་པ་
7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཐུགས་རྗེ་ཅན་དེ་ཉིད་ཀྱིས་བདག་ཅག་འགྲོ་བའི་དོན་གྱི་སླད་དུ་བྱ་དཀའ་བའི་
སྡུག་བསྔལ་བསྐལ་པ་མང་པོར་ཐུགས་ཉམས་སུ་བསྟར་པ་གང་ལགས་པ་དེས་
བསམ་ན་སྟོན་པ་ཐུགས་རྗེ་ཅན་ཁྱོད་ཀྱི་བསྟན་པ་འདི་ངན་པ་ཞིག་ཡིན་པ་སྲིད་ན་
ཡང་བཀའ་དྲིན་དང་ཐུགས་རྗེ་དྲན་པའི་སྒོ་ནས་བསྟན་པ་འདི་ལ་གནས་པར་བགྱི་
བ་ལ་ཐུག་གོ །
བཞི་པ་གདུལ་བྱ་རང་རང་ལ་ཕན་བདེ་གང་བྱུང་ཐམས་ཅད་རྒྱལ་བའི་
བསྟན་པ་ཁོ་ན་ལས་འབྱུང་ཚུལ་བསམ་ནས་རྒྱལ་བའི་བསྟན་པ་ལ་ངེས་པར་
འཇུག་དགོས་སོ་ཞེས་བསྔགས་པའི་སྒོ་ནས་བསྟོད་པ་ནི། ཕན་པ་གསུངས་ཤིང་
ཕན་མཛད་ པ། ཁྱོད་ཀྱི་བསྟན་པ་ཅི་སྨོས་ཏེ། །མགོ་ལ་ཞུགས་ནི་འབར་བས་
ཀྱང་། །ཅི་ཡི་སླད་དུ་སྒྲུབ་མི་བགྱིད། །ཅེས་ གསུངས། དོན་ནི། ཆོས་ཀྱི་དོན་ལ་
ངེས་པ་མ་རྙེད་ཀྱང་སྟོན་པའི་བཀའ་དྲིན་དང་ཐུགས་རྗེ་དྲན་པའི་སྒོ་ནས་བསྟན་པ་
ལ་འཇུག་དགོས་ན་བློ་གྲོས་ཅན་དག་གིས་ད་ལྟ་རང་ལ་བདེ་སྐྱིད་གང་བྱུང་ཐམས་
ཅད་རྒྱལ་བའི་ཐུགས་རྗེ་ཁོ་ན་ལས་བྱུང་བ་དང་། མ་འོངས་པ་ན་བདེ་བ་འབྱུང་བ་
ཐམས་ཅད་ཀྱང་རྒྱལ་བའི་ཐུགས་རྗེ་དང་འཕྲིན་ལས་ཁོ་ན་ལས་འབྱུང་བར་ཤེས་
པར་བྱས་ལ། རྒྱལ་བའི་བསྟན་པ་ནི། གདུལ་ བྱ་ རང་ལ་ ཕན་པ་ གསུངས་ཤིང་
ཕན་བདེ་ཐམས་ཅད་ངེས་པར་སྒྲུབ་པར་མཛད་པ་ཡིན་པར་ངེས་ནས་སྟོན་པ་ཐུབ་
པའི་དབང་པོ་ཁྱོད་ཀྱི་བསྟན་པ་འདི་ལ་འཇུག་དགོས་པ་ལྟ་ཅི་སྨོས་ཏེ་མགོ་ལ་
ཞུགས་ཏེ་མེ་འབར་བས་ཀྱང་ཅིའི་སླད་དུ་རྒྱལ་བའི་བཀའ་བཞིན་སྒྲུབ་པར་མི་
བགྱིད་དེ་ངེས་པར་སྒྲུབ་དགོས་སོ། །
གཉིས་པ་རྒྱལ་བའི་བསྟན་པ་ལ་བཞུགས་པའི་ཕན་ཡོན་གྱི་སྒོ་ནས་བསྟོད་
- 388 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
པ་ལ་གསུམ། རྒྱལ་བའི་བསྟན་པ་ལ་ཞུགས་པ་ལ་ཕན་ཡོན་ཆེན་པོ་བཞི་ཡོད་
ཚུལ་ གྱི་ སྒོ་ནས་བསྟོད་པ། རྒྱལ་བའི་ བསྟན་ པ་ ལ་བཞུགས་ན་བདུད་བཞིའི་
གཡུལ་ལས་རྒྱལ་བར་འགྱུར་ཚུལ་གྱི་སྒོ་ནས་བསྟོད་པ། རྒྱལ་བའི་བསྟན་པ་ལ་
ཞུགས་ན་ཐོས་བསམ་སྒོམ་གསུམ་གྱི་ཤེས་རབ་རིམ་གྱིས་ཐོབ་ནས་དོན་འགྲུབ་
ཚུལ་གྱི་སྒོ་ནས་བསྟོད་པའོ། །དང་པོ་ནི། ཁྱོད་ཀྱི་བསྟན་པས་རང་དབང་དང༌། །
བྱང་ཆུབ་བདེ་དང་ཞི་བ་དང་། ཁྱོད་ཀྱི་ཡོན་ཏན་བསྔགས་པ་དང་། །ལེགས་པ་
བཞི་པོ་འདི་ཀུན་འཐོབ། །ཅེས་གསུངས། དོན་ནི། སྟོན་པ་ཐུབ་པའི་དབང་པོ་
ཁྱོད་ཀྱི་བསྟན་པ་འདི་ལ་ཞུགས་པ་ལས་རང་དབང་ཐོབ་པ་དང༌། མཐར་འབྲས་
བུ་བྱང་ཆུབ་ཐོབ་ཅིང་གནས་སྐབས་སུ་བདེ་བར་འགྱུར་བ་དང་། ཉོན་མོངས་དང་
སྡུག་བསྔལ་ཞི་བར་འགྱུར་བ་དང༌། སྟོན་པ་ཁྱོད་ཀྱི་ཡོན་ཏན་ཤེས་ནས་བསྔགས་
པ་བྱེད་པ་སྟེ་ལེགས་པ་བཞི་པོ་འདི་ཀུན་འཐོབ་པར་འགྱུར་རོ། །
གཉིས་པ་རྒྱལ་བའི་བསྟན་པ་ལ་ཞུགས་ན་བདུད་བཞིའི་གཡུལ་ལས་རྒྱལ་
བར་འགྱུར་ཚུལ་གྱི་སྒོ་ནས་བསྟོད་པ་ནི། དཔའ་བོ་ཁྱོད་ཀྱི་བསྟན་པ་འདི། །མུ་
སྟེགས་ཐམས་ཅད་སྐྲག་མཛད་པ། །བདུད་ནི་སེམས་ཁོང་ཆུད་མཛད་ཅིང་། །ལྷ་
དང་མི་རྣམས་དབུགས་ཀྱང་འབྱིན། །འཆི་བདག་བརྟན་པ་ཁམས་གསུམ་གྱི། །ས་
ཆེན་ དག་ན་ སྤྱོད་བགྱིད་ པ། །མི་ཐོགས་ བཟློག་ པ་ མ་ མཆིས་ པའང་། ཁྱོད་ ཀྱི་
བསྟན་པས་ཟིལ་གྱིས་མནན། ཁྱོད་ཀྱི་བསྟན་པའི་ལུགས་འཚལ་བ། །དགའ་ན་
བསྐལ་ པར་ ཡང་ གནས་ལ། །གང་དུ་བདུད་ ཀྱིས་ མི་ རྫི་བ། །དེར་ཡང་དགའ་
མགུར་རབ་ཏུ་མཆི། །ཞེས་གསུངས། །དོན་ནི། དཔའ་བོ་ཆེན་པོ་ཐུབ་པའི་དབང་
པོ་ཁྱོད་ཀྱི་བསྟན་པ་འདིས་ནི་ལོག་པར་སྨྲ་བའི་མུ་སྟེགས་ཐམས་ཅད་སྐྲག་པར་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཛད་ལ། བདུད་སྡིག་ཏོ་ཅན་དཔུང་དང་བཅས་པ་ནི་སེམས་ཁོང་དུ་ཆུད་པར་
མཛད་ཅིང་། སྐལ་པ་དང་ལྡན་པའི་ལྷ་དང་མི་རྣམས་ནི་སྡུག་བསྔལ་དང་ཉོན་
མོངས་ཞི་སྟེ་དབུགས་འབྱིན་པར་མཛད། འཆི་བདག་ གི་བདུད་ནི་ཟིལ་ གྱིས་
མནན་ཏེ་ཁམས་གསུམ་ལ་དབང་བསྒྱུར་བའི་འཆི་བདག་སུས་ཀྱང་བསྒྱུར་དུ་མེད་
པ་རབ་ཏུ་བརྟན་པ་ཁམས་གསུམ་གྱི་ས་ཆེན་དག་ན་རང་དགར་སྤྱོད་པར་བགྱིད་
པ་གང་ལ་ཡང་མི་ཐོགས་ལ་སུས་ཀྱང་བཟློག་པ་མ་མཆིས་པ་དེའང་སྟོན་པ་ཁྱོད་
ཀྱི་བསྟན་པ་འདི་ལ་ཞུགས་ནས་ལམ་བསྒོམས་པས་ཟིལ་གྱིས་གནོན་ནུས་ཏེ།
སྟོན་པ་ཁྱོད་ཀྱི་བསྟན་པའི་ལུགས་ཐེག་པ་ཆེན་པོའི་ལམ་གྱི་རིམ་པ་ཚུལ་བཞིན་
ཉམས་སུ་འཚལ་བ་སྟེ་བླང་བ་རྣམས་ནི་རང་མི་འཆི་བར་སྡོད་པར་དགའ་ན་
བསྐལ་པའི་བར་དུ་ཡང་གནས་པར་ནུས་ལ། གང་དུ་བདུད་ཀྱིས་མི་རྫི་བའི་གོ་
འཕང་ཐར་པ་དང་ཐམས་ཅད་མཁྱེན་པའི་ས་དེར་ཡང་དགའ་མགུར་རབ་ཏུ་མཆི་
བ་སྟེ་འགྲོ་བར་འགྱུར་རོ། །འདི་ནི་མདོ་ལས། རྫུ་འཕྲུལ་གྱི་རྐང་པ་བཞི་ཐོབ་པ་
རྣམས་ཀྱིས་ཚེ་བསྐལ་པར་གནས་ནུས་པར་གསུངས་པ་ལྟར་ཏེ། རྫུ་འཕྲུལ་གྱི་
རྐང་པ་བཞི་ནི་ཚོགས་ལམ་ཆེན་པོ་ནས་ཐོབ་པར་གསུངས་པས། ཚོགས་ལམ་
ཆེན་པོ་ཐོབ་པས་ཀྱང་ཚེ་བསྐལ་པའི་བར་དུ་གནས་ནུས་པར་གསུངས་ན། ས་ལ་
གནས་པའི་སེམས་དཔའ་ཆེན་པོ་རྣམས་བསྐལ་པ་མུ་མེད་པའི་བར་དུ་བཞུགས་
ནུས་པ་ལྟ་ཅི་སྨོས། འདི་ལས་ལམ་གྱི་སྐབས་གང་དང་གང་དུ་བདུད་བཞི་གང་
དང་གང་བཅོམ་པ་སོགས་ཀྱི་ཁྱད་པར་ཞིབ་པར་མངོན་རྟོགས་རྒྱན་གྱི་འགྲེལ་
བཤད་རྣམས་ལས་གསུངས་པ་ལྟར་ཤེས་པར་བྱའོ། །
གསུམ་པ་རྒྱལ་བའི་བསྟན་པ་ལ་ཞུགས་ན་ཐོས་བསམ་སྒོམ་གསུམ་གྱི་
- 390 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཤེས་རབ་རིམ་གྱིས་ཐོབ་ནས་དོན་འགྲུབ་ཚུལ་གྱི་སྒོ་ནས་བསྟོད་པ་ནི། ལུང་གི་
དོན་ནི་བསམ་པ་དང་། །བསྒོམ་དང་གུས་པར་མཉན་པ་ཡི། །དུས་གསུམ་ཆ་དབྱེ་
ཁྱོད་ཀྱི་ནི། །བསྟན་ལས་གཞན་ལ་མཆིས་མ་ལགས། །ཞེས་གསུངས། །དོན་ནི།
རྒྱལ་བའི་བསྟན་པ་ལ་ཞུགས་ནས་ཚུལ་བཞིན་དུ་སྦྱངས་ན་ཐོག་མར་དགེ་བའི་
བཤེས་གཉེན་ལས་ལུང་ཐོབ་པར་བྱས། དེ་ནས་ལུང་གུས་པར་མཉན་པའི་རྗེས་
སུ་ཐོས་བྱུང་གི་ཤེས་རབ་སྐྱེས་པ་ན་ལུང་གི་དོན་ལ་ཚུལ་བཞིན་དུ་དཔྱད་དེ་
བསམས་པ་ལས་བསམ་བྱུང་གི་ཤེས་རབ་བསྐྱེད། དེ་ནས་ངེས་པའི་དོན་ཚུལ་
བཞིན་དུ་བསྒོམས་པ་ལས་སྒོམ་བྱུང་གི་ཤེས་རབ་བསྐྱེད། དེ་ལྟར་དུས་གསུམ་དུ་
ཆ་དབྱེ་སྟེ་ཉམས་སུ་བླངས་པ་ལས་འབྲས་བུའི་གོ་འཕང་ཐོབ་པར་འགྱུར་རོ། །
འདི་ལྟ་བུའི་ལམ་འབྲས་བུ་དང་བཅས་པ་འདི་ནི་སྟོན་པ་ཁྱོད་ཀྱི་བསྟན་པ་ལས་
གཞན་ལ་མཆིས་པ་མ་ལགས་སོ། ། །
གསུམ་པ་བསྟན་པ་འདི་ལ་མ་ཞུགས་པ་དང་མ་གུས་ པའི་ ཉེས་སྐྱོན་
བཤད་པའི་སྒོ་ནས་རྒྱལ་བའི་བསྟན་པ་ལ་བསྟོད་པ་ནི། དྲང་སྲོང་སྐྱེས་མཆོག་
ཁྱོད་ཀྱི་བསྟན། །དེ་ལྟར་ལེགས་པས་ཁྱབ་འདི་ལ། །མ་གུས་གང་ལགས་དེ་ལས་
ནི། །སྡུག་བསྔལ་ཆེན་པོའང་ཅི་ཞིག་མཆིས། །ཞེས་གསུངས། དོན་ནི། དྲང་སྲོང་
ཆེན་པོ་སྐྱེས་མཆོག་ཐུབ་པའི་དབང་པོ་ཁྱོད་ཀྱི་བསྟན་པ་སྔར་བཤད་པ་དེ་ལྟར་
རྣམ་པ་ཀུན་ཏུ་ལེགས་ པས་ ཁྱབ་པ་འདི་ལ་མ་གུས་པ་དང་མི་འཇུག་པ་གང་
ལགས་པ་དེ་ལས་སྡུག་བསྔལ་ཆེན་པོ་དང་ཕུང་བའང་ཅི་ཞིག་མཆིས་ཏེ་རྒྱལ་བའི་
བསྟན་པ་རིན་པོ་ཆེ་ལ་མ་གུས་པ་ནི་སྐྱབས་དང་མགོན་མེད་པར་ཡོང་ཡེ་ཕུང་སྟེ་
ངན་སོང་ནས་ངན་སོང་དུ་སྡུག་བསྔལ་བརྒྱུད་མར་མྱོང་དགོས་ལ། མ་གུས་པའི་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ལོག་ལྟ་མེད་ཀྱང་ཉོན་མོངས་པས་གཡེངས་ནས་རྒྱལ་བའི་བསྟན་པ་འདི་ལ་མ་
ཞུགས་པ་རྣམས་ཀྱང་སྡུག་བསྔལ་བརྒྱུད་མར་མྱོང་དགོས་ཏེ། རྒྱལ་བའི་བསྟན་པ་
ལ་མ་བརྟེན་པར་ཐར་པ་ཐོབ་པའི་ཐབས་མེད་ལ། ཐར་པ་ཐོབ་པའི་ཐབས་ལ་མ་
བརྟེན་ན་འཁོར་བའི་རྒྱུན་ཕྱོགས་སུ་འཁྱམས་ནས་སྡུག་བསྔལ་བརྒྱུད་མར་མྱོང་བ་
ལས་འོས་མེད་དོ། །དེས་ན་བདག་ལེགས་སུ་འདོད་པ་དག་གིས་རྒྱལ་བའི་བསྟན་
པ་དང་ལན་ཅིག་མཇལ་བའི་སྐབས་ སུ་ མི་དགེ་བའི་བཤེས་གཉེན་དང་ སྡིག་
གྲོགས་ཀྱི་དབང་དུ་མ་སོང་བར་རྒྱལ་བའི་བསྟན་པ་ལ་ཡིད་ཆེས་རྐང་ཚུགས་པར་
བྱས་ལ་སྟོན་པ་ཐུགས་རྗེ་ཅན་ཉིད་ལ་གསོལ་བ་གདབ་པ་དང་སྟོན་པའི་བསྟན་པ་
ལ་བག་ཆགས་ཅི་ཐེབས་བྱའོ། །བཞི་པ་ལེའུའི་མཚན་བསྟན་པ་ནི། བསྟན་པ་ལ་
བསྟོད་ པ་ སྟེ་ ལེའུ་བརྒྱད་ པའོ། །ཞེས་ པའོ། །བསྟོད་ པ་ བརྒྱ་ ལྔ་ བཅུ་ པའི་རྣམ་
བཤད་ལམ་བཟང་གསལ་བྱེད་རིན་ཆེན་སྒྲོན་མ་ལས། །ལེའུ་བརྒྱད་པ་བསྟན་པ་
ལ་བསྟོད་པའི་ལེའུ་བཤད་པའོ།། །།
བཞི་པ་སྟོན་པས་སྔོན་ཐུགས་བསྐྱེད་དང་སྨོན་ལམ་མཛད་པ་གྲུབ་པའི་
ཚུལ་ལ་བསྟོད་པ་ལ་ལྔ། སྟོན་པས་མཐོང་ཐོས་དྲན་རེག་ཐམས་ཅད་ རྗེས་སུ་
འཛིན་པའི་སྨོན་ལམ་གྱི་མཐུ་གྲུབ་པའི་ཚུལ་ལ་བསྟོད་པ། སྟོན་པའི་ཡོན་ཏན་ལ་
དཔེ་སྣ་ཚོགས་ཀྱི་སྒོ་ནས་བསྟོད་པ། སྟོན་པ་ལ་ཤེར་ཕྱིན་གྱི་མདོ་ནས་གསུངས་
པའི་བྱེད་མཚན་གྱི་སྒོ་ནས་བསྟོད་པ། སྟོན་པ་ལ་མདོ་སྡེ་ནས་གསུངས་པའི་དཔེ་
སྣ་ཚོགས་ཀྱི་སྒོ་ནས་བསྟོད་པ། ལེའུའི་མཚན་བསྟན་པའོ། །དང་པོ་ནི། ཁྱོད་ཐོས་
པས་ནི་ སྤྲོ་བ་སྐྱེ། །མཐོང་ བས་ དད་ པ་ སྐྱེ་བར་འགྱུར། ཁྱོད་ གསུང་ ཐོས་ པས་
དགའ་ འགྱུར་ཏེ། །བསྟན་ པས་རྣམ་ པར་ གྲོལ་བར་མཛད། ཁྱོད་ ཀྱི་སྲས་ ཀྱིས་
- 392 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མགུ་བར་འགྱུར། །འཕེལ་བས་སྐྱེ་དགུ་རྣམས་ཀྱང་དགའ། །གཤེགས་པ་ན་ནི་
ཕན་འདོགས་མཛད། །ལྡོག་པ་ན་ནི་རྒུད་ པར་ འགྱུར། །བསྒྲགས་པས་ སྡིག་ པ་
འཕྲོག་པར་མཛད། ཁྱོད་དྲན་པས་ནི་རངས་པར་འགྱུར། །བཙལ་བས་བློ་གྲོས་སྐྱེ་
འགྱུར་ཏེ། །ཡོངས་ སུ་ ཤེས་ པས་རྣམ་ པར་ འདུག ཁྱོད་ ལ་ སུ་བས་ དཔལ་ དུ་
བྱེད། །བསྟེན་པས་བློ་གྲོས་མཆོག་ཏུ་འགྱུར། །བསྟེན་ན་འཇིགས་པ་མེད་ པར་
མཛད། །བསྙེན་བཀུར་བགྱིས་པས་བདེ་བར་འགྱུར། །ཞེས་གསུངས། །དོན་ནི།
སྟོན་པ་ཐུགས་རྗེ་ཅན་འདིས་སྔོན་དེ་བཞིན་གཤེགས་པ་རིན་ཆེན་སྙིང་པོའི་སྤྱན་
སྔར་རྒྱལ་བ་གཞན་གྱིས་འདུལ་བར་མ་ནུས་པར་ཡལ་བར་དོར་བའི་སྙིགས་མའི་
གདུལ་བྱ་འདི་རྣམས་ཀྱི་དོན་དུ་ཞིང་འདིར་བྱོན་ནས་མཛད་པ་བཅུ་གཉིས་སྟོན་པ་
དང་། རྒྱལ་བ་རང་ཉིད་མྱ་ངན་ལས་འདས་ནས་ཀྱང་བསྟན་པ་ཡུན་རིང་དུ་གནས་
པ་དང༌། སྐུ་གདུང་ རིང་ བསྲེལ་ གྱིས་ཀྱང་འགྲོ་བའི་དོན་རྒྱ་ཆེར་བྱེད་པ་དང་།
མཚན་ཙམ་ཐོས་པས་ཀྱང་གདུལ་བྱ་ལ་ཕན་པ་ཆེན་པོ་བྱེད་པ་སོགས་སྨོན་ལམ་
ཆེན་པོ་ལྔ་བརྒྱ་བཏབ་པ་དང༌། སྟག་མོ་ལ་ལུས་བྱིན་པའི་ཚེ། མཐོང་ཞིང་ཐོས་
སམ་རྗེས་སུ་དྲན་ཡང་རུང་། །རེག་གམ་གཏམ་དུ་བརྗོད་པར་གྱུར་ཀྱང་རུང་། །
རྣམ་པ་ཀུན་ཏུ་འགྲོ་ལ་ཕན་པ་ནི། །བདེ་དང་ལྡན་པ་རྟག་ཏུ་བྱེད་གྱུར་ཅིག །ཅེས་
སོགས་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་མཐོང་ཐོས་དྲན་རེག་ཐམས་
ཅད་རྗེས་སུ་བཟུང་ནས་སྨིན་གྲོལ་ལ་འགོད་པའི་སྨོན་ལམ་མཛད་པའི་མཐུ་གྲུབ་
སྟེ་ཞིང་འདིར་བྱོན་ནས་འགྲོ་བའི་དོན་མཛད་པའི་ཚེ་དང༌། མྱ་ངན་ལས་འདས་
ནས་ཀྱང་ད་ལྟའི་བར་དུ་སྟོན་པ་ཐུགས་རྗེ་ཅན་ཁྱོད་ཀྱི་མཚན་ཐོས་པས་ཡིད་ལ་
དད་པ་དང་དགའ་བ་དང་སྤྲོ་བ་ཆེན་པོ་སྐྱེ་ཞིང་སྐུ་མཐོང་བས་ལྷག་པར་དད་པ་སྐྱེ་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བར་འགྱུར་རོ། །ཚུལ་འདི་ནི་འདུལ་བ་ལུང་ལས། སྐལ་པ་དང་ལྡན་པ་དག་གིས་
སངས་རྒྱས་ཞེས་བྱ་བའི་སྒྲ་གསར་དུ་ཐོས་པ་ན་དབུལ་པོས་ཡིད་བཞིན་གྱི་ནོར་བུ་
རྙེད་པ་དང་། བསམ་གཏན་དང་པོའི་དགའ་བ་ཐོབ་པ་ལས་ཀྱང་ལྷག་པའི་དགའ་
བ་སྐྱེ་བར་གསུངས་པ་ལྟར་རོ། །སྐུ་མཐོང་བས་དད་པ་ཆེན་པོ་སྐྱེ་བ་ནི་ཆོས་ཉིད་
དེ། སངས་རྒྱས་ ཀྱི་ཞལ་མངོན་སུམ་དུ་མཐོང་ན་སྔར་བསགས་ཀྱི་ལས་སྒྲིབ་
འདག་ཅིང་ཡོན་ཏན་ཁྱད་པར་ཅན་གསར་དུ་ཐོབ་པར་འགྱུར་བས་སོ། །སྟོན་པ་
ཐུགས་རྗེ་ཅན་ཁྱོད་ཀྱི་གསུང་ཐོས་པས་དགའ་ཞིང་མགུ་ལ་སྔར་མ་ཐོབ་པའི་ཡོན་
ཏན་ཁྱད་པར་ཅན་ཐོབ་པར་འགྱུར་ཏེ། སྟོན་པའི་བསྟན་པ་ལ་ཞུགས་པས་འཁོར་
བའི་འཆིང་བ་ལས་རྣམ་པར་གྲོལ་བར་མཛད་དོ། །སྟོན་པ་ཉིད་ཀྱིས་གདུལ་བྱའི་
དོན་མཛད་པར་མ་ཟད་སྟོན་པ་ཁྱོད་ཀྱི་སྲས་བྱང་ཆུབ་སེམས་དཔའ་རྣམས་དང༌།
ཉན་ཐོས་དགྲ་བཅོམ་པ་རྣམས་དང་། སློབ་པ་འཕགས་པ་རྣམས་དང་། སོ་སྐྱེ་ཚུལ་
ཁྲིམས་རྣམ་དག་བསྲུང་བའི་འཁོར་རྣམ་པ་བཞིས་ཀྱང་གདུལ་བྱ་རྣམས་མགུ་བར་
བྱས་ནས་སྨིན་གྲོལ་ལ་འགོད་པའི་འཕྲིན་ལས་མཛད་པར་འགྱུར་རོ་སྟེ་འཕྲིན་
ལས་མཛད་དོ། །སྟོན་པ་ཐུགས་རྗེ་ཅན་ཁྱོད་དང་ཁྱོད་ཀྱི་འཁོར་རྣམ་པ་བཞི་ལ་
མཆོད་ཅིང་བསྙེན་བཀུར་བ་སོགས་བཟང་པོའི་ལས་ཀྱིས་འབྲེལ་བའི་སྐྱེ་དགུ་
རྣམས་དགའ་བར་བྱེད་དོ། །སྟོན་པ་ཐུགས་རྗེ་ཅན་ཁྱོད་གང་དང་གང་དུ་གཤེགས་
པ་ལ་ནི་འགྲོ་བ་ལྷ་དང་བཅས་པ་ལ་ཕན་འདོགས་མཛད་ལ། དེ་ལས་ལྡོག་པ་ཞིང་
གཤེགས་པ་ནི་མགོན་སྐྱབས་དང་བྲལ་བས་རྒུད་པར་འགྱུར་རོ། །སྟོན་པ་ཐུགས་
རྗེ་ཅན་ཁྱོད་ཀྱི་མཚན་ཙམ་བསྒྲགས་པས་ཀྱང་སྡིག་པ་འཕྲོག་པར་མཛད་ལ་ཁྱོད་
དྲན་པས་ནི་དགའ་ཞིང་མགུ་ལ་རངས་པར་འགྱུར་རོ། །སྟོན་པ་ཐུགས་རྗེ་ཅན་
- 394 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། ་
ཁྱོད་ཀྱི་གསུང་གི་དོན་བཙལ་བས་བློ་གྲོས་ཁྱད་པར་ཅན་སྐྱེ་བར་འགྱུར་ཏེ། དོན་
ཡོངས་སུ་ཤེས་པས་ལས་ཀྱི་སྒྲིབ་པ་རྣམ་པར་འདག་པར་འགྱུར་རོ། །དོན་དེའི་
ཕྱིར་སྟོན་པ་ཐུགས་རྗེ་ཅན་ཁྱོད་ལ་གཞན་སུ་བས་ཀྱང་ལྷག་པའི་དཔལ་དུ་བྱེད་
ལ། ཁྱོད་ཚུལ་བཞིན་བསྟེན་པས་ནི་སྒྲིབ་པ་མེད་པའི་བློ་གྲོས་མཆོག་ཏུ་འགྱུར་
རོ། །སྟོན་པ་ཐུགས་རྗེ་ཅན་ཁྱོད་ཡིད་ལ་སྒོམ་ཞིང་བསྟེན་ན་འཇིགས་པ་མེད་པར་
མཛད་ལ། བསྙེན་བཀུར་བགྱིས་པས་ནི་རྣམ་པ་ཀུན་ཏུ་བདེ་བར་འགྱུར་རོ། །
གཉིས་པ་སྟོན་པའི་ཡོན་ཏན་ལ་དཔེ་སྣ་ཚོགས་ཀྱི་སྒོ་ནས་བསྟོད་པ་ནི།
ཚུལ་ ཁྲིམས་ཕུན་སུམ་ཚོགས་པས་དག །བསམ་གཏན་ཕུན་སུམ་ཚོགས་པས་
དྭངས། །ཤེས་རབ་ཕུན་ཚོགས་མི་འཁྲུགས་པས། ཁྱོད་ནི་བསོད་ནམས་མཚོ་ཆེན་
ལགས། ཁྱོད་སྐུ་ལྟར་འོས་རིན་ཆེན་ཏེ། །ལེགས་གསུངས་མཉན་འོས་རིན་ཆེན་
ལགས། །ཆོས་ ནི་ སྤྱད་ འོས་ རིན་ ཆེན་ པས། ཁྱོད་ ནི་ རིན་ ཆེན་ འབྱུང་ གནས་
ལགས། །ཞེས་གསུངས། དོན་ནི། སྟོན་པ་ཐུབ་པའི་དབང་པོ་ནི་ཚུལ་ཁྲིམས་ཕུན་
སུམ་ཚོགས་པ་མཐར་ཕྱིན་པས་སྐུ་རྣམ་པར་དག་ལ། བསམ་གཏན་ཕུན་སུམ་
ཚོགས་པ་མཐར་ཕྱིན་པས་ཐུགས་རབ་ཏུ་དྭངས་ཤིང་ཤེས་རབ་ཕུན་སུམ་ཚོགས་
པ་མཐར་ཕྱིན་པས་མི་འཁྲུགས་པར་གནས་པས་ན་ཁྱོད་ནི་བསོད་ནམས་ཀྱི་རྒྱ་
མཚོ་ཆེན་པོ་ལགས་སོ། །སྟོན་པ་ཐུགས་རྗེ་ཅན་ཁྱོད་ཀྱི་སྐུ་ནི་མཐོང་ན་མི་མཐུན་
པ་མེད་ཅིང་ལྟ་བར་འོས་པ་ཡིད་བཞིན་གྱི་ནོར་བུ་རིན་པོ་ཆེ་སྟེ་ཁྱོད་ཀྱིས་ལེགས་
པར་གསུངས་པ་ནི་མཉན་པར་འོས་པའི་རིན་ཆེན་ལགས་སོ། །སྟོན་པ་ཁྱོད་ཀྱིས་
ལེགས་པར་གདམས་པའི་ཆོས་ནི་སྤྱད་འོས་རིན་ཆེན་ཡིན་པས་སྟོན་པ་ཐུགས་རྗེ་
ཅན་ཁྱོད་ནི་རིན་ཆེན་འབྱུང་གནས་ལགས་སོ། །འདི་དག་ནི་གཟུགས་ཅན་གྱི་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
རྒྱན་གྱིས་ཕུལ་བྱུང་དུ་བསྔགས་པའོ། །
གསུམ་པ་སྟོན་པ་ལ་ཤེར་ཕྱིན་གྱི་མདོ་ནས་གསུངས་པའི་བྱེད་མཚན་གྱི་
སྒོ་ནས་བསྟོད་པ་ནི། ཁྱོད་ནི་ཆུ་བོས་བདས་པའི་གླིང་། །དམས་པའི་བདག་ཉིད་
སྐྱོབ་པ་སྟེ། །སྲིད་ པའི་འཇིགས་པས་ཉེན་པའི་སྐྱབས། །ཐར་འཚལ་རྣམས་ཀྱི་
འདྲེན་པ་ལགས། །ཞེས་ གསུངས། དོན་ནི། སྟོན་པ་ཐུགས་རྗེ་ཅན་ཁྱོད་ནི་སྲིད་
པའི་ཆུ་བོས་བདས་པའི་གླིང་དང་ལས་དང་ཉོན་མོངས་དང་གནོད་པ་སྣ་ཚོགས་
ཀྱིས་དམས་པའི་བདག་ཉིད་ཅན་རྣམས་ཀྱི་སྐྱོབ་པ་དང་། སྲིད་པའི་འཇིགས་པས་
ཉེན་པའི་སྐྱབས་དང་། ཐར་པར་འགྲོ་བར་འཚལ་བ་སྟེ་འདོད་པ་རྣམས་ཀྱི་འདྲེན་
པ་ ལགས་ སོ། །འདི་ནི་མངོན་རྟོགས་རྒྱན་ལས། །ཕན་དང་ བདེ་ དང༌ སྐྱོབ་པ་
དང༌། །མི་རྣམས་ ཀྱི་ནི་སྐྱབས་དག་དང༌། །གནས་ དང་ དཔུང་ གཉེན་གླིང་དང་
ནི། །ཡོངས་འདྲེན་པ་ཞེས་བྱ་བ་དང༌། །ཞེས་གསུངས་པ་ལྟར་ཏེ་ཤེར་ཕྱིན་རྣམ་
རྫོགས་སྦྱོར་བའི་མདོ་ལས་རྒྱ་ཆེར་འགྱུར་བ་ལྟར་རོ། ། །
བཞི་པ་སྟོན་པ་ལ་མདོ་སྟེ་ནས་གསུངས་པའི་དཔེ་སྣ་ཚོགས་ཀྱི་སྒོ་ནས་
བསྟོད་པ་ནི། ཚུལ་ཁྲིམས་དག་ཕྱིར་སྣོད་ཀྱི་མཆོག །ཞིང་གཤིན་འབྲས་བུ་ཕུན་
སུམ་ཚོགས། །སྲོག་ཆགས་ཀུན་ལ་ཕན་མཛད་ཕྱིར། །གྲོགས་ཀྱི་ཕུལ་ཡང་ཁྱོད་
ལགས་སོ། །ཕན་འདོགས་མཛད་པས་མཛའ་བཤེས་ཏེ། །འགྲོགས་ན་བདེ་ཕྱིར་
སྙིང་དུ་སྡུག །ཞི་ཕྱིར་གཅིག་ཏུ་ཡིད་དུ་འོང་། །ཡོན་ཏན་ཀུན་མངའ་མཆོད་འོས་
ཁྱོད། །སྡིག་ པ་ མེད་ པས་ ཡིད་ དང་ འཐད། །སྐུ་ གསུང་ བཟང་ བས་ དགའ་བར་
མཛད། །དོན་ ཀུན་ འགྲུབ་ ཕྱིར་ དཔལ་ ཡངས་ཏེ། །ཡོན་ཏན་ ལེགས་ རྟེན་ བཀྲ་
ཤིས་ལགས། །ཞེས་གསུངས། དོན་ནི། སྟོན་པ་ཐུབ་པའི་དབང་པོ་ནི་ཚུལ་ཁྲིམས་
396 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
རྣམ་པར་དག་པ་མཐར་ཕྱིན་པའི་ཕྱིར་ཕྱག་དང་མཆོད་པའི་སྣོད་དེ་ཡུལ་གྱི་མཆོག་
གོ །སྟོན་པ་སངས་རྒྱས་ཕྱག་དང་མཆོད་པའི་ཡུལ་ཡིན་པར་མ་ཟད་སྟོན་པའི་ཉན་
ཐོས་ཚུལ་ཁྲིམས་རྣམ་པར་དག་པ་རྣམས་ཀྱང་འགྲོ་བ་ལྷ་དང་བཅས་པའི་ཕྱག་
དང་མཆོད་པའི་ཡུལ་དུ་བསྔགས་ཤིང་། དེ་དག་གི་རྐང་པ་ས་ལ་རེག་པའི་རྡུལ་
ཡང་འགྲོ་བ་ལྷ་དང་བཅས་པའི་ཕྱག་དང་མཆོད་པའི་ཡུལ་དུ་འགྱུར་བར་སྔར་
བཤད་ཟིན་པ་ལྟར་རོ། །སྟོན་པ་ཐུབ་པའི་དབང་པོ་ནི་གདུལ་བྱ་རྣམས་ཀྱིས་ཕྱག་
དང་མཆོད་པའི་བསྙེན་བཀུར་བའི་ས་བོན་བཏབ་ན་འབྲས་བུ་ཕུན་སུམ་ཚོགས་པ་
ཟད་མི་ཤེས་ པ་ འབྱུང་ བའི་ ཞིང་ ས་ གཤིན་པོའོ། །སྟོན་ པ་ སངས་ རྒྱས་བསོད་
ནམས་ཀྱི་ཞིང་ཡིན་པར་མ་ཟད་སྟོན་པའི་ཉན་ཐོས་དགེ་འདུན་རྣམས་ཀྱང་བསོད་
ནམས་ཀྱི་ཞིང་སྟེ། མདོ་ལས། དགེ་འདུན་ནི། ལེགས་པར་བཞུགས་པ། རིགས་
པར་བཞུགས་པ། དྲང་པོར་བཞུགས་པ། མཐུན་པར་བཞུགས་པ། ཐལ་མོ་སྦྱར་
བའི་འོས་སུ་གྱུར་པ། ཕྱག་བྱ་བའི་འོས་སུ་གྱུར་པ། བསོད་ནམས་ཀྱི་དཔལ་གྱི་
ཞིང་། ཡོན་ཡོངས་སུ་སྦྱོང་བ། སྦྱིན་པའི་གནས་སུ་གྱུར་པ། ཀུན་ཏུ་ཡང་སྦྱིན་པའི་
གནས་ སུ་ གྱུར་ པ་ཆེན་པོའོ། །ཞེས་གསུངས་ པ་ལྟར་རོ། །སྟོན་པ་སངས་ རྒྱས་
འབྲས་བུ་ཟད་མི་ཤེས་པ་འབྱུང་བའི་ཞིང་ས་མཆོག་ཏུ་བསྔགས་པ་འདི་ལ་རྗེ་
བདག་ཉིད་ཆེན་པོས། ཞིང་ས་ཤིན་ཏུ་གཤིན་པ་ཞིག་ལ་ས་བོན་འདེབས་དུས་སུ་
མ་བཏབ་པར་ལུས་པ་འདྲ་ན་དེ་ལྟར་འཇོག་མི་ཕོད་པ་ལྟར་འདི་ཕྱིའི་བདེ་ལེགས་
ཐམས་ཅད་འབྱུང་བའི་ཞིང་ས་དམ་པ་དུས་བཞི་ཐམས་ཅད་དུ་རྒྱུན་ཆད་མེད་པར་
བདེ་ལེགས་ཀྱི་ས་བོན་བཏབ་པས་ཆོག་པ་འདི་ལ་ཡང་དད་པའི་གཤོལ་གྱིས་
བསོད་ནམས་ཀྱི་ཞིང་རྨོད་པར་གྱུར་ཅིག་གཅེས་མདོ་ལས་གསུངས་པ་ལྟར་བྱ་རྒྱུ་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མ་བྱུང་ན་ཆེས་ཤིན་ཏུ་ཕངས་པ་ཡིན་ནོ། །ཞེས་གསུངས་སོ། །ཡང་སྟོན་པ་ཐུབ་
པའི་དབང་པོ་ཁྱོད་ནི་སྲོག་ཆགས་ཀུན་ལ་གནས་སྐབས་དང་མཐའ་ཐུག་ཏུ་ཕན་
པ་བླ་མེད་མཛད་ཅིང་ནམ་ཡང་མི་བསླུ་བའི་ཕྱིར་གྲོགས་ཀྱི་ཕུལ་ཡང་ལགས་
སོ། །ཡང་སྟོན་པ་ཐུབ་པའི་དབང་པོ་ནི། །འགྲོ་བ་ཀུན་ལ་ཕན་འདོགས་མཛད་
པས་མཛའ་བཤེས་ཀྱི་མཆོག་གོ །ཏེ་ནི་རྐང་པའི་ཁ་སྐོང་ངོ༌། །ཡང་སྟོན་པ་ཐུབ་
པའི་དབང་པོ་ནི། དད་པས་བསྟེན་ཅིང་འགྲོགས་ན་རྣམ་པ་ཀུན་ཏུ་ཕན་བདེ་སྟེར་
བའི་ཕྱིར་སྙིང་དུ་སྡུག་པའོ། །ཡང་སྟོན་པ་ཐུབ་པའི་དབང་པོ་ནི། སྐུ་གསུང་ཐུགས་
རྣམ་པ་ཀུན་ཏུ་ཞི་བར་གནས་པའི་ཕྱིར་གཅིག་ཏུ་ཡིད་དུ་འོང་བའོ། །ཡང་སྟོན་པ་
ཐུབ་པའི་དབང་པོ་ཁྱོད་ནི། སྐྱོན་ཀུན་ཟད་ཡོན་ཏན་ཀུན་མངའ་བས་ན་མཆོད་
འོས་སོ། །ཡང་སྟོན་པ་ཐུབ་པའི་དབང་པོ་ནི། སྒོ་གསུམ་ལ་སྡིག་པ་དང་སྡིག་པའི་
འབྲས་བུ་ཡིད་དུ་མི་འོང་བ་གང་ཡང་མེད་པས་ཡིད་དང་འཐད་པའོ། །ཡང་སྟོན་
པ་ཐུབ་པའི་དབང་པོ་ནི། སྐུ་མཚན་བཟང་མཛེས་པ་དང་། གསུང་དབྱངས་སྙན་
པ་འགྲོ་བ་ལྷ་དང་བཅས་པ་དགའ་བར་མཛད་པའོ། །ཡང་སྟོན་པ་ཐུབ་པའི་དབང་
པོ་ནི་མཆོད་ཅིང་གསོལ་བ་བཏབ་ན་གནས་སྐབས་དང་མཐར་ཐུག་གི་འདོད་དོན་
ཀུན་འགྲུབ་པའི་ཕྱིར་དཔལ་ཡངས་སོ། །འདི་ནི་བྱང་ཆུབ་སེམས་དཔའ་སེར་སྐྱའི་
གནས་སུ་ཟས་གཙང་གི་སྲས་སུ་འཁྲུངས་པ་ན་གཏེར་ལྔ་བརྒྱ་ཁ་བྱེ་བ་དང་། རྒོད་
མ་ལྔ་བརྒྱ་ལས་ཅང་ཤེས་ལྔ་བརྒྱ་སྐྱེས་པ་སོགས་དཔལ་འབྱོར་ཐམས་ཅད་རྒྱས་
ཤིང་འཛམ་བུའི་གླིང་གི་རྒྱལ་ཕྲན་གཞན་ཐམས་ཅད་ཀྱིས་རྒྱལ་པོ་ཟས་གཙང་
སྲས་དང་བཅས་པ་ལ་ཕྱག་འཚལ་ཞིང་མཁོ་དགུའི་ཡོ་བྱད་ཐམས་ཅད་ཕུལ་བ་ན་
རྒྱལ་པོ་ཟས་གཙང་གིས་ བསམ་དོན་ཐམས་ཅད་གྲུབ་ པས་ གཞོན་ནུ་ལ་དོན་
- 398 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཐམས་ཅད་གྲུབ་པ་ཞེས་མཚན་དུ་བཏགས་པ་ལྟར་རོ། །ཏེ་ནི་རྐང་པའི་ཁ་སྐོང་
ངོ༌། །ཡང་སྟོན་པ་ཐུབ་པའི་དབང་པོ་ནི། ཡོན་ཏན་ལེགས་ཚོགས་ཐམས་ཅད་ཀྱི་
རྟེན་ཡིན་པས་བཀྲ་ཤིས་ལགས་སོ། །ཚུལ་འདི་དག་ནི་སྡོང་པོ་བཀོད་པའི་མདོ་ལ་
སོགས་པ་ཐེག་པ་ཆེན་པོའི་མདོ་སྡེ་མང་པོ་ནས་ལམ་མ་ནོར་བར་སྟོན་པའི་དགེ་
བའི་བཤེས་གཉེན་དང་སྟོན་པ་སངས་རྒྱས་ལ་སྐྱབས་དང་སྐྱོབ་པ་དང་གླིང་དང་
རྟེན་དང་ཡོངས་སུ་འདྲེན་པ་དང་། མཛའ་བཤེས་དང་གྲོགས་དང་སྨན་པ་དང་ལྷ་
དང་ཟླ་བ་དང་ཉི་མ་དང་རྩ་ལག་སོགས་དཔེ་སྣ་ཚོགས་ཀྱི་སྒོ་ནས་བསྔགས་པ་
ལྟར་རོ། །ལྔ་པ་ལེའུ་མཚན་བསྟན་པ་ནི། སྨོན་ལམ་ལ་བསྟོད་པ་སྟེ་ལེའུ་དགུ་
པའོ། །ཞེས་པའོ། །བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་
བྱེད་རིན་ཆེན་སྒྲོན་མ་ལས་ལེའུ་དགུ་པ་སྨོན་ལམ་ལ་བསྟོད་པའི་ལེའུ་བཤད་
པའོ།། །།
ལྔ་པ་སྟོན་པས་རང་ཉིད་གང་ནས་གཤེགས་པའི་ལམ་དེར་གདུལ་བྱ་
རྣམས་ཀྱང་འཁྲིད་པའི་ཚུལ་ལ་བསྟོད་པ་ལ་བདུན། སྟོན་པ་ཐུབ་པའི་དབང་པོ་ལ་
སྐྱེས་བུ་འདུལ་བ་ཁ་ལོ་བསྒྱུར་བ་བླ་ན་མེད་པའི་ཚུལ་ལ་བསྟོད་པ། སྟོན་པ་ཐུབ་
པའི་དབང་པོ་ལ་ཀུན་ལ་ཕན་པར་བཞེད་པའི་ཚུལ་ལ་བསྟོད་པ། སྟོན་པ་ཐུབ་
པའི་དབང་པོ་ལ་འགྲོ་བ་ཀུན་གྱི་བླ་མར་གྱུར་པའི་ཚུལ་ལ་བསྟོད་པ། སྟོན་པ་ཐུབ་
པའི་དབང་པོ་ལ་སེམས་ཅན་རྨོངས་པ་རྣམས་ཀྱི་དོན་མཛད་པའི་ཚུལ་ལ་བསྟོད་
པ། སྟོན་པ་ཐུབ་དབང་པོ་ལ་རིགས་སད་པའི་གདུལ་བྱ་སྣོད་རུང་རྣམས་ཀྱི་དོན་
མཛད་པའི་ཚུལ་ལ་བསྟོད་པ། སྟོན་པ་ཐུབ་པའི་དབང་པོ་ལ་ལྷ་དང་མི་རྣམས་ཀྱི་
སྟོན་པར་བསྔགས་པའི་ཚུལ་ལ་བསྟོད་པ། ལེའུའི་མཚན་བསྟན་པའོ། །
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
དང༌ པོ་ནི། ཁྱོད་ནི་རྔན་འཐེན་བགྱིད་ལ་བསྐུལ། །ཆོམ་རྐུན་བགྱིད་པ་
ཚར་ཡང་གཅོད། །གྱ་གྱུ་ཅན་རྣམས་རྣལ་དུ་འགོད། །དལ་བུས་བགྱིད་ལ་གཞན་
བསྐུལ་འདེབས། །དུལ་བ་རྣམས་ནི་ལམ་ལ་སྦྱོར། །དམུ་རྒོད་རྣམས་ལ་བཏང་
སྙོམས་མཛད། །དེ་སླད་སྐྱེས་བུ་འདུལ་བ་ཡི། ཁ་ལོ་བསྒྱུར་བ་བླ་མེད་མཆོག །
ཅེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ནི་རང་ཉིད་གང་ནས་
གཤེགས་པའི་ལམ་བཟང་པོ་དེར་གདུལ་བྱ་རྣམས་ཀྱང་འཁྲིད་པར་བཞེད་ནས་
དེའི་འཕྲིན་ལས་མཛད་པ་ལ་སྐད་ཅིག་ཀྱང་ལྷོད་པ་མེད་པ་སྟེ་མཁའ་ཁྱབ་ཀྱི་
སེམས་ཅན་རྣམས་ལ་གང་ལ་གང་འདུལ་གྱི་སྤྲུལ་པ་བཀྱེ་ནས་ངན་སོང་གསུམ་དུ་
འཁྱམས་ཏེ་སྡུག་བསྔལ་བ་རྣམས་ཆོ་འཕྲུལ་སྣ་ཚོགས་ཀྱི་སྒོ་ནས་དད་པར་བྱས་ཏེ་
རང་ རང་གི་ སྡུག་བསྔལ་ཞི་བར་བྱས་ནས་བདེ་འགྲོའི་རྟེན་ལ་བཀོད། དེ་ནས་
ཐབས་མཁས་ཀྱི་སྤྲུལ་པས་རིགས་སད་པར་བྱས་ཏེ་ཆོས་ལ་བཙུད། དམ་པའི་
ཆོས་སྒྲུབ་པ་ལ་རྔན་འཐེན་ཏེ་ལེ་ལོས་ཆོས་ལ་འཇུག་མི་ཉན་པར་བག་མེད་དུ་
བགྱིད་པ་རྣམས་ལ་དལ་འབྱོར་རྙེད་དཀའ་དང་འཆི་བ་མི་རྟག་པ་དང་། ངན་
འགྲོའི་སྡུག་བསྔལ་གྱི་ལྕག་བཏབ་ནས་བློ་ཆོས་ལ་བསྐུལ། ལས་འབྲས་ལ་ངེས་
པ་མ་རྙེད་པར་སྒོ་གསུམ་མི་དགེ་བ་ལ་སྤྱད་དེ་འགྲོ་བ་ལྷ་དང་བཅས་པའི་ཆོམ་
རྐུན་བགྱིད་པ་རྣམས་སྨད་པས་ཚར་ཡང་གཅོད་པར་མཛད། འདི་ནི་འདུལ་བ་
ལུང་ལས། དགེ་སློང་མ་བསྡམས་པ་ཉེས་པར་སྤྱོད་པ་རྣམས་ལ་ཆོམ་རྐུན་པ་ཞེས་
སྟོན་པ་དང་དཀར་ཕྱོགས་སྐྱོང་བའི་ལྷ་རྣམས་ཀྱིས་སྨད་པར་གསུངས་པ་ལྟར་
རོ། །ཉོན་མོངས་པའི་གྱ་གྱུ་ཅན་རྣམས་ལམ་དྲང་པོ་ལ་རྣལ་དུ་འགོད་པར་མཛད།
བརྩོན་པ་ཤུགས་དྲག་མེད་ཅིར་ཕྱི་གཤོལ་ལེ་ལོ་དལ་བུས་བགྱིད་པ་རྣམས་ལ་
- 400 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཡང་དང་ཡང་དུ་གཞེན་བསྐུལ་འདེབས། ཚུལ་ཁྲིམས་རྣམ་དག་བསྲུངས་ཏེ་སྒོ་
གསུམ་དུལ་བར་གནས་པ་རྣམས་ལ་བདེན་པ་བཞིའི་ཆོས་བསྟན་ཏེ་ཐར་པའི་
ལམ་ལ་སྦྱོར་བར་མཛད་དོ། །འདི་ནི་སྐྱེས་བུ་ཆུང་འབྲིང་གཉིས་ཀྱི་དབང་དུ་བྱས་
ཏེ་བཤད་པ་ཡིན་ལ། སྐྱེས་བུ་ཆེན་པོའི་དབང་དུ་བྱས་ན་རིགས་སད་དེ་བློ་ཆོས་ལ་
ཕྱོགས་པ་རྣམས་ཐེག་པ་ཆེན་པོའི་ལམ་ལ་འཁྲིད་དེ་དེ་ལ་འཇུག་པར་མི་སྤོ་བ་
རྣམས་སངས་རྒྱས་ཀྱི་ཡོན་ཏན་རྒྱ་ཆེན་པོ་རྣམས་ལ་སྤྲོ་བ་བསྐྱེད་དེ་ཐེག་པ་ཆེན་
པོའི་ཆོས་ལ་བསྐུལ། སྨོན་སེམས་དང་འཇུག་སྡོམ་བླངས་ནས་དེའི་བསླབ་བྱ་དང་
འགལ་བའི་ཉེས་པ་སྤྱོད་པ་རྣམས་ཉེས་དམིགས་བཤད་དེ་ཚར་བཅད། རང་དོན་
ཡིད་བྱེད་ཀྱི་གྱ་གྱུར་ཅན་རྣམས་ཐེག་ཆེན་གྱི་ལམ་དྲང་པོར་རྣལ་དུ་འགོད། སྐྱིད་
ལུག་པ་དང་ཞུམ་པ་དང་ཕྱི་གཤོལ་གྱི་ལེ་ལོ་དལ་བུས་བགྱིད་པ་རྣམས་ལ་རྒྱལ་
སྲས་ ཀྱི་ སྙིང་ སྟོབས་བསྐྱེད་ དེ་ གཞེན་བསྐུལ་ འདེབས། སྤྱོད་ པ་ ཕྱིན་དྲུག་ ལ་
བསླབས་ཏེ་དུལ་བར་གནས་པ་རྣམས་ཐེག་པ་ཆེན་པོའི་ལམ་ལྔ་ལ་རིམ་གྱིས་སྦྱར་
ཏེ་སངས་རྒྱས་ཀྱི་སར་འཁྲིད་པར་མཛད་དོ། །བསྟོད་པ་འདི་དག་ལ་ལེགས་པར་
དཔྱོད་ཤེས་ན་ཤེར་ཕྱིན་གྱི་མདོ་སྡེ་རིན་པོ་ཆེ་ནས་གསུངས་པའི་འཕྲིན་ལས་ཉི་ཤུ་
རྩ་བདུན་གྱི་གནད་རྣམས་ཀྱང་ཚང་ངོ༌། །རེ་ཤིག་རིགས་སད་པར་མི་ནུས་པའི་
གདུལ་བྱ་དམུ་རྒོད་ཅན་རྣམས་ལ་རེ་ཤིག་བཏང་སྙོམས་མཛད་དེ་ནམ་ཞིག་ན་
རིགས་སད་པར་འགྱུར་སྙམ་དུ་དུས་ལ་སྒུག་པར་མཛད་དོ། །དེ་ལྟར་སྟོན་པ་ཐུབ་
པའི་དབང་པོ་ནི་སྐྱེས་བུ་འདུལ་བ་ཁ་ལོ་བསྒྱུར་བ་བླ་ན་མེད་པའི་མཆོག་ཅེས་
རྒྱལ་བ་སྲས་བཅས་ཀྱིས་རྒྱ་ཆེར་བསྔགས་སོ། །
གཉིས་པ་སྟོན་པ་ཐུབ་པའི་དབང་པོ་ལ་ཀུན་ལ་ཕན་པར་བཞེད་པའི་ཚུལ་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལ་བསྟོད་པ་ནི། ཁྱོད་ནི་ཉམ་ཐག་རྣམས་ལ་བརྩེ། །བདེ་བར་གནས་ལ་ཕན་པར་
དགྱེས། །ཕོངས་ པར་ གནས་ ལ་ཐུགས་ རྗེ་ བས། །ཀུན་ ལ་ ཕན་ པར་ བཞེད་ པ་
ལགས། །ཞེས་ གསུངས། དོན་ནི། སྟོན་ པ་ ཐུགས་ རྗེ་ ཅན་ ཁྱོད་ནི་འགྲོ་བ་ སྡུག་
བསྔལ་གྱིས་ཉམ་ཐག་པ་རྣམས་ལ་ལྷག་པར་བརྩེ་ལ། ལྷ་དང་མི་བདེ་བར་གནས་
པ་རྣམས་ལ་ཚེ་རབས་གཏན་དུ་ཕན་པར་བྱ་བའི་ཕྱིར་ཆོས་སྟོན་པར་དགྱེས་ཤིང་
སེམས་ཅན་ཕོངས་པར་གནས་པ་རྣམས་ལ་ཐུགས་རྗེ་ཆེ་བས་འགྲོ་བ་བཟང་ངན་
ཀུན་ལ་རྣམ་པ་ཀུན་ཏུ་ཕན་པར་བཞེད་པ་ལགས་སོ། །
གསུམ་པ་སྟོན་པ་ཐུབ་པའི་དབང་པོ་ལ་འགྲོ་བ་ཀུན་གྱི་བླ་མར་གྱུར་པའི་
ཚུལ་ལ་བསྟོད་པ་ནི། ཁྱོད་ནི་དག་པོ་རྣམས་ལའང་བྱམས། །ཉམས་པར་གྱུར་ལ་
ཕན་འདོགས་མཛད། །གཏུམ་པོ་རྣམས་ལའང་ཐུགས་བརྩེ་བས། ཁྱོད་ནི་ཡ་རབ་
རྨད་ཅིག་ལགས། །ཕན་འདོགས་བགྱིད་སླད་ཕ་མ་དག །གལ་ཏེ་བླ་མར་འཚལ་
ན་ཀོ ཁྱོད་ནི་ལྷག་པར་ཕན་འདོགས་པས། །བླ་མ་ཉིད་གྱུར་སྨོས་ཅི་འཚལ། །
ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ནི་དགྲ་བོ་སྟེ་རང་ལ་སྡང་
བར་སེམས་པ་རྣམས་ལའང་བྱམས་པར་མཛད་དེ། རྒྱལ་བ་རང་ཉིད་ལ་རྣམ་པ་
ཀུན་ཏུ་ཕྲག་དོག་གིས་འགྲན་སེམས་དང་གནོད་པ་བྱ་བར་སེམས་པ་ལྷས་བྱིན་
ལའང་རྣམ་པ་ཀུན་ཏུ་ཐུགས་བྱམས་བརྩེ་དང་ལྡན་པ་སྲས་སྒྲ་གཅན་འཛིན་དང་ཉེ་
རིང་མེད་པར་མཛད་པ་འདུལ་བ་ལུང་ལས་གསུངས་པ་ལྟ་བུའོ། །ཡང་སྟོན་པ་
ཐུགས་རྗེ་ཅན་ཁྱོད་ནི་རིགས་དང་རུས་དང་ལོངས་སྤྱོད་སོགས་ཀྱིས་ཉམས་པར་
གྱུར་པ་རྣམས་ལའང་བརྙས་པ་མི་མཛད་པར་ཕན་འདོགས་པར་མཛད་དེ་ཤིན་ཏུ་
དབུལ་བ་ལེགས་འོང་ལྟ་བུ་དང་། ཤིན་ཏུ་བུལ་བ་ལམ་ཆུང་བ་ལྟ་བུ་དང་། རིགས་
- 402 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དམའ་བ་འབྲེག་མཁན་དང་ཉ་པའི་རིགས་སོགས་ཉམ་དམའ་བ་མང་པོ་རབ་ཏུ་
ཕྱུང་ནས་དགྲ་བཅོམ་པའི་གོ་འཕང་ལ་བཀོད་པ་འདུལ་བ་ལུང་ལས་གསུངས་པ་
ལྟ་བུའོ། །ཡང་ཐུབ་པའི་དབང་པོ་ནི་སེམས་ཅན་གཏུམ་པོ་རྣམས་ལའང་ཐུགས་
བརྩེ་བས་ཕན་འདོགས་པར་མཛད་དེ་སོར་ཕྲེང་ཅན་མི་གསོད་པ་ཉིད་ལ་དགའ་
བ་དེ་ལྟ་བུའང་རབ་ཏུ་བྱུང་ནས་དགྲ་བཅོམ་པའི་གོ་འཕང་ལ་བཀོད་པ་ལྟ་བུའོ། །
དེ་བས་ན་སྟོན་པ་ཐུགས་རྗེ་ཅན་ཁྱོད་ནི་འགྲོ་བ་མ་རུང་བ་དང་སྡུག་བསྔལ་བ་
ཐམས་ཅད་ལ་ཐུགས་རྗེ་ཆེ་བ་ཡ་རབས་ངོ་མཚར་རྨད་དུ་བྱུང་བ་ཞིག་ལགས་སོ། །
སྟོན་པ་ཐུགས་རྗེ་ཅན་ཁྱོད་ནི་འགྲོ་བ་ལྷ་དང་བཅས་པ་ཀུན་ལ་ལྷག་པར་ཕན་
འདོགས་པས་འགྲོ་བ་ཀུན་གྱི་བླ་མར་གྱུར་པ་སྟེ་ཚེ་འདིར་ཕན་འདོགས་བགྱིད་
པའི་ཕ་དང་མ་དག་ཀྱང་ལུས་ལ་ཕན་བཏགས་པ་དེའི་སླད་དུ་གལ་ཏེ་བླ་མ་སྟེ་
གོང་མ་མཆོད་འོས་སུ་འཚལ་ན་སྟོན་པ་ཐུགས་རྗེ་ཅན་ཁྱོད་སྨོས་ཅི་འཚལ། །
བཞི་པ་སྟོན་པ་ཐུབ་པའི་དབང་པོ་ལ་སེམས་ཅན་རྨོངས་པ་རྣམས་ཀྱི་དོན་
མཛད་པའི་ཚུལ་ལ་བསྟོད་པ་ནི། རང་གི་དོན་ལ་མི་ལྟ་བས། །ཉིད་ཀྱི་དགྲ་བོ་
ལྟར་གྱུར་ཅིང་། །གཡང་སའི་མུ་ན་གནས་རྣམས་ལ། །ར་བ་ལྟ་བུར་གྱུར་པའང་
ཁྱོད། །ཅེས་གསུངས། དོན་ནི། སྟོན་པ་ཐུབ་པའི་དབང་པོ་ཐུགས་ རྗེ་ ཅན་ ཁྱོད་
བླང་དོར་ལ་རྨོངས་པའི་འགྲོ་བ་རྣམས་ཀྱི་མགོན་སྐྱབས་དང་དཔུང་གཉེན་དམ་པ་
སྟེ་ཐོག་མ་མེད་པ་ནས་མ་རིག་པའི་ལིང་ཏོག་གིས་བློ་མིག་བསྒྲིབས་ཤིང་ཉོན་
མོངས་པའི་གདོན་གྱིས་སྨྱོ་ནས་བླང་དོར་གོ་ལོག་ཏུ་སྤྱོད་པའི་འགྲོ་བ་རྨོངས་པ་
རྣམས་གཞན་གྱི་དོན་མི་ཤེས་ཤིང་མི་བྱེད་པ་ལྟ་ཞོག་རང་གི་ཚེ་ཕྱི་མའི་དོན་ཡང་
མི་ཤེས་ཤིང་དེ་ལ་མི་ལྟ་བས་རང་ལ་རང་ཉིད་ཀྱིས་གནོད་པ་བྱེད་པ་རང་ཉིད་ཀྱི་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དགྲ་བོ་ལྟར་གྱུར་ཅིང་། རང་ཚེ་ཕྱི་མ་ངན་སོང་མུ་མཐའ་མེད་པའི་གཡང་སའི་མུ་
ཁ་ན་གནས་པ་རྣམས་ལ་སྟོན་པ་ཐུགས་རྗེ་ཅན་ཁྱོད་ཀྱིས་གང་ལ་གང་འདུལ་གྱི་
སྤྲུལ་པས་ངན་སོང་དུ་མི་ལྟུང་བའི་ཐབས་བསྟན་ཏེ་སྐྱོབ་པར་མཛད་པས་ན་ངན་
སོང་གི་གཡང་ས་ལས་བསྲུང་བའི་ར་བ་ལྟ་བུར་གྱུར་པའང་སྟོན་པ་ཐུགས་རྗེ་ཅན་
ཁྱོད་ཉིད་དུ་ཟད་དོ། ། །
ལྔ་པ་སྟོན་པ་ཐུབ་པའི་དབང་པོ་ལ་རིགས་སད་པའི་གདུལ་བྱ་གནོད་རུང་
རྣམས་ ཀྱི་དོན་མཛད་པའི་ཚུལ་ལ་བསྟོད་པ་ནི། འཇིག་རྟེན་གཉིས་ཀར་སྨན་
གདགས་དང༌། །འཇིག་རྟེན་ལས་ནི་བཟླ་ སླད་དུ། །མུན་པར་གྱུར་པའི་འཇིག་
རྟེན་ལ། ཁྱོད་ཀྱིས་ཤེས་རབ་སྣང་བར་མཛད། །ཅེས་གསུངས། དོན་ནི། སྟོན་པ་
ཐུབ་པའི་དབང་པོ་ཁྱོད་ཀྱིས་འཁོར་བའི་མུན་པར་གནས་པར་གྱུར་པའི་སེམས་
ཅན་གྱི་འཇིག་རྟེན་ལ་ཤེས་རབ་ཀྱི་སྣང་བ་བཀྱེ་ནས་རྒྱལ་བ་རང་ཉིད་གང་ནས་
གཤེགས་པའི་ལམ་དེར་འཁྲིད་པར་མཛད་དེ་ཆོས་སྟོན་པའི་སྣོད་རུང་གི་གདུལ་
བྱ་རྣམས་ལ་ཐོག་མར་དལ་འབྱོར་རྙེད་དཀའ། འཆི་བ་མི་རྟག་པ། སྐྱབས་འགྲོ་
ལས་འབྲས་ཀྱི་ཚུལ་རྣམས་བསྟན་ཏེ་ཚེ་འདི་ལ་ཆགས་པའི་ཉོན་མོངས་ པའི་
གདུང་བ་དང་འཁྲུག་རྩོད་སོགས་ཞི་བར་བྱས་ནས་མཐོང་བའི་ཆོས་ལ་ལུས་
སེམས་བདེ་བར་གནས་པ་དང་། ཕྱི་མ་ངན་སོང་གི་གཡང་ལས་ཐར་ཏེ་བདེ་
འགྲོའི་རྟེན་ཐོབ་པར་མཛད་པས་འཇིག་རྟེན་འདི་དང༌ ཕྱི་མ་གཉིས་ཀར་སྨན་
གདགས་ཏེ་བདེ་བར་མཛད། དེ་ནས་འཁོར་བའི་འཇིག་རྟེན་མཐའ་དག་ལས་
བཟླ་བའི་སླད་དུ་བདེན་པ་བཞིའི་ཆོས་བསྟན་ཏེ་འཁོར་བ་ལས་ངེས་པར་ཐར་
པའི་ལམ་ལ་འཁྲིད་པར་མཛད། དེ་ནས་སྲིད་ཞི་གཉིས་ཀའི་མཐའ་ལས་ཐར་པའི་
.404 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཆེད་དུ་བྱང་ཆུབ་སེམས་དཔའི་ས་དང་ལམ་བསྟན་ནས་རྒྱལ་བ་རང་ཉིད་གང་ནས་
གཤེགས་པའི་ལམ་དེར་མཐར་གྱིས་འཁྲིད་པར་མཛད་དོ། །
དྲུག་པ་སྟོན་པ་ཐུབ་པའི་དབང་པོ་ལ་ལྷ་དང་མི་རྣམས་ ཀྱི་སྟོན་པར་
བསྔགས་པའི་ཚུལ་ལ་བསྟོད་པ་ནི། ཡུལ་ལ་ཉེ་བར་སྤྱོད་པ་ན། །ལྷ་མིའི་ལོངས་
སྤྱོད་ཐ་དད་ཀྱང་། །ཆོས་ཀྱི་ལོངས་སྤྱོད་ཐུན་མོང་བས། ཁྱོད་ལ་དབྱེ་བ་མི་མངའ་
འོ། །བཅོམ་ལྡན་ཁྱོད་ཀྱིས་སྐྱེ་བ་དང་། །ན་ཚོད་རིགས་དང་ཡུལ་དང་ནི། །དུས་
ཀྱི་སྐྱོན་མེད་ཆོས་རྣམས་ཀྱིས། །འདི་དག་ཀུན་ལ་སྨན་ཡོན་བཏགས། ཁྱོད་ ཀྱི་
ཉན་ཐོས་སྲིད་བྲལ་ཞིང་། །ཡ་མཚན་འཛིན་པ་མེད་རྣམས་ལའང་། །ལྷ་རྣམས་
ཐལ་ སྦར་སྨོན་བགྱིད་ཅིང་། །ཡ་མཚན་ཆེ་བ་ལྟ་བུར་མཆོད། །ཨེ་མའོ་སངས་
རྒྱས་འཁོར་བ་ཡི། །ཉིང་ཁུར་གྱུར་པ་བྱུང་བ་བརྗིད། །དེས་ན་མི་ཡང་ལྷ་རྣམས་
ཀྱིས། །སྨོན་པར་བྱ་བ་ཉིད་དུ་གྱུར། །ཅེས་གསུངས། དོན་ནི། སྟོན་པ་ཐུབ་པའི་
དབང་པོས་ལྷ་དང་མི་རྣམས་ལ་གཡེལ་བ་མེད་པར་ཆོས་ཀྱི་འཁོར་ལོ་བསྐོར་བར་
མཛད་དེ། ལྷ་དང་མི་གཉིས་གནས་མི་གཅིག་ཅིང་ལས་ཀྱིས་འཕངས་འབྲས་མི་
འདྲ་བས་ཡུལ་ལ་ཉེ་བར་ལོངས་སྤྱོད་པ་ན་ལྷ་དང་མིའི་ལོངས་སྤྱོད་དང་། དེ་ལ་ཇི་
ལྟར་ལོངས་སྤྱོད་པའི་ཚུལ་མི་འདྲ་བ་ཐ་དད་པར་ཡོད་ཀྱང་། སྟོན་པས་གསུངས་
པའི་ཆོས་ཀྱི་ལོངས་སྤྱོད་ནི་ཐུན་མོང་བ་ཡིན་པས་སྟོན་པ་ཐུགས་རྗེ་ཅན་ཁྱོད་ལ་
ལྷ་དང་མི་གཉིས་ལ་ཉེ་རིང་དང་དབྱེ་བ་མི་མངའོ། །བཅོམ་ལྡན་འདས་ཐུགས་རྗེ་
ཅན་ཁྱོད་ཀྱིས་གདུལ་བྱ་སུ་ལའང་ཉེ་རིང་མེད་པར་ཐུགས་རྗེས་སྐྱོང་སྟེ་སྐྱེ་བ་མཐོ་
དམན་དང་། ན་ཚོད་རྒན་གཞོན་དང༌། རིགས་མཐོ་དམའ་དང་། ཡུལ་སྣ་ཚོགས་
པ་དང་། དུས་ཀྱི་ཁྱད་པར་གྱིས་ཉེ་རིང་མཛད་པ་སོགས་ཀྱི་སྐྱོན་གང་ཡང་མེད་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽་
པར་གནས་སྐབས་དང་མཐར་ཐུག་ཏུ་ཕན་པའི་ཆོས་རྣམས་ཀྱིས་སྔར་སྨོས་པའི་
འགྲོ་བ་འདི་དག་ཀུན་ལ་སྨན་ཡོན་ཏེ་ཕན་བཏགས་སོ། །སྟོན་པ་ཐུགས་རྗེ་ཅན་
ཁྱོད་ཀྱི་ཉན་ཐོས་སྲིད་པའི་འཆིང་བ་དང་བྲལ་ཞིང་སྤངས་རྟོགས་ཁྱད་པར་ཅན་
ཐོབ་པ་མངོན་ཤེས་མེད་པའི་མི་རྣམས་ཡ་མཚན་དུ་འཛིན་པ་མེད་པ་རྣམས་ལ་
མངོན་ཤེས་དང་ལྡན་པའི་ལྷ་རྣམས་ཐལ་མོ་སྦྱར་ནས་ཕྱག་འཚལ་ཞིང་སྨོན་ལམ་
འདེབས་པར་བགྱིད་ཅིང་། སྟོན་པའི་ཉན་ཐོས་སྲིད་པའི་འཆིང་བ་ལས་གྲོལ་བ་
ལྷ་དང་བཅས་པའི་འཇིག་རྟེན་གྱི་ཡོན་གནས་དམ་པ་འདི་ལྟ་བུ་ཞིག་བཞུགས་སོ་
ཞེས་ཡ་མཚན་ཆེ་བ་ལྟ་བུར་ཅ་ཅོ་དང་ག་ཤའི་སྒྲ་སྒྲོག་ཅིང་མཆོད་པ་བྱེད་དོ། །
སྟོན་པ་སངས་རྒྱས་ལ་ཡང་གུས་པས་མཆོད་ཅིང་ཨེ་མའོ་ཞེས་ངོ་མཚར་བའི་ཚིག་
སྔོན་དུ་བཏང་ནས་ཁམས་གསུམ་གྱི་འཁོར་བའི་གནས་འདིའི་སྙིང་པོ་ཉིང་ཁུ་ལྟ་
བུར་གྱུར་པ་སངས་རྒྱས་འཇིག་རྟེན་དུ་བྱུང་བ་འདི་ རེ་བརྗིད། འདི་རེ་ངོ་མཚར་
ཞེས་རྒྱལ་ཆེན་རིས་བཞི་པའི་ལྷ་ནས་འོག་མིན་གྱི་བར་དུ་སངས་རྒྱས་སྲས་དང་
བཅས་པའི་ཆེ་བ་གོང་ནས་གོང་དུ་བསྒྲོག་པར་བྱེད་དོ། །ཚུལ་འདི་ནི་སྟོན་པ་ཐུབ་
པའི་དབང་པོ་སུམ་ཅུ་རྩ་གསུམ་དུ་བཞུགས་པའི་ཚེ་ལྷའི་བུ་ཞིག་ཚེ་འཕོས་ནས་
ངན་སོང་དུ་ལྷུང་བ་ལྷའི་དབང་པོ་བརྒྱ་བྱིན་གྱིས་སྟོན་པ་ལ་ལྷའི་བུ་དེ་བསྐྱབ་པར་
གསོལ་བ་ན་སྟོན་པ་ཐུགས་རྗེ་ཅན་གྱིས་ངན་སོང་སྦྱོང་བའི་ཆོ་ག་མཛད་པས་ལྷའི་
བུ་དེ་མ་ཐག་ངན་སོང་ནས་ཐར་ཏེ་ལྷ་གནས་གོང་མར་སྐྱེས་ནས་སྟོན་པ་ལ་མཆོད་
ཅིང་། ཨེ་མ་སངས་རྒྱས་རྣམས་ཀྱི་ནི། སྔགས་ཀྱི་བྱིན་རླབས་ཡ་མཚན་ཆེ། །གང་
ཕྱིར་ མཚམས་ མེད་ ལྷུང་ བ་ ཡི། །སེམས་ ཅན་ ལྷ་ གནས་ མྱུར་ དུ་ སྐྱེས། །ཞེས་
བསྔགས་པ་ལྟར་རོ། །དེ་ལྟར་སྟོན་པས་ལྷ་དང་མིའི་དོན་མཛད་ནས་ཆོས་ ཀྱི་
- 406 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
འཁོར་ལོ་བསྐོར་བའི་ཚེ་སྟོན་པའི་ཆོས་ལ་དབྱེར་མེད་ཀྱང་རྟེན་གྱི་ཁྱད་པར་གྱིས་
མི་རྣམས་ལ་ངེས་འབྱུང་གི་བསམ་པ་སྐྱེ་སླ་ཞིང་དེའི་མཐུས་སོ་ཐར་གྱི་སྡོམ་པ་སྐྱེ་
བ་དང་། བྱང་སྡོམ་དང་ སྔགས་སྡོམ་ཡང་ཁྱད་པར་ཅན་སྐྱེ་ལ། སྡོམ་པ་གསུམ་
ལྡན་པའི་དབང་གིས་རྒྱལ་བ་རང་ཉིད་གང་ནས་གཤེགས་པའི་ལམ་དེར་བགྲོད་
པ་མང་ཞིང་མྱུར་རོ། །རྒྱུ་མཚན་དེས་ན་འཛམ་བུ་གླིང་པའི་མིའི་ལུས་རྟེན་ནི་ལྷ་
རྣམས་ཀྱང་སྨོན་པར་བྱ་བ་ཉིད་དུ་འགྱུར་རོ། །ཚུལ་འདི་ནི་མདོ་ལས། སུམ་ཅུ་རྩ་
གསུམ་པའི་ལྷ་རྣམས་འཆི་བ་ན་ལྷའི་གྲོགས་པོ་གཞན་དག་གིས་འཛམ་བུའི་གླིང་
དུ་མིའི་རྟེན་ལེན་པའི་སྨོན་ལམ་འདེབས་པར་གསུངས་ཤིང་། དེར་མ་ཟད་བདེ་བ་
ཅན་དུ་སྐྱེས་པའི་བྱང་སེམས་རྣམས་ཀྱང་འཛམ་བུ་གླིང་པའི་མིར་ཆོས་སྤྱོད་པའི་
རྟེན་ཁྱད་པར་ཅན་ལ་སྨོན་གནས་བྱེད་པར་གསུངས་པ་ལྟར་རོ། །དོན་འདི་ལ་
དགོངས་ནས་སྤྱོད་འཇུག་ཏུ། འཛམ་བུ་གླིང་པའི་མིའི་ལུས་རྟེན་ལ་ལྷ་ལས་ལྷག་
པའི་ ལུས་ ཞེས་ བསྔགས་ སོ། །བདུན་ པ་ ལེའུའི་ མཚན་ བསྟན་ པ་ ནི། ལམ་ ལ་
འཇུག་པ་ལ་བསྟོད་པ་སྟེ་ལེའུ་བཅུ་པའོ། །ཞེས་པའོ། །བསྟོད་པ་བརྒྱ་ལྔ་བཅུ་པའི་
རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ་ལས། ལེའུ་བཅུ་པ་ལམ་ལ་
འཇུག་པ་ལ་བསྟོད་པའི་ལེའུ་བཤད་པའོ།། ། །
དྲུག་པ་སྟོན་པས་གདུལ་བྱའི་དོན་དུ་དཀའ་བ་མཛད་ཚུལ་ལ་བསྟོད་པ་ལ་
དྲུག །སྟོན་པ་ཐུབ་པའི་དབང་པོ་ལ་རྒྱུ་གང་གིས་དཀའ་བ་མཛད་པའི་ཚུལ་ལ་
བསྟོད་པ། སྟོན་པ་ཐུབ་པའི་དབང་པོ་ལ་དཀའ་སྤྱད་ཇི་ལྟར་མཛད་པའི་ཚུལ་ལ་
བསྟོད་པ། སྟོན་པ་ཐུབ་པའི་དབང་པོ་ལ་གནོད་བྱེད་རྣམས་ལ་ཕན་པ་མཛད་པའི་
ཚུལ་ལ་བསྟོད་པ། སྟོན་པ་ཐུབ་པའི་དབང་པོ་ལ་གནོད་བྱེད་རྣམས་ཀྱིས་གནོད་པ་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བྱ་མི་ནུས་པའི་ཚུལ་ལ་བསྟོད་པ། སྟོན་པ་ཐུབ་པའི་དབང་པོས་སྡིག་ཅན་མང་
པོའི་སྐྱབས་མཛད་པའི་ཚུལ་ལ་བསྟོད་པ། ལེའུ་མཚན་བསྟན་པའོ། །དང་པོ་ནི།
མཉེལ་ དང་ ཞི་བདེ་ ཉམས་ གྱུར་ དང་། །སྐྱེ་བོ་ ངན་ དང་ འགྲོགས་ པ་ དང༌། །མི་
མཐུན་པ་དང་མང་པོ་ཡི། །སྐྱོན་ཡང་ཡོན་ཏན་བཞིན་དགོངས་ཤིང་། །འགྲོ་བའི་
དོན་སླད་མ་ཆགས་པའི། །ཐུགས་ཀྱིས་བརྩོན་པ་མཛད་པ་གང་། །སངས་རྒྱས་
རྣམས་ཀྱི་སངས་རྒྱས་ཀྱི། །ཆོས་ཉིད་བཅོམ་ལྡན་དེ་རྨད་དོ། །ཞེས་གསུངས། དོན་
ནི། སྟོན་པ་ཐུབ་པའི་དབང་པོ་སྙིགས་མའི་འགྲོ་བ་རྣམས་ལ་རྒྱལ་བ་གཞན་ལས་
ཐུགས་རྗེ་ཆེ་བས་སྙིགས་མ་ལྔ་བདོ་བའི་དུས་འདིར་བྱོན་ཏེ། སྙིགས་མའི་འགྲོ་བ་
རྣམས་ཀྱི་སྣང་ངོ་དང་མཐུན་པར་མཛད་པ་སྣ་ཚོགས་མཛད་དེ་མཉེལ་བ་མེད་ཀྱང་
མཉེལ་བའི་ཚུལ་དང༌། དག་པ་གཉིས་ལྡན་གྱི་ཆོས་ཉིད་ལ་སླར་མི་ལྡང་བར་
སྙོམས་པར་ཞུགས་པས་ཟག་མེད་ཞི་བའི་བདེ་བ་ནམ་ཡང་ཉམས་པ་མེད་ཀྱང་ཞི་
བདེ་ཉམས་པར་གྱུར་པ་ལྟ་བུ་སྟོན་པ་དང༌། སྐྱེ་བོ་ངན་པ་དག་དང་འགྲོགས་པ་
དང༌། འབྱུང་བ་མི་མཐུན་པའི་གནས་སུ་གནས་པ་དང་། སྙིགས་མའི་སྐྱེ་བོ་དམུ་
རྒོད་ཅན་མང་པོའི་ཁྲོད་དུ་བཞུགས་པ་སོགས་སྣོད་བཅུད་ཀྱི་སྐྱོན་མང་པོའི་གནས་
སུ་བཞུགས་ཀྱང་སྐྱོན་དེ་དག་གིས་མི་གནོད་ པར་དང་དུ་བཞེས་ཏེ་ཡོན་ཏན་
བཞིན་དུ་དགོངས་ཤིང་འགྲོ་བ་རྣམས་སྒྲོལ་བའི་དོན་གྱི་སླད་དུ་འདོད་པའི་ཡོན་
ཏན་གང་ལའང་མ་ཆགས་པའི་ཐུགས་ཀྱིས་སེམས་ཅན་རྣམས་འཁོར་བ་ནས་སྒྲོལ་
བ་ལ་བརྩོན་པ་ལྷོད་པ་མེད་པར་མཛད་པ་གང་ཡིན་པ་འདི་ནི་སངས་རྒྱས་རྣམས་
ཀྱི་སངས་རྒྱས་ཀྱི་མཛད་པ་དང་སངས་རྒྱས་ཀྱི་ཆོས་ཉིད་དང་སངས་རྒྱས་རྣམས་
ཀྱི་རང་བཞིན་བསམ་གྱིས་མི་ཁྱབ་པ་ཞིག་སྟེ་གསང་བ་བསམ་གྱིས་མི་ཁྱབ་པའི་
.408 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གནས་བཅོམ་ལྡན་འདས་ཀྱི་མཛད་པ་དེ་འདྲ་བ་དེ་དག་ནི་སེམས་ཅན་རྣམས་ཀྱི་
བློའི་ཡུལ་ལས་འདས་ཤིང་སངས་རྒྱས་རྣམས་ཀྱི་སྤྱོད་ཡུལ་ངོ་མཚར་རྨད་དུ་བྱུང་
བའོ། །གཞུང་འདིའི་མཛད་པ་འདི་དག་ནི་འདུལ་བ་ལུང་སོགས་མདོ་སྡེ་ནས་
གསུངས་ པའི་ སངས་ རྒྱས་ ཀྱི་མཛད་ པ་གླེང་ གཞི་ དང་ བཅས་ པ་ ཤ་ སྟག་ སྟེ།
མཉེལ་ བའི་ ཚུལ་ ནི་ འདུལ་བ་ལུང་ལས། སྟོན་ པས་སྐབས་ འགར་ གདུལ་ བྱ་
འདུལ་བའི་དགོས་པ་ལ་གཟིགས་ནས་ཆོས་འཆད་པའི་ཚེ་སྐུའི་སྟོད་བསྙུང་བའི་
ཚུལ་བསྟན་ཏེ། ང་རོ་རྒྱབ་ན་ཡི། མོའུ་འགལ་གྱི་བུས་སྟོན་ཅིག་ཅེས་དང་། སྐབས་
འགར་ཤཱ་རིའི་བུ་ལ་དེ་ལྟར་གསུངས་པ་ལྟ་བུའོ། །ཞི་བདེ་ཉམས་པར་གྱུར་པའི་
ཚུལ་ནི། སྟོན་པས་གདུལ་བྱའི་སྣང་ངོ་དང་བསྟུན་ནས་གྲོང་དུ་བསོད་སྙོམས་ལ་
གཤེགས་པའི་ཚུལ་དང༌། སྐབས་འགར་སྟོན་པ་ནང་དུ་ཡང་དག་འཇོག་བཞེད་དོ་
ཞེས་ཆོས་ཉིད་ལ་མཉམ་པར་བཞག་བཞིན་པ་མིན་པར་སྐབས་སྐབས་སུ་གསར་
དུ་མཉམ་པར་འཇོག་པར་བསྟན་པ་ལྟ་བུ་དང་། སྐྱེ་བོ་ངན་པ་དང་འགྲོགས་པ་ནི་
རྒྱུན་དུ་ཕྲག་དོག་དང་འགྲན་སེམས་ཀྱིས་ཡིད་དཀྲུགས་པ་ལྷས་བྱིན་དང༌། སྟོན་
པའི་འཁོར་དུ་གནས་ཀྱང་སྟོན་པ་ལ་ཡིད་མི་ཆེས་པར་མུ་སྟེགས་པ་ལ་ཡིད་རྟོན་
ཅིང་སྟོན་པ་ལ་སྐུར་པ་འདེབས་པ་ལེགས་པའི་ཀརྨ་ལྟ་བུ་སོགས་འཁོར་མ་རུང་བ་
མང་པོ་བྱུང་བ་ལྟ་བུ་དང་། མི་མཐུན་པ་ནི་མ་དག་པའི་འཇིག་རྟེན་གྱི་ཁམས་ཀྱི་
རང་བཞིན་འབྱུང་བ་ཚ་གྲང་མི་སྙོམས་པ་རེས་དགའ་ཤིན་ཏུ་ཚ་བས་གཉའ་བ་
དང༌། རེས་འགའ་ཤིན་ཏུ་གྲང་བས་འཁུམ་པ་དང་། རེས་འགའ་ཤིན་ཏུ་གཤེར་
བས་འདམ་རྫབ་ཅན་དང་། རེས་ འགའ་ ཤིན་ ཏུ་ སྐམ་ པ་ ཚ་ སྒོ་ཅན་དུ་ གནས་
པའོ། །སྐྱོན་དེ་དག་ཡོན་ཏན་བཞིན་དགོངས་པ་ནི། སྙིགས་མའི་འགྲོ་བ་ཚེ་ཐུང་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཞིང་ནད་མང་བ་ནི་ཆོས་བྱེད་རྣམས་དལ་འབྱོར་གྱི་རྟེན་ལ་གེགས་མང་བས་མྱུར་
དུ་འཇིག་པར་འགྱུར་རོ་ཞེས་ཆོས་ལ་བསྐུལ་བ་དང་། སྐྱེ་བོ་མ་རུང་བ་མང་པོ་དང་
འགྲོགས་པ་ནི་བཟོད་པ་སྒོམ་པའི་རྟེན་དང་སྙིང་རྗེ་སྐྱེ་བའི་རྒྱུ་དང༌། བྱང་ཆུབ་ཀྱི་
སེམས་ཤུགས་དྲག་སྐྱེ་བའི་རྐྱེན་དུ་འགྱུར་བ་དང་། སྣོད་བཅུད་རྐྱེན་ངན་མང་པོས་
གང་བ་ནི་འཁོར་བའི་གནས་ལ་སྐྱོ་བ་སྐྱེ་བའི་དམིགས་ཡུལ་དང་། སངས་རྒྱས་ཀྱི་
ཞིང་སྦྱོང་བའི་བསྐུལ་མ་ལྟ་བུར་འགྱུར་བ་སོགས་སྣོད་བཅུད་ཀྱི་སྐྱོན་རྣམས་བྱང་
ཆུབ་སེམས་དཔའ་སྙིང་སྟོབས་ཅན་རྣམས་ལ་དགེ་སྦྱོར་འཕེལ་བའི་རྐྱེན་དུ་འགྱུར་
བར་ཕལ་པོ་ཆེའི་མདོ་དང་སྤྱོད་ཡུལ་ཡོངས་སུ་དག་པའི་མདོ་སོགས་ཐེག་པ་ཆེན་
པོའི་མདོ་དང་དགོངས་འགྲེལ་གྱི་མན་ངག་མང་པོ་ནས་གསུངས་པ་ལྟར་རོ། །
གཞུང་ འདིའི་ ཚིག་རྐང་ ཐ་ མར། ཆོས་ཉིད་བཅོམ་ ལྡན་ དེ་ རྨད་དོ། །ཞེས་སོ། །
བཅོམ་ལྡན་ཞེས་པ་འདི་འདིར་དོན་འགྲེལ་དཀའ་བ་ཞིག་སྣང་སྟེ། སློབ་དཔོན་
དགའ་བྱེད་སྙན་པས་འདིའི་བཅོམ་ལྡན་ཞེས་པ་མཆོད་འོས་ཀྱི་དོན་ལ་བཤད།
འདིའི་རྒྱ་སྐད་བོད་སྐད་དུ་བསྒྱུར་བའི་ཚེ་འགྱུར་དཀའ་བ་ཞིག་བྱུང་སྣང་སྟེ་བཅོམ་
ལྡན་གྱི་སྐད་དོད་ལ་བྷ་ག་ཝན་ཞེས་པ་འབྱུང་ལ་དེ་ལྟར་དུ་འདིའི་རྒྱ་དཔེ་ལ་ཡོད་
མེད་ཀྱང་མ་ཤེས་ཤིང་། ཡོད་པའི་དབང་དུ་བྱས་ཀྱང་བྷ་ག་ཝན་ཞེས་པ་ལྷ་ཆེན་
པོ་དང་སྐལ་བ་མཆོག་དང་ལྡན་པ་དང་ལེགས་པའི་མཆོག་དང་ལྡན་པ་སོགས་ལ་
འཇུག་པ་ཡོད་པས་སྔོན་གྱི་ལོ་ཆེན་རྣམས་ཀྱིས་སྐད་དོད་དེ་སངས་རྒྱས་ཀྱི་དོན་དུ་
བསྒྱུར་བའི་ཚེ་དོན་གཞན་དང་མི་ནོར་བའི་ཕྱིར་འདས་ཞེས་སླ་ཐབས་སུ་བསྣན་
པར་བཤད་དོ། །དེས་ན་འདིའི་དོན་ནི་སངས་རྒྱས་ཀྱི་ཆོས་ཉིད་བསམ་གྱིས་མི་
ཁྱབ་པའི་ཁྱད་པར་དུ་འཕགས་པ་དེ་ངོ་མཚར་རྨད་དོ་ཞེས་པ་ཡིན་ནམ་སྙམ་སྟེ་
- 410 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
སྐད་གཉིས་ཤན་སྦྱར་ཤེས་པའི་མཁས་པ་རྣམས་ཀྱིས་དཔྱད་པར་བྱའོ། ། །
གཉིས་པ་སྟོན་པ་ཐུབ་པའི་དབང་པོ་ལ་དཀའ་སྤྱད་ཇི་ལྟར་མཛད་པའི་
ཚུལ་ ལ་ བསྟོད་ པ་ ནི། བཤོས་ ཀྱང་ ཕལ་ པ་ གསོལ་མཛད་ཅིང་། །རེས་ འགའ་
བསྙུང་བ་དག་ཀྱང་མཛད། །ཉམ་ངའི་བཤུལ་དུའང་གཤེགས་མཛད་ཅིང་། །རད་
རོད་ ཅན་ དུའང་མནལ་བ་མཛད། །མགོན་ ཁྱོད་གཙོ་བོར་གྱུར་ལགས་ཀྱང་། །
གདུལ་བྱ་རྣམས་ལ་བྱམས་སླད་དུ། །སྐུ་ངས་བརྡོ་དང་གཅམ་ཚུལ་དང་། །སྐད་
དང་ཆ་ལུགས་སྒྱུར་བའང་མཛད། །ཀུན་གྱིས་དགའ་མགུར་རང་དོན་ཕྱིར། །བྲན་
བཞིན་ བསྐོར་ བར་ བསྒྲིམས་ པ་ ལས། །མགོན་ ཁྱོད་རྟག་ཏུ་ བདག་ ཉིད་ ལ། །
མངའ་མ་མཆིས་པའང་མ་ལགས་སོ། ཁྱོད་ལ་གང་དང་གང་དུ་ཡང་། །ཇི་སྐད་
བསྐུལ་ཡང་མ་སྤོང་སྟེ། །ཉིད་ཀྱི་སྒྲུབ་པ་བཟང་པོ་ལས། །འདའ་བར་འགྱུར་བ་མ་
མཆིས་སོ། །ཞེས་གསུངས། དོན་ནི། སྟོན་པ་ཐུབ་པའི་དབང་པོས་ སྙིགས་མའི་
འགྲོ་བ་རྣམས་འདུལ་བའི་སླད་དུ་གདུལ་བྱའི་སྣང་ངོ་དང་མཐུན་པར་དཀའ་སྤྱད་
འདི་ལྟར་མཛད་དེ་སྟོན་པས་གདུལ་བྱ་འདུལ་ཕྱིར་མཐའ་འཁོབ་ཅིག་ཏུ་གཤེགས་
པའི་ཚེ་བཤོས་ཕལ་པ་གསོལ་བར་མཛད་པ་དང༌། རེས་འགའ་བསྲུང་བའི་ཚུལ་
དག་ཀྱང་མཛད་པ་དང་། ཉམ་ང་བའི་བཤུལ་དུའང་གཤེགས་པར་མཛད་པ་དང་།
རད་རོད་ཅན་དུའང་མནལ་བའི་ཚུལ་མཛད་པ་སོགས་གདུལ་བྱའི་སྣང་ངོ་དང་
མཐུན་པའི་མཛད་པ་སྣ་ཚོགས་མཛད་དོ། །གཞན་ཡང་མགོན་པོ་ཐུགས་རྗེ་ཅན་
ཁྱོད་འགྲོ་བ་ལྷ་དང་བཅས་པའི་མཆོད་པའི་གནས་གཙོ་བོར་གྱུར་པ་ལགས་ཀྱང་
ཐུགས་བྱམས་བརྩེའི་དབང་གིས་གདུལ་བྱ་རྣམས་འདུལ་བའི་སླད་དུ་སྟན་གཞན་
མེད་པར་སྐུ་ངས་བརྡོ་བ་དང་ས་གཞིའི་སྟེང་དུ་གཅམ་སྟེ་བཞུགས་པའི་ཚུལ་དང་།
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གདུལ་བྱ་འདུལ་ཕྱིར་ཆ་ལུགས་སྒྱུར་བ་རྒྱལ་པོའི་ཆ་ལུགས་སོགས་དང་སྐད་སྒྱུར་
བ་ཀླུ་དང་ཤ་ཟ་སོགས་རང་རང་གི་སྐད་དུ་གསུངས་པ་དང་། གདུལ་བྱ་ཀུན་གྱིས་
ཡིད་དགའ་མགུར་བྱ་ཕྱིར་རང་དོན་གྱི་འཁྲི་བ་མེད་ཀྱང་ཡོད་པ་ལྟར་དུ་བསྟན་ཏེ་
གདུལ་བྱའི་དོན་མཛད་དོ། །གཞུང་འདིར་གསུངས་པ་འདི་དག་ཀྱང་མདོ་སྡེའི་
གླེང་གཞི་ནས་བཏུས་པ་སྟེ་བཤོས་ཕལ་པ་གསོལ་བ་ནི་འདུལ་བ་ལུང་ལས། རྒྱལ་
པོ་མེས་བྱིན་གྱིས་སྟོན་པ་འཁོར་བཅས་ལ་ཟླ་བ་གསུམ་དུ་བཤོས་གསོལ་བར་
བྱས་པ་ལས། རྒྱལ་པོ་མེས་བྱིན་གྲོགས་ངན་གྱིས་བསླུས་ཏེ་ཟླ་བ་གསུམ་སུས་
ཀྱང་མི་མཐོང་བར་གནས་ཏེ་སྟོན་པ་འཁོར་བཅས་ལ་བཤོས་གསོལ་བར་བྱེད་པ་
མ་བྱུང་བ་ན། དེའི་ཚེ་བྱང་ཕྱོགས་ནས་དེད་དཔོན་ཞིག་རྟ་ལྔ་བརྒྱ་ལ་ཁལ་བཀལ་
ཏེ་དགྲ་མཐར་ཕྱིན་ནས་བསམ་པ། མོད་ལ་ཆས་ན་རྟ་རྣམས་ཀྱི་རྨིག་པ་དུབ་པས་
འཐེང་བར་འགྱུར་ཞིང་སླར་ལོག་ཐུབ་པར་མི་འགྱུར་བས་འདི་ཉིད་དུ་གནས་པར་
བྱའོ་སྙམ་ནས་དེར་འདུག་ཅིང་རྟ་ཅང་ཤེས་ལ་ནི་ནས་བྲེའུ་ཆུང་དོ། རྟ་ལྷག་མ་
རྣམས་ལ་ནི་བྲེའུ་ཆུང་རེ་རེར་ཐང་བཅད་དོ། །དེད་དཔོན་དེས། རྒྱལ་པོས་འདི་
ལྟར་བཅས་ལ་ཀུན་དགའ་བོས་དེ་ སྐད་ སྨྲས་ པའང་ཐོས་ནས། བདག་རྒྱལ་པོ་
འདིའི་ཡུལ་ན་གནས་པ་མིན་པས་ཅི་བྱར་ཡོད་སྙམ་ནས་ཀུན་དགའ་བོ་ལ་སྨྲས་པ།
བདག་གིས་རྟ་ཅང་ཤེས་ལ་ནས་བྲེའུ་ཆུང་དོ། །རྟ་གཞན་རྣམས་ལ་བྲེའུ་ཆུང་རེ་
རེར་ཐང་བཅད་ལགས་ན། སྟོན་པ་ནས་གསོལ་བར་སྤྲོ་ན་སྟོན་པ་ལ་བདག་གིས་
ནས་བྲེ་དོ་དོ། དགེ་སློང་གཞན་རྣམས་ལ་ནས་བྲེ་རེ་རེ་དབུལ་ལོ། །དེ་གསོལ་
པས། ཀུན་དགའ་བོ་སོང་ལ། དགེ་སློང་རྣམས་ལ། སྟོན་པ་དང་ལྷན་ཅིག་ཟླ་བ་
གསུམ་དུ་གནས་པར་སྤྲོ་བ་དེ་ཚུལ་ཤིང་ལོངས་ཤིག །ཅེས་བསྒོ་ཞིག །ཚུལ་ཤིང་
- 412 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བྲིམས་པས་དགེ་སློང་ལྔ་བརྒྱར་གཉིས་ཀྱིས་མ་ཚང་བའི་ཚུལ་ཤིང་བླངས། ཤཱ་
རིའི་བུ་རླུང་ནད་ཆེ་བས་ནས་ཀྱིས་མི་འཚོ་ལ། མོའུ་འགལ་གྱི་བུ་དེའི་ནད་གཡོག་
ལ་དགོས་པས་ཚུལ་ཤིང་མ་བླང་བར་དེ་གཉིས་རི་བོ་རྩེ་གསུམ་གྱི་ཁར་སོང་སྟེ་
དབྱར་ཁས་བླངས་ནས་བརྒྱ་བྱིན་གྱིས་ལྷའི་བདུད་རྩི་བསྟབས་སོ། །དེ་ནས་དེད་
དཔོན་གྱིས་སྟོན་པ་ལ་ནས་བྲེ་དོ་དོ་ཕུལ། དགེ་སློང་གཞན་རྣམས་ལ་ནས་བྲེ་ཆུང་
རེ་ རེ་ཕུལ་ལོ། །སྟོན་པས། ཀུན་དགའ་བོ། སོང་ལ་ནས་ལ་ཅི་ལེགས་སུ་ བྱོས་
ཤིག །ཀུན་དགའ་བོས་བུད་མེད་རྒན་མོ་ཞིག་གི་གན་དུ་སོང་ནས། སྟོན་པའི་
ཆེད་དུ་ནས་འདི་ལ་ཅི་ལེགས་སུ་བྱེད་ནུས་སམ། དེ་ན་རེ། བདག་རྒས་པས་མི་
ནུས་ཀྱི། བུ་མོ་འདི་ལ་ཆོལ་ཞིག །བུ་མོ་དེ་ལ་བཅོལ་པས། བདག་ལ་ཚིག་འགའ་
གསུངས་ན་ཅི་ལེགས་སུ་བགྱིའོ། །བྱི་དོར་གྱིས་དང་སྨྲའོ། །ནས་འབྲུ་ཞིང་དྲིས་པ།
སངས་རྒྱས་ཞེས་བགྱི་བ་ཅི་ལགས། ཀུན་དགའ་བོས་བསམ་པ། སངས་རྒྱས་ཀྱི་
ཆོས་ཟབ་པས་མི་ཤེས་ཀྱི་འཁོར་ལོས་བསྒྱུར་བའི་བསྔགས་པ་བརྗོད་དོ་སྙམ་ནས་
རྒྱ་ཆེར་བརྗོད་པས་བུ་མོ་དེས་ཀྱང་ནས་ཀྱི་བྱ་བ་ཟིན་ནས་དགེ་བ་འདིས་བདག་
འཁོར་ལོས་བསྒྱུར་བའི་བཙུན་མོ་རིན་པོ་ཆེར་གྱུར་ཅིག །སྟོན་པས་ཀུན་དགའ་བོ་
ལ། ནས། འདི་སུས་བྱི་དོར་བྱས། བུ་མོ་ཞིག་གིས་བགྱིས་ལགས་སོ། ཁྱོད་བུ་མོ་
དེ་དང་ལྷན་ཅིག་གཏམ་བྱས་སམ། བགྱིས་སོ། །ཇི་ལྟར་བྱས། རྒྱས་པར་གསོལ་
བ་དང་། ཁྱོད་ཀྱིས་ཅིའི་ཕྱིར་སངས་རྒྱས་ཀྱི་བསྔགས་པ་མ་བརྗོད། སངས་རྒྱས་
ཀྱི་ཆོས་ཟབ་པས་འདིས་རྟོགས་པར་མི་འགྱུར་སྙམ་ནས་དེ་ལ་འཁོར་ལོས་བསྒྱུར་
བའི་བསྔགས་ པ་ བརྗོད་ ལགས་སོ། །ཀུན་དགའ་བོ་ཁྱོད་ ཀྱིས་ཉེས་ཏེ། དེ་ལ་
སངས་རྒྱས་ཀྱི་བསྔགས་པ་བརྗོད་ན་དེས་བླ་ན་མེད་པའི་བྱང་ཆུབ་ཏུ་སེམས་
- 413 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསྐྱེད་པར་འགྱུར་བ་ཞིག །འོན་ཀྱང་བུ་མོ་དེ་འཁོར་ལོས་བསྒྱུར་བའི་རྒྱལ་པོའི་
བཙུན་མོར་འགྱུར་རོ་ཞེས་ལུང་བསྟན་པ་བུ་མོ་ལྔ་བརྒྱར་གཉིས་ཀྱིས་མ་ཚང་བས་
ཐོས་ནས། དགེ་སློང་ལྔ་བརྒྱར་གཉིས་ཀྱི་མ་ཚང་བ་རྣམས་ཀྱི་ནས་བྱི་དོར་བྱས་ཏེ།
བདག་ཅག་བཙུན་མོ་རིན་པོ་ཆེ་དེའི་འཁོར་དུ་གྱུར་ཅིག་ཅེས་སྨོན་ལམ་བཏབ་
བོ། །སྟོན་པས་ནས་ཀྱི་བཤོས་གསོལ་བ་ན་ཀུན་དགའ་བོ་ཡིད་མུག་ནས་སྟོན་པ་
སྐུ་ཚེ་བརྒྱུད་པ་རྣམས་སུ་ཕྱག་ཞབས་དང་དབུ་ལ་སོགས་པ་སྦྱིན་པར་བཏང་ནས།
བསྐལ་པ་གྲངས་མེད་གསུམ་གྱིས་ཐམས་ཅད་མཁྱེན་པ་བརྙེས་པ་དེ་ནས་རུལ་
པའི་བཤོས་གསོལ་བ་ལྟ་ཞེས་མཆི་མ་བྱུང་བ་དང་། སྟོན་པས་ཀུན་དགའ་བོ་ལ་དེ་
བཞིན་གཤེགས་པའི་མཆེ་བའི་བར་ནས་བྱུང་བའི་ནས་ཀྱི་ཟན་ཟ་བར་འདོད་དམ།
འཚལ་ལོ། །དེ་ལ་བྱིན་ནས་ཟོས་པས། ཀུན་དགའ་བོ། ཁྱོད་ ཀྱིས་སྔོན་འདི་ལྟ་
བུའི་རོ་མྱོང་བ་དྲན་ནམ། མི་དྲན་ལགས་སོ། །དེ་བས་ན་དེ་གཞིན་གཤེགས་པ་ནི་
རོ་བྲོ་བའི་མཆོག་མཁྱེན་པས་ཁ་ཟས་ཕལ་པ་ལ་ལོངས་སྤྱད་ནའང་རོ་བརྒྱ་པར་
འགྱུར་རོ། །ཞེས་གསུངས་པ་ལྟར་རོ། །བསྲུང་བའི་ཚུལ་བསྟན་པ་ནི་འདུལ་བ་
ལུང་ལས། སྟོན་པ་འཁོར་བཅས་རི་གངས་ཅན་དུ་གཤེགས་པའི་ཚེ། རི་གངས་
ཅན་ཁ་བས་གཡོགས་ཤིང་ལྷགས་པ་ཆེ་བས་སྟོན་པ་གྲང་ནད་ཀྱི་སྙན་གྱིས་ཐེབས་
པ་དང༌། འཚོ་བྱེད་ཀྱིས་ཨུཏྤ་ལ་སོ་གཉིས་དང༌། ཀླུ་སྨན་གྱི་རྫས་སྦྱར་ནས། སྟོན་
པ་ལ་ཕུལ་ཏེ། འདི་ཤངས་ཀྱིས་མནམ་དུ་གསོལ། སྟོན་པས་མནམ་པ་ལས་ཐང་
སོ་ གཉིས་ འཁྲུས་ སོ། །འཚོ་ བྱེད་ ཀྱིས། སྟོན་ པ། ལེགས་ པར་ འཁྲུངས་ ལགས་
སམ། སྟོན་པས། གཡོས་པ་དང་འཁྲུས་པ་ལ་མུ་བཞི་ཡོད་དོ། །འཚོ་བྱེད་ ཀྱིས།
འོ་ན་བུར་མ་དང་ཨ་རུ་ར་གསོལ་ལ་ཁུ་བའི་རིམ་པའང་མཛོད་ཅིག །དེ་ལྟར་
- 414 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
མཛད་པས་སྙན་དྭངས་སོ། །ཞེས་གསུངས་པ་ལྟ་བུའོ། །ཉམ་ང་བའི་བཤུལ་དུ་
གཤེགས་པ་ནི། འདུལ་བ་ལུང་ལས། སྟོན་པ་དགེ་སློང་གི་དགེ་འདུན་ཆེན་པོས་
ཡོངས་སུ་བསྐོར་ནས་རྒྱལ་པོའི་ཁབ་ཏུ་ལྗོངས་རྒྱུ་ཞིང་གཤེགས་པའི་ཚེ་ཀུན་
དགའ་བོ་དོན་མཐུན་གྱི་མདུན་དུ་སོང་བ་དང་ལམ་ཁ་ཧྲག་ཅིག་མཐོང་ནས་བསྡད་
དོ། །སྟོན་ པ་ གཤེགས་ ནས། ཀུན་ དགའ་ བོ་ ཅི་ སྡོད། འདི་ ནི་ བཤུལ་ ཁ་ ཧྲག་
ལགས་ཏེ། ལམ་ འདི་ནི་དྲང་ལ་སེང་གེའི་ འཇིགས་ པ་དང་བཅས་ལ། འདི་ནི་
འཁྱོག་ལ་བདེ་བ་ལགས་ན་གང་ནས་བཞུད། དྲང་པོ་ནས་སོངས་ཤིག །དེ་བཞིན་
གཤེགས་པ་སེང་གེའི་འཇིགས་པ་དང་བྲལ་བ་ཡིན་ནོ། །དེ་ནས་ལམ་དྲང་པོ་ནས་
གཤེགས་ཏེ་རི་བྲག་ཅིག་ཏུ་བྱོན་པ་དང༌། དེ་ནས་བྱིས་པ་ཁྱེའུ་གཉིས་ལམ་དུ་
འོངས་ཏེ་རྩེ་ཞིང་། གཅིག་གི་ལག་ན་རྔ་པ་ཊ་ཧ་ཐོགས། གཅིག་ཤོས་ཀྱི་ལག་ན་
གཞུ་ ཐོགས་ པ་ དེ་ གཉིས་ ཀྱིས་ སྟོན་ པ་མཐོང་ནས། བཅོམ་ ལྡན་ འདས། ཚུར་
གཤེགས། བྱོན་ པ་ ལེགས་ སོ། །འཇིགས་ པ་ དང༌ བཅས་ པའི་ ལམ་ དུ་ གར་
གཤེགས། འོན་ཀྱང་མི་བསྙེངས་སུ་གསོལ། བདག་ཅག་གཉིས་ཀྱིས་བཅོམ་ལྡན་
འདས་ཀྱི་བསེལ་བགྱིའོ་ཞེས་ཟེར་ནས་གཅིག་གིས་རྔ་བརྡུངས། གཅིག་གིས་གཞུ་
བདུངས་ཏེ་སྟོན་པའི་མདུན་ནས་འགྲོ་བ་དང༌། ཁྱེའུ་འདི་གཉིས་ཀྱིས་དགེ་བའི་རྩ་
བ་ བསྐྱེད་ དོ་ སྙམ་ དུ་ དགོངས་ ནས། ཁྱེའུ་ གཉིས་ ཕྱིར་ ལོག་ ཅིག །དེ་ བཞིན་
གཤེགས་པ་སེང་གེའི་འཇིགས་པ་དང་བྲལ་བ་ཡིན་ནོ་ཞེས་གསུངས་པ་ལྟ་བུའོ། །
རད་རོད་ཅན་དུ་གཟིམ་མལ་མཛད་པ་ནི། འདུལ་བ་ལུང་ལས། སྟོན་པ་འཁོར་
བཅས་ལྗོངས་རྒྱུ་བར་བྱོན་པའི་ཚེ་འབྲོག་གནས་ཀྱི་ཚལ་ན་བཞུགས་སོ། །དེ་
འབབ་ཆུ་དང་ཉེ་བས་གྲང་ཞིང་རླུང་ལྡང་བས་སྟོན་པས་ཐུན་དང་པོ་ལ་མཐང་གོས་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གསོལ། བར་པ་ལ་བླ་གོས་གསོལ། ཐུན་ཐ་མ་ལ་ཀུན་དགའ་བོ། ང་ལ་སྣམ་སྦྱར་
གཡོགས་ཤིག །དེས་ ལག་པ་གཉིས་བཀྲུས་ནས། སྟོན་པའི་སྟེང་དུ་སྣམ་སྦྱར་
གཡོགས་སོ། །སང་ནམ་ལངས་པ་ན། སྐྱིད་པའི་མཆོག་ནི་ང་ཡིན་ཏེ། །ང་ཡང་
ཆོས་གོས་གསུམ་གྱིས་འཚོ་ན། །དགེ་སློང་རྣམས་ལྟ་ཅི་སྨོས། དེ་ལྟ་བས་ན། དགེ་
སློང་རྣམས་ཀྱིས་དྲས་པའི་ཆོས་གོས་གསུམ་བཅང་བར་བྱའོ། །ཞེས་གསུངས་པ་
ལྟ་བུའོ། །ལྷ་དང་བཅས་པའི་འཇིག་རྟེན་གྱི་མཆོད་ཡུལ་གཙོ་བོར་གྱུར་ཀྱང་ཐ་
མལ་པ་ལྟར་མཛད་པ་དང་། སྐད་དང་ཆ་ལུགས་བསྒྱུར་བ་ནི། རྒྱལ་པོ་ཀ་པི་ན་
འདུལ་བའི་ཕྱིར་དུ་འཁོར་ལོས་བསྒྱུར་བའི་ཆ་ལུགས་སུ་བསྟན་པ་སྔར་བཤད་པ་
ལྟར་ དང༌། རྒྱལ་ཆེན་བཞི་ འདུལ་ བའི་ ཕྱིར་ དུ་ སོ་ སོའི་ སྐད་ དང་ མཐུན་ པར་
གསུངས་པ་ལྟ་བུའོ། །ཡང་སྟོན་པ་ཐུགས་རྗེ་ཅན་འདི་ལ་བདག་ཉིད་མཐོ་བར་
རློམ་པའི་ཁེངས་པའི་དྲི་ཙམ་ཡང་མེད་པར་ནད་པ་ཉམ་ཐག་པའི་ནད་གཡོག་གི་
ཚུལ་ཡང་མཛད་དེ། འདུལ་བ་ལུང་ལས། སྟོན་པས་གཙུག་ལག་ཁང་རྒྱུ་བར་བྱོན་
ཏེ། གཙུག་ལག་ཁང་རྣམས་གཟིགས་པས་དེ་ན་དགེ་སློང་ནད་ཚབ་ཆེ་བ་ཤེས་པ་
ཆུང་བ་གཅིན་དང་ངན་སྐྱུགས་ཀྱི་ནང་དུ་ནུབ་པ་ཞིག་གིས་སྟོན་པ་མཐོང་ནས།
བཅོམ་ལྡན་འདས། བདག་ལ་མགོན་མ་མཆིས་ཞེས་སྐད་ངན་བཏོན་པ་དང་། ང་
ཁམས་གསུམ་གྱི་མགོན་པོའི་རྗེས་སུ་ཁྱོད་རབ་ཏུ་བྱུང་ན། ཅིའི་ཕྱིར། བཅོམ་ལྡན་
འདས། བདག་ལ་མགོན་མ་མཆིས་སོ་ཞེས་ངུ་སྐད་འདོན། བདག་ལ་ཚངས་པ་
མཚུངས་པར་སྤྱོད་པ་འགའ་ཡང་རིམ་གྲོ་བགྱིད་པའམ་ལྟ་བ་མ་མཆིས་སོ། ཁྱོད་
ཀྱིས་ཚངས་པ་མཚུངས་པར་སྤྱོད་པ་འགའ་ལ་རིམ་གྲོ་དང་བལྟས་པ་ཡོད་དམ།
མ་མཆིས་སོ། །དེ་ན་ཁྱོད་འདི་ལྟ་བར་གྱུར་ཏོ། །སྟོན་པས། ཀྱེ་མ་ལྷའི་དབང་པོ་
- 416 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བརྒྱ་བྱིན་གྱིས་མཚོ་ཆེན་པོ་མ་དྲོས་པ་ནས་ཆུ་ཁྱེར་ཏེ་འོང་ཞིང་། རི་སྤོས་ངད་ལྡང་
ལས་ས་ཁྱེར་ཏེ་འོང་བར་གྱུར་ཅིག་ཅེས་འཇིག་རྟེན་པའི་ཐུགས་བསྐྱེད་པ་ཙམ་
གྱིས་བརྒྱ་བྱིན་གྱིས་མ་དྲོས་པ་ནས་ཡན་ལག་བརྒྱད་དང་ལྡན་པའི་ཆུས་གསེར་གྱི་
རིལ་བ་བཀང་། རི་སྤོས་ངད་ལྡང་ལས་ས་བླངས་ནས་མྱུར་བར་སྟོན་པའི་སྤྱན་
སྔར་ འོངས་ཏེ་འདི་ སྐད་ཅེས་གསོལ་ཏོ། །བཅོམ་ལྡན་འདས་བཞུགས་ཤིག །
དེའི་རིམ་གྲོ་བདག་གིས་བགྱིའོ། །ཀོའུ་ཤི་ཀ་འདི་ཁྱོད་ཀྱི་ཕྱིར་རབ་ཏུ་བྱུང་བ་མ་
ཡིན་གྱི། ངའི་ ཕྱིར་ཡིན་ནོ། །གཞན་ཡང་ཁྱོད་ཀྱིས་འདི་སྔོན་མ་མཐོང་ལ། ལྷ་
རྣམས་ནི་གཙང་སྦྲ་ལ་དགའ་བ་ཡིན་པ་འདུག་ཅིག །ངས་འདིའི་རིམ་གྲོ་བྱའོ། །
དེ་ནས་སྟོན་པས་ན་བཟའ་ཆོས་གོས་བརྗེས་ནས། ཕྱག་བསོད་ནམས་བརྒྱ་ཕྲག་
དུ་མས་བསྒྲུབས་པ་སྐྲག་པ་རྣམས་དབུགས་འབྱིན་པར་མཛད་པས་དགེ་སློང་དེ་
བཟུང་སྟེ། གཅིན་དང་ངན་ སྐྱུགས་ལས་ཕྱུང་ནས་མཐའ་ཞིག་ཏུ་བཞག །སྙུག་
གུའི་ཚལ་པས་བཞར། ས་དཀར་པོས་དྲིལ་ཕྱིས་བྱས་ཏེ་བཀྲུས་སོ། །དེ་ནས་སྐྱིལ་
མོ་ཀྲུང་འཆར་བཅུག་སྟེ། དེའི་ཆོས་གོས་རྣམས་བཀྲུས། ཕྱོགས་དེ་ལའང་བའི་ལྕི་
བ་འཇམ་པོའི་བྱུག་པ་མཛད་དོ། །དེ་ནས་ཕྱག་དང་ཞབས་བསིལ་ཏེ་བརྒྱ་བྱིན་ལ་
ནད་པ་ལ་རིམ་གྲོ་བྱ་བའི་ཆོས་བསྟན་ནས། གཙུག་ལག་ཁང་དུ་ཞུགས་སོ། །ཀུན་
དགའ་བོས་བསོད་སྙོམས་ཀྱི་སྐུ་སྐལ་ཁྱེར་ཏེ་སྤྱན་སྔར་སོང་བ་དང་། ཅི་དགེ་སློང་
གི་དགེ་འདུན་ཁ་ཟས་བསོད་པས་ལེགས་པར་ཚིམ་པར་བྱས་སམ། བཙུན་པ། དེ་
བཞིན་དུ་དགེ་སློང་གི་དགེ་འདུན་ཞལ་ཟས་བསོད་པས་ལེགས་པར་ཚིམ་པར་
བགྱིས་ ལགས་སོ། །དེ་ནས་ སྟོན་ པས་ བསོད་སྙོམས་ ཀྱི་ཕྱེད་བཞེས་ཏེ། ཀུན་
དགའ་བོ་སོང་ལ་གཙུག་ལག་ཁང་ཆེ་གེ་མོ་ན་དགེ་སློང་ནད་ཚབ་ཆེ་བ་ཞིག་ཡོད་
417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པ་དེ་ལ་བསོད་སྙོམས་ཕྱེད་པོ་འདི་ཁྱེར་ལ་འདི་སྐད་ཅེས། ཁྱོད་ཀྱི་རིམ་གྲོ་སྟོན་པ་
ཉིད་ཀྱིས་མཛད་དེ། བསོད་སྙོམས་ཀྱི་ཕྱེད་ཀྱི་བགོ་བཤའ་ཡང་མཛད་དོ་ཞེས་
གྱིས་ཤིག །བཙུན་པ། བཀའ་བཞིན་དུ་འཚལ་ཞེས་དེ་ལ་བསོད་སྙོམས་བྱིན་ནས་
དེ་སྐད་སྨྲས་སོ། །དེ་ནས་དགེ་སློང་དེ་འདི་སྙམ་དུ་བདག་ནི་ཁམས་གསུམ་གྱི་བླ་
མ་ཉིད་ཀྱིས་རིམ་གྲོ་མཛད་དེ་བསོད་སྙོམས་ཕྱེད་ཀྱང་གནང་གིས། བདག་དད་
པས་བྱིན་པ་ལོངས་སྤྱད་ནས་ལེ་ལོས་དུས་འདའ་བ་མི་རིགས་སོ་སྙམ་ནས་ནམ་
གྱི་ཆ་སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པར་བྱས་པས་དགྲ་
བཅོམ་པ་ཐོབ་བོ། །ཞེས་གསུངས་པ་ལྟ་བུ་དང་། སེམས་ཅན་ང་རྒྱལ་ཅན་འགའ་
ཞིག་འདུལ་བའི་ཕྱིར་བྲན་བཞིན་དུ་བསྐོར་བར་བསྒྲིམས་པའང་མཛད་དེ། འདུལ་
བ་ལུང་ལས། སྟོན་པ་འབྲོག་གནས་སུ་བྱོན་ནས་གནོད་སྦྱིན་འབྲོག་གནས་གང་
དུ་གནས་པའི་ས་དེར་མཚན་མོ་གནས་པར་ཞལ་གྱིས་བཞེས་སོ། །དེའི་ཚེ་འབྲོག་
གནས་གནོད་སྦྱིན་རྣམས་ཀྱི་འདུ་སར་སོང་བ་དང་གནོད་སྦྱིན་བོང་བུ་པས་སྟོན་པ་
འབྲོག་ གནས་ སུ་ བཞུགས་ པ་ མཐོང་ ནས་ འབྲོག་ གནས་ ལ་ སྨྲས་ པ། ཁྱོད་ ཀྱི་
གནས་ སུ་ སྟོན་པ་མཚན་མོ་གནས་ པར་ ཞལ་གྱིས་བཞེས་ པ་ དེ་ནི་ ཁྱོད་ ཀྱིས་
ལེགས་པར་རྙེད་དོ། །མིར་གྱུར་པའང་བདག་གི་གནས་སུ་མཚན་མོ་གནས་སམ།
དེ་བཞིན་ཏེ། ཡང་དག་པར་རྫོགས་པའི་སངས་རྒྱས་སོ། །དེ་སངས་རྒྱས་ཡིན་
མིན་ད་བལྟའོ་ཞེས་རང་གི་གནས་སུ་སོང་ནས་སྟོན་པ་ལ། དགེ་སྦྱོང་། ཕྱིར་བྱུང་
ཞིག །སྟོན་པས་འདི་གཞན་གྱིས་ཡོངས་སུ་བཟུང་བའོ་སྙམ་དུ་དགོངས་ནས་ཕྱིར་
བྱུང་ངོ༌། །དགེ་སྦྱོང་བཞུགས་ཤིག །སྟོན་པ་རྒྱགས་པ་དང་ང་རྒྱལ་བཅོམ་པས་
བཞུགས་སོ། །ལན་གསུམ་གྱི་བར་དུ་དེ་ལྟར་བྱས་སོ། །འབྲོག་གནས་ཀྱིས་ཀྱང་།
- 418 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དགེ་སྦྱོང་། ཕྱིར་བྱུང་ཞིག །སྟོན་པས། ཁྱོད་ཀྱིས་ང་ལན་གསུམ་གྱི་བར་དུ་གནས་
སུ་སྤྱན་དྲངས་པས་ད་ནི་མི་འབྱུང་ངོ༌། །དེའི་ཕྱིར་ཁྱོད་ལ་དྲི་བ་འདྲི་ཡི། ལན་གྱིས་
ཁོ་བོའི་སེམས་རངས་ན་ལེགས། སེམས་མ་རངས་ན་ཁྱོད་ཀྱི་སེམས་གཡེངས་
པའམ། སྙིང་དགས་པའམ། ཁ་ནས་ཁྲག་ཚ་བ་སྐྱུག་པའམ། ལག་པ་ནས་བཟུང་
སྟེ་ཆུ་ཀླུང་སྐལ་ལྡན་ཤིང་རྟའི་ཕར་འགྲམ་དུ་འཕང་ངོ༌། །སྟོན་པས། ངས་འཇིག་
རྟེན་ལྷ་དང་བཅས་པའི་ནང་ན་དེ་བཞིན་གཤེགས་པའི་སེམས་གཡེངས་པ་ལ་
སོགས་པ་བྱེད་ནུས་པ་མ་མཐོང་གི །ཅི་འདོད་པ་ཞུས་ཤིག །དེས། འདི་ན་སྐྱེས་
བུའི་ནོར་མཆོག་གང་། །ཅི་ཞིག་ལེགས་སྤྱད་བདེ་སྤྱོད་འགྱུར། །རོ་རྣམས་ནང་ན་
མངར་ མཆོག་ གང་། །ཇི་ ལྟར་ འཚོ་ན་ འཚོ་མཆོག་ བསྟན། །སྟོན་ པས། དད་ པ་
སྐྱེས་བུའི་ནོར་མཆོག་ཡིན། །ཆོས་ལ་ལེགས་སྤྱད་བདེ་སྤྱོད་འགྱུར། །བདེན་པའི་
རོ་རྣམས་མངར་མཆོག་ཡིན། །ཤེས་པས་ འཚོ་ན་འཚོ་མཆོག་བསྟན། དེས། ཇི་
ལྟར་ གྲགས་དང་ལྡན་པར་འགྱུར། །ལོངས་སྤྱོད་ལྡན་པར་ ཇི་ལྟར་འགྱུར། །ཇི་
ལྟར་སྙན་པ་ཐོབ་འགྱུར་ཞིང་། །མཛའ་བཤེས་ ཇི་ ལྟར་ རྙེད་པར་ འགྱུར། །སྟོན་
པས། ཚུལ་ཁྲིམས་ཀྱིས་ནི་གྲགས་ལྡན་འགྱུར། །སྦྱིན་པས་ལོངས་སྤྱོད་ལྡན་པར་
འགྱུར། །བདེན་པས་སྙན་པ་ཐོབ་འགྱུར་ཏེ། །སྙིང་ རྗེས་མཛའ་བཤེས་རྙེད་པར་
འགྱུར། །ཞེས་སོགས་གསུངས་ནས་གནོད་སྦྱིན་འབྲོག་གནས་བཏུལ་ཏེ་བསླབ་
པའི་གཞི་ལ་བཀོད་པར་གསུངས་པ་ལྟར་རོ། །དེ་ལྟར་གདུལ་བྱའི་དོན་དུ་མཛད་
པ་སྣ་ཚོགས་མཛད་ཀྱང་མགོན་པོ་ཐུགས་རྗེ་ཅན་ཁྱོད་དུས་རྟག་ཏུ་བདག་ཉིད་ལ་
དབང་བཅུ་དང་སྟོབས་བཅུ་མངའ་བ་མ་མཆིས་པ་མ་ལགས་ཀྱི། གདུལ་བྱའི་དོན་
དུ་གང་ལ་གང་འདུལ་གྱི་སྤྲུལ་པ་བསྟན་པར་མཛད་པ་ཉིད་དོ། །ཡང་སྟོན་པ་
419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཐུགས་རྗེ་ཅན་ཁྱོད་ལ་དུས་དང་གནས་སྐབས་གང་དང་གང་དུ་ཡང་གདུལ་བྱ་སུ་
ཞིག་གིས་ཇི་སྐད་བསྐུལ་ཡང་མི་བོར་བར་རྗེས་སུ་འཛིན་པར་མཛད་དེ། རྒྱལ་བ་
རང་ཉིད་ཀྱི་སྒྲུབ་པ་སྟེ་མཛད་པ་བཟང་པོ་དབུགས་ ཕྱི་ནང་དུ་རྒྱུ་བ་ཚུན་ཆད་
སེམས་ཅན་ གྱི་དོན་ཁོ་ནར་མཛད་ པ་ལས་ནམ་ཡང་འདའ་བར་འགྱུར་བ་མ་
མཆིས་སོ། །གཞུང་འདིའི། སྐུ་ངས་བརྡོ་དང་གཅམ་ཚུལ་དང་། །ཞེས་པ་འདི་ཡང་
བསྒྱུར་ཤིན་ཏུ་དཀའ་བ་དེང་སང་གི་སྐད་ལ་དོན་སྦྱོར་དཀའ་བ་ཞིག་སྣང་སྟེ་སློབ་
དཔོན་དགའ་བྱེད་སྙན་པས་སྐུ་ངས་ཞེས་པ་བསྙེན་བཀུར་མ་ཡིན་པ་བྱེད་པའི་དོན་
ལ་བཤད། བརྡོ་དང་གཅམ་ཞེས་པ་ལ་བཤད་པ་མ་བྱུང་། གཞུང་སྔ་ཕྱི་འདི་དག་
ཕལ་ཆེར་འདུལ་བ་ལུང་གི་གླེང་གཞི་དང་སྦྱར་བ་ཉིད་དུ་སྣང་བས་དོན་གྱི་འབྲེལ་
གཞིགས་ན་ཐུབ་པའི་དབང་པོ་ལ་བྲམ་ཟེ་ཞིག་དང་དེའི་བུ་མོ་ཞིག་གིས་ཐ་མལ་
པར་བཟུང་ནས་འདོད་ཆགས་ཀྱི་བསམ་པས་བསླུ་བྲིད་དང་གཞོགས་ལྟས་བྱས་
པའི་ཚུལ་ཞིག་འབྱུང་བ་དེ་ལྟ་བུའི་དོན་ཡིན་ནམ་སྙམ་སྟེ། དེ་ནི་འདུལ་བ་ལུང་
ལས། སྣ་ཚོགས་འདུལ་ན་ཀུན་ཏུ་རྒྱུ་མ་དུ་ལ་ཆུང་མ་བུར་མ་ཞེས་བྱ་བ་ཡོད་པ་
ལས་བུ་མོ་གཟུགས་བཟང་བ་དེའི་རུས་པ་ཤིན་ཏུ་ཕྲ་བ་དཔེ་མེད་པ་ཞིག་བཙས་
ནས། དཔེ་མེད་མ་ཞེས་ མིང་ བཏགས་སོ། །དེ་ཆེན་མོར་ གྱུར་ པ་ དང་ མ་དུས་
བསམ་པ། བདག་གི་བུ་མོ་འདི་འདི་དང་གཟུགས་མཉམ་པའམ་ལྷག་པ་ལ་སྦྱིན་
ནོ་སྙམ་མོ། །དེའི་སྐབས་སུ་སྟོན་པ་སྣ་ཚོགས་འདུལ་དུ་བྱོན་ནས་སྒྲ་མི་སྙན་གྱི་
གྲོང་རྡལ་དུ་བཞུགས་པ་དང་ཀུན་ཏུ་རྒྱུ་མ་དུས་མཐོང་ནས་དགའ་བ་སྐྱེས་ཏེ།
དགེ་སྦྱོང་འདི་ལྟ་བུ་འཛམ་བུའི་གླིང་མཐའ་དག་གི་བདག་པོར་འོས་ན་དཔེ་མེད་
མའི་བདག་པོར་ལྟ་ཅི་སྨོས་སྙམ་ནས་ཁྱིམ་དུ་སོང་སྟེ་ཆུང་མ་ལ། ངས་བུ་མོའི་མག་
- 420 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
པ་རྙེད་ཀྱིས་རྒྱན་གྱིས་ཤིག །དཔེ་མེད་མ་བྱིན་ནོ། །སུ་ལ་སྦྱིན། དགེ་སྦྱོང་གོའུ་ཏ་
མ་ལའོ། །ཇི་ལྟར་འདོང་ངོ་ཞེས་དེ་མ་དུ་དང་ལྷན་ཅིག་འཕགས་པ་དང་ལམ་དུ་དེ་
ལ་དྲན་པ་སྐྱེས་ནས། བྲམ་ཟེ་བདག་གིས་དྲང་སྲོང་ཆེན་པོ་དེ། །སྣ་ཚོགས་འདུལ་
དུ་ བསོད་སྙོམས་ ཞུགས་མཐོང་ནས། །དེས་མནན་ ས་ ཕྱོགས་མཐོན་པོ་དམའ་
འགྱུར་ཞིང་། །བཏེག་ན་དམའ་བའང་མཐོན་པོ་ཉིད་དུ་འགྱུར། ཁྱིམ་ཐབ་དེ་ནི་
གཞོན་ནུ་མི་བསྟེན་གྱིས། །ཕྱིར་ལྡོག་རང་གི་སྡུམ་པ་ཉིད་དུ་འདོད། །དེས་ཀྱང་།
ཀྱེ་མ་བུར་མ་བཀྲ་མི་ཤེས་པ་ཁྱོད། །བཀྲ་ཤིས་དུས་སུ་བཀྲ་ཤིས་མ་ཡིན་སྨྲ། །
གལ་ཏེ་བརྟུལ་ཞུགས་ཐབས་ཀྱིས་བླངས་གྱུར་ན། །དེ་ནི་ཕྱིར་ཡང་འདོད་ཡོན་
བསྟེན་པར་འགྱུར། །དེས་དཔེ་མེད་མ་རྒྱན་གྱིས་བརྒྱན་ནས་འཕགས་པ་དང༌།
སྟོན་པ་ནགས་ཁྲོད་གཞན་ཞིག་ཏུ་གཤེགས་སོ། །མ་དུས་སྟོན་པའི་སྙན་རྩ་བཏིང་
བ་མཐོང་ནས་ཆུང་མ་ལ། འདི་ནི་མག་པའི་སྟན་རྩྭ་བཏིང་བ་ཡིན་ནོ། །ཆུང་མས། །
ཆགས་པར་གྱུར་པའི་མལ་ནི་འཁྲུགས་པར་འགྱུར། །སྡང་བའི་མལ་ནི་གྱ་ཚོམ་
བུར་མར་འགྱུར། །རྨོངས་པའི་མལ་ནི་རྐང་པའི་མཐར་འགྲོ་འགྱུར། །འདི་ནི་ཤིན་
ཏུ་ཆགས་བྲལ་གནས་ཡིན་ཏེ། ཁྱིམ་ཐབ་དེ་ནི་གཞོན་ནུ་མི་བསྟེན་གྱིས། །ཕྱིར་
ལྡོག་རང་གི་སྡུམ་པ་ཉིད་དུ་འདོད། །མ་དུས་སྟོན་པའི་ཞབས་རྗེས་མཐོང་ནས།
འདི་ནི་མག་པའི་རྗེས་ཡིན་ནོ། །ཆུང་མས། སྐྱེས་བུ་ཆགས་པའི་རྗེས་ནི་གསལ་མི་
འགྱུར། །ཞེ་སྡང་ལྡན་པའི་རྗེས་ནི་ཟབ་པ་ཡིན། །རྨོངས་པར་གྱུར་པའི་རྗེས་ནི་
ནོགས་པར་འགྱུར། །ཤིན་ཏུ་ཆགས་བྲལ་རྗེས་ནི་འདི་འདྲ་སྟེ། ཁྱིམ་ཐབ་དེ་ནི་
སོགས། མ་དུས་སྟོན་པའི་གསུང་སྩལ་བའི་སྒྲ་ཐོས་ནས། འདི་ནི་མག་པའི་སྐད་
ཡིན་ནོ། །ཆུང་མས། ཆགས་པའི་མི་ཡི་སྐད་ནི་ངར་ངར་པོ། །སྡང་བའི་མི་ཡི་སྐད་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ནི་རྩུབ་པ་ཡིན། །རྨོངས་པའི་མི་ཡི་སྐད་ནི་འཁྲུགས་པར་འགྱུར། །ཚངས་པའི་རྔ་
སྒྲ་འདི་ནི་སངས་རྒྱས་ཏེ། ཁྱིམ་ཐབ་དེ་ནི་སོགས། མ་དུས་ཐག་རིང་པོ་ནས་སྟོན་
པ་མཐོང་ནས། འདི་ནི་མག་པ་ལྟ་བ་ཡིན་ནོ། །ཆུང་མས། ཆགས་པའི་མི་ནི་རིག་
རིག་ལྟ་བར་བྱེད། །སྡང་བའི་མི་ནི་དུག་དྲག་སྦྲུལ་བཞིན་ལྟ། །རྨོངས་པའི་མི་ནི་
མུན་ཁྲོད་རྟོག་བཞིན་ལྟ། །ཤིན་ཏུ་ཆགས་བྲལ་གཉའ་ཤིང་ཙམ་དུ་ལྟ། ཁྱིམ་ཐབ་
དེ་ནི་སོགས། སྟོན་པ་འཆག་པ་མ་དུས་མཐོང་ནས། འདི་ནི་མག་པ་འཆག་པ་
ཡིན་ནོ། །ཆུང་མས། ཇི་ལྟར་འདི་སྤྱན་ཇི་ལྟར་གཟིགས་པ་དང་། །ཇི་ལྟར་འདི་སྐུ་
བཙུན་པར་གཤེགས་པ་དང་། །ཇི་ལྟར་འདི་ཡི་སྒྲོས་དང་ཞལ་དག་ནི། །རྡུལ་དང་
བྲལ་བ་ཉིད་དུ་སྣང་བ་ལས། ཁྱིམ་ཐབ་དེ་ནི་སོགས། དེ་ནས་མ་དུས་སྟོན་པ་ལ་
དཔེ་མེད་མ་ཕུལ་ནས། འདི་དང་ལྷན་ཅིག་དགྱེས་པར་མཛད་དུ་གསོལ། །སྟོན་
པས། དཔེ་མེད་མ་ལ་ཆགས་པའི་ཚིག་བརྗོད་ན་འདོད་ཆགས་ཀྱིས་གདུངས་ནས་
དུས་བྱེད་པར་དགོངས་ཏེ། བྲམ་ཟེ་ང་ཡིས་བདུད་ཀྱི་བུ་མོ་ནི། །སྲེད་མ་དགའ་
བྱེད་དེ་བཞིན་དགའ་མ་དག །ཕམ་བྱས་འདོད་པ་དག་ལ་ལན་འགའ་ཡང་། །ང་
ཡིས་འདུན་པའི་སེམས་བསྐྱེད་མ་གྱུར་པས། །བཤང་དང་གཅི་བས་གང་བ་འདི་
ལ་ནི། །རྐང་པས་རེག་པར་སྤྲོ་བའང་མི་སྐྱེད་དོ། །བཤང་བ་དང་གཅི་བ་ཞེས་པའི་
ཚིག་གིས་ཀུན་ཏུ་སྤྱད་པས་དཔེ་མེད་མ་ཡིད་མི་བདེ་ཞིང་། འདོད་ཆགས་ཀྱི་ཀུན་
དཀྲིས་མེད་པར་ཞེ་སྡང་གི་ཀུན་དཀྲིས་སྐྱེས་པས་རུས་པ་སྦོམ་ཞིང་མིག་གཉིས་
མཆིང་བུ་ལྟ་བུར་གྱུར་ཏོ། །ཞེས་གསུངས་ པ་ལྟ་བུའོ། །ཡང་ གཞུང་འདིའི་བྲན་
བཞིན་བསྐོར་བར་བསྒྲིམས་ཞེས་པ་འདི་ གཞུང་སྔ་ཕྱི་འབྲེལ་ནས་ཆད་པ་ལ་
འགྲེལ་དཀའ་བར་སྣང་སྟེ་མཁས་མཆོག་དཔའ་བོའི་གཞུང་རྣམས་གླིང་ཞིང་ཚིག་
422 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སྡུད་ཤིན་ཏུ་དམ་པས་བསྒྱུར་དཀའ་བ་འདི་རིགས་མང་དུ་སྣང་ལ། གཞུང་སྔ་ཕྱི་
གུང་བསྒྲིགས་ནས་ལེགས་ པར་དཔྱད་ན་འཇིག་རྟེན་འདི་ན་ བྲན་རྣམས་རང་
དབང་གང་ཡང་མེད་པར་བྱ་བ་ཐམས་ཅད་རྗེ་བོའི་ངག་བཞིན་དུ་བྱེད་དགོས་པ་
ལྟར་སྟོན་པ་ཐུགས་རྗེ་ཅན་ཡང་ཐུགས་རྗེའི་དབང་གིས་ཅི་མཛད་ཐམས་ཅད་
སེམས་ཅན་གྱི་དོན་ཁོ་ནར་མཛད་པ་ལས་རང་དོན་དུ་བྱེད་པའི་དབང་མེད་ལ།
སེམས་ཅན་གྱི་དོན་དུ་འགྱུར་ན་དམྱལ་བའི་མེ་ནང་དུའང་ངེས་པར་གཤེགས་པ་
སོགས་མཁའ་ཁྱབ་ཀྱི་སེམས་ཅན་རྣམས་ལ་གཟིགས་ནས་སེམས་ཅན་གྱི་དོན་དུ་
འགྱུར་བ་གང་བྱུང་ཡང་དེ་ལ་སྐད་ཅིག་ཀྱང་གཡེལ་བ་མེད་ཅེས་ཐུབ་པའི་དབང་
པོ་ལ་ཐུགས་རྗེ་ཆེན་པོའི་སྒོ་ནས་བསྟོད་པ་ལ་དཔེ་དོན་སྦྱར་བའི་རྒྱན་ཚིག་སྡུད་
ཤིན་ཏུ་དམ་པ་ཞིག་མཛད་པར་མངོན་ནོ། །
གསུམ་པ་སྟོན་པ་ཐུབ་པའི་དབང་པོ་ལ་གནོད་བྱེད་རྣམས་ལ་ཕན་པ་
མཛད་པའི་ཚུལ་ལ་བསྟོད་པ་ནི། ཇི་ལྟར་ཁྱོད་ནི་གནོད་བགྱིད་ལ། །ཕན་པ་ལྷུར་
མཛད་དེ་ལྟ་བུར། །སྐྱེ་བོ་དག་ནི་ཕན་བགྱིད་ལའང་། །ཕན་པ་དེ་ལྟར་ལྷུར་མི་
བགྱིད། ཁྱོད་ནི་གནོད་བགྱིད་དགྲ་བོ་ལ། །ཕན་པ་མཛད་པའི་བཤེས་ལགས་
ཏེ། །རྟག་ཏུ་སྐྱོན་དག་འཚོལ་བ་ལ། །ཡོན་ཏན་འབའ་ཞིག་འཚོལ་བ་ལགས། །
ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ནི་འགྲོ་བ་མཐའ་དག་ལ་
ཐུགས་བརྩེ་ཞིང་ཐ་ན་རང་ལ་གནོད་པ་བགྱིད་པའི་འགྲོ་བ་རྣམས་ལའང་ཇི་ལྟར་
མ་བུ་གཅིག་པ་ལ་བརྩེ་བས་ཕན་འདོགས་པ་དེ་ལྟར་བརྩེ་བས་ཕན་པ་ལྷུར་མཛད་
པ་དེ་ལྟ་བུ་སྐྱེ་བོ་ཕལ་པ་དག་ནི་རང་ལ་ཕན་པ་བགྱིད་པའི་ཕ་དང་མ་དག་ལའང་
ཐུབ་པས་གནོད་བྱེད་ལ་ཕན་པ་བགྱིད་པ་དེ་ལྟར་ཕན་པ་ལྷུར་མི་བགྱིད་དོ། །སྐྱེ་
- 423 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བོ་ཕལ་པ་དག་ཕ་མ་སོགས་ལ་ཚེ་འདིའི་ཟས་གོས་རྙེད་པའི་ཐབས་དང་ནད་
གཡོག་སོགས་ཚེ་འདིར་བདེ་བའི་ཐབས་ཙམ་ཞིག་བྱེད་ཀྱིས་འཇིག་རྟེན་ཕྱི་མར་
ཕན་པའི་ཐབས་མི་བྱེད་པར་མ་ཟད་རྨོངས་ནས་འཇིག་རྟེན་ཕྱི་མར་གནོད་པའི་
ལས་འབའ་ཞིག་བྱེད་དེ་ནོར་ལོངས་སྤྱོད་ལ་ཆགས་པས་གསོག་རུམ་སོགས་སེར་
སྣ་ལ་སྦྱོར་བ་དང་། དགྲ་བོ་ལ་གནོད་པ་ཅི་འཁྱོལ་བྱེད་པ་སོགས་དམྱལ་བར་སྐྱེ་
བའི་ལས་ངན་སྣ་ཚོགས་ལ་སྦྱོར་བར་བྱེད། རང་ཡང་འཁོར་བ་དང་ངན་སོང་ལ་
སྐྱོ་བ་ཅུང་ཟད་ཀྱང་མེད་ཅིང་འཁོར་བ་དང་ངན་སོང་ལས་ཐར་བའི་ཐབས་མི་
ཤེས་ན་ཕ་མ་སོགས་གཉེན་རྣམས་འཁོར་བ་དང་ངན་སོང་ལས་ཐར་པའི་ཐབས་
བྱེད་ག་ལ་ནུས། དེས་ན་སྟོན་པ་ཐུགས་རྗེ་ཅན་གྱིས་གནོད་བྱེད་རྣམས་ལ་ཕན་པ་
མཛད་པའི་ཆ་ཙམ་ཡང་ཐ་མལ་པ་དག་གིས་རང་རང་གི་ཕ་མ་ལ་ཕན་པ་བྱེད་མི་
ནུས་སོ། །དེས་ན་སྟོན་པ་ཐུགས་རྗེ་ཅན་ཁྱོད་ནི་གནོད་པ་བགྱིད་པའི་དགྲ་བོ་ལ་
ཕན་པ་མཛད་པའི་མཛའ་བཤེས་ལགས་ཏེ་རྟག་ཏུ་སྐྱོན་ཚོལ་བ་དག་ལ་ཡོན་ཏན་
འབའ་ཞིག་ཚོལ་བ་ལགས་སོ། །
བཞི་པ་སྟོན་པ་ཐུབ་པའི་དབང་པོ་ལ་གནོད་བྱེད་རྣམས་ཀྱིས་གནོད་པ་བྱ་
མི་ནུས་པའི་ཚུལ་བསྟོད་པ་ནི། ཁྱོད་ནི་གང་ན་དུག་བཅས་ཤིང་། །ཞུགས་དང་
བཅས་ པར་ སྤྱན་དྲངས་ པ། །དེར་ནི་བརྩེར་བཅས་ གཤེགས་ པ་དང༌། ཁྱོད་ལ་
བདུད་རྩི་ཅན་དུ་གྱུར། །བཟོད་པས་མི་སྙན་བརྗོད་པ་དང༌། །འཁུ་བ་དག་ནི་བདེ་
ལེགས་ ཀྱིས། །མི་ སྙན་ སྨྲ་ ལ་ བདེན་ པས་ ཏེ། ཁྱོད་ ཀྱིས་ སྣང་ བ་ བྱམས་ པས་
བཏུལ། །ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་ནི་སྒྲིབ་གཉིས་
བག་ཆགས་དང་བཅས་པ་རྩ་བ་ནས་སྤངས་པས་སྐུ་གསུང་ཐུགས་ལ་གནོད་པ་
- 424 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དང་ཡིད་དུ་མི་འོང་བ་འབྱུང་བའི་རྒྱུ་མེད་པས་གནོད་བྱེད་གང་གིས་ཀྱང་མི་ཚུགས་
ཏེ། གང་ན་དུག་བཅས་ཀྱི་ཟས་བཤམས་ཤིང་ཞུགས་ཏེ་མེ་འབར་བའི་འོབས་དང་
བཅས་པར་སྤྱན་དྲངས་པ་དེར་གདུལ་བྱ་འདུལ་བའི་དགོས་པ་གཟིགས་ནས་བརྩེ་
བར་བཅས་པས་གཤེགས་པ་དང་། ཐུབ་པ་ཁྱོད་ལ་དུག་ཅན་གྱི་ཟས་བདུད་རྩི་
ཅན་དུ་གྱུར་པར་འདུལ་བ་ལུང་ལས་གསུངས་པ་ལྟར་རོ། །དེ་ལ་དུག་ཅན་གྱི་ཟས་
བདུད་རྩི་ཅན་དུ་གྱུར་པ་དང༌། མེའི་འོབས་ཀྱི་སྟེང་ལ་གཤེགས་ཀྱང་གནོད་པར་
མ་ནུས་པ་ནི། འདུལ་བ་ལུང་ལས། རྒྱལ་པོའི་ཁབ་ན་ཁྱིམ་བདག་མེ་སྐྱེས་ཀྱི་སྲིང་
མོའི་ ཁྱོ། གཅེར་བུ་ པའི་ དགེ་བསྙེན་ དཔལ་ སྦེད་ ཅེས་ པ་ ཡོད་ པ་ དེ་ ལ། ཁྱིམ་
བདག་མེ་སྐྱེས་དད་པ་ཅན་དེས་དཔལ་སྦེད་འདི་དགེ་འདུན་ལ་ཡོན་དབུལ་དུ་
གཞུག་གོ་སྙམ་ནས། དེས་དེ་ལ། དཔལ་སྦེད་དགེ་འདུན་ལ་མཆོད་པ་དང༌། ཡོན་
ཕུལ་ཅིག་དང་། བསོད་ནམས་སུ་འགྱུར་རོ་ཞེས་སྨྲས་སོ། །དེས་སྨྲས་པ། ངས་
ཀྱང་དགེ་འདུན་ལ་མཆོད་ཅིང་ཡོན་དབུལ་བར་བྱ་ཡི། ཁྱོད་ཀྱིས་ཀྱང་གང་པོ་
སོགས་ལ་བཤོས་གསོལ་ཅིག །མེ་སྐྱེས་ཀྱིས་བསམ་པ། ཁས་མ་བླངས་ན་དཔལ་
སྦེད་ཀྱིས་དགེ་འདུན་ལ་མཆོད་པའི་བར་ཆད་དུ་འགྱུར་ན། སེམས་ཅན་ཐམས་
ཅད་ལ་སྦྱིན་པ་ལ་ཉེས་པ་མེད་ཀྱི་སྙམ་ནས་ཟས་སྦྱིན་པར་ཁས་བླངས་པས།
དཔལ་སྦེད་ཀྱི་བསམ་པ་ལ་ངས་དང་པོར་སངས་རྒྱས་ལ་སོགས་པ་ལ་གསོལ་ན།།
མེ་སྐྱེས་ཀྱིས་ཕྱིས་ཟས་མི་སྦྱིན་གྱིས། མེ་སྐྱེས་ཀྱིས་གང་པོ་སོགས་ལ་སྔར་བཤོས་
གསལ་ན་ངས་ཕྱིས་ཟས་སྦྱིན་ནོ་སྙམ་ནས། མེ་སྐྱེས་ལ་ཁྱོད་ཀྱིས་དང་པོར་གང་པོ་
སོགས་ལ་ཟས་བྱིན་ཅིག །ངས་ཕྱིས་དགེ་སྦྱོང་གོའུ་ཏ་མ་དགེ་འདུན་དང་བཅས་
པ་ལ་ཟས་སྦྱིན་ནོ། །དེས་ཁས་བླངས་ནས་གང་པོའི་གནས་སུ་སོང་སྟེ་ཁྱོད་སང་
- 425 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཅེར་བུ་བ་མང་པོ་དང་ལྷན་ཅིག་བདག་གི་ཁྱིམ་དུ་བཤོས་གསོལ་གྱིས། ཁས་
ལོངས་ཤིག །གང་པོས་བསམ་པ། འདི་ནི་གོར་མ་ཆག་པར་དགེ་སྦྱོང་གོའུ་ཏ་མ་
ལ་སུན་ནས། བདག་ལ་དད་དོ་བསམས་ཏེ་ཁས་བླངས་སོ། །སང་མེ་སྐྱེས་ཀྱི་ཁང་
པར་ཆས་པ་དང་། དཔལ་སྦེད་ཀྱིས་གང་པོ་ཅན་སོང་སྟེ། གང་པོ་ལ། དགེ་སྦྱོང་
གོའུ་ཏ་མ་ནི་ཁྱིམ་བདག་གི་ཁྱིམ་དུ་བཞུད་དེ། ནང་དུ་བཞུད་ཀར་སྒོའི་ཐེམ་པ་ལ་
ཞབས་བཞག་ནས་འཛུམ་པ་མཛད་དེ། དེ་ནས་ཀུན་དགའ་བོས་འཛུམ་པ་མཛད་
པའི་རྒྱུ་འདྲི། ཇི་ལྟར་དགོངས་པ་བཞིན་དུ་ལུང་སྟོན་པས། དེ་ལ་སྐྱེ་བོ་མང་པོ་
དད་པར་འགྱུར་གྱིས། ཁྱོད་ཀྱིས་ཀྱང་མ་སྐྱེས་ཀྱི་ཁྱིམ་དུ་འགྲོ་བའི་ཚེ་དེ་ལྟར་བྱ་
རིགས་སོ། །དེས་ཁས་བླངས་ཏེ་གང་པོ་གཅེར་བུ་བ་མང་པོས་བསྐོར་ནས་མེ་སྐྱེས་
ཀྱི་ཁྱིམ་དུ་ཕྱིན་པ་དང༌། དེའི་ཐེམ་པ་ལ་རྐང་པ་བཞག་སྟེ་རྟ་བགད་དུ་བགད་པ་
དང༌། གཅེར་བུ་བ་ཞིག་གིས་དེའི་རྒྱུ་དྲིས་པས། ཀྱེ། ཆུ་བོ་དྲེགས་བྲལ་གྱི་འགྲམ་
ན་སྤྲེའུ་ཕོ་ཞིག་གིས་སྤྲེའུ་མོ་ཞིག་མཐོང་ནས། དེ་ལ་རབ་ཏུ་ཆགས་ནས་སྤྲེའུ་མོ་དེ་
ལ་བརྒལ་ལོ་སྙམ་ནས་རྒྱུགས་པ་དང་། འདྲེད་དེ་ཤིང་རྩ་ནས་བརྡེག་འཆོས་ནས་
འདས་སོ། །དེའི་ཚེ་ ང་འདི་སྙམ་དུ། སེམས་ཅན་འདི་ནི་འདོད་པའི་རྒྱུས་ སྡུག་
བསྔལ་ཆེར་གྱུར་ཏོ་སྙམ་མོ། །དེ་སྐད་ཟེར་བ་མེ་སྐྱེས་ཀྱིས་ཐོས་ནས་བསམ་པ།
གང་པོ་ནི་ཁབ་འཚོང་བ་སླར་ཁབ་རྡུང་བའི་ཁྱིམ་དུ་ཁབ་འཚོང་བར་སེམས་པ་
བཞིན་ཏེ། ཅི་ནས་འདི་ལ་བཀྱལ་ཀ་ཞིག་བྱའོ་སྙམ་ནས། དེ་དག་བདེ་བར་འདུག་
པ་དང་། བཟའ་བ་དང་བཅའ་བ་བསོད་པས་ཕོར་པ་བཀང་ནས་སྟེང་དུ་ཚོད་མ་
བླུགས་ཏེ་བྱིན་ནོ། །གང་པོ་གཅིག་པུ་ལ་ཕོར་པའི་ཞབས་སུ་ཚོད་མ་བླུགས་ནས་
སྟེང་དུ་འབྲས་ཆེན་གྱིས་གཡོགས་ཏེ་བྱིན་ནོ། །གཅེར་བུ་བ་ཕལ་པ་དག་ཟ་ཞིང་
6 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འདུག་པ་དང་། བདག་སྟོན་པར་བསམ་སྟེ་དེས་ཚོད་མ་ཞིམ་པོ་དང་ཁ་ཟས་བཟང་
པོ་སྦྱིན་པར་བསམས་སོ་སྙམ་ནས། ཇི་ཙམ་ན་ཚོད་མ་བྲིམས་ཟིན་པ་དང་། དེས་
བསམ་ པ། དེ་ བྲེལ་ བས་ བརྗོད་ ཀྱི་ བདག་ གིས་ བསྐྱལ་ ལོ་ སྙམ་ ནས། ཁྱིམ་
བདག །ང་ ལ་ནི་འབྲས་ཆན་འབའ་ཞིག་འོངས་ ཀྱི། ཚོད་མ་ནི་མེད་དོ། །དེས་
སླར་ཚིགས་བཅད་སྨྲས་པ། མི་མཐོང་བ་ནི་མཐོང་བར་བྱེད། །མཐོང་བར་བྱ་བ་
མི་མཐོང་སྟེ། །དྲེགས་བྲལ་འགྲམ་གྱི་སྤྲེའུ་མཐོང་ལ། །ཕོར་པའི་ནང་གི་ཚོད་མ་
མིན། །ཕོར་ པའི་ ཞབས་ན་ ཚོད་མ་ འདུག་ པ་ བསྟན་ པས། །དེ་ སྐྱེངས་ པ་ དང་།
སྦྱིན་པའི་ཡོན་ཏན་བརྗོད་པའི་ཚེ་དེའི་མདུན་དུ་མ་འདུག་གོ །དེས་ཟས་ཟོས་ནས་
སྦྱིན་པའི་ཡོན་ཏན་བཀླགས་པ། སྦྱིན་བདག་གིས་ནི་སྦྱིན་པའི་དུས། །དགེ་སྦྱོང་
གཞན་ནི་ཟ་བའི་དུས། །ལྷག་མ་གཞན་ལ་འོང་བའི་དུས། །བསོད་ནམས་མི་དགེ་
ཡོད་མ་ཡིན། །དེ་སྒོ་བས་ཐོས་ནས། འདི་འདྲ་བའི་སྦྱིན་པའི་ཡོན་ཏན་ག་ལ་སྲིད།
འདི་ལ་བཀྱལ་ཀ་ཞིག་བྱའོ་སྙམ་ནས། དེས་འབྲས་ཁུ་བུམ་པ་གང་སྒོ་དྲུང་དུ་ཕོ།
སྒོ་གཏན་གྱི་ཕྱེད་ཙམ་དྲངས་ཏེ་བཞག་པ་དང་། གཅེར་བུ་བ་དེ་ཕྱིར་བྱུང་བ་ན་
འབྲས་ཁུ་ལ་འདྲེད་དེ་མགོ་བོ་སྒོ་གཏན་ལ་ཕོག་ནས་ཁྲག་བྱུང་ངོ༌། །དེ་སྒོ་བས་
མཐོང་སྟེ། སྒོ་གཏན་བྱུང་བའི་དུས་ལ་བབ། །འབྲས་ཁུ་ཕོ་བའི་དུས་ཡིན་པས། །
མགོ་བོ་སྣད་ པའི་དུས་ཡིན་གྱི། །དགེ་དང་མི་དགེའི་དུས་མེད་དོ། །ཞེས་སྨྲས་
པས། དེ་མགོ་བོ་ལས་ཁྲག་ཟག་བཞིན་དུ་ཁྱིམ་བདག་དཔལ་སྦེད་ཅན་སོང་སྟེ།
མེ་ སྐྱེས་ ཀྱི་འདི་འདྲ་བར་གནོད་པ་བྱས་སོ། །དཔལ་ སྦེད་ཀྱིས་སྨྲས་པ། ཁྱོད་
གསོན་པོར་ཐར་གྱིས་སྡོད་ཅིག་དང་། ཅི་ནས་གོའུ་ཏ་མ་ཉན་ཐོས་དང་བཅས་པ་
བསད་ དོ། །དཔལ་ སྦེད་ ཀྱིས་ བསམ་ པ། འདིའི་ དགྲ་ལ་ ལན་གླན་ གྱིས་ སྤྱན་
- 427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
འདྲེན་དུ་འགྲོའོ། །གལ་ཏེ་གོའུ་ཏ་མ་ཐམས་ཅད་མཁྱེན་པ་ཡིན་ན་མགྲོན་དུ་བོས་
ཀྱང་ཁས་མི་ལེན་ལ། དེ་སྟེ་ཐམས་ཅད་མཁྱེན་པ་མིན་ན་ཁས་ལེན་ནོ་སྙམ་ནས་
སྟོན་པའི་དྲུང་དུ་སོང་སྟེ་ཞུས་པས་གནང་ངོ༌། །དཔལ་སྦེད་ཀྱིས་བསམ་པ། འདི་
ནི་ཐམས་ཅད་མཁྱེན་པ་མིན་གྱིས། དགྲའི་ལན་གླན་ནོ་སྙམ་ནས་ཁྱིམ་དུ་སོང་སྟེ།
དེའི་ཁྱིམ་གྱི་སྒོ་ཁར་དོང་ཆེན་པོ་བརྐོས་ཏེ་ནང་དུ་ཤིང་ཀ་དི་དིའི་མེ་མདག་དུད་
པས་བཀང་ནས་དེའི་སྟེང་དུ་རྩ་གཡོགས་ཏེ་སས་བཀབ་ནས་བཞག་གོ །དུག་རྣོན་
པོས་བཟའ་བཏུང་སྦྱར་ཏེ་བཞག་གོ །དེ་ནས་མེ་སྐྱེས་ཀྱི་སྲིང་མོས་དཔལ་སྦེད་ལ།
ཇོ་བོ་ཅི་མཛད་དེ་ན་རེ། དགྲ་གསོད་པར་བྱའོ། །དགྲ་སུ་མཆིས། དགེ་སྦྱོང་གོའུ་
ཏ་མའོ། །བཅོམ་ལྡན་འདས་དགྲ་ཡིན་ན་མཛའ་བོ་སུ་མཆིས། དཔལ་སྦེད་ཀྱིས་
བསམ་པ། འདིའང་མ་སྐྱེས་ཀྱི་གཉེན་དུ་འོང་སྟེ། དགེ་སྦྱོང་གོའུ་ཏ་མ་ལ་དད་པས་
གསང་ཤོར་བར་འགྱུར་རོ་སྙམ་ནས་དེས་མོ་མཛོད་དུ་བཅུག་གོ །གང་པོ་ལ་
སོགས་པ་གཅེར་བུ་པ་ཐམས་ཅད་བོས་ནས། ངས་དགྲ་གསོད་པ་ལྟར་ཤོག་ཅིག་
དེ་དག་དགའ་ནས་ཡང་ཐོག་ཏུ་འཁོད་དོ། །དཔལ་སྦེད་ཀྱིས་སྟན་བཏིང་ནས་སྟོན་
པ་སྤྱན་དྲངས་པ་དང་། སྟོན་པས་ཀུན་དགའ་བོ་ལ། །དགེ་སློང་རྣམས་ལ་དཔལ་
སྦེད་ཀྱི་ཁྱིམ་དུ་དེ་བཞིན་གཤེགས་པ་མ་གཤེགས་པར་སྔར་དགེ་སློང་སུའང་མ་
འདོང་ཞིག་ཅེས་བསྒོ་ཞིག །དེས་བསྒོ་ནས། སྟོན་པ་དགེ་འདུན་དང་བཅས་པ་
དཔལ་ སྦེད་ ཁྱིམ་ དུ་ གཤེགས་ པ་ དང༌། འོད་མའི་ཚལ་ན་གནས་ པའི་ ལྷ་ ཕྲན་
རྣམས་ཡིད་མི་དགའ་ནས་མྱུར་དུ་རིངས་པར་སྟོན་པའི་དྲུང་དུ་སོང་སྟེ། དཔལ་
སྦེད་ཀྱི་ཁྱིམ་དུ་མ་གཤེགས་ཤིག །དེ་ན་གནོད་པ་ཅི་ཡོང་། བཅོམ་ལྡན་འདས་ལ་
མ་རུང་པར་བགྱི་བའི་སླད་དུ་བཤམས་སོ། །དེ་བཞིན་གཤེགས་པ་ནི་གནོད་པ་
- 428 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཐམས་ཅད་དང་བྲལ་བས་དེས་ང་ལ་གནོད་པ་བྱར་ཅི་ཡོད། དེས་བཅོམ་ལྡན་
འདས་དགྲོངས་པའི་སླད་དུ་དོང་ཆེན་པོའི་ནང་དུ་སེང་ལྡེང་གི་མེ་མདག་གིས་
བཀང་ངོ༌། །དུག་གསུམ་གྱི་མེའང་ཡེ་ཤེས་ཀྱི་ཆུས་བཏབ་ན། མེ་ཐ་མ་དེས་ཅི་
བྱར་ ཡོད། ལྷ་ ཕྲན་ གྱིས་ གསོལ་བ། དེ་ གཅིག་པུ་ མ་ ལགས་ ཀྱི། དུག་རྣོན་ པོ་
བཟའ་བཏུང་གི་ནང་དུ་སྦྱར་རོ། །གཉེན་པོ་ཡེ་ཤེས་ཀྱིས་དུག་གསུམ་ཡང་སྤངས་
ན། དུག་ཐ་མས་ཅི་བྱར་ཡོད། དེ་ནས་བྱོན་པ་དང་། རྒྱལ་པོའི་ཁབ་ཀྱི་ལྷས་ཀྱང་
དེ་བཞིན་དུ་གསོལ་ཏོ། །དེ་ནས་བྱོན་པ་དང་། དཔལ་སྦེད་ཀྱི་ཁྱིམ་གྱི་ལྷས་ཀྱང་
གསོལ་ ཏེ། སྟོན་ པས་ དེ་ ཐམས་ ཅད་ སླར་ བཀྱེའོ། །དཔལ་ སྦེད་ ཀྱི་ ཆུང་ མས་
བསམ་པ། ད་ཙམ་སྟོན་པས་དོང་གི་སྟེང་དུ་ཞབས་བཞག་གོ །ད་ཙམ་ལྷུང་ངོ༌། །
ད་ཙམ་ཚིག་གོ་སྙམ་ནས་ངུ་ཞིང་འདུག་གོ །དེ་ནས་སྟོན་པས་སེམས་ཅན་ཐམས་
ཅད་ལ་ཕན་པའི་ཡིད་ཀྱིས་སྒོ་བར་མར་བྱོན་ནས་མེའི་དོང་གི་སྟེང་དུ་ཞབས་
བཞག་པ་དང་། དེ་ཐམས་ཅད་མཚེའུ་པདྨ་ ཅན་དུ་གྱུར་ཏེ། ཨུཏྤ་ལ་དང་། པདྨ་
དང༌། ཀུ་མུ་ད་དང་། པུན་ཌ་ རི་ ཀ་དག་ གིས་ ཁེངས། ངང་ པ་ དང་། དུར་པ་ལ་
སོགས་པའི་ཆུ་བྱ་རྣམས་ཀྱིས་བརྒྱན་ཅིང་སྐད་འབྱིན། ལྷ་རྣམས་ཀྱིས་ནམ་མཁའ་
ལས་མེ་ཏོག་སྣ་ཚོགས་ཀྱི་ཆར་འབེབས་སོ། །དེ་ནས་སྟོན་པས་པདྨའི་སྙིང་པོའི་
སྟེང་དུ་ ཞབས་བཞག་ནས་དཔལ་ སྦེད་ ཀྱི་ ཁྱིམ་ དུ་ བྱོན་ པ་ དང༌། ཁྱིམ་བདག་
དཔལ་སྦེད་ངོ་མཚར་ཆེ་བའི་མིག་གིས་བགྲད་དེ་བལྟས་ནས། གང་པོ། བཅོམ་
ལྡན་འདས་ཀྱི་རྫུ་འཕྲུལ་ལ་ལྟོས་ཤིག །གང་པོ་མི་དགའ་བའི་བཞིན་བསྒྱུར་ནས།
ཁྱིམ་བདག །དགེ་སྦྱོང་གོའུ་ཏ་མའི་སྒྱུ་མ་ལ་དད་དམ། དཔལ་སྦེད་ཀྱིས་སྨྲས་པ།
ཁྱོད་ཀྱང་ཐམས་ཅད་མཁྱེན་པ་ཡིན་ན་སྒྱུ་མ་དེ་ལྟ་བུ་བྱོས་ལ་སྤྱོན་ཅིག །གང་པོས་
- 429-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསམ་པ། དགོས་པ་མ་གྲུབ་པས་འགྲོའོ་སྙམ་ནས། དེས་དེ་ལ་སྨྱོས་ཏེ་ཁང་སྟེང་
ནས་བབས་ཏེ་སྐྱེངས་ནས་སྟོན་པ་ལ་མངོན་དུ་འབྱུང་མ་ནུས་ཏེ། གདོང་ས་ལ་ལྟ་
ཞིང་ བྲོས་ཏེ་སོང་ངོ༌། །དཔལ་སྦེད་ཀྱིས་ཆུང་མ་ལ་ཚུར་ཤོག །སྟོན་པ་ལ་ཕྱག་
ཚོལ་ཅིག །དེ་ན་རེ། ཁྱོད་སྡིག་པའི་གྲོགས་པོས་བསླུས་ཏེ་བསད་ན། བདག་ལ་
བགམ་དུ་ཅི་ཡོད། དེས། བཟང་མོ། བདེན་ པར་ ཟེར་ཏེ་བགམ་ པ་མ་ཡིན་གྱི།
བཅོམ་ལྡན་འདས་དེ་དགྲོངས་པར་མ་ནུས་པས་ཁོ་བོ་མངོན་དུ་འབྱུང་མི་ནུས་
ཀྱིས། ང་ཁྲིད་ཅིག །དེ་དགའ་སྟེ་དཔལ་སྦེད་ཁྲིད་ནས་སྟོན་པའི་དྲུང་དུ་སོང་སྟེ།
འདི་མི་དགེ་བའི་གྲོགས་པོས་བསླུས་པས་མི་དགེ་བ་འདི་ལྟ་བུ་བགྱིས་ཀྱིས།
བཟོད་པ་མཛོད་ཅིག །སྟོན་པས་ཕྱག་གླང་པོ་ཆེའི་སྣ་ལྟ་བུ་བརྐྱངས་ནས། ཁྱིམ་
བདག །ལོངས་དང་། བཟོད་དོ། །དེ་བཞིན་གཤེགས་པ་ལ་མི་མཛའ་བ་དང་དགྲ་
བྱེ་བྲག་མེད་དེ་ཙན་དན་དང་སྟེའུར་མཚུངས་སོ། །དེ་ནས་དཔལ་ སྦེད་ རབ་ཏུ་
དགའ་སྟེ་ཅུང་ཟད་བཞུགས་ཤིག །བདག་གིས་བཤེས་ད་གདོད་སྦྱར་རོ། །ཅིའི་
ཕྱིར་ད་དུང་གདུགས་ཚོད་སྦྱར་མ་ཟིན་ནམ། བདག་སྡིག་པའི་གྲོགས་པོས་བསླུས་
པས། བཅོམ་ལྡན་འདས་ལ་གནོད་པའི་ཕྱིར་ཞུགས་སོ། །དེ་བཞིན་གཤེགས་པ་
གནོད་པ་ཐམས་ཅད་དང་བྲལ་ན། ཅིའི་ཕྱིར་ང་ལ་གནོད། བདག་གིས་དུག་རྣོན་
པོ་བཟའ་བཏུང་གི་ནང་དུ་སྦྱར་གྱིས། དེ་དག་ཕོ་ལ་གདོད་སྦྱར་རོ། ཁྱིམ་བདག །
ངས་དུག་གསུམ་ཡང་བོར་ན། དུག་ངན་པ་དེས་ཅི་བྱར་ཡོད། གང་སྦྱར་བ་དེ་ཁྱེར་
ཤོག །དེ་ནས་སྟོན་པས་གདན་བཏིང་བ་ལ་བཞུགས་ཏེ། ཀུན་དགའ་བོ། དགེ་
སློང་རྣམས་ལ་རྒན་རིམ་དུ། འབྱོར་ཚོགས་ཞེས་སྐད་པ་བྱུང་གི་བར་དུ་སུའང་མ་
བཟའ་ ཞིག་ཅེས་བསྒོ་ཞིག །དེ་ ནས་ དགེ་ འདུན་ བདེ་ བར་ འཁོད་དེ་ ཁ་ ཟས་
- 430 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བསྙེམས་པ་དང༌། འཕྲུལ་དང་། རྫུ་འཕྲུལ་གྱིས་དེའི་ཁྱིམ་དུ་འབྱོར་ཚོགས་ཞེས་
སྐད་བྱུང་བ་དང་། ཟས་ཐམས་ཅད་དུག་མེད་པར་གྱུར་ཏོ། །ཞེས་གསུངས་པ་ལྟ་
བུའོ། །ཡང་སྟོན་པ་ཐུགས་རྗེ་ཅན་ཁྱོད་ཀྱིས་སེམས་ཅན་མ་རུང་པ་རྣམས་ཀྱིས་མི་
སྙན་པ་བརྗོད་པ་སོགས་གནོད་པ་ཅི་བྱས་ཀྱང་ཁྲོ་བ་མེད་པར་མ་ཟད་བཟོད་པས་
དང་དུ་བཞེས་ནས་གནོད་བྱེད་དེ་དག་ཐབས་ཀྱིས་འདུལ་བར་མཛད་དེ་མི་སྙན་པ་
བརྗོད་པ་དག་ནི་གདུལ་བྱ་དེ་ལ་གནས་སྐབས་སུ་བདེ་བ་དང་མཐར་ཐུག་ཏུ་ངེས་
པར་ལེགས་པར་འབྱུང་བའི་ཐབས་ཀྱི་བདེན་པར་སྨྲ་བས་བཏུལ། གདུལ་བྱ་འཁུ་
ཞིང་འཚེ་བ་དག་ནི་གནས་སྐབས་སུ་བདེ་བ་དང་མཐུར་ཐུག་ངེས་པར་ལེགས་
པའི་ཐབས་བསྟན་པས་སྟོན་པ་ཐུགས་རྗེ་ཅན་ཁྱོད་ཀྱིས་རང་ལ་སྡང་བ་རྣམས་
ཀྱང་བྱམས་པས་བཏུལ་བ་མདོ་སྡེ་རྣམས་ལས་རྒྱ་ཆེར་གསུངས་པ་ལྟར་རོ། །
ལྔ་པ་སྟོན་པ་ཐུབ་པའི་དབང་པོས་སྡིག་ཅན་མང་པོའི་སྐྱབས་མཛད་པའི་ཚུལ་
ལ་བསྟོད་པ་ནི། ཐོག་མ་མེད་དུས་གོམས་པ་ཡི། །མི་ཡི་རང་བཞིན་མང་པོ་ཡང་།།
ཁྱོད་ ཀྱིས་ངན་སོང་རྣམས་བཟློག་ནས། །སྐད་ཅིག་ཉིད་ལ་ཡོངས་སུ་བསྒྱུར། །
ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཐུགས་རྗེ་ཅན་ཁྱོད་ཀྱིས་ཞིང་
འདིར་བྱོན་ནས་སྐལ་པ་དང་ལྡན་པའི་ལྷ་མི་བགྲང་བ་ལས་འདས་པ་ཞིག་ཆོས་ཀྱི་
བདུད་རྩིས་ཚིམ་པར་མཛད་ནས་མཐོ་རིས་དང་ཐར་པའི་གོ་འཕང་ལ་འཁྲིད་པར་
མ་ཟད་ཐོག་མ་མེད་པའི་དུས་ནས་ཉོན་མོངས་པ་གོམས་པའི་ཤུགས་ལྷག་པར་ཆེ་
བའི་མིའི་རང་བཞིན་སྡིག་ཅན་མང་པོ་ཡང་ངན་སོང་གི་གཡང་ཁ་ནས་རྣམ་པར་
བཟློག་ནས་སྐད་ཅིག་ཉིད་ལ་སེམས་ཡོངས་སུ་བསྒྱུར་ཏེ་མཐོ་རིས་དང་ཐར་པར་
འཁྲིད་པར་མཛད་དོ། །དེ་ཡང་འདོད་ཆགས་ཅན་དགའ་བོ་དང་། །ཞེ་སྡང་ཆེ་བ་
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སོར་ཕྲེང་ཅན་དང༌། གཏི་མུག་གིས་དབང་པོ་བུལ་བ་ལམ་ཆུང་བ་སོགས་ཀྱང་
ཐར་པར་འདྲེན་པར་མཛད་པ་ལྟ་བུའོ། །དེ་ཡང་འདོད་ཆགས་ལྷག་པར་ཆེ་བ་
གཅུང་དགའ་བོ་བཏུལ་ཏེ་ཐར་པ་ལ་བཀོད་པ་ནི། འདུལ་བ་ལུང་ལས། སྟོན་པའི་
གཅུང་པོ་དགའ་བོ་ཞེས་བྱ་བ་ལུས་གསེར་གྱི་མདོག་འདྲ་ཞིང་སྐྱེས་བུ་ཆེན་པོའི་
མཚན་སུམ་ཅུ་དང་ལྡན་པ། སྟོན་པ་ལས་སོར་བཞིས་ཐུང་བ་ཞིག་ཡོད་པ་དེ། དེའི་
ཆུང་མ་མཛེས་མ་ཞེས་བྱ་བ། གཟུགས་བཟང་བ། མཛེས་པ། ལྟ་ན་སྡུག་པ། སྐྱེས་
པའི་ཡིད་དུ་འོང་བ་ཞིག་ཡོད་པ་ལ་ལྷག་པར་ཆགས་སོ། །སྟོན་པས་དེ་འདུལ་
བའི་དུས་ལ་བབ་པ་མཁྱེན་ནས། ཕྱི་བཞིན་འབྲང་བའི་དགེ་སློང་ཀུན་དགའ་བོ་
དང་སེར་སྐྱའི་གནས་སུ་བསོད་སྙོམས་ལ་གཤེགས་སོ། །སྟོན་པ་དགའ་བོའི་སྒོར་
བཞུགས་ཏེ། འོད་ཟེར་གསེར་གྱི་ཁ་དོག་ལྟ་བུ་བཏང་ནས་དེས་ཁྱིམ་དེ་གསེར་
བཞུ་མ་ལྟ་བུར་སྣང་བར་གྱུར་ཏོ། །དེས་བསམ་པ། ངེས་པར་སྟོན་པ་གཤེགས་སོ་
སྙམ་ནས། མི་ཞིག་ལ་ཁྱོད་སོང་ལ་སྒོ་ན་སུ་ཡོད་ལྟོས་ཤིག །དེ་ཕྱིར་བྱུང་བ་དང་།
སྟོན་ པ་ མཐོང་ ནས་ རིང་ པར་ ནང་ དུ་ སོང་ སྟེ། དེས་ སྨྲས་ པ། ཇོ་ བོ། སྟོན་ པ་
གཤེགས་ཏེ་སྒོ་ནང་ཞུགས་སོ། །དེ་གུས་པ་དང་བཅས་པས་འགྲོ་བར་བརྩམས་པ་
དང༌། མཛེས་མས་བསམ་པ། འདི་སྟོན་པའི་སྤྱན་སྔར་སོང་ན་ངེས་པར་སྟོན་པས་
རབ་ཏུ་བྱུང་ངོ་སྙམ་སྟེ། གོས་ཀྱི་སྣེ་ནས་བཟུང་སྟེ། རྗེའི་སྲས། བཞུགས་ཤིག །
ཐོངས་ཤིག །སྟོན་ པའི་ ཞབས་ ལ་ ཕྱག་ འཚལ་ནས་ སླར་འོང་ངོ༌། །དེས་ དེ་ལ་
མཚན་མ་བཏབ་ནས། ཁྱོད་འདི་བསྐམས་ཏེ་གཤེགས་ན་བདག་ཀ་ཤ་པ་ན་ལྔ་
བརྒྱ་དབང་ངོ༌། །དེ་བཞིན་དུ་བྱ་ཡིས་ཐོངས་ཤིག །དེ་སོང་ནས་སྟོན་པའི་ཞབས་
ལ་ཕྱག་འཚལ་ཏེ། སྟོན་པ་ལས་ལྷུང་བཟེད་བླངས་ནས་བཟའ་བ་དང་བཅའ་བ་
- 432 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
གཙང་ཞིང་བསོད་པས་ལྷུང་བཟེད་བཀང་སྟེ་བྱུང་བ་དང༌། སྟོན་པས་མ་བཞེས་
པར་ གཤེགས་ཤིང་། ཀུན་དགའ་བོ་ལའང་མ་ལེན་ཅིག་པའི་བརྡ་ མཛད་དོ། །
སྟོན་པ་ནི་བསྙེན་པར་དཀའ་ཞིང་བཟོད་པར་དཀའ་བ་ཡིན་པས། སྟོན་པ་ལ་
བཞེས་ཤིག་ཅེས་སྨྲ་མ་ནུས་སོ། །ཀུན་དགའ་བོ་ལ་ ཕུལ་བ་དང་། གང་ལས་
བླངས་པ་དེ་ཉིད་ལ་ཕུལ་ཅིག །དེ་སྤོབས་པ་མེད་པར་གྱུར་ནས། ལྷུང་བཟེད་
འཁྱེར་ཏེ་སྟོན་པ་གཙུག་ལག་ཁང་དུ་གཤེགས་ཏེ་བཞུགས་པ་ལ་ལྷུང་བཟེད་ཕུལ་
ལོ། །སྟོན་པས་ཞལ་ཟས་ཀྱི་མཛད་པ་མཛད་ནས་དགའ་བོ་ལ་ལྷུང་བཟེད་ཀྱི་
ལྷག་མ་སྩལ་ཏེ་དེས་ཟོས་སོ། །དགའ་བོ། ཁྱོད་ཅིའི་ཕྱིར་རབ་ཏུ་མི་འབྱུང་། སྟོན་
པས་ཡབ་ཡུམ་དང་། མཁན་སློབ་དང༌། བླ་མའི་གནས་དག་གི་ཆོས་ལྡན་གྱི་ཚིག་
འགའ་ཡང་མི་བཅག་པས། བདག་རབ་ཏུ་འབྱུང་ངོ༌། །ཀུན་དགའ་བོ། སོང་ལ་
དགའ་བོའི་སྐྲ་དང་ཁ་སྤུ་བྲེགས་ཤིག །ཀུན་དགའ་བོས་འབྲེག་མཁན་གཉེར་ཏེ།
འབྲེག་ པར་ བརྩམས་ པ་ དང༌། དགའ་བོས་ འབྲེག་མཁན་ལ། ང་ རིང་ པོར་ མི་
ཐོགས་པར་སྟོབས་ ཀྱིས་ འཁོར་ ལོས་ བསྒྱུར་ བའི་ རྒྱལ་ པོར་ འགྱུར་བས། ཁྱོད་
ཀྱིས་ངའི་སྐྲ་དང་ཁ་སྤུ་བྲེགས་ན་ངས་ཁྱོད་ཀྱི་ལག་པ་མཁྲིག་མ་མན་ཆད་གཅོད་
དོ་ཞེས་སྡིགས་པས་དེ་སྐྲག་སྟེ་འདུག་པ་དང་། ཀུན་དགའ་བོས་གསོལ་ཏོ། །དེ་
ནས་སྟོན་པ་དགའ་བོ་གལ་བ་དེར་གཤེགས་ནས། དགའ་བོ། ཁྱོད་རབ་ཏུ་མི་
འབྱུང་ངམ། བདག་རབ་ཏུ་འབྱུང་ངོ༌། །དེ་ནས་སྟོན་པས་མགོར་ཆུ་བླུགས་ཤིང༌།
འབྲེག་མཁན་གྱིས་སྐྲ་དང་ཁ་སྤུ་བྲེགས་པ་དང༌། དེས་བསམ་པ། རེ་ཞིག་སྟོན་པ་
ལ་གུས་པར་བྱ་བའི་ཕྱིར་རབ་ཏུ་བྱུང་ལ། ནམ་སྲོས་ནས་འགྲོའོ་སྙམ་སྟེ་ནམ་སྲོས་
ནས་སོང་བ་དང་། སྟོན་པས་གཡང་ས་ཞིག་སྤྲུལ་ཏོ། །དེ་ནས་རིམ་གྱིས་སྟོན་པས་
433 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གཅུང་དགའ་བོ་སུམ་ཅུ་རྩ་གསུམ་དུ་འཁྲིད་དེ་ལྷའི་བུ་མོ་དང་འདོད་པའི་ཡོན་ཏན་
རྣམས་བསྟན་པས་ཆུང་མ་ལ་ཆགས་པ་དང་བྲལ་ནས་ལྷའི་ལོངས་སྤྱོད་དང་འདོད་
པ་དོན་དུ་གཉེར་བ་ན་དམྱལ་བ་བསྟན་ཏེ་དགའ་བོ་སོང་ལ་དམྱལ་བ་རྣམས་ལ་
ལྟོས་ཤིག །དེས་ཆུ་བོ་རབ་མེད་ལ་སོགས་པ་ལྷག་པའི་གནས་གཅིག་པས་གཅིག་
སྡུག་བསྔལ་མི་བཟོད་པ་མཐོང་ནས། དམྱལ་བའི་གནས་སུ་སོང་བ་ན། སོག་
ལེས་གཤེག་པ་དང༌། སྟ་རེས་གཅོད་པ་དང༌། མདུང་ཐུང་གིས་འབུགས་པ་དང་།
ཐོ་བས་བརྡུང་ བ་དང༌། ཟངས་ པོ་ ཆེ་ སྐོལ་བའི་ནང་ དུ་བཅུག་པ་མཐོང་ངོ༌། །
ཕྱོགས་ཤིག་ན་ཟངས་པོ་ཆེ་འཁོལ་བ་ཞིག་མཐོང་ནས། ཟངས་པོ་ཆེ་གཞན་དག་
ཏུ་ སེམས་ ཅན་ བཅུག་ ལ། འདིར་ མ་བཅུག་ པ་ཅི་ ཡིན། དེ་ དག་ གིས་ སྨྲས་པ། །
གཅུང་དགའ་བོ་ལྷའི་འཇིག་རྟེན་ལ་དགའ་བས། ཚངས་པར་སྦྱོང་བ་དེ་ཤི་ནས་
འདིར་འོང་བས་འདི་བསྡོགས་ཤིང་ཁོ་བོ་ཅག་ཀྱང་དེ་ལ་སྡོད་དོ། །དེ་ཐོས་པས་
འཇིགས་སྐྲག་ཅིང་སྤུ་ཟིང་བྱེད་ནས་ད་ལྟ་བཅུག་པར་འགྱུར་གྱིས་འབྲོས་སོ་སྙམ་
ནས། རིངས་པར་བྲོས་ཏེ་རོད་ཉམས་ཤིང་ངོ་ཟུམ་ནག་པོར་སྟོན་པའི་སྤྱན་སྔར་
སོང་བ་དང་། དགའ་བོ། ཁྱོད་ཀྱིས་དམྱལ་བ་རྣམས་མཐོང་ངམ། །དེ་སྲོ་ཤི །ལྕེ་
ལྡིབ། སྙིང་ རྗེ་ རྗེ་ སྐད་དུ་དལ་བུས་བཅོམ་ཆུང་ངུས་ གསོལ་ པ། མཐོང་ལགས་
སོ། །ཇི་ལྟར་མཐོང་། དེས་ཇི་ལྟར་མཐོང་བ་གསོལ་པ་དང༌། ལྷའི་འཇིག་རྟེན་ལ་
སྨོན་པས་ཚངས་པར་སྤྱོད་པ་ལ་ཉེས་དམིགས་འདི་དང་གཞན་ཡང་ཡོད་པས་ཁྱོད་
ཀྱིས་མྱང་འདས་ལ་དགའ་བར་བྱ་ཡི་ལྷའི་འཇིག་རྟེན་ལ་དགའ་བར་མི་བྱའོ། །དེ་
ནས་སྟོན་པ་གྲོང་ཁྱེར་ཙམ་པར་དྲང་སྲོང་གར་གའི་རྫིང་དྲུང་དུ་གཤེགས་སོ། །རེ་
ཞིག་ན་དགའ་བོ་འཁོར་ལྔ་བརྒྱ་དང་ཕྱི་དྲོ་ནང་དུ་ཡང་དག་འཇོག་ལས་ལངས་
- 434-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ནས་སྟོན་པའི་སྤྱན་སྔར་སོང་སྟེ་ཞབས་གཉིས་ལ་ཕྱག་འཚལ་ནས་ཕྱོགས་ཤིག་ཏུ་
འདུག་པ་དང་། མངལ་དུ་འཇུག་པ་ཞེས་བྱ་བའི་ཆོས་ཀྱི་རྣམ་གྲངས་བཤད་པས་
དགའ་བོས་བདེན་པ་མཐོང་། དགེ་སློང་ལྔ་བརྒྱས་དགྲ་བཅོམ་པ་ཐོབ་བོ། །ཞེས་
གསུངས་ པ་ ལྟ་ བུའོ། །ཞེ་ སྡང་ ལྷག་ པར་ ཆེ་ བ་ སོར་ ཕྲེང་ ཅན་ བཏུལ་ བ་ ནི།
མཛངས་བླུན་ལས། བྲམ་ཟེའི་ཁྱེའུ་མི་རྡུང་བ་སློབ་དཔོན་ངན་པས་མི་སྟོང་གི་མགོ་
བཅད་ནས་སོར་མོ་རེ་རེ་ཞིག་བླངས་ལ་སོར་མོ་སྟོང་གིས་ལུས་ཀྱི་ཕྲེང་བ་བྱས་ན།
དེའི་ཚེ་ཚངས་པའི་ལྷ་མངོན་སུམ་དུ་མཐོང་སྟེ་ཚེ་འཕོས་མ་ཐག་ཏུ་ཚངས་པའི་
ལྷར་སྐྱེའོ་ཞེས་བསྟན་ཅིང་སྔགས་ཀྱིས་བཏབ་པའི་རལ་གྲི་ལག་ཏུ་གཏད་པས་མི་
རྡུང་བ་རལ་གྲི་ལག་ཏུ་ཐོགས་ནས་སྒོར་རྒྱུགས་ཏེ་མི་ཕྲད་དགུ་བསད་ནས་སོར་མོ་
བཅད་དེ་ལུས་ལ་ཕྲེང་བར་བཏགས་པས། ཀུན་གྱིས་སོར་ཕྲེང་ཅན་དུ་བཏགས་
སོ། །ཀུན་ཏུ་གསོད་ཅིང་ཞག་བདུན་དུ་ཕྱིན་པའི་ཉིན་བར་སོར་མོ་དགུ་བརྒྱ་དགུ་
བཅུ་རྩ་དགུ་ནི་རྙེད་ཀྱི་སོར་མོ་གཅིག་གིས་བསྣན་ན་བསད་པའི་གྲངས་ཀྱང་སྟོང་
དུ་ཚང་བ་ལས། ཐམས་ཅད་བྲོས་ཤིང་གང་ནས་ གཅིག་ཀྱང་མི་རྒྱུ་སྟེ་ ཀུན་ཏུ་
བཙལ་ཀྱང་མ་རྙེད་དོ། །ཞག་བདུན་གྱི་བར་དུ་ཁ་ཟས་མ་ཟོས་པས། ཁྱེའུ་མ་བུ་
ལ་སྙིང་བརྩེ་སྟེ་ཁ་ཟས་སྐྱེལ་དུ་བཏང་ན་ཐམས་ཅད་འཇིགས་པས་གཅིག་ཀྱང་མ་
སྤོབས་སོ། །དེ་ནས་ཁྱེའུའི་མ་ཉིད་ཁ་ཟས་ཐོགས་ཏེ་བུའི་དྲུང་དུ་སོང་བ་ལས།
རྒྱང་མ་ནས་མ་འོང་བ་མཐོང་བ་དང་མའི་ཐོག་ཏུ་རྒྱུགས་ཏེ་བསད་པར་གཟས་པ་
ལས། དེ་ལ་མས་སྲི་ཞུ་མེད་པར་ཁྱོད་ཅི་ལོག་པར་བསམས་ཏེ་མཚམས་མེད་པའི་
ལས་བྱེད་ཅིང་མ་གསོད་དམ་ཞེས་སྨྲས་པ་དང༌། ཕྱིར་མ་ལ་འདི་སྐད་ཅེས་སྨྲས་
སོ། །བདག་ནི་སློབ་དཔོན་གྱིས་བསྟན་པ་བཞིན་དུ་ཉིན་ཞག་བདུན་གྱིས་སོར་མོ་
- 435 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྟོང་ཞིག་ཁ་བསྐོང་སྟེ། སོར་མོ་སྟོང་དུ་ཁ་བསྐངས་ན་ཚངས་པའི་ལྷར་སྐྱེ་བས།
སེར་མོ་གྲངས་མ་ཚང་སྟེ་མི་བྱར་མི་རུང་བས། ད་བསད་དགོས་སོ་ཞེས་སྨྲས་པ་
དང༌། དེ་ལ་ཁྱེའུའི་མས་ད་འདི་ལྟར་གྱུར་ན་ཁོ་མོ་མ་བསད་པར་སོར་མོ་བཅད་དུ་
མི་རུང་ངམ་ཞེས་བསྒོ་བའི་ཚེ། བཅོམ་ལྡན་འདས་ཀྱིས་རྒྱང་མ་ནས་འདུལ་བའི་
དུས་ལ་བབ་པར་གཟིགས་ཤིང་མཁྱེན་ནས་དགེ་སློང་ཞིག་ཏུ་སྤྲུལ་ཏེ་དེའི་ཕྱོགས་
སུ་གཤེགས་སོ། །སོར་ཕྲེང་ཅན་གྱིས་དགེ་སློང་མཐོང་བ་དང་མ་བསད་པར་བྱ་བ་
བཏང་ནས། དགེ་སློང་གི་ཐོག་ཏུ་མཆོངས་ཏེ་བསད་པར་གཟས་སོ། །སངས་རྒྱས་
ཀྱིས་དེ་ལྟར་འོངས་བ་གཟིགས་ནས་ཞབས་ཀྱིས་དལ་གྱིས་གཤེགས་ཀྱང་སོར་
ཕྲེང་ཅན་མཐུ་སྟོབས་གཏུགས་ཏེ། རྒྱུགས་ཀྱང་མ་སླེབས་ནས། རྒྱང་མ་ནས་དགེ་
སློང་ཁྱོད་ཅུང་ཟད་ཅིག་སྡོད་ཅིག་ཅེས་བོས་སོ། །བཅོམ་ལྡན་འདས་ཀྱིས་ཀྱང་
རྒྱང་མ་ནས་ང་ནི་རྟག་ཏུ་སྡོད་ན་ཁྱོད་ཉིད་མི་སྡོད་དོ་ཞེས་བཀའ་སྩལ་པ་དང༌།
སོར་ཕྲེང་ཅན་གྱིས་ཇི་ལྟར་ན་ཁྱོད་ནི་སྡོད་ལ་ཁོ་བོ་ནི་མི་སྡོད་ཅེས་སྨྲས་པ་དང་།
བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ངའི་དབང་པོ་རྣམས་ནི་
རྟག་ཏུ་ཞི་ཞིང་ཏིང་ངེ་འཛིན་གྱི་དབང་ཐོབ་པས་སྡོད་དོ། ཁྱོད་ནི་སློབ་དཔོན་གྱིས་
སྡིག་པས་ལོག་པར་སྟོན་ཏེ། སྡིག་པ་ལ་ཡིད་ཆེས་ནས་ཁྱོད་ཀྱི་སེམས་ཀྱང་བསླས་
ཏེ་མི་སྡོད་པས་ཉིན་མཚན་དུ་གསོད་པའི་ལས་བྱེད་དེ། སྡིག་པ་མཐའ་མེད་པའི་
ལས་བྱེད་དོ། །སོར་ཕྲེང་ཅན་གྱིས་ཐོས་པ་ཙམ་གྱིས་སེམས་ཀྱིས་རྟོགས་ཤིང་ཆུད་
དེ་རལ་གྲི་ས་ལ་བོར་ནས་རྒྱང་མ་ནས་སྐྱབས་སུ་གསོལ་ལོ་ཞེས་ཕྱག་འཚལ་ཏོ། །
དེ་ནས་བཅོམ་ལྡན་འདས་ཀྱིས་ཀྱང་དེར་བཞེས་ཏེ་སངས་རྒྱས་ཀྱི་སྐུར་སྤྲུལ་ནས་
འོད་ཟེར་ལྷང་ངེ་ལྷམ་མེར་མཚན་སུམ་ཅུ་རྩ་གཉིས་ཀྱིས་གསལ་བར་བརྒྱན་པར་
- 436 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བསྟན་ཏོ། །སོར་ཕྲེང་ཅན་གྱིས་སངས་རྒྱས་ཀྱི་སྐུ་འོད་ཟེར་དང་མཚན་དུ་ལྡན་པ་
མཐོང་ནས་ལུས་ས་ལ་བརྡབས་ཏེ་ཉེས་ལ་མཐོལ་ཞིང་འགྱོད་ནས། བཅོམ་ལྡན་
འདས་ཀྱིས་ཆོས་བསྟན་པས་ཆོས་ལ་ཆོས་ཀྱི་མིག་རྣམ་པར་དག་པ་གྱུར་རོ། །དད་
པས་རབ་ཏུ་འབྱུང་བར་གསོལ་བ་དང༌། བཅོམ་ལྡན་འདས་ཀྱིས་ ལེགས་ པར་
འོངས་སམ་ཞེས་བཀའ་སྩལ་པས། སྐྲ་དང་ཁ་སྤུ་ངར་བྱི་སྟེ་དགེ་སློང་དུ་གྱུར་ཏོ། །
དེ་ལ་བཅོམ་ལྡན་འདས་ཀྱིས་ཅི་རིགས་པར་ཆོས་བསྟན་པས་སེམས་ཀྱི་དྲི་མ་ཀུན་
ཟད་ནས་དགྲ་བཅོམ་པ་ཐོབ་པར་གསུངས་པ་ལྟར་རོ། །དབང་པོ་ཤིན་ཏུ་བུལ་བ་
ལམ་ཆུང་པ་བཏུལ་བ་ནི། འདུལ་བ་ལུང་ལས། བྲམ་ཟེ་ཞིག་ལ་བུ་དབང་པོ་ཤིན་
ཏུ་རྟུལ་བ་ཚིགས་བཅད་གཅིག་ཀྱང་གཟུང་མི་ནུས་པ་ལམ་ཆུང་པ་ཞེས་བྱ་བ་ཞིག་
ཡོད་པ་རབ་ཏུ་བྱུང་བ་ན། མཁན་པོས། ལུས་ངག་ཡིད་ཀྱི་སྡིག་པ་མི་བྱ་ཞིང་། །
འཇིག་རྟེན་ཀུན་ལ་ཡོངས་འཛིན་འདོད་བྲལ་བ། །དྲན་དང་ལྡན་ཞིང་ཤེས་བཞིན་
ཅན་གྱིས་ནི། །གནོད་ལྡན་སྡུག་བསྔལ་གང་ཡིན་བསྙེན་མི་བྱ། །ཞེས་པ་བསླབ་
པས་ཟླ་བ་མང་པོར་བསླབ་ཀྱང་མ་ལོབས་པ་ན་མཁན་པོས། ཁྱོད་མཆོག་ཏུ་བུལ་
བ་ཡིན་ན་རབ་ཏུ་བྱུང་སྟེ་ཅི་བྱ་ཞེས་སྨྲོས་ཏེ་རྒྱལ་བྱེད་ཚལ་གྱི་ཕྱི་རོལ་ཏུ་བསྐྲད་པ་
ན། དེས། ད་ནི་བདག་དགེ་སྦྱོང་ཡང་མ་ཡིན་བྲམ་ཟེའང་མ་ཡིན་ནོ་སྙམ་ནས་དུས་
པ་དང༌། དེ་ནས་སྟོན་པ་ཐུགས་རྗེ་ཆེན་པོས་བསྐུལ་ཏེ་དེར་བྱོན་ནས། ལམ་པ།
ཁྱོད་ཅིའི་ཕྱིར་རྒྱལ་བྱེད་ཚལ་གྱི་ཕྱི་རོལ་ཏུ་ངུ་། ཞེས་གསུངས་པ་ན། ལམ་ཆུང་
པས། བདག་ མཁན་ པོས་ རྒྱ་ ཆེར་ སྨད་ དོ། །ཞེས་ ཞུས། དེ་ ལ་ སྟོན་ པས། བྱིས་
པས་སྨོད་པ་གང་ཡིན་དང་། །མཁས་པས་སྨོད་པ་གང་ཡིན་པ། །འདིར་ནི་མཁས་
སྨོད་མཆོག་ཡིན་གྱི། །བྱིས་པས་བསྟོད་པ་མ་ཡིན་ནོ། །བུ་ཁྱོད་ཀྱི་མཁན་པོ་ནི་
- 437 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསྐལ་པ་གྲངས་མེད་གསུམ་དུ་དཀའ་བ་དུ་མས་ཕར་ཕྱིན་དྲུག་རྫོགས་ཏེ་གསུང་
རབ་འདི་བསྒྲུབས་པ་མ་ཡིན་གྱི། ངས་ནི་དེ་ལྟར་ཡིན་ན། ཁྱོད་དེ་བཞིན་གཤེགས་པ་
ལས་ཀློག་ནུས་སམ། བདག་མཆོག་ཏུ་བུལ་བ་ལགས་སོ། །སྟོན་པས་གསུངས་པ།
གང་གིས་བྱིས་པ་བྱིས་ཉིད་རིག །དེ་ལ་དེས་ན་དེ་མཁས་ཡིན། །བྱིས་པ་མཁས་
པར་རློམ་བྱེད་པ། །དེ་འདིར་ཤིན་ཏུ་བྱིས་པ་ཡིན། །སྟོན་པས་ཆོས་རེ་རེ་ནས་ཀློག་ཏུ་
འཇུག་པ་ནི་གནས་མ་ཡིན་པས། ཀུན་དགའ་བོ། ཁྱོད་ཀྱིས་ལམ་པ་ཀློག་ཏུ་ཆུག་
ཅིག །དེས་བཅུག་པས་མ་ནུས་ནས། །བཙུན་པ། བདག་གིས་སྟོན་པ་ལ་བསྙེན་
བཀུར་དང་། ཐོས་པ་གཟུང་བ་དང༌། ཚོགས་ཀྱང་ཀློག་ཏུ་འཇུག་པ་དང་། ཁྱིམ་པ་
རྣམས་ལ་ཆོས་བསྟན་པར་བགྱི་འཚལ་བས་ལམ་པ་ཀློག་ཏུ་འཇུག་པའི་རྔོ་མི་ཐོག་
གོ །ཞེས་ཞུས་པ་ན། སྟོན་པས་དེ་ལ། རྡུལ་སྤང་ངོ༌། །དྲི་མ་སྤང་ངོ་ཞེས་བྱ་བའི་
ཚིག་གཉིས་སྩལ་བས་མ་ཟིན་ནས། འདིའི་ལས་སྦྱང་བར་བྱའོ་སྙམ་དུ་དགོངས་
ཏེ། དགེ་འདུན་གྱི་མཆིལ་ལྷམ་དབྱི་བར་ནུས་སམ། རྔོ་ཐོག་གོ །སོང་ལ་དགེ་སློང་
རྣམས་ ཀྱི་ མཆིལ་ ལྷམ་ དང་། ལྷམ་ སྒྲོ་ གུ་ ཅན་ ཡང་ ཕྱིས་ཤིག །དེས་ ཕྱི་བར་
བརྩམས་པ་དང་། དགེ་སློང་རྣམས་ ཀྱིས་དེ་ལ་མི་སྟེར་ནས། འདིའི་ལས་སྦྱར་
བའི་ཕྱིར་དུ་ཕྱིར་ཆུག་ཅིག །ཚིག་གཉིས་ཀྱི་ཁ་ཏོན་ཡང་སློབས་ཤིག །དེས་ཁ་
ཏོན་གཉིས་པོ་ལོབས་སོ། །ལམ་པས་བསམ་པ། སྟོན་པས་རྡུལ་སྤང་ངོ༌། །དྲི་མ་
སྤང་ངོ་ཞེས་པ་དེ་ནང་གི་རྡུལ་ལ་དགོངས་སམ་ཕྱིའི་རྡུལ་ལ་དགོངས་སྙམ་པ་ན།
སྔོན་མ་ཐོས་པའི་ཚིགས་བཅད་གསུམ་པོ་འདི་བློ་ལ་སྣང་སྟེ། རྡུལ་འདིར་འདོད་
ཆགས་དེ་ནི་ས་རྡུལ་མིན། །རྡུལ་ནི་འདོད་ཆགས་མིང་སྟེ་རྡུལ་གྱི་མིན། །མཁས་པ་
དག་གིས་རྡུལ་དེ་རྣམ་ སྤངས་པ། །དེ་དག་བདེ་གཤེགས་བསྟན་ལ་བག་ཡོད་
- 438-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འགྱུར། །ཞེ་སྡང་དང་གཏི་མུག་ལའང་འགྲོའོ། །དེས་འབད་དེ་བསྒོམས་པས་དགྲ་
བཅོམ་ པ་ཐོབ་པར་གསུངས་ པ་ལྟ་བུའོ། །དྲུག་པ་ལེའུའི་མཚན་བསྟན་པ་ནི།
དཀའ་བ་མཛད་པ་ལ་བསྟོད་པ་སྟེ་ལེའུ་བཅུ་གཅིག་པའོ། །ཞེས་པའོ། །བསྟོད་པ་
བརྒྱ་ལྔ་བཅུ་ པའི་རྣམ་བཤད་ལམ་བཟང་གསལ་བྱེད་ རིན་ཆེན་སྒྲོན་མ་ལས།
ལེའུ་བཅུ་གཅིག་པ་དཀའ་བ་མཛད་པ་ལ་བསྟོད་པའི་ལེའུའི་བཤད་པའོ།། །།
བདུན་པ་སྟོན་པ་གདུལ་བྱའི་དོན་མཛད་པ་ལ་མཁས་པའི་ཚུལ་ལ་བསྟོད་
པ་ལ་དྲུག །སྟོན་པ་གདུལ་བྱ་འདུལ་བའི་ཐབས་ལ་མཁས་པའི་ཚུལ་ལ་བསྟོད་པ།
སྟོན་པ་ གདུལ་བྱ་ལ་གདམས་ངག་འདོམས་པའི་དུས་ལ་མཁས་པའི་ཚུལ་ལ་
བསྟོད་པ། སྟོན་པ་གདུལ་བྱའི་ཤེས་རྒྱུད་རིམ་གྱིས་འདུལ་བ་ལ་མཁས་པའི་ཚུལ་
ལ་བསྟོད་པ། སྟོན་པས་གདུལ་བྱའི་དོན་གང་མཛད་ པ་ཐམས་ཅད་ངེས་ པར་
ལེགས་པ་འབའ་ཞིག་ཏུ་འགྱུར་བའི་ཚུལ་ལ་བསྟོད་པ། འཇིག་རྟེན་འདི་ན་གདུལ་
བྱའི་དོན་མཛད་པ་ལ་སྟོན་པ་ལས་ལྷག་པ་སུ་ཡང་མེད་ཅེས་ཁྱད་པར་དུ་འཕགས་
པའི་ ཚུལ་ ལ་ བསྟོད་ པ། ལེའུའི་ མཚན་ བསྟན་ པའོ། །དང་ པོ་ ནི། རྩུབ་ པ་ དང་
འཇམ་བགྱིས་པ་དང༌། །འཇུངས་པ་རྣམས་ནི་གཏོང་ཕོད་དང་། །གཏུམ་པ་དེས་
པར་བགྱིས་པ་གང་། །དེ་ནི་ཁྱོད་ཀྱིས་ཐབས་མཁས་ལགས། །དགའ་བོ་དབང་པོ་
ཉེར་ཞི་དང་། །ང་རྒྱལ་ཁེངས་པ་འདུད་པ་དང༌། །སོར་མོའི་ཕྲེང་བའང་ཞི་བགྱིས་
ན། །སུ་ཞིག་ངོ་མཚར་སྐྱེ་མི་བགྱིད། ཁྱོད་ཀྱི་ཆོས་ཀྱི་རོས་ཚིམ་པས། ། གསེར་
ལས་བགྱིས་པའི་ལམ་སྤངས་ནས། །རན་མང་བཏིང་བའི་གནས་མལ་དུ། །སྟན་
རྣམས་ བསོད་ ཉམས་ ཉལ་ བར་ བགྱིད། །ཅེས་ གསུངས། དོན་ནི། སྟོན་པ་ཐུབ་
པའི་དབང་པོ་གདུལ་བྱ་འདུལ་བའི་ཐབས་ལ་མཁས་པ་གདུལ་བྱ་ཤེས་རྒྱུད་ཤིན་
- 439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཏུ་རྩུབ་པ་རྣམས་ཀྱང་གདམས་ངག་གིས་བཏུལ་ཏེ་ངང་འཇམ་ཅན་དུ་བགྱིས་པ་
དང་། གདུལ་བྱ་སེར་སྣའི་མདུད་པ་དམ་པོས་བཅིངས་ཏེ་ཡོ་བྱད་ངན་ངོན་རེ་ཡང་
གཏོང་མི་ནུས་པའི་འཇུངས་པ་ཅན་རྣམས་གདམས་ངག་གིས་བཏུལ་ཏེ་གཏོང་
ཕོད་ཆེ་བ་ལ་འགོད་པ་དང་། གདུལ་བྱ་ཞེ་སྡང་ཅན་ཤིན་ཏུ་གཏུམ་པ་དག་ཀྱང་
གདམས་ངག་གིས་བཏུལ་ཏེ་རྒྱུད་འཇམ་ཞིང་ངེས་པར་བགྱིས་པ་གང་ལགས་པ་
དེ་ནི་སྟོན་པ་ཐུགས་རྗེ་ཅན་ཁྱོད་ཀྱི་ཐབས་མཁས་ཀྱི་མཛད་པ་ལགས་སོ། །ཡང་
སྟོན་པ་ཐུགས་རྗེ་ཅན་གྱིས་འདོད་ཆགས་ལྷག་པར་ཆེ་བས་དབང་པོ་ཤིན་ཏུ་མ་
དུལ་བ་གཅུང་དགའ་བོ་ཐབས་ལ་མཁས་པའི་གདམས་ངག་གི་བཏུལ་ཏེ་དབང་པོ་
ཉེ་བར་ཞི་བའི་མཆོག་ཏུ་གྱུར་བ་ཞིག་བྱུང་བ་དང༌། རིགས་དང་རུས་དང་ཐོས་པ་
དང་སྟོབས་འབྱོར་གྱིས་སྙེམས་ནས་ང་རྒྱལ་གྱི་ཁེངས་པ་ཤིན་ཏུ་ཆེ་བ་མང་པོའང་
ཐབས་མཁས་ཀྱི་གདམས་ངག་གི་བཏུལ་ནས་དབང་པོ་ཤིན་ཏུ་དུལ་བ་འདུད་པར་
གྱུར་པ་དང་། སྡིག་གྲོགས་ཀྱིས་བསླུས་ནས་མི་གསོད་པ་ལ་རྔམ་པ་སོར་མོའི་ཕྲེང་
བ་ཅན་ལྟ་བུའང་ཐབས་མཁས་ཀྱིས་བཏུལ་ཏེ་ཞི་ཞིང་དུལ་བར་བགྱིས་པ་འདི་ལྟ་
བུའི་མཛད་པ་བཟང་པོ་ལ་སེམས་ཤེས་སུ་ཞིག་གུས་པ་དང་ངོ་མཚར་བསྐྱེད་པར་
མི་བགྱིད། ཡང་འབྱོར་པས་མཐོ་བ་ནྱ་གྲོ་དྷ་དགྱེས་དང་། མེ་སྐྱེས་དང་། པི་ལིང་
དའི་བུ་དང་། གྲོ་བཞིན་སྐྱེས་ལ་སོགས་པ་ཐུབ་པའི་དབང་པོ་ཁྱོད་ཀྱི་ཆོས་ཀྱི་
བདུད་རྩིའི་རོས་ཚིམ་པས་སྟོབས་འབྱོར་ཐམས་ཅད་མཆིལ་མའི་ཐལ་བ་བཞིན་
སྤངས་ཤིང་གསེར་ལས་བགྱིས་པའི་མལ་སྟན་ཡང་སྤངས་ནས་རན་ཏེ་རྩྭ་མང་པོ་
བཏིང་བའི་གནས་མལ་དུ་སྟན་རྣམས་བསོད་ཉམས་ཏེ་རྩྭའི་གདན་ལ་ཞི་ཞིང་
ཉམས་བདེ་བར་བགྱིད་པ་འདི་ལྟ་བུའང་སྟོན་པ་ཐུགས་རྗེ་ཅན་ཁྱོད་ཀྱི་བསྟན་པ་
-440 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འདི་ལ་ལྷ་དང་བཅས་པའི་འགྲོ་བ་ཐམས་ཅད་དད་ཅིང་མཆོད་པའི་ཡུལ་དུ་གྱུར་
པ་དང་ངོ་མཚར་རྨད་དུ་བྱུང་བའོ། །གཅུང་དགའ་བོ་དང་སོར་ཕྲེང་ཅན་གྱི་བྱུང་བ་
ནི་སྔར་བཤད་ཟིན་ལ། ནྱ་གྲོ་དྷ་དགྱེས་ནི་རྨོན་དོར་དགུ་བརྒྱ་དང་དགུ་བཅུ་རྩ་
དགུ་གསེར་བྱེ་བ་མང་པོའི་བང་མཛོད། རིན་པོ་ཆེ་གཞན་སྣ་ཚོགས་པའི་བང་
མཛོད་ཐ་ན་ལུས་ལ་བགོས་པའི་གོས་རེ་ ལའང་སྲང་སྟོང་རི་བ་ཡོད་པ་སྟོབས་
འབྱོར་ཟད་མི་ཤེས་པ་དེ་དག་མཆིལ་མའི་ཐལ་བ་བཞིན་སྤངས་ནས་སྟོན་པའི་
བསྟན་པ་ལ་རབ་ཏུ་བྱུང་སྟེ་སྦྱངས་པའི་ཡོན་ཏན་བཅུ་གཉིས་ཀྱི་ནང་ནས་བསོད་
སྙོམས་པ་ཉིན་རེའི་འཚོ་བ་ཉིན་རེ་བསླངས་ནས་འཚོ་བ། རིའི་ཕུག་ཏུ་རྩྭའི་གདན་
ལ་བཞུགས་པ་འོད་སྲུང་ཆེན་པོ་ཞེས་བསྔགས་པ་དེ་ལྟ་བུ་བྱུང་། གྲོ་བཞིན་སྐྱེས་
ནི། རིན་པོ་ཆེའི་བང་མཛོད་ཟད་མི་ཤེས་པ་རྣ་བའི་རྒྱན་གཅིག་ལ་གསེར་སྤང་བྱེ་
བ་སྟོང་རི་བས་རྣ་བ་བྱེ་བ་རི་ཞེས་གྲགས་པར་འབྱོར་པ་ཅན་དེ་ཡང་། ལོངས་སྤྱོད་
མཐའ་དག་ངན་སྐྱུགས་བཞིན་སྤངས་ནས་སྟོན་པའི་བསྟན་པ་ལ་རབ་ཏུ་བྱུང་སྟེ་
ཕྱག་དར་ཁྲོད་ཀྱི་གོས་གྱོན་ཞིང་འཚོ་བ་ངན་ངོན་དཀུས་ཏེ་བོར་བས་འཚོ་བ་དེ་ལྟ་
བུ་བྱུང་བ་དང༌། མེ་སྐྱེས་ནི་སྔོན་ཀྱི་བསོད་ནམས་ཀྱིས་ལྷའི་དཔལ་འབྱོར་གྲུབ་སྟེ་
རིན་པོ་ཆེའི་གཞལ་མེད་ཁང་དུ་གསེར་གྱི་ཁྲི་ལ་འདུག་ཅིང་ལྷའི་བདུད་རྩིས་འཚོ་
བ་དང༌། ཡིད་བཞིན་གྱི་ནོར་བུ་རིན་པོ་ཆེའི་འོད་ཀྱིས་ཉིན་མཚན་ཀུན་ཏུ་སྣང་
བར་བྱེད་པ་དང་། རིན་པོ་ཆེའི་བང་མཛོད་ཟད་མི་ཤེས་པ་ཡོད་པ་དེ་ཡང་ནོར་
ལོངས་སྤྱོད་ཐམས་ཅད་སྤངས་ནས་རྒྱལ་བའི་བསྟན་པ་ལ་རབ་ཏུ་བྱུང་སྟེ་ཕྱག་
དར་ཁྲོད་ཀྱི་གོས་གྱོན་ཞིང་རྩའི་སྤྱིལ་བུ་དང་རིའི་ཕུག་ལ་སོགས་པར་རྩ་གདན་ལ་
གནས་པ་ཉོན་མོངས་ཐམས་ཅད་སྤངས་ཏེ་ཐར་པའི་གོ་འཕང་ཐོབ་པ་དེ་ལྟ་བུ་དེ་
- 441 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མེས་པོའི་ཤུལ་བཞག་ལས།
དག་དང་དེ་འདྲ་བ་གཞན་ཡང་བགྲང་བ་ལས་འདས་པ་བྱུང་བར་འདུལ་བ་ལུང་
ལས་གསུངས་པ་ལྟར་རོ། །
གཉིས་པ་སྟོན་པ་གདུལ་བྱ་ལ་གདམས་ངག་འདོམས་པའི་དུས་ལ་མཁས་
པའི་ཚུལ་ལ་བསྟོད་པ་ནི། ཁྱོད་ཀྱིས་དུས་དང་བསམ་མཁྱེན་པས། །རེས་འགའ་
ཞུས་ ནའང་ མི་ གསུངས་ ལ། །སྤྲོས་ གྱུར་ གཞན་ ལ་ བསྟན་ པ་ དང་། །དྲུང་ དུ་
གཤེགས་ནས་བཤད་པའང་མཛད། །ཅེས་གསུངས། དོན་ནི། སྟོན་པ་ཐུབ་པའི་
དབང་ པོ་ ཁྱོད་ ཀྱིས་ གདུལ་བྱ་འདུལ་བའི་ དུས་ དང་། གདུལ་ བྱའི་ ཁམས་ དང་
བསམ་པ་ཇི་བཞིན་མཁྱེན་པས་རེས་འགའ་ཆོས་སྟོན་པར་ཞུས་ནའང་མི་གསུངས་
ལ་རེས་འགའ་མ་ཞུས་པར་ཡང་གདུལ་བྱའི་ཁམས་དང་བསམ་པ་ལ་གཟིགས་
ནས་གདུལ་བྱ་གཞན་དང་གཞན་ཆོས་རྒྱ་ཆེར་སྤྲོས་པར་གྱུར་པ་ལ་བསྟན་པ་དང༌།
རེས་འགའ་གདུལ་བྱ་གང་ན་ཡོད་པ་དེའི་དྲུང་དུ་གཤེགས་ནས་ཆོས་བཤད་པའང་
མཛད་དོ། །ཞུས་ཀྱང་མི་གསུངས་པ་ནི། ལྟ་བ་ངན་པའི་གཞན་དབང་དུ་སོང་སྟེ་
རེ་ཞིག་འདུལ་བའི་སྤྱོད་ཡུལ་དུ་མ་གྱུར་པ་ཕྱི་རོལ་པའི་དྲང་སྲོང་འགའ་ཞིག་གིས།
སྟོན་པ་ལ་བདག་ཡོད་དམ་མེད་ཅེས་ཞུས་པ་ན་ལན་མ་གསུངས་པ་ལྟ་བུ་སྟེ། ལྟ་
བ་ངན་པའི་དབང་དུ་སོང་བ་དེ་དག་ལ་ཡོད་མེད་གང་གསུངས་ཀྱང་ལྟ་ངན་
འཕེལ་བ་ལས་ཆོས་བསྟན་པའི་དགོས་པ་མི་འགྲུབ་པས་དོན་དེ་ལ་དགོངས་ནས་
ལན་མ་གསུངས་པ་ཡིན་ཞིང་། མུ་སྟེགས་དེ་དག་གིས་དྲིས་པ་ལུང་དུ་མ་བསྟན་པ་
བཅུ་བཞི་ཡོད་དེ་མུ་སྟེགས་དེ་དག་གི་ལྟ་བ་དེ་དག་ལ་ལུང་མ་བསྟན་གྱི་ལྟ་བ་ཞེས་
བརྗོད་ཅིང་། ལུང་མ་བསྟན་གྱི་ལྟ་བ་བཅུ་བཞི་པོ་དེ་དག་གི་ངོས་འཛིན་ཞིབ་ཏུ་
བཤད་ན་ཡི་གེ་མང་པོ་དགོས་པས་འདིར་བྲི་མ་ནུས་ཤིང་ཤེས་པར་འདོད་ན་དབུ་
- 442 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མ་རྩ་བའི་འགྲེལ་པ་རྣམས་དང༌། མངོན་རྟོགས་རྒྱན་གྱི་འགྲེལ་པ་རྣམས་ལས་
འབྱུང་བས་གཞུང་དེ་དག་བལྟས་ནས་ཤེས་པར་བྱ་ཞིང་། འདི་དག་གི་བྱུང་བ་ཞིབ་
པར་མདོ་སྡེ་ལས་འབྱུང་ངོ༌། །གདུལ་བྱ་གང་ན་ཡོད་པ་དེའི་དྲུང་དུ་གཤེགས་པ་ནི།
ཆུ་སྲིན་ཉའི་རིགས་ཅན་བཏུལ་བ་ལྟ་བུ་སྟེ། འདུལ་བ་ལུང་ལས། ཀུན་དགའ་བོ།
སོང་ལ་དགེ་སློང་རྣམས་ལ། དེ་བཞིན་གཤེགས་པ་ཆུ་ཀླུང་རྒྱུར་གཤེགས་ཀྱིས་
ཆོས་གོས་ལོངས་ཤིག་ཅེས་བསྒོ་ཞིག །ཅེས་བསྒོ་ནས་སྟོན་པ་དུལ་བ་འཁོར་དུལ་
བ་དང་ལྡན་པ། ཞི་བ་འཁོར་ཞི་བ་དང་ལྡན་པ། གྲོལ་བ་འཁོར་གྲོལ་བ་དང་ལྡན་
པ། དབུགས་ཕྱིན་པ་འཁོར་དབུགས་ཕྱིན་པ་དང་ལྡན་པ། ཐུལ་བ་འཁོར་ཐུལ་བ་
དང་ལྡན་པ། དགྲ་བཅོམ་པ་འཁོར་དགྲ་བཅོམ་པ་དང་ལྡན་པ། འདོད་ཆགས་དང་
བྲལ་བ་འཁོར་འདོད་ཆགས་དང་བྲལ་བ་དང་ལྡན་པ། མཛེས་པ་འཁོར་མཛེས་པ་
དང་ལྡན་པ། དབང་པོ་རྣམས་ཤིན་ཏུ་དུལ་བ། སྤྱོད་ལམ་དང་སྤྱོད་པ་མ་འཁྲུགས་
པ། ཆུ་གཏེར་ལྟར་ཏིང་ངེ་བ། སྤྲིན་ཆུ་དང་བཅས་པ་ལྟ་བུ། གླང་པོ་ཆེའི་རྒྱལ་པོ་
ལྟར་དྲེགས་པ་དང༌ བྲལ་བ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ ཀྱིས་
ལེགས་པར་བརྒྱན་པ། དཔེ་བྱད་བཟང་པོ་བརྒྱད་ཅུས་རྣམ་པར་མཛེས་པ། འོད་
འདོམ་གང་གིས་བརྒྱན་པ། ཉི་མ་སྟོང་བས་ལྷག་པའི་འོད་དང་ལྡན་པ། རིན་པོ་
ཆེའི་རི་བོ་འགྲོ་བ་ལྟར་ཀུན་ཏུ་བཟང་བ། སྟོབས་བཅུ་དང་། མི་འཇིགས་པ་བཞི་
དང་། མ་འདྲེས་པའི་དྲན་པ་ཉེ་བར་བཞག་པ་གསུམ་དང་། ཐུགས་རྗེ་ཆེན་པོ་དང་
ལྡན་པ། ཀུན་ཤེས་ཀོའུ་དི་ནྱ་ལ་སོགས་པ་ཉན་ཐོས་ཆེན་པོ་དང་། གཞན་ཡང་
དགེ་སློང་གི་དགེ་འདུན་མང་པོས་བསྐོར་ཏེ་ཆུ་ཀླུང་ཡིད་འོང་ལྡན་ལ་གཤེགས་པ་
ན། མ་དད་པ་དག་ནི། དགེ་སྦྱོང་གོའུ་ཏ་མ་ལྟད་མོ་དང་བྲལ་ལོ་ཞེས་ཟེར་ན། དེ་
- 443 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཡང་ལྟད་མོ་སྐྱེས་ཏེ་ཆུ་སྲིན་ཉའི་རིགས་ལྟ་བའི་ཕྱིར་འོངས་སོ་ཞེས་ཟེར་རོ། །དད་
པ་དག་ནི་མ་དད་པ་དེ་དག་ལ། སྟོན་པ་ལྟད་མོ་དང་བྲལ་བ་ཁོ་ན་ཡིན་ཏེ། ཆུ་
སྲིན་ཉའི་རིགས་ལས་བརྩམས་ཏེ་སྐྱེ་བོའི་ཚོགས་ལ་ངོ་མཚར་རྨད་དུ་བྱུང་བའི་
ཆོས་སྟོན་པར་བཞེད་པ་གོར་མ་ཆག་སྟེ། ཐུབ་པ་ལྟད་མོ་བྲལ་བའི་དགོངས་ལྡན་
པ། །ལྟད་མོ་མེད་ལ་སྐྱེ་ངན་དོན་མེད་སྨྲ། །གཞན་ཕན་དེ་ལ་གཞོལ་བའི་རྒྱལ་བ་
འདི། །ལུས་ཅན་ ཕན་ཕྱིར་ངེས་པར་འདིར་གཤེགས་སོ། །དེ་ནས་འཁོར་དེས་
སྟོན་པ་མཐོང་ནས་འཕྲལ་ལ་ལངས་ཏེ། སྟོན་པས་སྔོན་ཡབ་ཡུམ་དང་། མཁན་
སློབ་དང་། བླ་མ་དང༌། བླ་མའི་གནས་ལྟ་བུ་ལ་མངོན་པར་བཞེངས་པ་མཛད་
པའི་ཕྱིར་རོ། །དེ་ནས་སྟོན་པ་འཁོར་གྱི་དབུས་སུ་གདན་བཤམས་པ་ལ་བཞུགས་
ནས་ཉ་པ་ལྔ་བརྒྱ་ལ་བཀའ་སྩལ་པ། ཁྱེད་ཅག་ཉེས་པར་བྱས་པའི་ལས་བྱེད་པ་
ཡིན་ཏེ། དེས་ན་ད་ལྟ་ཉ་པའི་སྐྱེ་གནས་དམན་པར་སྐྱེས་ཤིང་དྲག་ཤུལ་ཅན།
ལག་པ་ཁྲག་གིས་གོས་པ། ཉམས་པ་རབ་ཏུ་ཉམས་པ་ལ་ཞེན་པ། གཞན་གྱི་སྲོག་
འཕྲོག་པ། གཞན་གྱི་སྲོག་གཅོད་པས་འཚོ་བར་བྱེད་དེ། འདི་ནས་ཤི་འཕོས་ན་
ཁྱེད་ཅག་གི་འགྲོ་བ་ནི་ཅིར་འགྱུར། སྐྱེ་བ་ནི་ཅིར་འགྱུར། ཚེ་ཕྱི་མ་ནི་ཅིར་འགྱུར།
དེ་དག་གིས་གསོལ་བ། བདག་ཅག་གིས་ཅི་བགྱི་བ་བཀའ་སྩལ་དུ་གསོལ། ཉ་
དང་རུས་སྦལ་ལ་སོགས་པ་ཆུ་ནས་རྔོན་པ་འདི་དག་ཐོངས་ཤིག །དེ་དག་གིས་དེ་
དག་བཏང་ངོ༌། །དེ་ནས་ སྟོན་པས་ཆུ་སྲིན་ ཉའི་རིགས་མ་གཏོགས་ པའི་སྲོག་
ཆགས་དེ་དག་ཆུ་ཀླུང་ཡིད་འོང་ལྡན་དུ་འཇུག་པ་དང༌། ཆུ་སྲིན་ཉའི་རིགས་ཀྱང་
སྔོན་གྱི་སྐྱེ་བ་དྲན་ཅིང་མིའི་སྐད་དུ། སྟོན་པ་དང་ལྷན་ཅིག་སྨྲ་ཤེས་པར་བྱིན་གྱིས་
བརླབས་ནས་ཆུ་སྲིན་དེ་ལ། ཁྱོད་སེར་སྐྱ་ཡིན་ནམ་ཞེས་བཀའ་སྩལ་པས། ཆུ་
- 444 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
སྲིན་དེས། བདག་སེར་སྐྱ་ལགས་སོ་ཞེས་ཞུས། དེ་ལ་སྟོན་པས། ཁྱོད་ལ་ ལུས་
དང་ངག་དངཡིད་ཀྱི་ཉེས་སྤྱོད་ཡོད་དམ། ཞེས་གསུངས་པས། དེས་ཡོད་དོ་ཞེས་
ཞུས། དེ་ལ་སྟོན་པས་དེ་དག་གི་རྣམ་སྨིན་མྱོང་ངམ་གསུངས་པས། དེས་མྱོང་ངོ་
ཞེས་ཟེར། དེ་ལ་སྟོན་པས། ཁྱོད་ཀྱི་མི་དགེ་བའི་བཤེས་གཉེན་སུ་ཡིན་གསུངས་
པས། དེས་ བདག་ གི་མ་ལགས་ སོ་ཞེས་ཟེར། དེ་ ལ་ སྟོན་ པས། དེ་ གར་ སྐྱེས་
གསུངས་པས། དེས་དམྱལ་བ་རྣམས་སུ་སྐྱེས་སོ་ཟེར། དེ་ལ་སྟོན་པས། ཁྱོད་གང་
དུ་སྐྱེས་གསུངས་པས། དེས་དུད་འགྲོར་སྐྱེས་སོ་ཟེར། དེ་ལ་སྟོན་པས་འདི་ནས་
ཤི་ནས་གང་དུ་སྐྱེ་གསུངས་པས། དེས་དམྱལ་བར་རོ་ཞེས་ཟེར་ནས་དུས་སོ། །དེ་
ལ་སྟོན་པས། ཁྱོད་ནི་དུད་འགྲོའི་སྐྱེ་གནས་སྐྱེས། །མི་འཁོམ་ཐུགས་པར་གྱུར་པ་
ལ། །ད་ལྟ་ངས་ཀྱང་ཅི་བྱར་མེད། །དོན་མེད་ངུས་པས་ཅི་ལ་ཕན། །ཐུགས་རྗེ་
ལྡན་རྒྱལ་ང་ལ་ནི། །ལེགས་པར་སེམས་ནི་དད་ཀྱིས་དང་། །དུད་འགྲོའི་སྐྱེ་འདིར་
ཆགས་ བྲལ་ ཞིང་། །དེ་ ནས་ མཐོ་ རིས་ འགྲོ་ བར་ འགྱུར། །གསུངས་ པས། དེས་
སྟོན་པ་ལ་སེམས་དད་པར་བྱས་ནས་སྟོན་པས་དེ་ལ། འདུ་བྱེད་ཐམས་ཅད་མི་
རྟག །ཆོས་ཐམས་ཅད་བདག་མེད། མྱ་ངན་ལས་འདས་པ་ནི་ཞི་བའོ་ཞེས་ཚིག་
གསུམ་གྱིས་ཆོས་བསྟན་ཅིང་ཆུ་སྲིན་དེའི་སྔོན་གྱི་ལས་ལུང་བསྟན་ པས་སྲོག་
ཆགས་གྲངས་མེད་པ་བདེན་པ་ལ་བཀོད་ཅིང་། ཆུ་སྲིན་ཉའི་རིགས་དེའང་བདག་
གིས་སྟོན་པའི་སྤྱན་སྔར་ཆོས་ཐོས་ནས་ཟས་ཟ་བ་ནི་ཚུལ་དང་མི་མཐུན་ནོ་སྙམ་
ནས་ཟས་མ་བཟོས་པས་བཀྲེས་པས་ཉམས་དམས་པ་ན་སྟོན་པ་ལ་སེམས་དད་
པས་ཤི་ནས་རྒྱལ་ཆེན་རིས་བཞིའི་ལྷར་སྐྱེས་སོ། །ཆོས་ཉིད་ཀྱིས་ལྷའི་བུ་ནི་སྐྱེས་
ནས་རིང་པོ་མ་ལོན་པར་སེམས་གསུམ་སྐྱེ་སྟེ། གང་ནས་གང་དུ་ལས་གང་གིས་
- 445 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སྐྱེས་པའོ། །དེས་དུད་འགྲོ་ནས་རྒྱལ་ཆེན་རིས་བཞི་པར་སྟོན་པ་ལ་སེམས་དད་
པས་སྐྱེས་པར་མཐོང་ངོ༌། །དེ་འདི་སྙམ་དུ། བདག་ཡོངས་སུ་གནས་པ་མ་བསྟེན་
པར་སྟོན་པ་ལ་ལྟ་བ་དང་བསྙེན་བཀུར་བའི་ཕྱིར་འགྲོའོ་སྙམ་ནས། ལྷའི་བུ་རྣ་ཆ་
གདུབ་ཀོར་གཡོ་ཞིང་དོ་ཤལ་དང་སེ་མོ་དོས་བརྒྱན་པའི་ལུས་ཀྱིས་ཨུཏཱ་ལ་དང་
པདྨ་དང་ཀུ་མུ་ད་དང་པདྨ་དཀར་པོས་ཐུ་བ་བཀང་སྟེ་མཚན་མོ་སྟོན་པའི་དྲུང་དུ་
སོང་ སྟེ་མེ་ཏོག་གཏོར་ནས་ཞབས་གཉིས་ ལ་ ཕྱག་ འཚལ་ཏེ་མཐའ་གཅིག་ཏུ་
འདུག་པ་དང་། དེའི་ཁ་དོག་གིས་ཁང་པ་བརྩེགས་པའི་ཁང་བཟང་ཐམས་ཅད་
སྣང་བ་རྒྱ་ཆེན་པོས་ཁྱབ་པར་གྱུར་ཏོ། །སྟོན་པས་དེའི་བསམ་པ་ཐུགས་སུ་ཆུད་
ནས་ཆོས་བསྟན་པས་རྒྱུན་ཞུགས་ཐོབ་ནས་རང་གི་གནས་སུ་སོང་ངོ༌། །དགེ་སློང་
ནམ་གྱི་ཆ་སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དག་གིས་སྟོན་
པའི་སྤྱན་སྔར་སྣང་བ་རྒྱ་ཆེན་པོས་ཁྱབ་པ་མཐོང་ནས་ཐེ་ཚོམ་ཟ་བའི་ཡིད་ཀྱིས་
ནམ་ལངས་པ་དང་ཞུས་པས། ཆུ་སྲིན་ཉའི་རིགས་དེ་ཤི་ནས་རྒྱལ་ཆེན་རིས་བཞི་
པའི་ལྷར་སྐྱེས་ཤིང་མདང་བའི་གན་དུ་འོངས་ནས་ཆོས་བསྟན་པས་བདེན་པ་
མཐོང་སྟེ་རང་གི་གནས་སུ་སོང་ངོ༌། །ཞེས་གསུངས་པ་ལྟར་རོ། །
གསུམ་པ་སྟོན་པ་གདུལ་བྱའི་ཤེས་རྒྱུད་རིམ་གྱིས་འདུལ་བ་ལ་མཁས་
པའི་ཚུལ་ལ་བསྟོད་པ་ནི། དྲི་མེད་གོས་ལ་ཚོན་བཞིན་དུ། །ཐོག་མར་སྦྱིན་སོགས་
གཏམ་དག་གིས། །སེམས་ལ་སྤྲོ་བ་བསྐྱེད་ནས་ནི། །ཕྱི་ནས་ཆོས་ནི་བསྟན་པ་
མཛད། །འཁོར་བ་མི་བཟད་གཏིང་ནས་ནི། །འགྲོ་བ་ཉོན་མོངས་དྲངས་སླད་དུ།།
ཁྱོད་ཀྱིས་གང་ཞིག་མ་སྩལ་བའི། །ཐབས་དང་སྤྱོད་པ་དེ་མ་མཆིས། །སྐུ་ཡི་ཆ་
ལུགས་རྣམ་མང་དང་། །གསུང་གིས་སོ་སོའི་སྐད་བཞིན་དུ། །གདུལ་བྱའི་བསམ་
- 446 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
པ་ཐ་དད་པ། །དེ་དང་དེར་ནི་ཁྱོད་ཀྱིས་མཛད། །ཞེས་གསུངས། །དོན་ནི། སྟོན་
པ་ཐུབ་པའི་དབང་པོ་ཞིང་འདིར་བྱོན་ནས་གདུལ་བྱའི་དོན་མཛད་པ་ནི། གདུལ་
བྱ་རྣམས་ལ་ཆོས་བསྟན་ནས་ཤེས་རྒྱུད་འདུལ་བར་མཛད་པ་མ་གཏོགས་གདུལ་
བྱའི་ཉོན་མོངས་ཆུས་ཁྲུ་མི་ནུས་ཤིང་གདུལ་བྱའི་སྡུག་བསྔལ་རྣམས་ཕྱག་གིས་
སེལ་མི་ནུས་ལ། གདུལ་བྱ་སོ་སོ་རང་གི་ངོས་ནས་ལམ་མ་སྒོམ་པར་ཐུབ་པས་
གདུལ་བྱའི་རྒྱུད་ལ་ས་ལམ་གྱི་ཡོན་ཏན་རྣམས་འཇུག་མི་ནུས་པས་ཆོས་བསྟན་
ནས་ཉོན་མོངས་པ་སྤོང་བའི་ཐབས་ཤེས་པར་བྱས་ཏེ་སྒོམ་དུ་བཅུག་ནས་ཉོན་
མོངས་སྤོང་བར་བྱེད་པ་ཡིན་ནོ། །ཆོས་སྟོན་པ་དེ་ཡང་གང་ཟིན་ཟིན་ནས་སྟོན་པ་
དང་གདུལ་བྱ་ཤེས་རྒྱུད་དམའ་མོ་ཞིག་ལ་ཆོས་མཐོན་པོ་ཞིག་བསྟན་ན་བྱིས་པ་
སྐྱེས་མ་ཐག་པ་ལ་ཤ་སྐམ་པོ་བྱིན་པ་ལྟར་གདུལ་བྱ་དེ་ལ་ཕན་མི་ཐོགས་པའི་ཁར་
གནོད་པ་བྱེད་པར་འགྱུར་རོ། །དེས་ན་སྟོན་པས་གདུལ་བྱའི་ཤེས་རྒྱུད་རིམ་གྱིས་
འདུལ་བར་མཛད་པ་ནི་རས་སྔོན་པོ་དང་དམར་པོ་དང་སེར་པོ་སོགས་བཟོ་བའི་
ཚེ་ཐོག་མར་རས་དེ་ལེགས་པར་བཀྲུས་ནས་ནག་ནོག་གི་དྲི་མ་མེད་པ་ཞིག་བྱས།
དེ་ནས་དྲི་མ་མེད་པའི་རས་གོས་དེ་ལ་ཚོན་དམར་སེར་སོགས་བྱས་ན་ཚོན་ལེགས་
པར་གནས་པ་བཞིན་དུ་ཐོག་མར་གདུལ་བྱའི་ཤེས་རྒྱུད་ལ་ཚེ་འདི་ལ་མ་ཆགས་
པར་འཇིག་རྟེན་ཕྱི་མ་དྲན་པ་དང་འཁོར་བ་སྡུག་བསྔལ་གྱི་རང་བཞིན་དུ་ཤེས་
པར་བྱས་ནས་སྐྱོ་བ་བསྐྱེད་པ་དང་། ཕྱི་མར་ཕན་པའི་ཐབས་དཀོན་མཆོག་མཆོད་
པ་དང་། དབུལ་པོ་ལ་སྦྱིན་པ་གཏོང་བ་དང་། སྒོ་གསུམ་གྱི་ཉེས་སྤྱོད་བསྡམས་ཏེ་
ཚུལ་ཁྲིམས་བསྲུང་བ་སོགས་ཆོས་ལ་བསྐུལ་བའི་གཏམ་དག་གིས་སེམས་ལ་སྤྲོ་
བ་ལེགས་པར་བསྐྱེད་ནས་སེམས་ཆོས་ལ་ཡིད་ཆེས་ཀྱི་དད་པ་བརྟན་པོར་སོང་བ་
- 447 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ན་དེའི་ཕྱི་ནས་བདག་འཛིན་སྤོང་བའི་གཉེན་པོའི་ཆོས་བདག་མེད་པ་སྟོན་པར་
མཛད་དོ། །འདི་ནི་བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱིས་དབུ་མ་རིན་ཆེན་
ཕྲེང་ བར། དང་ པོར་ མངོན་ པར་ མཐོ་བའི་ཆོས། །ཕྱིས་ནས་ ངེས་ པར་ ལེགས་
འབྱུང་བ། །གང་ཕྱིར་མངོན་པར་མཐོ་ཐོབ་ནས། །རིམ་གྱིས་ངེས་པར་ལེགས་པ་
འོང་། །ཞེས་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་ཐམས་
ཅད་གདུལ་བྱ་གཅིག་གི་ཉམས་ལེན་དུ་འདུ་བའི་ཚེ་གདུལ་བྱའི་འདོད་དོན་ཐམས་
ཅད་བསྡུ་ན་མངོན་མཐོ་དང་ངེས་ལེགས་གཉིས་སུ་འདུ་བ་དང་། མངོན་མཐོ་སྒྲུབ་
བྱེད་ཀྱི་ཐབས་ཐམས་ཅད་དད་པར་འདུ་བ་དང་། ངེས་ལེགས་སྒྲུབ་བྱེད་ཀྱི་ཐབས་
ཐམས་ཅད་ཤེས་རབ་ཏུ་འདུ་བ་དང་། དེ་ཡང་མངོན་མཐོ་སྒྲུབ་བྱེད་ཀྱི་ཐབས་སྔོན་
དུ་བཏང་ནས་དེའི་ཕྱི་ནས་ངེས་ལེགས་སྒྲུབ་བྱེད་ཀྱི་ཐབས་ལ་འབད་དགོས་པར་
གསུངས་ཏེ། སྐལ་བ་དང་ ལྡན་ པའི་ གདུལ་ བྱ་ དག་ གིས་ གསུང་ རབ་དགོངས་
འགྲེལ་དང་བཅས་པའི་གནད་ཐམས་ཅད་བསྡུས་ནས་ལམ་གྱི་ལུས་ཡོངས་སུ་
རྫོགས་པའི་ཉམས་ལེན་བྱེད་ཚུལ་ཏེ། ལམ་གྱི་གྲངས་ངེས་པ། ངོ་བོ་མ་ནོར་བ།
གོ་རིམ་མ་འཁྲུགས་པ་ཞིག་དགོས་པར་གསུངས་པ་དེའི་རྗེས་སུ་འབྲང་ནས་སློབ་
དཔོན་འདིའི་གཞུང་འདི་དང་གཞུང་གཞན་མང་པོར་ཡང་ལམ་གྱི་གོ་རིམ་འདི་
བཞིན་དུ་བྱ་དགོས་པར་ནན་ཏན་དུ་གསུངས་སོ། །འདི་ལ་ནི་ཤིང་རྟ་ཆེན་པོ་
གཉིས་ཀ་དགོངས་པ་མཐུན་ཏེ་འཕགས་པ་ཐོགས་མེད་ཀྱིས་བྱང་ས་དང༌། གཏན་
ལ་དབབ་པ་བསྡུ་བར། ལམ་གྱི་གོ་རིམ་ངེས་པ་ཅན་དུ་དགོས་པར་གསུངས་ལ།
ཤིང་རྟ་ཆེན་པོ་གཉིས་ཀའི་མན་ངག་གི་གནད་བསྡུས་པ་དཔལ་ཨ་ཏི་ཤའི་བྱང་
ཆུབ་ལམ་གྱི་སྒྲོན་མར་གསུང་རབ་དགོངས་འགྲེལ་དང་བཅས་པའི་གནད་ཐམས་
- 448 -



མ་བབྲ?
བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
ཅད་སྐྱེས་བུ་གསུམ་གྱི་ལམ་གྱི་རིམ་པར་བསྡུས་ནས་གསུངས་པའང་ཤིང་རྟ་ཆེན་
པོ་གཉིས་ཀྱི་གཞུང་རྣམས་དང་སྔར་བཤད་པའི་གཞུང་འདིའི་དགོངས་པ་དམ་
པའོ། །དོན་དེ་དག་ལ་དགོངས་ནས་རྗེ་བདག་ཉིད་ཆེན་པོས་ལམ་གྱི་གོ་རིམ་ངེས་
པ་ཅན་དུ་བསྒྲུབ་པའི་ཚེ་གཞུང་འདི་དྲངས་ནས་བསྒྲུབས་སོ། །དེས་ན་སྟོན་པ་
ཐུགས་རྗེ་ཅན་ཁྱེད་ཀྱིས་འགྲོ་བ་ཉོན་མོངས་པའི་ བྲན་དུ་སོང་སྟེ་ སྡུག་བསྔལ་
བརྒྱུད་མར་མྱོང་བ་རྣམས་ཁམས་གསུམ་གྱི་འཁོར་བ་སྡུག་བསྔལ་མི་བཟད་པ་
འདིའི་ གཏིང་ནས་དྲངས་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་ལ་
འགོད་པའི་སླད་དུ་བགྱི་བར་འོས་པ་ཐམས་ཅད་མཛད་དོ། །དེའི་སླད་དུ་བགྱི་
བར་འོས་པ་གང་ཞིག་གདུལ་བྱ་ལ་མ་མཛད་པའི་ཐབས་དང་སྤྱོད་པ་དེ་གང་ཡང་
མ་མཆིས་སོ། །སློབ་དཔོན་འདིས་བསྔགས་འོས་བསྔགས་བསྟོད་དུ་ཡང་། ཁྱོད་
ཀྱིས་གང་ལས་འགྲོ་བ་དག །མ་དྲངས་རྒུད་པ་དེ་གང་མཆིས། །གང་དང་འཇིག་
རྟེན་མ་སྤྲད་པའི། །ཕུན་ཚོགས་དེ་ཡང་ཅི་ཞིག་མཆིས། །ཞེས་གསུངས་སོ། །དེ་ལ་
འདི་སྙམ་དུ་སྟོན་པ་ཐུབ་པའི་དབང་པོས་མཁའ་ཁྱབ་ཀྱི་སེམས་ཅན་ཐམས་ཅད་
ལ་ཉེ་རིང་མེད་པར་ཐམས་ཅད་ཀྱི་དོན་མཛད་ན་འགྲོ་བ་ཆ་ལུགས་མི་འདྲ་བ།།
སྐད་རིགས་མི་འདྲ་བ་མཐའ་ཡས་པ་ལ་ཐམས་ཅད་ཀྱི་དོན་དུས་གཅིག་ཏུ་ཇི་ལྟར་
མཛད། སོ་སོ་ལ་རེ་རེ་ནས་ཆོས་སྟོན་དགོས་ན་ནི་མི་མཇེད་འཇིག་རྟེན་གྱི་ཁམས་
འདིའི་འགྲོ་བའང་ནམ་ཡང་བགྲང་བར་མི་ནུས་ན་མཁའ་ཁྱབ་ཀྱི་འགྲོ་བ་ཇི་ལྟར་
བགྲང་ནུས། དེས་ན་ཐུབ་པས་མཁའ་ཁྱབ་ཀྱི་སེམས་ཅན་ལ་མ་མཛད་པའི་དོན་
གང་ཡང་མེད་དོ། །ཞེས་པ་དེ་ཇི་ལྟར་ཡིན་སྙམ་ན་དེ་ནི་ཐུབ་པའི་སྐུ་གསུང་ཐུགས་
ཀྱི་གསང་བ་བསམ་གྱིས་མི་ཁྱབ་པ་མ་ཤེས་པ་སྟེ། སྟོན་པ་ཐུབ་པའི་དབང་པོས་
-449 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཆོས་སྟོན་པ་སོགས་གདུལ་བྱའི་དོན་མཛད་པའི་ཚེ་གདུལ་བྱ་རེ་རེ་ནས་རིམ་གྱིས་
མཛད་ དགོས་ པ་ མིན་ གྱི། མཁའ་ ཁྱབ་ ཀྱི་ སེམས་ ཅན་ རྣམས་ ལ་ རང་ རང་ གི་
ཁམས་དང་བསམ་པ་དང་འཚམ་པར་སྐུའི་ཆ་ལུགས་རྣམ་པ་མང་པོ་དུས་གཅིག་ཏུ་
སྟོན་པ་དང༌། གསུང་གཅིག་གིས་མཁའ་ཁྱབ་ཀྱི་གདུལ་བྱ་སོ་སོའི་རང་རང་གི་
སྐད་བཞིན་དུ་ཆོས་སྟོན་པ་དང༌། གདུལ་བྱ་བསམ་པ་དང་མོས་པ་ཐ་དད་པ་ཇི་
སྙེད་ཅིག་ཡོད་པ་དེ་དང་དེར་རང་རང་གི་བསམ་པ་དང་མཐུན་པར་ཆོས་སྟོན་པར་
མཛད་ཏོ། །འདི་ནི་བཟང་པོ་སྤྱོད་པའི་མདོ་ལས། ལྷ་ཡི་སྐད་དང་ཀླུ་དང་གནོད་
སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང༌། །འགྲོ་བ་ཀུན་གྱིས་སྒྲ་
རྣམས་ཇི་ཙམ་པ། །ཐམས་ཅད་སྐད་དུ་བདག་གིས་ཆོས་བསྟན་ཏོ། །ཞེས་དང་།
རྗེ་བདག་ཉིད་ཆེན་པོས། འཇིག་རྟེན་ཀུན་གྱི་སེམས་ཅན་ཐམས་ཅད་ཀྱིས། །དུས་
གཅིག་ཉིད་དུ་ཐེ་ཚོམ་དོན་ཞུས་ཀྱང་། །དེ་དག་རེ་རེའི་མདུན་དུའང་དེ་སྙེད་ཀྱི། །
སྐུ་དང་གསུང་གི་བཀོད་པ་དུས་གཅིག་ཏུ། །མཛད་པ་མཛད་ཀྱང་རྟོག་པ་ཉེར་ཞི་
བ། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་སྲས་རང་རྒྱལ་ཉན་
ཐོས་ ཀྱིས། །ཇི་ ཙམ་བརྟགས་ ཀྱང་ བློ་ཡི་ཡུལ་མིན་ན། །ཚངས་ དང་ དབང་ པོ་
སོགས་ཀྱིས་སྨོས་ཅི་དགོས། །ཞེས་གསུངས་པ་ལྟར་རོ། ། །
བཞི་པ་སྟོན་པས་གདུལ་བྱའི་དོན་གང་མཛད་པ་ཐམས་ཅད་ངེས་པར་
ལེགས་པ་འབའ་ཞིག་ཏུ་འགྱུར་བའི་ཚུལ་ལ་བསྟོད་པ་ནི། དེ་དག་ཀུན་ཀྱང་དག་
པ་དང༌། །མི་འགལ་བ་དང་མཆོད་འོས་དང་། །བརྗིད་དང་ལྷ་མི་རྣམས་ལ་ནི། །
སྨན་འདོགས་བཀུར་བ་ཤ་སྟག་ལགས། །སྨྲ་དང་བགྱིད་པ་ཕལ་ཆེར་ནི། །ལེགས་
པར་རྔོ་ཐོགས་མ་ལགས་ ཀྱི། །བདེན་པར་གསུངས་ པ་ཁྱོད་ལ་ནི། །དེ་གཉིས་
- 450 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
གཞན་དུ་གདའ་བ་ལགས། །ཞེས་གསུངས། དོན་ནི། སྟོན་པ་ཐུབ་ པའི་ དབང་
པོས་གདུལ་བྱའི་ཁམས་དང་བསམ་པ་ལ་གཟིགས་ནས་སྤྲུལ་པའི་བཀོད་པ་རྣམ་
པ་མང་པོ་དང་ལྷ་ལ་སོགས་པའི་འགྲོ་བ་སོ་སོའི་སྐད་དུ་ཆོས་རྣམ་པ་མང་པོ་
བསྟན་པ་དེ་དག་ཀུན་ཀྱང་རྙེད་བཀུར་ལ་ཆགས་པ་སོགས་ཀུན་སློང་ལ་སྐྱོན་དང་
གདུལ་བྱ་ལ་ཕྱོགས་རིས་སུ་བཅད་ནས་ཉེ་རིང་བྱེད་པ་དང་། བསྟན་བྱའི་དོན་
ནོར་བ་སོགས་བསམ་སྦྱོར་གང་ལའང་སྐྱོན་ཕྲ་མོའང་མེད་པར་རྣམ་པར་དག་པ་
དང་། གདུལ་བྱ་སོ་སོ་ལ་འཕྲལ་དང་ཕུགས་སུ་གནོད་པ་ཕན་བདེ་དང་འགལ་བ་
གང་ཡང་མེད་པས་མི་འགལ་བ་དང༌། འགྲོ་བ་ལྷ་དང་བཅས་པ་ཐམས་ཅད་ཀྱི་
མཆོད་འོས་སུ་གྱུར་པ་དང༌། གདུལ་བྱའི་དོན་གང་མཛད་པ་ཐམས་ཅད་ཡེ་ཤེས་
ཀྱིས་གཟིགས་ནས་ངེས་པར་ཕན་པ་ཞིག་མཛད་པ་ལ་ནུས་པ་དང་ལྡན་པས་
བརྗིད་པ་དང་། སྤྱིར་རིགས་དྲུག་གི་སེམས་ཅན་ཐམས་ཅད་དང་། ལྷག་པར་ལྷ་
དང་མི་རྣམས་ལ་ཆོས་ཀྱི་འཁོར་ལོ་བསྐོར་ནས་ཕན་འདོགས་པར་མཛད་པས་ལྷ་
དང་བཅས་པའི་འགྲོ་བ་ཐམས་ཅད་ཀྱིས་སྤྱི་བོས་མཆོད་ཅིང་བཀུར་བ་ཤ་སྟག་
ལགས་སོ། །དེ་ལྟར་དུ་འགྱུར་བའི་རྒྱུ་མཚན་ཡང་འཇིག་རྟེན་འདི་ན་གཏམ་སྨྲ་བ་
དང་སྒོ་གསུམ་གྱི་སྤྱོད་པ་བགྱིད་པ་ཕལ་ཆེར་ཉོན་མོངས་པའི་དབང་དུ་སོང་བས་
ལེགས་པར་རྔོ་ཐོགས་པ་མ་ལགས་ཀྱི། བདེན་པར་གསུངས་པ་ཐུབ་པའི་དབང་
པོ་ཁྱོད་ལ་ནི་སྨྲ་བ་དང་བགྱིད་པ་ཐམས་ཅད་འཇིག་རྟེན་གྱི་སྐྱེ་བོ་ཕལ་པ་རྣམས་
ཀྱི་སྨྲ་བ་དང་བགྱིད་པ་ཉོན་མོངས་པའི་དབང་དུ་སོང་བ་དེ་དག་ལས་གཞན་དུ་
གང་གསུངས་པ་ཐམས་ཅད་ནམ་ཡང་བསླུ་བ་མེད་པའི་བདེན་པ་དང་བྱ་བ་གང་
མཛད་པ་ཐམས་ཅད་རྣམ་པ་ཀུན་ནས་ལེགས་པར་གདའ་བ་ལགས་སོ། །
45-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལྔ་པ་འཇིག་རྟེན་འདི་ན་གདུལ་བྱའི་དོན་མཛད་པ་ལ་སྟོན་པ་ལས་ལྷག་
པ་སུ་ཡང་མེད་ཅེས་ཁྱད་པར་དུ་འཕགས་པའི་ཚུལ་ལ་བསྟོད་པ་ནི། བདག་ཉིད་
དག་པ་འབའ་ཞིག་གིས། ཁྱོད་ཀྱིས་འགྲོ་བའི་དཔལ་ཞིང་མཛད། །འདི་ལྟར་རྣམ་
པ་འདི་འདྲའི་ཞིང་། །འཇིག་རྟེན་གསུམ་ན་མཆིས་མ་ལགས། །ཐོག་མེད་སྲིད་པ་
ཉམ་ང་བར། །སྔ་ནས་གཅིག་ཏུ་ཉམས་པ་ཡི། །སེམས་ཅན་ཀུན་ལ་སྨན་སླད་དུ།
ཁྱོད་ནི་དེ་ལྟར་བརྩོན་པ་ལགས། །ཞེས་གསུངས། དོན་ནི། དེ་ལྟར་བདག་ཉིད་
རྣམ་པར་དག་པ་འབའ་ཞིག་གིས་ཐུབ་པའི་དབང་པོ་ཁྱོད་ཀྱིས་འགྲོ་བ་ལྷ་དང་
བཅས་ པའི་ བསོད་ ནམས་ གསོག་ པའི་ དཔལ་ ཞིང་ མཛད་ དེ། འདི་ ལྟར་ སྐྱོན་
ཐམས་ཅད་ཟད་ཡོན་ཏན་ཐམས་ཅད་ཡོངས་སུ་རྫོགས་པ་རྣམ་པ་འདི་འདྲ་བའི་
བསོད་ནམས་ཀྱི་ཞིང་སྟོན་པ་ཐུགས་རྗེ་ཅན་ཉིད་ལས་གཞན་འཇིག་རྟེན་གསུམ་
ན་མ་མཆིས་ལགས་སོ། །སྟོན་པ་ཐུགས་རྗེ་ཅན་ཁྱོད་ནི་སྔོན་ཐོག་མ་མེད་པ་ནས་
སྲིད་པ་ཉམ་ང་བར་འཁྱམས་ཏེ་གཅིག་ཏུ་སྡུག་བསྔལ་བརྒྱས་ཉམས་པའི་སེམས་
ཅན་ཀུན་ལ་སྨན་པའི་སླད་དུ་སྔར་བཤད་པ་དེ་ལྟར་དུ་བརྩོན་པ་ལགས་སོ། ། །
དྲུག་པ་ལེའུའི་མཚན་བསྟན་པ་ནི། མཁས་པ་ལ་བསྟོད་པ་སྟེ་ལེའུ་བཅུ་
གཉིས་པའོ། །ཞེས་པའོ། །བསྟོད་པ་བརྒྱ་ལྔ་བཅུ་ པའི་རྣམ་བཤད་ལམ་བཟང་
གསལ་བྱེད་རིན་ཆེན་སྒྲོན་མ་ལས། ལེའུ་བཅུ་གཉིས་པ་མཁས་པ་ལ་བསྟོད་པའི་
ལེའུ་བཤད་པའོ།། །།
བརྒྱད་པ་ སྟོན་པས་གདུལ་བྱའི་དོན་གང་མཛད་དགོས་པ་མཐའ་དག་
མཛད་པའི་ཚུལ་ལ་བསྟོད་པ་ལ་ལྔ། སྟོན་པས་གདུལ་བྱའི་དོན་གང་མཛད་དགོས་
པ་མཐའ་དག་མཛད་པས་བུ་ལོན་མེད་པའི་ཚུལ་ལ་བསྟོད་པ། སྔར་བཤད་པའི་
- 452 -



་ བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བསྟོད་པའི་གཞུང་རྣམས་ཀྱི་དོན་བསྡུས་ཏེ་ངོ་མཚར་བའི་ཚིག་གིས་བསྟོད་པ།
སྟོན་པ་ཐུབ་པའི་དབང་པོའི་ཡོན་ཏན་མཐའ་དག་བརྗོད་པར་མི་ནུས་ཀྱང་ཅུང་
ཟད་བརྗོད་པ་འདི་ཡང་སྐལ་པ་བཟང་ཞེས་རང་གིས་རང་ལ་སྤྲོ་བ་བསྐྱེད་པ།
བསྟོད་པའི་གཞུང་འདི་བརྩམས་པའི་དགེ་བ་བསྔོ་བ། ལེའུའི་མཚན་བསྟན་པའོ། །དང་
པོ་ལ་བཞི། སྟོན་པ་ཐུབ་པའི་དབང་པོས་ཆོས་བསྟན་པའི་དོན་ཉམས་སུ་བླངས་
པས་ཉན་རང་དགྲ་བཅོམ་ཐོབ་པ་དེ་དག་གིས་ཀྱང་སྟོན་པའི་བཀའ་དྲིན་ལ་ལན་
མ་ལོན་ཞེས་བསྟོད་པ། སྟོན་པས་བསྟན་པའི་ཆོས་ཉམས་སུ་ལེན་པ་མཐའ་དག་
གིས་སྟོན་པའི་བཀའ་དྲིན་ལ་ལན་མ་ལོན་ཞེས་བསྟོད་པ། སྟོན་པས་སེམས་ཅན་
ཐམས་ཅད་སྐྱོབ་པའི་ཚུལ་ལ་བསྟོད་པ། སྟོན་པས་གདུལ་བྱའི་དོན་མ་མཛད་པ་
གང་ཡང་མེད་པས་བུ་ལོན་མེད་པའི་ཚུལ་ལ་བསྟོད་པའོ། ། །
དང་པོ་ནི། གང་གིས་ཁྱོད་དྲིན་ལན་ལོན་པའི། །སྒྲུབ་དེ་མཆིས་སྙམ་མི་
བགྱིད་དེ། །སྐྱེ་བོ་གང་དག་མྱ་ངན་འདས། །དེ་དག་གིས་ཀྱང་ལན་མ་ལོན། །ཞེས་
གསུངས། དོན་ནི། སྟོན་པ་ཐུབ་པའི་དབང་པོས་བསྐལ་ཆེན་གྲངས་མེད་གསུམ་
དུ་ལུས་སྲོག་ལོངས་སྤྱོད་གང་ལའང་མ་གཟིགས་པར་ཚོགས་གཉིས་རླབས་ཆེན་
པོ་བར་མ་ཆད་དུ་བསགས་ནས་འབྲས་བུ་ལྷུན་གྱིས་གྲུབ་པ་ན་འགྲོ་བ་ལྷ་དང་
བཅས་པ་ལ་ཆོས་ཀྱི་འཁོར་ལོ་བསྐོར་ཏེ། འགྲོ་བ་ཀུན་གྱི་རེ་བ་སྐོང་བར་མཛད་
པ་འདི་ལ་ཐབས་གང་གིས་སྒོ་ནས་སྟོན་པ་ཐུགས་རྗེ་ཅན་ཁྱོད་ཀྱི་དྲིན་ལན་ལོན་
པའི་སྒྲུབ་པ་དེ་མཆིས་སྙམ་མི་བགྱིད་དེ། དེ་ལྟར་ལན་ལོན་པའི་ཐབས་མ་མཆིས་
ཏེ་རིགས་སད་པའི་སྐྱེ་བོ་གང་དག་སྟོན་པའི་བསྟན་པ་ལ་ཞུགས་ནས་ལམ་བསླབ་
པ་གསུམ་ཉམས་སུ་བླངས་ཏེ་མྱ་ངན་ལས་འདས་པའི་གོ་འཕང་ཐོབ་པའི་ཉན་རང་
- 453 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
དགྲ་བཅོམ་པ་དེ་དག་གིས་ཀྱང་སྟོན་པའི་བཀའ་དྲིན་ལ་ལན་མ་ལོན་ནོ། །དེའི་
རྒྱུ་མཚན་ཡང་སྟོན་པ་ཐུབ་པའི་དབང་པོ་ནི་འགྲོ་བ་རྣམས་སངས་རྒྱས་ཀྱི་གོ་
འཕང་ལ་འཁྲིད་བཞེད་པ་ཡིན་ལ། ཉན་རང་དགྲ་བཅོམ་པ་དེ་དག་གིས་ནི་ཉོན་
མོངས་སྤོང་ཐུབ་ཀྱང་། ཤེས་སྒྲིབ་སྤོང་མ་ཐུབ་པས་སྟོན་པ་ཐུབ་པའི་དབང་པོས་
ཉན་རང་དགྲ་བཅོམ་པ་དེ་དག་ད་དུང་དཀའ་བ་ཆེན་པོས་སངས་རྒྱས་ཀྱི་ས་ལ་
འཁྲིད་དགོས་པས་སོ། །
གཉིས་པ་སྟོན་པས་བསྟན་པའི་ཆོས་ཉམས་སུ་ལེན་པ་མཐའ་དག་གིས་
སྟོན་པའི་བཀའ་དྲིན་ལ་ལན་མ་ལོན་ཞེས་བསྟོད་པ་ནི། ཁྱོད་ཀྱི་ཆོས་ལ་གནས་དེ་
དག །རང་དོན་ཁོ་ན་བགྱིད་པར་བས། །དེ་ཡི་སླད་དུ་འོ་བརྒྱལ་གང་
། །དེ་ལ་
ལན་གོ་ཅི་ཞིག་ལོན། །ཞེས་གསུངས། དོན་ནི། སྟོན་པ་ཐུབ་པའི་དབང་པོ་ཁྱོད་
ཀྱིས་བསྟན་པའི་ཆོས་ལ་གནས་པ་དེ་དག་ཐམས་ཅད་རང་ཉིད་འཁོར་བ་དང་ངན་
སོང་གི་སྡུག་བསྔལ་ལ་འཇིགས་ནས་དེ་ལས་ཐར་འདོད་དང་། མཐོ་རིས་དང་
ཐར་ པའི་བདེ་བ་འདོད་ནས་ཆོས་ སྤྱོད་པ་ཡིན་པས་དོན་དུ་ན་ རང་དོན་ཁོ་ན་
བགྱིད་པར་བས་ཏེ་ཟད་པས་སྟོན་པ་ཐུགས་རྗེ་ཅན་གྱིས་སེམས་ཅན་དེ་དག་གི་
སླད་དུ་བསྐལ་ཆེན་གྲངས་མེད་གསུམ་དུ་འོ་བརྒྱལ་གང་དག་མཛད་པ་དེ་ལ་ལན་
ཅི་ཞིག་ལོན་ཞེས་ཚིག་རྒྱན་ངོ་མཚར་བས་བསྔགས་པའོ། །གསུམ་པ་སྟོན་པས་
སེམས་ཅན་ཐམས་ཅད་སྐྱོབ་པའི་ཚུལ་ལ་བསྟོད་པ་ནི། ཁྱོད་ནི་སེམས་ཅན་གཉིད་
ལོག་པའི། །རྒྱུད་ལ་གཟིགས་ པའི་ཞུགས་ཚེ་བ། །བག་མེད་གྱུར་པ་རྣམས་ཀྱི་
ནི། །གྲོགས་བཟང་བག་དང་བཅས་པ་ལགས། །ཞེས་གསུངས། དོན་ནི། སྟོན་པ་
ཐུབ་པའི་དབང་པོ་ཁྱོད་ནི་དང་པོ་ཐུགས་བསྐྱེད་པ་ནས་བཟུང་མཁའ་ཁྱབ་ཀྱི་
.454-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
སེམས་ཅན་ཐམས་ཅད་ལ་ཐུགས་བརྩེ་བ་ཁོ་ན་ལྷུར་མཛད་ཅིང་ལྷག་པར་སངས་
རྒྱས་ནས་སེམས་ཅན་མཐའ་དག་གི་བསམ་པ་ལ་གཟིགས་ཏེ་སེམས་ཅན་མ་རིག་
པའི་གཉིད་ལོག་པའི་རྨོངས་པ་རྣམས་ཀྱི་རྒྱུད་ལ་ཉིན་ལན་གསུམ་མཚན་ལན་
གསུམ་དུ་གཟིགས་པའི་སྒོ་ནས་དེ་དང་དེའི་སྡུག་བསྔལ་སེལ་བ་ལ་ཞུགས་ཤིང་
མེལ་ཚེ་མཛད་ནས་སེམས་ཅན་དེ་དང་དེའི་རྒྱུད་ལ་གང་དང་གང་ཕན་པའི་ཐབས་
དེ་དང་དེ་མཛད་པ་ལ་སྐད་ཅིག་ཀྱང་གཡེལ་བ་མེད་ཅིང་འཕྲིན་ལས་ལྷུན་གྱིས་
གྲུབ་པར་བཞུགས་པས་སེམས་ཅན་བག་མེད་དུ་གནས་པར་གྱུར་པ་རྣམས་ཀྱི་
གྲོགས་བཟང་བག་དང་བཅས་པ་ལགས་ཤིང་། སེམས་ཅན་ནད་ཀྱིས་གདུངས་པ་
རྣམས་ཀྱི་སྨན་པ་དང་། སེམས་ཅན་ལམ་འཁྱམས་པ་རྣམས་ཀྱི་འདྲེན་པ་དང་།
སེམས་ཅན་སྡུག་བསྔལ་བ་རྣམས་ཀྱི་སྐྱབས་དང་། སེམས་ཅན་མགོན་མེད་པ་
རྣམས་ཀྱི་མགོན་དང༌། སེམས་ཅན་གནས་མེད་པ་རྣམས་ཀྱི་གནས་དང་། སེམས་
ཅན་དཔུང་གཉེན་མེད་པ་རྣམས་ཀྱི་དཔུང་གཉེན་ཏེ་མདོར་ན་སེམས་ཅན་རྣམས་
ལ་སྡུག་བསྔལ་མཐའ་དག་སེལ་བ་དང་ཕན་བདེ་ཐམས་ཅད་སྟེར་བའི་ཐུགས་རྗེ་
ཅན་ཁྱོད་ཉིད་ལགས་སོ། །སྟོན་པས་སེམས་ཅན་རྣམས་ཀྱི་རྒྱུད་ལ་གཟིགས་པ་ནི།
འདུལ་བ་ལུང་ལས། སངས་ རྒྱས་བཅོམ་ ལྡན་ འདས་ ལ་མི་མཁྱེན་པ་དང་ མི་
གཟིགས་པ་ཅུང་ཟད་ཀྱང་མི་མངའ་བས། སྟོན་པ་ཐུགས་རྗེ་ཆེན་པོ་དང་ལྡན་པ།
འཇིག་རྟེན་ལ་ཕན་པ། བསྲུང་བ་གཅིག་པུ་བ། ཉག་གཅིག་དཔའ་བ། གཉིས་པ་
མེད་པ། གཉིས་སུ་མི་གསུངས་པ། ཞི་གནས་དང་ལྷག་མཐོང་གིས་བཞུགས་པ།
རིག་པ་གསུམ་གསལ་བར་མཛད་པ། བསླབ་པ་གསུམ་ལ་ལེགས་པར་བསླབ་པ།
དུལ་བའི་གནས་གསུམ་གྱི་གཞི་ལ་མཁས་པ། ཆུ་བོ་བཞི་ལས་བརྒལ་བ། རྫུ་
- 455 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
འཕྲུལ་གྱི་རྐང་པ་བཞིས་སྤྱོད་པའི་གཞི་ལ་གནས་པ། བསྡུ་བའི་དངོས་པོ་ལ་ཡུན་
རིང་པོ་ནས་སྦྱང་བ་མཛད་པ། མི་འཇིགས་པ་བཞིས་བསྙེངས་པ་མི་མངའ་བ།
ཡན་ལག་ལྔ་སྤངས་པ། འགྲོ་བ་ལྔ་ལས་ཡང་དག་པར་འདས་པ། ཡན་ལག་དྲུག་
དང་ལྡན་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། རྟག་ཏུ་གནས་པ་དྲུག་
གི་གནས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ། ལམ་གྱི་ཡན་
ལག་ བརྒྱད་ སྟོན་ པ། མཐར་ གྱིས་ གནས་ པའི་ སྙོམས་ པར་ འཇུག་ པ་ དགུ་ ལ་
མཁས་པ། སྟོབས་བཅུའི་སྟོབས་དང་ལྡན་པ། ཕྱོགས་ བཅུར་ སྙན་ པ་ ཡང་ དག་
པར་རྒྱས་པ། བརྒྱ་ཕྲག་བཅུར་དབང་སྒྱུར་བ་ལས་ཁྱད་དུ་འཕགས་པ་རྣམས་ཀྱི་
ཆོས་ ཉིད་ནི། ཉིན་ ལན་ གསུམ་ མཚན་ ལན་ གསུམ་ སངས་ རྒྱས་ ཀྱི་ སྤྱན་ གྱིས་
འཇིག་རྟེན་ལ་རྣམ་པར་གཟིགས་ནས་གང་ནི་ཉམས། གང་ནི་འཕེལ། ངས་གང་
ངན་སོང་ནས་བསླང་སྟེ་མཐོ་རིས་དང་། ཐར་པ་དང་། འབྲས་བུ་ལ་བཞག་པར་
བྱ། འདོད་པའི་འདམ་དུ་བྱིང་བ་གང་གི་ལག་ནས་དྲངས། འཕགས་པའི་ནོར་དང་
བྲལ་བ་གང་འཕགས་པའི་ནོར་ལ་བཞག །གང་སངས་རྒྱས་འབྱུང་བ་འབྲས་བུ་
དང་བཅས་པར་བྱས། གང་གི་དགེ་བའི་རྩ་བ་མ་བསྐྱེད་པ་ནི་བསྐྱེད། བསྐྱེད་པ་ནི་
སྨིན། སྨིན་པ་ནི་གྲོལ་བར་བྱ་ཞེས་མཁྱེན་པ་འཇུག་པ་སྟེ། ཆུ་སྲིན་གནས་ཀྱི་དུག་
ཅན་པ། །དུས་ལས་འདའ་བར་འགྱུར་སྲིད་ཀྱི། །སངས་རྒྱས་གདུལ་ལ་བྱམས་པ་
ནི། །དུས་ལས་འདའ་བར་མི་འགྱུར་རོ། །ཞེས་གསུངས་པ་ལྟར་རོ། །
བཞི་པ་སྟོན་པས་གདུལ་བྱའི་དོན་མ་མཛད་པ་གང་ཡང་མེད་པས་བུ་ལོན་
མེད་པའི་ཚུལ་ལས་བསྟོད་པ་ལ་གསུམ། སྟོན་པས་གདུལ་བྱ་རྣམས་ཐར་པ་དང་
ཐམས་ཅད་མཁྱེན་པའི་གོ་འཕང་སྒྲུབ་པ་ལ་གེགས་བྱེད་པའི་བདུད་རྣམས་ཕམ་
- 456 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
པར་མཛད་པས་བུ་ལོན་མེད་པའི་ཚུལ་ལ་བསྟོད་པ། སྟོན་པས་གདུལ་བྱ་རྣམས་
ལ་མཐོ་རིས་དང་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་གང་དགོས་པ་
ཐམས་ཅད་བསྟན་པས་བུ་ལོན་མེད་པའི་ཚུལ་ལ་བསྟོད་པ། སྟོན་པའི་གཟུགས་
ཀྱི་སྐུས་འགྲོ་བའི་དོན་གང་མཛད་དགོས་པ་ཐམས་ཅད་མཛད་པས་བུ་ལོན་མེད་
པའི་ཚུལ་ལ་བསྟོད་པའོ། །དང་པོ་ལ་གསུམ། སྟོན་པས་ཉོན་མོངས་པའི་བདུད་
འཇོམས་པའི་ཐབས་བསྟན་པས་བུ་ལོན་མེད་པའི་ཚུལ་ལ་བསྟོད་པ། སྟོན་པས་
ལྷའི་བུའི་བདུད་ཕམ་པར་མཛད་པས་བུ་ལོན་མེད་པའི་ཚུལ་ལ་བསྟོད་པ། སྟོན་
པས་ཕུང་པོའི་བདུད་དང་འཆི་བདག་གི་བདུད་འཇོམས་པར་མཛད་པའི་ཐབས་
བསྟན་པས་བུ་ལོན་མེད་པའི་ཚུལ་ལ་བསྟོད་པའོ། །དང་པོ་ནི། ཁྱོད་ཀྱིས་ཉོན་
མོངས་ གཞོམ་པ་བཤད། །ཅེས་ གསུངས། དོན་ནི། སྟོན་པ་ཐུབ་ པའི་ དབང་ པོ་
ཁྱོད་ཀྱིས་སེམས་ཅན་རྣམས་འཁོར་བ་ལས་སྒྲོལ་བར་བཞེད་ནས་སེམས་ཅན་
རྣམས་འཁོར་བར་འཆིང་བྱེད་ཉོན་མོངས་པ་རྣམས་གཞོམ་པའི་ཐབས་མ་ཚང་བ་
མེད་པར་བཤད་དོ། །དེ་ཡང་འདོད་ཆགས་ཀྱི་གཉེན་པོར་མི་སྡུག་པ། ཞེ་སྡང་གི་
གཉེན་པོར་བྱམས་པ། ང་རྒྱལ་གྱི་གཉེན་པོར་ཁམས་ཀྱི་རབ་དབྱེ། གཏི་མུག་གི་
གཉེན་ པོར་ རྟེན་ འབྲེལ་ བསྟན། འདོད་ ཆགས་ ལ་ ཡང་ ནང་ གསེས་ ཀྱིས་ ནང་
སེམས་ཅན་གྱི་ལུས་ལ་ཆགས་པའི་གཉེན་པོར་ལུས་མི་གཙང་བ་བཤང་བ་དང་
གཅི་བ་དང་སྣབས་དང་བད་ཀན་དང་ཁྲག་དང་ཆུ་སེར་སོགས་མི་གཙང་བའི་རྫས་
སོ་དྲུག་གིས་གང་བ། མི་སྡུག་པ། དྲི་མི་ཞིམ་པ། སྐྱུག་བྲོ་བའི་རང་བཞིན་ཅན་དུ་
སྒོམ་པ་དང་། ཕྱིའི་སྣོད་ལ་ཆགས་པའི་གཉེན་པོར་ས་གཞི་ཐམས་ཅད་ཀེང་རུས་
ཀྱིས་གང་བ་དང་རོ་བམ་པ་འབུས་ཞིག་པ་སོགས་ཀྱིས་གང་བར་སྒོམ་པ་དང༌།
- 457 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཟས་ལ་ཆགས་པའི་གཉེན་པོར་བཟའ་བཏུང་རྣམས་རྒྱུ་མི་གཙང་བ་ལས་བྱུང་བ་
དང་། འགྲུབ་དཀའ་བ་དང་། སྒྲུབ་པའི་ཚེ་སྡུག་བསྔལ་དང་སྡིག་པ་དང་འབྲེལ་བ་
དང་། བཟས་མ་ཐག་མི་གཙང་བའི་རང་བཞིན་དུ་འགྱུར་བ་དང་། ཕྱེ་ལ་རུས་ཕྱེ་
དང༌། འབྲས་ཆན་ལ་འབུའི་འདུ་ཤེས་འཇོག་པ་སོགས་ཡུལ་གང་དང་གང་ལ་
ཆགས་པ་དེ་དང་དེའི་གཉེན་པོར་མི་ སྡུག་པ་སྒོམ་ཚུལ་རྒྱས་པར་གསུངས། དེ་
བཞིན་དུ་ཉོན་མོངས་གཞན་རྣམས་ལའང་སོ་སོའི་གཉེན་པོ་མཐའ་དག་སྟོན་པར་
མཛད། དེས་ན་གདུལ་བྱ་རང་ངོས་ནས་ཐོག་མེད་ནས་གོམས་པའི་ཉོན་མོངས་
ཤུགས་ཆེ་བ་དང་། ལས་ངན་ཚབས་ཆེ་བས་སྟོན་པས་ཇི་ལྟར་བཀའ་སྩལ་བ་ལྟར་
སྒོམ་མི་ནུས་པ་མ་གཏོགས་སྟོན་པས་གདུལ་བྱ་ལ་ཉོན་མོངས་སྤོང་བའི་ཐབས་མ་
བསྟན་པ་གང་ཡང་མེད་དོ། །
གཉིས་པ་སྟོན་པས་ལྷའི་བུའི་བདུད་ཕམ་པར་མཛད་པས་བུ་ལོན་མེད་
པའི་ཚུལ་ལ་བསྟོད་པ་ནི། བདུད་ཀྱི་གཡོ་དག་བསྟན་པ་མཛད། །ཅེས་གསུངས།
དོན་ནི། སྟོན་པ་ཐུབ་པའི་དབང་པོས་བྱང་ཆུབ་ཀྱི་ཤིང་དྲུང་དུ་བདུད་སྡིག་ཏོ་ཅན་
དཔུང་དང་བཅས་པ་བྱམས་པའི་སྟོབས་དང་མཁྱེན་རབ་ཀྱི་སྟོབས་ཀྱིས་བཏུལ་
ཞིང་། གདུལ་བྱ་རྣམས་ལའང་ཐར་པ་དང་ཐམས་ཅད་མཁྱེན་པའི་གོ་འཕང་སྒྲུབ་
པ་ལ་གེགས་བྱེད་པའི་བདུད་ཀྱི་གཡོ་འདི་དང་འདི་ལྟ་བུ་དག་འབྱུང་ངོ་ཞེས་ཞིབ་
ཏུ་བསྟན་པར་མཛད། བདུད་ཀྱི་ལས་བཟློག་པའི་ཐབས་ཀྱང་ཆེས་ཞིབ་པར་སྟོན་
པར་མཛད། དེ་ཡང་རྒྱལ་བའི་བསྟན་པ་ལ་ཞུགས་ནས་ཐར་ལམ་བགྲོད་པར་
འདོད་པ་རྣམས་ལ་ལམ་ལ་འཇུག་པའི་སྔོན་དུ་གེགས་བྱེད་བདུད་ཀྱི་གཡོ་ཇི་ལྟར་
འབྱུང་དང༌། ཞུགས་པའི་རྗེས་སུ་ལམ་ལས་ལྡོག་ཕྱིར་གེགས་བྱེད་བདུད་ཀྱི་གཡོ་
- 458 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཇི་ལྟར་འབྱུང་དང༌། ལྷག་པར་ལམ་ལ་ཞུགས་ནས་ཕྱིར་མི་ལྡོག་པའི་ས་ལམ་ཐོབ་
ཏུ་ཉེ་བ་ན་བདུད་སྡིག་ཏོ་ཅན་དཔུང་དང་བཅས་པ་ཆེས་ཆེར་བསྒྲིམས་ནས་བར་
ཆད་བྱེད་པའི་བདུད་ལས་ཇི་ལྟར་འབྱུང་ཚུལ་རྣམས་ཤེར་ཕྱིན་གྱི་མདོ་སྡེ་རིན་པོ་
ཆེ་ ལས་ཆེས་ཞིབ་པར་ གསུངས་ པ་དང༌། ཤེར་ ཕྱིན་ གྱི་མདོ་སྡེ་ལས་ ཇི་ ལྟར་
གསུངས་པའི་གནད་བསྡུས་ནས་མངོན་རྟོགས་རྒྱན་དུ། སྐྱོན་ནི་བཅུ་ཚན་བཞིར་
བཅས་ དང༌། །དྲུག་ཏུ་ ངེས་ པར་རྟོགས་ པར་ བྱ། །ཞེས་བདུད་ ལས་ ཞེ་དྲུག་ཏུ་
བསྡུས་ནས་གསུངས་སོ། །གདུལ་བྱ་རྣམས་ཐར་པ་དང་ཐམས་ཅད་མཁྱེན་པའི་
ལམ་ལ་འཇུག་པ་ལ་བདུད་སྡིག་ཏོ་ཅན་གྱིས་བར་ཆད་བྱ་བའི་ཕྱིར་གཡོ་ཇི་ལྟར་
བྱེད་པ་ནི། ཏིང་ངེ་འཛིན་ཚིགས་ཀྱི་ལེའུ་ལས། དེ་ལ་བདུད་གང་། དེའི་ལས་གང་
ཞེ་ན། བདུད་ནི་འདོད་པའི་ལྷ་སྡིག་ཅན་ཞེས་བྱ་བ་ཆུང་མ་པདྨའི་ཕྲེང་ཅན་དང་།
འཁོར་འཇིག་རྟེན་སྐྱོང་བ་བཞི་དང༌། བདུད་ཀྱི་རིགས་ཀྱི་ཡི་དྭགས་དང་བཅས་པ་
གང་ཡིན་པའོ། །དེ་དག་གི་ལས་ནི་འདོད་པའི་ལྷ་དེ་ཆུང་མ་དང་བཅས་པའི་སྤྱི་བོ་
ན་མེ་ཏོག་གི་མདའ་ལྔ་ཡོད་པ་ནི་འདི་ལྟ་སྟེ། དྲེགས་པར་བྱེད་པ་དང༌། རྨོངས་
པར་ བྱེད་ པ་ དང་། ཀུན་ཏུ་རྨོངས་ པར་ བྱེད་ པ་ དང༌། བརྒྱལ་བར་བྱེད་པ་དང་།
སེམས་མེད་པར་བྱེད་པ་ཞེས་བྱ་བ་རྣམས་སོ། །དེའི་མེ་ཏོག་དེ་དག་བསྣུན་པ་དེ་
ཕོག་པ་ལས། ཉོན་མོངས་པ་ལྔ་གང་ཤས་ཆེ་བ་དེ་ལ་དེས་ཕོག་པ་ཁོ་ནས་རབ་ཏུ་
འབར་བར་འགྱུར་ཏེ། དེའི་དབང་ དུ་སོང་ཞིང་ཐར་པ་དང་མངོན་པར་མཐོ་བ་
ལས་ཉམས་པར་འགྱུར་རོ། །དེའི་འཇིག་རྟེན་སྐྱོང་བ་བཞི་ནི། འདི་ལྟ་སྟེ། འཐབ་
པར་བྱེད་པ་དང་། གཡེང་བར་བྱེད་པ་དག་ལྷག་པར་རབ་ཏུ་ཆགས་པར་བྱེད་པ་
དང༌། འདུ་ཤེས་ལོག་པར་བསྒྱུར་བར་བྱེད་པ་ཞེས་བྱ་བའོ། །བདུད་དེ་དག་གི་
459 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལས་ནི་ཐ་དད་དེ། འདི་ལྟར། འཐབ་པར་བྱེད་པའི་བདུད་དེས་ནི། ལམ་སྒོམ་པ་
དག་འཐབ་པ་དང་། རྩོད་པ་དང་། བག་མེད་པ་ལ་འཛུད་ཅིང་དེའི་རྐྱེན་འབད་
པས་བསྒྲུབ་བོ། །གཡེང་བར་བྱེད་པའི་བདུད་དེས་ནི། ལམ་སྒོམ་པ་དག་གཉིད་
དང་རྨུགས་པ་རབ་ཏུ་འཕེལ་བའམ། ཆོས་ཉན་པ་དག་ཀྱང་གཉིད་ལ་རབ་ཏུ་སྦྱོར་
བའམ། ཁ་ཅིག་རབ་ཏུ་གཡེང་བར་ཡང་གནས་སོ། །ལྷར་པར་རབ་ཏུ་ཆགས་པར་
བྱེད་པའི་བདུད་དེས་ནི་ཕལ་ཆེར་ཁྱིམ་ན་གནས་པ་ལ་བར་དུ་གཅོད་དེ། སྦྱིན་
པའི་དུས་སུ་ཉེ་བར་གནས་ན། བུ་དང་བུ་མོ་དང་ཆུང་མ་དང་བདག་ཉིད་ལོངས་
སྤྱོད་ཅི་སྤྱད་ཅེས་དེ་རང་གི་ཤ་ལ་གཅོད་པ་སྙམ་བྱེད་པའི་འདུ་ཤེས་ཉེ་བར་བསྒྲུབ་
བོ། །འདུ་ཤེས་ལོག་པར་བསྒྱུར་བར་བྱེད་པའི་བདུད་གང་ཡིན་པ་དེས་ནི་ཕལ་
ཆེར་རབ་ཏུ་བྱུང་བའི་ཕྱོགས་སུན་འབྱིན་པར་བྱེད་པ་སྟེ། འདི་ལྟར་རབ་ཏུ་བྱུང་
བའི་སེམས་ཉེ་བར་གནས་པ་ན། འཁྲིག་པའི་བདེ་བ་དང་། བཟའ་བ་དང་བཏུང་
བའི་བདེ་བ་དང་། རང་གི་སྐྱེ་བོའི་ཚོགས་དང་། གླུ་དང་གར་ལ་སོགས་པ་དྲན་
པས་ཆགས་ པ་དང་། དེ་ རང་གི་ སྐྱེ་བོས་ངུ་བ་དང༌། འདྲིད་པ་དང་། སྡིགས་པ་
དང༌། བཟུང་བས་དེའི་ངེས་པར་འབྱུང་བའི་བར་ཆད་བྱེད་དུ་འཇུག་གོ །རབ་ཏུ་
བྱུང་བ་དག་ལ་ཡང་བུད་མེད་ཀྱི་མཚན་མ་ཡིད་ལ་བྱེད་པ་དང༌། སྔོན་རྒོད་པ་དང་།
རྩེ་བ་དང་དྲན་པར་བྱེད་པ་དང་། ཚོང་དང་ཞིང་ལས་དང་རང་གི་འབྲེལ་བ་དང་།
ཡིད་གཅུགས་པར་བྱ་བའི་སེམས་བསྐྱེད་ཅིང་རྨི་ལམ་ན་བུད་མེད་དུ་སྤྲུལ་ཅིང་
དེས་ཆགས་པ་དང་ས་བོན་འབྱུང་བར་བྱེད་ལ། ཐབས་སྣ་ཚོགས་ཀྱིས་ཀྱང་རབ་ཏུ་
བྱུང་བ་ལས་འབེབས་ཤིང་། དེ་དག་གི་ཚངས་པར་སྤྱོད་པ་དྲི་མ་ཅན་དུ་ཡང་བྱེད་
དོ། །ཞེས་གསུངས་པ་ལྟར་རོ། །དེས་ན་སྟོན་པ་ཐུབ་པའི་དབང་པོས་གདུལ་ བྱ་
- 460 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
རྣམས་ལ་ལམ་སྒྲུབ་པ་ལ་བར་ཆད་ཇི་ལྟར་འབྱུང་ཚུལ་དང་། དེ་སྤོང་བའི་ཐབས་
རྣམས་མ་བསྟན་པ་གང་ཡང་མེད་དོ། །
གསུམ་པ་སྟོན་པས་ཕུང་པོའི་བདུད་དང་འཆི་བདག་གི་བདུད་འཇོམས་
པའི་ཐབས་བསྟན་པ་བུ་ལོན་མེད་པའི་ཚུལ་ལ་བསྟོད་པ་ནི། འཁོར་བའི་རང་
བཞིན་ མི་ བཟད་ བརྗིད། །འཇིགས་ པ་ མེད་ པའི་ ཕྱོགས་ ཀྱང་ བསྟན། །ཞེས་
གསུངས། དོན་ནི། སྟོན་པ་ཐུབ་ པའི་ དབང་ པོས་ གདུལ་ བྱ་ རྣམས་ ལ་ ཁམས་
གསུམ་གྱི་འཁོར་བ་ལས་ཐར་པའི་ཐབས་མ་ཚང་བ་མེད་པར་བསྟན་ཏེ་འཁོར་བ་
ཞེས་ བྱ་ བ་ནི། རྣམ་འགྲེལ་ ལས། སྡུག་ བསྔལ་ འཁོར་ བ་ ཅན་ ཕུང་པོ། །ཞེས་
གསུངས་པ་ལྟར་ཟག་བཅས་ཉེར་ལེན་གྱི་ཕུང་པོ་ལ་རྣམ་ཤེས་ལས་ཉོན་གྱིས་
བཅིངས་པ་ནི་འཁོར་བ་ཡིན་ལ། དེ་འདྲ་བའི་འཁོར་བའི་ རང་བཞིན་ནི་སྡུག་
བསྔལ་མི་བཟད་པའི་འབྱུང་ཁུངས་སུ་བརྗོད་པར་མཛད་ཅིང་འཁོར་བ་དེ་ལས་
ཐར་པ་ལ་ལས་ཉོན་གྱི་དབང་གིས་རང་དབང་མེད་པར་སྐྱེ་བ་དང་འཆི་བ་བཟློག་
དགོས་ པས་སྐྱེ་རྒ་ན་འཆིའི་སྡུག་བསྔལ་གྱིས་འཇིགས་པ་མེད་པའི་ཐར་ པའི་
མཆོག་ཀྱང་བསྟན་པར་མཛད་དོ། །
གཉིས་པ་སྟོན་པས་གདུལ་བྱ་རྣམས་ལ་མཐོ་རིས་དང་ཐར་པ་དང་ཐམས་
ཅད་མཁྱེན་པ་སྒྲུབ་པ་ལ་གང་དགོས་པ་ཐམས་ཅད་བསྟན་པས་བུ་ལོན་མེད་པའི་
ཚུལ་ལ་བསྟོད་པ་ནི། ཕན་དགོངས་ཐུགས་རྗེ་ཅན་གྱིས་ནི། །སེམས་ཅན་རྣམས་
ལ་བགྱི་འཚལ་བ། །གང་ཞིག་ཁྱོད་ཀྱིས་མ་མཛད་པ། །གཞན་ཀོ་ཅི་ཞིག་མཆིས་
ལགས་ཀྱི། །གལ་ཏེ་ཆོས་ནི་འདི་དག་དང་། །སྤོ་བ་ཞིག་ཏུ་བཏུབ་ན་ནི། །གདོན་
མི་འཚལ་བར་ཁྱོད་ཀྱིས་ནི། །ལྷས་བྱིན་ལ་བརྟེན་ཀུན་ལའང་སྩོལ། །དེ་སླད་འགྲོ་
- 461 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ལ་བརྡ་ སྤྱོད་པ། །འགྲོ་བའི་མགོན་པོ་ ཁྱོད་ཀྱིས་ནི། །འདི་ན་ཕན་ཚུན་བྱེད་པ་
པོ། །མེད་ པ་ སྐད་ དུ་ ངེས་ པར་ གསུངས། །འཇིག་ རྟེན་ རྣམས་ ལ་ ཐུགས་ བརྩེ་
བས། །ཡུན་རིང་ས་སྟེང་དམ་ཆོས་བཤད། །ཅེས་གསུངས། དོན་ནི། འགྲོ་བ་ཀུན་
ལ་ཕན་པར་དགོངས་པ་སྟོན་པ་ཐུགས་རྗེ་ཅན་གྱིས་ཁམས་གསུམ་གྱི་སེམས་ཅན་
རྣམས་མཐོ་རིས་དང་ཐར་པ་དང་ཐམས་ཅད་མཁྱེན་པ་ཐོབ་པའི་ཐབས་བགྱི་བར་
འཚལ་བ་གང་ཞིག་སྟོན་པ་ཐུགས་རྗེ་ཅན་ཁྱོད་ཀྱིས་མ་འཚལ་བ་སྟེ་མ་མཛད་པ་
གཞན་ཀོ་ཅི་ཞིག་མཆིས་ལགས། ཀྱེ་ཞེས་སྟོན་པ་ལ་བོས་ཏེ་བདག་ཅག་ཁམས་
གསུམ་གྱི་སེམས་ཅན་རྣམས་ལས་ཉོན་གྱིས་རང་དབང་མེད་པར་བཅིངས་ནས་
སྟོན་པ་ཐུགས་རྗེ་ཅན་ཁྱོད་ཀྱི་བཀའ་བཞིན་དུ་སྒྲུབ་མ་ནུས་པས་ནོངས་ཀྱི། སྟོན་
པ་ཐུགས་རྗེ་ཅན་ཁྱོད་ཀྱིས་བདག་ཅག་ལ་ཐར་པ་དང་ཐམས་ཅད་མཁྱེན་པ་ཐོབ་
པའི་ཐབས་མ་བསྟན་པ་གང་ཡང་མེད་ཅིང་། ཐབས་དེ་དག་བཀའ་བཞིན་དུ་
བསྒྲུབས་ན་ནི་ངེས་པར་ཐོབ་ནུས་ཏེ་བཀའ་བཞིན་དུ་བསྒྲུབས་པའི་སྔོན་གྱི་རྒྱལ་
སྲས་བདག་ཉིད་ཆེན་པོ་རྣམས་བཞིན་ནོ། །སྟོན་པ་ཐུགས་རྗེ་ཅན་ཁྱོད་ཀྱིས་རང་
ཉིད་ཀྱི་ཐུགས་ལ་མངའ་བའི་ཆོས་སྟོབས་དང་མི་འཇིགས་པ་ལ་སོགས་པ་སངས་
རྒྱས་ཀྱི་ཆོས་གཞལ་དུ་མེད་པ་དེ་དག་གདུལ་བྱ་རྣམས་ཀྱི་རྒྱུད་ལ་སྤྲོ་བ་ཞིག་ཏུ་
བཏུབ་ན་ནི་གདོན་མི་ཟ་བར་སྤོ་བར་མཛད་དེ་གདུལ་བྱ་གཞན་ལྟ་ཞོག་རྒྱལ་བ་
རང་ཉིད་ལ་སྡང་བའི་སེམས་དང་ལྡན་པ་ལྷས་བྱིན་གྱི་རྒྱུད་ལའང་སྤོ་ཐུབ་ན་ཡོན་
ཏན་མཐའ་དག་ངེས་པར་སྤོ་བར་མཛད་བཞེད་པས་འགྲོ་བ་ཀུན་ལ་རང་གིས་
བརྙེས་པའི་སངས་རྒྱས་ཀྱི་གོ་འཕང་དེ་སྩོལ་བར་བཞེད་མོད་ཀྱང་ལས་བདག་
གིར་བྱ་བ་ཡིན་པས་བྱ་ཐབས་མེད་ལ། དེ་ལྟར་སངས་རྒྱས་ཀྱི་གོ་འཕང་གདུལ་བྱ་
- 462 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ལ་སྤོ་ཐབས་མེད་པ་དེའི་སླད་དུ་འགྲོ་བ་ཀུན་ལ་ཆོས་ཀྱི་བརྡ་སྤྲོད་པར་མཛད་པ་
འགྲོ་བའི་མགོན་པོ་ཐུགས་རྗེ་ཅན་ཁྱོད་ཀྱིས་འཇིག་རྟེན་འདི་ན་ཕན་ཚུན་གཅིག་
གིས་གཅིག་ལ་བདེ་བ་དང་སྡུག་བསྔལ་སྟེར་བར་བྱེད་པ་པོ་ནུས་པ་སུ་ཡང་མེད་
པ་སྐད་དེ་བདེ་སྡུག་ཐམས་ཅད་རང་རང་ལས་ཀྱི་མཐུས་མྱོང་བ་མ་གཏོགས་ཕན་
ཚུན་བྱེད་པ་པོ་སུ་ཡང་མེད་དོ་ཞེས་ངེས་པར་གསུངས་སོ། །མདོར་ན་སྟོན་པ་
ཐུགས་རྗེ་ཅན་གྱིས་འཇིག་རྟེན་འདི་ན་གནས་པའི་སེམས་ཅན་རྣམས་ལ་ཐུགས་
བརྩེ་བས་དགུང་ལོ་སོ་ལྔ་ནས་བརྒྱད་བཅུའི་བར་ཡུན་རིང་པོར་དམ་ཆོས་བཤད་
པས་གདུལ་བྱ་རང་གི་ངོས་ནས་སྒྲུབ་མི་ནུས་པ་མ་གཏོགས་སྟོན་པས་གདུལ་བྱ་
ལ་ཆོས་བསྟན་དགོས་པ་བུ་ལོན་ནམ་ལྷག་ལུས་པ་གང་ཡང་མེད་དོ། །
གསུམ་པ་སྟོན་པའི་གཟུགས་ཀྱི་སྐུས་འགྲོ་བའི་དོན་གང་མཛད་དགོས་པ་
ཐམས་ཅད་མཛད་པས་བུ་ལོན་མེད་པའི་ཚུལ་ལ་བསྟོད་པ་ནི། འཇིག་རྟེན་གསུམ་
ཕན་འདོགས་ནུས་པའི། །སློབ་མ་དམ་པའང་མང་དུ་བསྐྲུན། །མངོན་དུ་གདུལ་
བྱའི་ཚོགས་ཀྱང་ནི། །མཛེས་བཟང་ཡན་ཆད་བཏུལ་ལགས་པས། །ད་ཀོ་ཁྱོད་ལ་
སེམས་ཅན་ གྱི། །བུ་ལོན་ལྷག་མ་ཅི་མཆིས་ན། །འདི་ ལྟར་ རྡོ་ རྗེའི་ཏིང་འཛིན་
གྱིས། །སྐུ་གདུང་ཏིལ་འབྲུ་བཞིན་བླགས་ནས། །མཇུག་ཏུའང་ཁྱོད་ཀྱིས་ཤིན་ཏུ་
ནི། །དཀའ་ སྤྱད་ ཡལ་ བར་ མ་ དོར་ རོ། །གཟུགས་ ཀྱི་ སྐུ་ དང་ ཆོས་འདི་དག །
གཞན་དོན་ཁོ་ནར་མཛད་དོ་ཞེས། །འཇིག་རྟེན་ཡིད་ཆེས་དཀའ་འདི་ལ། ཁྱོད་
ཀྱིས་མྱ་ངན་འདས་པ་བསྟན། །དེ་སླད་ཆོས་སྐུ་མ་ལུས་པ། །སྲས་ཀྱི་མཆོག་ལ་
གཏད་མཛད་དེ། །གཟུགས་སྐུ་ཏིལ་འབྲུ་ལྟར་བཤིག་ནས། ཁྱོད་ནི་ཡོངས་སུ་མྱ་
ངན་འདས། །ཞེས་གསུངས། དོན་ནི། སྟོན་པ་ཐུབ་པའི་དབང་པོས་ཞིང་འདིར་
- 463 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བྱོན་ནས་ཆོས་ཀྱི་འཁོར་ལོ་རྒྱ་ཆེར་བསྐོར་ཏེ་ས་འོག་ས་སྟེང་ས་བླའི་འཇིག་རྟེན་
གསུམ་གྱི་འགྲོ་བ་རྣམས་ལ་ཕན་འདོགས་ནུས་པའི་སློབ་མ་དམ་པའང་མང་དུ་
བསྐྲུན་པར་མཛད་དེ། །ཆོས་གསུང་ཐེབས་རེ་རེ་ལའང་སྲིད་པ་ལས་གྲོལ་བའི་
སློབ་མ་མང་པོ་དང་བྱང་ཆུབ་མཆོག་ཏུ་སེམས་བསྐྱེད་པའི་རྒྱལ་སྲས་མང་པོ་
བསྐྲུན་པ་མདོ་སྡེ་ལས་རྒྱ་ཆེར་འབྱུང་བ་ལྟར་རོ། །སྟོན་པ་ཉིད་ཀྱིས་མངོན་སུམ་དུ་
འདུལ་བར་མཛད་པའི་གདུལ་བྱའི་ཚོགས་ཀྱང་ཀུན་ཤེས་ཀོའུ་དི་རྒྱ་ནས་ཀུན་ཏུ་
རྒྱུ་རབ་བཟང་མན་ཆད་སྟོན་པ་ཉིད་ཀྱིས་དངོས་སུ་འདུལ་བར་རུང་བའི་གདུལ་བྱ་
མཐའ་དག་བཏུལ་ལགས་པས་ད་ཀོ་སྟོན་པ་ཐུགས་རྗེ་ཅན་ཁྱོད་ལ་སེམས་ཅན་གྱི་
བུ་ལོན་ཏེ་ཁམས་གསུམ་གྱི་སེམས་ཅན་སྟོན་པ་ཉིད་ཀྱིས་འདུལ་བར་འོས་པ་མ་
བཏུལ་བར་ལྷག་མ་ལུས་པ་ཅི་ཞིག་མཆིས་ཏེ་ཅི་ཡང་མེད་དོ། །དེ་ལྟར་དངོས་
ཀྱིས་འདུལ་བར་འོས་པ་མཐའ་དག་བཏུལ་ཟིན་ནས་མཛད་པ་འདི་ལྟར་མཛད་དེ་
གང་གིས་ཀྱང་བཟློག་ཏུ་མེད་པའི་རྡོ་རྗེའི་ཏིང་ངེ་འཛིན་གྱིས་སྐུ་གདུང་ཏིལ་འབྲུ་
བཞིན་བླུགས་པ་སྟེ་རྒྱལ་བ་རང་ཉིད་མྱ་ངན་ལས་འདའ་བའི་ཚུལ་བསྟན་ཀྱང་སྐུ་
གདུང་ལས་ཡུངས་འབྲུ་ལྟ་བུའི་རིང་བསྲེལ་འཕེལ་ནས་ལྷ་དང་བཅས་པའི་འགྲོ་
བ་ཐམས་ཅད་ཀྱི་མཆོད་པའི་ཡུལ་དུ་འཇོག་པར་མཛད་དེ་ཞིང་འདིར་བྱོན་པའི་
སྐུའི་སྣང་བ་དེའི་མཇུག་ཏུའང་སྟོན་པ་ཐུགས་རྗེ་ཅན་ཁྱོད་ཀྱིས་ཤིན་ཏུ་དཀའ་སྤྱད་
ཡལ་བར་མ་དོར་བར་རིང་བསྲེལ་གྱིས་ཀྱང་འགྲོ་བ་རྣམས་མགོན་དང་བཅས་པ་
མཛད་དོ། །སྟོན་པ་ཐུགས་རྗེ་ཅན་འདིས་ཆོས་སྐུ་བརྙེས་ནས་ནམ་མཁའ་མ་ཟད་
ཀྱི་བར་དུ་སེམས་ཅན་གྱི་དོན་རྒྱུན་མི་འཆད་དུ་མཛད་པར་གསུངས་ན་ཞིང་འདིར་
མྱ་ངན་ལས་འདའ་བའི་ཚུལ་ཅིའི་ཕྱིར་བསྟན་སྙམ་ན་མྱ་ངན་ལས་འདའ་བའི་
464-



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
མཛད་པ་དེ་ཡང་སེམས་ཅན་གྱི་དོན་ཁོ་ནར་མཛད་དེ་ཞིང་འདིར་གཟུགས་ཀྱི་སྐུ་
བསྟན་པ་དང་། ཆོས་ཇི་སྙེད་ཅིག་གསུངས་པ་འདི་དག་གཞན་དོན་ཁོ་ནར་མཛད་
དོ་ཞེས་གསུངས་པ་ལ་ཡིད་ཆེས་དཀའ་བ་སྟེ་ཡིད་མི་ཆེས་པའི་མི་མཇེད་འཇིག་
རྟེན་གྱི་ཁམས་འདིའི་གདུལ་བྱ་རྨོངས་པ་རྟག་འཛིན་ཅན་རྣམས་ལ་སངས་རྒྱས་
འཇིག་རྟེན་དུ་འབྱུང་བ་ཤིན་ཏུ་དཀོན་ནོ་ཞེས་འདོམས་པ་དང༌། དམ་པའི་ཆོས་
ཐོས་པ་ཤིན་ཏུ་དཀའ་འོ་ཞེས་འདོམས་པ་དང་། འདུས་བྱས་ཐམས་ཅད་འདི་ལྟར་
མི་རྟག་གོ་ཞེས་འདོམས་པ་དང༌། སྐྱེ་བོ་དམ་པ་དང་འཕྲད་པའི་ཚེ་གུས་པ་ཆེན་
པོས་ཆོས་མ་མཉན་ན་མྱུར་དུ་འབྲལ་བར་འགྱུར་རོ་ཞེས་འདོམས་པ་སོགས་ཀྱི་
དགོས་པ་མང་པོ་ཞིག་གཟིགས་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་
པོ་ཆེ་སོགས་ཆོས་སྐུ་སྟེ་གསུང་རབ་མ་ལུས་པ་སྲས་ཀྱི་མཆོག་བྱང་ཆུབ་སེམས་
དཔའ་སེམས་དཔའ་ཆེན་པོ་བྱམས་ པ་དང་། རྗེ་བཙུན་འཇམ་དཔལ་དབྱངས་
དང་། གསང་བའི་བདག་པོ་ཕྱག་ན་རྡོ་རྗེ་སོགས་རྒྱལ་སྲས་མཐུ་ཆེན་རྣམས་དང་།
འོད་སྲུང་ཆེན་པོ་དང་། ཀུན་དགའ་བོ་དང་། གནས་བརྟན་བཅུ་དྲུག་སོགས་རྒྱལ་
བ་ཉིད་ཀྱི་བསྟན་པ་འཛིན་ནུས་པའི་བདག་ཉིད་ཆེན་པོ་རྣམས་ལ་གཏད་པར་
མཛད་དེ་གཟུགས་སྐུ་ཏིལ་འབྲུ་ལྟར་བཤིག་ནས། སྟོན་པ་ཐུགས་རྗེ་ཅན་ཁྱོད་ཐུན་
མོང་བ་ལྟར་ན་ཕུང་པོ་ལྷག་མ་མེད་པའི་དབྱིངས་སུ་མྱ་ངན་ལས་འདས་ཤིང་།
ཐེག་ཆེན་ཐུན་མོང་མིན་པ་ལྟར་ན་ཉི་མ་ནུབ་རིའི་ཕག་ཏུ་ཡོལ་བ་ལྟར་གདུལ་བྱ་
རྟག་འཛིན་ཅན་རྣམས་ཀྱི་སྣང་ངོར་མྱ་ངན་ལས་འདས་པའི་མཛད་པ་བསྟན་ཏོ། །
གཉིས་པ་སྔར་བཤད་པའི་བསྟོད་པའི་གཞུང་རྣམས་ཀྱི་དོན་བསྡུས་ཏེ་ངོ་
མཚར་བའི་ཚིག་གིས་བསྟོད་པ་ནི། ཨེ་མའོ་གནས་པ་ཨེ་མའོ་ཚུལ། །ཨེ་མའོ་
- 465-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཡོན་ཏན་ཨེ་མའོ་སྐུ། །སངས་རྒྱས་ཀྱི་ནི་ཆོས་རྣམས་ལ། །ཡ་མཚན་མི་ཆེ་འགའ་
མ་མཆིས། །ཕན་འདོགས་མཛད་ཅིང་ལྟ་ན་སྡུག །སྐུ་གསུང་འཕྲིན་ལས་ཞི་གྱུར་
པ། ཁྱོད་ལའང་སྡང་བར་རབ་བགྱིད་པའི། །རྨོངས་པ་མི་བཟད་པ་ལ་གཟིགས། །
བསོད་ནམས་རྒྱ་མཚོ་རིན་ཆེན་གཏེར། །ཡོན་ཏན་འབྱུང་གནས་ཆོས་ཀྱི་ཚོགས།
ཁྱོད་ལ་སེམས་ཅན་གང་འདུད་པ། །དེ་དག་ལ་ཡང་ཕྱག་འཚལ་ལགས། །ཞེས་
གསུངས། །དོན་ནི། བདག་ཉིད་ཆེན་པོ་མཁས་མཆོག་དཔའ་བོས་སྟོན་པ་ཐུབ་
པའི་དབང་པོ་ལ་དང་པོར་ཐུགས་བསྐྱེད་པ་ནམ་མཐར་ཞིང་འདིར་བྱོན་ནས་མྱ་
ངན་ལས་འདའ་བའི་མཛད་པ་བསྟན་པའི་བར་རྒྱུ་སློབ་ལམ་གྱི་གནས་སྐབས་དང་
འབྲས་བུ་སངས་རྒྱས་ཀྱི་ཡོན་ཏན་རྣམས་དང་མཛད་པ་འཕྲིན་ལས་ལས་བརྩམས་
ཏེ་རྒྱ་ཆེར་བསྟོད་པ་དེ་དག་གི་དོན་བསྡུས་ཏེ། ཨེ་མའོ་གནས་པ་ཨེ་མའོ་ཚུལ། །
ཞེས་སོགས་ཀྱིས་བསྟོད་ཅིང་བསྔགས་ནས་རྒྱལ་བ་སྲས་བཅས་ལ་ཕྱག་འཚལ་
བར་མཛད་པ་སྟེ་དེ་ཡང་ཨེ་མའོ་ཞེས་པ་ནི་དད་པ་ཆེས་ཆེར་འཕེལ་ཏེ་རང་དབང་
མེད་ པར་ ངོ་ མཚར་ བའི་ ཚིག་ བརྗོད་ པའོ། །གནས་ པ་ ཞེས་ པ་ནི། ཐོག་ མར་
ཐུགས་བསྐྱེད་པ་ནས་བཟུང་ཡོན་ཏན་ནམ་ཡང་ཉམས་པ་མེད་ཅིང་གནས་པ་
མཐར་ཕྱིན་ཏེ་ཞིང་འདིར་སངས་རྒྱས་ཀྱི་མཛད་པ་མཛད་ནས་མཛད་པ་བཅུ་
གཉིས་ཀྱི་ཐ་མ་མྱ་ངན་ལས་འདས་པའི་མཛད་པ་བསྟན་པའི་འོག་ཏུའང་སྐུ་གདུང་
རིང་བསྲེལ་གྱིས་ཀྱང་འགྲོ་བའི་དོན་རྒྱུན་མི་འཆད་དུ་མཛད་པ་དང་། དམ་པའི་
ཆོས་ཀྱང་ལྷའི་ཡུལ་དང་ཀླུའི་ཡུལ་དང་མི་ཡུལ་དུའང་བྱང་ནས་བྱང་དུ་དམ་པའི་
ཆོས་ཆེས་ཆེར་དར་ཏེ་བསྟན་པ་གནས་པ་འདི་ནི་རྒྱལ་བ་གཞན་ལས་ངོ་མཚར་
ཆེའོ་ཞེས་པའོ། །ཚུལ་ཞེས་པ་ནི། ལམ་ལ་བསྔགས་པ་སྟེ་ལམ་གྱི་སྐད་དོད་ལ་ས་
- 466 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
ཐ་ཞེས་པ་ཡོད་ལ། སྐད་དོད་དེ་ལམ་དང་ཚུལ་གཉིས་ཀ་ལ་འཇུག་པས་སྐབས་
འདིར་ཚུལ་དུ་བསྒྱུར་བ་སྟེ་སྟོན་པ་ཐུགས་རྗེ་ཅན་འདིས་ལམ་ལ་སློབ་པའི་ཚེ་དུས་
གསུམ་གྱི་རྒྱལ་སྲས་གཞན་ལས་སྙིང་སྟོབས་ཆེ་ཞིང་ཐུགས་རྗེ་ཆེ་ལ་བརྩོན་པ་
ཤུགས་དྲག་པ་སྟེ་སྟོན་པ་ཐུགས་རྗེ་ཅན་འདིས་སྙིགས་མའི་འགྲོ་བ་མགོན་མེད་
རྣམས་ལ་ཐུགས་རྗེ་ཆེས་ཆེར་བསྐྱེད་ནས་སྨོན་ལམ་ཆེན་པོ་ལྔ་བརྒྱ་མཛད་པས་
ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་མགྲིན་གཅིག་དབྱངས་གཅིག་
ཏུ་བདག་ཉིད་ཆེན་པོ་ཁྱོད་ནི་བྱང་སེམས་གཞན་ཐམས་ཅད་ལས་སྙིང་རྗེ་ཆེ་ཞིང་
སྙིང་སྟོབས་ཕུལ་དུ་བྱུང་བས་འགྲན་ཟླ་མེད་པའི་པདྨ་དཀར་པོ་ལྟ་བུའོ་ཞེས་
བསྔགས་པའི་ཚུལ་སྔར་རྒྱ་ཆེར་བཤད་ཟིན་པ་ལྟར་རོ། །སྟོན་པ་ཐུབ་པའི་དབང་
པོའི་ ཡོན་ཏན་སྟོབས་བཅུ་ དང༌། མི་འཇིགས་ པ་ བཞི་ དང༌། མ་འདྲེས་པ་བཅོ་
བརྒྱད་ལ་སོགས་པ་ཐུགས་ཀྱི་ཡོན་ཏན་བསམ་གྱིས་མི་ཁྱབ་པ་དང༌། སྐུ་མཚན་
དཔེས་སྤྲས་པ་དང་། སྐུ་དང་གསུང་གི་གསང་བ་བསམ་གྱིས་མི་ཁྱབ་པ་ལ་སོགས་
པ་སྔར་རྒྱས་པར་བརྗོད་ཟིན་པ་ལྟར་ཡིན་པས་སངས་རྒྱས་ཀྱི་ཆོས་བསམ་གྱིས་མི་
ཁྱབ་པ་དེ་རྣམས་ལ་ངོ་མཚར་དང་ཡ་མཚན་མི་ཆེ་བ་འགའ་ཡང་མ་མཆིས་ཏེ་
སངས་རྒྱས་ཀྱི་ཡོན་ཏན་ལ་བློ་གྲོས་དང་ལྡན་པ་སུ་ཡང་ངོ་མཚར་མི་སྐྱེ་བ་མེད་
དོ། །གཞན་ཡང་སྟོན་པ་ཐུབ་པའི་དབང་པོས་གདུལ་བྱ་རྣམས་ལ་ཕན་འདོགས་
མཛད་པའི་ཚུལ་དང༌། སྐུ་ལྟ་ན་སྡུག་པའི་ཚུལ་དང༌། གསུང་ཡན་ལག་དྲུག་ཅུའི་
དབྱངས་དང་ལྡན་པའི་ཚུལ་དང་། འཕྲིན་ལས་རྒྱ་ཆེ་རྒྱུན་མི་འཆད་ལྷུན་གྱིས་གྲུབ་
པའི་ཚུལ་དང་། གདུལ་བྱ་རྣམས་བདེ་བ་ནས་བདེ་བར་འཁྲིད་པར་མཛད་ཅིང་
མཛད་པ་གང་མཛད་ཐམས་ཅད་རྩུབ་མོ་མིན་པར་ཞི་བར་གྱུར་པ་ཐུགས་རྗེ་ཅན་
- 467-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཁྱོད་ལའང་ལོག་པར་འཁུ་ཞིང་སྡང་བར་རབ་ཏུ་བགྱིད་པའི་རྨོངས་པ་མི་བཟད་པ་
རྣམས་ལ་ཐུགས་རྗེས་གཟིགས་ཤིག །སྟོན་པ་ཐུགས་རྗེ་ཅན་ཁྱོད་ལས་ལྷག་པའི་
མགོན་སྐྱབས་གང་དུའང་རེ་ས་མེད་པས་རྣམ་པ་ཀུན་ཏུ་ཕྱག་འཚལ་ཞིང་། དེར་མ་
ཟད་མཐོང་ཐོས་དྲན་རེག་ཐམས་ཅད་རྗེས་སུ་འཛིན་པར་མཛད་པ་བསོད་ནམས་
མཐའ་དག་གཅིག་ཏུ་བསྡུས་པའི་རྒྱ་མཚོ་ཆོས་ཀྱི་རིན་པོ་ཆེ་མཐའ་དག་གང་དུ་
གནས་པའི་གཏེར་ཡོན་ཏན་མ་ལུས་པའི་འབྱུང་གནས་ཆོས་ཀྱི་ཚོགས་ཐུབ་པ་ཆེན་
པོ་ཁྱོད་ལ་འདུད་ཅིང་སྐྱབས་སུ་འགྲོ་བའི་སེམས་ཅན་གང་ཡོད་པ་དེ་དག་ལ་ཡང་
བདག་དཔའ་བོས་སྙིང་ནས་གུས་པས་ཕྱག་འཚལ་ལགས་སོ། །འདི་ནི་དཀོན་
མཆོག་གསུམ་ལ་མཁས་མཆོག་དཔའ་བོས་ཕྱག་མཛད་པའོ། །
གསུམ་པ་སྟོན་པ་ཐུབ་པའི་དབང་པོའི་ཡོན་ཏན་མཐའ་དག་བརྗོད་པར་
མི་ནུས་ཀྱང་ཅུང་ཟད་བརྗོད་པ་འདི་ཡང་སྐལ་བ་བཟང་ཞེས་རང་གིས་རང་ལ་སྤྲོ་
བ་བསྐྱེད་པ་ནི། མགོན་ཁྱོད་ཡོན་ཏན་མི་བས་ཀྱང་། །བདག་གི་ཞོ་ཤ་བས་འཚལ་
བས། །དེས་ན་འཇིགས་པ་མཆིས་སླད་དུ། །གློ་བ་ལ་ནི་གཅགས་བཞིན་མཆིས།
ཁྱོད་ ཀྱི་ རང་ གི་ ངོ་བོ་ཉིད། །ཚད་ མ་ མཆིས་ ལ་བསམ་ མི་ ཁྱབ། །བསྟན་མིན་
གྲངས་ཀྱང་མ་མཆིས་པ། ཁྱོད་བདག་ཉིད་ཀྱིས་མཁྱེན་ལགས་གྲང་། །མཚོ་ཆེན་
ཆབ་ནི་བས་པར་མ་གྱུར་ཀྱང་། །སྐྱེ་བོའི་གདུང་བ་རབ་ཏུ་ཞི་བགྱིད་ལྟར། ཁྱོད་ཀྱི་
ཡོན་ ཏན་ ཆ་ ཙམ་ མ་ བསྒྲགས་ ཀྱང་། །བདག་ ནི་ མཆོག་ ཏུ་ གློ་ བ་ དགའ་ ཞིང་
མཆིས། །ཞེས་ གསུངས། དོན་ནི། མགོན་པོ་ ཐུགས་ རྗེ་ ཅན་ཐུབ་ པའི་ དབང་པོ་
ཁྱོད་ཀྱི་ཡོན་ཏན་མཐའ་དག་བརྗོད་པར་མི་བས་ཏེ་མི་ནུས་ཀྱང་དཔའ་བོ་བདག་
རང་གི་བློ་གྲོས་ཞོ་ཤ་བས་ཏེ་བློ་ནུས་གང་ཡོད་ཀྱིས་བརྗོད་པ་ཡིན་ལ། འདི་ལྟར་
- 468 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
བརྗོད་པའི་རྒྱུ་མཚན་ཡང་སེམས་ཅན་རྣམས་བསོད་ནམས་དམན་ཞིང་རྒྱལ་བའི་
བསྟན་པ་ཉམས་པ་ལ་ཕྱོགས་པས་སྙིགས་མ་ལྔ་ཆེས་ཆེར་བདོ་བའི་འཇིགས་པ་
མཆིས་པའི་སླད་དུ་སྟོན་པའི་བསྟན་པ་ལ་གུས་པ་དང་འགྲོ་བ་འཁྲུལ་པ་རྨོངས་པ་
རྣམས་ཀྱི་ངང་ཚུལ་མ་བཟོད་པའི་སྙིང་རྗེས་གློ་བ་ལ་གཅགས་བཞིན་མཆིས་ལ།
རྒྱུ་མཚན་དེས་ན་རྒྱལ་བའི་བསྟན་པ་ལ་ཤེས་ནས་དད་པ་ཐོབ་སྟེ་ཐུབ་པའི་དབང་
པོ་ལ་བསྟོད་པ་འདི་ལྟར་བྱས་སོ་ཞེས་པ་ནི་ཚིག་གི་ལྷག་མའོ། །སྟོན་པའི་ཡོན་
ཏན་མཐའ་དག་བརྗོད་མི་ནུས་པའི་ཚུལ་ནི་སྟོན་པ་ཐུབ་པའི་དབང་པོ་ཁྱོད་ཀྱི་རང་
གི་ངོ་བོ་ཉིད་ཀྱི་སྐུ་ནམ་མཁའ་ལྟ་བུར་དག་པ་དང་། ཡེ་ཤེས་ཆོས་སྐུ་ཚད་མ་
མཆིས་པ་ཤེས་བྱ་མཐའ་དག་ལ་ཁྱབ་པ་དང་། སྟོབས་བཅུ་དང་མི་འཇིགས་པ་
དང་མ་འདྲེས་པ་ལ་སོགས་པ་ཡོན་ཏན་རེ་རེའང་ནམ་མཁའ་མ་ཟད་ཀྱི་བར་དུ་
བརྗོད་ཀྱང་ཟད་པ་མེད་པ་དང༌། སྐུ་གསུང་ཐུགས་ཀྱི་གསང་བ་བསམ་གྱིས་མི་
ཁྱབ་པ་རྣམས་བརྗོད་པའི་ཡུལ་ལས་འདས་པས་སུས་ཀྱང་མཐའ་དག་བསྟན་པར་
ནུས་པ་མིན་པ་དང༌། ཡོན་ཏན་མཐའ་དག་ལྟ་ཅི་སྨོས་ཡོན་ཏན་རྣམས་ཀྱི་སྡོམ་
ལའང་གྲངས་མ་མཆིས་པ་ཐུབ་པའི་དབང་པོ་ཁྱོད་བདག་ཉིད་ཀྱིས་མཁྱེན་ལགས་
གྲང་སྟེ་རྒྱལ་བ་ཉིད་ཀྱིས་མཁྱེན་པ་ལས་སངས་རྒྱས་ཀྱི་ཡོན་ཏན་རྒྱ་ཆེན་པོ་དེ་
དག་ཡོངས་རྫོགས་ཤེས་པའི་སེམས་ཅན་སུ་ཡང་མེད་དོ། །སངས་རྒྱས་ཀྱི་ཡོན་
ཏན་མཐའ་དག་བརྗོད་པར་མ་ནུས་ཀྱང་ཡོན་ཏན་སྣ་རེ་རེ་ཙམ་བརྗོད་པས་ཀྱང་
ཕན་ཡོན་དཔག་ཏུ་མེད་པ་ཐོབ་ཅིང་སྐྱེས་བུའི་འདོད་དོན་འགྲུབ་པར་འགྱུར་ཏེ་
སྐོམ་པས་གདུངས་པ་དག་གིས་ཡན་ལག་བརྒྱད་དང་ལྡན་པའི་མཚོ་ཆེན་པོའི་ཆབ་
བས་པ་སྟེ་མ་ལུས་འཐུང་བར་ནུས་པར་མ་གྱུར་ཀྱང་སྐོམ་པས་གདུངས་པ་དེ་ཉིད་
- 469 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཀྱིས་གང་འཐུང་བར་ནུས་པ་ཙམ་ཞིག་བཏུངས་པས་སྐོམ་པས་གདུངས་བའི་སྐྱེ་བོ་
དེའི་གདུང་བ་རབ་ཏུ་ཞི་བར་བགྱིད་པ་ལྟར་སྟོན་པ་ཐུབ་པའི་དབང་པོ་ཁྱོད་ཀྱི་
ཡོན་ཏན་མཐའ་ཡས་པ་དེ་ལས་ཆ་ཙམ་ཞིག་ལས་མ་བསྒྲགས་ཀྱང་སྟེ་ཡོན་ཏན་ཆ་
གཅིག་ཙམ་བརྗོད་པས་ཀྱང་བསོད་ནམས་དཔག་ཏུ་མེད་པ་ཐོབ་ཅིང་ཕྱི་མའི་སྐྱེ་
བོ་དག་ལའང་སྣང་བར་བྱ་བའི་ཕྱིར་སྔར་བཤད་པ་ལྟར་གྱི་རྒྱུ་དང་འབྲས་བུ་དང་
འཕྲིན་ལས་ ལས་བརྩམས་ཏེ་ཡོན་ཏན་བརྗོད་ པ་འདི་ལ་དཔའ་བོ་བདག་ནི་
མཆོག་ཏུ་གློ་བ་དགའ་ཞིང་མཆིས་སོ། །
བཞི་པ་བསྟོད་པའི་གཞུང་འདི་བརྩམས་པའི་དགེ་བ་བསྔོ་བ་ནི། བདག་
གིས་ ཐུབ་ ལ་ དད་ པས་ སྤོབས་ སྐྱེས་ པའི། །དགེ་ བའི་ ལས་ འདིའི་ འབྲས་ བུ་
འཁྲུངས་པ་ཡིས། །ངན་རྟོག་རླུག་དམར་འཚུབས་པས་དཀྲུགས་པ་ཡི། །འགྲོ་བའི་
སེམས་ནི་རྣལ་དུ་ གནས་ པར་ཤོག །ཅེས་ གསུངས། དོན་ནི། དཔའ་བོ་བདག་
གིས་སྟོན་པ་ཐུབ་པའི་དབང་པོའི་ཡོན་ཏན་ལ་ཤེས་ནས་དད་པ་ཐོབ་པས་བདག་
ཉིད་བསོད་ནམས་གསོག་པར་བྱེད་པ་དང་། སྟོན་པ་ཐུགས་རྗེ་ཅན་གྱི་བསྟན་པ་
འདི་ཡུན་རིང་དུ་གནས་པར་བྱ་བ་དང་། ཕྱི་མའི་སྐྱེ་བོ་རྣམས་ལ་སྟོན་པའི་ཡོན་
ཏན་བསྒྲག་པར་བྱ་བའི་ཕྱིར་སྟོན་པའི་ཡོན་ཏན་བརྗོད་པ་ལ་བློ་གྲོས་སྤོབས་པའི་
སྟོབས་སྐྱེས་པས་ཡོན་ཏན་བརྗོད་པའི་དགེ་བའི་ལས་འདིའི་འབྲས་བུ་འཁྲུངས་པ་
སྟེ་དགེ་བའི་ལས་འདིའི་མཐུས་ཁམས་གསུམ་འཁོར་བར་འཁྱམས་པའི་སེམས་
ཅན་ལས་དང་ཉོན་མོངས་པའི་འཆིང་བ་དམ་པོས་བཅིངས་ཤིང་མི་རྟག་པ་ལ་རྟག་
པར་ འཛིན་ པ་ དང་། སྡུག་བསྔལ་ལ་བདེ་བར་འཛིན་པ་དང་། བདག་མེད་ལ་
བདག་ཏུ་འཛིན་པ་སོགས་ངན་རྟོག་རླུང་དམར་འཚུབས་པས་དཀྲུགས་པའི་འགྲོ་
470 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
བ་མ་ལུས་པའི་སེམས་འཁྲུལ་སྣང་མཐའ་དག་ཞི་ཞིང་འཆིང་བ་མཐའ་དག་ལས་
གྲོལ་ཏེ་སྟོང་ཉིད་སྙིང་རྗེའི་སྙིང་པོ་ཅན་གྱི་ངང་དུ་རྣལ་དུ་གནས་པར་ཤོག་ཅེས་
བསྟོད་པ་བརྒྱ་ལྔ་བཅུ་ པ་འདི་བརྩམས་པའི་དགེ་བས་མཚོན་དུས་གསུམ་དུ་
བསགས་པ་དང་གསོག་པར་འགྱུར་བའི་དགེ་བ་ཐམས་ཅད་སེམས་ཅན་ཁོ་ནའི་
དོན་དུ་བསྔོ་བར་མཛད་དོ། །འདི་ནི་རྒྱལ་སྲས་དཔའ་བོའི་མཛད་པ་རྣམ་ཐར་ངོ་
མཚར་བ་ཞིག་སྟེ་རང་དོན་ཡིད་བྱེད་ཀྱི་འཁྲི་བ་ཕྲ་མོའང་མེད་པར་དབུགས་ཕྱི་
ནང་དུ་རྒྱུ་བ་ཚུན་ཆད་སྒོ་གསུམ་གྱི་སྤྱོད་པ་ཐམས་ཅད་སེམས་ཅན་ཁོ་ནའི་དོན་དུ་
མཛད་པའོ། །སློབ་དཔོན་འདི་ཉིད་ ཀྱི་ གཞུང་ གཞན་ དུའང་ དགེ་བ་ཅི་མཛད་
སེམས་ཅན་གྱི་དོན་ཁོ་ནར་བསྔོ་བར་མཛད་པ་ནི་སྨོན་ལམ་བདུན་ཅུ་པ་ལས། དེ་
ལྟར་ རྒྱལ་ བའི་ སྲས་ ཀྱི་ རྣམ་ འཕྲུལ་ ལ། །མངོན་ དགས་ བདག་ གིས་ དགེ་ བ་
བསྒྲུབས་པ་གང་། །དེ་ནི་འགྲོ་བ་མ་ལུས་འདི་དག་གི །མ་ལུས་པར་ནི་ཐུན་མོང་
འགྱུར་བར་ཤོག །ཅེས་ གསུངས་ཤིང་། སྐྱེས་རབས་སོ་བཞི་པ་སོགས་ གཞུང་
གཞན་མང་པོར་ཡང་དགེ་བ་ཐམས་ཅད་སེམས་ཅན་གྱི་དོན་ཁོ་ནར་བསྔོ་བའི་
ཚུལ་རྒྱ་ཆེར་གསུངས་སོ། །ལྔ་པ་ལེའུའི་མཚན་བསྟན་པ་ནི། བུ་ལོན་མེད་པས་
བསྟོད་པ་སྟེ་ལེའུ་བཅུ་གསུམ་པའོ། །ཞེས་པའོ། །བསྟོད་པ་བརྒྱ་ལྔ་བཅུ་པའི་རྣམ་
བཤད་ལམ་བཟང་གསལ་བྱེད་རིན་ཆེན་སྒྲོན་མ་ལས། ལེའུ་བཅུ་གསུམ་པ་བུ་
ལོན་མེད་པར་བསྟོད་པའི་ལེའུ་བཤད་པའོ།། །། །
གསུམ་པ་མཇུག་བསྡུ་བ་ལ་གཉིས། མཛད་པ་པོ་གང་གིས་མཛད་པ་དང་།
ལོ་པཎ་ གང་ གིས་ བསྒྱུར་བའོ། །དང་ པོ་ནི། བརྒྱ་ ལྔ་བཅུ་ པའི་ བསྟོད་པ་སློབ་
དཔོན་མཁས་ པ་ ཆེན་པོ་ བྲམ་ཟེ་རྟ་དབྱངས་ ཀྱིས་མཛད་པ་རྫོགས་སོ། །ཞེས་
- 471 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
གསུངས་ཏེ་སྟོན་པ་ཐུབ་པའི་དབང་པོའི་བསྟོད་པ་ཤོ་ལོ་ཀ་བརྒྱ་དང་ལྔ་བཅུ་ཡོད་
པ་འདི་རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་ཞིང་རྗེ་
བཙུན་མ་སྒྲོལ་མ་ལ་སོགས་པ་ལྷག་པའི་ལྷ་མང་པོས་ཞལ་གཟིགས་ཏེ་གཟུངས་
དང་སྤོབས་པ་དང་མངོན་པར་ཤེས་པ་ལ་སོགས་པ་ཡོན་ཏན་མཐའ་ཡས་པ་དང་
ལྷག་པར་བདག་པས་གཞན་གཅེས་པའི་བྱང་ཆུབ་ཀྱི་སེམས་དང་ཟབ་མོ་དབུ་
མའི་ལྟ་བ་ཟུང་དུ་འབྲེལ་བའི་ཉམས་ལེན་མཐར་ཕྱིན་ཏེ་སའི་དབང་ཕྱུག་ཏུ་གྱུར་
པ་རྒྱལ་བ་ཉིད་ཀྱིས་འཇམ་དཔལ་རྩ་རྒྱུད་ལས། དགེ་སློང་མང་དུ་ཐོས་པ་ནི། །དེ་
ཡི་ཚེ་ན་འབྱུང་འགྱུར་བ། །མ་ཁོལ་ཞེས་ཀྱང་བྱ་བ་སྟེ། །ང་ཉིད་ཀྱི་ནི་བསྟོད་བྱེད་
པ། །ཇི་བཞིན་ཡོན་ཏན་བཟང་པོ་ནི། །ཇི་ལྟ་བཞིན་དུ་བརྗོད་པར་འགྱུར། །ཞེས་
ལུང་བསྟན་པའི་སློབ་དཔོན་མཁས་པ་ཆེན་པོ་རིགས་ བྲམ་ཟེར་ འཁྲུངས་ཤིང་
མཚན་གྱི་རྣམ་གྲངས་མ་ཁོལ་ཞེས་ཀྱང་བྱ། སློབ་དཔོན་དགོན་པ་བ་ཞེས་ཀྱང་བྱ།
གཞན་ལ་ ཕན་ པའི་དབྱངས་ཞེས་ཀྱང་བྱ། སློབ་དཔོན་ བྷ་བི་ལྷ་ཞེས་ཀྱང་བྱ།
སློབ་དཔོན་མ་ཏི་ཙིཊ་ཞེས་ཀྱང་བྱ། རྒྱ་བོད་ཐམས་ཅད་དུ་ཡོངས་སུ་གྲགས་པ་ལ་
མཁས་མཆོག་དཔའ་བོ་ཞེས་པ་དང༌། སློབ་དཔོན་རྟ་དབྱངས་ཞེས་གྲགས་པས་
མཛད་པའོ། །གཉིས་པ་ལོ་པཎ་གང་གིས་བསྒྱུར་བ་ནི། རྒྱ་གར་གྱི་མཁན་པོ་ཤི་
ཤདྨ་ཀ་ར་ཝརྨ་དང་། ལོ་ཙཱ་བ་ཤཱཀྱ་བློ་གྲོས་ཀྱིས་བསྒྱུར་ཅིང་ཞུས་ཏེ་གཏན་ལ་
ཕབ་པའོ། །ཞེས་པ་སྟེ་དོན་ནི་དངོས་ཟིན་ལྟར་རོ། །གང་གི་མཚན་སྙན་མེ་ཏོག་
གསར་པ་ཐོས་འཛིན་རྒྱན་དུ་ཐོབ་པ་ཡང་། །ཡུན་རིང་བསྔགས་པའི་རླབས་ཆེན་
བསོད་ནམས་ཟོང་གིས་འབད་པས་བསྒྲུབ་དགོས་པ། །མི་མཇེད་ཞིང་གི་མགོན་
པོ་ཟླ་མེད་སྟོན་པ་ཤཱཀྱའི་རྒྱལ་པོ་ལ། །རྟག་ཏུ་གུས་པའི་ཡིད་ཀྱིས་མགོ་སྐྱེས་
- 472 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ། །
འཛིན་མར་གཏུགས་པའི་ཕྱག་བགྱིད་དོ། །རྒྱལ་དང་རྒྱལ་སྲས་གཞན་གྱིས་ཡལ་
བོར་བ། བདག་དང་བདག་འདྲའི་སྙིགས་དུས་འགྲོ་རྣམས་ལ། །ལྷག་པར་བརྩེ་
བའི་མགོན་པོ་ཐུགས་རྗེ་ཅན། །སྟོན་པ་མཆོག་དེའི་བཀའ་དྲིན་སྙིང་ནས་དྲན། །
རྒྱལ་བའི་ཡོན་ཏན་ངོ་མཚར་རྨད་བྱུང་ཚུལ། །བརྗོད་ལ་རྒྱལ་བས་ལུང་བསྟན་
བརྙེས་གྱུར་པ། །མཁས་མཆོག་དཔའ་བོའི་བསྟོད་གཞུང་འདི་དག་ནི། །རྒྱལ་བ་
ཉིད་ཀྱི་གསུང་དང་མཚུངས་པར་གྲགས། །བརྗོད་དོན་རྒྱ་ཆེ་བརྗོད་ཚིག་ཤིན་ཏུ་
བརླིང་། །བརྡ་དང་སྙན་ངག་ཚིག་སྦྱོར་གྱིས་བཅིངས་པའི། །མཁས་མཆོག་དཔའ་
བོའི་བསྟོད་གཞུང་འདི་དག་གི །དགོངས་དོན་བདག་ལྟ་བྱིས་པའི་ཡུལ་མ་ཡིན། །
འོན་ཀྱང་དམ་པའི་གསུང་གིས་བསྐུལ་བས་ན། །བསྟོད་ཚིག་བརྒྱ་དང་ལྔ་བཅུར་
གྲགས་ པ་ ཡི། །གཞུང་མཆོག་འདི་ཡི་དགོངས་དོན་འབྱེད་པ་ལ། །བདག་གིས་
ངལ་བ་ཅུང་ཟད་བགྱིད་ལགས་སོ། །ཉམ་ཆུང་ར་ཡིག་གཉིས་པའི་གཤོག་རླབས་
ཀྱིས། །ཀུན་གསལ་པ་མཐའ་འཚོལ་བར་བྱེད་པ་ལྟར། །ཐོས་ཉུང་བློ་གྲོས་དམན་
པ་བདག་ལྟ་ཡིས། །འདི་ལྟའི་གཞུང་མཆོག་འགྲེལ་པ་གད་མོའི་གནས། །དེ་ལྟ་ན་
ཡང་འཇམ་མགོན་བླ་མ་ཡི། །མན་ངག་ལ་བརྟེན་ལུང་དང་ རིགས་ པ་ ཡིས། །
ལེགས་པར་བརྟགས་ཞིང་ཚུལ་བཞིན་དཔྱད་བྱས་ནས། །རང་བློས་གང་དཔོགས་
འགྲེལ་ པ་ འདི་ བྱས་ སོ། །ཚུལ་ འདིར་ འབད་ ལ་ དུང་ དང༌ ཀུན་ ད་ ལྟར། །རབ་
དཀར་དགེ་བ་གང་ཞིག་ཐོབ་པ་དེས། །ལུས་ཅན་ཀུན་གྱི་ཉེར་འཚོའི་གཞི་གཅིག་
པུ། །རྒྱལ་བའི་བསྟན་པ་ཡུན་རིང་གནས་གྱུར་ཅིག །ཅེས་མཁས་མཆོག་དཔའ་
བོས་མཛད་པའི་ཐུབ་པའི་བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་
གསལ་བྱེད་རིན་ཆེན་སྒྲོན་མ་ཞེས་བྱ་བ་འདི་ནི། རང་དང་གཞན་གྱི་གྲུབ་པའི་
- 473 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
མཐའ་རྒྱ་མཚོ་ལྟ་བུའི་ཕ་རོལ་དུ་བྱོན་ཞིང་འཇམ་དབྱངས་གོང་མ་བདག་པོ་ཆེན་
པོས་རིགས་ཀྱི་ཅོད་པན་དུ་བཀུར་ཡང་རློམ་པའི་དྲི་ཙམ་ཡང་མེད་པར་རྒྱལ་བའི་
བསྟན་པ་འབའ་ཞིག་ཐུགས་ལ་བརྣགས་ཏེ་ཅི་མཛད་རྒྱལ་བའི་བསྟན་པ་རྒྱས་
པའི་ཐབས་འབའ་ཞིག་ཏུ་སྤྱོད་པ་སོགས་ལུང་དང་རྟོགས་པའི་ཡོན་ཏན་དུ་མས་
མངོན་པར་མཐོ་བ་རྗེ་ལྕང་སྐྱ་རིན་པོ་ཆེ་ཡེ་ཤེས་བསྟན་པའི་སྒྲོན་མེས་མེ་རྟ་ལོའི་
མཁན་ནང་གི་མདུན་གསུང་འཕྲིན་ཕེབས་པར། མཁས་མཆོག་དཔའ་བོས་མཛད་
པའི་བསྟོད་པ་བརྒྱ་ལྔ་བཅུ་པ་འདི་འགྲན་ཟླ་མེད་པའི་གཞུང་མཆོག་ཏུ་གྱུར་ཅིང་།
གཞུང་མཆོག་འདི་ལ་སྔོན་ཆད་གངས་རིའི་ཁྲོད་དུ་འགྲེལ་པ་མཛད་པ་སུ་ཡང་མ་
བྱུང་འདུག་ཅིང་རྒྱ་འགྲེལ་ཉུང་ངུ་ཞིག་འདུག་ཀྱང་དོན་གཏིང་ཕྱིན་པ་གོ་དཀའ་བ་
བཅས་འདི་ལ་འགྲེལ་པ་ཞིག་ཅིས་ཀྱང་བགྱི་དགོས་སོ་ཞེས་བསྐུལ་མ་བྱུང་ཞིང་།
ཉེ་ཆར་གངས་ཅན་འགྲོ་བའི་མགོན་པོ་༧རྒྱལ་དབང་ཐམས་ཅད་མཁྱེན་གཟིགས་
ཆེན་པོའི་སྐུའི་ཕུ་བོ་ལུང་དང་རྟོགས་པའི་ཡོན་ཏན་གྱིས་མངོན་པར་མཐོ་བ་མང་
ར་མཁན་པོ་རྗེ་དྲུང་བློ་བཟང་རྡོ་རྗེས་རྗེ་ལྕང་སྐྱ་རིན་པོ་ཆེས་ཇི་ལྟར་བསྐལ་མ་
མཛད་པ་དེ་ལྟར་བསྟོད་པ་བརྒྱ་ལྔ་བཅུ་པ་འདི་ལ་འགྲེལ་པ་རྒྱས་པ་ཞིག་ཅིས་
ཀྱང་བགྱི་དགོས་ཤིང་། འཇམ་མགོན་བསྟན་པའི་སྲོག་ཤིང་ རྗེ་ལྕང་སྐྱ་རིན་པོ་
ཆེའི་དགོངས་རྫོགས་ཀྱང་འདི་ཁོ་ན་མཆོག་ཏུ་གྱུར་པ་ཡོང་བར་འདུག་པས། ཅིས་
ཀྱང་གྲུབ་པ་ཞིག་དགོས་ཞེས་ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་
ནས། འཇམ་མགོན་ སྙན་བ རྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་རྒྱལ་
མཚན་གྱིས་བྱང་ཆུབ་ལམ་རིམ་ཆེན་མོ་ལ་གཞི་བྱས། རྒྱལ་བའི་བཀའ་དང་ཤིང་
རྟ་ཆེན་པོའི་གཞུང་རྣམས་ལ་ལེགས་པར་བརྟགས་ཞིང་ལུང་དང་རིགས་པས་
- 474 -



བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་རིན་ཆེན་སྒྲོན་མ།
དཔྱད་ནས་སྤྲེའུ་ཞེས་པ་མེ་མོ་ལུག་གི་ལོའི་ས་ག་ཟླ་བའི་མངོན་པར་བྱང་ཆུབ་པའི་
དུས་ཆེན་གྱི་ཉིན་འཕགས་མཆོག་འཇིག་རྟེན་དབང་ཕྱུག་གི་གཞལ་མེད་ཁང་ཕོ་
བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་རྫོགས་པར་སྦྱར་བའོ།། །། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིག །
- 475 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
g# ︽
# & ༢% Z # {༔
# # % @ f;»
# ནྟི
རྒྱུ མཱི # % @ #
(
k 3z 8 % % để



རྩོམ་སྒྲིག་འགན་འཁུར་པ། ཚངས་པོ། །
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
དུ ཞལ ་བ ན གོ་
མེ ས་པོ འི་ཤུ ལ ་ བ ཞག།
དེབ་བརྒྱ་དང་རེ་བརྒྱད་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༥/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས། །
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7=80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编- - 北京:
中国藏学出版社,2011.12 (先哲遗书丛书)
| ISBN 978-7-80253-436-01
1.0雍… L.0雍… 2百….0喇嘛教
| - 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第168卷)
雍增·益西坚赞文集
第5/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880 x 1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B.123
本文集总定价(1-32册): 1050.00元



D



ISBN 978-7-80253-436-0
9787802534360 ||
本文集总定价(1-32 卷):1050.00 元
