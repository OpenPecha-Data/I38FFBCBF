༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2658
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
32
NI
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༨
།
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༥/༣༢)
188
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



EVE



#Sa
རྒྱུ་
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༥/༣༢)
""
གས།
PACZEKS
ར
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ནང
ཀྲུང་གོའི་བོད་རིག་པ་དཔེ་སྐྲུན་ཁང་།
do
2
#e
- བa



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
དུ
སྒྲི
སsas/
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



3310
Culo
Slo



དཀར་ཆག
•，，，，，，，(6)
སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་དང་
ལམ་གཙོ་སོགས། .………………………………………… (1)
བཀའ་དྲིན་ཟླ་མེད་ཆོས་ཀྱི་རྒྱལ་པོ་རྗེ་བཙུན་ཡེ་ཤེས་རྒྱལ་མཚན་དཔལ་བཟང་།
པོའི་འཁྲུངས་རབས་གསོལ་འདེབས། …………….
རྒྱལ་བའི་བསྟན་སྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་
དྲིལ་བ་གསེར་གྱི་ཡང་ཞུན། … …………………… … (12)
སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས། … (49)
དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་
འགའ་ཞིག་ཕྱོགས་གཅིག་ཏུ་བསྡེབས་པ། …
(71)
སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག
， (103)
གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་
ཉམས་ལེན་གསལ་བའི་སྒྲོན་མེ།…
བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན། (151)
བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་
གཏེར་མཛོད་འབྱེད་པའི་ལྡེ་མིག .
དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་དོན་ ་
སྙན་བརྒྱུད་མཛོད་བརྒྱ་འབྱེད་པའི་ལྡེ་མིག .
，。、
(119)
，，。。。 (173)
•.….......(207)



དཀར་ཆག་
.....(242)
བདེ་ཆེན་མགོན་པོ་བླ་མ་ལྷ་མཆོད་པའི་ཚུལ་དངོས་གྲུབ་ཀུན་འབྱུང་སོགས་
ཤིན་ཏུ་གསང་བ་འགའ་ཞིག …… …… … …… (218)
ཉེ་ལམ་ཟབ་ལམ་ནཱ་རོ་ཆོས་དྲུག་གི་སྙིང་པོ་བདེ་ཆེན་སྙེ་མ། … (225)
རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་
གཞལ་མེད་ཁང་དུ་བགྲོད་པའི་ཉེ་ལམ། . .
མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་
ཡང་ཞུན། ..
ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་དངོས་གྲུབ་
ཀུན་འབྱུང༌། .……….
དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་བར་སྟོན་པ་འཇམ་
དབྱངས་བླ་མའི་ཞལ་ལུང༌། .
ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ། … (283)
དཔལ་གསང་བ་འདུས་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་སྐུ་
གསུམ་གཞལ་མེད་ཁང་དུ་བགྲོད་པའི་ཐེམ་སྐས། … (330)
བསྔོ་བ་དོན་གཉིས་ལྷུན་གྲུབ། …
• • • • •。。。。，，，(262)
，，，. (272)
• • • • •.......，，，，.. (339)
༡



༄༅། །སོ་སོར་ཐར་པའི་སྡོམ་པ་གཏན་ལ་དབབ་པ་
འདུལ་བ་རྒྱ་མཚོའི་སྙིང་པོ་དང་ལམ་གཙོ་
སོགས་བཞུགས་སོ། །
ཨོཾ་བདེ་ལེགས་སུ་གྱུར་ཅིག །ཐམས་ཅད་མཁྱེན་པ་ལ་ཕྱག་འཚལ་ལོ། །
གང་ལ་བརྟེན་ན་བདེ་ བླག་ཏུ། །ཐར་ པའི་ གྲོང་དུ་བགྲོད་ པའི་ ཐབས། །བདེ་
གཤེགས་བསྟན་པའི་སྙིང་པོ་མཆོག །སོ་སོར་ཐར་ཅེས་གྲགས་པ་གང་
། །ངོ་བོ་
དང་ནི་རབ་དབྱེ་དང་། །སོ་སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ཕན་
ཡོན་ཏེ། །རྣམ་པ་དྲུག་གིས་ཇི་བཞིན་བཤད། །ངེས་འབྱུང་བསམ་པས་རྒྱུ་བྱས་
ནས། །གཞན་གནོད་གཞི་དང་བཅས་པ་ལས། །ལྡོག་པ་དེ་ཡང་ལུས་ངག་ལས། །
གཟུགས་ཅན་ཡིན་ཞེས་འདོད་པ་དང་། །སྤོང་བའི་སེམས་པ་རྒྱུན་ཆགས་པ། །ས་
བོན་དང་བཅས་ཡིན་ནོ་ཞེས། །འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་
གོང་འོག་སྨྲ། །བསྙེན་གནས་དགེ་བསྙེན་ཕ་མ་དང་། །དགེ་ཚུལ་ཕ་མ་དགེ་སློབ་
མ། །དགེ་སློང་མ་དང་དགེ་སློང་སྟེ། །སོ་སོར་ཐར་པ་རིགས་བརྒྱད་དོ། ཁྱིམ་པའི་
སྡོམ་པ་དང་པོ་གསུམ། །རབ་བྱུང་སྡོམ་པ་ཐ་མ་ལྔ། །རྩ་བ་བཞི་དང་ཡན་ལག་
བཞི། །བརྒྱད་སྤོང་བསྙེན་གནས་སྡོམ་པའོ། །མི་ཚངས་སྤྱོད་དང་མ་བྱིན་ལེན། །
སྲོག་གཅོད་རྫུན་དུ་སྨྲ་བ་རྣམས། །རྩ་བ་བཞི་ཡིན་མལ་ཆེ་མཐོ། །ཆང་འཐུང་གར་
སོགས་ཕྲེང་སོགས་དང་། །ཕྱི་དྲོའི་ཁ་ཟས་ཡན་ལག་བཞི། །གསོད་བརྐུ་སྨྲ་དང་
ལོག་པར་གཡེམ། །མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་ནི་སྡོམ་
-
1-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པའོ། །སྣ་གཅིག་སྣ་འགའ་ཕལ་ཆེར་སྤྱོད། །ཡོངས་རྫོགས་སྤྱོད་དང་ཚངས་སྤྱོད་
དང་། །སྐྱབས་འགྲོའི་དགེ་བསྙེན་རྣམ་པ་དྲུག །རྩ་བ་བཞི་ལས་གཅིག་གཉིས་
གསུམ། །འདོད་ལོག་མི་ཚངས་སྤྱོད་སྤོང་དང་། །སྐྱབས་འགྲོ་ཙམ་གྱི་དགེ་བསྙེན་
དུ། ཁས་ལན་རྣམས་དང་གོ་རིམ་བཞིན། །རྩ་བ་བཞི་དང་ཡན་ལག་དྲུག །བཅུ་
སྤོང་དགེ་ཚུལ་སྡོམ་པའོ། །གར་སོགས་ཕྲེང་སོགས་རྣམ་གཉིས་དང་། །གསེར་
དངུལ་ལེན་དང་རྣམ་པ་གསུམ། །ཕྱེ་བས་ཡན་ལག་དྲུག་ཏུ་འགྱུར། །མཁན་པོར་
གསོལ་བ་གདབ་པ་དང་། ཁྱིམ་པའི་རྟགས་ནི་སྤོང་བ་དང། །རབ་བྱུང་རྟགས་ནི་
ལེན་པ་ལས། །ཉམས་པ་རྣམ་གསུམ་བསྣན་པ་ཡིས། །སྤང་བྱ་བཅུ་གསུམ་དག་ཏུ་
འགྱུར། །དགེ་ཚུལ་སྡོམ་པ་ཐོབ་ རྗེས་སུ། །རྩ་བའི་ཆོས་དྲུག་རྗེས་མཐུན་གྱི། །
ཆོས་དྲུག་སྤོང་བའི་སྡོམ་པ་ནི། །དགེ་སློབ་མ་ཡི་སྡོམ་པ་ཡིན། །གཅིག་པུ་ལམ་དུ་
འགྲོ་མི་བྱ། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་བྱ། །སྐྱེས་པ་དང་
ནི་འདུག་མི་བྱ། །སྨྱན་དུ་འགྱུར་བ་མི་བྱ་ཞིང་། ཁ་ན་མ་ཐོ་འཆབ་མི་བྱ། །དེ་དག་
རྩ་བའི་ཆོས་དྲུག་སྤོང་། །གསེར་ལ་གཟུང་བར་མི་བྱ་ཞིང་། །འདོམས་ཀྱི་སྤུ་ནི་
འབྲེག་མི་བྱ། །བྱིན་ལེན་མ་བྱས་ཟ་མི་བྱ། །གསོག་འཇོག་བྱས་པ་བཟའ་མི་བྱ། །
རྩ་ སྔོན་མི་གཙང་འདོར་མི་བྱ། །ས་མི་བརྐོ་བར་མི་བྱ་བ། །རྗེས་མཐུན་ཆོས་ནི་
རྣམ་དྲུག་སྤོང་། །ཕམ་བརྒྱད་ལྷག་མ་ཉི་ཤུ་དང༌། །སྤང་བའི་ལྟུང་བྱེད་སུམ་ཅུ་
གསུམ། །ལྟུང་བྱེད་འབའ་ཞིག་བརྒྱ་བརྒྱད་ཅུ། །སོ་སོར་བཤགས་པ་བཅུ་གཅིག་
དང༌། །ཉེས་བྱས་བརྒྱ་དང་བཅུ་གཉིས་ཏེ། །སུམ་བརྒྱ་དྲུག་ཅུ་རྩ་བཞི་རྣམས། །
སྤོང་བར་བྱེད་པ་དགེ་སློང་མ། །
༈ ཕམ་ པ་བཞི་དང་ ལྷག་མ་ནི། །བཅུ་ གསུམ་ སྤང་ལྟུང་སུམ་ཅུ་དང་། །
-2 -



སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་དང་ལམ་གཙོ་སོགས། །
ལྟུང་བྱེད་འབའ་ཞིག་དགུ་བཅུ་དང་། །སོར་བཤགས་བཞི་དང་ཉེས་བྱས་ནི། །
བརྒྱ་རྩ་བཅུ་གཉིས་བསྡོམས་པ་ཡིས། །ཉིས་བརྒྱ་ལྔ་བཅུ་རྩ་གསུམ་རྣམས། །སྤོང་
བར་བྱེད་པ་དགེ་སློང་ངོ༌། །དེ་ལྟར་སོ་ཐར་རིགས་བརྒྱད་པོ། །སྒྲ་མི་སྙན་པ་མ་
གཏོགས་པའི། །གླིང་གསུམ་སྐྱེས་པ་བུད་མེད་ཀྱི། །རྟེན་ལ་སྐྱེ་ཡི་ཟ་མ་དང་། །མ་
ནིང་མཚན་གཉིས་སོགས་ལ་མིན། །སྡོམ་པ་གཏོང་བའི་རྒྱུ་ལ་གཉིས། །བསླབ་པ་
ཕུལ་དང་ཤི་འཕོས་དང་། །མཚན་གཉིས་བྱུང་དང་ ལན་གསུམ་གྱུར། །དགེ་ རྩ་
ཆད་རྣམས་ཐུན་མོང་ངོ༌། །ཉི་ཤུ་མ་ལོན་དེ་ཤེས་དང་། །བསྟེན་ཕྱིར་ཁས་བླངས་
ཉིན་ཞག་འདས། །རིམ་བཞིན་དགེ་སློང་དགེ་སློང་མ། །བསྙེན་གནས་རྣམས་ཀྱི་
ཐུན་མོང་མིན། །རྩ་བའི་ལྟུང་བ་བྱུང་བ་དང་། །དམ་པའི་ཆོས་ནི་ནུབ་པ་ལས། །
སྡོམ་པ་གཏོང་ཞེས་འདོད་པའང་ཡོད། ཁ་ཆེ་བྱེ་བྲག་སྨྲ་བ་རྣམས། །སྡོམ་ལྡན་རྩ་
ལྟུང་བྱུང་བ་ལ། །བུ་ལོན་ནོར་ཅན་བཞིན་དུ་འདོད། །སྡོམ་པ་དེ་དག་བསྲུངས་པ་
ལས། །གནས་སྐབས་ འབྲས་ བུ་ ལྷ་ མི་ དང༌། །མཐར་ ཐུག་ འབྲས་ བུ་ བྱང་ ཆུབ་
གསུམ། །ཐོབ་པར་འགྱུར་ཞེས་གསུངས་པའི་ཕྱིར། །བརྩོན་ལྡན་རྣམས་ཀྱིས་སོ་
སོར་ཐར། །རྟག་ཏུ་གུས་པས་འབད་དེ་བསྲུང་། །དགེ་དེས་ སྐྱེ་བར་ ལུས་ཅན་
རྣམས། །རྟག་ཏུ་ཚངས་ སྤྱོད་ ལ་ གནས་ཤོག །ཅེས་སོ་སོར་ཐར་པའི་སྡོམ་པ་གཏན་ལ་དབབ་
པ་འདུལ་བརྒྱ་མཚོའི་སྙིང་པོ་བསྡུས་པ་ཞེས་བྱ་བ་འདི་ནི། ཡུལ་གངས་ཅན་གྱི་མཐར་སྐྱེས་པའི་སྙན་དངགས་
མཁན་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་སྦྱར་བའོ།། །།
༈ རྗེ་བཙུན་བླ་མ་རྣམས་ལ་ཕྱག་འཚལ་ལོ། །རྒྱལ་བའི་གསུང་རབ་ཀུན་
གྱི་སྙིང་པོའི་དོན། །རྒྱལ་སྲས་དམ་པ་རྣམས་ཀྱིས་བསྔགས་པའི་ལམ། །སྐལ་ལྡན་
ཐར་འདོད་རྣམས་ཀྱི་འཇུག་ངོགས་དེ། །ཇི་ལྟར་ནུས་བཞིན་བདག་གིས་བཤད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པར་བྱ། །གང་དག་སྲིད་པའི་སྡེ་ལ་མ་ཆགས་ཤིང་། །དལ་འབྱོར་དོན་ཡོད་བྱ་
ཕྱིར་བརྩོན་པ་ཡིས། །རྒྱལ་བ་དགྱེས་པའི་ལམ་ལ་ཡིད་རྟོན་པའི། །སྐལ་ལྡན་དེ་
དག་དང་བའི་ཡིད་ཀྱིས་ཉོན། །རྣམ་དག་ངེས་འབྱུང་མེད་པར་སྲིད་མཚོ་ཡི། །བདེ་
འབྲས་དོན་གཉེར་ཞི་བའི་ཐབས་མེད་ལ། །སྲིད་ལ་བརྐམས་པ་ཡིས་ཀྱང་ལུས་
ཅན་རྣམས། །ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ། །དལ་འབྱོར་
རྙེད་དཀའ་ཚེ་ལ་ལོང་མེད་པ། །ཡིད་ལ་གོམས་པས་ཚེ་འདིའི་སྣང་ཤས་ལྡོག །
ལས་འབྲས་མི་བསླུ་འཁོར་བའི་སྡུག་བསྔལ་རྣམས། །ཡང་ཡང་བསམ་ན་ཕྱི་མའི་
སྣང་ཤས་ལྡོག །དེ་ལྟར་གོམས་པས་འཁོར་བའི་ཕུན་ཚོགས་ལ། །ཡིན་སྨོན་སྐད་
ཅིག་ཙམ་ཡང་མི་སྐྱེ་ཞིང་། །ཉིན་མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་
ཚེ་ངེས་ འབྱུང་ སྐྱེས་ པ་ ལགས། །ངེས་ འབྱུང་ དེ་ ཡང་ རྣམ་དག་ སེམས་ བསྐྱེད་
ཀྱིས། །ཟིན་པ་མེད་ན་བླ་མེད་བྱང་ཆུབ་ཀྱི། །ཕུན་ཚོགས་བདེ་བའི་རྒྱུ་རུ་མི་
འགྱུར་བས། །བློ་ལྡན་རྣམས་ཀྱིས་བྱང་ཆུབ་སེམས་མཆོག་བསྐྱེད། །ཤུགས་དྲག་
ཆུ་ བོ་ བཞི་ ཡི་ རྒྱུན་ གྱིས་ ཁྱེར། །བཟློག་ དཀའ་ ལས་ ཀྱི་ འཆིང་ བ་ དམ་ པོས་
བསྡམས། །བདག་འཛིན་ལྕགས་ཀྱི་དྲ་བའི་སྦུབས་སུ་ཆུད། །མ་རིག་མུན་པའི་
སྨག་ཆེན་ཀུན་ནས་འཐིབས། །མུ་མེད་སྲིད་པར་སྐྱེ་ཞིང་སྐྱེ་བ་རུ། །སྡུག་བསྔལ་
གསུམ་གྱིས་རྒྱུན་ཆད་མེད་པར་མནར། །གནས་སྐབས་འདི་འདྲར་གྱུར་པའི་མ་
རྣམས་ཀྱི། །ངང་ཚུལ་བསམས་ནས་སེམས་མཆོག་བསྐྱེད་པར་མཛོད། །གནས་
ལུགས་རྟོགས་པའི་ཤེས་རབ་མི་ལྡན་ན། །ངེས་འབྱུང་བྱང་ཆུབ་སེམས་ལ་གོམས་
བྱས་ཀྱང་། །སྲིད་པའི་རྩ་བ་བཅད་པར་མི་ནུས་པས། །དེ་ཕྱིར་རྟེན་འབྲེལ་རྟོགས་
པའི་ཐབས་ལ་འབད། །གང་ཞིག་འཁོར་འདས་ཆོས་རྣམས་ཐམས་ཅད་ཀྱི། །རྒྱུ་
-
4-



སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་དང་ལམ་གཙོ་སོགས། །
འབྲས་ནམ་ཡང་བསླུ་བ་མེད་མཐོང་ཞིང་། །དམིགས་པའི་གཏད་སོ་གང་ཡིན་
ཀུན་ཞིག་པ། །དེ་ནི་སངས་རྒྱས་དགྱེས་པའི་ལམ་ལ་ཞུགས། །སྣང་བ་རྟེན་འབྲེལ་
བསླུ་བ་མེད་པ་དང་། །སྟོང་པ་ཁས་ལེན་བྲལ་བའི་གོ་བ་གཉིས། །ཇི་སྲིད་སོ་སོར་
སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །ནམ་ཞིག་རེས་
འཇོག་མེད་པར་ཅིག་ཅར་དུ། །རྟེན་འབྲེལ་མི་སླུར་མཐོང་བ་ཙམ་ཉིད་ནས། །
ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་སྤྱད་པ་རྫོགས་པ་
ལགས། །གཞན་ཡང་སྣང་བས་ཡོད་མཐའ་སེལ་བ་དང༌། །སྟོང་པས་མེད་མཐའ་
སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་
འཛིན་ལྟ་བས་འཕྲོག་པར་མི་འགྱུར་རོ། །དེ་ལྟར་ལམ་གྱི་གཙོ་བོ་རྣམ་གསུམ་
གྱི། །གནད་རྣམས་རང་གིས་ཇི་བཞིན་རྟོགས་པའི་ཚེ། །དབེན་པ་བསྟེན་ཏེ་བརྩོན་
འགྲུས་སྟོབས་བསྐྱེད་ནས། །གཏན་གྱི་འདུན་མ་མྱུར་དུ་སྒྲུབས་ཤིག་གུ། །
ཞེས་པ་འདི་ནི་མང་དུ་ཐོས་པའི་དགེ་སློང་བློ་བཟང་གྲགས་པའི་དཔལ་
གྱིས་ཚ་ཁོ་དབོན་པོ་ངག་དབང་གྲགས་པ་ལ་གདམས་པའོ།། །།



༄༅། །ཡོངས་འཛིན་ཆོས་ཀྱི་རྒྱལ་པོ་རྗེ་བཙུན་ཡེ་ཤེས་རྒྱལ་མཚན་
དཔལ་བཟང་པོའི་འཁྲུངས་རབས་གསོལ་འདེབས་
བྱིན་རླབས་བང་མཛོད་འདྲེན་པའི་ཤིང་རྟ་
ཞེས་བྱ་བ་བཞུགས་སོ། །
ན་མོ་གུ་རུ་བྷྱ༔ གང་གི་མཚན་གྱི་ཆ་ཤས་རེ་རེས་ཀྱང༌། །སྲིད་ཞིའི་རྒུད་
མུན་དྲུང་ འབྱིན་ ཕན་བདེའི་དཔལ། །བདེ་བླག་སྩོལ་མཛད་ཐུབ་དབང་རྡོ་ རྗེ་
འཆང་། །བློ་ བཟང་ གྲུགས་ པའི་ དཔལ་ གྱིས་ དགེ་ ལེགས་ སྩོལ། །སྲས་བཅས་
རྒྱལ་བ་ཀུན་གྱི་མཁྱེན་བརྩེ་ལ། །འདྲེན་མཆོག་ཡེ་ཤེས་རྒྱལ་མཚན་དཔལ་བཟང་
པོར། །མཚན་གསོལ་སྙན་པའི་བ་དན་རབ་གསལ་བ། །རྗེ་བཙུན་བླ་མའི་ཞབས་
རྡུལ་སྤྱི་བོས་བསྟེན། །གྲངས་མེད་བསྐལ་པའི་མཐས་གཏུགས་ཉིད་ནས་ཁྱོད། །
སྤངས་རྟོགས་ཡོངས་རྫོགས་སྐུ་བཞི་མངོན་གྱུར་ཀྱང་། །རླབས་ཆེན་རྒྱལ་བའི་
སྲས་ཀྱི་སྤྱོད་པ་ཡི། །རྣམ་རོལ་ཅིར་ཡང་སྟོན་མཛད་ཁྱོད་ཕྱག་འཚལ། །དག་དང་
མ་དག་ཞིང་ཁམས་བྱེ་བ་བརྒྱར། །ངོ་མཚར་སྤྲུལ་པའི་རོལ་མོའི་གར་གྱི་འཕྲེང་། །
བགྲངས་ ཡས་ ཕྱོགས་ ཀྱི་འཁོར་ལོའི་མཐར་སྤྱོད་པའི། །རྨད་བྱུང་སྐྱེས་རབས་
འཕྲེང་བར་གསོལ་བ་འདེབས། །བུ་རམ་ཤིང་པའི་བཅུ་གཉིས་མཛད་པ་ཆེ། །
ཞིང་རྡུལ་གྲངས་མཉམ་སྲིད་ལས་ཉེར་བརྒལ་ཚེ། །ཆོས་སྒྲོགས་རྣམས་ཀྱི་མཆོག་
གྱུར་གང་པོར་གྲགས། །རྗེ་བཙུན་བླ་མའི་ཞབས་ལ་གསོལ་བ་འདེབས། །དགྲ་
བཅོམ་བླ་མའི་གསུང་གི་བཅུད་འཐུངས་ཞིང་། །བྱང་ཆུབ་ཆེན་པོ་རྟེན་བཅས་སྐྱེ་རྒུ་
-
h-



བཀའ་དྲིན་ཟླ་མེད་ཆོས་ཀྱི་རྒྱལ་པོ་རྗེ་བཙུན་ཡེ་ཤེས་རྒྱལ་མཚན་གྱི་འཁྲུངས་རབས་གསོལ་འདེབས།
ཡི། །བསོད་ ནམས་ ཞིང་ བསྐྲུན་ བྲམ་ཟེ་དགེ་ བའི་ མཚན། །རྗེ་ བཙུན་ བླ་ མའི་
ཞབས་ལ་གསོལ་བ་འདེབས། །བདེ་གཤེགས་ཀུན་འདུས་འཇམ་དཔལ་རྡོ་རྗེའི་
ལྷས། །བྱིན་རླབས་རྟོགས་པ་མཆོག་ལ་མངའ་བསྙེས་པ། །སློབ་དཔོན་ཆེན་པོ་
འཇམ་ དཔལ་ བཤེས་ གཉེན་ ཞེས། །རྗེ་ བཙུན་ བླ་ མའི་ ཞབས་ ལ་ གསོལ་ བ་
འདེབས། །བཅོམ་ལྡན་དགྱེས་མཛད་རྡོ་རྗེའི་ལམ་བཟང་ལ། །བརྟེན་ནས་གྲུབ་
པའི་གོ་འཕང་མཐོན་པོར་གཤེགས། །བདག་མེད་ལྷ་མོའི་བྱིན་རླབས་བི་རུ་པ། །
རྗེ་བཙུན་བླ་མའི་ཞབས་ལ་གསོལ་བ་འདེབས། །ཐལ་ངག་རིག་པའི་སྦྱོར་བ་རེ་
རེས་ཀྱང་། །ཕས་རྒོལ་དྲུང་འབྱིན་གཞུང་བརྒྱའི་སྒོ་འཕར་འབྱེད། །ཕྱོགས་ལས་
རྣམ་རྒྱལ་དཔལ་ལྡན་ཆོས་ཀྱི་གྲགས། །རྗེ་བཙུན་བླ་མའི་ཞབས་ལ་གསོལ་བ་
འདེབས། །མི་ཕམ་མགོན་པོས་ དངོས་ སུ་ བྱིན་རླབས་ཤིང་། །འཆད་རྩོད་རྩོམ་
སོགས་མཁས་པའི་བྱ་བ་ཡིས། །ཐུབ་བསྟན་གསལ་མཛད་སློབ་དཔོན་རྒྱ་མཚོ་
སྤྲིན། །རྗེ་བཙུན་བླ་མའི་ཞབས་ལ་གསོལ་བ་འདེབས། །མར་མེ་མཛད་དཔལ་
ཡབ་ སྲས་ གསུང་ གསང་ བཅུད། །རྣམ་ དཔྱོད་ སྙིམ་ པས་ རྟག་ཏུ་ འཐུངས་ པའི་
མཐུས། །བསླབ་གསུམ་ལུས་སྟོབས་རབ་རྒྱས་ཕྱག་ཁྲི་མཆོག །རྗེ་བཙུན་བླ་མའི་
ཞབས་ ལ་ གསོལ་ བ་ འདེབས། །གངས་ ལྗོངས་ གྲུབ་ དབང་ ཚོགས་ ཀྱི་ དོ་ ཀེར་
རྩེར། །ཞབས་སེན་ཟླ་ཚེས་ལེགས་བཀོད་རྣལ་འབྱོར་དབང་། །ཚེ་གཅིག་ཟུང་
འཇུག་བརྙེས་པ་མི་ལ་རྗེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །
ཐུབ་བསྟན་ནང་མཛོད་དམ་ཆོས་འདུལ་གཞུང་གི །ལུགས་བཟང་གངས་ལྗོངས་
གསལ་མཛད་ལུང་རྟོགས་ཀྱི། །ཡོན་ཏན་མཛོད་འཛིན་དབང་ཕྱུག་ཚུལ་ཁྲིམས་
མཆོག །རྗེ་བཙུན་བླ་མའི་ཞབས་ལ་གསོལ་བ་འདེབས། །རིགས་ལམ་ལྡེ་མིག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཆེན་པོས་ཤེས་རབ་ཀྱི། །སྒོ་སྟོང་དུས་གཅིག་འབྱེད་པའི་བློ་གྲོས་ཅན། །སྨྲ་བའི་
སེང་གེ་འཇམ་མགོན་བསྟན་པའི་དཔལ། །རྗེ་བཙུན་བླ་མའི་ཞབས་ལ་གསོལ་བ་
འདེབས། །གཞུང་ ལུགས་ རྒྱ་ མཚོའི་ འཇིངས་ ཟབ་ ལེགས་ བརྒལ་ ཏེ། །བསླབ་
གསུམ་ཡོན་ཏན་རིན་ཆེན་ནོར་བླངས་པའི། །དེད་དཔོན་འདྲེན་པ་དགེ་འདུན་བློ་
བཟང་མཚན། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཕྱི་ནང་ཟུག་
ཇུས་མནར་བའི་འགྲོ་ཀུན་ལ། །འཆི་མེད་བདུད་རྩི་དམ་ཆོས་རིན་ཆེན་སྨན། །
སྦྱིན་མཛད་འཚོ་བྱེད་བྱང་ཆུབ་སེམས་དཔར་གྲགས། །རྗེ་བཙུན་བླ་མའི་ཞབས་
ལ་ གསོལ་ བ་ འདེབས། ཁྱད་ པར་ བདག་ ཅག་ སྙིགས་ དུས་ འགྲོ་བ་ལ། །བདེ་
གཤེགས་ལམ་བཟང་ཡེ་ཤེས་སྣང་བའི་དཔལ། །གསལ་མཛད་འཇམ་མགོན་
བསྟན་ པའི་ རྒྱལ་ མཚན་ འཛིན། །དྲིན་ ཅན་ བླ་ མའི་ ཞབས་ ལ་ གསོལ་ བ་
འདེབས། །ལོག་སྨྲ་སྦྱིན་སྐྱེས་རྟོག་གེའི་རུམ་བརྒྱ་ཕྲག །ཐལ་ངག་ཞོ་འཐུང་མཚོན་
གྱི་ཆ་ཤས་རེ། །གདེངས་པས་ཅིག་ཅར་དྲལ་མཛད་མཁས་པའི་ཕུལ། །རིགས་པ་
སྨྲ་བའི་མགོན་པོར་གསོལ་བ་འདེབས། །ནམ་མཁའ་ལྟ་བུའི་མཐའ་ བྲལ་ ཨ་
དརན། །ཆོས་ཀུན་མ་འདྲེས་ཤར་བའི་གཟུགས་བརྙན་གྱི། །གྲོང་ཁྱེར་ཀུན་ལ་
སྤྱོད་ མཁས་ སྒྱུ་ མའི་ རྗེར། །ཡོངས་གྲུབ་ ཆོས་ དབྱིངས་ མཁན་ པོར་ གསོལ་ བ་
འདེབས། །གནང་བཀག་བཅས་མཚམས་ཕྲ་མོ་མ་ལུས་པ། །ཇི་བཞིན་ཉམས་སུ་
བསྟར་ བའི་ ཚུལ་ ཁྲིམས་ ཀྱི། །བརྟུལ་ཞུགས་ ཡོངས་ སུ་ རྫོགས་ པའི་ གཟི་ བྱིན་
རྒྱས། །ཀུན་གྱི་གཙུག་ན་འཕགས་ལ་གསོལ་བ་འདེབས། །ཞི་ཞིང་དུལ་དང་དེ་
ཉིད་རྟོགས་ པ་ དང༌། །སྨྲ་ མཁས་ ལ་ སོགས་ བརྟན་མཁས་ཡོན་ཏན་ གྱི། །རྒྱན་
བཟང་གིས་སྤུས་ལེགས་བཤད་བདུད་རྩིའི་ཆར། །འབེབས་མཁས་གནས་བརྟན་



བཀའ་དྲིན་ཟླ་མེད་ཆོས་ཀྱི་རྒྱལ་པོ་རྗེ་བཙུན་ཡེ་ཤེས་རྒྱལ་མཚན་གྱི་འཁྲུངས་རབས་གསོལ་འདེབས།
ཆེན་པོར་གསོལ་བ་འདེབས། །གང་སྣང་ཆོས་ཀུན་དག་པ་རབ་འབྱམས་ཀྱི། །
དཀྱིལ་འཁོར་འཁོར་ལོར་ཉེར་ཤར་བདེ་སྟོང་རྒྱར། །ཤེས་བྱའི་གནས་ཀུན་སྡོམ་
པའི་དཔལ་མངའ་བའི། །རྣལ་འབྱོར་དབང་ཕྱུག་དམ་པར་གསོལ་བ་འདེབས། །
ཉི་ཟླའི་བགྲོད་པ་གཉིས་སྤངས་སྒྲ་གཅན་གྱིས། །རབ་ཏུ་ཟོས་པའི་ཙཎཱ་ ལིས་
བླུགས་པའི། །ཟུང་འཇུག་རྡོ་རྗེའི་སེམས་ཀྱི་འཇའ་ཚོན་སྐུ། །རབ་བཀྲ་གྲུབ་པའི་
དབང་པོར་གསོལ་བ་འདེབས། །བདེ་བར་གཤེགས་དང་འགོག་ལམ་དམ་པའི་
ཆོས། །འཕགས་ ཚོགས་ དགེ་ འདུན་ བ སླུ་མེད་ རིན་ ཆེན་ གསུམ། །ཀུན་འདུས་
སྐྱབས་ ཀྱི་ དམ་ པ་ དྲིན་ ཅན་ རྗེ། །དཔལ་ ལྡན་ བླ་ མའི་ ཞབས་ ལ་ གསོལ་ བ་
འདེབས། །སླར་ཡང་གཞན་དོན་བསྐལ་པ་མ་སྟོང་བར། །གྲངས་མེད་ཞིང་དུ་སྣ་
ཚོགས་སྤྲུལ་པ་ནི། །ཆུ་ནང་ཟླ་གཟུགས་ཇི་བཞིན་སྟོན་མཛད་པ། །རྗེ་བཙུན་བླ་
མའི་ཞབས་ལ་གསོལ་བ་འདེབས། །བྱམས་པ་ནས་བཟུང་མཐའ་མ་སྣང་མཛད་
བར། །འབྱོར་འགྱུར་བསྐལ་བཟང་རྒྱལ་བའི་ཉི་མ་སྟོང་། །ཀུན་གྱི་སྤྱན་སྔར་ཆོས་
སྟོན་ རྣམས་ ཀྱི་ མཆོག །རྗེ་ བཙུན་ བླ་ མའི་ ཞབས་ ལ་ གསོལ་བ་འདེབས། །མ་
འོངས་བསྐལ་པ་རིན་ཆེན་སྣང་བ་ལ། །ཤིན་ཏུ་རྣམ་དག་ཞེས་པའི་འཇིག་རྟེན་
དུ། །བདེ་གཤེགས་ཆོས་རབ་སྣང་བར་རྫོགས་སངས་རྒྱས། །རྗེ་བཙུན་བླ་མའི་
ཞབས་ ལ་ གསོལ་ བ་ འདེབས། །གུས་ པས་ ཕྱག་ འཚལ་ མཆོད་ སྤྲིན་ རྒྱ་ མཚོ་
འབུལ། །སྡིག་པ་ཀུན་བཤགས་དགེ་ལ་རྗེས་ཡི་རངས། །མྱ་ངན་མི་འདའ་ཆོས་
འཁོར་བསྐོར་བར་བསྐུལ། །འདིས་མཚོན་དགེ་རྣམས་བྱང་ཆུབ་ཆེན་པོར་བསྔོ། །
དེ་ ལྟར་ རྩེ་ གཅིག་ གུས་ པས་ གསོལ་བཏབ་མཐུས། །བདག་ སོགས་དེང་ནས་
བཟུང་སྟེ་བྱང་ཆུབ་བར། །མགོན་པོ་ཁྱོད་དང་ནམ་ཡང་མི་འབྲལ་ཞིང་། །གསུང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གི་བདུད་རྩི་ངོམས་མེད་འཐུང་བར་ཤོག །བཤེས་ གཉེན་དམ་པ་ རྫོགས་ པའི་
སངས་རྒྱས་སུ། །མཐོང་ཞིང་དལ་འབྱོར་དོན་ཆེ་རྙེད་དཀའ་བར། །ངེས་རྙེད་མི་
རྟག་ བློ་ཡིས་ རབ་བསྐུལ་ཏེ། །སྐྱབས་འགྲོ་ལས་འབྲས་ ཚུལ་བཞིན་ སྤྱོད་པར་
ཤོག །འཁོར་ བ་ མཐའ་ དག་ རབ་ འབར་ མེ་ དོང་ བཞིན། །མཐོང་ནས་ མྱ་ ངན་
འདས་པ་དོན་གཉེར་ཏེ། །འཇིག་ཚོགས་ལྟ་བའི་ངོ་བོ་དྲུང་ཕྱུང་ནས། །ཐར་པའི་
གྲོང་ཁྱེར་མཆོག་ཏུ་རབ་བགྲོད་ཤོག ཁྱད་པར་དོན་གཉིས་ཀུན་འགྲུབ་བྱང་ཆུབ་
སེམས། །ཀུན་རྫོབ་དོན་དམ་ཟུང་འཇུག་ཕྱིན་དྲུག་དང་། །བསྡུ་བཞིར་བཅས་པ་
ལེགས་པར་སློབ་པ་ཡི། །རྒྱལ་སྲས་བདག་ཉིད་ཆེན་པོར་འགྱུར་བར་ཤོག །དེ་
ནས་གསང་ཆེན་ཐེག་པའི་སྒོར་ཞུགས་ཏེ། །ཟམ་མོ་རིམ་གཉིས་ལམ་ནས་རླུང་
སེམས་ ཁམས། །ཟུང་ འཇུག་ གོ་ འཕང་ མཆོག་ཏུ་ རབ་ བཞེངས་ཏེ། །འགྲོ་ ཀུན་
སྒྲོལ་བའི་དེད་དཔོན་དུ་གྱུར་ཅིག །མགོན་ཁྱོད་མངོན་པར་རྫོགས་སངས་རྒྱས་
པའི་ཚེ། །འཁོར་གྱི་ཐོག་མ་ཉིད་དུ་གྱུར་ནས་ཀྱང་། ཁྱོད་ཀྱི་བསྟན་པ་སྤེལ་བར་
བྱེད་པ་ལ། །བདག་ནི་ཀུན་དང་འགྲན་ཟླ་བྲལ་བར་ཤོག །བླ་མ་ཡི་དམ་ལྷ་སྲུང་
དྲང་སྲོང་སོགས། །མཐུ་ལྡན་རྣམས་ཀྱིས་རེ་འབྲས་མ་ལུས་པ། །ཡིད་ལ་སྨོན་པ་
ཇི་བཞིན་ལེགས་འགྲུབ་པའི། །ཤིས་པ་རྒྱ་མཚོས་ཕྱོགས་ཀུན་ཁྱབ་གྱུར་ཅིག །
ཅེས་དུས་གསུམ་རྒྱལ་བ་ཀུན་གྱི་མཁྱེན་བརྩེའི་རང་གཟུགས་འཇམ་མགོན་བསྟན་པའི་སྲོག་ཤིང་ངེས་
པ་དོན་གྱི་ཐེག་པ་མཆོག་གི་བཤེས་གཉེན་ཆེན་པོ་བཀའ་དྲིན་མཚུངས་ཟླ་མ་མཆིས་པ་ཡོངས་འཛིན་པཎྜིཏ་
༧རྗེ་བཙུན་ཡེ་ཤེས་རྒྱལ་མཚན་དཔལ་བཟང་པོའི་འཁྲུངས་རབས་དང་འབྲེལ་བའི་གསོལ་འདེབས་སྨོན་
ལམ་དང་བཅས་པ་བྱིན་རླབས་བང་མཛོད་འདྲེན་པའི་ཤིང་རྟ་ཞེས་བྱ་བ་འདི་ཡང་མདོ་སྔགས་ཡོངས་རྫོགས་
ཀྱི་དགེ་བའི་བཤེས་གཉེན་བཀའ་དྲིན་མཚུངས་མེད་བློ་བཟང་བསམ་གཏན་ནས་རྗེ་བླ་མ་འདི་ཉིད་ཀྱི་
གསལ
- 10 -



བཀའ་དྲིན་ཟླ་མེད་ཆོས་ཀྱི་རྒྱལ་པོ་རྗེ་བཙུན་ཡེ་ཤེས་རྒྱལ་མཚན་གྱི་འཁྲུངས་རབས་གསོལ་འདེབས།
འཁྲུངས་རབས་གསོལ་འདེབས་རྗེས་འཛིན་སྨོན་ལམ་དང་བཅས་པ། སྔ་སོར་བདག་གིས་བྲིས་པའི་ཀློང་
རྡོལ་རྡོ་རྗེ་འཆང་གི་འཁྲུངས་རབས་གསོལ་འདེབས་དེ་འདྲ་བ་ཞིག་ཅི་ནས་ཀྱང་འབྲི་དགོས་སོ་ཞེས་བསྐུལ་
མ་གནང་བས་མཚམས་སྦྱར། རང་ཉིད་ཀྱི་མི་ཕྱེད་པའི་དད་པས་ཀྱང་ཀུན་ནས་བླངས་ཏེ། མཚན་བརྗོད་པར་
དཀའ་བའི་དཔལ་ལྡན་བླ་མ་དམ་པ་དེ་ཉིད་ཀྱི་ཞབས་ཀྱི་ཆུ་སྐྱེས་ལ་སྤྱི་བོས་རེག་པའི་བཀའ་སློབ་ཀྱི་ཐ་ཤལ་
ཤཱཀྱའི་དགེ་སློང་རྨོངས་རྟུལ་གྱི་ན་པ་བློ་བཟང་ཆོས་ཀྱི་དབང་ཕྱུག་གིས། བླ་མ་དང་ལྷག་པའི་ལྷ་དབྱེར་མ་
མཆིས་པ་ལ་གསོལ་བ་ཡང་ཡང་བཏབ་སྟེ། ས་རྟ་དཔྱིད་ཟླ་ཐ་ཆུང་གི་དམར་ཕྱོགས་དགའ་བ་གསུམ་པའི་
ཉིན་རང་གི་བསམ་གཏན་གྱི་ཁང་བུ་དགེ་འཕེལ་བྱང་ཆུབ་གླིང་དུ་སྦྱར་བ། འདིས་ཀྱང་བདག་སོགས་འགྲོ་
ཀུན་དྲིན་ཅན་བླ་མ་མཆོག་དེས་འབྲལ་མེད་རྗེས་སུ་འཛིན་པའི་རྒྱུར་གྱུར་ཅིག ། །
- 11 -



༄༅། །རྒྱལ་བའི་བསྟན་བསྲུང་གི་གཙོ་བོ་ཡོངས་སུ་གྲགས་པ་རྣམས་
བསྟེན་ཞིང་མཆོད་གཏོར་འབུལ་ཚུལ་སྙིང་པོར་དྲིལ་བ་
གསེར་གྱི་ཡང་ཞུན་ཞེས་བྱ་བ་བཞུགས་སོ། །
ན་མོ་གུ་རུ་བཛྲ་ བྷེ་ར་ཝཱ་ཡ། འདིར་རྒྱལ་བའི་བསྟན་བསྲུང་གི་གཙོ་བོ་
ཡོངས་སུ་གྲགས་པ་རྣམས་ལ་མཆོད་གཏོར་འབུལ་ཚུལ་རྒྱུན་གྱི་རྣལ་འབྱོར་དུ་བྱ་
བ་ནི། ཡིད་མཐུན་གྱི་གནས་སུ་སྐུ་རྟེན་ཅི་རིགས་རྣམས་དང་མཆོད་གཏོར་དང་
ནང་མཆོད་ཚར་དུ་མངར། རྡོར་དྲིལ་སོགས་ཡོ་བྱད་རྣམས་ཚོགས་པར་བྱས་ཏེ་བླ་
མ་མཆོད་པ་དང་འབྲེལ་ནས་བྱེད་ན། འབད་མེད་ལྷུན་གྱིས་གྲུབ་པའི་བཀྲ་ཤིས་
སྩོལ། ཞེས་པའི་མཚམས་སུ་བསྐང་རྫས་དང་གཏོར་མ་བྱིན་བརླབ་བྱས་ཏེ་གཞུང་
བཞིན་དང༌། དེ་མིན་ཡི་དམ་གྱི་རྣལ་འབྱོར་ གཏོར་འབུལ་དང་བཅས་པ་རྒྱས་
བསྡུས་གང་རུང་ཞིག་སྔོན་དུ་འགྲོ་དགོས་པས་འདིར་བསྡུས་པའི་ཚུལ་ནི། བདག་
གཞན་མ་ཚོགས་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ཁྱབ་
བདག་དེ་བཞིན་གཤེགས་ པ་ ཐམས་ཅད་ཀྱི་ངོ་བོ་དཔལ་གཤིན་རྗེའི་གཤེད།
སངས་རྒྱས་ལ་སྐྱབས་སུ་མཆིའོ། །གཞོམ་མེད་སྔགས་དང་ཕྱག་རྒྱའི་དེ་ཉིད་ཆོས་
ལ་སྐྱབས་སུ་མཆིའོ། །འགྱུར་མེད་རིག་པ་འཛིན་པ་དཔའ་བོ་དང་རྣལ་འབྱོར་མའི་
ཚོགས་དགེ་འདུན་ལ་སྐྱབས་སུ་མཆིའོ། །འགྲོ་བ་འཁོར་བར་སྐྱེ་བ་སོགས་གཤིན་
རྗེའི་ཁར་ཆུད་པ་ལས་བསྒྲལ། ཕན་པ་དང་བདེ་བའི་མཆོག་ཏུ་གྱུར་པ་དཔལ་
གཤིན་རྗེའི་གཤེད་ཀྱི་གོ་འཕང་ལ་འགོད་པར་བྱ། དེའི་ཕྱིར་དུ་དེའི་གོ་འཕང་ལ་
- 12 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
གནས་ པར་བགྱིའོ། །ལན་གསུམ། ཁྱབ་བདག་འཇམ་པའི་རྡོ་ རྗེ་ གཤིན་ རྗེའི་
གཤེད། །མགོན་དེ་ དགྱེས་ པ་ ཀུན་བསྐྱེད་མཁའ་འགྲོའི་གཙོ། །ཟུང་འཇུག་གོ་
འཕང་ མངོན་ གྱུར་ ལཱ་ ལི་ཏ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །གྲུབ་མཆོག་དོན་ཡོད་རྡོ་རྗེ་ཡེ་ཤེས་སྦས། །རླུང་སེམས་དབང་བསྒྱུར་པདྨ་
བཛྲ་ དང་། །མདོ་ རྒྱུད་ མངའ་ བདག་ མར་ མེ་ མཛད་ པའི་ ཞབས། །གསོལ་ བ་
འདེབས་སོ༴ མཐུ་སྟོབས་དབང་ཕྱུག་རྭ་ལོ་རྡོ་རྗེ་གྲགས། །འཇིག་རྟེན་མིག་གྱུར་
ཆོས་ རབ་ དེ་ སྲས་ མཆོག །དཔལ་ ལྡན་ ཡེ་ ཤེས་ སེང་གེ་ འབུམ་ སེང་ཞབས། །
གསོལ་བ༴ བདུད་བཞིའི་གཡུལ་བཟློག་རྗེ་བཙུན་རྒ་ལོ་དང་། །ཀུན་མཁྱེན་ཤེས་
རབ་སེང་གེ་ཡེ་ཤེས་དཔལ། །དོན་ གཉིས་ ལྷུན་ གྱིས་ གྲུབ་ པའི་ རིན་པོ་ཆེ། །
གསོལ་བ༴ རྒྱལ་བ་གཉིས་པ་བློ་བཟང་གྲགས་པའི་དཔལ། །མཁས་གྲུབ་དམ་པ་
ཆོས་ཀྱི་རྒྱལ་མཚན་དང༌། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེའི་ཞབས། །གསོལ་བ་
སྐུ་གསུམ་མངོན་གྱུར་རྒྱལ་བ་དབེན་ས་པ། །ལུང་རྟོགས་མངའ་བདག་སངས་
རྒྱས་ཡེ་ཤེས་ཞབས། །རྗེ་བཙུན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ༴
གྲུབ་ པ་ མཆོག་བརྙེས་ དཀོན་མཆོག་རྒྱལ་མཚན་དང༌། །དཀྱིལ་ འཁོར་ མངའ་
བདག་བློ་བཟང་ཡེ་ཤེས་ཞབས། །རྗེ་བཙུན་བློ་བཟང་བསྐལ་བཟང་རྒྱ་མཚོ་ལ། །
གསོལ་བ༴ རྒྱལ་ཀུན་ཐུགས་རྗེའི་ངོ་བོ་བྱམས་པའི་མཚན། །རྗེ་བཙུན་བློ་བཟང་
དཔལ་ལྡན་ཡེ་ཤེས་ཞབས། །བཀའ་དྲིན་མཉམ་མེད་ཡེ་ཤེས་མཚན་ཅན་ལ། །
གསོལ་བ༴ རྗེ་བཙུན་བློ་བཟང་འཇམ་དཔལ་རྒྱ་མཚོའི་སྡེ། །བསྟན་པའི་ཉི་མ་
ཕྱོགས་ལས་རྣམ་རྒྱལ་ཞབས། །ངག་དབང་འཇམ་དཔལ་ཡེ་ཤེས་བསྟན་འཛིན་
ལ། །གསོལ་ བ རྒྱལ་ བ་ ཀུན་ གྱི་ ཡབ་ གཅིག་ འཇམ་ པའི་ དབྱངས། །མ་རུང་
- 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གདུལ་དཀའ་མཐའ་དག་འདུལ་བའི་ཕྱིར། །འཇིགས་བྱེད་ཁྲོ་བོ་ཆེན་པོའི་སྐུར་
སྟོན་པ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །དེ་ལྟར་བསྟོད་
པས་བྱང་ཆུབ་སྙིང་པོའི་བར། །འགལ་རྐྱེན་བདུད་བཞིའི་གཡུལ་ལས་རྣམ་རྒྱལ་
ཏེ། །ཞི་རྒྱས་དབང་དྲག་གྲུབ་ཆེན་བརྒྱད་ལ་སོགས། །དངོས་གྲུབ་ཀུན་གྱིས་རྟག་
ཏུ་འབྱོར་གྱུར་ཅིག །མདོར་ན་དེང་ནས་ཚེ་རབས་ཐམས་ཅད་དུ། །འཇམ་དཔལ་
དཔའ་བོས་དགྱེས་བཞིན་རྗེས་བཟུང་སྟེ། །རིམ་གཉིས་ལམ་གྱི་རྟོགས་པ་མཐར་
ཕྱིན་ནས། །སྐུ་གསུམ་གོ་འཕང་བདེ་བླག་ཐོབ་གྱུར་ཅིག །སྐྱེ་བ་ཀུན་ཏུ་ཡང་དག་
བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་
ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག ། །
འདི་དག་གི་སྐབས་དམིགས་པ་ཡིད་ལ་བྱ་ཚུལ་ནི། བླ་མ་རྡོ་རྗེ་འཇིགས་
བྱེད་ཡུམ་བཅས་ལ་རྩ་བརྒྱུད་ཀྱི་བླ་མ་རྣམས་ཀྱིས་སྐོར་བའི་སྐྱབས་ཡུལ་ལེགས་
པར་ གསལ་ བཏབ། མཚན་ བརྗོད་ པའི་ ཚེ་ སོ་ སོའི་ སྐུའི་རྣམ་ པ་ གསལ་ བར་
དམིགས། གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། ཞེས་བརྗོད་པ་
དང་སོ་སོའི་སྐུའི་ཆ་ལས་བདུད་རྩིའི་རྒྱུན་བབས། རང་གི་སྒོ་གསུམ་ལ་ཞུགས།
སྡིག་སྒྲིབ་དག །མཆོག་དང་ཐུན་མོང་གི་དངོས་གྲུབ་འགྲུབ་པའི་ནུས་པ་ཁྱད་པར་
ཅན་བཞག་བྱུང་སྙམ་པར་བྱེད། དེ་ལྟར་བསྟོད་པས་སོགས་བརྗོད་པའི་ཚེ་སྔར་
བཞིན་བདུད་རྩི་བབས། སྒོ་གསུམ་གྱི་སྡིག་སྒྲིབ་སྦྱངས། ཆོས་སྒྲུབ་པའི་འགལ་
རྐྱེན་ བདུད་ བཞིའི་ གཡུལ་ལས་རྒྱལ། གནས་ སྐབས་ དང་ མཐར་ ཐུག་གི་དོན་
ཐམས་ཅད་འགྲུབ་པའི་ནུས་པ་བཞག །དེ་ནས་ཚོགས་ཞིང་རྣམས་འོད་དུ་ཞུ་ནས་
བླ་མ་རྡོ་རྗེ་འཇིགས་བྱེད་ལ་ཐིམ། དེ་ཉིད་རང་ལ་ཐིམ་པས་རང་འཇིགས་བྱེད་
- 14 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
ཡབ་ཡུམ་དུ་གྱུར། རང་གི་གནས་གསུམ་གྱི་ཡི་གེ་ལས་འོད་ཟེར་འཕྲོས་པའི་སྣེ་
ལ་རྡོ་རྗེ་འཇིགས་བྱེད་ཡུམ་བཅས་དཔག་མེད་སྤྲོས་ཏེ་སེམས་ཅན་ཐམས་ཅད་ཀྱི་
མགོ་བོར་རེ་རེ་བཞུགས། སྦྱོར་མཚམས་ཀྱི་བདུད་རྩིས་དབང་བསྐུར། སྡིག་སྒྲིབ་
སྦྱངས་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། སླར་ཡང་ཡི་གེ་གསུམ་ལས་
འོད་ཟེར་ འཕྲོས། མེ་ལོང་ལ་ ཧས་ བཏབ་ པ་ བཞིན་ འཁོར་ འདས་ སྣོད་བཅུད་
ཐམས་ཅད་མཐའ་འོད་དུ་བསྡུས་ཏེ་རང་ལ་ཐིམ། རང་ཡང་འོད་དུ་བསྡུས་ཏེ་སྙིང་
གའི་ཐད་དུ་ཐིམ་པར་བསམས་ལ། གཉིས་སྣང་གི་སྤྲོས་པ་ཐམས་ཅད་བཀག །
རང་གཞན་འཁོར་འདས་ཀྱི་ཆོས་ཐམས་ཅད་མིང་ཙམ་དང་རྟོག་པས་བཏགས་
ཙམ་མ་གཏོགས་རང་ངོས་ནས་གྲུབ་པ་རྡུལ་ཙམ་ཡང་མེད་པའི་རང་བཞིན་སྟོང་པ་
ཉིད་དང་ཡུལ་ཅན་བདེ་བ་ཆེན་པོའི་ཆོས་ཡེ་ཤེས་གཉིས་དབྱེར་མེད་པའི་ཆོས་
སྐུའི་བདག་ཉིད་དེ་ངའོ་སྙམ་དུ་རྩེ་གཅིག་ཏུ་ཅུང་ཟད་འཇོག །མཉམ་བཞག་དེའི་
ངང་ལས་དཔལ་རྡོ་རྗེ་འཇིགས་བྱེད་ཡབ་ཡུམ་སེམས་དཔའ་གསུམ་གྱི་བདག་ཉིད་
ཅན་ཞིག་ཏུ་ཐོལ་གྱིས་བཞེངས་པར་མོས་ལ། རང་ཉིད་སྐད་ཅིག་གིས་དཔལ་རྡོ་
རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་
དང་བཅས་པའི་སྐུར་བཞེངས་པར་གྱུར། ནང་མཆོད་བྱིན་བརླབ་ནི། ལས་སྔགས་
བརྗོད་པ་དང་མཉམ་དུ་སྙིང་ཁའི་ཧཱུཾ་ཡི་གེ་བཅུ་པའི་སྐོར་བ་ལས་ཁྲོ་བོ་གཤིན་རྗེའི་
གཤེད་གྲི་ཐོད་འཛིན་པ་དཔག་མེད་སྤྲོས། དེ་ལ་གནས་པའི་བགེགས་རྣམས་
བསྐྲད། སླར་བྱོན་ནས་སྔགས་ཕྲེང་ས་བོན་དང་བཅས་པ་ལ་ཐིམ། སྭ་ བྷ་ཝས་
འོད་གསལ་དུ་སྦྱངས། དེའི་ངང་ལས་ཐོས་པ་བདུད་རྩི་དང་བཅས་པ་བསྐྱེད་དེ་
འབྲུ་གསུམ་གྱིས་བྱིན་གྱིས་བརླབས་པ་ཡིན་པས་ངག་ཏུ། ཨོ་ཧཱིཊྚེཝི་ཀྲི་ཏཱ་ན་ན་
ད
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷསརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་
པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་
གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ།
དེའི་སྟེང་དུ་ཨཱཿལས་མི་མགོའི་སྒྱེད་པུ་གསུམ་གྱི་སྟེང་དུ། ཨཱ༔ལས་བྱུང་བའི་ཐོད་
པ་དཀར་པོ། དེའི་ནང་གི་ཤར་དུ་ཧཱུཾ་ལས་བྱུང་བའི་བ་གླང་གི་ཤ་གོས་མཚན་པ།
ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛཾ་ལས་བྱུང་བའི་གླང་པོ་
ཆེའི་ཤ་དས་མཚན་པ། བྱང་དུ་ཁཾ་ལས་བྱུང་བའི་རྟའི་ཤ་ཧས་མཚན་པ། དབུས་སུ་
ཧཱུྃ་ལས་བྱུང་བའི་མིའི་ཤ་ནས་མཚན་པ། ཤར་ལྷོ་ལམ་ལས་བྱུང་བའི་དྲི་ཆེན་བིས་
མཚན་པ། ལྷོ་ནུབ་ཏུ་མཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་ཁཾ་ལས་
བྱུང་བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཾ་ལས་བྱུང་བའི་རྐང་
མར་མས་མཚན་པ། དབུས་སུ་བཾ་ལས་བྱུང་བའི་དྲི་ཆུ་མཱུས་མཚན་པ་སྟེ། རྫས་
རྣམས་བཅུ་པོ་དེར་བསྐྱེད་དོ། །དེ་དག་གི་སྟེང་དུ་ཨོཾ་དཀར་པོ། ཨཱདམར་པོ།
ཧཱུྃ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུྃ་
ལས་འོད་ཟེར་འཕྲོས་རླུང་ལ་འཕོག་པས་རླུང་གཡོས་མེ་སྦར་ཏེ་ཐོད་པའི་རྫས་
རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་འོད་ཟེར་ རིམ་པ་བཞིན་དུ་
འཕྲོས་པས་སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་
རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས། ཧཱུྃ་གིས་ཁ་དོག་དྲི་ནུས་ཀྱི་
སྐྱོན་སྦྱངས། ཨཱས་བདུད་ རྩིར་རྟོགས་པར་བྱས། ཨོ་ གྱིས་མང་ པོར་ སྦར་ ཞིང་
སྤེལ་བར་གྱུར། ཨོཾ་ཨཱཧཱུཾ། ལན་གསུམ། འདིར་འཇིགས་བྱེད་ སོགས་ ཀྱི་དབང་
ཐོབ་ནས་དེ་དག་གི་མཆོད་པའི་དམ་ཚིག་བསྲུང་ཕྱིར་གཏོར་མ་འབུལ་བར་སྤྲོ་ན།
- 16 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
མཆོད་གཏོར་བྱིན་རླབས་བྱས་ལ། མདུན་དུ་སྐད་ཅིག་གིས་བཅོམ་ལྡན་འདས་
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རྟེན་དང་བརྟེན་པར་བཅས་པའི་
དཀྱིལ་འཁོར་ཡོངས་སུ་རྫོགས་པར་གྱུར། ཨོཾ་ཧྲིཊྚེཝི་ཀྲི་ཏཱ་ན་ན་ཧཱུཾ་ཕཊ་ཕཊ་
སརྦ་དུཏྟཾ་ཨིནྡྲ་ཨཱ་དི་ན་ས་པ་རི་ཝཱ་རཱ་ཨཱ་ཀར་ཡ་ཛསྭཱཧཱ། རང་གི་སྙིང་ག་ནས་ཁྲོ་
བོ་གཤིན་རྗེའི་གཤེད་ཕྱག་ན་ལྕགས་ཀྱུ་དང་ཞགས་པ་འཛིན་པ་དཔག་ཏུ་མེད་པ་
སྤྲོས་ ཕྱོགས་སྐྱོང་རྣམས་ ཀྱི་ སྙིང་ག་ནས་ལྕགས་ཀྱུས་བཟུང་། མགྲིན་པ་ནས་
ཞགས་པས་བཅིངས་ཏེ་བཀུག་ནས་དཀྱིལ་འཁོར་གྱི་ཕྱིའི་ཕྱོགས་མཚམས་རྣམས་
སུ་འཁོད་པར་གྱུར། ཨོ་ཧཱིཝཊྚེཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་ཧཱུྃ་སརྦ་དུཏྟཾ་ཨིནྡྲ་ཨཱ་དི་
ན་ས་པ་རི་ཝ་རཱ་ན་ཀཱི་ཡ་ཧཱུྃ་ཕཊ་སྭཱཧཱ། རང་གི་སྙིང་ག་ནས་ཁྲོ་བོ་གཤིན་རྗེའི་
གཤེད་ཕྱག་ན་ཕུར་བུ་ཐོགས་པ་དཔག་ཏུ་མེད་པ་སྤྲོས་ཏེ། ཕྱོགས་སྐྱོང་རྣམས་ཀྱི་
སྙིང་ག་དང་མགྲིན་པ་དང་རྐང་པའི་བར་དུ་ཕུར་བུ་བཏབ་པས། གྲུབ་པའི་བཅུད་
ལེན་གྲུབ་པ་བཞིན་དུ། སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་
ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་
པའི་འཇིག་རྟེན་དང་འཇིག་རྟེན་ལས་འདས་པའི་གཙོ་འཁོར་ཐམས་ཅད་ཀྱི་མིག་
གཉིས་སུ་ཀྵ། རྣ་བ་གཉིས་སུ་ཛཾ། སྣར་ཁཾ། ལྕེའི་རྩ་བར་རཾ། དཔྲལ་པར་ཀཾ །ལྟེ་
བར་ སཾ། སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར། ཨོཾ་
ཧཱིཧཱ་བྷོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨཱ་ད་པཱུ་ཛ་པྲ་ཏི་གྲིབྷནྡྷ་པྲ་སཱ་ད་མེདྷི་མཱན་ཀུ་
རུ་སྭཱཧཱ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་
ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་ཡེ་ཤེས་པའི་དཀྱིལ་འཁོར་རྟེན་
དང་བརྟེན་པར་བཅས་པ་མདུན་གྱི་ནམ་མཁར་སྤྱན་དྲངས། ཨོ་ཧཱིཏྟཾཝི་ཀྲི་ཏཱ་ན་
- 17-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ན་ཧཱུྃ་ཕཊ། ཅེས་བརྗོད་ལ་ཁྲོ་བོ་སྤྲོས་ཏེ་ཕྱིར་འབྲང་གི་བགེགས་ཚར་བཅད་ལ་
བསྲུང་། ཨོ་ ཧཱིཏྟིཧཾ ཞེས་ སོགས་ ཀྱིས་ མཆོད། ཨོ་ མུངྒ་ རཱ་ ཛ ཨོ་ དཎྜ ཧཱུཾ། ཨོཾ་
པདྨ་ཐཾ། ༀ་ཁངྒ་ཧོ ཨོ་ཧཱིཧཱ་ཞེས་སོགས་ཕྱག་རྒྱ་དང་བཅས་ཏེ། སླར་ཡང་རང་
གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་
རྒྱས་ སྲས་ དང་ བཅས་ པ་ མདུན་ གྱི་ནམ་མཁར་ སྤྱན་དྲངས། ཨོཾ་ ཧཱིབྦིཧཞེས་
སོགས་ཀྱིས་མཆོད། དེ་བཞིན་གཤེགས་པ་རྣམས་ཀྱིས་འདི་ལ་མངོན་པར་དབང་
བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་
ཙི་ཀ་ལ་སོགས་པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས། ཟླ་བ་ལྟ་བུའི་
བུམ་པ་དཀར་པོ་བདུད་ རྩི་ ལྔས་བཀང་བ་བཟུང་ནས། སངས་རྒྱས་རྣམས་ནི་
ཐམས་ཅད་ཀྱིས། །སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་
གིས་ནི། །དག་པ་ལྷ་ཡི་ཆུས་དབང་བསྐུར། །ཞེས་གསུང་ཞིང་སྤྱི་བོ་ནས་དབང་
བསྐུར་བས། དབང་ གི་ ཆུས་ ལུས་ཐམས་ཅད་དང་
། དྲི་མ་ཐམས་ཅད་དག །ཆུ་
ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོའི་རྩ་ཞལ་གྱི་དབུ་
ལ་མི་བསྐྱོད་པ། ལྷ་གཞན་ཤར་དང་ཤར་ལྷོ་པ་རྣམ་ལ་རྣམ་སྣང་། ལྷོ་དང་ལྷོ་ནུབ་
པ་རྣམས་ལ་རིན་འབྱུང་། ནུབ་དང་ནུབ་བྱང་བ་རྣམས་ལ་འོད་དཔག་མེད། བྱང་
དང་བྱང་ཤར་བ་རྣམས་ལ་དོན་གྲུབ་ཀྱིས་དབུ་བརྒྱན་ཞིང་། ཕྱོགས་སྐྱོང་འཁོར་
དང་བཅས་པ་རྣམས་ལ་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་
གྲི་གུག་དང་ཐོད་པ་འཛིན་པ་ཡུམ་དང་བཅས་པ་རེ་རེས་རྒྱས་བཏབ། དབང་གི་
ལྷ་རྣམས་དེ་ཉིད་ལ་ཐིམ་པར་གྱུར། ཨོ་ཧཱིཝབྷིཧཱཞེས་ སོགས་ ཀྱིས་མཆོད། ཨོ་
ཧཱིཏྟིཝི་ ཀྲི་ཏཱ་ན་ན་ཧཱུཾ་ ཕཊ་ ཨོ་ ཨཱཧཱུཾ་ ནས། ཨོཾ་བཛྲ་ ར་ཏི་ ཨོ་ ཨཱཧཱུྃ། གཟུགས་
18 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
མཆོག་མཆོག་ཏུ། ཞེས་སོགས་ཀྱིས་བསྟོད། གཤིན་རྗེའི་གཤེད་པོ་རབ་འཇིགས་
པ། །ཞེས་ པ་ནས། ཕྱག་ན་ རལ་གྲི་ ཕྱག་ འཚལ་བསྟོད། །ཧཱུྃ། འཇིག་རྟེན་ ལས་
འདས་པའི་མགྲོན་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་
འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ཧྲིཏྟིཀྲི་ཏཱ་ན་ན་ཧཱུཾ་ཕཊ། ཨོཾ་བཛྲ་བྷེ་ར་ཝཱ་ཡ་
ཨ་དྷི་བ་དྷི་བཛྲ་བེཏྟཱ་ལཱི་ཨི་མ་བ་ལ་ཏ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ་སྭཱཧཱ། ལན་གསུམ།
ཨོ་ཛི་ན་ཛིཀ །ཨོ་ རཏྣ་དྷཱིཀ །ཨོ་ཨཱ་ རོ་ ལིཀ །ཨོཾ་པྲཛྙཱ་དྷིཀ །ཨོ་མུངྒ་རཱདྷིཀ །ཨོ་
དོཎྜདྷཱིཀ །ཨོཾ་པདྨ་དྷཱིཀ །ཨོཾཁང་དྷིཀ །ཨོ་མོ་ཧ་ར་ཏི། ཨོ་ཏྲེ་ཥར་ཏི། ཨོ་རཱ་ག་ར་
ཏི། ཨོཾ་བཛྲ་ར་ཏི་བ་ལི་པྲ་ཏིཙྪ། ལན་གསུམ། ཨོཾ་ཧཱིཀྵིཏཿ ཞེས་པ་ནས། ཨོཾ་བཛྲ་
ཤཔྟ་ཨཱ་ཧཱུཾ། ཨོཾ་ཧཱིཝཏྟིཙཝི་ཁྲི་ཏཱ་ན་ན་ཧཱུཾ་ཕཊ་ཨོ་ཨཱཧཱུཾ། ཨོཾ་བཛྲ་བེཏྟ་ལཱི་ཨཱ་གཙྪ་ཨཱ་
གཙྪ་ཧཱུྃ་ཛསྭཱཧཱ། ཨོཾ་ཨཱཿཧཱུྃ། ཨོ་ཛི་ན་ཛིཀ་ཨོཾ་ཨཱཿཧཱུྃ། ཞེས་པ་ནས། ཨོཾ་བཛྲ་ར་ཏི་ཧཱུྃ་
ཕཊ་ ཨོ་ ཨཱཧཱུྃ། ཧཱུྃ། གཉིས་མེད་ཐུན་མོང་མ་ཡིན་ ཁྱབ་པའི་སྐུ། །ཞེས་པ་ནས།
འཇིགས་བྱེད་གཤིན་རྗེའི་གཤེད་ལ་ཕྱག་འཚལ་ལོ། །གཞིན་རྗེའི་གཤེད་པོ་རབ་
འཇིགས་ པ། །ཞེས་ པ་ ནས། དཀྱིལ་ འཁོར་ གཙོ་ ལ་ ཕྱག་ འཚལ་ བསྟོད། །བརྩེ་
ལྡན་ཁྱོད་ཀྱི་མཁྱེན་རབ་འོདད་ཟེར་གྱིས། །བདག་བློའི་གཏི་མུག་མུན་པ་རབ་
བསལ་ ཏེ། །བཀའ་ དང༌ བསྟན་ བཅོས་ གཞུང་ ལུགས་རྟོགས་ པ་ ཡི། །བློ་གྲོས་
སྤོབས་པའི་སྣང་བ་སྩལ་དུ་གསོལ། །རྣམ་དག་བསམ་པས་ཚུལ་འདིར་འབད་པ་
ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་སྐྱེ་བར་འཇམ་
དབྱངས་ཞི་ཁྲོ་ཡིས། །འབྲེལ་བ་མེད་པར་རྗེས་སུ་འཛིན་གྱུར་ཅིག །ཕྱོགས་སྐྱོང་
འཁོར་དང་བཅས་པ་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་
པོ་འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ཡ་མ་རཱ་ཛཱ་སོགས་རྩ་བའི་སྔགས་ཀྱིས་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱིན་གྱིས་བརླབས་ལ། ཨོཾ་བྷུ་ཙ་ར་ན། ཞེས་པ་ནས། ཧཱུྃ་ བྷོ་ཕཊ་སརྦ་བྷུ་དེ་ བྷུ
ཞེས་ལན་གསུམ་བརྗོད་ལ། འཁོར་དུ་སྤྱན་དྲངས་པའི་ཕྱོགས་སྐྱོང་འཁོར་བཅས་
ཀྱི་འབྱུང་པོ་རྣམས་ལ་ཕུལ་ནས། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨཧཱུྃ།
པཱ་ཏྱཾ། གྷནྡྷེ། ཞེས་པ་ནས། ཤཔྟ་པྲ་ཏིཙྪ་ཧཱུྃ་སྭཱཧཱ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་
རི་ ཝཱ་ ར་ ཨོ་ ཨཱཧཱུྃ། བཅོམ་ལྡན་ཆོས་ རྗེ་ འཇམ་དབྱངས་ སྤྱན་ལམ་དུ། །ཞེས་པ་
ནས། དེའི་བར་ཆད་ཞི་བའི་འཕྲིན་ལས་མཛོད་ཅིག །ཨོཾ་ཡ་མཱ་ན་ཏ་ཀ་ས་མ་ཡ།
ཞེས་པ་ནས། དེ་ཀུན་ཁྱོད་ཀྱི་བཟོད་མཛད་རིགས། །ཞེས་བཟོད་གསོལ་བྱ། བསྡུ་
ན་འོག་ནས་འབྱུང་བའི་བླ་མ་ཡི་དམ་ཆོས་བསྲུང་སྤྱིའི་གཏོར་བསྔོའི་སྐབས་རྒྱུད་
སྡེ་བཞིའི་ལྷ་ཚོགས་ལ་དམིགས་པ་གསལ་བར་འབུལ་ལོ། །དེ་ནས་བསྐང་རྫས་
རྣམས། ཧཱིཏྟིས་བསངས། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་བསྐང་
རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་
བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མ་འཁོར་དང་བཅས་པ་རྣམས་མཉེས་
པར་བྱེད་པའི་དམ་རྫས་སྤྱན་གཟིགས་མཆོད་པའི་བྱེ་བྲག་བསམ་གྱིས་མི་ཁྱབ་པ་
ཞིག་བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མ་འཁོར་དང་བཅས་པ་རྣམས་ཀྱི་
སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར་སུ་ར་སུ་ར་
ཨཱ་ བརྟ་ ཨཱ་བརྟ་ཡ་ ཧོ། བཛྲ་སྤར་ ན་ ཁཾ། ལན་ གསུམ། ཨོ་ བཛྲ་ ཨབྷཾ་ ཨཱཧཱུྃ། དེ་
བཞིན་དུ། པཱ་ཏྱཾ། པུཊྚེ། དྷུ་པེ། ཨཱ་ལོ་ཀེ །གནྡྷེ། ནེ་ཝི་ཏྱཾ། བཛྲ་ཤཔྟ་ཨཱཧཱུཾ། ཨོཾ་རུ་
པ་ ཨཱཧཱུྃ། ཤཔ། གནྡྷེ། ར་ ས། སྤར་ ཤ་ ཨཱཧཱུཾ། ཨོ་ ཧཱིཏྟིས་བསངས། སྭ་ བྷཱ་ ཝས་
སྦྱངས། སྟོང་པའི་ངང་ལས་ཡཾ་ལས་རླུང་། རཾ་ལས་མེ། ཨཱལས་མི་མགོའི་སྒྱེད་པུ་
གསུམ་གྱི་སྟེང་དུ་ཨཱལས་བྱུང་བའི་ཐོད་པ་ཕྱི་དཀར་ལ་ནང་དམར་བའི་ནང་དུ།
- 20 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
གཏོར་མ་ཤ་ལྔ་བདུད་རྩི་ལྔ་ཡི་གེ་གསུམ་གྱི་སྦྱངས་རྟོགས་སྦར་གསུམ་བྱས་པ་
ལས་བྱུང་བའི་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་
ཨཱཿཧཱུྃ། ལན་གསུམ་བརྗོད་པས་ བྱིན་གྱིས་བརླབས། རྒྱས་ པར་ན་ སོ་ སོའི་རྟེན་
བསྐྱེད་སྤྱན་འདྲེན་སོགས་གཞུང་བཞིན་དང་། བསྡུ་ན། ཧཱུྃ། རང་གི་བདུན་དུ་ཆོས་
ཀྱི་འབྱུང་གནས་ནི། ཁྲག་ཞག་རྒྱ་མཚོ་རྦ་ཀློང་འཁྲུགས་པའི་དབུས། །འདབ་སྟོང་
པདྨའི་ལྟེ་བར་ཉི་མའི་སྟེང་། །བསྟེན་ཞིང་མཆོད་པའི་སྲུང་མ་མ་ལུས་པ། །འཁོར་
ཚོགས་རྒྱ་མཚོས་བསྐོར་ནས་བཞུགས་གྱུར་པའི། །ཐུགས་ཀའི་ཧཱུཾ་ཡིག་འོད་ཟེར་
འབར་བ་ཡིས། །གར་བཞུགས་རྡོ་རྗེའི་ཕོ་བྲང་སོ་སོ་ནས། །ཡེ་ཤེས་པ་རྣམས་
སྐད་ ཅིག་ གིས་ སྤྱན་དྲངས། ཧཱུྃ། འཇིགས་རུང་ བསིལ་ བའི་ ཚལ་ གྱི་དུར་ཁྲོད་
ནས། །དཔལ་ལྡན་ཡེ་ཤེས་མགོན་པོ་ཕྱག་དྲུག་པ། །ཡིད་བཞིན་ནོར་བུ་ཚེ་བདག་
དབང་གི་རྒྱལ། །འདོད་ཁམས་དབང་ཕྱུག་སྲོག་གཅོད་གནོད་སྦྱིན་བཞི། །ཕྱོགས་
སྐྱོང་དཔལ་མགོན་བདུན་ཅུའི་དམག་ཚོགས་བཅས། །རྣལ་འབྱོར་འཕྲིན་ལས་
བསྒྲུབ་ ཕྱིར་ གཤེགས་ སུ་ གསོལ། །སྐྱེ་འགྲོའི་སྲོག་ལེན་ གཤིན་རྗེའི་གྲོང་ཁྱེར་
ནས། །འཆི་བདག་ལས་ཀྱི་གཤིན་རྗེ་ ཙ་མུནྟཱ། ཕོ་བརྒྱད་མོ་བརྒྱད་བཤན་པའི་
ཚོགས་དང་བཅས། །བསྟན་དགྲ་རྩད་ནས་གཅོད་ ཕྱིར་ གཤེགས་ སུ་ གསོལ། །
འདོད་ཁམས་དབང་ཕྱུག་གནས་གསུམ་མཁའ་འགྲོའི་གཙོ། །དམག་དང་ཟོར་གྱི་
ལས་དགྱེས་དཔལ་ལྷ་མོ། །མ་གཅིག་ཚེ་རིང་མཆེད་ལྔ་བསྟན་མའི་ཚོགས། །མོ་
རྒྱུད་ སྲུང་ མ་ འཁོར་ བཅས་ གནས་ འདིར་ གཤེགས། །འོག་མིན་ཏེ་ སེ་ནཱ་ལེནྡྲ་
སོགས་ནས། །གུར་མགོན་ཞལ་བཞི་དྲག་པོ་བྱ་རོག་མཚན། །རང་ རང་བཀའ་
སྡོད་དྲེགས་ པ་སྡེ་བརྒྱད་ ཀྱི། །དམག་དཔུང་དང་བཅས་གནས་འདིར་མྱུར་དུ་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བྱོན། །བྱང་ཕྱོགས་ལྕང་ལོ་ཅན་གྱི་དགའ་ཚལ་ནས། །འདོད་དགུའི་ཆར་འབེབས་
རྒྱལ་ཆེན་རྣམ་ཐོས་སྲས། །སྡེ་དཔོན་བརྒྱད་སོགས་གནོད་སྦྱིན་ནོར་ལྷའི་ཚོགས།
ཁྲིམས་ལྡན་སྤེལ་ཞིང་ཕོངས་པ་སེལ་ཕྱིར་སྤྱོན། །བྱང་ཤར་མ་རུ་རྩེ་ཡི་དུར་ཁྲོད་
ནས། །ཆོས་ སྐྱོང་ དྲེགས་ པ་ ལྕམ་ སྲིང་ སྲོག་ བདག་ དམར། །དམ་ ཉམས་ སྲོག་
གཅོད་བཤན་པའི་ཚོགས་དང་བཅས། །དགྲ་བགེགས་སྒྲོལ་ཕྱིར་མྱུར་དུ་གཤེགས་
སུ་ གསོལ། །མར་མེ་མཛད་སོགས་རྩ་ རྒྱུད་བླ་མ་ཡི། །བཀའ་ སྡོད་ལྷ་ཡི་ དགེ་
བསྙེན་ འཕྱིང་ དཀར་ བ། །ནེ་ སེར་ ཇོ་ བོ་ ཆེན་ པོར་ མཚན་ གྲགས་ པ། །འཁོར་
བཅས་འདིར་སོན་མཐུན་པའི་དམ་རྫས་བཞེས། །བདག་ཉིད་ཀྱི་ཐུགས་ཀའི་ཧཱུཾ་
སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱི་གར་བཞུགས་རྡོ་རྗེའི་ཕོ་བྲང་སོ་སོ་
ནས་བསྟེན་ཞིང་མཆོད་པའི་སྲུང་མ་སྤྱི་དང༌། ཁྱད་པར་ཤར་ལྷོ་བསིལ་པའི་ཚལ་
གྱི་དུར་ཁྲོད་ཤིང་ཙན་དན་རྐང་གཅིག་པའི་དྲུང་ནས་ཡེ་ཤེས་ཀྱི་མགོན་པོ་ཕྱག་
དྲུག་པ་ཌ་མ་རུ་དང་དྲིལ་བུ་གཡེར་ཁའི་སྒྲ་དྲག་ཏུ་སྒྲོག་ཅིང་། ཧ་ཧའི་གད་རྒྱངས་
དང་བཅས་པས་དཔག་ཏུ་མེད་པའི་འཁོར་གྱིས་བསྐོར་ཏེ་མདུན་གྱིས་ནམ་མཁའ་
ལ་གར་མཛད་ཅིང་བྱོན་པར་བསམས་ལ། ཨེ་ཀྱེ་ཧི་བཛྲ་ས་མ་ཡ་ཛཛཛཧཱུཾ་བཾ་
ཧོཀ་མ་ལ་ཡེ་སྟེ་སོ་སོའི་གདན་ལ་བཞུགས་པར་བསམ། ཧཱུྃ། ཞི་རྒྱས་དབང་དང་
དྲག་པོའི་འཕྲིན་ལས་ཀྱིས། །བསྟན་པ་བསྲུང་ཞིང་རྣལ་འབྱོར་བུ་བཞིན་དུ། །སྐྱོང་
མཛད་ཆོས་སྐྱོང་སྲུང་མའི་ཚོགས་རྣམས་ལ། །ལུས་ངག་ཡིད་གསུམ་གུས་པས་
ཕྱག་འཚལ་ལོ། །དངོས་བཤམས་ཡིད་སྤྲུལ་སྲིད་ཞི་ལས་གྲུབ་པའི། །ཆུ་གཉིས་
ཉེར་སྤྱོད་རོལ་མོ་འདོད་ཡོན་ལྔ། །ནང་མཆོད་གསང་བ་བདེ་བ་ཆེན་པོ་ཡི། །
མཆོད་ པའི་ སྤྲིན་ གྱིས་རྒྱས་ པར་ བཀང་ སྟེ་འབུལ། །ཞེས་ པ་ ཚིགས་སུ་བཅད་
- 22 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
པའམ། ཡང་ན། གུ་རུ་བུདྡྷ་བོདྷི་སཏཱ་ཤཱི་མ་ཧཱ་ཀཱ་ལ་ཀ་ལི་དེ་ཝི་སརྦ་དྷརྨ་པཱ་ལ་ས་
པ་རི་ཝཱ་ར་ཨ་བྷཾ་ནས། ཤཔྟ་པྲ་ཏཱིཙྪའི་བར་དང་། ཨོཾ་ཨཱ༔ཧཱུྃ་བཏགས་ལ་ནང་མཆོད་
འབུལ། དེ་ནས་བྱིན་རླབས་ཀྱི་རྣལ་འབྱོར་ནི། མགོན་པོའི་སྤྱི་གཙུག་ཏུ་དྲིན་ཅན་
རྩ་བའི་བླ་མ་སྐུ་མདོག་སེར་པོ་ཉི་མ་འབུམ་གྱི་མདངས་དང་ལྡན་པ། ཕྱག་གཡས་
ཡིད་བཞིན་གྱི་ནོར་བུ་ཐུགས་ཀར་འཛིན་ཞིང་། ཕྱག་གཡོན་གསེར་གྱི་དྲིལ་བུ་
བསྣམས་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང་། རིན་པོ་ཆེའི་རྒྱན་
དཔག་ཏུ་མེད་པས་སྤྲས་པ། རྡོ་རྗེ་འཆང་དང་བརྒྱུད་པའི་བླ་མ་ཐམས་ཅད་ཀྱི་ངོ་
བོར་གྱུར་པའི་སྐུ་ལས་འོད་ཟེར་འཕྲོས། མགོན་པོ་ལ་ཕོགས་པས་མགོན་པོ་འོད་
དང་བདེ་བའི་རང་བཞིན་དུ་འབར། འུར་འུར་སིལ་སིལ་གར་མཛད་ཅིང་། མགོན་
པོའི་སྐུ་ལས་འོད་ཟེར་འཕྲོས་བླ་མ་ལ་ཕོག་པས། བླ་མ་འོད་ཀྱི་རང་བཞིན་དུ་མེར་
མེར་དྲིལ་བུའི་སྒྲ་སྒྲོག །བླ་མ་ཉིད་མགོན་པོ། མགོན་པོ་ཉིད་བླ་མ། བླ་མ་དང་
མགོན་པོ་དབྱེར་མི་ཕྱེད་པར་གྱུར། བདག་དང་ནམ་མཁའ་མཐའ་དང་མཉམ་པའི་
སེམས་ཅན་ཐམས་ཅད་སྐུ་བཞིའི་བདག་ཉིད་རྩ་བའི་བླ་མ་རིན་པོ་ཆེ་ལ་གསོལ་བ་
འདེབས་སོ། །རྒྱལ་བ་ཁྱབ་བདག་རྡོ་རྗེ་འཆང་ལ༴ དཔལ་ལྡན་ཤ་བ་རི་དབང་
ཕྱུག་ལ= རྗེ་བཙུན་མེ་ཏྲེ་པ་ཆེན་པོ་ལ༴ གྲུབ་ཆེན་རཱ་ཧུ་ལ་ཆེན་པོ་ལ༴ མཁས་
གྲུབ་ཁྱུང་པོ་རྣལ་འབྱོར་ལ༴ མཉམ་མེད་རིན་ཆེན་བརྩོན་འགྲུས་ལ༴ དཔོན་སྟོན་
སྐྱེར་སྒང་བ་ཆེན་པོ་ལ༴ མཉན་སྟོན་སྦས་པའི་རྣལ་འབྱོར་ལ༴ ཆོས་རྗེ་སངས་
རྒྱས་ སྟོན་ པ་ ལ༴ མཁས་གྲུབ་ཤངས་ སྟོན་ ཆེན་པོ་ ལ= མུས་ཆེན་རྒྱལ་ མཚན་
དཔལ་བཟང་པོ་ལ༴ སྔགས་འཆང་རྡོ་རྗེ་གཞོན་ནུ་ལ༴ མཉམ་མེད་ནམ་མཁའི་
རྣལ་འབྱོར་པ་ཆེན་པོ་ལ༴ ཆོས་ཀྱི་རྒྱལ་པོ་ཙོང་ཁ་བ་ཆེན་པོ་ལ༴ མཁས་གྲུབ་
3-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དགེ་ལེགས་དཔལ་བཟང་པོ་ལ༴ པཎ་ཆེན་ཆོས་ཀྱི་རྒྱལ་མཚན༔ གྲུབ་ཆེན་ཆོས་
རྡོ་རྗེ་ལ༴ རྒྱལ་བ་བློ་བཟང་དོན་གྲུབ་ལ༴ མཁས་གྲུབ་སངས་རྒྱས་ཡེ་ཤེས་ལ་
རྗེ་བཙུན་བློ་བཟང་ཆོས་ཀྱི་རྒྱལ་མཚན་ལ༴ ཐམས་ཅད་མཁྱེན་པ་ངག་དབང་བློ་
བཟང་རྒྱ་མཚོ་ལ་= རྡོ་རྗེ་འཛིན་པ་དཀོན་མཆོག་རྒྱལ་མཚན་ལ༴ རྗེ་བཙུན་བློ་
བཟང་ཡེ་ཤེས་དཔལ་བཟང་པོ་ལ༴ ཐམས་ཅད་མཁྱེན་པ་ རྗེ་བཙུན་བློ་བཟང་
བསྐལ་བཟང་རྒྱལ་མཚོ་ལ༴ རྗེ་བཙུན་ངག་དབང་བྱམས་པ་ལ་གསོལ་བ༴ ཁྱབ་
བདག་འཁོར་ལོའི་མགོན་པོ་རྗེ་བཙུན་བློ་བཟང་དཔལ་ལྡན་ཡེ་ཤེས་ལ= རྡོ་རྗེ་
འཆང་ཆེན་པོ་དྲིན་ཅན་རྩ་བའི་བླ་མ་རྗེ་བཙུན་ཡེ་ཤེས་རྒྱལ་མཚན་དཔལ་བཟང་
པོ་ལ༴ གངས་ཅན་འགྲོ་བའི་མགོན་པོ་རྗེ་བཙུན་བློ་བཟང་འཇམ་དཔལ་རྒྱ་མཚོ་
ལ༴ རྗེ་བཙུན་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་ལ༴
དྲིན་ཅན་རྩ་བའི་བླ་མ་ངག་དབང་བསྟན་འཛིན་ལ= བཀའ་དྲིན་མཉམ་མེད་རྗེ་
བཙུན་འཇམ་དཔལ་ཡེ་ཤེས་བསྟན་འཛིན་ལ= ཕྱག་དྲུག་ཡེ་ཤེས་མགོན་པོ་ལ
མགོན་པོ་ཡིད་བཞིན་ནོར་བུ་ལ༴ མགོན་པོ་མྱུར་མཛད་ཐུགས་རྗེ་ཅན་ལ༴ བླ་མ་
མགོན་པོ་དབྱེར་མེད་ལ་གསོལ༴ མགོན་པོ་བླ་མ་དབྱེར་མེད་ལ༔ བླ་མ་ཉིད་
མགོན་པོ། མགོན་པོ་ཉིད་བླ་མ། བླ་མ་དང་མགོན་པོ་དབྱེར་མི་ཕྱེད་པའི་བདག་
ཉིད་ཅན་ལ་གསོལ་བ་འདེབས་སོ། །བླ་མ་མགོན་པོ་དབྱེར་མེད་ལ། །བདག་ནི་
གུས་པས་སྐྱབས་སུ་མཆི། །བདག་གིས་སེམས་ཅན་ཐམས་ཅད་ཀྱི། །ཉོན་མོངས་
མ་ལུས་སེལ་བར་ཤོག །མགོན་པོ་བླ་མ་དབྱེར་མེད་ལ། །བདག་ནི་གུས་པས་
སྐྱབས་སུ་མཆི། །བདག་གིས་སེམས་ཅན་ཐམས་ཅད་ཀྱི། །བར་གཅོད་མ་ལུས་
སེལ་བར་ཤོག །དེ་ལྟར་བློ་ཀ་གཉིས་ཀྱིས་གདུང་ཤུགས་དྲག་པོས་ལན་གསུམ་
- 24 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
གསོལ་བ་བཏབ་པས། མགོན་པོའི་ཞལ་ནས་ཁྱོད་ཀྱི་བར་ཆད་ཐམས་ཅད་ངས་
སེལ། མཐུན་རྐྱེན་ཐམས་ཅད་ངས་བསྒྲུབ་པོ་ཞེས་གསུང་ལྷང་ལྷང་བཞུགས་པར་
བསམས་ལ། ན་མོ་བུདྡྷ་ཡ། ན་མོ་གུ་རུ་ཧེ། བཛྲ་བཱི་ར་བཱི་རེ་ན་ཤྲཱི་ཡེ། ཌཱ་ཀ་ཌཱ་ཀི་
ནི། ཛོ་ཀ་ཛོ་ཀི་ནི། སརྦ་བུདྡྷ་ཡ། བོ་དྷི་སཏཱ་ཤུ་ཎ་གཙྪ་མི་སྐྱེ། ཞེས་ལན་གསུམ་ལ་
སོགས་པས་གསོལ་བ་བཏབ་པས། བླ་མའི་སྐུ་ལས་འོད་ཟེར་དཔག་ཏུ་མེད་པ་
བྱུང་ཞིང་། མགོན་པོའི་སྐུ་ལས་མགོན་པོ་སྐུ་ཆུང་ལ་ཡན་ལག་རགས་པ་ཌཱ་མ་རུ་
དང་དྲིལ་བུ་གཡེར་ཁའི་སྒྲ་དང༌། ཧཱུྃ་ཧཱུྃ་ཕཊ་ཕཊ་ཀྱི་སྒྲ་སྒྲོག་པ་དཔག་ཏུ་མེད་པ་
བྱོན་ཏེ། འོད་ཟེར་དང་མགོན་པོ་དེ་རྣམས་རང་གི་ལུས་ལ་ཐིམ་པས། རང་གི་
ལུས་སེམས་བདེ་བས་གང་། ལུས་ཀྱི་ནང་ན་མགོན་པོ་དེ་རྣམས་གར་མཛད་ཅིང་
ནད་གདོན་ཐམས་ཅད་ཞལ་དུ་དམར་ཅིར་ཅིར་གསོལ་བར་བསམས། ཡང་རྩ་
བརྒྱུད་ཀྱི་བླ་མ་རྣམས་དང་མགོན་པོ་འཁོར་བཅས་ཀྱི་སྐུ་ལས་འོད་ཟེར་སེར་པོའི་
ཚོགས་དཔག་ཏུ་མེད་པ་སྤྲོས། འཇིག་རྟེན་གྱི་ཁམས་ཀྱི་དབུལ་ཕོངས་ཀྱི་སྡུག་
བསྔལ་ བསལ། སྲིད་ ཞིའི་ དཔལ་ འབྱོར་ ཕུན་ སུམ་ ཚོགས་ པའི་ ཆར་ ཕབས།
བདག་ཉིད་ལ་སོགས་པའི་ཆོས་སྒྲུབ་པའི་མཐུན་རྐྱེན་རྣམས་ལྷུན་གྱིས་གྲུབ།
བསླབ་གསུམ་ལུང་རྟོགས་ཀྱི་ཡོན་ཏན་རྣམས་གོང་འཕེལ་དུ་སོང་བར་བསམས་
ལ། ཕྱོགས་བཅུ་དུས་གསུམ་ན་བཞུགས་པའི་རྩ་བ་དང་བརྒྱུད་པའི་བླ་མ་དམ་པ་
རྣམས་ ཀྱིས་ བྱིན་གྱིས་རློབས་ཤིག །སངས་ རྒྱས་ དང༌ བྱང་ཆུབ་ སེམས་ དཔའ་
ཐམས་ཅད་ ཀྱིས་ བྱིན་གྱིས་རློབས་ཤིག །ཡི་དམ་དཀྱིལ་ འཁོར་ གྱི་ ལྷ་ ཚོགས་
རྣམས་ཀྱིས་བྱིན་གྱིས་རློབས་ཤིག །དཔའ་བོ་དང་དཔའ་མོ་རྣལ་འབྱོར་མ་རྣམས་
ཀྱིས་བྱིན་གྱིས་རློབས་ཤིག །དཔལ་ཡེ་ཤེས་ཀྱི་མགོན་པོ་ཕྱག་དྲུག་པའི་ལྷ་ཚོགས་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡེ་ཤེས་ལ་སྒྲིབ་པ་མི་མངའ་བ། མཐུ་དང་ནུས་པ་ལ་ཐོགས་པ་མི་མངའ་བ།
ཐུགས་རྗེ་ལ་ཕྱི་བཤོལ་མི་མངའ་བ། བྱིན་རླབས་ལ་རྒྱང་རིང་ཐུང་མི་མངའ་བ།
ཁྱེད་རྣམས་ཀྱིས་སྐུ་གསུང་ཐུགས་ཡོན་ཏན་འཕྲིན་ལས་མི་ཟད་པའི་སྒོ་ནས་བྱིན་
གྱིས་རློབས་ཤིག །ད་ལྟ་ཉིད་དུ༔ མྱུར་བ་ཉིད་དུ༔ འདུག་ ས་འདི་ཉིད་དུ་བྱིན་
གྱིས་རློབས་ཤིག །དེ་ནས་གྲིབ་སེལ་གྱི་རྣལ་འབྱོར་ནི། མགོན་པོའི་སྤྱི་གཙུག་ཏུ་
དྲིན་ཅན་རྩ་བའི་བླ་མ་སྐུ་མདོག་དཀར་པོ་ཕྱག་གཡས་ཤེལ་གྱི་རྡོ་རྗེ་རྩེ་ལྔ་པ་
ཐུགས་ཀར་བསྣམས་པ། ཕྱག་གཡོན་བདུད་རྩིས་གང་བའི་ཐོད་པ་མཉམ་བཞག་
གི་སྟེང་ན་འཛིན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། སྐུ་ལས་འོད་ཟེར་
གྱི་ཚོགས་དཔག་ཏུ་མེད་པ་འཕྲོ་བའི་ཐུགས་ཀ་ནས་འོད་ཟེར་གྱི་ཚོགས་འཕྲོས་
པས་སྐུ་གསུང་ཐུགས་རྡོ་རྗེའི་ལྷ་ཚོགས་ཐམས་ཅད་མདུན་གྱི་ནམ་མཁར་སྤྱན་
དྲངས། དེ་ནས་སྟེང་གི་ནམ་མཁའ་ལ་བཞུགས་པའི་དེ་བཞིན་གཤེགས་པ་སྐུ་
མདོག་དཀར་དམར་མཐིང་གསུམ་རྣམས་ལས་རིམ་བཞིན་ཡི་གེ་བརྒྱ་པ་དཀར་
དམར་མཐིང་གསུམ་འཕྲོས། མགོན་པོའི་སྤྱི་གཙུག་གི་བླ་མའི་གནས་གསུམ་གྱི་
ཡི་གེ་གསུམ་ལ་ཐིམ། བླ་མའི་སྐུ་གསུང་ཐུགས་ཀྱི་དམ་ཚིག་ཉམས་ཆགས་ཐམས་
ཅད་བསྐོངས་ པར་བསམ་ལ། ཡི་གེ་བརྒྱ་པ་ལན་བདུན་བཟླས། ཡང་བླ་མའི་
གནས་གསུམ་ལས་ཡི་གེ་བརྒྱ་པ་རིམ་བཞིན་དཀར་དམར་མཐིང་གསུམ་བྱོན།
མགོན་པོའི་གནས་གསུམ་གྱི་ཡི་གེ་གསུམ་ལ་ཐིམ། མགོན་པོའི་སྐུ་གསུང་ཐུགས་
ལ་ གྲིབ་ ཀྱིས་ ཕོག་ པ་ དང་། དམ་ ཚིག་ ཉམས་ ཆགས་ ཐམས་ ཅད་ དག་ པར་
བསམས་ལ། ཡི་གེ་བརྒྱ་པ་ལན་བདུན་བཟླས། ཡང་མགོན་པོའི་གནས་གསུམ་
གྱི་ཡི་གེ་གསུམ་ལས་ཡི་གེ་བརྒྱ་པ་དཀར་དམར་མཐིང་གསུམ་རིམ་བཞིན་བྱོན།
- 26 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
འཁོར་རྣམས་དང་རང་གི་གནས་གསུམ་གྱི་ཡི་གེ་གསུམ་ལ་ཐིམ་པས་འཁོར་གྱི་སྐུ་
གསུང་ཐུགས་ལ་གྲིབ་ཀྱིས་ཕོག་པ་དང་དམ་ཚིག་ཉམས་ཆགས་ཐམས་ཅད་དག །
བདག་གི་ལུས་ཀྱི་ནང་ཐམས་ཅད་འོད་ཟེར་དཀར་དམར་མཐིང་གསུམ་གྱིས་
གང་། སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་དག་པར་བསམས་ལ།
ཡི་གེ་བརྒྱ་པ་ལན་བདུན་བཟླས། བསྡུ་ན་རང་གི་ཐུགས་ཀའི་ཧཱུཾ་ལས་འོད་ཟེར་
འཕྲོས། རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། ཞེས་བརྗོད་
ལ། ཡིག་བརྒྱ་ཉེར་གཅིག་སོགས་སོང་ནས། ཧཱུྃ་བླ་མ་མཆོག་དང་དཀྱིལ་འཁོར་
ལྷ་ཚོགས་དང་། །བཀའ་སྡོད་སྲུང་མར་བཅས་པ་དགོངས་སུ་གསོལ། །རྩ་བརྒྱུད་
བླ་ མ་ ཆོས་ སྐུར་མ་ རྟོགས་པར། །ཉོན་མོངས་ དབང་ གིས་ ལོག་ ལྟ་ བགྱིས་ པ་
དང༌། །རྩ་བ་ཡན་ལག་དམ་ཚིག་མ་བསྲུངས་དང་། །སྐུ་གསུང་ཐུགས་དང་ཕྱི་ནང་
གསང་ བ་ ཡི། །དམ་ ཚིག་ ལས་ འདས་ བསྙེན་བསྒྲུབ་ གཡེལ་ བ་ དང༌། །མཆོད་
གཏོར་དམན་དང་དམ་རྫས་སྤགས་པ་སོགས། །མདོར་ན་སྒོ་གསུམ་སྒོ་ནས་ཉེས་
པའི་ཚོགས། །ཐུགས་དང་འགལ་བར་གྱུར་པ་ཅི་མཆིས་པ། །བླ་མ་ཡི་དམ་སྲུང་
མར་ བཅས་ པ་ ལ། །སྤྲོས་བྲལ་ཆོས་དབྱིངས་ངང་དུ་བཤགས་པར་བགྱི། །ཧཱུྃ།
ཆོས་ཀུན་རང་བཞིན་མཁའ་ལྟར་རྣམ་དག་ཀྱང་། །མ་རིག་དབང་གིས་རྨི་ལམ་སྒྱུ་
མ་ལྟར། །ནོངས་པ་ཅི་མཆིས་བླ་མ་ཡི་དམ་ལྷ། །ཆོས་སྐྱོང་སྲུང་མ་འཁོར་བཅས་
སྤྱན་སྔར་བཤགས། །དེ་ནས་ཐུགས་དམ་བསྐང་བ་ནི། ཧཱུྃ། བདེ་སྟོང་དབྱེར་མེད་
ལྷ་ཡི་ལམ་འགེངས་པའི། །དམ་རྫས་སྤྱན་གཟིགས་མཆོད་པའི་སྤྲིན་སྤྲོས་ཏེ། །བླ་
མ་ཡི་དམ་མཁའ་འགྲོ་ཆོས་སྐྱོང་བའི། །བསྟན་སྲུང་འཁོར་དང་བཅས་ལ་འབུལ་
བ་ནི། །དགྲ་བགེགས་ སྙིང་ཁྲག་མཆོད་ཡོན་མཚོ་ལྟར་འཁྱིལ། །མཛེས་པའི་མེ་
-27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཏོག་ས་དང་བར་སྣང་གང་། །ཤ་ཆེན་གུ་གུལ་དུད་པའི་སྤྲིང་ཕུང་འཁྲིགས། །ཉི་
ལྟར་གསལ་བའི་ཞུན་ཆེན་སྒྲོན་མེ་འདིས། །བླ་མ་ཡི་དམ་མཁའ་འགྲོ་ཆོས་སྐྱོང་
པའི། །བསྟན་ བསྲུང་འཁོར་དང་བཅས་པའི་ཐུགས་དམ་བསྐང་། །ཐུགས་ དམ་
སྐོང་ཞིང་བར་ཆད་བཟློག་པ་དང་། །ཉམས་ཆགས་གསོས་ཤིང་དངོས་གྲུབ་མ་
ལུས་སྩོལ། །རོ་བརྒྱ་ལྡན་པའི་ཞལ་ཟས་ལྷུན་པོར་སྤུངས། །སྙན་བརྗིད་རོལ་མོའི་
སྒྲ་དབྱངས་འབྲུག་ལྟར་སྒྲོག །འདོད་ཡོན་ལྔ་དང་རིན་ཆེན་སྣ་བདུན་གྱིས། །བླ་
མ༴ བསྟན་སྲུང་རྔ ཐུགས་དམ ཉམས་ཆགས རྫུ་ འཕྲུལ་ཤུགས་ལྡན་རྟ་མཆོག་
རླུང་ལྟར་འཕྱོ། །གཡག་རོག་ཞོལ་ཆེན་འཇིགས་པའི་ངར་འཇོ་འདོན། །ལུག་ནག་
སྤྱི་ དཀར་ ཚོགས་ ཀྱིས་ འཛིན་མ་ ཁྱབ། ཁྱུང་ ཆེན་ བྱ་ནག་ གར་ གྱིས་བར་ སྣང་
གང་། །དོམ་ལྟར་འཕྱོ་བའི་ ཁྱི་ནག་ཚོགས་རྣམས་ ཀྱིས། །བླ་མ བསྟན་སྲུང་ =
ཐུགས་དམ༔ ཉམས་ཆགས= ཤ་ ཁྲག་གཏོར་མ་རི་ལྟར་སྤུངས་པ་དང་། གཡུལ་
ལས་རྣམ་ རྒྱལ་སྲ་བའི་གོ་ཁྲབ་དང་། །དགྲ་འཇོམས་འབར་བའི་མཚོན་ཆ་སྣ་
ཚོགས་ དང་། །ཕྱི་ནང་ གསང་ བ་ བླ་ མེད་ རྟེན་ རྣམས་ ཀྱིས། །བླ་ མཟ བསྟན་ ༤
ཐུགས༔ ཉམས་ཆགས་གསོས་ཤིང་དངོས་གྲུབ་མ་ལུས་སྩོལ། །སྤྱི་བསྐང་ཅུང་ཟད་
རྒྱས་ཙམ་སྤྲོ་ན། མགོན་པོའི་རྩ་བརྒྱུད་མ་ལ་མཆོད་ཡོན་ནས་བླ་མེད་རྟེན་མཆོག་
གི་བར་གྱི་བསྐང་རྫས་སོ་སོའི་ཚིག་ལྷག་མ་རྣམས་ལ། བླ་མ་ཡི་དམ་འཁོར་
བཅས་ ཐུགས་ དམ་ བསྐང་། །ཆོས་ སྐྱོང་ སྲུང་ མ་ འཁོར་ བཅས་ ཐུགས་ དམ་
བསྐང་། །འཁོར་དང་བཅས་པའི་ཞེས་སོགས་གཞུང་བཞིན་བྱེད་པའི་ཕྱག་ལེན་
ཀྱང་ཡོད། ཧཱུྃ། བླ་མ་ཡི་དམ་ཆོས་སྲུང་ཚོགས་རྣམས་ཀྱིས། །སྔོན་གྱི་ཞལ་བཞེས་
དམ་བཅའ་མ་བསྙེལ་བར། །རྣལ་འབྱོར་དཔོན་སློབ་དགོན་གནས་དགེ་འདུན་
-28-



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
སྡེ། །བསྲུང་སྐྱོབ་མཐུན་རྐྱེན་སྒྲུབ་པའི་དུས་ལ་བབ། །བླ་མ་ཡི་དམ་ཆོས་སྲུང་
ཚོགས་རྣམས་ཀྱིས། །ཇི་ལྟར་བཅོལ་བའི་ལས་བཞི་ཐོགས་མེད་དུ། །གཡེལ་བ་
མེད་པར་ཚུལ་བཞིན་རབ་བསྒྲུབ་ནས། །རྣལ་འབྱོར་དཔོན་སློབ་དགོས་གནས་སྡེ་
བཅས་སྐྱོང་། །བདག་གིས་རིང་ནས་ཞེས་སོགས། ཧཱུྃ། ཆོས་སྐུ་ཡངས་པའི་ཕོ་བྲང་
ནས། །ཆོས་ སྐྱོང་སྲུང་ མ་འཁོར་བཅས་ཀྱིས། །མཐུན་པའི་དམ་རྫས་འདི་ཞེས་
ལ། །རྣལ་འབྱོར་དཔོན་སློབ་འཁོར་བཅས་ལ། །གཞན་གྱིས་བསམ་སྦྱོར་ངན་པ་
དང༌། །ཚེར་ཟོར་ ཡུངས་ཟེར་ འཕེན་པ་བཟློག །འབྱུང་པོའི་ཐོད་ཟོར་འཕེན་པ་
བཟློག །གཤིན་རྗེའི་འཁོར་ལོ་བསྐོར་བ༴ བདུད་ཀྱི་ཁྲམ་ཁ་སྟོན་པ༔ མ་མོ་ཁྲག་
ཟོར་ འཕེན་ པ༴ ཞང་ ཞུང་ བཙོ་ དམར་ འཕེན་ པ༴ སུམ་ པ་ གླང་ཟོར་ འཕེན་ པ
བན་དྷེ་ སྔགས་ ཟོར་ འཕེན་ པ༴ བོན་ པོ་ རྟ་ཟོར༴ སྔགས་ པ་སྒོང་ཟོར༴ སྐྱེས་ མ་
མདའ་ ཟོར༴ བུད་མེད་ དམོད་ ཟོར= མུ་ སྟེགས་ བར་ ཆད་ བྱེད་ པ༴ ངན་ སྔགས་
གདུག་པའི་ སྦེད་གཏོང་ ཀླུ་ཡི་བྱད་དུ་བཅུག་ པ༴ ཐེའུ་རང་ སྲིས་ ལ་བརྐུ་བཟ
རྒྱལ་པོ་སྨྱོ་འབོག་གཏོང་བ༴ དྲང་སྲོང་གཟའ་ཡི་ཀི་ཀཾ༴ ལྟས་ངན་བརྒྱད་ཅུ་རྩ་
བཞི༴ ཡེ་འབྲོག་སུམ་བརྒྱ་དྲུག་ཅུ རྨི་ལམ་ངན་དང་མཚན་མ་ངན། །ལོ་སྐེགས་
ཟླ་སྐེགས་ཞག་སྐེགས་དང་། །ནད་རིགས་བཞི་བརྒྱ་རྩ་བཞི༤ མཁའ་འགྲོ་མ་དང་
རོ་ལངས་དང་། །རྒྱལ་སེན་བར་ཆད་བྱེད་པ༴ དེ་ལ་སོགས་པའི་གདུག་སེམས་
རྣམས། །ཐམས་ཅད་སྡང་བའི་དགྲ་ལ་བྷོ། །ཐམས་ཅད་གནོད་པའི་བགེགས་ལ་
བྷོ། །མཐུན་པའི་དངོས་གྲུབ་མ་ལུས་པ། །དུས་འདིར་བདག་ལ་སྩལ་དུ་གསོལ། །
འཁོར་ དང༌ བསྟན་ པ་ ལོངས་ སྤྱོད་ རྣམས། །རྒྱས་ པར་ མཛོད་ ཅིག་སྲུང་ མའི་
ཚོགས། །དེ་ནས་གནས་དབབ་ཀྱི་རྣལ་འབྱོར་ནི། མགོན་པོའི་སྤྱི་གཙུག་ཏུ་དྲིན་
-29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཅན་རྩ་བའི་བླ་མ་དེ་ཉིད་སྐུ་མདོག་དམར་པོ་ཕྱག་གཡས་ཐོད་པའི་ཅང་ཏེའུ་ནམ་
མཁའ་ ལ་ ཁྲོལ་ལོ་ལོ་འཁྲོལ་ཞིང་། ཕྱག་ གཡོན་བདུད་རྩིས་གང་བའི་ཐོད་པ་
ཐུགས་ཀར་འཛིན་པ། བཟོད་པར་དཀའ་བའི་གཟི་བརྗིད་ཅན། སྤྱན་གཟིགས་པ་
ཙམ་གྱིས་མཁའ་འགྲོ་དང་སྲིད་གསུམ་ཐམས་ཅད་དབང་དུ་སྡུད་ནུས་པ་ཞིག་
བཞུགས། མགོན་པོའི་དཔྲལ་བའི་སིནྡྷ་རའི་སྟེང་དུ་ཡི་གེ་ཧཱི༔དམར་པོ་རིང་ཆ་
ཚེག་དྲག་དང་བཅས་པ་བཅུ་གསུམ་ཡོངས་སུ་གྱུར་པ་ལས། གསང་བའི་མཁའ་
འགྲོ་མ་དམར་མོ་ཞལ་གཅིག་ཕྱག་གཉིས་ཀྱི་གཡས་ཌཱ་མ་རུ་འཁྲོལ་ཞིང་། གཡོན་
ཐོད་ པ་ བདུད་ རྩིས་ གང་ བ་ འཛིན་ པ། ཞབས་ གཡས་ བསྐུམས་ ཤིང་ གཡོན་
བརྐྱངས་པའི་གར་སྟབས་ཀྱིས་དམར་སྒོར་སྒོར་གར་མཛད་པ་བཅུ་གསུམ་དུ་གྱུར། །
བླ་མའི་སྐུ་ལས་འོད་ཟེར་དམར་ལ་སྨུག་པ་འཕྲོས། མགོན་པོ་དང་མཁའ་འགྲོ་མ་
རྣམས་ལ་ཕོག་པས། མཁའ་འགྲོ་མ་རྣམས་ཌཱ་མ་རུ་དྲག་ཏུ་འཁྲོལ་ཞིང་། སྤྱན་
གསུམ་ནམ་མཁའ་ལ་ཧྲིག་ཧྲིག་གཟིགས་པ་དང་། མགོན་པོ་ཡང་ཌ་མ་རུ་དང་
གཡེར་ ཁའི་སྒྲ་སྒྲོག་ཅིང་སྤྱན་གསུམ་ནམ་མཁའ་ལ་ཧྲིག་ཧྲིག་གཟིགས། ཞལ་
ནས་ཧ་ཧའི་གད་རྒྱངས་སྒྲོག་ཅིང་གར་མཛད་པའི། མགོན་པོ་དང་མཁའ་འགྲོ་མ་
རྣམས་ཀྱི་སྐུའི་ཆ་ཐམས་ཅད་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཁམས་
གསུམ་ ཐམས་ ཅད་ ཁྱབ་ པར་ འཕྲོས་ པས། སེམས་ ཅན་ ཐམས་ ཅད་ དབང་ དུ་
འདུས། དགོས་འདོད་ཐམས་ཅད་ཆར་བཞིན་དུ་འབབ་པར་གྱུར། ཨོཾ་བཛྲ་ན་ར་
ཀྲྀ་ཊཾ་ཧཱུཾ་ ཧཱུཾ་ ཕཊ་ ཕཊ་ སྭཱཧཱ། ཞེས་པ་བརྒྱ་ རྩ་ བརྒྱད་ཡན་བཟླ། རང་ཡི་དམ་དུ་
གསལ་བའི་ཐུགས་ཀའི་ཧཱུྃ་ལས་སྔགས་ཀྱི་ཕྲེང་བ་སྔགས་མདོག་ནག་པོ་ལ་འོད་
ཟེར་དམར་པོ་འཕྲོ་བའི་འོད་ཟེར་ཕྲེང་ཐག་གི་རྣམ་པ་སྔགས་ཕྲེང་རྡོག་གི་རྣམ་
- 30 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
པར་རང་གི་ཞལ་ནས་མགོན་པོའི་ཞལ་དུ་ཞུགས། ཐུགས་ཀའི་ཧཱུྃ་ལ་ཐིམ། ལྟེ་བ་
ནས་འཐོན་རང་གི་ལྟེར་བར་ཞུགས་ཏེ། ཐུགས་ཀའི་ཧཱུྃ་ལ་ཐིམ། དེ་ལྟར་མགལ་
མེའི་འཁོར་ལོ་ལྟར་འཁོར་བར་བསམས་ལ། ཨོཾ་བཛྲ་མ་ཧཱ་ཀཱ་ལ་ཀིཾ་ཀྵི་ཏྲ་བིནྡྷན་
བི་ན་ཡ་ཀ་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་མགོན་པོའི་སྙིང་པོ་ལ་བསྙེན་པ་བྱ། རང་གི་
ཐུགས་ཀའི་ཧཱུྃ་ལས་འོད་ཟེར་མེ་འོད་ལྟ་བུ་འཕྲོས་ཏེ་མགོན་པའི་ཐུགས་ཀའི་ཧཱུྃ་ལ་
ཕོག་པའི། མགོན་པོ་ཁྲོས་འཁྲུགས་རྔམས་པས་ཞབས་ས་ལ་རྡེག་ཞལ་ནས་ཧུ་ཧཱུྃ་
ཕཊ་ཕཊ་ཀྱི་སྒྲ་འབྲུག་ལྟར་སྒྲོག །ཌ་མ་རུ་དྲག་ཏུ་འཁྲོལ་ཞིང་འཁོར་རྣམས་ལ་
སྤྱན་ཧྲིག་ཧྲིག་གཟིགས་པས། འཁོར་རྣམས་རང་དབང་མེད་པར་ཁྲོས་འཁྲུགས་ཏེ་
རང་རང་དང་འདྲ་བའི་སྤྲུལ་པ་འཁོར་དང་བཅས་པ་དཔག་ཏུ་མེད་པ་ཕྱོགས་
བཅུར་སོང་བས། བདག་ཅག་དཔོན་སློབ་སོགས་ཀྱི་ཆོས་བསྒྲུབ་པའི་བར་དུ་
གཅོད་པ་ཐམས་ཅད་ཚར་བཅད་པར་བསམས་ལ། ཨོཾ་ཤྲཱི་མཧཱ་ཀཱ་ལ་ཤཱ་ས་ན་ཨུ་
པ་ཧ་རི་ཎི། ཨེ་ཥ་ཨ་པཉྩི་མ་ཀ་ལོ། ཨ་ཡཾ་ཨི་དཾ་རཏྣ་ཏྲ་ཡ། ཨ་པ་ཀཱ་རི་ཎཾ། ཡ་ཏི་
པྲ་ཏིཙྪ། སྨྲ་ ར་ སི། ཏད་ ཨི་དཾ་དུཥ། ཁ་ ཁ་ཁཱ་ཧི་ཁཱ་ཧི། མཱ་ ར་མཱ་ར། གྲཧྨཱ་ གྲོ༔།
བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དི་ན་མེ་ཀེ་ན་མཱ་ར་ཡ་ཧཱུྃ་ཧཱུྃ་ཕཊ་
ཕཊ་སྭཱཧཱ། ཞེས་རྩ་སྔགས་མང་དུ་བཟླ། ཨོཾ་གུ་རུ་མཧཱ་ཀ་ལ་ཧ་རི་ཎ་ས་སིདྡྷི་ཛ༔
དེ་ནས་འཁོར་རྣམས་ཀྱི་རང་རང་གི་ཐུགས་ཀར་ཉི་མའི་སྟེང་དུ་རང་རང་གི་ས་
བོན་བསྒོམ། བདག་ཉིད་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་
ཟེར་དམར་པོ་འཕྲོས་ཏེ། དེ་དག་ལ་ཕོག་པས། དེ་དང་དེའི་ཐུགས་རྒྱུད་བསྐུལ་
བར་བསམས་ལ། བྷོམ་མོ་ནག་མོ་བེཏྟ་ལི་བེན་དྷ་ཀུ་ལུ་ཀུ་ལུ་མཧཱ་བ་ལིཾ་ཏ་ཁ་ཁ་
ཁཱ་ཧི་ཁཱ་ཧི། ཞེས་པ་ལྷ་མོའི་སྔགས་དང་། ༀ་ཀྵེ་ཏྲ་པཱ་ལ་བིགྷཱན་ཧཱུྃ་ཕཊ་ཅེས་པ་ཀེ་
- 31-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏྲ་པཱ་ལའི་སྔགས་དང་། ༀ་ཛི་ན་མི་ཏྲ་ཝ་ཤཾ་ཀུ་རུ་ཧཱུྃ་ཕཊ། ཅེས་པ་ཛི་ན་མི་ཏྲའི་
སྔགས་དང་། ཨོ་ཌཀྐི་རཱ་ཛཱ་ས་མ་ཡ་བྷོ་ཧཱུྃ་ཕཊ། ཅེས་པ་ཌཀྐི་རཱ་ཛཱའི་སྔགས་དང་།
ༀ་དུ་ཡ་ཀ་ཛམཧཱ་ཀཱ་ལ་ཏྲཀྵད་ཧཱུྃ་ཕཊ། ཅེས་པ་ཏྲཀྐད་ཀྱི་སྔགས་ཅི་རིགས་པར་
བཟླ། རང་ཡི་དམ་དུ་གསལ་བའི་ཐུགས་ཀའི་ཧཱུྃ་ལས་འོད་ཟེར་འཕྲོས་ཏེ་ཆོས་
སྐྱོང་སོ་སོའི་ཐུགས་ཀར་ཕོག །ཐུགས་རྒྱུད་རང་དབང་མེད་པར་བསྐུལ་བས་ཅི་
འདོད་པའི་ལས་རབ་འབྱམས་ཐམས་ཅད་བསྒྲུབ་པར་བསམས་ལ། ཨོཾ་ཀཱ་ལ་རཱུ་
པ་ཧཱུཾ་ཕཊ། ཆོས་རྒྱལ་གྱི་སྔགས་དང་། ཨོ་ཙཱ་མུཎཱི་ཧཱུྃ་ཕཊ། ཙ་མུཎྜིའི་སྔགས་དང་།
བྷོ༔ རཀྵ་བྷོ། རཀྵ་བྷོ་བྷོ། རཀྵ་ཐུན་བྷོ། ཁ་ལ་རཀ་ཆན་མོ། རཀ་མོ་ཨ་བྱ་ཏ་བྱ།
ཐུན་བྷྱོ་རུ་ལུ་རུ་ལུ་ཧཱུཾ་ཧཱུཾ་ཧཱུཾ། ལྷ་མོའི་སྔགས་དང་། ཨོ་མཧཱ་ཀཱ་ལཱ་ཀཱ་ལཱ་བི་ཀཱ་ལ་ར་
ཏྲི་ཏ། ཌོམ་ བི་ནི། ཙན་ ལི། རཀྵ་ སི། སིངྒ་ ལི། དི་ ཝ་ ཧཱུྃ། ཞལ་ གྱི་ སྔགས་ དང་།
རྒྱལ་ཆེན་གྱི་སྙིང་པོ་ནི། ཨོ་བེ་ཤཱ་ཝ་ཎ་ཡེ་སྭཱཧཱ། འཁོར་རྣམས་ཀྱི་སྙིང་པོ་ནི། ཨོཾ་
ཛམྦྷ་ལ་ཛ་ལེནྡྲ་ཡེ་སྭཱཧཱ། ཨོཾ་པཱརྱ་བྷ་དྲ་ཡེ་སྭཱཧཱ། ཨོཾ་མ་ནི་བྷ་དྲ་ཡེ་སྭཱཧཱ། ཨོཾ་ཀུ་བེ་
ར་ཡེ་སྭཱཧཱ། ཨོཾ་སམྦི་ཛ་ན་ཡེ་སྭཱཧཱ། ཨོཾ་གུ་ཧེ་ཏ་ན་ཡེ་སྭཱཧཱ། ཨོཾ་པཉྩིཀ་ཡེ་སྭཱཧཱ། ཨོཾ་
པི་ཙི་ཀུཎྜ་ལི་ཡེ་སྭཱཧཱ། ཨོཾ་པྲ་ཎ་ཨཱརྨ་ཀཱི་རུ་པུ་རུ་ཥ་ལོ་ཧི་ཏ་སརྦ་ཤ་ཏྲོ་མཱ་ར་ཡ་ཧཱུྃ་
ཕཊ། ཅེས་པ་ཡབ་ཀྱི་སྔགས་དང་། ཨོ་རཀྵ་ཡ་མ་ཙིཏྟ་ཛ་ལ་རཾ་པྲི་ཏི་དེ་ཝི་ཧཱུྃ་སྲོག་
ལ་ཡ་མ་ཛ སརྦ་ཤ་ཏུཾ་མཱ་ར་ཡ་རྦད་ཕཊ། ཅེས་ཡུམ་གྱི་སྔགས་དང་། ཡིག་བརྒྱ་
ཚར་གཅིག་བཟླ། གཏོར་མ་ནང་མཆོད་ལྟར་བྱིན་གྱིས་བརླབས་པ། ན་མོ་མྱུར་
མཛད་ཡེ་ཤེས་ཀྱི་མགོན་པོ་ཕྱག་དྲུག་པ་མ་གཡེལ་ཞིག །མགོན་པོ་ཡིད་བཞིན་གྱི་
ནོར་བུ་མ༴ མ་གཅིག་དཔལ་ལྡན་ལྷ་མོ་རེ་མ་ཏཱི་མ༴ གནོད་སྦྱིན་ཀྵེ་ཏྲ་པཱ་ལ་མ
དབང་ཕྱུག་ཛི་ན་མི་ཏྲ་མ༴ གཤིན་རྗེ་ཊཱཀྐི་རཱ་ཛ་མ༔ བདུད་མགོན་ཏྲཀཱད་ནག་པོ་
- 32 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
མ༴ དམ་ཅན་ཆོས་རྒྱལ་ཡབ་ཡུམ་མཟ དཔལ་ལྡན་དམག་ཟོར་གྱི་རྒྱལ་མོ་མ= ལྷ་
ཆེན་དྲག་པོ་ཞལ་བཞི་པ༔ རྒྱལ་པོ་ཆེན་པོ་རྣམ་ཐོས་སྲས༔ ཆོས་སྐྱོང་དྲེགས་པ་
ལྕམ་སྲིང་ ཟ གཙང་རིས་ཀྱི་མགོན་པོ་བདུན་ཅུ་རྩ་ ལྔ༔ བཀའ་སྡོད་དམ་ཅན་རྒྱ་
མཚོ༴ བསྒྲུབས་བསྒྲུབས་བརྟེན་བརྟེན་པ་རྣམས༴ སློབ་དཔོན་བརྒྱུད་པའི་བསྲུང་
མ༔ བར་ཆད་བསྲུང་བའི་དུས་ལ་བབ་ཀྱི༔ དགྲ་བགེགས་སྒྲོལ་བའི་དུས་ལ་བབ་
ཀྱི༴ དངོས་གྲུབ་སྩལ་བའི་དུས་ལ་བབ་ཀྱི་མ་གཡེལ་ཞིག །མགོན་པོ་འཁོར་དང་
བཅས་པའི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་
ཅན་དུ་གྱུར་པའི་འོད་ཀྱི་སྦུ་གུས་གཏོར་མ་རྡུབས་ཏེ་གསོལ་བས། ཟག་མེད་ཀྱི་
བདེ་བས་ཐུགས་རྒྱུད་ཚིམ་པར་གྱུར། དེ་ནས་ཧཱུྃ་རིང་པོ་དྲུག་བརྗོད་པའི་ཧཱུཾ་དང་
པོའི་སྐབས་རང་དང་མགོན་པོའི་ཐུགས་ཀའི་འོད་ཟེར་གྱིས་བར་གཅོད་ཀྱི་མཚན་
མ་སོགས་ཆོས་སྒྲུབ་པའི་འགལ་རྐྱེན་ཅི་ཡིན་པ་དེ་བཀུག་ནས་གཏོར་སྣོད་ཀྱི་སྟེང་
དུ་འདར་ཧད་ཧད་འདུག་པར་བསམས། གཉིས་པའི་ཚེ་གཏོར་མ་དང་རོ་གཅིག་
ཏུ་འདྲེས་ཤ་ཁྲག་གི་ཕུང་པོར་སོང་། གསུམ་པའི་ཚེ་རྣམ་པ་ཤ་ཁྲག་ལ་ངོ་བོ་ཟག་
མེད་ཀྱི་བདུད་རྩིར་གྱུར། ཧཱུྃ་ལྷག་མ་གསུམ་གྱི་ཚེ་མགོན་པོའི་ལྗགས་འོད་ཟེར་གྱི་
སྦུ་གུ་ཅན་གྱིས་དྲངས་ཤིང་གསོལ་བར་བསམས་ལ། ཨོཾ་བཛྲ་མ་ཧཱ་ཀཱ་ལ་ཀིཾ་ཀྵེ་ཏྲ་
བིགྷཱན་བི་ནཱ་ཡ་ཀ་ཧཱུྃ་ཧཱུྃ་ཕཊ་ཕཊ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི། ལན་གསུམ། ཨོཾ་
གུ་རུ་མཧཱ་ཀ་ལ་ཧ་རི་ཎི་ས་སིདྡྷི་ཛཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ།
ཨོཾ་བཛྲ་མ་ཧཱ་ཀཱ་ལ་ཀྵི་ཀྵེ་ཏྲ་བིབྷཱན་བི་ནཱ་ཡ་ཀ་ཏྲ་ཀ་རཀྵ་བ་ལིཾ་ཏ་མཾ་ས་རཀྟ་རུ་ཁ་
ཁ་ཁཱ་ཧི་ཁཱ་ཧི། ལན་གསུམ། གནོད་སྦྱིན་བཞིའི་རང་རང་གི་སྔགས་ཀྱི་མཇུག་ཏུ།
བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་བཏགས་པ་གསུམ་གྱིས་གནོད་སྦྱིན་བཞི་ལ་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འབུལ། ཤཱ་ས་ནའི་མཇུག་ཏུ་བ་ལིཾ་ཏ་བཏགས་པ་གསུམ་གྱིས་དམ་ཅན་རྒྱ་མཚོའི་
ཚོགས་གཞན་སྤྱི་ལ་འབུལ། ཨོཾ་ཤྲཱི་མཧཱ་ཀཱ་ལ་ས་པ་རི་ཝ་ར་ཨབྷཾ་ནས་ཤཔྟའི་བར་
གྱིས་མཆོད། ཨོཾ་བཛྲ་མཧཱ་ཀཱ་ལ་ཀིཾ་ཀྵེ་ཏྲ༴ ཧཱུྃ་ཧཱུྃ་ཕཊ་ཕཊ་སྭཱཧཱ། ཨོཾ་ཨཱཿཧཱུྃ། ཨོཾ་གུ་
རུ་མཧཱ་ཀཱ་ལ༴ ཨོཾ་ཨཱ༔ཧཱུྃ། བྷོཋམ་མོ་ནག་མོ་བེཏྟ་ལི༔ ཁ་ཧི། ཨོཾ་ཨཱཧཱུཾ། ཨོཾ་ཀྵེ་ཏྲ་པཱ་
ལ་བིགྷཱན་ཧཱུྃ་ཕཊ་ཨོཾ་ཨཱཧཱུཾ། ཨོ་ཛི་ན ཨོ་ཌཀྐི ༀ་དུ་ཡཀ༴ ཨོཾ་ཤྲཱི་མཧཱ་ཀཱ་ལ་ཤཱ་
ས་ན༴ ཧཱུྃ་ཧཱུྃ་ཕཊ་ཕཊ་སྭཱཧཱ་ཨོཾ་ཨཱཧཱུཾ། ཞེས་ཕྱི་ནང་གི་མཆོད་པས་མཆོད། ཆོས་ཀྱི་
རྒྱལ་པོ་ཡབ་ཡུམ་འཁོར་དང་བཅས་པ་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་
གཅིག་པ་འོད་ཀྱི་སྦུ་གུ་ཅན་གྱི་གཏོར་མའི་བཅུད་ཐམས་ཅད་དྲངས་ཏེ་གསོལ་
བར་གྱུར་པར་བསམས་ལ། ཧཱུྃ་ཨོཾ་ཀཱ་ལ་རཱུ་པ་ས་པ་རི་ཝ་ར་སརྦ་བིགྷཱན་ཤ་ཏཱཾ་མཱ་ར་
ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ། ༀ་ཙཱ་མུཎྜི་ས་པ་རི་ཝ་ར་སརྦ་བིགྷན་ཤ་
ཏཱཾ་མཱ་ར་ཡ་ཨི་དཾ་བཱ་ལི་ཁ་ཁ་ཁཱ་ཧི་ཁཱ་ཧི། ལན་གསུམ་རེ། ཨོཾ་ཀཱ་ལ་རཱུ་པ་ས་པ་རི་
ཝཱ་ར་ཨགྷཾ་སོགས་ཀྱིས་མཆོད། ཨོཾ་ཀཱ་ལ་རུ་པ་ཨོཾ་ཨཱཿཧཱུྃ། ཨོཾ་ ཙཱ་མུཎྜི་ཨོཾ་ཨཱ༔ཧཱུྃ། ཡ་
བ་ཏི་ལ་སོགས་པ་གཤིན་རྗེ་ཕོ་བརྒྱད་མོ་བརྒྱད་སྲིད་པ་གསུམ་གྱི་འབྱུང་པོའི་
ཚོགས་དང་བཅས་པ་རྣམས་ཀྱི་ཞལ་དུ་ཨོཾ་ཨཱཧཱུཾ། བྷུ༔ ཤ་ཁྲག་ལ་སོགས་བདུད་
རྩི་ལྔ་དང་བཅས། །འབྲུ་སྣ་ལྔ་དང་སྦྱར་བའི་གཏོར་མ་འདི། །དཔལ་ལྡན་དམག་
ཟོར་རྒྱལ་མོ་ལ་འབུལ་གྱི། །རྒྱལ་བའི་བསྟན་པ་བསྲུང་ཕྱིར་བཞེས་སུ་གསོལ། །
དཔལ་ལྡན་ལྷ་མོ་འཁོར་དང་བཅས་པའི་ལྗགས་གོང་ལྟར་འགྲེ །ཨོཾ་ཀཱ་ལི་དེ་ཝཱི་
ས་པ་རི་ཝཱ་ར་སརྦ་བིགྷན་ཤ་ཧཱུཾ་མཱ་ར་ཡ་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་
གསུམ། ༀ་ཤྲཱི་དེ་ཝི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་གྱིས་
དཔལ་ལྷ། ཨོཾ་བཛྲ་ས་མ་ཡ་ཌཱ་ཀི་ནི་མ་མ་པཉྩ་སིདྡྷི་ཛྙཱ་ན་ས་མ་ཡ་ཨི་དཾ་བ་ལིཾ་ཏ་ཁ་
- 34 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
ཁ་ཁཱ་ཧི་ཁཱ་ཧི། གསུམ་གྱིས་ཚེ་རིང་མཆེད་ལྔ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ་ཨཱརྱ་
ནུད་པན་ཏཱ་ད་ན་མསརྦ་ཏ་ཐཱ་ག་ཏ་བྷོ་བི་ཤྭ་མུ་ཁེ་བྷཿསརྦ་ཏད་ཁཾ་ཨུད་ག་ཏེ་སྤ་ར་
ཎ་ཧི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། བསྟན་མ་བཅུ་གཉིས་སོགས་འཁོར་སྤྱི་ལ། ཨོཾ་
ཀཱ་ལི་དེ་ཝི། ཤྲི་རི་དེ་ཝི་ས་པ་རི་ཝཱ་ར་ཨརྒྱུ་སོགས་ཀྱིས་མཆོད། ཨོཾ་ཀཱ་ལི་དེ་ཝི།
ཤྲཱི་དེ་ཝི། ཚེ་རིང་མཆེད་ལྔ། བོད་ཁམས་སྐྱོང་བའི་བསྟན་མ་བཅུ་གཉིས་ཡུལ་ལྷ་
བཞི་བདག་དང་བཅས་པ་རྣམས་ཀྱི་ཞལ་དུ་ཨོ་ཨཧཱུྃ། ལྷ་ཆེན་དྲག་པོ་ཞལ་བཞི་
པ་འཁོར་དང་བཅས་པའི་ལྗགས༴ ཨོ་མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌ་བི་
ནི། ཙཎཱ་ལི། རཱཀྵ་སི། སིངྒ་ལི། དེ་ཝི་ས་པ་རི་ཝཱ་ར་ཧི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་
ཧི། ཨོཾ་ཤྲཱི་ཙ་ཏུར་མུ་ཁ་ས་པ་རི་ཝཱ་ར་ཨབྷཾ་སོགས་ཀྱིས་མཆོད། ཨོཾ་མཧཱ་ཀཱ་ལ་ཀཱ་
ལ༴ ཨོཾ་ཨཱཿཧཱུྃ། རྒྱལ་པོ་ཆེན་པོ་རྣམ་ཐོས་སྲས་འཁོར་དང་བཅས་པའི་ལྗགས་ཧཱུྃ་
ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད༔ ཨོཾ་བཻ་ཤྲ་མ་ཎ་ཡེ་ས་པ་རི་ཝཱ་ར་
ཧི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ། ཨ་ཀཱ་རོས་འཁོར་རྣམས་ལ། ཨོ་བེ་
ཤྲ་མ་ཎ་ ཡེ་ ས་ པ་ རི་ ཝཱ་ ར་ པྲཀྵ་ཎཾ། ཨནྡྷཾ། པཏུཾ། ཨཱཉྩ་མ་ཎཾ། པུཥྛ་ སོགས་ ཀྱིས་
མཆོད་ལ། བེ་ཤྲ་མ་ན་ཡེ་ས་པ་རི་ཝ་ར་ཨོཾ་ཨཱཿཧཱུྃ། ཆོས་སྐྱོང་དྲེགས་པ་ལྕམ་སྲིང་
འཁོར་དང་བཅས་པའི་ལྗགས༴ ཨོ་རཀྵ་པྲ་ཎ་ཨཱཏྨ་ས་པ་རི་ཝཱ་ར་སརྦ་བིགྷཱན་ཤ་
ཏྲ་མ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ། ཨ་ཀཱ་རོས་འཁོར་རྣམས་
ལ། ཨོཾ་རཀྵ་པྲ་ན་ཨཏཱ་ས་པ་རི་ཝཱ་ར་ཨརྒྱུ་སོགས་ཀྱིས་མཆོད། ཨོཾ་རཀྵ་པྲ་ན་
ཨཏྠ་ས་ པ་ རི་ ཝཱ་ ར་ ཨོ་ ཨཧཱུྃ། དམ་ཉམས་བསྒྲལ་བའི་ཤ་ཁྲག་གཏོར་ཚོགས་
དང༌། །ལྷ་ མིའི་ རོ་བརྒྱ་ལྡན་པའི་བཅུད་རྣམས་ཀུན། །སྦྱངས་རྟོགས་སྦར་བའི་
མཆོད་ གཏོར་ རྒྱ་ མཚོ་ འདི། །བསྟན་སྲུང་ འཁོར་ བཅས་ དགྱེས་ པ་ བསྐྱེད་ ཕྱིར་
35-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འབུལ། །བླ་ མ་ ཡི་དམ་མཁའ་ འགྲོ་ ཆོས་ སྐྱོང་སྲུང་མ་འཁོར་དང་ བཅས་ པའི་
ལྗགས ཨོཾ་གུ་རུ་བུདྡྷ་བོ་དྷི་ས་ཏྭ་ཤཱི་མཧཱ་ཀཱ་ལ་ཀཱ་ལི་དེ་བི་སརྦ་དྷརྨ་པཱ་ལ་ས་པ་རི་
ཝ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ། ཨགྷཾ་སོགས་ཀྱིས་མཆོད་ཅིང་
ནང་མཆོད་འབུལ། གཙང་ཞིང་གཙང་མར་སྦྱར་བའི་མཆོད་སྦྱིན་གྱི་གཏོར་མ་རྒྱན་
དམ་པ་དང་ལྡན་པ། དྲི་དམ་པ་དང་ལྡན་པ། རོ་དམ་པ་དང་ལྡན་པ། རེག་བྱ་དམ་
པ་དང་ལྡན་པ་འདི་ཉིད་དབུལ་ཞིང་བསྔོ་བའི་གནས་སུ་གྱུར་པ། དཔལ་མཧཱ་ཀཱ་
ལ་མགོན་པོ་ལེགས་ལྡན་ནག་པོ། བདུད་གཅོད་ཀྱི་སྐྱེས་བུ། བདུད་འདུལ་གྱི་
དམག་དཔོན། སྲིན་པོ་ལངྐ་པུ་རིའི་གྲོང་ཁྱེར་སུམ་བརྩེགས་བརླག་པར་བྱེད་པ།
རྣལ་འབྱོར་ གྱི་དགྲ་ལྷ། རིག་འཛིན་གྱི་སྲུང་མ། བླ་མའི་བཀའ་བསྲུང་། བསྟན་
པའི་བྱ་ར་མཁན། ལེགས་ཉེས་ཀྱི་སྟངས་འཛིན། ཁྲོ་བོའི་གཟུགས་ཅན། ཟ་བྱེད་
ཀྱི་གདོང་ཅན། ཡེ་ཤེས་ཀྱི་སྤྱན་ལྡན། ཤ་ཟན་གྱི་གཙོ་བོ། ཁྲག་འཐུང་གི་རྒྱལ་པོ།
དམ་ཉམས་ཀྱི་སྲོག་གཅོད། གནའ་གཟན་གྱི་གཤེད་མ། ནག་པོ་འབུམ་གྱི་འཁོར་
གྱིས་བསྐོར་བ། ཤ་ཟ་བྱེ་བའི་འཁོར་གྱིས་བསྐོར་བ། གཡས་ནས་ཕོ་རྒྱུད་སྟོང་གི་
འཁོར་གྱིས་བསྐོར་བ། གཡོན་ནས་མོ་རྒྱུད་སྟོང་གི་འཁོར་གྱིས་བསྐོར་བ། མགོན་
པོ་ཡིད་བཞིན་ནོར་བུ་འཁོར་དང་བཅས་པ། བཀའ་སྡོད་ལྷ་མོ་ནག་མོ༔ གནོད་
སྦྱིན་ཀྵེ་ཏྲ་པཱ་ལ༴ དབང་ཕྱུག་ཛི་ན་མི་ཏྲ༴ གཤིན་རྗེ་ཌཀྐི་རཱ་ཛ༴ བདུད་མགོན་
ཏྲཀཱད་ནག་པོ༴ དམ་ཅན་ཆོས་རྒྱལ་ཡབ་ཡུམཟ དཔལ་ལྡན་དམག་ཟོར་རྒྱལ་མོ་
ལྷ་ཆེན་དྲག་པོ་ཞལ་བཞི་པ༔ རྒྱལ་པོ་ཆེན་པོ་རྣམ་ཐོས་སྲས༔ ཆོས་སྐྱོང་དྲེགས་པ་
ལྕམ་སྲིང་ ཟ གཙང་རིས་ཀྱི་མགོན་པོ་བདུན་ཅུ་རྩ་ལྔ༴ བཀའ་སྡོད་དམ་ཅན་རྒྱ་
མཚོའི་དམག་ཚོགས་འཁོར་དང་བཅས་པ་ཁྱེད་རྣམས་ཀྱིས་དམ་རྫས་རྒྱན་དང་
- 36 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
ལྡན་པའི་གཏོར་མ་འདི་བཞེས་ལ། སངས་རྒྱས་ཀྱི་བསྟན་པ་སྲུངས་ཤིག །དཀོན་
མཆོག་གི་དབུ་འཕངས་སྟོད་ཅིག །དགེ་འདུན་གྱི་ཆོས་འཁོར་སྐྱོངས་ཤིག །ཆོས་
མི་ནུབ་པའི་རྒྱལ་མཚན་ཚུགས་ཤིག ཁྱད་པར་དུ་དཔལ་ལྡན་བླ་མ་དམ་པའི་སྐུ་
ལ་བསྡོ་བ། རྡོ་རྗེ་ཐེག་པའི་གསང་བ་སུན་འབྱིན་པ། སངས་རྒྱས་བསྟན་པའི་དགྲ་
བོར་གྱུར་པ། དཀོན་མཆོག་གི་དབུ་འཕངས་སྨོད་པ། དགེ་འདུན་གྱི་ཆོས་འཁོར་
བཤིག་པ། བདག་ཅག་དཔོན་སློབ་ཡོན་མཆོད་མི་ནོར་དགོན་གནས་དང་བཅས་
པ་རྣམས་ལ་སྡང་བའི་སེམས་དང་ལྡན་པ་རྣམས་དང་། གདུག་པའི་སེམས་དང་
ལྡན་པ་རྣམས་དང་། དྲག་ཤུལ་གྱི་སེམས་དང་ལྡན་པ་རྣམས་དང༌། སྦྱོར་བ་ཕྱིན་
ཅི་ལོག་བྱེད་པའི་འབྱུང་པོ་ལས་ངན་སྡིག་ཅན་མི་དང་མི་མ་ཡིན་པ་ཐམས་ཅད་ཀྱི་
བསམ་པ་ངན་པ་དང་སྦྱོར་བ་རྩུབ་པ་ཐམས་ཅད་ཉེ་བར་ཞི་བའི་འཕྲིན་ལས་
མཛོད་ཅིག །གལ་ཏེ་དེ་དག་ཞི་བས་འདུལ་དུ་མ་འཚལ་བ་ལྟར་ན། བསད་པ་
དང༌། གཟེར་བ་དང་། བསྐྲད་པ་དང་། རེངས་པ་དང་། རྨུག་ཤིང་ལྐུགས་པ་དང་།
བསྡིགས་ཤིང་བཀོང་བ་ལ་སོགས་པ་དྲག་པོའི་ལས་ཀྱིས་ཚར་བཅད་དོ། །ཐལ་བ་
རྡུལ་ཕྲན་བཞིན་དུ་བརླག་པར་མཛོད་ཅིག །རྒྱས་པར་ན། བསྟན་སྲུང་ འཁོར་
བཅས་ཁྱེད་རྣམས་ ཀྱིས། །གཏོར་ཚོགས་རྒྱ་མཚོ་འདི་བཞེས་ལ། །བདག་ཅག་
དཔོན་སློབ་འཁོར་བཅས་ལ། །ཉིན་གསུམ་རྒྱང་ནས་བྱ་ར་དང༌། །མཚན་གསུམ་
དྲུང་ནས་མེལ་ཚེ་མཛོད། །ནད་གདོན་བར་ཆད་ཀུན་ཞི་ཞིང་། །ཚེ་དཔལ་ལོངས་
སྤྱོད་རྒྱས་པར་མཛོད། ཁམས་གསུམ་དབང་ དུ་འདུ་བ་དང་། །དགྲ་བགེགས་མ་
ལུས་ ཚར་ཆོད་ལ། །མཆོག་དང་ཐུན་མོང་དངོས་གྲུབ་སྩོལ། །མདོར་ན་བདག་
ཅག་བསམ་པའི་དོན། །མ་ལུས་ཡིད་བཞིན་འགྲུབ་པར་མཛོད། །ཆོས་སྐྱོང་སྲུང་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
མ་ འཁོར་བཅས་ལ། །བདག་གིས་མཆོད་གཏོར་ཕུལ་བ་ཡིས། །དཀོན་མཆོག་
དབུ་འཕང་སྨོད་པ་དང་། །ཐེག་པ་ཆེན་པོ་སུན་འབྱིན་དང་། །བསྟན་པ་འཇིག་དང་
དབྱེན་བྱེད་དང༌། །བླ་མའི་སྐུ་ལ་བསྡོ་བ་དང་། །རྣལ་འབྱོར་བདག་ལ་སྡང་བ་
རྣམས། །དེ་དག་ཆོས་སྐྱོང་སྲུང་མས་སྒྲོལ། །ཨ་མུ་ཀ་མཱ་ར་ཡ་ཕཊ། ཅེས་གཏོར་
རྫོངས་དང་འཕྲིན་ལས་བཅོལ། གཞི་བདག་གཏོར་མ་གཏོང་ངོ༌། །འདི་དག་ཀྱང་
ཅུང་ཟད་རྒྱས་པའི་དབང་དུ་བྱས་ཀྱི། བསྡུ་ན། བླ་མའི་རྣལ་འབྱོར་གསུམ་བཟླས་
པ་སོགས་བཞག །ཚིགས་བཅད་འབའ་ཞིག་བསྒྲིགས་ནས་བྱའོ། །བསྟོད་པ་ནི།
ཧཱུྃ། མྱུར་མཛད་སྤྱན་རས་གཟིགས་ལ་ཕྱག་འཚལ་ལོ། །ཞབས་གདུབ་དང་བཅས་
བི་ནཱ་ཡ་ཀ་མནན། །ནག་པོ་ཆེན་པོ་སྟག་གི་ཤམ་ཐབས་ཅན། །ཕྱག་དྲུག་སྦྲུལ་གྱི་
རྒྱན་གྱིས་རྣམ་པར་རྒྱན། །གཡས་པ་གྲི་གུག་བར་པ་ཕྲེང་བ་འཛིན། །ཐ་མ་ཌཱ་མ་
རུ་ནི་དྲག་ཏུ་འཁྲོལ། །གཡོན་པ་ཐོད་པ་དང་ནི་མདུང་རྩེ་གསུམ། །དེ་བཞིན་
ཞབས་ པ་ བཟུང་ནས་ འཆིང་ བར་ བྱེད། །དྲག་ པོའི་ ཞལ་ ནི་མཆེ་བ་རྣམ་ པར་
གཙིགས། །སྤྱན་གསུམ་དྲག་པོ་དབུ་སྐྲ་གྱེན་དུ་འབར། །དཔྲལ་པར་སིནྡྷ་ར་ཡིས་
ལེགས་པར་བྱུགས། །སྤྱི་བོར་མི་བསྐྱོད་རྒྱལ་པོའི་རྒྱས་བཏབ་བརྟན། ཁྲག་འཛག་
མི་མགོ་ལྔ་བཅུའི་དོ་ཤལ་ཅན། །རིན་ཆེན་ཐོད་སྐམ་ལྔ་ཡིས་དབུ་ལ་བརྒྱན། །
ཤིང་ལས་བྱོན་ནས་གཏོར་མ་ལེན་མཛད་པའི། །དཔལ་ལྡན་ཕྱག་དྲུག་པ་ལ་ཕྱག་
འཚལ་བསྟོད། །སངས་རྒྱས་བསྟན་པ་གཉེན་པོ་བསྲུང་བ་དང༌། །དཀོན་མཆོག་
དབུ་འཕང་གཉན་པོ་བསྟོད་པ་དང༌། །བདག་ཅག་དཔོན་སློབ་འཁོར་དང་བཅས་
རྣམས་ཀྱི། །རྐྱེན་ངན་བར་ཆད་ཐམས་ཅད་ཞི་བ་དང་། །ཅི་འདོད་དངོས་གྲུབ་མྱུར་
དུ་སྩལ་དུ་གསོལ། །ན་མཤྲཱི་བཛྲ་བྷེ་ར་ཝཱ་ཡ། བརྐྱངས་བསྐུམས་ཞབས་ནི་ཅུང་
- 38 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
ཟད་བརྡབས་པ་ཙམ་གྱིས་དཀྱིལ་འཁོར་བཞིར་བཅས་རི་དབང་ཤིག་ཤིག་པོར་
འགྱུར་ཞིང་། །གཏུམ་དྲག་མ་ཧེའི་ཞལ་ནི་རབ་ཏུ་གདགས་པས་བསྒྲགས་པའི་
གད་རྒྱངས་ཆེན་པོས་ས་གསུམ་ཀུན་འགེངས་པ། །རྒྱལ་བའི་ཡབ་གཅིག་འཇམ་
པའི་དབྱངས་གང་མ་རུང་འདུལ་ཕྱིར་དྲག་པོའི་སྐུར་བསྟན་བཅོས་ལྡན་གཤིན་
རྗེའི་གཤེད། །གང་དེར་གུས་པས་བཏུད་ནས་གཤིན་རྗེའི་རྒྱལ་པོ་བསྟོད་ཀྱིས་ད་
ནི་བགེགས་རྣམས་བག་ཡོད་དུས་ལ་བབ། །རི་བོ་རལ་ཞིང་ཆུ་གཏེར་བཞུགས་པ་
ལྟ་བུར་འུར་འུར་ཞེས་པའི་སྒྲ་ཆེན་བརྒྱུད་མར་རབ་སྒྲོག་པ། །དྲག་པོའི་མེ་ལྕེ་
གནག་པའི་དུ་བས་འཁྱུད་པའི་ཚོགས་རྣམས་འབུམ་ཕྲག་གློག་ཕྲེང་ཆར་སྤྲིན་ནང་
འཁྱུག་བཞིན། །ཤིན་ཏུ་བཟོད་དཀའི་རེག་བྱ་ཚ་བའི་ངར་ལྡན་ཁ་དོག་ལྔ་ཡི་ཕྲེང་
བས་ཟླུམ་པོར་བསྐོར་པའི་དབུས། །མུན་པ་བྱེ་བས་བྱུགས་ལྟར་གནག་པའི་ཆོས་
འབྱུང་ཚིལ་ཚིལ་གཡོ་བའི་ཁྲག་ཞག་རྒྱ་མཚོས་གང་བའི་སྟེང་། །རྟ་བདུན་བདག་
པོའི་གདན་ལ་གནོད་བྱེད་ནག་པོ་གན་རྐྱལ་བསྒྱེལ་བའི་སྟེང་ན་གཤིན་རྗེའི་རྒྱལ་
པོ་ནི། །མིག་སྨན་ལྟར་གནག་ཐུང་ལ་སྦོམ་པའི་ལུས་ཅན་གཡས་བརྐྱངས་གཡོན་
བསྐུམས་ས་ཆེན་གཡོ་བའི་གོམ་སྟབས་ཅན། །སེར་སྐྱའི་རལ་པ་གྱེན་དུ་འཛིངས་
པའི་དབུ་ལ་ཐོད་སྐམ་ལྔས་རྒྱན་དྲག་པོའི་རྡོ་རྗེ་སྤྱི་བོར་འཛིན། ཁྲག་གིས་སྦགས་
པའི་མགོ་རློན་ཕྲེང་བ་མགྲིན་པར་འཕྱང་ཞིང་སྤྱན་གསུམ་བགྲད་པའི་སྡང་མིག་
གཡོ་བ་ཅན། །མཆེ་བ་རྣོན་པོ་གཙིགས་པའི་བགྲད་པའི་ཞལ་ནས་དབུགས་ཕྲེང་
གཡོ་བ་གདུག་པའི་སྤྲུལ་གྱི་ཁ་རླངས་བཞིན། །གཡས་པས་འབར་བའི་གྲི་གུག་
བདུད་དཔུང་ཀླད་ལ་འཕྱར་ཞིང་ཁྲག་ལྡན་ཐོད་པ་གཡོན་གྱིས་བཟུང་ལ་རོལ། །
སྟག་སྤགས་སྨད་གཡོགས་བགོས་པའི་གཏུམ་ཆེན་ཁྱོད་ཀྱིས་གཤིན་རྗེའི་གཤེད་
39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལ་ཇི་ལྟར་ཞལ་བཞེས་དེ་བཞིན་དུ། །མ་གཡེལ་མ་གཡེལ་མྱུར་དུ་དྲན་པར་མཛོད་
ལ་རྣལ་འབྱོར་བདག་གིས་གང་ཞིག་བསྒོ་བ་ཐམས་ཅད་སྒྲུབས། །གཞན་ཡང་
ཁྱོད་ཀྱི་ཕྱོགས་གཞིར་རྭ་དང་རྨིག་པ་རབ་ཏུ་རྣོ་བའི་མ་ཧེ་དྲག་པོའི་གདན་སྟེང་
ན། །དཀར་དང་སེར་དང་དམར་དང་གནག་པའི་གཤིན་རྗེ་ཆེན་པོ་དྲག་ཏུ་ཁྲོས་
པའི་མ་ཧེའི་གདོང་པ་ཅན། །བརྐྱངས་བསྐུམས་སྟབས་ཀྱིས་རབ་ཏུ་འགྱིང་ཞིང་
དུར་ ཁྲོད་ ཆས་ ཀྱིས་ ལེགས་ བརྒྱན་ ཞལ་ གདངས་ མིག་ རྩ་ ཀུན་ ཏུ་ དམར། །
བགེགས་དཔུང་འཇོམས་ལ་རྡོ་རྗེའི་ཐོག་ལྟར་བསྔགས་པ་དེ་དག་གིས་ཀྱང་ཞི་
རྒྱས་དབང་དྲག་ལས་ཀུན་སྒྲུབས། །མདོར་ན་རྒྱལ་བ་ཀུན་གྱིས་ཡང་དང་ཡང་
བསྔགས་འཇམ་པའི་དབྱངས་ཞེས་ས་སྟེང་ཀུན་ཏུ་གྲགས་པ་དེའི། །ཕུན་ཚོགས་
གོ་འཕང་མཆོག་དེ་མཁའ་མཉམ་ལུས་ཅན་ཀུན་གྱི་དོན་དུ་ཇི་སྲིད་བདག་གིས་མ་
མནན་པ། །དེ་སྲིད་གཤིན་རྗེའི་གཤེད་ཀྱི་བཀའ་ནི་གུས་པས་ལྷུར་ལེན་ཆོས་རྒྱལ་
གཤིན་རྗེ་འཁོར་དང་བཅས་པ་ཡིས། །ཡང་དག་ལམ་གྱི་ནོར་མཆོག་འཕྲོག་ལ་
བརྩོན་པའི་ནག་པོའི་རྩ་ལག་སྡེ་དང་བཅས་པ་གཞོམ་པར་མཛོད། ། ཧཱུཾ། རིན་
ཆེན་དམ་པའི་ཕོ་བྲང་ན། །མི་འཇིགས་སེང་གེའི་ཁྲི་སྟེང་ན། བེ་ལས་བྱུང་བའི་
མགོན་པོ་ནི། །ངལ་བསོས་དགེ་བ་སྟོབས་པོ་ཆེ། །སེམས་དཔའི་སྐྱིལ་ཀྲུང་དག་
གིས་བཞུགས། །གཡས་ན་ རིན་ཆེན་རྒྱལ་མཚན་འཛིན། །གཡོན་ན་ གཏེར་ གྱི་
ནེའུ་ལེ་བསྣམ། །སྐུ་མདོག་གསེར་གྱི་འོད་ལས་མཛེས། །ཞལ་ནས་རིན་ཆེན་ཆར་
པ་འབེབས། །ཐུགས་རྗེས་ཕོངས་པ་ལས་སྒྲོལ་མཛད། །སྐུ་ལ་རིན་ཆེན་རྒྱན་གྱིས་
བརྒྱན། །བྱང་ ཕྱོགས་ རྒྱལ་ པོར་ སྐུ་ ཡང་ སྤྲུལ། །རྣམ་ཐོས་སྲས་ སུ་ མཚན་ ཡང་
གྲགས། །གཏེར་ བདག་ ཁྱོད་ ལ་ ཕྱག་ འཚལ་ལོ། །དབུ་ ལ་ རིན་ཆེན་ཅོད་པན་
- 40 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
གསོལ། །ཡོན་ཏན་རྫོགས་ལ་ཕྱག་འཚལ་ལོ། །གནོད་སྦྱིན་བྱེ་བའི་འཁོར་གྱིས་
བསྐོར། །སྡེ་ པོ་ ཆེ་ ལ་ ཕྱག་ འཚལ་ ལོ། །གཞན་ གྱི་དཔུང་རྣམས་ འཇོམས་ པར་
མཛད། །སྟོབས་པོ་ཆེ་ལ་ཕྱག་འཚལ་ལོ། །བུམ་པ་བཟང་པོས་རྣམ་པར་བརྒྱན། །
དཔག་བསམ་ཤིང་དང་རིན་ཆེན་ཤིང་། །རྫིང་བུ་བཟང་དང་འདོད་འཇོའི་བ། །
གཏེར་བདག་ཁྱོད་ལ་ཕྱག་འཚལ་ལོ། །ཛམྦྷ་ལ་ནི་གསེར་གྱི་མདོག །རྫུ་འཕྲུལ་རྟ་
ཡི་སྟེང་ན་བཞུགས། །གཡོན་པ་ནེའུ་ལེ་གཡས་པ་ན། །རིན་ཆེན་བསྣམས་ལ་ཕྱག་
འཚལ་ ལོ། །གང་ བ་ བཟང་ པོ་ སྐུ་ མདོག་ སེར། །རྫུ་ འཕྲུལ་ རྟ་ ཡི་ སྟེང་ ན་
བཞུགས། །གཡོན་པ་ནེའུ་ལེ་ གཡས་ པ་ན། །བུམ་པ་བསྣམས་ལ་ཕྱག་འཚལ་
ལོ། །ནོར་བུ་བཟང་པོ་སྐུ་མདོག་དཀར། །རྫུ་ འཕྲུལ་རྟ་ཡི་སྟེང་ན་བཞུགས། །
གཡོན་པ་ནེའུ་ལེ་གཡས་པ་ན། །ནོར་བུ་བསྣམས་ལ་ཕྱག་འཚལ་ལོ། །ཀུ་བེ་ར་ནི་
སྐུ་མདོག་ནག །རྫུ་འཕྲུལ་རྟ་ཡི་སྟེང་ན་བཞུགས། །གཡོན་པ་ནེའུ་ལེ་གཡས་པ་
ན། །རལ་གྲི་བསྣམས་ལ་ཕྱག་འཚལ་ལོ། །ཡང་དག་ཤེས་ནི་སྐུ་མདོག་ལྗང་། །རྫུ་
འཕྲུལ་རྟ་ ཡི་ སྟེང་ན་ བཞུགས། །གཡོན་ པ་ ནེའུ་ ལེ་ གཡས་ པ་ན། །གསེར་ གྲི་
བསྣམས་ལ་ཕྱག་འཚལ་ལོ། །འབྲོག་གནས་སྐུ་མདོག་ནག་པོ་ལ། །རྫུ་འཕྲུལ་རྟ་
ཡི་སྟེང་ན་བཞུགས། །གཡོན་པ་ནེའུ་ལེ་གཡས་པ་ན། །མདུང་དམར་བསྣམས་ལ་
ཕྱག་ འཚལ་ ལོ། །ལྔས་ རྩེན་ སྐུ་ མདོག་ སེར་ སྐྱ་ ལ། །རྫུ་ འཕྲུལ་ རྟ་ ཡི་ སྟེང་ན་
བཞུགས། །གཡོན་ པ་ ནེའུ་ ལེ་ གཡས་ པ་ ན། ཁང་ བརྩེགས་ བསྣམས་ ལ་ ཕྱག་
འཚལ་ལོ། །པི་ཙི་ཀུནྡ་ལི་ནི་དཀར། །རྫུ་འཕྲུལ་རྟ་ཡི་སྟེང་ན་བཞུགས། །གཡོན་
པ་ནེའུ་ལེ་གཡས་པ་ན། །གྲི་གུག་འཛིན་པ་ཕྱག་འཚལ་ལོ། །གནོད་སྦྱིན་བྱེ་བའི་
འཁོར་གྱིས་བསྐོར། །མདོག་མི་སྡུག་པ་སྣ་ཚོགས་ཏེ། །གཡོན་པ་ཐམས་ཅད་ནེའུ་
- 41-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལེ་ དང༌། །གཡས་ ན་ མཚོན་ ཆ་ སྣ་ ཚོགས་ འཛིན། །གཞན་ གྱི་ དཔུང་ རྣམས་
འཇོམས་ པར་ བྱེད། །གཏེར་ བདག་ ཁྱོད་ ལ་ ཕྱག་ འཚལ་ལོ། །མགོན་པོ་ འཁོར་
བཅས་ ཁྱེད་རྣམས་ ཀྱིས། ཁམས་ གསུམ་ ཐམས་ཅད་དབང་དུ་བསྡུས། ཁྱེད་ནི་
ནོར་བདག་ཆེན་པོ་སྟེ། །ནོར་བདག་ཁྱོད་ལ་ཕྱག་འཚལ་ལོ། །འབད་དང་རྩོལ་བ་
མི་དགོས་པའི། །ཡིད་བཞིན་ནོར་བུ་དཔག་བསམ་ཤིང་། །སེམས་ཅན་རེ་བ་སྐོང་
མཛད་པའི། །བསམ་པ་འགྲུབ་པའི་བཀྲ་ཤིས་ཤོག ། ཧཱུཾ། རྒྱལ་བ་ཀུན་གྱི་མཐུ་
སྟོབས་གཅིག་བསྡུས་ནས། །བསྟན་དགྲ་འཇོམས་ཤིང་རྣལ་འབྱོར་བུ་བཞིན་དུ། །
སྐྱོང་མཛད་ཡེ་ཤེས་མགོན་པོ་ཕྱག་དྲུག་པ། །འཁོར་ཚོགས་རྒྱ་མཚོར་བཅས་ལ་
བདག་བསྟོད་དོ། །འདོད་དགུའི་འབྱོར་པ་ཚེ་དང་དབང་གི་ལས། །ཅི་འདོད་སྩོལ་
མཛད་ཡིད་བཞིན་ནོར་བུ་དང་། །ཚེ་མགོན་དབང་གི་རྒྱལ་པོ་གནས་གསུམ་གྱི། །
དཔའ་བོ་མཁའ་འགྲོའི་ཚོགས་དང་བཅས་ལ་བསྟོད། །སྡིག་ཅན་ཆད་པས་གཅོད་
ཅིང་ཆོས་ལྡན་རྣམས། །བསྲུང་བ་དགེ་སྡིག་ཤན་འབྱེད་ཆོས་ཀྱི་རྒྱལ། །ཙཱ་མུཎྜི་
དང་ཕོ་བརྒྱད་མོ་བརྒྱད་སོགས། །འཇིགས་རུང་གཤིན་རྗེའི་ཚོགས་ལ་བསྟོད་པར་
བགྱི། །རྒྱལ་བ་ཀུན་གྱིས་ཡུམ་གཅིག་དམ་ཉམས་ལ། །དམག་དང་ཟོར་གྱི་ལས་
དགྱེས་དཔལ་ལྷ་མོ། །མ་གཅིག་ཚེ་རིང་མཆེད་ལྔ་བསྟན་སྐྱོང་སོགས། །མོ་རྒྱུད་
སྲུང་ མའི་ ཚོགས་ ལ་ བསྟོད་ པར་བགྱི། །ཧེ་རུ་ཀ་ དཔལ་ ཁྲོས་པའི་ ཟློས་ གར་
མཁན་། །དཔལ་ལྡན་ཡེ་ཤེས་མགོན་པོ་ཕྱག་བཞི་པ། །ལྕམ་དྲལ་ལེགས་ལྡན་
སེང་གདོང་ བྱ་གདོང་གསུམ། །མ་མོ་ སྡེ་བརྒྱད་འཁོར་དང་བཅས་ལ་བསྟོད། །
བདེ་ཆེན་ཡེ་ཤེས་ཆེན་པོའི་རོལ་པ་ལས། །ཞལ་བཞི་ཕྱག་བཞི་བསྟན་དགྲ་ཡོངས་
ཀྱི་བཤེད། །ཡུམ་བཞི་བཤན་པ་ཉི་ཤུ་རྩ་གཅིག་སོགས། །དྲེགས་པ་སྡེ་བརྒྱད་
- 42 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
ཚོགས་བཅས་བསྟོད་པར་བགྱི། །བུ་རམ་ཤིང་པའི་བསྟན་པ་བསྲུང་བའི་གཙོ། །
གུར་མགོན་ལྕམ་དྲལ་གནོད་སྦྱིན་གནོད་སྦྱིན་མོ། །བྷ་དྲ་བུ་ཏྲ་མིང་སྲིང་ལ་སོགས་
པའི། །འཁོར་ཚོགས་དམ་ཅན་རྒྱ་མཚོ་བཅས་ལ་བསྟོད། །མཆོག་དང་ཐུན་མོང་
འདོད་དགུའི་དངོས་གྲུབ་ཀུན། ཁྱོད་ཞབས་དྲན་པ་ཙམ་གྱིས་སྩོལ་བའི་ལྷ། །རྒྱལ་
ཆེན་རྣམ་མང་ཐོས་སྲས་རྟ་བདག་བརྒྱད། །ནོར་བདག་གནོད་སྦྱིན་འཁོར་དང་
བཅས་ལ་བསྟོད། །རྣལ་འབྱོར་དགྲ་ལྷ་ཆེན་པོ་མཐུ་རྩལ་ཅན། །ཆོས་སྐྱོང་ལྕམ་
སྲིང་ སྲོག་བདག་དམར་པོ་དང་། །གྲི་ཐོགས་བརྒྱད་དང་བཤན་པ་ཉེར་གཅིག་
སོགས། །རྣམ་ མང་ འཁོར་ ཚོགས་ རྒྱ་ མཚོར་ བཅས་ ལ་ བསྟོད། །སྤྱན་ རས་
གཟིགས་དབང་ཐུགས་ཀྱི་ཕོ་ཉ་ནི། །སྣ་ཚོགས་སྤྲུལ་པའི་གར་གྱིས་རྣམ་རོལ་
པ། །ཆོས་འཁོར་སྐྱོང་ཞིང་རྣལ་འབྱོར་བུ་བཞིན་དུ། །སྐྱོང་མཛད་དགྲ་ལྷ་ཆེན་པོ་
ཁྱོད་ལ་བསྟོད། །རྣམ་དག་ཁྲིམས་ལྡན་ཚེ་གླིང་འདུས་སྡེ་འདིར། །རྟག་ཏུ་བསྲུང་
སྐྱོབ་དར་ཞིང་རྒྱས་པ་དང་། །བདག་ཅག་གཞེས་བྱེས་གང་དུ་ཅི་བྱེད་ཀྱང་། །
གཡེལ་མེད་གྲོགས་མཛོད་ བསམ་ དོན་ ཆོས་ བཞིན་ སྒྲུབས། ། ཧཱུྃ། བདག་ གིས་
རིང་ ནས་ བསྟེན་ ཅིང་ མཆོད་ པ་ ཡི། །མཐུ་ ལྡན་ ཆོས་ སྐྱོང་སྲུང་ མ་ ཁྱེད་རྣམས་
ཀྱིས། །དེང་ ནས་ བཟུང་ སྟེ་ བྱང་ ཆུབ་ སྙིང་ པོའི་ བར། །འབྲལ་མེད་ བདག་ གི་
མགོན་དང་སྐྱབས་མཛོད་ལ། །འགལ་རྐྱེན་བར་ཆད་མ་ལུས་སེལ་བ་དང་། །དམ་
ཆོས་བསྒྲུབ་པའི་མཐུན་རྐྱེན་མ་ལུས་པ། །འབད་སྩོལ་མེད་པར་ལྷུན་གྱིས་གྲུབ་པ་
དང༌། །གནོད་སྦྱིན་དགྲ་བགེགས་མ་ལུས་ཚར་གཅོད་མཛོད། །དགྲ་ལྷ་ཆེན་པོ་
ཁྱོད་རྣམས་ཀུན། །བསྟེན་པའི་ཚེ་ན་ སྙིང་མ་རིང་། །བསྐུལ་བའི་ཚེ་ན་བང་མ་
བུལ། །ཆད་པའི་ཚེ་ན་མཐུ་མ་ཆུང་། །རྣལ་འབྱོར་བདག་ཅག་དཔོན་སློབ་ལ། །
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
སྡང་ཞིང་གདུག་པའི་སེམས་ལྡན་པའི། །གནོད་བྱེད་དགྲ་བགེགས་མ་ལུས་པ། །
ལོ་དང་ཟླ་བ་མ་བཞག་པར། །ལྟས་དང་མཚན་མ་སྣ་ཚོགས་པས། །ད་ལྟ་ཉིད་དུ་
ཐལ་བར་རློག །བདག་གིས་བཅོལ་བའི་ལས་འདི་རྣམས། །མ་ཐོགས་མྱུར་དུ་
འགྲུབ་ པར་ མཛོད། །དེ་ནས་མངའ་ གསོལ་ ནི། ཧཱུཾ། རྡོ་ རྗེ་ འཆང་ དངོས་ བླ་ མ་
དང་། །དབྱེར་མེད་མགོན་པོར་མངའ་གསོལ་ལོ། །སྤྱན་རས་གཟིགས་དབང་ངོ་
བོའི་ ཕྱིར། །ཡི་ དམ་ མཆོག་ ཏུ= སྐུ་ བཞི་ མངོན་ དུ་ མཛད་ པའི་ ཕྱིར། །རྫོགས་
སངས་རྒྱས་ སུ༴ ཐེག་ཆེན་དམ་ཆོས་ཐམས་ཅད་ ཀྱི། །མངའ་བདག་ཆེན་པོར
འཕགས་ ཚོགས་ དགེ་ འདུན་ ཐམས་ ཅད་ ཀྱི། །གཙོ་བོ་ཆེན་ པོར༴ ཐུབ་ དབང་
བསྟན་པ་བསྲུང་བའི་ ཕྱིར། །ཆོས་སྐྱོང་ཆེན་པོར༴ ལྷ་ཆེན་རྣམས་ཀྱི་གཙོ་བོའི་
ཕྱིར། །ལེགས་ ལྡན་ཆེན་ པོར དྲག་ པོའི་ ལས་ ལ་ དབང་ མཛད་ ཕྱིར། །ནག་པོ་
ཆེན་པོར༔ གསང་ སྔགས་ རིག་འཛིན་ཐམས་ཅད་ཀྱི། །སྲུང་མ་ཆེན་པོར༔ རྣལ་
འབྱོར་དམ་ཚིག་ལྡན་རྣམས་ཀྱི། །དགྲ་ལྷ་ཆེན་པོར༴ བདག་ཅག་འཁོར་བཅས་
ཐམས་ཅད་ཀྱི། །མགོན་དང་སྐྱབས་སུ་མངའ་གསོལ་ལོ། །ཐུབ་པའི་དབང་པོའི་
བསྟན་པ་སྲུངས། །རྣལ་འབྱོར་བདག་གི་འཕྲིན་ལས་མཛོད། །འགལ་རྐྱེན་བཟློག་
ཅིང་མཐུན་ རྐྱེན་སྒྲུབས། །མངའ་གསོལ་དོན་དང་ལྡན་པར་མཛོད། །ཕན་བདེ་
འབྱུང་བའི་གནས་གཅིག་པུ། །བསྟན་པ་ཡུན་རིང་གནས་པ་དང་། །བསྟན་འཛིན་
སྐྱེས་བུ་དམ་པ་རྣམས། །སྐུ་ཚེ་རྒྱལ་མཚན་བརྟན་གྱུར་ཅིག །ཧཱུྃ། འཇམ་དབྱངས་
བཀའ་ སྡོད་ སྟོབས་ ཆེན་ གཤིན་ རྗེའི་ གཙོ། ཁྱོད་ནི་ དྲིན་ ཅན་ རྩ་ བརྒྱུད་ བླ་ མ་
དང་། །རབ་འབྱམས་རྒྱུད་སྡེ་བཞི་དང་ཡོངས་འབྲེལ་བའི། །ཡི་དམ་ལྷ་ཚོགས་ངོ་
བོར་མངའ་གསོལ་ལོ། །དྲན་པ་ཙམ་གྱིས་མཆོག་དང་ཐུན་མོང་གི །འདོད་དགུའི་
- 44 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
ཆར་འབེབས་སངས་རྒྱས་ཆོས་ཚོགས་དང་། །གནས་གསུམ་དཔའ་བོ་མཁའ་འགྲོ་
ཆོས་སྐྱོང་བའི། །བསྟན་བསྲུང་ཀུན་གྱི་གཙོ་བོར༔ སྲིད་གསུམ་སྐྱེ་འགྲོའི་སྲོག་ལ་
དབང་བསྒྱུར་ཞིང་། །དགེ་སྡིག་ཤན་འབྱེད་བསྟན་དགྲ་ཀུན་གྱི་བཤེད། །བསྟན་
འཛིན་བུ་བཞིན་སྐྱོང་བའི་དམ་ཚིག་ཅན། །རྣལ་འབྱོར་དགྲ་ལྷ་ཆེན་པོར= ཁྱད་
པར་རྒྱལ་བ་གཉིས་པ་ཙོང་ཁ་པའི། །བསྟན་དང་བསྟན་འཛིན་ཡོན་མཆོག་མ་
ལུས་པ། །བུ་ལྟར་བརྩེ་བས་བསྲུང་ཞིང་སྐྱོང་མཛད་པའི། །བསྟན་སྲོག་དཔའ་བོ་
ཆེན་པོར་མངའ་གསོལ་ལོ། །མདོར་ན་རྣལ་འབྱོར་མི་ནོར་དགོན་གནས་བཅས། །
ལྷ་ཆེན་ཆོས་ཀྱི་རྒྱལ་པོ་འཁོར་བཅས་ལ། །བཅོལ་ལོ་བལྟོས་སོ་རྟག་ཏུ་གཉེར་
མཛོད་ལ། །འགལ་རྐྱེན་ཀུན་སེལ་མཐུན་རྐྱེན་མ་ལུས་སྒྲུབས། །རྗེ་བཙུན་བླ་མའི་
སྐུ་ཚེ་རབ་བརྟན་ཅིང་། །རྣམ་དཀར་འཕྲིན་ལས་ཕྱོགས་བཅུར་རྒྱས་པ་དང་། །བློ་
བཟང་བསྟན་པའི་སྒྲོན་མེ་ས་གསུམ་གྱི། །འགྲོ་བའི་མུན་སེལ་རྟག་ཏུ་གནས་གྱུར་
ཅིག །བེ༔ རིན་ཆེན་མང་སྤྲུལ་རྒྱལ་ཆེན་རྣམ་ཐོས་སྲས། ཁྱོད་སྐུ་ཡིད་ལ་དྲན་པ་
ཙམ་གྱིས་ཀྱང་། །མཆོག་མཐུན་དངོས་གྲུབ་འདོད་རྒུ་སྩོལ་མཛད་ཕྱིར། །ཡི་དམ་
མཆོག་གསུམ་ངོ་བོར་མངའ་གསོལ་ལོ། །འགྲོ་ལ་བརྩེ་བས་ཐུབ་བསྟན་བསྲུང་
པའི་ཕྱིར། །རྒྱལ་ཆེན་འཇིག་རྟེན་སྐྱོང་བའི་སྐུར་བསྟན་ནས། །ལས་བཞིའི་འཕྲིན་
ལས་མ་ལུས་སྒྲུབ་མཛད་པ། །བཀའ་སྡོད་སྲུང་མ་ཆེན་པོར༔ སྔོན་ཚེ་ཤཱཀྱའི་རྒྱལ་
པོའི་སྤྱན་སྔ་རུ། །བསྟན་དང་བསྟན་འཛིན་སྐྱེས་བུ་མ་ལུས་པ། །ཀུན་ནས་བསྲུང་
ཞིང་སྐྱོང་བར་ཞལ་བཞེས་པ། །དམ་ཅན་ཆོས་སྐྱོང་ཆེན་པོར༔ ཁྱད་པར་རྣམ་དག་
ཁྲིམས་ལྡན་མ་ལུས་པ། །བུ་ལྟར་སྐྱོང་ཞིང་དེ་ཡི་འགལ་རྐྱེན་སེལ། །མཐུན་རྐྱེན་
གང་ བསམ་ ཡིད་ བཞིན་ རྩོལ་ མཛད་ པ། །བསྟན་ སྲོག་ ཡིད་ བཞིན་ ནོར་ བུར
5-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
མདོར་ན་ཁྲིམས་ལྡན་འདུས་སྡེ་མ་ལུས་དང་། ཁྱད་པར་བདག་ཅག་དགོན་གནས་
དགེ་འདུན་སྡེ། །ལྷ་ཆེན་ཁྱོད་ལ་བཅོལ་ལོ་གཉེར་གཏད་ཀྱི། །ནམ་ཡང་གཡེལ་
མེད་རྟག་ཏུ་གྲོགས་མཛོད་ཅིག །གནས་མཆོག་འདིར་ནི་དགེ་འདུན་ཐུགས་མཐུན་
ཞིང་། །ཞེས་སོགས། དེ་ནས་འདོད་དོན་ལ་གསོལ་བ་གདབ་ཅིང་སྨོན་ལམ་བྱ།
ཡིག་བརྒྱས་ལྷག་ཆད་ཁ་བསྐང་། བཟོད་གསོལ་བྱ། བླ་མ་མཆོད་པ་དང་འབྲེལ་
ན་ ཚོགས་ ཞིང་ རང་ ལ་ བསྡུ། དེ་ མིན་ འདིར་ ནི་ གཟུགས་ དང༌ སོགས་ བརྟན་
བཞུགས་བྱས་ཏེ་ཤིས་པ་བརྗོད་པ་ནི། ཡོན་ཏན་རབ་རྫོགས་གངས་ཀྱི་རི་བོ་
བཞིན། །བྱིན་རླབས་ཆུ་བོས་སྐལ་ལྡན་ཚིམ་མཛད་ཅིང་། །རང་སེམས་ལྷན་ཅིག་
སྐྱེས་པ་སྟོན་མཛད་པའི། །ཆོས་རྗེ་བླ་མ་རྣམས་ཀྱི་བཀྲ་ཤིས་ཤོག །སྒྲུབ་པ་པོ་ལ་
བུ་ལྟར་གཟིགས་མཛད་ཅིང་། །མི་འབྲལ་ལུས་དང་གྲིབ་མ་ཇི་བཞིན་དུ། །དམ་
ཚིག་ཅན་ལ་དངོས་གྲུབ་མཆོག་སྩོལ་བའི། །ཡི་དམ་ལྷ་ཚོགས་རྣམས་ཀྱི༴ དམ་
ཅན་སྒྲུབ་པ་པོ་ཡི་རྗེས་འབྲང་ཞིང་། །ཞི་དང་རྒྱས་དང་དབང་དང་མངོན་སྤྱོད་
སོགས། །སྣ་ཚོགས་འཕྲིན་ལས་ཚུལ་བཞིན་སྒྲུབ་མཛད་པའི། །ཆོས་སྐྱོང་སྲུང་མ་
རྣམས་ཀྱི༴ སྣང་སྲིད་རང་གྲོལ་སྒྱུ་མ་རྨི་ལམ་བཞིན། །བདེ་བ་ཆེན་པོ་རྒྱུན་ཆད་
མེད་ པའི་ ཉམས། །ཡིད་ལ་བྱར་མེད་སྟོང་གསལ་ནམ་མཁའི་ངང༌། །བདེ་ཆེན་
ཕྱག་རྒྱ་ཆེན་པོའི༔ སྒྲུབ་པ་པོ་ལ་བརྟེན་ཅིང་མཆོད་པ་དང་། །སྐུར་བ་འདེབས་
པའི་སྐྱེ་འགྲོ་གང་ཡིན་པ། །ཐམས་ཅད་བྱང་ཆུབ་ལམ་ལ་འགོད་མཛད་པའི། །
མཉམ་ ཉིད་ བྱང་ ཆུབ་སེམས་ཀྱི་བཀྲ་ཤིས་ཤོག །འཁོར་བ་མྱ་ངན་འདས་པ་
ཐམས་ཅད་ཀྱི། །བཀྲ་ཤིས་སྒོ་མང་ཇི་སྙེད་ཡོད་པ་ཀུན། །ཕུན་སུམ་ཚོགས་པ་ཆུ་
བོའི་རྒྱུན་བཞིན་དུ། །སྐྱེ་འགྲོ་ཡོངས་ལ་རྟག་ཏུ་བཀྲ་ཤིས་ཤོག །བསོད་ནམས་
- 46 -



རྒྱལ་བའི་བསྟན་བསྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་དྲིལ་བ་གསེར་གྱི་ཡང་ཞུན།
དར་རྒྱས་རི་རྒྱལ་ལྷུང་པོ་བཞིན། །སྙན་གྲགས་ཆེན་པོས་ནམ་མཁའ་བཞིན་དུ་
ཁྱབ། །ཚེ་རིང་ནད་མེད་གཞན་དོན་ལྷུན་གྱིས་གྲུབ། །ཡོན་ཏན་རྒྱལ་མཚོ་མཆོག་
གི་བཀྲ་ཤིས་ཤོག །འབད་ དང༌ རྩོལ་བ་མི་དགོས་པའི། །ཡིད་བཞིན་ནོར་བུ་
དཔག་བསམ་ཤིང་། །སེམས་ཅན་རེ་བ་སྐོང་མཛད་པའི། །བསམ་པ་འགྲུབ་པའི་
བཀྲ་ཤིས་ཤོག །གནས་མཆོག་འདིར་ནི་དགེ་འདུན་ཐུགས་མཐུན་ཞིང་། །ཆོས་
མཐུན་འབྱོར་པས་ནམ་ཡང་མི་ཕོངས་པར། །ལུང་རྟོགས་བསྟན་པ་ཡར་ངོའི་ཟླ་བ་
ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག །ཅེས་རོལ་མོའི་སྒྲ་དང་མེ་
ཏོག་གི་ཆར་དབབ་བོ། །
སྨྲས་པ། རབ་འབྱམས་རྒྱུད་སྡེའི་སྐྱེད་ཚལ་ལས། །འོངས་པའི་མཐུ་ལྡན་
སྲུང་མའི་ཚོགས། །བསྟེན་ཅིང་མཆོད་དང་བསྒྲུབ་པའི་ཚུལ། །གསེར་གྱི་ཡང་ཞུན་
ལྟ་བུ་ཡི། །སྙིང་པོ་གཅིག་ཏུ་དྲིལ་བ་འདི། །དཔལ་ལྡན་བླ་མའི་ཕྱག་བཞེས་ལ། །
བསྲེ་ལྷད་དྲི་ཡིས་མ་གོས་པར། །ཚེ་མཆོག་གླིང་དུ་པར་དུ་བསྒྲུབས། །དགེ་དེས་
ཐུབ་བསྟན་སྙིང་པོའི་བཅུད། །ཆ་ཚང་སྐྱེས་བུ་གསུམ་གྱི་ལམ། །འཁོར་ལོ་གསུམ་
གྱི་བཤད་སྒྲུབ་ཀྱིས། །ཕྱོགས་དུས་ཀུན་ཏུ་རྒྱས་གྱུར་ཅིག །འཇམ་དཔལ་ཡེ་ཤེས་
སྙིང་ པོ་ ཡི། །བསྟན་ འཛིན་ སྐྱེས་ བུ་ ཞབས་ བརྟན་ ཅིང་། །མཛད་ འཕྲིན་ དགེ་
ལེགས་ཕུན་ཚོགས་པའི། །བཀྲ་ཤིས་རྒྱལ་མཚན་ཚུགས་གྱུར་ཅིག །བདག་དང་
འགྲོ་བ་མ་ལུས་པའི། །འཕྲིན་ལས་རྣམ་བཞི་ལྷུན་གྲུབ་སྟེ། །ཕྱི་ནང་བདུད་བཞིའི་
དགྲ་བཅོམ་ནས། །ཕྱོགས་ལས་རྣམ་པར་རྒྱལ་གྱུར་ཅིག །
ཆོས་རྒྱལ་གྱི་བསྐང་གི་མཇུག་ཏུ། །ལྷ་ཆེན་ཆོས་ཀྱི་རྒྱལ་པོ་འཁོར་དང་
བཅས། །ཧ་ཅང་སྙིགས་མ་ལྔ་ཡི་དུས་མཐའ་འདིར། །ཨ་ཏི་ཤ་དང་འཇམ་དཔལ་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
སྙིང་ པོ་ ཡི། །བསྟན་ ལ་ གནོད་ པའི་ དགྲ་བགེགས་ ཚར་ཆོད་ ལ། །བསྟན་དང་
བསྟན་འཛིན་བུ་བཞིན་སྐྱོང་བར་མཛོད།། །།



༄༅། །སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་
ཐེམ་སྐས་ཞེས་བྱ་བ་བཞུགས་སོ། །
བླ་མ་དང་ཐུབ་པའི་དབང་པོ་དབྱེར་མ་མཆིས་པའི་ཞབས་ལ་ཕྱག་འཚལ་
ཞིང་སྐྱབས་སུ་མཆིའོ། །དུས་ཐམས་ཅད་དུ་བརྩེ་བ་ཆེན་པོས་རྗེས་སུ་གཟུང་དུ་
གསོལ། །དེ་ལ་འདིར་བཅོམ་ལྡན་འདས་སྨན་བླའི་མདོ་ཆོག་གི་སྙིང་པོ་བསྡུས་པ་ཡིད་བཞིན་གྱི་ནོར་བུ་ལ་ཉམས་ལེན་ཇི་ལྟར་བྱ་
བའི་རིམ་པ་ནི། ཐོག་མར་གནས་གཙང་ཞིང་ཡིད་དུ་འོང་བར་ཆག་ཆག་དང་ཕྱག་བདར་ལེགས་པར་བྱས། ཙན་དན་དང་གུར་ཀུམ་ལ་
སོགས་པའི་དྲི་ཞིམ་པོའི་ཆུས་བྱུགས། མེ་ཏོག་བསིལ་མ་གཅལ་དུ་བཀྲམ། སྨན་བླའི་ཕོ་བྲང་ཚད་ལྡན་ཡོད་ན་རབ་དང་། དེ་མིན་སྟེགས་
བུ་བཟང་པོའི་ཁར་སྨན་བླ་བདེ་གཤེགས་མཆེད་བརྒྱད་ཀྱི་བྲིས་འབུར་གྱི་སྐུ་གང་རིགས་དང༌། སྨན་མདོ་བརྒྱད་བརྒྱ་པའི་གླེགས་བམ་
རྣམས་མཁན་ཆེན་ཞི་བ་འཚོའི་མདོ་ཆོག་དང་། མདོ་ཆོག་ཡིད་བཞིན་དབང་རྒྱལ་ནས་ཇི་ལྟར་གསུངས་པ་ལྟར་ཞུགས་གནས་སོགས་ཕྱག་
ལེན་མ་འཕྱུགས་པར་བྱས་ཏེ་བཞུགས་སུ་གསོལ། མ་མཐའ་མཎྜལ་ཕྱག་ལེན་མཐོང་བ་བརྒྱུད་པ་ལྟར་བཤམས། དེའི་མདུན་དུ་གཟུངས་
བུམ་མགུལ་འཆིང་ཁ་རྒྱན་དང་བཅས་པ་ཆུ་གཙང་དྲི་བཟང་དང་སྦྱར་བས་གང་བ་བཞག །མཆོད་པ་གཙང་ཞིང་བྱ་ནོམ་པ་མདོ་ཆོག་ནས་
འབྱུང་བ་ལྟར་བཀོད་པས་མཛེས་པར་བཤམས། ལུས་ལེགས་པར་བཀྲུས་ཤིང་གོས་གཙང་མ་གྱོན། ཤ་ཆང་སྒོག་བཙོང་སོགས་མ་དག་
པའི་ཟས་སྤངས། དཀར་གསུམ་དངར་གསུམ་སོགས་ཟས་གཙང་མ་ལ་བརྟེན་ཅིང་སེམས་ཉོན་མོངས་པའི་དབང་དུ་མ་སོང་བར་དགེ་
སེམས་ཁྱད་པར་ཅད་དང་ལྡན་པར་བྱ། སྤྱིར་དཀོན་མཆོག་ལ་ཡིད་ཆེས་ཀྱི་དད་པ་ཤུགས་དྲག་དང་། ལྷག་པར་རྒྱལ་བ་ཐམས་ཅད་ལས་
སྙིགས་མའི་འགྲོ་བ་རྣམས་ལ་བཅོམ་ལྡན་འདས་ཐུབ་པའི་དབང་པོ་འདི་ཐུགས་རྗེ་ཆེས་ལྷག་པའི་ཚུལ་དང་། བཅོམ་ལྡན་འདས་སྨན་གྱི་
བླ་བདེ་གཤེགས་མཆེད་བདུན་པོ་འདི་སྙིགས་མ་ལྔ་བདོ་བའི་འགྲོ་བ་ལ་ལྷག་པར་བརྩེ་ཞིང་། བྱིན་རླབས་དང་ནུས་མཐུ་གཞན་ལས་
ཆེས་ལྷག་པ་དང་། དེ་བཞིན་གཤེགས་པ་སྨན་གྱི་བླའི་མཚན་ཐོས་པ་ཙམ་གྱིས་ངན་སོང་ལས་ཐར་པ་སོགས་འདིའི་ཕན་ཡོན་མཐའ་ཡས་
པར་གསུངས་པ་རྣམས་ལ་ངེས་པ་བརྟན་པོ་དང་། དད་གུས་ཤུགས་དྲག་པོ་བསྐྱེད་ནས། ཡར་ཚེས་བརྒྱད་ལྟ་བུ་ལ་སྔ་དྲོ་ནམ་ལངས་ཙམ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལ་རྟེན་གྱི་དྲུང་དུ་འཁོད་ནས་གསོ་སྦྱོང་གི་སྡོམ་པ་ལེན་པའི་ཡུལ་དུ་རྒྱལ་བ་སྲས་བཅས་སྤྱན་འདྲེན་པ་ནི། །
དཀོན་མཆོག་གསུམ་གྱི་བདེན་པ་དང༌། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་བྱིན་རླབས་དང་ཚོགས་གཉིས་ཡོངས་སུ་རྫོགས་པའི་མངའ་
ཐང་ཆེན་པོ་དང༌། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་
སྟོབས་ཀྱིས་བླ་མ་རྒྱལ་བ་སྲས་དང་བཅས་པ་དེང་འདིར་གསོ་སྦྱོང་ལེན་པའི་ཞིང་
དུ་ འབྱོན་ པར་ ཅི་ གནང་། ཞེས་བརྗོད་པས་བདེན་པའི་མཐུས་བྱོན་ཏེ་མདུན་གྱི་ནམ་མཁར་བཞུགས་པར་མོས་ལ་
ལངས་ནས་ཕྱག་འཚལ་ཞིང་།།
བཀའ་ དྲིན་ མཉམ་ མེད་ རྩ་ བའི་ བླ་ མ་ དང༌། །ཤཱཀྱའི་ རྒྱལ་ པོ་ འཇམ་
དབྱངས་ ཞི་ འཚོ་ སོགས། །ཟབ་ མོའི་ མདོ་ འདི་ ཕྱག་ མཚན་ བཞེས་ པ་ ཡིས། །
དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །ཉམ་ཐག་འགྲོ་རྣམས་སྒྲོལ་བའི་
ཐུགས་རྗེ་ཅན། །བདེ་གཤེགས་བདུན་དང་ཐུབ་དབང་དམ་པའི་ཆོས། །འཇམ་
དཔལ་ སྐྱབས་ གྲོལ་ གསང་ བདག་ ཚངས་ དབང་ དང༌། །རྒྱལ་ཆེན་ གནོད་ སྦྱིན་
རྣམས་ལ་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་
གྲངས་ སྙེད་ ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་ པས་ ཕྱག་
འཚལ་ལོ། །ཇི་ སྙེད་ སུ་དག་ ཕྱོགས་བཅུའི་འཇིག་རྟེན་ན། །ཞེས་པ་ནས། ཐམས་ཅད་
བདག་ གིས་ བྱང་ ཆུབ་ ཕྱིར་ བསྔོའོ། །དེ་ནས་མཎྜལ་རྒྱས་པ་ཕུལ། ས་ གཞི་ སྤོས་ ཀྱི་ ནས། སྤྱོད་
པར་ཤོག །བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག །
སྐྱེས་པ་ཉམས་པ་མེད་ པར་ ཡང་། །གོང་ནས་གོང་དུ་འཕེལ་བར་ཤོག །དེ་ནས་པུས་མོ་
གཡས་པའི་ལྷ་ང་ས་ལ་བཙུགས་ཐལ་མོ་སྦྱར་ནས་བླ་མ་ཐུབ་པའི་དབང་པོས་རྗེས་སུ་ཟློས་པར་མོས་ཤིང་དོན་ཡིད་ལ་དྲན་བཞིན་པའི་སྒོ་
ནས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
- 50 -



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ་བྱ་བ་བྱས་ཤིང་བྱེད་པ་བྱས་
པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་
སུ་ཟད་པ། ཡང་དག་པའི་བཀའ་ལེགས་པར་རྣམ་པར་གྲོལ་བའི་ཐུགས། ལེགས་
པར་རྣམ་པར་འགྲོ་བའི་ཤེས་རབ་ཅན་དེ་རྣམས་ཀྱིས་སེམས་ཅན་ཀྱི་དོན་གྱི་ཕྱིར་
དང་། ཕན་པར་བྱ་བའི་ཕྱིར་དང་། གྲོལ་བྱ་བའི་ཕྱིར་དང་། ནད་མེད་པར་བྱ་བའི་
ཕྱིར་དང༌། མུ་གེ་མེད་པར་བྱ་བའི་ཕྱིར་དང༌། བྱང་ཆུབ་ཀྱི་ཕྱོགས་ཀྱི་ཆོས་རྣམས་
ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་སངས་རྒྱ་བར་བྱ་བའི་ཕྱིར་གསོ་སྦྱོང་ངེས་པར་
མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་
སྟེ་ཇི་སྲིད་སང་ཉི་མ་མ་ཤར་གྱི་བར་དུ་སེམས་ཅན་ཐམས་ཅད་ཀྱི་དོན་གྱི་ཕྱིར་
དང༌། ཞེས་པ་ནས། སངས་རྒྱ་བར་ བྱ་བའི་ ཕྱིར་དུ་གསོ་སྦྱོང་ངེས་པར་ཡང་དག་པར་
བླང་ བར་ བགྱིའོ། །ཞེས་ལན་གསུམ་གྱིས་སྡོམ་པ་བླངས། དེང༌ ནས་ སྲོག་ གཅོད་ མི་ བྱ་ ཞིང་། །
བརྫུན་གྱི་ཚིག་ཀྱང་མི་སྨྲའོ། །འཁྲིག་པའི་ཆོས་ཀྱང་མི་སྤྱོད་ཅིང་། །གཞན་གྱི་ནོར་
ཡང་མི་བླང་ངོ༌། །སྐྱོན་ནི་མང་པོ་ཉེར་བསྟེན་པའི། །ཆང་ནི་ཡོངས་སུ་སྤང་བར་བྱ།
ཁྲི་སྟན་ཆེན་པོ་མི་བྱ་ཞིང་། །དེ་བཞིན་དུས་མ་ཡིན་པའི་ཟས། །དྲི་དང་ཕྲེང་བ་དང་
ནི་རྒྱན། །གར་དང་གླུ་སོགས་སྤང་བར་བྱ། །དེ་ལྟར་དགྲ་བཅོམ་རྟག་ཏུ་ནི། །སྲོག་
གཅོད་ལ་སོགས་མི་བྱེད་ལྟར། །དེ་བཞིན་སྲོག་གཅོད་ལ་སོགས་སྤང་། །བླ་མེད་
བྱང་ཆུབ་མྱུར་ཐོབ་ཤོག །སྡུག་བསྔལ་མང་འཁྲུགས་འཇིག་རྟེན་འདི། །སྲིད་པའི་
མཚོ་ལས་སྒྲོལ་བར་ཤོག །འདི་ལན་གཅིག་བརྗོད། ཨོཾ་ཨ་མོ་གྷ་ཤཱི་ལ། སཾ་བྷ་ར་སཾ་བྷ་ར། །
བྷ་ར་བྷ་ར། མཧཱ་ཤུདྡྷ་སཏྭ་པདྨ་བི་བྷུཊི་ཊ་བྷུ་ཛ། དྷ་ར་དྷ་ར། ས་མན་ཨ་ཝ་ལོ་ཀི་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཏེ་ ཧཱུཾ་ ཕཊ་ སྭཱཧཱ། ཞེས་ཚུལ་ཁྲིམས་རྣམ་དག་གི་གཟུངས་ཉེར་གཅིག་བཟླ། ཁྲིམས་ ཀྱི་ ཚུལ་ ཁྲིམས་ སྐྱོན་
མེད་ཅིང་། །ཚུལ་ཁྲིམས་རྣམ་པར་དག་དང་ལྡན། །རློམ་སེམས་མེད་པའི་ཚུལ་
ཁྲིམས་ ཀྱིས། །ཚུལ་ ཁྲིམས་ ཕ་ རོལ་ ཕྱིན་ རྫོགས་ཤོག །ཅེས་སྨོན་ལམ་གདབ། དེ་ནས་སྐྱབས་སུ་
འགྲོ་བ་ནི། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་
ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་
མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་
རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་
ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་
དགེ་འདུན་རྣམས་ལ་སྐྱབས་སུ་མཆིའོ། །བཅོམ་ལྡན་འདས་སྨན་གྱི་བླ་བདེ་བར་
གཤེགས་པ་མཆེད་བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་
མཆིའོ། །དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་
རྣམས་ ལ་ སྐྱབས་ སུ་ མཆིའོ། །ལན་གཅིག །དེ་ནས། བླ་མ་ ལ་ སྐྱབས་ སུ་ མཆིའོ། །སངས་
རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་
མཆིའོ། །བཅོམ་ལྡན་འདས་སྨན་གྱི་བླ་བདེ་བར་གཤེགས་པ། ཞེས་པ་ནས། ཡེ་ཤེས་
ཀྱི་ སྤྱན་ དང་ ལྡན་ པ་ རྣམས་ ལ་ སྐྱབས་ མཆིའོ། །ཞེས་པའི་བར་གོང་དང་འདྲ། འདི་ལན་གཉིས་བརྗོད། དེ་
ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །ཞེས་པ་ནས། འགྲོ་ལ་ཕན་ཕྱིར་
སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད་ནས་སེམསབསྐྱེད། དེ་ནས། བདག་དང་སྣང་བ་
ཐམས་ཅད་ཆོས་ཀྱི་དབྱིངས་ཀྱི་རང་བཞིན་ཡིན་པ་ལ། དེ་ལྟར་མ་རྟོགས་པའི་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་
-52 -



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་མི་
འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་བཏང་
སྙོམས་ ལ་ གནས་ པར་ བྱའོ། །ཞེས་ཚད་མེད་བཞི་བསྒོམས། དེ་ནས་ཁྱད་པར། མ་ སེམས་ ཅན་ ཐམས་
ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་
བཅོམ་ལྡན་འདས་བདེ་བར་གཤེགས་པ་བརྒྱད་ཀྱི་ལྷ་ཚོགས་འཁོར་དང་བཅས་པ་
རྣམས་ལ་ཕྱག་མཆོད་ཐུགས་དམ་བསྐུལ་བའི་རིམ་པ་ལ་འཇུག་པ་བགྱིའོ། །འདི་ལན་
གསུམ་ བརྗོད། དེ་ནས། བྱིན་རླབས་ བཞི་སྐོར་དུ་ གྲགས་པ། གནས་བྱིན་རླབས། ཁང་ བཟང་ བྱིན་རླབས། གདན་ཁྲི་ བྱིན་རླབས།
མཆོད་པ་བྱིན་རླབས་རྣམས་བྱ་ཚུལ་ནི། མཆོག་ བདེན་ རྒྱལ་ བ་ སྲས་ བཅས་ བྱིན་ རླབས་ དང༌། །
ཚོགས་གཉིས་མངའ་ཐང་ཆོས་དབྱིངས་དག་པའི་མཐུས། །ཞིང་འདི་བདེ་བ་ཅན་
ལྟར་སྣོད་བཅུད་ཀྱིས། །སྲིད་ཞིའི་ཕུན་ཚོགས་འདོད་དགུས་འབྱོར་གྱུར་ཅིག །
རིན་ཆེན་ས་གཞི་ལྗོན་ཤིང་ཆུ་མཚོས་བརྒྱན། །གསེར་དངུལ་མུ་ཏིག་བྱེ་མ་གྲམ་བུ་
བདལ། །མེ་ཏོག་གཅལ་བཀྲམ་ཙནྡན་དྲི་བསུང་ལྡང་། །ལྷ་མོའི་ལོངས་སྤྱོད་ཀུན་
བཟང་མཆོད་པས་ཁྱབ། །དེར་ནི་ཡིད་འོང་ནོར་བུའི་ཕོ་བྲང་དབུས། །པདྨ་སེང་
ཁྲིར་རྒྱལ་བ་སྲས་བཅས་རྣམས། །བཞུགས་ནས་གཟུངས་རིག་མོས་སྟོབས་ཀྱིས་
བསྐྲུན་པའི། །མཆོད་སྤྲིན་རྒྱ་མཚོས་གང་ཞིང་སྤྱོད་གྱུར་ཅིག །ཅེས་པའི་བར་བརྗོད། དེ་
ནས། ཨོཾ་ན་མོ་བྷ་ག་ཝ་ཏེ། བཛྲ་སཱ་ར་པྲ་མཛྷ་ནེ། ཏ་ཐཱ་ག་ཏཱ་ཡ། ཨདྷ་ཏེ་སམྱཀཾ་
བུདྡྷཱ་ཡ། ཏདྱ་ཐཱ། ཨོཾ་བཛྲ་བཛེ། མཧཱ་བཛེ། མཧཱ་ཏེ་ཛ་བཛེ། མཧཱ་བིདྱ་བཛེ། མཧཱ་
བོ་དྷི་ཙིཏྟ་བཛེ། མཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་
ན་ བཛེ་ སྭཱཧཱ། ཞེས་མཆོད་པའི་སྤྲིན་གྱི་གཟུངས་ལན་གསུམ་བརྗོད། དཀོནམཆོག་ གསུམ་ གྱི་ བདེན་ པ་
དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང༌། ཚོགས་ གཉིས་ ཡོངས་ སུ་ རྫོགས་ པའི་ མངའ་ ཐང་ ཆེན་ པོ་ དང་། ཆོས་ ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་ཉིད་དུ་
གྱུར་ ཅིག །ཅེས་པ་བདེན་སྟོབས་ལན་གསུམ་བརྗོད། མཁན་ཆེན་བོ་དྷི་སཏཱས་མཛད་པའི་མདོ་ཆོག་ལས་འབྱུང་བའི་མཆོད་པ་བྱིན་
རླབས་སོགས་བྱེད་ནའང་ཕུན་སུམ་ཚོགས་པའི་ཡན་ལག་ཡིན་གྱི། མདོ་མཆོག་གི་སྙིང་པོ་འདིར་མཆོད་པ་བྱིན་རླབས་སོགས་ཆད་པར་
མི་སེམས་ཏེ། མཁན་ཆེན་གྱི་མདོ་མཆོག་ལས་ཇི་ལྟར་འབྱུང་བའི་བྱིན་རླབས་བཞི་ཀ་ཚིག་འཕྲེང་བསྡུས་ཏེ་དོན་ཚང་བར་མཛད་པ་ཡིན་
པས་སོ་སོའི་གོ་དོན་ལེགས་པར་ངེས་པ་གལ་ཆེའོ། །དེ་ནས་པུས་མོ་བཙུགས་ལག་པ་མེ་ཏོག་དང་བཅས་པས་ཐལ་མོ་སྦྱར་ཏེ་སྤྱན་འདྲེན་
པ་ནི། སྙིགས་མའི་མགོན་པོ་བརྩེ་ལྡན་བདེ་གཤེགས་བདུན། །ཐུབ་དབང་དམ་ཆོས་
བྱང་སེམས་བཀའ་སྡོད་བཅས། ། བདག་སོགས་སྐྱོབས་ཕྱིར་མགོན་སྐྱབས་དཔུང་
གཉེན་དུ། །སྤྱན་ འདྲེན་ འདིར་ གཤེགས་ གདན་ འཛོམ་ བྱིན་ རླབས་མཛོད། །ཅེས་
དམིགས་པ་གསལ་པོས་སྤྱན་དྲངས། མདོར་བསྡུས་དེ་ཁས་མཐུས་ཤིང་། ཅུང་ཟད་རྒྱས་པར་བྱེད་ན། འདིའི་སྤྱན་འདྲེན་ནི་མ་ག་དྷ་
བཟང་མོའི་གཏམ་རྒྱུད་ལས་འབྱུང་བ་ལྟར་དང་། བྱ་བའི་རྒྱུད་རྣམས་ནས་མཆོད་ཡོན་གྱིས་སྤྱན་འདྲེན་པར་བཤད་པ་ལྟར། མདོ་མཆོག་
ཡིད་བཞིན་དབང་རྒྱལ་ལས། དེ་བཞིན་དུ་གསུངས་པས་གདན་འཛོམ་བྱིན་རླབས་མཛོད་ཅེས་པའི་མཚམས་ནས། བདེ་ བར་
གཤེགས་ སོ་བཅོམ་ ལྡན་ འདས། །བདག་ཅག་བསོད་ནམས་སྐལ་བར་ལྡན། །
བདག་གིས་ཕུལ་བའི་མཆོད་ཡོན་འདི། །ཞེས་ནས་བདག་ལ་དགྱེས་བར་མཛོད།།
ཁྱེད་སྐུར་རང་བཞིན་ཡོངས་དག་པས། །སྲེད་སོགས་འཆིང་བ་མི་མངའ་ཡང་། །
བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་ཀྱིས་སྐུ་ཁྲུས་གསོལ། །དེ་བཞིན་
གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་
འོང་ ལེགས་ པར་ བཀང་ བ་ གླུ་དང་ ནི། །རོལ་མོར་ བཅས་ པ་ དུ་ མས་ སྐུ་ ཁྲུས་
གསོལ། །དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྐུས་པས་
སྐུ་ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་
- 54 -



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
དམ་པ་འབུལ། །སྲབ་འཇམ་ཡང་པ་ལྷ་ཡི་གོས། །མི་ཕྱེད་རྡོ་རྗེའི་སྐུ་བརྙེས་ལ། །
མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག །རིན་ཆེན་
མཛེས་པའི་བཀྲ་ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་
ཡིས། །ལས་དང་ཉོན་མོངས་དྲི་མ་ཀུན་བྱང་ཞིང་། །བྱང་ཆུབ་སེམས་ཀྱི་རླན་གྱིས་
བརླན་པར་ཤོག །བདག་དང་འགྲོ་ལ་ཐུགས་བརྩེའི་ ཕྱིར། །ཉིད་ ཀྱི་ རྫུ་ འཕྲུལ་
མཐུ་ཡིས་ནི། །ཇི་སྲིད་མཆོད་པ་བདག་འབུལ་ན། །དེ་སྲིད་བཅོམ་ལྡན་བཞུགས་
སུ་ གསོལ། །དེ་ནས་སྤྱིར་ཕྱག་མཆོད་བྱ་ཚུལ་ནི། བཀའ་དྲིན་ མཉམ་ མེད་ རྩ་ བའི་ བླ་མ་ དང་། །
ཤཱཀྱའི་རྒྱལ་པོ་འཇམ་དབྱངས་ཞི་འཚོ་སོགས། །ཟབ་མོའི་མདོ་འདི་ཕྱག་མཚན་
བཞེས་ པ་ ཡི། །དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །ཉམ་ཐག་འགྲོ་
རྣམས་སྒྲོལ་བའི་ཐུགས་རྗེ་ཅན། །བདེ་གཤེགས་བདུན་དང་ཐུབ་དབང་དམ་པའི་
ཆོས། །འཇམ་དཔལ་སྐྱབས་གྲོལ་གསང་བདག་ཚངས་དབང་དང། །རྒྱལ་ཆེན་
གནོད་ སྦྱིན་རྣམས་ ལ་ ཕྱག་ འཚལ་ ལོ། །སྐབས་འདིར་མཆོད་འཕྲེང་རྒྱས་པར་བྱ་བར་སྤྲོ་ན། རིན་ ཆེན་
སེམས་དེ་གཟུང་བ་བྱ་བའི་ ཕྱིར། །ཞེས་པ་ནས། ངེས་པར་ཀུན་ཏུ་འབྱུང་གྱུར་ཅིག །ཅེས་པའི་
བར་དང་། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་དང་། །
བདག་གིས་གུས་པས་བཤམས་པ་འདི། །བླ་མ་རྒྱལ་བ་སྲས་དང་བཅས། །ཇི་
སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་
བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཞེས་སོགས་ཆུ་གཉིས་
ཉེར་སྤྱོད་རོལ་མོའི་བར་འབུལ། མདོར་བསྡུས་ནི། དངོས་ བཤམས་ གཟུངས་ རིག་ མོས་ སྟོབས་ ཀྱིས་
སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་ཐམས་ཅད་བཤགས། །དགེ་ལ་
ཡི་རང་བསྐུལ་ཞིང་གསོལ་བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་
-55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བསྔོ། །དེ་ནས་ལག་པ་ཐལ་མོ་སྦྱར་ནས། བཅོམ་ ལྡན་ གདན་ འཛོམ་ཆེན་པོ་དགོངས་སུ་གསོལ། །
བདེ་གཤེགས་བདུན་གྱི་སྔོན་ གྱི་སྨོན་ལམ་དག །ཤཱཀྱའི་བསྟན་པ་ལྔ་བརྒྱའི་ཐ་མ་ལ། །
འགྲུབ་པར་གྱུར་བ་ཞལ་གྱིས་བཞེས་ པ་བཞིན། །བདག་ལ་བདེན་པ་མངོན་སུམ་
བསྟན་ དུ་ གསོལ། །ཞེས་ལན་གསུམ་བརྗོད། དེ་ནས་ སོ་སོའི་ཕྱག་མཆོད་རྒྱས་པ་བྱ་ཚུལ་ནི། བཅོམ་ ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
མཚན་ལེགས་པ་ཡོངས་སྦྲགས་དཔལ་གྱི་རྒྱལ་པོ་ལ་ཕྱག་འཚལ་ལོ། །མཆོད་དོ། །
སྐྱབས་ སུ་མཆིའོ། །ཞེས་སོགས་གཞུང་དུ་གསལ་བ་ལྟར་སོ་སོར་དལ་བུས་འདོན། དེའི་ནང་ནས་ཀྱང་བདེ་གཤེགས་སོ་སོའི་
མཚན་བརྗོད་པ་འདི་གཙོ་བོ་ཡིན་པས་སོ་སོར་བདུན་བདུན་དལ་བུས་བརྗོད། གསེར་ གྱི་ མདོག་ ཅན་ སྐྱབས་ སྦྱིན་
ཕྱག་རྒྱ་ཅན། །སྨོན་ལམ་བརྒྱད་གྲུབ་ཚོགས་གཉིས་དཔལ་གྱིས་བརྗིད། །གཞན་
གྱིས་མི་ཐུབ་ཞིང་གི་དཔལ་གྱུར་པའི། །མཚན་ལེགས་ཡོངས་སྒྲགས་དཔལ་ལ་
ཕྱག་འཚལ་ལོ། །མཚན་གྱི་མེ་ཏོག་རྒྱས་ཤིང་དག་པ་ལ། །དཔེ་བྱད་བཟང་པོའི་
འབྲུ་ཆགས་མཛེས་པའི་སྐུ། །གང་གིས་མཐོང་ཐོས་དྲན་པའི་དཔལ་གྱུར་པ། །
མཚན་ལེགས་ཡོངས་སྒྲགས་དཔལ་ལ་ཕྱག་འཚལ་ལོ། །དངོས་བཤམས་གཟུངས་
རིག་མོས་སྟོབས་ཀྱིས་སྤྲུལ་པའི། །ཞེས་པ་ནས། འདི་མཚོན་དགེ་བ་བྱང་ཆུབ་ཆེན་པོར་
བསྔོ། །ཞེས་པའི་བར་ཤོ་ལོ་ཀ་གཅིག་གི་ཡན་ལག་འདུན་པ་འབུལ་ཞིང་། འདི་འོག་མ་རྣམས་ལ་ཡང་སྦྱར་བར་བྱའོ། །རྒྱལ་
བའི་མཚན་ཐོས་དྲན་བརྗོད་ཕྱག་མཆོས་མཐུས། །བདག་ཅག་ལ་སོགས་སེམས་
ཅན་ གང་ དང་ གང་། །ནད་ རིམས་ གཤེད་ བྱེད་ སྡིག་ཅན་ གདོན་ ལས་ མཐར། །
དབང་པོ་ཀུན་ཚང་སྡུག་བསྔལ་སྡིག་རྒྱུན་ཆད། །ངན་འགྲོར་མི་ལྟུང་ལྷ་མིའི་བདེ་
བ་མྱོང་། །བཀྲེས་སྐོམ་དབུལ་འཕོངས་ཞི་ཞིང་ འབྱོར་ གྱུར་ཅིག །བཅིངས་དང་
བརྡེག་སོགས་ལུས་ཀྱི་གདུང་བ་མེད། །སྟག་སེང་སྦྲུལ་གྱིས་འཚེ་བྲལ་འཐབ་རྩོད་
- 56 -



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
ཞི། །བྱམས་ པའི་ སེམས་ ལྡན་ ཆུ་ ཡིས་ བཀྲག་ རྣམས་ ཀྱང་། །དབུགས་ ཕྱིན་
འཇིགས་མེད་བདེ་བར་བརྒལ་གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་
ཀྱི། །ཞིང་དེར་པདྨོ་ལས་སྐྱེས་ཡོན་ཏན་རྫོགས། །མཚན་ལེགས་ཡོངས་སྒྲིགས་ལ་
སོགས་རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །སོ་སོའི་
སྨོན་ལམ་རྣམས་མདོ་སྡེ་དང་མཁན་ཆེན་གྱི་མདོ་ཆོག་ལས་ཇི་ལྟར་འབྱུང་བ་ལྟར། ད་ལྟའི་གདུལ་བྱ་དག་གིས་གོ་སླ་ཞིང་དོན་གྱི་གནད་
རྣམས་ཚང་བར་ཚིག་ཉུང་ངུར་བསྡུས་ཏེ་མདོ་ཆོག་གི་སྙིང་པོ་འདིར་ཚིགས་བཅད་དུ་བསྒྲིགས་པར་མཛད་པ་ཡིན་པས་འདིར་མཐུས་པ་
མེད་ཀྱང་། སྨོན་ལམ་ནན་ཏན་དུ་བྱ་བའི་ཕྱིར་ཚིགས་བཅད་དམིགས་བསལ་བྱ་བར་སྤྲོ་ན། མདོ་ཆོག་ཡིད་བཞིན་དབང་རྒྱལ་ལས་འབྱུང་
བ་ ལྟར། བདེ་ གཤེགས་ སོ་ སོའི་ སྨོན་ལམ་ གྱི་མཇུག་ཏུ་དེ་ དང་ དེ་ ངེས་ པར་ འགྲུབ་ པར་ གྱུར་ཅིག་སྙམ་དུ་ སྨོན་ ལམ་ བྱ་ བ་ནི།
བཅོམ་ལྡན་མཚན་ལེགས་ཡོངས་ སྒྲགས་རྒྱལ་པོ་ཡིས། །སྔོན་ཚེ་སྨོན་ལམ་རྣམ་
བརྒྱད་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་བྱིན་རླབས་ཀྱིས། །
དེང་འདིར་བདག་སོགས་འགྲོ་བས་ལོངས་སྤྱོད་ཤོག །ཐུབ་པའི་བསྟན་དར་སྐྱེ་དགུ་
བདེ་ཞིང་སྐྱིད། །རྗེ་བཙུན་བླ་མའི་སྐུ་ཚེ་བརྟན་པ་དང་། །འགྲོ་རྣམས་སྒྲིབ་གཉིས་
བྱང་ཞིང་ཚོགས་གཉིས་པོ། །རབ་རྫོགས་བྱང་ཆེན་མྱུར་དུ་ཐོབ་བྱིན་རློབས། །སྒྲ་
དབྱངས་རྒྱལ་པོ་སོགསགཞན་རྣམས་ལ་ཡང་སོ་སོའི་མཚན་དང་། སྨོན་ལམ་གྱི་གྲངས་བསྒྱུར་དགོས་མ་གཏོགས་ཚིག་ལྷག་མ་རྣམས་
རིགས་འགྲེ །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་
པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །སྐུ་མདོག་ སེར་ མོ་ མཆོག་སྦྱིན་ཕྱག་རྒྱ་ཅན། །སྨོན་ལམ་བརྒྱད་གྲུབ་
ཚོགས་ གཉིས་ དཔལ་ གྱིས་བརྗིད། །རིན་ཆེན་ལྡན་པའི་ཞིང་གི་དཔལ་གྱུར་པའི། །
རིན་ཆེན་ཟླ་བའི་ཞབས་ལ་ཕྱག་འཚལ་ལོ། །རིན་ཆེན་ཟླ་དང་པདྨས་རབ་བརྒྱན་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཅིང༌། །ཤེས་བྱ་ཀུན་ལ་མཁས་ཤིང་མཁྱེན་པ་རྒྱས། །རྒྱ་མཚོ་ལྟ་བུར་ཟབ་པའི་
ཐུགས་ མངའ་ བ། །སྒྲ་ དབྱངས་ རྒྱལ་ པོའི་ ཞབས་ ཕྱག་ འཚལ་ ལོ། །དངོས་
བཤམས་ གཟུངས་ རིག་ ཞེས་བསྔོ། རྒྱལ་བའི་མཚན་ཐོས་དྲན་བརྗོད་ ཕྱག་མཆོད་
མཐུས། །བདག་ ཅག་ ལ་ སོགས་ སེམས་ ཅན་ གང༌ དང་ གང་། །གཡེངས་རྣམས་
ཆོས་འཕེལ་ལྷ་ མིའི་ཚོགས་ཆས་འབྱོར། །བཙའ་བའི་གདུང་ བྲལ་རྟག་ཏུ་སྐྱེས་
པར་གྱུར། །བྱང་ཆུབ་སེམས་དང་མི་འབྲལ་དགེ་ཆོས་རྒྱས། །སྒྲིབ་བྱང་ལྷ་མིའི་
བདེ་ བ་ ཐོབ་ གྱུར་ ཅིག །བཤེས་ བྲལ་མུན་ པར་ གདོན་ གཙེས་ འཆི་ དང༌ དགྲ །
དགོན་པའི་གནོད་མེད་མཆོད་དང་རིམ་གྲོར་བརྩོན། །དམན་རྣམས་ཏིང་འཛིན་
དྲན་སྟོབས་གཟུངས་ལྡན་ཅིང་། །ཤེས་རབ་མཆོག་ཐོབ་མེས་ཉེན་བསིལ་གྱུར་ཅིག །
འདི་ནས་ཤི་འཕོས་གྱུར་ཚེ་སངས་རྒྱས་ ཀྱི། །ཞིང་ དེར་ པདྨ་ལས་སྐྱེས་ཡོན་ཏན་
རྫོགས། །སྒྲ་དབྱངས་རྒྱལ་པོ་ལ་སོགས་རྒྱལ་རྣམས་ཀྱི། །བཀའ་ལུང་ནོད་ཅིང་
མཉེས་ པར་ བྱེད་ གྱུར་ ཅིག །ཚིག་དང་པོ་གཉིས་བསྒྱུར་ལུགས་ནི། བཅོམ་ ལྡན་ གཟི་བརྗིད་ སྒྲ་
དབྱངས་རྒྱལ་པོ་ཡིན། །སྔོན་ཚེ་སྨོན་ལམ་རྣམ་བརྒྱད་བཏབ་པའི་འབྲས། །དཔག་
མེད་ མཁྱེན་ བརྩེ= དེང༌ འདིར༴ ཐུབ་ པའི་ བསྟན་ དར༴ ནས། ཐོབ་ བྱིན་ རློབས།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་
སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་ལ་ཕྱག་
འཚལ་ ལོ། །མཆོད་ དོ། །སྐྱབས་ སུ་ མཆིའོ། །འཛམ་བུའི་ གསེར་ འདྲ་ ཆོས་ སྟོན་
ཕྱག་རྒྱ་ཅན། །སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད། །སྤོས་ཀྱིས་
ཡོངས་གང་ཞིང་གི་དཔལ་གྱུར་པའི། །གསེར་བཟང་དྲི་མེད་སྣང་ལ་ཕྱག་འཚལ་
ལོ། །འཛམ་བུ་ཆུ་བོའི་གསེར་ལྟར་ལྷང་ངེ་བ། །ཉི་མ་སྟོང་ལས་ལྷག་པའི་གཟི་
- 58 -



GHLC
སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
བརྗིད་འབར། །དྲི་མེད་གསེར་གྱི་མཆོད་སྡོང་ལྟ་བུའི་སྐུ། །གསེར་བཟང་དྲི་མེད་
སྣང་ལ་ཕྱག་འཚལ་ལོ། །དངོས་བཤམས་ནས། བསྔོ། རྒྱལ་བའི་མཚན་ཐོས་དྲན་
བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་གང་དང་གང་། །
ཚེ་ཐུང་རིང་འཚོ་དབུལ་རྣམས་དབང་ཕྱུག་ཚང་། །འཐབ་རྩོད་འགྱེད་པའང་བྱམས་
པའི་སེམས་ལྡན་ཞིང་། །བསླབ་དྲལ་ངན་སོང་མི་ལྟུང་སྡོམ་པས་བསྡམས། །བྱང་
ཆུབ་སེམས་དང་འབྲལ་བ་མེད་གྱུར་ཅིག །འདི་ནས་ཤི་འཕོས་གྱུར་ཚེ་སངས་
རྒྱས་ཀྱི། །ཞིང་དེར་པདྨོ་ལས་སྐྱེས་ཡོན་ཏན་རྫོགས། །གསེར་བཟང་དྲི་མེད་ལ་
སོགས་རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །བཅོམ་
ལྡན་གསེར་བཟང་དྲི་མེད་སྣང་བ་ཡིས། །སྔོན་ཚེ་སྨོན་ལམ་རྣམ་བཞི་བཏབ་བའི་
འབྲས། །དཔག་ མེད་ནས། ལོངས་ སྤྱོད་ ཤོག །ཐུབ་པའི་ནས། བྱིན་ རློབས། བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་མྱ་ངན་མེད་མཆོག་དཔལ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །
སྐུ་མདོག་དམར་སྐྱ་མཉམ་བཞག་ཕྱག་རྒྱ་ཅན། །སྨོན་ལམ་བཞི་གྲུབ་ཚོགས་གཉིས་
དཔལ་ གྱིས་བརྗིད། །མྱ་ངན་མེད་པའི་ཞིང་གི་དཔལ་གྱུར་པའི། །མྱ་ངན་མེད་
མཆོག་དཔལ་ལ་ཕྱག་འཚལ་ལོ། །མྱ་ངན་འདས་ཞི་བདེ་བའི་མཆོག་བརྙེས་པ། །
འགྲོ་བའི་དུག་གསུམ་སྡུག་བསྔལ་ཞི་མཛད་ཅིང། །འགྲོ་དྲུག་མགོན་དང་དཔལ་
དུ་གྱུར་པ་ཡི། །མྱ་ངན་མི་མཆོག་དཔལ་ལ་ཕྱག་འཚལ་ལོ། །དངོས་བཤམས་ནས།
བསྔོ། རྒྱ ལ་ བའི་མཚན་ཐོས་དྲན་ བརྗོད་ ཕྱག་མཆོད་མཐུས། །བདག་ ཅག་ ལ་
སོགས་སེམས་ཅན་གང་དང་གང་། །མྱ་ངན་སོགས་ཞི་མི་འབྲལ་ཚེ་རིང་བདེ། །
དམྱལ་བར་རྒྱལ་བའི་འོད་ཀྱིས་བདེ་དགའ་རྒྱས། །མདངས་ལྡན་མཛེས་འབྱོར་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འབྱུང་པོས་མི་འཚེ་ཞིང་། །ཕན་ཚུན་བྱམས་ལྡན་ནད་རྣམས་མེད་གྱུར་ཅིག །འདི་
ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་དེར་པདྨོ་ལས་སྐྱེས་ཡོན་ཏན་རྫོགས། །
མྱ་ངན་མེད་མཆོག་ལ་སོགས་རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་
གྱུར་ཅིག །བཅོམ་ལྡན་མྱ་ངན་མེད་མཆོག་རྒྱལ་པོ་ཡི། །སྔོན་ཚེ་སྨོན་ལམ་རྣམ་
བཞི་བཏབ་པའི་འབྲས། །དཔག་མེད་ནས། ལོངས་ སྤྱོད་ཤོག །ཐུབ་པའི་ནས། བྱིན་
རློབས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་ པའི་ སངས་ རྒྱས་ ཆོས་ སྒྲགས་རྒྱ་མཚོའི་ དབྱངས་ ལ་ ཕྱག་ འཚལ་ ལོ། །
མཆོད་དོ། །སྐྱབས་སུ་མཆིའོ། །སྐུ་མདོག་དཀར་དམར་ཆོས་སྟོན་ཕྱག་རྒྱ་ཅན། །
སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད། །ཆོས་ཀྱི་རྒྱལ་མཚན་ཞིང་
གི་དཔལ་གྱུར་པའི། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །ཆོས་
སྒྲ་ཆེན་པོས་ ཕ་རོལ་རྒོལ་བ་འཇོམ། །རྒྱ་མཚོ་ལྟ་བུར་ཟབ་པའི་གསུང་མངའ་
ཞིང་། །འགྲོ་བའི་ སྡུག་བསྔལ་མ་ལུས་ཞི་མཛད་པ། །ཆོས་བསྒྲགས་རྒྱ་མཚོའི་
དབྱངས་ ལ་ ཕྱག་ འཚལ་ ལོ། །དངོས་ བཤམས་ནས། བསྔོ། རྒྱལ་ བའི་ མཚན་ ཐོས་
དྲན་བརྗོད་ ཕྱག་ མཆོད་མཐུས། །བདག་ ཅག་ ལ་ སོགས་ སེམས་ ཅན་ གང་ དང་
གང་། །རྟག་ཏུ་ཡང་དག་ལྟ་དང་དད་ལྡན་ཅིང་། །ཆོས་ཀྱི་སྒྲ་ཐོས་བྱང་ཆུབ་སེམས་
ཀྱིས་ཕྱུག །ལོངས་སྤྱོད་སླད་དུ་སྡིག་སྤངས་འབྱོར་པ་འཕེལ། །བྱམས་གནས་ཚེ་
རིང་ཆོག་ཤེས་ཉིད་གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་
དེར་པདྨོ་ལས་སྐྱེས་ཡོན་ཏན་རྫོགས། །ཆོས་བསྒྲགས་རྒྱ་མཚོ་ལ་སོགས་རྒྱལ་
རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །བཅོམ་ལྡན་ཆོས་
བསྒྲགས་རྒྱ་མཚོའི་དབྱངས་མཆོག་གིས། །སྔོན་ཚེ་སྨོན་ལམ་རྣམ་བཞི་བཏབ་པའི་
- 60 -



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
འབྲས། །དཔག་ མེད་ ནས། སྤྱོད་ཤོག །ཐུབ་ པའི་ནས། བྱིན་ རློབས། བཅོམ་ ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཆོས་རྒྱ་མཚོ་མཆོག་གི་བློས་རྣམ་པར་རོལ་པ་མངོན་པར་མཁྱེན་པའི་རྒྱལ་པོ་ལ་
ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱུ་རུའི་མདོག་ཅན་མཆོག་སྦྱིན་
ཕྱག་རྒྱ་ཅན། །སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད། །རིན་ཆེན་
རྒྱ་མཚོའི་ཞིང་གི་དཔལ་གྱུར་པའི། །མངོན་མཁྱེན་རྒྱལ་པོ་དེ་ལ་འཚལ་ལོ། །ཆོས་
ཀྱི་བློ་གྲོས་གཏིང་དཔག་དཀའ་བའི་ཐུགས། །རྣམ་དག་ཆོས་ཀྱི་དབྱིངས་ལ་རོལ་
མཛད་ཅིང་། །ཤེས་བྱ་མ་ལུས་མངོན་སུམ་གཟིགས་པ་པོ། །མངོན་མཁྱེན་རྒྱལ་པོ་
ཁྱེད་ལ་ཕྱག་འཚལ་ལོ། །དངོས་བཤམས་ནས། བསྔོ། རྒྱལ་བའི་མཚན་ཐོས་དྲན་
བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་གང་དག་གང་། །
གཡེངས་རྣམས་གནོད་སེམས་མེད་ཅིང་འཚོག་ཆས་འབྱོར། །ངན་སོང་ལམ་ངན་
ཞུགས་རྣམས་དགེ་བཅུ་ཐོབ། །གཞན་དབང་གྱུར་རྣམས་རང་དབང་ཕུན་ཚོགས་
ཤིང། །ཀུན་ཀྱང་ཚེ་རིང་མཚན་ཐོས་དགེ་གྱུར་ཅིག །འདི་ནས་ཤི་འཕོས་གྱུར་ཚེ་
སངས་རྒྱས་ཀྱི། །ཞིང་དེར་པདྨོ་ལས་སྐྱེས་ཡོན་ཏན་རྫོགས། །མངོན་མཁྱེན་རྒྱལ་
པོ་ལ་སོགས་རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །
བཅོམ་ལྡན་ཆོས་ཀྱི་རྒྱ་མཚོ་མངོན་མཁྱེན་གྱིས། །སྔོན་ཚེ་སྨོན་ལམ་རྣམ་བཞི་
བཏབ་ པའི་ འབྲས། །དཔག་ མེད་ ནས། ལོངས་ སྤྱོད་ ཤོག །ཐུབ་ པའི་ ནས། བྱིན་
རློབས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །
མཆོད་དོ། །སྐྱབས་ སུ་ མཆིའོ། །སྐུ་མདོག་སྔོན་པོ་ མཆོག་ སྦྱིན་ ཕྱག་རྒྱ་ཅན། །
- 61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བཅུ་གཉིས་སྨོན་གྲུབ་ཚོགས་གཉིས་དཔལ་གྱིས་བརྗིད། །བེ་ཌཱུརྱར་སྣང་ཞིང་གི་
དཔལ་གྱུར་པའི། །སྨན་པའི་རྒྱལ་པོ་དེ་ལ་ཕྱག་འཚལ་ལོ། །ཐུགས་རྗེས་ཀུན་ལ་
སྙོམས་པའི་བཅོམ་ལྡན་འདས། །མཚན་ཙམ་ཐོས་པའི་ངན་འགྲོའི་སྡུག་བསྔལ་
སེལ། །དུག་གསུམ་ནད་སེལ་སངས་ རྒྱས་ སྨན་ གྱི་བླ། །བཻ་ཌཱུརྱའི་འོད་ལ་ཕྱག་
འཚལ་ལོ། །དངོས་བཤམས་ ནས། བསྔོ། རྒྱལ་ བའི་ མཚན་ཐོས་དྲན་བརྗོད་ ཕྱག་
མཆོད་མཐུས། །བདག་ཅག་ལ་སོགས་སེམས་ཅན་གང་དང་གང་། །མཚན་དཔེས་
མཛེས་ཤིང་འགྲོ་ཀུན་བདག་འདྲར་གྱུར། །འོད་ཀྱི་མུན་སེལ་ཤེས་རབ་ཐབས་
མཁས་ཀྱིས། །ལོངས་སྤྱོད་མི་ཟད་ལམ་ལོག་དམན་མོས་རྣམས། །ཐེག་ཆེན་ལམ་
ཞུགས་སྡོམ་པས་མཛེས་གྱུར་ཅིག །ཚུལ་འཆལ་གདུང་བྲལ་དབང་པོ་ཀུན་ཚང་
ཞིང་། །ནད་མེད་ཡོ་བྱད་འཕེལ་ཞིང་བུད་མེད་ཀྱི། །དངོས་པོས་སྐྱོ་རྣམས་རྟག་ཏུ་
སྐྱེས་ དབང་ ལྡན། །བདུན་ ཞགས་ ལྟ་ བ་ ངན་ ལས་ གྲོལ་ གྱུར་ཅིག །རྒྱལ་ པོས་
མནར་རྣམས་བདེ་ཞིང་བཀྲེས་པའི་རྒྱུས། སྡིག་པས་འཚོ་རྣམས་ཆོས་འབྱོར་ཟས་
ཀྱིས་ཚིམ། །ཚ་གྲང་ངལ་ཞི་བསམ་པ་ཡོངས་རྫོགས་ཤིང་། །འཕགས་པ་དགྱེས་
པའི་ཚུལ་ལྡན་གྲོལ་གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་
དེར་པདྨོ་ལས་སྐྱེས་ཡོན་ཏན་རྫོགས། །སྨན་པའི་རྒྱལ་པོ་ལ་སོགས་རྒྱལ་རྣམས་
ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །བཅོམ་ལྡན་སྨན་བླ་བཻཌཱུརྱ་
འོད་ ཀྱི། །སྔོན་ཚེ་ སྨོན་ལམ་བཅུ་ གཉིས་ བཏབ་ པའི་འབྲས། །དཔག་མེད་ ནས།
ལོངས་སྤྱོད་ཤོག །ཐུབ་པའི་ ནས། ཐོབ་བྱིན་རློབས། སྟོན་པ་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་
རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །གསེར་



སྒྲ
སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
གྱི་མདོག་ཅན་ས་གནོན་ཕྱག་རྒྱ་ཅན། །རྨད་བྱུང་ཐུགས་རྗེ་བརྩོན་འགྲུས་ཆེན་པོའི་
འཐུས། །མི་འཇེད་འཇིག་རྟེན་ཁམས་ཀྱི་དཔལ་གྱུར་པའི། །འདྲེན་མཆོག་ཤཱཀྱའི་
ཏོག་ལ་ཕྱག་འཚལ་ལོ། །ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །
གཞན་གྱིས་མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་བརྗིད་
པའི་སྐུ། །ཤཱཀྱའི་ རྒྱལ་པོ་དེ་ལ་ཕྱག་འཚལ་ལོ། །དངོས་ གཤམས་ནས། བསྔོ། སྟོན་
པ་མཆོག་དེས་མདོ་སྡེའི་ཆོ་ག་ལས། །ཇི་ལྟར་གསུངས་པའི་ཕན་ཡོན་མ་ལུས་པ། །
བདག་ཅག་མགོན་མེད་འགྲོ་བ་མཐའ་དག་གིས། །དེང་འདིར་འཕྲལ་དུ་ཐོབ་པར་
བྱིན་གྱིས་རློབས། །བཅོམ་ལྡན་མཉམ་མེད་ཤཱཀྱ་ཐུབ་པ་ཡིས། །བེ་ཌཱུརྱ་གཟུངས་
ཕན་ཡོན་གསུངས་པའི་འབྲས། །དཔག་མེད་ ནས། སྤྱོད་ཤོག །ཐུབ་པའི་ནས། བྱིན་
རློབས། མ་རིག་མུན་སེལ་སྒྲོན་མེ་མཆོག །སྡུག་བསྔལ་ནད་སེལ་སྨན་གྱི་ཕུལ། །
དམ་ཆོས་དཀོན་མཆོག་ཐམས་ཅད་ལ། །ཕྱག་འཚལ་མཆོད་ཅིང་སྐྱབས་སུ་མཆི། །
དངོས་བཤམས་ནས། བསྔོ། དམ་ཆོས་དཀོན་མཆོག་བདེན་པའི་བྱིན་རླབས་ཀྱིས། །
བདག་སོགས་དེང་ནས་ཚེ་རབས་ཐམས་ཅད་དུ། །རྒྱལ་བ་ཀུན་གྱི་དམ་ཆོས་མ་
ལུས་པ། །རྒྱལ་བའི་དགོངས་པ་ཇི་བཞིན་འགྲུབ་གྱུར་ཅིག །ཆོས་དཀོན་མཆོག་གི་སྨོན་ལམ་གྱི་
མཇུག་ཏུ། མཚན་ཐོས་ཙམ་གྱིས་སྐྱོན་སེལ་ཡོན་ཏན་འཕེལ། །ཞེས་སོགས་བདེ་གཤེགས་
བཀའ་ ལུང་ འགྱུར་ མེད་ འབྲས། དཔག་ མེད་ ནས། ལོངས་ སྤྱོད་ ཤོག །ཐུབ་ པའི་
ནས། བྱིན་ རློབས། དེ་ནས་མཁན་ཆེན་ཞི་བ་མཚོའི་མདོ་མཆོག་ལས་འབྱུང་བ་ལྟར། བྱང་སེམས་རྣམས་དང་། ཆོས་སྲུང་རྣམས་
ལ་ཕྱག་མཆོད་ཀྱི་ཚིག་བྱ་བ་སྤྲོ་ན། འདི་ལྟར། འཇམ་ དཔལ་ སྐྱབས་ གྲོལ་ གསང་ བའི་ བདག །སྤྱན་
རས་གཟིགས་དང་བྱམས་མགོན་སོགས། །རྒྱལ་སྲས་སུམ་ཁྲི་དྲུག་སྟོང་ལ། །ཕྱག་
འཚལ་ མཆོད་ ཅིང་ སྐྱབས་ སུ་ མཆི། །ཞེས་པ་ལན་བདུན། དངོས་བཤམས་ ནས། བསྔོའི་ བར་
-63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བརྗོད། འཇམ་ དཔལ་ སྐྱབས་ གྲོལ་ ཕྱག་ན་རྡོ་ རྗེ་ སོགས། །བདེ་ གཤེགས་ སྲས་ པོ་
སུམ་ཁྲི་དྲུག་སྟོང་གིས། །རྒྱལ་བའི་ཐུགས་དམ་བསྐུལ་ཞིང་གླེང་བསླངས་ནས། །
མདོ་སྡེའི་ཕན་ཡོན་ཇི་སྐད་གསུངས་པ་རྣམས། །དེང་འདིར་བདག་ལ་མངོན་དུ་
འགྱུར་བར་མཛོད། །ཚངས་དབང་འཇིག་རྟེན་སྐྱོང་བ་བཞི། །སྡེ་དཔོན་ཆེན་པོ་
བཅུ་ གཉིས་ སོགས། །འཕགས་ པ་ ཆོས་ སྲུང་ ཚོགས་ རྣམས་ ལ། །ཕྱག་ འཚལ་
མཆོད་ ཅིང་ སྐྱབས་ སུ་ མཆི། །འདི་ལན་གསུམ། དངོས་ བཤམས་ ནས། བསྔོ། འཇིག་ རྟེན་
སྐྱོང་བ་ སྡེ་དཔོན་བཅས་པས་ཀྱང་། །སྔོན་ཚེ་སྟོན་པའི་ སྤྱན་ སྔར་ཞལ་བཞེས་
བཞིན། །དགྲ་དང་ གནོད་ པ་ནད་ རིམས་ བཟློག་ པ་ དང༌། །འཐབ་རྩོད་ཀུན་ཞི་
ལུས་སེམས་བདེ་བ་རྒྱས། །ལོངས་སྤྱོད་དབང་ཕྱུག་ནོར་འབྲུ་ཚེ་འཕེལ་ཞིང་། །
བསམ་པའི་དོན་རྣམས་ཡིད་བཞིན་འགྲུབ་པ་དང༌། །རྟག་ཏུ་བསྲུང་སྐྱོབ་གཡེལ་
བ་མེད་པ་མཛོད། །དེ་ནས། ཨོཾ་ན་མོ་བྷ་ག་ཝ་ཏེ། བྷི་ཥ་ཚེ་གུ་རུ་བེ་ཌཱུརྱ་པྲ་བྷ་རཱ་ཛཱ་
ཡ། ཏ་ཐཱ་ག་ཏཱ་ཡ། ཨརྡ་ཏེ་སཾ་མྱཀ་སཾ་བུདྡྷ་དྷ་ཡ། ཏཏྱ་ཐཱ། ཨོཾ་བྷེ་ཥ་ཛེ་གྷོ་ཥ་ཕྱེ།
མ་ཧཱ་ བྷེ་ཥ་ཚེ་ བྷེ་ཥ་ཕྱེ། རཱ་ཛཱ་ས་མུངྒ་ཏེ་སྭཱཧཱ། ཞེས་གཟུངས་རིང་ངམ། ཡང་ན། ཏདྱ་ཐཱ། ཨོཾ་བྷེ་
ཥ་ཛེ་ བྷེ་ཥ་ཛེ། མཧཱ་བྷེ་ཥ་ཚེ་ བྷེ་ཥ་ཛེ། རཱ་ཛཱ་ས་མུངྒ་ཏེ་སྭཱཧཱ། ཞེས་གཟུངས་སྔགས་བཟླ། བཟླས་
པའི་མཇུག་ཏུ། སྔགས་བཟླས་པའི་རྐྱེན་གྱིས་བདེ་བར་གཤེགས་པ་བརྒྱད་འཁོར་དང་
བཅས་པའི་ཐུགས་དམ་གྱི་རྒྱུད་བསྐུལ་ཏེ་སྐུའི་ཆ་ཐམས་ཅད་ནས་འོད་ཟེར་དཔག་
ཏུ་མེད་པ་བྱུང་སྟེ་བུམ་པའི་ཆུ་ལ་ཐིམ་པས་བྱིན་གྱིས་བརླབས་པར་གྱུར། དེ་ནས། སྐུ་
ཁྲུས་གསོལ་བར་ཞུ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་ པར་ རྫོགས་ པའི་ སངས་རྒྱས་རིག་པ་དང་། ཞབས་སུ་ལྡན་པ། བདེ་བར་
གཤེགས་པར། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
མེད་པ། ལྷ་དང་མི་རྣམས་ཀྱི་སྟོན་པ་ སངས་རྒྱས་བཅོམ་ ལྡན་འདས་དེ་དག་
ཐམས་ཅད་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ། །
ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཞེས་པ་ནས། མུ་ཏིག་འོད་ཆགས་བླ་རེ་བྲེས་པ་
དེར། །ཞེས་ཁྲུས་ཁང་བསྐྱེད། ཇི་ ལྟར་ བལྟམས་ པ་ ཙམ་ གྱིས་ ནི། །ཞེས་སོགས། བཀའ་ དྲིན་
མཉམ་མེད་རྩ་བའི་བླ་མ་དང་། །ཞེས་སོགས། ཉམ་ཐག་འགྲོ་རྣམས་སྒྲོལ་བའི་ཐུགས་
རྗེ་ ཅན། །ཞེས་སོགས། དེ་ བཞིན་ གཤེགས་ དང་ དེ་ ཡི་ སྲས་ རྣམས་ ལ། །ཞེས་སོགས། འགྲོ་
བའི་སྒྲོན་མེ་རྒྱལ་བ་སྲས་བཅས་ལ། །ཞེས་སོགས། དེ་དག་སྐུ་ལ་མཚུངས་པ་མེད་པའི་
གོས། །ཞེས་སོགས། གོས་ བཟང་ སྲབ་ ལ་ འཇམ་ པ་ སྣ་ ཚོགས་ དང༌། །ཞེས་སོགས། བརྩེ་
བའི་འཁོར་ཡུག་སྙན་པའི་བ་དན་དང༌། །ཞེས་སོགས། རིན་ཆེན་མཛེས་པའི་བཀྲ་ཤིས་
བུམ་པ་འདི། །ཞེས་སོགས། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །ཞེས་སོགས། དེ་
ནས་བཏང་རག་གི་ཕྱག་མཆོད་བྱ་བ་ནི། བཀའ་ དྲིན་ མཉམ་ མེད་ རྩ་ བའི་ བླ་ མ་ དང་། །ཞེས་པ་ནས།
རྒྱལ་ཆེན་གནོད་སྦྱིན་རྣམས་ལ་ཕྱག་འཚལ་ལོ། །དངོས་བཤམས་ ནས། བསྔོ། ཞེས་
པའི་བར་བརྗོད། དེ་ནས། ཕན་བདེ་འབྱུང་ བའི་ གནས་ གཅིག་པུ། །ཞེས་སོགས། ཆོས་ ཀྱི་ རྒྱལ་པོ་
ཙོང་ཁ་པའི། །ཞེས་སོགས། རྗེ་བཙུན་བླ་མའི་སྐུ་ཚེ་རབ་བརྟན་ཅིང་། །ཞེས་སོགས། དེ་ལྟར་
ལམ་ བཟང་ སྟོན་ པའི་ བཤེས་ གཉེན་ དང༌། །ཞེས་སོགས། འདོད་གསོལ་སྨོན་ལམ་གང་འོས་བྱ། དེ་ནས་
བཟོད་གསོལ་ནི། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །
བགྱིས་ པ་ དང་ ནི་ བགྱིད་སྩལ་ གང་། །དེ་ ཡང་ བཟོད་ པར་མཛད་དུ་གསོལ། །
དུས་ངན་སེམས་ཅན་བསོད་ནམས་དམན། །མ་རིག་ཉོན་མོངས་དང་འདྲེས་པས། །
འཕགས་པའི་ཐུགས་དགོངས་མ་རྫོགས་པ། །དེ་ཡང་བཟོད་པར་མཛད་དུ་གསོལ། །
སེར་སྣའི་དབང་གྱུར་མི་མཁས་པས། །མཆོད་པ་ངན་ཞིང་བཤམས་ཉེས་པས། །



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
མགོན་པོ་ཐུགས་རྗེ་ཆེ་ལྡན་པས། །དེ་ཡང་བཟོད་པར་མཛད་དུ་གསོལ། །བག་
མེད་སྤྱོད་པ་མ་དག་པས། །མདོ་ལས་བྱུང་བའི་ཆོ་ག་བཞིན། །མ་ལྕོགས་འཁྲུལ་
པ་ཅི་མཆིས་པ། །དེ་ཡང་བཟོད་པར་མཛད་དུ་གསོལ། །ལྷག་པ་དང་ནི་ཆད་པ་
དང༌། །ཆོ་གའི་ཡན་ལག་ཉམས་པ་དང༌། །བདག་གི་བརྗེད་ངས་ཅི་མཆིས་པ། །
དེ་ ཡང་ བཟོད་ པར་ མཛད་ དུ་ གསོལ། །དེ་ནས་མདོ་ཆོག་གི་སྙིང་པོ་འདི་ཉིད་ལས་རྟེན་ཡོད་ན་བརྟན་བཞུགས་
དང༌། རྟེན་མེད་ན་གཤེགས་གསོལ་བྱ་ཞེས་གསུངས་པས་རྟེན་ཡོད་ན། འདིར་ ནི་ རྟེན་ དང༌ ལྷན་ ཅིག་ ཏུ། །འགྲོ་
བའི་དོན་དུ་བཞུགས་ནས་ཀྱང་། །ནད་མེད་ཚེ་ དང་ དབང་ ཕྱུག་ དང་། །མཆོག་
རྣམས་ ལེགས་ པར་ རྩལ་ དུ་ གསོལ། །ཞེས་བརྟན་བཞུགས་བྱ། རྟེན་མེད་ན་གཤེགས་གསོལ་བྱ་
ཚུལ་ནི། ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་
སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་ཐུགས་རྗེས་འབྱོན་
པར་མཛོད། །མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་དང་
སེམས་ཅན་ཐམས་ཅད་ཀྱི་དོན་མཛད་པ་ལེགས་ཀྱིས་སོ་སོའི་ཞིང་ཁམས་སུ་རྫུ་
འཕྲུལ་ གྱིས་ འཁོར་ དང་ བཅས་ པ་ གཤེགས་ སུ་ གསོལ། དེ་ནས་བཟང་པོ་སྤྱོད་པ་སོགས་སྨོན་ལམ་
རྒྱས་བསྡུས་སྐབས་དང་བསྟུན་ནས་བྱེད། བཀྲ་ཤིས་ནི། ཕུན་ ཚོགས་ ཕྱོགས་ ཀྱི་ འཁོར་ ལོ་ འཆི་ མེད་
ལམ། །ལེགས་པར་གང་བའི་སྨན་བླའི་ ལྷ་ཡི་ཚོགས། །འགའ་ཞིག་ཆུ་སྐྱེས་སྣ་
ཚོགས་ཆར་འབེབས་ཤིང་། །ལ་ལ་དགེ་ལེགས་སྩོལ་བའི་གླུ་དབྱངས་ལེན། །
གཞན་དག་བདུད་བགེགས་འཇོམས་པའི་འཕྲིན་ལས་མཛད། །ཀུན་ཀྱང་ཁྱེད་ལ་
སྐལ་བཟང་མཆོག་སྟེར་བར། །ཡོངས་ཤེས་གྱིས་ལ་རབ་དགའ་སྐྱེད་ཅིག་དང་། །
ཤིས་བརྗོད་གདངས་སྙན་བདག་གིས་བསྒྲག་པར་བྱ། །གང་གི་ཞབས་སེན་ནོར་
བུའི་འོད་དཀར་ཅན། །སྤྱི་བོར་ རེག་ པའི་ སྐལ་བཟང་ ཀུ་ མུ་དེ། ། བཞད་ པའི་
66



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
དཔལ་སྟེར་ལྷ་མོའི་སྟོན་པ་མཆོག །ཐུབ་དབང་སྨྲ་བའི་ཟླ་བ་ལ་ཕྱག་འཚལ། །
འཇམ་དཔལ་དབྱངས་དང་མཁན་ཆེན་ཞི་བ་མཚོ། ཁྲི་སྲུང་ལྡེའུ་བཙན་ཇོ་བོ་ཡབ་
སྲས་དང་། །རྒྱལ་བ་གཉིས་པ་བློ་བཟང་གྲགས་པ་སོགས། །རྩ་བ་བརྒྱུད་པའི་བླ་
མ་མཆོག་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། ཁྱེད་ཀྱི་
མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །
ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག །རྒྱལ་བའི་ཉི་མ་གཞན་གྱིས་མ་
ཐུལ་བ། །མགོན་མེད་ལྔ་བརྒྱ་ཐ་མའི་འགྲོ་བ་ལ། །བདེན་ཚིག་སྨོན་ལམ་རྒྱ་
མཚོས་མཆོག་བསྒྲུབ་པ། །སྙིགས་མའི་མགོན་པོ་བདེ་གཤེགས་བདུན་རྣམས་ལ། །
ལེགས་ཚོགས ཁྱེད་ཀྱི༴ བདེ་ལེགས ཕུན་ཚོགས༴ ཐུབ་པའི་དབང་པོའི་ལྗགས་
ཡངས་ པདྨ་ལས། །ལེགས་ འོངས་ ཤཱཀྱའི་ བསྟན་ པའི་ ཐ་ མར་ ཡང་། །རྨད་བྱུང་
བསྒྲུབས་ན་འགྲུབ་པའི་བདུད་རྩིའི་བཅུད། །ཟབ་དང་རྒྱ་ཆེ་མདོ་སྡེའི་རྒྱལ་པོ་ལ། །
ལེགས་ཚོགས༴ ཁྱེད་ ཀྱི༴ བདེ་ ལེགས ཕུན་ཚོགས༴ ཕྱོགས་ བཅུའི་ ཞིང་ན་སྨན་
པའི་རྒྱལ་པོ་ཡི། །མཚན་ཙམ་འཛིན་དང་སྟོན་པ་བདེ་གཤེགས་ཀྱི། །སྨོན་ལམ་
ཁྱད་པར་རྒྱས་པའི་མདོ་ཆོག་ལ། །ཐུགས་དམ་མཛད་དེ་རིགས་ཀྱི་བུ་རྣམས་ལ། །
ལེགས༔ ཁྱེད་ཀྱི= བདེ་ལེགས ཕུན་ཚོགས༴ བདེ་གཤེགས་ཐུགས་ རྗེ་གཟུངས་
མོས་ཏིང་འཛིན་དང་། །བདེན་ཚིག་གིས་བསྒྲུབས་རིན་ཆེན་ལས་གྲུབ་པ། ཁམས་
གསུམ་ལས་འདས་དཀོན་མཆོག་གསུམ་གྱི་གནས། །བདེ་བ་ཅན་དང་མཚུངས་
པའི་ཞིང་མཆོག་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། ཁྱེད་ཀྱི་
མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །
ཕུན་ཚོགས་དཔལ་ ལ་ རོལ་ པའི་ བཀྲ་ཤིས་ཤོག །ཅེས་པའི་བར་བརྗོད་ཅིང་མེ་ཏོག་གི་ཆར་ཕབ་བོ། །ཡང་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གསོ་སྦྱོང་མ་བླངས་པར་ཆོ་ག་བྱེད་ན་སྐྱབས་འགྲོ་ནས་བཟུང་ཆོ་ག་བྱེད་ཚུལ་གོང་ལྟར་རོ། །མཆོད་པ་བྱིན་གྱིས་བརླབས་པའི་ཚུལ་
མཁན་ཆེན་ཞི་བ་མཚོའི་མདོ་ཆོག་དང་། མདོ་ཆོག་ཡིད་བཞིན་དབང་རྒྱལ་ལས་འབྱུང་བ་ལྟར་བྱ་བར་འདོད་ན། དཀོན་ མཆོག་
གསུམ་གྱི་བདེན་པ་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་
བྱིན་གྱིས་བརླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་
དང༌། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས།
ཕྱི་ནང་ཀུན་ཏུ་ཡང་ཆ་རིགས་དང་འཆམ་པར་ཡང་ལྷ་དང་མིའི་ཡོ་བྱད་དམ་པ་
ཞལ་ཟས་དང་ན་བཟའ་དང་། རྒྱན་དང་རོལ་མོ་ལ་སོགས་པ་ཕུལ་དུ་ཕྱིན་པ་སྣ་
ཚོགས་ཕུང་པོ་གསུམ་པའི་མདོ་དང་། བཟང་པོ་སྤྱོད་པའི་སྨོན་ལམ་ལས་བྱུང་བའི་
མཆོད་པའི་སྤྲིན་རྒྱ་མཚོ་ཐམས་ཅད་ཀྱིས་རྒྱས་པར་གང་ཞིང་རྒྱན་ཀླུབས་པ་དང་
ལྡན་པར་གྱུར་ཅིག །འཕགས་པ་ཐམས་ཅད་ཀྱང་གདན་འཛོམ་ནས་དེ་བཞིན་དུ་
བྱིན་གྱིས་བརླབས་ཤིང་བཞེས་ཏེ་ལོངས་ སྤྱོད་པ་ གྱུར་ཅིག །ཅེས་པ་ལན་གསུམ་དང་། མཆོད་
པའི་སྤྲིན་གྱི་གཟུངས་ལན་གསུམ་བརྗོད། དཀོན་ མཆོག་ གསུམ་ གྱི་ བདེན་ པ་ དང༌། སངས་ རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་ཚོགས་གཉིས་
ཡོངས་སུ་རྫོགས་པའི་མངའ་ཐང་ཆེན་པོ་དང༌། ཆོས་ཀྱི་དབྱིངས་རྣམ་པར་དག་
ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་ཉིད་དུ་གྱུར་ཅིག །ཅེས་བདེན་སྟོབས་
ལན་གསུམ་བརྗོད་པར་གསུངས་སོ། །སྨན་མདོ་ཆེ་ཆུང་གཉིས་ཀ་ནས་གསུངས་པའི་བཻ་ཌཱུརྱའི་གཟུངས་ནི། ཏདྱ་ ཐཱ། གྷ་ མེ་
གླུ་མེ། ཨི་མེ་ནི། མི་ཧི་མ་ཏི་མ་ཏི་སཔྟ་ཏ་ཐཱ་ག་ཏཱ་ས་མཱ་བྷ་དྷིཥྛ་ཏེ། ཨ་ཏེ་མ་ཏེ།
པཱ་ལེ་བཱ་པ་ཤོ་དྷ་ནི་སརྦ་པཱ་པཾ་ན་ཤ་ཡ་མ་མ་བུདྡྷ་བུདྡྷོཏྟ་མེ། ཨུ་མེ་ཀུ་མ། བུདྡྷ་ཀྵེ་
ཏྲ་པ་རི་ཤོ་དྷ་ནི། དྷ་མེ་ནི་དྷ་མེ། མ་རུ་མེ་རུ། མེ་རུ་ཤི་ཁ་རེ། སརྦ་ཨ་ཀཱ་ལ་མི་ཏུ།
ནི་ཝ་ར་ནི། བུདྡྷེ་སུ་བུདྡྷེ་བུདྡྷ་ཨ་དྷིཥྛ་ན། རཀྵནྟུ་མི་སརྦ་དེ་བ་ས་མེ་ཨ་ས་མེ་ས་མ་
- 68 -



སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས།
ནཱ་ཧ་རནྟ་སརྦ་བུདྡྷ་བོ་དྷི་སཏྭ། ཤ་མེ་ཤ་མེ་པྲ་ཤ་མ་མེ། སརྦ་ཨིཏུ་པ་དྲ་བ་བྱ་ཏེ་
པཱུ་ར་ཎེ་པཱུ་ར་ཡ་མེ། སརྦ་ཨཱ་ཤཱ་ཡ། བཻཌཱུརྱ་པྲ་ཏི་བྷ་སེ་སརྦ་པཱ་པཾ་ཀ་ཡ་རི་
སྭཱཧཱ། ཞེས་པའོ། །གཟུངས་འདི་ནི་ཕན་ཡོན་བསམ་གྱིས་མི་ཁྱབ་པ་ཞིག་སྟེ། བདེ་བར་གཤེགས་པ་བརྒྱད་གདན་འཛོམ་པའི་སྤྱན་
སྔར་རྗེ་བཙུན་འཇམ་པའི་དབྱངས་ཀྱིས་སྙིགས་མ་ལྔ་བདོའི་སེམས་ཅན་བསོད་ནམས་ཆུང་བ་ནད་དང་གདོན་སྣ་ཚོགས་ཀྱིས་གཟིར་བ་
རྣམས་ལ་བདེ་བར་གཤེགས་པ་བརྒྱད་ཀྱིས་ཐུགས་དམ་ཇི་ལྟར་བཅས་པ་རྣམས་མྱུར་དུ་འགྲུབ་པ་དང་། དེ་བཞིན་གཤེགས་པ་དེ་དག་གི་
ཞལ་མཐོང་བ་དང་། བསམ་པ་ཐམས་ཅད་ཡོངས་སུ་རྫོགས་པར་འགྱུར་བའི་གཟུངས་ཁྱད་པར་ཅན་དེ་གསུང་དུ་གསོལ་ཞེས་གསོལ་བ་
བཏབ་པའི་ཚེ། བདེ་བར་གཤེགས་པ་མཆེད་བརྒྱད་ཀྱི་གསུང་དབྱངས་གཅིག་གིས་གཟུངས་འདི་བཀའ་སྩལ་ཅིང་། གཟུངས་འདི་ཁ་ཏོན་
དུ་བྱས་ན་རྒྱལ་བ་སྲས་བཅས་ཐམས་ཅད་ཀྱིས་དགོངས་ཤིང་རྗེས་སུ་འཛིན་པ་དང༌། གསང་བའི་བདག་པོ་ཕྱག་ན་རྡོ་རྗེ་དང་། རྒྱལ་པོ་
ཆེན་པོ་བཞི་ལ་སོགས་པས་དུས་རྟག་ཏུ་སྲུང་བ་དང་སྐྱབ་པ་དང་། ལས་ཀྱི་སྒྲིབ་པ་ཐམས་ཅད་བྱང་བ་དང་། ནད་གདོན་གྱི་འཚེ་བ་
ཐམས་ཅད་མྱུར་དུ་ཞི་བ་དང་། བསམ་པ་ཐམས་ཅད་ཡོངས་སུ་རྫོགས་པ་ལ་སོགས་ཏེ་ཕན་ཡོན་མཐའ་ཡས་པར་གསུངས་སོ། །ཐུན་གྱི་
མཇུག་གམ་ཐུན་མཚམས་རྣམས་སུ་སྨན་མདོ་བརྒྱད་བརྒྱ་པ་དང་། སྨན་མདོ་ཆུང་བ་གང་རིགས་དང་། ཤེར་ཕྱིན་ཀྱི་མདོ་ཀློག་ཅིང་ཁ་
ཏོན་དུ་བྱ་བར་གསུངས་པས་ཅི་འགྲུབ་བྱ་ཞིང་། དེ་ལྟར་བྱས་ན་ཕན་ཡོན་མཐའ་ཡས་པར་མདོ་སྡེ་ཉིད་ལས་གསུངས་སོ། །ཞེས་བཅོམ་
ལྡན་འདས་སྨན་བླའི་མདོ་ཆོག་གི་སྙིང་པོ་བསྡུས་པ་ཡིད་བཞིན་གྱི་ནོར་བུ་ལ་ཉམས་ལེན་བྱ་བ་ལ་སྦྱོར་དངོས་རྗེས་གསུམ་དུ་ཇི་ལྟར་བྱ་
བའི་ཚུལ་མཁན་ཆེན་ཞི་བ་མཚོའི་མདོ་ཆོག་དང་བསྟུན་ནས་གསལ་བར་བཀོད་པ་འདི་ནི། རྗེ་བཙུན་བློ་བཟང་ཆོས་ཀྱི་རྒྱལ་མཚན་
དཔལ་བཟང་པོའི་ཐུགས་བསྐྱེད་སྨོན་ལམ་གྱི་མཐུས་མདོ་ཆོག་གི་སྙིང་པོ་འདི་ལ་ཐུགས་དམ་བྱེད་པ་མཐའ་དབུས་ཐམས་ཅད་དུ་ཁྱབ་
ཅིང་དར་ཆ་ཆེ་ཡང་སྦྱོར་བའི་སྐོར་རྣམས་མདོ་ཆོག་ལ་ཞལ་འཕངས་མཛད་ནས་གསལ་བར་མ་མཛད་པས། བློ་གྲོས་དམན་པ་དག་གིས་
ཇི་ལྟར་བྱ་བའི་ཚུལ་མ་ཤེས་པ་མང་དུ་སྣང་བས་དེ་དག་ལ་ཕན་དུ་རེ་བ་དང་། ལྷག་པར་བཀྲ་ཤིས་བསམ་གཏན་གླིང་དུ་ཆུ་ལུག་
དབོ་ཟླ་བའི་ཚེས་བརྒྱད་ཀྱི་ཉིན་ཐེག་པ་ཆེན་པོའི་གསོ་སྦྱོང་གི་སྡོམ་པ་དང་བཅས་སྨན་བླའི་མདོ་ཆོག་གི་སྙིང་པོ་འདི་གསར་དུ་བཙུགས་
པའི་ཚེ། ཆོག་བསྒྲིགས་ཁུང་བཙུན་འདི་ལྟ་བུ་ཞིག་དགོས་ཞེས་རང་གི་སློབ་མ་རྣམས་ཀྱིས་བསྐུལ་བ་ལ་བརྟེན་ནས། སྨན་མདོ་བརྒྱད་
བརྒྱ་པ་དང་། མཁན་ཆེན་ཞི་བ་མཚོའི་མདོ་ཆོག་དང༌། མདོ་ཆོག་ཡིད་བཞིན་དབང་རྒྱལ་རྣམས་ལ་ཞིབ་ཏུ་བརྟགས་ཤིང་། རྗེ་བཙུན་བློ་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བཟང་ཆོས་ཀྱི་རྒྱལ་མཚན་གྱི་དགོངས་པ་དང་མཐུན་པར་བྱས་ཏེ། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
བྲིས་པ། འདིས་ཀྱང་སྙིགས་མའི་སྐྱེ་བོ་དག་ལ་ཕན་ཐོགས་པར་གྱུར་ཅིག །མངྒ་ལཾ།། །།
- 70 -



༄༅། །དགའ་ལྡན་ལྷ་བརྒྱ་མའི་རྣལ་འབྱོར་གྱི་སྒོ་ནས་མདོ་སྔགས་ཀྱི་
ལམ་ལ་བག་ཆགས་འཇོག་ཚུལ་དངོས་གྲུབ་ཀུན་འབྱུང་
སོགས་ལུང་ཡོད་པའི་གསུང་ཐོར་བུ་བ་འགའ་ཞིག་
ཕྱོགས་གཅིག་ཏུ་བསྡེབས་པ་བཞུགས་སོ། །
དུས་གསུམ་སངས་རྒྱས་ཐམས་ཅད་ཀྱི་མཁྱེན་བརྩེ་ནུས་གསུམ་གཅིག་ཏུ་
བསྡུས་པའི་ངོ་བོ་འཇམ་མགོན་བླ་མ་བློ་བཟང་གྲགས་པའི་དཔལ་ལ་སྒོ་གསུམ་
གུས་པ་ཆེན་པོས་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་དུ་གསོལ། །འདིར་ཟབ་ལམ་བླ་མ་ལྷའི་རྣལ་འབྱོར་དགའ་ལྡན་ལྷ་བརྒྱ་
མར་གྲགས་པའི་བྱིན་རླབས་ཀྱི་གཏེར་ཆེན་པོ་འདི་ཉམས་སུ་ལེན་པའི་ཚུལ་ནི།
གཙང་ཞིང་ཡིད་དུ་འོང་བའི་གནས་སུ་ཆག་ཆག་དང་ཕྱག་བདར་ལེགས་པར་བྱས་
ལ་ རྗེ་བླ་མའི་བྲིས་འབུར་གྱི་སྐུ་གང་ རིགས་ཀྱི་གཙོས་ སྐུ་གསུང་ཐུགས་རྟེན་
ལེགས་པར་དགྲམ། མཆོད་པ་གཡོ་མེད་པར་བཙལ་ལ་བཀོད་པ་མཛེས་པར་
བཤམ། སྟན་བདེ་བ་ལ་ལུས་གནད་དང་ལྡན་པར་འཁོད་དེ། སེམས་ཚེ་འདིའི་
སྣང་ཤས་སོགས་ཉོན་མོངས་དང་རྣམ་གཡེངས་ཀྱི་དབང་དུ་མ་སོང་བར་བློ་སྣ་
ནང་དུ་བཀུག །རིག་པ་དྭངས་སྙིགས་ཕྱེ་ནས་དལ་འབྱོར་རྙེད་དཀའ། ནམ་འཆི་
ཆ་མེད། ལས་འབྲས་བསླུ་མེད། འཁོར་བའི་སྡུག་བསྔལ་རྣམས་བསམ་ལ། ངེས་
འབྱུང་སྐྱོ་ཤས་ཤུགས་དྲག་ཏུ་བསྐྱེད། སེམས་ཅན་སུ་ལའང་ཉེ་རིང་མེད་པར་
སེམས་སྙོམས་པའི་སྒོ་ནས་མར་ཤེས། དྲིན་དྲན། དྲིན་བཟོ། བྱམས་སྙིང་རྗེ་བྱང་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཆུབ་ཀྱི་སེམས་རྣམས་ཅི་ནུས་སུ་བསྒོམ། བྱང་ཆུབ་ཀྱི་སེམས་རིན་པོ་ཆེ་དེའི་ངང་
ནས་ཟབ་ལམ་བླ་མ་ལྷའི་རྣལ་འབྱོར་བསྒོམ་པར་བྱ། འདིའི་རྟོགས་པ་སྐྱེ་བར་
བྱིན་གྱིས་བརླབ་ཏུ་གསོལ་སྙམ་དུ་མོས་གུས་ཆེན་པོས་རྩ་རྒྱུད་ཀྱི་བླ་མ་རྣམས་ལ་
གསོལ་བ་གདབ་པ་ནི། རྗེ་བཙུན་འཇམ་དབྱངས་རྒྱལ་བ་ཙོང་ཁ་པ། །ཤེས་རབ་
སེང་གེ་ འདུལ་ འཛིན་དཔལ་ལྡན་བཟང་། །འཇམ་ དབྱངས་དགེ་འདུན་འཕེལ་
དང་བཀྲ་ཤིས་འཕགས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
རྒྱུད་ཆེན་བསམ་འགྲུབ་རྒྱ་མཚོ་བརྩོན་འགྲུས་འཕགས། །རྡོ་རྗེ་བཟང་དང་སངས་
རྒྱས་རྒྱ་མཚོའི་ཞབས། །དཀོན་མཆོག་རྒྱ་མཚོ་དཀོན་མཆོག་ཡར་འཕེལ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཆོས་འདིའི་བཀའ་བབས་
ངག་དབང་བློ་གྲོས་ཞབས། །སྙན་བརྒྱུད་མཛོད་འཛིན་དངོས་གྲུབ་རྒྱ་མཚོ་དང་། །
ཟུང་འཇུག་སྐུ་བརྙེས་དོན་ཡོད་མཁས་གྲུབ་ལ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་པ། །བཀའ་དྲིན་
མཉམ་མེད་ངག་དབང་བྱམས་པའི་དཔལ། །ལམ་འདི་གསལ་མཛད་དྲིན་ཅན་བླ་
མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དངོས་གྲུབ་འབྱུང་
གནས་རྩ་རྒྱུད་བླ་མ་ལ། །རྩེ་གཅིག་མོས་པས་གསོལ་བ་བཏབ་པའི་མཐུས། །བླ་
མ་ལྷ་ཡི་མཁྱེན་བརྩེའི་འོད་ཟེར་གྱིས། །མི་ཤེས་རྨོངས་པའི་མུན་པ་སངས་གྱུར་
ཅིག །ཟབ་དང་རྒྱ་ཆེའི་གསུང་རབ་ཚོགས་རྣམས་ལ། །གཞན་དྲིང་མི་འཇོག་ངེས་
པ་རྙེད་པ་དང་། །དེ་དོན་རྩེ་གཅིག་སྒྲུབ་ལ་མཐར་ཕྱིན་ཏེ། །བླ་མ་ལྷ་ཡི་གོ་འཕང་
མྱུར་ཐོབ་ཤོག །ཅེས་གསོལ་བ་ཤུགས་དྲག་ཏུ་བཏབ་ལ། རྩ་རྒྱུད་ཀྱི་བླ་མ་རྣམས་
རང་ལ་ཐིམ་པས་རྒྱུད་བྱིན་གྱིས་བརླབས་པར་བསམ་མོ། །དེ་ནས་མདུན་གྱི་ནམ་
- 72 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
མཁར་དཔག་བསམ་གྱི་སྡོང་པོ་ཡངས་ཤིང་རྒྱ་ཆེ་བ་འདབ་མ་འབུམ་ཕྲག་ཡོད་
པའི་སྟེང་དུ་རྗེ་བླ་མ་ཡབ་སྲས་གསུམ་ལ་དངོས་རྒྱུད་ཀྱི་བླ་མ་ཡི་དམ་སངས་རྒྱས་
བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པས་
བསྐོར་བས་སྐྱབས་ཡུལ་གསལ་བཏབ། དེ་དག་གི་སྐུ་གསུང་ཐུགས་ཡོན་ཏན་
འཕྲིན་ལས་དང་བཅས་པ་ལ་དད་གུས་དྲག་པོ་དང་། རང་གི་མཐའ་སྐོར་དུ་ཕ་མ་
རིགས་དྲུག་གི་སེམས་ཅན་རྣམས་གསལ་བཏབ་ཏེ། རང་དང་སེམས་ཅན་ཐམས་
ཅད་ཀྱིས་མགྲིན་གཅིག་ཏུ་བརྗོད་པར་བསམ་ལ། བདག་དང་འགྲོ་བ་ནམ་མཁའི་
མཐའ་དང་མཉམ་པའི་སེམས་ཅན་ཐམས་ཅད་དཔལ་ལྡན་བླ་མ་དམ་པ་རྣམས་ལ་
སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་
སུ་ མ ཆིའོ། །དམ་ པའི་ ཆོས་ རྣམས་ ལ་ སྐྱབས་ སུ་ མཆིའོ། །འཕགས་ པའི་ དགེ་
འདུན་རྣམས་ལ་སྐྱབས་སུ་མཆིའོ། །ཞེས་ལན་མང་དུ་བརྗོད། དེ་ནས། སངས་
རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་
མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །ཅེས་ལན་མང་དུ་བརྗོད་ཅིང་སེམས་སྐྱེད་
ཤུགས་དྲག་ཏུ་སྒོམ། དེ་ནས། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་
དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་
རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་སྡུག་བསྔལ་མེད་པའི་བདེ་
བ་དང་མི་འབྲལ་བར་གྱུར་ཅིག །སེམས་ཅན་ཐམས་ཅད་ཉེ་རིང་ཆགས་སྡང་
གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག ཁྱད་པར། སེམས་
ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་
ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་ལན་མང་དུ་བརྗོད་ཅིང་ཡི་
དམ་ཤུགས་དྲག་ཏུ་བྱའོ། །དེ་ནས་སྐྱབས་ཡུལ་རྣམས་འོད་དུ་བསྡུས་ནས་རང་ལ་
ཐིམ་པས་རྒྱུད་བྱིན་གྱིས་བརླབས་པར་བསམ་མོ། །དེ་ནས་དགའ་ལྡན་གྱི་ཞིང་
གསལ་གདབ་པ་ནི། རང་རེ་འཛམ་བུ་གླིང་པ་ལ་བལྟོས་པའི་བྱང་ན་རི་རབ་ལྷུན་
པོ། དེའི་སྟེང་ན་སུམ་ཅུ་རྩ་གསུམ་གྱི་ལྷ་གནས། དེའི་སྟེང་གི་ནམ་མཁར་འཐབ་
བྲལ་གྱི་ལྷ་གནས། དེའི་སྟེང་གི་ནམ་མཁར་དགའ་ལྡན་ཡོད་ཅིང་། དགའ་ལྡན་
གྱི་ལྷ་གནས་བྱིངས་ལས་གྲོང་ལས་དགོན་པའི་ཚུལ་དུ་རྗེ་བཙུན་བྱམས་པ་མགོན་
པོའི་བཞུགས་གནས་ཡོད་ལ། ཞིང་ཁམས་དེ་ནི་རིན་པོ་ཆེ་སྣ་ཚོགས་ལས་གྲུབ་
པའི་ས་གཞི་མནན་ན་ནེམ་བྱེད་ཅིང་། བཏེགས་ན་འཕར་བྱེད་པ། དཔག་བསམ་
གྱི་ཤིང་མང་བོས་གང་བ། ཤིང་དེ་དག་ལས་གང་འདོད་ཀྱི་དངོས་པོ་མཐའ་དག་
ཡིད་བཞིན་དུ་འབབ་པ། གཞན་ཡང་མཚོ་དང་། རྫིང་བུ་དང་། མེ་ཏོག་གི་ཚལ་
དང་། སྤྲུལ་ པའི་ བྱ་ སྣ་ ཚོགས་ པ་ དག་ གིས་ ཆོས་ ཀྱི་ སྒྲ་དབྱངས་སྒྲོག་པ། ཞིང་
ཁམས་དེའི་དབུས་ན་རྗེ་བཙུན་གྱི་ཕོ་བྲང་རྒྱལ་མཚན་མཐོན་པོ་ཞེས་བྱ་བ་རིན་པོ་
ཆེ་སྣ་ཚོགས་ལས་གྲུབ་པའི་གཞལ་ཡས་ཁང་འོད་ཀྱིས་ཉི་མ་དང་ཟླ་བའི་འོད་ཀྱང་
ཟིལ་གྱིས་གནོན་པ། ཕོ་བྲང་དེའི་ཕྱི་ངོས་སུ་རིན་པོ་ཆེའི་དྲ་བ་དང་། དྲ་བ་ཕྱེད་པ་
དང༌། དྲིལ་བུ་དང་། རྔ་ཡབ་ལ་སོགས་པའི་རྒྱན་དུ་མ་འཕྱང་འཕྲུལ་དུ་གཡོ་བ།
ལྷ་རྣམས་ཀྱིས་ནམ་མཁའ་ལས་མཆོད་རྫས་དུ་མ་ཐོགས་ཏེ་མཆོད་པ་བྱེད་བཞིན་
པ། ཕོ་བྲང་དེའི་མདུན་ན་རྗེ་བཙུན་བྱམས་མགོན་འཁོར་ཚོགས་རྒྱ་མཚོ་ལྟ་བུ་ལ་
ཆོས་གསུང་བའི་གནས་ཡིད་དགའ་ཆོས་འཛིན་ཅེས་བྱ་བའི་ཀུན་དགའ་ར་བ་
-74-



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
གསེར་གྱི་ས་གཞི་ལ་བེ་ཌཱུརྱའི་མིག་མང་རིས་སུ་བྲིས་པ། མཆོད་པའི་སྤྲིན་བསམ་
གྱིས་མི་ཁྱབ་པ་དང་ལྡན་པའི་དབུས་ན་སེང་གེས་བཏེག་པའི་རིན་པོ་ཆེའི་ཁྲིའི་
སྟེང་དུ་རྗེ་བཙུན་བྱམས་པ་མགོན་པོ་ཞལ་རང་རེ་འཛམ་བུ་གླིང་པ་ལ་ཕྱོགས་ཏེ་
ཞབས་གཉིས་བཟང་པོའི་འདུག་སྟངས་ཀྱིས་བཞུགས་པ། སྐུ་གསེར་གྱི་ལྷུན་པོ་
ལྟ་བུ་ཉི་མ་འབུམ་གྱི་མདངས་ཀྱང་ཟིལ་གྱིས་གནོན་པའི་འོད་ཟེར་ཕྱོགས་བཅུར་
འཕྲོ་བ། ཐུགས་ཀ་ན་རྗེ་ཡབ་སྲས་གསུམ་མེ་ལོང་ལ་གཟུགས་བརྙན་ཤར་བ་
བཞིན་དུ་བཞུགས་པ། ལྷའི་བུ་ནམ་མཁའ་དྲི་མ་མེད་པ་དང་། འཇམ་དཔལ་སྙིང་
པོ་ལ་སོགས་པའི་སྤྲུལ་པའི་འཁོར་མཐའ་ཡས་པ་དང༌། གཞན་ཡང་བྱང་ཆུབ་
སེམས་དཔའ་གྲངས་མེད་པ་དང་བཅས་པ་ལ་ཐེག་པ་ཆེན་པོའི་ཆོས་འདོམས་
བཞིན་དུ་བཞུགས་པ་གསལ་བཏབ་ལ། རྗེ་ཡབ་སྲས་གསུམ་རྗེ་བཙུན་གྱི་ཐུགས་
ཀ་ནས་སྤྱན་དྲངས་ཏེ་རང་གི་མདུན་གྱི་ནམ་མཁར་བྱོན་ན་ཅི་མ་རུང་སྙམ་དུ་མོས་
གུས་དྲག་པོའི་སྒོ་ནས། དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས། །རབ་
དཀར་ཞོ་གསར་སྤུངས་འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་
བཟང་ གྲགས། །སྲས་ དང་ བཅས་ པ་ གནས་ འདིར་ གཤེགས་ སུ་ གསོལ། །ཞེས་
བརྗོད་པས་བྱམས་མགོན་གྱི་ཐུགས་ནས་རྗེ་ཡབ་སྲས་གསུམ་ནམ་མཁར་རིམ་
གྱིས་བྱོན་ནས་མདུན་གྱི་ནམ་མཁར་བྱོན་དུ་ཉེ་བ་ན། མདུན་གྱི་ནམ་མཁར་སེང་
གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་ཆེ་བ་ཞིག་དང་། དེའི་གཡས་
གཡོན་དུ་ཁྲི་ཆུང་གཉིས་གསལ་བཏབ་ལ་རྗེ་ཡབ་སྲས་གསུམ་བྱོན་ནས་ཁྲི་སོ་
སོའི་སྟེང་དུ་བཞུགས་པར་མོས། དེ་ཡང་དབུས་ཀྱི་ཁྲིའི་སྟེང་དུ་རྗེ་བཙུན་འཇམ་
དཔལ་ངུར་སྨིག་གར་གྱིས་རོལ་པ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པོ་སྐུ་མདོག་དཀར་ལ་དམར་བའི་གདངས་ཅན། སྐུ་ལ་ཆོས་གོས་རྣམ་པ་གསུམ་
གསོལ་ཞིང་དབུ་ལ་པཎ་ཞྭ་གསེར་གྱི་མདོག་ཅན་གསོལ་བ། ཞབས་རྡོ་རྗེའི་སྐྱིལ་
ཀྲུང་གིས་བཞུགས་པ། ཕྱག་གཉིས་ཐུགས་ཀར་ཆོས་འཁོར་ གྱི་ ཕྱག་རྒྱ་མཛད་
པས་ཨུཏྤ་ལའི་ཡུ་བ་བཟུང་བ་སྐུ་དཔུང་གཡས་གཡོན་དུ་ཨུཏྤ་ལ་ཁ་བྱེ་བའི་སྟེང་དུ་
ཤེས་རབ་ཀྱི་རལ་གྲི་དང་ཤེར་ཕྱིན་གྱི་གླེགས་བམ་བསྣམས་པ། ཐུགས་ཀ་ནས་
གང་ལ་གང་འདུལ་གྱི་སྤྲུལ་པ་ཕྱོགས་བཅུར་ཕར་སྤྲོ་བ་དང་ཚུར་བསྡུ་བཞིན་པ།
རྒྱལ་བ་ཀུན་གྱི་མཁྱེན་བརྩེ་ནུས་གསུམ་གཅིག་ཏུ་བསྡུས་པའི་ངོ་བོར་བཞུགས་པ།
གཡས་སུ་རྒྱལ་ཚབ་ཐམས་ཅད་མཁྱེན་པ་དང་གཡོན་དུ་མཁས་གྲུབ་ཐམས་ཅད་
མཁྱེན་པ་གཉིས་བཞུགས་པ་གསལ་བཏབ་ལ། མདུན་གྱི་ནམ་མཁར་སེང་ཁྲི་
པད་ཟླའི་སྟེང་། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་བློ་དད་
པའི་བསོད་ནམས་ཞིང་མཆོག་ཏུ། །བསྟན་པ་རྒྱས་ཕྱིར་བསྐལ་བརྒྱར་བཞུགས་སུ་
གསོལ། །དེ་ནས་རང་གི་ལུས་བརྒྱ་སྟོང་མང་པོར་སྤྲུལ་ཏེ་ཕྱག་འཚལ་བ་དང༌།
དངོས་བཤམས་ཡིད་སྤྲུལ་གྱི་མཆོད་ཚོགས་འབུལ་བ་སོགས་ཚིག་རིགས་སོ་སོ་
དང་བསྟུན་པའི་དམིགས་པ་དང་བཅས། ཤེས་བྱའི་ཁྱོན་ཀུན་འཇལ་བའི་བློ་གྲོས་
ཐུགས། །སྐལ་ བཟང་ རྣ་ བའི་ རྒྱན་ གྱུར་ ལེགས་ བཤད་ གསུང་། །གྲགས་ པའི་
དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་པས་དོན་ལྡན་ལ་ཕྱག་
འཚལ། །ཡིད་འོང་མཆོད་ཡོན་སྣ་ཚོགས་མེ་ཏོག་དང་། །དྲི་ཞིམ་བདུག་སྤོས་སྣང་
གསལ་ དྲི་ ཆབ་ སོགས། །དངོས་ བཤམས་ ཡིད་ སྤྲུལ་ མཆོད་ སྤྲིན་ རྒྱ་ མཚོ་
འདི། །བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །བདག་གི་ཐོགས་
མེད་དུས་ནས་བསགས་པ་ཡི། །ལུས་ངག་ཡིད་ཀྱི་སྡིག་པ་ཅི་བགྱིས་དང་། ཁྱད་
- 76 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
པར་སྡོམ་པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་
བཤགས། །སྙིགས་ མའི་ དུས་ འདིར་ མང་ ཐོས་ སྒྲུབ་ ལ་ བརྩོན། །ཆོས་ བརྒྱད་
སྤངས་པའི་དལ་འབྱོར་དོན་ཡོད་བྱེད། །མགོན་པོ་ཁྱེད་ཀྱི་རླབས་ཆེན་མཛད་པ་
ལ། །བདག་ཅག་བསམ་པ་ཐག་པས་ཡི་རང་ངོ༌། །རྗེ་བཙུན་བླ་མ་དམ་པ་ཁྱེད་
རྣམས་ཀྱིས། །ཆོས་སྐུའི་མཁའ་ལ་མཁྱེན་བརྩེའི་སྤྲིན་འཁྲིགས་ནས། །ཇི་ལྟར་
འཚམ་ པའི་ གདུལ་ བྱའི་ འཛིན་མ་ལ། །ཟབ་ རྒྱས་ ཆོས་ ཀྱི་ ཆར་ བ་ དབབ་ཏུ་
གསོལ། །བདག་གི་ཇི་སྙེད་བསགས་པའི་དགེ་བ་འདིས། །བསྟན་དང་འགྲོ་བ་
ཀུན་ལ་གང་ཕན་དང༌། ཁྱད་པར་ཆོས་ཀྱི་རྒྱལ་པོ་ཙོང་ཁ་པའི། །བསྟན་པའི་སྙིང་
པོ་རིང་དུ་གསལ་བྱེད་ཤོག །ཅེས་ཡན་ལག་བདུན་པ་སོ་སོའི་དམིགས་པ་དང་
བཅས་དལ་བུས་བྱ། དེ་ནས་མཎྜལ་རྒྱས་པ་ཕུལ་ལ། ཐལ་མོ་སྦྱར་ཏེ། བཤེས་
གཉེན་ལ་མ་གུས་པ་ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་
གྱི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང་། བཤེས་གཉེན་ལ་གུས་པ་
སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། རྐྱེན་ཕྱི་
ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཞེས་
ལན་གསུམ་གསོལ་བ་ཤུགས་དྲག་གདབ་བོ། །དེ་ནས། དཔལ་ལྡན་ས་གསུམ་
འགྲོ་བའི་མིག་གཅིག་པུ། །ཐར་འདོད་ཡོངས་ཀྱི་བླ་ན་མེད་པའི་མགོན། །རྒྱལ་བ་
ཀུན་ ལས་ ལྷག་ པའི་ ཐུགས་ རྗེ་ ཅན། །ཟླ་ མེད་ བླ་ མ་ མཆོག་ ལ་ གསོལ་ བ་
འདེབས། །ཞེས་པ་ནས། མཆོག་གི་དངོས་གྲུབ་བརྙེས་ལ་གསོལ་བ་འདེབས། །
ཞེས་ པའི་བར་ དལ་བུས་འདོན་ཞིང་། རྗེ་བླ་མས་ སྔོན་ཐུགས་བསྐྱེད་ པ་ནས་
བཟུང་ཞིང་འདིར་བྱོན་ནས་སངས་རྒྱས་འཇིག་རྟེན་དུ་བྱོན་པ་དང་མཚུངས་པའི་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
མཛད་པ་ཇི་སྙེད་ཅིག་མཛད་པ་ཐམས་ཅད་དང་མཐར་འོད་གསལ་ཆོས་སྐུ་མངོན་
དུ་མཛད་ནས་དགའ་ལྡན་དུ་བྱོན་ཏེ་སྤྲུལ་པའི་བཀོད་པས་དགའ་ལྡན་སོགས་
སངས་རྒྱས་ཀྱི་ཞིང་ཐམས་ཅད་ཁྱབ་པའི་རྣམ་ཐར་རྣམས་བསམས་ལ་གསོལ་བ་
ཤུགས་དྲག་ཏུ་གདབ། སླར་ཡང་ཐུགས་རྗེ་བསྐུལ་བའི་གསོལ་འདེབས་ཤུགས་
དྲག་ཏུ་བྱ་བ་ནི། སྲས་བཅས་རྒྱལ་བས་འདུལ་བར་མ་ནུས་པའི། །ཧ་ཅང་སྙིགས་
མ་ལྔ་བདོའི་འགྲོ་བ་ལ། །ལྷག་པར་བརྩེ་བའི་མགོན་པོ་ཐུགས་རྗེ་ཅན། །འཇམ་
མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་
བྱིན་གྱིས་རློབས། །བགྲང་ཡས་བསྐལ་བ་རྒྱ་མཚོའི་སྔ་རོལ་ནས། །རྒྱལ་བ་དབང་
པོའི་ཏོག་གི་སྤྱན་སྔ་རུ། །མ་ལུས་འགྲོ་བ་སྒྲོལ་བའི་དམ་བཅའི་ཁུར། །བཞེས་
མཛད་འཇམ་མགོན་བླ་མར་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་
བྱིན་གྱིས་རློབས། །དེ་ནས་བརྩམས་ཏེ་སངས་རྒྱས་ཞིང་མང་དུ་། །གངྒའི་བྱེ་སྙེད་
རྒྱལ་བ་མཆོད་མཛད་ཅིང་། །དཔག་མེད་གདུལ་བྱ་སྨིན་གྲོལ་ལམ་ལ་བཀོད། །
འཇམ་མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་
བར་ བྱིན་ གྱིས་རློབས། །ཞིང་འདིར་ཐུབ་བསྟན་ ཉིན་ བྱེད་ཤར་བའི་ཚེ། ཁྱོད་
ཐུགས་བདག་སྟོང་རྫོགས་པའི་དྲི་བཟང་གིས། །བློ་ལྡན་བུང་བ་མ་ལུས་ཚིམ་པར་
མཛད། །འཇམ་མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་
ཅིང་ གྲོལ་ བར་ བྱིན་ གྱིས་རློབས། །སྔོན་ ཚེ་ དམ་ བཅས་ སྨོན་ ལམ་ མཛད་ པ་
བཞིན། །སྐུ་ གསུང་ ཐུགས་ ཀྱི་སྤྲུལ་བ་དཔག་མེད་པས། །རྒྱ་བོད་ཀུན་ཏུ་ཐུབ་
བསྟན་སྤེལ་བར་མཛད། །འཇམ་མགོན་བླ་མའི་ཞབས་ལ་གསོལ་བ་འདེབས། །
བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །གངས་རིའི་ཁྲོད་འདིར་མཁས་
- 78 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
གྲུབ་མང་བྱོན་ཡང་། །རྒྱུ་སྐར་ཁྲོད་ན་མཚན་མོའི་མགོན་པོ་ལྟར། །རྣམ་པ་ཀུན་
ནས་ འདྲེན་ པའི་ ཟླ་ བྲལ་ བ། །འཇམ་ མགོན་ བླ་ མའི་ ཞབས་ ལ་ གསོལ་ བ་
འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །ཐུབ་པའི་གསུང་
ངག་མདོ་རྒྱུད་མ་ལུས་པ། །སྤེལ་ལ་ཐུབ་དབང་ཉིད་དང་མཚུངས་སོ་ཞེས། །
བྱམས་པ་མགོན་པོའི་ལེགས་སོའི་དབུགས་དབྱུང་མཛད། །འཇམ་མགོན་བླ་མའི་
ཞབས་ ལ་ གསོལ་ བ་ འདེབས། །བདག་ རྒྱུད་ སྨིན་ ཅིང་ གྲོལ་ བར་ བྱིན་ གྱིས་
རློབས། །བྷོ་ཊའི་ལྗོངས་འདིར་འདྲེ་སྲིན་གདུག་ཅན་ཚོགས། །འདུལ་མཛད་མཚོ་
ལས་སྐྱེས་ པའི་ རྡོ་ རྗེ་ ཡང་། །མགོན་པོ་ཁྱོད་ཀྱི་སྒྱུ་འཕྲུལ་དྲ་བ་ཉིད། །འཇམ་
མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་
བྱིན་ གྱིས་ རློབས། །འཕགས་ པའི་ ཡུལ་ གྱི་ བཀའ་ དང་ མན་ ངག་ ཀུན། །བྱང་
ཕྱོགས་ཡུལ་ འདིར་ དར་ མཛད་ཐུགས་ རྗེ་ ཅན། །ཕུལ་བྱུང་ཞབས་ཞེས་ གྲགས་
པའང་ཁྱོད་ཉིད་ལགས། །འཇམ་མགོན་བླ་མའི་ཞབས་ལ་གསོལ་བ་འདེབས། །
བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །རྒྱལ་བའི་ཉིན་བྱེད་འོད་ཀྱིས་
མ་བརྫིས་པའི། །རྨོངས་པའི་མུན་རུམ་འཐིབས་པའི་བྱང་ཕྱོགས་འདིར། །ཐུབ་
བསྟན་སྒྲོན་མེ་གསལ་མཛད་ཐུགས་རྗེ་ཅན། །འཇམ་མགོན་བླ་མའི་ཞབས་ལ་
གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །གངས་
རིའི་ ར་ བས་ བསྐོར་ བའི་ ཞིང་ ཁམས་ འདིར། །ཕན་བདེའི་ འབྱུང་ གནས་ རྒྱལ་
བསྟན་རིན་པོ་ཆེ། །ཡུན་རིང་གནས་པའི་བདེན་ཚིག་སྨོན་ལམ་མཛད། །འཇམ་
མགོན་ཐུགས་རྗེ་ཅན་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་
བྱིན་གྱིས་རློབས། །རྒྱལ་བ་ཀུན་གྱི་མཁྱེན་བརྩེ་ནུས་པ་གསུམ། །གཅིག་བསྡུས་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རིགས་གསུམ་སྒྱུ་འཕྲུལ་དྲ་བའི་གར། །བླ་མ་ཡི་དམ་མཆོག་གསུམ་ཀུན་འདུས་
རྗེ། །འཇམ་མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་
གྲོལ་བར་ བྱིན་གྱིས་རློབས། །མགོན་པོ་ ཁྱོད་ཀྱི་ཐུགས་ རྗེའི་འོད་ཟེར་གྱིས། །
བདག་བློ་རྨོངས་པའི་མུན་ཚོགས་རབ་སངས་ཏེ། །ཟབ་དང་རྒྱ་ཆེའི་གསུང་རབ་
མཐའ་ དག་ ལ། །གཞན་དྲིང༌ མི་ འཇོག་ སྤོབས་ པ་ ཐོབ་ པར་ ཤོག །དམ་ པའི་
བཤེས་ལས་གསུང་རབ་མང་ཐོས་ཤིང་། །དེ་དོན་བསམ་པས་ངེས་ཤེས་རྙེད་པ་
དང༌། །ཡང་དག་དོན་ལ་རྩེ་གཅིག་འཇོག་ནུས་པས། །ཐོས་བསམ་སྒོམ་གསུམ་
བདག་ལ་སྩལ་དུ་གསོལ། །གཟུངས་སྤོབས་མངོན་ཤེས་ཏིང་འཛིན་ལ་སོགས་
པ། །ཡོན་ཏན་ཀུན་གྱིས་བདག་རྒྱུད་ཕྱུག་པ་དང་། །ཉམ་ཐག་འགྲོ་བ་འདི་ཀུན་
སྒྲོལ་བ་ལ། །བླ་མ་ཁྱེད་རང་ལྟ་བུར་བྱིན་གྱིས་རློབས། །ཞེས་མོས་གུས་ཆེན་པོས་
གསོལ་བ་ཤུགས་དྲག་ཏུ་བཏབ་པོ། །དེ་ནས། དམིགས་མེད་བརྩེ་ བའི་ གཏེར་
ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །
བདུད་དཔུང་མ་ལུས་འཇོམས་མཛད་གསང་བའི་བདག །གངས་ཅན་མཁས་པའི་
གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས། །
ཞེས་ལན་བརྒྱ་སྟོང་སོགས་བརྗོད་ནས་གསོལ་བ་ཤུགས་དྲག་ཏུ་བཏབ་པས་རྗེ་
ཡབ་སྲས་གསུམ་གྱི་ཐུགས་ཀ་ནས་འོད་ཟེར་དཀར་པོ་སྦུ་གུའི་རྣམ་པ་ཅན་བྱུང་།
དེའི་ནང་ནས་བདུད་རྩིའི་རྒྱུན་བབས་པ་རང་གི་སྤྱི་བོ་ནས་ཞུགས་པས་ལུས་ཀྱི་
ནང་ཐམས་ཅད་གང་། ཐོག་མེད་ནས་བསགས་པའི་སྡིག་སྒྲིབ་ནད་གདོན་དང་
བཅས་པ་ཐམས་ཅད་སངས་ཀྱིས་དག །ལུས་ཤེལ་གོང་གཡའ་དག་པ་བཞིན་དུ་
དྭངས་གསལ་འོད་ཀྱི་རང་བཞིན་ཅན་དུ་གྱུར་པའི་མོས་པ་ཤུགས་དྲག་ཏུ་བྱ། དེ་



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
ནས་ཤེས་རབ་བློ་འཕེལ་གྱི་དམིགས་པ་བྱ་བ་ནི། རྗེ་ཡབ་སྲས་གསུམ་གྱི་ཐུགས་
ཀ་ནས་བདུད་རྩི་དམར་སེར་གྱི་རྒྱུན་བྱུང་ནས་རང་གི་ལུས་ལ་ཐིམ་པས་རྗེ་བཙུན་
འཇམ་དབྱངས་ཀྱི་སྐུ་གསུང་ཐུགས་ཀྱི་བྱིན་རླབས་ཐོབ་པའི་མོས་པ་བརྟན་པོ་བྱ་
ཞིང་། སྐུའི་སྒོ་ནས་ཤེས་རབ་ཆེ་བ་དང་། གསུང་གི་སྒོ་ནས་ཤེས་རབ་གསལ་བ་
དང་། ཐུགས་ཀྱི་སྒོ་ནས་ཤེས་རབ་ཟབ་པ་དང་། ཕྱག་མཚན་གྱི་སྒོ་ནས་ཤེས་རབ་
མྱུར་ བ་ དང༌། གླེགས་ རལ་ གྱི་སྒོ་ནས་འཆད་རྩོད་རྩོམ་གསུམ་གྱི་བྱིན་རླབས་
འབེབས་པ་སོགས་འདིའི་མན་ངག་ཞིབ་པར་བླ་མའི་ཞལ་ལས་ཞེས་པར་བྱའོ། །
དེ་ནས་ཐུན་བསྡུ་བར་འདོད་ཚེ། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་
སྙིང་གར་པདྨོའི་གདན་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་
སྟེ། སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཞེས་གསོལ་བ་བཏབ་པས་
སྲས་གཉིས་རྗེ་ལ་ཐིམ། རྗེ་བླ་མ་རང་གི་སྤྱི་བོར་བྱོན་ནས་རང་ལ་ཐིམ་པས་རྒྱུད་
བྱིན་ གྱིས་བརླབས་ པའི་ མོས་ པ་ བརྟན་ པོ་ བྱ་ ཞིང་། དེང་ནས་བརྩམས་ཏེ་ཚེ་
རབས་ཀུན་ཏུ་བཏག །ཅེས་སོགས་འདོན་ཞིང་། ལོང་སྐབས་ཡོད་ཚེ་ཡོན་ཏན་
གཞི་གྱུར་མ་བཏོན་ལ་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་མྱུར་དུ་
རྒྱུད་ལ་སྐྱེ་བའི་སྨོན་ལམ་གདབ། གཞན་ཡང་སྨོན་ལམ་འདི་ལྟར་གདབ་སྟེ།
དགེ་བ་འདི་ཡི་ཚེ་རབས་ཐམས་ཅད་དུ། །ཐེག་པ་མཆོག་གི་དགེ་བའི་བཤེས་
གཉེན་གྱིས། །འབྲལ་བ་མེད་པར་རྗེས་སུ་འཛིན་པ་དང་། །ཟབ་རྒྱས་ཆོས་ཚུལ་
རྒྱ་མཚོ་འདོམས་པར་ཤོག །ནོར་བཟང་གཞོན་ནུས་མགོན་པོ་བྱམས་པ་དང་། །
རྟག་ཏུ་ངུ་ཡིས་ཆོས་འཕགས་བསྟེན་པ་བཞིན། །རང་ གི་ ལུས་ དང༌སྲོག་ ཀྱང་
ཡོངས་ བཏང་ སྟེ། །བཤེས་ གཉེན་ བསྟེན་ ནས་ བཀའ་ བཞིན་ བསྒྲུབ་ པར་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཤོག །འཁོར་བའི་གནས་ལ་ཞེན་པ་ལོག་པ་དང་། །བྱམས་དང་སྙིང་རྗེ་བྱང་ཆུབ་
སེམས་འབྱོངས་ཤིང་། །ཡང་དག་ལྟ་དང་རིམ་གཉིས་ཟབ་མོའི་ལམ། །མྱུར་དུ་
རྒྱུད་ ལ་ སྐྱེ་ བར་ བྱིན་གྱིས་རློབས། །ཚེ་ འདིའི་ སྣང་ བ་ འགགས་ པར་ གྱུར་ མ་
ཐག །དགའ་ལྡན་ཆོས་ཀྱི་ཕོ་བྲང་དམ་པ་དེར། །མི་ཕམ་འཇམ་དཔལ་སྙིང་པོའི་
ཞབས་དྲུང་དུ། །སྐྱེས་ནས་ཐེག་མཆོག་བདུད་རྩིས་འཚོ་བར་ཤོག །ནམ་ཞིག་རྨད་
བྱུང་བཀོད་པའི་ཞིང་ཁམས་སུ། །དེ་བཞིན་གཤེགས་པ་སེང་གེའི་ང་རོ་ཡིས། །
འཁོར་གྱི་ཐོག་མ་ཉིད་དུ་བདག་གྱུར་ཏེ། །བྱང་ཆུབ་མཆོག་ཏུ་ལུང་བསྟན་ཐོབ་
པར་ཤོག །ཅེས་ བརྗོད་ ཅིང་ སྨོན་ ལམ་ གདབ་བོ། །དེ་ནས་ ཐུན་ མཚམས་ ལ་
འཇུག་པ་ན་སྒོ་གསུམ་ལ་དྲན་པ་ཉེ་བར་བཞག་ནས་སྡོམ་པ་གསུམ་གྱི་བཅས་
མཚམས་བསྲུང་བ་གཙོ་བོར་བྱ་སྟེ། དགེ་ཚུལ་གྱི་བླང་འདས་སོ་དྲུག །དགེ་སློང་
གི་ཁྲིམས་ཉིས་བརྒྱ་དང་ལྔ་བཅུ་རྩ་གསུམ། བྱང་སེམས་ཀྱི་རྩ་ལྟུང་དང་ཉེས་བྱས།
སྔགས་ཀྱི་རྩ་ལྟུང་དང་སྦོམ་པོ་རྣམས་ལ་ཡང་དང་ཡང་དུ་བསྔོ་བགྲང་བྱས་ལ་ཉེས་
ལྟུང་གིས་མ་གོས་པ་ལ་འབད་ཅིང་རྒྱ་ལ་ཉེས་ལྟུང་བྱུང་ན་ཇི་མི་སྙམ་པར་མི་
འཇོག་པར་ཁོང་པར་དུག་སོང་བ་ལྟ་བུའི་འགྱོད་པ་དང་འཇིགས་སྐྲག་གིས་འཕྲལ་
འཕྲལ་དུ་བཤགས་སྡོམ་ལ་འབད་ཅི་ཐུབ་བྱ། ཉི་མ་རེ་རེ་བཞིན་དེ་ལྟར་བྱས་ན་
དལ་བ་ཐོབ་པ་དོན་དང་ལྡན་པར་འགྱུར་ཞིང་འཆི་བ་ལ་མངོན་དུ་ཕྱོགས་པའི་ཚེ་
ན་སྟོབས་ལྔའི་སྒོ་ནས་འཕོ་བའི་རྣལ་འབྱོར་ལ་འབད། དེ་ཡང་ལྷའི་རྣལ་འབྱོར་
གྱི་སྒོ་ནས་དག་པའི་ཞིང་དུ་འཕོ་བའི་ཐབས་བྱེད་པའམ། བཀའ་གདམས་གོང་
མའི་རྣམ་ཐར་ལྟར་བྱང་ཆུབ་ཀྱི་སེམས་རིན་པོ་ཆེ་དང་། ཟབ་མོ་དབུ་མའི་ལྟ་བ་
གཉིས་ལ་བློ་སྦྱོང་བཞིན་པའི་ངང་ནས་འཆི་ཐུབ་པ་ཞིག་བྱུང་ན་དེ་ལས་འཕོ་བ་
82 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
ཟབ་པ་མེད་པས་དེ་ལྟར་དུ་མོས་པ་སྦྱངས། མདོར་ན་དུས་དང་གནས་སྐབས་
ཐམས་ཅད་དུ་བླ་མ་ལྷའི་རྣལ་འབྱོར་གྱི་སྒོ་ནས་མདོ་སྔགས་ཀྱི་ལམ་གྱི་ལུས་
ཡོངས་སུ་རྫོགས་པ་ལ་བག་ཆགས་ཅི་ཐེབས་བྱའོ། །ཞེས་པ་འདི་ནི་དད་ལྡན་རྗེ་
དྲུང་བློ་བཟང་མཁས་མཆོག་གི་དགའ་ལྡན་ལྷ་བརྒྱ་མའི་རྣལ་འབྱོར་གྱི་སྒོ་ནས་
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ལ་བག་ཆགས་འཇོག་ཚུལ་
ཉམས་ལེན་སྙིང་པོར་དྲིལ་བ་ཞིག་དགོས་ཞེས་རིན་པོ་ཆེའི་མེ་ཏོག་དང་བཅས་
ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས་དགའ་ལྡན་སྙན་བརྒྱུད་ཀྱི་
མན་ངག་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོའི་གཟིམ་
ཆུང་བདེ་བ་ཅན་དུ་སྦྱར་བའོ།། །།
༈ རྗེ་བཙུན་བླ་མ་དམ་པ་ཐུགས་རྗེ་ཆེན་པོ་ལྡན་པའི་ཞབས་ལ་གུས་པས་
ཕྱག་འཚལ་ལོ། །དེ་ལ་འདིར་ཟབ་ལམ་བླ་མའི་རྣལ་འབྱོར་བསྒོམ་པར་འདོད་
པས་ཡིད་མཐུན་གྱི་གནས་སུ་སྟན་བདེ་བ་ལ་ལུས་གནད་དང་ལྡན་པར་འཁོད་དེ།
དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་རྒྱུད་དང་འདྲེས་
ངེས་བྱས་ལ། དངོས་གཞི་ནི་ཚིགས་སུ་བཅད་པའི་སྒོ་ནས་བརྗོད་ན་འཇུག་པ་
བདེ་བས་འདི་ལྟར། མདུན་གྱི་ནམ་མཁར་འོད་འབར་ནོར་བུའི་ཁྲིར། །དབྱིངས་
རིག་རྣམ་དག་པདྨ་ཟླ་བའི་སྟེང་། །བཀའ་དྲིན་གསུམ་ལྡན་རྩ་བའི་བླ་མ་ནི། །སྐུ་
མདོག་དཀར་གསལ་ དགྱེས་ པའི་འཛུམ་ཞལ་ཅན། །ཞལ་གཅིག་ཕྱག་གཉིས་
ཕྱག་ གཡས་ ཆོས་ འཆད་ དང་། །གཡོན་ པ་མཉམ་བཞག་ སྟེང་ན་གླེགས་བམ་
བསྣམས། །གསེར་མདོག་པཎ་ཞྭ་ཆོས་གོས་རྣམ་གསུམ་གསོལ། །འོད་ཟེར་རྣམ་
པ་ལྔ་ཡི་གུར་ཁྱིམ་དབུས། །ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པའི། །
-83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གནས་གསུམ་རྡོ་ རྗེ་གསུམ་གྱི་ཡི་གེས་མཚན། །ཐུགས་ཀའི་ཧཱུྃ་ལས་འོད་ཟེར་
ཕྱོགས་བཅུར་འཕྲོས། །རབ་འབྱམས་ཞིང་གི་རྒྱལ་བ་སྲས་བཅས་ ཀུན། །སྤྱན་
དྲངས་རྩ་བའི་བླ་མ་ལ་ཐིམ་པས། །སྐྱབས་གསུམ་མ་ལུས་འདུས་པའི་ངོ་བོར་
གྱུར། །མཚན་དཔེའི་དཔལ་འབར་གཟི་བརྗིད་ཕུང་པོའི་སྐུ། །བརྒྱད་ཁྲི་བཞི་སྟོང་
ཆོས་སྒྲ་སྒྲོག་པའི་ གསུང་། །མཁྱེན་བརྩེ་ནུས་པ་ཕུལ་དུ་བྱུང་བའི་ཐུགས། །བླ་
མའི་སྐུ་གསུང་ཐུགས་ལ་ཕྱག་འཚལ་ལོ། །རབ་འབྱམས་ཞིང་ན་མཆོད་རྫས་ཅི་
ཡོད་དང་། །བདག་གིས་དངོས་སུ་བཤམས་པའི་མཆོད་རྫས་འདི། །རྗེ་བཙུན་རྩ་
བའི་བླ་མ་མཉེས་ ཕྱིར་འབུལ། །བདག་ལ་བརྩེ་བས་དགོངས་ནས་ བཞེས་ སུ་
གསོལ། །ཐོག་ མེད་ ནས་ བསགས་ སྡིག་ ལྟུང་ ཐམས་ ཅད་ བཤགས། །བླ་ མའི་
མཛད་པ་ཀུན་ལ་རྗེས་ཡི་རང་། །བདག་ཅག་རྣམས་ལ་ཆོས་འཁོར་བསྐོར་བའི་
ཕྱིར། །འགྱུར་མེད་གཡུང་དྲུང་ལྟ་བུར་བཞུགས་སུ་གསོལ། །དགེ་རྩ་ཅི་མཆིས་
བྱང་ཆུབ་ཆེན་པོར་བསྔོ། །བྱེ་བ་ཕྲག་བརྒྱའི་འཇིག་རྟེན་ཞིང་ཁམས་འདི། །རིན་
ཆེན་བདུན་དང་མཆོད་སྤྲིན་གྱིས་བཀང་སྟེ། །སྐྱབས་མགོན་རྗེ་བཙུན་བླ་མ་མཉེས་
ཕྱིར་འབུལ། །བདག་གི་བསོད་ནམས་རྫོགས་ཕྱིར་བཞེས་སུ་གསོལ། །ཞེས་ཡན་
ལག་བདུན་པ་མཎྜལ་དང་བཅས་པ་ཕུལ་ཏེ། མཚན་བསྔགས་ཀྱི་སྒོ་ནས་གསོལ་
བ་གདབ་པ་ནི། སྣང་བ་མཐའ་ཡས་བློ་བཟང་ཡེ་ཤེས་སོགས། །རྒྱལ་ཀུན་སྤྱི་
གཟུགས་བཤེས་གཉེན་དུ་མ་ཡིས། །རྗེས་བཟུང་བསྟན་པའི་རྒྱལ་མཚན་འཛིན་
པའི་རྗེ། །དྲིན་ཅན་བླ་མའི་ཞབས་ལ་གསོལ་བ་འདེབས། །ཞེས་པ་འདི་བརྒྱ་སྟོང་
སོགས་ཅི་ནུས་སུ་བརྗོད་ཅིང་གསོལ་བ་གདབ་བོ། །དེ་ནས་སླར་ཡང་བཀའ་དྲིན་
དྲན་པ་དང་ཐུགས་རྗེ་བསྐུལ་བའི་གསོལ་འདེབས་བྱ་བ་ནི། རབ་འབྱམས་ཕྱོགས་
- 84 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
བཅུའི་ཞིང་ན་བཞུགས་པའི། །རྒྱལ་དང་རྒྱལ་སྲས་དམ་པ་ཀུན་གྱི། །ཐུགས་རྗེ་
ནུས་ པ་ གཅིག་ ཏུ་ བསྡུས་ ནས། །བདག་ གི་ དགེ་བའི་ བཤེས་ སུ་ཤར་བ། །རྗེ་
བཙུན་བླ་མ་ཡེ་ཤེས་རྒྱལ་མཚན། །རྩེ་གཅིག་མོས་པས་གསོལ་བ་འདེབས་སོ། །
དེང་ནས་བྱང་ཆུབ་མ་ཐོབ་བར་དུ། །འབྲལ་བ་མེད་པར་རྗེས་སུ་ཟུངས་ཤིག །
སྔོན་བྱོན་རྒྱལ་དང༌ རྒྱལ་ སྲས་ ཀུན་ གྱིས། །ཇི་ཙམ་འབད་ ཀྱང་བཏུལ་བར་མ་
ནུས། །ཡལ་བར་བོར་བའི་དམུ་རྒོད་བདག་ལ། །རྒྱལ་བའི་མཛད་པ་ཇི་བཞིན་
སྒྲུབ་མཛད། །རྗེ་བཙུན་བླ་མ་ཡེ་ཤེས་རྒྱལ་མཚན། །སྙིང་ནས་བཀའ་དྲིན་དྲན་
པའི་ ཡིད་ ཀྱིས། །གདུང་ བའི་ དབྱངས་ ཀྱིས་ གསོལ་བ་འདེབས་སོ། །རྒྱུན་ཆད་
མེད་པར་བྱིན་གྱིས་རློབས་ཤིག །རྒྱལ་བས་ལུང་བསྟན་ཤིང་རྟ་ཆེན་པོ། །འཛམ་
གླིང་མཛེས་བྱེད་རྒྱན་དྲུག་མཆོག་གཉིས། །ལ་སོགས་རྒྱ་གར་པཎ་གྲུབ་ཀུན་
གྱིས། །ཇི་ ཙམ་ འབད་ ཀྱང་ བཏུལ་བར་མ་ནུས། །མ་རུང་ དམུ་རྒོད་ ཉམ་ཐག་
བདག་ལ། །རྒྱལ་བའི་བཀའ་དང་བསྟན་བཅོས་ཀུན་གྱི། །སྙིང་པོ་མ་ལུས་གཅིག་
ཏུ་བསྡུས་ནས། །ལེགས་པར་འདོམས་མཛད་བཀའ་དྲིན་འཁོར་མེད། །རྗེ་བཙུན་
བླ་མ་ཡེ་ཤེས་རྒྱལ་མཚན། །བཀའ་དྲིན་ཆེན་པོ་རྒྱུན་དུ་དྲན་པས། །གདུང་ཤུགས་
དྲག་ པོས་ གསོལ་ བ་ འདེབས་ སོ། །ཐུགས་ རྗེས་ གཟུང་ ལ་ བྱིན་ གྱིས་ རློབས་
ཤིག །སེམས་དཔའ་ཆེན་པོ་ཕུལ་བྱུང་ཞབས་དང༌། །གངས་རིའི་མགོན་པོ་རྒྱལ་
བའི་འབྱུང་གནས། །ལ་སོགས་བཀའ་གདམས་བཤེས་གཉེན་ཀུན་གྱིས། །ཐེག་
ཆེན་ཆོས་སྒྲས་བྱང་ཕྱོགས་བཀང་ཡང་། །བླུན་རྨོངས་བདག་གིས་མ་མཐོང་མ་
ཐོས། །བཤེས་གཉེན་དེ་དག་ཀུན་གྱིས་བོར་བའི། །ཉམ་ཐག་བདག་ལ་བཀའ་
གདམས་ མན་ ངག །ལེགས་ པར་ འདོམས་མཛད་ བཀའ་ དྲིན་ འཁོར་ མེད། །རྗེ་
5
-



，，
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བཙུན་བླ་མ་ཡེ་ཤེས་རྒྱལ་མཚན། །བསམས་ཤིང་བསམས་ཤིང་བཀའ་དྲིན་དྲན་
པས། །སྙིང་ནས་གུས་པས་གསོལ་བ་འདེབས་སོ། །ཐུགས་རྗེས་བཟུང་ལ་བྱིན་
གྱིས་རློབས་ཤིག །བྱང་ཕྱོགས་ཁ་བ་ཅན་གྱི་ལྗོངས་འདིར། །རྒྱལ་བ་རང་ཉིད་
སླར་ཡང་བྱོན་དང་། །ཀུན་ནས་མཚུངས་པའི་རྒྱལ་བའི་ཉི་མ། །འཇམ་མགོན་བླ་
མ་ ཐམས་ཅད་མཁྱེན་པ། །ཐུགས་སྲས་མཁས་གྲུབ་བགྲང་ཡས་བཅས་པས། །
གངས་ ཅན་ ཕྱོགས་ ཀྱི་ཐ་གྲུ་ཀུན་ཏུ། །ཐུབ་བསྟན་ཡོངས་རྫོགས་ ཆོས་ ཀྱི་ སྒྲ་
དབྱངས། །བསྒྲགས་ནས་འགྲོ་བ་འདུལ་བར་མཛད་ཀྱང་། །བཏུལ་བར་མ་ནུས་
སྐལ་དམན་བདག་ལ། །འཇམ་མགོན་བླ་མའི་སྙན་བརྒྱུད་མན་ངག །ཇི་བཞིན་
འདོམས་མཛད་བཀའ་དྲིན་འཁོར་མེད། །རྗེ་བཙུན་བླ་མ་ཡེ་ཤེས་རྒྱལ་མཚན། །
སྙིང་ནས་བཀའ་དྲིན་དྲན་པའི་ཡིད་ཀྱིས། །གསོལ་བ་འདེབས་སོ་ཐུགས་རྗེས་
གཟིགས་ལ། །བདག་གི་ཤེས་རྒྱུད་ཐ་རྒོད་གྱོང་པོ། །མྱུར་དུ་ཐུལ་བར་བྱིན་གྱིས་
རློབས་ཤིག །དུས་གསུམ་སངས་རྒྱས་ཀུན་གྱི་ངོ་བོ། །བརྒྱད་ཁྲི་བཞི་སྟོང་ཆོས་ཀྱི་
བརྒྱུད་གནས། །མཁས་མང་དགེ་འདུན་ཀུན་གྱི་གཙུག་རྒྱན། །སྐྱབས་གསུམ་མ་
ལུས་ འདུས་ པའི་ བདག་ ཉིད། །རྗེ་ བཙུན་ བླ་ མ་ ཡེ་ ཤེས་ རྒྱལ་མཚན། །གདུང་
ཤུགས་དྲག་པོས་གསོལ་བ་འདེབས་སོ། །དེང་ནས་བྱང་ཆུབ་མ་ཐོབ་བར་དུ། །
རྒྱུན་ཆད་མེད་པར་བྱིན་གྱིས་རློབས་ཤིག །དམིགས་བུས་དོར་བའི་ལོང་བ་བཞིན་
དུ། །སྲིད་ པ་ གསུམ་ གྱི་ མྱ་ངམ་ཐང་ ལ། །ཕྱོགས་ སླད་གར་འགྲོའི་གཏོལ་མེད་
འཁྱམས་ པའི། །མགོན་དང་ སྐྱབས་མེད་ཉམ་ཐག་བདག་ལ། །ཐར་ པའི་ ལམ་
བཟང་ གསལ་ བར་ སྟོན་ མཛད། །བཀའ་ དྲིན་ འཁོར་ མེད་ བསླ་ མེད་ སྐྱབས་
མགོན། །རྗེ་བཙུན་བླ་མ་ཡེ་ཤེས་རྒྱལ་མཚན། །སྙིང་ནས་བཀའ་དྲིན་དྲན་པའི་
- 86 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
ཡིད་ཀྱིས། །གདུང་ཤུགས་དྲག་པོས་གསོལ་བ་འདེབས་སོ། །འབྲལ་མེད་ཐུགས་
རྗེའི་ཕྱག་གིས་བཟུང་ལ། །ཐར་པའི་གཞལ་མེད་ཁང་དུ་བགྲོད་པར། རྗེ་བཙུན་
བླ་མས་བྱིན་གྱིས་རློབས་ཤིག །དུག་གསུམ་ནད་ཀུན་འཇོམས་པའི་སྨན་པ། །
མཐའ་མེད་སྲིད་པའི་མཚོ་ལས་འབྱིན་བྱེད། །འཁོར་བའི་རྒྱ་མཚོ་སྒྲོལ་བའི་གྲུ་
གཟིངས། །ཐར་པའི་གླིང་དུ་འཁྲིད་པའི་དེད་དཔོན། །དམ་ཆོས་བདུད་རྩིས་གསོ་
བའི་ཕ་མ། །བླང་དོར་གསལ་བར་སྟོན་པའི་ཉི་མ། །གཏི་མུག་མུན་པ་སེལ་བའི་
སྒྲོན་མེ། །སྲིད་པའི་འཇིགས་ལས་སྒྲོལ་བའི་དཔའ་བོ། །ཐར་པའི་ལམ་ལ་འཁྲིད་
པའི་ས་མཁན། །བདག་གི་འདི་ཕྱིའི་རེ་སའི་སྐྱབས་གནས། །རྗེ་བཙུན་བླ་མ་ཡེ་
ཤེས་རྒྱལ་མཚན། །སྒོ་གསུམ་གུས་པས་གསོལ་བ་འདེབས་སོ། །དུས་འདི་ནས་
གཟུང་བྱང་ཆུབ་བར་དུ། ཁྱོད་མིན་རེ་ས་གཞན་དུ་མེད་པས། །སྐྱིད་སྡུག་གནས་
སྐབས་ ཇི་ལྟར་གྱུར་ཀྱང་། །རྗེ་བཙུན་བླ་མ་ཁྱོད་ཉིད་མཁྱེན་ནོ། །ཇི་སྲིད་བྱང་
ཆུབ་མ་ཐོབ་བར་དུ། །འབྲལ་བ་མེད་པར་རྗེས་སུ་བཟུང་ལ། །མདོ་སྔགས་ལམ་
བཟང་མྱུར་དུ་བགྲོད་པར། །རྗེ་བཙུན་བླ་མས་བྱིན་གྱིས་རློབས་ཤིག །མ་ནོར་
ལམ་ སྟོན་བཤེས་ གཉེན་དམ་ པ། །སངས་རྒྱས་ཀུན་ གྱི་ངོ་བོར་ མཐོང་ནས། །
བཀའ་བཞིན་དམ་ཆོས་ཚུལ་བཞིན་བསྒྲུབ་པར། །རྗེ་བཙུན་བླ་མས་བྱིན་གྱིས་
རློབས་ཤིག །བླ་མའི་ཐུགས་རྗེས་མི་ལུས་ཐོབ་ཀྱང་། །དོན་མེད་བྱ་བ་མང་པོས་
གཡེངས་ནས། །སྔོན་ཆད་མི་ཚེ་ཕལ་ཆེར་འདས་སོ། །དལ་འབྱོར་དོན་ཆེ་རྙེད་
དཀའ་དྲན་ནས། །ཚེ་མཇུག་དལ་བ་དོན་ལྡན་ནུས་པར། །རྗེ་བཙུན་བླ་མས་བྱིན་
གྱིས་རློབས་ཤིག །རྟག་འཛིན་འགོང་པོ་སྙིང་དབུས་ཞུགས་ནས། །འདི་བྱ་འདི་
བྱེད་བསམ་རྒྱ་མང་པོས། །སྔོན་ཆད་ཆོས་མིན་བྱ་བས་འདས་སོ། །ད་ནི་ནམ་འཆི་
- 87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཆ་མེད་དྲན་ཏེ། །རྩེ་གཅིག་དམ་ཆོས་ཚུལ་བཞིན་བསྒྲུབ་པར། །རྗེ་བཙུན་བླ་མས་
བྱིན་ གྱིས་རློབས་ཤིག །ཕྱི་ མར་ ངན་ འགྲོའི་ གཡང་ ས་ དྲན་ནས། །བཅོས་མིན་
སྐྱབས་འགྲོ་རྣམ་དག་བྱས་ཏེ། །སྡིག་སྤོང་དགེ་བ་ཚུལ་བཞིན་བསྒྲུབ་པར། །རྗེ་
བཙུན་བླ་མས་བྱིན་གྱིས་རློབས་ཤིག ཁམས་གསུམ་འཁོར་བའི་བཙོན་ཁང་འདི་
ལ། །རྨི་ལམ་དུ་ཡང་ཆགས་པ་མེད་པར། །བསླབ་གསུམ་རྣམ་དག་ལམ་བཟང་
བགྲོད་པར། །རྗེ་བཙུན་བླ་མས་བྱིན་གྱིས་རློབས་ཤིག །བྱམས་དང་སྙིང་རྗེ་བྱང་
སེམས་བསྐྱེད་ནས། །རྒྱལ་སྲས་ སྤྱོད་པ་སྤྱི་ལ་སློབ་ཅིང་། །ཞི་ལྷག་ཟུང་འབྲེལ་
ཏིང་འཛིན་སྐྱེ་བར། །རྗེ་བཙུན་བླ་མས་བྱིན་གྱིས་རློབས་ཤིག །བླ་མེད་རྡོ་རྗེ་ཐེག་
པར་བཞུགས་ནས། །དམ་ཚིག་སྡོམ་པ་རྣམ་པར་དག་ཅིང་། །རིམ་གཉིས་རྣལ་
འབྱོར་རྒྱུད་ལ་སྐྱེ་བར། །རྗེ་བཙུན་བླ་མས་བྱིན་གྱིས་རློབས་ཤིག །མདོར་ན་འདི་
ཕྱི་བར་དོ་གསུམ་དུ། །གསོལ་བ་འདེབས་སོ་བྱིན་གྱིས་རློབས་ལ། །མ་འོངས་
སྲས་ ཀྱི་ཐུ་བོར་འགྱུར་བར། །རྗེ་བཙུན་བླ་མས་བྱིན་གྱིས་རློབས་ཤིག །ཅེས་
གསོལ་བ་འདེབས་ཤིང་ལམ་ཡོངས་རྫོགས་ལ་བག་ཆགས་ཅི་ཐེབས་བྱའོ། །དེ་
ལྟར་ཤུགས་དྲག་གསོལ་བ་བཏབ་པའི་མཐུས། །བླ་ མའི་ སྐུ་གསུང་ཐུགས་ ཀྱི་
གནས་རྣམས་ལས། །བདུད་རྩི་འོད་ཟེར་དཀར་དམར་མཐིང་གསུམ་བྱུང་། །རང་
གི་ལུས་ངག་ཡིད་གསུམ་ལ་ཐིམ་པས། །ལུས་ངག་ཡིད་གསུམ་སྡིག་སྒྲིབ་ཐམས་
ཅད་ དག །སླར་ ཡང་ རྩ་ བའི་ བླ་ མའི་ གནས་ གསུམ་ ལ། །བདུད་ རྩི་ འོད་ ཟེར་
དཀར་དམར་མཐིང་ག་གསུམ། །ཅིག་ཅར་བྱུང་ནས་བདག་ཉིད་ལ་ཐིམ་པས། །
གཉིས་སྣང་འཁྲུལ་པའི་བག་ཆགས་ཀུན་སྦྱངས་ཏེ། །དབང་བཞིས་རྒྱུད་སྨིན་སྐུ་
བཞི་ཐོབ་པར་འགྱུར། །སླར་ཡང་ཤུགས་དྲག་གསོལ་བ་བཏབ་པས་མཐུས། །
- 88 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
སྐྱབས་གསུམ་ཀུན་འདུས་བླ་མ་རིན་པོ་ཆེ། །དགྱེས་བཞིན་བྱོན་ནས་བདག་ཉིད་
ལ་ཐིམ་པས། །སྒོ་གསུམ་སྐུ་གསུང་ཐུགས་དང་རོ་གཅིག་གྱུར། །ཨོཾ་ཨཱགུ་རུ་ཛྙཱ་ན་
དྷཱ་ཛ་སིདྡྷི་ཧཱུྃ་ཧཱུྃ། ཞེས་པའི་མཚན་སྔགས་ཅི་འགྲུབ་བཟླས་ལ། དགེ་བ་འདི་ཡིས་
མྱུར་དུ་བདག །བླ་མ་སངས་རྒྱས་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་
པ། །དེ་ཡི་ས་ལ་འགོད་པར་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་སོགས་བསྔོ་བ་སྨོན་ལམ་
བྱའོ། །ཞེས་པ་འདི་ནི་དཔའ་ཤོད་གྲྭ་ཚང་ནང་ནས་བསྐུལ་བ་པོ་བློ་བཟང་ལྷུན་
གྲུབ་ཀྱི་འདོད་པ་དང་བསྟུན་ནས་སྦྱར་བ་ཡིན་གྱི་སྣོད་མིན་ལོག་ལྟ་ཅན་དག་གིས་
མཐོང་ན་སྡིག་རྐྱེན་དུ་འགྱུར་བས་ཤིན་ཏུ་གསང་བར་བྱའོ།། །།
༈ ན་མོ་གུ་རུ། དུས་གསུམ་སངས་རྒྱས་ཀྱི་ངོ་བོ་དྲིན་ཅན་གྱི་བླ་མ། །སྙིང་
ཁོང་རུས་པ་ཡི་གཏིང་ནས་གསོལ་བ་ནི་འདེབས་སོ། །མ་གཡེལ་ཐུགས་རྗེ་ཡིས་
གཟིགས་ལ་སྤྱི་བོར་རུ་བཞུགས་ནས། །མཆོག་དང་ཐུན་མོང་གི་དངོས་གྲུབ་ཡིད་
བཞིན་དུ་སྩོལ་ཅིག །རྒྱལ་ཀུན་ཐུགས་རྗེ་ཡི་རང་གཟུགས་གྲུ་འཛིན་གྱི་བདག་
པོ། །གངས་ཅན་འགྲོ་བ་ཡི་མགོན་པོ་འཇམ་དཔལ་གྱི་རྒྱ་མཚོ། །ཞབས་ཟུང་རྡོ་
རྗེ་ཡི་ཁྲི་ལ་འགྱུར་མེད་དུ་བཞུགས་ལ། །རྫོགས་ལྡན་གསར་པ་ཡི་དགའ་སྟོན་
ངེས་པར་རང་སྩོལ་ཅིང་། །སྔོན་བསགས་བསོད་ནམས་ཀྱིས་འཕངས་པའི་དལ་
འབྱོར་གྱི་རྟེན་བཟང་། །ཡིད་བཞིན་ནོར་བུ་ལས་ལྷག་པ་ལན་ཅིག་ཙམ་རྙེད་པ། །
ཚེ་འདིའི་བྱ་བཞག་གིས་གཡེངས་ནས་དོན་མེད་འདི་ཕངས་པ། །ཚེ་མཇུག་སྒྲུབ་
པ་ལ་འབད་དེ་དོན་ལྡན་ཞིག་བྱའོ། །ལྷོ་ཕྱོགས་དྲི་བཞོན་གྱིས་བསྐྱོད་པའི་ཆུ་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འཛིན་གྱི་ཕུང་པོ། །ཀུན་གསལ་ཡངས་པ་ཡི་དབྱིངས་སུ་ལང་ལིང་དུ་གཡོ་བ། །
སྐད་ཅིག་སྐད་ཅིག་གིས་འགྱུར་བ་མི་རྟག་པའི་ངང་ཚུལ། །སྣང་བ་དཔེ་ཆ་རུ་
འཆར་བའི་ གདམས་ངག་ རང་ཡིན་ནོ། །ཤུགས་དྲག་ལས་ཉོན་གྱིས་བསྐྱོད་པ་
འཁོར་བ་ཡི་བྱ་བྱེད། །བཟང་ངན་བདེ་སྡུག་དང་མཐོ་དམའ་འཁོར་གཡོག་དང་
དགྲ་གཉེན། །སྐད་ཅིག་སྐད་ཅིག་ལ་འགྱུར་བ་འཐག་མཁན་གྱི་རྐང་སྟབས། །
ངང་ཚུལ་འདི་འདྲ་འདི་བསམ་ནས་ཐར་ལམ་ཞིག་སྒྲུབ་བོ། །གསུང་རབ་དགོངས་
འགྲེལ་དང་བཅས་པའི་དགོངས་དོན་གྱི་སྙིང་པོ། །འཇམ་མགོན་བླ་མ་ཡི་མན་
ངག་མདོ་སྔགས་ཀྱི་ལམ་རིམ། །ཚང་ལ་མ་ནོར་བའི་ལམ་བཟང་འདི་འདྲ་འདི་
རྙེད་པ། །ཨེ་མ་སྐལ་པ་རང་བཟང་ངོ་ཞེ་བློ་ནི་བདེའོ། །ངེས་དོན་གསུང་རབ་ཀྱི་
བརྗོད་བྱ་ཟབ་དོན་གྱི་སྙིང་པོ། །རྟག་ཆད་མཐའ་བྲལ་གྱི་ལྟ་བ་མཁའ་དབྱིངས་
དང་འདྲ་བ། །འཇམ་མགོན་བླ་མ་ཡི་དྲིན་ལས་ལམ་བཟང་འདི་རྙེད་དོ། །སྔོན་
བྱོན་དམ་པ་ཡི་རྣམ་ཐར་འཁྱོངས་ངེས་ཤིག་བྱའོ། །
སྨྲས་པ། མི་ལ་བཞད་པ་རྡོ་རྗེ་སོགས། །སྔོན་བྱོན་མཁས་གྲུབ་དེ་དང་
དེས། །ཉམས་མྱོང་ཆུ་འཛིན་འཁྲིགས་ པ་ ལས། །གྲུབ་པའི་དབྱར་རྔ་དལ་གྱིས་
འགོད། །རྨོངས་ཆེན་འཐེབས་ལ་ ཡེ་ཤེས་དང་། །འཆིང་ བས་ བཅིངས་ལ་རྒྱལ་
མཚན་ཞེས། །སྐྱེ་བོས་ཅོ་འདྲིར་ བྱེད་ པ་ ཡི། །རྒྱལ་ཁམས་མྱུལ་བའི་དགེ་སྦྱོང་
ཞིག །སྔོན་བྱོན་དམ་པའི་རྣམ་ཐར་དང་། །ཟབ་དོན་འཕགས་པའི་དབྱངས་དག་
ལ། །གཅོང་ རོང་ བྲག་ ཅ་ ཇི་ བཞིན་ དུ། །རྗེས་ སུ་ བཟློས་ པའི་ མུ་ ཅོར་ སྨྲས། །
མཁའ་དབྱིངས་ ཕ་ མཐའ་ མི་མཚོན་ཞིང་། ཁྱུང་ཆེན་ཤུལ་ ལམ་མི་བགྲོད་ན། །
མཁའ་ལ་འཕུར་བར་མི་རིགས་ཞེས། །སྨྲ་བ་མཁས་པའི་ལུགས་མ་ཡིན། །འདི་
- 90 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
ལྟར་ སྦྱར་ བའི་ དགེ་ བའི་ མཐུས། །བདག་ དང་ འགྲོ་ བ་ མ་ ལུས་ པ། །རྒྱལ་ བ་
གཉིས་པའི་རྗེས་བཞུགས་ཏེ། །སྟོབས་བཅུ་མངའ་བའི་སར་བགྲོད་ཤོག །ཅེས་
དབྱངས་སུ་འཐེན་ཆོག་པའི་མགུར་མ་འདི་ལྟ་བུ་ཞིག་དགོས་ཞེས། རྣམ་འདྲེན་
རྒྱལ་བའི་དབང་པོའི་ཁུ་བོ་ཆེན་པོ་དང༌། སྐུའི་མཆེད་ཟླ་རྗེ་དྲུང་སྐུ་མཆེད་གཉིས།
མཆོད་དཔོན་ཆེན་མོ་བཅས་ཀྱིས་བསྐུལ་བ་ལ་བརྟེན་ནས། བླ་མ་དམ་པ་རྣམས་
ཀྱི་ཞབས་རྡུལ་སྤྱི་བོའི་རྒྱན་དུ་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་
ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ།། །།
༈ ན་མོ་གུ་རུ་རཏྣ་ཏཱ་ཡཱ་ཡ། རྗེ་དུས་གསུམ་སངས་རྒྱས་ཀུན་ཀྱི་དངོས། །
ཕ་བཀའ་དྲིན་གསུམ་ལྡན་བླ་མ་མཆོག །མི་བདག་སྙིང་པདྨོའི་དབུས་བཞུགས་
ལ། །མཆོག་ཐུན་མོང་གི་དངོས་གྲུབ་སྩལ་དུ་གསོལ། །སྔོན་ཐོག་མེད་དུས་ནས་
འཁོར་ བར་ འཁྱམས། །གནས་ ངན་སོང་ གསུམ་ དུ་ སྡུག་ ཐག་ སྤྱད། །རྗེ་ བླ་ མ་
མཆོག་གི་ཐུགས་རྗེའི་མཐུས། །དུས་ད་རེས་དལ་འབྱོར་མི་ལུས་ཐོབ། །ཞིང་གང་
དུ་བཙལ་ཡང་རྙེད་དཀའ་བ། །རྗེ་རྒྱལ་བ་གཉིས་པའི་བསྟན་དང་མཇལ། །དྲིན་
འདི་ འདྲ་ འཁོར་ ཐབས་ ག་ ལ་ མཆིས། །ཡིད་ རྩེ་ གཅིག་ མོས་ པས་ གསོལ་ བ་
འདེབས། །སྔོན་སྟོན་པ་ཐུགས་རྗེ་ཅན་དེ་ཡིས། །ཆོས་ཚིགས་བཅད་རེ་རེའི་དོན་
དུ་ ཡང་། །མེ་ འབར་ བའི་ འོབས་ སུ་ མཆོངས་ པ་ སོགས། །བཟོད་ དཀའ་ བའི་
དཀའ་སྤྱད་དེ་འདྲ་མཛད། །དཔལ་ལྷ་ཅིག་དཱི་པཾ་ཀ་ར་དང་། །རྗེ་བདག་ཉིད་ཆེན་
པོ་ལ་སོགས་པ། །སྔོན་བྱོན་པའི་དམ་པ་དེ་དང་དེས། །ཆོས་འཚོལ་ཕྱིར་དཀའ་
སྤྱད་དཔག་མེད་མཛད། །མི་བདག་གིས་བཀའ་སྤྱད་མ་དགོས་པར། །རྗེ་བླ་མ་
ཐུགས་རྗེ་ཅན་རྣམས་ཀྱིས། །མ་མཛངས་མས་བུ་ཆུང་གསོ་བ་དང་། །ཕ་བཟང་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པོས་བུ་ལ་སློབ་བཞིན་གདམས། །རྗེ་བླ་མ་ཐུགས་རྗེའི་གཏེར་ཆེན་གྱིས། །ཆོས་
དབང་ལུང་མན་ངག་ཟབ་ཁྲིད་རྣམས། །ཐུགས་དགྱེས་པ་ཆེན་པོས་ལེགས་པར་
སྩལ། །དྲིན་འདི་འདྲ་བསམས་ན་མཆི་མ་འཁྲུག །ཚུར་མཛུབ་མོ་ནང་དུ་བཀུག་
བྱས་ནས། །བདག་རང་གི་སྤྱོད་ཚུལ་ལ་བརྟགས་ན། །རྒྱུད་ཉོན་མོངས་སྡིག་ལྟུང་
གིས་གང་བ། །འདི་བསམས་ན་ཡི་མུག་ཡ་རེ་ང་། །ལུས་ཆོས་གོས་བཟླུམ་གྱོན་
མཛེས་ལགས་ཀྱང་། །ནང་ཤེས་རྒྱུད་ཉོན་མོངས་དབང་གྱུར་པས། །སྒོ་གསུམ་གྱི་
སྤྱོད་པ་དུད་འགྲོ་འདྲ། །མི་བདག་གི་སྙིང་ལ་ཅི་ཞིག་ཞུགས། །ཚེ་མི་རྟག་ཆུ་ཡི་ཆུ་
བུར་འདྲ། །ནོར་ལོངས་སྤྱོད་སྦྲང་མའི་སྦྲང་རྩི་འདྲ། །གྲོགས་མི་རྟག་ཚོང་འདུས་
མགྲོན་པོ་འདྲ། །ད་སེམས་ཤིག་ཡོད་ན་བསམ་རེ་རན། །དུས་དེ་རིང་མི་འཆིའི་
གདེང་མེད་ཀྱང་། །ཚེ་ཕྱི་མའི་མདུན་གྲབས་མི་དྲན་པར། །ལོ་བརྒྱ་ཕྲག་སྡོད་པའི་
གྲབས་གཤོམ་བྱེད། །འདི་བསམས་ན་དོན་སྙིང་ རུལ་བར་ངེས། །སྲིད་འདི་ན་
མཐོ་བའི་ཚངས་དབང་དང༌། ཁོང་འཁོར་ལོས་བསྒྱུར་བའི་དཔལ་ཐོབ་ཀྱང་། །
དུས་ནམ་ཞིག་འོག་ཏུ་ལྟུང་བར་ངེས། །དོན་དེས་ན་སྲིད་ལ་ཡིད་བརྟན་ཅི། །ད་ཚེ་
ཐུང་ནམ་འཆི་ཆ་མེད་འདི། །དོན་མེད་པའི་བྱ་བས་མི་གཡེང་བར། །ཆོས་ བྱང་
ཆུབ་ལམ་གྱི་རིམ་པ་ལ། །ཉིན་མཚན་དུ་བག་ཆགས་ཅི་ཐེབས་བྱ། །གཞན་ཟེར་
སྒྲོས་བྲག་ཅའི་སྒྲ་འདྲ་བས། །གཏམ་བཟང་ངན་ རྗེས་སུ་མི་འབྲང་བར། །ཡིད་
ངེས་འབྱུང་སྐྱོ་ཤས་ཀྱིས་བསྐུལ་ནས། །གནས་དབེན་པར་དགྲ་མེད་གཉེན་མེད་
བྱ། །ནོར་ལོངས་ སྤྱོད་ཅི་ དང་ ཅི་ ཡོད་ ཀྱང་། །རང་ འཆི་དུས་ ཕན་ པ་ཅང་མེད་
པས། །ད་འདོད་ཆུང་ཆོག་ཤེས་ལ་གནས་ནས། །ཡིད་གཡེང་མེད་དགེ་ལ་བཞག་
པར་བྱ། །གནས་འཁོར་བའི་བདེ་སྡུག་མཐོ་དམའ་ནི། ཁོང་ ཐགས་མཁས་རྐང་
- 92 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
སྟབས་ དང་ འདྲ་ བར། །ཡིད་བརྟན་དུ་རུང་བ་ཅང་མེད་ པས། །ད་ གང་ ལའང་
ཆགས་མེད་དགེ་སྦྱོར་བྱ། །གནས་ཁམས་གསུམ་འཁོར་བའི་འགྲོ་འདི་དག །མི་
བདག་གི་མ་རྒན་ ཉིད་ ཡིན་པས། །ད་ ཕྱིན་ ཆད་ སེམས་ཅན་ཐམས་ཅད་ལ། །
སེམས་སྙོམས་པའི་བྱང་སེམས་བསྒོམ་པར་བྱ། །ཡོངས་ཚོགས་དྲུག་ཡུལ་གྱི་སྣང་
བ་འདི། །བློས་བཏགས་པ་ཙམ་ཞིག་ཡིན་པས་ན། །ད་འཁྲུལ་པའི་དབང་དུ་མི་
གཏང་ བར། །ཡིད་ མཐའ་ བྲལ་ གནས་ ལུགས་ ངང་ དུ་ འཇོག །ལར་ དུས་ དང་
གནས་སྐབས་ཅིར་གྱུར་ཀྱང་། །ཕ་དྲིན་ཅན་བླ་མ་མ་གཏོགས་པ། །སྐྱབས་རེ་ས་
གཞན་ནས་མི་འཚོལ་བས། །དུས་ནམ་ཡང་འབྲལ་མེད་ཐུགས་རྗེས་བཟུངས། །
ཞེས་དབེན་པའི་རི་སུལ་དུ་བསྒྲུབ་པ་སྙིང་པོར་བྱེད་པའི་ཚེ་རང་རྒྱུད་ལ་བསྐུལ་མ་
འདེབས་ཕྱིར་དབྱངས་སུ་འཐེན་ཆོག་པའི་མགུར་མ་གསར་སྒྲིགས་ཤིག་དགོས་
ཞེས་དད་ལྡན་ཏྲེ་བོ་སྡེ་པ་དགེ་སློང་བློ་བཟང་ལེགས་བཤད་ཀྱིས་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་
ཆུང་བདེ་བ་ཅན་དུ་སྦྱར་བའོ།། །།
༈ ན་མོ་གུ་རུ། གང་ལ་བརྟེན་ན་བསླུ་བ་མེད་པའི་སྐྱབས། །རྒྱལ་བ་ཀུན་
དངོས་འཇམ་མགོན་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་
ཀྱིས། །དད་བརྩོན་རྣམ་དཔྱོད་ལྡན་པ་ཁྱོན་ལ་སྲུངས། །སྣང་དང་སྟོང་དང་སྣང་
སྟོང་དབྱེར་མེད་གསུམ། །ཆོས་རྣམས་ཀུན་གྱི་གཞི་ཡི་གནས་ཚུལ་ཡིན། །ཐབས་
དང་ཤེས་རབ་ཐབས་ཤེས་དབྱེར་མེད་གསུམ། །ཐེག་པ་ཆེན་པོའི་ལམ་གྱི་གནས་
ཚུལ་ ཡིན། །ཆོས་ སྐུ་ གཟུགས་ སྐུ་ དེ་ གཉིས་ དབྱེར་ མེད་ གསུམ། །མཐར་ ཐུག་
འབྲས་བུ་མཆོག་གི་གནས་ཚུལ་ཡིན། །རང་སེམས་སྟོང་པའི་གནས་ལུགས་ལྟ་བ་
-93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
དང༌། །མ་ རྒན་ འགྲོ་ ལ་ བྱམས་བརྩེའི་ སྤྱོད་ པ་ དང་། །བདེ་ གསལ་ མི་རྟོག་རྩེ་
གཅིག་ སྒོམ་ པ་ གསུམ། །ཟུང་དུ་འབྲེལ་བ་ ལྟ་ སྒོམ་ སྤྱོད་གསུམ་ཡིན། །ལེགས་
ཚོགས་ ཀུན་ གྱི་ རྩ་ བ་ ཟླ་ མེད་ པ། །བླ་ མ་ ཡི་ དམ་ དབྱེར་ མེད་ སྙིང་ དབུས་
བཞུགས། །ཚང་ལ་མ་ནོར་མདོ་སྔགས་ལམ་རིམ་ལ། །སྒྲུབ་པ་སྙིང་པོར་བྱེད་པ་
མཐར་ཕྱིན་ཤོག །ཅེས་པ་འདི་ཁ་ཏོན་དུ་གྱིས་ལ་དགེ་སྦྱོར་སྔར་རྒྱུན་བཞིན་དུ་
སྐྱོངས་ཤིག །ཅེས་དགེ་སློང་ངག་དབང་བཀྲ་ཤིས་ལ་དགེ་བསྐུལ་དུ་ཆོས་སྨྲ་བའི་
བཙུན་པ་ཡེ་ཤེས་རྒྱལ་མཚན་གྱིས་གདམས་པའོ།། །།
༈ ན་མོ་གུ་རུ། སྟེང་དགའ་ལྡན་ཞིང་གི་མགོན་པོ་མཆོག །རྗེ་རྒྱལ་ཚབ་
མི་ ཕམ་ཆོས་ རྗེ་ དང་། །དཔལ་ནམ་མཁའ་དྲི་མ་མེད་ པའི་ ཞབས། །རྗེ་འཇམ་
དཔལ་སྙིང་པོ་བཅས་ལ་འདུད། །ཞིང་ཕྱོགས་བཅུའི་རྒྱལ་བ་ཐམས་ཅད་ཀྱི། །
ཐུགས་ཡེ་ཤེས་གཅིག་ཏུ་བསྡུས་པའི་གཟུགས། །སྐྱབས་ཀུན་འདུས་དྲིན་ཅན་བླ་
མ་ ལ། །བློ་རྩེ་ གཅིག་མོས་ པས་ གསོལ་བ་འདེབས། །སྔོན་ཐོག་མ་མེད་ནས་
འཁོར་ བར་ འཁྱམས། །གནས་ ཕལ་ཆེར་མི་ འཁོམ་ མུན་ པར་ ལུས། །རྗེ་ བླ་ མ་
མཆོག་གི་བཀའ་དྲིན་གྱིས། །དུས་ད་རེས་དལ་འབྱོར་མི་ལུས་ཐོབ། །ཞིང་གང་དུ་
བཙལ་ཀྱང་རྙེད་དཀའ་བ། །བཀའ་མདོ་རྒྱུད་ཀུན་གྱི་སྙིང་པོའི་དོན། །རྗེ་རྒྱལ་བ་
གཉིས་པའི་ཐུགས་ཀྱི་བཅུད། །ཆོས་བྱང་ཆུབ་ལམ་རིམ་མན་ངག་ཐོབ། །བདག་
སྔོན་ཆད་ཚེ་འདིའི་སྣང་ཤས་ ཀྱིས། །བསླས་བསླུས་ནས་དོན་མེད་གཡེང་བས་
ཁྱེར། །ད་ཚེ་ཐུང་ཡུད་ཙམ་འདིའི་རིང་ལ། །ཆོས་རྣམ་དག་བྱེད་པར་སྨོན་ལམ་
འདེབས། །དུས་སང་དང་འཇིག་རྟེན་ཕྱི་མ་གཉིས། །མི་བདག་ལ་གང་འོང་ཆ་
མེད་པས། །བློ་རྟག་འཛིན་དབང་དུ་མ་སོང་བར། །ད་རྩེ་གཅིག་སྒྲུབ་པར་བྱེད་
- 94 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
པར་སྨོན། །དུས་ སྙིགས་མའི་སེམས་ཅན་བློ་སྣ་མང་། །དོན་ཁ་ཞེ་མི་མཚུངས་
གཡོ་སྒྱུ་ཅན། །ད་གཞན་ཟེར་དབང་དུ་མི་གཏོང་བར། །ཕ་བླ་མའི་གདམས་ངག་
སྒོམ་པར་སྨོན། །ལས་རྒྱུ་འབྲས་ནམ་ཡང་མི་བསླུ་ཞིང་། །སྐྱབས་བསླུ་མེད་དཀོན་
མཆོག་ གསུམ་ དུ་ངེས། །དོན་ དེ་ ཕྱིར་སྐྱབས་འགྲོ་ལས་འབྲས་ལ། །ཡིད་ངེས་
ཤེས་རྙེད་པར་བྱིན་གྱིས་རློབས། །མཐོ་སྲིད་རྩེ་ནས་བཟུང་དམྱལ་བའི་བར། །
གནས་གང་དུ་སྐྱེས་ཀྱང་སྡུག་བསྔལ་ཉིད། །ཡོངས་འཁོར་བར་ཡིད་བརྟན་མ་
མཆིས་པས། །ཡིད་ངེས་འབྱུང་ཤུགས་དྲག་སྐྱེ་བར་ཤོག ཁམས་གསུམ་གྱི་སེམས་
ཅན་མ་ལུས་པ། །མི་བདག་གི་དྲིན་ཅན་མ་ཡིན་པར། །རྗེ་རྒྱལ་བའི་བཀའ་ལས་
འབྱུང་བས་ན། །བློ་ཆགས་སྡང་དབང་དུ་མི་གཏོང་བར། །བྱམས་ སྙིང་ རྗེ་ བྱང་
སེམས་འབྱོངས་པར་ཤོག །མགོ་བཤེས་གཉེན་བསྟེན་ཚུལ་ནས་བཟུང་སྟེ། །ལམ་
འོད་གསལ་སྒྱུ་ལུས་ཟུང་འཇུག་བར། །གཞི་སྟན་ཐོག་གཅིག་ཏུ་དྲིལ་བྱས་ཏེ། །བློ་
རྩེ་གཅིག་ཉམས་ལེན་ནུས་པར་ཤོག །ལར་དུས་དང་གནས་སྐབས་ཐམས་ཅད་
དུ། །ཕ་དྲིན་ཅན་བླ་མ་མ་གཏོགས་པ། །མི་བདག་ལ་རེ་ས་གཞན་མེད་པས། །
དུས་ ཀུན་ ཏུ་ ཐུགས་ རྗེས་བསྐྱང་ དུ་ གསོལ། །སྐྱབས་ དཀོན་ མཆོག་ གསུམ་ གྱི་
ཐུགས་རྗེ་དང༌། །ལྷ་ཡི་དམ་བསྲུང་མའི་མཐུ་སྟོབས་དང་། །ཆོས་རྟེན་འབྲེལ་བསླུ་
མེད་བདེན་པའི་མཐུས། །གང་གསོལ་བའི་དོན་རྣམས་འགྲུབ་གྱུར་ཅིག །ཅེས་པ་
འདི་ནི་ལྕགས་ཕོ་ཁྱིའི་ལོ་ལྷ་ལྡན་རྨི་རུའི་གཙུག་ལག་ཁང་དུ་སྡེ་སྣོད་འཛིན་པ་
ཉིས་སྟོང་ཙམ་ལ་བྱང་ཆུབ་ལམ་རིམ་ཆེན་མོའི་བཤད་ལུང་བྱེད་སྐབས་ཕུར་ལྕོག་
སྤྲུལ་སྐུ་རིན་པོ་ཆེས་འདི་ལོ་ལམ་རིམ་གྱི་མན་ངག་ཇི་ལྟར་གསུངས་པ་རྣམས་
ཉམས་ལེན་སྙིང་པོར་བྱ་བའི་སྨོན་ཚིག་ཞལ་གདམས་ཤིག་དགོས་ཞེས་བསྐུལ་བ་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ལྷ་ལྡན་རྨི་རུའི་གཙུག་ལག་
ཁང་དུ་སྦྱར་བའོ། །འདིས་ཀྱང་རང་གཞན་ཐམས་ཅད་ཀྱི་རྒྱུད་ལ་ཕན་ཐོགས་པར་
གྱུར་ཅིག ། ། །
༈ རབ་ འབྱམས་ རྒྱལ་ བ་ སྲས་ བཅས་ ཀུན་ གྱི། །མཁྱེན་ བརྩེ་ ནུས་པ་
གཅིག་བསྡུས་ངོ་བོ། །བཀའ་དྲིན་གསུམ་ལྡན་རྩ་བའི་བླ་མར། །སྙིང་ནས་གུས་
པས་ གསོལ་ བ་ འདེབས་ སོ། །འབྲལ་མེད་ཐུགས་རྗེའི་ ལྕགས་ ཀྱུ་ གཟུང་ ལ། །
མཆོག་ དང་ ཐུན་ མོང་ དངོས་ གྲུབ་ མ་ ལུས། །འབད་རྩོལ་ མེད་ པར་ ལྷུན་གྱིས་
འགྲུབ་པར། །མྱུར་བ་ཉིད་དུ་བྱིན་གྱིས་རློབས་ཤིག །བསྐལ་བཟང་འདི་ལ་རྣམ་
འདྲེན་མང་ཡང་། །བདག་ཅག་སྙིགས་མའི་འགྲོ་བ་རྣམས་ལ། །རྒྱལ་བ་གཞན་
ལས་ཐུགས་རྗེ་ལྷག་པ། །སྟོན་པ་ཐུབ་པའི་དབང་པོར་འདུད་དོ། །རྒྱལ་བ་ཉིད་
ཀྱིས་ ཇི་ ལྟར་ གསུང་ བཞིན། །སྡོམ་ གསུམ་ བཅས་ མཚམས་ དག་ པ་ གཞིར་
བཟུང་། །རྣམ་དག་ལམ་བཟང་བསྒྲུབ་ལ་བརྩོན་པར། །མྱུར་བ་ཉིད་དུ་བྱིན་གྱིས་
རློབས་ཤིག །རྒྱ་ གར་ པཎ་ ཆེན་ཡོངས་ ཀྱི་ གཙུག་རྒྱན། །བོད་ ཁམས་ འགྲོ་ལ་
ཐུགས་རྗེ་ཆེ་བ། །ཇོ་བོ་ཆེན་པོ་ཨ་ཏི་ཤ་ལ། །སྙིང་ནས་གུས་པས་གསོལ་བ་
འདེབས་སོ། །མདོ་སྔགས་གསུང་རབ་ཀུན་གྱི་ཉིང་ཁུ། །རྒྱལ་སྲས་ཀུན་གྱི་ཐུགས་
དམ་སྙིང་པོ། །བདག་པས་གཞན་གཅེས་སེམས་མཆོག་སྐྱེ་བར། །མྱུར་བ་ཉིད་དུ་
བྱིན་གྱིས་རློབས་ཤིག །ཤུགས་དྲག་ངེས་འབྱུང་བརྩོན་པ་ཆེན་པོས། །ཚེ་གཅིག་
ཉིད་ལ་ཟུང་འཇུག་སྒྲུབ་མཛད། །རྣལ་འབྱོར་དབང་ཕྱུག་མི་ལ་རས་པར། །སྙིང་
ནས་གུས་པས་གསོལ་བ་འདེབས་སོ། །ཚེ་འདིར་ཞེན་པའི་འཁྲི་བ་བཅད་ནས། །
མི་མེད་དབེན་པའི་གནས་མཆོག་དག་ཏུ། །གཡེང་མེད་ལམ་བཟང་བསྒྲུབ་ལ་
- 96 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
བརྩོན་པར། །མྱུར་བ་མྱུར་བར་བྱིན་གྱིས་རློབས་ཤིག །རྒྱལ་བ་ཉིད་ཀྱིས་འདུལ་
བར་ མ་ནུས། །བྱང་ ཕྱོགས་ དམུ་ རྒོད་ འགྲོ་བ་རྣམས་ལ། །རྒྱལ་ བ་ ཀུན་ ལས་
ཐུགས་རྗེ་ཆེ་བ། །འཇམ་མགོན་བླ་མར་གསོལ་བ་འདེབས་སོ། །ཐུགས་རྗེའི་སྤྱན་
གྱིས་རྟག་ཏུ་གཟིགས་ལ། །ངེས་འབྱུང་བྱང་སེམས་ཡང་དག་ལྟ་བ། །ཟབ་ལམ་
རིམ་གཉིས་རྒྱུད་ལ་སྐྱེ་བར། །མྱུར་བ་ཉིད་དུ་བྱིན་གྱིས་རློབས་ཤིག །མདོར་ན་
དེང་ནས་བྱང་ཆུབ་བར་དུ། །འཇམ་མགོན་བླ་མའི་བསྟན་པ་འདི་དང་། །རྨི་ལམ་
དུ་ ཡང་ འབྲལ་ བ་ མེད་ པར། །རྗེ་ བཙུན་ བླ་མས་ བྱིན་གྱིས་རློབས་ཤིག །ཅེས་
ཉམས་མགུར་གྱི་གསོལ་འདེབས་འདི་ལྟ་བུ་ཞིག་དགོས་ཞེས་རྣམ་འདྲེན་རྒྱལ་
བའི་ དབང་ པོའི་ སྐུའི་ མཆེད་ ཟླ་ རྗེ་ དྲུང་ སྐུ་ མཆེད་ གཉིས་ དང་། མཆོད་ དཔོན་
བྱམས་གླིང་མཁན་པོ་བཅས་ཀྱིས་ནན་ཀྱིས་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལར་སྦྱར་བའོ།། །། །
༈ སྒྲུབ་པ་སྙིང་པོར་མཛད་པའི་དགེ་ཚུལ་ཐར་པའི་རྒྱལ་མཚན་གྱི་ཕྱག་ཏུ།
ཉིད་ནས་ཆོས་དང་མཐུན་པའི་ཕྱག་བྲིས་རྟེན་ལྡན་གནང་བ་སེམས་སྤྲོ། ཆེད་དོན་
ཟབ་མོ་དབུ་མའི་ལྟ་བ་ལ་དོན་གཉེར་ཆེ་བ་ཤིན་ཏུ་ལེགས། ལྟ་བ་སྐྱོང་བའི་ཚེ་
དགག་བྱ་བཀག་པའི་མེད་དགག་སྟོང་སངས་བློ་ཡུལ་དུ་ཤར་ནས་དེའི་ངང་དུ་
འཇོག་པ་ཡིན་འདུག་ཀྱང་ཐོག་མར་དགག་བྱ་ཆུག་མེད་ཅིག་ངོ་འཕྲོད་དགོས་ཏེ།
དེ་ལྟར་མིན་པར་སྟོང་པ་ཙམ་འཛིན་པ་ལ་ལྟ་བར་འགྲོ་མི་འགྲོ་ཅི་རིགས་ཡོད་
ཅིང་། དགག་བྱ་ངོ་འཕྲོད་པ་ལ་བདག་འཛིན་འདིའི་ཐོག་མེད་ནས་ད་བར་སྲིད་
པར་བཅིང་སྟེ་གནོད་པ་བརྒྱ་ཕྲག་བྱས་པའི་ཚུལ་ལ་ངེས་པ་རྙེད་དེ་སྙིང་གི་དགྲར་
མཐོང་ནས་དེ་འགོག་པ་ལ་བརྩོན་པ་རང་ཤུགས་ཀྱིས་སྐྱེ་བ་ཞིག་དང་། མ་རྒན་
17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཉམ་ཐག་རྣམས་ཀྱང་ངང་ཚུལ་འདི་ལས་མ་འདས་པ་མཐོང་བས་ཤས་མི་བཟོད་
པའི་བྱམས་སྙིང་རྗེ་བྱང་ཆུབ་ཀྱི་སེམས་ངམ་ངམ་ཤུགས་ཀྱིས་སྐྱེ་བ་ཞིག་ཤིན་ཏུ་
གལ་ཆེ་བར་འཕགས་པ་ཀླུ་སྒྲུབ་དང་འཇམ་མགོན་བླ་མས་ལུང་དང་རིགས་པ་
བརྒྱ་ཕྲག་གིས་བསྒྲུབས་པའི་ཚུལ་ལ་ངེས་པ་རྙེད་དགོས་ཤིང་། དངོས་གཞི་སྒོམ་
པའི་ཚེ་ཚོགས་དྲུག་གི་སྣང་བ་ཤར་ཡང་བདེན་འཛིན་དུ་འགྲོ་མི་འགྲོ་ཅི་རིགས་
ཡོད། དགག་བྱ་ངོ་མ་འཕྲོད་ན་ཕལ་ཆེར་བདེན་འཛིན་དུ་འགྲོ་ཞིང་། དགག་བྱ་ངོ་
འཕྲོད་ན་གང་ཤར་བློས་བཏགས་བཅོས་མ་བརྟགས་ཡོད་མིང་ཙམ་དུ་ཤར་བ་ནི་
ལས་དང་པོ་པ་ལ་མཉམ་བཞག་ལས་ཀྱང་རྗེས་ཐོབ་ཀྱི་སྣང་བ་དེ་གལ་ཆེ་བར་
གསུངས་པས་གང་སྣང་ཐམས་ཅད་རྟེན་འབྲེལ་བཅོས་མའི་ཚུལ་ལ་ངེས་པ་བསྐྱེད་
པའི་ཉམས་ལེན་གྱི་སྙིང་པོ་མཐར་ཐུག་པ་ལགས། དེང་སང་བསྟན་པ་ཤིན་ཏུ་
ཉམས་དམས་པས་སྙིང་ནས་ཆོས་བྱེད་ཉིད་བྱེད་དགུང་ལ་བབས་པའི་རྒྱུ་སྐར་ལྟ་
བུར་གྱུར་པས་ཉིད་ལྟ་བུའི་དོན་གཉེར་ཅན་ལ་ཆེས་ཞིབ་པར་འཆད་འདོད་ཀྱང་
བང་མི་དུས་གཏུགས་ཏེ་ཡི་གེ་འཕྲོས་པ་དང་མཉམ་དུ་འབྱོར་ལན་བྲི་དགོས་བྱུང་
བས་ཞིབ་ཏུ་བྲི་བའི་ལོངས་མ་བྱུང་། འོན་ཀྱང་སྔར་སྒྲིགས་པ་དེ་དག་ལ་ཞིབ་ཏུ་
དཔྱད་ན་ དོན་ འཕིགས་ པ་ཡོད་ པས་ དེ་ ལྟར་མཛོད། རྟེན་བཅས་དེ་འཕྲལ་དུ་
ཕུལ།། །། །
༈ དད་བརྩོན་རྣམ་དཔྱོད་ལྡན་ པ་ དགེ་ སློང་ དམ་ཆོས་ཡར་འཕེལ་ལ།
འབུལ་བ། ཉིད་རང་སྐྱེས་ཐོབ་ཀྱི་བློ་གསལ་ཞིང་གུས་དང་རྟག་ཏུ་སྦྱོར་བས་རྒྱལ་
བའི་དགོངས་ཟབ་མཐར་ཐུག་གོང་ན་མེད་པའི་ལམ་ཤེར་ཕྱིན་གྱི་མདོའི་དོན་
འཕགས་པ་ཀླུ་སྒྲུབ་ཀྱི་དྲི་མ་མེད་པའི་རིགས་པའི་ལམ་ནས་དྲངས་ཏེ་གཏན་ལ་
- 98 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
ཕབ་པའི་དབུ་མའི་ལྟ་བ་ལ་དོན་གཉེར་ཆེ་བ་ཤིན་ཏུ་ལེགས། ཟབ་མོའི་ཚུལ་འདི་
ལ་ དོན་ འགྱུར་ གྱི་ ཐེ་ ཚོམ་ ཙམ་ སྐྱེས་ པས་ ཀྱང་ སྲིད་ པ་ ཧྲུལ་ པོར་ བྱེད་ པར། །
འཕགས་པ་ལྷས་གསུངས་ཤིང༌། དེ་དོན་རྗེ་བཙུན་བློ་བཟང་ཆོས་ཀྱི་རྒྱལ་མཚན་
གྱིས་ཉམས་མགུར་དུ་མཛད་པ་ན། ཆོས་ཟབ་མོའི་གནས་ལ་སོམ་ཉིས་ཀྱང་། །
གཞི་སྲིད་པ་ཧྲུལ་པོར་བྱེད་དོ་ཞེས། །གཏམ་ཟབ་ཅིང་སྙན་པའི་སྒྲ་ཐོས་པས། །ང་
ཞེ་བློ་བདེ་མོ་ཁོང་ནས་འདའ། །ཞེས་གསུངས། ཉིད་རང་གི་དོགས་པའི་དཀའ་
གནད་ལ། །ཉིད་ རང་གི་རིགས་པའི་དཔྱད་དེ་ལན་བཏབ་པ་རྣམས་ཕལ་ཆེར་
ལེགས་རབ་བྱུང་འདུག །འོན་ཀྱང་ཞིབ་ཏུ་དཔྱད་དགོས་ཏེ། སྟོང་ཉིད་རྒྱུ་འབྲས་
སུ་འགྲོ་ཟེར་བ་འདི་ལ་སྟོང་ཉིད་ངེས་པའི་བློ་དེའི་སྟོབས་ཀྱི་རིགས་པ་གཞན་ལ་
མི་ལྟོས་པར་རྒྱུ་འབྲས་རྟེན་འབྲེལ་བསླུ་བ་མེད་པའི་ཚུལ་ལ་ངེས་པ་རང་སྟོབས་
ཀྱིས་འདྲེན་ཐུབ་པ་ཞིག་འོང་ཞེས་པའི་དོན་ཡིན་གྱིས། དེའི་སྟོབས་ཀྱི་སྒྲོ་འདོགས་
ཆོད་འགྲོ་བ་དང་། དོན་དེ་དེར་འགྱུར་འགྲོ་བ་གཉིས་སྤུ་རིས་འབྱེད་པ་ཤིན་ཏུ་
དཀའ་བ་ཡོད་པས་ཚིམ་མ་སླ་བར་ཞིབ་ཏུ་དཔྱད་དགོས་སོ། །དཔེར་བགྱི་ན། རྗེ་
བཙུན་མི་ལས། ལྷོ་སྤྲིན་བྱུང་ཡང་ནམ་མཁའ་རང་ལས་བྱུང་། །ཐིམ་པའང་ནམ་
མཁའ་རང་ལ་ཐིམ། གསུངས་པ་ལྟ་བུ་སྟེ། དབྱར་དུས་ནམ་མཁར་སྤྲིན་གསར་བློ་
བུར་དུ་སྐྱེ་ཞིང་། ཡང་དེ་ཉིད་དུ་ཡལ་འགྲོ་བ་མཐོང་བ་ན་ནམ་མཁའ་ལས་སྤྲིན་
བྱུང་བ་དང་། སྤྲིན་ནམ་མཁར་ཐིམ་པ་ལྟ་བུའི་ཉམས་སྐྱེ་ཡང་། ནམ་མཁའ་འདུས་
མ་བྱས་གང་གིའང་མ་བྱས་ཤིང་། གང་དུའང་བསྒྱུར་དུ་མེད་པ་ཞིག་ཡིན་པས་དེ་
ལས་སྤྲིན་སྐྱེས་པ་ཡིན་ནོ། །དེ་བཞིན་དུ་སྟོང་པ་ཉིད་ནི་འདུས་མ་བྱས་སུས་ཀྱང་
གང་དུའང་བསྒྱུར་དུ་མེད་པ་ཞིག་ཡིན་པར་ཤེར་ཕྱིན་གྱི་མདོ་དང་དབུ་མའི་གཞུང་
99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལས་རིགས་པ་བརྒྱ་ཕྲག་གིས་བསྒྲུབ་པར་མཛད་པས་སྟོང་ཉིད་འདུས་བྱས་སུ་
འགྱུར་མི་སྲིད་དོ། །བློའི་སྟོབས་ཀྱིས་སྒྲོ་འདོགས་བཅད་དེ་ངེས་པ་འདྲེན་ཚུལ་
དང༌ ཉམས་ ཀྱི་ སྣང་ བ་ ལ་ འཆར་ བ་ ནི། གཟུགས་ སྟོང་ པའོ། །སྟོང་ པ་ ཉིད་
གཟུགས་སོ་ཞེས་པ་ལྟ་བུའོ། །འདི་ལ་བཤད་པར་བྱ་བ་མཐའ་ཡས་ཀྱང་ཕྱོགས་
ཙམ་སྨོས་པ་ཡིན་པས་ཚུལ་འདི་ལ་བརྟེན་ནས་དྲི་མ་མེད་པའི་རིགས་པ་ཆེས་ཆེར་
སྤེལ་བར་ བྱོས་ཤིག །དྲིས་ལན་གཞན་རྣམས་ཀྱང་ འདི་ དང༌ རིགས་ པའི་རྣམ་
འགྱུར་འདྲ་བ་ཤ་སྟག་ཡིན་པས་དེ་བཞིན་དུ་ཤེས་པར་བྱའོ། །ཟབ་མོའི་དོན་འདི་
ཕུ་ཐག་ཆོད་བཞིན་རྟོགས་པ་ལ་འདིའི་རྒྱུ་ཚོགས་རྣམས་ངེས་པར་ཚང་དགོས་ཏེ།
ཕྱི་ནང་གི་ཆོས་གང་ལའང་རང་རང་རྒྱུ་ཚོགས་རྣམས་མ་ཚང་བར་འབྲས་བུ་དེ་དང་
དེ་མི་འབྱུང་བ་མངོན་སུམ་དུ་གསལ་ལོ། །འདིའི་རྒྱུ་ཚོགས་མཐའ་ཡས་ཀྱང་།
གཙོ་བོ་མེད་དུ་མི་རུང་བ་ནི། བླ་མ་དང་ལྷག་པའི་ལྷ་དབྱེར་མ་མཆིས་པ་ལ་
གསོལ་བ་ཤུགས་དྲག་ལ་རྒྱུན་རིང་བ་བཏབ་སྟེ་བྱིན་རླབས་འཇུག་ངེས་ཤིག་བྱ་བ་
དང༌། ཡོན་ཏན་ཐམས་ཅད་ཀྱིས་གཞི་རྟེན་ཁས་བླངས་པའི་བསླབ་ཁྲིམས་དག་
པར་སྲུང་ཞིང་། ཉོན་མོངས་མང་བས་ཉེས་པ་ཕྲ་མོ་གོས་ནའང་ཇི་མི་སྙམ་པར་མི་
བཞག་པར་འཕྲལ་འཕྲལ་དུ་ཕྱིར་བཅོས་ཀྱིས་དག་པར་བྱས་ཏེ་ཤེས་རྒྱུད་སྡིག་
ལྟུང་གིས་མ་སྦགས་པའི་གཙང་སེང་ངེ་བ་ཞིག་བྱ་བ་དང་། བསགས་སྦྱངས་ལ་སྒོ་
དུ་མ་ནས་འབད་དེ་ཟབ་མོའི་ལྟ་བ་རྟོགས་པའི་ལྷན་ཅིག་བྱེད་རྐྱེན་ཚང་ངེས་ཤིག་
བྱ་བ་དང་། ཟབ་མོའི་ལྟ་བ་རྟོགས་པའི་ཉེར་ལེན་གྱི་རྒྱུ་དྲི་མ་མེད་པའི་རིགས་
པས་དཔྱད་དེ་དགག་བྱའི་མཚམས་འཛིན་ ཚུལ་འཆུགས་མེད་ངེས་པ་དང༌། དེ་
བཀག་ པའི་ སྟོང་ སང་ མེད་དགག་ འཆར་ ཚུལ་ དང་། དེ་ལ་ངེས་པ་དྲངས་པའི་
- 100 -



དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་འགའ་ཞིག་ཕྱོགས་གཅིག་ཏུ་བསྡེབས་པ།
སྟོབས་ཀྱིས་རྗེས་ཐོབ་ཏུ་གང་སྣང་ཀུན་གཟུགས་བརྙན་བཞིན་དུ་ལྟོས་གྲུབ་རྟེན་
འབྲེལ་དུ་འཆར་བ་དང་། དེའི་སྟོབས་ཀྱིས་སྟོང་པའི་ངེས་ཤེས་འཕེལ་བ་སོགས་
སྣང་སྟོང་གཅིག་གྲོགས་སུ་གཅིག་འགྲོ་བའི་ཚུལ་རྣམས་འཆུགས་མེད་དུ་ངེས་པར་
བྱས་ལ་རྒྱུ་ཚོགས་དེ་རྣམས་སྒྲུབ་པ་ལ་བརྩོན་པ་ལྷུར་བླང་ནས་ཡབ་རྗེ་ཐམས་ཅད་
མཁྱེན་པའི་བཀའ་སྲོལ་བཟང་པོ་གཞན་འདྲེན་མེད་པའི་རྣམ་ཐར་གཙང་མ་སྐྱོང་
བ་ལ་བརྩོན་པ་ལྷུར་བྱོས་ཤིག ཁྱོད་ཀྱི་ཆོས་ལྡན་གྱི་བསམ་པ་འགྱུར་མེད་མཐར་
ཕྱིན་པའི་ཕྱིར་རྡོ་རྗེའི་མདུད་པ་བཅས།། ། །
༈ ཆོས་ སྐྱོང་ ཡོངས་ རྫོགས་ ལ་ བསྐང་ བཤགས་ གཏོར་ འབུལ་ འཕྲིན་
བཅོལ་རྣམས་མདོར་བསྡུས་སྙིང་པོར་དྲིལ་ནས་བྱ་ཚུལ་ནི། མགོན་པོ་ཕྱག་དྲུག་པ་
ནས་ལྕམ་སྲིང་གི་བར་སྤྱན་འདྲེན་ཚུལ་གསེར་ཞུན་མ་ལྟར་དང་། དེ་ནས་འདི་
ལྟར། ཕུན་ཚོགས་ལྷ་ཡི་ཕོ་བྲང་དམ་པ་ནས། །བསྟན་པ་བསྲུང་ཞིང་སྐྱོང་བའི་
དམ་ཚིག་ཅན། །ལྷ་ཡི་དགེ་བསྙེན་ཆེན་པོ་ཚངས་པ་ཆེ། །འཁོར་བཅས་ཐོགས་པ་
མེད་པར་གནས་འདིར་གཤེགས། །འཇིགས་རུང་རྡོ་རྗེའི་ཕོ་བྲང་ཆེན་པོ་ནས། །
གངས་ཅན་མགོན་པོའི་འཕྲིན་ལས་བསྒྲུབ་མཛད་པ། །མཐུ་སྟོབས་དབང་ཕྱུག་
གནོད་སྦྱིན་ཙི་དམར་བ། །ཐོགས་མེད་ རྫུ་ འཕྲུལ་ཤུགས་ཀྱིས་འདིར་ གཤེགས་
གཤེགས། །སྣང་བ་མཐའ་ཡས་ཡེ་ཤེས་རང་སྣང་རྩལ། །སྣང་སྲིད་དྲེགས་པའི་
གཙུག་ན་ཆེ་བའི་ལྷར། །ཡོངས་བཞེངས་རྡོ་རྗེ་གྲགས་ལྡན་འཁོར་དང་བཅས། །
དམ་ཚིག་ལྡན་པའི་གནས་འདིར་རིངས་པར་གཤེགས། །གངས་རི་ར་བས་བསྐོར་
བའི་ཞིང་ཁམས་འདི། །རྣམ་པ་ཀུན་ཏུ་བསྲུང་ཞིང་སྐྱོང་མཛད་པ། །བསྟན་སྐྱོང་
དབང་མོ་རྡོ་རྗེ་དྲག་མོ་རྒྱལ། །འཁོར་དང་བཅས་པ་གནས་འདིར་གཤེགས་སུ་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གསོལ། །ཨེ་ བྱེ་ ཧི་ བཛྲ་ ས་ མ་ ཡ་ ཛཛཛཧཱུྃ་ ཐཾ་ ཧོཀ་ མ་ ལ་ ཡ་ སྟེ། དེ་ ནས་
བཤགས་པ་དང་བསྐང་བ་དང་། གཏོར་འབུལ་རྣམས་ཆོས་སྐྱོང་སྤྱི་ལ་འབུལ་ཚུལ་
གསེར་ཞུན་མ་བཞིན་བྱས་ལ། བསྟོད་པའི་ཚེ་མགོན་པོ་ཕྱག་དྲུག་པ་ནས་ལྕམ་
སྲིང་གི་བར་གསེར་ཞུན་མ་ལྟར་ལ། དེ་ནས་འདི་ལྟར། གསུང་གི་དབང་ཕྱུག་འཆི་
མེད་ཚེ་ཡི་ལྷའི། །ཡེ་ཤེས་འཇིག་རྟེན་མེས་པོའི་སྐུར་བསྟན་ཏེ། །དུས་གསུམ་
གསོལ་བར་ གཟིགས་ནས་ ལུང་ སྟོན་ པ། །ལྷ་ཆེན་ཚངས་ པ་ ཆེན་ པོར་ བདག་
བསྟོད་དོ། །འཇིག་རྟེན་གསུམ་མགོན་སྤྱན་རས་གཟིགས་དབང་གི །འཕྲིན་ལས་
རྣམ་བཞི་བསྒྲུབ་པར་བྱེད་པ་ལ། །ནམ་ཡང་གཡེལ་བ་མེད་པའི་དམ་ཚིག་ཅན། །
གནོད་སྦྱིན་ཆེན་པོ་ཙི་དམར་བ་ལ་བསྟོད། །དགྲ་བགེགས་བསྒྲལ་བའི་སྙིང་ཁྲག་
གང་བའི་རྒྱུན། །འཐུངས་པས་མྱོས་པའི་ཁ་དོག་མེ་ལྟར་འབར། །རྣལ་འབྱོར་བུ་
བཞིན་ སྐྱོང་ བའི་ དམ་ ཚིག་ ཅན། །རྡོ་ རྗེ་ གྲགས་ ལྡན་ འཁོར་ དང་ བཅས་ ལ་
བསྟོད། །རབ་ དཀར་ ལེགས་ བྱས་ མ་ ལུས་ གཟུགས་ཅན་ བཞིན། །རབ་ དྭངས་
ཤེལ་ལྟར་འཚེར་བའི་སྐུ་མཆོག་ལ། །རབ་མཆོག་རིན་ཆེན་རྒྱན་མང་གིས་སྤྲས་
པ། །རབ་མཛེས་ལྷ་མོ་དྲག་རྒྱལ་མ་ལ་བསྟོད། །དེ་ནས་འཕྲིན་ལས་བསྐུལ་བ་ནི།
ཧཱུྃ །བདག་ གི་ རིང་ནས་ བསྟེན་ཅིང་མཆོད་ པ་ ཡི་ སོགས་ གསེར་ཞུན་མ་ལྟར་
བྱའོ། །ཅེས་པ་འདི་ནི་རྣམ་འདྲེན་རྒྱལ་བའི་དབང་པོའི་སྐུའི་ཕུ་བོ་རྗེ་དྲུང་བློ་
བཟང་རྡོ་ རྗེས་བསྐུལ་བ་ལ་བརྟེན་ནས། ཆོས་སྨྲ་བའི་བཙུན་པ་ཡེ་ཤེས་རྒྱལ་
མཚན་གྱིས་སྨྲས་པའོ།། །།
- 102 -



༄༅། །སྒྲུབ་གནས་ཚེ་མཆོག་བསམ་གཏན་གླིང་གི་
བཅའ་ཡིག་བཞུགས་སོ། །
༈ ཨོཾ་བདེ་ལེགས་སུ་གྱུར་ཅིག །མཁའ་མཉམ་འགྲོ་ལ་ཕན་བདེ་འབྱུང་
བའི་གཞི། །ལུང་རྟོགས་བསྟན་པ་དམ་ཆོས་རྒྱལ་སྲིད་ལ། །དབང་བསྒྱུར་ཆོས་ཀྱི་
རྒྱལ་ པོ་ ཤཱཀྱའི་ ཏོག །སྲས་ དང༌ བཅས་ པས་ དེང༌ འདིར་ དགེ་ ལེགས་ སྩོལ། །
གངས་རིའི་ཁྲོད་འདིར་ཐུབ་བསྟན་སྤེལ་བ་ལ། །ཐུབ་དབང་ཉིད་དང་མཚུངས་
པའི་བཀའ་དྲིན་ཅན། །འཇམ་མགོན་བླ་མ་བློ་བཟང་གྲགས་པ་ཡིས། །བདག་གི་
རེ་བ་འབྲས་ལྡན་མཛད་དུ་གསོལ། །སྟོན་པ་མཉམ་མེད་ཐུགས་རྗེ་ཅན་དེ་ཡིས། །
རང་ཉིད་གང་ནས་གཤེགས་པའི་ལམ་བཟང་དེར། །འགྲོ་ཀུན་འཁྲིད་ཕྱིར་བརྩེ་
བས་བཅངས་པ་ཡི། །བསླབ་ཁྲིམས་བསྲུང་ལ་དྲན་བསྐུལ་འདི་བརྗོད་ཀྱི། །དལ་
བའི་རྟེན་བཟང་དོན་ལྡན་བྱེད་འདོད་ཅིང་། །སྔོན་བྱོན་དམ་པ་རྣམས་ཀྱི་རྗེས་
ཞུགས་ནས། །རྒྱལ་བ་དགྱེས་ པའི་ ལམ་བཟང་སྒྲུབ་འདོད་པ། །དེ་དག་རྣམས་
ཀྱིས་ཚུལ་འདིར་འབད་པར་རིགས། །ཕྱོགས་བཅུའི་ཞིང་བཞུགས་རྒྱལ་དང་རྒྱལ་
བའི་སྲས། །ཉན་ཐོས་རང་རྒྱལ་ ཁྲིམས་ལྡན་འདུས་པའི་སྡེ། །བསྟན་པ་སྐྱོངས་
ཕྱིར་ སྤྲུལ་ པའི་ བསྲུང་ མའི་ ཚོགས། །མཐུ་ལྡན་རྣམས་ ཀྱིས་ བདག་ གི་ གྲོགས་
མཛོད་ཅིག །
དེ་ལ་འདིར་འདི་ནང་གི་བྱ་བྱེད་བྱིས་པའི་རོལ་རྩེད་དང་སྨྱོན་པའི་སྤྱོད་
ཚུལ་ལྟར་མཐོང་ནས་ཚེ་འདིའི་འཁྲི་བ་བཅད་དེ་དབེན་པའི་གནས་སུ་རྒྱལ་བ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དགྱེས་པའི་ལམ་ལ་སྒྲུབ་པ་སྙིང་པོར་བྱ་ཕྱིར་སྐྱིད་ཤོད་རི་བོ་གྲུ་འཛིན་གྱི་སའི་ཆ་
མདོ་ སྔགས་ ཏིང་ འཛིན་ ལེགས་ པར་ འཕེལ་ བའི་ གནས་ ཚེ་ མཆོག་ བཀྲ་ཤིས་
བསམ་གཏན་གླིང་འདིར་བཞུགས་པའི་དགེ་སློང་སྤོང་བ་བ་རྣམས་ཀྱི་ཉམས་ལེན་
དང༌། ཀུན་སྤྱོད་ཡོངས་སུ་དག་པའི་ཐབས་སུ་སྡོམ་པ་གསུམ་ཀྱི་བཅས་མཚམས་
ལས་བརྩམས་ཏེ་བཅའ་ཁྲིམས་བྱ་བ་ནི། ཇི་སྐད་དུ་བྱང་ཆུབ་སེམས་དཔའི་སྤྱོད་
པ་ལ་འཇུག་པ་ལས། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་
འབྱུང་ བའི་ གནས། །བསྟན་ པ་ རྙེད་དང་བཀུར་སྟི་དང༌། །བཅས་ ཏེ་ཡུན་ རིང་
གནས་གྱུར་ཅིག །ཅེས་གང་གསུངས་པ་ལྟར། ལུས་ཅན་ཀུན་གྱི་སྡུག་བསྔལ་དང་
ཀུན་འབྱུང་གི་ནད་ཐམས་ཅད་སེལ་བའི་སྨན་དང་། གནས་སྐབས་དང་མཐར་
ཐུག་གི་ཕན་བདེ་ཐམས་ཅད་འབྱུང་བའི་རྒྱུ་གཅིག་པུ་ནི་རྒྱལ་བའི་བསྟན་པ་རིན་
པོ་ཆེ་ཉིད་ཡིན་ལ། བསྟན་པ་དེ་ཡང་མཛོད་ལས། སྟོན་པའི་དམ་ཆོས་རྣམ་གཉིས་
ཏེ། །ལུང་དང་རྟོགས་པའི་བདག་ཉིད་དེ། །ཞེས་གསུངས་པ་ལྟར། ལུང་རྟོགས་ཀྱི་
བསྟན་པ་གཉིས་སུ་ངེས་ལ། དེ་ལ་ལུང་གི་བསྟན་པ་ནི་བདག་ཅག་གི་སྟོན་པ་
ཤཱཀྱའི་རྒྱལ་པོ་དེ་ཉིད་ཀྱིས་རང་ཉིད་གང་ནས་གཤེགས་པའི་ལམ་བཟང་པོ་དེར་
མཁའ་མཉམ་གྱི་སེམས་ཅན་ཐམས་ཅད་འཁྲིད་ཕྱིར་བརྩེ་བ་ཆེན་པོས་གསུངས་
པའི་གསུང་རབ་ཇི་སྙེད་ཡོད་པ་རྣམས་ཡིན་ལ། དེ་ཐམས་ཅད་ཀྱང་བསྡུ་ན་སྡེ་
སྣོད་གསུམ་དུ་འདུ་བས། རྟོགས་པའི་བསྟན་པ་ཡང་བསླབ་པ་གསུམ་དུ་འདུའོ། །
བསླབ་པ་གསུམ་གྱི་ནང་ནས་ཚུལ་ཁྲིམས་ཀྱི་བསླབ་པ་ནི་གཞི་དང་རྩ་བ་ལྟ་བུ་
ཡིན་པ་ནི། མདོ་ལས། ཚུལ་ཁྲིམས་ནི་དགེ་བའི་ཆོས་ཐམས་ཅད་ཀྱི་ཐེམ་སྐས་སོ། །
ཤིང་ལ་སོགས་པའི་རྩ་བས་ཡིན་པ་ལྟར་ རྩ་བའོ། །ཞེས་དང་། མགོན་པོ་ཀླུ་སྒྲུབ་
ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་
- 104 -



སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག ། །
པར་གསུངས། །ཞེས་གསུངས། ཚུལ་ཁྲིམས་ཚུལ་བཞིན་དུ་བསྲུངས་པ་ལས་ཡོན་
ཏན་གོང་མ་ཐམས་ཅད་རིམ་གྱིས་འབྱུང་བ་ནི། ལུང་སྨན་གྱི་གཞི་ལས། དགེ་སློང་
དགེ་ཚུལ་ཁྲིམས་གོམས་པར་བྱས་ན་ཏིང་ངེ་འཛིན་ཡུན་རིང་དུ་གནས་པར་འགྱུར་
རོ། །ཏིང་ངེ་འཛིན་གོམས་པར་བྱས་ན་ཤེས་རབ་ཡུན་རིང་དུ་གནས་པར་འགྱུར་
རོ། །ཤེས་རབ་གོམས་པར་བྱས་ན་འདི་ལྟ་སྟེ་འདོད་ཆགས་དང་ཞེ་སྡང་དང་གཏི་
མུག་ལས་སེམས་ཡང་དག་པ་ཁོ་ནར་རྣམ་པར་གྲོལ་བར་འགྱུར་རོ། །ཞེས་དང་།
དཔལ་ལྡན་ཟླ་བས་ཀྱང་། སོ་སོའི་སྐྱེ་བོ་རྣམས་དང་གསུང་སྐྱེས་དང་། །རང་བྱང་
ཆུབ་ལ་བདག་ཉིད་ངེས་རྣམས་དང་། །རྒྱལ་སྲས་རྣམས་ཀྱི་ངེས་པར་ལེགས་པ་
དང༌། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་གསུངས་པ་ལྟར་
རོ། །ཚུལ་ ཁྲིམས་ ལ། སོ་ ཐར་ གྱི་ ཚུལ་ ཁྲིམས། བྱང་ སེམས་ ཀྱི་ ཚུལ་ ཁྲིམས།
གསང་སྔགས་ཀྱི་ཚུལ་ཁྲིམས་གསུམ་ཡོད་ཅིང་། སྡོམ་པ་གསུམ་གྱི་བསླབ་ཁྲིམས་
བསྲུང་བ་ལས་ལྷག་པའི་ཉམས་ལེན་མེད་དེ། སྤྱོད་འཇུག་ལས། བསྐལ་བ་དུ་
མར་ རབ་ དགོངས་མཛད་པ་ ཡི། །ཐུབ་དབང་རྣམས་ཀྱིས་འདི་ཉིད་ ཕན་ པར་
གཟིགས། །ཞེས་ གསུངས་ པ་ ལྟར། བསྐལ་ཆེན་གྲངས་མེད་མང་ པོའི་ བར་ དུ་
གནས་སྐབས་དང་མཐར་ཐུག་གི་དོན་ལ་གང་གིས་ཕན་དང་གང་གིས་གནོད་པའི་
ཚུལ་ལ་དཔྱད་ནས་གཟིགས་པ་མཐར་ཕྱིན་པ་སྟོན་པ་ཐུགས་རྗེ་ཅན་དེ་ཉིད་ཀྱིས་
སངས་རྒྱ་བ་ལ་སྒོ་གསུམ་གྱི་སྤྱོད་པ་འདི་དང་འདི་བཞིན་དུ་བྱ་དགོས་སོ། །ཞེས་
བཅས་པ་མཛད་པ་ཡིན་པས་ན། དེ་ལས་ལྷག་པ་གང་ཞིག་ཡོད། རྗེ་ཐམས་ཅད་
མཁྱེན་པའི་ཞལ་ནས་ཀྱང་། གཞན་གྱི་དོན་བསྒྲུབ་པར་འདོད་པས་སྔོན་དུ་རང་
ཉིད་གདུལ་བར་བྱའོ། །དེ་ལ་ནི་སྒྲུབ་པ་སྙིང་པོར་བྱ་དགོས་པར་གསུངས་ཤིང་།
སྒྲུབ་པ་ཡང་སྡོམ་པ་བཟུང་ནས་དེའི་བསླབ་བྱ་ལ་སློབ་པར་གསུངས་པས་སྒྲུབ་པ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
སྙིང་པོར་བྱེད་པའི་བྱེད་ས་མ་འཕྱུགས་པ་གལ་ཆེའོ། །ཞེས་གསུངས་པ་ལྟར་རོ། །
སྡོམ་པ་གསུམ་གྱི་ནང་ནས་ཀྱང་སོ་ཐར་གྱི་སྡོམ་པའི་བཅས་མཚམས་བསྲུང་བ་
ཉིད་ཐོག་མར་གལ་ཆེ་སྟེ། སོ་སོ་ཐར་པ་ལས་ཀྱང་། སེམས་རྟ་ཁ་བསན་དཀའ་བ་
ལ། །མཐུན་པའི་གཟེར་རྣོན་བཏབ་པ་ཡིས། །སྲབ་ནི་སོ་སོར་ཐར་འདི་ཡིན། །ཆེ་
བ་གང་དག་ངག་ཙམ་གྱིས། །ལྡོག་ཅིང་མཚམས་ལས་མི་འདའ་བ། །དེ་དག་མི་རྟ་
བཟང་པོ་སྟེ། །ཉོན་མོངས་གཡུལ་ལས་ངེས་རྒྱལ་འགྱུར། །སུ་ལ་སྲབ་འདི་མེད་པ་
དང༌། །ནམ་དུའང་ འདོད་པར་མི་འགྱུར་བ། །དེ་དག་ ཉོན་མོངས་ གཡུལ་ གྱིས་
དཀྲུགས། །ཞེས་རང་རྒྱུད་ཀྱི་ཉོན་མོངས་འདུལ་བ་ལ་སོ་ཐར་གྱི་ཚུལ་ཁྲིམས་ངེས་
པར་དགོས་པ་དང༌། དེ་མེད་པར་ཉོན་མོངས་འདུལ་ཐབས་མེད་པར་གསུངས།
རྒྱལ་བ་མྱ་ངན་ལས་འདས་པའི་རྗེས་སུ་གདུལ་བྱ་རྣམས་ཀྱི་བླང་དོར་གྱི་གནས་
སྐབས་གང་ལ་ཞུ་བའི་ཡུལ་སྟོན་པ་སོ་ཐར་ལ་བྱ་དགོས་པར་གསུངས་ཏེ། སོ་སོར་
ཐར་པ་ལས། ང་ནི་མྱ་ངན་འདས་གྱུར་ན། །འདི་ནི་ཁྱོད་ཀྱི་སྟོན་པ་ཞེས། །རང་
བྱུང་ཉིད་ཀྱིས་གུས་བྱས་པར། །ནན་ཏན་དགེ་སློང་ཚོགས་མདུན་བསྟོད། །ཞེས་
གསུངས་པ་ལྟར་རོ། །རྒྱལ་བའི་བསྟན་པ་གནས་མི་གནས་ཀྱང་སོ་ཐར་གྱི་བཅས་
མཚམས་ཚུལ་བཞིན་དུ་བསྲུང་བ་ཡོད་མེད་ལ་རག་ལས་ཏེ། འདུལ་བ་ལུང་ལས།
བཙུན་པ། ཇི་ཙམ་གྱིས་ན་དམ་པའི་ཆོས་མཆིས་པ་ཞེས་བགྱི། ཇི་ཙམ་གྱིས་ན་
ཞིག་པ་ཞེས་བགྱི། ཨུ་པ་ལི། ཇི་སྲིད་དུ་ལས་བྱེད་ཅིང་ནན་ཏན་བྱེད་པ་ཡང་ཡོད་
པའི་བར་དུ་སྟེ། ལས་བྱེད་ལ་ནན་ཏན་བྱེད་པ་ཡང་ཡོད་ན་དམ་པའི་ཆོས་ཡོད་པ་
ཞེས་བྱའོ། །ལས་ཀྱང་མི་བྱེད་ལ་ནན་ཏན་བྱེད་པ་དག་ཀྱང་མེད་པ། དེ་ནི་དམ་
པའི་ཆོས་ཞིག་པ་ཞེས་བྱའོ། །ཞེས་གསུངས་སོ། །སོ་ཐར་གྱི་ཚུལ་ཁྲིམས་སྟོན་པ་
ལ་རྒྱལ་བས་འདུལ་བའི་བཅའ་ཁྲིམས་ཀྱི་རྩ་བ་སོ་སོ་ཐར་པའི་མདོ་དང༌། དེའི་
- 106 -



སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག །
རྒྱས་བཤད་ལུང་སྟེ་བཞི་བཀའ་སྩལ་ལ། འདུལ་བའི་སྡེ་སྣོད་དེ་དག་ཐམས་ཅད་
ཀྱི་དོན་བསྡུ་ན། སྡོམ་པ་མ་ཐོབ་པ་ཐོབ་པར་བྱེད་པའི་ཐབས། ཐོབ་པ་མི་ཉམས་
པར་བསྲུང་བ། ཉམས་ན་ཕྱིར་བཅོས་ཚུལ་གསུམ་དུ་འདུའོ། །དེ་ལ་སྒྲུབ་སྡེ་འདིར་
བཞུགས་པ་རྣམས་ནི་གྲྭ་ས་རྣམས་སུ་གཞུང་ལུགས་ཆེན་མོ་རྣམས་ལ་སྦྱངས་ནས། །
མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ནི་གནས་པ་བདེ། །
ཞེས་རྒྱལ་བས་རྣམ་གྲངས་དུ་མར་བསྔགས་པའི་དབེན་པའི་གནས་སུ་ཐོས་དོན་
སྒྲུབ་པ་སྙིང་པོར་བྱ་ཕྱིར་བྱོན་པ་ཤས་ཆེ་བ་ཡིན་ལ། དམིགས་བསལ་འགའ་ཞིག་
འདི་ཁ་རང་དུ་སྐྲ་བཅད་ལ་སྒྲུབ་གནས་འདིར་གསར་དུ་འཇུག་པའི་ཚེ་དགེ་ཚུལ་
དུ་བསྒྲུབ་ན། ཐོག་མར་སྡོམ་པ་སྐྱེ་བ་དང་། གནས་པ་དང༌། མཛེས་པ་དང་། ཁྱད་
པར་དུ་འགྱུར་བའི་བར་ཆད་རྣམས་དང་ལྡན་མི་ལྡན་ལེགས་པར་བརྟགས་ལ།
རིགས་དམའ་བ་དང༌། ལུས་ལ་སྐྱོན་ཆེན་པོ་ཆགས་པ་དང་། དེ་མིན་ཀྱང་རྒྱལ་
པོའི་ཁྲིམས་འགལ་བྱས་པ་དང༌། གྲྭ་ས་གཞན་དུ་རྐུན་མ་སོགས་ཁྲིམས་འགལ་
བྱས་པའི་རྐྱེན་གྱིས་གནས་དབྱུང་བྱས་པ་དང༌། སྔར་བསླབ་པ་བླངས་པ་ཉམས་པ་
སོགས་ཡིན་ན་སྡོམ་པ་མི་སྦྱིན་ཞིང་། སྒྲུབ་གནས་འདིར་མི་འཇུག །སྐྱོན་དེ་རྣམས་
མེད་ཅིང་བར་ཆད་དང་མི་ལྡན་པ་དགེ་ཚུལ་དུ་སྒྲུབ་འོས་ཡིན་ནོ། །ཐོག་མར་དགེ་
བསྙེན་གྱི་སྡོམ་པ་སྦྱིན། དེ་ནས་ཞུ་བར་འོས་པའི་དགེ་སློང་རྣམས་ལ་ཞུས་ཏེ་རབ་
ཏུ་བྱུང་ཞིང་དགེ་ཚུལ་དུ་སྒྲུབ། མཁན་པོས་ལེགས་པར་བསླབ་ཅིང་གཞན་ཡང་
སློབ་དཔོན་དུ་འོས་པའི་དགེ་སློང་རེ་ལ་བསྟེན་ཏེ། བླང་འདས་སོ་དྲུག་དང་ཕྱོགས་
མཐུན་གྱི་ཉེས་ལྟུང་རྣམས་ངོ་འཕྲོད་པར་བྱས་ལ། སྤང་བླངས་ཚུལ་བཞིན་དུ་བྱ།
དགེ་ཚུལ་གྱི་བསླབ་བྱའི་སྡོམ་ཚིག་ཀྱང་བཟུང་ནས་ཁ་ཏོན་དུ་བྱ། རབ་ཏུ་བྱུང་བའི་
རྟགས་ཆ་ལུགས་རྣམས་ནམ་ཡང་མི་ཉམས་པར་བྱེད་ཅིང་། དགེ་ཚུལ་གྱི་བྱ་བ་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བྱིན་ལེན་སྟོབས་པ། བྱིན་ལེན་འཇིག་པ། རུང་ཆུ་སྟོབས་པ། མེ་རེག་ལ་སོགས་
པའི་རུང་བ་བྱེད་པ། མཆོད་རྟེན་དང་། གཙུག་ལག་ཁང་ལ་ཡོན་ཆབ་དང༌། མེ་
ཏོག་ལ་སོགས་པའི་མཆོད་པ་འབུལ་བ། དགེ་སློང་རྣམས་ལ་གུས་ཤིང་སྲིད་ཞུ་
དང་བསྙེན་བཀུར་ བྱེད་ པ་ སོགས་ འདུལ་བ་ནས་བཤད་པ་ ལྟར་ལེགས་ པར་
བསླབ་ཏེ་ཚུལ་བཞིན་དུ་བྱེད། དགེ་སློང་གསར་དུ་སྒྲུབ་པ་ཡིན་ན། གོང་དུ་སྨོས་
པའི་སྐྱོན་རྣམས་མེད་ཅིང་། སྡོམ་པ་སྐྱེ་བའི་བར་ཆད་དང་མི་ལྡན་པ་དང༌། ཡོ་
བྱད་རྣམས་ཚང་བར་དགོས་ཤིང་། ལེགས་སྨོན་དང༌། འཇིགས་སྐྱོབ་ཙམ་དུ་མ་
སོང་བར་སྙིང་ནས་ཐར་པ་འདོད་པའི་བསམ་པ་རྣམ་པར་དག་པས་ལེན། སྡོམ་པ་
བླངས་མ་ཐགས་བཅས་མཚམས་ཤེས་པར་བྱས་ནས་དྲན་ཤེས་བརྟེན་ཅིང་ཡོ་བྱད་
སོ་ སོར་ བྱིན་རླབས་དང་། ཁྲིམས་ཉིས་བརྒྱ་ལྔ་བཅུ་ རྩ་ གསུམ་ ལས་ དུས་དྲན་
བརྟེན་དུ་རུང་བ་རྣམས་ལ་དུས་དྲན་བསྟེན་ལུགས་སོགས་འཕྲལ་དུ་ལག་ལེན་ལ་
ཐེབས་པར་བྱེད། བསྙེན་པར་རྫོགས་ནས་ལོ་བརྒྱ་ལོན་པས་གང་ལ་བསླབ་པར་
བྱ་བ་རྣམས་ལ། དེ་རིང་བསྙེན་པར་རྫོགས་པས་ཀྱང་བསླབ་དགོས་པར་གསུངས་
པས། འདུལ་བ་ནས་གསུངས་པའི་བསླབ་ཁྲིམས་མཐའ་དག་ལ་ཚུལ་བཞིན་དུ་
སློབ། དེ་ལྟར་སོ་སོར་ཐར་པའི་སྡོམ་པས་རྒྱུད་བསྡམས་ནས། སྒྲུབ་གནས་འདིར་
བཞུགས་པ་རྣམས་ནི་རང་ཡུལ། ཉེ་དུ། གྲྭ་ས་དང་བཅས་པ་ཐམས་ཅད་དོར་ནས་
དབེན་པའི་གནས་སུ་སྒྲུབ་པ་སྙིང་པོར་བྱ་ཕྱིར་བྱོན་པ་ཡིན་པས། དམ་བཅའ་
མཐར་ཕྱིན་པར་བྱེད་དགོས་ཏེ། མགོན་པོ་ཀླུ་སྒྲུབ་ཀྱིས། དམ་པ་ཁས་འཆེ་མང་པོ་
མི་བྱེད་ཅིང་། །གལ་ཏེ་དཀའ་བས་ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ཇི་
བཞིན་དུ། །ཤི་ཡང་གཞན་དུ་བྱེད་པ་མེད་པར་འགྱུར། །ཞེས་དང་། རྒྱལ་སྲས་ཞི་
བ་ལྷས། དང་པོ་འབྱོར་བ་བརྟགས་ནས་ནི། །བརྩམས་སམ་ཡང་ན་མི་བརྩམ་
- 108 -



སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག །
བྱའི། །མ་བརྩམས་ པ་ནི་མཆོག་ ཡིན་ གྱི། །བརྩམས་ནས་ ལྡོག་པར་མི་བྱའོ། །
ཞེས་གསུངས་པ་ལྟར། དབེན་པའི་གནས་སུ་སྒྲུབ་པ་མཐར་ཕྱིན་པར་བྱས་ན།།
རང་གི་འདི་ཕྱིའི་དོན་གྲུབ་པ་དང་། གཞན་གྱི་མིག་རྐྱེན་དུའང་ལེགས་ལ། དེ་ལྟ་
མིན་པར་དབེན་པའི་གནས་ནས་སླར་རང་ཡུལ་སོགས་འདུ་འཛིའི་ཁྲོད་དུ་ལོག་ན་
ནི། རང་ཉིད་སྐྱེ་བོ་ཀུན་གྱིས་སྨད་པའི་གནས་སུ་འགྱུར་བ་དང་། དབེན་པར་སྒྲུབ་
པ་བྱེད་འདོད་གཞན་དག་ཀྱང་སྤྲོ་བ་ཉམས་པའི་རྐྱེན་དུ་འགྱུར་བས་ན། རྒྱལ་བའི་
བསྟན་པ་ལའང་གནོད་པ་ཆེའོ། །དབེན་པར་གནས་ཀྱང་སྐྱེ་བོ་མང་པོའི་གྲོགས་
འདྲིས་དང་། དགའ་འདུས་ཀྱི་ཚོགས་ཏེ་བཟའ་བཏུང་དང༌། ལོང་གཏམ་གྱི་དུས་
འདའ་བར་བྱེད་ན་ནི་སྨོན་པའི་སྤྱོད་ཚུལ་དང་མཚུངས་ཏེ། མཁས་གྲུབ་ཐམས་
ཅད་མཁྱེན་པས། རང་ཡུལ་ཉེ་དུ་ལོངས་སྤྱོད་ཀུན་བོར་ནས། །རྩེ་གཅིག་དམ་
ཆོས་སྒྲུབ་པར་དམ་བཅས་ཏེ། །གཞན་གྱི་ཡུལ་དུ་རྣམ་གཡེངས་འདུ་འཛི་ཡིས། །
དལ་འབྱོར་དོན་མེད་བྱེད་པ་སྨྱོན་པ་ཡིན། །ཞེས་གསུངས་པ་ལྟར་རོ། །འདུ་འཛི་
ལང་ལོང་མེད་པར་གཅིག་པུར་གནས་ཀྱང་སྒོ་གསུམ་ལ་དྲན་ཤེས་བསྟེན་ནས་
བཅས་མཚམས་ཚུལ་བཞིན་དུ་བསྲུང་བའི་བསམ་པ་མེད་པར་བག་མེད་སྙོམས་
ལས་ཀྱི་ངང་དུ་གནས་པར་བྱས་ན་ནི། དགོན་པར་གནས་པའི་བྱ་དང་རི་དྭགས་
བཞིན་དུ་དལ་བ་སྟོང་ཟད་དུ་བྱེད་དོ། །དེས་ན་སྤྱོད་འཇུག་ལས། སངས་རྒྱས་བྱང་
ཆུབ་ སེམས་ དཔའ་ རྣམས། །ཀུན་ཏུ་ ཐོགས་མེད་ གཟིགས་ པར་ལྡན། །དེ་ དག་
ཐམས་ཅད་སྤྱན་སྔ་ན། །རྟག་པར་བདག་ནི་གནས་སོ་ཞེས། །དེ་ལྟར་བསམས་
ནས་ ངོ་ཚ་དང། །འཇིགས་དང་ གུས་ལྡན་དེ་བཞིན་མནོས། །ཞེས་ གསུངས་ པ་
ལྟར། ཀུན་ཏུ་སྒྲིབ་པ་མེད་པའི་ཡེ་ཤེས་དང་ལྡན་པའི་རྒྱལ་བ་སྲས་བཅས་ ཀྱི་
བདག་གི་སྒོ་གསུམ་གྱི་སྤྱོད་པ་ཐམས་ཅད་དང་། ཐ་ན་སེམས་ཀྱི་རྒྱུ་བ་ཕྲ་མོ་ཚུན་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཆད་གཟིགས་བཞིན་པ་ཡིན་པས། བདག་ཉིད་དུས་རྟག་ཏུ་རྒྱལ་བ་སྲས་བཅས་ཀྱི་
སྤྱན་སྔ་ན་གནས་སོ་སྙམ་དུ་དྲན་ཤེས་ངོ་ཚ་ཁྲེལ་ཡོད་བསྐྱེད་ནས་ངོ་ལྐོག་མེད་པར་
བཅས་མཚམས་ཚུལ་བཞིན་དུ་བསྲུང་ཞིང་། ལྷག་པར་དབེན་པར་གནས་ཚེ་དགེ་
སྦྱོར་ལ་བརྩོན་པ་ལྷུར་བླང་བར་ བྱའོ། །དབེན་པའི་ གནས་འདིར་བཞུགས་ པ་
རྣམས་ཀྱིས་འདུལ་བའི་བཅས་མཚམས་ཇི་ལྟར་བསྲུང་བའི་ཚུལ་ནི། སྒྲུབ་གནས་
འདིར་ཞུགས་ཙམ་ཉིད་ནས་གཙོ་བོར་བླ་མ་ལས་འདུལ་བའི་གདམས་ངག་ཉན་
ཅིང་། གཞན་ཡང་འདུལ་འཛིན་མཁས་པ་རྣམས་ལ་བརྟེན་ནས་འདུལ་བ་ལུང་སྡེ་
བཞིའི་དོན་བསྡུས་པ་མདོ་རྩ་བ་དང་། དེ་དག་གི་དོན་རྣམས་ལག་ལེན་དུ་བྱེད་
ཚུལ་རྗེ་ཡབ་སྲས་ཀྱི་གཞུང་རྣམས་ལ་ཞིབ་ཏུ་བལྟས་ནས་སྦྱོང་ཞིང་ལག་ལེན་དུ་
འདེབས། མ་མཐའ་ རྗེ་བཙུན་བློ་བཟང་ཆོས་ཀྱི་རྒྱལ་ མཚན་ གྱིས་མཛད་ པའི་
འདུལ་བའི་སྡོམ་ཚིག་བློ་ལ་བཟུང་སྟེ་བཅས་མཚམས་རྣམས་ངོ་འཕྲོད་པར་བྱེད།
སྡོམ་ཚིག་ལྟར་ཉིན་རེ་བཞིན་རང་ལ་བསྔོ་བགྲངས་བྱེད་ཅིང་
། གསོ་སྦྱོང་གི་ཉིན་
ཚོགས་སུའང་སྡོམ་ཚིག་བཏོན་ནས་རང་རྒྱུད་ལ་ལྟུང་བས་གོས་མ་གོས་ཞུས་དག་
བྱེད། ཕམ་པ་བཞི་གང་རུང་བྱུང་ན་ནི་ཤིན་ཏ་ལའི་མགོ་བཅད་པ་ལྟར་མི་སྐྱེ་བའི་
ཆོས་ཅན་དུ་གྱུར་པ་ཡིན་པས་དགེ་འདུན་གྱི་ནང་དུ་སྐད་ཅིག་ཀྱང་སྡོད་དུ་མི་རུང་
བར་གསུངས་ པས་ སྒྲུབ་གནས་འདིར་མི་འཇོག །ལྷག་མའི་སྡེ་ཚན་ལས། བུད་
མེད་ལ་ཆགས་སེམས་ཀྱིས་ལག་རེག་པ་དང༌། འཁྲིག་ཚིག་སྨྲ་ཞིང་རྩེ་འཇོ་བྱས་པ་
དང༌། ཁུ་བ་འབྱིན་པ་དང་། འདུལ་བའི་བཅས་མཚམས་ཚུལ་བཞིན་དུ་བསྲུང་མི་
འདོད་པར་འདུལ་འཛིན་མཁས་པ་རྣམས་ལ་བཀའ་བློ་མི་བདེ་བ་བྱེད་པ་དང་།
ཚོང་བུན་སྐྱེད་བྱེད་པ་སོགས་ཁྱིམ་པ་སུན་འབྱིན་པའི་ལས་བྱས་པ་དང་། མཐོང་
ཐོས་དོགས་གསུམ་གྱིས་ཕམ་པའི་ཉེས་གླེང་ཆེ་བ་བྱུང་ན་སྒྲུབ་གནས་འདིར་མི་
- 110 -



སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག །
འཇོག །དེ་མིན་ཕམ་ལྷག་གི་སྡེར་གཏོགས་ཉེས་པ་ཕྲ་མོས་གོས་པ་རྣམས་ལ་
འཕྲལ་འཕྲལ་དུ་ཕྱིར་བཅོས་ཀྱིས་དག་པར་བྱ། ལྟུང་བྱེད་ཀྱི་སྡེ་ཚན་ལས། གོས་
ཞག་བཅུའི་འཆང་སྤང་སོགས་སྤངས་ལྟུང་བསྲུང་ཕྱིར་འཚོ་བའི་ཡོ་བྱད། མཁོ་
བའི་ཡོ་བྱད་ལྷག་པོའི་ཡོ་བྱད་རྣམས་ལ་རང་རང་གི་བྱིན་རླབས་ཕྱག་ལེན་བཞིན་
མ་ཉམས་པར་བྱེད། ཡུལ་དུས་ཀྱི་དབང་གིས་ཆོས་སྒྲུབ་པའི་མཐུན་རྐྱེན་དུ་གསེར་
དངུལ་སོགས་འཆང་དགོས་བྱུང་ན་བྱིན་རླབས་དང་རྣམ་བརྟག་གི་ཆོ་ག་སོགས་
ཕྱག་ལེན་ལྟར་བྱེད་ཅིང་། དེ་དག་སོ་སོའི་དམིགས་རྣམས་འདུལ་བ་ནས་བཤད་
པ་ལྟར་སྐྱོངས། ཡང་བརྗེད་ངས་པས་གོས་ཀྱི་བྱིན་རླབས་ཉམས་པ་དང༌། སྤང་
ལྟུང་གིས་གོས་པར་གྱུར་ན་ཇི་མི་སྙམ་པར་མི་འཇོག་པར་འཕྲལ་དུ་བཤགས་ཡུལ་
བཙལ་ལ་ཞག་གི་ཆད་ལས་སྤང་འབྲལ་སྔོན་དུ་བཏང་སྟེ་བཤགས་པ་དང། བྱིན་
རླབས་ལེགས་པར་བྱེད། ཆང་ནི་གནང་བའི་སྐབས་མེད་པས་སྲོག་གི་ཕྱིར་ཡང་མི་
འཐུང་རང་གི་ལག་བདར་ཏེ་སོ་ནམ་བྱེད་པ་དང་། ཁ་མཆུའི་གསེབ་ཏུ་ཞུགས་པ་
དང། ཚོང་བུན་སྐྱེད་སྔོན་ཚན་ཅན་བྱེད་པ་དང། ལག་འདྲེས་པའི་འཐབ་འཛིང་
བྱེད་པ་རྣམས་སྤྱིར་ཉེས་པ་ཆེ་བར་མ་ཟད་ཁྱིམ་པ་རྣམས་མ་དད་པར་འགྱུར་བ་
སོགས་རྒྱལ་བའི་བསྟན་པ་ལ་གནོད་པའི་དགག་བྱ་ཆེ་བས་གཏན་ནས་བྱ་ས་མེད།
གལ་ཏེ་ཉེས་པ་དེ་རྣམས་འཛེམ་མེད་བྱེད་པ་བྱུང་ན་གནས་དབྱུང་བྱེད། འདུས་
བཟང་བྱེད་པ་ནི་རང་གཞན་ཐམས་ཅད་ཀྱི་དགེ་སྦྱོར་གྱི་གསད་རྐྱེན་དང་། གཙོ་
བོར་དགེ་འདུན་ཐུགས་མི་མཐུན་པའི་རྐྱེན་ཆེ་བས་ན་བ་དང་། ཆོས་ལྡན་གྱི་
དགོས་ པ་ དམིགས་བསལ་བྱུང་ན་མ་གཏོགས། རྒྱུན་བར་དུ་ སྤྱིལ་བུ་སོ་སོར་
དགའ་འདུས་ཀྱིས་ཚོགས་ནས་བཟའ་བཏུང་མི་བྱེད། དེ་དག་ནི་ལྟུང་བྱེད་ཀྱི་ནང་
ནས་འབྱུང་ཉེ་བ་རྣམས་སྨོས་པ་ཡིན་གྱི། གཞན་ཡང་སྤང་ལྟུང་སུམ་ཅུ་དང་། ལྟུང་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱེད་ འབའ་ཞིག་པ་དགུ་བཅུ་དེ་ དག་གི་ ཕྱོགས་མཐུན་གྱི་ཉེས་པ། དེ་དག་གི་
བསླབ་བྱའི་ཉེས་བྱས་སོགས་འདུལ་བ་ལུང་ལས་ཇི་ལྟར་གསུངས་པ་རྣམས་ལ་
བསྔོ་བགྲངས་དང་དྲན་ཤེས་ཡང་ཡང་བརྟེན་ནས་ཉེས་པ་དེ་དག་གིས་མ་གོས་པ་
ལ་འབད། གཉེན་པོ་སྟོབས་ཆུང་བས་རྒྱ་ལ་ཉེས་པས་གོས་ནའང་ལྟུང་བ་དེ་དང་
དེའི་ཕྱིར་བཅོས་ཇི་ལྟར་གསུངས་པ་ལྟར་འཕྲལ་འཕྲལ་ལ་བྱེད། སོར་བཤགས་
དང༌། ཉེས་བྱས་རྣམས་ཀྱིས་ཀྱང་མ་གོས་པ་ལ་འབད་ཅིང་། རྒྱ་ལ་གོས་ནའང་
འཕྲལ་དུ་བཤགས་པས་དག་པར་བྱའོ། །བསླབ་པ་ཡོངས་སུ་སྦྱོང་བའི་ཐབས་སུ་
གཞི་གསུམ་གྱི་ཕྱག་ལེན་ཉམས་མེད་དང་། བདེ་བར་གནས་པའི་རྐྱེན་བསྟེན་པའི་
སྒོ་ནས་བསླབ་པ་བསྲུང་བ་ལ། གོས་དང་། ཟས་དང༌། སྨན་དང་། གནས་མལ་
རྣམས་མཐའ་གཉིས་སུ་མ་ལྷུང་བར་བྱེད་ཅིང་། འདུལ་བའི་རྟགས་དང་ཆ་ལུགས་
མ་ཉམས་པ་ཤིན་ཏུ་གལ་ཆེ་བས་ཐང་གོས་དང༌། རྔུལ་གཟན་མེད་པར་ཕྱི་རོལ་དུ་
རྒྱུ་བ་སོགས་གཏན་ནས་མི་བྱེད། གོས་དཀར་པོ་དང་། ཕུ་ཐུང་ཅན་མི་གྱོན། ཀོ་
ལྤགས་ལས་བྱས་པའི་ལྷམ་ཡུ་རིང་མི་གྱོན། ཀོ་ལྤགས་ཀྱི་སྣོད་དུ་ཟས་མི་ཟ།
ཆོས་གོས་རྣམ་པ་གསུམ་དང༌། ལྷུང་བཟེད། གདེང་བ་ཚད་ལྡན་རྣམས་འབྲལ་
མེད་ དུ་ བཅང་། ཆོས་ ཉན་ བཤད་ དང༌། བཟའ་ བཏུང་ གིས་ ལོངས་ སྤྱོད་ ལ་
འཚོགས་པའི་སྐབས་སུ་ཆོས་གོས་རྣམ་པ་གཉིས་དང་། གདེང་བ་མེད་པར་མི་
འཇུག །གསོལ་བའི་ཚེ་ན་ལྷུང་བཟེད་མེད་པར་བྱ་ས་མེད། བཟའ་བཏུང་ཀྱང་
འདུལ་བ་ནས་གནང་བའི་རུང་ངེས་ལས། མི་རུང་བ་སྒོག་ཙོང་དང་རྨིག་གཅིག་
པའི་ཤ་སོགས་དང༌། ཆང་གི་དྲི་རོ་བྲོ་བ་མྱོས་འགྱུར་གྱི་བྱེད་ལས་ཅན་ཐམས་ཅད་
དང༌། ཕྱི་དྲོའི་ཁ་ཟས་རྣམས་བྱ་ས་མེད། སྨན་རྣམ་པ་བཞི་སོ་སོའི་བསྟེན་ཚུལ་
དང་། བྱིན་རླབས་བྱ་ཚུལ་རྣམས་ཀྱང་འདུལ་བ་ནས་བཤད་པ་ལྟར་བྱ། བསོད་
- 112 -



སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག
སྙོམས་སོགས་ལྗོངས་རྒྱུ་བའི་ཚེ་གཙུག་ལག་ཁང་དུ་ཇི་ལྟར་བྱ་བ་བཞིན་འདུལ་
བའི་བཅས་མཚམས་མཐའ་དག་མ་ཉམས་པར་བསྲུང་ཞིང་། དགོང་གའི་དུས་སུ་
རྒྱུན་ཆགས་གསུམ་པ་བྱ་བ་སོགས་ལྗོངས་རྒྱུ་བའི་བཅས་པ་དམིགས་བསལ་
རྣམས་ལྷག་པར་སྲུང་། ལྟུང་བ་ཕྱིར་བཅོས་པའི་ཚུལ་ལ་ལྟུང་བ་སྡེ་ལྔ་སོ་སོའི་
བཤགས་པ་བྱེད་ཚུལ་ཕྱག་ལེན་ལྟར་ བྱ་ཞིང་། ལྷག་པར་གསོ་སྦྱོང་དང་། རབ་
བྱུང་བསྙེན་རྫོགས་སོགས་བྱེད་ཚེ། ལྟུང་བ་བཤགས་པར་འོས་པ་རྣམས་བཤགས།
སྡམས་པར་འོས་པ་རྣམས་བསྡམས། བྱིན་གྱིས་བརླབས་པར་འོས་པ་རྣམས་བྱིན་
གྱིས་བརླབས་ཏེ་རྒྱུད་རྣམ་པར་དག་པའི་སྒོ་ནས་ལས་བྱ་བའི་ཚུལ་རྣམས་འདུལ་
བ་ལུང་གི་དོན་བཞིན་རྒྱལ་བ་ཙོང་ཁ་པ་ཆེན་པོས་ཕྱག་ལེན་དུ་མཛད་པའི་བསྟན་
པའི་རྩ་བ་འདི་དག་ལ་རས་བཅོས་སུ་མ་སོང་བར་ཤིན་ཏུ་དག་པར་བྱེད། དེ་ལྟར་
འདུལ་བའི་བཅས་མཚམས་སྲུང་བ་གཞིར་བཞག་ནས། ཉམས་ལེན་གྱི་གཙོ་བོ་
བྱང་ཆུབ་ལམ་རིམ་ལ་བྱ་ཞིང་། ལམ་གྱི་རིམ་པའི་སྙན་བརྒྱུད་ནི་མན་ངག་རྣམས་
དགེ་བའི་བཤེས་གཉེན་གྱི་ཞལ་ལས་ཐོས་པར་བྱ། ཐོས་པའི་དོན་ལ་དུས་སྐབས་
ཀུན་ཏུ་འདྲིས་པར་བྱེད། ལམ་གྱི་རིམ་པ་ལ་ཡིད་འགྱུར་གྱི་མྱོང་བ་ཐོན་པ་ན།
སྨོན་ སེམས་ དང་། འཇུག་ སྡོམ་ ལེན། ཚུལ་ ཁྲིམས་ ལེའུའི་རྣམ་བཤད་མཉན་ཏེ་
བྱང་སེམས་ཀྱི་བསླབ་བྱ་རྣམས་ངོ་འཕྲོད་པར་བྱེད་ཅིང་སྡོམ་པ་ཉི་ཤུ་པ་དང༌།
བྱང་སེམས་ཀྱི་རྩ་ལྟུང་གི་ཚིག་བཅད་རྣམས་བཟུང་ནས་ཁ་ཏོན་དུ་བྱ། དེ་ནས་
སྔགས་ཀྱི་དམ་ཚིག་དང་སྡོམ་པ་བསྲུང་བར་ནུས་པ་ཡིན་ན་བླ་མ་ལྔ་བཅུ་པ་མཉན་
ཏེ། དེ་ནས་བཤད་པའི་བསླབ་བྱ་རྣམས་ལ་ སློབ་ཅིང་དབང་རྣམ་པར་དག་པ་
མནོས་ཏེ་དམ་ཚིག་དང་སྡོམ་པའི་བསྲུང་མཚམས་རྣམས་ལེགས་པར་བསླབ་ནས་
ངོ་འཕྲོད་པར་བྱེད། དེ་ཡང་སྒྲུབ་གནས་འདིར་རྒྱུད་དང་གྲུབ་ཆེན་གྱི་དགོངས་པ་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རྨ་མེད་པ་རྗེ་ཡབ་སྲས་ཀྱི་ཕྱག་བཞེས་སུ་མཛད་པ་ལྟར་གསང་བདེ་འཇིགས་
གསུམ་ གྱི་ སྒྲུབ་མཆོད་བཙུགས་པ་ ཡིན་པས། གསང་བདེ་འཇིགས་ གསུམ་ གྱི་
དབང་ངེས་པར་ཐོབ་པར་བྱེད་ཅིང་། ཆོ་ག་རྣམས་ བློ་ལ་བཟུང་ནས་ སོ་སོའི་
གྲངས་བསྙེན་ངེས་ པར་ འགྲོ་བར་བྱེད། བསྙེན་པ་མ་སོང་བར་སྒྲུབ་མཆོད་ ཀྱི་
གྲལ་དུ་མི་འཇུག །ཟླ་བ་ངོ་རེ་བཞིན་གསང་བདེ་འ ཇིགས་གསུམ་ གྱི་དཀྱིལ་
འཁོར་སྒྲུབ་ཅིང་མཆོད་ནས་བདག་འཇུག་ལེན་ཐུབ་པ་བྱེད། སྒྲུབ་མཆོད་ཀྱི་ཉིན་
གསང་འདུས་རྩ་རྒྱུད་ལེའུ་བཅུ་གསུམ་པའི་སྐྱེས་བུ་ཆེན་པོ་ཡན་དང་། བདེ་མཆོག་
རྩ་རྒྱུད་ལེའུ་དང་པོ། འཇམ་དཔལ་མཚན་བརྗོད་རྣམས་ འདོན་ ཞིང་། སྡོམ་པ་
གསུམ་གྱི་བཅས་མཚམས་རྣམས་ཡ་བྲལ་དུ་མ་སོང་བར་གཅིག་གྲོགས་སུ་གཅིག་
འགྲོ་བ་དང་། གཙོ་བོར་འདུལ་བའི་བཅས་མཚམས་བསྲུང་བ་བཞིར་བཞག་ནས་
བྱང་ཆུབ་ལམ་གྱི་རིམ་པའི་ཉམས་ལེན་དང་ཐུན་དྲུག་གི་རྣལ་འབྱོར་ཆགས་མེད་
བྱེད། དེ་ནས་བསྐྱེད་རྫོགས་ཀྱི་མྱོང་འཁྲིད་ལེགས་པར་ཐོབ་པར་བྱ། དེ་ལྟར་སྡོམ་
པ་གསུམ་དང་ལྡན་ཞིང་མདོ་སྔགས་ཀྱི་ལམ་ཡོངས་སུ་རྫོགས་པ་ལ་བསྒྲུབ་པ་སྙིང་
པོར་བྱ་བས་དུས་འདའ་ཞིང་། ཚོགས་འདུའི་སྐབས་སྔ་ཇ་ལ་ལམ་རིམ་བླ་མ་
བརྒྱུད་པའི་ཕྱག་འཚལ། བཤགས་པའི་ཚེ་ལྟུང་བཤགས། བླ་མ་རྡོར་འཛིན་མ།
གཙོ་རྒྱལ་མ་རྣམས་འདོན་ཞིང་ཕྱག་འཚལ། ཡན་ལག་བདུན་པ་ཚར་ནས་མཎྜལ་
འབུལ། ཡོན་ཏན་གཞིར་གྱུར་མ་འདོན། སངས་རྒྱས་ཆོས་ཚོགས་མ་ཚར་གསུམ་
གྱིས་སེམས་བསྐྱེད་བྱ། ཚོགས་གཞན་རྣམས་ལའང་ཐོག་མར་ཡན་ལག་བདུན་
པའི་ སྒོ་ནས་ཕྱག་འཚལ་དང་མཎྜལ། ཡོན་ཏན་གཞིར་གྱུར་མ། སེམས་བསྐྱེད་
བཅས་ངེས་ཅན་དུ་བྱེད། དེ་ནས་གྲལ་ལ་འཁོད་ནས་ཆོས་སྤྱོད་ཀྱི་རིམ་པ་རྣམས་
དབུ་མཛད་དང་བསྟུན་ནས་སྤྲོ་བ་ཆེན་པོས་འདོན་ཞིང་། ཀ་བ་དང་རྩིག་པ་སོགས་
- 114 -



སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག །
ལ་རྒྱབ་མ་སྙེ་བ་དང་། ཞོགས་སུ་མ་སྙེ་བ་དང༌། གཉིད་ལོག་པ་དང༌། ཆོས་སྤྱོད་
མི་བྱེད་པར་ཁ་རོག་འདུག་པ་སོགས་བག་མེད་པའི་སྤྱོད་པ་གཏན་ནས་མི་བྱ།
ཟས་ཀྱི་ཚེ་ཧུ་ཧུ་ཕུ་ཕུ་ཅག་ཅག་སོགས་འདུལ་བ་དང་འགལ་བ་དང་གཏན་ནས་མི་
བྱེད། དགེ་འདུན་གྱི་ཚོགས་གདན་དང༌། ཞལ་བའི་སྟེང་དུ་ཞག་དང་ཟས་ཀྱི་ལྷག་
མ་མི་འདོར། གཙུག་ལག་ཁང་ཉེ་འཁོར་དང་བཅས་པར་མཆིལ་སྣབས་མི་འདོར།།
དེ་དག་གིས་མཚོན་ནས་སྤྱོད་ལམ་ཐམས་ཅད་རྣམ་པ་ཀུན་ནས་འདུལ་བ་དང་
མཐུན་པར་བྱ། ན་བ་དང། དགེ་འདུན་གྱི་སྤྱི་དོན་དམིགས་བསལ་ཡིན་ན་མ་
གཏོགས་དགེ་འདུན་བྱིངས་ཚོགས་པའི་བཟའ་བཏུང་གི་སྐལ་བ་གཞན་དུ་ལེན་ས་
མེད། བུད་མེད་ སྤྱིལ་པོར་མི་གཏོང་ཞིང་། བླ་མ་མཇལ་བ་དང། དགེ་འདུན་ལ་
བསྙེན་བཀུར་བྱེད་པ་དང་། ལྷ་ཁང་ལ་མཆོད་པ་འབུལ་ཕྱིར་འོངས་པ་སོགས་སྤྱི་
ཁང་དུ་འཇོག །བུད་མེད་ཀྱི་རིགས་སྐྱ་སེར་གང་ཡིན་ཀྱང་སྒྲུབ་སྡེར་ཞག་ཏུ་སྡོད་
ས་མེད། ཁྲིམས་གྲོགས་མེད་པར་བུད་མེད་དང་དབེན་པར་ཡུད་ཙམ་ཡང་མཉམ་
དུ་མི་སྡོད། དབྱར་མཚམས་དགུན་མཚམས་ངེས་ཅན་དུ་བྱེད་ཅིང་མཚམས་ཀྱི་
རིང་སྐྱ་བོ་དང་ཕྱི་མིའི་རིགས་སྤྱིལ་པོར་མི་གཏོང་། སྤྱིར་སེམས་ཅན་སུ་ལའང་
སྐྱོན་བརྗོད་དང་། ཁོན་འཛིན་མེད་པར་དག་སྣང་ཕན་སེམས་གང་ཆེ་བྱེད་ཅིང་།
ལྷག་པར་གྲོགས་ཚངས་པ་མཚུངས་པར་སྤྱོད་པ་རྣམས་ལ་སྐྱོན་བརྗོད་གཏན་ནས་
མི་བྱ་བར་དག་སྣང་གང་འབྱོངས་བྱེད། ནད་པ་ལ་ཤིན་ཏུ་བརྩེ་བར་བྱ་ཞིང་ནད་
ཚབས་ཆེ་བ་གཉེན་བཤེས་དང་ཡོ་བྱད་ཀྱིས་ཕོངས་ངེས་ཡིན་ན་དགེ་འདུན་སྤྱི་
ནས་ནད་གཡོགས་གཏོང་ཞིང་། ཡོ་བྱད་སྦྱར་ཏེ་སྨན་བཅོས་དང་རིམ་གྲོ་ལ་བརྩོན་
པར་བྱེད། བསྟན་དོན་སྤྱི་རིམ་སོགས་དགེ་འདུན་སྤྱི་ནས་གཏོང་དགོས་དམིགས་
བསལ་བྱུང་ན་མ་གཏོགས་རང་རང་གི་འདོད་ཞེན་གྱི་གྲོང་ཆོག་བྱ་ས་མེད། བསམ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གཏན་གྱི་འཚེར་མ་སྒྲ་ཡིན་པས། སྒྲུབ་སྡེའི་གླིང་གསེབ་ཏུ་རྒྱང་སྐད་མི་འདོན།
སྤྱིལ་བུ་ཕན་ཚུན་དུ་ཐོས་པའི་ཁ་ཏོན་སྐད་ཆེན་པོར་མི་བྱ། ཤིང་གཅོད་པ་སོགས་
ཐུག་རུམ་གྱི་སྒྲ་མི་བྱེད། སྒྲུབ་སྡེའི་ཉེ་འཁོར་གྱི་ཤིང་གཅོད་མི་བྱེད་ཅིང་། གཞན་
གྱིས་གཅོད་ནའང་བསྲུང་། དུས་སྐབས་ཐམས་ཅད་དུ་མཎྜལ་འབྲལ་མེད་དུ་བྱེད།
ཡུལ་དུས་ཀྱི་དབང་གིས་དགེ་འདུན་གྱི་བྱ་བ་གློ་བུར་བ་རྣམས་ལ་ཇི་ལྟར་བྱ་ཚུལ་
ཡིག་ཆུང་ཟུར་དུ་གསལ་བ་ལྟར་བྱ་ཞིང་། དེར་མ་འཁོད་པའི་བྱ་བ་གློ་བུར་པའི་
རིགས་ཅི་བྱུང་ཡང་། གཙོ་ཆེར་བླ་མ་དང་། དེ་མིན་འདུལ་བ་འཛིན་པའི་དགེ་སློང་
བགྲེས་པ་རྣམས་གྲོས་བསྟན་གྱིས་འདུལ་བ་དང་གང་མཐུན་བྱ། འདུལ་བའི་སྤང་
བླངས་མཐའ་ཆོད་པར་མི་ཤེས་པའི་རྨོངས་པས་རང་འདོད་ཤེད་ཁྱེར་བྱ་ས་མེད།
མདོར་ན། སྒྲུབ་གནས་འདིར་སྡོམ་པ་གསུམ་གྱི་བཅས་མཚམས་དག་པ་གཙོ་བོར་
བཏོན་ངོས། འདོད་ཆུང་ཆོག་ཤེས་དང༌། འཕགས་པའི་རིགས་བཞི་ལ་གནས་ཏེ་
ལམ་ཡོངས་རྫོགས་ལ་ཉམས་ལེན་བྱ་བར་བཅས་པ་ཡིན་པས་འདིར་བཞུགས་པ་
རྣམས་ཀྱིས་རྒྱལ་པོའི་བཀའ་དང་དགོངས་འགྲེལ་ཤིང་རྟ་ཆེན་པོའི་གཞུང་རྣམས་
གདམས་པའི་མཆོག་ཏུ་བཟུང་སྟེ་དེ་དག་ལ་ཐོས་བསམ་བྱེད། བློ་གྲོས་ཆུང་བ་
རྣམས་ཀྱིས་དེ་ཙམ་མ་ལྕོགས་ནའང་མི་སྤང་བར་སྨོན་ལམ་གྱི་ཡུལ་དུ་བྱེད། རྒྱལ་
བ་ཙོང་ཁ་པ་ཆེན་པོའི་ལུགས་སྲོལ་དྲི་མ་མེད་པ་སྐྱོང་བ་ལས། དེ་དང་མི་མཐུན་
པའི་བསྲེ་བསླད་གཏན་ནས་བྱ་ས་མེད། རྗེ་རིན་པོ་ཆེའི་བཀའ་བརྒྱུན་དྲི་མ་མེད་
པ་འདི་ལ་སྙིང་ནས་མི་དད་པ་དང་། དངོས་བརྒྱུད་ཀྱི་བླ་མ་རྣམས་དང་དམ་ཚིག་
གི་སེལ་ཡོད་པ་དང་། ཟོག་པོ་འདྲེ་ཅན་གྱི་མི་དང་བསྲེ་བསླད་གཏན་ནས་མི་བྱེད།
སྡོམ་པ་དང་དམ་ཚིག་གཙང་ཞིང་མན་ངག་ལ་བསྲེ་བསླད་མེད་པར་རྣམ་ཐར་
གཙང་མའི་སྒོ་ནས་ལམ་ཡོངས་རྫོགས་ལ་བག་ཆགས་ཅི་ཐེབས་བྱས་ཏེ་དབེན་
- 116 -



སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག ། །
པར་གནས་པ་དོན་ཡོད་པར་བྱའོ། །འདིར་བཀོད་པའི་བཅའ་ཁྲིམས་འདི་དག་ནི།།
ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱིས་ཇི་ལྟར་བཅས་པ་དང་མཐུན་
པར་བཀོད་པ་ཤ་སྟག་ཡིན་པས། བཅའ་ཁྲིམས་འདི་བཞིན་བསྲུང་ན་རྒྱལ་བ་
སྲས་བཅས་ཐུགས་མཉེས་པ་དང༌། ཆོས་སྲུང་རྣམས་ཀྱིས་ཀྱང་རྒྱལ་བའི་བཀའ་
དང་དམ་ཚིག་ལས་མི་འདའ་བར་འཕྲིན་ལས་ངེས་པར་སྒྲུབ་ལ། བཅའ་ཁྲིམས་
འདི་དག་ལ་ཁྱད་གསོད་ཀྱིས་འདའ་བར་བྱས་ན་ནི། རྒྱལ་བ་སྲས་བཅས་ཐམས་
ཅད་ཐུགས་མི་མཉེས་པར་སྨད་པའི་གནས་སུ་མཛད་པ་དང། དམ་ཅན་ཆོས་སྲུང་
རྣམས་ཀྱིས་ཀྱང་བཀའ་ཆད་གཏོང་བར་གདོན་མི་ཟ་བས་སྒྲུབ་གནས་འདིར་
བཞུགས་པ་ཚང་མས་ཐུབ་དབང་ཆོས་ཀྱི་རྒྱལ་པོའི་བཀའ་ཁྲིམས་ལ་དད་གུས་
ཆེན་པོ་དང་། རང་ལ་གཅེས་པས་བག་ཡོད་པའི་སྒོ་ནས་གཅིག་པུ་རྒྱལ་བའི་
བསྟན་པ་རིན་པོ་ཆེ་ལ་གཅེས་སྤྲས་དང༌། རང་ཉིད་འཁོར་བ་དང་ངན་སོང་གི་
གཡང་ས་ལས་སྐྱོབས་ཕྱིར་དམ་པའི་ཆོས་སྒྲུབ་པ་ལ་མེད་དུ་མི་རུང་བའི་བྱ་བ་
གལ་ཆེན་ཤ་སྟག་ཡིན་པར་དགོངས་ནས་བཅའ་ཁྲིམས་བསྲུང་བ་ལ་བརྩོན་པར་
མཛད་འཚལ། གཙུག་ལག་ཁང་རྣམས་ཀློག་པ་དང་། ཁ་ཏོན་གྱིས་རྒྱས་ལེགས་
གནས་ཤོག །རྟག་ཏུ་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་
ཤོག །བསླབ་པ་ནོད་པའི་དགེ་སློང་དག །དབེན་པ་དག་ཀྱང་འོང་བར་ཤོག །
གཡེངས་བ་ཐམས་ཅད་སྤང་ནས་ནི། །སེམས་ནི་ལས་རུང་སྒོམ་གྱུར་ཅིག །རྒྱལ་
བས་བསྔགས་པའི་དབེན་པའི་ནགས་ཁྲོད་འདིར། །སྡོམ་གསུམ་བཅས་མཚམས་
དག་ལ་གཞིར་བཟུང་ནས། །ལམ་བཟང་སྒྲུབ་ལ་བརྩོན་པར་བྱེད་རྣམས་ཀྱི། །
མཐུན་པའི་རྐྱེན་རྣམས་ཡིན་བཞིན་འབྱོར་གྱུར་ཅིག །ཐུབ་དབང་གཉིས་པ་ བློ་
བཟང་གྲགས་པ་ཡི། །མདོ་སྔགས་བསྟན་པའི་སྙིང་པོ་ཡོངས་རྫོགས་པ། །གནས་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འདིར་བཤད་སྒྲུབ་གོང་ནས་གོང་འཕེལ་ཏེ། །འགྲོ་ལ་ཕན་བདེ་འབྱུང་བའི་རྒྱུར་
གྱུར་ཅིག །མྱུར་མཛད་མགོན་དང་དམ་ཅན་ཆོས་ཀྱི་རྒྱལ། །དམག་ཟོར་རྣམ་མང་
ཐོས་སྲས་འཁོར་བཅས་ལ། །སྒྲུབ་གནས་རྟེན་གསུམ་དགེ་འདུན་སྡེ་བཅས་པ། །
གཉེར་དུ་གཏད་ཀྱི་བྱ་ར་མ་གཡེལ་ཞིག །ཚངས་དབང་འཇིག་རྟེན་སྐྱོང་བ་བཞི་
ལ་སོགས། །དཀར་ཕྱོགས་སྐྱོང་བའི་སྲུང་མ་ཐམས་ཅད་ཀྱིས། །སྔོན་ཚེ་ཐུབ་པའི་
སྤྱན་སྔར་ཞལ་བཞེས་བཞིན། །རྟག་ཏུ་བསྲུང་སྐྱོབས་གཡེལ་བ་མེད་པར་མཛོད། །
ཐུབ་པའི་བཅའ་ཁྲིམས་བསམ་འཕེལ་དབང་གི་རྒྱལ། །དད་དང་མོས་པའི་རྒྱལ་
མཚན་རྩེར་མཆོད་པས། །འགྲོ་ཀུན་ཕན་བདེའི་གྲུ་ཆར་གྱིས་ཚིམས་ཤིང་། །ཐུབ་
བསྟན་ཡུན་རིང་གནས་པའི་བཀྲ་ཤིས་ཤོག ། །
ཅེས་ཐུབ་དབང་ཆོས་ཀྱི་རྒྱལ་ པོའི་ བཀའ་ བཞིན་ སྒྲུབ་ལ་ བསྐུལ་བའི་
བཅའ་ཁྲིམས་ཀྱི་ཡི་གེ་འདི་ནི་བདག་ཉིད་ཐུབ་པའི་བསྟན་པ་ཡུན་རིང་དུ་གནས་
ན་ཅི་མ་རུང་སྙམ་དུ་སྨོན་པ་དང་། བསྟན་པ་ལ་གཅེས་སྤྲས་བྱེད་པའི་སྡོམ་བརྩོན་
སྡེ་སྣོད་འཛིན་པ་མང་པོས་ཀྱང་བསྐུལ་བ་ལ་བརྟེན་ནས། ལྕགས་མོ་ཕག་གི་ལོ་
སྨིན་དྲུག་ཟླ་བའི་དུས་ཚེས་དགེ་བའི་ཉིན་འདུལ་བ་འཛིན་པ་ཡེ་ཤེས་རྒྱལ་མཚན་
གྱིས་མདོ་སྔགས་ཏིང་འཛིན་ལེགས་པར་འཕེལ་བའི་གནས་མཆོག་བཀྲ་ཤིས་
བསམ་གཏན་གླིང་། གནམ་བསྐོས་འཇམ་དབྱངས་གོང་མའི་ལུང་གིས་ཚེ་མཆོག་
གླིང་ཞེས་བསྔགས་པའི་གཙུག་ལག་ཁང་དུ་སྦྱར་བ་འདིས་ཀྱང་ཐུབ་པའི་བསྟན་
པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག ། ། །
- 118-



༄༅། །གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་
་ བར་སྟོན་པའི་ཉམས་ལེན་གསལ་བའི་སྒྲོན་མེ་
ཞེས་བྱ་བ་བཞུགས་སོ། །
ན་མོ་གུ་རུ་ཌ་ཀི་ཡ། ཐུབ་བསྟན་ཁ་བའི་རྡུལ་བརྩེགས་ལ་གནས་གཞུང་
ལུགས་རལ་པའི་ཁུར་གྱིས་བརྗིད། །དྲི་མེད་རིགས་པའི་སྡེར་ཁྱིམ་འབར་བས་
ལོག་སྨྲའི་གཉིས་འཐུང་ཀླད་པ་འགེམས། །དངོས་པོར་སྨྲ་བའི་ཝ་ཚོགས་མཐར་
བྱེད་སྟོང་ཉིད་གད་རྒྱངས་མཐོན་པོ་ཅན། །སྨྲ་བའི་སེང་གེ་བློ་བཟང་གྲགས་པ་
དྲན་པས་དད་པའི་སྤུ་ལོང་གཡོས། །ཆོས་བརྒྱད་སྤྲོས་པས་དབེན་པའི་དུར་ཁྲོད་
དུ། །ལྷན་སྐྱེས་བདེ་སྟོང་རོལ་བའི་གར་བསྒྱུར་ཞིང་། །རྟེན་འབྱུང་སྐྱེ་བ་མེད་པའི་
ཕཊཀྱི་ སྒྲས། །བདག་ འཛིན་ འགོང་ པོའི་ ཀླད་ པ་ འགེམས་རྣམས་རྒྱལ། །གང་
ཞིག་བསྟེན་ན་ཕྱི་ནང་བདུད་ཀྱི་སྡེ། །འཐོར་བྱེད་དྲག་པོའི་མདུན་སར་ཆུ་འཛིན་
བཞིན། །མ་ ལུས་དྲུང་ནས་འབྱིན་པ་ཟབ་མོའི་ལམ། །ཐབས་ཤེས་ སྙིང་ པོའི་
གཅོད་ལས་གཞན་ན་གང་
། །དེ་ཕྱིར་བློ་ལྡན་བུང་བའི་ཚོགས། །དགའ་བའི་དར་
དིར་འབུམ་སྒྲོགས་ལ། །རྨད་བྱུང་གདམས་པའི་སྦྲང་རྩི་ལ། །རྩེ་གཅིག་ཡིད་ཀྱིས་
ལོངས་སྤྱོད་གྱིས། ། ་
དེ་ལ་འདིར་སྐལ་བ་དང་ལྡན་པ་སངས་རྒྱས་ཀྱི་སར་བགྲོད་པའི་ལམ་
མཆོག་ཐབས་ཤེས་གཅོད་ཀྱི་སྙིང་པོ་རྣལ་འབྱོར་དུ་བྱ་བར་འདོད་པའི་གང་ཟག་
གིས་ཉམས་སུ་བླང་བའི་རིམ་པ་ནི། སྙིགས་དུས་ཀྱི་རྒྱལ་བ་གཉིས་པ་དབེན་ས་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པ་ཆེན་པོ་པཎ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བ་བློ་བཟང་ཆོས་ཀྱི་
རྒྱལ་མཚན་དཔལ་བཟང་པོ་དེ་ཉིད་ཀྱི་ཞལ་གདམས་གཅོད་གཞུང་ཐར་འདོད་ཀྱི་
དེད་དཔོན་ཞེས་བྱ་བ་འདི་ཉིད་ཡིན་ལ། འདི་རྒྱས་པར་ཉམས་སུ་ལེན་པ་ལ་བཞི།
གང་དུ་ཉམས་སུ་ལེན་པའི་གནས། གང་གི་ཉམས་སུ་ལེན་པའི་རྟེན། གང་ཞིག་
ཉམས་ སུ་ ལེན་ པའི་ གདམས་པ། གང་ ཉམས་ སུ་ བླང་ བ་ ལ་ བརྟེན་ནས་ཚར་
ལྷོངས་ཇི་ལྟར་འབྱུང་ཚུལ་ལོ། །དང་པོ་སྟོན་པ་ལ་གཞུང་དུ་དང་པོ་ནི། གཅོད་ཀྱི་
གཞུང་རྒྱས་པ་རྣམས་ལས་ཤེས་པར་བྱ་སྟེ་འདིར་ཡི་གེའི་འཇིགས་པས་མ་སྤྲོས་སོ་
ཞེས་གསུངས་། འདིའི་དོན་རྒྱས་པར་ཉམས་སུ་ལེན་པ་ལ་གཉིས། གང་དུ་ཉམས་
སུ་ལེན་པའི་གནས་ཀྱི་མཚན་ཉིད་དང་། གནས་དེར་འགྲོ་བའི་དུས་ཀྱི་ཁྱད་པར་
དང་པོ་ནི། དེ་ཡང་གཅོད་ཉམས་སུ་ལེན་པ་ལ་ས་གནས་ཀྱི་ཁྱད་པར་ཤིན་
ཏུ་གལ་ཆེ་སྟེ། ནང་གི་སྐྱོན་ཡོན་ཐམས་ཅད་ཕྱིའི་ས་གནས་ལས་འབྱུང་བ་ཡིན་
པས། གཅོད་མཁན་གསར་བུ་ལས་དང་པོ་བ་རྣམས་ཀྱིས་ཅུང་ཟད་བསྲེ་མི་ནུས་
པས། ས་ ཕྱོགས་ ཉམས་ དགའ་བ། བཀྲ་བཟང་བ། ཕུ་སྐྱོབ་པ་འདྲ་བ། མདར་
མདུད་པ་འདྲ་བ། ས་ཕྱོགས་དྲ་བས་འབྲེལ་བ། ཡང་ན་ཕུ་གངས་དཀར་གྱི་རྩེ་ལ་
ཟུག་པ། མདའ་རིན་ཆེན་གྱི་ཐང་ལ་ཟུག་པ། གཡོན་རི་དར་དཀར་གྱི་ཡོལ་བ་
འདྲ་བ། གཡས་རི་གཟའ་ཆེན་འགྲེང་བ་འདྲ་བ། ས་ཕྱོགས་སྣུམ་ཞིང་བཀྲག་དང་
ལྡན་པ། མདོར་ན་ཉམས་དགའ་བ་སྡོད་སྙིང་འདོད་པ། བཀྲག་བཟང་ཞིང་ཡིད་
དུ་འོང་བ། དེའི་ནང་ནས་ཀྱང་རང་གི་མལ་ས་དེར་བསྡད་ནས་ཐེམ་པ་དང་མལ་
བདེ་བ་གལ་ཆེའོ། །ཡང་གཅོད་ཀྱི་ནུས་པ་དགའ་རབ་ཐོན་པས་བསྲེ་ནུས་པ་
- 120 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
རྣམས་ཀྱིས་ནི། ས་བཀྲ་ངན་པ། ཕུ་རལ་བ་འདྲ་བ། མདའ་ཧར་བ་འདྲ་བ། ངོས་
བྲད་པ་འདྲ་བ། སྙིང་གཏོན་པ་འདྲ་བ། ཡང་ན་ཕུ་སྡིབ་པ་འདྲ་བ། མདའ་སྙིལ་བ་
འདྲ་བ། ལོགས་འཐེན་པ་འདྲ་བ། ས་ངུ་བའམ་མྱ་ངན་བྱེད་པ་འདྲ་བ། མདོར་ན་
སྡོད་སྙིང་མི་འདོད་ཅིང་ཉམས་མི་དགའ་བའི་གནས་སུ་ཉམས་སུ་ལེན། དེ་ཡང་
དུར་ཁྲོད་ལ་འགོང་པོ་གནས་པས་དཀྱིལ་དུ་ཉལ། བྲག་དམར་ལ་བཙན། ལུང་
གསུམ་ ལ་ མ་ སངས། བྲག་ ཕུག་ ལ་ ཐེའུ་ རངས། རི་ རྩེ་ ལ་ བདུད། ཤིང་ རྩེ་ ལ་
གཉན། གོང་གསུམ་ལ་བཙན་འགྲིམས། རི་ལོགས་ལ་བདུད་འགྲིམས། མདའ་
གསུམ་ལ་འགོང་པོ་འགྲིམས། ལམ་འཕྲང་ལ་དྲི་ཕོ་དང་དྲི་མོ་འགྲིམས། དབེན་
པར་གཞི་བདག་འགྲིམས། རྒྱ་མཚོའི་འགྲམ། ཆུ་མིག་གི་མགོ །རྫིང་གི་མཚམས།
གཙང་པོའི་འཁོར་ཡོད་པའི་འགྲམ། ཆུ་ཕྲན་གྱི་ཆ། ཆུ་ཆེན་གྱི་འཁྲིས། འཁྱགས་
སྦུགས་ཀྱི་སྟོད། ཆུ་ལ་ཀླུ་དང་། སྨན་དང༌། ཡུལ་བདག་གནས། ས་གདུགས་འདྲ་
ན་ ཏོག །ཉ་ འདྲའི་ མགོ །དུང་ འདྲའི་ ཁ། པདྨའི་ ལྟེ་བ། བུམ་ པའི་ཏོག །དཔལ་
བེའུའི་ དཀྱིལ། རྒྱལ་ མཚན་ གྱི་ རྩེ། འཁོར་ ལོའི་ རྩིབས་ ལ་ ཉལ་ ལོ། །གཅན་
གཟན་འདྲ་བའི་ཁའམ་སྡེར་མོ། གཡག་དང་སྡིག་པ་འདྲ་བའི་རྭ་བར། བྱའི་མཆུ།
རྟ་དྲེལ་བོང་བུ་འདྲ་བའི་སྐེད། སྦྲུལ། སྦལ་པ། ལྗོང་མོ་རྣམས་ཀྱི་མགོ །མིའི་སྙིང་
ག །ནགས་དང༌། བྲག་དང་། རྡོ་ལ་སོགས་པ་འཐུག་པོ་ཡོད་ན་སྲབ་ས། སྲབ་པོ་
ཡོད་ན་འཐུག་ས། དེ་རྣམས་འཐུག་པོ་ནི་རྩུབ་པའི་འཇམ་པ། དེ་རྣམས་སྲབ་པ་ནི་
འཇམ་པའི་རྩུབ་པ་ཡིན་ནོ། །ལྷ་ཁང་། ཕུག་པ། ས་མཁར། དགེ་འདུན་གྱི་འདུ་
ཁང་། ཕྱུགས་ལྷས་རྣམས་ཀྱི་སྒོ །གྲོང་ཁྱེར་ཆེན་པོའི་སྲང་ཁའི་རྒྱ་སྒོ། ཟམ་པའི་
སྣ། དམག་ཆེན་གྱི་དམག་སྣ། ཤིང་ གཅིག་གི་དྲུང་། རྨ་བྱའི་མདོངས། འཁྱམས་
- 121-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འོག །དགོན་ གོག །སྒྲུབ་ ཁང་ རྙིང་ པ། དབེན་ ས། རྩ་ བརྒྱད་ གོག་ པོའི་ གཉའ་
ལྟག །རི་བོ་ཆེན་པོའི་རྩེའམ་ཞོལ། ཐང་ཆེན་པོའི་དཀྱིལ། ལམ་ཆེན་གྱི་གོང་དུ་
ཉལ། སྔགས་ པའི་ གཏོར་ འོས། འཇག་མ། འུམ་བུའི་ཚལ་ ཀྱི་དཀྱིལ། སྔོ་ནག་
སེར་ བའི་ འགྲམ། ཆུ་ གླིང་ ན། མི། དུད་ འགྲོ །རུས་ སྦལ། རལ་ གྲི་ འདྲ་ བའི་
གཟུགས་ལ་ཀླུ་གནས། རུས་སྦལ། སྡིག་པ། སྡོམ། གཡག །བ་གླང༌། རྔ་མོ། མ་
ཧེའི་གཟུགས་འདྲ་བ་རྣམས་ལ་ས་བདག་ཀླུ་གཉན་ཆེན་པོ་རྣམས་གནས་པའི་མཆེ་
བ། གནས་ཀྱི་མཆེ་བ་འདྲ་བ། འཕྱར་བ་འདྲ་ན་འདེབ། དཀྱིལ་བ་འདྲ་ན་འཛོམ།
འདུས་ པ་འདྲ་ན་མདོ། བསླངས་ པ་འདྲ་ན་རྩེ་ མོ་རྣམས་ ལ་ ཉལ་ ལོ། །གཅོད་
མཁན་ གསར་ བུ་ ལས་ དང་ པོ་ པ་རྣམས། གཅན་གཟན་ གྱི་འགྲིམ་ ལམ། སྙིང་
བརྡོལ་འོང་ས། ཤྭ་ཆུའི་ཤཱ་སྒོ། མཚོ་ཆེན་པོའི་རྦ་རླབས་ཀྱིས་སྡད་ས། རི་ཆེན་པོ་
གྲུམ་ཡོང་བའི་རྦབ་ཉེན་ཆེ་ས། ཁང་རུལ་ཕུག་གོག་སྡིབ་ཉེན་ཆེ་ས་རྣམས་སུ་རེ་
ཤིག་ལྷ་འདྲེ་མ་མཆུན་བར་མི་ཉལ། མདོར་ན་རང་གི་བལྟས་ཀྱང་འདི་གཉན་པ་
འདུག་སྙམ་པ་དང༌། གཞན་ གྱི་གཉན་ཟེར་ བའི་ གནས་ སུ། འདི་ནོན་ཆེ་བར་
འདུག་སྙམ་པར་ཉལ་དགོས་ཏེ། ཕྱི་ནང་གི་རྟེན་འབྲེལ་གྱི་གནས་ཀྱི་མཚན་ཉིད་
ཤེས་ པ་ གལ་ཆེའོ། །དེ་ཡང་ ཕྱིའི་ འཇིགས་ ཡུལ་ལ་བརྟེན་ནས། ནང་ འཇིགས་
མཁན་གྱི་ང་བདག་རྩད་གཅོད་དགོས་པས་ངམ་འཇིགས་པ་དང་། སྐྱི་བུན་ཡོང་བ་
འདི་ཤིན་ཏུ་གནད་ཆེ་བ་ཡོད་དོ། །
གཉིས་པ་གནས་དེར་ཉམས་སུ་ལེན་དུ་འགྲོ་བའི་དུས་ཀྱི་ཁྱད་པར་ནི།
སྤྱིར་ནི་ནམ་ཕྱིན་ཀྱང་རུང་མོད། ཁྱད་པར་དུ་མཚན་མོ་མུན་པའི་དུས་སུ་འགྲོ་བར་
བྱ་སྟེ། ཉིན་མོའི་དུས་སུ་གནས་གང་དུ་ཕྱིན་ཀྱང་འཇིགས་པ་མི་འོང་ཞིང་། ཟླ་བོ་
- 122 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
དང་འགྲོགས་ཕྱིན་ནའང་གཉན་ས་གང་དུ་ཕྱིན་ཀྱང་མི་འཇིགས་ལ། འཇིགས་སུ་
མ་བྱུང་ན་ཡོན་ཏན་མི་སྐྱེ་སྟེ། གཅོད་བྱེད་པ་ལ་གཅོད་ཡུལ་མེད་པའི་ཕྱིར་རོ། །
དང་པོ་ནས་མི་འཇིགས་ པ་དང་མི་འདྲ་སྟེ། དེས་ན་ཐོག་མར་འཇིགས་པ་སྐྱེ་
དགོས། བར་དུ་འཇིགས་མཁན་རྩ་བདར་བཅད་དགོས། མཐར་འཇིགས་ཡུལ་
དང་འཇིགས་མཁན་མ་རྙེད་པ་ཞིག་དགོས་པ་ཡིན་ནོ། །གཉིས་པ་ནི། གཞུང་དུ་
སྲིད་པའི་ཕུན་ཚོགས་ཆུ་ཤིང་ལྟ་བུར་མཐོང་ནས་བྱམས་པ་དང་སྙིང་རྗེ་བྲན་དུ་
བཟུང་ནས། ཐམས་ཅད་མཁྱེན་པ་ཉིད་ཡིད་ལ་བཅགས་པས་འཁོར་བའི་ས་བོན་
དྲུང་ནས་འབྱིན་པར་འདོད་པས་ཡིན་གྱི། རྙེད་བཀུར་དང་། གྲགས་ འདོད་ ཀྱི་
བསམ་པས་འཇིག་རྟེན་ཀྱི་ལྟ་འདྲེ་ལ་བདོ་བ་དང་། དེའི་ཕྱིར་ས་གཉན་སློག་ཅིང་
ཆུ་གཉན་དཀྲུག་པ་དང་། ཤིང་གཉན་གཅོད་པ་དག་ནི་ཆོས་འདིའི་འགལ་ཟླར་
ཤེས་པར་གྱིས་ཤིག་ཅེས་གསུངས། དེའི་དོན་རྒྱས་པར་ཉམས་སུ་ལེན་པ་ནི། དེ་
ཡང་བསམ་པ་ཞེ་སྡང་དང་འགྲན་སེམས། རྒན་ཉམས། ཕོ་ཚོད། ཕོ་རུས། ཁེངས་
དྲག །ང་ རྒྱལ། གྲགས་ པ། ལོ་ འདོད། རྙེད་ བཀུར་ དང༌། ཡང་ ལྷ་ འདྲེ་ ལ་ ཁྱད་
གསོད་དང་། བཏུལ་འདོད་བྲན་དུ་འཁོལ་འདོད་ཀྱི་ཕྱིན་ན་རང་ལ་གྲགས་པ་ངན་
པ་དང་། ཟས་གོས་སླེས་པ་དང༌། གཅོད་གནད་དུ་མི་འགྲོ །ན་ཚ་དྲག་པོ་འབྱུང་།
བླ་མ་དང་མཆེད་གྲོགས་ལ་མ་གུས་པ་དང་། ཁྱད་གསོད་ཀྱིས་ཕྱིན་ན་དཀོན་
མཆོག་དང་། ཁྱད་པར་མཁའ་འགྲོའི་བཀའ་ཆད་འོང་། ཆོས་ཅི་བྱས་ཕྱིན་ཅི་ལོག་
ཏུ་འགྲོ་སྟེ། ཐམས་ཅད་ལམ་དུ་མི་འགྲོ་བའི་ལས་སུ། འགྲོ་བས་མི་འདོད་པའི་
བསོད་ཆུང་སྐྱེས་ནས་ཆོས་དང་འབྲལ། རང་རྒྱུད་ལ་ཡོན་ཏན་མི་སྐྱེ། སྐྱོན་དཔག་
ཏུ་མེད་པ་འབྱུང་བས། བསམ་པ་དེ་འདྲར་མ་སོང་བར། འགྲོ་ཚུལ་རྣམ་བཞི་དང་།
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཚུལ་བཞིའི་སྒོ་ནས་འགྲོ་བར་བྱ་ཞིང་། འགྲོ་ཚུལ་རྣམ་བཞི་ནི། དཔའ་བོའི་སྟག་
འགྲོས། རྣལ་འབྱོར་མའི་རྟིང་འགྲོས། མཁའ་འགྲོའི་གར་འགྲོས། སྦྲུལ་ནག་གི་
འཁྱིལ་འགྲོས་རྣམས་གང་རུང་གི་སྒོ་ནས་འགྲོ་བ་རྗེ་རིན་པོ་ཆེའི་གཅོད་གཞུང་དུ་
གསལ། ཚུལ་བཞིའི་སྒོ་ནས་འགྲོ་བ་ནི། ལུས་པོ་རོའི་ཚུལ་དུ་འགྲོ །སེམས་ཉིས་
རོ་ཁུལ་གྱི་ཚུལ་དུ་འགྲོ །གཉན་ས་དུར་སའི་ཚུལ་དུ་འགྲོ། ལྷ་འདྲེ་ཅེ་སྤྱང་གི་ཚུལ་
དུ་འགྲོ །ཞེས་མཉམ་མེད་རྒྱལ་ཐང་བ་ཆེན་པོ་བཞེད། བསམ་པ་ཚེ་འདི་བློས་
བཏང་། འཁོར་བ་ལ་ཞེན་པ་ལྡོག ཁྱད་པར་བླ་མ་དང་མཆེད་གྲོགས་ལ་དད་གུས་
དང་ལྡན་པའི་སྒོ་ནས། ལྷ་འདྲེ་ལ་བྱམས་སྙིང་རྗེ་བསྐྱེད། སྣང་སྲིད་ཐམས་ཅད་རྨི་
ལམ་སྒྱུ་མའི་བློས་ཟིན་པར་བྱ། གོཉན་སའི་ལྷ་འདྲེ་རི་ཕུག་འདི་རུ་བྱང་ཆུབ་ལ་
བཀོད་ཐུབ་པ་ཞིག་བྱའོ་སྙམ་པའི་བསམ་པ་དང་ལྡན་པའི་ངང་ནས་འགྲོ་དགོས་
པ་ཡིན། །
གསུམ་པ་གང་ཞིག་ཉམས་སུ་ལེན་པའི་གདམས་པ་ལ་གཉིས། གནས་
དང་ལྷ་འདྲེ་བདག་ཉིད་གསུམ་ཟིལ་གྱིས་གནོན་ཚུལ་ཉམས་ལེན་གྱིས་ཁ་བཀང་
སྟེ་བཤད་པ་དང༌། ཉམས་ལེན་དངོས་ལ་འཇུག་ཚུལ་དངོས་བཤད་པའོ། །དང་པོ་
ནི། དེ་ཡང་གནས་དེར་སླེབ་མ་ཐག་གཞན་ཅིའང་མི་བྱེད་པར་རང་གི་མལ་དེར་
རིག་པ་ངར་དང་ལྡན་པས། དམིགས་མེད་ཡུལ་དོན་ལྟ་བའི་ངང་ལ་ཡུན་རིང་དུ་
བཞག །དེ་ནས་ལངས་ལ་ཆུ་འདུག་ན་ཧུབ་གཉིས་གསུམ་འཐུང་། ཤིང་འདུག་ན་
ཡལ་ ག་ ལ་ འཇུས་ ལ་ ཞུལ་ བྱ། མཐོ་དམན་ནས་རྡེའུ་ བླངས་ ལ་ མལ་འོག་ཏུ་
གཞག །ལྟ་བའི་ངང་ནས་ནམ་མཁའ་དང་། བར་སྣང་དང་། ས་གཞི་ལ་བལྟས་ཏེ་
ཕཊདྲག་པོ་རྒྱབ། རང་གི་ལུས་འདི་བླ་མ་ཡི་དམ་མཁའ་འགྲོ་ཆོས་སྐྱོང་སངས་
- 124 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
རྒྱས་བྱང་སེམས་ཐམས་ཅད་ཀྱི་ཐུགས་རྗེའི་བདག་ཉིད་ཡིན་པ་ལ། རྣམ་པ་མཆོད་
རྟེན་རི་རབ་ཙམ་ཞིག་ཏུ་གྱུར་ནས། ས་གཞི་ཐམས་ཅད་ཇིར་གྱིས་མནན། མེར་
གྱིས་གང་། ཕལ་པའི་ས་རྡོ་གང་ཡང་མེད་པར་བསམས་ཞིང་། གཞི་བདག་འདིས་
གཙོ་བྱས་སྣང་སྲིད་ཀྱི་ལྷ་འདྲེ་འདི་རྣམས་ཀྱི་ཕ་མ་མ་བྱས་པ་གཅིག་ཀྱང་མེད་
པས། འདི་ རྣམས་ བདག་ འཛིན་ གྱིས་ བཅིངས་ པའི་ དབང་ གིས་ འཁོར་ བར་
འཁྱམས་ནས་སྡུག་བསྔལ་གྱིས་མནར་བ་སྙིང་རེ་རྗེ། འདི་རྣམས་བླ་ན་མེད་པའི་
བྱང་ཆུབ་ལ་བཀོད་པའི་ཕྱིར། བདག་ཉིད་ས་ཕྱོགས་འདི་ནས་འཁོར་བ་འདི་མ་
སྟོངས་ཀྱི་བར་དུ། གཡོ་བར་མི་བྱ་འགུལ་བར་མི་བྱའོ་སྙམ་པའི་ངང་ནས་སྣ་བུག་
ནས་རླུང་བུས་པས་ས་ཕྱོགས་ཐམས་ཅད་ཁྱབ་པར་སོང་ནས། རླུང་བྱང་ཆུབ་ཀྱི་
སེམས་དང་དབྱེ་བ་མེད་པ་དེས། འཇིག་རྟེན་གྱི་ཁམས་ཀྱི་ལྷ་འདྲེ་ཐམས་ཅད་རང་
དབང་མེད་པས་བསྡུས་ནས། རླུང་ནང་དུ་འཇུག་པ་དང་མཉམ་དུ་རང་གི་མཐའ་
སྐོར་དུ་གནས་པའི་སྟེང་འོག་ཕྱོགས་མཚམས་ཐམས་ཅད། ཁྲོས་མ་ནག་མོ་གྲངས་
ཀྱིས་མི་ཆོད་པས་བར་མཚམས་མེད་པར་བསྐོར་བར་བསམས་ཞིང་། སླར་ཡང་
རང་སེམས་སྤྲོས་པའི་མཐའ་ཐམས་ཅད་དང་བྲལ་བའི་སྟོང་ཉིད་ལ་རྩེ་གཅིག་ཏུ་
མཉམ་པར་རྒྱུན་རིང་དུ་བཞག་གོ །འདི་ནི་གནས་དང་ལྷ་འདྲེ་བདག་ཉིད་ཟིལ་
གྱིས་གནོན་པའི་ཉམས་ལེན་གསུམ་ག་ཕྱོགས་གཅིག་ཏུ་བསྡུས་པའི་ཉམས་ལེན་
ཡིན་ནོ། །དེ་ལྟར་བྱས་པས་མགོ་བསྐོར་གྱི་ཚར་ཚད་མི་འབྱུང་ངོ༌། །དེ་ལྟར་ཡང་
རིན་ཆེན་ཕྲེང་བར། སྔ་མ་སྔ་རུ་མ་ནོན་ན། །དགྲ་ངན་དག་ལ་བྱ་ཤོར་འདྲ། །ཞེས་
གསུངས། གཉིས་པ་ལ་ཡང་གཉིས། ཐོག་མར་ངེས་འབྱུང་དང་བྱང་སེམས་ལ་
སློབ་ཚུལ་གྱི་ཁ་བཀང་སྟེ་བཤད་པ་དང་། གཞུང་དངོས་ལ་འཇུག་ཚུལ་གྱི་བཤད་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པའོ། །དང་པོ་ནི། རང་ཉིད་མལ་དེར་གནས་བཅས་ལ། ལུས་རྣམ་སྣང་གི་ཆོས་
བདུན་དང་ལྡན་པར་བྱས་ཏེ། ཡིད་གཞན་དུ་མ་ཡེངས་པར་བསམ་པ་སྦྱོང་བ་འདི་
ལྟར་བྱ་སྟེ། ག་རེ་དེ་ཡང་རྗེ་བདག་ཉིད་ཆེན་པོས། དལ་འབྱོར་རྙེད་དཀའ་ཚེ་ལ་
ལོང་མེད་པ། །ཡིད་ལ་གོམས་པས་ཚེ་འདིའི་སྣང་ཞེན་ལྡོག །ལས་འབྲས་མི་བསླུ་
འཁོར་བའི་སྡུག་བསྔལ་རྣམས། །ཡང་ཡང་བསམ་ན་ཕྱི་མའི་སྣང་ཤས་ལྡོག །དེ་
ལྟར་གོམས་པ་འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་མི་སྐྱེ་
ཞིང་། །ཉིན་མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་
པ་ལགས། །ཞེས་གསུངས་པ་ལྟར། དལ་འབྱོར་གྱི་རྟེན་འདི་རྒྱུ་འབྲས་གཉིས་ཀ་
ལ་ལྟོས་ནས་ཤིན་ཏུ་རྙེད་པར་དཀའ་ཞིང་། གནས་སྐབས་དང་མཐར་ཐུག་ལ་
ལྟོས་ཏེ་དོན་ཡང་ཆེ་ལ། རྙེད་དཀའ་ཞིང་དོན་ཆེ་བའི་རྟེན་འདི་འདྲ་ཐོབ་ནས་དོན་
མེད་དུ་མི་བཏང་བར་སྙིང་པོ་ཅི་ལོན་ཅིག་མ་བྱས་ན་བདག་སྙིང་མེད་པ་ལྟ་བུ་
ཡིན། སྙིང་པོའི་གཙོ་བོ་ཡང་རྫོགས་པའི་སངས་རྒྱས་ཀྱི་གོ་འཕང་ཡིན་ལ། དེ་
སྒྲུབ་ པའི་ ཐབས་ དམ་ པའི་ ཆོས་ ཁོ་ ན་ ཡིན་ པས་ དེ་ སྒྲུབ་ དགོས་ ལ། དེ་ ཡང་
བསྒྲུབས་ན་སྒྲུབ་ནུས་ཏེ། ཕྱིའི་རྐྱེན་དགེ་བའི་བཤེས་གཉེན་དང་ལྡན། ནང་གི་
རྐྱེན་དལ་འབྱོར་དང་ལྡན་པས་སོ། །དེ་ཡང་ཚེ་འདི་ཁོ་ནར་སྒྲུབ་དགོས་ཏེ། ཕྱི་མ་
མི་ལུས་ཐོབ་པའི་ངེས་པ་མེད་པས་སོ། །དེ་ཡང་ད་ལྟ་ཉིད་དུ་སྒྲུབ་དགོས་ཏེ། ངེས་
པར་འཆི་ཞིང་ནམ་འཆི་ཡང་ཆ་མེད། འཆི་དུས་ནི་ཆོས་མིན་པ་གཞན་གང་གིས་
ཀྱང་མི་ཕན། ཤི་བའི་དུས་སུ་མེད་ནི་མི་འགྲོ། ཐར་པ་ཐོབ་པའི་གདེངས་ནི་མེད་
པས་སྐྱེ་བ་ཞིག་ལེན་དགོས། དེ་ལ་རང་དབང་ནི་མེད་པས་ལས་དང་ཉོན་མོངས་
པས་གང་འཕངས་ཀྱི་གཞན་དབང་དུ་གྱུར་པ་ཡིན། ལས་ཀྱང་ཆེ་ལོངས་རགས་པ་
- 126 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
ཙམ་དུ་བསྡུ་ན་འདོམ་ཆེ་བའི་དབང་དུ་བྱས་ནས་ རྒྱལ་ བས་ མི་དགེ་བཅུ་ རུ་
གསུངས། དེ་ ཡང་ མི་ དགེ་ བཅུ་ ཆེན་ པོས་ དམྱལ་ བར་ འཕེན། འབྲིང་ གིས་ ཡི་
དྭགས། ཆུང་ངུས་ཀྱང་དུད་འགྲོར་འཕེན་པར་བཤད། དམྱལ་བར་སྐྱེས་ན་ཚ་གྲང་
གི་སྡུག་བསྔལ་དོས་དྲག་ལ་ཡུན་རིང་བ་ཡོད་པར་བྱེད། ཡི་དྭགས་ལ་བཀྲེས་སྐོམ།
དུད་འགྲོ་ལ་གླེན་ཞིང་གཏི་མུག་པ་དང་། གཞན་དབང་དུ་གྱུར་པའི་སྡུག་བསྔལ་
གྲངས་ལས་བརྒལ་བ་རྣམས་བསམས་ལ། མི་དགེ་བཅུ་ སྔར་བྱས་ལ་དུག་ཆུ་
འཐུང་ཚར་ལྟ་བུའི་འགྱོད་པ་དང༌། ཕྱིན་ཆད་སྲོག་ལ་བབས་ཀྱང་མི་བྱེད་སྙམ་པའི་
སྡོམ་སེམས་དུང་དུང་བ་བྱ་ཞིང་། ངན་འགྲོ་ལས་སྐྱོབ་པའི་ནུས་པ་སྐྱབས་གནས་
དཀོན་མཆོག་གསུམ་ལ་ཡོད་པར་ཤེས་ནས་མགོན་སྐྱབས་དང་དཔུང་གཉེན་དུ་
བསྟེན་དགོས་ལ། དེ་ལ་དེའི་ནུས་པ་ཡོད་དེ། སངས་རྒྱས་ནི་བདག་གི་སྟོན་པ་ལྟ་
བུ་ ལ་མཚོན་ན། སྐུའི་ ཡོན་ཏན་མཚན་དང་ དཔེ་ བྱད་ ཀྱིས་ བརྒྱན་ པ། གསུང་
དབྱངས་སྐད་ཅིག་གིས་ཀྱང་གདུལ་བྱ་རིགས་ཅན་གསུམ་རང་རང་གི་བློ་དང་
འཚམ་པར་གོ་བ། ཐུགས་ཀྱི་ཡོན་ཏན་མཁྱེན་པ་ཤེས་བྱ་དང་རྒྱ་མཉམ་བརྩེ་བ་
སེམས་ཅན་ལ་བདག་ལྟ་བུའི་གཅིག་ལ་ཡང་མ་བུ་གཅིག་པ་ལ་བརྩེ་བ་ལྟ་བུ་
མངའ་བ་ཡིན་ཞིང་། འཁོར་འདས་ལ་དབང་བསྒྱུར་བ་ཡིན་པས་སྐྱོབས་ནུས།
ཆོས་ནི་དེ་ལྟ་བུའི་ཡོན་ཏན་དང་ལྡན་པའི་སངས་རྒྱས་དེ་དམ་པའི་ཆོས་བྱས་པ་
ལས་བྱུང་བ་ ཡིན་པས། དེ་ལས་ཀྱང་མཆོག་ཏུ་གྱུར། དགེ་འདུན་ནི་དེ་ལྟ་བུའི་
ཆོས་དེ་ཉམས་སུ་ལེན་མཁན་ལ་ཟེར་བ་ཡིན་པས་མཆོག་ཏུ་གྱུར་པ་ཡིན་ནོ། །དེ་
ལྟར་མི་དགེ་བ་བཅུ་སྤངས་ཤིང་དགེ་བ་བཅུ་དང་དུ་བླང་། དཀོན་མཆོག་གསུམ་
གྱི་སྐྱབས་འོག་ཏུ་ཆུད་པ་ལ་བརྟེན་ནས། ཕྱི་མ་བདེ་འགྲོ་ཙམ་ཐོབ་ཀྱང་གནས་དེ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ན་ཡང་སྡུག་བསྔལ་གྱི་རང་བཞིན་ལས་མ་འདས་འདུག་པས། འཁོར་བ་འདིར་
གང་དུ་སྐྱེས་ཀྱང་སྡུག་བསྔལ་གྱི་རང་བཞིན། གྲོགས་སུ་དང་འགྲོགས་ཀྱང་སྡུག་
བསྔལ་གྱི་གྲོགས། ལོངས་སྤྱོད་གང་ལ་སྤྱད་ཀྱང་སྡུག་བསྔལ་གྱི་ལོངས་སྤྱོད་དུ་
འདུག་ པས། འཁོར་བ་འདི་ཅིས་ཀྱང་ སྤོང་ དགོས་ པ་ འདུག །འདི་ སྤོང་བ་ལ་
འདིར་སྐྱེ་བའི་རྒྱུ་ལས་དང་ཉོན་མོངས་པས་བྱས། ལས་དེ་ཡང་ཉོན་མོངས་ཀྱིས་
བསགས་པ་ཡིན་པས། ཉོན་མོངས་པའི་གཉེན་པོ་བསྟེན་དགོས། དེ་ཡང་ཚུལ་
ཁྲིམས་གྱི་བསླབ་པས་ཉོན་མོངས་ཀྱི་མགོ་མནོན། ཏིང་ངེ་འཛིན་གྱི་བསླབ་པས་
ཞི་གནས་སྐྱེ། ཤེསརབ་ཀྱི་བསླབ་པས་ལྷག་མཐོང་སྐྱེ། དེས་ཉོན་མོངས་རྩ་བ་
ནས་སྤོང་བ་ཡིན་ཏེ། དབུ་མ་བཞི་བརྒྱ་པ་ལས། ལུས་ལ་ལུས་དབང་ཇི་བཞིན་
དུ། །གཏི་མུག་ཀུན་ལ་གནས་གྱུར་པས། །དེ་ཕྱིར་ཉོན་མོངས་ཐམས་ཅད་ཀྱང་། །
གཏི་མུག་བཅོམ་པས་ཆོམས་པར་འགྱུར། །རྟེན་ཅིང་འབྲེལ་བར་འབྱུང་བ་འདི། །
མཐོང་ན་གཏི་མུག་འབྱུང་མི་འགྱུར། །དེ་ཕྱིར་འབད་པ་ཀུན་གྱི་འདིར། །གཏམ་
འདི་ ཁོ་ན་རྙེད་པར་བྱ། །ཞེས་གསུངས། དེ་ཡང་ རྗེ་བདག་ཉིད་ཆེན་པོས། ངེས་
འབྱུང་དེ་ཡང་རྣམ་དག་སེམས་བསྐྱེད་ཀྱིས། །ཟིན་པ་མེད་ན་བླ་མེད་བྱང་ཆུབ་
ཀྱི། །ཕུན་ཚོགས་བདེ་བའི་རྒྱུ་རུ་མི་འགྱུར་བས། །བློ་ལྡན་རྣམས་ཀྱིས་བྱང་ཆུབ་
སེམས་མཆོག་བསྐྱེད། །ཅེས་གསུངས་པ་ལྟར། དེ་ལྟར་ཉོན་མོངས་སྤངས་པའི་
ཐར་པ་ཙམ་ཐོབ་ཀྱང་དེ་ཙམ་གྱི་མི་ཆོག་གི །ད་ལྟ་རིགས་དྲུག་ཏུ་འཁྱམས་པའི་
སྣང་སྲིད་ཀྱི་ལྷ་འདྲེས་གཙོ་བྱས་པའི་འགྲོ་བ་འདི་རྣམས་ཀྱི་ཐོག་མ་མེད་པ་ནས་
ཡང་དང་ཡང་དུ་མ་བྱས་ཤིང༌། མ་བྱས་རེས་ཀྱི་དྲིན་ཚད་མེད་པས་བསྐྱངས་པས།
དེ་ལ་དྲིན་ལན་ངེས་པར་གཞལ་དགོས་སྙམ་པས། མར་ཤེས་པ། དྲིན་དྲན་པ།
- 128 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
དྲིན་གཟོ་བའི་བསམ་པ་བསྐྱེད། དེ་རྗེས་མ་དྲིན་ཅན་གཅེས་པར་འཛིན་ཅིང་བདེ་
བ་དང་ཕྲད་འདོད་ཀྱི་ཡིད་འོང་གི་བྱམས་པ་བསྒོམས། དེའི་ཤུགས་ཀྱི་འབྲངས་
པའི་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་རྩེ་ཡམ་ཡམ་པ་བསྒོམ།
ད་ནི་ཅི་ནས་ཀྱང་བདག་གི་མ་དྲིན་ཅན་ལྷ་འདྲེར་སྐྱེས་པ་འདི་རྣམས་ཀྱི་སྡུག་
བསྔལ་བསལ་བར་བྱ། བདེ་བ་བསྒྲུབ་པར་བྱ་སྙམ་པའི་ལྷག་བསམ་བསྐྱེད། དེ་
ཡང་བདག་གི་ད་ལྟའི་གནས་སྐབས་འདི་ལྟ་བུས་ནི། སེམས་ཅན་ལྷ་འདྲེ་གཅིག་
ལྟ་བུའི་ཡང་ སྡུག་བསྔལ་བསལ་བ་དང་ བདེ་བ་བསྒྲུབ་མི་ནུས། དེར་མ་ཟད་
ཚངས་པ་དང་བརྒྱ་བྱིན་ལྟ་བུའི་གོ་འཕང་ཐོབ་ཀྱང་མི་ནུས། དེར་ཡང་མ་ཟད་ཉན་
ཐོས་དང་རང་སངས་རྒྱས་དགྲ་བཅོམ་པའི་གོ་འཕང་ཐོབ་ཀྱང་སེམས་ཉུང་ཟད་
ཙམ་གྱི་དོན་ཕྱོགས་རེ་བ་ཙམ་ལས་བྱ་མི་ནུས་ལ། སེམས་ཅན་ཐམས་ཅད་ཀྱི་དོན་
ཡོངས་སུ་རྫོགས་པར་བྱེད་པ་ལ་སངས་རྒྱས་ཀྱི་གོ་འཕང་ཐོབ་པར་བྱེད་དགོས་པ་
འདུག །དེ་ལ་ཐབས་ཤེས་གཉིས་ཀའི་ཉམས་ལེན་ཆ་ཚང་ལ་དོན་འདྲིལ་བའི་
ཆོས། བཀའ་ཤེས་རབ་གྱི་ཕ་རོལ་ཏུ་ཕྱིན་པ་གཅོད་ཀྱི་གདམས་པ་འདི་ཉམས་སུ་
བླང་བར་བྱའོ་སྙམ་དུ་ངེས་འབྱུང་བྱང་ཆུབ་ཀྱི་སེམས་ལ་མྱོང་བ་ཐོན་ཐོན་གྱི་བར་
དུ་བསྒོམ་པ་ནི། ཇི་སྐད་དུ་རྗེ་བདག་ཉིད་ཆེན་པོས། དེས་ན་ཐུན་མགོར་བྱང་ཆུབ་
ཀྱི་སེམས་བསྒོམ་པ་དང་། ཐུན་གཤམ་དུ་སྨོན་ལམ་རླབས་པོ་ཆེས་ཁ་བསྒྱུར་བ་ནི།
ཐུན་གྱི་དངོས་གཞི་ལ་བསྐྱངས་པའི་དགེ་བ་དེ་ཉིད་གནད་དུ་གཏོང་བ་དང་། མི་
ཟད་པར་བྱེད་པའི་ཐབས་མཁས་ཆེན་པོ་ཡིན་པས། གང་བྱུང་རེས་མི་ཆོག་པར་
རྒྱུད་དང་འདྲེས་ངེས་པ་རེ་བྱེད་དགོས་པ་ལགས་ཞེས་གསུངས་པའི་དགོངས་པ་
ཡིན་པས། ནན་ཏན་སྙིང་པོར་བྱེད་པ་གནད་ཀྱི་དོན་པོ་ཡིན་ནོ། །
129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གཉིས་པ་ལ་གསུམ། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོའི་
རིམ་པ། སྐུ་གཉིས་ཀྱི་ལག་རྗེས་འཇོག་བྱེད་ཚོགས་གཉིས་གསོག་པ། བསགས་
པའི་དགེ་བ་ཆུད་མི་ཟ་བར་བྱ་བའི་ཕྱིར་བྱང་ཆུབ་ཆེན་པོར་བསྔོ་བའོ། །དང་པོ་ལ་
གསུམ། སྐྱབས་འགྲོ་དངོས་ལ་འཇུག་ཚུལ་དང་། བདག་ཉིད་བྲན་དུ་ཕུལ་ནས་
སེམས་བསྐྱེད་པ། བསག་སྦྱང་གི་གནད་བསྡུས་པ་ཡན་ལག་བདུན་པ་ཕུལ་ནས་
ཁྱད་ པར་ གྱི་ སེམས་ བསྐྱེད་ པའོ། །དང་ པོ་ ལ་ གཉིས། སྐྱབས་ ཡུལ་ གསལ་
འདེབས་པ་དང་། དེ་ལ་སྐྱབས་སུ་འགྲོ་ཚུལ་ལོ། །དང་པོ་ནི། གཞུང་དུ་མདུན་གྱི་
ནམ་མཁར་སེང་གེ་ཆེན་པོ་བརྒྱད་ཀྱིས་བཏེག་པའི་ཁྲི་མཐོ་ཞིང་ཡངས་པའི་སྟེང་
དུ་ཞེས་པ་ནས། འོག་ཏུ་གནོད་བྱེད་ཀྱི་མཚོན་སེམས་ཅན་ཐམས་ཅད་ཡོད་པར་
བསམས་ལ་ཞེས་པའི་བར་གྱི་སྟོན། དེའི་དོན་རྒྱས་པའི་འཆད་པ་ནི། སྐྱབས་ཡུལ་
གསལ་འདེབས་ཚུལ། གཞན་རྣམས་བླ་མ་མཆོད་པ་དང་འདྲ་ཞིང་། འདིར་གཙོ་
བོ་གསལ་འདེབས་ཚུལ་མི་འདྲ་བའི་ཁྱད་པར་ནི། སྣ་ཚོགས་པདྨ་འདབ་མ་བཞི་
པ་ལྟེ་བ་གེ་སར་དང་བཅས་པའི་སྟེང་དུ་ཐབས་བདེ་བ་ཆེན་པོའི་ཡེ་ཤེས་མཚོན་
བྱེད་ཟླ་བའི་དཀྱིལ་འཁོར་ཉ་གང་བ། དེའི་སྟེང་དུ་མ་གཅིག་ལབ་ཀྱི་སྒྲོན་མ་སྐ་
མདོག་དཀར་ལ་དམར་བའི་མདངས་ཆགས་པ་ཞལ་འཛུམ་དགྱེས་པའི་རྣམ་པ་
ཅན་ཕྱག་གཡས་སེང་ལྡེང་གི་ཌཱ་མ་རུ་ཁྲོལ་ཞིང་། གཡོན་དངུལ་དཀར་གྱི་དྲིལ་བུ་
གསིལ་པ། སྐུ་ལ་དར་དཀར་གྱི་ལའུ་གསོལ་ཞིང་། དབུ་སྐྲ་གསིལ་བུར་བབས་པ།
ཞབས་རྡོ་རྗེ་སྐྱིལ་མོ་ཀྲུང་ངམ་ཕྱེད་སྐྱིལ་གྱིས་བཞུགས་པ། དེའི་ཐུགས་ཀར་ཡེ་
ཤེས་སེམས་དཔའ་ཡུམ་ཆེན་མོ་སྐུ་མདོག་སེར་མོ་ཞལ་གཅིག་ཕྱག་བཞི་པ། ཕྱག་
གཡས་ཀྱི་དང་པོ་ན་གསེར་གྱི་རྡོ་རྗེ་རྩེ་དགུ་པ་དང༌། གཡོན་གྱི་དང་པོར་ཡུམ་གྱི་
- 130 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ། །
པོ་ཏི་བསྣམས་པ། ཕྱག་འོག་མ་གཉིས་མཉམ་བཞག་གིས་ཕྱག་རྒྱ་མཛད་པ།
དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུྃ་ཡིག་མཐིང་ག་འོད་ཟེར་ལྔ་འཕྲོ་བ་
ཞིག་བསྒོམས། གཞུང་དུ་གནོད་བྱེད་ ཀྱིས་མཚོན་སེམས་ཅན་ཐམས་ཅད་ཡོད་
པར་བསམ་ཞེས་པའི་དོན་ལ། རང་གང་དུ་གནས་པའི་གཉན་སའི་གནས་བདག་
དེའི་མཚོན་ཞེས་པའི་དོན་ཡིན་ལ། གཉིས་པ་སྐྱབས་འགྲོ་བྱེད་ཚུལ་ལ་ཐོག་མར་
སྐྱབས་འགྲོའི་རྒྱུ་བསྒྲུབ་པ་ནི། དྲིས་ལན་བློ་བཟང་བཞད་པའི་སྒྲ་དབྱངས་ལས།
སྐྱབས་འགྲོའི་ངོ་བོ་ཨི་ཐི་བ། །རང་ཉིད་ ལྷག་པར་འཇིགས་ པ་དང་། །དཀོན་
མཆོག་སྐྱོབ་པའི་ནུས་ལྡན་དུ། །ཤེས་ལས་བྱུང་བའི་སྐྱབས་འགྲོ་ལ། །ཐམས་ཅད་
མཁྱེན་པ་ཁྱོད་ཉིད་བཞེད། །ཅེས་གསུངས་པ་ལྟར། རང་ཉིད་འཁོར་བ་དང་ངན་
སོང་གི་སྡུག་བསྔལ་གྱི་འཇིགས་པ་དང་། དཀོན་མཆོག་གསུམ་ལ་དེ་ལས་སྐྱོབ་
པའི་ནུས་པ་ཡོད་པར་ཤེས་པའི་བློ་བཅོས་མ་མ་ཡིན་པ་སྔོན་དུ་བཏང་ནས། དོན་
ཧྲིལ་ཏེ་དྲིལ་ནས་ཉམས་སུ་ལེན་པ་ནི། ག་རེ་བདག་དང་སྣང་སྲིད་ལྷ་འདྲེས་གཙོ་
བྱས་པའི་འགྲོ་བ་སེམས་ཅན་ཐམས་ཅད་ཐོག་མ་མེད་པ་ནས་ད་ལྟའི་བར་དུ་ལས་
ཉོན་གཉིས་ཀྱི་དབང་དུ་སོང་ནས། སྲིད་རྩེ་ནས་མནར་མེད་ཀྱི་བར་དུ་རང་དབང་
མེད་ པར་ འཁྱམས་ནས་ སྡུག་ བསྔལ་ སྣ་ ཚོགས་ པ་ ཞིག་ མྱོང་ དགོས་ པ་ བྱུང་
འདུག །ད་དུང་དེས་མི་ཆོག་པར་མ་རིག་པའི་དབང་གིས་ལས་བསགས་ལས་ཀྱི་
དབང་གིས་འཁོར་བར་འཁྱམས་ནས་སྡུག་བསྔལ་སྣ་ཚོགས་པ་ཞིག་མྱོང་དགོས་
པར་འདུག །དེར་མ་ཟད་སྟོང་ཉིད་མངོན་སུམ་དུ་རྟོགས་པའི་དགྲ་བཅོམ་པ་ལྟར་
དགའ་དགའ་དང་སྐྱིད་སྐྱིད་ཀྱི་ངང་དུ་ལྷོད་དེ་སྡོད་པ་འདི་འདྲ་མགོ་རུལ་བ་སྣས་
མ་ཚོར་བ་དེ་འདྲ་རང་དུ་འདུག ཁྱད་པར་ངེད་རང་ཆོས་བྱས་ནས་ཡུན་རིང་པོ་དེ་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཙམ་ཞིག་སོང་ ཀྱང་ལས་སྐལ་ གྱི་ཚེ་འདི་བློས་བཏང་སྟེ། སྡིག་སྤོང་དགེ་སྒྲུབ་
སོགས་ལ་མི་བརྩོན་པར་ དད་ཟས་ དང་། དཀོན་ཟས་ལ་བག་མེད་དུ་ སྤྱོད་པ་
འདིའི་རྣམ་སྨིན་བསམས་ན་སྙིང་འགགས་པ་ཙམ་དུ་འདུག །འདི་ག་ངན་སོང་དུ་
འགྲོ་བའི་རྟགས་དང་མཚན་མ་ཡིན་ངེས། གཞན་ཡང་ངེད་རང་གིས་བྱས་པའི་
ལས་དགེ་མི་དགེ་གཉིས་ལས་མི་དགེ་བ་མང་ཞིང་། མི་དགེ་བ་རང་བྱས་ཤིང་
བསགས་པ་མང་བ་འདུག་པས། སྤྱིར་འཁོར་བ་དང་ཁྱད་པར་ངན་སོང་དུ་སྐྱེ་བ་
ལས་འོས་མི་འདུག །དེས་ན་སྡུག་བསྔལ་དེ་དག་ལས་སྐྱོབ་པའི་ནུས་པ་མདུན་ན་
བཞུགས་པའི་བླ་མ་དཀོན་མཆོག་གསུམ་མ་གཏོགས་གཞན་སུ་ལ་ཡང་མེད་པས།
སངས་རྒྱས་ལ་སྐྱབས་སྟོན་པ་པོ། ཆོས་ལ་སྐྱབས་དངོས། དགེ་འདུན་ལ་སྐྱབས་
སྒྲུབ་པའི་ཟླ་གྲོགས་ཞུས་ཏེ་སྐྱབས་འགྲོའི་དོན་ཇི་ལྟ་བ་བཞིན་དུ་བསྒྲུབ། མཐོར་
བཏང་། དམར་ བཏང་ཅི་མཛད་ཀྱང་། བླ་མ་དཀོན་མཆོག་ རིན་ པོ་ཆེ་རྣམ་པ་
གསུམ་མཁྱེན། ཁྱེད་རྣམས་ཀྱིས་བདག་དང་སྣང་སྲིད་ཀྱི་ལྷ་འདྲེས་གཙོ་བྱས་པའི་
འགྲོ་བ་སེམས་ཅན་འདི་དག་ཐམས་ཅད་སྤྱིར་འཁོར་བ། སྒོས་ངན་སོང་། ཁྱད་
པར་ ཚེ་ འདིར་ ལུས་ སེམས་ སྡུག་བསྔལ་བར་ བྱེད་ པའི་ནད་ གདོན་ སྡིག་ སྒྲིབ་
འགལ་རྐྱེན་བར་གཅོད་ཐམས་ཅད་ལས་དུས་ད་ལྟ་ཉིད་དུ་སྐྱབས་སུ་གསོལ་སྙམ་
པའི་བློ་བཅོས་མ་མ་ཡིན་པ་དུང་དུང་བའི་ངང་ནས། རང་གི་གཙོ་བྱས་སྣང་སྲིད་
ལྷ་འདྲེ་སོགས་སེམས་ཅན་ཐམས་ཅད་ཀྱི་སྐྱབས་འགྲོའི་ཚིག་འུར་ཆེམ་ཆེམ་འདོན་
པར་ བསམས་ ནས། ངག་ ཏུ། སྐལ་ ལྡན་ ཐར་ པར་ འདྲེན་ པའི་ དེད་ དཔོན་
མཆོག །རྩ་བརྒྱུད་བླ་མའི་ཚོགས་ལ་སྐྱབས་སུ་མཆི། །ཞེས་སོགས་སྐྱབས་འགྲོ་ལྔ་
བསྐོར་ཀྱི་ཚིགས་རིགས་རྣམས་གཞུང་དུ་ཇི་ལྟར་གསལ་བ་བཞིན། ཐ་ནའང་ལན་
- 132 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
བདུན་གྱི་བར་བརྗོད། འདི་དག་གི་སྐབས་སུ་བདུད་རྩི་འབེབས་སྦྱང་སོགས་ལམ་
རིམ་སྔོན་འགྲོ་དང་མཚུངས། དེ་ནས་སྐྱབས་ཡུལ་སྤྱི་ལ་དམིགས་ནས། ཕུལ་བྱུང་
ཞིང་གི་དམ་པ་ཁྱེད་རྣམས་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །ཞེས་
པའི་སྐྱབས་འགྲོ་གདུང་ཤུགས་དྲག་པོའི་སྒོ་ནས་བརྗོད། །
གཉིས་ པ་བདག་ ཉིད་ བྲན་དུ་ཕུལ་ནས་སེམས་བསྐྱེད་པ་རྣམས་ རིམ་
བཞིན་སྟོན་པ་ལ། གུས་པས་བདག་ནི་ཁྱེད་ལ་ལེགས་འབུལ་ན། ཞེས་པའི་ཚིག་
རྐང་དང་པོ་གཉིས་ཀྱིས་བདག་ཉིད་བྲན་དུ་འབུལ་ཚུལ་དང༌། སྡུག་བསྔལ་རྒྱ་
མཚོར་བྱིངས་པའི་འགྲོ་བ་རྣམས། །ཞེས་པའི་ཚིག་རྐང་པ་གཉིས་ཀྱི་སྨོན་སེམས་
བསྐྱེད་ཚུལ་དང་། དུས་གསུམ་བདེ་གཤེགས་སྲས་ཀྱི་སྤྱོད་པ་ལ། ཞེས་པའི་རྐང་
པ་གཉིས་ཀྱིས་འཇུག་སེམས་བསྐྱེད་ཚུལ་བསྟན་པས། དོན་དྲན་བཞིན་པའི་ངང་
ནས་ངག་ཏུ་བརྗོད། གསུམ་པ་ནི། འཇིག་རྟེན་སྒྲོན་མ་སྐྱབས་ཀྱི་མཆོག་རྣམས་ལ།
ཞེས་པའི་རྐང་པ་བརྒྱད་ཀྱི་སྟོན་པས། དོན་དྲན་བཞིན་པའི་ངང་ནས་ངག་ཏུ་
བརྗོད་ཅིང་། དེ་ནས་ཁྱད་པར་གྱི་སེམས་བསྐྱེད་ནི། མ་སེམས་ཅན་ཐམས་ཅད་ཀྱི་
དོན་དུ་ཞེས་པ་ནས། གཅོད་ཀྱི་སྙིང་པོ་ཉམས་སུ་བླང་བར་བགྱིས་ཞེས་པའི་བར་
གྱིས་སྟོན་པས། དེ་ཡང་ལན་གསུམ་མམ་བདུན་གྱི་བར་དུ་བརྗོད། དེ་ནས་སྐྱབས་
ཡུལ་རྣམས་མཐའ་ནས་རིམ་གྱིས་འོད་དུ་ཞུ་ནས་གཙོ་བོ་ལ་ཐིམ། གཙོ་བོ་ཡང་
རང་ལ་ཐིམ་པས་བྱིན་གྱིས་བརླབས་པར་བསམས། རང་ཡང་འོད་དུ་ཞུ་ནས་མི་
དམིགས་པར་བསམ་ཞིང་ལྟ་ཐོག་ཏུ་བཞག་གོ །
གཉིས་པ་ལ་གཉིས། ཐུན་མོང་བ་གཟུགས་སྐུའི་ལག་རྗེས་འཇོག་བྱེད་
བསོད་ནམས་ཀྱི་ཚོགས་བསགས་པ་དང་། ཐུན་མོང་མ་ཡིན་པ་ཆོས་སྐུའི་ལག་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རྗེས་འཇོག་བྱེད་རང་བཞིན་མེད་པར་བསྒོམ་པའོ། །དང་པོ་ལ་གཉིས། སེམས་
ཅན་ཕ་མར་བསྒོམས་ཏེ་བྱང་ཆུབ་ཀྱི་སེམས་བསྐྱེད་དེ་ཤ་ཁྲག་སྟེར་བ་དང་། ཡི་
དམ་དང་བླ་མར་བསྒོམས་ཏེ་བདུད་རྩིས་མཆོད་དེ་དངོས་གྲུབ་དང་བྱིན་རླབས་ཞུ་
བའོ། །དང་པོ་ལ་གསུམ། ཚོགས་ཞིང་གསལ་བཏབ་ནས་སྣང་སྲིད་དབང་དུ་བསྡུ་
བ། བསག་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་
ཕུལ་ནས་ རེ་ དོགས་ འགོག་ པའི་ གསོལ་ བ་ འདེབས་ པ། བྱང་ ཆུབ་ ཀྱི་སེམས་
བསྐྱེད་དེ་ཤ་ཁྲག་སྟེར་བའོ། །དང་པོ་ནི། རང་གི་སྤྱི་བོར་པདྨ་དང་ཉི་མའི་གདན་
ལ་ངོ་བོ་རང་གི་རྩ་བའི་བླ་མ་དང་དབྱེར་མེད་པའི་མ་གཅིག་ལབ་ཀྱི་སྒོན་མ་ཡིན་
པ་ལ་ཞེས་པ་ནས། ས་གཞི་ཐམས་ཅད་སྨུག་ཤིག་སྟེ་གང་བར་བསམ་ལ་ཞེས་
པའི་བར་གྱིས་སྟོན། འདིའི་སྐབས་སུ་གོང་གི་སྟོང་པའི་ངང་ལས་རང་ཉིད་ཐ་མལ་
བའི་རྣམ་པ་ཅན། དེ་ཡང་རང་གི་ལུས་དཀར་ཞིང་ཚོ་ལ་སྣམ་ཞིང་མཛེས་པ་རིའི་
རྒྱལ་པོ་རི་རབ་ཙམ་དང་ལྡན་པ་ཞིག་གི་སྤྱི་བོར་སྣ་ཚོགས་པདྨ་དང་ཉི་མའི་དཀྱིལ་
འཁོར་གྱི་སྟེང་དུ་བཅོམ་ལྡན་འདས་མ་བསྒོམ་དགོས་ཤིང་། གཞན་མ་རྣམས་གོ་
སླའོ། ། །
གཉིས་པ་བསག་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་
བཅས་པ་འབུལ་བའི་ཚིག་རིས་གཞན་རྣམས་གོ་སླ་ཞིང་། བདེན་པས་སྟོང་ཡང་
བྲག་ཅའི་སྒྲ་བརྙན་བཞིན་ཞེས་པ་ནས། འདོམས་ཕྱིར་ཞེས་པའི་བར་གྱིས་ཆོས་
འཁོར་བསྐོར་བའི་ཡན་ལག་དང༌། ཇི་སྲིད་ཕ་མཐའ་མི་མངོན་པའི་ཞེས་པའི་ཚིག་
རྐང་ཕྱེད་གཉིས་ཀྱིས་མྱ་ངན་ལས་མི་འདའ་བར་གསོལ་བ་འདེབས་པའི་ཡན་
ལག་སྟོན་པ་ཡིན་ནོ། །མཎྜལ་འབུལ་བའི་ཚིགས་རིགས་གཞུང་ནས་འབྱུང་བ་
- 134 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
ལྟར་བརྗོད་པའི་རྗེས་སུ་རེ་དོགས་འགོག་པའི་གསོལ་བ་འདེབས་པ་ནི། དུས་དོ་
ནུབ་ནས་ལྷ་འདྲེ་དང་བར་ཆད་ཐམས་ཅད་ལམ་དུ་ལོངས་པར་བྱིན་གྱིས་བརླབ་ཏུ་
གསོལ། འགལ་རྐྱེན་དང་བདེ་སྡུག་རོ་སྙོམས་པར ན་ཚ་དང་སྡུག་བསྔལ་དགེ་
སྦྱོར་གྱི་གྲོགས་སུ་འཆར་བར རྐྱེན་ངན་བར་ཆད་ཐམས་ཅད་ལམ་དུ་ལོངས་པར་
བྱིན་ གྱིས་ བརླབ་ཏུ་གསོལ། ཞེས་ གདུང་ཤུགས་དྲག་པོའི་ སྒོ་ནས་ གསོལ་ བ་
འདེབས་དགོས་སོ། །
གསུམ་པ་ལ་རྒྱུ་འབྲས་མན་ངག་བདུན་གྱི་སྒོ་ནས་བྱང་ཆུབ་མཆོག་ཏུ་
སེམས་བསྐྱེད་པ། ལམ་ལ་དམིགས་པའི་སེམས་བསྐྱེད་སྔོན་དུ་བཏང་ནས་འདོད་
དོན་ལ་གསོལ་བ་འདེབས་ཤིང་བྱིན་རླབས་ཞུ་བ། མཆོད་སྦྱིན་དངོས་ལ་འཇུག་
པའོ། །དང་པོ་ནི། འདུལ་བ་འཛིན་པ་བློ་གྲོས་སྦས་པའི་ཞལ་ནས། འགྲོ་དྲུག་ཕ་
མར་ ཤེས་ བྱས་ ནས། བྱམས་ དང་ སྙིང་ རྗེ་ བསྒོམ་ པ་ དང་། །བྱང་ ཆུབ་ སེམས་
མཆོག་བསྒོམ་པ་ནི། །རྣལ་འབྱོར་ང་ཡི་ནང་གི་གཅོད། །ཅེས་གསུངས་པ་ལྟར།
བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་པའོ། །ནང་གི་གཅོད་ཉམས་སུ་ལེན་
པར་བྱེད་པ་ལ་ཐོག་མར་བཏང་སྙོམས་བསྒོམ་དགོས་པས་དེ་ཡང་གཞུང་དུ་ད་
ནས་སེམས་ཅན་ཐམས་ཅད་ལ་ཉེ་རིང་མེད་པའི་བཏང་སྙོམས་ལ་གནས་པའི་ངང་
ནས་ཞེས་གསུངས་པའི་དོན་རྒྱས་པར་ཉམས་སུ་ལེན་འདོད་ན། ག་རེ་འདྲེ་གདོན་
སོགས་མ་སེམས་ཅན་འགའ་ཞིག་ལ་ཉེ་བར་བཟུང་ནས་ཕན་འདོགས་པ་དང་།
འགའ་ཞིག་ལ་རིང་བར་བཟུང་ནས་གནོད་པ་སྐྱེལ་བའི་ཆ་གཉིས་མི་བྱ་བར། ཉེ་
རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་བྱའོ་སྙམ་པའི་ངང་
ནས། འཁོར་བ་ལ་ཐོག་མ་མེད་པས་བདག་གི་སྐྱེ་བ་ལ་ཐོག་མ་མེད་ཅིང་སོགས་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རྒྱུ་འབྲས་མན་ངག་བདུན་བསྒོམ་ཚུལ་གཞུང་དུ་ཇི་ལྟར་བཤད་པ་བཞིན་ཉམས་སུ་
ལེན་ནོ། །
གཉིས་པ་ནི། ཐོག་མར་ལམ་ལ་དམིགས་པའི་སེམས་བསྐྱེད་བསྒོམ་ཚུལ་
ནི། ག་རེ་བདག་གིས་ཐོག་མ་མེད་པ་ནས་ལུས་བླངས་པའི་ཤ་རུས་བསགས་ན་ནི་
རི་རྒྱལ་བས་ཀྱང་མཐོ་ཞེས་པ་ནས། མཐར་ཐུག་སེམས་ཅན་ཐམས་ཅད་ལ་ཕན་
པ་འགྲུབ་པ་ཞིག་བྱའོ་སྙམ་པའི་བློ་བཅོས་མ་མ་ཡིན་པ་དུང་དུང་བ་དང་
། དེ་ལྟར་
སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་པའི་ངང་ནས། མདུན་གྱི་ནམ་
མཁར་བླ་མ་ལྷའི་ཚོགས་བཞུགས་གནས་དང་བཅས་པ་གསལ་བཏབ་ལ། བརྒྱུད་
པའི་གསོལ་འདེབས་རྒྱས་བསྡུས་ཅི་རིགས་པ་དང་། ཁྱད་པར་འདོད་བྱའི་དོན་ལ་
སྨོན་ཞིང་བྱིན་རླབས་ཞུ་བ་ནི། བཤེས་གཉེན་དམ་པ་ཚུལ་བཞིན་བསྟེན་པ་དང་
ཞེས་པ་ནས། བདུད་བཞི་རང་སར་ཞི་བར་བྱིན་གྱིས་རློབས་ཞེས་པའི་བར་རྒྱུད་
འཁུལ་ངེས་སུ་དབྱངས་དང་བཅས་ཏེ་དལ་བུས་བརྗོད། གསུམ་པ་ལ་གཉིས།
ལུས་ཀྱི་དྭགས་མ་ལྔས་རྩ་བརྒྱུད་ཀྱི་བླ་མ་སོགས་མཆོད་པ་དང་། ཚིག་མ་དང་ཤ་
ཁྲག་རུས་པ་སོགས་ཀྱིས་མགྲོན་སྤྱི་ལ་མཆོད་པའོ། །དང་པོ་ནི། བེམ་རིག་ཕྲལ་
ཏེ། ལས་རིགས་ཀྱི་མཁའ་འགྲོ་མས་ཕུང་པོ་གཏུབས་ཏེ། ལུས་ཀྱི་དྭངས་མ་ལྔ་
བྱིན་གྱིས་བརླབས། མགྲོན་རྣམས་ལ་འབུལ་ཚུལ་སོགས་གཞུང་ནས་ཇི་ལྟར་
འབྱུང་བ་བཞིན་དང༌། ཞལ་ལས་ཤེས་དགོས་ཀྱང་མང་ཙམ་ཡོད། གཉིས་པ་ནི།
འདུལ་བ་འཛིན་པ་བློ་གྲོས་སྦས་པའི་ ཞལ་ནས། ལྷ་ཀླུ་གནོད་སྦྱིན་འབྱུང་པོ་
དང༌། །ཤ་ ཟ་ གྲུལ་ བུམ་ ལ་ སོགས་ ལ། །ཤ་ ཁྲག་ སྟེར་ བ་ ཕྱིའི་ གཅོད། །ཅེས་
གསུངས་ པ་ ལྟར། ཕྱིའི་ གཅོད་ ཉམས་ སུ་ ལེན་ པར་ བྱེད་ པ་ ལ། དེ་ ཡང་ ལས་
- 136 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
རིགས་ཀྱི་མཁའ་འགྲོ་མ་དེ་ཤ་ཁྲག་རུས་པའི་ཕུང་པོའི་སྟེང་དུ་འཁོད་དེ། ཐོག་
མར་མགྲོན་འབོད་པ་ནི། གྲི་གུག་གིས་གཡབ་ཅིང་འདི་སྐད་དུ། ཕཊ མཐོ་སྲིད་
པའི་རྩེ་མོ་ནས་ཞེས་པ་ནས། ཐ་མར་ནད་མི་ཕན་པར་བྱེད་པའི་གནོད་བྱེད་གདོན་
བགེགས་ཐམས་ཅད་འདིར་ཚོགས་ཤིང་། འདིར་འདུས་ཤིང་། གཞུང་ནས་འབྱུང་
བ་ལྟར་དང་། མདོར་ན་ས་འོག་ས་སྟེང་ས་བླ་གསུམ་ན་གནས་པའི་ལྷ་འདྲེ་ཐམས་
ཅད། མ་བོས། མ་ཐོག །མ་སླེབ་མ་ཟེར་བར། ནམ་མཁའི་སྤྲིན་བཞིན་དུ་འདུས་
ལ་ཤོག །ས་གཞིའི་རླུང་བཞིན་དུ་གཡོས་ལ་ཤོག །བར་སྣང་གི་ཆར་བཞིན་དུ་
བོབས་ལ་ཤོག །སྟེང་འོག་ཕྱོགས་བཞི་མཚམས་བརྒྱད་ནས། །ན་བུན་བཞིན་དུ་
ཐིབས་ལ་ཤོག །ལག་ཏུ་མཚོན་རྣོན་ཐོགས་ལ་ཤོག ཁ་ནས་ཤུགས་པ་འབུད་ཀྱིན་
ཤོག །མཐུ་དང་གཟི་བརྗིད་བསྐྱེད་ལ་ཤོག །རྔམ་ཞིང་འཇིགས་པའི་ཚུལ་གྱིས་
ཤོག །ད་ ལྟ་ ཉིད་ དུ་ གནས་ འདིར་ ཤོག །ཅེས་ འོ་ དོད་ དྲག་ པོས་ འབོད་ཅིང་།
སྐབས་འདིར་མི་རྐང་གླིང་བུ་ཕྲ་ལ་རིང་བ་གཅིག །དེ་རྗེས་ ཕྲ་ལ་རིང་བ་ཁུག་
གཅིག་ཡོད་པ། དེ་རྗེས་ཕྲ་ལ་རིང་བ་ཁུག་གཉིས་ཡོད་པ་འབུད། དེ་ནས་མགྲོན་
རྣམས་ལ་བཀའ་བསྒོ་བ་ནི། ངའི་སྒྱུ་མ་ལུས་ཀྱི་ཕུང་པོ་འདི་ཞེས་པ་ནས། གདོན་
བགེགས་ལན་ཆགས་ཀྱི་མགྲོན་ལ་བུ་ལོན་དུ་འཇལ་བ་ཡིན་ནོ་ཞེས་པའི་བར་
བརྗོད། དེ་ནས་ཤ་ཁྲག་དངོས་སྟེར་བ་ནི། ཕཊ༔ ཁྱེད་རྣམས་ཤ་ལ་དགའ་བ་ཤ་
ཟོ་ཞེས་ པ་ནས། ཅི་ བདེ་ བར་ཟོ་ཞིག ། ཕཊ༔ ཕཊ༔ ཅེས་ པའི་བར་བརྗོད། དེ་
ནས་སྣ་ཚོགས་འགྱེད་གཏོང་བ་ནི། པགས་པ་དུམ་བུར་གཏུབས་པ་འཇིག་རྟེན་
དང་འཇིག་རྟེན་ལས་འདས་པའི་ཅི་འདོད་ཀྱི་དངོས་པོར་གྱུར་ཕཊ༔ ཞེས་བརྗོད་
ནས་རང་ རང་ ཇི་ལྟར་འདོད་ པའི་དངོས་པོས་ཚིམ་པར་བསམས་ལ། ལག་པ་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཡས་ཆོས་སྟོན་གྱི་ཕྱག་རྒྱ་བྱས་ནས། བདག་གི་བསམ་པའི་སྟོབས་དང་ནི་ཞེས་
སོགས་བདེན་སྟོབས་དང་ཆོས་རྣམས་ཐམས་ཅད་རྒྱུ་ལས་བྱུང་། ཞེས་སོགས་ཆོས་
སྦྱིན་རྒྱས་བསྡུས་ཅི་རིགས་པ་བྱས་ནས། རང་གི་སྣ་བུག་གཡས་པ་ནས་རླུང་ཕར་
འབུད་པ་དང་མཉམ་དུ། རང་གི་བདེ་དགེ་ཐམས་ཅད་དཀར་ཕུང་སྟེ་སོང་ནས།
ལྷ་འདྲེ་རྣམས་གྱི་སྣ་བུག་གཡོན་པ་ནས་ཞུགས་ཏེ་སྙིང་གར་དཀར་ཕུང་ངེ་གནས་
པས། ལྷ་འདྲེ་སོགས་འགྲོ་བ་ཐམས་ཅད་བདེ་དགེ་དང་ལྡན་པར་བསམས། ལྷ་
འདྲེ་རྣམས་ཀྱི་སྡུག་བསྔལ་དང་སྡིག་སྒྲིབ་ཐམས་ཅད་སྐྲ་གྲིས་བཞར་བ་ལྟར་མ་
ལུས་པར་སྣ་བུག་གཡས་པ་ནས་ནག་ཕུང་སྟེ་ཚུར་ལ་བྱུང་སྟེ། རང་གི་སྣ་བུག་
གཡོན་པ་ནས་ཞུགས་སྙིང་གར་ནག་ཕུང་སྟེ་བྱུང་བས། རང་ཉིད་གཅེས་འཛིན་
ཐུལ་ གྱིས་ བརླག །ལྷ་ འདྲེ་ ཐམས་ ཅད་ སྡུག་ བསྔལ་ རྒྱུ་ བཅས་ དང༌ བྲལ་བར་
བསམས་ལ། ངག་ཏུ་བདག་གིས་ལུས་ངག་ཡིད་གསུམ་གྱི་སྒོ་ནས་བསགས་པའི་
བདེ་དགེ་ཐམས་ཅད་ལྷ་འདྲེའི་ཚོགས་སེམས་ཅན་ཐམས་ཅད་ལ་ད་ལྟ་ཉིད་དུ་
སྨིན་ནས། དེ་དག་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་འགྱུར། ལྷ་
འདྲེས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་བག་ཆགས་དང་བཅས་
པ་ཐམས་ཅད་ད་ལྟ་ཉིད་དུ་བདག་ལ་སྨིན་ནས། དེ་དག་ཐམས་ཅད་སྡུག་བསྔལ་
དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག་ཅེས་བརྗོད་ལ་གཏོང་
ལེན་དྲག་ཏུ་བསྒོམ། རེ་ཞིག་ཚར་ལྷོངས་མ་འགྲིག་བར་དུ་མགྲོན་རྣམས་གཤེགས་
གསོལ་མི་བྱེད་པ་ཡིན་ནོ། །གོང་གི་གཉིས་པ་ཐུན་མོང་མ་ཡིན་པ་ཆོས་སྐུའི་ལག་
རྗེས་འཇོག་བྱེད་རང་བཞིན་མེད་པར་བསྒོམ་པ་ལ། གཞུང་ནས་འབྱུང་ཚུལ་ལྟར་
མདོར་བསྡུས་ཏེ་ཉམས་སུ་ལེན་པ་དང༌། སྐབས་གཞན་ནས་ཁ་བཀང་སྟེ་རྒྱས་
- 138 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
པར་ ཉམས་ སུ་ ལེན་ པའོ། །དང་ པོ་ནི། གཞུང་ དུ། དེ་ ལྟར་ རང་ གཞན་འཁོར་
འདས་ཀྱིས་བསྡུས་པའི་ཆོས་སྤྱི་དང་། ཁྱད་པར་མཆོད་སྦྱིན་གྱི་འཁོར་གསུམ་པོ་
རང་བཞིན་གྱིས་སྟོང་པའི་སྣང་སྟོང་ཚོགས་པ་སྒྱུ་མ་ལྟ་བུའི་ཉམས་ལེན་སྐབས་
ཐམས་ཅད་དུ་ཤེས་པར་བྱ་ཞིང་། མཇུག་རྣམས་སུ་སྣང་བ་ཐམས་ཅད་འོད་ཀྱི་
རྣམ་པར་རང་གི་སྙིང་གར་བསྡུས་པའི་མི་དམིགས་པའི་སྟོང་ཉམས་ནམ་མཁའ་ལྟ་
བུ་དང་། ངེས་ངོར་རང་བཞིན་མེད་པར་འཛིན་པའི་མཛིན་སྟངས་དམ་སྒྲིང་ངེ་བ་
གཉིས་ཚོགས་ཀྱི་མཉམ་བཞག་ནམ་མཁའ་ལྟ་བུའི་རྣལ་འབྱོར་ལ་བརྩོན་པར་
བྱའོ་ཞེས་གསུངས། འདིའི་དོན་ཅུང་ཟད་རྒྱས་ པར་ ཉམས་ སུ་ལེན་པ་ནི། རིན་
ཆེན་ཕྲེང་བ་ལས། བར་པ་བར་དུ་མ་ནོན་ན། །དཔའ་བོ་ལག་གི་མཚོན་ཤོར་
འདྲ། །ཞེས་གསུངས་པའི་དོན་སྐབས་འདིར་ཡིན་ལ། དེ་ཡང་འདུལ་བ་འཛིན་པ་
བློ་གྲོས་སྦས་པའི་ཞལ་ནས། འཁོར་བའི་རྩ་བ་བདག་ཏུ་འཛིན། །མ་ལུས་རྩད་
ནས་གཅོད་པའི་ཕྱིར། །བདག་མེད་རྣམ་གཉིས་བསྒོམ་པ་ནི། །ང་ཡི་དེ་ཁོ་ན་ཉིད་
ཀྱི་གཅོད། །ཅེས་ གསུངས་ པ་ལྟར། སྤྱིར་ སྐྱབས་འགྲོ་ནས་ བཟུང་ སྟེ། ཤ་ཁྲག་
མཆོད་སྦྱིན་གྱི་བར་གྱིས་མཆོད་སྦྱིན་གྱི་འཁོར་གསུམ་པོ་ཐམས་ཅད་དང་། ཁྱད་
པར་གཅོད་ཉམས་སུ་བླངས་པ་ལ་བརྟེན་ནས། ཕྱི་ནང་གསང་གསུམ་གྱི་ལྷ་འདྲེའི་
ལྷོངས་དྲག་པོ་འབྱུང་བ་རྣམས་རང་ལ་སྣང་བའི་རང་བཞིན་གྱིས་གྲུབ་པས་སྟོང་པ་
དང༌། ད་ལྟར་སྟོང་པ་དང་ཀུན་རྫོབ་སྣང་ངོ་ཙམ་དུ་རྨི་ལམ་སྒྱུ་མ་ལྟ་བུར་སྣང་བའི་
ཉམས་ལེན་ལ་སྐབས་ཐམས་ཅད་དུ་ངེས་ཤེས་འདྲེན་པ་དང་། མཇུག་རྣམས་སུ་
སྣང་སྲིད་འཁོར་འདས་ཀྱི་ཆོས་ཐམས་ཅད་རང་ལ་བདེན་པར་གྲུབ་པའམ། རང་
བཞིན་གྱིས་གྲུབ་པར་ལམ་མེ་སྣང་བའི་སྣང་བ་ཐམས་ཅད་འོད་ཀྱི་རྣམ་པར་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བསྡུས་ཏེ་རང་ལ་ཐིམ། རང་ཡང་མེ་ལོང་ལ་ཧ་བཏབ་པ་བཞིན་དུ་འོད་ཀྱི་རྣམ་
པར་ཞུ་ནས་སྙིང་གར་བསྡུས་ཏེ་མི་དམིགས་པར་བསམས་ལ། ངེས་ངོར་ང་ལ་
སོགས་པའི་འཁོར་འདས་ཀྱི་ཆོས་ཐམས་ཅད་རང་ལ་སྣང་བ་ལྟར་གྱི་གྲུབ་པ་
གཏན་ནས་མི་འདུག་སྙམ་པའི་ངེས་ཤེས་དམ་སྦྲིང་ངེ་བ་དང༌། སྣང་ངོར་དགག་བྱ་
བདེན་གྲུབ་བཀག་པའི་མེད་དགག་སྟོང་སང་ངེ་བ་གཉིས་ཚོགས་ཀྱི་མཉམ་བཞག་
ནམ་མཁའ་ལྟ་བུའི་རྣལ་འབྱོར་ལ་ནན་ཏན་སྙིང་པོར་བྱེད་དགོས་ཤིང་། དོན་ཧྲིལ་
གྱི་དྲིལ་ན་ང་ལ་སོགས་པའི་ཆོས་ཐམས་ཅད་རང་ལ་སྣང་བ་ལྟར་གཏན་ནས་མི་
འདུག་སྙམ་པའི་ངེས་ཤེས་དམ་སྒྲིང་ངེ་བ་དང་། སྣང་ངོར་ཅི་ཡང་མི་སྣང་བའི་སྟོང་
སང་ངེ་བ་གཉིས་ཚོགས་བྱུང་ན་ལྟ་བ་གནད་དུ་སོང་བ་ཡིན་པས། དེ་ལྟ་བུའི་
ཉམས་ལེན་ལ་དུས་རྟག་ཏུ་བརྩོན་པར་བྱེད་དགོས་ཤིང་། དེ་ལས་གཞན་དུ་
འཁོར་བར་སྐྱེ་བའི་རྩ་བ་བདག་འཛིན་ལྷན་སྐྱེས་ལ་ཅི་ཡང་མི་གནོད་པའི་སེམས་
གནས་ སོགས་ ལ་ ཡུན་ རིང་ དུ་ འདྲིས་ པར་ བྱས་ནས། རང་ གཞན་ སྣོད་ བཅུད་
ཐམས་ཅད་ལ་ཐོགས་རེག་དང་བྲལ་བའི་སྟོང་སང་ངེ་བར་ ཨེ་འཆར་ལྟ་བའི་
ཉམས་ལེན་ལ་ཞེན་པ་མ་བྱེད་ཨང་། །
གཉིས་པ་རྒྱས་པར་བཤད་པ་ནི། དེ་ཡང་ཟབ་དོན་གཞུང་ལས། འཇིགས་
མཁན་རྩ་བདར་བཅད་པས་ཉམ་ང་བ་རང་སར་ཡལ། ཞེས་གསུངས་པས། དེ་ལ་
ཐོག་མར་ འཇིགས་པའི་མཁན་པོ་ ངོས་ཟིན་དགོས་ལ། དེ་ཡང་། མགོན་པོ་ཀླུ་
སྒྲུབ་ཡབ་སྲས་དང་རྒྱལ་བ་ཙོང་ཁ་པ་ཆེན་པོས། ཡར་ཐར་པ་དང་ཐམས་ཅད་
མཁྱེན་པ་ཐོབ་པ་ལ་རེ་མཁན། མར་འཁོར་བ་ངན་སོང་དུ་ལྷུང་དུ་དོགས་མཁན།
ལྷ་འདྲེས་ཁྱེར་གྱི་དོགས་ནས་འཇིགས་མཁན་དེ་དང་། ངའམ། གང་ཟག་གམ་
- 140 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
བདག་གསུམ་དོན་གཅིག་པས་དེ་ཡིན་གསུངས་ལ། དེ་ཡང་བཞི་བརྒྱ་པ་ལས།
ཡུལ་ལ་བདག་མེད་མཐོང་ན་ནི། །སྲིད་པའི་ས་བོན་འགག་པར་འགྱུར། །ཞེས་
གསུངས་པས། རང་ཉིད་གཉན་ས་དེར་ཕྱིན་ནས། །ཤ་ཁྱེར་ཁྲག་ཁྱེར་གྱི་ཉམས་
ལེན་བྱས་པས། །ལྷ་འདྲེའི་ཟིལ་གྱིས་སྐྱི་བུན་པའི་སྣང་བ་འཆར་ལ། །སྤྱིར་ལྟ་
བའི་གོལ་སར་མི་ལྟུང་བ་ལ། །རིག་པའི་དགག་བྱ་ཕྲ་མོ་ངོས་ཟིན་དགོས་ཏེ། །དེ་
མ་ཡིན་པར་བཀག་པས་རྟག་ཆད་གང་རུང་ལས་མི་འདའ་བའི་ཕྱིར་རོ། །དེས་ན་
ཐོག་མར་འདི་ལྟར་བྱ་སྟེ། རང་ཉིད་ཐོག་མ་མེད་པ་ནས་སྐྱེ་བ་འདིའི་བར་དུ་རང་
དབང་མེད་པར་གཅིག་ནས་གཅིག་ཏུ་བརྒྱུད་དེ། སེམས་རྣམ་པར་ཤེས་པ་ཕྲེང་
ཙམ་འདི་གློ་བུར་བའི་ལུས་རེ་དང་ལྷན་ཅིག་ཚོགས་ནས་འཁྱམས་དགོས་པའི་རྩ་
བ་མཐར་ཐུག་པ་ནི། ངའམ་བདག་ཏུ་འཛིན་པའི་བློ་ལྷན་སྐྱེས་འདི་ལ་ཐུག་འདུག་
པས། འདིས་བདག་ཏུ་བཟུང་ཚུལ་ལེགས་པར་བརྟགས་ལ་ངོས་ཟིན་པ་ཞིག་བྱ་
དགོས་སྙམ་པས་དྲན་པ་མ་ཉམས་པའི་ངང་ནས། ངའོ་སྙམ་པའི་བློ་འདིས་ང་ཞེས་
པ་འདི་ཇི་འདྲ་ཞིག་ཏུ་བཟུང་འདུག་བློ་ཁ་ནང་དུ་ཕྱོགས་ནས་དལ་བུས་བརྟགས་
པའི་ཚེ། ལྷ་འདྲེའི་ཟིལ་གྱིས་འཇིགས་ཡེར་བྱུང་བའི་ཚེ། གནས་རང་གི་ཕུང་པོའི་
ཚོགས་པ་འདིའི་སྟེང་ཁོ་ནར་ངའམ་གང་ཟག་གམ་བདག་ཅེས་ཕར་མིང་གིས་
བཏགས་པ་ཙམ་མིན་པར། མིང་གང་ལ་བཏགས་པའི་དོན་གྱི་ངའམ་གང་ཟག་
གམ་བདག་རང་ངོས་བ་ཞིག་ཡུལ་ཁོ་རང་གི་སྟེང་ནས་ཚུར་གྲུབ་པ་ལྟ་བུར་བློ་ལྷན་
སྐྱེས་འདིས་དམ་ལྷིང་ངེ་བའི་ཚུལ་དུ་བཟུང་བ་ལ་སྙོན་དུ་མེད་དོ། །དེ་ལེགས་པར་
ངེས་ཚུལ་ནི། གཉན་ས་དེར་ལུས་གནད་བཅས། རྒལ་ཚིགས་དྲང་པོར་བསྲངས།
ཤེས་པ་བསྒྲིམས་ཏེ་སྤྱང་པོ་བྱས་ནས་བསྒུགས་པས། ལྷ་འདྲེའི་ཟིལ་གྱིས་ཐུག་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཆོམ་ཟེར་བ་ལྟ་བུའམ། ནག་ཡོང་བ་ལྟ་བུ་བྱུང་མ་ཐག ཁོ་ཐོལ་ཏེ་སྐྱེས་མ་ཐག་ཏུ་
བརྟགས་པས། ཡུལ་གཞན་དང་མ་འདྲེས་པར་ཁོ་རང་གི་སྣང་ཚུལ་ཇི་ལྟར་ཡོད་
ཐིགས་ པར་འགྱུར་རོ། །དེ་ཡང་སྣང་ཚུལ་བརྟགས་པའི་བློ་ནི་ཁོ་རང་དང་དུས་
མཉམ་ལ། སྣང་ཚུལ་རིག་པའི་བློ་ནི་ཁོའི་སྐད་ཅིག་གཉིས་པར་འོང་བ་ཡིན་ནོ། །
སྣང་ཚུལ་དེ་ནི་རྒྱུན་ཤིན་ཏུ་ཐུང་བས་ཁྱེམ་ཙམ་ཡུད་ཙམ་ཞིག་ལས་མི་འཆར་བས་
བློ་གྲོས་ཞིབ་མོས་མ་གཏོགས་ཤིན་ཏུ་རིག་དཀའ་བ་ཞིག་ཡོད་དོ། །དེས་ན་ངར་
འཛིན་དེས་ཇི་ལྟར་བཟུང་བ་ལྟར་གྱི་ངའམ་གང་ཟག་གམ་བདག་རང་ངོས་པ་དེ་
ཕུང་པོ་འདིའི་སྟེང་ན་དོན་ལ་ཡོད་ན། ཕུང་པོ་འདི་དང་གཅིག་ཏུ་ཡོད་དམ་ཐ་དད་
དུ་ཡོད། དེ་གང་རུང་ལས་འོས་མ་འདས་སྙམ་དུ་ཐག་བཅད་པའི་ངེས་ཤེས་མྱོང་
ཐོག་ནས་དྲངས་པ་བསྐྱེད་དོ། །དེ་རྗེས་ང་རང་ངོས་པ་དེ་ཕུང་པོ་འདི་རྣམས་དང་
གཅིག་ཏུ་ཡིན་ན། ཕུང་པོ་ལྔ་ཡོད་པ་བཞིན་དུ་ང་ཡང་མི་འདྲ་བ་ལྔ་ཡོད་དགོས་པ་
དང༌། ཕུང་པོ་ལྔ་ཡང་གཅིག་ཏུ་གྱུར་པའི་ཕྱིར་ན་ང་རང་ངོས་པ་དེ་ཕུང་པོ་རྣམས་
དང་གཅིག་ཏུ་འོང་ས་མི་འདུག་སྙམ་དུ་ངེས་ཤེས་མྱོང་ཐོག་ནས་དྲང་བ་བསྐྱེད། དེ་
རྗེས་ངར་འཛིན་གྱི་བཟུང་བ་ལྟར་གྱི་ང་རང་ངོས་པ་དེ་ཕུང་པོ་འདི་རྣམས་དང་ཐ་
དད་དུ་གྲུབ་ན། ཕུང་པོ་ལ་གཏན་ནས་མི་བལྟོས་པའི་ལོགས་ཤིན་ཏུ་གྲུབ་དགོས་
ལ། དེ་ལྟར་ན་ཕུང་པོ་རྣམས་རེ་རེ་ནས་བློས་བསལ་བའི་ཤུལ་དུ་ང་དེ་ཉིད་ད་དུང་
ཚུགས་སེ་ཡོད་དགོས་པར་འགྱུར་ལ། དེ་འདྲ་གཏན་ནས་མི་འདུག་སྙམ་དུ་ངེས་པ་
ན། རྒྱུ་མཚན་དེའི་ཕྱིར་སྔར་གྱི་གནད་སྔ་མ་གསུམ་དུས་དེར་མ་བརྗེད་པའི་ངང་
ནས། ངའམ་གང་ཟག་གམ་བདག་ཕུང་པོ་འདིའི་སྟེང་དུ་ཡུལ་ཁོ་རང་གི་ངོས་ནས་
གྲུབ་པ་རྡུལ་ཙམ་ཡང་མི་འདུག་སྙམ་དུ་ལྷང་སྟེ་ངེས་པ་ཞིག་འོང་སྟེ། ལས་དང་པོ་
- 142 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
པ་རྣམས་ལ་ང་རིལ་པོ་མི་འདུག་པ་སྙམ་པའི་སྐྲག་པ་སྐྱེ་བ་ཞིག་དུས་དེར་དགོས་
སོ། །དེ་འདྲ་བ་དང་པོར་བྱུང་བ་ན། གང་ཟག་གི་བདག་མེད་པའི་ལྟ་བ་ཐོག་མར་
རྙེད་པ་ཞེས་བྱའོ། །དེ་ལྟར་འཚོལ་མཁན་གྱི་བདག་རང་གི་དོན་སྟེང་ནས་གྲུབ་པ་
མི་འདུག་ཨང་སྙམ་པའི་དགོས་ཀྱི། དེ་ལྟར་མིན་པར་འཚོལ་མཁན་རང་ཉིད་ལ་
ཡེ་མ་རེག་པར། དངོས་པོ་གཞན་བཙལ་བས་མ་རྙེད་པ་ལྟ་བུའི་ཉམས་ཤིག་བྱུང་
ན། དང་པོར་དགག་བྱ་ངོས་མ་ཟིན་པའམ། ཟིན་ཀྱང་རྟིང་ནས་བརྗེད་པའི་སྐྱོན་
གང་རུང་ཡིན་པས། གནད་ཕྱི་མ་རྣམས་ལ་སྤྱོད་པའི་དུས་སུ་སྔ་མ་རྣམས་དྲན་
བཞིན་པའི་ངང་ནས་སྤྱོད་དགོས་པ་ཤིན་ཏུ་གལ་ཆེའོ། །དེས་ན་དུས་དེར་ང་རིལ་
པོ་མི་འདུག་པ་སྙམ་པའི་སྐྲག་པ་སྐྱེ་བའི་རྒྱུ་མཚན་ནི། སྔོན་ཐོག་མ་མེད་པ་ནས་
བདག་འཛིན་གྱིས་བཅིངས་པའི་བག་ཆགས་གོམས་དྲགས་པའི་དབང་གིས། རང་
ངོས་ནས་གྲུབ་པ་ལྟར་གྱི་ང་དེ་ཁ་བརྒྱལ་ནས། དེ་ལས་ཟུར་དུ་ང་ཙམ་དེ་གསལ་
པོར་མི་མངོན་པ་ཞིག་ཡོད་པས། ང་རང་ངོས་ནས་མ་གྲུབ་པར་བསྒོམས་པས་
ངེས་ཤེས་ཤུགས་དྲག་པོ་སྐྱེས་པ་ན། ང་ཙམ་དེ་མི་མངོན་པ་བྱུང་བ་ན་བློ་བཅིངས་
པས་ན་ད་ང་མི་འདུག་སྙམ་པ་སྐྱེས་པ་ཡིན་ནོ། །དེས་ན་འདི་ལྟ་བུའི་གང་ཟག་གི་
བདག་མེད་གཏན་ལ་འབེབས་ཚུལ་ནི། རྗེ་བཙུན་རིན་པོ་ཆེས་ཀྱང་། རས་པ་
སངས་རྒྱས་སྐྱབས་ལ། བདག་ལུས་སེམས་གང་ཡིན་ཞིབ་པར་འཚོལ་དུ་བཅུག་
པའི་རྗེས་སུ། ལར་ཁྱོད་ཀྱི་བསམ་བློ་བཏང་བ་ན། ང་བདག་ཏུ་འཛིན་པ་མ་རྙེད་
པ། དེ་གང་ཟག་གི་བདག་མེད་བྱ་བ་ཡིན། །ཞེས་དང་། རྗེ་ཉིད་ཀྱིས་ཀྱང་། ངས་
དང་པོར་ངར་འཛིན་དགྲར་བལྟས་ནས། །ལུང་རིགས་པའི་མཚོན་རྣོན་སྙིང་ལ་
བསྣུན། །ད་དམིགས་མེད་ཡངས་པའི་མེ་ལོང་ལ། །ཡང་ང་ཞིག་ལྟ་མེད་ཚུལ་གྱིས་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བལྟ། །ཞེས་གསུངས་པའི་དགོངས་པ་ལྟར་ཡིན་པས། ཐོག་མར་འདི་ལ་མྱོང་བ་
ཅི་ ཐོན་ཞིག་བྱེད་ དགོས། དེ་ནས་ཆོས་ཀྱི་བདག་མེད་བསྒོམ་ཚུལ་ལ། འདིའི་
རིགས་པ་ཁ་སྤོས་པས་ཆོག་པ་ཡིན་ཏེ། རྗེ་ཉིད་ཀྱིས་ཕྱག་ཆེན་རྩ་བར། དེ་ལྟར་
ཤེས་ནས་འཁོར་འདས་ཀྱི། །ཆོས་ཀུན་རང་བཞིན་གཅིག་ཏུ་སྦྱོར། །ཞེས་སོགས་
འཕགས་པ་ལྷའི་ལུང་དང་སྦྱར་ནས་རྒྱས་པར་གསུངས་པའོ། །དོན་ཧྲིལ་ཏེ་དྲིལ་
ནས་བཤད་ན་དུར་ཁྲོད་ལ་སོགས་པའི་གཉན་སར་ཕྱིན་ནས། དང་པོར་ངེས་
འབྱུང་བྱང་སེམས་སྐྱབས་འགྲོ་བསྒོམ་པ་ནས་བཟུང་སྟེ། ལུས་སྦྱིན་པར་གཏོང་
བའི་བར་གྱི་ཉམས་ལེན་རྣམས་ཆ་ཚང་བ་ཞག་རེ་ལ་ཐུན་དྲུག་གམ། མ་ཐ་ཐུན་
གསུམ་ལ་སོགས་པའི་སྒོ་ནས་ཉམས་སུ་བླངས་པས། ལྷ་འདྲེའི་ཕྱི་ནང་གསང་
གསུམ་ལ་སོགས་པའི་ལྷོངས་དྲག་པོ་བྱུང་བའི་དུས་སུ། འཇིགས་མཁན་གྱི་ང་
བདག་གམ་དགག་བྱ་ངོས་ཟིན་པ་བྱས། སླར་དགག་བྱའི་འཆར་ཚུལ་གསལ་
བཏབ་སྟེ། གོང་གི་རིག་པ་འདི་རྣམས་ཀྱི་སྒོ་ནས་བདག་མེད་རྣམ་པ་གཉིས་ལ་
ངེས་ཤེས་དྲངས་ནས་ལྟ་ཐོག་ཏུ་ཡང་ཡང་བཞག་པས། མཐར་འཇིགས་མཁན་
དང་འཇིགས་ཡུལ་འཇིགས་པ་ལ་སོགས་པའི་འཁོར་གསུམ་བདེན་སྟོང་ཏུ་འཆར་
བའི་ཉམས་མྱོང་བརྟན་པོ་ཞིག་རྙེད་ཡོང་སྟེ། རྗེ་ཉིད་ཀྱིས། ཁྱེད་འཁོར་བས་སྐྲག་
པའི་ འགྲོ་ ཀུན་ ཀྱང་། །གཞི་བདེན་ སྟོང་ ཡངས་ པའི་ གཟིགས་མོ་མཛོད། །འདི་
མཐོང་ན་སྣང་སྲིད་སྐྱེ་བོ་ཀུན། །དགྲའི་གཙོ་བོར་གྱུར་ཀྱང་འཇིགས་མི་དགོས། །
ཞེས་གསུངས་པའོ། །གཞན་ཡང་འདིའི་སྐབས་སུ་ཕྱི་ནང་གསང་གསུམ་གྱི་ལྷོངས་
སོགས་བཟང་ངན་གྱི་སྣང་བ་ཅི་ཤར་ཡང་། དེའི་དུས་སུ་སྔར་གྱི་ལྟ་བ་དྲན་པར་
བྱས་ཏེ། བཟང་ངན་གྱི་སྣང་བ་ལ་སྤང་བླང་མི་བྱེད་པར་ཆོས་དབྱིངས་སུ་བསྒྱུར་
- 144 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
དགོས་པ་ཡིན་ཏེ། རྗེ་ཉིད་ཀྱིས། བྱ་བཏང་ཐར་པ་བསྒྲུབ་པའི་རྣལ་འབྱོར་པ། །
དུར་ཁྲོད་བས་མཐའ་དབེན་པར་རྒྱུ་བའི་ཚེ། །བཟང་ངན་འཁྲུལ་བའི་སྣང་བ་ཅི་
ཤར་ཡང་། །དགག་སྒྲུབ་སྤང་བླང་མ་བྱེད་དབྱིངས་སུ་བསྒྱུར། །ཞེས་ གསུངས།
མདོར་ན་ཆོས་ལུགས་འདིའི་ལྟ་སྒོམ་གཅིག་ཏུ་དྲིལ་ཏེ་ཉམས་སུ་ལེན་ན། ཕ་དམ་
པའི་ཞལ་ནས། ཕྱིའི་སྣང་བ་ནང་དུ་མ་ལེན། ནང་གི་རིག་པ་ཕྱི་ལ་མ་སྤྲོ །ལུས་ཀྱི་
གཉེར་ཁ་ སེམས་ལ་མ་འཆོལ། སེམས་ཀྱི་བདག་པོ་ལུས་ལ་མ་འཆོལ། །ལུས་
སེམས་ཁྲོལ་ལ་སོ་སོར་བཞོག །ཅེས་དང་། མ་གཅིག་གིས། བེམ་རིག་ཕྲལ་ལ་
དབྱིངས་རིག་བསྲེ། །དབྱིངས་དང་རིག་པ་དབྱེར་མེད་བསྲེ། །སྟོང་པའི་ངང་དུ་ཅི་
ནུས་བཞག །ཉམས་ལེན་ཕུང་པོ་ཟན་དུ་བསྒྱུར། །ཞེས་གསུངས་པས། ལྷ་འདྲེའི་
ཆོ་འཕྲུལ་གྱི་ཕྱི་ནང་གསང་གསུམ་གྱི་ལྷོངས་ཤིན་ཏུ་འཇིགས་པ་བྱུང་བའི་ཚེ།
བསམ་པ་ལ་འདི་ལྟར་བྱ་སྟེ། ཐོག་མར་བེམ་རིག་ཕྲལ་ལ། བདག་གི་ལུས་འདི་ནི་
ལྷ་འདྲེ་ལ་བསྔོས་ནས་བློས་བཏང་ཚར། འདི་བློས་མི་ཐོངས་ན་ནི་གནས་འདི་རུ་
གཅོད་ལ་ཡོང་དོན་ཡང་མེད་པས། ལུས་ལ་ཞེན་ཆགས་གཏན་ནས་མེད་པར་ལྷ་
འདྲེས་གཏུབས་ནས་ཟོས་ཏེ། ལྷག་མ་ཏིལ་འབྲུ་ཙམ་ཡང་མ་ལུས་པར་མེད་སོང་
བའི་མོས་པ་བྱ། དེ་རྗེས་བདག་གི་སེམས་རྒྱུ་ཙམ་འདི་ནི། ཟ་མི་བཏུབ། བཅད་
མི་བཏུབ། ལྷ་འདྲེ་བས་ལྷག་པ་དམྱལ་བའི་མེས་ཀྱང་བསྲེག་མི་ནུས་པས། མདོར་
ན་ གང་ གིས་ ཀྱང་ གཞོམ་ ཞིག་ བྱེད་ མི་ ནུས་ པས། དེ་ ལ་ ནི་ དོགས་ པ་ དང༌།
འཇིགས་པ་དང་། ཟོས་དོགས་དང་། བཅད་དོགས་ཀྱི་སྡུག་བསྔལ་བྱ་དོན་མེད།
དེ་གཉིས་ལས་དོན་ལོགས་སུ་གྱུར་པའི་འཇིགས་མཁན་གྱི་ངའམ་བདག་ཅེས་བྱ་
བ་ཡུལ་ཁོ་རང་གི་ངོས་ནས་གྲུབ་རྒྱུ་གང་ཡང་མེད་པར་བློས་ཐག་བཅད་པའི་ངང་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་ཉལ་སྡོད་པ་ཡིན་ཏེ། མ་གཅིག་གིས། ཉལ་བས་ཆོག་པའི་ཆོས་ཤིག་ཡོད་དེ།
ཁྱེད་བུ་སློབ་རྣམས་ཀྱི་ཉལ་མི་ཤེས། དེས་ཀྱང་རྒན་མོ་ང་བློ་མ་བདེ་གསུངས།
བཞི་པ་གང་ཉམས་སུ་བླངས་པ་ལ་བརྟེན་ནས་ཚར་ལྷོངས་ཇི་ལྟར་འབྱུང་ཚུལ་
བཤད་པ་ནི། ཟབ་དོན་ལས། ཕྱི་ནང་གསང་བ་མངོན་སུམ་ཉམས་སྣང་རྨི་ལམ་
དུ། །སྣ་ཚོགས་གཟུགས་སྟོན་མི་སྙན་སྒྲ་སྒྲོག་ལུང་སྟོན་འབྱུང་། །ཞེས་གསུངས་
པའི་དོན་རྒྱས་པར་གཅོད་གཞུང་ཆེ་བ་རྣམས་ལས་ཤེས་དགོས་ཤིང་འདིར་ཡི་གེ་
ཉུང་ཁྱད་ཀྱིས་ལམ་འདི་ལ་བརྟེན་ནས་གྲུབ་པ་བརྙེས་པའི་ལྷའི་བཙུན་པ་ བློ་
བཟང་རྡོ་རྗེའི་ཉམས་མགུར་བཀོད་ན། །
༈ ན་མོ་གུ་རུ་དེ་ཝ་ཌཱ་ཀི་ནི་ཡེ། རིགས་ཀུན་ཁྱབ་བདག་རྩ་བའི་བླ་མ་
དང་། །དབྱེར་མེད་ཐུགས་རྗེ་མཁའ་འགྲོར་ཕྱག་འཚལ་ཏེ། །སྙིང་ནས་གཉན་ཁྲོད་
འགྲིམས་པའི་ གྲོགས་པོ་ལ། །ཚར་ལྷོངས་ཆོད་གསུམ་ངོས་འཛིན་བཤད་ཀྱིས་
ཉོན། །ལྷོངས་ལ་ཕྱི་ལྷོངས་ནང་ལྷོངས་གསང་ལྷོངས་གསུམ། །ཕྱི་ལྷོངས་དངོས་
སམ་ ཉམས་ སྣང་ འཁྲུལ་ པའི་ ངོར། །མི་ སྡུག་ གཟུགས་སྟོན་མི་སྙན་སྒྲ་སྒྲོགས་
སོགས། །མཐོ་མཚམས་ཆོ་འཕྲུལ་སྣ་ཚོགས་སྟོན་པ་ཡིན། །ནང་ལྷོངས་ལུས་ལ་
ནད་འབྱུང་རྨི་ལམ་དུ། །འཇིགས་རུང་ཆོ་འཕྲུལ་སྟོན་དང་ཐིག་ལེ་འཕྲོག །གསང་
ལྷོངས་སེམས་སྟེང་འདོད་ཆགས་ཞེ་སྡང་དང་། །གཏི་མུག་ལ་སོགས་ཉོན་མོངས་
སྐྱེ་བ་ཡིན། །ཚར་ཚད་ལ་ཡང་ཕྱི་ནང་གསང་གསུམ་ཡོད། །ཕྱི་ཡི་ཚར་ཚད་མི་དང་
མི་མིན་གྱིས། །ཕྱག་འཚལ་མཆོད་ཅིང་བསྟོད་བཀུར་དམ་བཅའ་བྱེད། །ནང་གི་
ཚར་ཚད་ལུས་ཀྱི་ནད་ཞི་ཞིང་། །རྨི་ལམ་དུ་ཡང་ལུས་ལས་རྣག་ཁྲག་དང་། །སྦལ་
ལྕོང་ ལ་ སོགས་ སེམས་ ཅན་ ཕྱིར་ འཐོན་ཞིང་། །གཞན་ གྱིས་ བདག་ ལ་ དཀར་
- 146 -



，1-zག །་
་
གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
གསུམ་འབུལ་སོགས་རྨི། །གསང་བའི་ཚར་ཚད་སེམས་ཀྱི་ཉོན་མོངས་ཞི། །བླ་
གྲོགས་ ལ་ གུས་འགྲོ་ལ་ སྙིང་ རྗེ་ སྐྱེ། །གནས་ལུགས་ལྟ་བ་རྟོགས་པའི་ཉམས་
རྟོགས་འཕེལ། །ཆོད་ཚད་ལ་ཡང་རྣམ་པ་གསུམ་ཡོད་པས། །གང་ལའང་ཉམས་
དང་བྲལ་བ་ཕྱིའི་ཆོད། །ལུས་ཀྱི་གཅེས་འཛིན་བྲལ་ན་ནང་ཆོད་ཡིན། །སེམས་ཀྱི་
སྙེམས་ཐག་ཐོད་ན་གསང་ཆོད་ཡིན། །དེ་ལྟར་གཅོད་ཀྱི་སྙིང་པོ་མདོར་བསྡུས་
པ། །གྲོགས་ མཆོག་ གཉིས་ ཀྱིས་ གཉན་ ཁྲོད་ འགྲིམས་ ཕྱིར་ སྨྲས། །དགེ་ བས་
བདག་འཛིན་འགོང་པོ་འདུལ་བ་དང་། །འདྲེ་སོགས་གནོད་བྱེད་བདེ་ལ་འགོད་
པར་ཤོག །
རྩ་བའི་གསུམ་པ་བསགས་པའི་དགེ་བ་ཆུད་མི་ཟ་བའི་ཕྱིར་བྱང་ཆུབ་ཆེན་
པོར་བསྔོ་བ་ལ་གཉིས། བསྔོ་སྨོན་དང་རྗེས་གཅོད་ཀྱི་དམིགས་པ་ཕྱོགས་གཅིག་
ཏུ་བཞད་པ་དང་། འདི་ཕྱི་བར་དོ་གསུམ་དུ་ཉམས་ལེན་ལག་བཅངས་སུ་གཏད་
པའོ། །དང་པོ་ནི། དེ་ལྟ་ཉམས་སུ་བླངས་པ་ལ་བརྟེན་ནས་མཆོག་ཐུན་མོང་གི་
ཚར་ཚད་ཅི་རིགས་པ་བྱུང་ནས། གནས་སྤོ་བའི་དུས་ལ་བབས་པ་ན། ཏིང་ངེ་
འཛིན་གྱི་དམིགས་པ་དཀྲོལ། གཏོར་མ་རྒྱ་ཆེར་པོ་བཏང་། སྤྱིར་བསྔོ་བ་དང་སྨོན་
ལམ་བཏབ། ཁྱད་པར་བདག་ཅག་གི་སྟོན་པས་སྔོན་སློབ་ལམ་གྱི་སྐབས་སུ།
སྟག་མོ་མ་བུ་ལྔ་དང་། གནོད་སྦྱིན་ཤ་ཟ་སྤྱན་ལྔ་ལ་སྐུ་ལུས་སྦྱིན་པར་བཏང་བ་ལ་
བརྟེན་ནས། མཐར་མངོན་པར་རྫོགས་པར་སངས་རྒྱས་པའི་ཚེ་གདུལ་བྱའི་ཐོག་
མ་འཁོར་ལྔ་སྡེ་བཟང་པོར་གྱུར་ནས། ཆོས་ཚིགས་སུ་བཅད་པ་ཙམ་གྱིས་དགྲ་
བཅོམ་པའི་གོ་འཕང་ལ་བཀོད་དེ་རིམ་གྱིས་སངས་རྒྱས་ཀྱི་ས་ལ་བཀོད་པ་བཞིན་
དུ། བདག་གིས་གནོད་བྱེད་གཞི་བདག་རྣམས་ལ་ཞི་དྲག་གི་སྒོ་ནས་ལུས་སྲོག་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྦྱིན་པར་བཏང་ཞིང་། ཚར་བཅད་རྗེས་སུ་བཟུང་བ་ལ་བརྟེན་ནས་བདག་མངོན་
པར་རྫོགས་པ་སངས་རྒྱས་པའི་ཚེ། འཁོར་གྱི་ཐོག་མར་བྱུང་ན་ཆོས་ཚིགས་སུ་
བཅད་པ་ཙམ་ལ་བརྟེན་ནས་རྒྱུད་གྲོལ་ཏེ་འཚང་རྒྱ་བའི་སྨོན་ལམ་བཏབ། དེ་
རྗེས་རང་གི་ལུས་འདི་ཤིན་ཏུ་ཆེ་བ་རི་རབ་ཙམ་གན་རྐྱལ་བསྒྱེལ་བའི་དབང་པོའི་
སྒོ་རྣམས་ཁ་གདངས་ནས་ཡོད་པར་བསྒོམས་ལ། མིག་དབུས་སུ་སྣང་སྲིད་གྱི་ལྷ་
འདྲེ་ཐམས་ཅད་འདུས་ནས། དབང་པོའི་སྒོར་འཚངས་ནས་ནང་དུ་འདོད་ཡོན་
དཔག་མེད་མྱོང་། གསེར་ཁྲི་དང་གཡུ་ཁྲི་ལ་བསྡད་ནས་ཡེངས་པ་ལ། ཕཊ༔ ཅེས་
བརྗོད་པས་དབང་པོའི་སྒོ་རྣམས་འུབས་ཏེ་འདུས་པ་དང་། ནང་མེའི་རང་བཞིན་
དུ་གྱུར་ནས་ཚིག་སྟེ་ལུས་ཐམས་ཅད་སྟོངས། རྣམ་ཤེས་རྣམས་མངོན་པར་རྫོགས་
པར་སངས་རྒྱས་པར་བསམ་ལ་ཡུད་ཙམ་ལྟ་བའི་ངང་དུ་བཞག་གོ །དེ་རྗེས་ཤུལ་
དུ་བཅད་པ་ཡེ་མ་ལུས་པ་བྱས་མཐོ་གཅིག་བརྩིགས་ཏེ་དེའི་སྤྱི་གཙུག་ཏུ་ཁ་སར་
པ་ཎི་ཞིག་བསམ་ལ། ཕྱག་མཐིལ་ནས་འོ་མའི་རྒྱུན་བྱུང་བ་ལ། འདྲེ་མ་ཐུལ་པ་
ཡོད་ན་འཁོར་ནས་བདུད་རྩི་མྱོང་བར་བསམ་མོ། །དེ་ལྟར་བྱས་ན་རྗེས་འབྲང་མི་
འབྱུང་བས་བར་ཆད་ཀྱིས་མི་ཚུགས། ཡང་ རྗེས་འབྲང་བྱས་ནས་བར་ཆད་བྱུང་
དོགས་པའི་རྣམ་རྟོག་བྱུང་ན། ལྷ་འདྲེ་རྣམས་ངའི་རྗེས་ལ་ཤོག་ལ་ང་ལ་བར་ཆད་
ཐོངས་ཤིག་ཅེས་ངག་ཏུ་ཡང་བརྗོད་ཡིད་ལ་ཡང་བསམས་ལ། ལུས་སེམས་སོ་
སོར་ཕྲལ་ལ་ལུས་ལྷ་འདྲེ་ལ་བསྔོས། སེམས་འདི་གདོད་མ་ནས་མ་གྲུབ་ཅིང་། ཐ་
སྙད་དུ་ཡང་ལྷ་འདྲེས་ཅི་ཡང་བྱ་ས་མེད། དེ་གཉིས་ལས་དོན་ལོགས་སུ་གྱུར་པའི་
བར་ཆད་བྱུང་དོགས་པའི་མཁན་པོ་སྟོར་ནས་མ་རྙེད་པའི་ངང་ལ་བཞག་གོ །
- 148 -



གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ།
གཉིས་པ་འདི་ཕྱི་བར་དོ་གསུམ་དུ་ཉམས་ལེན་ལག་བཅངས་སུ་གཏད་པ་
ནི། མདོར་ཧྲིལ་གྱི་དྲིལ་ན་འདི་ཕྱི་བར་དོ་གསུམ་དུ་ཉམས་ལེན་གཙོ་བོ་ཡིད་ལ་
འདི་ལྟར་བསམ་པར་བྱ་སྟེ། འཁོར་བ་འདིར་བདེ་སྐྱིད་ཅི་འདྲ་ཞིག་བྱུང་ཡང་
ཞུགས་སྡུག་བསྔལ་ལས་མ་འདས་འདུག་པས། ཆགས་སེམས་ཡེ་མ་སྐྱེས་པར་
བཙོན་དོང་ལྟ་བུའི་འདུ་ཤེས་བསྐྱེད། འདི་ལས་ཐར་འདོད་སྐོམ་པ་ཆུ་འདོད་པ་ལྟ་
བུ་ཞིག་དང༌། ཅི་བྱེད་ཐམས་ཅད་སྤྱིར་ཕ་མ་སེམས་ཅན་ཐམས་ཅད་སྒོས་སྣང་
སྲིད་ལྷ་འདྲེ་ཐམས་ཅད་སྡུག་བསྔལ་ལས་སྒྲོལ་བའི་ཕྱིར་དུ་རྫོགས་པའི་སངས་
རྒྱས་ཀྱི་གོ་འཕང་ཐོབ་འདོད་སྐོམ་པ་ཆུ་འདོད་པ་ལྟ་བུ་དང་། སྤྱིར་འཁོར་འདས་
ཀྱིས་བསྡུས་པའི་ཆོས་ཐམས་ཅད་རང་སེམས་འཁྲུལ་པ་ལ་བདེན་གྲུབ་ཏུ་སྣང་བ་
མ་གཏོགས། ཡུལ་ཁོ་རང་གི་ངོས་ནས་གྲུབ་པ་རྡུལ་ཙམ་ཞིག་ཀྱང་མེད་པར་ཐག་
ཆོད་པ་དང་། ཁྱད་པར་ལུས་སེམས་སོ་སོར་ཕྲལ་བའི་ཤུལ་དུ་འཇིགས་མཁན་གྱི་
བདག་མེད་པར་ཐག་ཆོད་པ་སྟེ། ལམ་གྱི་གཙོ་བོ་གསུམ་པོ་འདི་དུས་དང་རྣམ་པ་
ཐམས་ཅད་དུ་མ་བྲལ་བར་མཛད་པར་ཞུ། མི་རྒན་ང་ཤི་ནའང་ཁ་ཆེམས་དེ་ལས་
མེད། གསོན་ཀྱང་སྙིང་གཏམ་དེ་ལས་མེད། །དེ་སེམས་ལ་ཆོངས་ཤིག་སྙིང་གི་
བུ། །དེ་ལྟར་ལམ་གྱི་གཙོ་བོ་རྣམ་གསུམ་གྱི། །གནད་རྣམས་རང་གི་ཇི་བཞིན་
རྟོགས་ པའི་ ཚེ། །གཉན་ ས་ འགྲིམས་ནས་ བརྩོན་ འགྲུས་ སྟོབས་ བསྐྱེད་ ལ། །
གཏན་གྱི་བདེ་བ་མྱུར་དུ་སྒྲུབས་ཤིག་བུ། །དེས་ན་འདི་ལྟ་བུའི་ལམ་གྱི་རིམ་པ་ཆ་
ཚང་བར་བསྒྲིགས་པ་འདི། ངག་འདོན་གྱི་རིམ་པ་རྣམས་གཅོད་གཞུང་ཐར་འདོད་
དེད་དཔོན་མ་སོར་བཞག་བྱས། དེའི་སྔ་ཕྱི་བར་གསུམ་དུ་དགོས་པ་གལ་ཆེ་བ་
རྣམས། གཅོད་གཞུང་མཐའ་ཡས་རྒྱ་མཚོ་ནས་བཏུས་པ་ལ། རྗེ་རིན་པོ་ཆེ་སོགས་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱིས་ གསུང་གིས་བརྒྱན་ཏེ་ཕུལ་བ་ལས། རང་བཟོའི་དྲི་མས་མ་སྦགས་ཤིང༌།
ཁྱད་པར་གྲོགས་པོ་གཉིས་ཀྱི་ཐུགས་ཀྱི་བང་མཛོད་ཆོས་ཀྱིས་འགེངས་པའི་ཆ་
རྐྱེན་དུ་འགྲོ་རེས་ རང་ གི་དགེ་སྦྱོར་ཅུང་ཟད་བཤོལ་ཏེ་ཕུལ་བ་ལགས་པས།
ཐུགས་ཀྱི་དཔྱད་པ་ཡང་དག་པར་མཛད་ནས་འཐད་ན་བརྩོན་འགྲུས་བསྐྱེད་ལ་
ཉམས་བཞེས་དང་། དེ་མིག་སྒྲོ་སྐུར་སོགས་ཀྱི་དྲི་མས་མ་གོས་པ་ཤིན་ཏུ་གལ་ཆེ་
སྟེ། སྤྱན་སྔ་བའི་ཞལ་ནས། ད་ལྟ་ རང་དང་ལྟ་སྤྱོད་མི་མཐུན་ན། །ཆོས་འབྲེལ་
ཞུས་ནས་མི་སྙན་སྣ་ཚོགས་སྒྲོག །དེ་ནི་དམྱལ་བ་མིན་པ་འགྲོ་ས་མེད། །ལྟ་སྤྱོད་
ཆགས་ སྣང་ སྤོངས་ཤིག་ཤཱཀྱའི་སྲས། །ཞེས་གསུངས་སོ། །འདི་ འབྲས་ དགེ་བ་
ཡིད་བཞིན་མཚོ་ཆེན་ལྟར། །སྲིད་ཞིར་འདུན་པའི་སྙོག་པ་དང་བྲལ་འདིས། །རྣམ་
གཉིས་གྲོགས་ཀྱི་མཚོན་པའི་འགྲོ་བ་རྣམས། །བདག་འཛིན་བདུད་བཞིའི་གཡུལ་
ལས་རྒྱལ་གྱུར་ཅིག །
ཅེས་པ་འདི་ནི་ཕ་བླ་མས་རྗེས་སུ་བཟུང་བའི་ངེས་མེད་ཡུལ་དུ་འཁྱམས་པའི་
རྒྱལ་ཁམས་པ་ཞིག་གིས། གནས་ཆེན་ཆུ་དབར་གྱི་སའི་སྟོད་སྦས་ཡུལ་ཟ་ཁ་ལུང་གི་
དབེན་གནས་རྒྱན་ཕུག་ཏུ་སྦྱར་བའོ། །འདི་ལ་བརྟེན་ནས་རང་གཞན་ཐམས་ཅད་
དགྲ་བོ་བདག་འཛིན་གྱི་འགོང་པོ་འདུལ་བར་ཤོག་ཅིག །འདི་ནི་གྲུབ་པའི་དབང་
ཕྱུག་དཀའ་ཆེན་རིན་པོ་ཆེ་བློ་བཟང་རྣམ་རྒྱལ་གྱིས་མཛད་པའོ།། །། །
- 150 -



༄༅། །བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་
མཐོང་བ་དོན་ལྡན་ཅེས་བྱ་བ་བཞུགས་སོ། །
བདེ་གཤེགས་སོ་ལྔ་ བླ་མ་ལྷག་པའི་ལྷ། །ཕྱག་འོས་ཀུན་ལ་གུས་པས་
ཕྱག་འཚལ་ལོ། །བྱང་ཆུབ་སེམས་དཔའི་ལྟུང་བ་བཤགས་པ་ཡི། །མདོ་སྡེ་ཟབ་
མོའི་དོན་ནི་ཕྱོགས་ཙམ་བརྗོད། །དེ་ལ་འདིར། བདག་ཅག་གི་སྟོན་པ་བླ་ན་མེད་
པ་ཐུབ་པའི་དབང་པོའི་ཞལ་སྔ་ནས་ཀྱིས་འོ་སྐོལ་ཁམས་གསུམ་གྱི་གདུལ་བྱ་
རྣམས་ཆགས་སོགས་ཉོན་མོངས་པ་བརྒྱད་ཁྲི་བཞི་སྟོང་ལ་སྤྱད་པའི་གཉེན་པོར་
ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་དེ་དག་གི་མ་མོའམ་གཞི་དང་རྩ་བ་
ལྟ་བུར་གྱུར་པ། འཕགས་པ་ཆོས་བཞི་བསྟན་པའི་མདོ་སྡེ་ཟབ་མོ་དེ་ཉིད་ལས།
དེའང་རྣམ་པར་སུན་འབྱིན་པའི་ཀུན་ཏུ་སྤྱོད་པ་ནི། མི་དགེ་བའི་ལས་ལ་སྤྱོད་པ་
ན། དེ་ལ་འགྱོད་པ་མང་བ་ཡིན་ནོ། །ཞེས་གསུངས་པའི་དོན་ནི། བསླབ་པ་ཀུན་
ལས་བཏུས་པར། སྤྱིར་སྡིག་པའི་ཕུང་པོ་བཤགས་པ་དང་། བྱེ་བྲག་ཏུ་བྱང་ཆུབ་
སེམས་ དཔའི་ ལྟུང་ བ་ བཤགས་ པ་ གཉིས་ སུ་ ཕྱེ་ ནས་ བཤད་ ཅིང་། ལྟུང་ བ་
བཤགས་པ་ལ་ཡང་། ལྟུང་བ་ལྕི་ཡང་གི་སྒོ་ནས་བཅུ་ཚོགས་ལ་བཤགས་པ། ལྔ་
ཚོགས་ལ་བཤགས་པ། གཅིག་ གམ་ གཉིས་ ཀྱི་མདུན་དུ་བཤགས་པ། སངས་
རྒྱས་སུམ་ཅུ་སོ་ལྔའི་སྤྱན་ལམ་དུ་བཤགས་པ་དང་བཞི་ཡོད་པར། འཕགས་པ་
དཀོན་མཆོག་བརྩེགས་པའི་ཆོས་ཀྱི་རྣམ་གྲངས་འདུལ་བ་གཏན་ལ་དབབ་པ་ཉེ་
བར་འཁོར་གྱིས་ཞུས་པ་ལས་གསུངས་ལ། དེ་རྣམས་ཀྱི་ནང་ནས་སྐབས་དོན།
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སངས་རྒྱས་སུམ་ཅུ་སོ་ལྔའི་དྲུང་དུ་སྡིག་ལྟུང་བཤགས་ཚུལ་སྟོན་པ་ལ། མདོ་འདི་
གསུངས། འདིའི་དོན་བཤད་པ་ལ་གསུམ། སྡིག་ལྟུང་བཤགས་ པའི་ཚུལ། དགེ་
བ་བསྔོ་བའི་ཚུལ། དོན་བསྡུས་ཏེ་ཡན་ལག་ཚང་བར་བསྟན་པའོ། །དེ་ཡང་དང་
པོ་སྡིག་པ་བཤགས་པའི་ཚུལ་ནི། ཇི་སྐད་དུ། ལྷག་པར་ལས་སྒྲིབ་སྦྱོང་བ་གནད་
ཆེ་བས། །རྒྱུན་དུ་སྟོབས་བཞི་ཚང་བ་བསྟེན་པ་གཅེས། །ཞེས་གསུངས་པ་ལྟར།
གཉེན་པོ་སྟོབས་བཞི་ཚང་བའི་སྒོ་ནས་སྡིག་ལྟུང་བཤགས་དགོས་པས། འདི་ལ་
བཞི། རྟེན་གྱི་སྟོབས་བསྟན་པའི་སྒོ་ནས་སྡིག་ལྟུང་བཤགས་ཚུལ། གཉེན་པོ་ཀུན་
ཏུ་སྤྱོད་པའི་སྟོབས་བསྟན་པའི་སྒོ་ནས་སྡིག་ལྟུང་བཤགས་ཚུལ། རྣམ་པར་སུན་
འབྱིན་པའི་སྟོབས་བསྟན་པའི་སྒོ་ནས་སྡིག་ལྟུང་བཤགས་ཚུལ། ཉེས་པ་ལས་
སླར་ལྡོག་པའི་སྟོབས་བསྟན་པའི་སྒོ་ནས་སྡིག་ལྟུང་བཤགས་ཚུལ་ལོ། ། །
དང་ པོ་ནི། སངས་རྒྱས་ལ་སྐྱབས་སུ་མཆིའོ་ ཞེས་ སོགས་ གསུམ་ གྱིས་
བསྟན་ལ། དེ་ཡང་། བདག་གི་སྡིག་ལྟུང་ཐམས་ཅད་བྱང་ཞིང་དག་པར་དཀོན་
མཆོག་གསུམ་མཁྱེན་སྙམ་པའི་སྒོ་ནས། སངས་རྒྱས་ལ་སོགས་པ་དཀོན་མཆོག་
གསུམ་ལ་སྙིང་ཐག་པ་ནས་སྐྱབས་སུ་འགྲོ་བ་ནི་རྟེན་གྱི་སྟོབས་ཡིན་ནོ། །སྐྱབས་
སོ་སོའི་ངོས་འཛིན་དང་སྐྱབས་སུ་འགྲོ་བའི་ཚུལ་སོགས་ནི་འཆད་དགོས་ནའང་
མང་བས་རེ་ཞིག་མ་བྲིས་སོ། །
གཉིས་པ་གཉེན་པོ་ཀུན་ཏུ་སྤྱོད་པའི་སྟོབས་ནི། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ། ཞེས་པ་ནས། རི་དབང་གི་རྒྱལ་པོ་ལ་ཕྱག་
འཚལ་ལོ། །ཞེས་པའི་བར་གྱིས་སྟོན་ལ། དེ་ཡང་ཐོག་མར་དེ་བཞིན་གཤེགས་པ་
སུམ་ཅུ་སོ་ལྔ་ལ་ཕྱག་འཚལ་བ་དང་། མཚན་བརྗོད་པའི་ཕན་ཡོན་བཤད་ན།
- 152 -



བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན།
སྡིག་པ་བཤགས་པ་ལ་སྤྲོ་ཤུགས་དྲག་པོ་འབྱུང་བས་དེ་བརྗོད་ན། དེ་བཞིན་
གཤེགས་པ་ཤཱཀྱ་ཐུབ་པ་ལ་ཕྱག་འཚལ་ལོ། །ཞེས་བརྗོད་པས་བསྐལ་པ་ཁྲིའི་
སྡིག་པ་འདག །དེ་བཞིན་དུ་རྡོ་རྗེའི་སྙིང་པོས་ནི་བསྐལ་པ་ཁྲིའི་སྡིག་པ་འདག །
རིན་ཆེན་འོད་འཕྲོས་བསྐལ་བ་ཉིས་ཁྲིའི= ཀླུ་དབང་གི་རྒྱལ་པོས་བསྐལ་པ་སྟོང་
གི༴ དཔའ་བོའི་སྡེས་བསྐལ་པ་སྟོང་གི༴ དཔལ་དགྱེས་ཀྱིས་བསྐལ་པ་ཉིས་སྟོང་
གི རིན་ཆེན་མེས་བསྐལ་པ་ཉིས་སྟོང་གི རིན་ཆེན་ ཟླ་འོད་ ཀྱིས་བསྐལ་པ་
བརྒྱད་སྟོང་གི༴ མཐོང་བ་དོན་ཡོད་ཀྱིས་བསྐལ་པ་གཅིག་གི༔ རིན་ཆེན་ཟླ་བས་
མཚམས་མེད་ལྔའི༴ དྲི་མ་མེད་པས་དེ་དང་ཉེ་བ་ལྔའི༴ དཔལ་སྦྱིན་གྱིས་ཞེ་སྡང་
གིས་ཀུན་ནས་བསླངས་པའི= ཚངས་པས་འདོད་ཆགས་ཀྱིས་ཀུན་ནས་བསླངས་
པའི= ཚངས་པས་བྱིན་གྱིས་བསྐལ་པ་ཁྲིའི= ཆུ་ལྷས་བསྐལ་པ་སྟོང་གི= ཆུ་ལྷའི་
ལྷས་ བསྐལ་ པ་ ལྔ་ སྟོང་ གི༔ དཔལ་ བཟང་གིས་བསྐལ་ པ་ལྔ་ སྟོང་ གི ཙནྡན་
དཔལ་གྱིས་བསྐལ་པ་བདུན་གྱི= གཟི་བརྗིད་མཐའ་ཡས་ཀྱིས་བསྐལ་བ་བདུན་
གྱི= འོད་དཔལ་གྱིས་ཕན་ཡོན་ཚད་མེད་པར་གསུངས། མྱ་ངན་མེད་པའི་དཔལ་
གྱིས་གཏི་མུག་གིས་ཀུན་ནས་བསླངས་པའི༴ སྲེད་མེད་ཀྱི་བུས་བག་ཆགས་ཀྱིས་
ཀུན་ནས་བསླངས་པའི= མེ་ཏོག་དཔལ་གྱིས་ལུས་ཀྱི་སྒྲིབ་པ་ཐམས་ཅད༴ ཚངས་
པའི་འོད་ཟེར་གྱིས་ངག་གི་སྒྲིབ་པ་ཐམས་ཅད༔ པདྨའི་འོད་ཟེར་གྱིས་ཡིད་ཀྱི་
སྒྲིབ་ཐམས་ཅད༴ ནོར་དཔལ་གྱིས་དགེ་འདུན་གྱི་དཀོར་ལ་འབགས་པའི་སྒྲིབ་པ་
ཐམས་ཅད༴ །དྲན་པའི་ དཔལ་ གྱིས་གང་ཟག་ལ་སྐུར་པ་བཏབ་པའི་ སྒྲིབ་ པ
མཚན་དཔལ་གྱིས་ཕྲག་དོག་གིས་ཀུན་ནས་བསླངས་པའི་སྒྲིབ་པ་ཐམས་ཅད་
དབང་པོའི་ཏོག་གི་རྒྱལ་མཚན་གྱིས་ང་རྒྱལ་གྱིས་ཀུན་ནས་བསླངས་པའི་སྒྲིབ་པ་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཐམས་ཅད༔ ཤིན་ཏུ་རྣམ་པར་གནོན་པས་ཕྲ་མའི་རིགས་ཟད་པར་བྱེད། གཡུལ་
ལས་ཤིན་ཏུ་རྣམ་པར་རྒྱལ་བས་ཉོན་མོངས་པའི་རིགས་ཟད་པར་བྱེད། རྣམ་པར་
གནོན་པ་གཤེགས་པས་གཞན་བྱེད་དུ་བཅུག་ པའི་ སྡིག་པ༴ ཀུན་ནས་སྣང་བ་
བཀོད་པའི་དཔལ་གྱིས་གཞན་གྱིས་བྱས་པ་ལ་རྗེས་སུ་ཡི་རང་བའི་སྒྲིབ་པ་ཟད་
པར་བྱེད། རིན་ཆེན་པདྨས་ཆོས་སྤོང་གི་སྒྲིབ་པ རི་དབང་གི་རྒྱལ་པོས་བླ་མ་
དང་རང་གི་དམ་ཚིག་ཉམས་པའི་སྒྲིབ་པ་ཟད་པར་བྱེད། དེ་བཞིན་གཤེགས་པ་དེ་
དག་གི་མཚན་ལན་གཅིག་བརྗོད་པ་དང་། ཡིད་ལ་དྲན་པས་བསྐལ་པ་གྲངས་
མེད་པའི་སྡིག་པ་འདག་པར་མདོ་ལས་གསུངས་པས། ཕན་ཡོན་དེ་དག་ཐུགས་
ལ་བཞག་ནས་བཤགས་པ་ལ་འབད་པར་བྱའོ། །བཤགས་པ་བྱེད་པའི་ཚེ་མདུན་
གྱི་ནམ་མཁར་རིན་པོ་ཆེ་སྣ་ཚོགས་པས་སྤྲས་པའི་ཁྲི་དང་པདྨ་དང་ཟླ་བའི་གདན་
ལ་རྒྱལ་བ་ཤཱཀྱ་ཐུབ་པ་དབུས་དང་། དེ་བཞིན་གཤེགས་པ་གཞན་རྣམས་ཕྱོགས་
བཞི་དང་སྟེང་འོག་རྣམས་སུ་བཞུགས་པར་གསལ་བཏབ་ནས། ལུས་ཀྱིས་ཕྱག་
འཚལ་བ་དང་། ངག་གིས་དེ་བཞིན་གཤེགས་པ་དེ་དག་གི་མཚན་བརྗོད་པ་དང་།
ཡིད་ཀྱིས་ཕྱག་འཚལ་བའི་ཕན་ཡོན་དང་དེ་བཞིན་གཤེགས་པའི་ཡོན་ཏན་དྲན་
པའི་སྒོ་ནས་གུས་པས་འདུད་པར་བྱའོ། །འོ་ན་ཡུལ་གང་ལ་ཚུལ་ཇི་ལྟར་དུ་ཕྱག་
འཚལ་བ་ཡིན་ཞེ་ན། ཡུལ་དེ་བཞིན་གཤེགས་པ་སུམ་ཅུ་སོ་ལྔ་ལ་ཕྱག་འཚལ་བ་
ལས་ཐོག་མར་དབུས་སུ་བཞུགས་པའི་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་བའི་
ཚུལ་སྟོན་པ་ལ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་
ལོ། །ཞེས་གསུངས། འདིའི་དོན་ཅུང་ཟད་བཤད་ན། བདུད་བཞི་བཅོམ་ཞིང་ སྐུ་
- 154 -



བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན།
བཞི་ཡེ་ཤེས་ལྔ་དང་ལྡན་པ་དང་། འཁོར་བ་དང་མྱ་ངན་ལས་འདས་པས་ན།
བཅོམ་ ལྡན་ འདས་ དང་། ཆོས་ ཐམས་ཅད་ཀྱི་དེ་བཞིན་ཉིད་དང་། ཆོས་ཐམས་
ཅད་མངོན་སུམ་དུ་གཤེགས་པ་དེར་མཁྱེན་པས་ན་དེ་བཞིན་པ་དང་། ཉོན་མོངས་
པའི་དགྲ་བཅོམ་པས་ན་དགྲ་བཅོམ་པ་དང་། ཡོན་ཏན་ཀུན་ཡང་དག་པ་སྟེ་ཇི་ལྟ་
བ་བཞིན་དུ་རྫོགས་པས་ན་ཡང་དག་པར་རྫོགས་པ་ཞེས་བྱ་ལ། ཉོན་མོངས་པའི་
གཉིད་ལས་སངས་ཤིང་ཤེས་བྱ་ཐམས་ཅད་ལ་བློ་རྒྱས་པས་ན་སངས་རྒྱས་ཞེས་བྱ་
སྟེ། ཇི་སྐད་དུ། ཉོན་མོངས་གཉིད་ལས་སངས་ཕྱིར་དང༌། །ཤེས་བྱ་ལ་ཡང་བློ་
རྒྱས་ ཕྱིར། །སངས་ རྒྱས་ པདྨ་ ལྟར་ སངས་ རྒྱས། །ཞེས་སོ། །མངོན་ མཐོ་ དང༌།
ངེས་ལེགས་ཀྱི་ཕུན་སུམ་ཚོགས་པ་དང་ལྡན་པས་ན་དཔལ་དང༌། སྤང་བྱ་མི་
མཐུན་པའི་ཕྱོགས་ཐམས་ཅད་ལས་རྒྱལ་བས་ན་རྒྱལ་བ་དང་། ཤཱཀྱའི་རིགས་སུ་
སྐུ་འཁྲུངས་པས་ཤཱཀྱ་ཞེས་བྱ་ལ། ཉོན་མོངས་པའི་དགྲ་ཐུབ་པས་ན་ཐུབ་པ་ཞེས་
བྱའོ། །དེ་ལྟར་བཤད་པའི་ཐུབ་པ་དེ་ལ་ཕྱག་འཚལ་བའི་ཚུལ་ནི། བཟང་པོ་སྤྱོད་
པའི་སྨོན་ལམ་གྱི་མདོ་ལས་གསུངས་པ་ལྟར། འཇིག་རྟེན་ཁམས་ཀྱི་རྡུལ་ཇི་སྙེད་
ཡོད་པའི་གྲངས་དང་མཉམ་པའི་ལུས་སྤྲུལ་ནས། རང་གི་ཡན་ལག་ལྔ་ས་ལ་རེག་
པའི་ཕྱག་འཚལ་བ་ནི། སྤྲུལ་པའི་ལུས་དེ་དག་གིས་ཀྱང་ཡན་ལག་ལྔ་ས་ལ་རེག་
པའི་ཕྱག་འཚལ་བར་མོས་པ་དང་། ངག་གི་དེ་བཞིན་གཤེགས་པ་སུམ་ཅུ་སོ་ལྔ་
སོགས་གང་ལ་ཕྱག་འཚལ་བའི་ཡུལ་དེའི་ཡོན་ཏན་རྒྱ་མཚོ་ཆེན་པོ་ལྟ་བུ་རྣམས་
རང་གི་ལུས་དང་སྤྲུལ་པའི་ལུས་རེ་རེ་ལ་མགོ་བོ་གྲངས་མེད་པ་དང་། མགོ་རེ་རེ་
ལ་ལྕེ་གྲངས་མེད་པ་སྤྲུལ་ནས་བརྗོད་པ་དང་། ཡིད་ཀྱིས་རྡུལ་གཅིག་གི་སྟེང་ན་
གངྒཱའི་ཆུ་ཀླུང་གི་བྱེ་མ་སྙེད་ཀྱི་རྡུལ་གྱི་གྲངས་དང་མཉམ་པའི་སངས་རྒྱས་སྲས་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བཅས་བཞུགས་པར་མོས་པ་དང་། མདོར་ན་ས་དང་བར་སྣང་ཐམས་ཅད་སངས་
རྒྱས་དང་བྱང་ཆུབ་སེམས་དཔའི་འཁོར་དང་བཅས་པས་གང་བར་མོས་ནས། དེ་
དག་ལ་གུས་པའི་སྒོ་ནས་འདུད་པར་བྱ་བ་ཡིན་ནོ། །དེ་བཞིན་དུ། དེ་བཞིན་
གཤེགས་པ་རྡོ་རྗེ་སྙིང་པོས་རབ་ཏུ་འཇོམས་པ་ལ་ཕྱག་འཚལ་ལོ། །ཞེས་སོགས་
གཞུང་ལྷག་མ་རྣམས་ལ་ཡང་ཡུལ་གང་ལ་ཕྱག་འཚལ་བ་དང༌། ཚུལ་ཇི་ལྟར་དུ་
ཕྱག་འཚལ་བ་གཉིས་གཉིས་ཀྱི་སྒོ་ནས་འཚལ་ཚུལ་ཤེས་པར་བྱའོ། །གཞུང་དེ་
དག་གིས་སངས་རྒྱས་སུམ་ཅུ་སོ་ལྔ་ལ་ཕྱག་འཚལ་བ་དངོས་སུ་བསྟན་ནས་ཤུགས་
ལ་མཆོད་པ་འབུལ་དགོས་ པར་ཡང་བསྟན་པས། ཕྱག་འཚལ་བའི་ཡན་ལག་
དང༌། མཆོད་པ་འབུལ་བའི་ཡན་ལག་གཉིས་ཀ་བསྟན་ནོ། ། །
གསུམ་པ་རྣམ་པ་སུན་འབྱིན་པའི་སྟོབས་བསྟན་པའི་སྒོ་ནས་སྡིག་ལྟུང་
བཤགས་ཚུལ་སྟོན་པ་ལ་གསུམ། སྡིག་ལྟུང་བཤགས་པའི་དཔང་པོ་མཛད་པར་
གསོལ་བ་གདབ་པ་དང་། བཤག་ བྱའི་ སྡིག་ སྒྲིབ་ངོས་གཟུང་བ། སྡིག་ལྟུང་ ཇི་
ལྟར་ བཤགས་ པའི་ ཚུལ་ལོ། །དང་པོ་ནི། དེ་ དག་ ལ་ སོགས་ པ་ ཞེས་ པ་ནས།
དགོངས་སུ་གསོལ་ཞེས་པའི་བར་གྱིས་བསྟན། དེའི་དོན་ནི་གོང་དུ་བཤད་པའི་
སངས་རྒྱས་སུམ་ཅུ་སོ་ལྔ་པོ་དེ་དག་ལ་སོགས་པ། ཕྱོགས་བཅུའི་འཇིག་རྟེན་གྱི་
ཁམས་ཐམས་ཅད་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཏེ་
ཞེས་པས་ཆོས་སྐུ་ཐོབ་པ་དང༌། འཚོ་ཞིང་ཞེས་པས་ལོངས་སྤྱོད་རྫོགས་པའི་སྐུ་
ཐོབ་པ་དང་། སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ། ཞེས་
པས་སྤྲུལ་པའི་སྐུ་ཐོབ་པར་བསྟན་པ་ལྟར་གྱི་སངས་རྒྱས་བཅོམ་ལྡན་འདས་སྐུ་
གསུམ་བརྙེས་པ་དེ་དག་བདག་ལ་བརྩེ་བ་ཆེན་པོས་ཉེ་བར་དགོངས་ཏེ། བདག་
- 156 -



བྱང་ཆུབ་སེམས་དཔའི་ལྟུང་བ་བཤགས་པའི་ཊཱིཀྐ་མཐོང་བ་དོན་ལྡན།
གི་སྡིག་ལྟུང་བཤགས་པའི་དཔང་པོ་མཛད་དུ་གསོལ། ཞེས་གསོལ་བ་བཏབ་
ནས་ཉིན་དང་མཚན་དུ་སྡིག་ལྟུང་བཤགས་པ་ལ་འབད་དགོས་ཏེ། འཕགས་པ་
དཀོན་མཆོག་བརྩེགས་པ་ལས། བྱང་ཆུབ་སེམས་དཔའ་མཚམས་མེད་པ་ལྔ་དང་
ལྡན་པའི་ལྟུང་བ་དང་། བུད་མེད་ལས་བྱུང་བའི་ལྟུང་བ་དང་། ལག་པ་ལས་བྱུང་
བའི་ལྟུང་བ་དང་། ཁྱེའུ་ལས་བྱུང་བའི་ལྟུང་བ་དང་། མཆོད་རྟེན་ལས་བྱུང་བའི་
ལྟུང་བ་དང་། དགེ་འདུན་ལས་བྱུང་བའི་ལྟུང་བ་དང་། དེ་ལས་གཞན་པའི་ལྟུང་བ་
ལྕི་བ་རྣམས་ནི་སངས་རྒྱས་སུམ་ཅུ་སོ་ལྔའི་སྤྱན་སྔར་གཅིག་པུས་ཉིན་མཚན་དུ་
བཤགས་པར་བྱའོ་ཞེས་གསུངས་པའི་ཕྱིར་རོ། །
གཉིས་པ་བཤག་བྱའི་སྡིག་པ་ངོས་འཛིན་པ་ལ། མདོར་བསྟན་པ། རྒྱས་
པར་བཤད་པ་གཉིས། དང་པོ་སྟོན་པ་ལ། བདག་གི་སྐྱེ་བ་འདི་དང༌། ཞེས་པ་
ནས། བགྱིས་པ་ལ་རྗེས་སུ་ཡི་རང་བའམ། ཞེས་པའི་བར་གསུངས། དེའི་དོན་ནི།
བདག་གིས་སྐྱེ་བ་འདིར་སྡིག་པའི་ལས་དངོས་སུ་བགྱིས་པ་དང༌། བརྒྱུད་ནས་
གཞན་བགྱིད་དུ་བཅུག་པ་དང་། གཞན་གྱིས་བྱས་པ་ལ་རྗེས་སུ་ཡི་རང་བྱས་པ་
དང༌། ཚེ་འདིར་མ་ བྱས་ ཀྱང་། སྐྱེ་བ་ཐོག་མའི་མཐའ་མ་མཆིས་པ་ནས། སྐྱེ་བ་
འདི་ལ་ཐུག་གི་བར་དུ་ལས་དང་ཉོན་མོངས་པའི་དབང་གིས་ཡང་དང་ཡང་དུ་
འཁོར་བར་འཁོར་ཞིང་། དེ་ལྟར་འཁོར་བའི་སྐྱེ་གནས་ཐམས་ཅད་དུ་སྡིག་པའི་
ལས་བདག་གིས་དངོས་སུ་བགྱིས་པ་དང༌། བརྒྱུད་ནས་བགྱིད་དུ་བཅུག་པ་དང་།
གཞན་གྱིས་བགྱིས་པ་ལ་རྗེས་སུ་ཡི་རང་བྱས་པའི་སྡིག་པ་རྣམས་བཤགས་བྱའི་
སྡིག་པ་མདོར་བསྟན་པ་ཡིན་ནོ། །
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཉིས་ པ་ རྒྱས་ པར་བཤད་ པ་ ལ་ གསུམ། དཀོན་ མཆོག་ གི་ དཀོན་ལ་
འབགས་པའི་སྡིག་ལ་བཤད་པ། མཚམས་མེད་ལྔའི་སྡིག་པ་བཤད་པ། མི་དགེ་
བ་བཅུས་བསྡུས་ པའི་ སྡིག་པ་བཤད་པའོ། །དང་པོ་སྟོན་པ་ལ། མཆོད་རྟེན་གྱི་
དཀོར་རམ་ཞེས་པ་ནས། འཕྲོག་པ་ལ་རྗེས་སུ་ཡི་རང་བའམ་ཞེས་པའི་བར་བྱུང་།
དེའི་དོན་བཤད་ན། སྐབས་འདིའི་མཆོད་རྟེན་ནི་སངས་རྒྱས་དཀོན་མཆོག་དང༌།
ཆོས་དཀོན་མཆོག་གཉིས་ཡིན་ལ། དཀོན་ནི་དེའི་མཆོད་རྫས་ཡིན་ནོ། །དེ་ལ་
གནང་བ་མེད་པར་ལོངས་སྤྱད་ན་མཆོད་རྟེན་གྱི་དཀོར་ཕྲོགས་པར་འགྲོའོ། །དེ་
ལྟར་སངས་རྒྱས་དང་ཆོས་དཀོན་མཆོག་གཉིས་ཀྱི་དཀོར་བདག་གིས་དངོས་སུ་
འཕྲོག་པ་དང་། དེའི་སྟེང་དུ་དགེ་འདུན་གྱི་དཀོར་ནི་འཕགས་པའི་གང་ཟག་དགེ་
འདུན་དཀོན་མཆོག་དངོས་ཀྱི་རྫས་ཡིན་ལ། དེ་ལ་གནང་བ་མེད་པར་རང་གིས་
དངོས་སུ་ལོངས་སྤྱད་ན་དགེ་འདུན་དཀོན་མཆོག་གི་དཀོར་འཕྲོག་པར་འགྱུར་
བས། དཀོན་མཆོག་གསུམ་ཀའི་དཀོར་ལ་འབགས་པའི་སྡིག་པ་བཤག་བྱའི་སྡིག་
པར་བསྟན་ནོ། །དེ་ནས། ཕྱོགས་བཅུའི་དགེ་འདུན་གྱི་དཀོར་ཞེས་པ་ནི། ཕྱོགས་
བཅུའི་དགེ་འདུན་གྱི་སྡེ་རབ་འབྱམས་ན་བཞུགས་པའི་བཞི་ཚོགས་ཡན་ཆད་ཀྱི་
དགེ་འདུན་གྱི་རྫས་ཡིན་ལ། དེ་ལ་གནང་བ་མེད་པར་རང་གིས་དངོས་སུ་ལོངས་
སྤྱད་ན་ཕྱོགས་བཅུའི་དགེ་འདུན་ གྱི་དཀོར་འཕྲོགས་པ་ཡིན་ཅིང་། དེ་ལ་དགེ་
འདུན་གྱི་འདུ་བའི་སྒོ་འཕྲོགས་པ་ཡང་ཟེར་རོ། །ཚུལ་འདི་ནི་རང་ཅག་རྣམས་ལ་
འབྱུང་ཉེ་ཞིང་ཡུལ་ཡང་ཤིན་ཏུ་གཉན་པས་གནས་འདི་ལ་གཟབ་པར་འཚལ་
ལོ། །དེ་ ལྟར་ བཤད་ པའི་དཀོན་ མཆོག་ གསུམ་ གྱི་ དཀོར་ རང་ གིས་ དངོས་ སུ་
འཕྲོག་པའམ་བརྒྱུད་ནས་གཞན་འཕྲོག་ཏུ་བཅུག་པའམ། གཞན་གྱིས་འཕྲོག་པ་
- 158 -



བྱང་ཆུབ་སེམས་དཔའི་ལྟུང་བ་བཤགས་པའི་ཊཱིཀྐ་མཐོང་བ་དོན་ལྡན། །
ལ་རྗེས་སུ་ཡི་རང་བྱས་པའི་སྡིག་པ་ཀུན་ཀྱང་བཤག་བྱའི་སྡིག་པ་ཡིན་ནོ། །
གཉིས་པ་མཚམས་མེད་པའི་སྡིག་པ་བཤགས་ཚུལ་སྟོན་པ་ལ། མཚམས་
མེད་པ་ལྔ། ཞེས་པ་ནས། བགྱིས་པ་ལ་རྗེས་སུ་ཡི་རང་ཞེས་པའི་བར་གསུངས།
དེའི་དོན་ཡང་དེ་བཞིན་ གཤེགས་ པའི་ སྐུ་ལ་ངན་སེམས་ཀྱིས་ཁྲག་ཕྱུང་བའི་
མཚམས་མེད་པའི་ལས་དང་། དགེ་འདུན་གྱི་དབྱེན་བྱས་པའི་མཚམས་མེད་པའི་
ལས་དང༌། དགྲ་བཅོམ་པ་བསད་པའི་མཚམས་ མེད་ པའི་ ལས་དང༌། ཕ་བསད་
པའི་ མཚམས་ མེད་ ཀྱི་ ལས་ དང༌། མ་ བསད་ པའི་ མཚམས་ མེད་ ཀྱི་ ལས་ ཏེ་
མཚམས་མེད་པ་ལྔའི་ལས་བདག་གིས་དངོས་སུ་བགྱིས་པ་དང་། བརྒྱུད་ནས་
གཞན་བགྱིད་དུ་བཅུག་པ་དང་། གཞན་གྱིས་བགྱིས་པ་ལ་རྗེས་སུ་ཡི་རང་བགྱིས་
པའི་སྡིག་པ་རྣམས་ཀྱང་བཤགས་རྒྱུའི་སྡིག་པ་ཡིན་ལ། ལྔ་པོ་དེ་དག་ལ་མཚམས་
མེད་ཀྱི་ལས་ཞེས་བརྗོད་པའི་རྒྱུ་མཚན་ཡོད་དེ། དེ་དག་གང་ཡང་རུང་བ་གཅིག་
བྱས་ནས་མ་བཤགས་ན་སྐྱེ་བ་གཞན་གྱིས་བར་མཚམས་མེད་པར་ཤི་འཕོས་པའི་
རྗེས་སུ་དམྱལ་བར་འཕེན་པར་བྱེད་པས་དེ་ལྟར་བརྗོད་པའི་ཕྱིར་རོ། །
གསུམ་པ་མི་དགེ་བ་བཅུས་བསྡུས་པའི་སྡིག་པ་བཤགས་པ་ནི། མི་དགེ་
བ་ བཅུའི་ ཞེས་ པ་ནས། འཇུག་ པ་ ལ་ རྗེས་ སུ་ ཡི་ རང་བའམ། ཞེས་ པའི་ བར་
གསུངས། དེའི་དོན་ནི། ལུས་ཀྱི་ལས་ནི་རྣམ་པ་གསུམ། །ཞེས་སོགས་གསུངས་
པ་ལྟར། མི་དགེ་བ་བཅུའི་ལས་ཀྱི་ལམ་ཡང་དག་པར་ཉམས་སུ་བླངས་པ་ལ་
བདག་གིས་དངོས་སུ་ཞུགས་པའམ་གཞན་འཇུག་ཏུ་སྩལ་བ་སྟེ་བྱེད་དུ་བཅུག་
པའམ། དེ་ལྟར་གཞན་གྱིས་འཇུག་པའམ་བྱེད་པ་ལ་རྗེས་སུ་ཡི་རང་བགྱིས་པའི་
སྡིག་པ་རྣམས་ཀྱང་བཤག་བྱའམ་བཤགས་རྒྱུའི་སྡིག་པ་ཡིན་ནོ། །
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གསུམ་པ་སྡིག་ལྟུང་ཇི་ལྟར་བཤགས་པའི་ཚུལ་དེ་སྟོན་པ་ལ། ལས་ཀྱི་
སྒྲིབ་པ་གང་གིས་ཞེས་པ་ནས། །མི་སྦེད་དོ་ཞེས་པའི་བར་གསུངས། དེ་དག་གི་
དོན་ཞིབ་ཏུ་ཕྱེ་ནས་བཤད་ན། གོང་དུ་བཤད་པའི་སྡིག་པའི་ལས་དེ་དག་ལས་
གང་ཡང་རུང་བ་གཅིག་ཚེ་འདིར་དྲན་པས་ཟིན་པའི་སྒོ་ནས་བྱས་ན་འགྱོད་པ་དྲག་
པོས་བཤགས་དགོས་པར་མ་ཟད་ཚེ་འདིར་མ་བྱས་ཀྱང་འཁོར་བ་ཐོག་མ་མེད་པ་
ནས་སྐྱེ་བ་འདི་ལ་ཐུག་གི་བར་དུ་སྡིག་ལྟུང་འདི་བྱས་འདི་མ་བྱས་པའི་ས་མཚམས་
འཛིན་རྒྱུ་མེད་པས། ད་ལྟར་དངོས་སུ་མ་དྲན་པ་མ་གཏོགས་སྡིག་པ་དེ་དག་ཁོ་ན་
བྱས་པ་ཡིན་པས། དེ་ནས་འགྱོད་པ་དྲག་པོས་སྡིག་ལྟུང་དེ་དག་བཤགས་དགོས་
ཤིང་། དེ་ཡང་དཔེར་ན། ཁོང་པར་དུག་སོང་བའི་འགྱོད་པ་ལྟ་བུ་བྱེད་དགོས་ཏེ།
ཁོང་པར་དུག་སོང་བས་ནི་འཆི་བའམ་འཆི་བ་ལ་ཐུག་པ་ཙམ་གྱི་སྡུག་བསྔལ་ལས་
གཞན་མི་བསྐྱེད་ཅིང་། སྡིག་པ་དེ་དག་བྱས་ནས་མ་བཤགས་ཤིང་མ་དག་ན་ཚེ་
འདིར་འཆི་བའམ་འཆི་བ་ལ་ཐུག་པའི་སྡུག་བསྔལ་བསྐྱེད་པར་མ་ཟད། སྐྱེ་བ་ཕྱི་
མ་ལ་ལས་ཀྱི་སྒྲིབ་པ་དེ་དག་གི་དབང་གིས་མི་ཁོམ་པའི་གནས་སུ་ངེས་པར་
འཕེན་པའི་ཕྱིར་རོ། །འོ་ན། དེས་འཕེན་པའི་མི་ཁོམ་པའི་འགྲོ་བ་དེ་ལ་དུ་ཡོད་ཅེ་
ན། དེ་ལ་བརྒྱད་ཡོད་པར་གཞུང་འདིས་བསྟན་ཏེ། དམྱལ་བར་འཆི་བའམ་ཞེས་
པ་ནི། དམྱལ་ བར་ འགྲོ་ བའམ་ ཞེས་ པའི་དོན་ཡིན་ལ། དེས་ན་དམྱལ་བ་ལ་
སོགས་པ་ངན་སོང་ལ་ལྟོས་པའི་མི་ཁོམ་པ་གསུམ། ཀླ་ཀློ་ལ་སོགས་པ་བདེ་འགྲོ་
ལ་ལྟོས་པའི་མི་ཁོམ་པ་ལྔ་དང་བརྒྱད་ཡོད་པའི་ ཕྱིར། དེ་ཡང་། ལྷ་ཚེ་རིང་པོ་
རྣམས་སུ་སྐྱེས་པ་ནི། ལྷ་ལ་ལྟོས་པའི་མི་ཁོམ་པ་ཡིན་ལ། ཡུལ་མཐའ་འཁོབ་ཏུ་
སྐྱེས་པ་དང༌། ཀླ་ཀློར་སྐྱེས་པའི་མི་ཁོམ་པ་དང༌། དབང་པོ་མ་ཚང་པའི་ལྐུགས་པ་
- 160 -



བྱང་ཆུབ་སེམས་དཔའི་ལྟུང་
ས་པའི་ཊིཀྐ་མཐོང་བ་དོན་ལྡན།
དང༌། ལྟ་བ་ཕྱིན་ཅི་ལོག་པར་འཛིན་པའི་རྒྱང་ཕན་ལྟ་བུ་དང་། སངས་རྒྱས་འཇིག་
རྟེན་དུ་འབྱུང་བ་ལ་མཉེས་པར་མི་བགྱིད་པ་སྟེ་དགའ་བར་མི་བྱེད་ཅིང་སྡང་བར་
བྱེད་པ་བདུད་སྡིག་ཅན་ལྟ་བུའི་མི་ཁོམ་པ་བཞི་ནི། མི་ལ་ལྟོས་པའི་མི་ཁོམ་པ་
ཡིན་ནོ། །མི་ཁོམ་པ་བརྒྱད་པོ་དེ་དག་ཏུ་རིམ་གྱིས་སྐྱེ་བར་འགྱུར་བའི་ལས་ཀྱི་
སྒྲིབ་པ་གང་ཡིན་པ་གོང་དུ་སྨོས་པ་དེ་དག་ཐམས་ཅད་སངས་རྒྱས་བཅོམ་ལྡན་
འདས་ སྤྱིར་ཆོས་ཐམས་ཅད་དང་། ཁྱད་པར་ རང་གི་ལས་དཀར་ནག་ཇི་ལྟར་
བགྱིས་པ་ཐམས་ཅད་ཇི་ལྟ་བ་བཞིན་དུ་རྟོགས་པས་ན་ཡེ་ཤེས་སུ་གྱུར་པ་ཞེས་བྱ་
ལ། དེ་ཡང་། མིག་གིས་གཟུགས་མཐོང་བ་བཞིན་དུ་མངོན་སུམ་དུ་གསལ་བར་
གཟིགས་ པས་ན། སྤྱན་དུ་གྱུར་པ་ཞེས་ བྱ་བ་དང༌། བདག་ཅག་གིས་དགེ་མི་
དགེའི་ལས་བགྱིས་པ་དང་། ལེགས་ཉེས་ཤན་འབྱེད་པའི་ཕྱིར་ན་དཔང་དུ་གྱུར་
པ་དང༌། དེ་ལྟར་དཔང་པོ་མཛད་ནས་ལེགས་ཉེས་ཤན་ཕྱེ་བ་ལ་འཁྲུལ་པའམ་
བསླུ་བ་མེད་པས་ན་ཚད་མར་གྱུར་པའི་སྐྱེས་བུ་ཡིན་ལ། ཆོས་རྣམས་ཀྱི་གནས་
ལུགས་སྟོང་པ་ཉིད་མངོན་སུམ་དུ་མཁྱེན་ཅིང་ཇི་ལྟ་བ་བཞིན་དུ་གཟིགས་པའི་དེ་
བཞིན་གཤེགས་པ་དེ་དག་གི་སྤྱན་སྔར་མཐོལ་ཞིང་བཤགས་པར་བྱ་བ་ཡིན་ནོ། །
མཐོལ་བ་དང་བཤགས་པའི་ཁྱད་པར་ནི། མཐོལ་ལོ་ཞེས་པ་ནི་སྡིག་ལྟུང་འདི་
དང་འདི་བྱས་ཞེས་ཕར་ཤོད་པ་ཡིན་ལ། བཤགས་སོ་ཞེས་པ་ནི་སྔ་མ་དེའི་སྟེང་དུ་
སྔར་བྱས་ལ་འགྱོད་སེམས་དང་། ཕྱིན་ཆད་སྡོམ་སེམས་དྲག་པོ་བྱས་པའི་སྒོ་ནས་
བཤགས་བསྡོམས་བྱེད་པ་ཡིན་ནོ། །མི་འཆབ་བོ་ཞེས་པ་ནི། སྡིག་ལྟུང་ཅི་འདྲ་
བྱས་ཀྱང་བྱས་མ་ཐག་ནས་གསང་འདོད་མ་ཞུགས་པ་བྱུང་ནི་མི་འཆབ་པ་ཡིན་ལ།
དེ་ལྟར་མ་བྱུང་ན་འཆབ་བཅས་ཀྱི་སྡིག་ལྟུང་དུ་འགྱུར་རོ། །མི་སྦེད་དེ་ཞེས་པ་ནི་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འཇིག་རྟེན་ན་རྫས་རྐུས་པ་སྦེད་པ་ལྟར་སྡིག་ལྟུང་བྱས་བཞིན་དུ་མ་བྱས་ཞེས་པ་ནི་
སྦེད་པ་ཡིན་ལ། དེ་ལྟར་མི་བྱེད་པར་བྱས་པ་ལ་བྱས་དང༌། མ་བྱས་པ་ལ་མ་བྱས་
ཞེས་བདེན་པར་སྨྲས་ན་མི་སྦེད་པ་ཡིན་ནོ། །དེས་ན་སྡིག་ལྟུང་བྱས་ནས་སྦེད་དུ་
མི་རུང་སྟེ། ལྐུགས་པ་དང་འོན་པ་ལྟ་བུ་ལ་སྦས་ན་དེས་མི་རིག་ཀྱང་། ཡང་དག་
པར་རྫོགས་པའི་སངས་རྒྱས་རྣམས་ནི་ཆོས་ཐམས་ཅད་མངོན་སུམ་དུ་གཟིགས་པ་
ཡིན་པས། བདག་གིས་སྡིག་ལྟུང་གང་བྱས་པ་ཐམས་ཅད་དགོངས་པས་ན་དེ་དག་
ལ་སྦས་ན་སླར་རང་ཉིད་ལ་ཐུགས་ཁྲེལ་བར་འགྱུར་བས། ཉེས་པ་ཕྲ་མོ་དོན་མེད་
དུ་ས་འབྲུ་བ་དང་། རྩ་གཅོད་པ་དང་། ས་ལ་རི་མོ་འབྲི་བ་ལྟར་བྱས་ནའང་དེ་
བཞིན་གཤེགས་པས་དགོངས་པར་འགྱུར་བས། བདག་ནི་དེ་བཞིན་གཤེགས་པ་
དེ་དག་གི་དྲུང་ན་གནས་པ་དང་འདྲའོ་སྙམ་པ་དང་། བདེ་བར་གཤེགས་པའི་
བསླབ་བྱ་དང་འགལ་ན་མི་རུང་ངོ་སྙམ་པའི་སྒོ་ནས་བག་ཡོད་བསྟེན་དགོས་པའི་
ཕྱིར། དེ་ སྐད་ དུ་ ཡང་། སྤྱོད་ འཇུག་ ལས། སངས་རྒྱས་བྱང་ ཆུབ་ སེམས་ དཔའ་
དག །ཀུན་ཏུ་ཐོག་མེད་གཟིགས་པར་ལྡན། །དེ་དག་ཐམས་ཅད་སྤྱན་སྔ་ན། །
རྟག་ པར་ བདག་ནི་གནས་སོ་ཞེས། །ཞེས་པ་དང་། དོན་མེད་ ས་རྐོ་ རྩ་ གཅོད་
དང༌། །ས་རིས་འབྲི་སོགས་བྱེད་འགྱུར་ན། །བདེ་གཤེགས་བསླབ་པ་དྲན་བྱས་
ནས། །སྐྲག་པས་དེ་ཡི་མོད་ལ་དོར། །ཞེས་གསུངས་པའི་ཕྱིར་རོ། །
བཞི་པ་ཉེས་པ་ལས་སླར་ལྡོག་པའི་སྟོབས་ནི། སླན་ཆད་ཀྱང་ཞེས་པ་
ནས། ལགས་སོ་ཞེས་པའི་བར་གྱིས་བསྟན། དེའི་དོན་ཡང་། སྔར་བྱས་པའི་སྡིག་
ལྟུང་རྣམས་བཤགས་ པར་ མ་ཟད། སླན་ ཆད་དེ་ ཕྱིན་ ཆད་ ཀྱང་ སྡིག་ལྟུང་བྱེད་
བཞིན་ པ་ རྣམས་ འཕྲོ་ གཅོད་ཅིང་ མ་ བྱས་ པ་ རྣམས་ ཅི་ ནས་ མི་ བྱེད་ སྙམ་ དུ་
- 162 -



བྱང་ཆུབ་སེམས་དཔའི་ལྟུང་བ་བཤགས་པའི་ཊཱིཀ་མཐོང་བ་དོན་ལྡན།
བསྡོམས་སེམས་བརྟན་པོ་བྱའོ། །སྔར་བཤད་པ་དེ་དག་གི་དོན་བསྡུས་ན། གཉེན་
པོ་སྟོབས་བཞི་ཚང་བ་བསྟེན་པའི་སྒོ་ནས་འགྱོད་སེམས་དྲག་པོས་ སྡིག་ ལྟུང་
རྣམས་བཤགས་པ་ལ་འབད་དགོས་ཏེ། དེ་ལྟར་འབད་ན། སྔར་སྡིག་ལྟུང་ཇི་ཙམ་
བྱས་ཀྱང་། དཔེར་ན། ཟླ་བ་སྤྲིན་གྱིས་བསྒྲིབས་པ་ཕྱིས་སྤྲིན་དང་བྲལ་ནས་ནམ་
མཁའ་གཡའ་དག་པའི་དཀྱིལ་ན་འོད་ཀྱིས་མཛེས་པ་བཞིན་དུ་བདག་གི་ཤེས་
རྒྱུད་སྔར་སྡིག་ལྟུང་གིས་སྦགས་པ་ཡང་ཕྱིས་སྟོབས་བཞིའི་བཤགས་པས་དག་
ནས། ལམ་གོང་མ་བསྒྲུབ་པའི་སྣོད་རུང་དུ་འགྱུར་བ་ཡིན་ཏེ། ཇི་སྐད་དུ་བཤེས་
སྤྲིངས་ལས། སྔོན་ཆད་བག་མེད་བྱས་པར་གྱུར་ན་ཡང་། །ཕྱིས་ནས་བག་དང་
ལྡན་པར་བྱས་གྱུར་ན། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོང་
འཕྲེང་མཐོང་ལྡན་བདེ་བྱེད་བཞིན། །ཞེས་གསུངས་པའི་ཕྱིར་རོ། །དེ་ལྟར་ལེགས་
པར་བཤགས་ པའི་ཚེ། །མཁས་པའི་སྡིག་པ་ལྕི་ཡང་ཡང་། །བླུན་པོའི་ སྡིག་ པ་
ཡང་ཡང་ལྕི། །ཞེས་པའི་གནད་ཀྱང་དེ་ཉིད་ན་ཡོད་པ་ཡིན་པ་འདྲའོ། །དེའི་ཕྱིར་
དང་པོ་ཉིད་ནས་ཉེས་ལྟུང་གིས་མ་གོས་པར་བྱ་ཞིང་། རྒྱ་ལ་གལ་ཏེ་ཉོན་མོངས་
སྟོབས་ཆེ་བའི་དབང་གིས་ཉེས་ལྟུང་ཕྲ་མོས་གོས་པ་ཕན་ཆད། ཕུང་པོ་གསུམ་
པའི་མདོ་འདི་བཏོན་པའི་སྒོ་ནས་སྔར་བཤད་པའི་སྟོབས་བཞིས་བཤགས་དགོས་
ཏེ། དེ་ ལྟར་ ཡང་ སྤྱོད་ འཇུག་ ལས། བདག་ནི་མྱ་ངན་འཇིགས་ སེམས་ ཀྱིས། །
མགོན་པོའི་སྤྱན་སྔར་མངོན་སུམ་དུ། །ཐལ་སྦྱར་པུས་མོ་བཙུགས་ནས་ནི། །སྡིག་
པ་ཐམས་ཅད་བཤགས་པར་བགྱིས། །ཞེས་དང་། ཉིན་དང་མཚན་དུ་ཡང་དང་
ཡང་། །ཕུང་པོ་གསུམ་པ་འདོན་པར་བྱ། །ཞེས་གསུངས་སོ། །སྡིག་པ་བཤགས་
པའི་ཚུལ་བཤད་ཟིན་ཏོ། །
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གཉིས་པ་དགེ་བ་བསྔོ་བའི་ཚུལ་ལ་གསུམ། བསྔོ་བའི་དཔང་པོ་མཛད་
པར་གསོལ་བ། བསྔོ་བྱའི་དགེ་བ་ངོས་གཟུང་བ། ཇི་ལྟར་བསྔོ་བའི་ཚུལ་ལོ། །
དང༌ པོ་ནི། སངས་ རྒྱས་ བཅོམ་ ལྡན་ འདས་ ཞེས་ པ་ནས། དགོངས་ སུ་
གསོལ། ཞེས་པའི་བར་གྱིས་བསྟན། དོན་ནི། སངས་རྒྱས་སུམ་ཅུ་སོ་ལྔ་པོ་ལ་
སོགས་པའི་རྒྱལ་བ་སྲས་བཅས་དེ་དག་ལ། སྔར་སྡིག་པ་བཤགས་པའི་དཔང་པོ་
མཛད་པ་བཀའ་དྲིན་ཆེ་ཞིང་། ད་དུང་བརྩེ་བ་ཆེན་པོས་དགོངས་ནས། བསྔོ་བའི་
དཔང་པོ་མཛད་དུ་གསོལ། ཞེས་སྙན་གསན་འབུལ་བའོ། །
གཉིས་པ་བསྔོ་བྱའི་དགེ་བ་ངོས་འཛིན་པ་ལ། བདག་གི་སྐྱེ་བ་འདི་དང༌།
ཞེས་པ་ནས། བསྡོམས་ནས་ཞེས་ པའི་བར་གསུངས། དེའི་དོན་འཆད་ཚུལ་ནི།
འདི་ལྟར་བདག་གིས་སྐྱེ་བ་འདིར་ཕ་རོལ་ཏུ་ཕྱིན་པ་དྲུག་གིས་མཚོན་ནས་དགེ་
བའི་རྩ་བ་ཇི་སྙེད་ཅིག་བྱས་པ་དང༌། སྐྱེ་བ་ཐོག་མ་མཆིས་པ་ནས་སྐྱེ་བ་འདི་ལ་
ཐུག་གི་བར་དུ་ལས་ཉོན་གྱི་དབང་གིས་འཁོར་བ་ན་འཁོར་བའི་སྐྱེ་གནས་གཞན་
དག་ཏུ་སྦྱིན་སོགས་དགེ་བའི་རྩ་བ་བགྱིས་པ་ཐམས་ཅད་བསྔོ་ བྱའི་དགེ་བར་
བསྟན་ནོ། །གོང་དུ། འཁོར་བའི་སྐྱེ་གནས་ཐམས་ཅད་ཅེས་སྨོས་ནས་འདིར་སྐྱེ་
གནས་གཞན་དག་ཏུ་ཞེས་སྨོས་པའི་རྒྱུ་མཚན་ཡོད་དེ། སྡིག་པ་བྱས་པའི་སྐྱེ་བ་ལ་
ལྟོས་ནས་དགེ་བ་བྱས་པའི་སྐྱེ་བ་སྲིད་མཐའ་ཙམ་ཡིན་པ་ལ་དགོངས་ནས་དེ་ལྟར་
བཤད་པའི་ཕྱིར་རོ། །འོ་ན། ཕྱིན་དྲུག་གིས་མཚོན་པའི་དགེ་བ་བྱ་ཚུལ་ཇི་ལྟ་བུ་ཞེ་
ན་བསྔོ་བ་བྱེད་པ་པོ་བདག་གིས་སྐྱེ་བ་དང་ཚེ་རབས་ཐམས་ཅད་དུ་སྦྱིན་པ་གང་
གཏོང་བའི་ཡུལ་ངན་པ་དུད་འགྲོའི་སྐྱེ་གནས་སུ་སྐྱེས་པ་ཡན་ཆད་ལ་དངོས་པོ་
ཆུང་ངུ་ཟས་ཁམ་གཅིག་ཙམ་སྩལ་བ་སྟེ་བྱིན་པའི་དགེ་བའི་རྩ་བས་མཚོན་ནས།
- 164 -



བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན།
ཡུལ་ཁྱད་པར་འཕགས་པ་ཡང་དག་པར་རྫོགས་པའི་སངས་རྒྱས་ལྟ་བུ་ལ་དངོས་
པོ་ཆེན་པོ་ལུས་ལོངས་སྤྱོད་དགེ་རྩ་ཐམས་ཅད་ཕུལ་པའི་དགེ་བ་དང་། འཁོར་རྒྱ་
མཚོ་ལྟ་བུ་ལ་ཆོས་ཟབ་མོ་ཚུལ་བཞིན་དུ་བཤད་པའི་ཆོས་ཀྱི་སྦྱིན་པ་རྣམས་ཀྱང་
བསྔོ་རྒྱུའི་དགེ་བར་བསྟན་པས་གཞུང་འདིས་ཀྱང་མཆོད་པའི་ཡན་ལག་བསྟན་
ནོ། །དེ་བཞིན་དུ་མི་དགེ་བཅུ་སྤོང་གི་ཚུལ་ཁྲིམས་སོགས་ཚུལ་ཁྲིམས་བསྲུངས་
པའི་དགེ་བའི་རྩ་བ་གང་ལགས་པ་སྟེ་གང་ཡིན་པ་ཐམས་ཅད་དང་། ཚངས་པ་ནི་
ཐར་པའམ་མྱ་ངན་ལས་འདས་པ་ཡིན་ལ། དེ་ཐོབ་པའི་ཕྱིར་དུ་བྱམས་སོགས་
ཚད་མེད་བཞི་བསྒོམས་པ་ནི་ཚངས་པར་སྤྱོད་པ་ཡིན་ཞིང་། དེ་ཡང་བྱམས་སོགས་
ཚད་མེད་བཞིས་ཁོང་ཁྲོ་འཇོམས་པས་བཟོད་པ་བསྒོམས་པའི་དགེ་བའི་རྩ་བ་
དང༌། དགེ་བ་བྱེད་པ་ལ་ལྷག་པར་སྤྲོ་བའི་བརྩོན་འགྲུས་རྩོམ་པའི་དགེ་བ་ནི་
སེམས་ཅན་ཡོངས་སུ་སྨིན་པར་བྱས་ཞེས་པས་བསྟན་ཏེ། སེམས་ཅན་ཡོངས་སུ་
མ་སྨིན་པ་རྣམས་སྨིན་པར་བྱེད་པ་དང༌། སྨིན་པ་རྣམས་གྲོལ་བར་བྱེད་པ་ལ་ལྷག་
པར་སྤྲོ་བའི་བརྩོན་འགྲུས་བརྩམས་པའི་དགེ་བ་དང་། བླ་ན་མེད་པའི་བྱང་ཆུབ་
མཆོག་ཏུ་ སེམས་ བསྐྱེད་ ནས་ དེ་ ལ་ རྩེ་ གཅིག་ ཏུ་ གནས་ ནས་ བསམ་ གཏན་
བསྒོམས་པའི་དགེ་བའི་རྩ་བ་དང་། བླ་ན་མེད་པའི་ཡེ་ཤེས་ནི་ཡེ་ཤེས་ཆོས་ཀྱི་སྐུ་
ཡིན་ལ། དེ་ཐོབ་པའི་ཕྱིར་དུ་བདག་མེད་པའི་དོན་ལ་སོ་སོར་རྟོག་པའི་ཤེས་རབ་
ཀྱིས་དཔྱོད་པར་བྱེད་པའི་དགེ་བའི་རྩ་བ་བདག་གིས་དངོས་སུ་བགྱིས་པ་གང་
ལགས་པ་དེ་དག་ཐམས་ཅད་བསྔོ་རྒྱུའི་དགེ་བ་ཡིན་ནོ། །དེ་ནས་གཅིག་ཏུ་བསྡུས་
ཤིང་ཞེས་པ་དང་། བཟླུམས་ཏེ་ཞེས་པ་དང༌། བསྡོམས་ནས་ཞེས་པ་གསུམ་གྱི་
ཁྱད་པར་ཇི་ལྟར་ཡིན་ཞེས་ན། དེ་གསུམ་གྱི་ཁྱད་པར་ནི་འདི་ལྟར་ཡིན་ཏེ་གཅིག་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཏུ་བསྡུས་ཞེས་པས་བདག་གིས་དུས་གསུམ་དུ་བྱས་པའི་དགེ་བ་ཐམས་ཅད་
ཕྱོགས་གཅིག་ཏུ་བསྡུས་ཞེས་བསྟན་ནོ། །བཟླུམ་ཞེས་པ་ནི་བརྡའ་རྙིང་པ་ཡིན་ལ།
བརྡའ་གསར་པ་ལ་ནི་བསྡུས་ཞེས་པའི་དོན་ཡིན་པས། དེས་གང་ཟག་གཞན་
གྱིས་དུས་གསུམ་དུ་བསགས་པས་དགེ་བ་རྣམས་ཀྱང་ཕྱོགས་གཅིག་ཏུ་བསྡུས་
པར་བསྟན་ལ། བསྡོམས་ཞེས་པ་ནི་རང་གི་བྱས་པའི་དགེ་བ་དང་། གཞན་གྱིས་
བྱས་པའི་དགེ་བ་གཉིས་ཀ་བསྡོམས་ནས་རྫོགས་བྱང་དུ་བསྔོ་བྱའི་དགེ་བར་
བསྟན་པ་ཡིན་ནོ། །ལེགས་པར་བཤད་པའི་བང་མཛོད་ནས། ཤིན་ཏུ་གཅེས་པའི་
བཤད་ སྲོལ་ གྱིས། །བསམ་འཕེལ་དབང་གི་རྒྱལ་པོ་འདི། །བཀའ་དྲིན་འཁོར་
ཕྱིར་བླ་མར་འབུལ། །
གསུམ་པ་ཇི་ལྟར་བསྔོ་བའི་ཚུལ་ནི། བླ་ན་མ་མཆིས་པ། ཞེས་པ་ནས། དེ་
བཞིན་ དུ་ བདག་ གིས་ ཀྱང་ ཡོངས་ སུ་བསྔོ་བར་བགྱིའོ། །ཞེས་ པའི་བར་ གྱིས་
བསྟན་ལ། དེ་ཡང་ཐོག་མར་ལེགས་པར་མཚམས་སྦྱར་ན་བསྔོ་བ་བྱེད་པའི་ཚེ་
འདུན་པ་དྲག་པོ་འབྱུང་བས་དེ་སྦྱོར་བའི་ཚུལ་ནི། སྤྱིར་བསྔོ་བ་བྱེད་པའི་ཚུལ་མང་
དུ་ཡོད་ཀྱང་། མཆོག་དང་ཕུལ་དུ་གྱུར་པ་ནི་ཕན་བདེའི་འབྱུང་གནས་བསྟན་པ་
རྒྱས་པའི་རྒྱུར་བསྔོ་བ། དངོས་གྲུབ་འབྱུང་གནས་བླ་མས་རྗེས་སུ་འཛིན་པའི་རྒྱུར་
བསྔོ་བ། བླ་མེད་རྫོགས་བྱང་དུ་བསྔོ་བ་རྣམས་ཡིན་ལ། དེ་ཡང་བསྟན་པ་རྒྱས་
པའི་རྒྱུར་བསྔོས་པས་ཀྱང་བསྔོ་བ་བླ་ན་མེད་པར་འགྲོ་སྟེ། མངོན་པར་རྫོགས་
པར་སངས་རྒྱས་ནས་ཀྱང་སེམས་ཅན་ཐམས་ཅད་ཀྱི་ཕན་པ་དང་བདེ་བ་བསྒྲུབ་
པ་སོགས་གཞན་དོན་མཛད་པ་འབའ་ཞིག་ཡིན་ལ། དེ་ཡང་བསྟན་པ་གནས་པ་
ལ་རག་ལས་པས་སོ། །བླ་མ་དམ་པས་རྗེས་སུ་འཛིན་པའི་རྒྱུར་བསྔོས་པས་ཀྱང་།
- 166 -



བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན། །
བསྔོ་བ་བླ་ན་མེད་པར་འགྲོ་སྟེ་གནས་སྐབས་དང་མཐར་ཐུག་གི་ཡོན་ཏན་ཐམས་
ཅད་བླ་མ་དམ་པ་ལ་རག་ལས་ཤིང་། དགེ་བ་རྣམས་དེ་ལྟར་བསྔོས་པས་སྐྱེ་བ་
ཐམས་ཅད་དུ་བླ་མ་དམ་པས་དགྱེས་བཞིན་དུ་རྗེས་སུ་འཛིན། དེ་ལ་བརྟེན་ནས་
ཡོན་ཏན་ཐམས་ཅད་འབྱུང་བས་སོ། །བླ་མེད་རྫོགས་བྱང་དུ་བསྔོས་པས་ཀྱང་།
བསྔོ་བ་བླ་ན་མེད་པར་འགྲོ་སྟེ། དཔེར་ན་ནས་འབྲས་ལ་སོགས་པ་འབྱུང་བའི་
ཕྱིར་དུ་དེ་དག་གི་ས་བོན་བཏབ་ན་སོག་མ་མི་འདོད་ཀྱང་འབྱུང་བ་བཞིན་དུ། བླ་
མེད་རྫོགས་བྱང་ཐོབ་པའི་ཕྱིར་དུ་དགེ་བ་བསྔོས་ན་ཡོན་ཏན་གཞན་ཐམས་ཅད་
ཞོར་ལ་འབྱུང་བར་ལམ་རིམ་ལས་གསུངས་པ་ལྟར་རོ། །དེའི་ཕྱིར་བདག་གི་བླ་མ་
དམ་པ་མཁྱེན་རབ་ཀྱི་དབང་ཕྱུག །བློ་བཟང་གྲགས་པའི་དཔལ་གྱིས་ཀྱང་དོན་གྱི་
དབང་འདིར་གཟིགས་ནས་དགེ་བ་གང་བསྔོ་བ་ཐམས་ཅད་དེ་གསུམ་པོ་ཅི་རིགས་
པར་བསྔོ་བར་མཛད་པ་ཡིན་ནོ། །བསྔོ་བའི་ཚུལ་དེ་དག་གི་ནང་ནས་སྐབས་
འདིར་རྫོགས་པའི་བྱང་ཆུབ་ཏུ་བསྔོ་བ་ཡིན་ལ། དེ་ཡང་བླ་ན་མ་མཆིས་པ། གོང་
ན་མ་མཆིས་པ། ཞེས་སྨོས་པ་ནི། སྤྱིར་བླ་ན་མེད་པ་དང་གོང་ན་མེད་པ་གཉིས་
དོན་གཅིག་ཀྱང་། འདིར་གཉིས་ ཀ་སྨོས་པ་འགལ་བར་མི་བཟུང་སྟེ། བླ་ན་མ་
མཆིས་ཞེས་པས་གཟུགས་སྐུ་བསྟན་ནས། གོང་ན་མ་མཆིས་པ་ཞེས་པས། ཆོས་
སྐུ་བསྟན་པའི་ཕྱིར། གོང་མའི་གོང་མ། བླ་མའི་བླ་མ་ཞེས་གསུངས་པའི་ཁྱད་པར་
ཡང་འདི་ལྟར་ཡིན་ཏེ། གོང་མའི་གོང་མ་ཞེས་པས་ལོངས་སྐུ་བསྟན། བླ་མའི་བླ་
མ་ཞེས་པས་སྤྲུལ་སྐུ་བསྟན་པའི་ཕྱིར་རོ། །ལོངས་སྐུ་ལ་གོང་མའི་གོང་མ་ཞེས་
བརྗོད་པའི་རྒྱུ་མཚན་ཡོད་དེ། བྱང་སེམས་ས་བཅུ་པ་ལ་གོང་མ་ཞེས་གསུངས་ལ།
ལོངས་སྐུ་དེ་བྱང་སེམས་ས་བཅུ་པ་བ་དེའི་གོང་ན་ཡོད་པས་དེ་ལྟར་བརྗོད་པའི་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཕྱིར། སྤྲུལ་སྐུ་ལ་བླ་མའི་བླ་མ་ཞེས་བརྗོད་པའི་རྒྱུ་མཚན་ཡོད་དེ། ཉན་རང་དགྲ་
བཅོམ་པ་དང་དག་ས་ལ་གནས་པའི་བྱང་སེམས་ལ་བླ་མ་ཞེས་བྱ་ལ། སྤྲུལ་སྐུ་དེ་
དག་གི་ཡང་བླ་མ་ཡིན་པས་དེ་ལྟར་བརྗོད་པའི་ཕྱིར། སྔོན་ཆད་འདི་འདྲའི་བཤད་
པ་ནི། །མཐོང་བ་ལྟ་ཞོག་ཐོས་པ་སུ། །དེ་ལམ་ལྷ་དང་བླ་མ་ཡི། །ཐུགས་རྗེ་ལས་
ནི་ལེགས་པར་འཐོན། །དེས་ན་སྔར་བཤད་པའི་དགེ་བ་དེ་རྣམས། གཟུགས་སྐུ་
དང༌། ཆོས་སྐུ་གཉིས་ཐོབ་པའི་ཕྱིར་དུ་བསྔོས་པས་ན་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ་སྟེ་བྱའོ་ཞེས་པའི་དོན་ནོ། །དེ་
ཡང་ཇི་ལྟར་ཏེ་དཔེར་ན་སྔོན་འདས་པའི་སངས་རྒྱས་བཅོམ་ལྡན་འདས་རྣམས་
ཀྱིས་ དགེ་བ་རྣམས་རྫོགས་ བྱང་དུ་བསྔོས་ པ་དང་
། མ་ བྱོན་ པའི་ སངས་ རྒྱས་
བཅོམ་ལྡན་འདས་རྣམས་ཀྱིས་ཀྱང་བསྔོ་བར་འགྱུར་བ་དང་། ད་ལྟར་བཞུགས་
པའི་སངས་རྒྱས་བཅོམ་ལྡན་འདས་རྣམས་ཀྱིས་དགེ་བ་རྣམས་རྫོགས་པའི་བྱང་
ཆུབ་ཏུ་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་དགེ་བ་རྣམས་
རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ་སྟེ་བྱས་པ་ཡིན་ནོ། །དེས་ནས་
དགེ་བ་རྫོགས་བྱང་དུ་བསྔོ་བ་ལ་ནན་ཏན་ཆེན་པོ་བྱེད་དགོས་ཏེ། རྣལ་འབྱོར་གྱི་
དབང་ཕྱུག་མི་ལས་ཀྱང་། བྲག་ལ་སྒོམ་པའི་སྒོམ་ཆེན་དང་། །འཚོ་བ་སྦྱོར་བའི་
ཡོན་བདག་གཉིས། །སངས་མཉམ་པོར་རྒྱ་བའི་རྟེན་འབྲེལ་ཡོད། །ཅེས་གསུངས་
ནས། རྟེན་འབྲེལ་ཇི་ལྟར་ཡོད་ཅེ་ན། རྟེན་འབྲེལ་གྱི་སྙིང་པོ་བསྔོ་བ་ཡིན། །རྗེས་
བསྔོ་བ་འདི་ལ་ནན་ཏན་མཛོད། །ཅེས་འཚོ་བ་སྦྱོར་བའི་དགེ་བ་དེས་མཚོན་པའི་
དགེ་བ་རྣམས་སངས་རྒྱས་ཐོབ་པའི་རྒྱུར་བསྔོ་ཞིང་། དེར་བསྔོས་པའི་རྟེན་འབྲེལ་
ལས་སངས་རྒྱས་ཐོབ་པར་འགྱུར་བ་དང་། ཕྱིས་འབྱུང་བའི་གདུལ་བྱ་རྣམས་ལ་
- 168 -



བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན།
ཡང་དགེ་བ་བྱས་པའི་རྗེས་སུ་བསྔོ་བ་ལ་ནན་ཏན་གྱིས་ཤིག་ཅེས་བཀའ་སྩལ་
པའི་ཕྱིར་རོ། །
གསུམ་པ་དོན་བསྡུས་ཏེ་ཡན་ལག་བདུན་ཚང་བར་སྟོན་པ་ལ་གཉིས།
ཡན་ལག་བདུན་དུ་འགྱུར་ཚུལ་བཤད་པ་དང་། བདུན་པོ་བསྟན་པའི་ཕྱིར་དུ་སླར་
ཡང་དཀོན་མཆོག་གསུམ་ལ་སྐྱབས་སུ་འགྲོ་བར་བསྟན་པའོ། །དང་པོ་ནི། སྡིག་
པ་ཐམས་ཅད་ནི་སོ་སོར་བཤགས། ཞེས་པ་ནས། དམ་པ་ཐོབ་པར་གྱུར་ཅིག །
ཅེས་པའི་བར་གྱིས་བསྟན་ནོ། །དེ་ཡང་། སྡིག་པ་ཐམས་ཅད་ནི་སོ་སོར་བཤགས།
ཞེས་པའི་དོན་ནི་ལུས་ཀྱི་སྒོ་ནས་བསགས་པའི་སྡིག་པ་རྣམས་ཕྱག་འཚལ་བ་
སོགས་ཀྱིས་བཤགས་པ་དང་། ངག་གི་སྒོ་ནས་བསགས་པའི་སྡིག་པ་རྣམས་དེ་
བཞིན་གཤེགས་པའི་མཚན་བརྗོད་པ་དང་ གཟུངས་ སྔགས་ཟབ་མོ་བཟླས་པ་
སོགས་ཀྱིས་བཤགས་པ་དང༌། ཡིད་ཀྱི་སྒོ་ནས་བསགས་པའི་སྡིག་པ་རྣམས་ལམ་
སྒོམ་པ་སོགས་ཀྱི་སྒོ་ནས་བཤགས་དགོས་པས་ན་སོ་སོར་བཤགས་ཞེས་བཤད་
པ་ཡིན་ནོ། །སྡིག་པ་ཐམས་ཅད་ནི་སོ་སོར་བཤགས། ཞེས་ པ་ འདིས་ གོང་དུ་
བསྟན་ པའི་ སྡིག་པ་བཤགས་པའི་ཡན་ལག་དང༌། མཆོད་པ་འབུལ་བའི་ཡན་
ལག་གཉིས་བསྡུས་ནས་བསྟན་ཏེ། དེ་གཉིས་ཀྱི་སྟེང་དུ་བསོད་ནམས་ཏེ་རང་
གཞན་གྱིས་དགེ་བ་བྱས་པ་ཐམས་ཅད་ལ་རྗེས་སུ་ཡི་རང་བའི་ཡན་ལག །ཕྱོགས་
བཅུའི་སངས་རྒྱས་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་བའི་ཡན་
ལག །མྱ་ངན་ལས་འདའ་ཚུལ་མི་སྟོན་པར་བསྐལ་པ་མ་སྟོང་བར་དུ་བཞུགས་
པར་གསོལ་བ་འདེབས་པའི་ཡན་ལག །བདག་གིས་བླ་ན་མེད་པའི་ཡེ་ཤེས་ཀྱི་
མཆོག་དམ་པ་ཐོབ་པར་གྱུར་ཅིག །ཅེས་པས་གོང་དུ་བཤད་པའི་བསྔོ་བ་བྱེད་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཚུལ་རྣམས་བསྡུས་ནས་བསྔོ་བའི་ཡན་ལག་བསྟན་པ་ཡིན་པས། དེ་ལྟར་ན་ཡན་
ལག་བདུན་པ་ཚང་བར་བསྟན་པ་ཤེས་པར་གྱིས་ཤིག །ལྷ་དང་བླ་མའི་ཐུགས་
རྗེའི་འོད་ཟེར་གྱིས། །བློ་གྲོས་པདྨོ་ལེགས་པར་ཁ་ཕྱེ་ནས། །བཤད་སྲོལ་གསར་
པ་སྦྲང་རྩིའི་བཅུད་ཆགས་པ། །ད་རེས་བདག་གིས་ཕྱེ་བ་ཨེ་མ་མཚར། །ཡང་མདོ་
འདི་ལ། ཕུང་པོ་གསུམ་པའི་མདོ་ཞེས་ཀྱང་བྱ་སྟེ། སྡིག་པ་བཤགས་པའི་ཕུང་པོ།
དགེ་བ་བསྔོ་བའི་ཕུང་པོ། རྗེས་སུ་ཡི་རང་བའི་ཕུང་པོ་གསུམ་བརྗོད་པར་བྱེད་
པས་དེ་ལྟར་བཤད་པའི་ཕྱིར་རོ། །
གཉིས་པ་ཡན་ལག་བདུན་པོ་དེ་བསྟན་པའི་ཕྱིར་དུ། སླར་ཡང་དཀོན་
མཆོག་གསུམ་ལ་སྐྱབས་སུ་འགྲོ་ཚུལ་དེ་སྟོན་པ་ལ། མི་མཆོག་རྒྱལ་བ་གང་དག་
ཅེས་སོགས་གསུངས་ལ། དེའི་དོན་ནི་མིའི་མཆོག་ཏུ་གྱུར་པའི་རྒྱལ་བའམ་སངས་
རྒྱས་གང་དག་ད་ལྟར་བཞུགས་པ་དང་། སངས་རྒྱས་གང་དག་འདས་པ་སྟེ་སྔར་
བྱོན་ཟིན་པ་དག་དང༌། དེ་བཞིན་དུ་གང་མ་བྱོན་པའི་སངས་རྒྱས་ཀྱི་སྐུ་གསུང་
ཐུགས་ཀྱི་ཡོན་ཏན་དང་བསྔགས་པ་མཐའ་ཡས་ཤིང་། རྒྱ་མཚོ་ཆེན་པོ་དང་འདྲ་
བའི་དུས་གསུམ་གྱི་སངས་རྒྱས་ཀུན་ལ་ཐལ་མོ་སྦྱར་བ་སྟེ་གུས་པར་བྱས་ཏེ་
སྐྱབས་སུ་ཉེ་བར་མཆི་བ་སྟེ་འགྲོ་ཞེས་དངོས་སུ་བསྟན་ནས། ཤུགས་ལ་ཆོས་
དཀོན་མཆོག་དང་དགེ་འདུན་དཀོན་མཆོག་ལ་སྐྱབས་སུ་འགྲོ་བར་བསྟན་ནོ། །དེ་
ལྟར་ཡན་ལག་བདུན་པའི་སྒོ་ནས། སྡིག་ལྟུང་བཤགས་པ་ལ་རྨི་ལྟས་ཇི་ལྟར་
འབྱུང་ ཚུལ་ ཡོད་དེ། རྨི་ ལམ་དུ་ ཟས་ ངན་ སྐྱུགས་ པ་ དང༌། ཞོ་ དང་། འོ་མ་ལ་
སོགས་པ་འཐུང་བ་དང་། ཉི་མ་དང་ཟླ་བ་མཐོང་བ་དང་། ནམ་མཁའ་ལ་འགྲོ་བ་
དང་། མེ་འབར་བ་དང༌། མ་ཧེ་དང་། མི་ནག་པོ་ཐུབ་པ་དང༌། དགེ་སློང་དང་།
- 170 -



བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན། །
དགེ་སློང་མའི་དགེ་འདུན་མཐོང་བ་དང་། འོ་མ་འབྱུང་བའི་ཤིང་དང་། གླང་པོ་ཆེ་
དང་། ཁྱུ་མཆོག་དང༌། རི་དང༌། སེང་གེའི་ ཁྲི་དང་། ཁང་པ་བཟང་པོའི་སྟེང་དུ་
འཛེག་པ་དང་། ཆོས་ཉན་པ་སོགས་རྨིས་ན་སྡིག་པ་དག་པའི་རྟགས་སུ་བསྐུལ་
བྱེད་ཀྱི་གཟུངས་ལས་གསུངས་སོ།། །།
འདིར་སྨྲས་པ། བླ་མ་ལྷར་བཅས་ཀུན་གྱི་ཐུགས་རྗེ་ལས། །སྐལ་ལྡན་བློ་
གསལ་དགའ་བ་བསྐྱེད་པའི་ཕྱིར། །ཕུང་པོ་གསུམ་པའི་མདོ་སྡེ་ཟབ་མོའི་དོན། །
ཕྱོགས་ཙམ་བཤད་པའི་ལེགས་པའི་གཏམ་འདི་ནི། །སོ་ཐར་སྐྱེས་པའི་ངུར་སྨྲིག་
གཟུགས་འཆང་བ། །བུདྡྷ་ཛྷཱ་ན་བདག་གིས་ཡི་གེར་བཀོད། །དེ་ལས་བྱུང་བའི་
རྣམ་དཀར་དགེ་བའི་ཚོགས། །གང་དེས་བདག་དང་དྲིན་ཅན་བཅས་པ་ཡིས། །
ཐོག་མེད་དུས་ནས་སྐྱེ་དང་སྐྱེ་བ་རུ། །ཡང་ཡང་བསགས་པའི་ སྡིག་ལྟུང་བག་
ཆགས་བཅས། །བྱང་ཞིང་དག་ནས་མཐར་ཐུག་སྒྲིབ་ བྲལ་ གྱི། །ཡོན་ཏན་ཀུན་
རྫོགས་སངས་རྒྱས་མྱུར་ཐོག་ཤོག །གནས་སྐབས་སུ་ཡང་ཐུབ་བསྟན་རིན་པོ་
ཆེ། །ཕྱོགས་དུས་ཀུན་ཏུ་དར་ཞིང་རྒྱས་ པའི་ཐབས། ། བཤད་སྒྲུབ་ཉི་ཟླ་ཟུང་
གཅིག་ཤར་ནས་ནི། །ཉིན་མཚན་ཕན་བདེའི་འོད་ཀྱིས་འགེངས་གྱུར་ཅིག །ཚུལ་
འདིར་འབད་ལ་ནོངས་པ་ཅི་མཆིས་པ། །བླ་མ་ལྷར་བཅས་གཞན་ཡང་མཁས་
པའི་ཚོགས། །དད་དང་གུས་པའི་སྒོ་ནས་བཟོད་པར་གསོལ། །བརྩེ་བས་བདག་
ལ་སྒྲིབ་མེད་མཛད་དུ་གསོལ། །བདག་འདྲའི་སྡིག་ལྡན་གཡང་སར་ལྷུང་བ་ལ། །
སྒོ་འཕར་ལྟ་བུའི་ཕུང་པོ་གསུམ་པའི་མདོ། །ཚིག་དང་དོན་ལ་འཁྲུལ་པའི་དྲི་
སྤངས་ནས། །ངན་སོང་སྒོ་གཅོད་སྐལ་ལྡན་ཡི་ རང་གནས། །ཐེ་ཚོམ་ འཛོམས་
པའི་དཔའ་བོ་མཐོང་བས་དད། །གང་གི་མཚན་སྙན་ཐོས་པའི་མོད་ཉིད་ལ། །མི་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བཟད་འཁོར་བའི་སྡུག་བསྔལ་མ་ལུས་པ། །སྐད་ཅིག་ཉིད་ལ་འཇོམས་མཛད་
ཐུགས་རྗེའི་གཏེར། །བདེ་གཤེགས་སོ་ལྔའི་ཚོགས་ལ་ཕྱག་འཚལ་ལོ། །བརྒྱད་ཁྲི་
བཞི་སྟོང་ཉོན་མོངས་གཉེན་པོའི་མཆོག །སྟོབས་བཞི་ཚང་བ་ལྟུང་བ་བཤགས་
པའི་མདོའི། །ཚིག་དོན་གསལ་བྱེད་དངོས་གྲུབ་ཀུན་འབྱུང་འདི། །བསམ་གྲུབ་ཚེ་
རིང་བདག་གིས་ པར་དུ་བསྒྲུབས། །དགེ་འདིས་བསྟན་པ་ རིན་ཆེན་དར་ཞིང་
རྒྱས། །བསྟན་འཛིན་དམ་པ་མ་ལུས་ཞགས་པད་བརྟན། །ཕ་མ་འབྲེལ་ཐོགས་
སྒྲིབ་གཉིས་གཡུལ་ལས་རྒྱལ། །ཀུན་ཀྱང་འདི་ཕྱིའི་དོན་ཀུན་འགྲུབ་གྱུར་ཅིག །
འགྲོ་བའི་ཚ་གདུང་སེལ་བའི་ཆེད། །འགྲོ་ལ་སྨན་པའི་ལེགས་བཤད་འདི། །འགྲོ་
དོན་འཕེལ་ཕྱིར་ཚེ་གླིང་དུ། །འགྲོ་ཕན་བློ་ཡིས་གུས་པས་ཕུལ།། །།
- 172 -



L
IL
༄༅། །བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་
སྙན་བརྒྱུད་གཏེར་མཛོད་འབྱེད་པའི་ལྡེ་མིག་
ཅེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། རྗེ་བཙུན་བླ་མ་དམ་པ་བློ་བཟང་ཐུབ་དབང་རྡོ་
རྗེ་འཆང་ཆེན་པོའི་ཞབས་ཀྱི་པདྨོ་ལ་ཕྱག་འཚལ་ལོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་མདོ་སྔགས་གཉིས་ཀའི་
ལམ་གྱི་ལུས་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་ཉམས་སུ་ལེན་ཚུལ་ལ་
གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་
ལོ། །དང་པོ་ལ་གསུམ། སྔོན་འགྲོ་དང་། དངོས་གཞི་དང་། མཇུག་ཏུ་ཇི་ལྟར་བྱ་
བའི་ ཚུལ་ལོ། །དང་པོ་ལ་གཉིས། སྔོན་འགྲོ་ཐུན་མོང་བ་དང་། ཐུན་མོང་མིན་
པའི་སྔོན་འགྲོའོ། ། །
དང་པོ་སྔོན་འགྲོ་ཐུན་མོང་བ་ནི། བླ་མ་མཆོད་པའི་ཆོ་གའི་གཞུང་ཉིད་
ལས། དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་ཚད་མེད་
བཞི་སྒོམ་པ་སྔོན་དུ་བཏང་། ཞེས་གསུངས་པའི་དོན་ལྟར་བསྒོམ་པའོ། །དེའི་ཚུལ་
ནི་ཡིད་མཐུན་གྱི་གནས་སུ་བདེ་བའི་སྟན་ལ་ལུས་གནད་བདུན་དང་ལྡན་པར་
འཁོར་དེ། རང་རྒྱུད་ལ་ལེགས་ པར་ བརྟགས་ནས་སེམས་ཚེ་འདིའི་སྣང་ཤས་
སོགས་ཉོན་མོངས་པའི་དབང་དུ་མ་སོང་བར་རིག་པ་གསལ་ཞིང་དྭངས་བའི་ངང་
ནས་དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས། འཁོར་བའི་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཉེས་དམིགས་རྣམས་བསམས་ཏེ་སྐྱོ་ཤས་ཆེན་པོ་བསྐྱེད། མཁའ་ཁྱབ་ཀྱི་སེམས་
ཅན་ཐམས་ཅད་རང་གི་མ་དྲིན་ཅན་ཤ་སྟག་ཡིན་པ་དང་། མ་བྱས་རེས་ཀྱིས་ཕན་
པ་དང་བདེ་བ་ཚད་མེད་པ་བསྒྲུབས། གནོད་པ་དང་སྡུག་བསྔལ་ལས་བསྐྱབས་
པས་དྲིན་ཤིན་ཏུ་ཆེ་བའི་ཚུལ་བསམས་ནས་གཅེས་ཤིང་ཕངས་པའི་བློ་ཅི་སྐྱེ་དང༌།
མ་དྲིན་ཅན་རྣམས་འཁོར་བའི་གནས་ན་སྡུག་བསྔལ་གྱིས་ཉམ་ཐག་པའི་ཚུལ་
བསམས་ནས་ཤས་མི་བཟོད་པའི་སྙིང་རྗེ་ཅི་སྐྱེ་བྱ། དེ་ནས་མ་དྲིན་ཅན་རྣམས་
འཁོར་བའི་གནས་ནས་འདོན་པའི་ཁུར་འཁྱེར་བའི་ལྷག་བསམ་ཆེན་པོ་བསྐྱེད་ལ།
བསམ་པ་དེ་དག་གིས་ཀུན་ནས་བསླངས་ཏེ་མ་སེམས་ཅན་ཐམས་ཅད་ཀྱི་དོན་དུ་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་
བྱང་ཆུབ་ཀྱི་སེམས་བསྐྱེད་པ་ལ་བློ་ནུས་ཅི་ཡོད་ཀྱིས་འབད་པར་བྱའོ། །དགེ་
སེམས་ཁྱད་པར་ཅན་དེའི་ངང་ནས་སྐྱབས་ཡུལ་གསལ་གདབ་པ་ནི། རང་གི་
མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེགས་
པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་
དཀྱིལ་འཁོར་གྱི་གདན་ལ་དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་འཆང་ཆེན་པོ་
བཞུགས་པ། དེ་ཉིད་ཀྱི་མཐའ་སྐོར་དུ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་
བྱང་སེམས་ཉན་རང་དཔའ་བོ་དཔའ་མོ་བསྟན་སྲུང་ཡེ་ཤེས་པའི་ཚོགས་རྣམས་
ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་ཚོགས་
ལ་ རང་ རང་གིས་གསུངས་པའི་ ལུང་གི་ཆོས་རྣམས་པོ་ཏིའི་རྣམ་པར་ཡོད་པ།
སྐྱབས་ཡུལ་དེ་དག་ཐམས་ཅད་རང་ལ་མ་བུ་གཅིག་པ་ལ་བརྩེ་བ་ལྟར་ཐུགས་
བརྩེ་བས་གཟིགས་བཞིན་དུ་བཞུགས་པ། རང་ཉིད་ཀྱང་སྐྱབས་ཡུལ་དེ་དག་གི་
- 174 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ཡོན་ཏན་དང་ཐུགས་རྗེ་དྲན་པའི་དད་གུས་ཆེན་པོ་དང་། རང་དང་མ་སེམས་ཅན་
ཐམས་ཅད་འཁོར་བའི་གནས་ན་རང་དབང་མེད་པར་འཁྱམས་ཤིང་སྡུག་བསྔལ་
གྱིས་ཉམ་ཐག་པའི་ཚུལ་བསམས་ནས་འཇིགས་ཤིང་སྐྲག་པ་དང་། དེ་ལས་སྐྱོབ་
པའི་ནུས་ པ་ མདུན་ ན་ བཞུགས་ པའི་ བླ་ མ་ དཀོན་ མཆོག་ གསུམ་པོ་འདི་ མ་
གཏོགས་གཞན་སུ་ལའང་མེད་པར་ཡིད་ཆེས་ཀྱི་དད་པ་བརྟན་པོའི་སྒོ་ནས། བླ་
མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་
མཆིའོ། །དགེ་འདུན་ལ་སྐྱབས་སུ་མཆིའོ། །ཞེས་པ་རྣམས་རེ་རེ་ནས་ལན་མང་དུ་
བརྗོད་ཅིང་། དེ་དག་གི་ཚེ་བདུད་རྩི་འབེབས་སྦྱང་དང་། སོ་སོར་སྐྱབས་སུ་འགྲོ་
ཚུལ་གྱི་ཁྱད་པར་རྣམས་སྙན་བརྒྱུད་ཀྱི་མན་ངག་བླ་མའི་ཞལ་ལས་ཤེས་པར་བྱས་
ལ་རྒྱུད་འཁུལ་ངེས་སུ་བྱའོ། །དེ་ནས་ཐེག་ཆེན་ཐུན་མོང་མིན་པའི་སྐྱབས་འགྲོ་ནི།
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་
སྐྱབས་སུ་མཆི། །ཞེས་ལན་མང་དུ་བརྗོད། དེ་ནས་སྨོན་པ་དང་འཇུག་པའི་བདག་
ཉིད་ཅན་གྱི་བྱང་ཆུབ་ཀྱི་སེམས་སྒོམ་པ་ནི། བདག་གིས་སྦྱིན་སོགས་བགྱིས་པའི་
བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་
མང་དུ་བརྗོད་ཅིང་། སོ་སོའི་དམིགས་རྣམ་གསལ་བཏབ་ལ་རྒྱུད་འཁུལ་ངེས་སུ་
བྱའོ། །དེ་ནས་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་
སྙོམས་ལ་གནས་ན་ཅི་མ་རུང་། གནས་པར་གྱུར་ཅིག །གནས་པར་བདག་གིས་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་
ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་། ལྡན་པར་གྱུར་ཅིག །
ལྡན་པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསོལ། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་
ཅི་མ་རུང་། བྲལ་བར་གྱུར་ཅིག །བྲལ་བར་བདག་གིས་བྱའོ། །དེ་ལྟར་བྱེད་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་
མེད་པའི་བདེ་བ་དམ་པ་དང་མ་བྲལ་ན་ཅི་མ་རུང་། མི་འབྲལ་བར་གྱུར་ཅིག །མི་
འབྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་ཚད་མེད་བཞི་བསྒོམ། དེ་ནས་ཁྱད་པར་གྱི་སེམས་བསྐྱེད་ནི། མ་
སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་མདོ་
སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་
ཉམས་སུ་བླང་བར་བགྱིའོ་སྙམ་པ་བདུན་ནམ་ཉེར་གཅིག་སོགས་བྱས་ལ་ཡི་དམ་
བརྟན་པོ་བྱའོ། །དེ་ནས་སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པས་རྒྱུད་
བྱིན་གྱིས་བརླབས་པའི་མོས་པ་བྱའོ། །སྐྱབས་འགྲོ་སེམས་བསྐྱེད་མཁས་གྲུབ་
སངས་རྒྱས་ཡེ་ཤེས་ཀྱི་གསུང་ལྟར་བྱ་བར་འདོད་ན། བདེ་ཆེན་ངང་ལས་རང་ཉིད་
བླ་མ་ལ། །གང་དེར་གསལ་བའི་སྐུ་ལས་འོད་ཟེར་ཚོགས། །ཕྱོགས་བཅུར་འཕྲོས་
ནས་སྣོད་བཅུད་བྱིན་བརླབས་པས། །དག་པ་རབ་འབྱམས་འབའ་ཞིག་ཡོན་ཏན་
གྱི། །བཀོད་པའི་ཁྱད་པར་ཕུན་སུམ་ཚོགས་པར་གྱུར། །རབ་དཀར་དགེ་སེམས་
ཆེན་པོའི་ངང་ཉིད་ནས། །བདག་དང་མཁའ་མཉམ་མ་རྒན་སེམས་ཅན་རྣམས། །
དེང་ནས་ཇི་སྲིད་བྱང་ཆུབ་སྙིང་པོའི་བར། །བླ་མ་དཀོན་མཆོག་གསུམ་ལ་སྐྱབས་
སུ་འགྲོ །ན་མོ་གུ་རུ་བྷྱ། ན་མོ་བུདྡྷཱ་ཡ། ན་མོ་དྷརྨཱ་ཡ། ན་མོ་སདྡྷཱ་ཡ། མ་སེམས་
ཅན་ཀུན་གྱི་དོན་གྱི་ཕྱིར། །བདག་ཉིད་བླ་མ་ལྷར་གྱུར་ནས། །སེམས་ཅན་ཐམས་
- 176 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ཅད་བླ་མ་ལྷའི། །གོ་འཕང་མཆོག་ལ་འགོད་པར་བྱ། །མ་སེམས་ཅན་ཐམས་ཅད་
ཀྱི་དོན་དུ་བདག་གིས་ཚེ་འདི་ཉིད་ལ་མྱུ་བ་མྱུར་བར་གདོད་མའི་སངས་རྒྱས་བླ་མ་
ལྷའི་ གོ་ འཕང་ མངོན་ དུ་ བྱས། མ་ སེམས་ ཅན་ ཐམས་ ཅད་ སྡུག་བསྔལ་ལས་
བསྒྲལ། བདེ་ཆེན་སངས་རྒྱས་ཀྱི་ས་ལ་འགོད་པར་བྱ། དེའི་ཕྱིར་དུ་ལམ་ཟབ་མོ་
བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་བྱ་སྟེ། སྐྱབས་འགྲོའི་
ཚིག་རྒྱ་སྐད་དང་བོད་སྐད་དུ་བྱེད་པའི་ཁྱད་པར་མ་གཏོགས་དམིགས་རྣམ་ཡིད་ལ་
བྱེད་ཚུལ་འདྲའོ། ། །
གཉིས་པ་ཐུན་མོང་མིན་པའི་སྔོན་འགྲོ་ལ་གསུམ། རང་ཉིད་ལྷར་བསྐྱེད་
པ། སྣོད་བཅུད་སྦྱང་བ། མཆོད་རྫས་བྱིན་གྱིས་བརླབ་པའོ། །དང་པོ་ རང་ཉིད་
ལྷར་བསྐྱེད་པ་ནི། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་
ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་
པར་གྱུར། ཅེས་བརྗོད་ཅིང་རང་ཉིད་ལྷར་བསྐྱེད་པ་ལ་ང་རྒྱལ་དང་གསལ་སྣང་ཅི་
ཐོན་བྱའོ། །
གཉིས་པ་སྣོད་བཅུད་སྦྱང་བ་ནི། རང་ཉིད་རྡོ་རྗེ་འཇིགས་བྱེད་དུ་གསལ་
བའི་སྐུ་ལས་འོད་ཟེར་འཕྲོས་སྣོད་བཅུད་ཐམས་ཅད་ཀྱི་མ་དག་པ་སྦྱངས། སྣོད་
ཐམས་ཅད་གཞལ་ཡས་ཁང་དང་བཅུད་ཐམས་ཅད་ལྷ་དང་ལྷ་མོའི་རང་བཞིན་གྱི་
དག་པ་རབ་འབྱམས་འབའ་ཞིག་ཏུ་གྱུར་པར་བསམ་མོ། ། ་
གསུམ་པ་མཆོད་རྫས་བྱིན་གྱིས་བརླབ་པ་ནི། ཨོཾ་ཨཱཧཱུྃ་ལན་གསུམ་བརྗོད་
ནས་སྦྱངས་རྟོགས་སྦར་གསུམ་གྱི་དམིགས་པ་བྱས་ཏེ་བྱིན་གྱིས་བརླབ། དེ་ལྟར་
བྱིན་གྱིས་བརླབ་པའི་མཆོད་པ་དེ་རྣམས་ངོ་བོ་གཉིས་སུ་མེད་པའི་ཡེ་ཤེས་ཡིན་པ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལ་རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་ཚོགས་ཞིང་མཐའ་དག་གི་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་སྟོང་གི་ཡེ་ཤེས་ཁྱད་པར་ཅན་
བསྐྱེད་པར་ནུས་པའི་ཁྱད་པར་གསུམ་དང་ལྡན་པ་ས་དང་བར་སྣང་གི་ཁྱོན་ཐམས་
ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་སྤྱན་གཟིགས་
བསམ་གྱིས་མི་ཁྱབ་པས་གང་བར་བསམས། །
གཉིས་ པ་ དངོས་ གཞི་ ལ་ བཞི། ཚོགས་ ཞིང་ གསལ་ གདབ་ པ། དེ་ ལ་
མཆོད་ པ་ འབུལ་བ། གསོལ་བ་གདབ་ པ། འདོད་ བྱའི་དོན་ལ་སྨོན་ཅིང་ བྱིན་
རླབས་ཞུ་བའོ། །དང་པོ་ཚོགས་ཞིང་གསལ་གདབ་པ་ལ་གསུམ། གཙོ་བོ་གསལ་
གདབ་པ་དང་། འཁོར་གསལ་གདབ་པ་དང་། ཡེ་ཤེས་པ་རྣམས་སྤྱན་དྲངས་ནས་
བསྟིམ་པའོ། །དང་པོ་གཙོ་བོ་གསལ་གདབ་པ་ལ་གཉིས། བཞུགས་གནས་གདན་
གསལ་གདབ་པ་དང༌། དེའི་སྟེང་དུ་གཙོ་བོ་གསལ་འདེབས་ཚུལ་ལོ། །དང་ པོ་
ཚོགས་ཞིང་གི་བཞུགས་གནས་གདན་གསལ་གདབ་པ་ནི། བདེ་སྟོང་དབྱེར་མེད་
ལྷ་ལམ་ཡངས་པར་ཀུན་བཟང་མཆོད་སྤྲིན་འཁྲིགས་པའི་དབུས། །ལོ་མ་མེ་ཏོག་
འབྲས་བུས་ཡོངས་མཛེས་འདོད་དགུའི་དཔག་བསམ་ལྗོན་པའི་རྩེར། །གདོང་ལྔ་
འབར་བའི་རིན་ཆེན་ཁྲི་སྟེང་ཆུ་སྐྱེས་ཉི་ཟླ་རྒྱས་པའི་སྟེང་། །ཞེས་པ་སྟེ། རང་གི་
མདུན་གྱི་ནམ་མཁའ་དཔག་བསམ་གྱི་སྡོང་པོ་ཡངས་ཤིང་རྒྱ་ཆེ་བའི་སྟེང་དུ་སེང་
ཁྲི། དེའི་སྟེང་དུ་ པད་ རིམ་ བཅུ་ གཅིག །དེའི་སྟེང་མ་པདྨ་འདབ་མ་བཞི་པའི་
དབུས་ཀྱི་ཟེའུ་འབྲུའི་སྟེང་དུ་ཉི་མ་དང་ཟླ་བའི་གདན་རྣམས་གསལ་གདབ་བོ། །
གཉིས་པ་དེའི་སྟེང་དུ་གཙོ་བོ་གསལ་འདེབས་ཚུལ་ནི། བཀའ་དྲིན་གསུམ་ལྡན་རྩ་
བའི་བླ་མ་སངས་རྒྱས་ཀུན་གྱི་ངོ་བོ་ཉིད། །རྣམ་པ་ངུར་སྨྲིག་འཛིན་པའི་དགེ་སློང་
- 178 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ཞལ་གཅིག་ཕྱག་གཉིས་འཛུམ་དཀར་འཕྲོ། །ཕྱག་གཡས་ཆོས་འཆད་གཡོན་པ་
མཉམ་བཞག་བདུད་རྩིས་གང་བའི་ལྷུང་བཟེད་བསྣམས། །གུར་ཀུམ་མདངས་
ལྡན་ཆོས་གོས་གསུམ་གསོལ་གསེར་མདོག་པཎ་ཞྭས་དབུ་ལ་མཛེས། །ཐུགས་
ཀར་ཁྱབ་བདག་རྡོ་རྗེ་འཆང་དབང་ཞལ་གཅིག་ཕྱག་གཉིས་སྐུ་མདོག་སྔོ། །རྡོར་
དྲིལ་བཟུང་ནས་དབྱིངས་ཕྱུག་མར་འཁྱུད་ལྷན་སྐྱེས་བདེ་སྟོང་རོལ་པས་དགྱེས། །
རྣམ་མང་རིན་ཆེན་རྒྱན་གྱིས་སྤྲས་ཤིང་ལྷ་རྫས་དར་གྱི་ན་བཟས་བཀླུབས། །
མཚན་དཔེའི་རྒྱན་ལྡན་འོད་ཟེར་སྟོང་འབར་འཇའ་ཚོན་སྣ་ལྔས་བསྐོར་བའི་
དབུས། །རྡོ་རྗེ་སྐྱིལ་ཀྲུང་ཚུལ་གྱིས་བཞུགས་པའི་ཕུང་པོ་རྣམ་དག་བདེ་གཤེགས་
ལྔ། ཁམས་བཞི་ཡུམ་བཞི་སྐྱེ་མཆེད་རྩ་རྒྱུས་ཚིགས་རྣམས་བྱང་ཆུབ་སེམས་དཔའ་
དངོས། །བ་སྤུ་དགྲ་བཅོམ་ཉི་ཁྲི་ཆིག་སྟོང་ཡན་ལག་ཁྲོ་བོའི་དབང་པོ་ཉིད། །འོད་
ཟེར་ཕྱོགས་སྐྱོང་གནོད་སྦྱིན་གསང་བ་འཇིག་རྟེན་པ་རྣམས་ཞབས་ཀྱི་གདན། །
ཞེས་པ་སྟེ། སྔར་གྱི་གདན་དེའི་སྟེང་དུ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་
ལ་རྣམ་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་སྐུ་མདོག་དཀར་གསལ་ཞལ་འཛུམ་
དགྱེས་པའི་ཉམས་དང་ལྡན་པ། ཕྱག་གཡས་ཆོས་འཆད་དང་ཕྱག་གཡོན་མཉམ་
བཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་
གསུམ་གསོལ་ཞིང་། གསེར་མདོག་པཎ་ཞྭས་དབུ་བརྒྱན་པ། སྐུ་དཔུང་གཡས་
གཡོན་གྱི་ཐད་དུ་ཨུཏྤ་ལའི་མེ་ཏོག་ཁ་བྱེ་བའི་སྟེང་དུ་གླེགས་བམ་དང་རལ་གྲིས་
མཚན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་ཕུང་པོ་དང་ཁམས་དང་
སྐྱེ་མཆེད་དང་ཡན་ལག་རྣམས་རིགས་ལྔ་ཡབ་ཡུམ་སེམས་དཔའ་དང་སེམས་མ་
ཁྲོ་བོ་བཅུའི་རང་བཞིན་དུ་བལྟ་ཞིང་ལྷ་རྣམས་ཀྱི་སྐུའི་རྣམ་པ་གསལ་ཅི་ཐེབས་བྱ།
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དེའི་ཐུགས་ཀར་ཐུབ་དབང་རྡོ་རྗེ་འཆང་བཞུགས་པ། སྐུ་ལས་སྐྱེས་པའི་འོད་ཟེར་
འཇིག་རྟེན་གྱིས་ ཁམས་ ཐམས་ཅད་འགེངས་པ། འོད་ཟེར་རྣམས་ཀྱང་ཕྱོགས་
སྐྱོང་ལ་སོགས་པའི་ངོ་བོར་བལྟ་ཞིང་གསལ་གདབ་བོ། །གཉིས་པ་འཁོར་གསལ་
གདབ་པ་ནི། མཐའ་སྐོར་རིམ་བཞིན་དངོས་བརྒྱུད་བླ་མ་ཡི་དམ་དཀྱིལ་འཁོར་ལྷ་
ཚོགས་དང་། །སངས་རྒྱས་བྱང་སེམས་དཔའ་བོ་མཁའ་འགྲོ་བསྟན་སྲུང་རྒྱ་མཚོས་
བསྐོར་ ནས་ བཞུགས། །ཞེས་ པ་ སྟེ། གཙོ་བོའི་ ཐུགས་ ཀ་ནས་ འོད་ ཟེར་ སྟེང་
ཕྱོགས་སུ་འཕྲོས་པའི་སྣེ་མོར་ཉམས་ལེན་བྱིན་རླབས་བརྒྱུད། །གཡས་ཕྱོགས་སུ་
འཕྲོས་པའི་སྣེ་མོར་རྒྱ་ཆེན་སྤྱོད་བརྒྱུད། །གཡོན་ཕྱོགས་སུ་འཕྲོས་པའི་སྣེ་མོར་
ཟབ་མོ་ལྟ་བརྒྱུད་ཀྱི་བླ་མ་རྣམས་དང་། དབུའི་སྟེང་གི་ནམ་མཁར་དགའ་ལྡན་
སྙན་བརྒྱུད་ཀྱི་བླ་མ་རྣམས་མཐོ་བརྩེགས་སུ་བཞུགས་པ། པད་འདབ་བཞི་ལ་ཡི་
དམ་ཆེན་པོ་བཞི། དེ་ནས་པད་རིམ་བཅུ་ལ་རིམ་པ་བཞིན་བླ་མེད། རྣལ་འབྱོར་
རྒྱུད། སྤྱོད་རྒྱུད། བྱ་རྒྱུད་དེ་རྒྱུད་སྡེ་བཞིའི་ལྷ་ཚོགས་རྣམས་དང་། སངས་རྒྱས།
བྱང་སེམས། རང་རྒྱལ། ཉན་ཐོས། དཔའ་བོ་དཔའ་མོ། ཆོས་སྐྱོང་སྲུང་མ་རྣམས་
བཞུགས་པར་གསལ་གདབ་བོ། །
གསུམ་པ་ཡེ་ཤེས་པ་སྤྱན་དྲངས་ནས་བསྟིམ་པ་ནི། དེ་དག་སྒོ་གསུམ་རྡོ་
རྗེ་གསུམ་མཚན་ཧཱུཾ་ཡིག་འོད་ཟེར་ལྕགས་ཀྱུ་ཡིས། རང་བཞིན་གནས་ནས་ཡེ་
ཤེས་པ་རྣམས་སྤྱན་དྲངས་དབྱེར་མེད་བརྟན་པར་གྱུར། ཕུན་ཚོགས་བདེ་ལེགས་
འབྱུང་གནས་དུས་གསུམ་གྱི། །རྩ་བརྒྱུད་བླ་མ་ཡི་དམ་དཀོན་མཆོག་གསུམ། །
དཔའ་བོ་མཁའ་འགྲོ་ཆོས་སྐྱོང་ སྲུང་ཚོགས་བཅས། །ཐུགས་ རྗེའི་ དབང་ གིས་
འདིར་ གཤེགས་ བརྟན་ པར་ བཞུགས། །ཆོས་རྣམས་རང་བཞིན་ འགྲོ་འོང་དང་
- 180 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
བྲལ་ཡང་། །སྣ་ཚོགས་གདུལ་བྱའི་བསམ་པ་ཇི་བཞིན་དུ། །ཅིར་ཡང་འཆར་བའི་
མཁྱེན་བརྩེའི་འཕྲིན་ལས་ཀྱིས། །སྐྱབས་མགོན་དམ་པ་འཁོར་བཅས་གཤེགས་
སུ་གསོལ། །ཞེས་པ་སྟེ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་བླ་མ་མཆོད་
པའི་ཚོགས་ཞིང་གི་རྣམ་པར་སྤྱན་དྲངས་ནས་བསྟིམས་པས་སྐྱབས་གསུམ་མ་
ལུས་འདུས་པའི་བདག་ཉིད་དུ་མོས་པ་བརྟན་པོ་བྱའོ། ། །
གཉིས་པ་དེ་ལ་མཆོད་པ་འབུལ་བའི་ཚུལ་ལ་གསུམ། ཕྱག་འཚལ་བ་
དང༌། མཆོད་པ་འབུལ་བ་དང་། བཤགས་པ་ལ་སོགས་པའི་ཡན་ལག་ལྷག་མ་
རྣམས་བྱ་བའོ། །དང་པོ་ལ་ལྔ། བླ་མ་ལོངས་སྤྱོད་རྫོགས་སྐུའི་ངོ་བོར་བལྟས་ཏེ་
ཕྱག་འཚལ་བ། བླ་མ་མཆོག་གི་སྤྲུལ་སྐུའི་ངོ་བོར་བལྟས་ཏེ་ཕྱག་འཚལ་བ། བླ་མ་
ཆོས་སྐུའི་ངོ་བོར་བལྟས་ཏེ་ཕྱག་འཚལ་བ། བླ་མ་སྐྱབས་གསུམ་མ་ལུས་པའི་
བདག་ཉིད་དུ་བལྟས་ཏེ་ཕྱག་འཚལ་བ། བླ་མ་མཆོག་གསུམ་མ་ལུས་པའི་བྱེད་
པོར་བལྟས་ཏེ་ཕྱག་འཚལ་བའོ། །དང་པོ་བླ་མ་ལོངས་སྤྱོད་རྫོགས་སྐུའི་ངོ་བོར་
བལྟས་ཏེ་ཕྱག་འཚལ་བ་ནི། ཤེར་ཕྱིན་གྱི་མདོ་སྡེ་རིན་པོ་ཆེ་སོགས་མདོ་སྡེ་རྣམས་
དང༌། དཔལ་གསང་བ་འདུས་པའི་རྩ་རྒྱུད་སོགས་རྒྱུད་སྡེ་རིན་པོ་ཆེ་རྣམས་དང་།
མགོན་པོ་ཀླུ་སྒྲུབ་ཀྱིས་མཛད་པའི་རིམ་ལྔ་སོགས་པཎ་གྲུབ་ཀྱི་གཞུང་ཐམས་ཅད་
ལས་ཕྱོགས་བཅུའི་སངས་རྒྱས་ཐམས་ཅད་མཆོད་པ་ལས་བླ་མ་མཆོད་པ་དོན་ཆེ་
བར་གསུངས་པའི་ཚུལ་ལ་ངེས་པ་བརྟན་པོ་བསྐྱེད་ནས་ལུས་ངག་ཡིད་གསུམ་
གྱིས་ཕྱག་འཚལ་བའི་དམིགས་པ་དང་བཅས། གང་གི་ཐུགས་རྗེས་བདེ་བ་ཆེན་
པོའི་དབྱིངས། །སྐུ་གསུམ་གོ་འཕང་མཆོག་ཀྱང་སྐད་ཅིག་ལ། །སྩོལ་མཛད་བླ་མ་
རིན་ཆེན་ལྟ་བུའི་སྐུ། །རྡོ་ རྗེ་ཅན་ཞབས་པདྨོར་ཕྱག་འཚལ་ལོ། །ཞེས་བརྗོད།
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཉིས་པ་བླ་མ་མཆོག་གི་སྤྲུལ་སྐུའི་ངོ་བོར་བལྟས་ཏེ་ཕྱག་འཚལ་བ་ནི། རབ་
འབྱམས་རྒྱལ་བ་ཀུན་གྱི་ཡེ་ཤེས་ནི། །གང་འདུལ་ཅིར་ཡང་འཆར་བའི་ཐབས་
མཁས་མཆོག །ངུར་སྨྲིག་འཛིན་པའི་གར་གྱིས་རྣམ་རོལ་བ། །སྐྱབས་མགོན་དམ་
པའི་ཞབས་ལ་ཕྱག་འཚལ་ལོ། །ཞེས་པའོ། །
གསུམ་པ་བླ་མ་ཆོས་སྐུའི་ངོ་བོར་བལྟས་ཏེ་ཕྱག་འཚལ་བ་ནི། ཉེས་ཀུན་
བག་ཆགས་བཅས་པ་དྲུང་ཕྱུང་ཞིང་། །དཔག་མེད་ཡོན་ཏན་རིན་ཆེན་ཚོགས་ཀྱི་
གཏེར། །ཕན་བདེ་མ་ལུས་འབྱུང་བའི་སྒོ་གཅིག་པུ། །རྗེ་བཙུན་བླ་མའི་ཞབས་ལ་
ཕྱག་འཚལ་ལོ། །ཞེས་པའོ། །བཞི་པ་བླ་མ་མཆོག་གསུམ་མ་ལུས་འདུས་པའི་
བདག་ཉིད་དུ་བལྟས་ཏེ་ཕྱག་འཚལ་བ་ནི། ལྷར་བཅས་སྟོན་པ་སངས་རྒྱས་ཀུན་
གྱི་དངོས། །བརྒྱད་ཁྲི་བཞི་སྟོང་དམ་ཆོས་འབྱུང་བའི་གནས། །འཕགས་ཚོགས་
ཀུན་གྱི་དབུས་ན་ལྷང་ངེ་བ། །དྲིན་ཅན་བླ་མ་རྣམས་ལ་ཕྱག་འཚལ་ལོ། །ཞེས་
པའོ། །ལྔ་པ་བླ་མ་མཆོག་གསུམ་མ་ལུས་པའི་བྱེད་པོར་བལྟས་ཏེ་ཕྱག་འཚལ་བ་
ནི། དུས་གསུམ་ཕྱོགས་བཅུར་བཞུགས་པའི་བླ་མ་དང་། །རིན་ཆེན་མཆོག་གསུམ་
ཕྱག་འོས་ཐམས་ཅད་ལ། །དད་ཅིང་མོས་པས་བསྟོད་དབྱངས་རྒྱ་མཚོར་བཅས། །
ཞིང་རྡུལ་མཉམ་པའི་ལུས་སྤྲུལ་ཕྱག་འཚལ་ལོ། །ཞེས་པ་སྟེ། དེ་དག་སོ་སོའི་
དམིགས་རྣམ་མན་ངག་ཞལ་ཤེས་ལྟར་དྲན་པར་བྱས་ལ་སྙིང་ནས་འདུད་པར་
བྱའོ། །གཉིས་ པ་ མཆོད་ པ་ འབུལ་བའི་ ཚུལ་ལ་དྲུག །ཕྱིའི་མཆོད་ པ། ནང་ གི་
མཆོད་པ། གསང་བའི་མཆོད་པ། དེ་ཁོ་ན་ཉིད་ ཀྱི་མཆོད་པ། སྨན་དང་བདག་
ཉིད་བྲན་དུ་འབུལ་བ། བྱང་སེམས་དང་སྔགས་ཀྱི་སྡོམ་གཟུང་བྱ་བའོ། །དང་པོ་
ཕྱིའི་མཆོད་པ་ལ་ལྔ། ཆུ་བཞི་འབུལ་བ། ཉེར་སྤྱོད་འབུལ་བ། འདོད་ཡོན་འབུལ་
- 182 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
བ། མཎྜལ་འབུལ་བ། སྒྲུབ་པའི་མཆོད་པ་འབུལ་བའོ། །དང་པོ་ཆུ་བཞི་འབུལ་བ་
ནི། མཆོད་ཡུལ་དང་། མཆོད་རྫས་དང་། མཆོད་མཁན་རྣམས་སྣང་སྟོང་སྒྱུ་མ་ལྟ་
བུར་བལྟ་ཞིང་བདེ་སྟོང་གིས་རྒྱས་བཏབ་ལ། རང་གི་སྙིང་ག་ནས་མཆོད་པའི་ལྷ་
མོ་མཆོད་རྫས་དེ་དང་དེ་དག་ཐོགས་པ་དཔག་ཏུ་མེད་པ་སྤྲོས་ཏེ་ཚོགས་ཞིང་
རྣམས་ལ་འབུལ་བར་བསམས་ལ། སྐྱབས་མགོན་རྗེ་བཙུན་བླ་མ་འཁོར་བཅས་
ལ། །སྣ་ཚོགས་མཆོད་སྤྲིན་རྒྱ་མཚོ་འབུལ་བ་ནི། །བཀོད་ལེགས་རིན་ཆེན་འོད་
འབར་སྣོད་ཡངས་ལས། །དག་བྱེད་བདུད་རྩིའི་ཆུ་བཞི་དལ་གྱིས་འབབ། །ཅེས་
བརྗོད། གཉིས་པ་ཉེར་སྤྱོད་འབུལ་བ་ནི། སྡོང་པོ་སིལ་མ་ཕྲེང་བ་སྤེལ་ལེགས་
པ། །མཛེས་ པའི་ མེ་ ཏོག་ ས་དང་བར་སྣང་གང་། །དྲི་ཞིམ་སྤོས་ ཀྱི་དུད་ པ་བེ་
ཌཱརྱའི། །དབྱར་སྐྱེས་སྔོན་པོའི་སྤྲིན་གྱིས་ལྷ་ལམ་འཁྲིགས། །ཉི་ཟླ་ནོར་བུ་རབ་
འབར་ སྒྲོན་མེའི་ཚོགས། །སྟོང་གསུམ་མུན་སེལ་འོད་ཟེར་རྩེ་དགའ་རྒོད། །ག་
བུར་ཙན་དན་གུར་ཀུམ་དྲིས་བསྒོས་པའི། །སྤོས་ཆུའི་མཚོ་ཆེན་ཁོར་ཡུག་ཀུན་
ནས་འཁྱིལ། །རོ་བརྒྱའི་བཅུད་ལྡན་བཟའ་བཅའ་བཏུང་བ་དང༌། །ལྷ་དང་མི་ཡི་
ཞལ་ཟས་ལྷུན་པོར་སྤུངས། །སྣ་ཚོགས་རོལ་མོའི་བྱེ་བྲག་མཐའ་ཡས་ལས། །བྱུང་
བའི་གདངས་སྙན་འགྱུར་བས་ས་གསུམ་འགེངས། །ཞེས་པའོ། །གསུམ་པ་འདོད་
ཡོན་འབུལ་བ་ནི། གཟུགས་སྒྲ་དྲི་རོ་རེག་བྱའི་དཔལ་འཛིན་པའི། །ཕྱི་ནང་འདོད་
ཡོན་ལྷ་མོས་ཕྱོགས་ཀུན་ཁྱབ། །ཅེས་པའོ། །བཞི་པ་མཎྜལ་འབུལ་བ་ནི། བྱེ་བ་
ཕྲག་བརྒྱའི་གླིང་བཞི་ལྷུན་པོར་བཅས། །རིན་ཆེན་བདུན་དང་ཉེ་བའི་རིན་ཆེན་
སོགས། །ཀུན་དགའ་བསྐྱེད་པའི་སྣོད་བཅུད་ཕུན་སུམ་ཚོགས། །ལྷ་མིའི་ལོངས་
སྤྱོད་ འདོད་ དགུའི་ གཏེར་ཆེན་པོ། །དང་ བའི་ སེམས་ ཀྱིས་ ཕུལ་ བྱུང་ ཞིང་ གི་
- 183-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
མཆོག །སྐྱབས་མགོན་ཐུགས་རྗེའི་གཏེར་ལ་དབུལ་བར་བགྱི། །ཞེས་པའོ། །ལྔ་
པ་སྒྲུབ་པའི་མཆོད་པ་འབུལ་བ་ནི། །དངོས་བཤམས་ཡིད་སྤྲུལ་ཡིད་བཞིན་རྒྱ་
མཚོའི་ངོགས། །སྲིད་ཞིའི་རྣམ་དཀར་ལས་འོང་མཆོད་རྫས་ཀྱི། །འདབ་སྟོང་རྒྱས་
པས་ཀུན་གྱི་ཡིད་འཕྲོག་ཅིང་། །འཇིག་རྟེན་འཇིག་རྟེན་ལས་འདས་རང་བཞན་
གྱི། །སྒོ་གསུམ་དགེ་བའི་མེ་ཏོག་ཅི་ཡང་བཀྲ །ཀུན་བཟང་མཆོད་པའི་དྲི་བསུང་
འབུམ་ འཕྲོ་ཞིང་། །བསླབ་ གསུམ་ རིམ་ གཉིས་ ལམ་ ལྔའི་ འབྲས་ ལྡན་ པའི། །
དགའ་ཚལ་ རྗེ་བཙུན་བླ་མ་མཉེས་ཕྱིར་འབུལ། །ཞེས་པའོ། །རྩ་བའི་གཉིས་པ་
ནང་མཆོད་འབུལ་བ་ནི། གུར་ཀུམ་མདངས་ལྡན་བཟང་པོའི་དྲི་ངད་ཅན། །རོ་
བརྒྱའི་དཔལ་འཛིན་རྒྱ་ ཇའི་བཏུང་བ་དང་། །ལྕགས་ཀྱུ་ལྔ་དང་སྒྲོན་མ་ལྔ་ལ་
སོགས། །སྦྱངས་ རྟོགས་ སྦར་ བའི་ བདུད་ རྩི་ རྒྱ་ མཚོས་ མཆོད། །ཅེས་ པའོ། །
གསུམ་པ་གསང་བའི་མཆོད་པ་འབུལ་བ་ནི། ཡིད་འོང་ལང་ཚོའི་དཔལ་འཛིན་
དྲུག་ཅུ་བཞིའི། །འདོད་པའི་སྒྱུ་ རྩལ་ལ་མཁས་ལུས་ཕྲ་མ། །ཞིང་སྐྱེས་སྔགས་
སྐྱེས་ལྷན་སྐྱེས་ཕོ་ཉའི་ཚོགས། །མཛེས་སྡུག་སྒྱུ་མའི་ཕྱག་རྒྱ་རྣམས་ཀྱང་འབུལ། །
ཞེས་པའོ། །བཞི་པ་དེ་ཁོ་ན་ཉིད་ཀྱི་མཆོད་པ་འབུལ་བ་ནི། སྒྲིབ་བྲལ་ལྷན་སྐྱེས་
བདེ་ བའི་ཡེ་ཤེས་ཆེ། །ཆོས་ ཀུན་ རང་ བཞིན་ སྤྲོས་ དང༌ བྲལ་བའི་དབྱིངས། །
དབྱེར་མེད་ལྷུན་གྲུབ་སྨྲ་བསམ་བརྗོད་ལས་འདས། །དོན་དམ་བྱང་ཆུབ་སེམས་
མཆོག་ཁྱོད་ལ་འབུལ། །ཞེས་པ་སྟེ། དེ་དག་སོ་སོའི་དམིགས་རྣམ་མན་ངག་ཞལ་
ཤེས་བཞིན་གསལ་བཏབ་ནས་འབུལ་བར་བྱའོ། །ལྔ་པ་སྨན་དང་བདག་ཉིད་
བྲན་དུ་འབུལ་བ་ནི། །ཉོན་མོངས་བཞི་བརྒྱ་རྩ་བཞིའི་ནད་འཇོམས་པའི། །བཟང་
པོའི་སྨན་གྱི་བྱེ་བྲག་སྣ་ཚོགས་དང་། ཁྱོད་མཉེས་བགྱེས་ཕྱིར་བདག་བྲན་འབུལ་
- 184 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ལགས་ན། །ནམ་མཁའ་ཇི་སྲིད་འབངས་སུ་གཟུང་དུ་གསོལ། །ཞེས་པའོ། །དྲུག་
པ་བྱང་སེམས་དང་སྔགས་ཀྱི་སྡོམ་པ་གཟུང་བ་ནི། ཚོགས་ཞིང་གི་གཙོ་བོ་བློ་
བཟང་ཐུབ་དབང་རྡོ་རྗེ་འཆང་ཆེན་པོའི་རྗེས་སུ་ཟློས་པར་མོས་ལ། དཀོན་མཆོག་
གསུམ་ལ་བདག་སྐྱབས་མཆི། །ཞེས་པ་ནས། སངས་ རྒྱས་ བྱང་ཆུབ་ཡིད་ ཀྱིས་
གཟུང་། །ཞེས་པའི་བར་ལན་གསུམ་གྱིས་བྱང་སྡོམ་དང་། སངས་རྒྱས་བྱང་ཆུབ་
སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །ཞེས་པ་ནས།
སེམས་ཅན་མྱ་ངན་བཟླས་ལ་དགོད། །ཅེས་པའི་བར་ལན་གསུམ་གྱིས་སྔགས་
སྡོམ་གཟུང་བའི་མོས་པ་དང་ཡི་དམ་བརྟན་པོ་བྱའོ། །གསུམ་པ་བཤགས་པ་ལ་
སོགས་པའི་ཡན་ལག་ལྷག་མ་རྣམས་བྱ་བ་ལ་ལྔ། བཤགས་པ་བྱ་བ། རྗེས་སུ་ཡི་
རང་བྱ་བ། ཆོས་འཁོར་བསྐོར་བར་བསྐུལ་བ། མྱ་ངན་ལས་མི་འདའ་བར་གསོལ་
བ་གདབ་པ། བསྔོ་བ་བྱ་བའོ། །དང་པོ་བཤགས་པ་བྱ་བ་ནི། སྡོམ་གསུམ་སོ་སོའི་
བཤགས་ པ་ དང་། བླ་མ་རྡོར་ འཛིན་མ་ དང༌། བྱང་ཆུབ་ ལྟུང་བཤགས་ སོགས་
བཤགས་ སྡོམ་ལ་ནན་ཏན་ དུ་ འབད་ ཅིང་། ལྷག་ པར་ སྟོབས་བཞིའི་ དམིགས་
རྣམས་གསལ་བཏབ་ལ། ཐོག་མེད་དུས་ནས་མི་དགེ་སྡིག་པའི་ལས། །བགྱིས་
དང་བགྱིད་སྩལ་ཡི་རང་ཅི་མཆིས་པ། །ཐུགས་རྗེ་ཆེ་ལྡན་སྤྱན་སྔར་འགྱོད་སེམས་
ཀྱིས། །བཤགས་ཤིང་སླན་ཆད་མ་བགྱིད་སྡོམ་པ་ནོད། །ཅེས་བརྗོད་དོ། །
གཉིས་པ་རྗེས་སུ་ཡི་རང་བྱ་བ་ནི། ཆོས་རྣམས་རང་བཞིན་མཚན་མ་དང་
བྲལ་ཡང་། །རྨི་ལམ་ཇི་བཞིན་སྐྱེ་འཕགས་ཐམས་ཅད་ཀྱི། །བདེ་དགའ་ཅིར་ཡང་
འཆར་བའི་རྣམ་དཀར་ལ། །བདག་ཅག་བསམ་པ་དག་པས་ཡི་རང་ངོ༌། །ཞེས་
པའོ། །
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུམ་པ་ཆོས་འཁོར་བསྐོར་བར་བསྐུལ་བ་ནི། ཕུལ་བྱུང་མཁྱེན་བརྩེའི་
ཆུ་འཛིན་འབུམ་དཀྲིགས་ཏེ། །མཐའ་ཡས་འགྲོ་འདིའི་ཕན་བདེ་ཀནྡའི་ཚལ། །
བསྐྱེད་དང་ཡུན་དུ་གནས་དང་སྤེལ་བའི་ཕྱིར། །ཟབ་རྒྱས་ཆོས་ཀྱི་ཆར་བ་དབབ་
ཏུ་ གསོལ། །བློ་བཟང་ དང༌ པོའི་ སངས་ རྒྱས་ རྡོ་ རྗེ་ འཆང་། །ཀུན་ ཁྱབ་ ཕྱི་ནང་
གསང་བའི་སྐུར་བསྟན་ནས། །ནམ་མཁའ་ཇི་སྲིད་འགྲོ་ལ་བརྩེར་དགོངས་ལ། །
ཕྱི་ནང་གསང་བའི་ཆོས་འཁོར་བསྐོར་དུ་གསོལ། །ཞེས་པའོ། །
བཞི་པ་མྱ་ངན་ལས་མི་འདའ་བར་གསོལ་བ་གདབ་པ་ནི། རྡོ་རྗེའི་སྐུ་ལ་
སྐྱེ་འཆི་མི་མངའ་ཡང་། །ཟུང་འཇུག་དབང་གི་རྒྱལ་པོའི་ཟ་མ་ཏོག །བདག་ཅག་
མོས་ པ་ ཇི་ བཞིན་ སྲིད་མཐའི་བར། །མྱ་ངན་མི་འདའ་རྟག་ པར་ བཞུགས་ སུ་
གསོལ། །ཞེས་པའོ། །
ལྔ་པ་བསྔོ་བ་བྱ་བ་ནི། དེ་ལྟར་བསྐྲུན་པའི་རྣམ་དཀར་དགེ་བའི་ཚོགས། །
བཀའ་དྲིན་གསུམ་ལྡན་རྗེ་བཙུན་བླ་མ་ཡིས། །ཚེ་རབས་ཀུན་ཏུ་འབྲལ་མེད་རྗེས་
འཛིན་ཅིང་། །ཟུང་འཇུག་རྡོ་རྗེ་འཆང་དབང་ཐོབ་ཕྱིར་བསྔོ། །ཞེས་པའོ། །དེ་ལྟར་
ཚོགས་བསག་པ་དང་སྒྲིབ་པ་སྦྱོང་བའི་གནད་མ་ལུས་པ་བསྡུས་པའི་སྡོམ་ཆེན་པོ་
ཡན་ལག་བདུན་པས་ཚོགས་ཞིང་རྣམས་ལ་དགྱེས་པ་བསྐྱེད་པ་དང་རང་གི་རྒྱུད་
སྦྱངས་ནས། སླར་ཡང་ཚོགས་མྱུར་དུ་རྫོགས་པའི་ཐབས་མཆོག་ཏུ་གྱུར་པ་མཎྜལ་
རྒྱས་པ་ཕྱག་ལེན་ལྟར་བཤམས་ལ་དམིགས་པ་གསལ་པོས་འབུལ་ལོ། །གསུམ་
པ་གསོལ་བ་གདབ་པ་ལ་ལྔ། མཚན་སྔགས་ཀྱི་སྒོ་ནས་གསོལ་འདེབས་བརྒྱ་རྩ་
སོགས་བྱ་བ། ཡོན་ཏན་བསམ་པའི་སྒོ་ནས་དད་པ་སྦྱོང་ཞིང་གསོལ་བ་གདབ་པ།
བཀའ་དྲིན་རྗེས་སུ་དྲན་པའི་གུས་པ་བསྒོམ་ཞིང་གསོལ་བ་གདབ་པ། ཕྱི་ནང་
- 186 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག །
གསང་བ་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་གདབ་པ། ཕུར་
ཚུགས་ གསོལ་ འདེབས་ བྱ་ བའོ། །དང་ པོ་ མཚན་ སྔགས་ ཀྱི་ སྒོ་ ནས་ གསོལ་
འདེབས་བརྒྱ་རྩ་སོགས་བྱ་བ་ནི། བྱིན་རླབས་ཉེ་བརྒྱུད་ཀྱི་བླ་མ་རྣམས་ལ་དད་
གུས་ཆེན་པོས་གསོལ་བ་ཤུགས་དྲག་ཏུ་གདབ་ཅིང་། རྗེ་རིན་པོ་ཆེའི་རྣམ་ཐར་
གསོལ་འདེབས་ཀྱི་སྒོ་ནས་ཀྱང་གསོལ་བ་ཤུགས་དྲག་ཏུ་གདབ། ལྷག་པར་ལག་
ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་གཟུང་། །སྐྱོན་
ནི་ནམ་ཡང་གཟུང་མི་བྱ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་རྣམས་
བཟུང་ན་དངོས་མི་འགྲུབ། །ཅེས་གསུངས་པ་ལྟར་བླ་མ་ལ་སྐྱོན་རྟོག་གི་བློ་ཡེ་མ་
ཤོར་བ་བྱའོ་སྙམ་དུ་དྲན་ཤེས་ཡང་ཡང་བསྟེན་ནས་བླ་མ་བསྟེན་པའི་ཕན་ཡོན།
མ་བསྟེན་པའི་ཉེས་དམིགས་རྣམས་མདོ་རྒྱུད་དམ་པའི་གསུང་སྒྲོས་བཞིན་ལེགས་
པར་བསམས། ཁྱད་པར་དུ་རྩ་བའི་བླ་མ་དེ་ཉིད་མཚན་ཐོས་པ་ཙམ་གྱིས་ངན་
འགྲོའི་འཇིགས་པ་འཕྲོག་ཅིང་། དྲན་པ་ཙམ་གྱིས་འཁོར་བའི་སྡུག་བསྔལ་སེལ་
བ། གསོལ་བ་བཏབ་ན་དངོས་གྲུབ་ཐམས་ཅད་བདེ་བླག་ཏུ་སྩོལ་བར་མཛད་པའི་
སྐྱབས་གནས་བསླུ་བ་མེད་པ་དཀོན་མཆོག་གསུམ་པོ་འདུས་པའི་བདག་ཉིད་དུ་
བསམས་ལ། རེ་ས་གཞན་ན་མེད་པའི་བློ་ལྟོས་བཅས་ཏེ་གདུང་ཤུགས་དྲག་པོས།
དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང་། །དམིགས་མེད་བརྩེ་བའི་གཏེར་
ཆེན་ སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །
བདུད་དཔུང་མ་ལུས་འཇོམས་མཛད་གསང་བའི་བདག །གངས་ཅན་མཁས་པའི་
གཙུག་རྒྱན་བློ་བཟང་གྲགས། །སྐྱབས་གསུམ་ཀུན་འདུས་བླ་མ་སངས་རྒྱས་ལ། །
སྒོ་གསུམ་གུས་པའི་སྒོ་ནས་གསོལ་བ་འདེབས། །རང་གཞན་སྨིན་ཅིང་གྲོལ་བར་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བྱིན་ གྱིས་རློབས། །མཆོག་ དང༌ ཐུན་ མོང་ དངོས་ གྲུབ་ རྩལ་ དུ་ གསོལ། །ཞེས་
གསོལ་ འདེབས་ བརྒྱ་ སྟོང་ སོགས་ ཅི་ ནུས་ སུ་ བྱའོ། །མཚན་ སྔགས་ གསོལ་
འདེབས་འདིའི་སྐབས་སུ་སྤྱིར་སྡིག་སྒྲིབ་སྦྱོང་བ་དང་ཚེ་དང་བསོད་ནམས་ཡོན་
ཏན་རྒྱས་པ་སོགས་ཀྱི་ཆེད་དུ་བདུད་རྩི་འབེབས་སྦྱང་བྱ་བའི་དམིགས་སྐོར་མང་
དུ་ཡོད་ཅིང་། ལྷག་པར་རྗེ་རིན་པོ་ཆེ་ལ་ རྗེ་བཙུན་འཇམ་པའི་དབྱངས་ ཀྱིས་
དངོས་སུ་སྩལ་བའི་ཤེས་རབ་བློ་འཕེལ་གྱི་དམིགས་སྐོར་ཟབ་ཁྱད་ཅན་མང་དུ་
ཡོད་པ་རྣམས་མན་ངག་ཞལ་ཤེས་ལྟར་ཉམས་སུ་བླང་བར་བྱའོ། །དེ་ནས་དུས་
གསུམ་སྐྱབས་གནས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་
སོ། །ཞེས་གསོལ་བ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་
སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་
ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་
དང༌། ཁྱད་པར་དུ་དཔལ་ལྡན་བླ་མའི་སྐུ་ལ་བསྡོས་པ། གསུང་བཅག་པ། ཐུགས་
དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་
པའི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་དབང་པོའི་སྒོ་དང་བ་
སྤུའི་བུ་ག་ཐམས་ཅད་ནས་ཕྱིར་འཐོན་ནས་སངས་ཏེ་དག །ལུས་དྭགས་གསལ་
འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་
ཐམས་ཅད་འཕེལ་ཞིང་རྒྱས། ཁྱད་པར་དཔལ་ལྡན་བླ་མའི་སྐུ་གསུང་ཐུགས་ཀྱི་
བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་རང་གཞན་སེམས་ཅན་ཐམས་ཅད་དཔལ་ལྡན་བླ་མའི་སྐྱབས་འོག་ཏུ་
ཆུད་པའི་མོས་པ་བརྟན་པོ་བྱའོ། །
- 188 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
གཉིས་པ་ཡོན་ཏན་བསམ་པའི་སྒོ་ནས་དད་པ་སྤོང་ཞིང་གསོལ་བ་གདབ་
པ་ལ་གསུམ། འདུལ་བ་ནས་བཤད་པའི་ཡོན་ཏན་བསམས་ཏེ་དད་པ་བསྒོམ་ཞིང་
གསོལ་ བ་ གདབ་ པ། བྱང་ སེམས་ ཀྱི་ཡོན་ཏན་བསམ་ཏེ་དད་ པ་ བསྒོམ་ཞིང་
གསོལ་བ་གདབ་པ། རྡོ་རྗེ་ཐེག་པའི་ཡོན་ཏན་བསམས་ཏེ་དད་པ་བསྒོམ་ཞིང་
གསོལ་བ་གདབ་པའོ། །དང་པོ་འདུལ་བ་ནས་བཤད་པའི་ཡོན་ཏན་བསམས་ཏེ་
དད་པ་བསྒོམ་ཞིང་གསོལ་བ་གདབ་པ་ནི། ཡོན་ཏན་འབྱུང་གནས་ཚུལ་ཁྲིམས་རྒྱ་
མཚོ་ཆེ། །མང་ཐོས་ནོར་བུའི་ཚོགས་ཀྱིས་ཡོངས་སུ་བལྟམས། །ངུར་སྨྲིག་འཛིན་
པ་ཐུབ་དབང་ གཉིས་ པའི་ རྗེ། །གནས་ བརྟན་ འདུལ་ བ་ འཛིན་ ལ་ གསོལ་ བ་
འདེབས། །ཞེས་པའོ། །གཉིས་པ་བྱང་སེམས་ ཀྱི་ཡོན་ཏན་བསམས་ཏེ་དད་པ་
བསྒོམ་ཞིང་གསོལ་བ་གདབ་པ་ནི། གང་དང་ལྡན་ན་བདེ་བར་གཤེགས་པའི་
ལམ། །སྟོན་པར་འོས་པའི་ཏན་ཡོན་བཅུ་ལྡན་པ། །མ་ལུས་རྒྱལ་བའི་གདུང་འཚོ
བ་ཆོས་ཀྱི་རྗེ། །ཐེག་མཆོག་དགེ་བའི་བཤེས་ལ་གསོལ་བ་འདེབས། །ཞེས་པའོ། །
གསུམ་པ་རྡོ་རྗེ་ཐེག་པའི་ཡོན་ཏན་བསམས་ཏེ་དད་པ་བསྒོམ་ཞིང་གསོལ་བ་
གདབ་པ་ནི། སྒོ་གསུམ་ལེགས་བསྡམས་བློ་ཆེན་བཟོད་ལྡན་དྲངས། །གཡོ་དང་
སྒྱུ་མེད་སྔགས་དང་རྒྱུད་ཤེས་ཤིང་། །དེ་ཉིད་བཅུ་ཟུང་བྲི་དང་འཆད་མཁས་པའི། །
རྡོ་རྗེ་འཛིན་པའི་གཙོ་ལ་གསོལ་བ་འདེབས། །ཞེས་པའོ། །
རྩ་བའི་གསུམ་པ་བཀའ་དྲིན་དྲན་པའི་གུས་པ་བསྒོམ་ཞིང་གསོལ་བ་
གདབ་པ་ལ་གསུམ། སྤྱིར་སངས་རྒྱས་ཐམས་ཅད་ལ་བཀའ་དྲིན་ཆེ་བར་བལྟས་
ཏེ་གུས་པ་བསྒོམ་ཞིང་གསོལ་བ་གདབ་པ། ལྷག་པར་བསྟན་པ་འདིའི་བདག་པོ་
སྟོན་པ་ཐུགས་རྗེ་ཅན་དེ་ཉིད་ལས་ཀྱང་བཀའ་དྲིན་ཆེ་བར་བལྟས་ཏེ་གུས་པ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བསྒོམ་ཞིང་གསོལ་བ་གདབ་པ། སངས་རྒྱས་ཐམས་ཅད་མཆོད་པ་བས་བླ་མའི་
བ་སྤུའི་བུ་ག་གཅིག་མཆོད་པ་ལྷག་པར་རྒྱུད་སྡེ་མང་པོ་ནས་གསུངས་པའི་ཚུལ་ལ་
ངེས་པ་བསྐྱེད་ནས་གུས་པ་ཆེན་པོ་བསྒོམ་ཞིང་གསོལ་བ་གདབ་པའོ། །དང་པོ་
སྤྱིར་སངས་རྒྱས་ཐམས་ཅད་ལས་བཀའ་དྲིན་ཆེ་བར་བལྟས་ཏེ་གུས་པ་བསྒོམ་
ཞིང་གསོལ་བ་གདབ་པ་ནི། སངས་རྒྱས་གྲངས་མེད་བྱོན་པས་མ་ཐུལ་བའི། །མ་
རུང་གདུལ་དཀའི་སྙིགས་དུས་འགྲོ་བ་ལ། །བདེ་གཤེགས་ལམ་བཟང་ཇི་བཞིན་
སྟོན་པ་ཡི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །ཞེས་པའོ། །
གཉིས་པ་ལྷག་པར་བསྟན་པ་འདིའི་བདག་པོ་སྟོན་པ་ཐུགས་རྗེ་ཅན་དེ་ཉིད་ལས་
ཀྱང་བཀའ་དྲིན་ཆེ་བར་བལྟས་ཏེ་གུས་པ་བསྒོམ་ཞིང་གསོལ་བ་གདབ་པ་ནི།
ཐུབ་པའི་ཉི་མ་དུས་ཀྱིས་ནུབ་གྱུར་ཏེ། །མགོན་སྐྱབས་མེད་པའི་འགྲོ་བ་མང་པོ་
ལ། །རྒྱལ་བའི་མཛད་པ་ཉེ་བར་སྒྲུབ་མཛད་པའི། །སྐྱབས་མགོན་ཐུགས་རྗེ་ཅན་
ལ་སོགས་ལ་འདེབས། །ཞེས་པའོ། །གསུམ་པ་སངས་རྒྱས་ཐམས་ཅད་མཆོད་པ་
བས་བླ་མའི་བ་སྤུའི་བུ་ག་གཅིག་མཆོད་པ་ལྷག་པར་རྒྱུད་སྡེ་མང་པོ་ནས་གསུངས་
པའི་ཚུལ་ལ་ངེས་པ་བསྐྱེད་ནས་གུས་པ་ཆེན་པོ་བསྒོམ་ཞིང་གསོལ་བ་གདབ་པ་
ནི། དུས་གསུམ་ཕྱོགས་བཅུའི་རྒྱལ་བ་ཐམས་ཅད་ལས། གང་གི་བ་སྤུའི་བུ་ག་
གཅིག་ཙམ་ཡང་། །བདག་ཅག་བསོད་ནམས་ཞིང་དུ་ལེགས་བསྔགས་པའི། །
སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །ཞེས་པའོ། །བཞི་པ་ཕྱི་ནང་
གསང་བ་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་གདབ་པ་ལ་
བཞི། ཕྱིའི་ཡོན་ཏན་བརྗོད་པའི་སྒོ་ནས་གསོལ་བ་གདབ་པ། ནང་གི་ཡོན་ཏན་
བརྗོད་པའི་སྒོ་ནས་གསོལ་བ་གདབ་པ། གསང་བའི་ཡོན་ཏན་བརྗོད་པའི་སྒོ་ནས་
- 190 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
གསོལ་བ་གདབ་པ། དེ་ཁོ་ན་ཉིད་ཀྱི་ཡོན་ཏན་ལ་བརྗོད་པའི་སྒོ་ནས་གསོལ་བ་
གདབ་པའོ། །དང་པོ་ཕྱིའི་ཡོན་ཏན་བརྗོད་པའི་སྒོ་ནས་གསོལ་བ་གདབ་པ་ནི།
བདེ་གཤེགས་སྐུ་གསུམ་རྒྱུན་གྱི་འཁོར་ལོ་ནི། །ཐབས་མཁས་སྒྱུ་འཕྲུལ་དྲ་བའི་
འཇོ་སྒེག་ལས། །ཐ་མལ་ཚུལ་གྱིས་འགྲོ་བ་འདྲེན་མཛད་པའི། །སྐྱབས་མགོན་
ཐུགས་རྗེ་ཅན་ལ་གསོལ་བ་འདེབས། །ཞེས་པའོ། །གཉིས་པ་ནང་གི་ཡོན་ཏན་
བརྗོད་པའི་སྒོ་ནས་གསོལ་བ་གདབ་པ་ནི། ཁྱོད་ཀྱི་ཕུང་ཁམས་སྐྱེ་མཆེད་ཡན་
ལག་རྣམས། །བདེ་གཤེགས་རིགས་ལྔ་ཡབ་ཡུམ་སེམས་དཔའ་དང༌། ཁྲོ་བོའི་
དབང་པོའི་རང་བཞིན་མཆོག་གསུམ་གྱི། །བདག་ཉིད་བླ་མ་མཆོག་ལ་གསོལ་བ་
འདེབས། །ཞེས་ པའོ། །གསུམ་ པ་ གསང་ བའི་ ཡོན་ ཏན་ བརྗོད་ པའི་ སྒོ་ནས་
གསོལ་བ་གདབ་པ་ནི། ཀུན་མཁྱེན་ཡེ་ཤེས་རོལ་ པ་ ལས་བྱུང་བའི། །དཀྱིལ་
འཁོར་འཁོར་ལོ་བྱེ་བའི་བདག་ཉིད་དེ། །རིགས་བརྒྱའི་ཁྱབ་བདག་རྡོ་རྗེ་འཛིན་
པའི་ གཙོ། །ཟུང་འཇུག་ དང་ པོའི་ མགོན་ ལ་ གསོལ་བ་འདེབས། །ཞེས་ པའོ། །
བཞི་པ་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་གདབ་པ་ནི། སྒྲིབ་
མེད་ལྷན་སྐྱེས་དགའ་བའི་རོལ་པ་དང་། །དབྱེར་མེད་བརྟན་གཡོ་ཀུན་ཁྱབ་ཀུན་
གྱི་བདག །ཐོག་མ་མཐའ་བྲལ་ཀུན་བཟང་དོན་དམ་གྱི། །བྱང་ཆུབ་སེམས་དངོས་
ཁྱོད་ལ་གསོལ་བ་འདེབས། །ཞེས་པའོ། །ལྔ་པ་ཕུན་ཚོགས་གསོལ་འདེབས་བྱ་
བ་ལ་གཉིས། སྐྱབས་གནས་མ་ལུས་འདུས་པའི་བདག་ཉིད་དུ་བལྟས་ཏེ་གསོལ་
བ་ཤུགས་དྲག་ཏུ་བཏབ་ནས་ཏིང་ངེ་འཛིན་གྱི་དབང་བཞི་བླང་བ་དང་
། བླ་མ་རང་
ལ་བསྟིམས་ནས་ཐུགས་བསྐུལ་བའི་བཟླས་པ་བྱ་བའོ། །དང་པོ་སྐྱབས་གནས་མ་
ལུས་འདུས་པའི་བདག་ཉིད་དུ་བལྟས་ཏེ་གསོལ་བ་ཤུགས་དྲག་ཏུ་བཏབ་ནས་ཏིང་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ངེ་འཛིན་གྱི་དབང་བཞི་བླང་བ་ནི། ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་
འགྲོ་ཆོས་སྐྱོང་སྟེ། དེང་ནས་བཟུང་སྟེ་བྱང་ཆུབ་བར་དུ་ཁྱོད་མིན་སྐྱབས་གཞན་མི་
འཚོལ་བས། འདི་དང་བར་དོ་ཕྱི་མའི་མཐར་ཡང་ཐུགས་རྗེའི་ལྕགས་ཀྱུས་བཟུང་
མཛོད་ ལ། །སྲིད་ཞིའི་འཇིགས་ སྒྲོལ་དངོས་གྲུབ་ཀུན་སྩོལ་ གཏན་ གྱི་ གྲོགས་
མཛོད་བར་གཅོད་སྲུངས། །དེ་ལྟར་ལན་གསུམ་གསོལ་བ་བཏབ་པའི་མཐུས། །
བླ་མའི་ སྐུ་ གསུང་ ཐུགས་ ཀྱི་ གནས་རྣམས་ ལས། །བདུད་ རྩི་འོད་ཟེར་དཀར་
དམར་མཐིང་ཁ་གསུམ། །རིམ་དང་ཅིག་ཅར་བྱུང་ནས་བདག་ཉིད་ཀྱི། །གནས་
གསུམ་རིམ་དང་ཅིག་ཅར་ཐིམ་པ་ལས། །སྒྲིབ་བཞི་དག་ཅིང་རྣམ་དག་དབང་བཞི་
ཐོབ། །སྐུ་ བཞི་ ཐོབ་ཅིང་། ཞེས་པའོ། །གཉིས་ པ་ བླ་ མ་ རང་ ལ་ བསྟིམས་ནས་
ཐུགས་བསྐུལ་བའི་བཟླས་པ་བྱ་བ་ནི། བླ་མ་གཉིས་པ་ཞིག །དགྱེས་བཞིན་ཐིམ་
པས་བྱིན་གྱིས་བརླབས་པར་གྱུར། ཅེས་བརྗོད་ཅིང་རང་ཉིད་བླ་མ་ལྷར་གསལ་བ་
ལ་ང་རྒྱལ་བརྟན་པོ་བྱས་ལ། ཨོཾ་ཨཱནྟགུ་རུ་སུ་མ་ཏི་ཛྙཱ་ན་སིདྡྷི་ཧཱུཾ་ཧཱུཾ། ཨོཾ་མུ་ནེ་མུ་ནེ་
མཧཱ་མུ་ན་ཡེ་སྭཱཧཱ། ཨོཾ་ཨཱབཛྲ་དྷ་ར་ཧཱུཾ་ཧཱུཾ། ཨོཾ་ཨཱཧཱུྃ་རྣམས་བརྒྱ་སྟོང་ཁྲི་འབུམ་
སོགས་ཅི་ནུས་སུ་བཟླའོ། །བཟླས་པའི་མཐར། དགེ་བ་འདི་ཡིས་མྱུར་དུ་བདག །
བླ་མ་སངས་རྒྱས་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །ཅེས་སྨོན་ལམ་ཤུགས་དྲག་ཏུ་གདབ་བོ། །བཞི་པ་འདོད་བྱའི་
དོན་ལ་སྨོན་ཅིང་བྱིན་རླབས་ཞུ་བ་ལ་གཉིས། ལམ་གྱི་རྩ་བ་བཤེས་གཉེན་བསྟན་
ཚུལ་ལ་སློབ་ཅིང་སྨོན་ལམ་ བྱ་བ་དང་། བཤེས་གཉེན་དམ་པ་ཚུལ་བཞིན་དུ་
བསྟེན་པ་གཞིར་བཟུང་ནས་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
རྫོགས་པ་ལ་བློ་སྦྱོང་ཞིང་སྨོན་ལམ་བྱ་བའོ། །དང་པོ་ནི། ལེགས་ཚོགས་ཐམས་
- 192 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ཅད་ཀྱི་རྩ་བ་བཤེས་གཉེན་དམ་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་
པའི་ཚུལ་ལ་ལུང་དང་རིགས་པའི་ལམ་ནས་དྲངས་ཏེ་ངེས་ཤེས་གཏིང་ཚུགས་པ་
བསྐྱེད་ཅིང་། དེ་ལྟར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་
སྙམ་དུ། ཞིང་མཆོག་དམ་པ་རྗེ་བཙུན་བླ་མ་ལ། །མཆོད་ཅིང་གུས་པས་གསོལ་བ་
བཏབ་པའི་མཐུས། །བདེ་ལེགས་རྩ་བ་མགོན་པོ་ཁྱོད་ཉིད་ཀྱིས། །དགྱེས་བཞིན་
རྗེས་སུ་འཛིན་པར་བྱིན་གྱིས་རློབས། །ཞེས་བརྗོད། གཉིས་པ་བཤེན་གཉེན་དམ་
པ་ བསམ་ སྦྱོར་ གཉིས་ ཀྱིས་ ཚུལ་ བཞིན་དུ་ བསྟེན་ པ་ གཞིར་བཟུང་ནས་མདོ་
སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་ཞིང་སྨོན་ལམ་དུ་
བྱ་བ་ལ་གཉིས། ཐེག་ཆེན་ཐུན་མོང་བའི་ལམ་ལ་སློབ་ཚུལ་དང་ཐུན་མོང་མིན་པ་
རྡོ་རྗེ་ཐེག་པའི་ལམ་ལ་སློབ་ཚུལ་ལོ། །དང་པོ་ཐེག་ཆེན་ཐུན་མོང་བའི་ལམ་ལ་
སློབ་ཚུལ་ལ་གཉིས། སྔོན་འགྲོ་རྟེན་གྱི་ཆོས་བསམ་ཚུལ་དང་། དངོས་གཞི་བྱང་
ཆུབ་ཀྱི་སེམས་གཉིས་སྦྱང་བའོ། །དང་པོ་སྔོན་འགྲོ་རྟེན་གྱི་ཆོས་བསམ་ཚུལ་ལ་
བཞི། དལ་ འབྱོར་ རྙེད་ དཀའ་ བསམ་ པ། ནམ་ འཆི་ ཆ་ མེད་ བསམ་ པ། ལས་
འབྲས་བསླུ་བ་མེད་པའི་ཚུལ་བསམ་པ། འཁོར་བའི་ཉེས་དམིགས་བསམས་ནས་
ཐར་འདོད་བསྐྱེད་པའོ། །དང་པོ་དལ་འབྱོར་རྙེད་དཀའ་བསམ་པ་དང་། གཉིས་
པ་ནམ་འཆི་ཆ་མེད་བསམ་པ་གཉིས་པོ་དམིགས་སྐོར་གཅིག་ཏུ་བྱས་ནས་ཟུང་དུ་
སྦྲེལ་ཏེ་བསྒོམས་ནས་ཡིད་འགྱུར་གྱི་མྱོང་བ་ཐོན་པ་བྱ་ཞིང་། དེ་ལྟར་མྱུར་དུ་རྒྱུད་
ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། ལན་ཅིག་ཙམ་ཞིག་རྙེད་
པའི་དལ་འབྱོར་འདི། །རྙེད་དཀའ་མྱུར་དུ་འཇིགས་པའི་ཚུལ་རྟོགས་ནས། །དོན་
མེད་ཚེ་འདིའི་བྱ་བས་མི་གཡེང་བར། །དོན་ལྡན་སྙིང་པོ་ལེན་པར་ བྱིན་གྱིས་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རློབས། །ཞེས་བརྗོད། གསུམ་པ་ལས་འབྲས་བསླུ་བ་མེད་པའི་ཚུལ་བསམ་པ་ནི། །
ངན་སོང་སྡུག་བསྔལ་འབར་བའི་མེས་འཇིགས་ནས། །སྙིང་ནས་དཀོན་མཆོག་
གསུམ་ལ་སྐྱབས་འགྲོ་ཞིང་། །སྡིག་སྤོང་དགེ་ཚོགས་མཐའ་དག་བསྒྲུབ་པ་ལ། །
བརྩོན་པ་ལྷུར་ལེན་བྱེད་པར་བྱིན་གྱིས་རློབས། །ཞེས་པའོ། །བཞི་པ་འཁོར་བའི་
ཉེས་དམིགས་བསམས་ནས་ཐར་འདོད་བསྐྱེད་པ་ནི། ལས་དང་ཉོན་མོངས་རྦ་
ཀློང་དྲག་ཏུ་འཁྲུག །སྡུག་བསྔལ་ གསུམ་ ཀྱི་ ཆུ་སྲིན་མང་པོས་གཙེས། །མཐའ་
མེད་འཇིགས་རུང་སྲིད་མཚོ་ཆེན་པོ་ལས། །ཐར་འདོད་ཤུགས་དྲག་སྐྱེ་བར་བྱིན་
གྱིས་རློབས། །བཟོད་དཀའ་བཙོན་ར་འདྲ་བའི་འཁོར་བ་འདི། །དགའ་བའི་ཚལ་
ལྟར་ མཐོང་ བའི་ བློ་ སྤངས་ནས། །བསླབ་ གསུམ་ འཕགས་ པའི་ནོར་ གྱི་མཛོད་
བཟུང་ སྟེ། །ཐར་ པའི་ རྒྱལ་ མཚན་ འཛིན་ པར་ བྱིན་གྱིས་རློབས། །ཞེས་ པའོ། །
དམིགས་སྐོར་བཞི་པོ་དེ་ནི་བློ་སྦྱོང་དོན་བདུན་མའི་ནང་ནས་སྔོན་འགྲོ་རྟེན་གྱི་
ཆོས་ཞེས་གྲགས་པ་ཡིན་ལ། སྐྱེས་བུ་གསུམ་གྱི་ལམ་གྱི་རིམ་པ་ལས་སྐྱེས་བུ་ཆུང་
འབྲིང་གི་ལམ་ལ་སློབ་ཚུལ་དང་། ལམ་གྱི་གཙོ་བོ་རྣམ་པ་གསུམ་ལས་ངེས་འབྱུང་
ལ་སློབ་ཚུལ་ ཡིན་ནོ། །དམིགས་སྐོར་དེ་དག་ལམ་གྱི་ངོ་བོ་གང་དུ་སོང་དང༌།
བསྒོམས་པའི་བྱེད་ལས་ལ་གང་འབྱུང་བར་མན་ངག་གསུམ་ག་འདྲ་ཡང་། མན་
ངག་སོ་སོའི་སྒོམ་ལུགས་ཐུན་མོང་མིན་པའི་རྩལ་དུ་འདོན་ཕྱོགས་ཀྱི་གནད་ཀྱིས་
ལམ་གྱི་གྲངས་དང་གོ་རིམ་སོ་སོར་དོན་ཚན་དུ་བསྡུ་ལུགས་ལ་མི་འདྲ་བའི་གནད་
ཁྱད་པར་ཅན་རེ་ཡོད་པ་ཞིབ་ཏུ་ཤེས་པར་བྱའོ། །གཉིས་པ་དངོས་གཞི་བྱང་ཆུབ་
ཀྱི་སེམས་གཉིས་སྦྱང་བ་ལ་གཉིས། ཀུན་རྫོབ་བྱང་ཆུབ་ཀྱི་སེམས་ལ་བློ་སྦྱང་བ་
དང་། དོན་དམ་བྱང་ཆུབ་ཀྱི་སེམས་ལ་བློ་སྦྱང་བའོ། །དང་པོ་ཀུན་རྫོབ་བྱང་ཆུབ་
- 194 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ཀྱི་སེམས་ལ་བློ་སྦྱང་བ་ལ་གཉིས། བདག་གཞན་མཉམ་བརྗེའི་སྒོ་ནས་བྱང་ཆུབ་
ཀྱི་སེམས་རིན་པོ་ཆེ་སྒོམ་ཚུལ་དང་། སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་
སློབ་ཚུལ་ལོ། །དང་པོ་བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་
རིན་པོ་ཆེ་སྒོམ་ཚུལ་ལ་བཞི། སེམས་རིན་པོ་ཆེ་དེ་སྐྱེ་བའི་གཞི་བསྒྲུབ་ཕྱིར་ཡིད་
འོང་གི་བྱམས་པ་བསྐྱེད་ནས་ སྙིང་ རྗེ་ སྒོམ་ཚུལ། བདག་གཞན་མཉམ་བརྗེའི་
སེམས་རིན་པོ་ཆེ་སྒོམ་ཚུལ་དངོས། སེམས་རིན་པོ་ཆེ་དེ་མ་སྐྱེས་པ་བསྐྱེད་པ་དང༌
སྐྱེས་ཟིན་གནས་པ་དང་གོང་ནས་གོང་དུ་སྤེལ་བ་ལ་འགལ་རྐྱེན་གེགས་སེལ་ཞིང་
མཐུན་རྐྱེན་རྒྱུ་ཚོགས་ཚང་བ་ལ་སློབ་ཚུལ། བྱང་ཆུབ་དོན་གཉེར་དང་གཞན་དོན་
དོན་གཉེན་གཉིས་ཀའི་གནད་དང་ལྡན་པའི་བྱང་ཆུབ་ཀྱི་སེམས་མཚན་ཉིད་ཚང་
བ་ལ་སློབ་ཚུལ་ལོ། །དང་པོ་སེམས་རིན་པོ་ཆེ་དེ་སྐྱེ་བའི་གཞི་བསྒྲུབ་ཕྱིར་ཡིད་
འོང་གི་བྱམས་པ་བསྐྱེད་ནས་སྙིང་རྗེ་སྒོམ་ཚུལ་ནི། ཉམ་ཐག་འགྲོ་བ་འདི་ཀུན་
བདག་གི་མ། །ཡང་ཡང་དྲིན་གྱིས་བསྐྱངས་པའི་ཚུལ་བསམས་ནས། །སྡུག་པའི་
བུ་ལ་བརྩེ་བའི་མ་བཞིན་དུ། །བཅོས་མིན་སྙིང་རྗེ་སྐྱེ་བར་བྱིན་གྱིས་རློབས། །
ཞེས་པའོ། །གཉིས་པ་བདག་གཞན་མཉམ་བརྗེའི་སེམས་རིན་པོ་ཆེ་སྒོམ་ཚུལ་
དངོས་ལ་གཉིས། བདག་གཞན་མཉམ་པ་སྒོམ་ཚུལ་དང་། བདག་གཞན་བརྗེ་བ་
སྒོམ་ཚུལ་ལོ། །དང་པོ་བདག་གཞན་མཉམ་པ་སྒོམ་ཚུལ་ནི། སྡུག་བསྔལ་ཕྲ་མོ་
ཙམ་ཡང་མི་འདོད་ཅིང་། །བདེ་ལ་ནམ་ཡང་ཆོག་ཤེས་མེད་པར་ནི། །བདག་དང་
གཞན་ལ་ཁྱད་པར་ཡོད་མིན་ཞེས། །གཞན་བདེ་དགའ་བ་བསྐྱེད་པར་བྱིན་གྱིས་
རློབས། །ཞེས་པའོ། །གཉིས་པ་བདག་གཞན་བརྗེ་བ་སྒོམ་ཚུལ་ལ་བཞི། བདག་
གཅེས་འཛིན་གྱི་སྐྱོན་བསམ་པ། གཞན་གཅེས་འཛིན་གྱི་ཡོན་ཏན་བསམ་པ། དེ་
- 195-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟར་བསམས་ནས་བདག་གཞན་བརྗེ་བའི་རྣལ་འབྱོར་སྒོམ་པ་ལ་སྤྲོ་ཤུགས་
བསྐྱེད་པ། བདག་ གཞན་བརྗེ་བའི་རྣལ་ འབྱོར་ སྒོམ་ ཚུལ་ དངོས་སོ། །དང་ པོ་
བདག་ གཅེས་འཛིན་ གྱི་སྐྱོན་བསམ་ པ་ནི། རང་ ཉིད་ གཅེས་ པར་ འཛིན་ པའི་
གཅོང་ནད་འདི། །མི་ འདོད་ སྡུག་སྔལ་བསྐྱེད་ པའི་རྒྱུར་མཐོང་ནས། །ལེ་ལན་
བདས་ལ་ཁོན་དུ་བཟུང་བྱས་ཏེ། །བདག་འཛིན་གདོན་ཆེན་འཛོམས་པར་བྱིན་
གྱིས་རློབས། །ཞེས་པའོ། །གཉིས་པ་གཞན་གཅེས་འཛིན་གྱི་ཡོན་ཏན་བསམ་པ་
ནི། །མ་རྣམས་གཅེས་བཟུང་བདེ་ལ་འགོད་པའི་བློ། །མཐའ་ཡས་ཡོན་ཏན་འབྱུང་
བའི་སྒོར་མཐོང་ནས། །འགྲོ་བ་འདི་དག་བདག་གི་དགྲར་ལངས་ཀྱང་། །སྲོག་
ལས་གཅེས་པར་འཛིན་པར་བྱིན་གྱིས་རློབས། །ཞེས་པའོ། །གསུམ་པ་དེ་ལྟར་
བསམས་ནས་བདག་གཞན་བརྗེ་བའི་རྣལ་འབྱོར་སྒོམ་པ་ལ་སྤྲོ་ཤུགས་བསྐྱེད་པ་
ནི། མདོར་ན་བྱིས་པ་རང་དོན་ཁོ་ན་དང༌། །ཐུབ་དབང་གཞན་དོན་འབའ་ཞིག་
མཛད་ པ་ ཡི། །སྐྱོན་ དང༌ ཡོན་ ཏན་ དབྱེ་ བ་ རྟོགས་ པའི་ བློས། །བདག་ གཞན་
མཉམ་བརྗེ་ནུས་པར་བྱིན་གྱིས་རློབས། །རང་ཉིད་གཅེས་འཛིན་རྒུད་པ་ཀུན་གྱི་
སྒོ། །མ་རྣམས་གཅེས་འཛིན་ཡོན་ཏན་ཀུན་གྱི་གཞི། །དེ་ཕྱིར་བདག་གཞན་བརྗེ་
བའི་རྣལ་འབྱོར་ལ། །ཉམས་ལེན་སྙིང་པོར་བྱེད་པར་བྱིན་གྱིས་རློབས། །ཞེས་
པའོ། །བཞི་པ་བདག་གཞན་བརྗེ་བའི་རྣལ་འབྱོར་དངོས་གཞི་སྒོམ་ཚུལ་ནི། དེས་
ན་ རྗེ་བཙུན་བླ་མ་ཐུགས་རྗེ་ཅན། །མར་གྱུར་འགྲོ་བའི་སྡིག་སྒྲིབ་སྡུག་བསྔལ་
ཀུན། །མ་ལུས་ད་ལྟར་བདག་ལ་སྨིན་པ་དང་། །བདག་གི་བདེ་དགེ་གཞན་ལ་
བཏང་བ་ཡིས། །འགྲོ་ཀུན་བདེ་དང་ལྡན་པར་བྱིན་གྱིས་རློབས། །ཞེས་པའོ། །
གསུམ་པ་སེམས་རིན་པོ་ཆེ་དེ་མ་སྐྱེས་པ་བསྐྱེད་པ་དང་སྐྱེས་ཟིན་གནས་པ་དང་
- 196 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
གོང་ནས་གོང་དུ་སྤེལ་བ་ལ་འགལ་རྐྱེན་གེགས་སེལ་ཞིང་མཐུན་རྐྱེན་རྒྱུ་ཚོགས་
ཚང་བ་ལ་སློབ་ཚུལ་ལ་ལྔ། རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། ཚེ་གཅིག་གི་
ཉམས་ལེན་དྲིལ་ནས་བསྟན་པ། བློ་འབྱོངས་པའི་ཚད། བློ་སྦྱོང་གི་དམ་ཚིག །བློ་
སྦྱོང་གི་བསླབ་བྱ་ལ་སློབ་ཚུལ་ལོ། །དང་པོ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་
བ་ནི། སྣོད་བཅུད་སྡིག་པའི་འབྲས་བུས་ཡོངས་གང་སྟེ། །མི་འདོད་སྡུག་བསྔལ་
ཆར་ལྟར་བབས་གྱུར་ཀྱང་། །ལས་ངན་འབྲས་བུ་ཟད་པའི་རྒྱུར་མཐོང་ནས། །
རྐྱེན་ངན་ལམ་དུ་ལོངས་པར་བྱིན་གྱིས་རློབས། །ཞེས་པའོ། །གཉིས་པ་ཚེ་གཅིག་
གི་ཉམས་ལེན་དྲིལ་ནས་བསྟན་པ་དང་། གསུམ་པ་བློ་འབྱོངས་པའི་ཚད་གཉིས་
པོ་དེ་སྟོན་པ་ལ། མདོར་ན་བཟང་ངན་སྣང་བ་ཅི་ཤར་ཡང་། །ཆོས་ཀུན་སྙིང་པོ་
སྟོབས་ལྔའི་ཉལས་ལེན་གྱིས། །བྱང་ཆུབ་སེམས་གཉིས་འཕེལ་བའི་ལམ་བསྒྱུར་
ཏེ། །ཡིད་བདེ་འབའ་ཞིག་བསྒོམ་པར་བྱིན་གྱིས་རློབས། །ཞེས་པའོ། །བཞི་པ་བློ་
སྦྱོང་གི་དམ་ཚིག་དང༌། ལྔ་པ་བློ་སྦྱོང་གི་བསླབ་བྱ་ལ་སློབ་ཚུལ་གཉིས་སྟོན་པ་ལ།
སྦྱོར་བ་བཞི་དང་ལྡན་པའི་ཐབས་མཁས་ཀྱིས། །འཕྲལ་ལ་གང་ཐུག་སྒོམ་ལ་སྦྱོང་
བ་དང་། །བློ་སྦྱོང་དམ་ཚིག་བསླབ་བྱའི་ཉམས་ལེན་གྱིས། །དལ་འབྱོར་དོན་ཆེན་
བྱེད་པར་བྱིན་གྱིས་རློབས། །ཞེས་པའོ། །བློ་སྦྱོང་གི་དོན་ཚན་ལྔ་པོ་དེ་དག་ནི་དོན་
ཤིན་ཏུ་རྒྱ་ཆེ་བ་སྙིང་ནས་ཐེག་པ་ཆེན་པོའི་ལམ་ལ་སློབ་པར་འདོད་པ་རྣམས་ལ་
མེད་དུ་མི་རུང་བའི་གདམས་ངག་ཡིན་ལ། དེ་དག་གི་ནང་ན་གེགས་སེལ་བོགས་
འདོན་གྱི་གནད་མང་དུ་ཡོད་དེ། དེ་དག་གི་ཚུལ་ཞིབ་པར་བློ་སྦྱོང་སྙན་བརྒྱུད་ཀྱི་
མན་ངག་ལོགས་སུ་བྲིས་པ་ལས་ཤེས་པར་བྱའོ། །བཞི་པ་བྱང་ཆུབ་དོན་གཉེར་
དང་གཞན་དོན་དོན་གཉེར་གཉིས་ཀའི་གནད་དང་ལྡན་པའི་བྱང་ཆུབ་ཀྱི་སེམས་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
མཚན་ཉིད་ཚང་བ་ལ་སློབ་ཚུལ་ནི། དེ་ལྟར་བདག་པས་གཞན་གཅེས་པའི་སེམས་
སྦྱངས་ནས་གཞན་དོན་འབའ་ཞིག་སྒྲུབ་པའི་བསམ་པ་བརྟན་པོ་བྱུང་ཡང་། རང་
གི་དོན་ལའང་བྱང་ཆུབ་ངེས་པར་སྒྲུབ་དགོས་པའི་བསམ་པ་བརྟན་པོ་མེད་ན་བྱང་
ཆུབ་ཀྱི་སེམས་ཀྱི་མཚན་ཉིད་མི་རྫོགས་པས་རང་གཞན་ཐམས་ཅད་ཀྱི་དོན་དུ་བླ་
ན་མེད་པའི་བྱང་ཆུབ་ངེས་པར་བསྒྲུབ་པར་བྱའོ་སྙམ་པའི་བསམ་པ་བརྟན་པོ་
བསྐྱེད། དེ་ལ་ཡིད་འགྱུར་གྱི་མྱོང་བ་ཐོན་པ་ན་སྨོན་སེམས་ཆོ་གས་བཟུང་སྟེ།
དེའི་བསླབ་བྱ་རྣམས་ལ་ཚུལ་བཞིན་དུ་བསླབ་པར་བྱའོ། །དེ་ལྟར་བྱེད་ནུས་པར་
བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། གཏོང་ལེན་རླུང་ལ་བསྐྱོན་པའི་
འཕྲུལ་ འདེགས་ ཅན། །བྱམས་ དང༌ སྙིང་ རྗེ་ ལྷག་ པའི་ བསམ་ པ་ ཡིས། །འགྲོ་
རྣམས་སྲིད་མཚོ་ཆེ་ལས་སྒྲོལ་བའི་ཕྱིར། །བྱང་ཆུབ་སེམས་ཉིད་འབྱོངས་པར་བྱིན་
གྱིས་རློབས། །ཞེས་བརྗོད་དོ། །གཉིས་པ་སེམས་བསྐྱེད་ནས་རྒྱལ་སྲས་ཀྱི་སྤྱོད་
པ་ལ་སློབ་ཚུལ་ལ་གཉིས། འཇུག་སྡོམ་བླང་བ་དང་། དེའི་བསླབ་བྱ་རྒྱལ་སྲས་ཀྱི་
སྤྱོད་པ་མཐའ་དག་བསྡུས་པའི་སྡོམ་ཆེན་པོ་ཕྱིན་དྲུག་ལ་སློབ་ཚུལ་ལོ། །དང་པོ་ནི་
བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་འབད་པ་དུ་མས་
བསྐྱེད་ནས་མྱོང་བ་བརྟན་པ་ན་སྨོན་སེམས་ཆོ་གས་གཟུང་ཞིང་། དེའི་བསླབ་བྱ་
རྣམས་ལ་སློབ་པ་གཞིར་བཟུང་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་
སློབ་འདོད་སྦྱངས་ཏེ་དེ་ལྟར་སློབ་པའི་ཁུར་འཁྱེར་བར་ནུས་པ་ན་ཐེག་པ་ཆེན་
པོའི་སྡོམ་པ་ལ་གནས་པའི་དགེ་བའི་བཤེས་གཉེན་གྱི་སྤྱན་སྔར་རྒྱལ་བ་སྲས་
བཅས་དཔང་དུ་བཞག་སྟེ་འཇུག་སྡོམ་བླང་། དེ་ནས་དེའི་བསླབ་བྱ་མཐའ་དག་ལ་
སློབ་ཅིང་། ཁྱད་པར་རྩ་ལྟུང་བཅོ་བརྒྱད་དང་ཉེས་བྱས་བཞི་བཅུ་ཞེ་དྲུག་གིས་མ་
- 198-



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
གོས་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་ལྟར་བྱེད་ནུས་པར་
བླ་མ་ ལྷས་བྱིན་གྱིས་བརླབ་ཏུ་གསོལ་ སྙམ་དུ། དུས་ གསུམ་རྒྱལ་བ་ ཀུན་ གྱི་
བགྲོད་གཅིག་ལམ། །རྣམ་དག་རྒྱལ་སྲས་སྡོམ་པས་རྒྱུད་བསྡམས་ཤིང༌། །ཐེག་
མཆོག་ཚུལ་ཁྲིམས་གསུམ་ཀྱི་ཉམས་ལེན་ལ། །བརྩོན་པ་ལྷུར་ལེན་བྱེད་པར་བྱིན་
གྱིས་རློབས། །ཞེས་བརྗོད་དོ། །གཉིས་པ་འཇུག་སྡོམ་གྱི་བསླབ་བྱ་རྒྱལ་སྲས་ཀྱི་
སྤྱོད་པ་མཐའ་དག་བསྡུས་པའི་སྡོམ་ཆེན་པོ་ཕྱིན་དྲུག་ལ་སློབ་ཚུལ་ལ་དྲུག །སྦྱིན་
པ་ ལ་ སློབ་ ཚུལ། ཚུལ་ ཁྲིམས་ ལ་ སློབ་ ཚུལ། བཟོད་ པ་ ལ་ སློབ་ཚུལ། བརྩོན་
འགྲུས་ལ་སློབ་ཚུལ། བསམ་གཏན་ལ་སློབ་ཚུལ། ཤེས་རབ་ལ་སློབ་ཚུལ་ལོ། །
དང་པོ་སྦྱིན་པ་ལ་སློབ་ཚུལ་ནི། ལུས་དང་ལོངས་སྤྱོད་དུས་གསུམ་དགེ་ཚོགས་
བཅས། །སེམས་ཅན་རང་རང་འདོད་པའི་དངོས་བསྒྱུར་ཏེ། །ཆགས་མེད་གཏོང་
སེམས་ སྤེལ་བའི་མན་ངག་གིས། །སྦྱིན་ པའི་ ཕར་ ཕྱིན་ རྫོགས་ པར་ བྱིན་ གྱིས་
རློབས། །ཞེས་པའོ། །གཉིས་པ་ཚུལ་ཁྲིམས་ལ་སློབ་ཚུལ་ནི། སོ་ཐར་བྱང་སེམས་
གསང་སྔགས་སྡོམ་པ་ཡི། །བཅས་མཚམས་སྲོག་གི་ཕྱིར་ཡང་མི་གཏོང་ཞིང་། །
དགེ་ཆོས་སྡུད་དང་སེམས་ཅན་དོན་བསྒྲུབ་པའི། །ཚུལ་ཁྲིམས་ཕར་ཕྱིན་རྫོགས་
པར་བྱིན་གྱིས་རློབས། །ཞེས་པའོ། །གསུམ་པ་བཟོད་པ་ལ་སློབ་ཚུལ་ནི། ཁམས་
གསུམ་སྐྱེ་དགུ་མ་ལུས་ཁྲོས་གྱུར་ཏེ། །གཤེ་ཞིང་མཚང་འབྲུ་བསྡིགས་ཤིང་སྲོག་
གཅོད་ ཀྱང་། །མི་འཁྲུག་གནོད་ལན་ཕན་པ་སྒྲུབ་བྱེད་པའི། །བཟོད་པའི་ཕར་
ཕྱིན་རྫོགས་པར་བྱིན་གྱིས་རློབས། །ཞེས་པའོ། །བཞི་པ་བརྩོན་འགྲུས་ལ་སློབ་
ཚུལ་ནི། སེམས་ཅན་རེ་རེའི་ ཕྱིར་ཡང་མནར་མེད་པའི། །མེ་ནང་བསྐལ་པ་རྒྱ་
མཚོར་ གནས་ དགོས་ ཀྱང་། །སྙིང་ རྗེས་ མི་ སྐྱོ་ བྱང་ ཆུབ་ མཆོག་ བརྩོན་ པའི། །
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བརྩོན་འགྲུས་ཕར་ཕྱིན་རྫོགས་པར་བྱིན་གྱིས་རློབས། །ཞེས་པའོ། །ལྔ་པ་བསམ་
གཏན་ལ་སློབ་ཚུལ་ནི། བྱིང་རྒོད་རྣམ་པར་གཡེང་བའི་སྐྱོན་སྤངས་ནས། །ཆོས་
ཀུན་བདེན་པས་སྟོང་པའི་གནས་ལུགས་ལ། །རྩེ་གཅིག་མཉམ་པར་འཇོག་པའི་
ཏིང་འཛིན་གྱིས། །བསམ་གཏན་ཕར་ཕྱིན་རྫོགས་པར་བྱིན་གྱིས་རློབས། །ཞེས་
པའོ། །དྲུག་པ་ཤེས་རབ་ལ་སློབ་ཚུལ་ནི། དེ་ཉིད་སོ་སོར་རྟོག་པའི་ཤེས་རབ་
ཀྱིས། །དྲངས་པའི་ཤིན་སྦྱངས་བདེ་ཆེན་དང་འབྲེལ་བ། །དོན་དམ་མཉམ་བཞག་
ནམ་ མཁའི་ རྣལ་ འབྱོར་ གྱིས། །ཤེས་ རབ་ ཕར་ ཕྱིན་ རྫོགས་ པར་ བྱིན་ གྱིས་
རློབས། །ཞེས་པའོ། །དེ་ལྟར་མར་ཤེས་ནས་ཤེས་རབ་ལ་སློབ་པའི་བར་འདི་ནི་
ཐེག་པ་ཆེན་པོའི་བློ་སྦྱོང་དོན་བདུན་མའི་ཀུན་རྫོབ་བྱང་ཆུབ་ཀྱི་སེམས་ལ་བློ་སྦྱོང་
ཚུལ་གཙོ་བོར་བཏོན་ནས་དེའི་ཡན་ལག་ཏུ་ཐེག་པ་ཆེན་པོའི་ལམ་གྱི་གེགས་སེལ་
བོགས་འདོན་གྱི་མན་ངག་རྐྱེན་ངན་ལམ་བསྒྱུར་ལ་སོགས་པ་བློ་སྦྱོང་གི་དོན་ཚན་
གཞན་ལྔ་ཡང་ཚང་བ་ཡིན་ལ། སྐྱེས་བུ་གསུམ་གྱི་ལམ་གྱི་རིམ་པའི་ནང་ནས་སྐྱེས་
བུ་ཆེན་པོའི་ལམ་གྱི་རིམ་པ་དང༌། ལམ་གྱི་གཙོ་བོ་རྣམ་པ་གསུམ་གྱི་ནང་ནས་
བྱང་ཆུབ་ཀྱི་སེམས་ལ་སློབ་ཚུལ་ཡིན་ནོ། །བྱང་ཆུབ་སེམས་སྦྱོང་གི་གདམས་ངག་
ལ་རྒྱུ་འབྲས་མན་ངག་བདུན་མ་དང་། བདག་གཞན་མཉམ་བརྗེའི་སྒོ་ནས་སྦྱོང་
ཚུལ་གཉིས་ཡོད་པ་ལས་གདམས་ངག་འདིར་ནི་མན་ངག་གཉིས་པོ་བསྲེས་ནས་
གཉིས་ཀའི་གནད་ཐམས་ཅད་ཚང་བར་མཛད་དོ། །དེའི་ཕྱིར་བླ་མ་མཆོད་པའི་
གདམས་ངག་འདི་ནི་མན་ངག་མ་ལུས་འདུས་པའི་རྒྱ་མཚོ་ཡིན་པར་ཤེས་པར་
བྱའོ། །གཉིས་པ་དོན་དམ་བྱང་ཆུབ་ཀྱི་སེམས་ལ་བློ་སྦྱོང་ཚུལ་ནི། ཕྱི་ནང་ཆོས་
རྣམས་སྒྱུ་མ་རྨི་ལམ་དང་། །དང་བའི་མཚོ་ནང་ཟླ་གཟུགས་ཇི་བཞིན་དུ། །སྣང་
- 200 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ཡང་བདེན་པར་མེད་པའི་ཚུལ་རྟོགས་ནས། །སྒྱུ་མའི་ཏིང་འཛིན་རྫོགས་པར་བྱིན་
གྱིས་རློབས། །འཁོར་འདས་རང་བཞིན་རྡུལ་ཙམ་མེད་པ་དང་། །རྒྱུ་འབྲས་རྟེན་
འབྲེལ་བསླུ་བ་མེད་པ་གཉིས། །ཕན་ཚུན་འགལ་མེད་གྲོགས་སུ་འཆར་བ་ཡིས། །
ཀླུ་སྒྲུབ་དགོངས་དོན་རྟོགས་པར་བྱིན་གྱིས་རློབས། །ཞེས་པའོ། །འདི་ནི་བློ་སྦྱོང་
དོན་བདུན་མའི་དངོས་གཞི་བྱང་ཆུབ་ཀྱི་སེམས་གཉིས་སྦྱོང་བའི་ནང་ནས་དོན་
དམ་སེམས་སྦྱོང་ཞེས་བྱ་བ་དོན་དམ་པའི་བྱང་ཆུབ་ཀྱི་སེམས་མཐོང་ལམ་རྣམ་
པར་མི་རྟོག་པའི་ཡེ་ཤེས་ཀྱི་ཉེར་ལེན་གྱི་རྒྱུ་གནས་ལུགས་རྟོགས་པའི་ལྟ་བ་ལ་
སློབ་ཚུལ་ཡིན་ལ། སྐྱེས་བུ་གསུམ་གྱི་ལམ་གྱི་རིམ་པའི་ནང་ནས་ལྷག་མཐོང་ལ་
སློབ་ཚུལ་དང་། ལམ་གྱི་གཙོ་བོ་རྣམ་པ་གསུམ་ལས་ཡང་དག་པའི་ལྟ་བ་ལ་སློབ་
ཚུལ་ཡིན་ནོ། །ཇོ་བོ་རྗེའི་ལྟ་བའི་མན་ངག་ལ་དབུ་མའི་མན་ངག་དང་། ལམ་སྒྲོན་
གྱི་ལྟ་བའི་མན་ངག་གཉིས་ཡོད་པ་ལ་གདམས་ངག་འདིར་ནི་གཉིས་ཀ་ཚང་བར་
མཛད་དོ། །
རྩ་བའི་གཉིས་པ་ཐུན་མོང་མིན་པ་རྡོ་རྗེ་ཐེག་པའི་ལམ་ལ་སློབ་ཚུལ་ལ་
ལྔ། རྡོ་ རྗེ་ཐེག་པ་ལ་འཇུག་ཚུལ། ཞུགས་ནས་སྔགས་ལམ་སྒོམ་ཚུལ། སྔགས་
ལམ་ གྱིས་བཙན་ས་མ་ཟིན་ན་འཕོ་བའི་རྣལ་འབྱོར་ལ་སློབ་ཚུལ། ཚེ་ རབས་
ཐམས་ཅད་དུ་བླ་མས་རྗེས་སུ་འཛིན་པའི་སྨོན་ལམ་བྱ་ཚུལ། ཐུན་མཐར་ཚོགས་
ཞིང་བསྡུ་ཚུལ་ལོ། །དང་པོ་ནི་ལམ་ཐུན་མོང་བ་ལ་སྦྱངས་ནས་རྒྱུད་སྣོད་རུང་དུ་
གྱུར་པ་ན། རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་འབད་པ་དུ་མས་བཙལ་
ལ་བསམ་སྦྱོར་གཉིས་ཀྱིས་བསྟེན་ཚུལ་སྔར་ལས་ཀྱང་ཆེས་ཁྱད་པར་དུ་གྱུར་པ་
ཞིག་བྱས་ནས་རྡོ་རྗེ་ཐེག་པའི་འཇུག་སྒོ་དབང་ཡོངས་སུ་རྫོགས་པ་ཐོབ་པ་ཞིག་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
བྱ། དེ་ནས་རྡོ་རྗེ་སློབ་དཔོན་ལ་ཡུན་རིང་དུ་བརྟེན་ཏེ་རྒྱུད་སྡེ་ལ་ཐོས་བསམ་གྱིས་
ཞུགས་ནས་རྒྱུད་དོན་ཕྱིན་ཅི་མ་ལོག་པར་རྙེད་པ་ཞིག་བྱ་བ་དང་དབང་དུས་སུ་
ཁས་བླངས་པའི་དམ་ཚིག་དང་སྡོམ་པ་རྣམས་སྲོག་ལས་ཀྱང་གཅེས་པར་སྲུང་བ་
ཞིག་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་ལྟར་བྱེད་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། དེ་ནས་རྡོ་རྗེ་འཛིན་པའི་དེད་
དཔོན་གྱི། །དྲིན་ལས་རྒྱུད་སྡེ་རྒྱ་མཚོའི་འཇིང་བརྒལ་ཏེ། །དངོས་གྲུབ་རྩ་བ་དམ་
ཚིག་སྡོམ་པ་རྣམས། །སྲོག་ལས་གཅེས་པར་འཛིན་པར་བྱིན་གྱིས་རློབས། །ཞེས་
བརྗོད་དོ། །གཉིས་པ་སྔགས་ལམ་ལ་སློབ་ཚུལ་ལ་གཉིས། སྐུ་གསུམ་ལམ་འཁྱེར་
གྱི་གནད་མཐའ་དག་ཚང་བའི་རིམ་པ་དང་པོའི་རྣལ་འབྱོར་ལ་སློབ་ཚུལ་དང་།
ཟབ་ལམ་རིམ་པ་ལྔའི་གནད་མཐའ་དག་ཚང་བའི་རིམ་པ་གཉིས་པའི་རྣལ་འབྱོར་
ལ་སློབ་ཚུལ་ལོ། །དང་པོ་སྐུ་གསུམ་ལམ་འཁྱེར་གྱི་གནད་མཐའ་དག་ཚང་བའི་
རིམ་པ་དང་པོའི་རྣལ་འབྱོར་ལ་སློབ་ཚུལ་ནི། སྐྱེ་ཤི་བར་དོ་རྒྱལ་བའི་སྐུ་གསུམ་
དུ། །བསྒྱུར་བའི་རིམ་པ་དང་པོའི་རྣལ་འབྱོར་གྱིས། །ཐ་མལ་སྣང་ཞེན་དྲི་མ་ཀུན་
སྦྱངས་ཏེ། །གང་སྣང་ལྷ་སྐུར་འཆར་བར་བྱིན་གྱིས་རློབས། །ཞེས་པའོ། །གཉིས་
པ་ཟབ་ལམ་རིམ་པ་ལྔའི་གནད་མཐའ་དག་ཚང་བའི་རིམ་པ་གཉིས་པའི་རྣལ་
འབྱོར་ལ་སློབ་ཚུལ་ནི། སྙིང་གའི་འདབ་བརྒྱད་དྷ་ཏིའི་དབུས་དག་ཏུ། །མགོན་
ཁྱོད་ཞབས་སེན་བཀོད་པ་ལས་བྱུང་བ། །འོད་གསལ་སྒྱུ་ལུས་ཟུང་དུ་འཇུག་པའི་
ལམ། །ཚེ་འདིར་མངོན་དུ་འགྱུར་བར་བྱིན་གྱིས་རློབས། །ཞེས་པའོ། །གསུམ་པ་
སྔགས་ལམ་གྱིས་བཙན་ས་མ་ཟིན་ན་འཕོ་བའི་རྣལ་འབྱོར་ལ་སློབ་ཚུལ་ནི། ལམ་
སྣ་མ་ཟིན་འཆི་བའི་དུས་བྱེད་ན། །བཙན་ཐབས་ཚང་རྒྱ་བླ་མའི་འཕོ་བ་ནི། །
- 202-



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
སྟོབས་ལྔ་ཡང་དག་སྦྱར་བའི་གདམས་ངག་གིས། །དག་པའི་ཞིང་དུ་བགྲོད་པར་
བྱིན་གྱིས་རློབས། །ཞེས་པའོ། །བཞི་པ་ཚེ་རབས་ཐམས་ཅད་དུ་བླ་མས་རྗེས་སུ་
འཛིན་པའི་སྨོན་ལམ་བྱ་ཚུལ་ནི། མདོར་ན་སྐྱེ་ཞིང་སྐྱེ་བ་ཐམས་ཅད་དུ། །མགོན་
པོ་ཁྱོད་ཀྱིས་འབྲལ་མེད་རྗེས་བཟུང་ནས། །སྐུ་གསུང་ཐུགས་ཀྱི་གསང་བ་ཀུན་
འཛིན་པའི། །སྲས་ཀྱི་ཐུ་བོར་འགྱུར་བར་བྱིན་གྱིས་རློབས། །མགོན་ཁྱོད་གང་དུ་
མངོན་པར་སངས་རྒྱས་པའི། །འཁོར་གྱི་ཐོག་མ་ཉིད་དུ་བདག་གྱུར་ཏེ། །གནས་
སྐབས་མཐར་ཐུག་དགོས་འདོད་མ་ལུས་པ། །འབད་མེད་ལྷུན་གྱིས་གྲུབ་པའི་
བཀྲ་ཤིས་སྩོལ། །ཅེས་པའོ། །དེ་ལྟར་སྔགས་ཀྱི་འཇུག་སྒོ་དབང་ནས་བཟུང་ཚེ་
རབས་ཐམས་ཅད་དུ་བླ་མ་དང་མི་འབྲལ་བའི་ཐབས་ལ་སློབ་ཚུལ་འདིའི་བར་ནི་
སྤྱིར་རྒྱུད་སྡེ་བཞི་གའི་གནད་ཐམས་ཅད་དང་། ཁྱད་པར་རྒྱུད་ཐམས་ཅད་ཀྱི་ནང་
ནས་རབ་དང་ཕུལ་དང་རྩེ་མོར་གྱུར་པ་དཔལ་གསང་བ་འདུས་པའི་མན་ངག་གཙོ་
བོར་གཏོན་ནས་དཔལ་འཁོར་ལོ་སྡོམ་པ་དང་། རྡོ་རྗེ་འཇིགས་བྱེད་དང་། རྡོ་རྗེ་
གདན་བཞི་སོགས་བླ་མེད་ཀྱི་རྒྱུད་སྡེ་རིན་པོ་ཆེ་མཐའ་དག་གི་གནད་རྣམས་ཚང་
བར་མཛད་པ་ཡིན་པས་ན་བླ་མ་མཆོད་པའི་གདམས་ངག་འདི་ནི་རྒྱུད་དང་གྲུབ་
ཆེན་གྱི་གཞུང་མན་ངག་ཐམས་ཅད་ཀྱི་སྣོད་ཟ་མ་ཏོག་ཡིན་པར་ཤེས་པར་བྱའོ། །
ལྔ་པ་ཐུན་མཐར་ཚོགས་ཞིང་བསྡུ་བའི་ཚུལ་ནི། དེ་ལྟར་གསོལ་བ་བཏབ་པས་བླ་
མ་མཆོག །བྱིན་གྱིས་བརླབ་ཕྱིར་དགྱེས་བཞིན་སྤྱི་བོར་བྱོན། །སླར་ཡང་སྙིང་གའི་
པདྨོའི་ཟེའུ་འབྲུ་ལ། །ཞབས་སེན་འོད་ཆགས་བརྟན་པར་བཞུགས་སུ་གསོལ། །
ཞེས་པ་སྟེ། མན་ངག་གི་གནད་རྣམས་ཞལ་ལས་ཤེས་པར་བྱའོ། །
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། དགེ་བ་རྣམས་བཟང་པོ་སྤྱོད་
པ་སོགས་ཀྱི་སྒོ་ནས་གནས་སྐབས་དང་མཐར་ཐུག་གི་སྨོན་གནས་རྣམས་སུ་
འདུན་པ་དྲག་པོས་བསྔོ་བ་དང་སྨོན་ལམ་བྱ་ཞིང་། ཁྱད་པར། འདི་ལྟར་བགྱིས་
པའི་རྣམ་དཀར་དགེ་བ་ཡང་། །དུས་གསུམ་བདེ་གཤེགས་སྲས་བཅས་ཐམས་
ཅད་ ཀྱི། །མཛད་ པ་ སྨོན་ལམ་མ་ལུས་བསྒྲུབ་ པ་ དང་། །ལུང་རྟོགས་དམ་ཆོས་
འཛིན་པའི་རྒྱུ་རུ་བསྔོ། །དེ་ཡི་མཐུ་ལས་ཚེ་རབས་ཀུན་ཏུ་བདག །ཐེག་མཆོག་
འཁོར་ ལོ་བཞི་དང་མི་འབྲལ་ཞིང་། །ངེས་འབྱུང་ བྱང་ སེམས་ ཡང་ དག་ ལྟ་བ་
དང༌། །རིམ་ གཉིས་ ལམ་ གྱི་བགྲོད་པ་མཐར་ཕྱིན་ཤོག །བདག་སོགས་རྣམས་
ཀྱིས་དེང་ནས་བྱང་ཆུབ་བར། །བགྱིས་དང་བགྱིད་འགྱུར་དགེ་བ་ཅི་བསགས་
པ། །ཞིང་འདིར་ རྗེ་བཙུན་བླ་མའི་གཟུགས་ཀྱི་སྐུ། །འགྱུར་མེད་རྡོ་རྗེ་ལྟ་བུར་
བརྟན་ ཕྱིར་ བསྔོ། །སྐྱེ་བ་ ཀུན་ཏུ་ ཡང་ དག་ བླ་ མ་ དང༌། །འབྲལ་མེད་ཆོས་ ཀྱི་
དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་
འཆང་གི་གོ་འཕང་མྱུར་ཐོབ་ཤོག །སྲིད་ཞིའི་རྣམ་དཀར་ ཇི་ སྙེད་ དགེ་མཚན་
གྱིས། །དེང་འདིར་མི་ཤིས་རྒུད་པ་ཀུན་བྲལ་ཏེ། །གནས་སྐབས་མཐར་ཐུག་དགེ་
ལེགས་ནམ་མཁའི་མཛོད། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །
འདོད་དགུའི་འབྱོར་པ་དབྱར་གྱི་མཚོ་ལྟར་འཕེལ། །སྐྱོན་མེད་ རིགས་ཀྱི་དལ་
འགྲོ་རྒྱུན་ཆད་མེད། །ཉིན་མཚན་བློ་བཟང་དམ་པའི་ཆོས་ཀྱི་འདའ། །ཕུན་ཚོགས་
དཔལ་ལ་རོལ་པའི་བཀྲ་ཤིས་ཤོག །བློ་བཟང་མདུན་ས་ཆོས་ཀྱི་ཕོ་བྲང་ཆེར། །
བསླབ་གསུམ་རྣམ་དག་རྩེ་གཅིག་སྒྲུབ་ལ་བརྩོན། །རྣལ་འབྱོར་རབ་བྱུང་ཚོགས་
ཀྱིས་ཡོངས་གང་བས། །ཐུབ་བསྟན་ཡུན་དུ་གནས་པའི་བཀྲ་ཤིས་ཤོག །གཞོན་
- 204 -



བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་གཏེར་མཛོད་འབྱེད་པའི་ལྡེ་མིག
ནུའི་དུས་ནས་བླ་མ་ལྷ་མཆོག་ལ། །གསོལ་བ་བཏབ་པས་བློ་བཟང་གྲགས་པ་
ཡི། །བྱིན་རླབས་ཞུགས་ནས་གཞན་དོན་ལྷུན་གྱིས་གྲུབ། །བློ་བཟང་རྡོ་རྗེ་འཆང་
གི་བཀྲ་ཤིས་ཤོག །བསླབ་པ་གསུམ་ལྡན་ངུར་སྨྲིག་འཛིན་པ་ཡི། །འདུས་པའི་
ཚོགས་ ཀྱིས་ གནས་ འདི་ ཡོངས་གང་ཞིང་། །རྟག་ཏུ་བཤད་སྒྲུབ་བྱ་བས་སྲིད་
མཐའི་བར། །ཐུབ་བསྟན་ཕྱོགས་བཅུར་རྒྱས་པའི་བཀྲ་ཤིས་ཤོག །གནས་མཆོག་
འདིར་ནི་དགེ་འདུན་ཐུགས་མཐུན་ཞིང་། །ཆོས་མཐུན་འབྱོར་པས་ནམ་ཡང་མི་
ཕོངས་ པར། །ལུང་རྟོགས་ བསྟན་ པ་ ཡང་ ངོའི་ཟླ་བ་ ལྟར། །གོང་ནས་གོང་དུ་
འཕེལ་བའི་བཀྲ་ཤིས་ཤོག །
ཅེས་དཔལ་དབེན་ས་སྙན་བརྒྱུད་ཀྱི་མན་ངག་ཟབ་མོ་འདི་དང་ནམ་ཡང་
མི་འབྲལ་བའི་སྨོན་ལམ་དང་བཀྲ་ཤིས་བྱའོ། །གཉིས་པ་ཐུན་མཚམས་སུ་ཇི་ལྟར་
བྱ་བའི་ཚུལ་ནི། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་སྡོམ་པ་དང༌།
ཟས་ཀྱི་ཚོད་ རིག་པ་དང་། མི་ཉལ་བར་རྣལ་འབྱོར་བརྩོན་ཞིང་། ཉལ་བའི་ཚེ་
རབ་གཉིད་དུས་ཀྱི་བསྲེ་བ་སྒོམ་པ་དང་། དེ་ལྟ་མི་ནུས་ན་དགེ་བའི་དམིགས་པ་
གང་ཡང་རུང་བ་ལ་སེམས་འཛིན་ཅིང་། བླ་མ་ལྷ་ལ་གསོལ་བ་འདེབས་བཞིན་དུ་
གཉིད་དགེ་སྦྱོར་དུ་བསྒྱུར་ཅི་ཐུབ་བྱེད་པ་དང་། ཁྲུས་དང་ཁ་ཟས་ཀྱི་རྣལ་འབྱོར་
ལ་བརྩོན་པར་བྱ་བ་དང་། བླ་མ་དང་ལྷག་པའི་ལྷ་དང་རང་སེམས་གསུམ་དབྱེར་
མེད་དུ་མོས་པ་བྱས་ནས་གང་སྣང་བདེ་སྟོང་གི་རང་བཞིན་ལྷ་དང་ལྷ་མོའི་རྣམ་
རོལ་ཏུ་བལྟ་ཞིང་། ལྷག་པར་བླ་མ་ལྷའི་གསང་བ་གསུམ་གྱི་རྣམ་རོལ་ཏུ་འཆར་ཅི་
ཐུབ་བྱའོ། །དེ་ལྟ་བུའི་ཚུལ་གྱིས་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
རྫོགས་པ་ལ་ཉིན་རེ་བཞིན་ཐུན་བཞིའམ་མ་མཐའ་ཐུན་གཅིག་ཏུའང་བྱས་ཏེ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཉམས་སུ་བླངས་ན་དལ་བའི་རྟེན་ལ་སྙིང་པོ་དམ་པ་ལོན་པ་ཡིན་ནོ། །
རྒྱལ་བ་གཉིས་པའི་ཐུགས་ཀྱི་བཅུད། །མ་ནོར་ཡོངས་སུ་རྫོགས་པའི་གདམས་པ་
མཆོག །འདི་འདྲ་མཇལ་བ་ཨེ་མ་སྐལ་བ་བཟང་། །འཇམ་མགོན་སྙན་བརྒྱུད་
གདམས་པའི་མཆོག་འདི་ནི། །སྐུ་གསུམ་མྱུར་དུ་འགུགས་པའི་ལྕགས་ཀྱུ་དང་། །
གསུང་རབ་མ་ལུས་བལྟ་བའི་མིག་གཅིག་སྟེ། །གདམས་ངག་མ་ལུས་འདུས་པའི་
རྒྱ་མཚོའང་ཡིན། །དལ་བའི་རྟེན་བཟང་དོན་ལྡན་བྱེད་འདོད་པའི། །རྣམ་དཔྱོད་
བློ་གྲོས་ལྡན་པའི་མཁས་རྣམས་ཀྱིས། །ཕྱོགས་ལྷུང་གྱ་གྱུའི་བསམ་པ་ཡོངས་དོར་
ལ། །གདམས་པའི་མཆོག་འདི་གཅེས་པར་བཟུང་བར་རིགས། །འདི་ལྟར་བགྱིས་
ལས་གངས་རིའི་ཏོག་ལྟར་དུ། རབ་དཀར་དགེ་བ་གང་ཞིག་ཐོབ་པ་དེས། །ནམ་
མཁའི་མཐས་གཏུགས་གྱུར་པའི་སེམས་ཅན་རྣམས། །ལམ་བཟང་འདི་ཡིས་སྨོན་
ཅིང་གྲོལ་གྱུར་ཅིག །
ཅེས་ལམ་གྱི་ལུས་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་གྱི་ཁྲིད་
དམིགས་ཀྱི་བསྡུས་དོན་སྙན་རྒྱུད་གཏེར་མཛོད་འབྱེད་པའི་ལྡེ་མིག་ཅེས་བྱ་བ་འདི་
ནི། ཆོས་གྲྭ་ཆེན་པོ་བཀྲ་ཤིས་ལྷུན་པོར་སྡེ་སྣོད་འཛིན་པ་བརྒྱ་ཕྲག་མང་པོ་ལ་བླ་
ཕུན་ཚོགས་བསྟན་འཛིན་སོགས་དོན་གཉེར་ཅན་མང་པོས་བསྐུལ་བ་ལ་བརྟེན་
ནས། གདམས་ངག་འདིའི་སྙན་བརྒྱུད་ཀྱི་མན་ངག་ཐོབ་པ་དགེ་སློང་ཡེ་ཤེས་རྒྱལ་
མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་
ལས་རྣམ་པར་རྒྱལ་བའི་གླིང་དུ་སྦྱར་བའོ།། །།
- 206 -



༄༅། །དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་
གྱི་བསྡུས་དོན་སྙན་བརྒྱུད་མཛོད་བརྒྱ་འབྱེད་པའི་
འཕྲུལ་གྱི་ལྡེ་མིག་ཅེས་བྱ་བ་
བཞུགས་སོ། ། །
ན་མོ་གུ་རུ་མཉྫགྷོ་ཥཱ་ཡ། འཇམ་མགོན་བླ་མ་ཐམས་ཅད་མཁྱེན་པ་ཡི། །
ཞབས་ཀྱིས་པདྨོར་གུས་པས་ཕྱག་བྱས་ཏེ། །གྲུབ་མཆོག་བླ་མའི་ཞལ་ལུང་བདུད་
རྩིའི་རྒྱུན། །ཉམས་མེད་སྙན་བརྒྱུད་བསྡུས་དོན་འདིར་བྲི་བྱ། །
དེ་ལ་འདིར་རྗེ་ཐམས་ཅད་མཁྱེན་པ་ལ་མགོན་པོ་འཇམ་པའི་དབྱངས་
ཀྱིས་གནང་བའི་གདམས་ངག་ཐུན་མོང་མིན་པ་དགལ་ལྡན་ཕྱག་རྒྱ་ཆེན་པོའི་ཟབ་
ཁྲིད་ཉམས་སུ་ལེན་པར་བྱེད་པ་ལ། སྔོན་འགྲོ། དངོས་གཞི། རྗེས་གསུམ་ལས།
སྔོན་འགྲོ་ལ། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་དང་ཐེག་པ་ཆེན་
པོའི་འཇུག་སྒོ་དང་ལམ་གྱི་གཞུང་ཤིང་སེམས་བསྐྱེད་གཉིས་ཀྱི་ཁྲིད། སྡིག་སྒྲིབ་
མྱུར་དུ་དག་པར་བྱེད་པ་རྡོ་རྗེ་སེམས་དཔའི་སྒོམ་བཟླས་གྱི་ཁྲིད། ཚོགས་མྱུར་དུ་
རྫོགས་པར་བྱེད་པ་མཎྜལ་གྱི་ཁྲིད། བྱིན་རླབས་མྱུར་དུ་འཇུག་པ་བླ་མའི་རྣལ་
འབྱོར་གྱི་ཁྲིད་རྣམས་སུ་ཡོད་པ་ལས། རྡོར་སེམས་སྒོམ་བཟླས་ལོགས་སུ་གསལ་
ཞིང་། ཁྲིད་ཆེན་གཞན་གསུམ་གྱི་གནད་ཚང་ཞིང་ལམ་གྱི་ལུས་ཡོངས་སུ་རྫོགས་
པའི་བླ་མའི་རྣལ་འབྱོར་ཉམས་སུ་བླང་བ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་
བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། སྔོན་འགྲོ།
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
དངོས་གཞི། མཇུག་ཏུ་ཇི་ ལྟར་ བྱ་བའི་ཚུལ་ལོ། །དང་པོ་ལ་གཉིས། སྤྱིའི་སྔོན་
འགྲོ་དང༌། ཁྱད་པར་གྱི་སྔོན་འགྲོའོ། །དང་པོ་ལ་དྲུག །ཀུན་སློང་བཅོས་པ། རྡོ་རྗེ་
འཆང་གཙོ་བོར་བྱས་ནས་སྐྱབས་ཡུལ་གཞན་རྣམས་ལམ་རིམ་ལྟར་གསལ་གདབ་
པ། སྐྱབས་འགྲོའི་རྒྱུ་སྒྲུབ་པ། སྐྱབས་འགྲོ་སེམས་བསྐྱེད་ཚད་མེད་བཞི་རྣམས་
ལམ་རིམ་ལྟར་བྱ་བ། ཁྱད་པར་གྱི་སེམས་བསྐྱེད་བྱ་བ། སྐྱབས་ཡུལ་བསྡུ་བའོ། །
གཉིས་པ་ཁྱད་པར་གྱི་སྔོན་འགྲོ་ལ་བཞི། དང་པོར་སྟོང་ཉིད་བསྒོམས་ཏེ་ཆོས་སྐུ་
ལ་ང་རྒྱལ་འཇོག་པ། དེའི་འཛིན་སྟངས་མ་ཤོར་བའི་ངང་ནས་རང་ཡི་དམ་གྱི་
ལྷར་བསྐྱེད་ཅིང་དེའི་སྒོ་གསུམ་བྱིན་གྱིས་བརླབ་པ། ཐ་མལ་གྱི་སྣང་ཞེན་འགོག་
ཅིང་སྣོད་བཅུད་སྦྱང་བ། འོག་ནས་འབྱུང་བའི་མཆོད་རྫས་རྣམས་བླ་མེད་ལྟར་
བྱིན་གྱིས་བརླབ་པའོ། །གཉིས་པ་དངོས་གཞི་ལ་བཞི། ཚོགས་ཞིང་གསལ་གདབ་
པ། བསག་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་
འབུལ་བ། གསོལ་བ་ གདབ་པ། འདོད་ བྱའི་ དོན་ལ་སྨོན་ ཞིང་ བྱིན་རླབས་ ཞུ་
བའོ། །དང་པོ་ལ་ གཉིས། དམ་ཚིག་གསལ་གདབ་པ་དང་། ཡེ་ཤེས་པ་དགུག་
གཞུག་བྱ་བའོ། །དང་པོ་ལ་གཉིས། བཞུགས་གནས་གསལ་གདབ་པ་དང་། དམ་
ཚིག་པ་གསལ་འདེབས་ཚུལ་དངོས་སོ། །གཉིས་པ་དམ་ཚིག་པ་གསལ་འདེབས་
ཚུལ་ དངོས་ ལ་ གཉིས། གཙོ་བོ་གསལ་ གདབ་ པ་ དང་། འཁོར་གསལ་གདབ་
པའོ། །དང་པོ་ལ་གཉིས། སྐུ་དངོས་གསལ་གདབ་པ་དང་། གསང་འདུས་ནས་
འབྱུང་བ་ལྟར་ཕུང་སོགས་བདེ་གཤེགས་ལྔའི་ངོ་བོར་བལྟ་བ་སོགས་མན་ངག་
ཞལ་ཤེས་བཞིན་དུ་བྱ་བའོ། །དང་པོ་ལ་གསུམ། ངོ་བོ་དྲིན་ཅན་རྩ་བའི་བླ་མ་ཡིན་
པ་ལ་རྣམ་པ་རྒྱལ་བ་ཙོང་ཁ་པ་ཆེན་པོའི་རྣམ་པར་གསལ་གདབ་པ། ཡང་ན་རྒྱལ་
- 208 -



དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་དོན་སྙན་བརྒྱུད་མཛོད་བརྒྱ་འབྱེད་པའི་ལྡེ་མིག །
བ་རྡོ་རྗེ་འཆང་གི་རྣམ་པར་གསལ་གདབ་པ། མན་ངག་ཞལ་ཤེས་བཞིན་ཐུབ་
དབང་རྡོ་རྗེ་འཆང་ཐུགས་ཀར་བཀོད་ནས་བསྒོམ་པའོ། །གཉིས་པ་གསང་འདུས་
ནས་འབྱུང་བ་ལྟར་ཕུང་སོགས་བདེ་གཤེགས་ལྔའི་ངོ་བོར་བལྟ་བ་སོགས་མན་
ངག་ཞལ་ཤེས་བཞིན་དུ་བྱ་བ་ལ་བདུན། བླ་མའི་ཕུང་པོ་ལྔ་རྒྱལ་བ་རིགས་ལྔའི་
ངོ་བོར་སྒོམ་པ། ཁམས་བཞི་ཡུམ་བཞི་སྒོམ་པ། སྐྱེ་མཆེད་རྣམས་སེམས་དཔར་
སྒོམ་པ། སྐྱེ་མཆེད་ཀྱི་ཡུལ་གཟུགས་སེམས་མར་སྒོམ་པ། ཡན་ལག་རྣམས་ཁོ་
བོར་སྒོམ་པ། འོད་ཟེར་རྣམས་ཕྱོགས་སྐྱོང་དུ་ལྟ་བ། འཇིག་རྟེན་ཀྱི་ལྷ་མཐུ་བོ་ཆེ་
རྣམས་ཞབས་ ཀྱི་ གདན་དུ་བལྟ་བའོ། །གཉིས་པ་ འཁོར་ གསལ་གདབ་ པ་ལ་
གཉིས། དངོས་བརྒྱུད་ ཀྱི་ བླ་མ་རྣམས་ གསལ་གདབ་པ་དང༌། པད་ རིམ་བཅུ་
གཅིག་ལ་ཡི་དམ་ནས་ཆོས་སྐྱོང་སྲུང་མའི་བར་རིམ་བཞིན་གསལ་གདབ་པའོ། །
དང་པོ་ལ་ལྔ། གཙོ་བོའི་གཡས་ཕྱོགས་སུ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་
གསལ་གདབ་པ། གཙོ་བོའི་གཡོན་ཕྱོགས་སུ་ཟབ་མོ་ལྟ་བརྒྱུད་ཀྱི་བླ་མ་རྣམས་
གསལ་གདབ་པ། གཙོ་བོའི་རྒྱབ་ཀྱི་ཅུང་ཟད་མཐོ་བར་ཉམས་ལེན་བྱིན་རླབས་
བརྒྱུད་པའི་བླ་མ་རྣམས་གསལ་གདབ་པ། གཙོ་བོའི་མདུན་དུ་ཆོས་འབྲེལ་དངོས་
ཐོབ་ཀྱི་བླ་མ་རྣམས་གསལ་གདབ་པ། གཙོ་བོའི་སྟེང་གི་ནམ་མཁར་རྒྱལ་བ་རྡོ་རྗེ་
འཆང་ནས་རྩ་བའི་བླ་མའི་བར་གྱི་སྙན་བརྒྱུད་ཀྱི་བླ་མ་རྣམས་རྗེ་བཙུན་འཇམ་
དབྱངས་ཀྱི་རྣམ་པར་མཐོ་བརྩེགས་སུ་གསལ་གདབ་པའོ། །གཉིས་པ་པད་རིམ་
བཅུ་གཅིག་ལ་ཡི་དམ་ནས་ཆོས་སྐྱོང་སྲུང་མའི་བར་རིམ་བཞིན་གསལ་གདབ་པ་
ལ་བཅུ་གཅིག །པད་རིམ་དང་པོ་ལ་གསང་བདེ་འཇིགས་གསུམ་ཀྱེ་རྡོར་རྣམས་
གསལ་གདབ་པ། པད་ རིམ་གཉིས་པ་ལ་བླ་མེད་ཀྱི་ལྷ་ཚོགས་གཞན་རྣམས་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གསལ་གདབ་པ། པད་རིམ་གསུམ་པ་ལ་རྣལ་འབྱོར་རྒྱུད་ཀྱི་ལྷ་ཚོགས་རྣམས་
གསལ་གདབ་པ། པད་རིམ་བཞི་པ་ལ་སྤྱོད་རྒྱུད་ཀྱི་ལྷ་ཚོགས་རྣམས་གསལ་
གདབ་པ། པད་རིམ་ལྔ་པ་ལ་བྱ་རྒྱུད་ཀྱི་ལྷ་ཚོགས་རྣམས་གསལ་གདབ་པ། པད་
རིམ་དྲུག་པ་ལ་བསྐལ་བཟང་གི་སངས་རྒྱས་སྟོང་སོགས་གསལ་གདབ་པ། པད་
རིམ་བདུན་པ་ལ་བྱང་སེམས་རྣམས་གསལ་གདབ་པ། པད་རིམ་བརྒྱད་པ་ལ་རང་
རྒྱལ་རྣམས་ གསལ་ གདབ་པ། པད་ རིམ་ དགུ་ པ་ ལ་ ཉན་ཐོས་རྣམས་ གསལ་
གདབ་པ། པད་ རིམ་བཅུ་པ་ལ་གནས་གསུམ་གྱི་དཔའ་བོ་མཁའ་འགྲོ་རྣམས་
གསལ་གདབ་པ། པད་རིམ་བཅུ་གཅིག་པ་ལ་ཆོས་སྲུང་ཡེ་ཤེས་ཀྱི་སྤྱན་ལྡན་
རྣམས་གསལ་གདབ་པའོ། །
གཉིས་པ་ཡེ་ཤེས་པ་དགུག་གཞུག་བྱ་བ་ལ་གཉིས། ཚོགས་ཞིང་ཐམས་
ཅད་ཀྱི་གནས་གསུམ་དུ་ཡི་གེ་གསུམ་གསལ་བཏབ་སྟེ་ཐུགས་ཀའི་ཧཱུྃ་གི་འོད་ཟེར་
གྱིས་ཆོས་སྐུའི་གནས་ནས་ཡེ་ཤེས་པ་སྤྱན་འདྲེན་ཚུལ་མདོར་བསྟན་པ་དང༌།
ཚིགས་བཅད་ཀྱི་སྒོ་ནས་ནམ་མཁར་སྤྲིན་གློ་བུར་དང་འཕེལ་བ་བཞིན་དུ་སྤྱན་
དྲངས་ཏེ་དམ་ཚིག་པ་སོ་སོར་བསྟིམ་པའོ། །རྩ་བའི་ས་བཅད་གཉིས་པ་བསག་
སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་འབུལ་བ་ལ་
གཉིས། སྤྱིར་ལམ་གྱི་རྟོགས་པ་སྐྱེ་བ་བསག་སྦྱང་ལ་རག་ལས་པ་དང་། ཁྱད་པར་
སངས་རྒྱས་ཐམས་ཅད་མཆོད་པ་ལས་བླ་མ་མཆོད་པ་ཕན་ཡོན་ཆེ་བར་གསུངས་
པའི་ཚུལ་ལ་ངེས་པར་དྲང་བ་དང༌། བླ་མ་མཆོད་ཚུལ་དངོས་སོ། །གཉིས་པ་བླ་མ་
མཆོད་ ཚུལ་ དངོས་ ལ་ གཉིས། ཡན་ ལག་ བདུན་ པས་ མཆོད་ པ་ དང་། མཎྜལ་
འབུལ་བའོ། །དང་པོ་ལ་བདུན། ཕྱག་འཚལ་བ། མཆོད་པ་འབུལ་བ། སྡིག་པ་
- 210 -



དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་དོན་སྙན་བརྒྱུད་མཛོད་བརྒྱ་འབྱེད་པའི་ལྡེ་མིག །
བཤགས་པ། རྗེས་སུ་ཡི་རང་བ། ཆོས་འཁོར་བསྐོར་བར་བསྐུལ་བ། མྱ་ངན་ལས་
མི་འདའ་བར་གསོལ་བ་གདབ་པ། བསྔོ་བ་བྱ་བའོ། །དང་པོ་ཕྱག་འཚལ་བ་ལ་
ལྔ། བླ་མ་ལོངས་སྤྱོད་རྫོགས་སྐུའི་ངོ་བོར་བལྟས་ཏེ་ཕྱག་འཚལ་བ། བླ་མ་མཆོག་
གི་སྤྲུལ་སྐུའི་ངོ་བོར་བལྟས་ཏེ་ཕྱག་འཚལ་བ། བླ་མ་ཆོས་སྐུའི་ངོ་བོར་བལྟས་ཏེ་
ཕྱག་འཚལ་བ། བླ་མ་སྐྱབས་གསུམ་མ་ལུས་པའི་བདག་ཉིད་དུ་བལྟས་ཏེ་ཕྱག་
འཚལ་བ། བླ་མ་མཆོག་གསུམ་མ་ ལུས་ པའི་བྱེད་པོར་བལྟས་ཏེ་ ཕྱག་ འཚལ་
བའོ། །གཉིས་ པ་ མཆོད་ པ་ འབུལ་ བའི་ ཚུལ་ ལ་དྲུག །ཕྱིའི་མཆོད་པ། ནང་ གི་
མཆོད་པ། གསང་བའི་མཆོད་པ། དེ་ ཁོ་ན་ཉིད་ཀྱི་མཆོད་པ། སྨན་དང་བདག་
ཉིད་བྲན་དུ་འབུལ་བ། བྱང་སེམས་དང་སྔགས་ཀྱི་སྡོམ་བཟུང་བྱ་བའོ། །དང་པོ་
ལ་བདུན། ཆུ་བཞི་འབུལ་བ། ཉེར་སྤྱོད་རོལ་མོ་དང་བཅས་པ་འབུལ་བ། ཕྱི་ནང་
གི་འདོད་ཡོན་འབུལ་བ། མཎྜལ་འབུལ་བ། མཆོད་པ་རྣམས་བསམ་པ་ཇི་ལྟ་བུས་
འབུལ་ཚུལ་བསྟན་པ། སྒྲུབ་པའི་མཆོད་པ་གཟུགས་སུ་བཀོད་ནས་འབུལ་བ། རྒྱ་
ཇའི་མཆོད་པ་འབུལ་བའོ། །དང་པོ་ལ་གཉིས། འོག་ནས་འབྱུང་བའི་མཆོད་རྫས་
རྣམས་བློ་ཡུལ་དུ་གསལ་འདེབས་ཤིང་མཆོད་པའི་སྙན་གསན་བརྗོད་པ་དང༌།
འབུལ་བ་དངོས་སོ། །གཉིས་པ་འབུལ་བ་དངོས་ལ་བཞི། མཆོད་ཡོན་འབུལ་བ། །
ཞབས་བསིལ་འབུལ་བ། ཞལ་བསིལ་འབུལ་བ། བསང་གཏོར་འབུལ་བའོ། །
གཉིས་པ་ཉེར་སྤྱོད་རོལ་མོ་དང་བཅས་འབུལ་བ་ལ་དྲུག །མེ་ཏོག་འབུལ་བ།
བདུག་ སྤོས་ འབུལ་བ། སྣང་ གསལ་ འབུལ་ བ། དྲི་ཆབ་ འབུལ་ བ། ཞལ་ཟས་
འབུལ་བ། རོལ་མོ་འབུལ་བའོ། །གསུམ་པ་གསོལ་བ་གདབ་པ་ལ་ལྔ། མཚན་
སྔགས་ཀྱི་སྒོ་ནས་གསོལ་འདེབས་བརྒྱ་རྩ་སོགས་བྱ་བ། ཡོན་ཏན་བསམས་པའི་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
སྒོ་ནས་དད་པ་སྦྱོང་ཞིང་གསོལ་བ་གདབ་པ། བཀའ་དྲིན་རྗེས་སུ་དྲན་པའི་གུས་
པ་བསྒོམ་ཞིང་གསོལ་བ་གདབ་པ། ཕྱི་ནང་གསང་བ་དེ་ཁོ་ན་ཉིད་ཀྱི་ཡོན་ཏན་
བརྗོད་པའི་སྒོ་ནས་གསོལ་བ་གདབ་པ། ཕུར་ཚུགས་གསོལ་འདེབས་བྱ་བའོ། །
དང་པོ་ལ་གཉིས། རྩ་བའི་བླ་མ་དེ་ཉིད་སྐྱབས་གསུམ་ཀུན་འདུས་ཀྱི་བདག་ཉིད་
དུ་ངེས་པ་དྲངས་ཏེ་དད་གུས་ཤུགས་དྲག་སྒོམ་པ་དང་། དེའི་ཐུགས་ཀར་ཏིང་ངེ་
འཛིན་སེམས་དཔའི་མཐའ་སྐོར་དུ་དམིགས་བརྩེ་མ་སོགས་ཀྱིས་བསྐོར་བ་ལ་
དམིགས་ནས་བདུད་རྩི་འབེབས་སྦྱང་དང་བཅས་གསོལ་འདེབས་བརྒྱ་རྩ་སོགས་
བྱ་བའོ། །གཉིས་པ་ཡོན་ཏན་བསམས་པའི་སྒོ་ནས་དད་པ་སྦྱོང་ཞིང་གསོལ་བ་
གདབ་པ་ལ་གསུམ། འདུལ་བ་ནས་བཤད་པའི་བླ་མའི་མཚན་ཉིད་དང་ལྡན་པའི་
ཡོན་ཏན་བསམས་པའི་སྒོ་ནས་དད་པ་སྦྱོང་ཞིང་གསོལ་བ་གདབ་པ། ཕར་ཕྱིན་
ཐེག་པ་ནས་བཤད་པའི་བླ་མའི་མཚན་ཉིད་དང་ལྡན་པའི་ཡོན་ཏན་བསམས་པའི་
སྒོ་ནས་དད་ པ་ སྦྱོང་ཞིང་གསོལ་བ་གདབ་པ། རྡོ་རྗེ་ཐེག་པའི་སློབ་དཔོན་གྱི་
མཚན་ཉིད་དང་ལྡན་པའི་ཡོན་ཏན་བསམས་པའི་སྒོ་ནས་དད་པ་སྦྱོང་ཞིང་གསོལ་
བ་གདབ་པའོ། །
གསུམ་པ་བཀའ་དྲིན་དྲན་པའི་གུས་པ་བསྒོམ་ཞིང་གསོལ་བ་གདབ་པ་ལ་
གསུམ། སྤྱིར་སངས་རྒྱས་ཐམས་ཅད་ལས་བཀའ་དྲིན་ཆེ་བར་བལྟས་ཏེ་གུས་པ་
བསྒོམ་ཞིང་གསོལ་བ་གདབ་པ། ལྷག་པར་བསྟན་པ་འདིའི་བདག་པོ་སྟོན་པ་
ཐུགས་རྗེ་ཅན་དེ་ཉིད་ལས་ཀྱང་བཀའ་དྲིན་ཆེ་བར་བལྟས་ཏེ་གུས་པ་བསྒོམ་ཞིང་
གསོལ་བ་གདབ་པ། སངས་རྒྱས་ཐམས་ཅད་མཆོད་པ་བས་བླ་མའི་བ་སྤུའི་བུ་ག་
གཅིག་མཆོད་པ་ལྷག་པར་རྒྱུད་སྡེ་མང་པོ་ནས་གསུངས་པའི་ཚུལ་ལ་ངེས་པ་
- 212 -



དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་དོན་སྙན་བརྒྱུད་མཛོད་བརྒྱ་འབྱེད་པའི་ལྡེ་མིག །
བསྐྱེད་ནས་གུས་པ་ཆེན་པོ་བསྒོམ་ཞིང་གསོལ་བ་གདབ་པའོ། །བཞི་པ་ཕྱི་ནང་
གསང་བ་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་གདབ་པ་ལ་
བཞི། ཕྱིའི་ཡོན་ཏན་བརྗོད་པའི་སྒོ་ནས་གསོལ་བ་གདབ་པ། ནང་གི་ཡོན་ཏན་
བརྗོད་པའི་སྒོ་ནས་གསོལ་བ་གདབ་པ། གསང་བའི་ཡོན་ཏན་བརྗོད་པའི་སྒོ་ནས་
གསོལ་བ་གདབ་པ། དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་
གདབ་པའོ། །ལྔ་པ་ཕུར་ཚུགས་གསོལ་འདེབས་བྱ་བ་ལ་གཉིས། སྐྱབས་གནས་
མ་ལུས་འདུས་པའི་བདག་ཉིད་དུ་བལྟས་ཏེ་གསོལ་བ་ཤུགས་དྲག་ཏུ་བཏབ་ནས་
ཏིང་ངེ་འཛིན་གྱི་དབང་བཞི་བླང་བ་དང་། བླ་མ་རང་ལ་བསྟིམས་ནས་ཐུགས་
བསྐུལ་བའི་བཟླས་པ་བྱ་བའོ། །བཞི་པ་འདོད་བྱའི་དོན་ལ་སྨོན་ཞིང་བྱིན་རླབས་
ཞུ་བ་ལ་གཉིས། ལམ་གྱི་རྩ་བ་བཤེས་གཉེན་བསྟེན་ཚུལ་ལ་སྨོན་ཞིང་བྱིན་རླབས་
ཞུ་བ་དང་། བཤེས་གཉེན་དམ་པ་ཚུལ་བཞིན་དུ་བསྟེན་པ་གཞིར་བཟུང་ནས་མདོ་
སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་སློབ་ཅིང་སྨོན་ལམ་དུ་བྱ་
བའོ། །གཉིས་པ་བཤེན་གཉེན་དམ་པ་ཚུལ་བཞིན་དུ་བསྟེན་པ་གཞིར་བཟུང་ནས་
མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་སློབ་ཅིང་སྨོན་ལམ་
དུ་བྱ་བ་ལ་གཉིས། ལམ་ཐུན་མོང་བ་ལ་སློབ་ཅིང་སྨོན་ལམ་དུ་བྱ་བ་དང་། ཐུན་
མོང་མིན་པ་སྔགས་ལམ་ལ་སློབ་ཅིང་སྨོན་ལམ་དུ་བྱ་བའོ། །དང་པོ་ལ་གསུམ།
ངེས་འབྱུང་གི་བསམ་པ་སྦྱོང་ཞིང་དེ་མཚན་ཉིད་ཚང་བ་སྐྱེ་བར་སྨོན་ལམ་གདབ་
པ། བྱང་ཆུབ་ཀྱི་སེམས་སྦྱོང་ཞིང་དེ་མཚན་ཉིད་ཚང་བ་ཞིག་སྐྱེ་བར་སྨོན་ལམ་
གདབ་པ། ཟབ་མོ་དབུ་མའི་ལྟ་བ་ལ་བློ་སྦྱོང་ཞིང་དེ་མཚན་ཉིད་ཚང་བ་ཞིག་སྐྱེ་
བར་སྨོན་ལམ་གདབ་པའོ། །དང་པོ་ལ་གཉིས། ཚེ་འདིའི་སྣང་ཤས་ལྡོག་པའི་
-213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཐབས་ལ་བློ་སྦྱོང་ཞིང་སྨོན་ལམ་གདབ་པ་དང་། ཕྱི་མའི་སྣང་ཤར་ལྡོག་པའི་
ཐབས་ལ་བློ་སྦྱོང་ཞིང་སྨོན་ལམ་གདབ་པའོ། །གཉིས་པ་བྱང་ཆུབ་ཀྱི་སེམས་སྦྱོང་
ཞིང་དེ་མཚན་ཉིད་ཚང་བ་ཞིག་སྐྱེ་བར་སྨོན་ལམ་གདབ་པ་ལ་གཉིས། བྱང་ཆུབ་
ཏུ་སེམས་བསྐྱེད་ཚུལ་དང་། སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་
ལོ། །དང་པོ་ལ་གཉིས། རྒྱུ་འབྲས་མན་ངག་བདུན་གྱི་སྒོ་ནས་བློ་སྦྱོང་ཚུལ་དང་།
བདག་གཞན་མཉམ་བརྗེའི་སྒོ་ནས་བློ་སྦྱོང་ཚུལ་ལོ། །དང་པོ་ལ་གཉིས། སེམས་
ཅན་ཐམས་ཅད་ལ་སེམས་སྙོམས་པ་བསྒྲུབས་ཏེ་མར་ཤེས་དྲིན་དྲན་དྲིན་གཟོ་
རྣམས་བསྒོམས་ནས་ཡིད་འོང་གི་བྱམས་པ་བསྐྱེད་ཚུལ་དང༌། དེ་ལ་བརྟེན་ནས་
སྙིང་རྗེ་དང་ལྷག་བསམ་དང་བྱང་ཆུབ་ཀྱི་སེམས་རྣམས་སྒྲུབ་ཚུལ་ལོ། ། །
གཉིས་པ་བདག་གཞན་མཉམ་བརྗེའི་སྒོ་ནས་བློ་སྦྱོང་ཚུལ་ལ་གསུམ།
བདག་གཞན་མཉམ་པ་སྒོམ་ཚུལ། བདག་གཞན་བརྗེ་བ་སྒོམ་ཚུལ། བསམ་པ་དེ་
གཉིས་ལ་བརྟེན་ནས་རྐྱེན་ངན་ལམ་དུ་བསྒྱུར་བ་སོགས་བློ་སྦྱོང་དོན་བདུན་མའི་
ཉམས་ལེན་དགེ་སྦྱོར་གྱི་མཐིལ་དུ་བྱེད་ཚུལ་ལོ། །གཉིས་པ་སེམས་བསྐྱེད་ནས་
རྒྱལ་སྲས་ཀྱི་སྤྱོད་པ་ལ་སློབ་ཚུལ་ལ་གསུམ། སྨོན་སེམས་གཟུང་བ། འཇུག་སྡོམ་
བླང་བ། དེའི་བསླབ་བྱ་རྒྱལ་སྲས་ཀྱི་སྤྱོད་པ་མཐའ་དག་བསྡུས་པའི་སྡོམ་ཆེན་པོ་
ཕར་ཕྱིན་དྲུག་ལ་སློབ་ཚུལ་ལོ། །
གསུམ་པ་ འཇུག་ སྡོམ་གྱི་བསླབ་བྱ་ རྒྱལ་ སྲས་ ཀྱི་ སྤྱོད་ པ་མཐའ་དག་
བསྡུས་པའི་སྡོམ་ཆེན་པོ་ཕར་ཕྱིན་དྲུག་ལ་སློབ་ཚུལ་ལ་དྲུག །སྦྱིན་པའི་ཕར་ཕྱིན་
ལ་སློབ་ཅིང་སྨོན་ལམ་དུ་བྱ་བ། ཚུལ་ཁྲིམས་ཀྱི་ཕར་ཕྱིན་ལ་སློབ་ཅིང་སྨོན་ལམ་
དུ་བྱ་བ། བཟོད་པའི་ཕར་ཕྱིན་ལ་སློབ་ཅིང་སྨོན་ལམ་དུ་བྱ་བ། བརྩོན་འགྲུས་ཀྱི་
- 214 -



དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་དོན་སྙན་བརྒྱུད་མཛོད་བརྒྱ་འབྱེད་པའི་ལྡེ་མིག །
ཕར་ཕྱིན་ལ་སློབ་ཅིང་སྨོན་ལམ་དུ་བྱ་བ། བསམ་གཏན་གྱི་ཕར་ཕྱིན་ལ་སློབ་ཅིང་
སྨོན་ལམ་དུ་བྱ་བ། ཤེས་རབ་ཀྱི་ཕར་ཕྱིན་ལ་སློབ་ཅིང་སྨོན་ལམ་དུ་བྱ་བའོ། །
གཉིས་པ་ཐུན་མོང་མིན་པ་སྔགས་ལམ་ལ་སློབ་ཅིང་སྨོན་ལམ་དུ་བྱ་བ་ལ་ལྔ།
སྔགས་ཀྱི་འཇུག་སྒོ་དབང་རྣམ་པར་དག་པ་ཐོབ་ཅིང་དམ་ཚིག་དང་སྡོམ་པ་ཚུལ་
བཞིན་དུ་བསྲུང་བ་ལ་སློབ་ཅིང་དེ་ལྟར་དུ་འགྲུབ་པར་སྨོན་ལམ་གདབ་པ། སྐུ་
གསུམ་ལམ་འཁྱེར་གྱི་གནད་ཚང་བའི་རིམ་པ་དང་པོའི་ལམ་ལ་སློབ་ཅིང་དེ་ལྟར་
དུ་རྒྱུད་ལ་སྐྱེ་བར་སྨོན་ལམ་གདབ་པ། རྫོགས་རིམ་གྱི་གནད་མཐའ་དག་ཚང་
བའི་ཟབ་ལམ་རིམ་པ་ལྔ་ལ་སློབ་ཅིང་དེ་ལྟར་དུ་རྒྱུད་ལ་སྐྱེ་བར་སྨོན་ལམ་གདབ་
པ། ལམ་རིམ་གཉིས་ལ་སྦྱངས་ཀྱང་བཙན་ས་མ་ཟིན་པར་འཆི་བ་ལ་ཕྱོགས་པ་ན་
འཕོ་བའི་ཉམས་ལེན་བྱ་ཚུལ། ཚེ་རབས་ཐམས་ཅད་དུ་བླ་མས་རྗེས་སུ་འཛིན་
པར་སྨོན་ལམ་གདབ་པའོ། །
རྩ་བའི་ས་བཅད་གསུམ་པ་མཇུག་ཏུ་ཇི་ལྟར་བྱ་བ་ལ་གཉིས། ཚོགས་ཞིང་
བསྡུ་ཚུལ་མན་ངག་ཞལ་ཤེས་བཞིན་དུ་བྱ་བ་དང་། གནས་སྐབས་དང་མཐར་ཐུག་
གི་སྨོན་གནས་རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་བྱ་བའོ། །རྩ་
བའི་གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ལ་གཉིས། ཐུན་མཚམས་ཀྱི་
ཉམས་ལེན་ཐུན་མོང་བ་དང་། ཐུན་མོང་མིན་པའོ། །དང་པོ་ལ་ལྔ། དབང་པོའི་སྒོ་
སྡོམ་པ། ཟས་ཀྱི་ཚོད་རིག་པ། མི་ཉལ་བར་རྣལ་འབྱོར་ལ་བརྩོན་པ། ཉལ་བའི་
ཚེ་ཇི་ལྟར་བྱ་བ། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱ་བའོ། །གཉིས་
པ་ཐུན་མཚམས་ཀྱི་ཉམས་ལེན་ཐུན་མོང་མིན་པ་ལ་གཉིས། གང་སྣང་བླ་མ་ལྷའི་
གསང་བ་གསུམ་གྱི་རྣལ་རོལ་དུ་བལྟ་བ་དང༌། དབང་པོ་དྲུག་གི་ཡུལ་དུ་གང་སྣང་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཐམས་ཅད་བླ་མ་མཆོད་པའི་ཐབས་སུ་བསྒྱུར་ཚུལ་ལོ། །དེ་ལྟར་སྔར་བཤད་པའི་
བསྡུས་དོན་བྱེད་ཚུལ་དེ་ནི་བླ་མ་ལྷའི་རྣལ་འབྱོར་དགེ་སྦྱོར་གྱི་དངོས་གཞིར་བྱས་
ནས་སྐྱོང་ཚུལ་གྱི་དབང་དུ་བྱས་པ་ཡིན་གྱི། དགའ་ལྡན་ཕྱག་རྒྱ་ཆེན་པོའི་མན་
ངག་གི་སྒོ་ནས་ཟབ་མོ་དབུ་མའི་ལྟ་བ་སྒོམ་པ་གཙོ་བོར་བྱེད་པའམ་རྫོགས་རིམ་
གྱི་དམིགས་པ་བསྐྱོང་བ་གཙོ་བོར་བྱེད་པ་ཡིན་ན། སྔར་བཤད་པའི་ཀུན་སློང་
བཅོས་པ་ནས་ཚོགས་ཞིང་ཉེར་བསྡུ་བྱེད་པའི་བར་ཐམས་ཅད་སྔོན་འགྲོར་བྱས་
ནས་དངོས་གཞི་ལ་ཐོག་མར་སེམས་གནས་བསྒྲུབ། དེ་ལ་ཡང་སེམས་གནས་
སྒྲུབ་ཚུལ་ཐུན་མོང་བ་དང་། ཐུན་མོང་མིན་པ་གྲུབ་ཆེན་གྱི་མན་ངག་ལས་འབྱུང་
བ་ལྟར་བྱ་བ་དང་། དེ་ནས་ཟབ་མོ་དབུ་མའི་ལྟ་བ་འཚོལ་ཚུལ་དང་། བཙལ་ནས་
རྙེད་པ་ན་སྒོམ་ཚུལ་དང་། དེ་ལ་ཡང་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་
དཔྱད་ཅིང་སྐྱོང་བའི་སྒོམ་ཚུལ་ཐུན་མོང་བ་དང་། ཐུན་མོང་མིན་པ་རྡོ་རྗེའི་ལུས་ལ་
གནད་དུ་བསྣུན་ཏེ་ལས་རླུང་གི་རྒྱུ་བ་བཀག་ནས་སྒོམ་ཚུལ་ཤིན་ཏུ་གསང་བའི་
གནས་རྣམས་ནི་རྒྱུད་ལྡན་བླ་མ་དམ་པའི་ཞལ་ལས་ཤེས་པར་བྱ་བ་ཉིད་དོ། །
འདིར་བཀོད་པ་དེ་དག་ནི་བླ་མའི་ཞལ་ལས་ཇི་ལྟར་ཐོས་པ་རང་གི་བརྗེད་ཐོར་
བསྡུས་དོན་འགོ་སྨོས་པ་ཙམ་རེ་བྱས་པ་ཡིན་གྱི། སྦྱོར་དངོས་རྗེས་གསུམ་གྱི་
གནད་མཐའ་ དག་ ཞལ་ལས་ཤེས་དགོས་སོ། །མདོ་རྒྱུད་རྒྱ་ མཚོའི་ སྙིང་ པོའི་
བཅུད། །གྲུབ་ཆེན་རྣམས་ཀྱིས་གཤེགས་པའི་ཤུལ། །སྙན་བརྒྱུད་མཛོད་བརྒྱའི་སྒོ་
འབྱེད་པའི། །བསྡུས་དོན་ལྡེ་མིག་འདི་ཉིད་དོ། །ཚུལ་འདི་བཀོད་པའི་དགེ་བའི་
མཐུས། །འཇམ་མགོན་བླ་མར་འཇམ་དབྱངས་ཀྱིས། །ཇི་ལྟར་གདམས་བཞིན་
བདག་ལ་ཡང་། །འཇམ་མགོན་བླ་མས་འདོམས་གྱུར་ཅིག །བློ་བཟང་རྒྱལ་བའི་
- 216 -



དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་དོན་སྙན་བརྒྱུད་མཛོད་བརྒྱ་འབྱེད་པའི་ལྡེ་མིག །
དབང་ པོ་ ཡི། །ཐུགས་བསྐྱེད་ སྨོན་ ལམ་ མཐུ་དག་ གིས། །བསྟན་ པའི་ སྙིང་ པོ་
མཐར་ཐུག་འདི། །ནམ་ཡང་མི་ནུབ་འཕེལ་གྱུར་ཅིག །
ཅེས་དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་
དོན་སྙན་བརྒྱུད་མཛོད་བརྒྱ་འབྱེད་པའི་འཕྲུལ་གྱི་ལྡེ་མིག་ཅེས་བྱ་བ་འདི་ནི། རྗེ་
བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་དཔལ་བཟང་པོའི་
ཞབས་དྲུང་དུ་ཆོས་འདིའི་ཟབ་ཁྲིད་རྒྱས་པར་ཐོབ་པའི་ཚེ་དབེན་གནས་ཕུག་པོ་
ཆེར་བརྗེད་ཐོ་ཟིན་བྲིས་སུ་བྲིས་པ། དུས་ཕྱིས་ཆོས་ཚུལ་འདི་ལ་དགེ་བའི་བཤེས་
གཉེན་མང་པོས་དོན་གཉེན་མཛད་པ་མཐོང་བ་ན། རང་དང་སྐལ་བ་མཉམ་པ་
འགའ་ཞིག་ལ་ཕན་རེས་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །འདིས་ཀྱང་དགའ་ལྡན་སྙན་བརྒྱུད་ཀྱི་བསྟན་པ་རིན་པོ་
ཆེ་འཕེལ་བར་གྱུར་ཅིག། །།
-217 -



༄༅། །བདེ་ཆེན་མགོན་པོ་བླ་མ་ལྷ་མཆོད་པའི་ཚུལ་དངོས་གྲུབ་
ཀུན་འབྱུང་སོགས་ཤིན་ཏུ་གསང་བ་
འགའ་ཞིག་བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། གང་གི་ཞབས་སེན་སྙིང་ལ་དྲན་ཙམ་གྱིས། །
ཐུན་མོང་རིག་བྱེད་ལས་དང་གྲུབ་པ་ཀླུ། །ཕྱག་རྒྱ་ཆེན་པོ་མཆོག་གི་དངོས་གྲུབ་
ཀྱང་། །ཡུད་ཀྱིས་སྩོལ་མཛད་བླ་མ་ལྷ་ལ་འདུད། །ཚེ་གཅིག་ཟུང་འཇུག་གོ་འཕང་
མངོན་བཞེད་ན། །མཆོད་པ་གཞན་ཀུན་སྤངས་ནས་བླ་མ་ལྷ། །མཆོད་པར་གྱིས་
ཞེས་འཕགས་མཆོག་ཀླུ་སྒྲུབ་གསུང་། །དེ་ཕྱིར་བླ་མ་ལྷ་ལ་མཆོད་པར་བྱ། །རབ་
འབྱམས་བརྟན་གཡོ་ཀུན་གྱི་བྱེད་པ་པོ། །མི་བསྐྱོད་མགོན་པོ་འཆི་མེད་གཞུ་རིས་
ཅན། །ཀུན་ཁྱབ་ཀུན་གྱི་རང་བཞིན་གཅིག་པུ་པ། །རྣམ་དག་རིན་ཆེན་སྙིང་པོའི་
ཁམས་ལས་གྲུབ། །མཁའ་དབྱིངས་ཆུ་སྐྱེས་འདབ་མའི་ཟེའུ་འབྲུ་ལ། །བརྟན་པར་
བཞུགས་པའི་བདེ་ཆེན་མགོན་པོ་ནི། །གཉིས་ལྷག་བཅུ་དང་བརྒྱ་ཕྲག་རིན་ཆེན་
རྒྱན། །ཉིན་མོར་བྱེད་དང་བསིལ་སྦྱིན་གོས་ཀྱིས་བཀླུབས། །རབ་འབྱམས་འཁོར་
ལོའི་སྤྲོ་བསྡུ་བྱེད་པོར་བཞུགས། །ཨོཾ་ཨཱཿཧཱུྃ། བདེ་ཆེན་ཀུན་བཟང་རྒྱ་ཇའི་མཆོད་
པ་འདི། །བདེ་ཆེན་མགོན་པོ་བླ་མ་ལྷ་ལ་འབུལ། །བདེ་ཆེན་བདུད་རྩིའི་རོ་ཡིས་
ཚིམས་མཛད་ནས། །བདེ་ ཆེན་ དངོས་ གྲུབ་ མྱུར་དུ་ སྩལ་དུ་ གསོལ། །ཨོཾ་ ཨཱཧཱུྃ།
བདེ་ཆེན་ཀུན་བཟང་བཟའ་བཅའི་ཚོགས་འཁོར་འདི། །བདེ་ཆེན་མགོན་པོ་བླ་མ་
ལྷ་ ལ་ འབུལ། །བདེ་ ཆེན་ བདུད་ རྩིའི་ རོ་ ཡིས་ ཚིམས་མཛད་ནས། །བདེ་ ཆེན་
- 218 -



བདེ་ཆེན་མགོན་པོ་བླ་མ་ལྷ་མཆོད་པའི་ཚུལདངོས་གྲུབ་ཀུན་འབྱུང་སོགས་ཤིན་ཏུ་གསང་བ་འགའ་ཞིག །
དངོས་གྲུབ་མྱུ་དུ་སྩལ་དུ་གསོལ། །ཨོཾ་ ཨཱཧཱུྃ། བདེ་ཆེན་ཀུན་བཟང་ན་བཟའ་སྣ་
ཚོགས་པ། །བདེ་ཆེན་མགོན་པོ་བླ་མ་ལྷ་ལ་འབུལ། །བདེ་ཆེན་ལྷ་ རྫས་མཆོད་
པས་ཚིམས་མཛད་ནས། །བདེ་ཆེན་དངོས་གྲུབ་མྱུར་དུ་སྩལ་དུ་གསོལ། །ཨོཾ་ཨཱཿཧཱུྃ།
བདེ་ཆེན་ཀུན་བཟང་གང་སྣང་གཞལ་ཡས་འདི། །བདེ་ཆེན་མགོན་པོ་བླ་མ་ལྷ་ལ་
འབུལ། །བདེ་ཆེན་རོ་གཅིག་དགའ་བས་ཚིམས་མཛད་ནས། །བདེ་ཆེན་དངོས་
གྲུབ་མྱུར་དུ་སྩལ་དུ་གསོལ། །བདེ་ཆེན་ལྷན་ཅིག་སྐྱེས་པའི་ཡེ་ཤེས་ཉིད། །ཕྱི་
ནང་འདོད་ཡོན་སྣ་ཚོགས་སྣང་བ་ཅན། །རང་རིག་ལྷ་རྫས་ལས་གྲུབ་མཆོད་སྤྲིན་
འདི། །བདེ་ཆེན་མགོན་པོ་མཉེས་པར་བྱ་ཕྱིར་འབུལ། །བདེ་ཆེན་མགོན་པོ་བླ་མ་
ལྷ་ མཆོད་ པས། །བདེ་ ཆེན་བདུད་ རྩིས་ བདག་ རྒྱུད་ཚིམས་ པའི་ མཐུས། །ཡན་
ལག་བདུན་ལྡན་གཞོན་ནུ་མིག་ཡངས་གཟུགས། །གྲུབ་སྟེ་སྒྱུ་འཕྲུལ་དྲ་བའི་གར་
བྱེད་ཤོག །
ཅེས་བདེ་ཆེན་མགོན་པོ་བླ་མ་ལྷག་པའི་ལྷ་ལ་མཆོད་པའི་ཚིགས་བཅད་
འདི་ལྟ་བུ་ཞིག་དགོས་ཞེས། བསྟན་པའི་གསལ་བྱེད་དམ་པ་ཆོས་ཀྱི་རྗེ་གྲགས་པ་
འཕྲིན་ལས་ཀྱིས་བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་
བོའི་རྒྱན་དུ་འཛིན་པ་དགེ་སློང་ཡེ་ཤེ་རྒྱལ་མཚན་གྱིས་སེ་རའི་ཉེ་འདབས་རི་སུལ་
ཞིག་ཏུ་སྦྱར་བའོ། །འདིས་ཀྱང་འགྲོ་ཀུན་བླ་མ་མཆོག་གིས་རྗེས་སུ་འཛིན་པར་
གྱུར་ཅིག །རྒྱུད་སྡེའི་སྙིང་པོའི་བཅུད་ཕྱུང་བའི་མན་ངག་འདི་ཤིན་ཏུ་གསང་བར་
བྱའོ།། །།
༈ མན་ངག་སྙིང་པོ་ཤིན་ཏུ་གསང་བ་དཔའ་བོའི་བརྡ་ཚིག་ཅེས་བྱ་བ་
བཞུགས། ན་མོ་གུ་རུ་བཛྲ་དྷ་རཱ་ཡ། ཞིང་ཕྱོགས་བཅུའི་རྒྱལ་བ་མ་ལུས་པའི། །
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཐུགས་རྣམ་དག་དབྱིངས་སུ་རོ་གཅིག་ཀྱང་། །སྐུ་རྣམ་པ་ཅིར་ཡང་སྟོན་མཛད་
པ། །རྗེ་རིགས་ཀུན་བདག་པོར་གསོལ་བ་འདེབས། །སྔོན་ཐོག་མ་མེད་ནས་སྙིང་
དབུས་སུ། །དགྲ་བདག་འཛིན་འགོང་པོ་ཚང་བཅས་ནས། །ང་བདེན་བདེན་ལྟ་
བུར་ཚུལ་འཆོས་ཏེ། །ཡུལ་མ་བརྟགས་ཉམས་དགའི་སྣང་བ་ཡིས། །སེམས་ཅོལ་
ཆུང་རྨོངས་པ་བསླུས་བསླུས་ནས། །གནས་ཁམས་གསུམ་འཁོར་བའི་བཙོན་ཁང་
དུ། །ལས་ཉོན་མོངས་ཞགས་པས་བཅིངས་བཅིངས་ནས། །དུས་རྒྱུན་ཆད་མེད་
པར་སྡུག་ལ་སྦྱར། །མཐོ་སྲིད་རྩེ་ནས་བཟུང་དམྱལ་བའི་བར། །གནས་ཁམས་
གསུམ་འཁོར་བ་རིགས་དྲུག་ཏུ། །ལར་ཟོ་ཆུན་རྒྱུད་མོ་བཞིན་དུ་འཁོར། །ཡོངས་
ཕལ་ཆེར་ངན་སོང་གཏིང་དུ་ལུས། །དུས་ད་རེས་བླ་མའི་བཀའ་དྲིན་གྱིས། །རྟེན་
དལ་འབྱོར་མི་ལུས་རིན་ཆེན་ཐོབ། །ཞིང་གང་དུ་བཙལ་ཡང་རྙེད་དཀའ་བ། །རྗེ་
བློ་བཟང་རྒྱལ་བའི་བསྟན་དང་མཇལ། །ཡར་ཐར་པའི་ལམ་དུ་འགྲོ་བྱེད་དམ། །
མར་ངན་སོང་ངན་འགྲོའི་གཏིང་རྡོ་བྱེད། །དུས་ད་རེས་སྐྱིད་སྡུག་འདམ་ཀ་བྱུང་། །
ད་སེམས་ཤིག་ཡོད་ན་བསམ་པའི་རིགས། །རྟེན་འདི་འདྲ་ཕྱིས་ནས་རྙེད་པར་
དཀའ། །འདི་ཡུན་རིང་མི་གནས་མྱུར་དུ་འཇིག །ནོར་ལོངས་སྤྱོད་སྦྲང་མའི་སྦྲང་
རྩི་ལྟར། །བདག་རང་གི་སེར་སྣས་བསགས་གྱུར་ཀྱང་། །དགྲ་འཇིགས་རུང་འཆི་
བདག་བྱུང་བའི་ཚེ། །རྡུལ་ ཕྲན་ཙམ་འཁྱེར་བའི་དབང་མེད་པར། ཁོང་འབྲེལ་
མེད་གཞན་གྱིས་ལོངས་སྤྱོད་བྱེད། །གྲོགས་ཚོགས་པ་ཚོང་དུས་མགྲོན་པོ་འདྲ། །
ཡུད་ཙམ་ནས་སོ་སོ་སོ་སོར་འགྱེས། །ཚེ་ཕྱི་མར་སོ་སོར་འགྲོ་བའི་ཚེ། །སུས་སུ་
ལའང་ཕན་པ་ཡོད་མ་ཡིན། །དོན་དེ་ལྟར་ཡང་དང་ཡང་བསམས་ནས། །ཚེ་འདི་
ལ་ཞེན་པ་ལྡོག་པར་བྱ། །སེམས་ལས་ཉོན་ཞགས་པས་དམ་བཅིངས་ནས། །སྔར་
220-



བདེ་ཆེན་མགོན་པོ་བླ་མ་ལྷ་མཆོད་པའི་ཚུལདངོས་གྲུབ་ཀུན་འབྱུང་སོགས་ཤིན་ཏུ་གསང་བ་འགའ་ཞིག །
འཁོར་བར་འཁྱམས་ལ་སྐྱོ་བ་དང༌། །སླར་འཁྱམ་པར་འགྱུར་ལ་འཇིགས་སྐྲག་
བསྐྱེད། །ལས་རྒྱུ་འབྲས་བསླུ་མེད་ངང་ཚུལ་ལྟོས། །སྐྱབས་དཀོན་མཆོག་གསུམ་
ལ་བློ་ཕུགས་གཏོད། །སྔར་ཡང་ཡང་དྲིན་གྱིས་བསྐྱངས་གྱུར་པའི། །མ་འགྲོ་ཀུན་
བྱམས་དང་སྙིང་རྗེས་སྐྱོངས། །མ་འགྲོ་བ་ཀུན་གྱི་ཉེར་འཚོའི་གཞི། །རྗེ་སངས་
རྒྱས་འབྱུང་བའི་རྒྱུ་གཅིག་པུ། །བྱམས་སྙིང་རྗེ་བྱང་ཆུབ་སེམས་མཆོག་ལ། །རྩལ་
ཡོད་དགུ་སྤྲུགས་ནས་འབད་པར་བྱ། །གཞི་བདེན་གཉིས་ཟུང་འཇུག་རྟོགས་བྱས་
ནས། །ལམ་ ཐབས་ ཤེས་ ཟུང་ འཇུག་ ལ་ བསླབས་ ཏེ། །དཔལ་ སྐུ་ གཉིས་ ཟུང་
འཇུག་ཐོབ་པར་བྱ། །རྗེ་བློ་བཟང་རྒྱལ་བ་གཉིས་པ་ཡི། །གསུང་འཁྲུལ་མེད་མན་
ངག་བདུད་རྩིའི་ཆུས། །རང་བློ་མིག་རབ་རིབ་ཀུན་སྦྱངས་ནས། །ཆོས་ཟབ་མོ་
དབུ་མའི་ལམ་བཟང་ལྟོས། །ཆོས་བརྟེན་འབྱུང་སྟོང་པའི་གནས་ལུགས་དེ། ཁ་
ཕྱིར་ལྟའི་བློ་ཡིས་རྟོགས་པར་དཀའ། །ཆོས་རྟེན་འབྱུང་ཟབ་མོ་རྟོགས་པ་ལ། །ལྷ་
བླ་མ་དབྱེར་མེད་མོས་གུས་དང་། །བསག་སྦྱང་ལ་འབད་པ་དྲག་པོ་དང་། །གཞུང་
ཆེན་མོའི་དོན་ལ་དཔྱོད་པ་དང་། །བློ་ནང་དུ་བཀུག་ནས་སེམས་པ་དང་། །གཞི་རྩ་
བ་ཚུལ་ཁྲིམས་དག་པ་སོགས། །ཡོངས་རྒྱུ་ཚོགས་ཐམས་ཅད་ཚང་དགོས་པས།
ཁ་ ཕྱིར་ ལྟའི་ སྐམ་ བཤད་མཁན་པོ་དང༌། །ཚིག་ རྩོད་ ཙམ་ ལྷུར་ ལེན་རྟོག་གེ་
དང༌། །མི་དགེ་བའི་བཤེས་ཀྱིས་ཟིན་གྱུར་པའི། །གྲོགས་ངན་གྱི་དབང་དུ་མ་སོང་
བར། །ཕ་རྒྱུད་ལྡན་བླ་མའི་ རྗེས་ཞུགས་ཏེ། །དཔལ་ འཕགས་ པ་ཀླུ་སྒྲུབ་ཡབ་
སྲས་དང་། །རྗེ་རྒྱལ་བ་གཉིས་པ་ཙོང་ཁ་པའི། །གསུང་སྙིང་པོའི་མན་ངག་ལ་
བརྟེན་ནས། །དུས་ ཡུན་ རིང་ སེམས་ པ་གནད་དུ་ཆེ། །ལས་རྒྱུ་འབྲས་ཚུལ་ལ་
བསམས་པའི་མཐུས། །བློ་འཁྲུལ་པའི་འཛིན་སྟངས་གཞིག་པ་ཞིག །དུས་ནམ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཞིག་བྱུང་ན་ཨེ་མ་ཧོ། །ཚུལ་དེ་ནི་རྒྱལ་བ་དགྱེས་པའི་ལམ། །མ་ཉམ་ཐག་འགྲོ་
ཀུན་སྒྲོལ་བའི་ཕྱིར། །དཔལ་སྐུ་གསུམ་གོ་འཕང་བདེ་ཆེན་གནས། །དུས་མྱུར་བ་
མྱུར་བར་ཐོབ་འདོད་ན། །དོན་མ་ནོར་ལམ་བཟང་སྟོན་མཛད་པའི། །རྗེ་རྒྱུད་ལྡན་
བླ་མ་ལེགས་བཙལ་ལ། །སྒོ་གསུམ་གྱིས་མཉེས་པ་ལྟར་བྱས་ཏེ། །ཆོས་ཞར་ཞོར་
ལད་མོ་མ་ཡིན་པར། །བློ་རྩེ་གཅིག་མོས་པས་གསོལ་བཏབ་ནས། །དབང་རྣམ་
པར་དག་པས་རྒྱུད་སྨིན་བྱ། །བློ་ཐ་མལ་སྣང་ཞེན་འཁྲུལ་པ་དང་། །གཞི་མ་དག་
སྐྱེ་འཆི་བར་དོ་གསུམ། །ལམ་བསྐྱེད་རྫོགས་སྟོབས་ཀྱིས་སྦྱོང་ནུས་པའི། །དཔལ་
སྐུ་གསུམ་ངོ་སྤྲོད་ཐོབ་པར་བྱ། །དོན་དེ་ལ་ངེས་པར་རྙེད་པ་ན། །རྗེ་དམ་པ་གོང་
མས་ བྱིན་བརླབས་པ། །གནས་མི་མེད་ དབེན་ པའི་ ནགས་ ཁྲོད་དུ། །ཚེ་ བློས་
བཏང་སྒྲུབ་པ་སྙིང་པོར་བྱ། །རྒྱུ་མ་བཅོས་རིན་ཆེན་སྣ་ལྔའི་ཁམས། །ལྷ་བཟོ་བོ་
བི་ཤྭ་ཀརྨ་ཡིས། །གནས་བཙན་པོ་མཁའ་དབྱིངས་དབུས་དག་ཏུ། །དབྱིངས་རྣམ་
དག་གདོད་མའི་ལུགས་ཁང་དུ། །ཡིད་གཡོ་མེད་སྐམ་པས་ལེགས་བཟུང་ནས། །
གདོང་བཞི་ལྡན་རྩེ་མོ་ཅན་དག་གིས། །དུས་ཡང་ཡང་བསྲེགས་ཤིང་སིམ་པའི་
ཆུས། །བཀྲུས་བཀྲུས་ནས་དག་པར་ བྱས་ པ་ ལས། །ལྷ་ན་ཆུང་ གཞོན་ནུ་ མིག་
ཡངས་ཅན། །གྲངས་ཉི་ཤུ་ལྔ་ལོན་བྱོལ་སོང་ཞིག །རྒྱན་བརྒྱ་དང་བཅུ་གཉིས་
དག་ གིས་ སྤྲས། །ཡང་ དབང་ སྒྱུར་ དྲུག་ པ་ བདག་ པོ་ ཡིས། །དགྲ་ གནོད་ བྱེད་
འགལ་བ་རྣམ་པ་བཞི། །མཁར་ཏྲི་ཤ་ཀུ་ནེར་བཙོན་དུ་བཟུང་། །དེ་མཐོང་བས་ཨ་
མོ་གྷའི་ཞིང་གི །གཞི་བདག་པོ་གཏུམ་ཆེན་ཆེར་ཁྲོས་ནས། །སྤྲུལ་མི་བསྐྱོད་འཆི་
མེད་སྣོད་བཅུད་བསྲེགས། །གཞི་མ་དག་འཁྲུལ་འཁོར་ཀུན་ཀྱང་བསྲེགས། །དེ་
མ་ལུས་བསྲེགས་ཀྱང་མ་ཚིམས་པར། །ལྷ་འབར་བ་འཛིན་གྱི་མཆོད་པའི་རྫས།
-222 -



བདེ་ཆེན་མགོན་པོ་བླ་མ་ལྷ་མཆོད་པའི་ཚུལདངོས་གྲུབ་ཀུན་འབྱུང་སོགས་ཤིན་ཏུ་གསང་བ་འགའ་ཞིག །
ཁྱད་ འཕགས་ པ་ ཀུནྡའི་ གཉེན་ ཡང་ བསྲེགས། །སེམས་ གདུང་ བའི་ དགྲ་ ཡིས་
ཚིམས་ཤིང་བརྒྱལ། །འཁོར་མ་ལུས་ནམ་མཁའི་དབྱིངས་སུ་བྲོས། །དུས་དེ་ཚེ་
ནམ་མཁའི་རྒྱལ་ས་ཐོབ། །གནས་ཡུལ་འཁོར་བཞི་པོ་དབང་དུ་འདུས། །འབངས་
ཀུན་ གྱིས་ མཆོད་ པའི་ རྫས་ བསྡུས་ ནས། །ལྷ་ དབང་ སྒྱུར་ རྒྱལ་ པོ་ དཔྱིད་ དུ་
མཆོད། །དཔྱིད་བཅུ་དྲུག་ཕྱེད་ཕྱེད་ཅེས་གྲགས་ཏེ། །དུས་ཕྱི་ནང་བོ་དྷི་རྒྱ་མཚོ་
ཆེ། །མཚོ་དེའི་ཡང་འབྱུང་བའི་ཐ་མའོ། ཁོང་སྲིད་པའི་མིག་ཅན་ཁ་ལོ་པས། །
ཡོངས་བདག་པོ་ཆེན་པོར་སྙན་གསོལ་ ཚེ། །སྟོབས་ཐོགས་མེད་བདུད་དགྲའི་
མཚོན་རྣོན་གྱིས། །དགྲ་བདག་འཛིན་འགོང་པོའི་སྲོག་རྩ་བཅད། །འཁོར་འཁྲུལ་
པའི་ཚང་ཚིང་མ་ལུས་བསྲེགས། །འབངས་ཐམས་ཅད་དཔྱིད་ ཀྱི་དཔལ་མོས་
ཚིམས། །ལྷ་གདོད་མའི་དབྱིངས་སུ་བདེ་བར་མནལ། །གཉིད་འཐུག་པོ་དེ་ལས་
རྨི་ལམ་དུ། །ཞིང་ཀུན་ཁྱབ་མིག་འཕྲུལ་དྲ་བ་ཅན། །དུས་ནམ་ཡང་འཇིག་མེད་
མཆོད་རྟེན་ཤར། །འོད་གཟི་བརྗིད་མཚུངས་པ་མ་མཆིས་པས། ཁོང་ཉི་ཟླའི་འོད་
ཀྱང་ཟིལ་གྱིས་གནོན། །འོན་གྱུར་ཀྱང་ཚངས་དང་དབང་པོ་དང་། ཁོང་ཉན་རང་
དགྲ་བཅོམ་ཚོགས་ཀྱིས་ཀྱང་། །དུས་ནམ་ཡང་མཐོང་བའི་ཡུལ་ལས་འདས། །
རྟེན་དེ་ནི་འགྲོ་བ་ཡོངས་ཀྱི་སྐྱབས། །ཆོས་བརྒྱད་ཁྲི་བཞི་སྟོང་འབྱུང་གནས་སོ། །
ཆེས་ཤིན་ཏུ་གསང་བའི་གནད་འདི་ནི། །མ་འཇམ་དཔལ་རྡོ་ རྗེའི་ཏིང་འཛིན་
གྱིས། །ཐབས་དྲི་བཞོན་དབང་པོའི་གཞུ་རིས་དང་། །དབྱིངས་རྣམ་དག་སིམ་པའི་
ངོ་བོ་གཉིས། །དོན་གཅིག་ཏུ་བསྲེས་ནས་བསྒོམ་བྱ་ཞིང་། །བློ་ཐེ་ཚོམ་དྲ་བ་ཀུན་
བཅད་ནས། །ལྷ་བླ་མ་དབྱེར་མེད་རྣལ་འབྱོར་ལ། །དུས་ཀུན་ཏུ་བརྩོན་པ་བསྟེན་
འཚལ་ལོ། །ལར་ དུས་ དང༌ གནས་ སྐབས་ཅིར་གྱུར་ཀྱང་། །རྗེ་ བློ་བཟང་ཐུབ་
- 223-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབང་རྡོ་རྗེ་འཆང་། །སྐྱབས་ཀུན་འདུས་གཅིག་ཆོག་ཁྱོད་ཉིད་ལས། །སྤྲང་བདག་
ལ་རེ་ས་གཞན་མེད་པས། །དུས་དེང་ནས་བྱང་ཆུབ་མ་ཐོབ་བར། །ཕ་ཐུགས་རྗེས་
ཟུངས་ཤིག་བླ་མ་རྗེ། །རྒྱུད་བྱིན་གྱིས་རློབས་ཤིག་འཇམ་མགོན་ཞབས། །བུས་ཕ་
རྗེས་ཟིན་པར་བྱིན་གྱིས་རློབས། །
ཞེས་པ་འདི་ནི་བསྟན་པའི་གསལ་བྱེད་དམ་པ་མདུང་ནག་ཞབས་དྲུང་
ཨེརྟི་ནི་པཎྜི་ཏ་མེརྒན་ཧུ་ཐོག་ཐུ་ངག་དབང་བློ་བཟང་འཇམ་དཔལ་གྱིས་ལམ་གྱི་
གཙོ་བོ་རྣམ་པ་གསུམ་དང་། གསང་སྔགས་བླ་མེད་ཀྱི་ཐུན་མོང་མིན་པའི་ལམ་གྱི་
གནད་མཐར་ཐུག་པ་ཡི་གེར་འཁོད་པ་ཞིག་དགོས་ཞེས་བསྐུལ་བ་ལ་བརྟེན་ནས།
འཇམ་མགོན་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་རྒྱལ་མཚན་
གྱིས་གསང་བའི་བརྡ་སྐད་དུ་ཕུར་བུ་ལྕོག་རིགས་གསུམ་བྱང་ཆུབ་གླིང་དུ་སྦྱར་
བའོ། །འདིའི་དོན་རྣམས་ རྗེ་ཐམས་ཅད་མཁྱེན་པའི་གསུང་ རབ་ལ་འདྲིས་པ་
རྣམས་ཀྱིས་ཚིག་ཙམ་དུ་མ་ལུས་པར་ཞིབ་ཏུ་དཔྱད་ན་རྟོགས་པར་འགྱུར་ཞིང་།
བླ་མེད་ཀྱི་དབང་མ་ཐོབ་པ་དང་ཐོབ་ཀྱང་མི་མོས་པའི་སྣོད་མིན་རྣམས་ལ་གསང་
བར་བྱའོ།། །། །
-224 -



༄༅། །ཟབ་ལམ་ནཱ་རོ་ཆོས་དྲུག་གི་སྙིང་པོ་བདེ་ཆེན་
སྙེ་མ་ཞེས་བྱ་བ་བཞུགས།
ན་མོ་གུ་རུ་བཛྲ་དྷ་རཱ་ཡ། རིགས་ཀུན་ཁྱབ་བདག་རྒྱལ་བ་རྡོ་རྗེ་འཆང་། །
གསང་བ་ཀུན་གྱི་མཛོད་འཛིན་གསང་བའི་བདག །ཏེ་ལོ་ནཱ་རོ་མར་པ་མི་ལ་
སོགས། །ལམ་འདིས་གྲུབ་པ་མཆོག་བརྙེས་རྣམས་ལ་འདུད། །ཕ་རྒྱུད་མ་རྒྱུད་
གཉིས་ཀའི་སྙིང་པོའི་དོན། །གྲུབ་ཆེན་ནཱ་རོ་ཏ་པའི་ཐུགས་ཀྱི་བཅུད། །ཆོས་དྲུག་
གནད་རྣམས་རྒྱུད་སྡེའི་དགོངས་པ་བཞིན། །གསལ་མཛད་འཇམ་མགོན་བླ་མར་
སྙིང་ནས་འདུད། །འཇམ་དབྱངས་བླ་མའི་མན་ངག་སྲུབ་ཤིང་གིས། །རྒྱུད་སྡེ་རྒྱ་
མཚོ་བསྲུབས་པ་ལས་འཐོན་པའི། །རིམ་གཉིས་བདུད་རྩིས་སྐལ་ལྡན་འཆི་མེད་
ཚོགས། །ཚིམ་མཛད་བྱམས་མགོན་རྩ་བའི་བླ་མར་འདུད། །ལེགས་ཚོགས་ཀུན་
གྱི་རྩ་བ་ཟླ་མེད་པ། །བཤེས་གཉེན་དམ་པས་འབྲལ་མེད་རྗེས་འཛིན་ཅིང་། །
བཀའ་བཞིན་སྒྲུབ་པས་མཉེས་པ་ལྷུར་བླངས་ཏེ། །དྲི་མེད་རྣམ་ཐར་འཁྱོངས་པར་
བྱིན་གྱིས་རློབས། །དལ་འབྱོར་རྙེད་དཀའ་ནམ་འཆི་ཆ་མེད་དང་། །ལས་འབྲས་
མི་ སླ་ འཁོར་ བའི་ སྡུག་བསྔལ་རྣམས། །ཡང་ ཡང་ བསམས་ བས་ ཚེ་འདི་ བློས་
ཐོངས་ཤིང་། །ངེས་འབྱུང་བཅོས་མིན་སྐྱེ་བར་བྱིན་གྱིས་རློབས། །དྲིན་ཅན་མ་
རྣམས་ སྲིད་ མཚོ་ ཉམ་ང་ བར། །སྡུག་ བསྔལ་ གསུམ་ གྱིས་ མནར་ བའི་ ཚུལ་
བསམས་ནས། །བྱམས་དང་སྙིང་ རྗེ་ བྱང་སེམས་ཤུགས་དྲག་གིས། །རྒྱལ་སྲས་
སྤྱོད་ལ་སློབ་པར་བྱིན་གྱིས་རློབས། །བྱང་ཆུབ་སེམས་མཆོག་ཆེས་ཆེར་སྟོབས་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རྒྱས་ཚེ། །རྡོ་རྗེ་སློབ་དཔོན་འབད་པས་མཉེས་བྱས་ཏེ། །རྣམ་དག་དབང་བཞི་
ཐོབ་ཅིང་སྐུ་བཞི་ཡི། །ས་བོན་སེམས་ལ་ཐེབས་པར་བྱིན་གྱིས་རློབས། །དབང་གི་
དུས་སུ་དཀྱིལ་འཁོར་ལྷ་ཚོགས་རྣམས། །དཔང་དུ་བཞག་ཏེ་ཇི་ལྟར་ཁས་བླངས་
པའི། །བཟའ་དང་བསྲུང་དང་བསྟེན་པའི་དམ་ཚིག་རྣམས། །སྲོག་ལས་གཅེས་
པར་བསྲུང་བར་བྱིན་གྱིས་རློབས། །ཕ་རྒྱུད་མ་རྒྱུད་གཉིས་ཀའི་ལམ་གྱི་གནད། །
བསྡུས་པ་དཔལ་ལྡན་ནཱ་རོའི་ཆོས་དྲུག་ཅེས། །སྙན་པར་གྲགས་པའི་གདམས་པ་
ཉམས་ བླངས་ པས། །འཁྲུལ་མེད་ཉམས་རྟོགས་སྐྱེ་བར་བྱིན་གྱིས་རློབས། །ཐ་
མལ་སྐྱེ་ཤི་བར་དོ་སྐུ་གསུམ་དུ། །སྒྱུར་བྱེད་རིམ་པ་དང་པོའི་རྣལ་འབྱོར་གྱིས། །
རྫོགས་རིམ་ཟབ་མོའི་རྟོགས་པ་ཡོངས་རྫོགས་པ། །སྐྱེ་བའི་དགེ་རྩ་སྨིན་པར་བྱིན་
གྱིས་རློབས། །བླ་མ་ལྷ་ལ་རྩེ་གཅིག་གསོལ་འདེབས་ཤིང་། །འཁྲུལ་འཁོར་སྟོང་
རའི་ སྦྱོར་བ་བསྒོམས་ པ་ཡིས། །ཕྱི་ནང་འགལ་རྐྱེན་བར་ཆད་ཀུན་ཞི་ནས། །
ཉམས་རྟོགས་མྱུར་དུ་སྐྱེ་བར་བྱིན་གྱིས་རློབས། །སྤྲུལ་པའི་འཁོར་ལོར་ཙཎྜ་ལི་
བསྒོམས་པས། །བདུན་ཁྲི་ཉིས་སྟོང་རྩ་ནང་རྒྱུ་བ་ཀུན། །གཉིས་སྤངས་དབུས་སུ་
བཀག་པས་དཔྱིད་ཐིག་གཉིས། །འདུས་ནས་ལྷན་སྐྱེད་འཆར་བར་བྱིན་ གྱིས་
རློབས། །རྡོ་རྗེའི་ལུས་ལ་གནད་དུ་བསྣུན་པའི་མཐུས། །སྟོང་དང་སྟོང་ཆེན་ཤིན་
ཏུ་སྟོང་པ་དང་། །ཐམས་ཅད་སྟོང་པའི་ངང་ལས་མཚན་དཔེའི་གཟུགས། །སྒྱུ་མའི་
ཏིང་འཛིན་རྫོགས་པར་བྱིན་གྱིས་རློབས། །འོད་འབར་རིན་ཆེན་སྣ་ལྔའི་གཟུགས་
དེ་ཉིད། །རྡོ་རྗེའི་མ་ཡིས་ཡང་དང་ཡང་སྦྱངས་པས། །རྣམ་དག་ཡེ་ཤེས་སྒྱུ་འཕྲུལ་
དྲ་བ་ཅན། །རྡོ་ རྗེའི་སྐུ་མཆོག་ཐོབ་པར་བྱིན་གྱིས་རློབས། །ཚེ་འདིར་བཙན་ས་
ཟིན་ པར་ མ་ གྱུར་ པར། །ལུས་རྟེན་ འདི་ ཉིད་ འདོར་ བར་ ཕྱོགས་ པ་ ན། །རྟེན་
- 226 -



ཟབ་ལམ་ནཱ་རོ་ཆོས་དྲུག་གི་སྙིང་པོ་བདེ་ཆེན་སྙེ་མ།
གཞན་དག་ལ་གྲོང་འཇུག་བྱ་བ་འམ། །འཕོ་བས་དག་ཞིང་བགྲོད་པར་བྱིན་གྱིས་
རློབས། །ལས་ཀྱིས་བར་དོའི་སྣང་བ་ཤར་གྱུར་ན། །ཆོས་ཀུན་བློས་བཏགས་དམ་
དུ་ངེས་བྱས་ནས། །ཕྱི་ནང་གསང་བ་བསྒྱུར་བའི་རྣལ་འབྱོར་གྱིས། །སེམས་ལ་
རང་དབང་ཐོབ་པར་བྱིན་གྱིས་རློབས། །བགྲང་ཡས་དཔའ་བོ་རྣལ་འབྱོར་མའི་
ཚོགས་ ཀྱིས། །ལམ་སྣ་དྲངས་ཏེ་མཁའ་སྤྱོད་བགྲོད་པའམ། །དལ་འབྱོར་ ཡོན་
ཏན་ བརྒྱད་ ལྡན་ རྟེན་ བཟུང་ སྟེ། །ལམ་ མཆོག་ མྱུར་དུ་བགྲོད་ པར་ བྱིན་ གྱིས་
རློབས། །སྐྱེ་བ་ ཀུན་ཏུ་ཡང་ དག་ བླ་མ་དང་། །འབྲལ་མེད་ཆོས་ ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་
གོ་འཕང་མྱུར་ཐོབ་ཤོག །
ཅེས་ཟབ་ལམ་ནཱ་རོ་ཆོས་དྲུག་གི་སྙིང་པོ་བདེ་ཆེན་སྙེ་མ་ཞེས་བྱ་བ་འདི་ནི་
དཔལ་ལྡན་སྨད་རྒྱུད་གྲྭ་ཚང་གི་གྲྭ་རིགས་སྔགས་རམ་པ་སྦྱིན་པ་རྒྱལ་མཚན་གྱིས་
ནན་ཆེན་པོས་བསྐུལ་བ་ལ་བརྟེན་ནས། ཆོས་འདིའི་མན་ངག་ཐོབ་པ་དགེ་སློང་
ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
-227-



༄༅། །རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་
ངག་ཟུང་འཇུག་གཞལ་མེད་ཁང་དུ་བགྲོད་པའི་
ཉེ་ལམ་ཞེས་བྱ་བ་བཞུགས་སོ། །
རྗེ་བཙུན་བླ་མ་རྡོ་རྗེ་འཆང་དང་དབྱེར་མ་མཆིས་པའི་ཞབས་ཀྱི་པདྨོ་ལ་
དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་
གཟུང་དུ་གསོལ། གང་གི་ཐུགས་རྗེའི་འོད་ཀྱིས་རེག་ཙམ་གྱིས། །རྨོངས་པའི་ཚ་
གདུང་དྲུང་ནས་འབྱིན་མཛད་པ། །རྗེ་བཙུན་བླ་མའི་ཞབས་སེན་ཟླ་ཚེས་དཀར། །
བདག་སྙིང་ཀུནྡའི་ཟེའུ་འབྲུར་རྟག་ཏུ་བཞུགས། །རབ་འབྱམས་ཞི་ཁྲོའི་སྤྲུལ་པས་
ལྷ་ ལམ་ འགེངས། །སྒྲུབ་པ་པོ་ལ་ བུ་ ལྟར་ བརྩེར་ དགོངས་ནས། །མཆོག་ཐུན་
དངོས་གྲུབ་ཡིད་བཞིན་སྩོལ་མཛད་པ། ཁྱབ་བདག་འཁོར་ལོའི་མགོན་པོར་གུས་
ཕྱག་འཚལ། །རྡོ་རྗེ་འཆང་གིས་གསང་བའི་མཛོད་བཟུང་ནས། །སྐལ་བཟང་བདེ་
ཆེན་ གནས་ སུ་ འཁྲིད་ པ་ལ། །ནམ་ཡང་གཡེལ་བ་མེད་པའི་དམ་ཚིག་ཅན། །
གནས་གསུམ་མཁའ་འགྲོའི་ཚོགས་ཀྱིས་བདག་སྐྱོངས་ཤིག །
དེ་ལ་འདིར་ཚེ་འདིའི་བདེ་ཐབས་ཙམ་གྱིས་ཆོག་པ་མ་ཡིན་པར་འཇིག་
རྟེན་ཕྱི་མའི་ཚུལ་ལ་ལེགས་པར་བསམས་ནས། ཕྱི་མའི་དོན་བསྒྲུབ་པ་ལ་འདུན་
པའི་སྐྱེ་བོ་རྣམ་དཔྱོད་ཅན་རྣམས་ཀྱི་འཇུག་ངོགས་ནི་རྒྱལ་བའི་བསྟན་པ་རིན་པོ་
ཆེ་ཁོ་ན་ཡིན་ལ། བསྟན་པ་ལ་འཇུག་པའི་སྒོ་དམ་པ་ནི་དཀོན་མཆོག་གསུམ་ལ་
སྐྱབས་སུ་འགྲོ་བ་ཉིད་ཡིན་པས་ཤེས་ལྡན་དག་གིས་ཐོག་མར་དཀོན་མཆོག་
- 228 -



རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་གཞལ་མེད་ཁང་དུ་བགྲོད་པའི་ཉེ་ལམ།
གསུམ་ལ་སྙིང་ནས་སྐྱབས་སུ་སོང་བ་ཞིག་གལ་ཆེ་ལ། དེ་ཡང་སྐྱབས་འགྲོའི་ཚིག་
བཏོན་པ་ཙམ་གྱིས་ཆོག་པ་མིན་གྱི། རང་ཉིད་ཐོག་མ་མེད་པ་ནས་ལས་ཉོན་གྱི་
དབང་གིས་ཁམས་གསུམ་འཁོར་བ་འདིར་རང་དབང་མེད་པར་འཁོར་ནས་སྡུག་
བསྔལ་གསུམ་གྱིས་ཡུན་དུ་མནར་བའི་ཚུལ་བསམས་པས་སྐྱོ་ཞིང་ཡིད་འབྱུང་བ་
དང༌། སླར་ཡང་ཇི་སྲིད་ཉོན་མོངས་མ་སྤངས་ཀྱི་བར་དུ་སྡུག་བསྔལ་རྒྱུན་མི་ཆད་
དུ་མྱོང་དགོས་ཚུལ་བསམས་པས་འཇིགས་ཤིང་ སྐག་ པ་ དང༌། དཀོན་མཆོག་
གསུམ་ལ་དེ་ལས་སྐྱོབ་པའི་ནུས་པ་ཡོད་པར་རིགས་པའི་ལམ་ནས་དྲངས་པའི་
ངེས་ཤེས་ཁྱད་པར་ཅན་བསྐྱེད་ནས་གཏིང་ཐག་པ་ནས་ཡིད་ཆེས་ཤིང་སྐྱབས་སུ་
སོང་བ་ཞིག་དགོས་སོ། །དེ་ལྟར་སྐྱབས་སུ་སོང་ནས་ལམ་ཉམས་ལེན་གྱི་རིམ་པ་
ལ་འཇུག་པ་ན། སྟོན་པ་ཐུགས་རྗེ་ཅན་དེ་ཉིད་ཀྱིས་གདུལ་ བྱའི་ ཁམས་དང་
བསམ་པའི་དབང་གིས་ཐེག་པའི་རྣམ་གྲངས་མང་དུ་བཀའ་སྩལ་ཀྱང་། དེ་ཐམས་
ཅད་མཐར་འཚང་རྒྱ་བའི་ཐབས་འབའ་ཞིག་ཡིན་ཏེ། མཚན་ཡང་དག་པར་བརྗོད་
པ་ ལས། ཐེག་ པ་ གསུམ་ གྱི་ ངེས་ འབྱུང་ ལ། །ཐེག་ པ་ གཅིག་ གི་ འབྲས་ བུར་
གནས། །ཞེས་གསུངས་པ་ལྟར་རོ། །འབྲས་བུ་སངས་རྒྱས་ཀྱི་གོ་འཕང་ཐོབ་པ་ལ་
རྒྱུ་ཐབས་ཤེས་གཉིས་ཚང་དགོས་ཚུལ་དང་། རྒྱུ་མ་ཚང་ན་མི་འགྲུབ་པའི་ཚུལ་
སོགས་ནི་ཐུན་མོང་བའི་ལམ་གྱི་གནད་བསྟན་པ་དབུ་མའི་ལྟ་ཁྲིད་བློ་བཟང་ཞལ་
ལུང་དུ་བཤད་ཟིན་ཏོ། །ཐེག་པ་ཆེན་པོ་ལ་རྒྱུ་ཕ་རོལ་དུ་ཕྱིན་པའི་ཐེག་པ་དང༌།
འབྲས་བུ་རྡོ་རྗེ་ཐེག་པ་གཉིས་གསུངས་པ་ལས། རྡོ་རྗེའི་ཐེག་པ་ནི་སངས་རྒྱས་ཀྱི་
གོ་འཕང་བསྒྲུབ་པ་ལ་ཆེས་མྱུར་ཞིང་ཟབ་པ་ཡིན་པས། ལམ་ཐུན་མོང་བ་ལ་
སྦྱངས་པའི་འོག་ཏུ་ངེས་པར་སྔགས་ལ་འཇུག་དགོས་ཏེ། རྗེ་བླ་མས། འདི་ན་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །རྣམ་
པ་གཉིས་ཡོད་གསང་སྔགས་ཕར་ཕྱིན་ལས། ཤིན་ཏུ་ཁྱད་པར་འཕགས་པ་ཡིན་
ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་
བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས། །ཚོལ་བར་མི་བྱེད་མཁས་པའི་
ཁུར་ འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་ གཞན་པའི་
དབང་པོ་རྟུལ་པོ་གང་། །ཤིན་ཏུ་ཕྲད་དཀའ་གོང་ན་མེད་པའི་ལམ། །འདི་འདྲ་
ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག །
སངས་རྒྱས་ལས་ཀྱང་དཀོན་པའི་རྡོ་རྗེ་ཐེག །དངོས་གྲུབ་གཉིས་ཀྱི་གཏེར་གྱུར་
ཟབ་ མོ་ དེར། །ཞུགས་ ནས་ འབད་ པ་ མང་ པོས་ རིང་ དུ་ སྦྱངས། །ཚུལ་ འདི་
བསམས་ཤིང་མདུན་མ་ལེགས་ནས་གདའ། བཀའ་དྲིན་ཆེའོ་རྗེ་བཙུན་མཁྱེན་
པའི་ གཏེར། །ཞེས་ གསུངས་སོ། །སྔགས་ ལ་ འཇུག་ པའི་ ཚུལ་ནི། རྗེ་ བླ་མས།
ཐུན་མོང་ལམ་སྦྱངས་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་
ཐེག །སྐལ་བཟང་སྐྱེ་བའི་འཇུག་ངོགས་དམ་པ་དེར། །བདེ་བླག་ཉིད་དུ་འཇུག་
པར་བྱིན་གྱིས་རློབས། །ཞེས་གསུངས་པ་ལྟར་ལམ་ཐུན་མོང་བས་རྒྱུད་སྦྱངས་
ནས་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་ལ་མྱོང་བ་བརྟན་པོ་རྙེད་
ཅིང༌། ལྷག་པར་བྱང་ཆུབ་ཀྱི་སེམས་ཤུགས་དྲག་ཏུ་འཕེལ་ནས་རང་གི་ངོས་ནས་
འཁོར་བ་མ་སྟོངས་ཀྱི་བར་དུ་སེམས་ཅན་གྱི་དོན་བྱེད་པ་ལ་སྐྱོ་ངལ་གཏན་ནས་
མེད་པའི་བརྩོན་འགྲུས་ཡོད་ཀྱང་། སེམས་ཅན་རྣམས་སྡུག་བསྔལ་གྱིས་ཉམ་ཐག་
པའི་ཚུལ་བསམས་པ་ན་སྐད་ཅིག་རེ་རེས་ཀྱང་འཚང་རྒྱ་བ་ལ་ཆེས་རིངས་པའི་
བསམ་པ་ཤུགས་དྲག་པོ་སྐྱེས་པ་ན། སངས་རྒྱས་ཀྱི་གོ་འཕང་མྱུར་བ་ཉིད་དུ་སྟེར་
- 230 -



རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་གཞལ་མེད་ཁང་དུ་བགྲོད་པའི་ཉེ་ལམ།།
བའི་ཉེ་ལམ་ཟབ་མོ་རྡོ་རྗེ་ཐེག་པ་ལ་འཇུག་པར་བྱའོ། །ཕར་ཕྱིན་ཐེག་པ་ལས།
སྔགས་ལམ་མྱུར་ཞིང་ཟབ་པའི་ཚུལ། སྔགས་ལམ་ལ་ནི་ཕར་ཕྱིན་ཐེག་པ་ལ་མེད་
པའི་ ཁྱད་ཆོས་འབྲས་བུ་ལམ་བྱེད་ ཀྱི་མན་ངག་ ཁྱད་ པར་ཅན་ཞིག་ཡོད་ལ།
སྔགས་ཀྱི་ནང་ནས་ཀྱང་བླ་མེད་ལ་ནི་སྟོང་ཉིད་སྒོམ་པའི་ཚེ་བློ་གཅིག་གིས་སྐུ་
གཉིས་ཀ་བསྒྲུབ་ནུས་པ་དང་། ཁྱད་པར་གཉིས་སྣང་འཁྲུལ་པ་འཇོམས་པ་ལ་
མཐུ་ཕུལ་དུ་བྱུང་བའི་ཡུལ་ཅན་གྱི་ཡེ་ཤེས་ཁྱད་པར་ཅན་ཞིག་བསྐྱེད་དུ་ཡོད་པས་
ལམ་མྱུར་བ་ཡིན་ནོ། །འབྲས་བུ་ལམ་བྱེད་ཀྱི་ཚུལ་ནི་སྣོད་བཅུད་ཐམས་ཅད་
ལ་མ་དག་པའི་སྣང་ཞེན་སྦྱངས་ནས་དག་པའི་རྟེན་དང་བརྟེན་པར་སྒོམ་པ་སྟེ།
ལུས་ ལ་ མ་ དག་ པའི་སྣང་ཞེན་ སྦྱངས་ནས་ རྡོ་ རྗེ་ སེམས་ དཔའི་སྐུར་ བསྒོམ།
གནས་ལ་མ་དག་པའི་སྣང་ཞེན་སྦྱངས་ནས་དག་པའི་ཞིང་དུ་བསྒོམ། ལོངས་སྤྱོད་
ལ་མ་དག་པའི་སྣང་ཞེན་སྦྱངས་ནས་ཡེ་ཤེས་རང་སྣང་གི་མཆོད་རྫས་སུ་བསྒོམ།
བྱ་བྱེད་ལ་མ་དག་པའི་སྣང་ཞེན་སྦྱངས་ནས་སངས་རྒྱས་ཀྱི་མཛད་པ་འཕྲིན་ལས་
སུ་བསྒོམས་ཏེ་དག་པ་རབ་འབྱམས་འབའ་ཞིག་ཏུ་བསྒོམས་ནས་སྐད་ཅིག་རེ་རེ་
ལ་ཡང་ཚོགས་རླབས་པོ་ཆེ་རྫོགས་པར་འགྱུར་བ་དང༌། ལས་ཀྱི་སྒྲིབ་པ་ཆེན་པོ་
རྣམས་མྱུར་དུ་སྦྱོང་ནུས་པ་དང་། རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་
སྐད་ཅིག་རེ་རེ་ལའང་རྒྱུད་ལ་འཇུག་ནུས་པ་དང་། ལྷག་པར་བླ་མེད་ལ་ནི་བསྒོམ་
བྱའི་ཡུལ་གྱི་སྟོང་ཉིད་ལ་ཁྱད་པར་མེད་ཀྱང་། སྒོམ་བྱེད་ཡུལ་ཅན་ལྷན་སྐྱེས་ཀྱི་
ཡེ་ཤེས་ཁྱད་པར་ཅན་ཞིག་བསྐྱེད་ནས་དེའི་མཐུས་གཉིས་སྣང་འཁྲུལ་པའི་བག་
ཆགས་མྱུར་དུ་སྦྱོང་ནུས་པ་དང༌། བློ་གཅིག་པུ་དེའི་སྟེང་ནས་གཟུགས་སྐུ་དང་ཆོས་
སྐུ་གཉིས་ཀའི་རྒྱུ་དུས་གཅིག་ཏུ་བསྒྲུབ་ནུས་པས་སྔགས་ལམ་སྤྱི་དང་། ཁྱད་པར་
སྲ
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བླ་མེད་ལམ་མྱུར་བ་ཡིན་ནོ། །དེ་ལྟར་ཡོངས་དག་བཞི་དང་ལྡན་ཞིང་ཐབས་ཤེས་
དབྱེར་མེད་དུ་སྦྱོར་བའི་རྡོ་རྗེ་སེམས་དཔའི་རྣལ་འབྱོར་དེ་ལ་རྡོ་རྗེའི་ཐེག་པ་ཞེས་
བྱ་ཞིང་། འབྲས་བུའི་ཐེག་པ་ཞེས་ཀྱང་བྱ། གསང་སྔགས་ཞེས་ཀྱང་བརྗོད་དོ། །
དེ་འདྲ་བའི་རྡོ་རྗེ་ཐེག་པ་སྟོན་པའི་རྒྱུད་དེ་ལ་ཡང་བྱ་རྒྱུད་སྤྱོད་རྒྱུད་རྣལ་འབྱོར་
རྒྱུད་རྣལ་འབྱོར་བླ་ན་མེད་པའི་རྒྱུད་བཞིར་གསུངས་པ་ལས། དེ་ཐམས་ཅད་ཀྱི་
ནང་ནས་མཆོག་ཏུ་གྱུར་པ་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་
འཕང་སྟེར་བར་བྱེད་པའི་ཉེ་ལམ་སྟོན་པའི་རྒྱུད་ནི་རྣལ་འབྱོར་བླ་མེད་ཀྱི་རྒྱུད་
ཉིད་དོ། །སྔགས་བླ་མེད་ལ་ཇི་ལྟར་འཇུག་པའི་ཚུལ་ནི། རྗེ་ བླ་མས། ཐུན་མོང་
ལམ་སྦྱངས་སྣོད་དུ་གྱུར་པ་ན། །དབང་བཞི་བསྐུར་བས་སྐུ་བཞི་འགྲུབ་ངེས་ཀྱི། །
ནུས་པ་འཇོག་བྱེད་དྲི་མ་རྣམ་པ་བཞི། །འཁྲུངས་ཞིང་རིམ་གཉིས་སྒོམ་ལ་དབང་
བར་ཤོག །ཅེས་གང་གསུངས་པ་ལྟར། རྡོ་རྗེ་སློབ་དཔོན་མཚན་ཉིད་དང་ལྡན་
པའི་ཞབས་དྲུང་དུ་དབང་བཞི་རྣམ་པར་དག་པ་ཐོབ། དབང་དུས་སུ་ཁས་བླངས་
པའི་དམ་ཚིག་དང་སྡོམ་པ་རྣམས་མིག་གི་འབྲས་བུ་ལྟར་བསྲུང་། ཁྱད་པར་རྩ་
ལྟུང་གིས་གོས་ན་རྒྱུད་ལ་ཡོན་ཏན་ཤིན་ཏུ་སྐྱེ་དཀའ་བར་གསུངས་པས་རྩ་ལྟུང་
གིས་མ་གོས་པ་ལ་སྲོག་བསྡོས་བྱའོ། །དེ་ལྟར་དམ་ཚིག་དང་སྡོམ་པ་རྣམ་པར་
དག་པ་ཞིག་བྱུང་ན་སྐྱེ་བ་བཅུ་དྲུག་ཚུན་ལ་ངེས་པར་འཚང་རྒྱ་བར་གསུངས་པས།
བདག་ལེགས་སུ་འདོད་པ་རྣམས་ཀྱིས་ནི་དམ་ཚིག་དང་སྡོམ་པ་བསྲུང་བ་ལ་གཙོ་
བོར་བྱ་ཡི། དམ་སྡོམ་ཡལ་བར་དོར་ནས་ལམ་སྒོམ་པ་ལ་འབད་བློ་བྱས་ཀྱང་རྩ་
བ་ཆད་པའི་ལྗོན་པ་ལས་འབྲས་བུ་རེ་བ་ལྟར་ངལ་བ་འབྲས་མེད་དུ་འགྱུར་ཞེས་
གྲུབ་མཆོག་དམ་པ་ཐམས་ཅད་མཐུན་པར་གསུངས་སོ། །དེ་ལྟར་དམ་ཚིག་དང་
- 232 -



རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་གཞལ་མེད་ཁང་དུ་བགྲོད་པའི་ཉེ་ལམ།
སྡོམ་པ་དག་པ་གཞིར་བཞག་ནས་ལམ་རིམ་པ་གཉིས་བསྒོམ་པ་ལ་འཇུག་དགོས་
པས། རྒྱུད་དོན་ལ་མཁས་པའི་བཤེས་གཉེན་དམ་པ་ཚུལ་བཞིན་དུ་བསྟེན་ནས་
ལམ་རིམ་པ་གཉིས་ལ་མཁས་པར་བྱས་ནས་ཉམས་སུ་ལེན་པ་ན། ཐོག་མར་
བསྐྱེད་རིམ་བསྒོམ་ཏེ་མྱོང་བ་ཐོན་པར་བྱས། དེ་ནས་རྫོགས་རིམ་བསྒོམ་དགོས་
ཏེ། བསྐྱེད་རིམ་ལ་མྱོང་བ་མ་ཐོན་པར་རྫོགས་རིམ་སྒོམ་བློ་བྱས་ཀྱང་ཇི་ལྟ་བ་
བཞིན་སྐྱེ་བ་མི་འོང་ཞེས་ རྗེ་ བླ་མས་ གསུངས་སོ། །འོན་ཀྱང་སྔགས་ཀྱི་བག་
ཆགས་འཇོག་ཕྱིར་བསྐྱེད་རྫོགས་གཉིས་ཀ་ལ་ཤར་སྒོམ་ཡང་ཡང་བྱེད་པ་ཤིན་ཏུ་
ལེགས་སོ། །དེ་ཡང་བསྐྱེད་རིམ་གྱི་སྐབས་སུ་རང་གི་ཡིད་ངོར་སྐྱེ་འཆི་བར་དོ་
གསུམ་རྒྱལ་བའི་སྐུ་གསུམ་དུ་བསྒྱུར་བའི་ཐབས་མཁས་ཀྱི་རྣལ་འབྱོར་རྒྱུད་སྡེའི་
དགོངས་པ་གྲུབ་ཆེན་ཚད་ལྡན་གྱིས་བཀྲལ་བའི་སྒྲུབ་ཐབས་ཀྱི་ཡན་ལག་ཡོངས་
སུ་རྫོགས་པར་ཚང་བ་ཞིག་ལ་བསླབས་ཏེ་དཀྱིལ་འཁོར་གྱི་འཁོར་ལོ་ཡོངས་སུ་
རྫོགས་པ་ཞིག་ལ་ང་རྒྱལ་དང་གསལ་སྣང་འདོན་ཞིང་། ཟབ་གསལ་གཉིས་སུ་
མེད་པའི་ཚུལ་ལ་མོས་པ་བརྟན་པོའི་སྒོ་ནས་ཉམས་སུ་བླངས་བས་ལས་ཀྱི་སྒྲིབ་
པ་མང་པོ་འདག་ཅིང་བསོད་ནམས་དཔག་ཏུ་མེད་པར་འབྱུང་བ་དང་། ལྷག་པར་
རྫོགས་རིམ་ཟབ་མོའི་དགེ་རྩ་སྨིན་བྱེད་ཁྱད་པར་ཅན་དུ་འགྲོ་བས། བསྐྱེད་རིམ་
སྔོན་དུ་བཏང་ནས་རྫོགས་རིམ་བསྒོམ་ན་སྐྱེ་སླ་བ་དང་ཡོངས་སུ་རྫོགས་པར་སྐྱེ་བ་
ཞིག་འབྱུང་ངོ༌། །དེ་ལྟར་རིམ་པ་དང་པོ་ལ་སློབ་པ་སྔོན་དུ་བཏང་ནས་རྫོགས་རིམ་
བསྒོམ་པ་ལ་འཇུག་པ་ན་བླ་མའི་རྣལ་འབྱོར་ལམ་གྱི་སྲོག་ཏུ་བྱས་ནས་རྩ་གསུམ་
འཁོར་ལོ་བཞི་ལྡན་གསལ་བཏབ་སྟེ་རྡོ་རྗེའི་ལུས་ལ་གནད་དུ་བསྣུན་པའི་ཚུལ་
ཤེས་པ་ཤིན་ཏུ་གལ་ཆེའོ། །དེ་ཡང་རྒྱུད་སོ་སོ་དང་། གྲུབ་ཆེན་སོ་སོའི་མན་ངག་
-233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གིས་ཐོག་མར་གནད་དུ་བསྣུན་པའི་སྒོ་མི་འདྲ་བ་མང་དུ་གསུངས་ཀྱང་མཐར་སྙིང་
ག་ལ་གཞོལ་བ་ནི་ཐམས་ཅད་ལ་འདྲའོ། །དྲིལ་བུ་ཞབས་ཀྱིས་ནི་ཐོག་མ་ནས་
སྙིང་ག་ལ་གནད་དུ་བསྣུན་པའི་ཚུལ་གསུངས་སོ། །དེ་ཡང་རྫོགས་རིམ་གྱི་རྟོགས་
པ་གང་སྐྱེ་བ་ཐམས་ཅད་ལུས་ལ་གནད་དུ་བསྣུན་པ་ཁོ་ན་ལས་སྐྱེ་དགོས་ཤིང་།
རྫོགས་རིམ་གྱི་གཙོ་བོ་སྒྱུ་ལུས་དང་འོད་གསལ་གཉིས་ཐོབ་པ་སྙིང་གའི་རྩ་མདུད་
གྲོལ་བ་ལ་ངེས་པར་ལྟོས་པས། སྙིང་གར་གནད་དུ་བསྣུན་པ་གཙོ་བོར་གསུངས་
སོ། །རྡོ་རྗེའི་ལུས་ལ་གནད་དུ་བསྣུན་པ་ལས་བྱུང་བའི་རྫོགས་རིམ་དེ་ལ་ལམ་
རིམ་པ་ལྔ་ཡོད་ཅིང་། རིམ་པ་ལྔའི་སྒོ་ནས་ཉམས་སུ་བླངས་པ་འབྲས་བུ་ཟུང་
འཇུག་རྡོ་རྗེ་འཆང་གི་གོ་འཕང་ཐོབ་པར་འགྱུར་རོ། །འབྲས་བུ་ཟུང་འཇུག་དེ་ནི་
སྐུ་དག་པ་སྒྱུ་མའི་སྐུ་དང་། ཐུགས་དག་པ་དོན་གྱི་འོད་གསལ་གཉིས་ཟུང་དུ་
འཇུག་པར་མཐར་ཐུག་པའི་མི་སློབ་པའི་ཟུང་འཇུག་ཡིན་ལ། དེ་འདྲའི་གཟུགས་
ཀྱི་སྐུ་འགྲུབ་པའི་རྒྱུ་ནི་སྒྱུ་མའི་སྐུ་དང་། ཐུགས་འོད་གསལ་ཆོས་ཀྱི་སྐུ་འགྲུབ་
པའི་རྒྱུ་ནི་བདེ་སྟོང་དབྱེར་མེད་ཀྱི་ཡེ་ཤེས་ཡིན་ནོ། །དེ་ཡང་གཟུགས་སྐུ་བསྒྲུབ་པ་
ལ་ཕར་ཕྱིན་ཐེག་པ་རྣམས་ཀྱིས་བསྐལ་ཆེན་གྲངས་མེད་གསུམ་གྱི་རིང་ཚོགས་
གསོགས་དགོས་པ་དེ་བླ་མེད་ཀྱི་ལམ་གྱིས་ཚེ་ཐུང་གཅིག་ལ་ཚོགས་རྫོགས་པར་
འགྱུར་བ་ནི་སྒྱུ་མའི་སྐུ་དེའི་མཐུ་དང༌། ཕར་ཕྱིན་ཐེག་པའི་ལུགས་ལ་བསྐལ་ཆེན་
གྲངས་མེད་མང་པོར་ཚོགས་བསགས་ནས་ཤེས་སྒྲིབ་སྤོང་དགོས་པ་ལ། བླ་མེད་
ཀྱི་ལམ་གྱིས་ཚེ་ཐུང་གཅིག་ལ་ཤེས་སྒྲིབ་སྤོང་ནུས་པ་ནི་བདེ་སྟོང་དབྱེར་མེད་ཀྱི་
ཡེ་ཤེས་ཀྱི་མཐུ་ཡིན་པས་བླ་མེད་གྱི་ལམ་ཤིན་ཏུ་མྱུར་བ་ལམ་དེ་གཉིས་ཀྱི་མཐུ་
ཡིན་ནོ། །དེ་གཉིས་ཀྱང་སྒྱུ་ལུས་འགྲུབ་པ་བདེ་སྟོང་དབྱེར་མེད་ཀྱི་ཡེ་ཤེས་ལ་
- 234-



རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་གཞལ་མེད་ཁང་དུ་བགྲོད་པའི་ཉེ་ལམ།
རག་ལུས་པས། ཡེ་ཤེས་དེ་ནི་བླ་མེད་ཀྱི་ལམ་གྱི་སྙིང་པོ་སྙིགས་དུས་ཀྱི་ཚེ་ཐུང་
གཅིག་ལ་འཚང་རྒྱ་བའི་ཉེ་ལམ་མཐར་ཐུག་དམ་པ་ཡིན་ནོ། །དེ་ལྟ་ནའང་བདེ་བ་
ཆེན་པོ་དང་སྟོང་པའི་གནས་ཚུལ་མཐར་ཐུག་པ་ཇི་བཞིན་ངེས་པ་སྲིད་མཐའ་ཙམ་
དུ་སོང་བས་སྔགས་ལམ་ལ་མོས་པ་མང་ཡང་ལམ་གྱི་གནད་མཐར་ཐུག་པར་ངེས་
པ་ནི་ཉིན་བྱེད་མགོན་པོ་ཀུན་གསལ་དགུང་དུ་སླེབས་པའི་དུས་ཀྱི་རྒྱུ་སྐར་དང་
མཚུངས་སོ། །བདེ་བ་དང་སྟོང་པ་མཐར་ཐུག་པ་དེ་ཇི་ལྟ་བུ་སྙམ་ན་གསང་བ་ལས་
ཀྱང་ཆེས་གསང་བའི་གནས་འདི་བླུན་པོ་བདག་འདྲ་བས་ཇི་བཞིན་ག་ལ་རིག །
བླ་མའི་གསུང་ལས་ཐོས་པ་ཅུང་ཟད་བཀོད་ན་ཟབ་མོ་སྟོང་པ་ཉིད་ཀྱི་གནད་
མཐར་ཐུག་པ་ནི་ལམ་ཐུན་མོང་བའི་གནད་བསྟན་པའི་སྐབས་སུ་གོ་བདེ་བར་
བརྗོད་ཟིན་ལ། ཡུལ་ཅན་བདེ་བ་ཆེན་པོ་ནི་གསང་བ་ལས་ཀྱང་ཆེས་གསང་བ།
ཕྲ་བ་ལས་ཀྱང་ཆེས་ཕྲ་བ། རྒྱུད་ལ་སྐྱེ་བ་ལྟ་ཞོག །གོ་ཡུལ་དཔྱིས་ཕྱིན་པ་རྙེད་
པའང་དཀའ་བས་ཤིན་ཏུ་རྟོགས་པར་དཀའ་བ་ཞིག་སྟེ། དེ་ཡང་སེམས་རྩེ་གཅིག་
པའི་ཏིང་ངེ་འཛིན་བསྒོམས་པས་སེམས་གནས་བརྟན་པོར་སོང་བ་ན་སེམས་ཤིན་
སྦྱངས་སྐྱེ་ལ། དེ་སྐྱེས་པ་ན་དེའི་མཐུས་སྤྱི་བོ་ནས་རྐང་མཐིལ་གྱི་བར་གྱི་ལུས་ཀྱི་
རླུང་རྣམས་ལས་རུང་དུ་སོང་ནས་ཤིན་ཏུ་འཇམ་པའི་རེག་བྱ་ཡིད་འོང་གི་རྣམ་པ་
ཅན་གྱི་ལུས་ཤིན་སྦྱངས་སྐྱེ་ལ། དེ་ལ་བརྟེན་ནས་ལུས་ལ་བདེ་བ་དང་སེམས་ལ་
དགའ་བ་ཆེན་པོ་སྐྱེ་སྟེ། དེ་འདྲ་བའི་བདེ་བ་དང་དགའ་བ་ཆེན་པོ་དེ་ཡང་བླ་མེད་
ནས་བཤད་པའི་ལྷན་སྐྱེས་གྱི་བདེ་བ་ཆེན་པོའི་ཕྱོགས་དང་ཡུལ་ནའང་མེད་དེ།
ལུས་སེམས་ཤིན་སྦྱངས་ཀྱི་བདེ་བ་ཆེན་པོ་དང་བཅས་པའི་ཏིང་ངེ་འཛིན་དེ་ནི་ཕྱི་
ནང་གཉིས་ཀའི་ཐུན་མོང་བ་སྟེ། ཕྱི་རོལ་བའི་དྲང་སྲོང་བསམ་གཏན་གྱི་དངོས་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གཞི་བསྒྲུབས་ཏེ་སྲིད་རྩེའི་བར་དུ་འགྲོ་བར་བྱེད་པ་ཐམས་ཅད་ཀྱང་ཏིང་ངེ་འཛིན་
དེ་ལ་བརྟེན་ནས་བགྲོད་པ་ཤ་སྟག་ཡིན་ཞིང་། ནང་པ་སངས་རྒྱས་པའི་ཡང་ཐེག་
པ་གསུམ་གྱི་ལམ་བགྲོད་པ་ཐམས་ཅད་ཏིང་ངེ་འཛིན་དེ་ལ་བརྟེན་ནས་ལམ་གོང་
མར་བགྲོད་པ་ཤ་སྟག་ཡིན་པས་ན། ཤིན་སྦྱངས་ཀྱི་བདེ་བ་ཆེན་པོ་དང་ལྡན་པའི་
ཏིང་ངེ་འཛིན་དེ་ནི་འཇིག་རྟེན་དང་འཇིག་རྟེན་ལས་འདས་པའི་ལམ་བགྲོད་པ་
ཐམས་ཅད་ཀྱི་ཐུན་མོང་བ་ཡིན་ལ། ལྷན་སྐྱེས་ཀྱི་བདེ་ཆེན་ནི་ལམ་ཐུན་མོང་བ་
སྔོན་དུ་སོང་ནས་སྔགས་བླ་མེད་ཀྱི་སྒོར་ཞུགས་ཏེ་བསྐྱེད་རིམ་ལ་ལེགས་པར་
བསླབས་ནས། རྫོགས་རིམ་ལ་སློབ་པའི་ཚེ་རྡོ་རྗེའི་ལུས་ལ་གནད་དུ་བསྣུན་པ་
ལས་བསྐྱེད་དགོས་པ་སྔགས་ལམ་མཐོན་པོ་ཞིག་ཡིན་པས་སྔར་གྱི་ཐུན་མོང་བའི་
ཏིང་ངེ་འཛིན་དེ་དང་གནམ་དང་ས་ལྟ་བུར་མཐོ་དམའི་ཁྱད་ཆེའོ། །དེ་ཙམ་དུ་ཡང་
མ་ཟད་ཉན་ས་དང༌། མངོན་པ་མཛོད་ནས་བཤད་པ་ལྟར་རླུང་འབྱུང་རྔུབ་སྒོམ་པ་
དང་། བསམ་གཏན་ཕྱི་མ་དང་རྣམ་སྣང་མངོན་བྱང་སོགས་བྱ་སྤྱོད་ཀྱི་རྒྱུད་རྣམས་
ནས་བཤད་པ་ལྟར་རླུང་ཕྱིར་རྒྱུ་བ་བཀག་ནས་ནང་དུ་བསྡམས་ནས་བཟུང་སྟེ།
ལྷའི་རྣལ་འབྱོར་རྩེ་གཅིག་ཏུ་བསྒོམས་པའི་མཐུས་ལུས་སེམས་ལ་བདེ་བ་ཆེན་པོ་
སྐྱེ་བར་གསུངས་ཀྱང་། དེ་འདྲ་བའི་བདེ་བ་ཆེན་པོ་དེ་ཡང་བླ་མེད་ནས་གསུངས་
པའི་ལྷན་སྐྱེས་ཀྱི་བདེ་ཆེན་འདིའི་ཕྱོགས་ནའང་མེད་དེ། ཕར་ཕྱིན་ཐེག་པ་དང་
རྒྱུད་སྡེ་འོག་མ་གསུམ་གྱི་རྣལ་འབྱོར་བ་ཇི་ཙམ་རྟོགས་པ་མཐོ་ཡང་བླ་མེད་ནས་
གསུངས་པའི་རྫོགས་རིམ་མཐོན་པོའི་ཉམས་ལེན་འདི་དག་བྱ་བའི་སྣོད་རུང་གི་
དབང་དང་དམ་ཚིག་དང་སྡོམ་པ་དང་ལམ་རིམ་གཉིས་སྒོམ་པའི་མན་ངག་གང་
ཡང་དེ་དག་ལ་མེད་པས་སོ། །དེའི་ཕྱིར་ཕར་ཕྱིན་ཐེག་པ་དང་རྒྱུད་སྡེ་འོག་མ་
- 236 -



རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་གཞལ་མེད་ཁང་དུ་བགྲོད་པའི་ཉེ་ལམ།
གསུམ་ནས་གསུངས་པའི་ལུས་སེམས་ཀྱི་བདེ་བ་ཁྱད་པར་ཅན་དང་ལྡན་པའི་ཏིང་
ངེ་འཛིན་དེ་དག་དང༌། བླ་མེད་ནས་གསུངས་པའི་ལྷན་སྐྱེས་ཀྱི་ཏིང་ངེ་འཛིན་
གཉིས་ནི་ནམ་མཁའ་དང་ལག་མཐིལ་ལྟར་ཁྱད་ཆེའོ། །དེ་ཙམ་དུའང་མ་ཟད་
ཆོས་རྣམས་ཀྱིས་གནས་ལུགས་སྟོང་པ་ཉིད་ཕྱིན་ཅི་མ་ལོག་པར་རྟོགས་ནས་ཡུན་
རིང་དུ་བསྒོམས་པས་མངོན་སུམ་དུ་རྟོགས་པ་ན་ཟག་མེད་ཀྱི་བདེ་བ་ཆེན་པོ་ཆེས་
ཕུལ་དུ་བྱུང་བ་སྐྱེ་བར་གསུངས་ལ། དེ་ལས་ཀྱང་ཐེག་པ་ཆེན་པོའི་མཐོང་ལམ་ས་
རབ་ཏུ་དགའ་བ་ཐོབ་པ་ན། ལུས་སེམས་ལ་བདེ་བ་དང་དགའ་བ་ཆེས་ཕུལ་དུ་
བྱུང་བ་ཞིག་སྐྱེ་བས་ས་དེ་ལ་རབ་ཏུ་དགའ་བ་ཞེས་བརྗོད་པ་ཡིན་ལ། དེ་འདྲ་བའི་
ཟག་མེད་ཀྱི་བདེ་བ་ཆེན་པོ་དེ་དག་ཀྱང་བླ་མེད་ནས་གསུངས་པའི་ལྷན་སྐྱེས་ཀྱི་
བདེ་ཆེན་མིན་ཏེ། བསྐལ་པ་གྲངས་མེད་མང་པོར་ཚོགས་བསགས་ཏེ་ཕར་ཕྱིན་
ཐེག་པའི་རང་ལམ་གྱིས་བགྲོད་པའི་རྒྱལ་སྲས་ས་བཅུའི་དབང་ཕྱུག་ཏུ་གྱུར་པ་དེ་
དག་ཀྱང་མཐར་འཚང་རྒྱ་བ་ལ་ཕྱོགས་པ་ན། བླ་མེད་ཀྱི་སྒོར་ཞུགས་ནས་རྡོ་རྗེ་
སློབ་དཔོན་ལས་གདམས་ངག་མཉན་ཏེ་ལྷན་སྐྱེས་ཀྱི་བདེ་ཆེན་གདོད་བསྒྲུབ་
དགོས་པར་གསུངས་པས་སོ། །དེས་ན་བསྐལ་པ་གྲངས་མེད་མང་པོར་མཚན་
ཙམ་ཡང་ཐོས་པར་དཀའ་བ་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་
འཕང་སྟེར་བའི་ཉེ་ལམ་མཐར་ཐུག་འདི་འདྲ་བ་དང་ལན་ཅིག་མཇལ་བའི་སྐབས་
འདིར་བློ་གྲོས་དང་རྩོལ་བ་དང་ནུས་པ་ཐམས་ཅད་སྤྲུགས་ལ་སེམས་ཐམས་ཅད་
ཀྱིས་བསམ་ཏེ་བག་ཆགས་ཅི་ཐེབས་བྱའོ། །འོ་ན་གསང་བའི་གནས་དེ་གང་ཡིན་
སྙམ་ན་རྡོ་རྗེའི་ལུས་ལ་གནད་དུ་བསྣུན་པ་ལས་རླུང་གི་རྒྱུ་བ་འགགས་ཏེ་རླུང་དབུ་
མར་ཞུགས་གནས་ཐིག་གསུམ་འབྱུང་། དེའི་རྐྱེན་གྱིས་ལྟེ་གསང་གི་གཏུམ་མོ་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འབར་ཏེ་སྤྱི་བོའི་ཧཾ་ཡིག་ཞུ་བ་ལས་ཀུན་རྟོག་གཡོ་བྱེད་ཀྱི་རླུང་རྣམས་ཐིམ་པའི་
སྟོང་པ་འཆར་བ་དང་མཉམ་དུ་ལྷན་སྐྱེས་ཀྱི་དགའ་བདེ་ཕུལ་དུ་བྱུང་བ་ཞིག་སྐྱེ་
བར་གསུངས་སོ། །བདེ་སྟོང་དབྱེར་མེད་དུ་སྦྱོར་བའི་དོན་གང་ཡིན་སྙམ་ན། བདེ་
བ་དང་དེའི་སྟོང་ཉིད་གཉིས་དབྱེར་མེད་དུ་སྦྱོར་བ་བདེ་སྟོང་དབྱེར་མེད་དུ་སྦྱོར་
བའི་དོན་མིན་ཏེ། ཆོས་གང་དང་གང་ཡིན་ཡང་ཆོས་དེ་གྲུབ་ཙམ་ནས་རང་གི་སྟོང་
ཉིད་དང་ངོ་བོ་དབྱེར་མེད་དུ་གྲུབ་པ་ཡིན་པས་ཆོས་དེ་དང་དེའི་སྟོང་ཉིད་གཉིས་
རྣལ་ འབྱོར་ པས་ དབྱེར་མེད་དུ་བྱ་མི་དགོས་སོ། །བདེ་བ་དང་དེའི་སྟོང་ཉིད་
གཉིས་སྔར་ནས་སོ་སོར་ཡོད་པ་ཞིག་ཡིན་ན་ནི་དེ་རྣལ་འབྱོར་བས་དབྱེར་མེད་དུ་
བྱ་མི་ནུས་ལ། སྔར་ནས་དབྱེར་མེད་དུ་ཡོད་པ་ཞིག་ཡོན་ན་ནི། རྣལ་འབྱོར་བས་
ཇི་ཙམ་འབད་ཀྱང་སོ་སོར་དབྱེ་མི་ནུས་སོ། །དོན་དེ་ལ་དགོངས་ནས་ཤེར་ཕྱིན་གྱི་
མདོ་སྡེ་རིན་པོ་ཆེ་ལས། གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་ལན་
མང་དུ་བཀའ་སྩལ་ཏོ། །ཡང་བདེ་བ་ལ་སྟོང་པས་རྒྱས་འདེབས་པ་དང༌། སྟོང་པ་
ལ་བདེ་བས་རྒྱས་འདེབས་པ་བདེ་སྟོང་དབྱེར་མེད་དུ་སྦྱོར་བའི་དོན་མིན་ཏེ། སྦྱིན་
སོགས་ཀྱི་དགེ་བ་ལ་ལྟ་བས་རྒྱས་འདེབས་ཞེས་པ་ནི་དགེ་བ་དེ་བྱས་ནས་དེ་ལ་
མཚན་མར་འཛིན་པའི་དམིགས་གཏད་ཞི་བར་བྱ་བའི་ཕྱིར་སླར་དགེ་བ་དེའི་ངོ་བོ་
ལ་དཔྱད་ནས་རང་བཞིན་གྱིས་མ་གྲུབ་པར་སྒོམ་པ་ནི་མི་དམིགས་པས་རྒྱས་
འདེབས་པའི་དོན་ཡིན་ལ། དེ་ལྟར་དུ་བྱས་ན་ནི་བདེ་སྟོང་དབྱེར་མེད་འོང་ས་མེད་
དོ། །ཡང་ལྟ་བའི་ རྩིས་ཟིན་པར་བྱེད་པའི་དོན་ཡང་མིན་ཏེ། ལྟ་བའི་ རྩིས་ཟིན་
པར་བྱེད་ཚུལ་ནི་སྔར་ལྟ་བ་ལ་མྱོང་བ་ཐོན་པ་ཞིག་གིས་ཆོས་ཐམས་ཅད་སྒྱུ་མ་ལྟ་
བུར་བསམས་ནས་སྒྱུ་མ་ལྟ་བུར་བསམས་བཞིན་པའི་ངང་ནས་སྦྱིན་པ་གཏོང་བ་
- 238 -



རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་གཞལ་མེད་ཁང་དུ་བགྲོད་པའི་ཉེ་ལམ།
དང་ཚུལ་ཁྲིམས་སྲུང་བ་སོགས་བྱེད་པ་ནི་སྦྱིན་སོགས་ལྟ་བའི་རྩིས་ཟིན་པའི་དོན་
ཡིན་ལ། དེ་ལ་ནི་སྦྱིན་སོགས་ལྟ་བ་དེའི་ངོ་བོར་སྐྱེ་བ་མེད་དེ། སྦྱིན་པ་ནི་གཏོང་
བའི་སེམས་པ་ཡིན་ལ། སྟོང་པ་ཉིད་ཀྱི་ལྟ་བ་ནི་ཆོས་ཐམས་ཅད་རང་བཞིན་གྱིས་
མ་གྲུབ་པར་འཛིན་པའི་བློ་ཡིན་པས། གཏོང་བའི་སེམས་པ་དེ་སྟོང་ཉིད་རྟོགས་
པའི་ལྟ་བར་འོང་ས་མེད་དོ། །ཡང་ལྟ་བ་སྔོན་ལ་བསྐྱེད་ནས་དེ་ལ་བདེ་བས་རྒྱས་
འདེབས་པའི་དོན་ཡིན་ན་ནི་བློ་དེ་གཉིས་སྔ་ཕྱི་སོ་སོ་བར་འགྱུར་ལ། བློ་སྔ་ཕྱི་སོ་
སོ་བ་གཉིས་དབྱེར་མེད་གཅིག་ཏུ་འོང་དོན་མེད་དོ། །དེའི་ཕྱིར་གྲུབ་ཆེན་ས་ར་
ཧས། ཁྱིམ་དང་ཁྱིམ་ན་དེ་ཡི་གཏམ་སྨྲ་ཡང་། །བདེ་ཆེན་གནས་ནི་ཡོངས་སུ་ཤེས་
པ་མེད། །ཅེས་འདིའི་གནས་ཤེས་པ་དཀོན་པར་གསུངས་པ་ལྟར་ལྷན་སྐྱེས་ཀྱི་
བདེ་བ་དང་སྟོང་པ་ཉིད་དབྱེར་མེད་དུ་སྦྱོར་བའི་ཚུལ་འདི་རྒྱུད་ལ་སྐྱེ་བ་ལྟ་
ཞོག །འདི་ཕྱིན་ཅི་མ་ལོག་པར་གོ་བའང་སྲིད་མཐའ་ཙམ་དུ་སྣང་ངོ༌། །འོ་ན་བདེ་
སྟོང་དབྱེར་མེད་དུ་སྦྱོར་བའི་ཚུལ་དེ་ཇི་ལྟ་བུ་ཞིག་ཡིན་སྙམ་ན། གསང་བའི་
གནས་མཐར་ཐུག་པ་དེ་བླུན་རྨོངས་བདག་འདྲ་བས་འདིའོ་ཞེས་བཤད་པར་མི་
ནུས་ཀྱང་། བློ་བཟང་རྡོ་རྗེ་འཆང་ཆེན་པོའི་གསུང་ལས་ཇི་ལྟར་འབྱུང་བ་ལྟར་
བརྗོད་ན་འདི་ལྟར་ཡིན་ཏེ། སྔར་བཤད་པ་དེ་འདྲ་བའི་བདེ་ཆེན་དེས་སྔར་བཤད་
པའི་སྟོང་པ་ཉིད་མཐར་ཐུག་པ་དེ་འཛིན་སྟངས་ཀྱི་ཡུལ་དུ་བྱས་ནས་སྒོམ་པ་དེ་ལ་
བདེ་སྟོང་དབྱེར་མེད་དུ་སྦྱོར་བ་ཞེས་གསུངས་སོ། །དེ་ཡང་དཔེར་ན། དད་པ་སྒོམ་
པ་ཞེས་བྱ་བ་རང་བློ་དད་པའི་ངོ་བོར་སོང་བ་ལ་བརྗོད་པ་བཞིན་དུ། བདེ་སྟོང་
སྦྱོར་བ་ཞེས་བྱ་བའང་རང་བློ་བདེ་བ་ཆེན་པོ་དེ་སྟོང་ཉིད་རྟོགས་པའི་བློའི་ངོ་བོར་
སོང་བའོ། །དེ་ཡང་ཆུ་ལ་ཆུ་བཞག་པ་ལྟ་བུ་ཞིག་དགོས་ཞེས་གསུངས་སོ། །དེ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལྟར་ན་འབྲས་བུ་ཟུང་འཇུག་རྡོ་རྗེ་འཆང་གི་གོ་འཕང་ཐོབ་པ་ལ་སློབ་པའི་ཟུང་
འཇུག་ཐོབ་དགོས། དེ་ཐོབ་པ་ལ་དོན་གྱི་འོད་གསལ་ཐོབ་པ་སྔོན་དུ་འགྲོ་དགོས།
དེ་ལ་སྒྱུ་ལུས་ཐོབ་པ་སྔོན་དུ་འགྲོ་དགོས། དེ་ལ་རྡོ་རྗེའི་ལུས་ལ་གནད་དུ་བསྣུན་
ནས་བདེ་སྟོང་དབྱེར་མེད་ཀྱི་དཔེའི་འོད་གསལ་ཐོབ་པ་སྔོན་དུ་འགྲོ་དགོས། དེ་
ལ་བསྐྱེད་རིམ་ཕྲ་རགས་སྔོན་དུ་འགྲོ་དགོས། དེ་ལ་དབང་རྣམ་པར་དག་པ་ཐོབ་
ཅིང་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་སྔོན་དུ་འགྲོ་དགོས། དེ་ལ་
ལམ་ཐུན་མོང་བས་རྒྱུད་སྦྱང་བ་སྔོན་དུ་འགྲོ་དགོས། དེ་ལ་ལེགས་ཚོགས་ཐམས་
ཅད་ཀྱི་རྩ་བ་བཤེས་གཉེན་ཚུལ་བཞིན་དུ་བསྟེན་པ་སྔོན་དུ་འགྲོ་དགོས། དེ་ལྟར་
བཤེས་གཉེན་བསྟེན་ཚུལ་ནས་བཟུང་ཟུང་འཇུག་གི་བར་མདོ་སྔགས་ཀྱི་གནད་
ཐམས་ཅད་ལམ་གྱི་རིམ་པ་གཅིག་ཏུ་བསྒྲིགས་པ་འདི་ནི་གདུལ་བྱ་རིན་པོ་ཆེ་ལྟ་
བུའི་གང་ཟག་གཅིག་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་ཐབས་ཚང་
ལ་མ་ནོར་བ་ཡིན་ཞེས་བདག་གི་དཔལ་ལྡན་བླ་མ་དམ་པ་གསུང་ངོ༌། །གཉིས་
མེད་གསང་བའི་གངས་རི་ལས་འོང་བྱ་སྤྱོད་རྣལ་འབྱོར་གསང་མཐའི་ཆུ་བོ་རྣམ་
བཞིས་རབ་ཏུ་འཕེལ། །རིན་ཆེན་སེམས་ཀྱི་ས་གཞི་ལ་གནས་རྣམ་དག་དབང་
དང་དམ་ཚིག་རིམ་གཉིས་ནོར་བུའི་གཏེར་གྱིས་ཕྱུག །སྣ་ཚོགས་བརྡ་ཡི་སྐད་དང་
མཐའ་དྲུག་ཚུལ་བཞིའི་རྦ་རླབས་དྲག་ཏུ་འཁྲུག་པས་ཤིན་ཏུ་རྟོགས་དཀའ་བ། །
རྒྱུད་སྡེ་རྒྱ་མཚོའི་ཚོགས་ལ་དབང་བསྒྱུར་གདེངས་ཅན་དབང་པོ་འཇམ་དཔལ་
སྙིང་པོས་དུས་རྣམས་རྟག་ཏུ་སྐྱོངས། །འཇམ་མགོན་བླ་མ་ཐམས་ཅད་མཁྱེན་པ་
ཡི། །ཞལ་གྱི་པདྨོ་ལས་འོངས་བདུད་རྩིའི་བཅུད། །རྒྱུད་ལྡན་བླ་མ་དམ་པའི་མན་
ངག་བཞིན། །རང་བཟོ་མེད་པར་ཤིན་ཏུ་གསལ་བར་བྱས། །འོན་ཀྱང་བདག་བློ་
- 240 -



རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་གཞལ་མེད་ཁང་དུ་བགྲོད་པའི་ཉེ་ལམ།
རྨོངས་པའི་ དབང་ གྱུར་ཅིང་། །རྣལ་འབྱོར་གསང་མཐའ་བྱིས་བློའི་ ཡུལ་མིན་
པས། །ལོག་པར་བཤད་དང་ཧ་ཅང་གསལ་བ་སོགས། །ཉེས་པར་གང་གྱུར་རྡོ་རྗེ་
འཛིན་ལ་བཤགས། །བླ་མའི་ དྲིན་ གྱིས་ལེགས་པར་བཤད་ པའི་ཆ། །ཇི་ སྙེད་
མཆིས་པའི་དགེ་བའི་ཚོགས་དེ་ཡིས། །ཉམ་ཐག་མ་རྒན་འགྲོ་བ་མ་ལུས་པའི། །
སྙིང་ནི་བདེ་ཆེན་བདུད་རྩིས་ཚིམ་གྱུར་ཅིག །བདག་ཀྱང་དེང་ནས་ཚེ་རབས་
ཐམས་ཅད་དུ། །ཐེག་མཆོག་བཤེས་ཀྱི་མགོན་དང་མི་འབྲལ་ཞིང་། །འཁྲུལ་མེད་
ལམ་བཟང་སྒྲུབ་པ་མཐར་ཕྱིན་ཏེ། །སྟོབས་བཅུ་མངའ་བའི་གོ་འཕང་མྱུར་ཐོབ་
ཤོག །
ཅེས་རྡོ་རྗེ་ཐེག་པའི་ལམ་གྱི་གནད་སྤྱི་དང༌། ཁྱད་པར་བདེ་སྟོང་དབྱེར་
མེད་ཀྱི་ཚུལ་ཤིན་ཏུ་གསལ་བའི་མན་ངག་འདི་ལྟ་བུ་ཞིག་དགོས་ཞེས་པཎ་ཆེན་
བསྟན་པའི་བདག་པོའི་འཕྲིན་ལས་པ་ཆེན་པོ་བླ་མ་ཕྱག་མཛོད་བློ་བཟང་ཚེ་
དབང་གི་བཀས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
དབེན་ས་ཆོས་ཀྱི་ཕོ་བྲང་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་
ཡུན་རིང་དུ་གནས་པར་གྱུར་ཅིག ། ། །
- 241 -



༄༅། །མདོ་སྔགས་གཉིས་ཀའི་ལམ་གྱི་སྙིང་པོའི་གནད་
བསྟན་པ་གསེར་གྱི་ཡང་ཞུན་ཞེས་བྱ་བ་
བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། རྒྱལ་བ་ཀུན་གྱི་ཐུགས་རྗེ་གཅིག་བསྡུས་ནས། །
ཐ་མལ་གཟུགས་ཀྱིས་འགྲོ་བ་འདྲེན་མཛད་པ། །ཟླ་མེད་རྗེ་བཙུན་བླ་མ་ཐུགས་རྗེ་
ཅན། །བདག་གི་སྤྱི་བོའི་རྒྱན་དུ་རྟག་ཏུ་བཞུགས། །རྣམ་དག་འོད་གསལ་དབྱིངས་
ལས་ མ་ གཡོས་ པར། །ཞི་ ཁྲོའི་ སྤྲུལ་ པས་ ལྷ་ ལམ་ འགེངས་མཛད་པ། །རྡོ་ རྗེ་
འཆང་དབང་ཏེ་ལོ་ནཱ་རོ་སོགས། །རྩ་ བརྒྱུད་བླ་མ་རྣམས་ ཀྱིས་བདག་སྐྱོངས་
ཤིག །རབ་འབྱམས་ཞིང་གི་རྒྱལ་བ་མ་ལུས་པའི། མཁྱེན་རབ་གཅིག་ཏུ་བསྡུས་
པའི་ཡེ་ཤེས་སྐུ། །བླ་མ་ཡི་དམ་དབྱེར་མེད་འཇམ་པའི་དབྱངས། །བདག་སྙིང་
པདྨོའི་ཟེའུ་འབྲུར་རྟག་ཏུ་བཞུགས། །སྲིད་པའི་ཕུན་ཚོགས་དག་ལ་མ་ཆགས་
པར། །དལ་བའི་རྟེན་ལ་སྙིང་པོ་བླང་བའི་ཕྱིར། །སྔོན་བྱོན་དམ་པའི་རྗེས་སུ་སློབ་
འདོད་ན། །རྒྱལ་བ་དགྱེས་པའི་ལམ་བཟང་བཙལ་བར་བྱ། །གྲངས་མེད་བསྐལ་
པར་གང་གི་མཚན་ཙམ་ཡང་། །ཐོས་པ་དཀའ་བ་རྫོགས་པའི་སངས་རྒྱས་ཀྱི། །
བསྟན་པ་རིན་ཆེན་མཆོག་དང་མཇལ་དུས་འདིར། །རང་གི་བགོ་སྐལ་མ་ཕམ་པ་
ཞིག་བྱ། །ལན་ཅིག་རྙེད་པའི་དལ་བའི་རྟེན་འདི་ཡང་། །དེ་རིང་ཉིད་དུ་མི་འཆིའི་
གདེང་མེད་པས། །མ་འོངས་རེ་དོགས་བསམ་རྒྱ་ཀུན་དོར་ཏེ། །རྩེ་གཅིག་དམ་
ཆོས་སྒྲུབ་པར་ཡི་དམ་བཅའ། །ཡར་ལ་མཐོ་རིས་ཐར་པའི་སར་འགྲོ་འམ། །མར་
- 242 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན།
ལ་ངན་སོང་ངན་འགྲོའི་གཏིང་དུ་འགྲོ །འདམ་ཀ་རང་ལ་བྱུང་བའི་དུས་འདི་རུ། །
རང་གིས་རང་ཉིད་མ་བསླུས་པ་ཞིག་བྱ། །སྙིགས་དུས་སྐྱེ་བོའི་ཚེ་ལ་ལོང་མེད་
ཅིང་། །ཤེས་བྱའི་མཐའ་ལ་ཟད་པ་མེད་པས་ན། །ཧ་ཅང་བློ་རྒྱ་ཆེ་བར་མི་བྱ་
བར། །སྙིང་པོ་བསྡུས་ཏེ་ཉམས་ལེན་ལ་འབད་བྱ། །རྒྱལ་བ་དགྱེས་པའི་ལམ་ལ་
འཇུག་འདོད་ན། །རྒྱལ་བའི་གསུང་ རབ་ཉིད་ལ་བརྟེན་བྱས་ནས། །རྒྱལ་སྲས་
དམ་པ་རྣམས་ཀྱི་རྗེས་ཞུགས་ཏེ། །རྒྱལ་བའི་གཞུང་ལམ་དྲང་པོ་བཙལ་བར་བྱ། །
སྙིགས་དུས་སྐྱེ་བོ་དམུས་ལོང་མུན་འཐོམས་རྣམས། །ལོག་པའི་ལམ་དུ་ལྷུང་བ་
ཆེས་ མང་ བས། །གསུང་ རབ་ དགོངས་ དོན་ རིགས་ པས་ ལེགས་ དཔྱད་ནས། །
འཁྲུལ་མེད་ལམ་ལ་ངེས་པ་རྙེད་པར་བྱ། །ཟླ་མེད་སྟོན་པ་ཐུབ་པའི་དབང་པོ་
ལས། །མཁས་པ་ས་སྟེང་འདི་ན་ཡོད་མིན་ཞིང་། །ཐུགས་རྗེ་ཆེ་བའང་གཞན་དུ་
ཡོད་མིན་པས། །རྒྱལ་བའི་གསུང་རབ་ཉིད་ལ་འཇུག་པར་བྱ། །རྒྱལ་བའི་གསུང་
རབ་ཀུན་གྱི་སྙིང་པོའི་དོན། །སྐྱེས་བུ་གསུམ་གྱི་ལམ་གྱི་རིམ་པ་ལ། །འཁྲུལ་མེད་
ངེས་པ་བརྟན་པོ་ལེགས་བཙལ་ལ། །རྩེ་གཅིག་བསྒོམས་ཏེ་མྱོང་བ་ཐོན་པར་བྱ། །
སྐྱེས་བུ་གསུམ་ཞེས་བྱ་བ་དེ་ཡང་ནི། །གང་ཟག་ཤེས་རྒྱུད་སོ་སོ་བ་གསུམ་གྱི། །
ཉམས་ལེན་རིམ་པ་སྟོན་པ་མ་ཡིན་གྱི། །གང་ཟག་གཅིག་གི་ཉམས་ལེན་རིམ་པ་
སྟེ། །དཔེར་ན་མི་ཞིག་མ་ལས་བཙས་ནས་ནི། །རིམ་ གྱི་ རིམ་གྱིས་སྐྱེད་བསྲིང་
ནར་སོན་ཏེ། །བྱིས་པ་དར་མ་རྒན་པོའི་གནས་སྐབས་རྣམས། །རིམ་གྱིས་རིམ་
གྱིས་ཐོབ་པ་ཇི་བཞིན་ནོ། །དེ་ལ་སྐྱེས་བུ་གསུམ་ཞེས་བྱ་བ་ནི། །ཆུང་ངུ་འབྲིང་
དང་མཆོག་ཏུ་གྱུར་པའོ། །དེ་ཡང་ལེགས་ཚོགས་རྩ་བ་ཟླ་མེད་པ། །བཤེས་གཉེན་
དམ་པ་བསམ་དང་སྦྱོར་བ་ཡིས། །ཚུལ་བཞིན་བསྟེན་ནས་བཀའ་བཞིན་བསྒྲུབ་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བྱས་ཏེ། །དངོས་གྲུབ་ཀུན་གྱི་རྩ་བ་ཚུགས་པར་བྱ། །བཤེས་གཉེན་དམ་པའི་ཞལ་
གྱི་པདྨོ་ལས། །ལེགས་འོངས་ཟབ་རྒྱས་ཆོས་ཀྱི་བདུད་རྩི་རྣམས། །གུས་དང་རྟག་
ཏུ་སྦྱོར་བའི་བརྩོན་འགྲུས་ཀྱིས། །མྱངས་ཏེ་བློ་གྲོས་ལུས་སྟོབས་རྒྱས་པར་བྱ། །
དལ་འབྱོར་རྙེད་དཀའ་ནམ་འཆི་ཆ་མེད་པའི། །ངང་ཚུལ་ཡང་ཡང་བསམས་ཏེ་ཚེ་
འདི་ལས། །བློ་ལོག་འཇིག་རྟེན་ཕྱི་མའི་དོན་སྒྲུབ་པའི། །བསམ་པ་བརྟན་པོ་རྒྱུན་
དུ་བསྐྱེད་ པར་ བྱ། །ཤི་ནས་ གར་ སྐྱེའི་ རང་དབང་མ་མཆིས་ཤིང་། །ངན་ སོང་
གསུམ་དུ་སྐྱེས་ན་ཅི་ཙུག་བྱེད། །དེས་ན་རང་དབང་རང་ལ་ཡོད་དུས་འདིར། །
ངན་འགྲོའི་སྐྱེ་སྒོ་འགེགས་པའི་ཐབས་ལ་འབད། །ད་ལྟ་ ཚ་ གྲང་ཅུང་ཟད་མི་
བཟོད་ན། །རབ་འབར་ཁྲོ་ཆུའི་ནང་དུ་འཚེད་པ་དང་། །བུ་ཡུག་འཚུབ་པའི་གྲང་
ངར་ཇི་ལྟར་བཟོད། །ངན་འགྲོ་ལས་སྐྱོབ་སྐྱབས་ཤིག་བཙལ་བར་བྱ། །བསླུ་མེད་
དཀོན་མཆོག་གསུམ་པོ་མ་གཏོགས་པ། །ངན་སོང་གནས་ལས་སྐྱོབ་པའི་སྐྱབས་
གཞན་མེད། །དེ་ཕྱིར་བསླུ་མེད་དཀོན་མཆོག་གསུམ་པོ་ལ། །སྙིང་གི་ཁོང་ནས་
སྐྱབས་འགྲོ་ཤུགས་དྲག་བྱ། །འཁོར་ བའི་ གནས་ན་བདེ་ སྡུག་ཅི་མཆིས་པ། །
ཐམས་ཅད་རང་རང་ལས་ལས་འབྱུང་བས་ན། །དུས་སྐབས་ཀུན་ཏུ་རང་གི་སྒོ་
གསུམ་ལ། །དྲན་པ་བརྟེན་ནས་སྡིག་སྤོང་དགེ་སྒྲུབ་བྱ། །གལ་ཏེ་ཉོན་མོངས་དུག་
གསུམ་ཤུགས་ཆེ་བས། །ལུས་ངག་ཡིད་ཀྱིས་མི་དགེ་སྤྱད་གྱུར་ན། །འཇིགས་དང་
སྐྲག་དང་འགྱོད་དང་སྡོམ་སེམས་ཀྱིས། །སྟོབས་བཞིའི་བཤགས་པས་མྱུར་དུ་དག་
པར་བྱ། །དེ་ལྟར་འབད་པས་ཚེ་འདིའི་བྱ་བ་རྣམས། །གཡང་སར་ ཕྱོགས་ པའི་
སྨོན་པའི་ཟློས་གར་ལྟར། །མཐོང་ནས་ཚེ་འདིར་ནམ་ཡང་མ་ཆགས་པར། །ཉིན་
མཚན་ཀུན་ཏུ་ཕྱི་མའི་དོན་འབའ་ཞིག །སེམས་པའི་བློ་སྣ་བརྟན་པོ་སྐྱེས་པ་ན། །
- 244 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན།
སྐྱེས་བུ་ཆུང་ངུའི་བསམ་པ་སྐྱེས་པ་ཡིན། །དེ་ནས་འཁོར་བ་སྤྱི་ཡི་སྡུག་བསྔལ་
རྣམས། །ཡང་ཡང་བསམས་ནས་ཡིད་འབྱུང་བསྒོམ་བྱ་སྟེ། །འཁོར་བ་སྤྱི་ལ་ཡིད་
འབྱུང་མ་སྐྱེས་ན། །ཐར་པ་དོན་གཉེར་སྐྱེ་བ་མི་སྲིད་དོ། །ཐོག་མེད་དུས་ནས་
ཁམས་ གསུམ་ འཁོར་བ་འདིར། །ལས་ ཉོན་ འཆིང་ བས་བཅིངས་ནས་རྒྱུན་དུ་
འཁོར། །བདག་འཛིན་ལྕགས་ཀྱི་དྲ་བས་རྒྱུན་དུ་བསྡམས། །སྡུག་བསྔལ་གསུམ་
གྱི་ཟུག་རྔུས་རྒྱུན་དུ་མནར། །སྐྱེ་རྒ་ན་འཆིའི་ཆུ་བོས་རྒྱུན་དུ་ཁྱེར། །ངན་སོང་ངན་
འགྲོའི་གཏིང་དུ་བྱིང་ ཞིང་ནུབ། །བརྒྱ་ ལམ་ རེས་འགའ་བདེ་འགྲོའི་རྟེན་ཐོབ་
ཀྱང་། །བྱིས་པའི་སྟོབས་ཀྱིས་གནམ་དུ་མདའ་འཕངས་ལྟར། །ལས་ཉོན་ཤུགས་
ཀྱིས་སླར་ཡང་འོག་ཏུ་ལྟུང་། །མི་ལུས་ཐོབ་ཀྱང་བདེ་བ་ཡོད་མིན་ཏེ། །ཐོག་མར་
མངལ་དུ་མི་གཙང་བཤང་གཅིའི་ཁྲོད། །མུན་པ་མུན་ནག་འཇིགས་སུ་རུང་བའི་
ནང་། །དྲི་ང་མི་གཙང་ཁུ་བས་གསོ་བཞིན་དུ། །མི་བཟད་སྡུག་བསྔལ་ཟུག་རྔུས་
རྒྱུན་དུ་མནར། །མངལ་སྒོ་དོག་པ་རུས་པའི་འཇུར་མིག་ལ། །དྲངས་ཏེ་བཟོད་
དཀའི་སྡུག་བསྔལ་མྱོང་བཞིན་དུ། །ཕྱི་རོལ་བཙས་ནས་གཞན་གྱིས་རེག་པའི་
ཚེ། །པགས་པ་བཤུས་ལ་རལ་གྲིས་གཏུབས་པ་ལྟར། །བཟོད་དཀའི་སྡུག་བསྔལ་
རྒྱུན་དུ་མྱོང་བ་སྟེ། །དེ་ཕྱིར་བྱིས་པ་རྟག་ཏུ་ངུ་བ་ཡིན། །དེ་ནས་རིམ་གྱིས་རིམ་
གྱིས་ནར་སོན་ཏེ། །ཤ་ཁྲག་རྒྱས་ནས་ནད་རིགས་མང་པོ་ཞིག །ལུས་ལ་ཞུགས་
ནས་སྡུག་བསྔལ་རྒྱུན་དུ་བསྐྱེད། །ཅུང་ཟད་བདེ་བར་སྣང་བ་ཐམས་ཅད་ཀྱང་། །
འགྱུར་བའི་སྡུག་བསྔལ་ཉིད་དུ་རྒྱལ་བས་གསུངས། །དེ་ཕྱིར་མི་ཡི་རྟེན་ལའང་
བདེ་བ་མེད། །ལྷ་ ལུས་ཐོབ་ཀྱང་བདེ་བ་ཡོད་མིན་ཏེ། །ལས་དང་ཉོན་མོངས་
འཆིང་བས་རབ་བཅིངས་ཤིང་། །འདོད་བདེས་གཡེངས་ནས་ཞི་བའི་སྐབས་མེད་
245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལ། །གཟི་བརྗིད་ཆེ་བས་ཆུང་བ་འཇོམས་པ་དང་། །ལྷ་མིན་དམག་ཚོགས་དཔུང་
གིས་འཚེ་བ་དང་། ཁྱད་པར་འཆི་ལྟས་ལྔ་ཡིས་ཟིན་གྱུར་ཅིང་། །སྐྱེ་གནས་དམན་
པར་ལྟུང་བ་མཐོང་བ་ན། །བྱེ་ཚན་ཐང་ལ་བསྒྱུར་བའི་ཉ་བཞིན་དུ། །འཇིགས་
དང་སྐྲག་དང་སྡུག་བསྔལ་མི་བཟད་མྱོང་། །འཆི་ལྟས་ཕོག་པའི་ལྷ་ཡི་སྡུག་བསྔལ་
ནི། །དམྱལ་བ་ལས་ཀྱང་ཆེ་བར་རྒྱལ་བས་གསུངས། །གཟུགས་དང་གཟུགས་
མེད་ལྷ་ཡི་གནས་ཐོབ་ཀྱང་། །ལས་དང་ཉོན་མོངས་འཆིང་བས་རབ་བཅིངས་
ཤིང་། །གཉིད་འཐུག་ངང་དུ་ཡུན་རིང་གནས་པ་ལྟར། །ཡུན་རིང་བསམ་གཏན་
དག་ལ་གནས་གྱུར་ཀྱང་། །སྔོན་གྱི་ཏིང་འཛིན་འཕེན་པ་ཟད་པ་ན། །དམྱལ་བ་ཡི་
དྭགས་དུད་འགྲོ་ལྷ་མིན་དང་། །བྲན་ཁོལ་དག་ཏུ་ལྟུང་ཞིང་བརྒྱུད་མར་འཁོར། །
ལྷ་མིན་གནས་ན་ལྷ་ཡི་དཔལ་འབྱོར་ལ། །མི་བཟོད་ཕྲག་དོག་ཟུག་རྔུས་སེམས་
གདུང་ཞིང་། །འཐབ་རྩོད་ལུས་བཅད་དྲལ་བའི་སྡུག་བསྔལ་མྱོང་། །ལས་སྒྲིབ་ཆེ་
བས་བདེན་མཐོང་སྐལ་བ་མེད། །དམྱལ་བ་ཡི་དྭགས་དུད་འགྲོའི་གནས་དག་
ཏུ། །ལྷུང་ན་ནམ་ཡང་བདེ་བའི་སྐབས་མེད་དེ། །བཀྲེས་སྐོམ་ཚ་གྲང་བཀོལ་སྤྱད་
ལ་སོགས་པ། །བཟོད་དཀའི་སྡུག་བསྔལ་བརྒྱ་ཡིས་རྒྱུན་དུ་མནར། །མཐོང་བ་ལྟ་
ཞོག་ཐོས་ནའང་སྐྱི་རེ་གཡའ། །མདོར་ན་འཁོར་བར་གནས་པ་ཐམས་ཅད་ནི། །
བདག་འཛིན་འགོང་པོ་སྙིང་དབུས་ཚང་བཅས་ཏེ། །སྡུག་བསྔལ་བདེ་བར་འཛིན་
པའི་ ལོག་ཤེས་དང༌། །བདེན་མེད་ བདེན་ པར་ སྣང་ བའི་ འཁྲུལ་ སྣང་ གིས། །
བསླུས་ནས་མཐའ་མེད་འཁོར་བའི་བཙོན་རར་བཟུང་། །ཡུལ་ལ་ཆགས་པའི་སྲེད་
པས་དམ་དུ་བཅིངས། །མར་མེའི་འོད་ལ་ཆགས་པའི་སྦྲང་བུ་བཞིན། །ཕུང་བྱེད་
སྡུག་བསྔལ་གནས་ལ་དགའ་བས་རྒྱུག །སྲིད་པའི་རྩེ་མོ་ནས་བཟུང་དམྱལ་བའི་
- 246 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན། །
བར། ཁམས་ གསུམ་ འཁོར་བའི་བཙོན་ ཁང་འདིར་ཆུད་ཅིང་། །ལས་དང་ཉོན་
མོངས་འཆིང་བས་རབ་བཅིངས་ནས། །འདུ་བྱེད་སྡུག་བསྔལ་ཟུག་རྔུས་རྒྱུན་དུ་
མནར། །དེ་ཕྱིར་འཁོར་བའི་གནས་ལུས་ལོངས་སྤྱོད་ཀུན། །སྡུག་བསྔལ་བདེན་
པ་ཡིན་ཞེས་རྒྱལ་བས་གསུངས། །དེ་ལྟར་འཁོར་བའི་ངང་ཚུལ་བསམས་པ་ན། །
འཇིགས་དང་སྐྲག་དང་ཡིད་འབྱུང་སྐྱོ་ཤས་ཀྱིས། །ཉིན་མཚན་ཀུན་ཏུ་ཐར་པ་ཐོབ་
འདོད་པའི། །བསམ་པ་བརྟན་པའི་རྒྱུན་དུ་སྐྱེས་པ་ན། །སྐྱེས་བུ་འབྲིང་གི་བསམ་
པ་སྐྱེས་པ་ཡིན། །དེ་ནས་ནམ་མཁའི་མཐའ་ཁྱབ་སེམས་ཅན་རྣམས། །ཐོག་མེད་
དུས་ནས་ཡང་ཡང་མ་བྱས་ཏེ། །དྲིན་གྱིས་བསྐྱངས་པའི་མ་རྒན་ཉིད་ཡིན་པར། །
ཡང་ཡང་བསམས་ནས་བྱམས་དང་སྙིང་ རྗེ་ཡིས། །མ་རྒན་སེམས་ཅན་ཐམས་
ཅད་འཁོར་བ་ནས། །བདག་གིས་ངེས་ པར་ འདོན་ སྙམ་ ལྷག་བསམ་བསྐྱེད། །
སེམས་ཅན་ཐམས་ཅད་སྒྲོལ་བར་བྱེད་པ་ལ། །དམ་ཆོས་བསྟན་ནས་སྒྲོལ་བ་མ་
གཏོགས་ པ། །ཐབས་ གཞན་གང་གིའང་ སྒྲོལ་བར་མི་ནུས་པས། །སེམས་ཅན་
རྣམས་ལ་ཆོས་འཁོར་བསྐོར་བའི་ཕྱིར། །བདག་གིས་སངས་རྒྱས་གོ་འཕང་ཐོབ་
བྱ་ཞེས། །རིན་ཆེན་བྱང་ཆུབ་སེམས་མཆོག་བརྟན་པོར་བསྐྱེད། །བྱམས་དང་སྙིང་
རྗེ་བྱང་ཆུབ་སེམས་བསྐྱེད་དེ། །རླབས་ཆེན་རྒྱལ་སྲས་སྤྱོད་ལ་སློབ་བྱེད་ཅིང་། །
སེམས་ཅན་ཐམས་ཅད་འཁོར་བའི་མཚོ་ནང་ནས། །སྒྲོལ་ལ་ནམ་ཡང་ཞུམ་པ་མི་
སྐྱེ་བའི། །ལྷག་ བསམ་ སྙིང་ སྟོབས་ ཕུལ་ ཕྱིན་ སྐྱེས་ པ་ན། །སྐྱེས་ བུ་ ཆེན་ པོའི་
བསམ་པ་སྐྱེས་པ་ཡིན། །དེ་ལྟར་ཚེ་འདིར་མ་ཆགས་ཕྱི་མ་སེམས། །སྲིད་ལ་མ་
ཆགས་ ཐར་པ་དོན་དུ་གཉེར། །རང་དོན་ཡིད་བྱེད་དབང་དུ་མི་གཏང་བར། །
བདག་པས་གཞན་གཅེས་ལྷག་བསམ་སྙིང་སྟོབས་ཀྱིས། །སེམས་ཅན་དོན་ལ་
-24-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ནམ་ཡང་མི་གཡེལ་བའི། །རིན་ཆེན་བྱང་ཆུབ་སེམས་ཀྱིས་ཀུན་བསླངས་ནས། །
ཐེག་པ་ཆེན་པོའི་ལམ་ལ་སློབ་པ་ན། །ལྟ་ སྒོམ་སྤྱོད་པ་གསུམ་གྱི་རྣམ་གཞག་
དང་། །གཞི་ལམ་འབྲས་གསུམ་རྣམ་གཞག་ཤེས་པ་གཅེས། །དེ་ལ་ལྟ་སྒོམ་སྤྱོད་
གསུམ་རྣམ་གཞག་ལ། །གདུལ་བྱ་རྣམས་ཀྱི་ཁམས་དང་བསམ་པ་དང༌། །བག་ལ་
ཉལ་དང་དབང་པོའི་རིམ་པ་དང་། །ཐེག་པའི་རིམ་པས་རིམ་པ་དུ་མ་ཡོད། །དེ་ལ་
ཐོག་མར་འདུས་བྱས་ཆོས་རྣམས་ཀུན། །མི་རྟག་མི་བརྟན་སྐད་ཅིག་སྐད་ཅིག་
གིས། །འཇིགས་པའི་ངང་ཚུལ་ལེགས་པར་ལྟ་བ་དང་། །ཟག་བཅས་ཐམས་ཅད་
ལས་དང་ཉོན་མོངས་ཀྱི། །གཞན་དབང་ཅན་གྱི་སྡུག་བསྔལ་འབའ་ཞིག་དང༌། །
ཕུང་ པོར་ དབང་ བསྒྱུར་ བདག་ པོ་མེད་ པའི་ཚུལ། །དྲི་མེད་ རིགས་ པ་ ཕྲ་མོས་
ལེགས་ དཔྱད་ནས། །ངེས་ཤེས་ བརྟན་ པོ་ རྙེད་ པའི་ ལྟ་ བ་ དང༌། །འདུས་ བྱས་
དངོས་པོ་སྤྱི་དང་ཁྱད་པར་དུ། །བདེ་དང་སྡུག་བསྔལ་ཇི་སྙེད་ཡོད་པ་རྣམས། །
རང་རང་རྒྱུ་དང་རྐྱེན་ལ་བརྟེན་ནས་འབྱུང་། །རྒྱུ་མེད་འབྲས་བུ་ནམ་ཡང་མི་འབྱུང་
བའི། །རྟེན་འབྲེལ་བསླུ་མེད་ཚུལ་ལ་ངེས་རྙེད་པ། །འཇིག་རྟེན་པ་ཡི་ཡང་དག་ལྟ་
བ་ཞེས། །རྒྱལ་དང་རྒྱལ་སྲས་མཁས་པ་རྣམས་ཀྱིས་བསྔགས། །དེ་ལྟར་ལྟ་བར་
ངེས་པ་རྙེད་བྱས་ནས། །མི་རྟག་སྡུག་བསྔལ་བདག་མེད་གནས་ལུགས་རྣམས། །
ཡེངས་མེད་སེམས་ཀྱིས་རྩེ་གཅིག་བསྒོམ་པར་བྱ། །དྲན་པ་ཉེར་བཞག་བཞི་དང་
སྤོང་བ་བཞི། །རྫུ་འཕྲུལ་རྐང་བཞི་དང་སོགས་དབང་པོ་ལྔ། །སྟོབས་ལྔ་དག་དང་
བྱང་ཆུབ་ཡན་ལག་བདུན། །འཕགས་ལམ་ཡན་ལག་བརྒྱད་ཅེས་བྱ་བ་སྟེ། །བྱང་
ཕྱོགས་སོ་བདུན་སོ་སོའི་ངོ་བོ་དང་། །དམིགས་རྣམ་ཡིད་ལ་བྱེད་ཚུལ་བྱེད་ལས་
རྣམས། །ཡིད་ཆེས་ ལུང་ དང༌ དྲི་མེད་ རིགས་ པ་ ཡིས། །ངེས་ པ་ རྙེད་ནས་ཚུལ་
- 248 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན། །
བཞིན་བསྒོམ་པར་བྱ། །དེ་ལྟར་ལྟ་སྒོམ་ཉམས་ལེན་ལ་འབད་ཅིང་། །སྤྱོད་ལམ་
ཀུན་ཏུ་རང་གི་སྒོ་གསུམ་ལ། །དྲན་པ་ཉེ་བར་གཞག་ནས་ལེགས་བརྟགས་ཏེ། །
སྡིག་སྤོང་དགེ་བ་སྒྲུབ་ལ་གཡེལ་མེད་སྤྱོད། །ཟླ་མེད་སྟོན་པ་ཐུགས་རྗེ་ཅན་དེ་
ཡིས། །ཐུགས་བརྩེས་བཅས་པའི་འདུལ་བའི་བཅས་མཚམས་རྣམས། །མིག་གི་
འབྲས་བུ་བཞིན་དུ་གཅེས་པར་བསྲུང་། །བསྟན་པའི་རྩ་བ་སོ་སོ་ཐར་པ་ཡི། །
བཅས་མཚམས་ཚུལ་བཞིན་སྲུང་བ་གཞིར་བྱས་ནས། །ཉམས་ལེན་གོང་མ་གོང་
མར་འཇུག་བྱ་ཡི། །བསྟན་པའི་རྩ་བ་འདི་ཉིད་ཡལ་བོར་ནས། །ཉམས་ལེན་གོང་
མ་དག་ལ་རེ་བྱེད་པ། །རྩ་བ་མ་ཚུགས་ཡལ་གར་རེ་བ་དང་། །འགྲམ་གཞི་མེད་ ་
པར་ ཁང་ བརྩེགས་ འདོད་ པ་ བཞིན། །ངལ་ བ་ ཅི་ བྱས་ འབྲས་ བུ་ མེད་ པར་
འགྱུར། །དེ་ལྟར་ལམ་གྱི་རྩ་བ་བརྟན་བྱས་ནས། །རླབས་ཆེན་རྒྱལ་སྲས་སྤྱོད་ལ་
སློབ་པ་ན། །ལྟ་སྒོམ་སྤྱོད་པའི་ཉམས་ལེན་འདི་ལྟར་བྱ། །ལྟ་བ་རྟག་ཆད་མཐའ་
བྲལ་དབུ་མའི་ལམ། །སྒོམ་པ་བྱིང་རྒོད་དང་བྲལ་ཞི་ལྷག་བསྒོམ། །སྤྱོད་པ་ཕར་
ཕྱིན་དྲུག་ལ་བསླབ་པར་བྱ། །ལྟ་བ་རྟག་ཆད་མཐའ་བྲལ་རྙེད་པ་ལ། །གསུང་རབ་
དགོངས་དོན་དྲང་ངེས་ལེགས་ཕྱེ་ནས། །རྒྱལ་བས་གསུངས་པའི་ངེས་དོན་མདོ་
སྡེའི་དོན། །རྒྱུད་ལྡན་མཁས་པའི་མན་ངག་ལ་བརྟེན་ནས། །དྲི་མེད་རིགས་པ་ཕྲ་
མོས་ལེགས་དཔྱད་དེ། །འཁྲུལ་མེད་ངེས་པ་བརྟན་པོ་རྙེད་དགོས་ཀྱི། །དེ་ལྟ་མིན་
པ་ཐམ་ཐོམ་དུ་ཞུགས་ན། །ལོག་པའི་གཡང་སར་ལྟུང་བ་ཆེས་མང་ངོ༌། །རང་ཅག་
ཁམས་གསུམ་འཁོར་བའི་སེམས་ཅན་རྣམས། །ཐོག་མེད་དུས་ནས་ད་བར་འཁོར་
བ་འདིར། །འཆིང་བྱེད་བདག་འཛིན་འཁྲུལ་པ་འདི་ཡིན་པས། །བདག་འཛིན་མ་
རིག་འཁྲུལ་པ་འདི་ཉིད་ཀྱི། །འཁྲུལ་པའི་རང་མཚང་ཚུལ་བཞིན་རིག་པར་བྱ། །
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བདག་ འཛིན་ འཁྲུལ་ པའི་ འཛིན་ སྟངས་ ཀུན་ བཤིག་ སྟེ། །བདག་མེད་ གནས་
ལུགས་ཚད་མས་ངེས་པར་བྱ། །ཚོགས་དྲུག་དབང་པོའི་ཡུལ་དུ་གང་ཤར་བ། །
ཐམས་ཅད་རང་རང་རྒྱུ་རྐྱེན་ལས་བྱུང་བས། །རྟེན་འབྲེལ་བསླུ་བ་མེད་པའི་སྣང་
བ་ འདི། མེད་ པར་ བཟུང་ན་ཆད་ པའི་མཐའ་རུ་ལྟུང་། །བདག་འཛིན་མ་རིག་
འཁྲུལ་ པ་འདི་ཉིད་ ཀྱིས། །ཇི་ ལྟར་ བཟུང་ བ་དེ་ ལྟར་དོན་སྟེང་དུ། །ཡོད་ པར་
བཟུང་ན་རྟག་པའི་མཐའ་རུ་ལྟུང་། །རྟག་ཆད་མཐར་ལྟའི་གཡང་སར་ལྷུང་གྱུར་
ན། །ཅི་བྱས་ངལ་བ་འབྲས་བུ་མེད་པར་འགྱུར། །ཇི་ལྟར་དུག་སྦྲུལ་གཟུང་བར་
འདོད་པ་ན། །སྦྲུལ་དེ་གཙེས་ནས་དུག་རླངས་མགོ་མཇུག་ཏུ། །འཕོ་བར་བྱས་ཏེ་
རྐེད་པ་ནས་བཟུང་ན། །རང་གི་འདོད་དོན་འགྲུབ་པར་འགྱུར་སྲིད་ཀྱི། །དུག་
རླངས་གང་དུ་གནས་པའི་ཕྱོགས་དེ་ནས། །བཟུང་ན་རང་ཉིད་ཀུན་ཏུ་ཕུང་བར་
འགྱུར། །དེ་ཕྱིར་རྟག་དང་ཆད་པའི་མཐར་ལྷུང་ན། །ལྟ་བར་བྱེད་པོ་རང་ཉིད་ཕུང་
བར་འགྱུར། །རྟག་ཆད་མཐའ་བྲལ་དབུ་མའི་ལམ་རྙེད་ན། །རྙེད་པ་ཙམ་གྱིས་
སྲིད་ པ་ ཧྲིལ་ པོར་ བྱེད། །མྱུར་ དུ་ སྲིད་ པའི་ མཚོ་ ལས་ ཐར་ པར་ འགྱུར། །ཆོས་
རྣམས་གདོད་ནས་ངོ་བོས་སྟོངས་པ་དང༌། །རྒྱུ་འབྲས་རྟེན་འབྲེལ་བསླུ་བ་མེད་པ་
གཉིས། །ཕན་ཚུན་འགལ་མེད་གྲོགས་སུ་ཤར་བ་དགོས། །དེ་ཕྱིར་སྣང་ཞིང་སྟོང་
ལ་སྟོང་ཞིང་སྣང་། །སྣང་སྟོང་ཟུང་འཇུག་དབུ་མའི་ལམ་རྙེད་ན། །རྒྱལ་བས་
བསྔགས་པའི་ལྟ་བ་རྙེད་པ་ཡིན། །དེ་ལྟར་ལྟ་བས་སྒྲོ་འདོགས་ཆོད་བྱས་ནས། །
ཆོས་རྣམས་ཀུན་གྱི་གདོད་མའི་གནས་ལུགས་དེ། །གཡེལ་བ་མེད་པར་རྩེ་གཅིག་
བསྒོམ་པར་བྱ། །རང་སེམས་གནས་ལུགས་སྒོམ་པར་བྱེད་པའི་ཚེ། །བྱིང་རྒོད་
དགྲ་ཡིས་བར་དུ་གཅོད་པས་ན། །དྲན་དང་ཤེས་བཞིན་བརྟན་པོ་བསྐྱེད་པར་
- 250 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན།
བྱ། །ཡུལ་ལ་འཕྲོ་བའི་རྣམ་རྟོག་མ་བཀག་ན། །རང་སེམས་གནས་ལུགས་མཐོང་
བར་མི་ནུས་ཏེ། །མཚན་མོ་ལོགས་བྲིས་ལྟ་བར་བྱེད་པའི་ཚེ། །མར་མེ་རླུང་གིས་
ཆེས་ཆེར་བསྐྱོད་གྱུར་ན། །རི་མོ་གསལ་བར་མི་མཐོང་བ་བཞིན་ནོ། །མར་མེ་རླུང་
གིས་མི་གཡོ་གསལ་གནས་ན། །རི་མོའི་གཟུགས་རྣམས་གསལ་བར་མཐོང་བ་
བཞིན། །རྣམ་པར་མི་རྟོག་རྩེ་གཅིག་གསལ་གནས་ན། །སེམས་ཀྱི་གནས་ལུགས་
གསལ་བར་མཐོང་བར་འགྱུར། །དེ་ཕྱིར་སྒོམ་ལ་བྱིང་རྒོད་མེད་པ་དགོས། །དེ་
ལྟར་བྱིང་རྒོད་ཕྲ་མོའང་ལེགས་བཅད་དེ། །གསལ་ལ་མི་རྟོག་རྩེ་གཅིག་བསྒོམས་
པ་ལས། །སེམས་གནས་དགུ་པོ་རིམ་གྱིས་ཐོབ་པར་འགྱུར། །ནམ་ཞིག་ལྷུན་གྱིས་
གྲུབ་པ་ཐོབ་པ་ན། ཁྱུང་ཆེན་མཁའ་ལ་ལྡིང་བ་ཇི་བཞིན་དུ། །འདུ་བྱེད་རྩོལ་བ་
མེད་པར་མཉམ་འཇུག་བྱ། །དེ་ནས་དེ་རྒྱུན་རིམ་གྱིས་གོམས་བྱས་པས། །ལས་
རུང་རླུང་གིས་ལུས་ལ་ཁྱབ་གྱུར་ཏེ། །ལུས་སེམས་ཤིན་སྦྱངས་བདེ་བ་ཆེན་པོ་
སྐྱེ། །དེ་ཚེ་ཞི་གནས་ཏིང་འཛིན་འཐོབ་པར་འགྱུར། །དགེ་བའི་དམིགས་པ་གང་
དང་གང་ལ་ཡང་། །བཞག་ན་རི་དབང་བཞིན་དུ་གཡོ་མེད་གནས། །དགེ་བའི་
དམིགས་པ་གང་དང་གང་ལ་ཡང་། །བཏང་ན་ཤིང་བལ་རླུང་གིས་བསྐྱོད་ལྟར་
འགྲོ །ལུས་སེམས་ལས་རུང་བདེ་ཆེན་རྒྱུན་དུ་འདྲེན། །མངོན་ཤེས་རྫུ་འཕྲུལ་ལ་
སོགས་ཡོན་ཏན་དང་། །ས་ལམ་གོང་མའི་རྟོགས་པ་ཐམས་ཅད་ཀྱང༌། །ཞི་གནས་
ཏིང་འཛིན་དེ་ལ་བརྟེན་ནས་འབྱུང་། །དེ་ལྟར་ཞི་གནས་བརྟན་པོ་རྙེད་པ་ན། །དེ་
ལས་སོ་སོར་རྟོག་པའི་ཤེས་རབ་ཀྱིས། །སེམས་ཀྱི་གནས་ལུགས་ཡང་དང་ཡང་
དཔྱད་ནས། །ངེས་པ་བརྟན་པོ་ཡང་དང་ཡང་དུ་དྲང་། །ནམ་ཞིག་སོ་སོར་རྟོག་
པའི་མཐུ་དག་གིས། །ལུས་སེམས་ཤིན་སྦྱངས་དྲངས་རེ་རྩེ་གཅིག་ཏུ། །གནས་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པའི་ཏིང་འཛིན་ཕུལ་ཕྱིན་ཐོབ་པ་ན། །སེམས་ཀྱི་གནས་ལུགས་ཤིན་ཏུ་གསལ་
མཐོང་བའི། །ལྷག་མཐོང་ཏིང་འཛིན་རྟོགས་པ་འཐོབ་པར་འགྱུར། །དེ་འདྲ་དེ་ལ་
ཞི་ལྷག་ཟུང་འབྲེལ་གྱི། །ཏིང་ངེ་འཛིན་ཅེས་རྒྱལ་བས་རྒྱ་ཆེར་བསྔགས། །དེ་ནས་
དེ་ རྒྱུན་ གོམས་ པར་ བྱས་ པ་ ལས། །མཐོང་ ལམ་ རྣམ་ པར་ མི་ རྟོག་ ཡེ་ ཤེས་
སོགས། །ས་ལམ་གོང་མ་ཐམས་ཅད་འཐོབ་པར་འགྱུར། །དེ་ལྟར་ལྟ་སྒོམ་ཉམས་
ལེན་ལ་འབད་ཅིང་། །རྒྱལ་སྲས་ཀུན་གྱི་བགྲོད་པ་གཅིག་པའི་ལམ། །ཕ་རོལ་
ཕྱིན་པ་དྲུག་ལ་སྤྱད་པར་བྱ། །ཕར་ཕྱིན་རེ་རེའང་ཕར་ཕྱིན་དྲུག་ལྡན་དུ། །བྱས་ཏེ་
རྒྱལ་སྲས་སྤྱོད་པ་རྒྱ་མཚོ་ལ། །བསླབས་ཏེ་ཀུན་བཟང་སྤྱོད་པ་སྤྱད་པར་བྱ། །དེ་
ལྟར་བྱང་ཆུབ་སེམས་ཀྱིས་ཀུན་བསླངས་ནས། །རྒྱལ་སྲས་སྤྱོད་པ་རྒྱ་མཚོར་སློབ་
པ་ནི། །མདོ་སྔགས་ལམ་བཟང་གང་ལ་སློབ་ནའང་། །རྒྱལ་སྲས་ཀུན་གྱི་གཞུང་
ལམ་ཐུན་མོང་ངོ༌། །རྒྱལ་སྲས་གཞུང་ལམ་དེ་ཉིད་གཞིར་བྱས་ནས། །རྡོ་རྗེ་ཐེག་
པའི་ ལམ་ལ་སློབ་པ་ན། །ལྟ་སྒོམ་སྤྱོད་པའི་ཉམས་ལེན་འདི་ལྟར་བྱ། །གཟུང་
འཛིན་སྤྲོས་དང་བྲལ་བའི་ལྟ་བ་དང༌། །ཟབ་གསལ་གཉིས་མེད་རྣལ་འབྱོར་སྒོམ་
པ་དང༌། །གནས་ དང་ ཟས་ གོས་ གང་ ལ་ ལོངས་ སྤྱོད་ ཀྱང༌། །ཟག་མེད་ ལྷ་ ཡི་
མཆོད་རྫས་སུ་མོས་ནས། །རོལ་པ་གསུམ་ཞེས་བྱ་བའི་སྤྱོད་པ་མཆོག །གང་སྣང་
དག་པ་རབ་འབྱམས་སུ་བསྒྱུར་བ། །འདི་ནི་བྱ་སྤྱོད་རྣལ་འབྱོར་རྒྱུད་རྣམས་ཀྱི། །
ལྟ་སྒོམ་སྤྱོད་པའི་ཉམས་ལེན་བྱེད་ཚུལ་ལོ། །དེ་ནས་བློ་གྲོས་ལུས་སྟོབས་ཆེར་
རྒྱས་ཏེ། །གསང་སྔགས་བླ་མེད་ལམ་ལ་འཇུག་པ་ན། །ལྟ་སྒོམ་སྤྱོད་པའི་ཉམས་
ལེན་འདི་ ལྟར་བྱ། །ཆོས་ ཀུན་གདོད་ནས་ སྤོས་དང་ བྲལ་བའི་དབྱིངས། །བདེ་
ཆེན་སེམས་དང་དབྱེར་མེད་གཅིག་འདྲེས་པའི། །ལྟ་བ་ཕྱག་རྒྱ་ཆེ་ལ་ངེས་རྙེད་
- 252 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན།
བྱ། །རྣམ་དག་འོད་ གསལ་རྩེ་གཅིག་བསྒོམ་པར་བྱ། །རབ་འབྱམས་རྟེན་དང་
བརྟེན་ པའི་ དཀྱིལ་ འཁོར་ གྱི། །ལྷ་ ཚོགས་ བསྒོམ་ ཞིང་ ང་ རྒྱལ་ གསལ་ སྣང་
འདོན། །རགས་དང་ཕྲ་བའི་རྣལ་འབྱོར་བསྒོམ་པར་བྱ། །གནས་དང་ལུས་དང་
ལོངས་ སྤྱོད་བྱ་བ་རྣམས། །དག་པ་རབ་འབྱམས་ཉིད་དུ་ལེགས་བསྒྱུར་བའི། །
ཡོངས་དག་བཞི་ལྡན་སྤྱོད་པ་སྤྱད་པར་བྱ། །གང་སྣང་ལྷ་ཡི་འཁོར་ལོར་བསམ་
བྱས་ ནས། །ཅི་ བྱེད་ ཐབས་ མཁས་ སྤྱོད་ པར་ བསྒྱུར་ བ་ སོགས། །རླབས་ཆེན་
སྔགས་ཀྱི་སྤྱོད་པ་སྤྱད་པར་བྱ། །དེ་ལྟའི་ལྟ་སྒོམ་སྤྱོད་པ་དེ་དག་ནི། །རིམ་པ་དང་
པོའི་རྣལ་འབྱོར་བ་རྣམས་ཀྱིས། །ལྟ་སྒོམ་སྤྱོད་པའི་ཉམས་ལེན་བྱེད་ཚུལ་ལོ། །དེ་
ནས་ བློ་གྲོས་མཆོག་ཏུ་གྱུར་པ་ན། །གཉིས་ སྣང་ སྤྲོས་པའི་མཚན་མ་ ཀུན་ ཞི་
བའི། །སྟོང་པའི་ གནས་ ལུགས་ བདེ་ཆེན་ སེམས་ ཀྱིས་བལྟ། །རྡོ་ རྗེའི་ ལུས་ ལ་
གནད་དུ་བསྣུན་ བྱས་ཏེ། །དཔེ་དོན་འོད་གསལ་རྣམ་པ་གཉིས་བསྒོམ་ཞིང་། །
སད་དང་གཉིད་དང་འཆི་བའི་དུས་དག་དང་། །གཉིད་དང་རྨི་ལམ་སད་པའི་དུས་
དག་ཏུ། །ཆོས་ལོངས་སྤྲུལ་པའི་བསྲེ་བ་རྣམ་གསུམ་བསྒོམ། །སྤྲོས་བཅས་སྤྲོས་
མེད་ཤིན་ཏུ་སྤྲོས་མེད་ཀྱི། །སྤྱོད་པ་རྣམ་གསུམ་སྤྱད་དེ་ཚེ་གཅིག་ལ། །ཟུང་འཇུག་
གོ་འཕང་སྒྲུབ་པར་བྱེད་པ་ནི། །རིན་པོ་ཆེ་ལྟར་དཀོན་པའི་གདུལ་བྱ་མཆོག །
ཐེག་པ་ཆེན་པོའི་ཆེན་པོ་པར་གྱུར་པ། །དབང་པོ་རྣོ་ཞིང་བརྩོན་འགྲུས་ཤུགས་
དྲག་པའི། །རྒྱལ་སྲས་ སྙིང་སྟོབས་ཕུལ་དུ་ཕྱིན་གྱུར་པ། །རིམ་པ་གཉིས་པའི་
གདུལ་ བྱ་ མཆོག་ རྣམས་ ཀྱིས། །སྙིགས་ དུས་ ཚེ་ ཐུང་ གཅིག་ ལ་ འཚང་ རྒྱའི་
ཐབས། །ལྟ་ སྒོམ་ སྤྱོད་ པའི་ ཉམས་ ལེན་ བྱེད་ ཚུལ་ ལོ། །གཞི་ ལམ་ འབྲས་ བུ་
གསུམ་གྱི་རྣམ་གཞག་ལའང་། །གདུལ་བྱའི་དབང་པོ་བསམ་པའི་རིམ་པ་དང་། །



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
ཐེག་པའི་རིམ་པས་རྣམ་པ་མང་ཡོད་ཀྱང་། །བསྡུ་ན་ཐུན་མོང་ཐུན་མོང་མིན་པ་
གཉིས། །ཐུན་ མོང་ གཞི་ ལམ་ འབྲས་ གསུམ་ རྣམ་ གཞག་ ནི། །གཞི་ ནི་ བདེན་
གཉིས་ཟུང་དུ་འཇུག་ པ་དང༌། །ལམ་ནི་ཐབས་ཤེས་ཟུང་དུ་འཇུག་པ་དང་། །
འབྲས་བུ་སྐུ་གཉིས་ཟུང་དུ་འཇུག་པའོ། །བདེན་པ་གཉིས་ཞེས་བྱ་བ་འདི་ལྟ་སྟེ། །
དོན་དམ་བདེན་དང་ཀུན་རྫོབ་བདེན་པའོ། །ཆོས་ཀུན་གདོད་ནས་ངོ་བོས་སྟོངས་
པ་ནི། །དོན་དམ་བདེན་པ་ཡིན་པར་རྒྱལ་བས་གསུངས། ཁམས་གསུམ་འཁོར་
བའི་སེམས་ཅན་ཐམས་ཅད་ཀྱི། །ཚོགས་དྲུག་རྣམ་ཤེས་ཡུལ་དུ་གང་སྣང་བ། །
གཉིས་སྣང་འཁྲུལ་པའི་སྣང་བ་ཐམས་ཅད་ནི། །ཀུན་རྫོབ་བདེན་པ་ཡིན་པར་
རྒྱལ་ བས་ གསུངས། །ཆོས་རྣམས་ ཐ་ སྙད་ ཙམ་ དུ་ སྣང་ བ་ དང༌། །གདོད་ནས་
བདེན་ པས་ སྟོང་ པའི་ གནས་ ལུགས་ གཉིས། །སོ་ སོ་ མ་ ཡིན་ ངོ་ བོ་ གཅིག་ཏུ་
གནས། །བདེན་གཉིས་ངོ་བོ་སོ་སོར་ཐ་དད་ན། །ཆོས་རྣམས་གདོད་ནས་སྤྲོས་
བྲལ་མིན་པར་འགྱུར། །དེ་ལྟ་ན་ནི་ལྟ་བ་ཅི་བསྒོམས་ཀྱང་། །བློས་བྱས་ལྟ་བར་
འགྱུར་ཞེས་རྒྱལ་བས་གསུངས། །འདི་ལྟའི་གནས་ ཚུལ་འདི་ལ་དགོངས་ནས་
ནི། །རྒྱལ་བའི་ཡུམ་མཆོག་ཤེར་ཕྱིན་མདོ་སྡེ་ལས། །གཉིས་སུ་མེད་ཅིང་གཉིས་
སུ་བྱར་མེད་ཅེས། །གསུང་དབྱངས་མཐོན་པོས་ཡང་ཡང་བཀའ་སྩལ་ཏོ། །ཐབས་
ཤེས་ཟུང་དུ་འཇུག་པའི་ལམ་བཟང་ནི། །རྒྱལ་སྲས་ཀུན་གྱི་བགྲོད་པ་གཅིག་པའི་
ལམ། །ཐབས་དང་ཤེས་རབ་ཡ་བྲལ་སོང་ན་ནི། །སངས་རྒྱས་ས་ལ་བགྲོད་པར་
མི་ནུས་ཏེ། །གཤོག་པ་གཅིག་པའི་བྱ་ཡིས་ནམ་མཁའ་ལ། །འཕུར་བར་ནུས་པ་
མིན་པ་ཇི་བཞིན་ནོ། །ཐབས་དང་ཤེས་རབ་ཟུང་དུ་འབྲེལ་ཚུལ་ནི། །རྒྱལ་སྲས་
སྤྱོད་པ་དག་ལ་སློབ་པ་ན། །ཕར་ཕྱིན་དྲུག་ལྡན་ཉིད་དུ་སློབ་དགོས་སོ། །དེ་ཡང་
- 254 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན། །
བྱང་ཆུབ་སེམས་ཀྱིས་ཀུན་བསླངས་ནས། །སྦྱིན་པ་གཏོང་ཞིང་ཚུལ་ཁྲིམས་སྲུང་
བ་དང་། །བཟོད་པ་སྒོམ་ཞིང་བརྩོན་འགྲུས་རྩོམ་པ་དང་། །མཉམ་པར་འཇོག་
ཅིང་སོ་སོར་རྟོག་བྱེད་པ། །དེ་དག་གང་དང་གང་ལ་ སྤྱོད་ན་ཡང་། །བྱང་ཆུབ་
སེམས་ཀྱི་རྩེ་ཡིས་ཟིན་པ་དང་། །སྣང་སྟོང་སྒྱུ་མའི་བློ་ཡིས་ཟིན་པ་དགོས། །རིན་
ཆེན་བྱང་ཆུབ་སེམས་ཀྱིས་མ་ཟིན་ན། །ཐེག་ཆེན་ལམ་དུ་འགྱུར་བའི་སྐབས་མེད་
ཅིང་། །ལེགས་ན་ཐེག་དམན་ལམ་དུ་འགྱུར་བ་ཙམ། །དོན་འདི་དགོངས་ནས་
རྣལ་འབྱོར་དབང་ཕྱུག་གིས། །འགྲོ་དྲུག་སེམས་ཅན་ཕ་མ་ལ། །བྱས་པ་དྲིན་དུ་མི་
གཟོ་ན། །ཐེག་པ་དམན་པར་གོལ་བའི་སྐྱོན། །དེ་ཕྱིར་བརྩེ་བ་ཆེན་པོ་ཡིས། །
བྱང་ཆུབ་ སེམས་ལ་བསླབས་ ཀྱང་འཚལ། །ཞེས་སོགས་ནན་ཏན་དུ་གདམས་
སོ། །གནས་ ལུགས་རྟོགས་ པའི་ ལྟ་ བས་ མ་ ཟིན་ན། །མཚན་མའི་འཆིང་བས་
བཅིངས་པར་གྱུར་བས་ན། །བྱ་ཡི་རྐང་པར་རྡོ་བཏགས་ཇི་བཞིན་དུ། །ཅི་བྱས་
ཐར་ལམ་བགྲོད་པའི་མཐུ་མེད་དོ། །ལྷག་པར་ཐབས་ཀྱི་ཆ་ཡིས་གཟུགས་སྐུ་
དང་། །ཤེས་རབ་ཆ་ཡིས་ཆོས་སྐུ་སྒྲུབ་པས་ན། །འབྲས་བུ་སྐུ་གཉིས་ཟུང་འཇུག་
སྒྲུབ་པ་ལ། །ཐབས་ཤེས་ཟུང་འཇུག་ལམ་ལ་བསླབས་དགོས་སོ། །འབྲས་བུ་སྐུ་
གཉིས་ཞེས་བྱ་འདི་ལྟ་སྟེ། །ཆོས་ཀྱི་སྐུ་དང་གཟུགས་སྐུ་ཞེས་བྱའོ། །ཆོས་ཀྱི་སྐུ་ལ་
ངོ་བོ་ཉིད་སྐུ་དང་། །ཡེ་ཤེས་ཆོས་སྐུ་གཉིས་སུ་ཡོད་པར་གསུངས། །དེ་ལ་ངོ་བོ་
ཉིད་སྐུ་ཞེས་བྱ་བ། །རྒྱལ་བས་སློབ་པ་ལམ་གྱི་གནས་སྐབས་སུ། །ལྟ་སྒོམ་སྤྱོད་
པ་ཡུན་རིང་ཉམས་བཞེས་པས། །ཉོན་མོངས་ཤེས་བྱའི་སྒྲིབ་པ་ཀུན་ཟད་དེ། །
རྣམ་པར་དག་པའི་བདག་ཉིད་ཐོབ་པའོ། །ཡེ་ཤེས་ཆོས་ཀྱི་སྐུ་ཞེས་བྱ་བ་ནི། །
བགྲང་ཡས་བསྐལ་ པར་ ལམ་ ལ་བསླབས་ པའི་མཐུས། །ཤེས་ བྱ་ ཐམས་ཅད་
255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཐུགས་སུ་ཆུད་པའོ། །གཉིས་པོ་དེ་ལ་ཆོས་ཀྱི་སྐུ་ཞེས་བྱ། །གཟུགས་སྐུ་ལ་ཡང་
རྣམ་པ་གཉིས་ཡོད་དེ། །ལོངས་སྤྱོད་རྫོགས་པའི་སྐུ་དང་སྤྲུལ་སྐུའོ། །ལོངས་སྤྱོད་
རྫོགས་པའི་སྐུ་ཞེས་བྱ་བ་ནི། །གྲངས་མེད་བསྐལ་པར་ཚོགས་གཉིས་གོམས་པའི་
མཐུས། །གཉིས་སྣང་འཁྲུལ་པའི་བག་ཆགས་ཟད་པ་ན། །རང་སྣང་ཡོངས་སུ་
དག་པའི་ཞིང་ཁམས་སུ། །ཆོས་ཀྱི་སྐུ་ལས་ནམ་ཡང་མི་གཡོ་བར། །ས་བཅུའི་
དབང་ཕྱུག་རྒྱལ་སྲས་མཆོག་རྣམས་ལ། །ཆོས་ཀྱི་ལོངས་སྤྱོད་རྒྱུན་དུ་སྩོལ་བའི་
ཕྱིར། །ཇི་སྲིད་ནམ་མཁའ་མ་ཟད་བར་དག་ཏུ། །རྒྱུན་མི་ཆད་པའི་ཆོས་ཀྱི་སྒྲ་
དབྱངས་ཅན། །མཚན་དཔེས་སྤྲས་པའི་གཟུགས་སྐུ་རྟག་གནས་པའོ། །སྤྲུལ་པའི་
སྐུ་ནི་མཐའ་ཡས་འགྲོ་བ་ཡི། ཁམས་དང་བསམ་པ་མོས་པ་ཇི་བཞིན་དུ། །འབད་
རྩོལ་མེད་པར་གང་ལ་གང་འདུལ་དུ། །སྤྲུལ་པའི་བཀོད་པ་སྟོན་པར་བྱེད་པའོ། །
གཟུགས་སྐུ་རྣམ་པ་གཉིས་པོ་དེ་ཡང་ནི། །སོ་སོ་བ་དང་ རིམ་ གྱིས་ འབྱུང་བ་
མིན། །ཇི་ སྲིད་རྡོ་ རྗེ་ ལྟ་བུའི་ཏིང་འཛིན་གྱིས། །གཉིས་སྣང་འཁྲུལ་པའི་བག་
ཆགས་ ལེགས་ བཅོམ་ སྟེ། །རྣམ་ པ་ ཐམས་ཅད་མཁྱེན་པ་བརྙེས་པ་ན། །དུས་
གཅིག་ཉིད་དུ་ལྷུན་གྲུབ་ཏུ་འབྱུང་སྟེ། །ཉི་མ་དང་ནི་ཉི་མའི་འོད་བཞིན་དུ། །ལྷུན་
གྱིས་གྲུབ་པར་རྟག་ཏུ་འཆར་བའོ། །དེ་ལྟའི་གཞི་ལམ་འབྲས་གསུམ་རྣམ་གཞག་
ནི། །ཐེག་པ་མཆོག་ལ་ཞུགས་པ་ཐམས་ཅད་ཀྱི། །ཉམས་ལེན་རྣམ་གཞག་ཐུན་
མོང་བ་ཉིད་དོ། །ཐུན་མོང་མིན་པའི་གཞི་ལམ་འབྲས་གསུམ་ནི། །གཞི་ནི་མ་དག་
སྐྱེ་འཆི་བར་དོ་གསུམ། །ལམ་ནི་རིམ་གཉིས་ཉམས་ལེན་ཐབས་མཁས་ཀྱིས། །
མོས་དང་དངོས་སུ་སྐུ་གསུམ་ལམ་འཁྱེར་བསྒོམ། །འབྲས་བུ་སྐུ་གསུམ་ལྷུན་གྱིས་
གྲུབ་པའོ། །དེ་ལྟའི་གཞི་ལམ་འབྲས་གསུམ་ཉམས་ལེན་ནི། །གསང་སྔགས་བླ་
- 256 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན།
མེད་ལམ་དུ་ཞུགས་པ་ཡི། །རྣལ་འབྱོར་དབང་པོ་རྣམས་ཀྱི་ཉམས་ལེན་ནོ། །དེ་
ལྟར་མདོ་སྔགས་ལམ་གྱི་ལུས་རྫོགས་པ། །སྐྱེ་དང་གནས་དང་འཕེལ་བ་ཐམས་
ཅད་ནི། །གང་གི་མཐུ་ལ་ངེས་པར་རག་ལས་པ། །ཐབས་ལ་མཁས་ཤིང་ཐུགས་
རྗེ་ཆེ་ལྡན་པའི། །རྡོ་རྗེ་སློབ་དཔོན་འབད་པས་མཉེས་བྱས་ལ། །རྣམ་དག་དབང་
ལུང་མན་ངག་རབ་མནོས་ཏེ། །དབང་དུས་སྐུ་བཞིའི་ས་བོན་ཐེབས་པ་དང་། །
ཉམས་ལེན་གནད་ལ་སྒྲོ་འདོགས་ཆོད་པར་བྱ། །བླ་མ་མཆོག་དང་དཀྱིལ་འཁོར་
ལྷ་ཚོགས་ཀྱི། །སྤྱན་སྔར་རྡོ་རྗེའི་མནའ་དོར་ཁས་བླངས་པའི། །བཟའ་དང་བསྲུང་
དང་བསྟེན་པའི་དམ་ཚིག་རྣམས། །རང་སྲོག་ལས་ཀྱང་གཅེས་པར་བསྲུང་བར་བྱ།
ཁྱད་པར་རྩ་བའི་ལྟུང་བ་བྱུང་ན་ནི། །སྔགས་སྡོམ་གཏོང་བར་འགྱུར་ཞིང་རྒྱུ་མཐུན་
གྱིས། །སླར་ཡང་ཉེས་ལྟུང་ཆེས་ཆེར་འཕེལ་འགྱུར་བས། །རྩ་ལྟུང་བཅུ་བཞི་སྲོག་
དང་བསྡོམས་ཏེ་བསྲུང་། །སྦོམ་པོའི་ལྟུང་བ་བྱུང་བར་གྱུར་ན་ཡང་། །སོ་ཐར་ཕམ་
པ་ལས་ཀྱང་སྡིག་ཆེ་བས། །སྦོམ་པོ་བརྒྱད་དང་ཡན་ལག་ལྟུང་བ་ཀུན། །འཇིགས་
དང་བག་ཡོད་ཆེན་པོས་བསྲུང་བར་བྱ། །ལྟུང་བ་འབྱུང་བའི་སྒོ་རྣམས་མ་བཀག་
ན། །འབད་ཀྱང་ལྟུང་བ་སྲུང་བར་མི་ནུས་པས། །མི་ཤེས་པ་དང་གུས་པ་མེད་པ་
དང་། །བག་མེད་ པ་ དང་ ཉོན་མོངས་མང་བ་ཡི། །ལྟུང་བ་འབྱུང་ བའི་ སྒོ་བཞི་
ལེགས་པར་བསྡམ། །དྲན་ཤེས་བག་ཡོད་ངོ་ཚ་ཁྲེལ་ཡོད་ཀྱི། །བསམ་པ་བརྟན་
པོ་རྒྱུན་དུ་བསྐྱེད་པར་བྱ། །གཉེན་པོ་སྟོབས་ཆུང་ཉོན་མོངས་སྟོབས་ཆེ་བས། །
བརྒྱ་ལ་ཉེས་ལྟུང་བྱུང་བར་གྱུར་ན་ནི། །སངས་རྒྱས་ཀུན་གྱི་ཡེ་ཤེས་གཅིག་བསྡུས་
པ། །བཅོམ་ ལྡན་ རྡོ་ རྗེ་ སེམས་ དཔའི་རྣལ་ འབྱོར་ གྱིས། །སྡིག་ སྒྲིབ་དམ་ཚིག་
ཉམས་ཆགས་ཀུན་སྦྱངས་ཏེ། །རང་གི་ཤེས་རྒྱུད་གཙང་ཞིང་དག་པར་བྱ། །བླ་མ་
257-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རྡོ་ རྗེ་ ཅན་ དང་ དབྱེར་མེད་པའི། །རབ་འབྱམས་ཞིང་གི་རྒྱལ་བ་སྲས་བཅས་
རྣམས། །སྤྱན་དྲངས་མཁའ་དབྱིངས་དབུས་སུ་བཞུགས་པ་ལ། །ཕྱི་དང་ནང་དང་
གསང་བ་དེ་ཉིད་ཀྱི། །མཆོད་པས་མཆོད་ནས་རླབས་ཆེན་ཚོགས་རྫོགས་བྱ། །སྐྱ་
བ་འཛིན་པའི་དེད་དཔོན་མེད་ན་ནི། །གྲུ་ཡིས་རྒྱ་མཚོའི་ཕ་རོལ་ཕྱིན་མི་ནུས། །དེ་
བཞིན་ཡི་དམ་བྱིན་རླབས་ཅན་མེད་པར། །གསང་སྔགས་དངོས་གྲུབ་ཐོབ་པར་མི་
འགྱུར་རོ། །རབ་འབྱམས་ཞིང་གི་རྒྱལ་བ་ཐམས་ཅད་ཀྱང་། །གང་གི་མཐུ་ལས་
དངོས་ གྲུབ་ མཆོག་ བརྙེས་ པ། །རྒྱལ་ བ་ ཀུན་ གྱི་ ཡབ་ གཅིག་ འཇམ་ པའི་
དབྱངས། །ལྷག་པའི་ལྷར་བཟུང་རྩེ་གཅིག་གསོལ་བ་གདབ། །དེ་ཡི་རྣལ་འབྱོར་
སྒོམ་ཚུལ་འདི་ལྟ་སྟེ། །བརྟན་གཡོ་ཇི་ སྙེད་སྣང་བའི་སྤྲིན་ཚོགས་ཀུན། །གདོད་
ནས་སྤྲོས་བྲལ་དབྱིངས་སུ་དག་བྱས་ཏེ། །རྣམ་དག་དབྱིངས་དང་རིམ་པ་དབྱེར་
མེད་པ། །མ་རིག་མུན་པ་སངས་པའི་འོད་གསལ་ཆེ། །བསྒོམས་པས་འཆི་བ་སྦྱོང་
ཞིང་ལམ་དུས་ཀྱི། །ཆོས་སྐུ་འགྲུབ་པའི་དགེ་རྩ་སྨིན་པར་བྱེད། །འབྲས་བུ་རྒྱལ་
བའི་ཆོས་སྐུ་འགྲུབ་པར་འགྱུར། །རྣམ་དག་འོད་གསལ་ལྷ་ཡི་ལམ་ཡངས་པར། །
འཇིག་རྟེན་སྒྲོན་མེ་ཀུན་གྱི་འོད་གསལ་ཐུགས། །གཅིག་ཏུ་བསྡུས་ཏེ་ཡི་གེའི་
གཟུགས་སུ་ཤར། །ཉི་མ་མ་ལུས་འདུས་པའི་གོང་བུ་བཞིན། །མཁའ་དབྱིངས་
འོད་ ཀྱི་དྲ་ བས་ ཡོངས་ སུ་ འགེངས། །སེམས་ ཅན་ ཀུན་ གྱི་ སེམས་ ཀྱི་ མུན་པ་
གསལ། །ཐམས་ཅད་རྡོ་ རྗེའི་ སྙིང་པོ་ཅན་དུ་བྱས། །མཐའ་ ཡས་ཞིང་བཞུགས་
བདེན་ པ་ གསུང་བའི་ཚོགས། །ཟག་མེད་ སིམ་ པའི་ རོ་ཡིས་ཚིམ་ པར་ བྱས། །
ཐམས་ཅད་འདུས་ནས་འོད་དཔུང་གཅིག་ཏུ་གྱུར། །འཇིག་རྟེན་ཀུན་གྱི་རིན་ཆེན་
མ་ལུས་པ། །བསྡུས་ནས་འཕྱང་འཕྲུལ་རྒྱན་དུ་བཀོད་པ་བཞིན། །རིན་ཆེན་སྣ་
- 258 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན།
ལྔའི་འོད་ཟེར་རབ་ཏུ་འགྱེད། །རྟག་པའི་རྡོ་རྗེ་རང་སྣང་དག་པའི་གཟུགས། །རབ་
མཛེས་འོད་ཟེར་སྣ་ལྔའི་གུར་ཁྱིམ་དབུས། །གུར་ཀུམ་ལྷུན་པོས་ལྷ་ལམ་འགེངས་
པ་བཞིན། །ལི་ཁྲིའི་རྒྱ་མཚོར་ཉི་འོད་ལྟུང་བ་བཞིན། །ཉི་མ་མ་ལུས་གཅིག་ཏུ་
འདུས་ པ་ བཞིན། །མཁའ་དབྱིངས་ དག་ པའི་ གསེར་ གྱི་ མཆོད་ སྡོང་ བཞིན། །
མཚན་དཔེའི་དཔལ་འབར་གཟི་བརྗིད་ཕུང་པོའི་སྐུ། །བསྒོམས་པས་བར་དོ་སྦྱོང་
ཞིང་ ལམ་ དུས་ ཀྱི། །ལོངས་སྐུ་འགྲུབ་པའི་དགེ་རྩ་ སྨིན་པར་བྱེད། །འབྲས་བུ་
ལོངས་སྤྱོད་རྫོགས་སྐུ་འགྲུབ་པར་འགྱུར། །མཁྱེན་པས་ཤེས་བྱ་མ་ལུས་མངོན་
སུམ་གཟིགས། །བརྩེ་བས་མཁའ་ཁྱབ་འགྲོ་ལ་གཟིགས་པ་ན། །གྲངས་མེད་མ་
དག་ཞིང་གི་འགྲོ་བའི་ཚོགས། །ལས་དང་ཉོན་མོངས་འཆིང་བས་རབ་བཅིངས་
ཤིང་། །བློ་མིག་མི་ཤེས་མུན་པས་རབ་བསྒྲིབས་པས། །གསུང་དབྱངས་རྣ་བའི་
ལམ་དུ་མི་ཐོས་ཤིང་། །མཚན་དཔེའི་སྐུ་མཆོག་མཐོང་བའི་སྐལ་མེད་རྣམས། །
འཇིགས་ནས་ཐུགས་རྗེ་ཆེས་ཆེར་རབ་གཡོས་ཏེ། །མ་དག་དམུ་རྒོད་གདུལ་བྱ་དེ་
དག་ལ། །གང་ལ་ གང་འདུལ་སྤྲུལ་པ་ སྟོན་བྱེད་ཅིང་། །ལྷག་པར་སེམས་ཅན་
ཐམས་ཅད་འཁོར་བ་འདིར། །འཆིང་བྱེད་བདག་འཛིན་འགོང་པོ་དཔུང་བཅས་
རྣམས། །དྲག་པོའི་ལས་ཀྱིས་མྱུར་དུ་འདུལ་བའི་ཕྱིར། །གུར་ཀུམ་ལྷུན་པོ་མི་སྣང་
ལམ་ཞུགས་ཏེ། །རྡོ་རྗེ་ཧཱུྃ་མཛད་དྲག་པོའི་གད་རྒྱངས་ཀྱིས། །གདུག་ཅན་མ་ལུས་
གཟིར་ཅིང་སྐྲག་པར་བྱེད། །སྟོབས་བཅུ་མངའ་བའི་སྟོབས་རྣམས་མ་ལུས་པ། །
རྡོ་རྗེ་ཧཱུྃ་ལ་གཅིག་ཏུ་བསྡུས་པ་ལས། །རབ་བརྗིད་ཨིནྡྲ་ནཱི་ལའི་ལྷུན་པོ་ཡིས། །
དུས་མཐའི་མེ་དཔུང་གོས་སུ་གྱོན་བྱས་ཤིང་། །རྒྱུ་སྐར་མ་ལུས་ལུས་ལ་ཚོམ་བུར་
བཀོད། །དྲི་འཛིན་སྒོ་ལས་ཐོན་པའི་དྲི་བཞོན་གྱིས། །མ་དག་འཇིག་རྟེན་འཐོར་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བར་བྱེད་པ་བཞིན། །བ་སྤུ་རྡོ་རྗེའི་མེ་འོད་འཕྲོ་བ་ཡིས། །འཁོར་བའི་ཚང་ཚིང་མ་
ལུས་སྲེག་པར་བྱེད། །ཞལ་གདངས་རོ་འཛིན་གློག་གི་གར་བྱས་ཏེ། །སྲིད་གསུམ་
སྐད་ཅིག་ཉིད་ལ་ཟ་བ་བཞིན། །འཇིགས་པ་མཐའ་དག་འཇིགས་མཛད་ཁྲོ་བོ་
གཟུགས། །བསྒོམས་ པས་ མ་ དག་ སྐྱེ་ བ་ ཀུན་ སྦྱོང་ ཞིང་། །ལམ་ དུས་ སྤྲུལ་ སྐུ་
འགྲུབ་པའི་དགེ་རྩ་སྨིན། །འབྲས་བུ་སྤྲུལ་པའི་སྐུ་མཆོག་འགྲུབ་པར་འགྱུར། །དེ་
ལྟར་འཇམ་དཔལ་ཁྲོ་བོ་ཆེན་པོ་ཡི། །རྟེན་དང་བརྟེན་པའི་དཀྱིལ་འཁོར་བསྒོམས་
པ་ཡིས། །མ་དག་སྣོད་བཅུད་དྲི་མ་ཀུན་སྦྱོང་ཞིང་། །དག་པའི་རྟེན་དང་བརྟེན་པ་
འགྲུབ་པར་འགྱུར། །རྫས་སྔགས་ཏིང་འཛིན་བཟླས་བརྗོད་འཁྲུལ་འཁོར་གྱིས། །
ཞི་རྒྱས་དབང་དྲག་ལས་ཀུན་སྒྲུབ་བྱེད་ཅིང་། །ལྷག་པར་ཁམས་གསུམ་འཁོར་
བའི་གནས་འདི་རུ། །འཆིང་བྱེད་བདག་འཛིན་རྣམ་རྟོག་དྲ་བའི་ཚོགས། །ཤེས་
རབ་རལ་གྲིས་དུམ་བུར་བཅད་བྱས་ནས། །མཆོག་གི་དངོས་གྲུབ་མྱུར་དུ་བསྒྲུབ་
པར་ བྱ། །དེ་ལྟར་ རིམ་ པ་ དང༌ པོའི་རྣལ་འབྱོར་ གྱིས། །རྫོགས་རིམ་རྟོགས་པ་
མཆོག་རྣམས་མྱུར་སྐྱེ་བའི། །དགེ་བའི་རྩ་བ་ཡོངས་སུ་སྨིན་བྱས་ནས། །རིམ་པ་
གཉིས་པའི་རྣལ་འབྱོར་སྒོམ་པ་ན། །བླ་མ་ལྷ་ལ་རྩེ་གཅིག་གསོལ་བཏབ་ནས། །
རྡོ་རྗེའི་ལུས་ལ་གནད་དུ་བསྣུན་བྱས་ཏེ། །རྫོགས་རིམ་རྟོགས་པ་མཆོག་རྣམས་
བསྐྱེད་ དགོས་སོ། །གསང་བ་ལས་ཀྱང་ཆེས་ཆེར་གསང་བའི་གནས། །གནས་
གསུམ་དཔའ་བོ་མཁའ་འགྲོའི་གསང་བའི་གཏམ། །བླ་མེད་རྒྱུད་སྡེ་རྒྱ་མཚོའི་
སྙིང་པོའི་དོན། །ཟབ་ལམ་རིམ་གཉིས་མན་ངག་ཕྲ་མོ་རྣམས། །རྒྱུད་ལྡན་བླ་མ་
དམ་པའི་ཞལ་ལས་ཤེས། །འདིར་ནི་གསང་བའི་མན་ངག་ཕྱོགས་བསྟན་ཚིག །
མཁའ་འགྲོ་གསང་བའི་མཛོད་ཀྱི་སྒོ་བསྟན་པ། །འདི་ལ་གནས་གསུམ་དཔའ་བོ་
- 260 -



མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་ཡང་ཞུན། །
མཁའ་འགྲོ་ཡིས། །ཀོ་ལོང་མ་མཛད་མ་ཡིས་བུ་ལ་བཞིན། །བརྩེ་བར་དགོངས་
ལ་རྟག་ཏུ་གྲོགས་མཛོད་ཅིག །
ཅེས་མདོ་སྔགས་གཉིས་ཀའི་ལམ་གྱི་སྙིང་པོའི་གནས་བསྟན་པ་གསེར་གྱི་
ཡང་ཞུན་ཞེས་བྱ་བ་འདི་ནི། སྲིད་པའི་ཕུན་ཚོགས་ལ་སྙིང་པོ་མེད་པར་མཐོང་
ནས་དབེན་པའི་རི་སུལ་དུ་རྩེ་གཅིག་སྒྲུབ་ལ་གཞོལ་བ་ཤ་རུ་བླ་མ་ཡེ་ཤེས་དབང་
རྒྱལ་གྱིས་ལྟ་སྒོམ་སྤྱོད་གསུམ་གྱི་ཉམས་ལེན་གྱི་གནད་རྒྱུན་དུ་སྙིང་ལ་བཅང་ཆོག་
པ་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། མདོ་རྒྱུད་མན་ངག་
འཛིན་པ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །འདིས་ཀྱང་རྒྱལ་བའི་བསྟབ་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིག། ། །
- 261 -



༄༅། །ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་
དངོས་གྲུབ་ཀུན་འབྱུང་ཞེས་བྱ་བ་
བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
གྲུབ་མཆོག་དབེན་ས་བ་ཡབ་སྲས་བརྒྱུད་པ་དང་བཅས་པ་ལ་སྙིང་ནས་ཕྱག་
འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་ རྗེས་ སུ་
བཟུང་སྟེ་མྱུར་བ་མྱུར་བར་རྒྱུད་སྨིན་ཅིང་གྲོལ་བར་བྱིན་གྱིས་བརླབ་ཏུ་གསོལ། དེ་
ལ་འདིར་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་རྡོ་རྗེའི་ལུས་རྟེན་
ལན་ཅིག་རྙེད་པའི་སྐབས་འདིར་སྙིང་པོ་ལེན་པའི་ཐབས་མཆོག་ཏུ་གྱུར་པ་ནི།
རང་རྒྱུད་ཀྱི་ཉོན་མོངས་བག་ཆགས་དང་བཅས་པ་རྩ་བ་ནས་སྤངས་པའི་བླ་མེད་
བྱང་ཆུབ་ཐོབ་པའི་ཐབས་ལ་འབད་པར་བྱ་བ་ཡིན་ལ། དེ་ཡང་ཁམས་གསུམ་
འཁོར་བ་འདི་མེ་འབར་བའི་རླུབས་སུ་ལུས་རྗེན་པར་ལྷུང་བ་ལྟར་སྡུག་བསྔལ་གྱི་
རང་བཞིན་ལས་མ་འདས་ལ། ད་ལྟ་བདེ་བར་སྣང་བ་འདི་ཐམས་ཅད་ནི་སྡུག་
བསྔལ་སྔ་མ་རེ་འགགས་པ་ལ་བདེ་བའི་བློ་སྐྱེས་པ་ཡིན་གྱི། དོན་དམ་པར་བདེ་
བ་མིན་པར་གསུངས། རང་རྒྱུད་ཀྱི་ཉོན་མོངས་པ་འདི་སྤོང་མ་ཐུབ་པར་འདི་ཁ་
རྒྱལ་དུ་སོང་ཕྱིན་ཅི་བྱེད་ཉོན་མོངས་པའི་དབང་དུ་འགྲོ །ལས་ཉོན་གྱི་དབང་དུ་
སོང་ཕྱིན་རང་ལ་རང་དབང་གང་ཡང་མེད་ལ། དེ་ཡང་མི་རྟག་པ་སྐད་ཅིག་གིས་
འགྱུར་འགྲོ་བ་ཡིད་བརྟན་མི་རུང་བ་ཞིག་ལགས། རང་ལ་རང་དབང་མེད་པར་
- 262 -



ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་དངོས་གྲུབ་ཀུན་འབྱུང་། ་
འཁྱམས་པ་ནི་ སྡུག་བསྔལ་ གྱི་མཐར་ཐུག་ཡིན་ པས། ཚུལ་དེ་བསམས་ན་ནི་
འཁོར་བ་འདི་སྡུག་བསྔལ་གྱི་རང་བཞིན་ཅན་དུ་རྟོགས་ནུས་སོ། །འཁོར་བའི་
སྡུག་ བསྔལ་ཐམས་ཅད་ཀྱི་རྩ་ བ་ རང་རྒྱུད་ཀྱི་ཉོན་མོངས་ཡིན། །ཉོན་མོངས་
ཐམས་ཅད་ཀྱི་རྩ་བ་བདག་འཛིན་འདི་ཡིན། །བདག་འཛིན་འདི་ཞེན་ཡུལ་དོན་ལ་
མེད་པ་ཞིག་ཡོད་པར་བཟུང་ནས་ཨ་འཐས་སུ་ཞེན་པ་ཞིག་ཡིན། དེ་ཡང་ཐོག་མ་
མེད་པ་ནས་རང་བློ་མ་རིག་འཁྲུལ་པའི་དབང་དུ་སོང་སྟེ་རྣམ་ཤེས་ཟག་བཅས་ཀྱི་
ཕུང་པོ་རེ་དང་ཚོགས་པ་ལ་ངའོ་སྙམ་པའི་བློ་སྐྱེ། ཐ་ན་གཉིད་ལོག་པའི་རྨི་ལམ་
ཚུན་ཆད་དུའང་ངར སྙམ་པའི་བློ་ངང་གིས་སྐྱེ། དེ་ཡང་རང་བློ་འཁྲུལ་ནས་ཟག་
བཅས་ཀྱི་ཕུང་པོའི་ཚོགས་པ་འདི་ལ་ངར་སྙམ་དུ་ཕུང་པོའི་སྟེང་ན་རང་ངོས་ནས་
ཚུགས་ཐུབ་དོན་ལ་ཡོད་ཡོད་པ་ཞིག་གི་སྣང་བ་འཆར་ཚུལ་དེ་ངོ་འཕྲོད་རེས་ཤིག་
དགོས། དེ་ཡང་དཔེར་ན། མཚན་མོ་མར་མེའི་སྣང་བ་ལ་ཕྱགས་མའི་གྲིབ་མ་ལྟ་
བུ་ཞིག་མཐོང་བ་ན་བློ་འཁྲུལ་ནས་སྡིག་པ་རྭ་ཅན་ལྟ་བུའི་སེམས་ཅན་ཞིག་དེ་ན་
འདུག་གོ་སྙམ་དུ་འཇིགས་པ་སྐྱེས་པ་ན། དེའི་ཚེ་རང་གི་བློའི་སྣང་ཚུལ་དེ་ལ་
བརྟགས་ པ་ ན་ རང་ གི་ བློས་ བཟོས་ པའི་ སྣང་ བ་ མི་ འཆར་ བར་ སེམས་ཅན་
འཇིགས་སུ་རུང་བ་ཞིག་དོན་ལ་ཚུར་འོང་བའི་སྣང་བ་ངེས་པར་འཆར་རོ། །
འཁྲུལ་སྣང་དེ་སེལ་མ་ཐུབ་ན་དེ་ལ་བརྟེན་ནས་འཇིགས་སྐྲག་དང་སྡུག་བསྔལ་
འབྱུང་ངོ༌། །དེ་བཞིན་དུ་ལས་དབང་གིས་ཟག་བཅས་ཀྱི་ཕུང་པོ་འདུས་པ་འདི་ལ་
ངའོ་སྙམ་དུ་རང་གི་བློས་ཕར་བཟོས་པ་ཡིན་པ་ལ་དེ་ལྟར་དུ་མི་འཆར་བར་འཁྲུལ་
ནས་ཕུང་པོའི་སྟེང་ནས་ཚུར་ང་སྲ་ཐང་ངེ་བ་ཞིག་གྲུབ་པའི་སྣང་བ་འཆར་རོ། །
འཁྲུལ་སྣང་དེ་ལ་བརྟེན་ནས་རང་ལ་ཆགས་པ་དང་། གཞན་ལ་སྡང་བ་སོགས་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཉོན་མོངས་ སྣ་ ཚོགས་ སྐྱེ། དེ་ ལ་ བརྟེན་ནས་ ལས་ སྣ་ཚོགས་བསགས། དེ་ལ་
བརྟེན་ནས་འཁོར་བར་རང་དབང་མེད་པར་འཁོར་ནས་སྡུག་བསྔལ་སྣ་ཚོགས་
མྱོང་བ་འདི་བྱུང་བར་གསུངས། བདག་འཛིན་འཁྲུལ་པའི་སྣང་བ་དེ་སེལ་བ་ལ་ལྟ་
བ་སྒོམ་པ་ཞེས་བརྗོད་པ་ཡིན་པས་གནད་དེ་ཤེས་དགོས་ཀྱི། རང་རྒྱུད་ཀྱི་ཉོན་
མོངས་ལ་ཐོ་མ་རེག་པར་ལྟ་བ་རྣམ་དག་མི་འོང་གསུངས། འཁྲུལ་སྣང་དེ་སེལ་
ལུགས་ནི་གོང་དུ་དཔེ་བརྗོད་པ་ལྟར། མཚན་མོ་སྡིག་པ་རྭ་ཅན་ལྟ་བུ་དོན་ལ་མེད་
པ་ལ་ཡོད་པར་སྣང་བའི་འཁྲུལ་སྣང་དེ་བྱུང་ཚེ། མར་མེ་ཤིན་ཏུ་གསལ་བ་ལ་
བརྟེན་ནས་མིག་གིས་ཡོད་མེད་ལེགས་པར་བརྟགས་ནས་མེད་པར་ངེས་པ་ན།
རང་བློ་འཁྲུལ་ནས་དེ་ལྟར་སྣང་བ་མ་གཏོགས་དོན་ལ་གང་ཡང་མི་འདུག་པ་སྙམ་
དུ་གཏིང་ནས་བློ་ཐག་ཆོད་པ་ཞིག་འབྱུང་། དེའི་ཚེ་འཁྲུལ་སྣང་དེ་ལ་བརྟེན་པའི་
འཇིགས་སྐྲག་དང་སྡུག་བསྔལ་ཐམས་ཅད་རང་འགགས་སུ་ཞི་བར་འགྱུར་རོ། །
དཔེ་དེ་བཞིན་དུ་ཟག་བཅས་ཀྱི་ཕུང་པོ་ཚོགས་པ་འདིའི་སྟེང་ན་ང་ང་སྙམ་དུ་སྲ་
འཐས་ཚུགས་ཐུབ་ཏུ་སྣང་བའི་འཁྲུལ་སྣང་འདི་བླ་མའི་མན་ངག་གི་སྒྲོན་མེ་ལ་
བརྟེན་ནས་ཤེས་རབ་ཀྱི་མིག་གིས་ལེགས་པར་བརྟགས་པ་ན་ཇི་ལྟར་སྣང་བ་དེ་
ལྟར་དུ་མེད་པར་ངེས་པར་འགྱུར་ལ། དེའི་ཚེ་རང་བློ་མ་རིག་འཁྲུལ་པའི་དབང་
གིས་དེ་ལྟར་སྣང་བ་མ་གཏོགས་གང་སྣང་བ་དེ་ལྟར་དོན་ལ་མི་འདུག་པ་སྙམ་དུ་
གཏིང་ནས་བློ་ཐག་ཆོད་པ་ཞིག་འབྱུང་། དེ་འདྲའི་བློ་ཐག་ཆོད་པ་དེ་ལ་ནི་ཟབ་མོ་
དབུ་མའི་ལྟ་བ་ཞེས་བརྗོད་དོ། །བློ་ཐག་ཆོད་པའི་ལྟ་བ་དེ་སྐྱེས་པ་ན་ངར་འཛིན་
འཁྲུལ་སྣང་གིས་བསྐྱེད་པའི་ཆགས་སྡང་སོགས་ལས་ཉོན་དང་། དེས་བསྐྱེད་པའི་
སྡུག་བསྔལ་རྣམས་འགག་པར་འགྱུར་རོ། །དབང་པོ་རྣོན་པོ་སྔོན་གྱི་བག་ཆགས་
- 264 -



ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་དངོས་གྲུབ་ཀུན་འབྱུང༌།
ཅན་རྣམས་ལ་ནི་འཁོར་བའི་རྩ་བ་བདག་འཛིན་ངོས་འཛིན་ལུགས་དེ་ཙམ་གྱིས་
ལྟ་བ་ཕུ་ཐག་ཆོད་པ་རྒྱུད་ལ་སྐྱེ་བ་ཡོད་ལ། བདག་འཛིན་དེ་འགོག་པའི་ཐབས་
རིགས་པའི་དཔྱད་པ་བྱེད་ཚུལ་ནི། ང་ང་སྙམ་པའི་བློ་དེས་བཟུང་བ་ལྟར་གྱི་ང་དེ་
རང་གི་ཕུང་པོ་འདིའི་སྟེང་དུ་ཡོད་ན་དེ་ལྟ་བུའི་ང་དེ་རང་གི་ཕུང་པོ་འདི་དང་
གཅིག་དང་ཐ་དད་གང་དུ་གྲུབ། དེ་གཉིས་གང་དུའང་མ་གྲུབ་པའི་ཆོས་ནི་མི་སྲིད་
དོ། །ང་དེ་ཕུང་པོ་འདི་དང་གཅིག་ཏུ་གྲུབ་ན་ད་ལྟའི་ཕུང་པོ་འདི་ཕ་མའི་ཁུ་ཁྲག་
ལས་གྲུབ་པ་ཡིན་ཞིང་། མཐར་འཆི་བའི་ཚེ་ཡང་འདོར་དགོས་པས་ང་དེ་ཡང་
རྒྱུན་ཆད་པར་འགྱུར་དགོས་པ་ལ། ང་ཙམ་འདི་ནི་ཐོག་མ་མེད་པ་ནས་རྒྱུན་མ་
ཆད་པ་སྟེ། ང་ང་སྙམ་པའི་བློ་འདི་ནི་ཐོག་མ་མེད་པ་ནས་ལས་དབང་གིས་ལུས་རེ་
ལེན་ཞིང་ལེན་ཞིང་འོངས། ལུས་རྟེན་འདི་དོར་ནས་ཀྱང་ལས་དབང་གིས་ལུས་
རྟེན་གཞན་ཞིག་ལེན། དེའི་ཚེ་ལུས་རྟེན་དེའི་སྟེང་དུ་ང་ང་སྙམ་དུ་འཛིན་པ་ཡིན་
པས་འཁྲུལ་སྣང་གི་དབང་གིས་དེ་ལྟར་ཟག་བཅས་ཀྱི་ཕུང་པོ་ཚོགས་པ་རེ་ལ་ངར་
འཛིན་ཅིང་འཁོར་བར་འཁྱམས་པ་ཡིན་པས་ན་ཕུང་པོ་དེ་ ང་དང་གཅིག་མིན་
པར་ངེས་སོ། །ཡང་ང་ང་སྙམ་དུ་སྣང་བ་ལྟར་གྱི་ང་འདི་ཕུང་པོ་འདི་ལས་ལོགས་
སུ་ཡོད་དོ་སྙམ་ན་དེ་ལྟར་བཟུང་བའི་ང་དེ་ཕུང་བོ་འདི་ལས་ལོགས་སུ་མེད་དེ།
ལོགས་སུ་ཡོད་ན་དེ་འདྲའི་ང་དེ་འདིའོ་ཞེས་བསྟན་རྒྱུ་དགོས་པ་ལ་མི་འདུག་པ་
དང་། ལུས་ལ་མེས་རེག་པ་ན་ང་ཚ་བྱུང་ཞེས་ཟེར་ཞིང་བློ་ལའང་དེ་ལྟར་སྣང་ལ།
ང་དང་ཕུང་པོ་གཉིས་སོ་སོར་ཡོད་ན་ཕུང་པོ་ལ་རེག་པས་ང་ལ་རེག་པར་འགྲོ་དོན་
མེད་དོ། །དཔེར་ན། ཀ་བ་དང་བུམ་པ་གཉིས་སོ་སོར་ཡོད་པས་ཀ་བ་ལ་རེག་
པས་བུམ་པ་ལ་རེག་པར་མི་འགྲོ་བ་བཞིན་ནོ། །དེས་ན་ངར་འཛིན་ལ་སྣང་བ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ལྟར་གྱི་ང་འདི་རང་གི་ཕུང་པོ་འདི་ལས་ལོགས་སུ་མེད་པར་ངེས་པ་བསྐྱེད་ནས་
ཐག་བཅད་དོ། །དེ་ལྟར་ང་དེ་རང་གི་ཕུང་པོ་འདི་ཡང་མིན་ལ། འདི་ལས་ལོགས་
སུའང་མེད་པར་ངེས་པ་ན་རང་བློ་འཁྲུལ་ནས་དེ་ལྟར་སྣང་བ་མ་གཏོགས་དོན་ལ་
བདེན་པར་གྲུབ་པ་གང་ཡང་མི་འདུག་སྙམ་དུ་གཏིང་ནས་ཐག་བཅད་ལ་ངེས་པ་
ཤུགས་དྲག་བསྐྱེད་དོ། །ཡང་མཁྲིས་པའི་ནད་ཀྱི་དབང་གིས་དུང་སེར་པོར་སྣང་བ་
ན་དུང་གི་སྟེང་གི་སེར་པོ་དེ་རང་གི་མིག་འཁྲུལ་ནས་དེ་ལྟར་སྣང་བ་མ་གཏོགས་
དོན་ལ་དུང་གི་སྟེང་ན་སེར་པོ་མེད་པར་ངེས་པ་འདྲེན་ཐུབ་པ་བཞིན་དུ། རང་བློ་
མ་རིག་འཁྲུལ་པའི་ནད་ཀྱིས་ཟིན་པའི་དབང་ གིས་རང་གི་ཕུང་པོ་ཚོགས་པ་
འདིའི་སྟེང་དུ་ང་ང་སྙམ་དུ་སྣང་བ་ཡིན་གྱི། དོན་ལ་བདེན་པར་གྲུབ་པ་མེད་པར་
གཏིང་ནས་བློ་ཐག་བཅད་དེ་ངེས་པ་དྲང་བར་བྱའོ། །དེ་བཞིན་དུ་གང་ཟག་གཞན་
ལའང་རང་རང་གི་ཕ་མའི་ཁུ་ཁྲག་ལས་གྲུབ་པའི་ཤ་རུས་ཀྱི་ཕུང་པོ་རེ་དང་རྣམ་
ཤེས་རེ་ཚོགས་པ་ལ་མི་དང་བོང་བུ་དང་རྟ་ལ་སོགས་པ་སྣ་ཚོགས་སུ་སྣང་ཞིང་།
དེའི་ཚེ་རང་བློས་ཕར་བཅོས་པའི་སྣང་བ་མི་འཆར་བ་ཕུང་པོ་དེ་དང་དེའི་སྟེང་
ནས་གང་ཟག་རེ་ལིང་ངེ་ཡོད་རེ་གྲུབ་པར་སྣང་ཞིང་འཛིན། དེ་ལ་བརྟེན་ནས་
ཆགས་སྡང་སོགས་ཉོན་མོངས་སྣ་ཚོགས་སྐྱེ་ལ། ཉོན་མོངས་དེ་དག་གིས་ལས་
བསགས་ནས་སྡུག་བསྔལ་གྱི་རྒྱུ་བྱེད་པ་ཡིན་པས། འཁྲུལ་སྣང་དེ་དག་ཐམས་
ཅད་ཀྱི་རྩ་བ་གཅད་པར་བྱའོ། །དེ་ཡང་ཕྱགས་མའི་གྲིབ་མ་ལ་སྡིག་པ་རྭ་ཅན་དུ་
འཁྲུལ་པ་དང་། ཐག་རིང་གི་ཐོ་ཡོར་ལ་མིར་འཁྲུལ་པ་བཞིན་དུ་རྒྱུ་རྐྱེན་སྣ་ཚོགས་
ཤིག་ཚོགས་པའི་ཕུང་པོ་རེ་ལ་འདི་མིའོ་འདི་རྟའོ་སྙམ་དུ་རང་བློས་བཅོས་ནས་
བདེན་པར་འཛིན་པ་ཡིན་གྱི། དོན་ལ་དེ་ན་བདེན་པར་གྲུབ་པ་གང་ཡང་མེད་དོ་
- 266 -



ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་དངོས་གྲུབ་ཀུན་འབྱུང་། །
སྙམ་དུ་བློ་ཐག་བཅད་ནས་ངེས་ཤེས་བསྐྱེད་དོ། །མདོར་ན་དབང་པོ་དྲུག་ལ་གང་
སྣང་བ་འདི་ཐམས་ཅད་བདེན་པར་མེད་བཞིན་དུ་སྣང་བ་སྒྱུ་མའི་འཁྲུལ་འཁོར་ལྟ་
བུ་དང་། དོན་ལ་མིན་པ་ཞིག་ཡིན་པར་འཁྲུལ་པ་གསོབ་ལྟ་བུ་དང༌། སྙིང་པོ་གང་
ཡང་མེད་པ་ཆུ་བུར་ལྟ་བུ་དང་། རྒྱུ་རྐྱེན་སྣ་ཚོགས་ཀྱིས་བཅོས་པའི་འཁྲུལ་སྣང་
བྲག་ཅ་ལྟ་བུ་ཡིན་གྱི། ད་ལྟའི་འཁྲུལ་སྣང་འདི་ལྟར་དུ་དོན་ལ་མེད་དོ་སྙམ་དུ་བློ་
ཐག་ གཏིང་ནས་བཅད་པའི་ངེས་ཤེས་ཡང་ དང་ ཡང་དུ་དྲང་བར་བྱའོ། །ཡང་
མདོར་བསྡུ་ན་ད་ལྟའི་སྣང་བ་འདི་ཐམས་ཅད་རང་གི་བློས་བཅོས་ནས་བཞག་པ་
མ་གཏོགས་དོན་ལ་གང་ཡང་བདེན་པར་གྲུབ་པ་མེད་དོ་སྙམ་དུ་ཐག་བཅད་ནས་
ངེས་ཤེས་འདྲེན། བདེན་པར་མེད་ཀྱང་བདེ་སྡུག་དང་བཟང་ངན་གྱི་སྣང་བ་སྣ་
ཚོགས་ཤིག་འཆར་བ་ནི་ལས་དང་ཉོན་མོངས་པ་སོགས་རྒྱུ་རྐྱེན་སྣ་ཚོགས་ཀྱི་
བཅོས་ནས་བྱུང་བའོ་སྙམ་དུ་ངེས་ཤེས་དྲངས་ནས། སྣང་བ་དང་སྟོང་པ་གཉིས་
གཅིག་གྲོགས་སུ་གཅིག་འགྲོ་བ་འདི་ལ་བརྟེན་ནས་ཐབས་ཤེས་ཟུང་འབྲེལ་གྱི་
ལམ་ལ་བསླབས་པས། འབྲས་བུ་སྐུ་གཉིས་ཟུང་འཇུག་ཐོབ་པར་འགྱུར་རོ་སྙམ་
དུ་ངེས་པ་བརྟན་པར་བྱེད་པ་ནི་ལྟ་བའི་ཉམས་ལེན་གྱི་སྙིང་པོ་ཡིན་ནོ། །ཡང་ཕུང་
པོ་ཚོགས་པ་འདི་ལ་ངའོ་སྙམ་དུ་ཤར་བའི་ཚེ་ལུས་འདི་ནི་ཕ་མའི་ཁུ་ཁྲག་ལས་
གྲུབ་ པ་ ཡིན་ ཞིང་། མཐར་ ཡང་ ངེས་ པར་ འདོར་ དགོས་ པས་ ངར་ འཛིན་ དང་
གཅེས་འཛིན་བྱེད་དོན་མི་འདུག་སྙམ་དུ་ཐག་བཅད་ནས་རང་སེམས་གནས་
ལུགས་ལྟ་བའི་ངང་དུ་གཞག །ཤ་རུས་རྡོས་བཅས་ཀྱི་ལུས་འདི་བློས་ལིངས་ཀྱིས་
བཏང་ནས་གནོད་བྱེད་གདོན་བགེགས་མཐའ་དག་ལ་བྱིན་པས། གནོད་བྱེད་དེ་
དག་ཐམས་ཅད་ཀྱིས་ཤ་ཁྲག་ཧབ་དིར་དིར་ལོངས་སྤྱད་པས་ཤ་ཁྲག་དེ་དག་གི་དྲི་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཚོར་བ་དང༌། རོ་མྱོང་བ་ཙམ་གྱིས་ཞེ་སྡང་གདུག་རྩུབ་ལྷག་མ་མེད་པར་ཞི་ནས་
སྐད་ཅིག་ལ་གནས་འགྱུར་ཏེ་སངས་རྒྱས་པར་བསམས། ལུས་ཤ་ཁྲག་གི་ཕུང་པོ་
དེ་ཐམས་ཅད་སྟོངས་པས་གང་ཡང་མི་དམིགས་པའི་སྟོང་སང་ནམ་མཁའ་ལྟ་བུའི་
ངང་དུ་རྩེ་གཅིག་ཏུ་མཉམ་པར་འཇོག །མཉམ་བཞག་དེ་ལས་ལངས་པ་ན་སྣང་བ་
འདི་ཐམས་ཅད་རྫུན་པ་འཁྲུལ་པའི་སྣང་བ་འབའ་ཞིག་གོ་སྙམ་དུ་ཡོད་ལ་བྱའོ། །
དེ་ལྟར་ལན་རེ་ཙམ་བསམས་ནའང་གནས་སྐབས་སུ་གདོན་བགེགས་ཀྱི་འཚོ་བ་
བཟློག་ པ་ དང༌། ལྷག་པར་བདག་ འཛིན་ གཅོད་པ་ལ་ཤིན་ཏུ་སྟོབས་ཆེ་བར་
བདག་གི་བླ་མ་དམ་པས་གསུངས་སོ། །ཡང་ལུས་ལ་ནད་སོགས་གནོད་པ་བྱུང་
བའི་ཚེ་ཕཊ༔ཅེས་བརྗོད་ལ་རང་ལུས་བམ་སྐྱུར་བཞིན་དུ་བློས་ལིངས་ཀྱིས་བཏང་།
རང་སེམས་ཧེ་རུ་ཀར་གསལ་བདེ་བ་ཆེན་པོའི་ངོ་བོར་གནས་པ་དེས། ཨོཾ་ཨཱཿཧཱུྃ་
ཞེས་བརྗོད་པའི་ཤ་ཁྲག་གདོས་བཅས་ཀྱི་ལུས་དེ་ཤིག་གིས་ཞིག་ནས་བདུད་རྩིའི་
རྒྱ་མཚོ་ཆེན་པོ་ཞིག་ཏུ་གྱུར། དེ་སྐྱེ་འཕགས་ཐམས་ཅད་ལ་བསྔོས་པས་འཕགས་
པ་རྣམས་བདུད་ རྩིའི་མཆོད་པས་མཉེས། གནོད་བྱེད་གདོན་བགེགས་སོགས་
རིགས་དྲུག་སེམས་ཅན་རྣམས་ཀྱང་བདུད་རྩིས་ཚིམས་ཤིང་། བདུད་རྩི་དེ་ཁོང་དུ་
སོང་བ་ཙམ་གྱིས་ཉོན་མོངས་བག་ཆགས་དང་བཅས་པ་ཐམས་ཅད་དག་ནས་ཧེ་
རུ་ཀའི་ངོ་བོར་སངས་རྒྱས་པར་བསམ། སྣོད་རྣམས་ཀྱང་དག་པའི་ཞིང་དུ་གྱུར་
པར་བསམས་ལ་འཁོར་བ་ཐམས་ཅད་སྟོངས། སྣོད་བཅུད་དག་པ་རབ་འབྱམས་
སུ་སོང་བས་བདག་གི་དོན་ཐམས་ཅད་གྲུབ་བོ་སྙམ་དུ་དགའ་སྤྲོ་ཤུགས་ཅན་
བསྒོམ། སྣང་བ་འདི་ཐམས་ཅད་འོད་ཀྱི་རྣམ་པར་བསྡུས་ནས་རང་ལ་ཐིམ། རང་
ཡང་འོད་དུ་བསྡུས་ནས་སྙིང་དབུས་སུ་བསྡུས་ནས་གང་ཡང་མི་སྣང་བའི་སྟོང་སང་
- 268 -



ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་དངོས་གྲུབ་ཀུན་འབྱུང་། །
ནམ་མཁའ་ལྟ་བུ་དང་། སྔར་གྱི་ལྟ་བའི་ངེས་པ་དྲན་པར་བྱས་ལ་རང་སེམས་བདེ་
ཆེན་ལྷན་ཅིག་སྐྱེས་པའི་ཡེ་ཤེས་སུ་གསལ་བ་དེས་གནས་ལུགས་སྟོང་པ་ཉིད་
འཛིན་སྟངས་ཀྱི་ཡུལ་དུ་བྱས་ཏེ་དེའི་སྟེང་དུ་རྩེ་གཅིག་ཏུ་འཇོག་ཅི་ཐུབ་བྱའོ། །
མཉམ་བཞག་དེ་ལས་ལངས་པ་ན་རང་གི་རླུང་སེམས་བདེ་སྟོང་གཉིས་སུ་མེད་
པའི་ཡེ་ཤེས་དེ་ཉིད་དཔལ་ཧེ་རུ་ཀ་ཡབ་ཡུམ་གྱི་སྐུར་ཀྲོང་གིས་ལངས་པའི་མོས་
པ་དང༌། དེ་ཡང་རྒྱལ་བ་ཐམས་ཅད་ཀྱི་བདེ་ཆེན་ལྷན་ཅིག་སྐྱེས་པའི་ཡེ་ཤེས་
གཅིག་ཏུ་བསྡུས་པ་གཟུགས་ཀྱི་སྐུར་ཤར་བ་དེ་ངའོ་སྙམ་དུ་ང་རྒྱལ་ཤུགས་དྲག་
བསྒོམ། ཧེ་རུ་ཀ་ནི་བདེ་ཆེན་ལྷན་ཅིག་སྐྱེས་པའི་ཡེ་ཤེས་དང༌། ཡུམ་རྣལ་འབྱོར་
མ་ནི་གནས་ལུགས་སྟོང་པ་ཉིད་ཀྱི་མཚོན་བྱེད་ཡིན་པས། རང་སེམས་བདེ་ཆེན་
ལྷན་ཅིག་སྐྱེས་པའི་ཡེ་ཤེས་གནས་ལུགས་སྟོང་པ་ཉིད་ལ་འབྲལ་མེད་རོ་གཅིག་ཏུ་
སོང་བ་ནི་ཡུམ་དང་སྦྱོར་ཞིང་ཕུན་ཚུན་འཁྱུད་པའི་དོན་ཡིན་ལ། མཚོན་དོན་དེ་
དྲན་པར་བྱས་ནས་རང་སེམས་བདེ་བ་ཆེན་པོའི་ངོ་བོར་སོང་བ་དེ་གནས་ལུགས་
སྟོང་པ་ཉིད་ཀྱི་ངང་དུ་རྩེ་གཅིག་ཏུ་གནས་ཅི་ཐུབ་བྱའོ། །དེ་ལས་ལངས་པ་ན་སྣང་
བ་གང་ཤར་ཐམས་ཅད་ལྷའི་སྐུ་དང་། ལྷག་པར་རང་སེམས་བདེ་སྟོང་གི་ཡེ་ཤེས་
ལྷ་སྐུར། ཤར་བ་ཡིན་སྙམ་དུ་བསྒོམ་པར་བྱའོ། །མདོར་ཧྲིལ་གྱིས་དྲིལ་ན་འཁོར་
བ་འདི་ལ་ཡིད་བརྟན་གང་ཡང་མེད་སྙམ་དུ་ངེས་འབྱུང་དང་། མ་སེམས་ཅན་འདི་
ཐམས་ཅད་བདག་གཅིག་པུས་སྒྲོལ་ཐུབ་པ་ཞིག་བྱ། དེའི་ཕྱིར་དུ་སངས་རྒྱས་ཀྱི་
གོ་འཕང་ངེས་པར་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་དང་། སྣང་བ་འདི་
ཐམས་ཅད་རང་གི་བློས་བཅོས་ནས་བཞག་པ་ཙམ་ཞིག་ཡིན། དོན་དུ་བདེན་པར་
གྲུབ་པ་གང་ཡང་མེད་སྙམ་དུ་ལྟ་བའི་ངང་དུ་འཇོག་ཅི་ཐུབ་དང༌། དེའི་ཚེ་རང་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
སེམས་བདེ་བ་ཆེན་པོར་སོང་བའི་མོས་པ་བྱ། དེ་ནས་སྣང་བ་ཤར་བ་ན་རང་
སེམས་ཧེ་རུ་ཀ་ཡབ་ཡུམ་གྱི་སྐུར་ལྡང་། སྣོད་བཅུད་འདི་ཐམས་ཅད་དག་པ་རབ་
འབྱམས་འབའ་ཞིག་གོ་སྙོམ་དུ་ཡང་དང་ཡང་དུ་བསམ་ཞིང་ཡིད་ལ་བྱའོ། །ཚུལ་
དེ་ནི་གསང་སྔགས་བླ་མེད་ཀྱི་རྒྱུད་སྡེ་རྒྱ་མཚོ་ལྟ་བུའི་སྙིང་པོ། གྲུབ་མཆོག་དབེན་
ས་བ་ཡབ་སྲས་ཀྱི་ཐུགས་དམ་གྱི་མཐིལ། གསང་བ་ལས་ཀྱང་ཆེས་གསང་བའི་
མན་ངག་གི་གནད་མཐར་ཐུག་པ་ཡི་གེ་ཉུང་ངུར་བྱས་ནས་ཤིན་ཏུ་གསལ་བར་
བྲིས་པའོ། །རྒྱལ་བ་ཀུན་གྱི་ཐུགས་རྗེའི་རང་གཟུགས་ཉིད། །ཉམ་ཐག་བདག་གི་
མགོན་དུ་ལེགས་ཤར་བ། །བཀའ་དྲིན་མཚུངས་མེད་རྗེ་བཙུན་བླ་མ་ཡིས། །ད་
དུང་བྱང་ཆུབ་བར་དུ་བདག་སྐྱོངས་ཤིག །ཐོག་མེད་དུས་ནས་ད་ལྟའི་བར་དག་
ཏུ། །བདག་ འཛིན་ གདོན་ ཆེན་ འདི་ ཡིས་བསླུས་བསླུས་ནས། །ཕན་པའི་ཟོལ་
གྱིས་གནོད་པའི་ཕུང་སྟེར་བ། །སྙིང་གི་དགྲ་འདི་ཐོན་པར་བྱིན་གྱིས་རློབས། །
ལས་ཉོན་ཆུ་ཀླུང་དྲག་པོའི་རྒྱུན་གྱིས་ཁྱེར། །མི་རྟག་མི་བརྟན་རང་དབང་དང་
བྲལ་བ། །སྡུག་བསྔལ་འབྱུང་གནས་སྲིད་མཚོ་ཆེན་པོ་ལས། །མྱུར་དུ་ཐར་བར་
བྱིན་གྱིས་བརླབ་ཏུ་གསོལ། །ཡུན་རིང་དྲིན་གྱིས་བསྐྱངས་པའི་མ་རྣམས་ཀྱང་། །
སྲིད་མཚོ་ ཉམ་ངར་སྡུག་བསྔལ་བརྒྱས་མནར་བའི། །ངང་ཚུལ་བསམས་ནས་
བཅོས་ མིན་ སྙིང་ རྗེ་ ཡིས། །བྱང་ ཆུབ་ སེམས་ མཆོག་ འབྱོངས་ པར་ བྱིན་ གྱིས་
རློབས། །ཕྱི་ནང་ཆོས་རྣམས་ བྲག་ཅ་ཇི་བཞིན་དུ། །སྣང་ཞིང་སྟོང་ལ་སྟོང་ཞིང་
སྣང་བ་ཡི། །སྣང་སྟོང་གཉིས་ཚོགས་ཐབས་ཤེས་ཟུང་འབྲེལ་ གྱི། །ལམ་བཟང་
བགྲོད་པ་མྱུར་དུ་མཐར་ ཕྱིན་ཤོག །བཟང་ངན་འཁྲུལ་པའི་སྣང་བ་གང་ཤར་
ཡང་། །རང་ བློས་བཏགས་ པ་ ཙམ་ ཞིག་ ཡིན་ པས་ན། །རེ་ དོགས་ ཆགས་སྡང་
- 270 .



ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་དངོས་གྲུབ་ཀུན་འབྱུང་།
དབང་དུ་མི་གཏོང་བར། །རང་སེམས་ཆོས་ཀྱི་དབྱིངས་སུ་གནས་པར་ཤོག །མ་
དག་འཁྲུལ་སྣང་དབང་དུ་མི་གཏོང་བར། །དག་པ་རབ་འབྱམས་ལྷ་ཡི་འཁོར་ལོ་
དང༌། །ལྷན་སྐྱེས་བདེ་སྟོང་རོལ་བའི་ཉམས་དག་གིས། །དཔའ་བོ་མཁའ་འགྲོའི་
དབུས་སུ་གར་བྱེད་ཤོག །བདེ་ཆེན་ལྷན་སྐྱེས་རིག་པའི་ཁྱེའུ་ཆུང་གིས། །གདོད་
ནས་རྣམ་དག་ཆོས་དབྱིངས་མཛེས་མ་ལ། །ནམ་ཡང་འབྲལ་མེད་དམ་དུ་འཁྱུད་
པ་ཡིས། །ཟུང་འཇུག་གོ་འཕང་མྱུར་དུ་ཐོབ་པར་ཤོག །བློ་བཟང་རྡོ་རྗེ་འཆང་ཆེན་
དབེན་ས་བའི། །མན་ངག་བདུད་རྩིའི་སྙིང་པོའི་སྙིང་པོ་འདི། །རང་གཞན་དོན་དུ་
གསལ་ བར་བཀོད་ པ་ ལ། །གནས་ གསུམ་ མཁའ་ འགྲོའི་ ཚོགས་ ཀྱིས་ གྲོགས་
མཛོད་ཅིག །
ཅེས་ལྟ་བའི་གནས་མཐར་ཐུག་པ་གསལ་བར་སྟོན་པའི་ཡིག་ཆུང་ཤིན་ཏུ་
གསང་བ་དངོས་གྲུབ་ཀུན་འབྱུང་ཞེས་བྱ་བ་འདི་ནི། པཎ་ཆེན་བསྟན་པའི་བདག་
པོའི་འཕྲིན་ལས་པ་ཆེན་པོ་བླ་མ་ཕྱག་མཛོད་བློ་བཟང་ཚེ་དབང་གི་བཀས་བསྐུལ་
བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་གྲུབ་མཆོག་དབེན་ས་བའི་
མན་ངག་བཞིན་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱང་བའོ། །འདིས་ཀྱང་དཔལ་
དབེན་ས་སྙན་བརྒྱུད་ཀྱི་བསྟན་པ་ཡུན་རིང་དུ་གནས་པར་གྱུར་ཅིག ། ། །
- 271 -



༄༅། །དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་
བར་སྟོན་པ་འཇམ་དབྱངས་བླ་མའི་ཞལ་ལུང་
ཞེས་བྱ་བ་བཞུགས་སོ། །
ན་མོ་གུ་རུ་མཉྫགྷོ་ཥཱ་ཡ། རྒྱལ་བ་ཀུན་གྱི་ཐུགས་རྗེའི་ངོ་བོ་ཉིད། །མ་ལུས་
རིགས་རྣམས་ཀུན་གྱི་ཁྱབ་བདག་ཆེ། །བཀའ་དྲིན་མཉམ་མེད་རྗེ་བཙུན་བླ་མ་
ལ། །སྙིང་གི་ཁོང་ནས་གུས་པས་གསོལ་བ་འདེབས། །གང་སྐུ་ཡིད་ལ་དྲན་པ་
ཙམ་ གྱིས་ ཀྱང་། །རྨོངས་ པའི་མུན་ཚོགས་མ་ལུས་སེལ་མཛད་པ། །མགོན་པོ་
འཇམ་པའི་དབྱངས་ལ་བདག་འདུད་ ཀྱི། །ཟབ་མོའི་ གནས་ ལུགས་ ལྷང་ངེར་
གསལ་བར་མཛོད། །མདོ་སྔགས་གསུང་རབ་ཀུན་གྱི་སྙིང་པོའི་བཅུད། །འཇམ་
དབྱངས་བླ་མའི་སྙན་བརྒྱུད་མན་ངག་གནད། །རང་དང་སྐལ་མཉམ་དག་ལ་ཕན་
པའི་ཕྱིར། །གྲུབ་མཆོག་བླ་མའི་གསུང་བཞིན་བྲི་བར་བྱ། །
དེ་ལ་འདིར་དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་སྒོམ་པར་འདོད་པས།
ཡིད་མཐུན་གྱི་གནས་སུ་སྟན་བདེ་བ་ལ་ལུས་གནད་ལེགས་པར་བཅས་རླུང་རོ་
དགུ་ཕྲུགས་སུ་བསལ་ཏེ་རིག་པ་དྭངས་སྙིགས་ཕྱེ། དེ་ནས་བྱང་ཆུབ་ཀྱི་སེམས་
ཤུགས་དྲག་གསལ་བཏབ་ལ། དགེ་སེམས་ཁྱད་པར་ཅན་དེའི་ངང་ནས་རང་གི་
མཐའ་སྐོར་དུ་རིགས་དྲུག་གི་སེམས་ཅན་ཐམས་ཅད་སོ་སོའི་སྡུག་བསྔལ་མྱོང་
བཞིན་པའི་རྣམ་པ་གསལ་བཏབ་ལ་རང་དང་སེམས་ཅན་ཐམས་ཅད་སྤྱིར་འཁོར་
བ་དང་། ཁྱད་པར་ངན་སོང་གསུམ་དུ་སྐྱེས་པ་དང་། སྐྱེ་བར་འགྱུར་བའི་སྡུག་
- 272 -



དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་བར་སྟོན་པ་འཇམ་དབྱངས་བླ་མའི་ཞལ་ལུང་།
བསྔལ་གྱིས་འཇིགས་ཤིང་དཀོན་མཆོག་ལ་དེ་ལས་སྐྱོབ་པའི་ནུས་པ་ཡོད་པར་
ཡིད་ཆེས་པའི་དད་པ་བརྟན་པོའི་སྒོ་ནས། རྒྱལ་བ་རྡོ་རྗེ་འཆང་ལ་ཡི་དམ་སངས་
རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པས་
བསྐོར་བའི་སྐྱབས་ཡུལ་གསལ་བཏབ་ལ། སྐྱབས་འགྲོ་སེམས་བསྐྱེད་ཚད་མེད་
བཞི་ཁྱད་པར་གྱི་སེམས་བསྐྱེད་རྣམས་རྒྱུད་དང་འདྲེས་ངེས་མན་ངག་ཞལ་ཤེས་
ལྟར་བྱའོ། །དེ་ནས་སྐྱབས་ཡུལ་རྣམས་འོད་དུ་ཞུ་སྟེ་རང་ལ་བསྡུས་ནས་སྟོང་པ་
ཉིད་ཅི་ནུས་སུ་བསྒོམས་ལ་ཆོས་སྐུའི་ང་རྒྱལ་འཛིན། དེའི་ངང་ནས་ཡི་དམ་གྱི་
སྐུར་ལངས་ཏེ་སྣོད་བཅུད་ཀྱི་མ་དག་པ་སྦྱངས་ཤིང་སྣོད་ཐམས་ཅད་གཞལ་ཡས་
ཁང་དང་། བཅུད་ཐམས་ཅད་ལྷ་དང་ལྷ་མོའི་རང་བཞིན་གྱི་དག་པ་རབ་འབྱམས་
སུ་བསྒྱུར། མཆོད་རྫས་དང་ནང་མཆོད་སོགས་བྱིན་གྱིས་བརླབས། དེ་ནས་མདུན་
གྱི་ནམ་མཁར་དཔག་བསམ་གྱི་སྡོང་པོའི་སྟེང་དུ་སེང་ཁྲི། དེའི་སྟེང་དུ་པད་རིམ་
བཅུ་གཅིག །དེའི་དབུས་ཀྱི་ལྟེ་བར་ཉི་ཟླའི་སྟེང་དུ་དྲིན་བླ་རྩ་བའི་བླ་མ་རྒྱལ་བ་
ཙོང་ཁ་པའི་རྣམ་པ་ཅན་སེམས་དཔའ་སུམ་བརྩེགས་ཀྱི་ཚུལ་དུ་བཞུགས་པ།
མཐའ་སྐོར་དུ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་
མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་གསལ་བཏབ་ལ་ཡེ་ཤེས་པ་
སྤྱན་དྲངས་ནས་བསྟིམས་ལ་སྐྱབས་གནས་མ་ལུས་འདུས་པའི་བདག་ཉིད་དུ་མོས་
པ་བརྟན་པོ་བྱའོ། །དེ་ནས་སངས་རྒྱས་ཐམས་ཅད་མཆོད་པ་བས་བླ་མའི་བ་སྤུའི་
བུ་ག་གཅིག་མཆོད་པ་ཕན་ཡོན་ཆེ་བ་སོགས་རྒྱུད་དང་གྲུབ་ཆེན་གྱི་གཞུང་རྣམས་
ལས་བླ་མ་མཆོད་པའི་ཕན་ཡོན་རྒྱ་ཆེར་གསུངས་པའི་ཚུལ་རྣམས་ལ་ངེས་པ་
དྲངས་ནས་ཡན་ལག་བདུན་པ་མཎྜལ་དང་བཅས་པ་རྒྱས་པར་ཕུལ་ལ་དམིགས་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བརྩེ་མའི་སྒོ་ནས་གསོལ་འདེབས་བརྒྱ་རྩ་སོགས་ཤུགས་དྲག་བྱ། གཞན་ཡང་རྗེ་
རིན་པོ་ཆེའི་རྣམ་ཐར་གསོལ་འདེབས། ལམ་རིམ་གསོལ་འདེབས་སོགས་བླ་མ་
བརྒྱུད་པའི་གསོལ་འདེབས་གང་ཤེས་དང་། ལྷག་པར་ཕྱག་ཆེན་གསོལ་འདེབས་
དང་། བླ་མའི་བཀའ་དྲིན་དྲན་པའི་གསོལ་འདེབས་གྲུབ་པའི་སྤྲིན་སྒྲ་བཏོན་ལ་
གསོལ་འདེབས་ཤུགས་དྲག་ཏུ་བྱའོ། །དེ་ནས་རང་གི་རྩ་བའི་བླ་མ་ལ་དད་གུས་
ཤུགས་དྲག་པོའི་སྒོ་ནས་སྡོམ་གསུམ་སོ་སོའི་ཡོན་ཏན་དང་རྒྱལ་བ་ཀུན་ལས་
བཀའ་དྲིན་ཆེ་ཚུལ་སོགས་བསམས་ནས་གསོལ་འདེབས་ཤུགས་དྲག་ཏུ་བྱ་ཞིང་།
ལྷག་པར་སྐྱབས་གནས་ཀུན་འདུས་སུ་མོས་ནས་ཕུར་ཚུགས་གསོལ་འདེབས་
ཤུགས་དྲག་བྱས་ལ། ཏིང་ངེ་འཛིན་གྱི་དབང་བཞི་མན་ངག་ཞལ་ཤེས་བཞིན་དུ་
བླངས་ལ་རང་ཉིད་བླ་མ་ལྷའི་རྣལ་འབྱོར་དང་ལྡན་པས་ཐུབ་པའི་དབང་པོའི་
མཚན་སྔགས། རྡོ་རྗེ་འཆང་གི་མཚན་སྔགས། རྗེ་བླ་མའི་མཚན་སྔགས། སངས་
རྒྱས་ཐམས་ཅད་ཀྱི་སྙིང་པོ་འབྲུ་གསུམ་རྣམས་མན་ངག་བཞིན་དུ་བཟླའོ། །དེ་
ནས་ལམ་ཡོངས་རྫོགས་ལ་ཤར་སྒོམ་བྱས་ལ་ལམ་དེ་དང་དེའི་རྟོགས་པ་སྐྱེ་བར་
བླ་མ་ལྷས་བྱིན་གྱིས་བརླབ་ཏུ་གསོལ་ སྙམ་དུ་ གསོལ་ འདེབས་གཞུང་བཞིན་
བྱའོ། །དེ་ནས་ཚོགས་ཞིང་རྣམས་རྩ་བའི་བླ་མར་བསྡུས། རྩ་བའི་བླ་མ་རང་གི་སྤྱི་
བོར་བྱོན་ནས་ཐིམ་པས་རང་གི་སེམས་དང་བླ་མའི་ཐུགས་གཅིག་ཏུ་འདྲེས་པར་
བསམས་ནས་མན་ངག་ཞལ་ཤེས་བཞིན་དུ་མཉམ་པར་འཇོག་ཅི་ཐུབ་བྱའོ། །དེ་
དག་ནི་དགའ་ལྡན་ཕྱག་རྒྱ་ཆེན་པོའི་སྔོན་འགྲོའི་ཁྲིད་ཆེན་བཞིར་གྲགས་པ་ལས་
ཁྲིད་ཆེན་གསུམ་དཀྱུས་གཅིག་ཏུ་བསྡུས་ནས་ཉམས་སུ་ལེན་ཚུལ་ཡིན་ཞིང་། རྡོར་
སེམས་སྒོམ་བཟླས་ནི་ཐུན་དངོས་གཞི་དང་ཐུན་མཚམས་གང་བདེར་ཉམས་སུ་
- 274 -



དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་བར་སྟོན་པ་འཇམ་དབྱངས་བླ་མའི་ཞལ་ལུང་།
བླངས་པས་ཆོག་གོ །དངོས་གཞི་ཕྱག་རྒྱ་ཆེན་པོ་སྒོམ་ཚུལ་ལ་ཞི་གནས་སྒོམ་ཚུལ་
དང༌། དེ་ནས་ཟབ་མོ་དབུ་མའི་ལྟ་བ་བཙལ་ཏེ་ལྷག་མཐོང་སྒོམ་ཚུལ་གཉིས་ལས།
ཐོག་མར་ཞི་གནས་སྒོམ་ཚུལ་ནི། བླ་མ་རང་ལ་བསྟིམས་ནས་བླ་མ་དང་ལྷག་པའི་
ལྷ་དང་རང་སེམས་གསུམ་དབྱེར་མེད་དུ་བསྲེས་ནས་རྩེ་གཅིག་ཏུ་སྐྱོང་བའི་མཉམ་
བཞག་དེའི་མུ་ནས་རང་གི་སེམས་གསལ་ཞིང་རིག་པ་དེ་དམིགས་རྟེན་དུ་བྱས་
ནས་གཞན་གང་དུའང་མ་འཕྲོས་པར་རྩེ་གཅིག་ཏུ་བསྒོམ་པར་བྱའོ། །དེ་ཡང་
སེམས་ནི་གཟུགས་གང་དུ་ཡང་མ་གྲུབ་པའི་སྟོང་སང་ངེ་བ་ལ་དྲན་ཡུལ་སྣ་ཚོགས་
འཆར་བའི་ཧྲིག་གེ་བ་དེ་ངོས་ཟིན་པར་བྱས་ནས་དམིགས་རྟེན་འདི་ལ་སེམས་
འཛིན་ནོ་སྙམ་དུ་རྩེ་གཅིག་ཏུ་འཛིན་པ་དེའི་ཚེ་རེ་དོགས་ཀྱི་བསམ་པ་གང་གི་ཡང་
དབང་དུ་མ་སོང་བར་སེམས་གཡོ་མེད་དུ་གནས་པ་དེ་ཉིད་དྲན་པས་བཟུང་ཞིང་།
དེ་ལས་གཞན་དུ་འཕྲོ་མི་འཕྲོ་ཤེས་བཞིན་གྱིས་བྱ་ར་བྱེད། དེ་ལྟར་སྐྱོང་བའི་ཚེ་
རྣམ་རྟོག་འཕྲོས་ན་དེ་མ་ཐག་དེའི་ངོ་བོ་ལ་ཅེར་གྱིས་བལྟས་པ་ན་རྣམ་རྟོག་དེ་ཉིད་
རང་ཡལ་དུ་འགྲོ་ཞིང་། ཡང་སྔར་གྱི་དམིགས་རྟེན་ལ་རྩེ་གཅིག་ཏུ་འཇོག །དེ་
ལྟར་སེམས་འཛིན་པའི་ཚེ་རྣམ་རྟོག་གང་དང་གང་འཕྲོས་པ་དེ་ཉིད་ངོས་ཟིན་པར་
བྱེད་པ་དང་། རྣམ་རྟོག་སྐྱེས་མ་ཐག་དེ་གའི་ངོ་བོ་ལ་བལྟས་ཏེ་རང་ཡལ་དུ་གཏོང་
བ་འདི་ནི་སེམས་གནས་སྒྲུབ་པའི་ཐབས་རྨད་དུ་བྱུང་བར་གྲུབ་ཆེན་མགོན་པོ་
བདེ་བ་ཆེན་པོས་མཛད་པའི་གསང་བ་གྲུབ་པ་སོགས་གྲུབ་པ་སྡེ་བདུན་དང་།
གྲུབ་ཆེན་ས་ར་ཧས་མཛད་པའི་སྙིང་པོ་སྐོར་གསུམ་དུ་གྲགས་པ་དོ་ཧའི་གཞུང་
རྣམས་ལས་གསུངས་སོ། །ཡང་ན་གོང་གི་དམིགས་རྟེན་ལ་སེམས་འཛིན་པ་དེའི་
ཚེ་རྣམ་རྟོག་འཕྲོ་བ་བྱུང་ན། འདུལ་བ་ལུང་ལས་འབྱུང་བ་ལྟར་མདའ་མཁན་དང་
- 275-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རལ་སྐོར་མཁན་འཐབ་པའི་དཔེ་བཞིན་དུ་རྣམ་རྟོག་གང་སྐྱེས་རྦད་རྦད་བཅད་དེ་
སེམས་གཡོ་མེད་དུ་བཟུང་ནས་སྐྱོང་བར་བྱའོ། །འདི་ནི་བྱམས་ཆོས་དང་ས་སྡེ་
རྣམས་ལས་ཏིང་ངེ་འཛིན་སྒོམ་པའི་ཚེ་རྒོད་པ་སྐྱེས་ན་རྒོད་པ་ཕྲ་མོ་ཞིག་གི་དབང་
དུའང་མི་གཏང་བར་རྒོད་པ་སྐྱེས་མ་ཐག་རྒྱུན་བཅད་ནས་སེམས་གསལ་རིག་གི་
ངར་དང་ལྡན་པར་རྩེ་གཅིག་ཏུ་སྐྱོང་དགོས་པར་གསུངས་པའི་མན་ངག་ཁྱད་པར་
ཅན་དེའི་སྐྱོང་ཚུལ་ཡིན་ནོ། །ཡང་ན་རྫོངས་ཀྱི་བྱ་བཙོན་གྱི་དཔེ་བཞིན་དུ་རྣམ་
རྟོག་བཀག་ཀྱང་མི་ཐུབ་པར་འཕྲོ་ན་གང་འཕྲོ་བའི་རྣམ་རྟོག་དེ་གའི་ངོ་བོ་དང་
འཕྲོ་ལུགས་ལ་བལྟ་ཞིང་། དེ་ལྟར་བལྟས་པ་ན་ཡུན་རིང་འཕྲོ་མི་ཐུབ་པར་སྔར་གྱི་
སེམས་གསལ་རིག་གི་སྟེང་དུ་བབས་ནས་ཡལ་བ་ལྟར་འགྱུར་ཞིང་། དེའི་ཚེ་
སེམས་རྩེ་གཅིག་ཏུ་སྐྱོང་བར་བྱའོ། །འདི་ནི་གྲུབ་ཆེན་ས་ར་ཧའི་དོ་ཧའི་གཞུང་
རྣམས་ལས་རང་གི་སེམས་ལ་དམིགས་ནས་རྩེ་གཅིག་ཏུ་འཛིན་པའི་ཚེ་རྣམ་རྟོག་
གི་འཕྲོ་བ་གཅོད་པ་ལ་ཤིན་ཏུ་བསྔགས་པའི་མན་ངག་ཏུ་གསུངས་ལ། རྒྱུད་དང་
གྲུབ་ཆེན་གྱི་གཞུང་རྣམས་ལས་འབྱུང་བའི་མན་ངག་དེ་དག་གི་དགོངས་པའི་གཙོ་
བོ་ནི་རྫོགས་རིམ་སྒོམ་པའི་ཚེ་རྡོ་རྗེའི་ལུས་ལ་གནད་དུ་བསྣུན་ནས་རླུང་སེམས་ཕྲ་
མོ་ལ་དམིགས་ནས་རྩེ་གཅིག་ཏུ་འཛིན་པའི་ཚེ་གེགས་སེལ་བོགས་འདོན་གྱི་མན་
ངག་ཁྱད་པར་ཅན་ཞིག་ཏུ་སྣང་ལ། འདིར་ནི་རྗེ་བཙུན་བློ་བཟང་ཆོས་ཀྱི་རྒྱལ་
མཚན་གྱིས་དེའི་སེམས་འཛིན་གྱི་མན་ངག་ཐུན་མོང་བ་རྣམས་ལས་དང་པོ་བའི་
སེམས་ འཛིན་ གྱི་མན་ངག་ཏུ་སྦྱོར་བར་མཛད་དེ། འདིའི་མན་ ངག་ གི་ གནད་
མཐར་ཐུག་པ་ནི་རྒྱུད་ལྡན་བླ་མ་དམ་པའི་ཞལ་ལས་ཤེས་པར་བྱ་བ་ཉིད་དེ། དེ་
ལྟར་མན་ངག་གི་འཕྲུལ་གྱིས་བསྐྱངས་པས་གནས་ཆ་ཆེར་འཕེལ་ཞིང་། དེ་ཡང་
- 276 -



དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་བར་སྟོན་པ་འཇམ་དབྱངས་བླ་མའི་ཞལ་ལུང་།
ཤིན་ཏུ་དྭངས་ཤིང་གསལ་བའི་ངར་དང་ལྡན་པ་དང་རྩེ་གཅིག་ཏུ་གནས་པའི་མི་
རྟོག་པ་གཉིས་ཚོགས་ཤིག་དགོས་ཞེས་གསུངས་སོ། །གཉིས་ཚོགས་དེ་ལ་བར་དུ་
གཅོད་པའི་དགྲ་ནི་བྱིང་རྒོད་གཉིས་ཡིན་ཞིང་། བྱིང་རྒོད་གཉིས་སོ་སོའི་གཉེན་པོ་
བསྟེན་ལུགས་དང༌། སེམས་གནས་པའི་ཐབས་དགུ །ཉེས་པ་ལྔ། དེ་སྤོང་བའི་
ཐབས་གཉེན་པོ་འདུ་བྱེད་བརྒྱད་བསྟེན་ཚུལ་ལ་སོགས་པ་ནི་འཇིག་རྟེན་གསུམ་
གྱི་སྒྲོན་མེ་གཅིག་པུ་བྱང་ཆུབ་ལམ་རིམ་ཆེ་ཆུང་གཉིས་ལས་ཇི་ལྟར་འབྱུང་བ་ལྟར་
ཤེས་པར་བྱས་ལ་དེ་བཞིན་དུ་སྐྱོང་དགོས་ཤིང་། ཐུན་མོང་མ་ཡིན་པའི་མན་ངག་
གི་གནད་ནི་གོང་དུ་བཤད་པ་དེ་ལྟར་རོ། །དེ་ལྟར་བསྐྱངས་པས་སེམས་གནས་ཇེ་
རིང་ཇེ་རིང་སོང་ནས་ཐུན་རེའི་ནང་དུ་ཏིང་ངེ་འཛིན་ལ་ཧྲིལ་ཧྲིལ་འགྲོ་བ་དང་། དེ་
བས་ཀྱང་ཇེ་འཕེལ་སོང་སྟེ་ཟླ་བ་དང་ལོ་ལ་སོགས་པའི་བར་དུ་ཡང་གནས་པར་
ནུས་ཤིང་མཐར་ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་དང་ལྡན་པའི་
ཞི་གནས་མྱུར་དུ་འགྲུབ་པར་འགྱུར་རོ། །དེ་ལྟར་སེམས་གནས་བསྒྲུབས་ནས་
ཟབ་མོ་དབུ་མའི་ལྟ་བ་བཙལ་ཏེ་ལྷག་མཐོང་སྒོམ་པ་ལ་སྔོན་དུ་རྒྱུ་ཚོགས་ཚང་
དགོས་པས། ལྷག་མཐོང་གི་རྒྱུ་ཚོགས་ནི། བཤེས་གཉེན་མཁས་པ་ལ་བརྟེན་ནས་
ཟབ་མོ་དབུ་མའི་ལྟ་བ་འཚོལ་བ་དང་། བླ་མ་དང་རྗེ་བཙུན་འཇམ་པའི་དབྱངས་
ཐ་མི་དད་པ་ལ་གསོལ་བ་ཤུགས་དྲག་ཏུ་འདེབས་པ་དང་། བསག་སྦྱང་ལ་འབད་
པ་དང་། ཁས་བླངས་པའི་སྡོམ་ཁྲིམས་བསྲུང་བ་རྣམས་ཚང་བ་དགོས་ཤིང་། ལྷག་
པར་བཤེས་གཉེན་མཁས་པའི་མན་ངག་ལ་བརྟེན་ནས་ལྟ་བ་ངེས་པར་རྙེད་པ་
ཞིག་མེད་མི་རུང་ཡིན་ཏེ། དེ་མ་རྙེད་ན་བསྒོམ་རྒྱུའི་གཞི་མེད་པས་སོ། །དེས་ན་ལྟ་
བ་འཚོལ་བའི་ཚུལ་ནི། སྔར་གྱི་སེམས་གནས་དེའི་ངང་ནས་ཤེས་པའི་ཆ་ཤས་ཕྲ་
- 277-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མོ་ཞིག་གིས་རང་གི་བློ་ལྷན་སྐྱེས་འདི་ལ་ད་ཇི་ལྟར་སྣང་སྙམ་དུ་ཐོག་མར་ངའི་
སྣང་ཚུལ་བརྟག་དགོས་སོ། །དེ་ལྟར་བརྟགས་པ་ན་ང་ཞེས་ བྱ་བ་རང་གི་བློས་
བཏགས་ཙམ་ཡིན་པ་ལ་དེ་ལྟར་མི་འཆར་བར། ཁོ་རང་གི་ངོས་ནས་གྲུབ་གྲུབ་པ་
ཞིག་ཏུ་སྣང་ལ། དེ་ནི་དགག་བྱའི་སྣང་ཚུལ་ཡིན་ཞིང་སྣང་བ་དེ་ལྟར་དུ་ཞེན་པ་དེ་
ལ་བདག་འཛིན་ཅེས་བརྗོད་དོ། །ཐོག་མར་འདི་ངོས་ཟིན་པ་ཤིན་ཏུ་གལ་ཆེ་སྟེ།
འདི་ངོས་མ་ཟིན་པར་ལུང་རིགས་ཀྱི་བཤད་པའི་རྣམ་གྲངས་བརྒྱ་བྱས་ཀྱང་འབེན་
མ་མཐོང་བར་མདའ་བརྡེག་པ་དང་། རྐུན་མ་ནགས་ལ་སོང་བ་ལ་རྗེས་སྤང་རི་
ལ་གཅོད་པ་དང་འདྲ་བར་རང་ཉིད་ངལ་བ་ཙམ་ཞིག་མ་གཏོགས་འཁོར་བའི་རྩ་
བ་བདག་འཛིན་ལ་ཅུང་ཟད་ཀྱང་གནོད་པར་མི་ནུས་སོ། །སྣང་ཚུལ་དེ་ཇི་བཞིན་
དུ་ངེས་ནས་རིགས་པས་འགོག་ཚུལ་ནི། ང་སྣང་ཚུལ་དེ་ལྟར་དོན་ལ་ཁོ་རང་གི་
ངོས་ནས་གྲུབ་ན་ལུས་འདི་ང་ཡིན་ནམ། སེམས་འདི་ང་ཡིན། ཡང་ན་དེ་གཉིས་
ལས་ལོགས་སུ་ཡོད། ལུས་འདི་ང་ཡིན་ན་ལུས་མེར་བསྲེགས་པའི་ཚེ་ང་རྒྱུན་ཆད་
དགོས་པ་ལས་དེ་ལྟར་མི་སྲིད་པས་ལུས་འདི་ང་མ་ཡིན། སེམས་འདི་ང་ཡིན་ན་
ངའི་སེམས་ཞེས་བརྗོད་པ་མི་འཐད་དགོས་པས་སེམས་འདི་ང་མ་ཡིན། དེ་ཡང་
ངའི་སེམས་ཞེས་བརྗོད་པའི་ཚེ་ང་དེ་བདག་པོ་ལྟ་བུ་དང་། སེམས་དེ་དེའི་ནོར་
ལྟར་དུ་ སྣང་བ་བསྙོན་དུ་མེད་ལ། སེམས་ འདི་ང་ཡིན་ན་སྣང་ཚུལ་དེ་འདྲ་མི་
འཐད་དེ། ངའི་ང་ཞེས་པའམ་སེམས་ཀྱི་སེམས་ཞེས་པ་ལྟ་བུར་འགྱུར་བས་དེ་འདྲ་
མི་འཐད་པས་སོ། །ང་དེ་ལུས་སེམས་གཉིས་ལས་ལོགས་སུ་ཡོད་ན་ནི། རྟ་དང་
བ་གླང་གཉིས་སོ་སོར་བསལ་བའི་རྗེས་སུ་བོང་བུ་དེ་འདིའོ་ཞེས་བསྟན་རྒྱུ་ཡོད་པ་
བཞིན་དུ་ལུས་སེམས་གཉིས་སོ་སོར་བསལ་བའི་རྗེས་སུ་ང་དེ་འདིའོ་ཞེས་བསྟན་
- 278 -



དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་བར་སྟོན་པ་འཇམ་དབྱངས་བླ་མའི་ཞལ་ལུང་།
རྒྱུ་དགོས་པ་ལ་དེ་འདྲ་གཏན་ནས་མེད་པས་སོ། །དེ་ལྟར་བཙལ་བ་ན་ང་ཞེས་བྱ་
བ་འདི་རང་གི་བློས་བཏགས་ཙམ་མ་གཏོགས་ཡུལ་རང་ངོས་ནས་གྲུབ་པ་གཏན་
ནས་མི་འདུག་སྙམ་དུ་བློ་ཐག་ཆོད་པའི་ངེས་ཤེས་སྐྱེ་བར་འགྱུར་ལ། ངེས་ཤེས་དེ་
འདྲ་ཞིག་ལ་ཟབ་མོ་དབུ་མའི་ལྟ་བ་ཞེས་གསུངས་པ་ཡིན་ནོ། །དེ་ནས་རང་གི་
ཕུང་ཁམས་སྐྱེ་མཆེད་ཕྱིའི་རི་ར་བ་ཁང་ཁྱིམ་སོགས་འཁོར་འདས་ཀྱི་ཆོས་ཐམས་
ཅད་ལ་རིགས་པ་ཁ་སྤོས་ནས་དཔྱད་པར་བྱ་ཞིང་། ལྷག་པར་འཁོར་འདས་ཀུན་
གྱི་རྩ་བ་སེམས་ཡིན་པས། སེམས་བདེན་པར་མེད་པའི་གནས་ལུགས་ལ་མཁས་
པར་བྱས་ན། ཕྱི་ནང་གི་ཆོས་ཐམས་ཅད་དོན་དམ་པར་མེད་མཉམ་དང་། ཐ་སྙད་
བློས་བཏགས་ཙམ་དུ་ཡོད་མཉམ་དུ་མཚུངས་པས་བདེན་གཉིས་ཀྱི་གནས་ཚུལ་
ལ་མཁས་པ་དགོས་ཤིང་། ལྷག་པར་མགོན་པོ་ཀླུ་སྒྲུབ་ཡབ་སྲས་དང་། རྒྱལ་བ་
ཙོང་ཁ་པ་ཆེན་པོའི་སྙན་བརྒྱུད་ ཀྱི་མན་ངག་བཏགས་ཡོད་མིང་རྐྱང་ གི་ ཚུལ་
བསམས་པས་གནས་ལུགས་སྟོང་པ་ཉིད་འབད་མེད་དུ་འཆར་བའི་ཚུལ་དང་།
སྟོང་པ་དང་རྟེན་འབྱུང་གཉིས་གཅིག་གྲོགས་སུ་གཅིག་འཆར་བའི་ཚུལ་དང་།
གཞན་ཡང་ སྟོང་པས་མེད་མཐའ་སེལ་ཞིང་། སྣང་བས་ཡོད་མཐའ་སེལ་བའི་
དཀའ་གནས་ཕྲ་མོ་རྣམས་ཀྱང་ངེས་པར་བྱས་ལ་ཟབ་མོའི་གནས་ལ་མི་འཇིགས་
པའི་གདེང་ཐོབ་པ་ཞིག་བྱའོ། །དེ་ལྟར་ངེས་པ་རྙེད་ནས་སྒོམ་པའི་ཚུལ་ནི། སྔར་
གྱི་མཉམ་བཞག་གི་ངང་ནས་ཆུ་མ་གཡོས་པའི་ནང་དུ་ཉའུ་ཆུང་འཁྱུག་པ་ལྟར་
ཤེས་པའི་ཆ་ཤས་ཕྲ་མོ་ཞིག་གིས་སྔར་ལྟར་དཔྱད་པ་བྱས་པའི་མཐར་འཇོག་སྒོམ་
ཅུང་ཟད་རེ་བྱ་ཞིང་། ཡང་ཅུང་ཟད་རེ་དཔྱད་ནས་འཇོག་སྒོམ་བྱས་པས་བློའི་ངེས་
པ་ཇེ་ཆེར་འཕེལ་ཞིང་མཐར་ཟབ་མོའི་གནས་ལུགས་ལ་དཔྱད་པ་རང་སྟོབས་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་ཏིང་ངེ་འཛིན་ཁྱད་
པར་ཅན་ཞིག་ཐོབ་པ་ན་ལྷག་མཐོང་ཐོབ་པར་འཇོག་གོ །ཐུན་དངོས་གཞི་ལ་དེ་
ལྟར་བསྐྱངས་ནས་ཐུན་གྱི་མཇུག་ཏུ་བསྔོ་བ་སྨོན་ལམ་གྱི་རྒྱས་འདེབས་དང༌།
ཐུན་མཚམས་སུ་ཡང་དངོས་གཞིའི་དམིགས་རྣམ་དེ་ཉིད་ཡང་ཡང་དྲན་པར་བྱས་
ནས་གང་སྣང་ཐམས་ཅད་སྒྱུ་མ་ལྟ་བུར་འཆར་བ་ལ་བསླབ་པར་བྱའོ། །དེ་ཡང་
སྟོང་ཞིང་སྣང་བ་སྣང་ཞིང་སྟོང་པའི་རྟེན་འབྱུང་སྒྱུ་མ་ལྟ་བུའི་ཚུལ་ཡང་ཡང་
བསམས་པས་རང་རྒྱུད་ཀྱི་ཉོན་མོངས་ཇེ་ཆུང་དུ་འགྲོ་ཞིང་། ལས་རྒྱུ་འབྲས་ལ་
ངེས་པ་ཆེར་ འགྲོ་བ་ཞིག་བྱུང་ན་ ལྟ་བ་ གནད་དུ་སོང་བའི་རྟགས་ ཡིན་པར་
གསུངས་སོ། །དེ་ལྟར་མིན་པར་ལྟ་བ་ཁ་སྟོང་དུ་སོང་ནས་ལས་འབྲས་ཀྱི་ངེས་པ་
ཇེ་ཆུང་དུ་འགྲོ་བར་སྣང་ན་ལྟ་བའི་གོ་ཡུལ་ཕྱིན་ཅི་ལོག་ཏུ་སོང་བའམ། དོན་ལ་གོ་
ཡུལ་མ་ཤར་བར་ཚིག་སྤྱི་ཙམ་དུ་སོང་བ་ཡིན་པས་ཕྲ་ཞིང་མཛངས་པའི་བློ་གྲོས་
ཀྱིས་ཞིབ་ཏུ་དཔྱད་ནས་ཉིན་རེ་བཞིན་ཆོས་ཟབ་མོ་འདིའི་བག་ཆགས་ཅི་ཐེབས་
བྱེད་པ་ཤིན་ཏུ་གལ་ཆེ་ཞེས་བདག་གི་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་
ནན་ཏན་དུ་གསུང་ངོ༌། །གཞན་ཡང་སྟོང་པ་རྟེན་འབྱུང་གི་ཚུལ་ལ་བག་ཆགས་
འཇོག་ཕྱིར་མདོ་སྡེ་ཟབ་མོའི་དབྱངས་ཀྱིས་ཀྱང་དྲན་པར་བྱ་བ་ཤིན་ཏུ་གལ་ཆེ་
བར་གསུངས་པས། ཏིང་ངེ་འཛིན་རྒྱལ་པོའི་མདོ་ལས། སྒྱུ་མ་བྱེད་པ་དག་གིས་
གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་སྣང་བ་
གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་བུ་མོ་
གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་མཐོང་ནས། །བྱུང་ནས་དགའ་
ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །
- 280 -



དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་བར་སྟོན་པ་འཇམ་དབྱངས་བླ་མའི་ཞལ་ལུང་།
ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་མེད་པའི་ཆུ་ནང་སྣང་། །ཆུ་
ཟླ་སྟོང་པ་གསོག་སྟེ་གཟུང་དུ་མེད། །ཆོས་རྣམས་ཐམ་ཅད་དེ་བཞིན་ཤེས་པར་
གྱིས། །ཇི་ལྟར་སོས་ཀའི་ཉི་མ་ཕྱེད་དུས་ན། །སྐྱེས་བུ་སྐོམ་པས་གདུངས་ཤིང་
འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་མཐོང་། །ཆོས་རྣམས་ཐམས་ཅད་
དེ་བཞིན་ ཤེས་ པར་ གྱིས། །སྨིག་ རྒྱུ་ ལ་ཡང་ཆུ་ནི་ཡོད་མེད་ན། །སེམས་ཅན་
རྨོངས་པ་དེ་ལ་འཐུང་འདོད་དེ། །མི་བདེན་ཆུ་ནི་བཏུང་བར་ཡོད་མི་ནུས། །ཆོས་
རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ཆུ་ཤིང་རློན་པའི་སྡོང་པོ་
ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང་། །ནང་དང་ཕྱི་རོལ་ཀུན་ན་
སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་སོགས་
ངེས་དོན་མདོ་སྡེ་ཟབ་མོའི་ཚིག་དག་ཀྱང་ཡིད་ལ་བཟུང་ནས་ཡང་དང་ཡང་དུ་
བཏོན་ལ་དྲན་པ་གསོ་བར་བྱའོ། །དེ་ཡང་འདིར་བཀོད་པ་དེ་དག་ནི་རྗེ་བླ་མའི་
སྙན་བརྒྱུད་ཀྱི་མན་ངག་འདི་ལྟར་ཡོད་དོ་ཞེས་ས་བོན་ཙམ་ཞིག་བཀོད་པ་ཡིན་གྱི།
ཞིབ་པར་སྙན་བརྒྱུད་ཀྱི་མན་ངག་བླ་མ་དམ་པའི་ཞལ་ལས་ཐོས་དགོས་ཤིང་། རྗེ་
ཡབ་སྲས་ཀྱི་གསུང་རབ་རིན་པོ་ཆེ་རྣམས་དང་། དགའ་ལྡན་ཕྱག་རྒྱ་ཆེན་པོའི་རྩ་
བ་རྒྱལ་བའི་གཞུང་ལམ་དང་། དེའི་འགྲེལ་པ་ཡང་གསལ་སྒྲོན་མེ་གཉིས་ཞིབ་ཏུ་
བལྟས་པ་ལས་ཤེས་པར་བྱའོ། །སྨྲས་པ། ཐུབ་པའི་གསུང་རབ་ཀུན་གྱི་སྙིང་པོའི་
བཅུད། །གྲུབ་མཆོག་དམ་པ་མ་ལུས་གཤེགས་པའི་ཤུལ། །བློ་བཟང་རྒྱལ་བ་
གཉིས་པའི་ སྙན་བརྒྱུད་ ཀྱི། །མན་ ངག་ མཆོག་ འདི་ བདག་ གིས་ གསལ་བར་
བྱས། །འོན་ཀྱང་བདག་བློ་རྨོངས་པའི་ བྲན་གྱུར་ཅིང་། །ཟབ་མོའི་ གནས་ འདི་
ཤིན་ཏུ་རྟོགས་པར་དཀའ། །དེ་ཕྱིར་བདག་འདྲས་ཟབ་དོན་འཆད་པ་ནི། །བྱིའུས་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཁྱུང་ཆེན་ཤུལ་ལམ་སྙེགས་པ་འདྲ། །དེ་ལྟ་མོད་ཀྱི་ཐུབ་བསྟན་ཉིན་བྱེད་འོད། །
དུས་ ཀྱིས་ནུབ་རིར་ཕྱོགས་ལ་ཤིན་ཏུ་ཉེ། །རྨོངས་པའི་མུན་ཚོགས་སྨག་རུམ་
འཐིབས་དུས་འདིར། །སྙན་བརྒྱུད་སྒྲོན་མེ་བཟུང་ལ་ཉེས་མེད་སྙམ། །ལྕགས་ཀྱུ་
མེད་ པའི་གླང་ཆེན་ སྨོན་ པ་ བཞིན། །རང་ བཟོར་ སྨྲ་བས་ འཚོ་བ་ སྒྲུབ་རྣམས་
ཀྱིས། །ཚུལ་འདི་མཐོང་ན་མི་བཟད་དུག་ཏུ་འགྱུར། །དེ་ཕྱིར་སྣོད་མིན་རྣམས་ལ་
གསང་བ་གཅེས། །ཚུལ་འདིར་འབད་ལས་ཐོབ་པའི་དགེ་བ་དེས། །མུ་མེད་སྲིད་
པའི་མྱ་ངམ་ཐང་ཆེན་དུ། །ངལ་གསོ་མེད་པར་འཁྱམས་པའི་མ་རྒན་ཀུན། །སྒྲོལ་
བའི་ས་མཁན་མཆོག་ཏུ་བདག་གྱུར་ཅིག །མཐའ་མེད་སྲིད་པའི་བཙོན་ཁང་ར་བ་
ལས། །ཐར་ནས་ཞི་བའི་ཁང་བཟང་དམ་པ་རུ། །འཇུག་པའི་སྒོ་གཅིག་ཟབ་མོའི་
ལམ་བཟང་འདི། །ཕྱོགས་དུས་ཀུན་ཏུ་འཕེལ་ཞིང་རྒྱས་གྱུར་ཅིག ། །
ཅེས་དགའ་ལྡན་ཕྱག་རྒྱ་ཆེན་པོའི་རྩ་བ་རྒྱལ་བའི་གཞུང་ལམ་གྱི་མན་ངག་
གི་གནད་རྣམས་ཉམས་སུ་ལེན་ཚུལ་གྱི་ངོ་སྤྲོད་ཤིན་ཏུ་གསལ་ཞིང་ཚིག་ཉུང་ལ་གོ་
བདེ་བ་འདི་ལྟ་བུ་ཞིག་དགོས་ཞེས་ཡོན་ཏན་དུ་མས་རྒྱུད་ཕྱུག་པ་སྐུ་མདུན་དར་
ཧན་མཁན་པོ་སྐལ་བཟང་ཡོན་ཏན་དང༌། མཆོད་དཔོན་སྡེ་དྲུག་མཁན་པོ་བློ་བཟང་
རྣམ་རྒྱལ་གཉིས་ཀྱིས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ། །འདིས་ཀྱང་ཐུབ་པའི་
བསྟན་པ་རིན་པོ་ཆེ་ཕྱོགས་དུས་ཀུན་ཏུ་འཕེལ་བར་གྱུར་ཅིག ། །
- 282 -



༄༅། །ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་
སྣང་བ་ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ཟླ་མེད་སྟོན་པ་མཆོག་དེ་ཡིས། །གདུལ་བྱའི་
ཁམས་དང་བསམ་པ་ལ། །གཟིགས་ནས་གང་འདུལ་མཛད་པ་ཡིས། །ལེགས་
སྦྱིན་ ལ་ སོགས་མང་ པོ་ཞིག །དྲི་བས་བཏུལ་ཞིང་འཁྲིད་མཛད་ ལྟར། །ཐབས་
མཁས་ཐུགས་རྗེ་ཆེ་ལྡན་པའི། །བདག་ཉིད་ཆེན་པོ་ཁྱོད་ཀྱིས་ཀྱང་། །བླུན་རྨོངས་
བདག་ལ་ཐུགས་བརྩེ་བས། །བློ་བཟང་རྒྱལ་བ་གཉིས་པ་ ཡི། །རྗེས་ཞུགས་ཆ་
ཚང་ལམ་དག་ལ། །སྙིང་ནས་བསྒྲུབ་པ་བྱ་འདོད་ན། །ལུང་ཙམ་སྐྱབས་སུ་མི་
འཛིན་པར། །ཟབ་མོའི་ལམ་གྱི་ཚུལ་དག་ལ། །དྲི་མེད་རིགས་པས་ལེགས་དཔྱད་
ནས། །འཁྲུལ་མེད་ངེས་པ་འཚོལ་ཞིག་ཅེས། །དྲི་བའི་ཟོལ་གྱིས་འདོམས་པར་
མཛད། །སྙིགས་དུས་ སྐྱེ་བོ་མུན་འཐོམས་ལ། །རྒྱལ་ བའི་ ལམ་ བཟང་ གསལ་
མཛད་པ། །རྒྱལ་སྲས་སྨྲ་བའི་ཟླ་བ་ཡི། །དྲི་མེད་རིགས་པའི་འོད་སྣང་ལ། །ངང་
པའི་ཀུ་མུད་འཛུམ་བྱེད་ཅིང་། །དེ་བཞིན་ལགས་ཞེས་གསོལ་བ་ལས། །བློ་གྲོས་
ཉམ་ཆུང་མེ་ཁྱེར་གྱིས། །འོད་སྣང་གསར་སྤྲོས་ཅི་ཞིག་རུང་། །འོན་ཀྱང་སྟོན་པ་
མཆོག་དེ་ཡིས། །བསྒོ་བའི་ཚིག་བཞིན་བྱེད་པ་ནི། །ཕན་ལན་མཆོད་པའི་མཆོག་
གོ་ ཞེས། །བསྔགས་ ཕྱིར་ བདག་ ཉིད་ ཆེན་ པོ་ ཁྱོད། །བཀའ་ བཞིན་ སྒྲུབ་ པས་
མཆོད་པའི་ཕྱིར། །རང་ནུས་ཇི་བཞིན་དཔྱད་དེ་གསོལ། ། །
དེ་ལ་འདིར་རྗེ་ཉིད་ནས་ལམ་གྱི་དཀའ་གནས་ལས་བརྩམས་ཏེ་དོགས་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཅོད་མང་དུ་གནང་བྱུང་བ་འདི་དག་ནི་ཤིན་ཏུ་ཕྲ་ཞིང་རྟོགས་དཀའ་བ་ཤ་སྟག་
ཏུ་འདུག་པས་བླུན་རྨོངས་བདག་འདྲས་འདིའོ་ཞེས་ཁ་ཚོན་གཅད་པར་མི་ནུས་
ཀྱང་། བཀའ་མི་བཅག་པར་རང་གི་བསམ་ཚོད་ཙམ་ཞིག་ཞུ་བ་ནི། འདི་ལ་དོན་
ཚན་གསུམ་ཙམ་འདུག་པའི་དང་པོ་ནང་འཛིན་པ་སེམས་ལ་དམིགས་ནས་ཞི་
གནས་བསྒྲུབ་པའི་ཚེ་དམིགས་རྟེན་དུ་གང་སོང་བ་དེའི་ངོས་འཛིན་དང་། དེ་ལ་
དོགས་པ་ཤིན་ཏུ་ཕྲ་བ་མང་དུ་བཀོད་དེ་དོགས་པ་དེ་དག་བཅད་ནས་ཉམས་སུ་
ལེན་པའི་ཚེ་རྒྱུད་ལ་འཆར་ཚུལ་གོ་བདེ་བར་རྗོད་ཅིག་གསུངས་པ། འདི་ལ་ཐོག་
མར་སེམས་ལ་དམིགས་ནས་ཞི་གནས་སྒྲུབ་ཚུལ་འདི་གང་ནས་གསུངས་པའི་
ཁུངས་བཀོད་དེ། དེ་ལ་རིགས་པས་དཔྱད་ནས་ངེས་པ་སྐྱེད་པར་བྱེད་ཚུལ་ནི།
སྤྱིར་ཏིང་ངེ་འཛིན་གྱི་དམིགས་པ་ལ་མཐའ་གཅིག་ཏུ་ངེས་པ་མེད་པར་གང་ཡང་
རུང་བས་ཆོག་པ་ནི། ལམ་ སྒྲོན་ལས། དམིགས་པ་གང་རུང་ གཅིག་དག་ལ། །
ཡིད་ནི་ དགེ་ ལ་ གཞག་ པར་ བྱ། །ཞེས་ གསུངས། དེ་ ཡང་ དམིགས་ པ་ གང་ ལ་
དམིགས་ཀྱང་དེ་ལ་སེམས་རྩེ་གཅིག་པ་བསྒོམས་ན་སྐྱེ་མོད་ཀྱང་། གང་བྱུང་ཚད་
ལ་དམིགས་པ་བྱེད་པ་མིན་གྱི། དགོས་པ་ཁྱད་པར་ཅན་དང་ལྡན་པའི་དམིགས་
རྟེན་རེ་བཙལ་ནས་དེ་ལ་སེམས་འཇོག་པ་ཡིན་ལ། དེ་ལ་ནི་རྒྱལ་བས་ཏིང་ངེ་
འཛིན་གྱི་དམིགས་པ་ལ་བཞི་གསུངས་ཏེ། ཁྱབ་པའི་དམིགས་པ། མཁས་པའི་
དམིགས་པ། སྤྱད་པ་རྣམ་སྦྱོང་གི་དམིགས་པ། ཉོན་མོངས་རྣམ་སྦྱོང་གི་དམིགས་
པ་རྣམས་སོ། །དེ་དག་སོ་སོའི་ངོས་འཛིན་ཞིབ་པར་རྗེ་རིན་པོ་ཆེས་ལམ་རིམ་ཆེ་
ཆུང་གཉིས་སུ་གསུངས་པ་ལྟར་ཡིན་ལ། འདིར་བརྗོད་པ་སྐབས་སུ་བབ་པ་ནི་
ཁྱབ་པའི་དམིགས་པ་ལ་བཞི་གསུངས་པའི་ནང་ནས། དངོས་པོའི་མཐའ་ལ་ཇི་ལྟ་
- 284 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
བ་ལ་དམིགས་པ་དང་། ཇི་སྙེད་པ་ལ་དམིགས་པ་གཉིས། ཇི་སྙེད་པ་ལ་དམིགས་
པ་དེ་ལ་གཟུང་བ་ཡུལ་གྱི་རྣམ་པ་ལ་དམིགས་པ་དང་། འཛིན་པ་སེམས་ཀྱི་རྣམ་
པ་ལ་དམིགས་པ་གཉིས་སུ་ཡོད། མཁས་པའི་དམིགས་པ་ལ་མང་དུ་གསུངས་
པའི་ནང་ནས་ཕུང་པོ་ལ་དམིགས་པ་དེ་ལ་ཕུང་པོ་ལྔར་འདུས་བྱས་ཀྱི་ཆོས་ཐམས་
ཅད་བསྡུས་ཏེ་སེམས་འཛིན་པ་དང་། ཕུང་པོ་རེ་རེ་ལ་སེམས་འཛིན་པ་གཉིས་
ལས། ཕུང་པོ་རེ་རེ་ལ་དམིགས་ནས་སེམས་འཛིན་པའི་ཚེ་རྣམ་ཤེས་ལ་དམིགས་
ནས་སེམས་འཛིན་པ་ནི་སེམས་ལ་དམིགས་ནས་འཛིན་པ་ཡིན་ནོ། །འདི་ལ་ལམ་
རིམ་ཆེན་མོའི་ཞི་གནས་ཀྱི་སྐབས་ལས། འདི་དག་ཞི་གནས་ཀྱི་དམིགས་པར་
བྱེད་པའི་ཚེ་ནི་ཕུང་པོ་ལ་སོགས་པ་དེ་དག་གང་དུ་ངེས་པའི་འཛིན་སྟངས་གཅིག་
གི་སྒོ་ནས་སེམས་འཛིན་པའོ། །ཞེས་གསུངས། དེ་ལྟར་རྒྱལ་བས་གསུངས་པ་དེ་
དག་ཉམས་ལེན་དུ་བྱེད་ཚུལ་རྗེ་བཙུན་བྱམས་པས་མདོ་སྡེ་རྒྱན་དང་དབུས་མཐར་
གསུངས་ཤིང་། དེའི་མན་ངག་འཕགས་པ་ཐོགས་མེད་ཀྱིས་ས་སྡེར་གསུངས་ལ།
དེའི་ནང་ནས་ཀྱང་ཉན་སར་ཞི་ལྷག་གི་ཏིང་ངེ་འཛིན་སྒྲུབ་ཚུལ་ཆེས་ཞིབ་པར་
གསུངས་ཏེ། དེར་ནམ་གྲུས་ཞུས་པའི་མདོ་ཁུངས་སུ་དྲངས་ནས་འདོད་ཆགས་
ཤས་ཆེ་བས་མི་སྡུག་པ་སྒོམ་པ་སོགས་གདུལ་བྱ་གང་གིས་གང་ལ་དམིགས་ནས་
སེམས་གནས་ཇི་ལྟར་བསྒྲུབ་པའི་ཚུལ་རྣམས་ཆེས་ཞིབ་པར་གསུངས་ཤིང་། དེའི་
ནང་ནས་ཀྱང་དབུགས་འགྲོ་འོང་ལ་དམིགས་པ་དང་། སེམས་ལ་དམིགས་ནས་
ཏིང་ངེ་འཛིན་སྒྲུབ་ཚུལ་གཉིས་ཤིན་ཏུ་རྒྱས་པར་གསུངས། སེམས་ལ་དམིགས་པ་
དེ་ལ་རང་གི་སེམས་ལ་དམིགས་པ་དང་གཞན་གྱི་སེམས་ལ་དམིགས་པ་སོགས་
རྒྱ་ཆེར་གསུངས། ཡང་དེར་དྲན་པ་ཉེར་བཞག་བཞི་སྒོམ་ཚུལ་རྒྱས་པར་གསུངས་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
པས། སེམས་དྲན་ཉེ་བསྒོམ་པའི་ཚེ་སེམས་ལ་དམིགས་ནས་རྣམ་རྟོག་ཡུལ་གང་
ལའང་མ་འཕྲོས་པར་རྩེ་གཅིག་ཏུ་འཛིན་ཚུལ་དང་། སེམས་ཀྱི་སྣང་བ་དང་རྣམ་
རྟོག་སྐད་ཅིག་སྐད་ཅིག་གིས་འགྱུར་ཚུལ་ལ་བལྟས་ནས་མི་རྟག་པ་སྒོམ་ཚུལ་
གཉིས་གསུངས། སེམས་ལ་དམིགས་ནས་ཏིང་ངེ་འཛིན་བསྒོམ་པའི་ཚེ་དབེན་
པར་གནས་ཏེ་ཚུལ་ཁྲིམས་རྣམ་པར་དག་པ་དང་། འདོད་པ་ཆུང་ཞིང་ཆོག་ཤེས་པ་
དང་། དབང་པོའི་སྒོ་སྡོམ་པ་ལ་སོགས་པ་ཞི་གནས་ཀྱི་རྒྱུ་ཚོགས་རྣམས་ཚང་བར་
བྱས་ཏེ། ཏིང་ངེ་འཛིན་དངོས་གཞི་སྒོམ་ཚུལ་དེ་ཉིད་ལས། དགོན་པ་ན་འདུག་
ཀྱང་རུང་། ཤིང་དྲུང་ན་འདུག་ཀྱང་རུང་། ཁྱིམ་སྟོང་ པ་ན་འདུག་ཀྱང་རུང་སྟེ།
རྐང་པ་བཀྲུས་ལ་ཁྲིའམ་ཁྲིའུ་འམ། རྩྭ་བཏིངས་པའི་སྟེང་དུ་སྐྱིལ་མོ་ཀྲུང་བཅས་
ཏེ། ལུས་དྲང་པོར་བསྲངས་ནས་དྲན་པ་ཕྱོགས་པར་བཞག་སྟེ་འདུག་ཅིག །དེ་
ལྟར་འདུག་ནས་ཀྱང་དང་པོ་ཁོ་ནར་སེམས་རྩེ་གཅིག་པ་ཉིད་དང་། སེམས་རྣམ་
པར་མི་གཡེང་བ་ཉིད་ལ་དྲན་པ་ཉེ་བར་གཏད་པར་གྱིས་ཤིག །ཅེས་གསུངས། དེ་
ནས་མཚན་མ་མེད་པའི་འདུ་ཤེས་ལ་སོགས་པ་འདུ་ཤེས་དྲུག་སྒོམ་ཚུལ་དང་། དེ་
ནས་རྣམ་པར་གཡེང་བ་མེད་པར་ཤེས་པ་ལ་སེམས་གཏོང་དགོས་པར་གསུངས།
དེ་ནས་ཁྱོད་ཀྱིས་ཅི་ནས་ཀྱང་རྩེ་གཅིག་པ་ཉིད་ལ་ཉེ་བར་གཏོད་པ་དང་། ནང་གི་
སེམས་ཀྱི་ཞི་གནས་ལ་ཉེ་བར་གཏོད་པའི་རིམ་གྱིས་སེམས་ཀྱི་རྒྱུད་དང་སེམས་
ཀྱི་རྒྱུན་ཐམས་ཅད་མཚན་མ་མེད་པ་དང་རྣམ་པར་རྟོག་པ་མེད་པ་དང་ཉེ་བར་ཞི་
བར་འགྱུར་བ་དེ་ལྟ་དེ་ལྟར་སེམས་གཏད་པར་གྱིས་ཤིག །དེ་ལྟར་ཞི་གནས་ཀྱི་
སེམས་ཐོབ་པ་ན། གལ་ཏེ་བརྗེད་ངས་པ་དང་མ་གོམས་པའི་ཉེས་པས་མཚན་མ་
དང་རྣམ་པར་རྟོག་པ་དང་། ཉེ་བའི་ཉོན་མོངས་པ་དག་གིས་སྣང་བར་འགྱུར། སྒོ་
- 286 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
སྟོན་པར་འགྱུར། དམིགས་པ་བྱེད་པར་འགྱུར་ན། དེ་དག་བྱུང་ངོ་ཅོག་ལ་འདི་ལྟ་
སྟེ་ཉེས་དམིགས་སྔར་མཐོང་བ་དེ་ཉིད་ཀྱི་དབང་ཏུ་བྱས་ཏེ། དྲན་པ་མེད་པ་དང༌།
ཡིད་ལ་བྱེད་པ་མེད་པར་བྱ་སྟེ། དེ་ལྟར་དྲན་པ་མེད་པ་དང་། ཡིད་ལ་བྱེད་པ་མེད་
པས་དམིགས་པ་རྣམ་པར་བཤིག་ཅིང་རྣམ་པར་བསལ་ན་སྣང་བ་མེད་པ་ཉིད་ལ་
ཉེ་བར་བཞག་པར་འགྱུར་རོ། །བཞིན་བཟང་དམིགས་པ་དེ་ནི་ཕྲ་བ་དང་རྟོགས་
པར་དཀའ་བ་ཡིན་པས་ཁྱོད་ཀྱིས་དེ་རྟོགས་པར་བྱ་བའི་ཕྱིར་འདུན་པ་དང་འབད་
པ་དྲག་ཏུ་བྱའོ། །ཞེས་སེམས་ལ་དམིགས་པའི་ཏིང་ངེ་འཛིན་སྒྲུབ་ལུགས་དང་།
རྒྱུན་བསྲིངས་ནས་བསྒྲུབས་ན་འགྲུབ་པར་གསུངས། སེམས་ལ་དམིགས་ པའི་
ཏིང་ངེ་འཛིན་བསྒོམ་པའི་ཚེ་གཟུགས་སོགས་ཡུལ་ལྔའི་མཚན་མ་དང་། །དུག་
གསུམ་གྱི་མཚན་མ་དང༌། སྐྱེས་པ་དང་བུད་མེད་ཀྱི་མཚན་མ་སྟེ་མཚན་མ་བཅུ་པོ་
དེའི་རྣམ་རྟོག་མ་ཤར་བ་དགོས་པ་དང་། གཞན་ཡང་དམིགས་ཡུལ་གཅིག་པུ་དེ་
མ་གཏོགས་གཞན་གང་གི་ཡང་རྣམ་རྟོག་མ་ཤར་བ་དགོས་པར་གསུངས་ཤིང་།
དེ་ལྟར་བསྒོམས་པས་ཏིང་ངེ་འཛིན་ཇི་ལྟ་བུ་ཞིག་འགྲུབ་པའང་དེ་ཉིད་ལས་ཞིབ་
ཏུ་གསུངས་སོ། །ཉན་ས་ནས་ཇི་ལྟར་གསུངས་པ་དེ་དག་གི་དོན་རྗེ་རིན་པོ་ཆེས་
ལམ་རིམ་ཆུང་བའི་ཞི་གནས་ཀྱི་སྐབས་ལས། དེ་ལ་གྱིས་ཤིག་ཅེས་པ་ཡན་གྱིས་
ནི་སྔ་མ་ལྟར་བསྐྱངས་པ་ལས། མཚན་མ་མེད་པ་སོགས་གསུམ་རིམ་གྱིས་སྐྱེ་ཚུལ་
བསྟན་ཏོ། །དེ་ནས་མེད་པར་བྱ་སྟེ་ཞེས་པ་ཡན་གྱིས་ནི་ཞི་གནས་གྲུབ་ཀྱང་དེ་ལ་
གོམས་པ་ཆེན་པོ་མེད་པ་སོགས་ལ་བརྟེན་ནས་བློ་ལ་མཚན་མ་སོགས་སྣང་བར་
གྱུར་ན། སེམས་དེ་དག་གི་དབང་དུ་སོང་བའི་ཉེས་དམིགས་དྲན་པར་བྱས་ལ། དེ་
དག་གི་རྗེས་སུ་མི་འབྲང་བར་ཅིར་ཡང་མི་བསམ་པར་འཇོག་དགོས་པར་བཤད་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
དོ། །དེ་ནས་འགྱུར་རོ་ཞེས་པ་ཡན་གྱིས་ནི་དེ་ལྟར་གོམས་པར་བྱས་པས་མཚན་
མ་ལ་སོགས་པ་གསུམ་པོ་གང་བྱུང་བ་དེ་ཅིར་ཡང་མི་སེམས་པའི་གོམས་ཤུགས་
ཀྱིས་ཆེད་དུ་གཏད་པ་ལ་མ་ལྟོས་པར་རང་ཞིར་སོང་ནས། གསུམ་པོ་དེ་སྣང་བ་
མེད་པ་ལ་གནས་ནས། དེ་དག་གིས་མི་འཕྲོགས་པར་བཤད་ལ། ལྷག་མས་ནི་ཞི་
གནས་ དེ་ ཕྲ་ བ་ དང༌། དེའི་བཤད་ པ་ རྟོགས་ དཀའ་ བར་ བསྟན་ཏོ། །དེ་ ལས་
མཚན་མ་ནི་གཟུགས་སོགས་ཡུལ་ལྔ་དང་། དུག་གསུམ་གྱི་དང་། སྐྱེས་པ་དང་
བུད་མེད་ཀྱི་མཚན་མ་བཅུ་ལ་བཤད་ལ། དེ་མེད་པར་འགྱུར་ཚུལ་ནི་དང་པོར་
གཟུགས་སོགས་ཡུལ་གྱི་མཚན་མ་སྣ་ཚོགས་ཤིག་འཆར་ལ། ཤར་མ་ཐག་རང་ཞི་
རང་དག་ཏུ་འགྲོ་ཞིང་། མཐར་མཉམ་པར་བཞག་པ་ན་གཟུགས་སྒྲ་སོགས་ཀྱི་
མཚན་མ་མི་འཆར་བར་སེམས་རིག་ཅིང་གསལ་བ་དང་བདེ་སིང་ངེ་བའི་རྣམ་པ་
འབའ་ཞིག་འཆར་རོ། །དེ་ནས་རྣམ་རྟོག་མེད་པར་འགྱུར་ཚུལ་ནི་སྔར་ལྟར་དྲན་པ་
དང་ཡིད་བྱེད་མེད་པར་བཞག་པས་རྣམ་རྟོག་གང་སྐྱེས་པ་རྣམས་ཆུ་ལས་ཆུ་ལྷུར་
བྱུང་བ་བཞིན་དུ་འཕྲོ་ཆེར་འཐུད་མི་ཐུབ་པར་རང་ཞིར་འགྲོ་ཞིང་། དེ་ནས་སྔར་
ལྟར་བསྐྱངས་པས་མྱོང་རིག་དང་བདེ་བདེ་པོར་སྣང་བ་དེ་ཡང་ཆེད་དུ་བཀག་པ་
མིན་པར་ཤར་མ་ཐག་ནས་ཤུན་པ་བུད་པ་བཞིན་དུ་གཏད་མི་བཟོད་པར་རང་ཞི་
རང་དག་ཏུ་འགྲོ་སྟེ། བདེ་བ་དང་མྱོང་རིག་རྣམས་ཕྲ་རུ་སོང་བའོ། །དེའི་དུས་སུ་
མཉམ་པར་བཞག་པའི་ཚེ་རང་གི་ལུས་ལ་སོགས་པའི་སྣང་བ་གང་ཡང་མི་འཆར་
ལ། སེམས་ནམ་མཁའ་དང་དབྱེར་མེད་པར་སོང་བ་ལྟ་བུའི་ཉམས་འཆར་ཞིང་།
དེ་ལས་ལངས་པ་ན་ལུས་གློ་བུར་དུ་བྱུང་བའི་ཉམས་འཆར་རོ། །ཞེས་གསུངས་
ཤིང་། དོན་དེ་དག་ལ་དགོངས་ནས་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་
- 288 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
དགའ་ལྡན་ཕྱག་རྒྱ་ཆེན་པོའི་རྩ་ཚིག་ཏུ། རིག་ཅིང་གསལ་བའི་ངོ་བོ་ལ། །ཧྲིམ་
གྱིས་བསྒྲིམས་ ལ་ཅེར་ གྱིས་ ལྟོས། །ཞེས་དང་། མཉམ་བཞག་ ངོ་བོ་གང་ གིས་
ཀྱང་། །མ་བསྒྲིབས་དྭངས་ཤིང་གསལ་བ་དང་། །གཟུགས་ཅན་ གང་དུའང་མ་
གྲུབ་པའི། །སྟོང་སང་ནམ་མཁའ་ལྟ་བུ་དང༌། །ཅིར་ཡང་འཆར་བའི་ཧྲིག་གེ་བ། །
ཞེས་གསུངས་སོ། །ཤེར་ཕྱིན་མན་ངག་ལས་ཀྱང་སེམས་ལ་དམིགས་ནས་ཏིང་
འཛིན་སྒྲུབ་ ཚུལ་ཞིབ་ཏུ་གསུངས་ཏེ། དེ་ཉིད་ལས། འདི་ན་ བྱང་ཆུབ་ སེམས་
དཔའ་གཅིག་པུ་དབེན་པར་གནས་བཅས་ལ་ཇི་ལྟར་བསམས་པའི་དོན་ཡིད་ལ་
བྱ་སྟེ། ཡིད་ཀྱི་བརྗོད་པ་སྤངས་ནས་སེམས་ཉིད་དེ་ལྟར་སྣང་བ་ལ་ལན་མང་དུ་
ཡིད་ལ་བྱ་སྟེ། ཇི་སྲིད་དུ་ལུས་དང་སེམས་ཤིན་ཏུ་སྦྱངས་པ་མ་སྐྱེས་ཀྱི་བར་དུ་ཞི་
གནས་དང་རྗེས་སུ་མཐུན་པའི་ཡིད་ལ་བྱེད་པ་ཡིན་ལ། གང་གི་ཚེ་སྐྱེས་པ་དེའི་ཚེ་
ཞི་ གནས་ ཡིན་ ནོ། །ཞེས་ གསུངས་ ཤིང་། དེར་ སེམས་ གསལ་ རིག་ ཙམ་ ལ་
དམིགས་ནས་ཞི་གནས་སྒྲུབ་ཚུལ་དང་། ཡང་ཆོས་ཐམས་ཅད་སེམས་ཀྱི་སྣང་བ་
ཙམ་ དང་ སེམས་ ཀྱི་བདག་ ཉིད་ ཙམ་ དུ་ བསྒྲུབས་ ནས་ སེམས་ ཀྱི་དེ་ ཉིད་ ལ་
དམིགས་པའི་ཏིང་ངེ་འཛིན་སྒྲུབ་ཚུལ་ཡང་གསུངས། ཡང་དེ་ཉིད་ལས་གསང་
འདུས་ལེའུ་བཅོ་ལྔ་པ་ནས་གསུངས་པའི། རང་གི་སེམས་ནི་བརྟགས་པ་ན། །
ཆོས་ཀུན་རང་གི་སེམས་ལ་གནས། །ཆོས་འདི་ནམ་མཁའི་རྡོ་རྗེར་གནས། །ཆོས་
དང་ཆོས་ཉིད་མེད་པའོ། །ཞེས་དང་། ལངྐར་གཤེགས་པ་ལས། སེམས་ཙམ་ལ་
ནི་གནས་ནས་ནི། །ཕྱི་རོལ་དོན་ལ་མི་བརྟག་གོ །ཞེས་པ་འདི་རྣམས་ཀྱིས་སེམས་
ཙམ་ལ་དམིགས་པའི་ཏིང་འཛིན་སྒྲུབ་ཚུལ་བསྟན་པར་གསུངས། འདུས་པའི་རྩ་
རྒྱུད་འགོས་འགྱུར་ ལས། །རང་སེམས་རྣམས་ནི་དམིགས་པ་ལ། །ཆོས་རྣམས་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཐམས་ཅད་རབ་ཏུ་གནས། །ནམ་མཁའ་རྡོ་རྗེའི་གནས་སེམས་འདི། །ཆོས་མེད་
ཆོས་ཉིད་མེད་པའོ། །ཞེས་འབྱུང་། འདི་དག་གི་ཚུལ་མཐའ་དག་བྲིས་ན་མངས་
སུ་དོགས་པས་མ་བཀོད་དོ། །སློབ་དཔོན་ཀ་མ་ལ་ཤི་ལས་དབུ་མའི་སྒོམ་རིམ་དུ་
ད་ ལྟར་ གྱི་ སངས་ རྒྱས་མངོན་སུམ་དུ་བཞུགས་པའི་ཏིང་ངེ་འཛིན་དང་། ཏིང་
འཛིན་རྒྱལ་པོའི་མདོའི་ རྗེས་སུ་འབྲངས་ནས་དེ་བཞིན་ གཤེགས་ པའི་སྐུ་ལ་
དམིགས་ནས་སེམས་གནས་བསྒྲུབ་པར་གསུངས། རྗེ་རིན་པོ་ཆེས་ཀྱང་ལམ་རིམ་
དུ་ ཚུལ་དེ་བཀོད་ནས་འཁྲིད་པར་མཛད་ལ། སེམས་ལ་དམིགས་ནས་སེམས་
གནས་སྒྲུབ་ཚུལ་ཡང་ཡོད་པར་ལམ་རིམ་དུ་གསུངས་ཏེ། ལམ་རིམ་ཆུང་བ་ལས།
འདི་ལྟར་ཡིན་ལུགས་རྟོགས་པའི་ལྟ་བ་མ་རྙེད་ཀྱང་སེམས་ཅིར་ཡང་མི་རྟོག་པར་
བཟུང་བས་ཆོག་པ་མངོན་སུམ་གྱིས་འགྲུབ་པས། སྟོང་ཉིད་མ་གོ་ཡང་མི་རྟོག་
པའི་ཏིང་ངེ་འཛིན་སྐྱེ་བ་ལ་འགལ་བ་ཅུང་ཟད་ཀྱང་མེད་ལ། ཞེས་དང་། ལྷ་སྐུ་
སོགས་ཀྱི་དམིགས་རྟེན་གཞན་མི་འཇོག་པར་སེམས་མི་རྟོག་པ་ཙམ་སྐྱོང་བས་
ཀྱང་སེམས་ཡུལ་གང་ལ་ཡང་མི་རྟོག་པར་གཞག་པར་བྱའོ་ཞེས་དྲན་ནས། དེ་
ནས་སེམས་མི་འཕྲོ་བ་ལ་མ་ཡེངས་པར་བྱ་ལ། མ་ཡེངས་པ་ཡང་དམིགས་པ་མ་
བརྗེད་པའི་དྲན་པ་དང་དོན་གཅིག་པས་དྲན་པའི་སྐྱོང་ཚུལ་ལས་མ་འདས་པས།
དེ་ལྟར་སྒོམ་པ་དེས་ཀྱང་ངེས་ཤེས་ཀྱི་ཤུགས་ཐོན་པའི་དྲན་པ་བསྟེན་ནོ། །ཞེས་
དང་། ལམ་རིམ་ཆེན་མོ་ལས་ཀྱང་། སེམས་ལྷ་སྐུ་སོགས་གཟུང་བའི་རྣམ་པ་ལ་
དམིགས་པའམ། མྱོང་བ་ རིག་ ཙམ་ གསལ་ ཙམ་སོགས་འཛིན་པའི་རྣམ་པ་ལ་
དམིགས་ནས་སྔར་བཤད་པ་བཞིན་དྲན་པ་བསྟེན་པའི་ངང་ནས། དེ་ལས་གཞན་
དུ་འཕྲོ་མི་འཕྲོ་ལ་བྱ་ར་ཐུ་རེ་བྱས་ནས་སེམས་འཛིན་པ་ཡིན་ཏེ། འདི་ནི་ཤེས་
- 290 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
བཞིན་སྐྱོང་བའི་གནད་དུ་གཟུང་ངོ༌། །ཞེས་གསལ་བར་གསུངས་སོ། །དེ་ལ་འདི་
སྙམ་དུ་ལམ་རིམ་ཆུང་བ་ནས་གསུངས་པ་ལྟར་སེམས་ཅིར་ཡང་མི་རྟོག་པར་
འཇོག་པ་དེ་ནི། སེམས་ཡུལ་གང་ལ་ཡང་མ་འཕྲོས་པར་རྟོག་མེད་དུ་འཇོག་པའི་
དོན་ ཡིན་ གྱི། སེམས་ ལ་ དམིགས་ པའི་ དོན་ མིན་ ནོ་ སྙམ་ ན། དེ་ སེམས་ ལ་
དམིགས་པ་ཡིན་པར་ལམ་རིམ་ཆེན་མོའི་ཞི་གནས་ཀྱི་སྐབས་ལས་གསལ་བར་
གསུངས་ཏེ། དེ་ཉིད་ལས། དམིགས་ཡུལ་མེད་པར་འཇོག་པར་འདོད་པ་དེས་
ཀྱང་རང་གི་སེམས་འདི་ཅི་ནས་ཀྱང་ཡུལ་གང་ལ་ཡང་མི་འཕྲོ་བ་དེ་ལྟར་བཟུང་ངོ་
སྙམ་པ་སྔོན་དུ་བཏང་ནས་སེམས་འཛིན་དགོས་པས། དམིགས་པ་སེམས་ཙམ་
ཞིག་ལ་དམིགས་ནས་རྣམ་པ་གང་དུའང་མི་འཕྲོ་བར་འཛིན་པ་ངེས་པར་བྱ་དགོས་
པས་དམིགས་པ་མེད་པར་འདོད་པ་རང་གི་མྱོང་བ་དང་འགལ་བ་ཡིན་ནོ། །ཞེས་
གསལ་བར་གསུངས་སོ། །ལམ་རིམ་ཆེ་ཆུང་གཉིས་སུ་དེང་སང་གི་གདུལ་བྱ་ཕལ་
མོ་ཆེ་ལ་ཚོགས་གསོག་པ་དང་སྒྲིབ་པ་སྦྱོང་བའི་རྟེན་དུ་དེ་བཞིན་གཤེགས་པའི་
སྐའི་རྣམ་པ་གསལ་བར་ཤར་ན་ ཕན་ཆེ་བ་དང༌། སྔགས་ཀྱི་ལྷའི་རྣལ་འབྱོར་
བསྒོམ་པའི་སྣོད་རུང་དུ་འགྱུར་བ་སོགས་ལ་དགོངས་ནས་སངས་རྒྱས་ཀྱི་སྐུ་ལ་
དམིགས་པའི་སེམས་གནས་སྒྲུབ་ཚུལ་གཙོ་བོར་གསུངས་ཀྱང་། སེམས་གསལ་
རིག་ཙམ་ལ་དམིགས་ནས་སེམས་གནས་སྒྲུབ་པའི་གདམས་ངག་ཀྱང་རྗེ་རིན་པོ་
ཆེས་གནང་སྟེ། དེའི་ཁྲིད་རྒྱུན་ཡང་ད་ལྟའི་བར་དུ་མ་ཆད་པར་ཡོད་ཅིང་། དེའི་
ཐུན་མོང་མིན་པའི་གནད་རྣམས་དང་། རྒྱུད་དང་གྲུབ་ཆེན་གྱིས་གསུངས་ཚུལ་
ཞིབ་པར་བདག་གིས་ཡི་གེ་ལོགས་སུ་བྲིས་ཟིན་པར་ལྟར་རོ། །དེ་ལ་དོགས་པའི་
གནས་འདི་ལྟ་བུ་སྣང་སྟེ། སེམས་ལ་དམིགས་ནས་ཞི་ གནས་སྒྲུབ་པ་དེའི་ཚེ་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༽
སེམས་དམིགས་རྟེན་དུ་བྱེད་པ་ཡིན་ན། སེམས་ཀྱིས་སེམས་དམིགས་ཡུལ་དུ་ཇི་
ལྟར་འཛིན། དེའི་ཚེ་ཁ་དོག་དང་དབྱིབས་ལ་སོགས་པའི་རྣམ་པ་ནི་གཟུང་དུ་མེད་
དེ། དེ་ ལྟར་ བཟུང་ན་ནི་གཟུང་བ་ཡུལ་གྱི་རྣམ་པ་ལ་དམིགས་རྟེན་བྱས་ པར་
འགྱུར་གྱི། ནང་འཛིན་པ་སེམས་ལ་དམིགས་རྟེན་བྱས་པ་མིན་པར་འགྱུར་རོ། །
ཡུལ་གྱི་རྣམ་པ་གང་ཡང་མེད་པའི་འཛིན་པ་སེམས་ཀྱི་རྣམ་པ་ནི་གཟུང་བར་མི་
ནུས་ཏེ། ཡུལ་གྱི་རྣམ་པ་ལ་མི་ལྟོས་པའི་སེམས་འབའ་ཞིག་སེམས་ཀྱིས་འཛིན་པ་
ཡིན་ན་ནི་སེམས་ཙམ་པ་དང་མདོ་སྡེ་པ་དག་གིས་རང་རིག་འདོད་པའི་ཚུལ་དང་
མཚུངས་པར་འགྱུར་ལ། རང་རིག་གི་འཛིན་ཚུལ་དང་མཚུངས་པ་ཞིག་ཡིན་ན་ནི།
སློབ་དཔོན་ཡེ་ཤེས་སྙིང་པོས། ཡུལ་དུ་སྣང་ལས་གཞན་གྱུར་པའི། །སེམས་ཉིད་
ཅི་འདྲ་བ་ཞིག་སྣང་། །ཞེས་རང་ རིག་འདོད་པས་སྐྱོན་བརྗོད་པའི་ཉེས་པ་དེར་
འགྱུར་ཞིང་། སོར་མོའི་རྩེ་མོས་དེ་ཉིད་ལ་རེག་ པ་དང་། རལ་གྲིའི་སོས་ རང་
གཅོད་པ་སོགས་དང་མཚུངས་པར་འགྱུར་རོ་སྙམ་ན། འདི་ནི་ཤིན་ཏུ་དཀའ་བས་
ཞིབ་ཏུ་དཔྱད་པར་བྱ་སྟེ། སེམས་ལ་དམིགས་ནས་ཞི་གནས་སྒྲུབ་པ་དེའི་ཚེ་ཡུལ་
གྱི་རྣམ་པ་གང་ཡང་མེད་པའི་སེམས་འབའ་ཞིག་དམིགས་ཡུལ་དུ་འཛིན་པ་མིན་
ཞིང་། ཁ་དོག་དང་དབྱིབས་སོགས་ཀྱི་རྣམ་པའང་འཛིན་པ་མིན་ལ། རང་ རིག་
འདོད་པ་དང་ཡང་མི་མཚུངས་སོ། །ཡུལ་གྱི་རྣམ་པ་གང་ཡང་མེད་པའི་སེམས་
འབའ་ཞིག་དམིགས་ཡུལ་དུ་འཛིན་པ་མིན་ཏེ། ཡུལ་མེད་པའི་ཡུལ་ཅན་གྱི་ཤེས་
པ་མི་སྲིད་པའི་ཕྱིར་རོ། །འཇིག་རྟེན་ལས་འདས་པར་བསྟོད་པ་ལས། མ་ཤེས་
པར་ནི་ཤེས་བྱ་མིན། །དེ་མེད་རྣམ་པར་ཤེས་མེད་པ། །དེ་ཕྱིར་ཤེས་དང་ཤེས་བྱ་
དག །རང་ བཞིན་མེད་ པར་ ཁྱོད་ ཀྱིས་ གསུངས། །ཞེས་དང༌། བྱང་ཆུབ་སེམས་
- 292 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
འགྲེལ་ལས། ཤེས་པས་ཤེས་བྱ་རྟོགས་པ་སྟེ། །ཤེས་བྱ་མེད་པར་ཤེས་པ་མེད། །
ཅེས་གསུངས་པ་ལྟར་རོ། །འོ་ན་དེའི་ཚེ་ཡུལ་ཇི་ལྟ་བུ་ཞིག་སྣང་སྙམ་ན། ཏིང་ངེ་
འཛིན་དེའི་ཡུལ་ནི་མྱོང་བ་གསལ་རིག་ཙམ་དེ་ཡིན་ཞིང་། དེའི་ཡུལ་ནི་དེ་ལ་གང་
སྣང་བ་དེ་ཡིན་ནོ། །དེ་ལ་ཇི་ལྟར་སྣང་སྙམ་ན་ཁ་དོག་དང་དབྱིབས་སོགས་ཀྱི་
སྣང་བ་འཆར་བ་ཆེད་དུ་བཀག་པས་མི་འཆར་ཡང་། ཉན་ས་ནས་མྱོང་བ་གསལ་
རིག་ལ་དམིགས་ནས་སེམས་གནས་བསྒྲུབས་ཏེ་སེམས་གནས་བདུན་པ་བརྒྱད་
པ་ཙམ་ཐོབ་པ་ན་སེམས་ནམ་མཁའ་དང་འདྲེས་པའི་ཉམས་འཆར་བར་གསུངས་
པ་དང་། རྗེ་བློ་བཟང་ཆོས་ཀྱི་རྒྱལ་མཚན་གྱི་གསུང་གོང་དུ་དྲངས་པ་ལྟར་ཡིན་
པས། གཟུགས་ཅན་གང་དུའང་མ་གྲུབ་པའི་སྟོང་སང་ངེ་བའི་རྣམ་པ་འཆར་བ་
ཤས་ཆེའམ་སྙམ་ཞིང་། འཆར་ཚུལ་སྣ་ཚོགས་ཤིག་ཡོད་པར་མངོན་ལ། ཇི་ལྟར་
ཡང་ཤེས་པ་ཞིག་ཡིན་ཕྱིན་ཁོ་རང་ལ་སྣང་བ་རེ་ཡོད་ངེས་པས། སྣང་བ་དེ་ཉིད་
དེའི་ཡུལ་ཡིན་ནོ། ཁ་དོག་དང་དབྱིབས་སོགས་ཀྱི་རྣམ་པ་དམིགས་རྟེན་དུ་མི་
བྱེད་པ་ནི་གོ་སླའོ། །རང་རིག་འདོད་པ་དང་མི་མཚུངས་ཏེ། རང་རིག་གི་འདོད་
ཚུལ་ནི་ཤེས་པ་ཁ་ནང་ལྟ་ལ་རང་གི་ངོ་བོ་རང་གིས་མངོན་སུམ་དུ་འཛིན་ཅིང་།
ཤེས་ངོ་དེར་རིག་བྱ་རིག་བྱེད་ཀྱི་རྣམ་པ་གང་ཡང་མེད་པར་གཉིས་སྣང་ནུབ་པའི་
སྒོ་ནས་རིག་ཅིང་མྱོང་བ་ཞིག་འདོད་ལ། དེ་ལྟ་བུའི་འཛིན་ཚུལ་དེ་ཡོད་ན་ནི་སོར་
མོའི་རྩེ་མོས་རང་ལ་རེག་པ་དང་། རལ་གྲིའི་སོས་རང་གཅོད་པ་དང་། ལྷས་སྦྱིན་
རང་གི་ཕྲག་པ་ལ་ཞོན་ནས་གྲོང་དུ་འགྲོ་བ་སོགས་ཀྱི་སྐྱོན་ཇི་སྙེད་གསུངས་པ་
རྣམས་འཇུག་ལ། ཏིང་ངེ་འཛིན་གྱིས་སེམས་ལ་དམིགས་རྟེན་བྱེད་པ་ནི་རང་རིག་
གི་འཛིན་ཚུལ་ལྟར་མིན་གྱི། རྟོག་པས་ཆ་ཤས་སུ་ཕྱེ་ནས་དམིགས་ཡུལ་དེའི་དོན་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
སྤྱི་འཛིན་པ་ཡིན་པས་གཟུང་བྱ་གཟུང་བྱེད་སོ་སོར་མེད་པ་སོགས་ཀྱི་སྐྱོན་མེད་
དོ། །ཏིང་ངེ་འཛིན་ནི་སེམས་བྱུང་ཡུལ་ངེས་ལྔའི་ནང་ནས་དྲན་པའི་ངོ་བོ་ཡིན་ལ།
དྲན་པ་ནི་མངོན་པ་ཀུན་ལས་བཏུས་ལས། དྲན་པ་གང་ཞེ་ན། འདྲིས་པའི་དངོས་
པོ་ལ་སེམས་ཀྱི་བརྗེད་པ་མེད་པ་སྟེ། རྣམ་པར་མི་གཡེང་བའི་ལས་ཅན་ནོ། །
ཞེས་གསུངས་པ་ལྟར་ཁྱད་ཆོས་གསུམ་ལྡན་ཞིག་གོ ཁྱད་ཆོས་གསུམ་ལྡན་གྱི་དྲན་
པ་དེ་ལྟ་བུས་སེམས་གསལ་རིག་གི་རྣམ་པ་ངེས་པ་དེ་ཉིད་འཛིན་སྟངས་ཀྱི་ཡུལ་
དུ་བྱས་ནས། དེ་ལས་གཞན་གང་དུའང་མི་འཕྲོ་བར་རྒྱུན་སྐྱོང་བའོ། །སེམས་
གསལ་རིག་དེ་ཉིད་དྲན་པས་ཡོངས་སུ་གཅོད་ཅིང་འཛིན་ནུས་པ་ནི། དགོངས་པ་
རབ་ གསལ་ ལས། དེའི་ ཕྱིར་ སྔར་ཡུལ་ ཉམས་མྱོང་ གི་ཤེས་ པས་ མྱོང་བ་དང་
བཅད་པ་དེ། ཕྱིས་དེ་དྲན་པའི་ཤེས་པས་མ་མྱོང་བ་དང་མ་བཅད་པ་མིན་པས།
འདི་སྔར་ཡང་ང་ཡིས་མཐོང་སྙམ་དུ་དྲན་པ་སྐྱེ་བར་འགྱུར་ཏེ། འདི་ཡང་འཇིག་
རྟེན་གྱི་ཐ་སྙད་གྱི་ཚུལ་གྱི་ལུགས་ཡིན་གྱི། ཐ་སྙད་བཏགས་པ་ཙམ་གྱིས་མ་ཚིམ་
པར་བཏགས་དོན་འཚོལ་བའི་ཚུལ་གྱིས་དཔྱད་ནས་འཇོག་ པར་ནི་མི་བྱ་སྟེ།
བཏགས་དོན་བཙལ་ན་མི་རྙེད་པའི་རྫུན་པའི་དོན་ཅན་ཉིད་ཀྱི་འཇིག་རྟེན་གྱི་ཐ་
སྙད་ཡིན་པའི་ཕྱིར་རོ། །ཞེས་གང་གསུངས་པ་ལྟར་རོ། །སྤྱིར་ན་རང་གི་སེམས་དེ་
རང་ གིས་ཤེས་ སམ་ མི་ཤེས། རང་ གི་ བློ་ལ་འཆར་ རམ་ མི་ འཆར་ བརྟག་ སྟེ།
སེམས་དེ་བློ་ལ་མི་འཆར་ཞིང་རང་གིས་ཤེས་མི་ནུས་པ་ཞིག་ཡིན་ན་ནི་སོ་སྐྱེའི་
སེམས་དེ་ཤིན་ཏུ་ལྐོག་གྱུར་དུ་འགྱུར་ལ། སེམས་ཤིན་ཏུ་ལྐོག་གྱུར་ཡིན་པ་གང་
ནས་ཀྱང་མ་གསུངས་ཤིང་། མྱོང་བས་ཀྱང་མི་འཐད་དོ། །སེམས་དེ་བློ་ལ་འཆར་
ཞིང་ཤེས་ནུས་པ་ཞིག་ཡིན་ན་ནི་སེམས་ཀྱི་རྣམ་པ་བློ་ཡུལ་དུ་གང་ཤར་བ་དེ་ཉིད་
- 294-



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
དམིགས་རྟེན་ཡིན་ནོ། །ཏིང་ངེ་འཛིན་གྱི་དམིགས་རྟེན་བྱེད་པ་ལ་དོན་སྤྱི་བཟུང་
བས་མི་ཆོག་པར་དོན་དེ་མངོན་སུམ་དུ་སྟོན་རྒྱུ་ཡོད་པ་མི་དགོས་ཤིང་། དེར་མ་
ཟད་དམིགས་རྟེན་དེ་ཡོད་པའང་མི་དགོས་ཏེ། དམིགས་རྟེན་དེ་དོན་ལ་མེད་ཀྱང་
དྲན་པས་དེའི་རྣམ་པ་བཟུང་སྟེ་བསྒོམས་ན་དམིགས་རྟེན་དེ་ལ་གསལ་སྣང་དང་
རྒྱུན་རིང་དུ་གནས་པ་སོགས་འབྱུང་སྟེ། རིགས་པའི་དབང་ཕྱུག་གིས། མི་གཙང་
ཟད་པར་ས་ལ་སོགས། །ཡང་དག་མིན་པའང་བསྒོམས་པ་ཡི། །སྟོབས་ཀྱིས་སྤྲུལ་
པ་རྟོག་མེད་དང༌། །གསལ་བར་སྣང་བ་ཅན་དུ་མཐོང་། །དེ་ཕྱིར་ཡང་དང་ཡང་
དག་མིན། །གང་གང་ཤིན་ཏུ་གོམས་གྱུར་པ། །གོམས་པ་ཡོངས་སུ་རྫོགས་པ་
ན། །དེ་གསལ་མི་རྟོག་ བློ་འབྲས་ཅན། །ཞེས་གསུངས། སེམས་གསལ་རིག་གི་
རྣམ་པ་དེ་འདིའོ་ཞེས་བསྟན་པར་དཀའ་བ་ནི་སེམས་དེ་ལ་ཁ་དོག་དང་དབྱིབས་
ལ་སོགས་པའི་གཟུགས་ཀྱི་མཚན་མ་བསྟན་དུ་མེད་པ་དང་། འདིར་གནས་བྱ་
བའི་ངེས་གཟུང་མེད་པ་དང་། སེམས་དེའི་ངོ་བོ་ལ་བལྟས་ན་རང་ཡལ་དུ་སོང་བ་
ལྟ་བུར་མི་རྙེད་པ་དང༌། སེམས་ཀྱི་སྣང་བ་སྐད་ཅིག་སྐད་ཅིག་གིས་འགྱུར་བས་
གཟུང་དཀའ་བ་ཡིན་ལ། དཔྱོད་ཤེས་ན་མྱོང་བ་ལ་མི་འཆར་བ་ནི་མིན་ཏེ། འཇིག་
རྟེན་རང་དགའ་བ་རྣམས་ཀྱང་ངའི་སེམས་ལ་འདི་དང་འདི་ལྟ་བུ་འཆར་རོ། །སྔར་
འདི་ལྟར་ཤར་བ་དྲན་ནོ། །ད་ལྟ་སེམས་གསལ་ལོ། །མི་གསལ་ལོ། །བདེའོ། །མི་
བདེའོ། །སེམས་ལ་འདོད་ཆགས་སྐྱེས་སོ། །ཞེས་སོགས་སེམས་ལ་གང་ཤར་བ་
ཐམས་ཅད་གཞན་ལ་སྨྲ་ཞིང་སྟོན་པར་བྱེད་ལ། འཇིག་རྟེན་རང་དགའ་བའི་མ་
བརྟགས་མ་དཔྱད་པའི་ཐ་སྙད་ཀྱི་སྣང་ཚུལ་དེ་ལྟར་དུ་གཞག་དགོས་པར་དབུ་
མའི་གཞུང་རྣམས་ལས་ནན་ཏན་དུ་གསུངས་པ་ལྟར་རོ། །ཤེས་པ་རྣམས་དྲན་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པས་མྱོང་ཞིང་འགྲུབ་པ་ནི་དགོངས་པ་རབ་གསལ་ལས་གསལ་བར་གསུངས་ཏེ།
དེ་ཉིད་ལས། འོ་ན་རང་ལུགས་ལ་སྔོ་འཛིན་སོགས་ཀྱི་ཤེས་པ་ཐམས་ཅད་ཡོད་
པར་འདོད་དགོས་ལ། དེ་ལྟར་ན། འདི་ཡི་ཡོད་པ་གང་གིས་ཤེས་པར་འགྱུར། །
མ་གཟུང་བར་ཡང་ཡོད་ཅེས་བྱར་མི་རུང་། །ཞེས་གཞན་ལ་སྨྲས་པ་ལྟར་རང་ལ་
ཡང་སྐྱོན་དུ་འགྱུར་ཏེ། སྔོ་འཛིན་དེ་རང་གིས་ཡོད་པར་ཤེས་པ་རང་རིག་ཁས་
བླངས་དགོས་ལ། ཤེས་པ་དོན་གཞན་གྱིས་རིག་པ་ཡང་མི་འཐད་པའི་ཕྱིར་རོ་ཞེ་
ན། འདི་ནི་ཤིན་ཏུ་དཀའ་བའི་གནས་སུ་འདུག་པས་བཤད་པར་བྱ་སྟེ། དེ་ནི་ཡུལ་
དང་ཡུལ་ཅན་དྲན་ཚུལ་དཔེར་བླངས་ཏེ་བཤད་ན་རྟོགས་སླའོ། །ཞེས་གསུངས་
ནས། དེའི་འགྲུབ་ལུགས་ནི་ཡུལ་དྲན་པ་ཉིད་ཀྱིས་ཡུལ་ཅན་ཡང་དྲན་པ་དང་།
ཡུལ་གྲུབ་པས་ཡུལ་ཅན་ཡང་འགྲུབ་པ་དང་། ཤེས་པ་གང་ཡིན་ཡང་རྗེས་སུ་སྐྱེས་
པའི་དྲན་པས་འགྲུབ་པ་དང༌། དེའི་དབང་གིས་ནང་གི་བློའི་འཇོག་ཚུལ་ཐུན་མོང་
མིན་པ་རྣམས་ཤེས་པ་དང་། འཇིག་རྟེན་ན་ངས་ང་རང་རིག་ཅེས་སོགས་ཀྱི་ཐ་
སྙད་ལ་གནོད་པ་མི་བྱ་བར་དེ་བཞིན་དུ་འཇོག་པ་སོགས་ཆེས་ཞིབ་པར་གསུངས་
ནས། དོན་བསྡུར། འདི་འདྲ་བའི་རྣམ་གཞག་ཕྲ་མོ་ནི་རང་གིས་གཞན་ལ། འདི་
ཡི་ཡོད་པ་གང་གིས་ཤེས་པར་འགྱུར། །ཞེས་སོགས་ཀྱི་གནོད་པ་བརྗོད་པ་ཚུར་
ལ་བཟློག་པ་ན། ཆེན་པོ་རྣམས་ཀྱི་ལུགས་སོ་སོ་བའི་རྣམ་གཞག་ཕྲ་མོ་མ་ཤེས་
ཤིང་། རང་གི་ལུགས་ངེས་དོན་གྱི་ལུང་གི་དོན་ཕྲ་མོ་དང༌། ཤིན་ཏུ་རྟོགས་དཀའ་
བའི་རིགས་ལམ་ཕྲ་མོ་ནས་འདྲེན་མི་ཤེས་པ་རྣམས་ཀྱིས། ཁོ་བོའི་ཕྱོགས་ལ་ཁས་
ལེན་མེད་པས་སྐྱོན་དུ་མི་འགྱུར་རོ་ཞེས་བསྙོན་འདིངས་པ་ཙམ་ལ་རེ་བ་རྣམས་ལ་
མི་དགོས་ཀྱང་། སྐྱེ་བོ་མཁས་པ་མཛངས་ཤིང་ཕྲ་བའི་བློ་ཅན་རིགས་པའི་གནད་
- 296 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
ཕྲ་མོས་སྐྱོན་ཡོན་སོ་སོར་འབྱེད་པའི་ལམ་མ་མཐོང་བར་ཡིད་མི་ཆེས་པ་རྣམས་ཀྱི་
དོན་དུ་བསམས་ནས། བདག་གིས་ལུགས་དམ་པ་འདི་སྐྱོན་མེད་པར་འཇོག་པའི་
ཕྱོགས་འདིའི་སྒོ་ཙམ་ཞིག་བསྟན་པ་ཡིན་ནོ། །ཞེས་གསུངས། དེ་ལྟར་རྟོག་པས་
ཆ་ཤས་སུ་ཕྱེ་ནས་དོན་སྤྱི་འཛིན་ཚུལ་དེ་ལྟར་མ་བྱས་པར་མངོན་སུམ་དུ་མྱོང་ཞིང་
འཛིན་པའི་དབང་དུ་བྱས་ན་རྣམ་གཞག་འདི་དག་གཞག་དཀའ་ཞིང་། ཚུལ་དེ་ནི་
སེམས་ཀྱི་ཆོས་ཉིད་སྒོམ་ཚུལ་ལ་ཡང་མཚུངས་ཏེ། སེམས་ཀྱི་ཆོས་ཉིད་སྒོམ་པའི་
ཚེ་ཐོག་མར་སྟོང་གཞི་ཆོས་ཅན་སེམས་དེ་ཉིད་ལ་དམིགས་ཏེ་དགག་བྱའི་སྣང་
ཚུལ་ངེས་པར་བྱ་བ་དང༌། དེ་ནས་གཅིག་དུ་བྲལ་ལ་སོགས་པའི་ རིགས་པས་
དཔྱོད་པ་ཡིན་ལ། དེའི་ཚེ་སེམས་ཀྱིས་སེམས་ལ་ཇི་ལྟར་དམིགས། མངོན་སུམ་
དུ་བྱས་ནས་འཛིན་ན་ནི་ངོ་བོ་གཅིག་པ་ཞིག་གིས་འཛིན་ནམ། ངོ་བོ་ཐ་དད་པ་
ཞིག་གིས་འཛིན། ངོ་བོ་གཅིག་པ་ཞིག་གིས་མངོན་སུམ་དུ་འཛིན་ན་ནི་རིག་བྱ་
རིག་བྱེད་ཀྱི་རྣམ་པ་སོ་སོར་འཆར་དུ་མེད་པས་རང་རིག་གི་འཛིན་ཚུལ་ལྟར་
འགྱུར་རོ། །ངོ་བོ་ཐ་དད་པའི་སེམས་ཞིག་གིས་སེམས་འཛིན་པ་ཡིན་ན་ནི་དེའི་ཚེ་
གང་ཟག་དེའི་རྒྱུད་ལ་ཡིད་ཀྱི་རྣམ་པར་ཤེས་པ་ངོ་བོ་ཐ་དད་པ་གཉིས་དུས་གཅིག་
ཏུ་སྐྱེ་དགོས་པ་ལས། དེ་འདྲ་སྐྱེ་བ་མེད་པར་མདོ་ལས། སེམས་ཅན་རྣམས་ནི་
རྣམ་པར་ཤེས་པ་རྒྱུད་རེ་རེ་བའོ། །ཞེས་གསུངས་ཤིང་། དེའི་དོན་རིགས་པའི་
དབང་ཕྱུག་གིས་རྣམ་ཤེས་རིགས་མཐུན་ངོ་བོ་ཐ་དད་པ་གཉིས་དུས་གཅིག་ཏུ་སྐྱེ་
བ་མེད་པ་རིགས་པ་དུ་མས་བསྒྲུབས་པ་ལྟར་རོ། །སེམས་ཀྱི་ཆོས་ཉིད་སྒོམ་པའི་
ཚེ་ཡང་སེམས་ཀྱི་ཆོས་ཉིད་དེ་སེམས་དང་ངོ་བོ་གཅིག་དང་ཐ་དད་གང་ཡིན་
བརྟག་སྟེ། ངོ་བོ་གཅིག་ན་སེམས་ཀྱི་ཆོས་ཉིད་དེ་སེམས་ཀྱིས་ཇི་ལྟར་འཛིན།
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
དེའི་ཚེ་གཟུང་བྱ་དང་འཛིན་པ་པོ་གཉིས་ངོ་བོ་གཅིག་ཏུ་སོང་བས་འདིས་འདི་
འཛིན་ཅེས་པའི་རྣམ་གཞག་གཞག་དཀའོ། །སེམས་ཀྱི་ཆོས་ཉིད་སེམས་དང་ངོ་བོ་
ཐ་དད་ན་ནི་དེ་སེམས་ཀྱི་རང་བཞིན་དང་གཤིས་མིན་པར་འགྱུར་རོ། །དེས་ན་
འདི་འདྲ་བའི་རྣམ་གཞག་རྣམས་འཇོག་ཤེས་པ་ལ་སྒྲ་རྟོག་སེལ་འཇུག་ཡིན་པས་
རྟོག་པས་ཆ་ཤས་སུ་ཕྱེ་ནས་དོན་སྤྱི་འཛིན་པའི་ཚུལ་དང༌། མ་བརྟགས་མ་དཔྱད་
པར་འཇིག་རྟེན་གྱི་ཐ་སྙད་འཇོག་ཚུལ་ཐ་སྙད་པའི་བློ་རང་དགའ་བའི་མྱོང་བའི་
སྟེང་ནས་འཇོག་ཤེས་པ་ཞིག་དང་། ཡུལ་དང་དུས་ཀྱི་ཁྱད་པར་དུ་མ་བྱས་པར་
ཡུལ་དེའི་སྤྱི་ཙམ་འཛིན་པ་དང་འཇོག་པའི་ཚུལ་ལ་སོགས་པའི་རྣམ་གཞག་རྣམས་
ཤེས་པ་གལ་ཆེའོ། །རྟོག་པས་ཆ་ཤས་སུ་ཕྱེ་ནས་འཛིན་པའི་དབང་དུ་བྱས་ཏེ།
སྤྱོད་འཇུག་ལས། ཅི་ནས་ཏིང་འཛིན་བརྩོན་ པ་ནི། །སྐད་ཅིག་གཅིག་ ཀྱང་མི་
འཆོར་ བར། །བདག་ གི་ ཡིད་ འདི་ གར་ སྤྱོད་ ཅེས། །དེ་ ལྟར་ ཡིད་ ལ་ སོ་ སོར་
བརྟག །ཅེས་ དང་། ལུས་ དང༌ སེམས་ ཀྱི་ གནས་ སྐབས་ ལ། །ཡང་ དང་ ཡང་ དུ་
བརྟག་བྱ་བ། །དེ་ཉིད་ཁོ་ན་མདོར་ན་ནི། །ཤེས་བཞིན་བསྲུང་བའི་མཚན་ཉིད་
དོ། །ཞེས་སེམས་ཏིང་ངེ་འཛིན་ལ་རྩེ་གཅིག་ཏུ་བཞག་པའི་ངང་ནས་སེམས་དེ་
ཏིང་ངེ་འཛིན་ལ་གནས་མི་གནས་དང་ བྱིང་རྒོད་སྐྱེས་མ་སྐྱེས་དང༌། དྲན་པའི་
ཤུགས་ཞན་དུ་སོང་མ་སོང་སོགས་ཡང་ཡང་བལྟ་དགོས་པར་གསུངས་པ་དང༌།
ལམ་རིམ་ཆེ་ཆུང་གཉིས་སུ་ཡང་དེ་ལྟར་བལྟ་བ་དང་། རྟོག་པ་སྤྱང་པོས་བྱིང་རྒོད་
སྐྱེ་བའི་གྲབས་བྱེད་པ་ནས་ཤེས་ནུས་པར་གསུངས་སོ། །མདོར་བསྡུ་ན་སེམས་ལ་
དམིགས་ པའི་ ཞི་ གནས་ ཀྱི་དམིགས་རྟེན་འཚོལ་བ་ན་སྔོན་འགྲོའི་རྒྱུ་ཚོགས་
རྣམས་ཚང་བར་བྱས་ཏེ། དངོས་གཞིའི་ཚེ་ཚད་མ་རྣམ་འགྲེལ་ལས། སེམས་ཀྱི་
- 298 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
རང་བཞིན་འོད་གསལ་ཏེ། །དྲི་མ་རྣམས་ནི་གློ་བུར་བ། །ཞེས་གསུངས་པ་ལྟར་
འདོད་ཆགས་དང་ཞེ་སྡང་ལ་སོགས་པའི་གློ་བུར་གྱི་དྲི་མའི་རྙོག་མ་རྣམས་བསལ་
ཞིང་། གཟུགས་ལ་སོགས་པའི་ཕྱིའི་ཡུལ་གྱི་མཚན་མའི་ རྗེས་ སུ་མ་སོང་བར་
སེམས་རང་གི་ངོ་བོ་ལུང་མ་བསྟན་ཡུལ་གྱི་རྣམ་པ་ཅི་ཡང་འཆར་དུ་རུང་བའི་
གསལ་སིང་ངེ་བ་རིག་རིག་པོ་ཞིག་ཡོད་པ་དེ་མྱོང་བའི་སྟེང་ནས་ངེས་སུ་བཅུག་
ལ། དེའི་རྣམ་པ་འོལ་སྤྱི་ཙམ་ཞིག་ཤར་ན་དེ་གའི་ངང་དུ་རྩེ་གཅིག་ཏུ་འཇོག་ཅིང་
དྲན་ཤེས་ཡེངས་མེད་དུ་བསྟེན་པའོ། །འདི་ནི་ལྷ་སྐུ་སོགས་ཀྱི་དམིགས་རྟེན་ལ་
སེམས་འཛིན་ལུགས་དང་ཅུང་ཟད་མི་འདྲ་སྟེ། ལྷ་སྐུ་ལ་དམིགས་ནས་སེམས་
འཛིན་པའི་ཚེ་མདུན་དུ་ སྐུའི་རྣམ་པ་གསལ་བཏབ་ནས་དམིགས་རྟེན་འདི་ལ་
སེམས་གདགས་སོ་སྙམ་དུ་ཡུལ་ཡུལ་ཅན་རྒྱང་ཆད་ཀྱི་རྣམ་པས་སེམས་འཛིན་པ་
ཡིན་ལ། འདིར་ནི་མྱོང་བ་གསལ་རིག་ཙམ་དེའི་ངང་དུ་འཇོག་པ་ཡིན་པས་ཁྱད་
པར་ཆེའོ། །འདི་ལ་སེམས་འཛིན་པའི་ཚེ་གསལ་ རིག་ གི་རྣམ་ པ་ གཞུང་ནས་
བཤད་པ་ཇི་མ་བཞིན་དུ་མ་ཤར་ཡང་འོལ་སྤྱི་ཙམ་ཤར་ན་དེས་ཆོག་པར་བྱས་ཏེ་
སེམས་འཛིན་དགོས་ཀྱི། དེ་ལྟར་མིན་པར་ཇི་མ་ཇི་བཞིན་ཞིག་ཨེ་འཆར་བལྟས་
ཏེ་རྩོལ་བ་ཆེན་པོས་གསལ་འདེབས་པ་ནི་ཏིང་ངེ་འཛིན་སྒོམ་ལུགས་སྐྱོན་ཅན་ཏེ།
དེ་ལྟར་བྱས་ན་འཕྲོ་རྒོད་འཕེལ་ནས་སེམས་གནས་པ་ལ་གེགས་ཆེན་པོར་འགྱུར་
བར་གསུངས་སོ། །དོན་དེ་ལ་དགོངས་ནས་སློབ་དཔོན་ཙནྡྲ་གོ་མིས། བརྩོན་པ་
བསྟེན་ནས་རྒོད་པ་འབྱུང་འགྱུར་ཞིང་། །དེ་སྤངས་ན་ནི་ཞུམ་པ་སྐྱེ་བར་འགྱུར། །
འདི་ཡི་རིགས་པར་མཉམ་འཇུག་རྙེད་དཀའ་ན། །བདག་གི་སེམས་དཀྲུགས་པས་
ནི་ཅི་ཞིག་བགྱི། །ཞེས་གསུངས་སོ། །སེམས་གནས་སྐྱོང་ཚུལ་འདིའི་མན་ངག་གི་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གནད་རྣམས་ཞིབ་པར་འདིའི་ཁྲིད་ཡིག་ཏུ་བྲིས་ཟིན་ཏོ།། །། །
དོན་ཚན་གཉིས་པ་ལ། བདེ་སྟོང་དབྱེར་མེད་དུ་སྦྱོར་བའི་དོན་ཇི་ལྟ་བུ་ཞིག་
ཡིན། དེའི་ཚེ་ཤེས་པ་དེས་ཡུལ་གྱི་རྣམ་པ་ཇི་ལྟར་འཛིན། དེ་དག་ལ་དོགས་པ་
ཤིན་ཏུ་ཕྲ་བ་མང་དུ་བཀོད་ནས་དེ་དག་གཅོད་ཚུལ་དང་། ལས་དང་པོ་བས་མྱོང་
བ་ལ་བསྐོར་ནས་རྒྱུད་ལ་སྦྱོར་ཚུལ་ཇི་ལྟར་བྱེད་གསུང་བ། བདེ་སྟོང་དབྱེར་མེད་
དུ་སྦྱོར་བའི་ལམ་འདི་ནི་གསང་བ་ལས་ཀྱང་ཆེས་གསང་བ། ཟབ་པ་བས་ཀྱང་
ཆེས་ཟབ་པ་ཤིན་ཏུ་ཕྲ་ཞིང་རྟོགས་པར་དཀའ་བ་གསང་ཆེན་རྒྱུད་སྡེ་རྒྱ་མཚོའི་
སྙིང་པོའི་བཅུད་ཕྱུང་བ། ཚེ་གཅིག་ཉིད་ལ་རྡོ་རྗེ་འཆང་གི་སར་འཁྲིད་པའི་ཉེ་ལམ་
མཐར་ཐུག་ཏུ་གསུངས་པས། ལམ་འདི་མངོན་དུ་མཛད་པའི་དམ་པ་རྣམས་ཀྱི་
སྤྱོད་ཡུལ་དུ་གྱུར་པ་ལས། བླུན་པོ་བདག་འདྲ་བའི་ཡུལ་མིན་ལ། འོན་ཀྱང་ཟབ་
མོའི་ལམ་འདི་ལ་བག་ཆགས་འཇོག་ཕྱིར་རྗེ་ཐམསཅད་མཁྱེན་པའི་གསུང་ལ་
བརྟེན་ནས་ཅུང་ཟད་དཔྱད་པར་བྱའོ། །ཐུཊ་ཀྱི། དེ་ལ་བདེ་སྟོང་དབྱེར་མེད་དུ་
སྦྱོར་བའི་བདེ་བ་ནི་ད་ལྟར་ལུས་བདེའོ། །སེམས་བདེའོ། །ཞེས་ཡོངས་ལ་གྲགས་
པ་ལྟར་གྱི་ལུས་སེམས་ཀྱི་བདེ་བ་རང་དགའ་བ་འདི་ཙམ་མིན་པར་ནི་ཤིན་ཏུ་
གསལ་ལ། ནང་དུ་ཏིང་ངེ་འཛིན་ལ་མཉམ་པར་བཞག་པས་ལས་རུང་གི་རླུང་ཤིན་
ཏུ་འཇམ་ཞིང་ཡིད་དུ་འོང་བ་སྤྱི་བོ་ནས་རྐང་མཐིལ་གྱི་བར་གྱི་ལུས་ཀྱི་ཆ་ཤས་
ཐམས་ཅད་དུ་བརྒྱུས་པ་ལ་བརྟེན་ནས་ལུས་ལ་བདེ་བ་དང་སེམས་ལ་དགའ་བ་
ཆེན་པོ་སྐྱེ་བར་གསུངས་པས། དེ་འདྲ་བའི་ཤིན་སྦྱངས་ཀྱི་བདེ་བ་དེ་ཡང་བདེ་
སྟོང་དབྱེར་མེད་དུ་སྦྱོར་བའི་བདེ་བའི་ཕྱོགས་ཙམ་ན་ཡང་མེད་པར་གསུངས།
དེར་མ་ཟད་གནས་ལུགས་སྟོང་པ་ཉིད་ལ་རྩེ་གཅིག་ཏུ་མཉམ་པར་བཞག་ནས་
- 300 -



ལམ་གྱི་དཀའ་གནས་ལ་དོགས་པོ་གཅོད་ཚུལ་ཟབ་དོན་སྣང་བ་ཞེས་བྱ་བ།
མངོན་སུམ་དུ་རྟོགས་པའི་འཕགས་པའི་མཉམ་བཞག་ལ་ཟག་མེད་ཀྱི་བདེ་བ་
ཁྱད་པར་ཅན་ཞིག་ཡོད་པར་གསུངས་ཏེ། དེ་འདྲ་བའི་བདེ་བ་དེ་ཡང་བདེ་སྟོང་
དབྱེར་མེད་དུ་སྦྱོར་བའི་བདེ་བ་འདི་མིན་ཏེ། དེ་འདྲ་བའི་ཟག་མེད་ཀྱི་བདེ་བ་ནི་
ཐེག་པ་གསུམ་གྱི་འཕགས་པ་ཐམས་ཅད་ལ་ཡོད་ལ། བདེ་སྟོང་དབྱེར་མེད་ཀྱི་
ལམ་འདི་ནི་སྔགས་བླ་མེད་ཀྱི་ཐུན་མོང་མིན་པའི་ལམ་ཡིན་པས་སོ། །ས་དང་པོ་
ཐོབ་པ་ན་རྒྱལ་སྲས་དེ་ལ་དགའ་བ་ཆེན་པོ་ཚད་མེད་པ་ཞིག་སྐྱེ་བས་ས་དེ་ལ་རབ་
ཏུ་དགའ་བ་ཞེས་བརྗོད་ཅིང་། ས་དེར་ཆོས་ཐམས་ཅད་བདེ་བས་ནོན་པ་ཞེས་བྱ་
བའི་ཏིང་ངེ་འཛིན་ཐོབ་པས་མཉམ་བཞག་ཏུ་མ་ཟད་རྗེས་ཐོབ་ཏུ་ཡང་གང་སྣང་
ཐམས་ཅད་བདེ་བའི་རྐྱེན་དུ་འཆར་བ་ནི། དབུ་མ་ལ་འཇུག་པ་ལས། ཇི་ལྟར་
བྱིན་ཅིག་ཅེས་སྒྲ་ཐོས་བསམ་ལས། །རྒྱལ་སྲས་བདེ་འབྱུང་དེ་ལྟར་ཐུབ་རྣམས་
ལ། །ཞི་བར་ཞུགས་པས་བདེ་བ་བྱེད་མིན་ན། །ཐམས་ཅད་བཏང་བས་ལྟ་ཞིག་
སྨོས་ཅི་དགོས། །ཞེས་གསུངས་པ་ལྟར། ཐ་མལ་པ་རྣམས་ལ་གནོད་པ་དང་སྡུག་
བསྔལ་ཆེན་པོའི་རྐྱེན་དུ་འགྱུར་བ་ལུས་སྲོག་ལ་གནོད་པ་བྱེད་པ་ཡང་རྒྱལ་སྲས་དེ་
ལ་དགའ་བདེ་ཆེན་པོ་སྐྱེ་བའི་རྐྱེན་དུ་འགྱུར་བ་སོགས་དགའ་བདེ་ཚད་མེད་པ་
ཡོད་པར་གསུངས་ཀྱང་། དེ་འདྲ་བའི་བདེ་བ་དེ་ཡང་བདེ་སྟོང་གི་བདེ་བ་མིན་
པར་གསུངས་ལ། དེར་མ་ཟད་རྡོ་རྗེ་ཐེག་པའི་སྒོར་ཞུགས་ཏེ་བྱ་སྤྱོད་ནས་འབྱུང་
བའི་ལྷའི་རྣལ་འབྱོར་ལ་གནས་ཏེ་རླུང་ཕྱིར་རྒྱུ་བ་བཀག་ནས་ནང་དུ་བསྡམས་
པའི་སྲོག་རྩོལ་ཁྱད་པར་ཅན་དང་ལྷའི་རྣལ་འབྱོར་ཟུང་དུ་སྦྲེལ་ནས་བསྒོམས་པའི་
མཐུས་བདེ་དྲོད་ཁྱད་པར་ཅན་སྐྱེ་ཞིང་། ལུས་སེམས་ལ་དགའ་བདེ་ཚད་མེད་པ་
འབྱུང་བར་གསུངས་ཡང་
། དེ་འདྲ་བའི་བདེ་བ་དེ་ཡང་བླ་མེད་ནས་གསུངས་པའི་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བདེ་སྟོང་གི་བདེ་བ་འདི་མིན་པར་གསུངས། དེར་མ་ཟད་བླ་མེད་ཀྱི་སྒོར་ཞུགས་
ནས་རིམ་པ་དང་པོའི་ལམ་ལ་སྦྱངས་ཏེ་བརྟན་པར་གྱུར་པ་ན་ཡེ་རྒྱ་ལ་བརྟེན་ནས་
ཞུ་བདེ་འདྲེན་ནུས་པ་ཙམ་ཡོད་པར་གསུངས་ཀྱང་། དེ་ལྟ་བུའི་བདེ་བ་དེ་ཡང་
ལྷན་སྐྱེས་ཀྱི་བདེ་བ་འདི་མིན་པར་གསུངས་སོ། །འོ་ན་བདེ་སྟོང་དབྱེར་མེད་པའི་
ལྷན་སྐྱེས་ཀྱི་བདེ་བ་དེ་ཇི་ལྟ་བུ་ཞིག་ཡིན་སྙམ་ན། དེ་ནི་ལམ་ཐུན་མོང་བས་རྒྱུད་
སྦྱངས་ཤིང་དམ་ཚིག་དང་སྡོམ་པ་དག་པ་ལ་གནས་ནས་རིམ་པ་དང་པོའི་ལམ་
བསྒོམ་པ་སྔོན་དུ་སོང་བའི་རྣལ་འབྱོར་བ་ཞིག་གིས་རྡོ་ རྗེའི་ལུས་ལ་གནད་དུ་
བསྣུན་པའི་མཐུས་གཉིས་སྣང་གི་རྣམ་རྟོག་རགས་པ་རྣམས་དང་དེའི་བཞོན་པ་
ལས་རླུང་གི་རྒྱུ་བ་འགགས་ཤིང་རླུང་དྷཱ་ཏཱིར་བསྡུས་ཏེ་ཐིམ་པ་ལས་སྟོང་པ་རྣམས་
འཆར་བ་དང་ལྷན་ཅིག་ཏུ་ལྟེ་གསང་གི་གཏུམ་མོ་འབར་ནས་བྱང་སེམས་ཞུ་བའི་
མཐུས་སྐྱེས་པའི་ལྷན་སྐྱེས་ཀྱི་བདེ་ཆེན་ཁྱད་པར་ཅན་ཞིག་ཡིན་པར་གསུངས།
བདེ་སྟོང་སྦྱོར་བའི་སྟོང་པ་ཡང་སྟོང་པ་གང་བྱུང་གིས་མི་ཆོག་པར་ངེས་དོན་གྱི་
མདོའི་དགོངས་པ་འཕགས་པ་ཀླུ་སྒྲུབ་ཡབ་སྲས་ཀྱིས་ཇི་ལྟར་གཏན་ལ་ཕབ་པ་
ལྟར། རྟེན་ འབྱུང་ སྤྲོས་ པའི་ མཐའ་ ཐམས་ཅད་ དང་ བྲལ་བའི་ཆོས་རྣམས་ ཀྱི་
གནས་ལུགས་མཐར་ཐུག་པ་ངེས་པའི་འཛིན་སྟངས་ ཀྱི་ཡུལ་དུ་བྱས་པ་ཞིག་
དགོས་པར་གསུངས། དེ་འདྲ་བའི་བདེ་བ་དང་སྟོང་པ་མཐར་ཐུག་པའི་ཚུལ་འདི་
ནི་ཤིན་ཏུ་རྟོགས་དཀའ་བ་དང་། རྟོགས་ན་ཤིན་ཏུ་དོན་ཆེ་བ་གཞན་དུ་བསྐལ་བ་
མང་པོར་སྦྱིན་པ་གཏོང་བ་སོགས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སྤྱད་པ་
བས། དེ་འདྲ་བའི་བདེ་སྟོང་ལྷན་སྐྱེས་ཀྱི་ཡེ་ཤེས་ལན་ཅིག་རྒྱུད་ལ་སྐྱེས་པ་འཚང་
རྒྱ་བ་ལ་ཆེས་མྱུར་བར་གསུངས་པས། ཟབ་མོའི་ལམ་འདི་ལ་འབད་དགོས་པ་ནི།
- 302 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
རིམ་ལྔ་གསལ་སྒྲོན་ལས། བདེ་སྟོང་དབྱེར་མེད་ཀྱི་གཏམ་ནི་རླུང་ལྟར་རབ་ཏུ་
གྲགས་ཀྱང་། བདེ་བ་རྣམས་ཀྱི་ཁྱད་པར་ཕྱེད་པའི་བདེ་ཆེན་དང༌། སྟོང་པ་རྣམས་
ཀྱི་ཁྱད་པར་ཕྱེད་པའི་སྟོང་པའི་མཐར་ཐུག་དང་སྦྱོར་ཚུལ་ཤེས་པ་ཤིན་ཏུ་དཀོན་
པ་ལ་དགོངས་ནས། ས་ར་ཧས། ཁྱིམ་དང་ཁྱིམ་ན་དེ་ཡི་གཏམ་སྨྲ་ཡང་། །བདེ་
ཆེན་གནས་ནི་ཡོངས་སུ་ཤེས་པ་མེད། །ཅེས་གསུངས་པས་ཅུང་ཟད་རེས་ཚིམ་སླ་
བར་མི་བྱ་བར་གསང་བ་ལས་ཀྱང་ཆེས་གསང་བའི་དོན་འདི་རྟོགས་པ་ལ་ཡུན་
རིང་དུ་འབད་པར་བྱའོ། །ཞེས་དང་། མདོར་ན་འཁོར་འདས་ཀྱི་ཆོས་གང་ལ་ཡང་
བདེན་པར་འཛིན་པའི་མཚན་འཛིན་གྱི་དམིགས་གཏད་བྱ་ས་རྡུལ་ཙམ་ཡང་མེད་
པར་ངེས་ཤིང་། དོན་དེ་ལ་ཡང་རྒྱུ་འབྲས་རྟེན་འབྲེལ་གྱི་བྱ་བྱེད་ཐམས་ཅད་ཆེས་
ཤིན་ཏུ་འཐད་པར་མཐོང་བའི་མཐའ་གཉིས་དང་བྲལ་བའི་དོན་ལ་ཚད་མའི་
སྟོབས་ཀྱིས་ངེས་པ་རྙེད་པའི་སྟོང་ཉིད་རྟོགས་པ་ལ་ནི། ཐ་ན་དོན་འགྱུར་གྱི་ཐེ་
ཚོམ་ཟོས་པས་ཀྱང་སྲིད་པ་ཧྲུལ་པོར་བྱེད་པ་ལ་སོགས་པའི་ཕན་ཡོན་མཐའ་མེད་
པ་ཞིག་གསུང་རབ་དགོངས་འགྲེལ་དང་བཅས་པ་ནས་ལན་ཅིག་མ་ཡིན་པར་
གསུངས་པའི་སྟེང་དུ་བླ་མེད་རྡོ་རྗེ་ཐེག་པ་ལས་དེ་འདྲ་བ་དེ་ཡུལ་ཅན་ཁྱད་པར་
ཅན་ལྷན་ཅིག་སྐྱེས་པའི་དགའ་བས་ལེགས་པར་ངེས་པ་ལ། ཡུལ་ཅན་བདེ་བ་
ཆེན་པོའི་སྒོ་ནས་ཀྱང་ཚེ་འདི་ཉིད་ལ་མཆོག་སྟེར་བ་སོགས་ཀྱི་གནས་སྐབས་དང་
མཐར་ཐུག་གི་ཕན་ཡོན་དཔག་ཏུ་མེད་པ་ཞིག་བཤད་པས། རྣམ་དཔྱོད་ཅན་གྱིས་
ནི་བདག་མེད་པའི་དོན་ཕུ་ཐག་ཆོད་པར་ངེས་པའི་ལྟ་བ་དང་། ཐུན་མོང་མ་ཡིན་
པའི་བདེ་བ་ཆེན་པོའི་འདྲེན་པའི་ཐབས་མཐའ་ཆོད་པའི་མན་ངག་ལ་ཞུགས་ནས་
བདེ་སྟོང་དབྱེར་མེད་དུ་སྦྱོར་བའི་ལྷན་ཅིག་སྐྱེས་པའི་ཡེ་ཤེས་འཚོལ་བ་ལ་འགྲུབ་
- 303-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པར་བྱའོ། །ཞེས་གང་གསུངས་པ་ལྟར་རོ། །འོ་ན་དེ་འདྲ་བའི་བདེ་བ་དང་སྟོང་པ་
དབྱེར་མེད་དུ་སྦྱོར་ཚུལ་ཇི་ལྟ་བུ་སྙམ་ན། དེ་ནི་རིམ་ལྔ་གསལ་སྒྲོན་ལས། དེ་ཡང་
བདེ་བ་དང་དེའི་ཆོས་ཉིད་ངོ་བོ་དབྱེར་མེད་ནི་ཆོས་ཅན་གྲུབ་ཙམ་ནས་རང་གི་
སྟོང་ཉིད་དང་ངོ་བོ་དབྱེར་མེད་དུ་གྲུབ་ཟིན་པས། དེ་རྣལ་འབྱོར་བས་དབྱེར་མེད་
དུ་བྱ་མི་དགོས་ལ། དེ་བཞིན་དུ་སྟོང་ཉིད་རྟོགས་པའི་བློ་གཞན་ཞིག་ལ་བདེ་བས་
རྒྱས་འདེབས་པ་དང་། བདེ་བ་བསྐྱེད་པའི་འོག་ཏུ་སྟོང་ཉིད་ཀྱི་ལྟ་བ་གཞན་ཞིག་
གིས་རྒྱས་འདེབས་པ་ཡང་མིན་ཏེ། དེ་ལ་ནི་དཔེར་ན་སྦྱིན་སོགས་བདག་མེད་
པའི་ལྟ་བས་ཟིན་ཡང་སྦྱིན་སོགས་དེ་ཉིད་ལྟ་བ་དེའི་ངོ་བོར་མི་སྐྱེ་བ་ལྟར། སྟོང་
ཉིད་རྟོགས་པ་དང་བདེ་བ་གཉིས་ཕན་ཚུན་གཅིག་གཅིག་གི་ངོ་བོར་མ་སོང་བའི་
ཕྱིར་རོ། །འོ་ན་ཇི་ལྟར་བྱེད་སྙམ་ན། ཡུལ་ཅན་ཤེས་པ་ལྷན་ཅིག་སྐྱེས་པའི་བདེ་
བའི་ངོ་བོར་སྐྱེས་པ་དེས་ཡུལ་སྟོང་ཉིད་ཀྱི་དོན་ཕྱིན་ཅི་མ་ལོག་པར་རྟོགས་པའི་
ཡུལ་ཡུལ་ཅན་དུ་སྦྱོར་བ་ཉིད་བདེ་སྟོང་དབྱེར་མེད་དུ་སྦྱོར་བའོ། །ཞེས་གང་
གསུངས་པར་ལྟར་རོ། །འོ་ན་དེ་འདྲ་བའི་བདེ་བ་དང་སྟོང་པའི་བློ་གཉིས་པོ་དེ་ངོ་
བོ་གཅིག་པ་ཞིག་གམ་ཐ་དད་པ་ཡིན་ཞེ་ན། བློ་དེ་གཉིས་ནི་ངོ་བོ་དབྱེར་མེད་གྲུབ་
བདེ་གཅིག་ཏུ་སྐྱེས་པ་ཡིན་པར་རྗེ་ཐམས་ཅད་མཁྱེན་པས་གསུངས་སོ། །དེ་ལ་
འདི་སྙམ་དུ་བདེ་སྟོང་སྦྱོར་ཚུལ་དེ་ལྟར་ཡིན་ན། དེའི་ཚེ་གནས་ལུགས་སྟོང་པ་
ཉིད་འཛིན་སྟངས་ཀྱི་ཡུལ་དུ་བྱེད་ན་བློ་དེ་མེད་དགག་གི་རྣམ་པ་ཅན་ཡིན་དགོས་
ལ། དེའི་ཚེ་བདེ་བའི་རྣམ་པ་ཡུལ་དུ་བྱེད་ན་སྒྲུབ་པའི་རྣམ་པ་ཅན་ཡིན་དགོས་
པས། བློ་ གཅིག་ལ་དགག་པ་དང༌ སྒྲུབ་པའི་རྣམ་པ་གཉིས་ཀ་དུས་ གཅིག་ཏུ་
འཆར་བར་འགྱུར་བ་དང་། འཛིན་སྟངས་མི་མཐུན་པ་གཉིས་དུས་གཅིག་ཏུ་སྐྱེ་བ་
- 304 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
ཡོད་དགོས་ཤིང་། བློ་དེ་ལ་སྒྲུབ་པ་ཀུན་རྫོབ་པའི་རྣམ་པ་ཤར་ན་ནི་བློ་དེ་གཉིས་
སྣང་ཅན་དུ་འགྱུར་ལ། དེ་ལྟར་ན་དེས་སྟོང་ཉིད་རྟོགས་པ་མིན་པར་འགྱུར་རོ། །
གཞན་ཡང་ལས་དང་པོ་བས་བདེ་བ་ཤུགས་ཆེན་པོའི་རྣམ་པ་ཟིན་ན་ནི་སྟོང་ཉིད་
ལ་བློ་འཇུག་མི་ནུས་ཤིང་། སྟོང་པའི་འཛིན་སྟངས་ཤུགས་ཆེ་བར་བྱས་ན་ནི་བདེ་
བའི་རྣམ་པ་ཡུལ་དུ་བྱེད་མི་ནུས་པས། བློ་དེ་གཉིས་དུས་གཅིག་ཏུ་བསྐྱེད་ཚུལ་ཇི་
ལྟར་ཡིན་སྙམ་ན། ལྷན་སྐྱེས་ཀྱི་བདེ་བས་སྟོང་ཉིད་ཡུལ་དུ་བྱས་ནས་འཛིན་པའི་
ཚེ་སྤྲོས་པ་བཅད་པའི་མེད་དགག་གི་རྣམ་པ་ཅན་ཡིན་གྱི། བདེ་བའི་རྣམ་པ་འཛིན་
སྟངས་ཀྱི་ཡུལ་དུ་བྱེད་པ་མིན་པས་སྒྲུབ་པའི་འཛིན་སྟངས་ཅན་མིན་ནོ། །དེའི་
ཕྱིར་དགག་པ་དང་སྒྲུབ་པའི་འཛིན་སྟངས་ཀྱི་རྣམ་པ་ཅན་གྱི་བློ་གཉིས་དུས་
གཅིག་ཏུ་སྐྱེ་བ་མིན་ཞིང་། འཛིན་སྟངས་མི་མཐུན་པ་གཉིས་དུས་གཅིག་ཏུ་སྐྱེ་
བའང་མིན་ནོ། །དེའི་ཚེ་དགག་པ་དང་སྒྲུབ་པའི་འཛིན་སྟངས་ཀྱི་རྣམ་པ་ཅན་
གཉིས་དུས་གཅིག་ཏུ་འཆར་རམ་སྙམ་པ་ནི་བློ་དེའི་མྱོང་བ་དང་འཛིན་སྟངས་
གཉིས་མ་ཕྱེད་པ་ཡིན་པས། དེ་གཉིས་ཀྱི་དབྱེ་བ་ཕྱེད་དགོས་སོ། །དེ་ཡང་ཤེས་
པ་གང་དང་གང་སྐྱེ་ཡང་ཡུལ་གྱི་རྣམ་པ་ཅན་དང་མྱོང་བའི་ངོ་བོར་སྐྱེ་དགོས་པས་
སྐབས་འདིར་ཡུལ་ནི་གནས་ལུགས་སྟོང་པ་ཉིད་ཡིན་པས་དེའི་རྣམ་པ་ཅན་ནོ། །
མྱོང་བ་ནི་ཚོར་བ་སིམ་པའི་རྣམ་པ་ཅན་དུ་སྐྱེ་བའོ། །དེས་ན་བདེ་བ་ནི་བློ་དེའི་
མྱོང་བའི་ཆ་ལ་འཇོག་གི །ངེས་པའི་འཛིན་སྟངས་ལ་མི་འཇོག་གོ །བློ་གང་སྐྱེ་
ཡང་རྐྱེན་གསུམ་གསུམ་གྱིས་བསྐྱེད་དགོས་ཤིང་། རྐྱེན་གསུམ་གྱིས་ལག་རྗེས་སོ་
སོར་འཇོག་ལུགས་ལེགས་པར་ཤེས་ན་ནི་འདིའི་མྱོང་བ་དང་འཛིན་སྟངས་ཀྱི་རྣམ་
པའི་ཁྱད་པར་ཕྱེད་པར་འགྱུར་རོ། །དེ་ནི་དཔེར་མཚོན་ན་སྔོ་འཛིན་མིག་ཤེས་སྐྱེ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བའི་ཚེ་ཤེས་པ་དེ་ཡུལ་སྔོན་པོའི་རྣམ་པ་ཅན་དུ་སྐྱེ་བ་ནི་དམིགས་རྐྱེན་གྱི་ལག་
རྗེས་དང་། མྱོང་བའི་ངོ་བོར་སྐྱེ་བ་ནི་དེ་མ་ཐག་རྐྱེན་གྱི་ལག་རྗེས་དང༌། ཤེས་པ་
དེས་གཟུགས་འཛིན་གྱི་སྒྲ་འཛིན་མི་ནུས་པ་སོགས་ཐུན་མོང་མིན་པའི་རང་ཡུལ་
ལ་འཇུག་པ་ནི་བདག་རྐྱེན་དབང་པོའི་ལག་རྗེས་སུ་གསུངས་སོ། །གཞན་ཡང་
རྣམ་པར་ཤེས་པ་གང་སྐྱེ་ཡང་དེའི་འཁོར་དུ་སེམས་བྱུང་ཀུན་འགྲོ་རྣམས་འབྱུང་
ཞིང་། སེམས་བྱུང་དེ་དག་ནི་བྱེད་ལས་ཐ་དད་པར་འཇུག་སྟེ། ཚོར་བ་ནི་མྱོང་བ་
སྟེ་ སིམ་ པའམ། གདུང་ བའམ། བར་ མ་ གང་ རུང་ རེ་ རྣམ་ཤེས་དེས་ མྱོང་ བའི་
ཆའོ། །འདུ་ཤེས་ནི་རྣམ་ཤེས་དེས་ཡུལ་གྱི་ཐུན་མོང་མིན་པའི་མཚན་མ་འཛིན་
པར་བྱེད་པའོ། །སེམས་པ་ནི་རྣམ་ཤེས་དེ་ཡུལ་དེ་ལ་གཡོ་ཞིང་སྐུལ་བར་བྱེད་
པའོ། །རེག་པ་ནི་རྣམ་ཤེས་དེས་གང་མྱོང་ཡང་དེའི་རྟེན་བྱེད་པའོ། །ཡིད་ལ་བྱེད་
པ་ནི་རྣམ་ཤེས་དེས་དམིགས་པ་དེ་རྩེ་གཅིག་ཏུ་འཛིན་པའི་ཆའོ། །དེའི་ ཕྱིར་
སེམས་བྱུང་དེ་དག་ལ་ཀུན་འགྲོ་ཞེས་མངོན་པ་ལས་བཤད་ལ། རྣམ་ཤེས་ཀྱིས་
ཡུལ་དེ་ཐེ་ཚོམ་མེད་པར་མཐའ་གཅིག་ཏུ་ངེས་པའི་འཛིན་སྟངས་ཅན་དུ་བྱེད་པ་ནི་
ཡུལ་ངེས་ལྔའི་ནང་ཚན་གྱི་སེམས་བྱུང་ཤེས་རབ་ཀྱིས་བྱེད་པར་གསུངས་སོ། །དེ་
ལྟ་བུའི་ནང་གི་བློའི་འཇུག་ཚུལ་གྱི་སྤུ་རིས་ཕྲ་མོ་འབྱེད་པ་ནི་སྐབས་འདི་དང་
གཞན་དུའང་བློའི་འཛིན་ཚུལ་དང་སྣང་ཚུལ་གྱི་ཁྱད་པར་མང་པོ་ཞིག་འབྱེད་པ་ལ་
ཉེ་བར་མཁོའོ། །གཞན་ཡང་འཛིན་སྟངས་ཀྱི་ཡུལ་དང་སྣང་ཡུལ་གཉིས་ཀྱི་ཁྱད་
པར་ཕྱེད་པའང་ཤིན་ཏུ་གལ་ཆེ་སྟེ། ཚུལ་འདི་ནི་དོན་ཚན་གསུམ་པའི་སྐབས་སུ་
བཤད་པར་བྱའོ། །ལས་དང་པོ་བས་བདེ་བའི་རྣམ་པ་ཤར་ཚེ་གཉིས་སྣང་ཅན་
ཡིན་པས་སྟོང་ཉིད་རྟོགས་པ་མིན་ནམ་སྙམ་པ་དེ་ལ་ཚོར་བ་སིམ་པའི་རྣམ་པ་ཅན་
- 306 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
དེ་མྱོང་བ་ན། འདི་ནི་བདེ་བའོ་སྙམ་དུ་འཛིན་སྟངས་ཀྱི་ཡུལ་དུ་བྱས་ན་ནི་སྒྲུབ་པ་
ཀུན་རྫོབ་པ་འཛིན་སྟངས་ཀྱི་ཡུལ་དུ་བྱས་པ་དང་། ཀུན་རྫོབ་སྣང་བའི་གཉིས་
སྣང་ཅན་ཡིན་པས་སྟོང་ཉིད་འཛིན་སྟངས་ཀྱི་ཡུལ་དུ་བྱས་པ་མིན་པ་དང་། སྟོང་
ཉིད་ལ་རྩེ་གཅིག་ཏུ་དམིགས་པ་མིན་པར་ངེས་ཤིང་། འདི་བདེ་བའོ་སྙམ་པ་དང་
སྟོང་པའོ་སྙམ་པའི་བློ་གཉིས་ལས་དང་པོ་བ་ལ་དུས་གཅིག་ཏུ་སྐྱེ་ས་མེད་པ་ནི་
སྔར་ཞིབ་ཏུ་བཤད་ཟིན་པ་ལྟར་རོ། །སྤྱིར་གཉིས་སྣང་ཡོད་པ་ཙམ་གྱིས་སྟོང་ཉིད་
རྟོགས་པ་མིན་པར་མི་འགྱུར་ཏེ། གཉིས་སྣང་ཕྲ་མོ་ནས་དག་པའི་མཉམ་བཞག་
འོང་བ་ལ་འཕགས་པའི་ས་ཐོབ་དགོས་ཤིང་། སོ་སོ་སྐྱེ་བོས་སྟོང་ཉིད་སྒོམ་པའི་ཚེ་
ངེས་ངོ་དེར། གཉིས་སྣང་མེད་ཀྱང་སྣང་ངོའི་གཉིས་སྣང་དག་མི་ནུས་པའི་ཕྱིར་
རོ། །དེའི་རྒྱུ་མཚན་ཡང་གཉིས་སྣང་འདི་ལ་གཉིས་སུ་བཤད་དེ། ཀུན་རྫོབ་ཀྱི་
གཉིས་སྣང་ཤར་བ་གཅིག་དང་། ཡུལ་ཡུལ་ཅན་གྱི་གཉིས་སྣང་གཉིས་ལས་སོ་སོ་
སྐྱེ་བོས་སྟོངཉིད་སྒོམ་པའི་བློ་དེའི་དོན་སྒྲུབ་པ་ཀུན་རྫོབ་ཀྱི་གཉིས་སྣང་དེ་མེད་
དགོས་ཀྱང་། ཡུལ་ཡུལ་ཅན་གྱི་གཉིས་སྣང་དེ་དགག་མི་ནུས་སོ། །ཡུལ་ཡུལ་ཅན་
གྱི་གཉིས་སྣང་དེ་སྟོང་ཉིད་མངོན་སུམ་དུ་མཐོང་བའི་ཚེ་མཉམ་བཞག་དེའི་ངོར་
དག་འགྲོ་སྟེ། དེའི་ཚེ་གཉིས་སྣང་ཕྲ་མོ་ཡང་མེད་པར་སྟོང་ཉིད་ལ་ཆུ་ལ་ཆུ་བཞག་
བཞིན་དུ་འགྲོ་བར་གསུངས་ལ། མཉམ་བཞག་དེ་ལས་ལངས་ནས་རྗེས་ཐོབ་ཀྱི་
སྐབས་གཉིས་སྣང་ཅན་དུ་སྐྱེ་བས། འཕགས་པའི་མཉམ་བཞག་རྣམ་པར་མི་རྟོག་
པའི་ཡེ་ཤེས་ལ་དོན་དོན་དམ་དང་། རྗེས་ཐོབ་ཀྱི་ཡེ་ཤེས་ཡུལ་བཅས་ལ་མཐུན་
པའི་དོན་དམ་ཞེས་དབུ་མ་སྣང་བ་སོགས་ལས་གསུངས་སོ། །སྟོང་ཉིད་མངོན་
སུམ་དུ་རྟོགས་པའི་དོན་གྱི་འོད་གསལ་མ་ཐོབ་བར་དུ་ཡུལ་ཡུལ་ཅན་གྱི་གཉིས་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
སྣང་འདི་མི་ཟློག་པ་དང་། དོན་གྱི་འོད་གསལ་ཐོབ་ནས་འོད་གསལ་དེའི་རང་
དུས་སུ་གཉིས་སྣང་དེ་དག་འགྲོ་བ་ནི། རིམ་ལྔ་གསལ་སྒྲོན་ལས། དེ་ཡང་དོན་གྱི་
ལྷན་སྐྱེས་ཀྱི་དུས་སུ་ཡུལ་ཡུལ་ཅན་གཉིས་འོ་མ་ཆུ་ལ་ཞུགས་པ་བཞིན་དུ་རོ་
གཅིག་ཏུ་གྱུར་ནས་གཉིས་སྣང་ཕྲ་མོ་ཡང་དག་པ་ཡིན་ལ། དོན་གྱི་ལྷན་སྐྱེས་མ་
སྐྱེས་པའི་གོང་དུ་ནི་དེ་ཁོ་ན་ཉིད་མངོན་སུམ་དུ་མ་རྟོགས་པས་དེ་ཁོ་ན་ཉིད་ལ་
མོས་པ་ཡིད་བྱེད་ཀྱིས་འཇུག་དགོས་པའི་ཕྱིར་རོ་གཅིག་པར་མོས་པ་ཙམ་མོ། །
ཞེས་གསལ་བར་གསུངས་སོ། །ཡང་འདི་སྙམ་དུ་བདེ་སྟོང་དབྱེར་མེད་དུ་སྦྱོར་
བའི་ཚེ་བདེ་བ་དང་སྟོང་པའི་བློ་གཉིས་ངོ་བོ་དབྱེར་མེད་ཀྱི་གྲུབ་བདེ་གཅིག་ཡིན་
ན། བློ་དེ་གཉིས་སྐྱེ་གནས་འཇིག་གསུམ་མཉམ་དུ་བྱེད་པ་ཞིག་ཡིན་ནམ་སྙམ་ན།
སྤྱིར་གྲུབ་བདེ་གཅིག་ཏུ་སྐྱེས་པ་འདི་ལ་སྐྱེ་གནས་འཇིག་གསུམ་ཅིག་ཅར་དུ་བྱེད་
པ་ཞིག་དང༌། མི་བྱེད་པ་ཞིག་གཉིས་ཡོད་དེ། ཅིག་ཅར་དུ་བྱེད་པ་ནི་གཟུགས་
འཛིན་མིག་ཤེས་དང་དེའི་གཟུང་རྣམ་ལྟ་བུ་སྟེ། དེ་གཉིས་ནི་ནམ་དུའང་དུས་
མཉམ་དུ་སྐྱེ་འཇིག་བྱེད་པ་མ་གཏོགས་མིག་ཤེས་དེ་ཡོད་ལ་གཟུང་རྣམ་དེ་མེད་པ་
དང༌། གཟུང་རྣམ་དེ་ཡོད་ལ་མིག་ཤེས་དེ་མེད་པའང་ནམ་ཡང་མི་སྲིད་དོ། །ལྷན་
སྐྱེས་ཀྱི་བདེ་བ་དང་སྟོང་ཉིད་རྟོགས་པའི་བློ་གཉིས་ནི་ལམ་དེ་སྒོམ་པའི་རྣལ་
འབྱོར་བའི་རྒྱུད་ལ་སྐྱེ་བའི་ཚེ་ངོ་བོ་གཅིག་ཏུ་སྐྱེ་ཡང་། སྤྱིར་སྐྱེ་བ་དང་གནས་པ་
དང་འཇིག་པ་མཉམ་དུ་བྱེད་པ་མིན་ཏེ། ཆོས་རྣམས་ཀྱི་གནས་ལུགས་སྟོང་པ་ཉིད་
རྟོགས་པའི་བློ་ནི་སྔགས་ལ་མ་ཞུགས་པའི་སྔོན་དུ་ལམ་ཐུན་མོང་བ་ལ་སྦྱོང་བའི་
སྐབས་སུའང་ཡོད་ཅིང་། ཐེག་པ་གསུམ་གྱི་འཕགས་པ་ཐམས་ཅད་ཀྱང་གནས་
ལུགས་སྟོང་པ་ཉིད་རྟོགས་པའི་ལྟ་བ་འདིའི་སྒོ་ནས་འཕགས་ལམ་བགྲོད་པ་དང་
- 308 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
ཐར་པ་ཐོབ་པར་བྱེད་པ་ཤ་སྟག་ཡིན་པ་ནི། འཕགས་པ་ཀླུ་སྒྲུབ་ཀྱིས། སངས་
རྒྱས་རང་སངས་རྒྱས་རྣམས་དང་། །ཉན་ཐོས་རྣམས་ཀྱིས་ངེས་བསྟེན་པའི། །ཐར་
པའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་ངེས། །ཞེས་གང་
གསུངས་པ་ལྟར་རོ། །དེ་ལྟར་སྔགས་ལ་མ་ཞུགས་པའི་སྔོན་ནས་ཀྱང་ལྟ་བ་དེ་
ཡོད་ན། སྔགས་ལ་ཞུགས་ནས་རིམ་པ་དང་པོའི་ལམ་ལ་སློབ་པའི་ཚེ་ལྟ་བ་དེ་
ཡོད་པ་ལྟ་ཅི་སྨོས་ཤིང་། ལྷན་སྐྱེས་ཀྱི་བདེ་ཆེན་ནི་རྫོགས་རིམ་གྱི་སྐབས་སུ་སྐྱེ་བ་
མ་གཏོགས་དེའི་སྔོན་དུ་མེད་པས་སོ། །བློ་དེ་གཉིས་འཇིག་པའང་མཉམ་དུ་བྱེད་
པའི་ངེས་པ་མེད་དེ། བདེ་སྟོང་གི་ཏིང་ངེ་འཛིན་ལ་ཞུགས་པའི་རྣལ་འབྱོར་བ་
མཉམ་བཞག་དེ་ལས་ལངས་པ་ན། རྗེས་ཐོག་ཏུ་ལྷན་སྐྱེས་ཀྱི་བདེ་ཆེན་དེ་མེད་
ཀྱང་གནས་ལུགས་རྟོགས་པའི་ལྟ་བ་དེ་མེད་པར་མི་འགྱུར་ཏེ། དེ་འདྲ་བའི་རྣལ་
འབྱོར་བ་དེས་རྗེས་ཐོབ་ཀྱི་སྐབས་ སུ་ གཅིག་དུ་བྲལ་ གྱི་ རིགས་ པ་དང༌། རྟེན་
འབྲེལ་གྱི་རིག་པ་སོགས་རིགས་པ་དུ་མའི་སྒོ་ནས་ཆོས་རྣམས་ཀྱི་གནས་ལུགས་
སྟོང་པ་ཉིད་ལ་དཔྱད་དེ་ངེས་ཤེས་ཁྱད་པར་ཅན་འདྲེན་པར་བྱེད་པ་དཔལ་གསང་
བ་འདུས་པ་དང་། སཾ་བྷུ་ཊ་ལ་སོགས་པའི་རྒྱུད་དང་གྲུབ་ཆེན་གྱི་གཞུང་མང་པོ་
ལས་འབྱུང་བ་ལྟར་རོ། །ལམ་དེ་སྒོམ་པའི་རྣལ་འབྱོར་བ་དེའི་རྒྱུད་ལ་སྐྱེ་བའི་ཚེ་
ཡང་བློ་དེ་གཉིས་དུས་མཉམ་དུ་སྐྱེ་བའི་ངེས་པ་མེད་དེ། རྣལ་འབྱོར་བ་དེས་ཐོག་
མར་རྡོ་རྗེའི་ལུས་ལ་གནད་དུ་བསྣུན་ནས་བསྒོམས་པའི་མཐུས་ལྷན་སྐྱེས་ཀྱི་བདེ་
ཆེན་བསྐྱེད། དེ་ནས་བདེ་བ་དེས་གནས་ལུགས་སྟོང་པ་ཉིད་བསྒོམས་ཏེ་བདེ་སྟོང་
སྦྱོར་བར་རིམ་ལྔ་གསལ་སྒྲོན་ལས་གསུངས་པ་ལྟར་རོ། །དེ་ལྟར་བདེ་སྟོང་དབྱེར་
མེད་ཀྱི་བདེ་བ་དང་སྟོང་པ་མཐའ་ཆོད་པར་ངོས་ཟིན་པ་དང༌། དེ་ནས་བདེ་སྟོང་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
དབྱེར་མེད་དུ་སྦྱོར་ཚུལ་ལ་གོ་བ་ཕུ་ཐག་ཆོད་པ་བཙལ་ནས། དངོས་གཞི་སྒོམ་
ཚུལ་ནི་ལྷན་སྐྱེས་ཀྱི་བདེ་ཆེན་གྱིས་སྟོང་ཉིད་སྒོམ་པ་ནི་གོང་དུ་བཤད་ཟིན་པ་ལྟར་
རྫོགས་རིམ་གྱི་སྐབས་མིན་པ་གཞན་དུ་མི་འབྱུང་བས། སྐབས་དེར་ནི་རྡོ་རྗེའི་
ལུས་ལ་གནད་དུ་བསྣུན་ཚུལ་རྒྱུད་དང་གྲུབ་ཆེན་གྱི་མན་ངག་མ་འཕྱུགས་པར་
བྱས་ཏེ་སྒོམ་པ་ཉིད་གལ་ཆེ་བ་ཡིན་གྱི། དེ་ལྟར་བསྒོམས་པས་ལྷན་སྐྱེས་འདྲེན་
ནུས་ན་བློ་དེས་སྟོང་ཉིད་སྒོམ་པ་ནི་སྔོན་ནས་ལྟ་བ་ལ་གོམས་པ་མཐུ་ཅན་ཡོད་
པའི་དབང་གིས་ངེས་པར་བསྒོམ་ནུས་སོ། །ད་ལྟའི་ལས་དང་པོ་བ་རྫོགས་རིམ་གྱི་
ཏིང་ངེ་འཛིན་ལྟ་ཞོག །རིམ་པ་དང་པོ་ལ་ཡིད་འགྱུར་གྱི་མྱོང་བ་ཐོན་པ་ཙམ་ཡང་
མེད་ པ་ དག་གིས་ནི་བདེ་སྟོང་གི་ ཚུལ་ ལ་ གོ་ བ་ ཆགས་ པར་ བྱས་ནས། དེའི་
དམིགས་རྣམ་བཟུང་ནས་མོས་བློ་སྦྱོང་བའོ། །དེ་ཡང་ཐ་མལ་པ་རྣམས་ལ་སེམས་
གསལ་བ་དང༌། མི་གསལ་བ་དང་། སེམས་བདེ་བ་དང་། མི་བདེ་བ་སྣ་ཚོགས་
ཤིག་འོང་ལ། སེམས་གསལ་བ་དང་། བདེ་ བའི་ སྐབས་ སུ་ སེམས་དེ་ཡུལ་ལ་
དཔྱོད་པ་ན་འདི་ནི་འདི་ལྟར་རོ་སྙམ་དུ་ངེས་པ་འདྲེན་པ་དུ་མ་ཞིག་ཡོད་ལ། དེ་
ལྟར་སེམས་བདེ་བཞིན་པའི་ངང་ནས་ཡུལ་ལ་དཔྱད་དེ་ངེས་པ་འདྲེན་པའི་དེའི་ཚེ་
བདེ་བ་དེ་ནི་སེམས་ཀྱི་མྱོང་བའི་ཆ་ཡིན་པས་ཡུལ་གང་ལ་དཔྱོད་ཀྱང་དེས་མི་
གནོད་པ་མྱོང་བས་གྲུབ་བོ། དེ་དཔེར་བྱས་ཏེ་བདེ་བས་སྟོང་པ་སྒོམ་ཚུལ་ཤེས་
པར་བྱའོ། །ཚུལ་འདི་ལ་ཞི་ལྷག་གི་སྐབས་ཤིན་སྦྱངས་ཀྱི་བདེ་བ་སྐྱེད་ཚུལ་གྱིས་
ཀྱང་ངེས་པ་ཆེན་པོ་སྐྱེ་སྟེ། གནས་ལུགས་སྟོང་པ་ཉིད་ལ་རྩེ་གཅིག་ཏུ་དམིགས་
ནས་ཞི་གནས་བསྒོམས་པ་ན་ལུས་སེམས་ཤིན་སྦྱངས་ཀྱི་བདེ་བ་འདྲེན་ཐུབ་ལ།
དེའི་ཚེ་སེམས་ལ་བདེ་བ་ཁྱད་པར་ཅན་སྐྱེ་ཡང་། དེས་སྟོང་ཉིད་ལ་དམིགས་པ་དེ་
- 310 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
ལ་མི་གནོད་པར་མ་ཟད་དམིགས་པ་ཆེས་གསལ་བར་འགྱུར་བ་དང་། ལྷག་པར་
ཞི་གནས་གྲུབ་པའི་རྗེས་སུ་ཞི་གནས་ཀྱི་རྩི་མ་ཞིག་པའི་ངང་ནས་སོ་སོར་རྟོག་
པའི་ཤེས་རབ་ཀྱིས་གནས་ལུགས་ཀྱི་དོན་ལ་ཡང་དང་ཡང་དུ་དཔྱོད་པ་དང་།
དཔྱད་ མཐར་ འཇོག་ པ་ སྤེལ་ མར་ བྱས་ ཏེ་ བསྐྱངས་ པས། མཚམས་ཤིག་ནས་
དཔྱད་པ་རང་སྟོབས་ཀྱིས་གནས་ཆ་འདྲེན་པ་དང་ལུས་སེམས་ཤིན་སྦྱངས་ཀྱི་བདེ་
བ་ཁྱད་པར་ཅན་ཞིག་སྐྱེ་ལ། དེའི་ཚེ་གནས་ལུགས་ཀྱི་དོན་སྔར་ལས་ཀྱང་ཆེས་
ཆེར་གསལ་བར་རྟོགས་པའི་ངེས་པ་བརྟན་པོ་ཁྱད་པར་ཅན་གྱི་ལྷག་མཐོང་འབྱུང་
བར་གསུངས་པས། ཤིན་སྦྱངས་ཀྱི་བདེ་བ་ཁྱད་པ་ཅན་དང་ལྡན་པའི་བློས་ཆོས་
རྣམས་ཀྱི་གནས་ལུགས་ལ་ངེས་པ་ཕུལ་ཕྱིན་འདྲེན་པ་ཡིན་པས། དེའི་ཚེ་སེམས་
ཀྱིས་བདེ་བ་མྱོང་བ་དེས་གནས་ལུགས་ཀྱི་ལྟ་བ་ལ་མི་གནོད་པར་མ་ཟད་ལྟ་བ་
ཁྱད་པར་ཅན་དུ་འགྱུར་བའི་གྲོགས་བྱེད་པའོ། །དེས་ནི་བདེ་བ་ཆེན་པོས་སྟོང་
ཉིད་སྒོམ་པའི་ཚུལ་ཡང་ཤེས་པར་བྱའོ། །ལས་དང་པོ་བས་སྔགས་ལམ་མཐོན་
པོའི་བདེ་ཆེན་དེ་འདྲ་སྐྱེད་མི་ནུས་ཀྱང་། ཞུ་བདེ་འདྲེན་ནུས་ན་དེའི་སྟེང་ནས་དང༌།
དེ་ཡང་མི་ནུས་ན་གོ་བའི་སྟེང་ནས་ཡིད་འགྱུར་གྱི་མྱོང་བ་བཏོན་ཏེ་ཤིན་ཏུ་རྙེད་
དཀའ་བ་གོང་ན་མེད་པའི་ལམ་ཟབ་མོའི་ཚུལ་འདི་ལ་བག་ཆགས་ཅི་ཐེབས་བྱ་
དགོས་པ་ནི། རིམ་ལྔ་གསལ་སྒྲོན་ལས། སྔར་བཤད་པ་ལྟར་གྱི་བདེ་ཆེན་སྐྱེད་མ་
ནུས་པའི་ཞུ་བདེ་སྐྱེད་ནུས་པས་ནི་དེའི་སྟེང་ནས་བསྒོམ། དེ་ཡང་མེད་ན་བདེ་སྟོང་
གི་སྦྱོར་ཚུལ་དང་། མཉམ་རྗེས་ཀྱི་སྐྱོང་ཚུལ་ལེགས་པར་གོ་བའི་སྒོ་ནས་ཀྱང་
བསྐྱང་བར་བྱའོ། །བདེ་བ་ཆེན་པོ་ལམ་དུ་བྱེད་པ་ལ་མཉམ་རྗེས་སུ་བདེ་ཆེན་སྐྱོང་
ཚུལ་འདི་ལ་གོམས་པ་བརྟན་པའི་དབང་གིས་གང་ཤར་ཐམས་ཅད་བདེ་བ་འབར་
-311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བའི་གྲོགས་སུ་འགྲོ་བ་ཞིག་མེད་ཐབས་མེད་པས། རྒྱུད་དང་བསྟན་བཅས་དུ་མར་
ཡང་མང་དུ་བཤད་པ་རྣམས་ལུགས་འདི་ལ་ལུས་དབེན་གྱི་སྐབས་སུ་གསལ་བར་
སྟོན་པས། ལེགས་པར་ཤེས་པར་བྱས་ནས་བློས་ཡང་དང་ཡང་དུ་དེའི་ཕྱོགས་
བཟུང་སྟེ། ལམ་འདིའི་རིགས་ཀྱི་ནུས་པ་ཐུན་མོང་མ་ཡིན་པ་བརྟས་པར་བྱའོ། །
ཞེས་དང་། གདན་ རྫོགས་ཀྱི་ཁྲིད་ཡིག་ལས་ཀྱང་། རླུང་ཐིམ་པ་ལས་བྱུང་བའི་
བདེ་ཆེན་སྐྱེད་མི་ནུས་ཀྱང་། ཞུ་བདེ་སྐྱེད་ནུས་ན་ནི་དེའི་སྟེང་ནས་བསྒོམ། དེ་ཡང་
མེད་ན་བདེ་སྟོང་སྦྱོར་ཚུལ་ལ་སོགས་པའི་གོ་བ་ལེགས་པར་བཙལ་ནས། བློས་
ཡང་ནས་ཡང་དུ་དེའི་ཕྱོགས་བཟུང་བའི་གོ་བའི་སྟེང་ནས་ཀྱང་བསྐྱངས་ལ། ལམ་
འདིའི་རིགས་ཀྱི་ནུས་པ་ཐུན་མོང་མ་ཡིན་པ་བརྟས་པར་བྱའོ། །ཞེས་ གསུངས་
སོ།། །།
དོན་ཚན་གསུམ་པ་ལ། བསྐྱེད་རིམ་གྱི་སྐབས་སྟོང་ཉིད་རྟོགས་པའི་བློའི་
གཟུང་རྣམ་ལྷར་འཆར་བ་ཞེས་གསུངས་པ་འདིའི་དོན་ཇི་ལྟར་ཡིན་དང་། དེ་ལ་
དོགས་པ་ཤིན་ཏུ་ཕྲ་བ་མང་དུ་བཀོད་ནས། དེ་དག་ལ་ལན་གོ་བདེ་བར་རྗོད་ཅིང་
གསུངས་པ། འདི་ལ་དམིགས་པ་ལྷ་ལ་དམིགས་ནས་རྣམ་པ་རང་བཞིན་མེད་པར་
ངེས་པའི་ཟབ་གསལ་གཉིས་མེད་ཀྱི་ལྷའི་རྣལ་འབྱོར་ནི་རྒྱུད་སྡེ་བཞི་ག་ནས་
གསུངས་པའི་ལྷའི་རྣལ་འབྱོར་ཐམས་ཅད་ཀྱི་སྲོག་ལྟ་བུ་སྔགས་ལམ་གྱི་གནས་
ཐུན་མོང་མིན་པར་རྒྱུད་སྡེའི་སྙིང་པོའི་དོན་ཡིན་པ་ནི། རྡོ་རྗེ་འཆང་ཆེན་པོའི་ལམ་
གྱི་རིམ་པ་ལས། མདོར་ན་ཆོས་རྣམས་རང་གི་ངོ་བོ་ཉིད་ཀྱི་གྲུབ་པས་སྟོང་པའི་
རང་བཞིན་མེད་པ་ངེས་པའི་ལྟ་བ་དང་རང་ཉིད་ལྷར་བསྐྱེད་པའི་ལྷའི་རྣལ་འབྱོར་
གཉིས་སྦྲེལ་ནས་འབྲས་བུ་སྐུ་གཉིས་སྒྲུབ་པ་ནི། རྡོ་རྗེ་ཐེག་པ་གང་གི་དབང་དུ་
- 312 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
མཛད་ནས་གསུངས་པའི་གདུལ་བྱའི་གཙོ་བོ་ཐམས་ཅད་ཀྱི་བགྲོད་པ་གཅིག་པའི་
ལམ་དུ་བྱས་ནས། རྒྱུད་སྡེ་སོ་སོ་ནས་དེ་གཉིས་ལས་གཞན་པའི་ལམ་མང་པོ་
བཤད་པ་རྣམས་ཁ་ཅིག་སྟོང་ཉིད་ཀྱི་རྟོགས་པ་ཁྱད་ཞུགས་པར་འགྲོ་བའི་ཐབས་
དང༌། ཁ་ཅིག་ལྷའི་རྣལ་འབྱོར་གྱི་ཡན་ལག་ཏུ་ཤེས་པར་བྱ་བ་ནི་གནད་ཀྱི་དོན་དུ་
གཟུང་བར་བྱའོ། །ཞེས་དང་། འཁོར་ལོའི་རྣམ་པ་ཅན་གྱི་སེམས་བདག་མེད་པའི་
དེ་ཁོ་ན་ཉིད་ལ་ཞུགས་པའི་རྣལ་འབྱོར་དེ་ནི་ཏིང་ངེ་འཛིན་གསུམ་གའི་སྤྱི་འགྲོར་
དཔལ་འབྲས་རྡོ་རྗེས་བཤད་པ་ལྟར་ཡེ་ཤེས་ཞབས་ཀྱིའང་དགོངས་པ་ཡིན་པས།
རིམ་པ་དང་པོའི་སྐབས་སུ་སྣང་ཕྱོགས་ལྷའི་འཁོར་ལོ་གཙོ་བོར་སྒོམ་པ་ཡིན་མོད་
ཀྱང་ཆོས་རྣམས་ཀྱི་རང་བཞིན་མེད་པའི་དོན་ལ་ངེས་པ་ཤུགས་དྲག་དྲངས་ནས་
ཐམས་ཅད་སྒྱུ་མ་བཞིན་དུ་འཆར་བ་ལ་བསླབ་ཅིང་། ལྷའི་འཁོར་ལོ་བསྒོམས་
པའི་འོག་ཏུ་དམིགས་པ་ལྷ་ལ་དམིགས་ནས་རྣམ་པ་རང་བཞིན་མེད་པའི་དོན་
ངེས་པའི་བློ་ངེས་ཤེས་ཀྱི་འཛིན་སྟངས་སྟོང་ཉིད་ལ་ཞུགས་ཤིང་གཟུང་རྣམ་རྟེན་
དང་བརྟེན་པའི་ལྷའི་རྣམ་པར་ཤར་བའི་ཟབ་གསལ་གཉིས་མེད་ཀྱི་རྣལ་འབྱོར་
ཡང་མངོན་རྟོགས་སྒོམ་རེས་ཀྱི་བྱའོ། །ཞེས་ཤིན་ཏུ་གསལ་བར་གསུངས་སོ། །དེ་
ལ་འདི་སྙམ་དུ་དམིགས་པ་ལྷ་ལ་དམིགས་ནས་རྣམ་པར་རང་བཞིན་མེད་པར་
ངེས་པའི་བློའི་གཟུང་རྣམ་ལྷར་འཆར་ཚུལ་འདི་ཕར་ཕྱིན་ཐེག་པ་ནས་བཤད་པའི་
སྒྱུ་མ་ལྟ་བུའི་སྟོང་ཉིད་སྒོམ་ཚུལ་དང་གཅིག་གམ་མི་གཅིག །གཅིག་ན་སྒྱུ་མ་ལྟ་
བུའི་སྟོང་ཉིད་སྒོམ་པ་ནི་སྣང་སྟོང་གཉིས་ཚོགས་ཀུན་རྫོབ་བདེན་པ་འཛིན་སྟངས་
ཀྱི་ ཡུལ་ དུ་ བྱས་ པ་ཡིན་ པས། ལྷའི་རྣལ་ འབྱོར་ འདིས་ ཀྱང་ སྣང་ སྟོང་ གཉིས་
ཚོགས་ཀུན་རྫོབ་བདེན་པ་འཛིན་སྟངས་ཀྱི་ཡུལ་དུ་བྱེད་དགོས་ལ། དེ་ལྟར་ན་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བདག་འཛིན་དང་འཛིན་སྟངས་དངོས་སུ་འགལ་བ་མིན་པ་འགྱུར་ཞིང་། རང་
བཞིན་མེད་པར་རྟོགས་པའང་མིན་པར་འགྱུར་ལ། སྒྱུ་མ་ལྟ་བུའི་སྒོམ་ཚུལ་དང་མི་
གཅིག་ན་ནི་ཁྱད་པར་ཇི་ལྟར་ཡོད་བརྗོད་དགོས་སོ། །ཡང་བློ་འདི་བདག་འཛིན་
དང་འཛིན་སྟངས་འགལ་བ་ཞིག་ཡིན་ན་ནི་འདིའི་གཟུང་རྣམ་མེད་དགག་གི་རྣམ་
པ་ཡིན་དགོས་ལ། ལྷའི་རྣམ་པ་ནི་སྒྲུབ་པའི་རྣམ་པ་ཡིན་པས་དེའི་ཚེ་དགག་པ་
དང་སྒྲུབ་པའི་རྣམ་པ་ཅན་གཉིས་དུས་གཅིག་ཏུ་འཆར་བར་འགྱུར་རོ་སྙམ་ན།
ཟབ་གསལ་གཉིས་མེད་ཀྱི་ལྷའི་རྣལ་འབྱོར་འདི་ལ་ནི་ཕར་ཕྱིན་ཐེག་པའི་སྟོང་
ཉིད་སྒོམ་ཚུལ་དང་བྱེད་ལས་ཀྱི་ཁྱད་པར་མི་འདྲ་བ་ཆེན་པོ་ཡོད་ཅིང་། སྒོམ་ཚུལ་
ལ་ཡང་ཐུན་མོང་མིན་པའི་གནད་ཕར་ཕྱིན་ཐེག་པ་ནས་བཤད་པའི་སྒྱུ་མ་ལྟ་བུའི་
སྟོང་ཉིད་སྒོམ་ཚུལ་དང་མི་འདྲ་བ་ཆེན་པོ་ཡོད་ཀྱང་། དམིགས་པ་ལྷ་ལ་དམིགས་
ནས་རྣམ་པ་རང་བཞིན་མེད་པར་རྟོགས་པའི་བློའི་གཟུང་རྣམ་ལྷར་འཆར་བའི་
རྣལ་འབྱོར་སྒོམ་ཚུལ་འདི་ནི་སྒྱུ་མ་ལྟ་བུའི་སྟོང་ཉིད་སྒོམ་ཚུལ་ཡིན་ཏེ། རྒྱུད་སྡེ་
བཞི་ག་ནས་སྒྱུ་མ་དང༌། རྨི་ལམ་དང༌། ཆུ་ནང་གི་ཟླ་གཟུགས་བཞིན་དུ་དཀྱིལ་
འཁོར་གྱི་འཁོར་ལོ་སྣང་ལ་རང་བཞིན་མེད་པར་བསྒོམ་དགོས་པར་ལན་ཅིག་
མིན་པར་གསུངས་ཤིང་། གྲུབ་ཆེན་གྱི་གཞུང་ཐམས་ཅད་དུ་ཡང་དེ་ལྟར་འབྱུང་ལ།
ལྷག་པར་རིམ་ལྔ་ལས། སྔགས་དང་ཕྱག་རྒྱའི་སྦྱོར་བ་དང་། །དཀྱིལ་འཁོར་ལ་
སོགས་རྣམ་རྟོག་དང་། །སྦྱིན་སྲེག་གཏོར་མའི་བྱ་བ་ཀུན། །རྟག་ཏུ་སྒྱུ་མ་བཞིན་དུ་
བྱ། །ཞི་བ་དང་ནི་རྒྱས་པའམ། །དེ་བཞིན་དབང་དང་མངོན་སྤྱོད་དང་། །དགུག་
སོགས་ གང་ ཡང་ རུང་ བ་ ཀུན། །དབང་ པོའི་ གཞུ་ དང་ མཚུངས་ པར་ བྱ། །སྒེག་
སོགས་ཉེ་བར་སྤྱོད་པ་དང་། །གླུ་དང་རོལ་མོ་སོགས་སྟེན་དང་། །སྒྱུ་རྩལ་རྣམས་
- 314 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།།
ལ་རབ་འཇུག་པ། །ཆུ་ཟླ་བཞིན་དུ་རབ་ཏུ་བྱ། །གཟུགས་དང་སྒྲ་དང་དེ་བཞིན་
དྲི། །རོ་དང་རེག་བྱ་ཉིད་དག་ལ། །མིག་ལ་སོགས་པ་རབ་འཇུག་པ། །སྒྱུ་མ་ལྟ་
བུར་ཉེ་བར་བརྟག །འདིར་ནི་མང་དུ་བཤད་ཅི་དགོས། །རྡོ་རྗེ་ཐེག་པར་རྣལ་
འབྱོར་བས། །དེ་ཉིད་གང་གང་དམིགས་བྱ་བ། །དེ་དེ་སྒྱུ་མ་ཁོ་ནར་གསུངས། །
ཞེས་སྔགས་ཀྱི་སྐབས་འདིར་ལྷའི་རྣལ་འབྱོར་ཡན་ལག་དང་བཅས་པ་ཐམས་ཅད་
སྒྱུ་མ་ལྟ་བུའི་ངང་ནས་བྱ་དགོས་པར་གསུངས་ལ། རྒྱུད་དང་གྲུབ་ཆེན་གྱི་དགོངས་
པ་ལྟར་རྗེ་ཐམས་ཅད་མཁྱེན་པས་ཀྱང་ལྷའི་སྐུ་ལ་དམིགས་ནས་རང་བཞིན་མེད་
པར་རྟོགས་པའི་བློའི་གཟུང་རྣམ་ལྷར་འཆར་བའི་སྒོམ་ཚུལ་འདི་སྒྱུ་མ་ལྟ་བུའི་
སྒོམ་ཚུལ་ཉིད་དུ་གསུངས་ཏེ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དེས་
ན་སྟོང་ཉིད་སྒོམ་པ་ནི་རིམ་པ་གཉིས་ཀའི་སྐབས་སུ་དགོངས་པས་སྔགས་ཀྱི་
སྐབས་སུའང་སྟོང་ཉིད་གང་སྒོམ་ཐམས་ཅད་རྫོགས་རིམ་མ་ཡིན་ལ། ལྷའི་སྐུ་ཆུ་
ནང་གི་ཟླ་བའམ་ནམ་མཁའི་འཇའ་ཚོན་བཞིན་སྣང་ལ་རང་བཞིན་མེད་པའི་སྒྱུ་མ་
དང་འདྲ་བའི་རྣལ་འབྱོར་བསྐྱེད་རིམ་གྱི་སྐབས་སུ་ཤིན་ཏུ་ཡང་འོང་བས། དེ་དང་
བདག་བྱིན་གྱིས་བརླབས་པའི་སྒྱུ་མའི་ལུས་ཀྱང་ཕྱེད་དགོས་ཏེ། ཞེས་དང་། རྟེན་
དང་བརྟེན་པའི་རྣལ་འབྱོར་ལ་སོགས་པ་ཐམས་ཅད་སྒྱུ་མ་ལྟ་བུའི་ངང་ནས་བྱ་
དགོས་པར་རྒྱུད་དང་བསྟན་བཅོས་མཐའ་ཡས་པ་ལས་ལན་ཅིག་མ་ཡིན་པར་
གསུངས་པའི་ཕྱིར་རོ། །ཞེས་ཤིན་ཏུ་གསལ་བར་གསུངས། མཁས་གྲུབ་ཐམས་
ཅད་མཁྱེན་པས་མཛད་པའི་འདུས་པའི་བསྐྱེད་རིམ་ཆེན་མོ་ལས་ཀྱང་། ཁྱད་པར་
བསྐྱེད་རིམ་གྱི་ཐོག་མཐའ་བར་གསུམ་དུ་སྣང་ཕྱོགས་ལྷའི་འཁོར་ལོ་ཡན་ལག་
དང་བཅས་པ་གང་སྒོམ་ཐམས་ཅད་ཀྱི་སྐབས་སུ་སྟོང་ཉིད་ངེས་པར་བསྒོམས་
-315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ནས། སྟོང་ཉིད་རྟོགས་པའི་བློའི་གཟུང་རྣམ་ལྷའི་རྣམ་པར་ཤར་བའི་སྣང་སྟོང་
ཚོགས་པ་སྒྱུ་མ་ལྟ་བུ་ལ་བསླབ་དགོས་པའི་ཚུལ་དཀྱིལ་འཁོར་གྱི་སློབ་དཔོན་ཆེན་
པོ་སངས་རྒྱས་ཡེ་ཤེས་ཞབས་ཀྱིས་ཆེས་རྒྱས་པར་དོགས་གཅོད་དང་བཅས་ཏེ།
གསུངས་པ་འདི་ཉིད་ཕྱོགས་ཙམ་གོ་ནའང་རྟོག་དཔྱོད་དང་ལྡན་པའི་མཁས་པ་
དག་དགའ་བ་སྐྱེད་པར་བྱེད་པ་ཡིན་པས་བཤད་པར་བྱའོ། །ཞེས་གསུངས་ནས་
དེ་དག་གི་རྒྱུ་མཚན་ཆེས་ཞིབ་པར་གསུངས་ཤིང་། ཡང་དེ་ཉིད་ལས། ཡེ་ཤེས་
ཀྱིས་སྦྱང་བ་དང༌། ལྷག་མོས་འོད་གསལ་དུ་བསྡུ་བ་ལ་སོགས་པ་སྐབས་ཁ་ཅིག་
ཏུ་གཉིས་སྣང་ནུབ་པར་མོས་པས་དེ་ཁོ་ན་ཉིད་གཙོ་བོར་སྒོམ་པ་ཡིན་ཡང་། དེ་
དག་མ་གཏོགས་ པའི་ རིམ་པ་ དང་པོའི་སྐབས་ ཕལ་ཆེར་དུ་སྣང་ཕྱོགས་ ལྷའི་
འཁོར་ལོ་གཙོ་བོར་སྒོམ་པ་ཡིན་མོད་ཀྱི། དེ་འདྲ་བའི་ལྷའི་འཁོར་ལོ་ཐམས་ཅད་
ཀྱང་ཆོས་ཐམས་ཅད་རང་བཞིན་མེད་པའི་སྟོང་པ་ཉིད་ལ་ངེས་པ་ཤུགས་ཅན་
བསྐྱེད་ནས་ཐམས་ཅད་སྒྱུ་མ་ལྟ་བུར་འཆར་བ་ལ་བསླབ་ཅིང་། དམིགས་པ་ལྷ་ལ་
དམིགས་ནས་རྣམ་པར་རང་བཞིན་མེད་པའི་དོན་ངེས་པའི་བློ་དེའི་གཟུང་རྣམ་
རྟེན་དང་བརྟེན་པའི་དཀྱིལ་འཁོར་དུ་ཤར་བར་རྣམ་པ་ཐམས་ཅད་དུ་སྒོམ་པའི་
ཟབ་གསལ་གཉིས་མེད་ཀྱི་རྣལ་འབྱོར་ལ་གོམས་པར་བྱའོ། །ཞེས་གསུངས། དེ་
ཡང་སྒྱུ་མ་ལྟ་བུའི་དོན་ནི་སྣང་ཡང་རང་བཞིན་མེད་པར་ངེས་པ་ཞིག་སྟེ། དཔེར་
ན་སྒྱུ་མ་མཁན་གྱིས་སྔགས་རྫས་ཀྱི་འཕྲུལ་གྱིས་སྐྱེ་བོ་གཞན་གྱི་མིག་བསླད་དེ་
རྡེའུ་ཤིང་རྟ་གླང་དུ་སྣང་བར་བྱས་པ་ན། མིག་བསླད་པའི་ལྟད་མོ་བ་དེ་དག་ལ་རྟ་
གླང་དུ་སྣང་བ་དང་དེར་ཞེན་པ་གཉིས་ཀ་ཡོད་ལ། སྒྱུ་མཁན་རང་ལ་རྟ་གླང་དུ་
སྣང་ཡང་དེར་ཞེན་པ་མེད་པར་དོན་ལ་དེ་ན་རྟ་གླང་མེད་པར་ངེས་པ་གཉིས་
- 316 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
ཚོགས་ཡོད་ལ། སྒྱུ་མའི་སྔགས་རྫས་ཀྱིས་མིག་མ་བསླད་པ་རྣམས་ལ་ནི་སྣང་བ་
དང་ཞེན་པ་དེ་གཉིས་ཀ་མེད་དོ། །དེ་བཞིན་དུ་ཆོས་རྣམས་ཀྱི་གནས་ལུགས་སྟོང་
པ་ཉིད་འཁྲུལ་མེད་དུ་ངེས་པ་ཞིག་གིས་མཉམ་བཞག་ཏུ་དེ་ལ་རྩེ་གཅིག་ཏུ་བཞག་
ནས། རྗེས་ཐོབ་ཏུ་རི་ར་བ་ཁང་ཁྱིམ་སོགས་ཀུན་རྫོབ་ཀྱི་ཡུལ་རྣམས་སྣང་བ་ན་
བདེན་པར་སྣང་ཡང་དེར་ཞེན་པ་མེད་པར་དོན་ལ་བདེན་པར་མེད་པར་ངེས་པ་
གཉིས་ཚོགས་ཤིག་ཡོད་པ་དེ་ལ་ནི་སྒྱུ་མ་ལྟ་བུའི་འཆར་ཚུལ་ཞེས་བརྗོད་དོ། །
ལྷའི་རྣལ་འབྱོར་སྒོམ་པའི་སྐབས་འདིར་ཡང་འཆི་བ་ཆོས་སྐུའི་ལམ་འཁྱེར་སོགས་
སྟོང་ཉིད་རྩེ་གཅིག་ཏུ་སྒོམ་པའི་སྐབས་རྣམས་སུ་ཤེས་ངོ་དེར་ཀུན་རྫོབ་པའི་ཡུལ་
མི་སྣང་ཡང་། མཉམ་བཞག་དེར་སྟོང་ཉིད་ལ་ངེས་པ་ཤུགས་དྲག་དྲངས་པའི་
དབང་གིས་དེ་ལས་ལངས་ནས་རྟེན་དང་བརྟེན་པའི་ལྷའི་འཁོར་ལོ་ཤར་བ་ན་
སྣང་ཡང་བདེན་པར་མེད་པར་ངེས་པར་བྱེད་པ་ཡིན་པས་སྒྱུ་མ་ལྟ་བུའི་དོན་
ལེགས་པར་ཚང་ངོ༌། །དེ་ལྟ་ནའང་དེ་ལྟར་སྒོམ་པ་དེས་སྟོང་ཉིད་རྟོགས་པ་མིན་
པར་མི་འགྱུར་ཏེ། དེ་ལྟར་ཟབ་གསལ་གཉིས་མེད་ཀྱི་ལྷའི་རྣལ་འབྱོར་སྒོམ་པ་
དེས་བདེན་མེད་རྟོགས་པར་རྡོ་རྗེ་གུར་ལ་སོགས་པའི་རྒྱུད་དང་། སྒྲུབ་ཐབས་ཀུན་
བཟང་རྩ་འགྲེལ་སོགས་གྲུབ་ཆེན་གྱི་གཞུང་མང་པོ་ནས་བཤད་ལ། རྡོ་རྗེ་འཆང་
ཆེན་པོའི་ལམ་གྱི་རིམ་པ་ལས་ཀྱང་དེ་ལྟར་དུ་འཐད་པར་གསུངས་ཤིང་། ཆོས་
རྣམས་བདེན་པར་མེད་པ་ནི་སྟོང་ཉིད་ཡིན་པས་སོ། དམིགས་པ་ལྷ་ལ་དམིགས་
ནས་རྣམ་པ་རང་བཞིན་མེད་པར་ངེས་པའི་བློའི་གཟུང་རྣམ་ལྷར་འཆར་བའི་བློ་
འདི་རང་བཞིན་མེད་པའི་འཛིན་སྟངས་ཅན་ཡིན་ན་མེད་དགག་གི་རྣམ་པ་ཅན་
ཡིན་དགོས་ལ། དེལྟར་ཡིན་ན་བློ་དེའི་གཟུང་རྣམ་ཡང་མེད་དགག་གི་རྣམ་པ་ཅན་
7-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ཡིན་དགོས། དེ་ཡིན་ན་ནི་བློ་དེའི་གཟུང་རྣམ་ལ་དགག་པ་དང་སྒྲུབ་པའི་རྣམ་པ་
གཉིས་ཀ་ཡོད་པར་ འགྱུར་ རོ་སྙམ་པ་ནི་འཛིན་སྟངས་ཀྱི་ཡུལ་དང་སྣང་ཡུལ་
གཉིས་མ་ཕྱེད་པ་སྟེ། དེ་གཉིས་ནི་ཁྱད་པར་ཆེའོ། ཁྱད་པར་ཇི་ལྟ་བུ་ཡོད་སྙམ་ན།
དམིགས་པ་ལྷའི་སྐུ་ལ་དམིགས་ནས་སྣང་ཡང་རང་བཞིན་མེད་པར་ངེས་པའི་བློ་
དེའི་སྣང་ཡུལ་ནི་ལྷའི་སྐུ་དེ་ཡིན་ལ། འཛིན་སྟངས་ཀྱི་ཡུལ་ནི་རང་བཞིན་གྱིས་མ་
གྲུབ་པ་དེ་ཉིད་ཡིན་ནོ། །དེ་ལྟར་ན་ལྷ་སྐུ་སྣང་ལ་རང་བཞིན་གྱིས་མ་གྲུབ་པར་
ངེས་པའི་བློ་དེའི་འཛིན་སྟངས་ཀྱི་ཡུལ་ནི་མེད་དགག་ཡིན་ལ། སྣང་ཡུལ་ནི་མ་
ཡིན་དགག་ཡིན་ནོ། །སྤྱིར་བློ་དེའི་ཡུལ་དུ་ནི་དགག་པ་དང་སྒྲུབ་པ་གཉིས་ཀ་འོང་
ངོ༌། །དེ་ དག་ གི་ རྒྱུ་མཚན་ཡང་ བློ་ དེས་ རང་བཞིན་མེད་པར་མ་རྟོགས་ན་ནི་
དམིགས་པ་ལྷའི་སྐུ་ལ་དམིགས་ནས་རང་བཞིན་མེད་པར་རྟོགས་བའི་བློ་ཡིན་པ་
འགལ་ཞིང་། སྒྱུ་མ་མཁན་པོས་ཀྱང་རྡེའུ་ཤིང་གི་སྟེང་ན་རྟ་གླང་མེད་པར་མ་
རྟོགས་པར་འགྱུར་བ་དང་། རྒན་པོ་བརྡ་ལ་བྱང་བས་བྱད་བཞིན་གྱི་གཟུགས་
བརྙན་བྱད་བཞིན་མིན་པར་མ་རྟོགས་པར་འགྱུར་ལ། དེ་ལྟར་ནི་སྒྱུ་མ་ལྟ་བུའི་
སྟོང་ཉིད་སྒོམ་པའི་དཔེ་དོན་ཐམས་ཅད་མི་འཐད་པར་འགྱུར་རོ། །བློ་དེས་ལྷ་སྐུ་
རང་བཞིན་མེད་པར་རྟོགས་ན་ནི་ལྷ་སྐུ་རང་བཞིན་གྱིས་མ་གྲུབ་པ་དེ་ཉིད་ལྷ་སྐུའི་
སྟོང་ཉིད་ཡིན་པས། བློ་དེས་ལྷ་སྐུའི་སྟོང་ཉིད་འཛིན་སྟངས་ཀྱི་ཡུལ་དུ་བྱས་པར་
འགྱུར་ལ། དེ་ལྟར་ན་མེད་དགག་འཛིན་སྟངས་ཀྱི་ཡུལ་དུ་བྱས་པ་འོས་མེད་དུ་
འགྲུབ་བོ། །བློ་དེའི་སྣང་ཡུལ་མ་ཡིན་དགག་ཡིན་པ་ནི་བློ་དེ་ལ་བདེན་པར་མེད་
བཞིན་དུ་སྣང་བ་ཡིན་པས། བདེན་པར་མེད་བཞིན་དུ་སྣང་བའི་སྣང་སྟོང་གཉིས་
ཚོགས་ནི་མ་ཡིན་དགག་ཡིན་པར་ཡོངས་སུ་གྲགས་པ་ལྟར་རོ། །སྤྱིར་བློ་གཅིག་
-318 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
གི་ཡུལ་དུ་དགག་སྒྲུབ་གཉིས་ཀ་འོང་བ་མི་འགལ་བ་ནི་རྟོག་པ་རྣམས་ཡུལ་ལ་
འཇུག་པ་ན་དངོས་དབང་གིས་མི་འཇུག་གི །དེ་མ་ཡིན་རྣམ་པར་བཅད་པའི་
གཞན་སེལ་གྱི་སྒོ་ནས་འཇུག་པ་ཡིན་པས། ལྷའི་སྐུ་འཛིན་པའི་རྟོག་པ་ལ་རང་
ཡུལ་དེ་མ་ཡིན་ལས་ལོག་པར་སྣང་བ་ནི་མ་ཡིན་དགག་དང་། ལྷ་སྐུ་ནི་སྒྲུབ་པ་
ཡིན་པས་དེ་གཉིས་ཀ་བློ་གཅིག་པོ་དེའི་ཡུལ་དུ་འོང་ངོ༌། །དཔེར་ན་བུམ་འཛིན་
རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་མ་ཡིན་དགག་དང་། བུམ་པ་
ནི་སྒྲུབ་པ་ཡིན་ལ། དང་པོ་ནི་བློ་དེའི་སྣང་ཡུལ་དང༌། ཕྱི་མ་ནི་ཞེན་ཡུལ་ཡིན་པས་
བློ་དེའི་ཡུལ་དུ་དགག་སྒྲུབ་གཉིས་ཀ་ཡོད་པ་ལ་འགལ་བ་མེད་ཅིང་། དེ་གཉིས་
ཀ་ངེས་པར་ཡོད་དགོས་པ་ལྟ་བུའོ། །དེ་འདྲ་བའི་དགག་སྒྲུབ་ཀྱི་འཇོག་ཚུལ་ཚད་
མ་རྣམ་འགྲེལ་ལས་ཆེས་ཞིབ་པར་འབྱུང་ཞིང་། དབུ་མའི་གཞུང་མང་པོར་ཡང་
ཞིབ་ཏུ་འབྱུང་སྟེ། ཚིག་ཙམ་གྱིས་ཚིམ་པ་མིན་པར་བློའི་འཇུག་ཚུལ་ཕྲ་མོ་རྣམས་
མྱོང་བའི་སྟེང་ནས་མཐའ་ཆོད་པར་ཤེས་པ་ལ་དེ་འདྲ་བའི་རྣམ་གཞག་ཕྲ་མོ་
རྣམས་ཤེས་པ་ཤིན་ཏུ་གལ་ཆེའོ། །སྒྱུ་མ་ལྟ་བུའི་སྟོང་ཉིད་སྒོམ་པ་དེས་རང་བཞིན་
གྱིས་མ་གྲུབ་པ་མ་རྟོགས་པ་དང་། དེ་ལྟར་སྒོམ་པ་དེ་ལ་རང་བཞིན་གྱིས་གྲུབ་
པས་སྟོང་པ་མི་འཆར་ན་སྣང་སྟོང་གཉིས་ཚོགས་སྒྱུ་མ་ལྟ་བུའི་དོན་མི་ཚང་བ་ནི།
ལམ་རིམ་ཆུང་བ་ལས། འདི་ལ་ནི་དེར་སྣང་བ་དང་སྣང་བ་ལྟར་གྱི་དོན་ཡོད་པས་
སྟོང་པ་གཉིས་དགོས་ཀྱི། རི་བོང་གི་རྭ་དང་མོ་གཤམ་གྱི་བུ་ལྟར་སྣང་བ་ཙམ་དུ་
ཡང་གཏན་ནས་མེད་པ་དང༌། སྣང་ཡང་སྣང་བ་ལྟར་གྱི་དོན་ཡོད་པས་སྟོང་པར་
མི་འཆར་ན་ཡང་སྣང་བ་སྒྱུ་མ་ལྟ་བུའི་དོན་བློ་ལ་མི་འཆར་རོ། །ཞེས་གསུངས།
བློ་དེས་རང་བཞིན་མེད་པར་རྟོག་ཚུལ་དཔེ་དང་བཅས་ཏེ་གསལ་བར་གསུངས་པ་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
ནི། དེ་ཉིད་ལས། འོ་ན་ཇི་ལྟར་བྱས་ན་སྒྱུ་མའི་དོན་ཕྱིན་ཅི་མ་ལོག་པར་འཆར་
སྙམ་ན། དཔེར་ན་སྒྱུ་མའི་རྟ་གླང་མིག་གི་ཤེས་པས་མཐོང་བ་དང༌། སྣང་བ་ལྟར་
གྱི་རྟ་གླང་མེད་པར་ཡིད་ཤེས་ཀྱིས་ངེས་པ་ལ་བརྟེན་ནས། རྟ་གླང་དུ་སྣང་བ་དེ་སྒྱུ་
མའམ་རྫུན་པའི་སྣང་བར་ངེས་པ་སྐྱེ་བ་དེ་བཞིན་དུ། གང་ཟག་ལ་སོགས་པ་ཐ་
སྙད་པའི་ཤེས་པ་ལ་བསྙོན་མེད་དུ་སྣང་བ་དང༌། དེ་ཉིད་རང་གི་ངོ་བོས་གྲུབ་པའི་
རང་བཞིན་གྱིས་སྟོང་པར་རིགས་ཤེས་ཀྱིས་ངེས་པ་གཉིས་ལ་བརྟེན་ནས། གང་
ཟག་དེ་སྒྱུ་མའམ་རྫུན་པའི་སྣང་བར་ངེས་པ་སྐྱེ་བ་ཡིན་ནོ། །ཞེས་དང༌། དེ་གཉིས་
འགལ་བར་སྣང་བའི་ཚེ་ན་གཟུགས་བརྙན་སོགས་དཔེར་བླངས་ནས་མི་འགལ་
བའི་ཚུལ་བསམ་སྟེ། འདི་ལྟར་བྱད་བཞིན་གྱི་གཟུགས་བརྙན་མིག་རྣ་སོགས་གང་
དུ་སྣང་བ་རྣམས་ ཀྱིས་སྟོང་ཡང་། བྱད་དང་མེ་ལོང་ལ་བརྟེན་ནས་སྐྱེ་བ་དང༌།
རྐྱེན་དེ་དག་འགའ་ཞིག་ལོག་པའི་ཚེ་འཇིག་པ་གཉིས་བསྙོན་མི་ནུས་པར་གཞི་
མཐུན་དུ་འདུ་བ་བཞིན་དུ། གང་ཟག་ལ་ཡང་རང་བཞིན་གྱིས་གྲུབ་པ་རྡུལ་ཙམ་
མེད་ཀྱང་། ལས་གསོག་པ་པོ་དང་། འབྲས་བུ་མྱོང་བ་པོ་དང༌། སྔོན་གྱི་ལས་ཉོན་
སོགས་ལ་བརྟེན་ནས་སྐྱེ་བ་ཡང་མི་འགལ་ལོ་སྙམ་དུ་སྦྱང་བར་བྱ་སྟེ། འདི་ལྟ་བུ་
ནི་འདི་འདྲ་ཐམས་ཅད་ཀྱི་སྐབས་སུ་ཤེས་པར་བྱའོ། །ཞེས་ཤིན་ཏུ་གསལ་བར་
གསུངས། སྒྱུ་མ་ལྟ་བུའི་སྟོང་ཉིད་སྒོམ་པ་དེའི་དངོས་ཀྱི་ཡུལ་དུ་སྣང་སྟོང་གཉིས་
ཚོགས་ཀུན་རྫོབ་བདེན་པ་འཇོག་པ་དང་། ངེས་པའི་འཛིན་སྟངས་ཀྱི་ཡུལ་དུ་རང་
བཞིན་མེད་པ་འཇོག་པའི་ཚུལ་དེ་ནི་ཟབ་གསལ་གཉིས་མེད་ཀྱི་ལྷའི་རྣལ་འབྱོར་
ལའང་ཤེས་པར་བྱའོ། །དེས་ན་གཟུང་རྣམ་ལྷར་འཆར་བ་ཞེས་པ་ནི་ལྷའི་རྣལ་
འབྱོར་དེ་སྒོམ་པའི་སྣང་ངོར་གང་སྣང་བའི་རྣམ་པ་དེ་ནི་གཟུང་རྣམ་ཡིན་ལ། དེའི་
- 320 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
སྣང་ངོར་ནི་ལྷའི་འཁོར་ལོ་སྣང་བས། ལྷའི་འཁོར་ལོར་སྣང་བའི་རྣམ་པ་དེ་བློ་
དེའི་གཟུང་རྣམ་ལྷར་འཆར་བ་ཞེས་བྱའོ། །འོན་ཏེ་ཟབ་གསལ་གཉིས་མེད་ཀྱི་
ལྷའི་རྣལ་འབྱོར་སྒོམ་ཚུལ་དེ་སྒྱུ་མ་ལྟ་བུའི་སྒོམ་ཚུལ་ཡིན་ན། སྒྱུ་མ་ལྟ་བུ་ནི་
དམིགས་པ་དེ་བདེན་པར་སྣང་ཡང་དེར་མེད་པར་ངེས་པ་ཞིག་ཡིན་པས། ལྷའི་
རྣལ་འབྱོར་འདི་ལ་ཡང་དམིགས་པ་ལྷ་སྐུ་དེ་བདེན་པར་སྣང་བར་འགྱུར་ལ། དེ་
ལྟར་ན་ནི་དམིགས་པ་དེ་བདེན་པར་འཛིན་དགོས་པས་བདེན་མེད་དུ་རྟོགས་པ་
མིན་པར་འགྱུར་རོ་སྙམ་ན། དེ་འདྲ་བའི་ལྷའི་རྣལ་འབྱོར་དེ་ལ་ལྷ་སྐུ་བདེན་པར་
སྣང་སྟེ། སོ་སོ་སྐྱེ་བོའི་བློ་ལ་གཟུགས་སོགས་ཀུན་རྫོབ་ཀྱི་ཆོས་གང་སྣང་ཡང་
བདེན་པར་སྣང་བ་ཡིན་པར་ཡོངས་སུ་གྲགས་པ་ལྟར་རོ། །བདེན་པར་སྣང་ཡང་
བདེན་པར་འཛིན་པ་ནི་མ་ཡིན་ཏེ། དེ་འདྲ་བའི་ལྷའི་རྣལ་འབྱོར་དེས་ལྷ་སྐུ་བདེན་
མེད་དུ་འཛིན་པ་དང་། དེའི་ཚེ་བདེན་འཛིན་གྱི་རྣམ་རྟོག་དངོས་སུ་མི་སྐྱེ་བར་སྒྲུབ་
ཐབས་ཀུན་བཟང་ལས། ཐ་མལ་རྣམ་རྟོག་རྒྱུན་ལས་གཞན་པ་ཡི། །སྲིད་པའི་
སྡུག་བསྔལ་གཞན་ཅིའང་ཡོད་མ་ཡིན། །དེ་དང་རྣམ་པ་འགལ་བར་གྱུར་པའི་
སེམས། །འདི་ནི་མངོན་སུམ་དུ་ནི་རྟོགས་པར་འགྱུར། །ཟབ་ཅིང་རྒྱ་ཆེ་བ་ཡི་
བདག་ཉིད་ཅན། །གང་ཡིན་དེར་ནི་ཀུན་རྟོག་སྣང་མི་འགྱུར། །ཞེས་གསུངས།
ལུང་དེའི་དོན་དེ་ལྟར་ཡིན་པར་ཐག་ན་དང་། སྨན་ཞབས་སོགས་གྲུབ་ཆེན་མང་
པོས་བཤད་ཅིང་། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཀྱང་སྒྲུབ་ཐབས་
ཀུན་བཟང་ལས་ཇི་ལྟར་གསུངས་པ་ལྟར་འཐད་པར་གསུངས་ཏེ། རྡོ་རྗེ་འཆང་
ཆེན་པོའི་ལམ་གྱི་རིམ་པ་ལས། དེས་ན་བདག་འཛིན་ནི་ཐ་མལ་གྱི་རྣམ་རྟོག་སྲིད་
པའི་སྡུག་བསྔལ་གྱི་རྩ་བ་ཡིན་པས་སྲིད་པའི་སྡུག་བསྔལ་དུ་བཏགས་སོ། །དེ་དང་
- 321-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འགལ་བའི་སེམས་ནི་དཀྱིལ་འཁོར་གྱི་འཁོར་ལོའི་རྣམ་པ་ཅན་གྱི་སེམས་ལ་
འགྲེལ་པ་ཐམས་ཅད་ཀྱིས་བཤད་ལ། འགལ་ལུགས་ནི་རྣམ་པ་འགལ་བ་སྟེ།
འཛིན་སྟངས་གཉིས་དངོས་སུ་འགལ་བ་དགོས་སོ། །འཁོར་ལོའི་རྣམ་པ་ཅན་གྱི་
སེམས་དེ་ཡང་སྒོམ་པ་པོ་རང་གིས་མངོན་སུམ་དུ་རྟོགས་པར་འགྱུར་རོ། །དེ་དང་
འགལ་བའི་རྒྱུ་མཚན་ནི། སྒྲུབ་ཐབས་ཀུན་བཟང་ལས། ཟབ་ཅིང་ཞེས་སོགས་
ཀྱིས་སྟོན། འཁོར་ལོའི་རྣམ་པ་ཅན་གྱི་སེམས་དེ་སྐྱེས་པའི་དུས་ན་ཐ་མལ་གྱི་རྣམ་
རྟོག་དེ་མི་སྣང་བའི་དོན་ཏོ། །དེ་སྐྱེས་པའི་ཚེ་བདག་འཛིན་མ་མཐོང་བས་དེས་དེ་
འགོག་མི་ནུས་ཏེ། ནམ་མཁའ་མཐའ་ཡས་སྐྱེ་མཆེད་བསྒོམས་པས་ཀྱང་བཟློག་
པར་འགྱུར་རོ་ཞེས་པའི་ལན་དུ། ཤཱནྟི་པས། དཀྱིལ་འཁོར་གྱི་རྣམ་པ་ཅན་གྱི་
སེམས་ནི་མི་བདེན་པའི་རྣམ་པར་རྟོག་པ་ཐམས་ཅད་བསལ་བ་ལ་འཇུག་པ་ཡིན་
པའི་ཕྱིར་རོ། །དེ་ཡང་ལྷན་ཅིག་མི་སྣང་བ་ཙམ་གྱིས་ནི་མ་ཡིན་ནོ། །ཞེས་དང་།
ནམ་མཁའ་མཐའ་ཡས་སྐྱེ་མཆེད་ལ་སོགས་པ་ནི་བདག་མེད་པའི་རྣམ་པར་
འཇུག་པ་མ་ཡིན་ཏེ། དེ་བདག་ཏུ་ལྟ་བ་ལས་མི་ལྡོག་པའི་ཕྱིར་དེའི་རྒྱུ་ཅན་སྡུག་
བསྔལ་ཡང་ལྡོག་པ་མ་ཡིན་ནོ། །དེ་ཡང་འདི་ན་སྐྱེ་བ་ནས་སྐྱེ་བར་བརྒྱུད་པའི་རྒ་
བ་དང་འཆི་བ་ལ་སོགས་པ་ནི་སྡུག་བསྔལ་གྱི་བདེན་པའོ། །དེའི་རྒྱུར་གྱུར་པ་
བདག་ཏུ་ལྟ་བ་ལ་སོགས་པ་ནི་ཀུན་འབྱུང་གི་བདེན་པའོ། །དེའི་གཉེན་པོར་གྱུར་
པ་དཀྱིལ་འཁོར་གྱི་འཁོར་ལོ་ནི་ལམ་གྱི་བདེན་པའོ། །སྡུག་བསྔལ་འབྱུང་བ་ཤིན་
ཏུ་མེད་པར་བྱ་བའི་ཕྱིར་སེམས་ཀྱི་རྒྱུན་གྱི་མཚན་ཉིད་ཅན་གནས་ཡོངས་སུ་གྱུར་
པ་ནི་འགོག་པའི་བདེན་པ་སྟེ་འདི་ནི་འདིར་དོན་དམ་པའོ། །ཞེས་ནམ་མཁའ་
མཐའ་ཡས་ནི་བདག་མེད་ལ་བློ་ཁ་མ་ཕྱོགས་པས་དེ་བསྒོམས་པས་བདག་འཛིན་
- 322 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
ལ་མི་གནོད་པའི་ཕྱིར་དེ་བསྒོམས་ཀྱང་སྲིད་པ་ལས་མི་གྲོལ་བ་དང་། འཁོར་ལོའི་
རྣམ་པ་ཅན་གྱི་སེམས་ནི་བདག་ཏུ་འཛིན་པའི་ཡུལ་བཀག་པའི་བདག་མེད་ལ་
འཇུག་པས་དེས་བདག་འཛིན་བཟློག་ནུས་པའི་ཚུལ་ལེགས་པར་ཕྱེ་ནས་གསུངས་
སོ། །ཞེས་ གང་ གསུངས་ པ་ལྟར་ རོ། །བདེན་ པར་ སྣང་བ་ཡོད་ན་བདེན་པར་
འཛིན་ པ་ ཡོད་མི་དགོས་ཏེ། བདག་འཛིན་རྩ་བ་ནས་ སྤངས་ པའི་ དག་ ས་ ལ་
གནས་པའི་སེམས་དཔའ་ཆེན་པོ་རྣམས་ལ་བདེན་འཛིན་མེད་ཀྱང་། རྗེས་ཐོབ་ཀྱི་
སྐབས་སུ་བདེན་སྣང་ཡོད་ཅིང་། གཉིས་སྣང་འཁྲུལ་པས་བསླད་པའི་བདེན་སྣང་
དེ་ནི་ཤེས་སྒྲིབ་ཡིན་པས་སངས་རྒྱས་མ་ཐོབ་བར་དུ་མི་ཟློག་པར་གསུངས་སོ། །
བློ་དེ་ལ་ཡུལ་དེ་སྣང་བ་དང་ཡུལ་དེར་འཛིན་པ་གཉིས་མི་གཅིག་པས། དེ་དག་གི་
ཁྱད་པར་དང༌། སྣང་ངོ་དང་རིག་ངོའི་ཁྱད་པར་ཕྱེད་པ་ཤིན་ཏུ་གལ་ཆེའོ། །གཞན་
ཡང་སྣང་ཡུལ་དང་འཛིན་སྟངས་ཀྱི་ཡུལ་གྱི་ཁྱད་པར་དང༌། བློའི་གཟུང་རྣམ་དང་
རྣམ་པའི་རྒྱ་ཆེ་ཆུང་གི་ཁྱད་པར་དང༌། མངོན་སུམ་དང་རྟོག་པ་ཡུལ་ལ་འཇུག་
ཚུལ་མི་འདྲ་བའི་ཁྱད་པར་ཕྱེད་པ་ཤིན་ཏུ་གལ་ཆེའོ། །མངོན་སུམ་དང་རྟོག་པ་
གཉིས་ཡུལ་ལ་འཇུག་ཚུལ་མི་འདྲ་བ་ནི། མངོན་སུམ་ནི་ཡུལ་ལ་འཇུག་པའི་ཚེ་ཆ་
ཤས་སུ་མ་ཕྱེ་བར་ཡུལ་དེའི་ཐུན་མོང་མིན་པའི་ངོ་བོ་གང་ཡིན་པ་དེ་ལ་སྒྲུབ་པའི་
རྣམ་པས་འཇུག་ལ། རྟོག་པ་ནི་ཡུལ་ལ་འཇུག་པའི་ཚེ་ཆ་ཤས་སུ་ཕྱེ་ནས་འཇུག་
པ་དང་། དེ་མ་ཡིན་རྣམ་པར་བཅད་པའི་གཞན་སེལ་གྱི་སྒོ་ནས་འཇུག །མངོན་
སུམ་ནི་སྒྲོ་འདོགས་དང་མི་འགལ་བར་འཇུག་ཅིང་། ཡིད་བློ་རྟོག་པ་ནི་དེ་ལྟ་མིན་
ཏེ། ཚད་མ་རྣམ་འགྲེལ་ལས། ངེས་པ་དང་ནི་སྒྲོ་འདོགས་ཡིད། །གནོད་བྱ་གནོད་
བྱེད་ངོ་བོའི་ཕྱིར། །ཞེས་གསུངས་པ་ལྟར། ཡུལ་གཅིག་ལ་སྒྲོ་འདོགས་དང་དེའི་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽ །
གཉེན་པོ་ངེས་ཤེས་གཉིས་དུས་གཅིག་ཏུ་སྐྱེ་བ་ནམ་ཡང་མི་སྲིད་དོ། །མངོན་སུམ་
སྒྲོ་འདོགས་དང་མི་འགལ་བར་འཇུག་པ་ནི་ཕུང་པོ་མི་རྟག་པར་མཐོང་བཞིན་དུ་
ཕུང་པོ་རྟག་འཛིན་གྱི་སྒྲོ་འདོགས་སྐྱེ་བ་དུས་གཅིག་ཏུ་འོང་བ་ལྟ་བུའོ། །ངེས་ཤེས་
དང་སྒྲོ་འདོགས་གཉིས་དུས་གཅིག་ཏུ་མི་སྐྱེ་བ་ནི། རྩོད་བཟློག་ལས། རང་བཞིན་
མེད་པ་གཉིད་ལོག་ན། །རང་བཞིན་ཉིད་དུ་རབ་འགྲུབ་འགྱུར། །ཞེས་གསུངས་
པ་ལྟར་ཆོས་རྣམས་རང་བཞིན་མེད་པ་དང་། རང་བཞིན་གྱིས་གྲུབ་པ་གཉིས་ཡིད་
བློ་རྟོག་པ་གཅིག་གི་ཡུལ་དུ་དུས་གཅིག་ཏུ་འཆར་ཐབས་མེད་དོ། །གཞན་ཡང་
འདི་དག་གི་རྣམ་གཞག་མཐའ་ཆོད་པར་རྟོགས་པ་ལ་ཚད་མས་སྒྲོ་འདོགས་གཅོད་
ཚུལ་དང་ངེས་ཤེས་སྐྱེ་ཚུལ། བློའི་དངོས་ ཡུལ་དང་ཤུགས་ཡུལ་ གྱི་ ཁྱད་པར།
རིགས་པའི་སྟོབས་ཀྱིས་སྒྲོ་འདོགས་གཅོད་ནུས་ཀྱང་བློ་དེའི་དངོས་ཡུལ་དུ་མི་
འགྱུར་བ་མང་དུ་ཡོད་ཚུལ་སོགས་ཚད་མ་རྣམ་འགྲེལ་ནས་བཤད་པའི་རིགས་
ལམ་ཕྲ་མོ་རྣམས་ལེགས་པར་ཤེས་དགོས་སོ། །
འོ་ན་ཟབ་གསལ་གཉིས་མེད་ཀྱི་ལྷའི་རྣལ་འབྱོར་འདི་ལ་ཕར་ཕྱིན་ཐེག་
པ་ནས་བཤད་པའི་སྒྱུ་མ་ལྟ་བུའི་སྒོམ་ཚུལ་ལས་ལྷག་པའི་ཁྱད་ཆོས་ཅི་ཡོད་སྙམ་
ན། འདི་ལ་ནི་བྱེད་ལས་མི་འདྲ་བའི་ཁྱད་པར་ཆེན་པོ་དང༌། སྒོམ་ཚུལ་གྱི་གནད་
ཐུན་མོང་མིན་པའི་ཁྱད་པར་ཤིན་ཏུ་ཆེ་བ་ཡོད་དོ། །དེ་ཡང་ཟབ་གསལ་གཉིས་
མེད་ཀྱི་ལྷའི་རྣལ་འབྱོར་དེ་ཕར་ཕྱིན་ཐེག་པའི་སྒྱུ་མ་ལྟ་བུའི་སྒོམ་ཚུལ་དང་བྱེད་
ལས་མི་འདྲ་བ་ནི། མྱུ་གུ་ལ་སོགས་པའི་མ་དག་པའི་ཆོས་ཅན་ལ་དམིགས་ནས་
སྣང་ཡང་བདེན་མེད་སྒོམ་པ་དེ་ལ་ནི་བདེན་མེད་བསྒོམས་པས་བདག་འཛིན་གྱི་
གཉེན་པོར་འགྲོ་བའི་དགོས་པ་ཡོད་ཀྱང་། མ་དག་པའི་ཆོས་ཅན་དེ་ལ་དམིགས་
- 324-



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
པའི་ཆ་ནས་ཚོགས་གསོག་པ་དང་སྒྲིབ་པ་སྦྱོང་བའི་དགོས་པ་གང་ཡང་མེད་ཅིང་།
མ་རིག་པའི་མཐུས་བདེན་པར་སྣང་བ་དགག་མི་ནུས་སོ། །ཟབ་གསལ་གཉིས་
མེད་ཀྱི་ལྷའི་རྣལ་འབྱོར་འདི་ལ་ནི་བདེན་མེད་སྒོམ་པའི་ཆ་ནས་བདག་འཛིན་གྱི་
གཉེན་པོར་འགྲོ་བར་མ་ཟད། འབྲས་བུ་ལམ་བྱེད་ཀྱི་གནད་ཀྱིས་ཆོས་སྐུའི་ཉེར་
ལེན་གྱི་རྒྱུ་དང༌། གཟུགས་སྐུའི་ལྷན་ཅིག་བྱེད་རྐྱེན་དུ་འགྱུར་ཞིང་། ལྷག་པར་
དམིགས་པ་ལྷའི་འཁོར་ལོ་ལ་དམིགས་པས་རྒྱལ་བ་སྲས་བཅས་ཐམས་ཅད་ཀྱི་
བྱིན་རླབས་སྡུད་པར་བྱེད་པས་སྐད་ཅིག་དང་སྐད་ཅིག་ལ་ཚོགས་རླབས་ཆེན་
རྫོགས་པ་དང་། སྒྲིབ་གཉིས་མྱུར་དུ་དག་པར་འགྱུར་བ་དང་། བློ་གཅིག་གི་ངོར་
ཐབས་ཤེས་དབྱེར་མེད་དུ་སྦྱར་བས་འབྲས་བུ་སྐུ་གཉིས་ཟུང་འཇུག་མྱུར་དུ་འགྲུབ་
པར་བྱེད་པ་སོགས་བྱེད་ལས་བསམ་གྱིས་མི་ཁྱབ་པ་ཡོད་དོ། །ཕར་ཕྱིན་ཐེག་པའི་
སྒྱུ་མ་ལྟ་བུ་སྒོམ་ཚུལ་དང་མི་འདྲ་བར་ཐུན་མོང་མིན་པའི་སྒོམ་ཚུལ་གྱི་གནད་ཁྱད་
པ་ལམ་དུ་བྱེད་པ་ཞིག་སྟེ། དེ་ཡང་གོ་བདེ་བར་བརྗོད་ན་སྭབྷཱ་ཝ་དང་ཤུནྱ་ཏཱ་ལ་
སོགས་པའི་སྔགས་བརྗོད་ནས་གཉིས་སྣང་གི་སྣང་བ་དང་རྣམ་རྟོག་རྣམས་བསྡུས་
ཏེ་ཆོས་རྣམས་ཀྱི་གནས་ལུགས་སྟོང་པ་ཉིད་ངེས་པའི་འཛིན་སྟངས་ཀྱི་ཡུལ་དུ་
བྱས་ནས་རྩེ་གཅིག་ཏུ་འཛིན་ཅིང་། དེ་ཡང་སྟོང་པ་རྐྱང་པ་སྒོམ་པ་མིན་པར་སྒྲུབ་
པ་པོ་རང་གི་སེམས་བདེ་ཆེན་ལྷན་སྐྱེས་སུ་སོང་བར་མོས་ནས། དེས་ཡུལ་སྟོང་པ་
ཉིད་ལ་ཆུ་ལ་ཆུ་བཞག་པ་བཞིན་དུ་གཉིས་སྣང་ཕྲ་མོས་ཀྱང་མ་ཆོད་པར་བཟུང་སྟེ་
དག་པ་གཉིས་ལྡན་གྱི་ཡེ་ཤེས་ཆོས་སྐུར་དངོས་སུ་སོང་བར་ང་རྒྱལ་བཞག །དེ་
ནས་སྔོན་གྱི་སྨོན་ལམ་དང་འཕེན་པ་དྲན་ཏེ་སེམས་ཅན་གྱི་དོན་དུ་རྟེན་དང་བརྟེན་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའི་འཁོར་ལོར་བཞེངས་པར་མོས་ཏེ་འབྲས་བུའི་སྐབས་སུ་གནས་ལུགས་སྟོང་
བ་ཉིད་མངོན་སུམ་དུ་གཟིགས་ཤིང་དེ་ལ་གཉིས་སྣང་ནུབ་པའི་རྣམ་པ་ཐམས་
ཅད་མཁྱེན་པའི་ཡེ་ཤེས་མངོན་དུ་བྱས་པ་ན། དེ་ལས་ནམ་ཡང་གཡོ་བ་མེད་
བཞིན་དུ་ཡེ་ཤེས་དེའི་རང་སྣང་ལ་དེའི་རྟེན་མཚན་དཔེས་སྤྲས་པའི་གཟུགས་ཀྱི་
སྐར་ཤར་ཞིང་། སྐུ་དེ་གཉིས་ནི་ཐ་མལ་བའི་ལུས་སེམས་ལྟར་ངོ་བོ་ཐ་དད་མིན་
པར་ནམ་ཡང་འབྲལ་མི་རུང་གི་ངོ་བོ་གཅིག་པ་ཡིན་ལ། དེར་མ་ཟད་གཙོ་བོའི་ཡེ་
ཤེས་གཅིག་པུ་དེ་ཉིད་ཀྱི་རང་སྣང་ངམ་གཟུང་རྣམ་རྟེན་དང་བརྟེན་པའི་དཀྱིལ་
འཁོར་གྱི་འཁོར་ལོར་ཤར་ཞིང་། རྟེན་དང་བརྟེན་པ་དེ་དག་ཐམས་ཅད་ཐ་མལ་
བའི་སྣོད་བཅུད་ལྟར་ངོ་བོ་ཐ་དད་མིན་པར་ཡེ་ཤེས་དེ་ཉིད་ཀྱི་རྣམ་འཕྲུལ་ཡིན་པ་
དང༌། དེ་དག་ངོ་བོ་གཅིག་ཏུ་ཡོད་པ་དེའི་རྣམ་པ་བློ་ལ་བཟུང་ནས་སྒྲུབ་པ་པོ་རང་
གི་སེམས་གཉིས་སུ་མེད་པའི་ཡེ་ཤེས་དེ་ལས་ནམ་ཡང་མི་གཡོ་བར་མོས་པའི་
ངང་ནས་ཡེ་ཤེས་དེའི་རང་སྣང་རྟེན་དང་བརྟེན་པའི་འཁོར་ལོར་ཤར་བར་མོས་
ཤིང་། དེ་ཡང་འབྲས་བུའི་སྐབས་སུ་ཇི་ལྟར་ཡོད་པ་དེ་ལྟར་དུ་དངོས་སུ་སོང་བར་
མོས་ཤིང་སྒོམ་པ་ནི་གནད་ཀྱི་དོན་ནོ། །སྔགས་ལམ་གྱི་ཐུན་མོང་མིན་པའི་ཟབ་
གནད་ནི་འབྲས་བུ་ལམ་བྱེད་ཡིན་ལ། དེ་ཡང་འབྲས་བུ་གཟུགས་སྐུ་མྱུར་དུ་
འགྲུབ་པའི་ཉེ་རྒྱུར་དེ་དང་རྣམ་པ་འདྲ་བའི་རིགས་འདྲའི་རྒྱུ་ཞིག་དང་། འབྲས་བུ་
ཡེ་ཤེས་ཆོས་སྐུའི་ཉེ་རྒྱུར་དེ་དང་རྣམ་པ་འདྲ་བའི་རིགས་འདྲའི་རྒྱུ་ཞིག་ལམ་དུས་
སུ་བསྒྲུབ་དགོས་ལ། དེའི་ཚུལ་རིམ་པ་དང་པོའི་སྐབས་སུ་ཇི་ལྟར་འབྱུང་བ་སྔར་
བཤད་ པ་ དེ་ དག་ གིས་རྟོགས་ནུས་སོ། །འབྲས་ བུའི་ སྐབས་ སུ་ ཆོས་ སྐུ་ དང་
གཟུགས་སྐུ་གཉིས་ངོ་བོ་དབྱེར་མེད་ནམ་ཡང་འབྲལ་མི་རུང་གི་ཟུང་འཇུག་ཏུ་
- 326 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ། །
གནས་པ་དེའི་ཉེ་རྒྱུར་དེ་དང་རྣམ་པ་འདྲ་བའི་རིགས་འདྲའི་རྒྱུ་ཞིག་ལམ་དུས་སུ་
བསྒྲུབ་དགོས་ལ། དེའི་ཚུལ་ནི་སྒྲུབ་པ་པོ་རང་གི་སེམས་གནས་ལུགས་སྟོང་པ་
ཉིད་ལ་ཆུ་ལ་ཆུ་བཞག་བཞིན་དུ་སོང་བར་མོས་ནས་ཡེ་ཤེས་དེའི་སྣང་བའམ་རྣམ་
པ་གཟུགས་སྐུར་ཤར་ཞིང་། སྐུ་དེ་གཉིས་བློ་གཅིག་གི་ངོ་བོར་བསྐྱེད་ནས་སྒོམ་
ཚུལ་འདི་ཡིན་ཏེ། འདི་དངོས་སུ་སྒྲུབ་ཚུལ་ནི་རྫོགས་རིམ་གྱི་སྐབས་སུ་འབྱུང་ལ།
རིམ་པ་དང་པོའི་སྐབས་འདིར་ནི་མོས་པ་ཡིད་བྱེད་ཀྱིས་བསྒོམ་པའོ། །སྒོམ་ཚུལ་
དེ་ལྟར་བྱེད་ཤེས་ན་སྟོང་ཉིད་རྟོགས་པའི་གཟུང་རྣམ་ལྷར་འཆར་བའི་ཚུལ་འདི་ལ་
ཐུན་མོང་མིན་པའི་གོ་བ་རྙེད་ཅིང་། སྒོམ་ཚུལ་དེ་མ་ཤེས་ན་དམིགས་པ་ལྷ་ལ་
དམིགས་ནས་རང་བཞིན་མེད་པར་ངེས་པའི་སྣང་སྟོང་གཉིས་ཚོགས་སྒྱུ་མ་ལྟ་བུའི་
སྒོམ་ཚུལ་ཐུན་མོང་བ་ཙམ་ཅུང་ཟད་གོ་སླ་ཞིང་། ལྷའི་སྐུ་འཛིན་པའི་བློའི་གཟུང་
རྣམ་ལྷར་འཆར་ཚུལ་རིགས་པས་འགྲུབ་པས་ཤེས་ནུས་ཀྱང་། སྟོང་ཉིད་རྟོགས་
པའི་བློའི་གཟུང་རྣམ་ལྷའི་འཁོར་ལོར་འཆར་བས་གསུངས་པ་འདིའི་ཐུན་མོང་
མིན་པའི་གནས་ལ་གོ་བ་གཏིང་ཚུགས་པ་རྙེད་དཀའོ། །
དོན་ཚན་གཉིས་པ་དང་གསུམ་པར་བཀོད་པའི་བསྐྱེད་རྫོགས་ཀྱི་ལམ་
སྒོམ་ཚུལ་འདི་དག་ནི་ཕར་ཕྱིན་ཐེག་པའི་སྟོང་ཉིད་སྒོམ་ཚུལ་དང་ཡེ་མི་འདྲ་བར་
གསང་ཆེན་རྒྱུད་སྡེ་རྒྱ་མཚོའི་སྙིང་པོའི་བཅུད་སྔགས་ཀྱི་གསང་བ་མཐར་ཐུག་པ་
འབྲས་བུ་ལམ་བྱེད་ཀྱི་མན་ངག་ཤིན་ཏུ་ཕྲ་ཞིང་རྟོགས་པར་དཀའ་བའི་གནས་
སོ། །དེ་ལྟར་ལམ་ཟབ་མོའི་དཀའ་གནས་ལས་བརྩམས་ཏེ་ཅུང་ཟད་དཔྱད་པ་དེ་
དག་ནི། བཀའ་བཞིན་བསྒྲུབ་ཕྱིར་རྗེ་ཐམས་ཅད་མཁྱེན་པའི་གསུང་ལ་བརྟེན་ཏེ་
ཉམས་ལེན་གྱི་ཚེ་རྒྱུད་ལ་འཆར་ཚུལ་རང་གི་བློས་གང་དཔོགས་ཤིག་དཔྱད་ནས་
-327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
བཀོད་པ་ཡིན་གྱི། དེང་སང་གི་གཞུང་ལུགས་པ་དག་གི་སོ་སོའི་ཡིག་ཆ་དང་
བསྟུན་པའི་ཁས་ལེན་བྱེད་ཚུལ་ནི་བདག་སྦྱངས་པ་དམན་པས་མི་ཤེས་ཤིང་།
ཤིན་ཏུ་ཕྲ་ཞིང་རྟོགས་པར་དཀའ་བའི་ཟབ་མོའི་གནས་འདི་དག་མཐའ་གཅིག་ཏུ་
འདི་ཁོ་ནར་ངེས་སོ་ཞེས་ཁ་ཚོན་བཅད་པར་མི་ནུས་ལ། ལམ་འདི་ཐུགས་ཉམས་
སུ་བསྟར་ནས་མངོན་དུ་གྱུར་པའི་དམ་པ་རྣམས་ཀྱི་ཐུགས་ཀྱི་སྤྱོད་ཡུལ་ལགས་
པས་དགོངས་ཡུལ་དུ་ལེགས་པར་དཔྱད་ནས་ཡང་དག་དང་ལྟར་སྣང་ཕྱེ་སྟེ་ཟབ་
མོའི་བཀའ་གནས་འདི་དག་མཐའ་དག་པར་གཏན་ལ་ཕབ་ནས། སྐལ་བ་དང་
ལྡན་པ་རྣམས་ལ་ཞིབ་ཏུ་བསྟན་དུ་གསོལ་ཞེས་གསོལ་བ་འདེབས་སོ། །དབང་
ཕྱོགས་བསྟན་པའི་སྒྲོན་མེ་གཅིག་པུ་བ། །བདག་ཉིད་ཆེན་པོའི་གསུང་གི་འོད་
ཟེར་གྱིས། །བདག་བློ་པདྨོའི་གེ་སར་རབ་ཕྱེ་བས། །ལེགས་བཤད་སྦྲང་རྩི་གསར་
པ་འདི་ཐོན་ནོ། །ལུང་དང་རིགས་པས་དཔྱད་པ་ཡིན་མོད་ཀྱང་། །བདག་བློ་མ་
རིག་ འཁྲུལ་ པའི་ དབང་ གྱུར་ པས། །འགལ་ དང་ མ་ གྲུབ་ མ་ ངེས་ གྲུབ་ ཟིན་
བསྒྲུབས། །མ་ འབྲེལ་ བྱུང་ རྒྱལ་ སྨྲས་ པའི་ སྐྱོན་མཆིས་ན། །བུ་ ལ་ མ་ ཡིས་ ཇི་
བཞིན་བརྩེར་དགོངས་ལ། །བདག་གི་ནོངས་པའི་དྲི་མ་དེ་དག་རྣམས། །དྲི་མེད་
རིགས་པའི་ཆུ་ཡིས་དག་མཛད་ནས། །ལམ་བཟང་བདུད་རྩིའི་བགོ་བཤའ་མཛད་
དུ་ གསོལ། །ནམ་ ཞིག་ ཆོས་ ཀྱིས་ མཐོ་བའི་ ཁང་ བཟང་ དེར། །མི་ ཕམ་ འཇམ་
དཔལ་སྙིང་པོའི་ཞབས་དྲུང་དུ། །བདག་ཉིད་ཆེན་པོ་ཁྱོད་དང་ལྷན་ཅིག་ཏུ། །ཟབ་
དོན་གནས་ལ་བགྲོ་བ་བགྱིད་པར་སྨོན། །འགྲོ་ལ་ལམ་བཟང་མཚོན་པའི་མིག་
གཅིག་པུ། །རྒྱལ་བ་གཉིས་པའི་བསྟན་པའི་སྙིང་པོ་འདི། །ཕྱོགས་དུས་ཀུན་ཏུ་
འཕེལ་ཞིང་རྒྱས་གྱུར་ཏེ། །འགྲོ་ཀུན་ལམ་བཟང་འདི་ཡིས་གྲོལ་གྱུར་ཅིག །
-328 -



ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་བ།
ཅེས་ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ་ཞེས་བྱ་
བ་འདི་ནི། འཇམ་དབྱངས་གོང་མ་བདག་པོ་ཆེན་པོའི་རིགས་ཀྱི་ཅོད་པན་དུ་བཞུགས་
ཤིང་། ཐུབ་བསྟན་ཡོངས་རྫོགས་ཀྱི་བདག་པོ་མཛད་པ་རྗེ་བཙུན་ལྕང་སྐྱ་རིན་པོ་ཆེའི་
བཀས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་མང་ཡུལ་སྐྱིད་
གྲོང་གི་རི་ཁྲོད་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ལམ་བཟང་
འདི་ཉིད་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག ། ། །
ਇਸ ਸਮਾਗਮ
-329 -



༄༅། །དཔལ་གསང་བ་འདུས་པའི་རིམ་པ་དང་པོའི་ཁྲིད་དམིགས་
ཀྱི་བསྡུས་དོན་སྐུ་གསུམ་གཞལ་མེད་ཁང་དུ་བགྲོད་
པའི་ཐེམ་སྐས་ཞེས་བྱ་བ་བཞུགས་སོ། །
བླ་མ་དང་བཅོམ་ལྡན་འདས་དཔལ་རྡོ་རྗེ་སེམས་དཔའ་དབྱེར་མ་མཆིས་
པའི་ ཞབས་ལ་ ཕྱག་འཚལ་ལོ། །དེ་ ལ་ འདིར་ རིན་པོ་ཆེ་ལྟ་བུའི་ གདུལ་ བྱས་
སེམས་ཅན་ཐམས་ཅད་ཀྱི་དོན་དུ་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་གི་
གོ་འཕང་སྒྲུབ་པའི་ཐབས་མཆོག་ཏུ་གྱུར་པ། དཔལ་གསང་བ་འདུས་པའི་བསྐྱེད་
རིམ་སྒྲུབ་ཐབས་རྣལ་འབྱོར་དག་རིམ་ནས་འབྱུང་བ་ལྟར་ཉམས་སུ་ལེན་པ་ལ་
གསུམ། གང་ གིས་ ཉམས་ སུ་ ལེན་ པ་ སྒྲུབ་ པ་ བོ་རྟེན་ གྱི་མཚན་ཉིད། གང་ དུ་
ཉམས་སུ་བླང་བ་གནས་ཀྱི་དེ་ཉིད། ཚུལ་ཇི་ལྟར་ཉམས་སུ་བླང་བའོ། ། །
དང་པོ་གང་གིས་ ཉམས་ སུ་ ལེན་ པ་ སྒྲུབ་ པ་པོ་རྟེན་གྱི་མཚན་ཉིད་ལ་
བཤད་རྒྱུད་རྡོ་རྗེ་ཕྲེང་བ་ལས་གསུངས་པ་ལྟར། ལམ་ཐུན་མོང་བས་རྒྱུད་ལེགས་
པར་སྦྱངས་པ། དཔལ་གསང་བ་འདུས་པའི་དཀྱིལ་འཁོར་དུ་དབང་བསྐུར་བ་
ཐོབ་ཅིང་། དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམ་པར་དག་པ་
ལ་གནས་པ། བླ་མ་ལས་སྒྲུབ་ཐབས་སྒོམ་པའི་གནང་བ་ཐོབ་པ་རྣམས་དགོས་པ་
ཡིན་ནོ། ། །
གཉིས་པ་གང་དུ་ཉམས་སུ་བླང་བ་གནས་ཀྱི་དེ་ཉིད་ནི། རྩ་རྒྱུད་ལེའུ་བཅུ་
གཉིས་པ་ལས། དགོན་པ་ཆེན་པོའི་ས་ཕྱོགས་སུ། །མེ་ཏོག་འབྲས་བུ་སོགས་ཀྱི་
- 330 -



དཔལ་གསང་བ་འདུས་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་སྐུ་གསུམ་གཞལ་མེད་ཁང་དུ་བགྲོད་པའི་ཐེམ་སྐས།
བརྒྱན། །རི་ བོ་ དབེན་ པའི་ ས་ ཕྱོགས་ སུ། །དངོས་ གྲུབ་ ཐམས་ཅད་བསྡུས་ པ་
བསྒྲུབ། །ཅེས་གསུངས་པ་ལྟར་གྱི་ཡིད་མཐུན་གྱི་དབེན་པའི་གནས་སུ་སྒྲུབ་པའི་
ཡོ་བྱད་རྣམས་ཚོགས་པར་བྱས་ལ། སྟན་བདེ་བ་ལ་ལུས་གནད་ལེགས་ པར་
བཅས་ཏེ་ཉམས་སུ་ལེན་པ་ཡིན་ནོ། །
གསུམ་པ་ཚུལ་ཇི་ལྟར་ཉམས་སུ་བླང་བ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ།
སྒྲུབ་ཐབས་ཀྱི་སྔོན་འགྲོ་ལ་ཇི་ལྟར་བྱ་བ་དང་། སྒྲུབ་ཐབས་དངོས་གཞི་ཇི་ལྟར་
སྒོམ་པ་དང་། མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། ཐུན་གྱི་ཐོག་མར་ཇི་
ལྟར་བྱ་བ་དང་། སྒྲུབ་ཐབས་ཀྱི་སྔོན་འགྲོའི་གཙོ་བོ་ཉམས་སུ་ལེན་ཚུལ་ལོ། །དང་
པོ་ཐུན་གྱི་ཐོག་མར་ཇི་ལྟར་བྱ་བའི་རིམ་པ་ལ་ལྔ། རང་ཉིད་ལྷར་བསྐྱེད་ནས་རྡོར་
དྲིལ་བྱིན་གྱིས་བརླབ་པ། ནང་མཆོད་བྱིན་གྱིས་བརླབ་པ། སྔོན་འགྲོའི་གཏོར་མ་
གཏང་བ། བདག་བསྐྱེད་ཀྱི་མཆོད་པ་བྱིན་གྱིས་བརླབ་པ། རྡོ་རྗེ་སེམས་དཔའི་
སྒོམ་བཟླས་བྱ་བའོ། །དང་པོ་ལ་གཉིས། རང་ཉིད་ལྷར་བསྐྱེད་པ་དང་། རྡོར་དྲིལ་
གྱིས་བརླབ་ པའོ། །དང་པོ་ནི། ཀུན་སློང་བཅོས་ཏེ་དད་གུས་ཆེན་པོས་དངོས་
བརྒྱུད་ཀྱི་བླ་མ་རྣམས་ལ་གསོལ་བ་ཤུགས་དྲག་ཏུ་བཏབ་ནས་རང་ཉིད་ཞེ་སྡང་རྡོ་
རྗེ་ཡུམ་བཅས་སུ་བསྐྱེད་དེ། དེ་ལ་ང་རྒྱལ་དང་གསལ་སྣང་ཅི་ཐོན་བྱ་བ་ཡིན་ནོ། །
གཉིས་པ་རྡོར་དྲིལ་བྱིན་གྱིས་བརླབ་པ་ལ་མང་དུ་ཡོད་ཀྱང་སྐབས་འདིར་མཚོན་
དོན་དྲན་པའི་སྒོ་ནས་བྱིན་གྱིས་རློབ་པ་ཡིན་ནོ། །གཉིས་པ་ནང་མཆོད་བྱིན་གྱིས་
བརླབ་པ་ལ་བཞི། བསང་བ། སྦྱང་བ། བསྐྱེད་པ། བྱིན་གྱིས་བརླབ་པའོ། །དང་
པོ་ནི་དམིགས་པ་དང་བཅས་པས་ལས་སྔགས་བརྗོད་ཅིང་བསང་བ་ཡིན་ནོ། །
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གཉིས་པ་ནི། ནང་མཆོད་ཀྱི་སྒྲུབ་གཞི་འོད་གསལ་དུ་བཅུག་ནས་ཤུནྱ་ཏཱའི་སྔགས་
ཀྱིས་ སྦྱོང་བ་ ཡིན་ནོ། །གསུམ་པ་བསྐྱེད་པ་དང་། བཞི་པ་ བྱིན་གྱིས་བརླབ་པ་
གཉིས་ནི་རྒྱུད་ཕྱི་མ་དང་། བཤད་རྒྱུད་རྡོ་རྗེ་ཕྲེང་བ་ལས་གསུངས་པ་ལྟར་བྱེད་པ་
ཡིན་ནོ། །གསུམ་པ་སྔོན་འགྲོའི་གཏོར་མ་གཏང་བ་ལ་བཞི། སྔོན་འགྲོའི་མཆོད་
པ་བྱིན་གྱིས་བརླབ་པ། སྔོན་འགྲོའི་གཏོར་མ་བྱིན་གྱིས་བརླབ་པ། གཏོར་མགྲོན་
ཕྱོགས་སྐྱོང་རྣམས་སྤྱན་དྲངས་ཏེ་གསལ་གདབ་པ། དེ་ལ་མཆོད་གཏོར་ཕུལ་ནས་
འཕྲིན་ལས་འཆོལ་བའོ། །དང་པོ་ནི་བདག་བསྐྱེད་ཀྱི་མཆོད་པ་བྱིན་རླབས་ལྟར་
བྱ་བ་ཡིན་ནོ། །གཉིས་པ་ནི་ནང་མཆོད་བྱིན་རླབས་ལྟར་བྱ་བ་ཡིན་ནོ། །གསུམ་
པ་གཏོར་མགྲོན་ཕྱོགས་སྐྱོང་རྣམས་སྤྱན་དྲངས་ཏེ་གསལ་གདབ་པ་དང༌། བཞི་པ་
དེ་ལ་མཆོད་གཏོར་ཕུལ་ནས་འཕྲིན་ལས་འཆོལ་བ་ནི་སྒྲུབ་ཐབས་ནས་འབྱུང་བ་
ལྟར་བྱ་བ་ཡིན་ལ། གཏོར་མ་འབུལ་བའི་ཚེ་རྡོ་རྗེ་གསོར་དྲིལ་བུ་གསིལ་ཞིང་སྟོང་
ཉིད་སྙིང་རྗེ་དབྱེར་མི་ཕྱེད་པའི་དོན་དྲན་བཞིན་དུ་འབུལ་བ་ཡིན་ནོ། །བཞི་པ་
བདག་བསྐྱེད་ཀྱི་མཆོད་པ་བྱིན་གྱིས་བརླབ་པ་ལ་བཞི། དམིགས་པ་དང་བཅས་ཏེ་
ལས་ སྔགས་ ཀྱིས་བསང་བ། ཤུནྱ་ཏཱའི་ སྔགས་ ཀྱིས་སྦྱང་བ། ཨཱ༔ལས་བྱུང་བའི་
ཐོད་པའི་ནང་དུ་མཆོད་རྫས་རྣམས་རང་རང་གི་མིང་ཡིག་དང་པོ་ལས་ཁྱད་པར་
གསུམ་ལྡན་དུ་བསྐྱེད་པ་ཏིང་ངེ་འཛིན་དང་། སྔགས་དང་། ཕྱག་རྒྱ་གསུམ་བྱིན་
གྱིས་བརླབ་པའོ། །ལྔ་པ་རྡོ་རྗེ་སེམས་དཔའི་སྒོམ་བཟླས་བྱ་བ་ནི་སྒྲུབ་ཐབས་ངག་
འདོན་དུ་གསལ་བ་ལྟར་བྱ་བ་ཡིན་ལ། དེ་ལྟར་རྡོ་རྗེ་སེམས་དཔའི་སྒོམ་བཟླས་ལ་
འབད་ནས་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་སྦྱངས་ཏེ། ཤེས་
རྒྱུད་སྡིག་ལྟུང་གིས་མ་སྦགས་པའི་གཙང་སིང་ངེ་བ་ཞིག་བྱའོ། །གཉིས་པ་སྒྲུབ་
-332 -



དཔལ་གསང་བ་འདུས་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་སྐུ་གསུམ་གཞལ་མེད་ཁང་དུ་བགྲོད་པའི་ཐེམ་སྐས།
ཐབས་ཀྱི་སྔོན་འགྲོའི་གཙོ་བོ་ཉམས་སུ་ལེན་ཚུལ་ལ་གཉིས། མཐུན་རྐྱེན་བསྟེན་
པའི་ཕྱིར་བསོད་ནམས་ཀྱི་ཚོགས་བསག་པ་དང་། འགལ་རྐྱེན་འགོག་པའི་ཕྱིར་
བསྲུང་ པའི་ འཁོར་ ལོ་ སྒོམ་ ཚུལ་ ལོ། །དང་ པོ་ ལ་ གཉིས། སྙིང་ རྗེ་ ཆེན་ པོ་ ལ་
དམིགས་པའི་དེ་ཉིད་དང༌། སྙིང་རྗེའི་སེམས་དེས་ཀུན་ནས་བསླངས་ཏེ་ཚོགས་
ཞིང་མཆོད་པའོ། །དང་པོ་ནི་འགྲོ་བ་རྣམས་བདག་འཛིན་གྱི་དབང་གིས་འཁོར་
བར་འཁོར་ཞིང་སྡུག་བསྔལ་བའི་ཚུལ་ལ་བལྟས་ནས་བྱམས་སྙིང་རྗེ་བྱང་ཆུབ་ཀྱི་
སེམས་ཤུགས་དྲག་ཏུ་བསྒོམ་པའོ། །གཉིས་པ་སྙིང་རྗེའི་སེམས་དེས་ཀུན་ནས་
བསླངས་ཏེ་ ཚོགས་ ཞིང་ མཆོད་པ་ ལ་ གསུམ། ཚོགས་ཞིང་སྤྱན་དྲང་བ། དེ་ ལ་
མཆོད་པ་སོགས་བྱ་བ། རིགས་ལྔའི་སྡོམ་གཟུང་བྱ་བའོ། །གཉིས་པ་དེ་ལ་མཆོད་
པ་ སོགས་ བྱ་ བ་ ལ་ བདུན། མཆོད་ པ་ འབུལ་ བ། ཕྱག་ འཚལ་ བ། སྡིག་ པ་
བཤགས་པ། རྗེས་སུ་ཡི་རང་ཞིང་བསྔོ་བ་བྱེད་པ། སྐྱབས་ སུ་འགྲོ་བ། སེམས་
བསྐྱེད་པ། ལམ་ལ་བརྟེན་པར་དམ་བཅའ་བའོ། །གཉིས་པ་འགལ་རྐྱེན་འགོག་
པའི་ཕྱིར་བསྲུང་བའི་འཁོར་ལོ་སྒོམ་ཚུལ་ལ་གཉིས། དོན་དམ་པའི་བསྲུང་བ་སྟོང་
ཉིད་བསྒོམས་ཏེ་ཆོས་སྐུ་ལ་ང་རྒྱལ་བྱ་བ་དང་། བསྲུང་བའི་འཁོར་ལོ་རྟེན་དང་
བརྟེན་པར་བཅས་པ་སྒོམ་ཚུལ་ལོ། །གཉིས་པ་བསྲུང་བའི་འཁོར་ལོ་རྟེན་དང་
བརྟེན་པར་བཅས་པ་སྒོམ་ཚུལ་ལ་བཞི། སྲུང་འཁོར་གྱི་གཙོ་བོ་བསྐྱེད་པའི་དེ་
ཉིད། འཁོར་ཁྲོ་བོ་བསྐྱེད་པའི་དེ་ཉིད། བགེགས་ལ་ཕུར་བུས་གདབ་པའི་དེ་ཉིད།
ར་ བ་ ལ་སོགས་ པའི་བསྲུང་བའི་ འཁོར་ ལོ་ སྒོམ་ པའི་དེ་ཉིད་དོ། །དང་པོ་ལ་
གཉིས། བཀའི་འཁོར་ལོ་གདན་བཅས་བསྐྱེད་པ་དང་། གདན་དབུས་མའི་སྟེང་དུ་
གཙོ་བོ་སྐྱེད་ཚུལ་ལོ། །གཉིས་པ་སྒྲུབ་ཐབས་དངོས་གཞི་ ཇི་ ལྟར་ སྒོམ་པ་ལ་
-333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
གསུམ། དང་པོ་སྦྱོར་བའི་ཏིང་ངེ་འཛིན་དང་། དཀྱིལ་འཁོར་རྒྱལ་མཆོག་གི་ཏིང་
ངེ་འཛིན་དང་། ལས་རྒྱལ་མཆོག་གི་ཏིང་ངེ་འཛིན་ཉམས་སུ་ལེན་ཚུལ་ལོ། །དང་
པོ་ལ་གསུམ། གང་དུ་འཚང་རྒྱ་བའི་གནས། གང་གིས་འཚང་རྒྱ་བའི་རྟེན། ཇི་
ལྟར་འཚང་རྒྱ་བའི་ཚུལ་ལོ། །དང་པོ་ལ་ཡང་གསུམ། སྣོད་སྔ་མ་སྟོང་པ་དང་ཆོས་
མཐུན་པར་ཡེ་ཤེས་ཀྱི་ས་བསྐྱེད་པའི་དེ་ཉིད། སྣོད་ཕྱི་མ་འཆགས་པ་དང་ཆོས་
མཐུན་པར་རྡོ་རྗེའི་ས་བསྐྱེད་པའི་དེ་ཉིད། སྣ་ཚོགས་རྡོ་རྗེའི་ལྟེ་བར་གཞལ་ཡས་
ཁང་སྒོམ་པ་རྟེན་གྱི་འཁོར་ལོ་བསྐྱེད་པའི་དེ་ཉིད་དོ། །དང་པོ་ལ་གཉིས། མཐུན་
ཡུལ་ངེས་པར་བྱ་བ་དང་། དེ་དང་ཆོས་མཐུན་པར་ཡེ་ཤེས་ཀྱིས་སྟོང་ཉིད་སྒོམ་
ཚུལ་ལོ། །གཉིས་པ་གང་གིས་འཚང་རྒྱ་བའི་རྟེན་ལྷག་མོས་སྒོམ་ཚུལ་ལ་གཉིས།
ལྷག་མོས་ཀྱི་ལྷའི་འཁོར་ལོ་དགོད་པའི་དེ་ཉིད། ལྷག་མོས་ལུས་ལ་བསྡུ་བའི་དེ་
ཉིད་དོ། །དང་ པོ་ ལ་ གཉིས། བསྐལ་པ་དང་ པོའི་ མིར་རྫུས་ཏེ་སྐྱེ་བ་དང་ ཆོས་
མཐུན་པར་ལྷག་མོས་ཀྱི་ལྷ་རྣམས་སྐད་ཅིག་གིས་དུས་གཅིག་ལ་བསྐྱེད་ནས་རིམ་
གྱིས་གསལ་གདབ་པ་དང་། ལྷག་མོས་ཀྱི་མཛད་པ་སྒོམ་ཚུལ་ལོ། །དང་པོ་ལ་
གཉིས། མཐུན་ཡུལ་ངེས་པར་བྱ་བ་དང༌། དེ་དང་ཆོས་མཐུན་པར་ལྷག་མོས་ཀྱི་
ལྷ་རྣམས་སྐད་ཅིག་གིས་དུས་གཅིག་ལ་བསྐྱེད་ནས་རིམ་གྱིས་གསལ་འདེབས་
ཚུལ་ལོ། །གསུམ་པ་ཇི་ལྟར་འཚང་རྒྱ་བའི་ཚུལ་ལ་བཞི། འཆི་བ་ཆོས་སྐུར་འཁྱེར་
བའི་རྣལ་འབྱོར། བར་དོ་ལོངས་སྐུར་འཁྱེར་བའི་རྣལ་འབྱོར། སྐྱེ་བ་སྤྲུལ་སྐུར་
འཁྱེར་པའི་རྣལ་འབྱོར། དེ་ལྟ་བུའི་སྐུ་གསུམ་གྱི་གོ་འཕང་དེ་ཡང་འདོད་ཡོན་ལ་
ཆགས་པ་ལམ་དུ་བྱེད་པའི་ཆོས་སྔགས་ཀྱི་སྤྱོད་པ་ཁྱད་པར་ཅན་ལ་བརྟེན་ནས་
ཐོབ་པར་བསྟན་པའི་ཕྱིར་རིག་མ་འདུ་བྱ་བའོ། །དང་པོ་ལ་གཉིས། ཆོས་མཐུན་
-334 -



དཔལ་གསང་བ་འདུས་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་སྐུ་གསུམ་གཞལ་མེད་ཁང་དུ་བགྲོད་པའི་ཐེམ་སྐས། །
དང་སྦྱང་གཞི་ངེས་པར་བྱ་བ་དང་། དེ་དང་ཆོས་མཐུན་པར་དོན་དམ་པའི་དཀྱིལ་
འཁོར་ལ་འཇུག་པའི་དེ་ཉིད་འཆི་བ་ཆོས་སྐུར་འཁྱེར་བའི་རྣལ་འབྱོར་སྒོམ་ཚུལ་
ལོ། །
གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་སྒོམ་ཚུལ་ལ་བཞི།
ཟླ་བ་ལས་བྱང་ཆུབ་པ། ས་བོན་ལས་བྱང་ཆུབ་པའི་དེ་ཉིད། ཕྱག་མཚན་ལས་
བྱང་ཆུབ་པའི་དེ་ཉིད། སྐུ་རྫོགས་པ་ལས་བྱང་ཆུབ་པའི་དེ་ཉིད་དོ། །དེ་ཉིད་ཞེ་
དགུའི་གྲངས་འདྲེན་ཚེ་དེ་ཉིད་ཕྱི་མ་གསུམ་པོ་འདི་གཅིག་ཏུ་བྱས་ཏེ་རྡོ་རྗེ་འཆང་
ཆེན་པོ་བསྐྱེད་པའི་དེ་ཉིད་ཅེས་དེ་ཉིད་གཅིག་ཏུ་འདྲེན་ནོ། །དང་པོ་ཟླ་བ་ལས་
བྱང་ཆུབ་པ་སྒོམ་ཚུལ་ལ་གསུམ། ཉི་མ་སོགས་ལ་དམིགས་པ་ལྡང་བའི་དེ་ཉིད།
མཐར་ཟླ་བ་ལ་དམིགས་པའི་དེ་ཉིད། ཡེ་ཤེས་ཙམ་ལ་སྙོམས་པར་འཇུག་པའི་དེ་
ཉིད་དོ། །
གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་སྒོམ་ཚུལ་ལ་ལྔ། བར་
དོར་མངལ་དུ་སྐྱེ་བ་བཟུང་བ་དང་ཆོས་མཐུན་པར་དང་པོའི་མགོན་པོ་སྤྲུལ་སྐུ་རྡོར་
སེམས་སུ་བསྒྱུར་བའི་དེ་ཉིད། ལུས་དཀྱིལ་སྒོམ་པ། སྒོ་གསུམ་བྱིན་གྱིས་བརླབ་
པ། སེམས་དཔའ་སུམ་བརྩེགས་སུ་བྱ་བ། རིགས་བདག་གིས་རྒྱས་གདབ་པའོ། །
གཉིས་པ་ལས་དཀྱིལ་སྒོམ་པ་ལ་གཉིས། ལུས་རྟེན་གྱི་འཁོར་ལོར་སྒོམ་པའི་དེ་
ཉིད་དང་། མངལ་དུ་ཕུང་ཁམས་སྐྱེ་མཆེད་རྫོགས་པ་དང་ཆོས་མཐུན་པར་ལུས་
བརྟེན་པ་ལྷའི་ འཁོར་ལོར་བསྒོམ་པའོ། །གཉིས་པ་མངལ་དུ་ ཕུང་ ཁམས་ སྐྱེ་
མཆེད་རྫོགས་པ་དང་ཆོས་མཐུན་པར་ལུས་བརྟེན་པ་ལྷའི་འཁོར་ལོར་སྒོམ་ཚུལ་
ལ་ལྔ། ཕུང་པོ་གཤེགས་པར་སྒོམ་པའི་དེ་ཉིད། ཁམས་གཤེགས་མར་སྒོམ་པའི་
-335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
དེ་ཉིད། མིག་སོགས་སེམས་དཔར་སྒོམ་པའི་དེ་ཉིད། གཟུགས་སོགས་སེམས་
མར་ སྒོམ་པའི་དེ་ཉིད། ཡན་ལག་ཁྲོ་བོར་སྒོམ་པའི་དེ་ཉིད་དོ། །གསུམ་པ་སྒོ་
གསུམ་བྱིན་གྱིས་བརླབ་པ་ལ་བཞི། སྐུ་བྱིན་གྱིས་བརླབ་པའི་དེ་ཉིད། གསུང་བྱིན་
གྱིས་བརླབ་པའི་དེ་ཉིད། ཐུགས་བྱིན་གྱིས་བརླབ་པའི་དེ་ཉིད། དམ་ཚིག་སེམས་
དཔའི་སྐུ་གསུང་ཐུགས་ཐུན་མོང་དུ་བྱིན་གྱིས་བརླབ་པའི་དེ་ཉིད་དོ། །བཞི་པ་
སེམས་དཔའ་སུམ་བརྩེགས་སུ་བྱ་བ་ལ་གཉིས། རང་ཉིད་དམ་ཚིག་སེམས་དཔའི་
ཐུགས་ཀར་ཡེ་ཤེས་པ་སྒོམ་པ་ཡེ་ཤེས་སེམས་དཔའི་དེ་ཉིད་དང་། དེའི་ཐུགས་
ཀར་ཟླ་བའི་སྟེང་དུ་རྡོ་རྗེའི་ལྟེ་བའི་ནང་དུ་ཧཱུཾ་ཡིག་སྒོམ་པ་ཏིང་ངེ་འཛིན་སེམས་
དཔའི་དེ་ཉིད་དོ། །བཞི་པ་དེ་ལྟ་བུའི་སྐུ་གསུམ་གྱི་གོ་འཕང་དེ་ཡང་འདོད་ཡོན་ལ་
ཆགས་པ་ལམ་དུ་བྱེད་པའི་ཆོས་སྔགས་ཀྱི་སྤྱོད་པ་ཁྱད་པར་ཅན་ལ་བརྟེན་ནས་
ཐོབ་པར་བསྟེན་པའི་ཕྱིར་རིག་མ་འདུ་བྱ་བ་ལ་གསུམ། རིག་མ་འདུ་བྱ་བའི་དེ་
ཉིད། རྗེས་ཆགས་ཀྱི་དེ་ ཉིད། མཆོད་པའི་དེ་ཉིད་དོ། །གཉིས་པ་དཀྱིལ་འཁོར་
རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལ་གཉིས། ཡུམ་གྱི་མངལ་དུ་རྟེན་དང་
བརྟེན་པའི་དཀྱིལ་འཁོར་བསྐྱེད་པ་དང༌། མངལ་ནས་ཕྱིར་སྤྲོས་ཏེ་སྣོད་བཅུད་
སྦྱོང་ཚུལ་ལོ། །གཉིས་པ་མངལ་ནས་ཕྱིར་སྤྲོས་ཏེ་སྣོད་བཅུད་སྦྱོང་ཚུལ་ལ་གཉིས།
བརྟེན་པ་ལྷ་རྣམས་སྤྲོས་ཏེ་སེམས་ཅན་རྣམས་ཀྱི་སྡིག་སྒྲིབ་སྦྱོང་ཚུལ་དང་། རྟེན་
གཞལ་ ཡས་ ཁང་ སྤྲོས་ ཏེ་ སྣོད་ ཀྱི་ ཉེས་ སྐྱོན་ སྦྱོང་ ཚུལ་ ལོ། །དང་ པོ་ ལ་ ལྔ།
གཤེགས་པ་དབྱུང་བའི་དེ་ཉིད། གཤེགས་མ་དབྱུང་བའི་དེ་ཉིད། སེམས་མ་དབྱུང་
བའི་དེ་ཉིད། སེམས་དཔའ་དབྱུང་བའི་དེ་ཉིད། ཁྲོ་བོ་དབྱུང་བའི་དེ་ཉིད་དོ། །དེ་
ལྟར་སྒོ་བདུན་གྱི་སྒོ་ནས་བསྐྱེད་ཅིང་རྫོགས་པར་བྱ་བ་ཡིན་ལ། དེ་ལ་ཕྱག་རྒྱ་
- 336 -



དཔལ་གསང་བ་འདུས་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་སྐུ་གསུམ་གཞལ་མེད་ཁང་དུ་བགྲོད་པའི་ཐེམ་སྐས། །
བཞིའི་རྒྱས་འདེབས་ཀྱང་ཚང་བ་ཡིན་ནོ། །སྒོ་བདུན་ནི། སྐྱེད་པའི་སྒོ། སྤྲོ་བའི་
སྒོ། མཛད་པའི་སྒོ། བསྡུ་བའི་སྒོ། འདྲེས་པའི་སྒོ། དབང་བསྐུར་བའི་སྒོ། གནས་
པའི་སྒོ་རྣམས་སོ། །ཕྱག་རྒྱ་བཞི་ནི། ཆོས་ཀྱི་ཕྱག་རྒྱ། དམ་ཚིག་གི་ཕྱག་རྒྱ། ཕྱག་
རྒྱ་ཆེན་པོ། ལས་ཀྱི་ཕྱག་རྒྱ་རྣམས་སོ། ། དེ་
གསུམ་པ་ལས་རྒྱལ་མཆོག་གི་ཏིང་ངེ་འཛིན་ཉམས་སུ་ལེན་ཚུལ་ལ་བཞི།
ཕྲ་ མོའི་ རྣལ་ འབྱོར། བཟླས་ པའི་ རྣལ་ འབྱོར། ཞུ་ བ་ གླུས་ བསྐུལ་ བའི་ ངོར་
བཞེངས་པ། མཆོད་བསྟོད་བདུད་རྩི་མྱང་བའོ། །དང་པོ་ལ་གཉིས། ཕྱག་མཚན་
ཕྲ་མོ་ལ་སློབ་པའི་དེ་ཉིད་དང་། ཐིག་ལེ་ཕྲ་མོ་ལ་སློབ་པའི་དེ་ཉིད་དོ། །གཉིས་པ་
བཟླས་པའི་དེ་ཉིད་ལ་གཉིས། རྡོ་རྗེ་བཟླས་པའི་དེ་ཉིད་དང་། ངག་གི་བཟླས་
པའི་དེ་ཉིད་དོ། །གསུམ་པ་ཞུ་བ་གླུས་བསྐུལ་བའི་ངོར་བཞེངས་པ་ལ་གཉིས།
གཙོ་བོ་དོན་དམ་ལ་ཞུགས་པའི་དེ་ཉིད་དང་། བསྐུལ་བས་བསླང་བའི་དེ་ཉིད་
དོ། །བཞི་པ་མཆོད་བསྟོད་ཀྱི་དེ་ཉིད་སྒོམ་ཚུལ་ལ་གཉིས། བསྟོད་པ་བྱ་བ་དང་།
མཆོད་པ་བྱ་ཚུལ་ལོ། །གཉིས་པ་མཆོད་པ་བྱ་ ཚུལ་ལ་གསུམ། ཕྱིའི་མཆོད་པ།
ནང་གི་མཆོད་པ། གསང་བ་དང་དེ་ཁོ་ན་ཉིད་ཀྱི་མཆོད་པ་འབུལ་ཚུལ་ལོ། །
གསུམ་པ་མཇུག་ཏུ་ཇི་ལྟར་བྱ་བ་ལ་གཉིས། ཉེ་བར་བསྡུ་བའི་དེ་ཉིད་
དང༌། ཐུན་མཐར་གཏོར་མ་འབུལ་བའོ། །གཉིས་པ་ཐུན་མཚམས་སུ་ཇི་ལྟར་བྱ་
བའི་ཚུལ་ལ་བཞི། སྤྱོད་ལམ་གྱི་རྣལ་འབྱོར། ཁ་ཟས་ཀྱི་བསམ་གཏན་གྱི་དེ་ཉིད།
ལུས་བརྟས་པར་བྱེད་པའི་དེ་ཉིད། ཉལ་བ་དང་ལྡང་བའི་རྣལ་འབྱོར་རོ། །དེ་ལྟར་
ལམ་ཐུན་མོང་བས་རྒྱུད་སྦྱངས། དབང་ལེགས་པར་ཐོབ། དབང་དུས་ སུ་ ཁས་
བླངས་པའི་དམ་ཚིག་དང་སྡོམ་པ་རྣམས་དག་པར་བྱས་ནས་ཐུན་བཞིའི་རྣལ་
- 337-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
འབྱོར་ལ་འབད་པས་བསྐྱེད་རིམ་ཕྲ་རགས་མཐར་ཕྱིན་པ་ན། དངོས་གྲུབ་ཆུང་ངུ་
དང་། དངོས་གྲུབ་འབྲིང་རྣམས་བསྒྲུབ་པར་འདོད་ན་དུས་ཡུན་རིང་པོ་དང་ཚོགས་
ཆེན་པོ་ལ་མི་ལྟོས་པར་འགྲུབ་པར་འགྱུར་ཞིང་། གཙོ་བོར་ནི་རིམ་ལྔའི་ལམ་ལ་
ཞུགས་ཏེ་ཕྱག་རྒྱ་ཆེན་པོ་མཆོག་གི་དངོས་གྲུབ་ཟུང་འཇུག་རྡོ་རྗེ་འཆང་ཆེན་པོའི་
གོ་འཕང་བསྒྲུབ་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་ཉིད་ཞེ་
དགུའི་གྲངས་འདྲེན་ཚེ་དངོས་གྲུབ་ཆུང་ངུ་སྒྲུབ་པའི་དེ་ཉིད། དངོས་གྲུབ་འབྲིང་
སྒྲུབ་པའི་དེ་ཉིད་ཅེས་དེ་ཉིད་ཀྱི་གྲངས་རེ་རེར་འདྲེན་ནོ། །
ཞེས་དཔལ་གསང་བ་འདུས་པའི་ཁྲིད་དམིགས་ཀྱི་བསྡུས་དོན་སྐུ་གསུམ་
གཞལ་མེད་ཁང་དུ་བགྲོད་པའི་ཐེམ་སྐས་ཞེས་བྱ་བ་འདི་ནི། ལྕགས་ཡོས་ལོ་བཀྲ་
ཤིས་བསམ་གཏན་གླིང་དུ་དགེ་འདུན་བཞི་བཅུ་སྐོར་ལ་འཛིན་ཆོས་སུ་བྱས་པ།
སླར་དེར་འདུས་རྣམས་ཀྱིས་ཡི་གེར་འཁོད་པ་ཞིག་དགོས་ཞེས་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
སྦྱར་བའོ། །འདིས་ཀྱང་བསྟན་པའི་སྙིང་པོ་མཐར་ཐུག་པ་འདི་ཉིད་ནམ་ཡང་མི་
ནུབ་པའི་རྒྱལ་མཚན་དུ་གྱུར་ཅིག ། ། །
- 338 -



༄༅། །བསྔོ་བ་དོན་གཉིས་ལྷུན་གྲུབ་ཅེས་བྱ་བ་བཞུགས་སོ། །
ཕུན་སུམ་ཚོགས་པའི་དགེ་འདུན་རྣམས་ཀྱིས་བསྔོ་བའི་མཐུན་འགྱུར་དང་
དཔང་པོ་ཐུགས་རྗེས་འཛིན་པར་ཞུ། ཕྱོགས་བཅུའི་ཞིང་རབ་འབྱམས་མཐའ་ཡས་
མུ་མེད་པ་ན་བཞུགས་པའི་རྒྱལ་བ་སྲས་དང་སློབ་མར་བཅས་པ་རྣམས་སྦྱིན་པའི་
བདག་པོ་རྣམས་ཀྱི་ཐོག་དྲངས་མ་གྱུར་ནམ་མཁའི་མཐའ་དང་མཉམ་པའི་སེམས་
ཅན་ཐམས་ཅད་ལ་དགོངས་སུ་གསོལ། སྦྱིན་པའི་བདག་པོ་རྣམས་ཀྱིས་བསམ་པ་
དང་ཞིང་དང་དངོས་པོ་རྣམ་པར་དག་པ་གསུམ་གྱིས་བསྐྲུན་པའི་དགེ་བ་རྣམས་
ཀྱིས་མཚོན་བྱེད་བྱས་པའི་འདས་མ་འོངས་ད་ལྟ་དུས་གསུམ་དུ་འབྲེལ་བའི་དགེ་
བའི་མཐུ་ལ་བརྟེན་ནས་ནད་དང༌སྡུག་བསྔལ་མ་ལུས་པ་སེལ་ཞིང་ཕན་བདེ་
ལེགས་ཚོགས་ཀུན་གྱི་འབྱུང་བའི་གནས་རྩི་སྨན་གྱི་ལྗོན་པ་ཆེན་པོ་སངས་རྒྱས་ཀྱི་
བསྟན་པ་རིན་པོ་ཆེ་སྤྱི་དང་། ཁྱད་པར་དུ་ཡང་འཇམ་མགོན་བླ་མ་ཙོང་ཁ་པ་ཆེན་
པོའི་མདོ་སྔགས་ཟུང་དུ་འབྲེལ་བའི་བསྟན་པ་གསེར་སྦྱང་གཙོ་མ་ལྟ་བུ་འདི་ཉིད་
ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་
གྱུར་ཅིག །བསྟན་པའི་རྩ་ལག་དམ་པར་གྱུར་པ་དགོངས་པ་ཆོས་ཀྱི་དབྱིངས་ཆུ་
ལྷའི་མངལ་དུ་གཟིམས་པའི་ཚུལ་བསྟན་པ་མཉམ་མེད་ཐུབ་པའི་དབང་པོ་རྒྱལ་
ཚབ་ཆེན་པོ་འོད་སྲུང་སོགས་ཐུབ་བསྟན་ཆོས་ཀྱི་སྲིད་ལ་དབང་བསྒྱུར་བ་པ་
བདུན་དང་། ཤིང་རྟའི་སྲོལ་འབྱེད་ཆེན་པོ་ཀླུ་སྒྲུབ་ཐོགས་མེད་སོགས་འཛམ་གླིང་
མཛེས་པར་བྱེད་པའི་རྒྱན་དྲུག་མཆོག་གཉིས་དང་། གཞན་ཡང་ལྔ་བརྒྱའི་གཙུག་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
རྒྱན་དམ་པ་ཇོ་བོ་རྗེ་དཔལ་མཉམ་མེད་དཱི་པཾ་ཀཱ་ར་ཤྲཱི་ཛྙཱ་ན་དང་། དེ་ཡི་སྲས་
མཆོག་འབྲོམ་སྟོན་རྒྱལ་བའི་འབྱུང་གནས། དགེ་བའི་བཤེས་ གཉེན་པོ་ཏོ་བ་
སོགས་བཀའ་གདམས་པའི་བསྟན་པའི་བདག་པོ་རྣམས་དང་། རང་ཅག་རྣམས་
ཀྱི་འདྲེན་པ་བླ་ན་མ་མཆིས་པ་ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་བློ་
བཟང་གྲགས་པ། རྒྱལ་བའི་རྒྱལ་ཚབ་དར་མ་རིན་ཆེན། མཁས་གྲུབ་སྨྲ་བའི་ཉི་
མ་ དགེ་ལེགས་དཔལ་བཟང་པོ་ཡབ་སྲས་རྣམས་ དང་ འཕགས་ པ་ སྤྱན་རས་
གཟིགས་སྐྱེས་ རབས་ཀྱི་འཕྲེང་བ་འཛིན་པ་ རྗེ་དགེ་འདུན་གྲུབ་པ་ནས་རྒྱལ་
དབང་གོང་མ་ངག་དབང་ལུང་རྟོགས་རྒྱ་མཚོ་དཔལ་བཟང་པོ་དང༌། དོན་གྱི་སླད་
དུ་མཚན་ནས་སྨོས་ཏེ་བདག་གི་མཁན་རིན་པོ་ཆེ་རྒྱལ་བའི་རྒྱལ་ཚབ་དཔལ་ལྡན་
ཆོས་ཀྱི་རྒྱལ་པོ་དེ་མོ་ནོ་མིན་ཧན་རྗེ་བླ་མ་བློ་བཟང་ཐུབ་བསྟན་འཇིགས་མེད་རྒྱ་
མཚོ་དཔལ་བཟང་པོའི་ཞལ་སྔ་ནས་དང་། རིགས་དང་དཀྱིལ་འཁོར་རྒྱ་མཚོའི་
མངའ་བདག་བཀའ་དྲིན་གསུམ་ལྡན་གྱི་མཚན་བརྗོད་པར་དཀའ་བ་རྡོ་རྗེ་འཆང་
ངག་དབང་ཆོས་འཛིན་དཔལ་བཟང་པོའི་ཞལ་སྔ་ནས་ལ་སོགས་པའི་དངོས་
བརྒྱུད་ ཀྱི་དཔལ་ལྡན་བླ་མ་དམ་པ་དགོངས་པ་ཆོས་ ཀྱི་དབྱིངས་སུ་ཞི་བར་
གཤེགས་པའི་ཚུལ་བསྟན་པ་རྣམས་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་
ཅན་གོང་ནས་གོང་དུ་ཡོངས་སུ་རྫོགས་པར་གྱུར་ཅིག །ད་ལྟ་ནའང་བསྟན་འགྲོའི་
མགོན་དུ་སྔོན་གྱི་སྙིང་སྟོབས་ཀྱི་དམ་བཅའ་མ་འདོར་བ་བསམ་བཞིན་དུ་བྱོན་
ནས་ཞལ་བཞུགས་པས་བསྟན་པ་རིན་པོ་ཆེ་འདི་ཉིད་ཉིན་མོ་ལྟར་གསལ་བར་
མཛད་པའི་བསྟན་འཛིན་གྱི་སྐྱེས་བུ་ས་གང་ན་སུ་བཞུགས་སྤྱི་དང༌། ཁྱད་པར་དུ་
ཡང་ གངས་ལྗོངས་འགྲོ་བའི་སྐྱབས་མགོན་ཕྱག་ན་པད་དཀར་འཆང་བ་ངག་
- 340 -



བསྔོ་བ་དོན་གཉིས་ལྷུན་གྲུབ། །
དབང་བློ་བཟང་འཇམ་དཔལ་བསྟན་འཛིན་ཚུལ་ཁྲིམས་རྒྱ་མཚོ་དཔལ་བཟང་
པོའི་ཞལ་སྔ་ནས་ལ་སོགས་པའི་བསྟན་འཛིན་གྱི་སྐྱེས་བུ་དམ་པ་རྣམས་བསྟན་པ་
དང་འགྲོ་བའི་མགོན་དུ་ཞབས་པད་བསྐལ་པ་རྒྱ་མཚོའི་བར་དུ་བརྟན་ཅིང་མཛད་
པ་འཕྲིན་ལས་རྣམས་ཟླ་བ་ཡར་གྱི་ངོ་བཞིན་དུ་གོང་ནས་གོང་དུ་འཕེལ་ཞིང་རྒྱས་
པར་ གྱུར་ ཅིག །དགེ་ འདུན་ གྱི་ སྡེ་འདིས་མཚོན་ པའི་ ཕྱོགས་བཅུའི་ ཞིང་ རབ་
འབྱམས་མཐའ་ཡས་ཤིང་མུ་མེད་པ་ན་བཞུགས་པའི་དགེ་འདུན་གྱི་སྡེ་རྣམས་
ཐུགས་མཐུན་ཞིང་ཁྲིམས་གཙང་བའི་སྒོ་ནས་ལམ་བསླབ་པ་གསུམ་གྱི་ཉམས་
ལེན། ལུང་སྡེ་སྣོད་གསུམ་གྱི་འཆད་སྤེལ། རྒྱུད་སྡེ་བཞིའི་བཤད་སྒྲུབ་རྣམས་མི་
ཉམས་ཤིང་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག །སྐྱབས་བཟང་པོ་དེ་
དག་གི་ཐུགས་རྗེ་དང་རྟེན་འབྲེལ་བསླུ་བ་མེད་པ་བདེན་པའི་སྟོབས་དང༌། བདག་
གི་ལྷག་བསམ་དག་པའི་ནུས་པའི་མཐུ་ལས་འཇིག་རྟེན་འདི་ནས་ཕ་རོལ་ཏུ་སོང་
བ་ཞེས་བགྱི་བ་དེ་ཉིད་རང་ཡོད་པའི་དུས་སུ་སྒོ་གསུམ་གྱིས་དགེ་བ་ཅི་བགྱིས་པ་
དང་བགྱིད་དུ་སྩལ་བ་དང་རང་གཞན་གྱི་དགེ་བ་ལ་རྗེས་སུ་ཡི་རང་བའི་རྣམ་
དཀར་གྱི་དགེ་རྩ་ཅི་མཆིས་པ་ཐམས་ཅད་དང༌། ཤུལ་དུ་རང་ཉེ་འབྲེལ་རྣམས་
ཀྱིས་དགེ་རྩ་ཇི་སྙེད་བྱེད་པ་དེ་དག་ཐམས་ཅད་དམིགས་ཡུལ་ཀྱི་རྗེས་སུ་འབྲངས་
ཤིང་རིགས་དྲུག་སོ་སོའི་སྡུག་བསྔལ་ལས་ཐར་ཏེ་སྒྲིབ་གཉིས་བྱང་ཚོགས་གཉིས་
རྫོགས་ནས་མྱུར་དུ་མངོན་པར་རྫོགས་སངས་རྒྱས་པར་གྱུར་ཅིག །དེ་ལྟ་བུའི་གོ་
འཕང་མ་ཐོབ་པའི་སྐྱེ་བ་ཐམས་ཅད་དུ་ངན་སོང་ངན་འགྲོ་རྣམས་སུ་སྐད་ཅིག་ཙམ་
ཡང་མི་སྐྱེ་བར་ལུས་ཀྱི་སྒོ་ནས་བསགས་པའི་སྲོག་གཅོད་མ་བྱིན་ལེན་མི་ཚངས་
སྤྱོད་ལ་སོགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་བྱང་ཞིང་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
དག་ནས་མཚན་དཔེས་བརྒྱན་པའི་སྐུ་མཆོག་མྱུར་དུ་ཐོབ་པ་དང༌། ངག་གི་སྒོ་
ནས་རྫུན་ཕྲ་མ་ཚིག་རྩུབ་ངག་འཁྱལ་སོགས་ཀྱི་སྡིག་སྒྲིབ་ཐམས་ཅད་དག་ནས་
གསུང་དབྱངས་ཡན་ལག་དྲུག་ཅུ་ཡོངས་སུ་རྫོགས་པར་ཐོབ་པ་དང་། ཡིད་ཀྱི་སྒོ་
ནས་བརྣབ་སེམས་གནོད་སེམས་ལོག་ལྟ་སོགས་ཀྱི་སྡིག་སྒྲིབ་ཐམས་ཅད་དག་
ནས་ཐུགས་རྣམ་པ་ཐམས་ཅད་མཁྱེན་པའི་གོ་འཕང་རིན་པོ་ཆེ་མྱུར་དུ་ཐོབ་པར་
གྱུར་ཅིག །གཞན་ཡང་ཚེ་ལས་འདས་པ་དེ་ཉིད་ན་ཚོད་ཆུང་ངུ་ནས་སངས་རྒྱས་
ཀྱི་བསྟན་པའི་སྒོར་ཞུགས་ཅིང་འཕགས་མཆོག་ཀླུ་སྒྲུབ་ཡབ་སྲས་དང་རྒྱལ་བ་བློ་
བཟང་གྲགས་པ་ལྟ་བུའི་ཐེག་པ་ཆེན་པོའི་དགེ་བའི་བཤེས་གཉེན་གྱིས་རྗེས་སུ་
བཟུང་ནས་ལྟ་སྤྱོད་རྣམ་དག་ཟུང་དུ་འབྲེལ་བའི་ལམ་རང་རྒྱུད་སྨིན་པར་བྱེད་པའི་
ཕར་ཕྱིན་དྲུག་དང་། གཞན་རྒྱུད་སྨིན་པར་བྱེད་པའི་བསྡུ་བའི་དངོས་པོ་བཞི་ལ་
སོགས་པ་དམ་པའི་ཆོས་མ་ལུས་པ་འདོམ་པ། འདོམས་པ་རྣམས་ཁོང་དུ་ཆུད་ནས་
ས་བཅུ་ལམ་ལྔ་རིམ་གྱིས་བགྲོད་དེ་སེམས་ཅན་ཐམས་ཅད་ཀྱི་དོན་དུ་མྱུར་དུ་
མངོན་པར་རྫོགས་པ་སངས་རྒྱས་པར་གྱུར་ཅིག །དེ་ལྟར་ལམ་ཐུན་མོང་བས་རྒྱུད་
སྦྱངས་ཏེ་ཐུན་མོང་མ་ཡིན་པ་གསང་སྔགས་རྡོ་རྗེ་འཛིན་པ་ཉིད་བཅུ་ཟུང་འབྲི་དང་
འཆད་ལ་མཁས་པའི་ཐེག་པ་ཆེན་པོའི་དགེ་བའི་བཤེས་གཉེན་ནས་ཚད་ལྡན་གྱི་
དཀྱིལ་འཁོར་དུ་བཅུག་ཅིང་སྨིན་བྱེད་ཀྱི་དབང་བཞི་ཟབ་མོས་རྒྱུད་སྨིན་པར་བྱས་
ནས་གྲོལ་བྱེད་ལམ་བསྐྱེད་རྫོགས་ལ་བརྟེན་ནས་ཁ་སྦྱོར་ཡན་ལག་བདུན་ལྡན་གྱི་
རྡོ་རྗེ་འཆང་གི་སྐུར་མངོན་པར་རྫོགས་པ་སངས་རྒྱས་པར་གྱུར་ཅིག །གཞན་ཡང་
དམིགས་ཡུལ་ཚེ་ལས་འདས་པ་དེ་ཉིད་ཚེ་གཅིག་ལ་ལམ་ཡོངས་སུ་མ་རྫོགས་པ་
འཆི་བ་མངོན་དུ་གྱུར་དགོས་པ་བྱུང་ཚེ་འཆི་བ་ལ་འཆི་བ་ཡིན་པར་ངོ་ཤེས་ནས་
- 342 -



བསྔོ་བ་དོན་གཉིས་ལྷུན་གྲུབ། །
འཆི་བ་ཆོས་ཀྱི་སྐུར་མྱུར་དུ་མངོན་པར་རྫོགས་པར༴ དེ་ལྟར་མངོན་དུ་མ་གྱུར་པ་
ད་ལྟ་བར་སྲིད་ལ་གནས་སམ་གནས་པའི་རིགས་ཅན་ཞིག་ཡིན་ནའང་བར་དོ་ལ་
བར་དོ་ཡིན་པར་ངོ་ཤེས་ནས་བར་དོ་ལོངས་སྤྱོད་རྫོགས་པའི་སྐུར་མྱུར་དུ་མངོན་
པར་རྫོགས་པར= དེ་ཡང་མ་གྲུབ་པ་ད་ལྟ་སྐྱེ་སྲིད་དུ་ཉིང་མཚམས་སྦྱོར་དགོས་
པའི་ལས་ཅན་ཞིག་ཡིན་ན་སྐྱེ་བ་ལ་སྐྱེ་བ་ཡིན་པར་ངོ་ཤེས་ནས་སྐྱེ་བ་སྤྲུལ་པའི་
སྐུར་མྱུར་དུ་མངོན་པར་རྫོགས་པར་ གཞན་ཡང་བསྐྱེད་རིམ་ཟབ་མོས་རྒྱུད་སྨིན་
པར་བྱས་ནས་རིམ་པ་ལྔའི་དོན་གྱི་གནད་མ་ལུས་པར་བསྡུས་པ་རྣལ་འབྱོར་རྣམ་
པ་བཞི་དང་སྤྲོས་བཅས་སྤྲོས་མེད་ཤིན་ཏུ་སྤྲོས་མེད་ཀྱི་སྤྱོད་པ་གསུམ་པོ་ཅི་རིགས་
ལ་བརྟེན་ནས་རྒྱལ་བ་རྡོ་རྗེ་འཆང་ཆེན་པོའི་སྐུར་མྱུར་དུ་མངོན་པར་རྫོགས་པར་
དེ་ལྟར་སྐྱབས་གནས་བསླུ་བ་མེད་པ་དཀོན་མཆོག་གི་མཐུ་ལ་བརྟེན་ནས་བསྟན་
པ་རིན་པོ་ཆེ་ལ་གུས་པས་མཆོད་ཅིང་སྤྱི་བོའི་གཙུག་ཏུ་ཁུར་བའི་བསྟན་པའི་སྦྱིན་
བདག་ཞལ་བཞུགས་སྤྱི་དང་། ཁྱད་པར་སྦྱིན་བདག་འདི་ཞེས་བགྱི་བ་ལ་གཞན་
གྱིས་བསམ་སྦྱོར་ངན་པའི་བྱད་ཕུར་མ་ནན་གཏད་ལ་སོགས་པའི་རྐྱེན་གྱིས་
གནས་སྐབས་སུ་ལུས་ཀྱི་ན་ཚ། སེམས་ ཀྱི་སྡུག་བསྔལ་བསམ་པའི་བར་ཆད་
སོགས་མདོར་ན་རྐྱེན་ཕྱི་ནང་གི་བར་ཆད་ཐམས་ཅད་ཉེ་བར་ཞི་བར་གྱུར་ཅིག །
གཞན་ཡང་ཚེ་དང་ལྡན་པ་མིང་འདི་ཞེས་བགྱི་བ་ལ་སྟེང་གདོན་གཟའ་དང་རྒྱུ་
སྐར་བར་གདོན་བཙན་དང་རྒྱལ་འགོང་། འོག་གདོན་ཀླུ་དང་ས་བདག་སོགས་མི་
མ་ཡིན་གྱི་གནོད་པ་དང་། གཞན་གྱིས་འཐབ་རྩོད་འཁྲུག་ལོང་མི་ཁ་ཆོམ་རྐུན་
སོགས་མི་ལས་བྱུང་བའི་གནོད་པ་དང་། ས་ཆུ་མེ་རླུང་སོགས་འབྱུང་བ་ལས་གྱུར་
པའི་གནོད་པ་ཐམས་ཅད་ཉེ་བར་ཞི་བར་གྱུར་ཅིག །གཞན་ཡང་ཚེ་དང་ལྡན་པ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༥༽
མིང་འདི་ཞེས་བགྱི་བ་ལ་ཕན་བདེའི་ལེགས་ཚོགས་ཀུན་གྱི་རྩ་བ་དམ་པའི་ཆོས་
སྒྲུབ་པའི་མཐུན་རྐྱེན་དུ་ཁམས་གསུམ་གྱི་འགྲོ་བ་ཟས་ནོར་ལོངས་སྤྱོད་ཐམས་
ཅད་དབང་དུ་འདུས་ནས་ཚེ་བསོད་སྟོབས་འབྱོར་སྙན་གྲགས་ལུང་དང་རྟོགས་
པའི་ཡོན་ཏན་ཐམས་ཅད་ཟླ་བ་ཡར་གྱི་ངོ་བཞིན་གོང་ནས་གོང་དུ་འཕེལ་ཞིང་
རྒྱས་པར་གྱུར་ཅིག །དེ་ལྟ་བུའི་སྨིན་པའི་གནས་སྐབས་ཇི་བཞིན་དུ་འགྲུབ་པར་
བྱེད་པ་ལ་བླ་མ་གོང་མ་རྣམས་ཀྱི་བཀའ་བསྒོས་གཉེར་དུ་གཏད་ནས་ཁས་བླངས་
དམ་བཞག་པའི་སྲུང་མའི་དབང་པོ་མཐུ་རྩལ་ཅན་སྤྱི་དང༌། ཁྱད་པར་མྱུར་མཛད་
ཡེ་ཤེས་ཀྱི་མགོན་པོ་ཕྱག་བཞི་དྲུག །དམ་ཅན་ཆོས་ཀྱི་རྒྱལ་པོ་ཕྱི་ནང་གསང་
གསུམ། མ་ཅིག་འདོད་པ་ཁམས་ཀྱི་དབང་ཕྱུག་མ་བསྟན་སྐྱོང་ཆེན་མོ་རྡོ་རྗེ་གཡུ་
སྒྲོན་ཀོང་བཙུན་དེ་མོ་ཕྱི་ནང་གསང་གསུམ་ལ་སོགས་པ་རྣམས་ཀྱིས་ཉིན་མཚན་
དུས་དྲུག་ཏུ་བསྲུང་སྐྱོབ་འཕྲིན་ལས་གཡེལ་བ་མེད་པ་རྟག་ཏུ་གྲོགས་མཛད་པར་
གྱུར་ཅིག །ཀླུ་ཡི་རྒྱལ་པོ་དགའ་བོ་དང་ཉེར་དགའ་བོ་ལ་སོགས་པ་དཀར་ཕྱོགས་
སྐྱོང་བ་དེ་དག་ཐམས་ཅད་ཀྱི་མཐུ་སྟོབས་གཟི་བརྗིད་རྣམས་མི་ཉམས་ཤིང་
འཕེལ་ཞིང་རྒྱས་ནས་དེ་དག་གི་མཐུ་ལས་ཡངས་པའི་རྒྱལ་ཁམས་སྤྱི་དང་བྱེ་བྲག་
ཡུལ་ཕྱོགས་འདིར་ནད་མུག་འཁྲུག་རྩོད་སད་སེར་བཙའ་ཐན་སོགས་བཀྲ་མི་
ཤིས་པའི་རིགས་རྣམས་ཉེ་བར་ཞི་ནས་ཆར་ཆུ་དུས་སུ་འབེབ་ཅིང་ལོ་ཕྱུགས་རྟག་
ཏུ་ལེགས་པ་སོགས་འགྲོ་བ་རྣམས་བདེ་སྐྱིད་དགའ་སྟོན་གྱི་དཔལ་ལ་སྤྱོད་པའི་
སྐལ་བ་ལྡན་པར་གྱུར་ཅིག །ནག་པོ་ཕྱོགས་ཀྱི་ཡིད་བསྐྱོད་པའི་འབྱུང་པོ་མི་དང་
མི་མིན་ཐམས་ཅད་ཀྱི་བསམ་པ་ངན་པ་དང་སྦྱོར་བ་རྩུབ་པ་རྣམས་སྤངས་ཏེ་
སེམས་ཅན་ཐམས་ཅད་རང་གི་ཕ་མ་དྲིན་ཅན་ཡིན་པར་ངོ་ཤེས་ནས་འགྲོ་བ་
- 344 -



བསྔོ་བ་དོན་གཉིས་ལྷུན་གྲུབ།
ཐམས་ཅད་ལ་བྱམས་པའི་སེམས་དང་ལྡན་ཞིང་བསམ་པ་བཟང་པོ་བྱང་ཆུབ་
མཆོག་ཏུ་སེམས་བསྐྱེད་པའི་སྐལ་བ་དང་ལྡན་པར་གྱུར་ཅིག ། མདོར་ན་མཉམ་
མེད་སྟོབས་བཅུ་མངའ་བའི་ལུང་རྟོགས་ཀྱི་བསྟན་པ་སྤྱི་དང་ཡང་སྙིང་ཁམས་
གསུམ་ཆོས་ཀྱི་རྒྱལ་པོའི་བསྟན་པ་རིན་པོ་ཆེ་འདི་ཉིད་ཕྱོགས་དུས་གནས་སྐབས་
ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ། ། །
ཤཱཀྱའི་དབང་པོ་འདྲེན་པ་ ཞེས་སོགས་སམ། ཡང་ན། དགེ་བ་འདི་ཡི་སྐྱེ་བོ་ཀུན། །
ཞེས་སོགས་གང་མོས་བརྗོད་པར་བྱའོ། །འདི་རང་གི་བརྗེད་ཐོར་བྲིས། །
HIC
- 345 -



ਸਫ਼ਸੋਸ ਕਰਨ ਸਕਹਮ



བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
e #
*# %E ཎ ︽fa #
# % @ ཆ་ +3D
*# % ༔ ཚེ & # # #
*# % ཉི ཚུ ༔ *



หมา



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ། །
ལེ ས་པོ འི ་ ཤུལ་བཞག།
དེབ་བརྒྱ་དང་གྱ་བརྒྱད་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༢༥/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡༢པར་པར་ཐེངས་དང་པོ་བཏབ། །
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲུངས། ༠༠༠༡—༡༧༠༠
ISBN 978 - 7-80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ - ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
| 雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… I.O雍… 2百….0喇嘛教
- 文集 - 藏语 IN.DB946.6-53
中国版本图书馆CIP数据核字(2011)第260029号
先哲遗书
(第188卷)
雍增·益西坚赞文集
第25/32卷
雍增·益西坚赞著,
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷,
印数:0001-1700册
ISBN 978-7-80253-436 -0/B.123
本文集总定价(1-32册):1050.00元



35



LY
VA



ISBN 978-7-80253-436-01
9787802534360
本文集总定价(1-32 卷):1050.00 元
