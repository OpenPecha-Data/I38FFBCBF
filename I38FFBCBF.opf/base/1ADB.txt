༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2642
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
pe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༢
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ།
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༩/༣༢)
172
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་། །
ཀྲུང་གོའི་བོད་རིག་པ་དཔེ་སྐྲུན་ཁང་།



s
- BE
Here
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༩/༣༢)
་
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས། །
ང
ཆུ
ན་
༨ཉིས་
ང་
ཀྲུང་གོའི་བོད་རིག་པ་དཔེ་སྐྲུན་ཁང་།
2
་
-
9



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྒྲི
ar
JIH
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས། །
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



Gato
3310
ben



དཀར་ཆག་
•，，，，
(104)
•，，
，，， (167)
ལམ་རིམ་བླ་མ་བརྒྱུད་པའི་རྣམ་ཐར་བཞུགས། དེབ་བཞི་པ། ……………
རྗེ་བཙུན་བླ་མ་ངག་དབང་བྱམས་པའི་རྣམ་ཐར། …………
པཎ་ཆེན་བློ་བཟང་དཔལ་ལྡན་ཡེ་ཤེས་དཔལ་བཟང་པོའི་རྣམ་ཐར། (66)
མཁས་གྲུབ་ཆེན་པོ་ཤེས་རབ་སེང་གེའི་རྣམ་ཐར། ………
ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོའི་རྣམ་ཐར། - (119)
མཁས་གྲུབ་ནོར་བཟང་རྒྱ་མཚོའི་རྣམ་ཐར།
ཐམས་ཅད་མཁྱེན་པ་དགེ་འདུན་རྒྱ་མཚོའི་རྣམ་ཐར། …
སྨྲ་བའི་ཉི་མ་དགེ་ལེགས་དཔལ་བཟང་པོའི་རྣམ་ཐར། .
མཁས་གྲུབ་ལྷ་བཙུན་བསོད་ནམས་དཔལ་བཟང་པོའི་རྣམ་ཐར། .…
ཕྱག་ན་པདྨོ་བསོད་ནམས་རྒྱ་མཚོའི་རྣམ་ཐར། … ………
སྤྱན་སྔ་ཆོས་དཔལ་བཟང་པོའི་རྣམ་ཐར། … …
འཁོན་སྟོན་དཔལ་འབྱོར་ལྷུན་གྲུབ་ཀྱི་རྣམ་ཐར།
ཟུར་དཔལ་འབྱོར་འཕྲིན་ལས་རབ་རྒྱས་ཀྱི་རྣམ་ཐར། …………
རྒྱལ་བ་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོའི་རྣམ་ཐར། - (224)
ཁྲི་རིན་པོ་ཆེ་སྦྱིན་པ་རྒྱ་མཚོ་སྟེ་ངག་དབང་དཔལ་བཟང་གི་རྣམ་ཐར། - (230)
，，，，，，，(197)
， (221)
- 1 -



དཀར་ཆག
，，，，，，，，，(247)
，，，
，，，
(308)
བཤེས་གཉེན་དམ་པ་བྱམས་པ་ཆོས་ལྡན་གྱི་རྣམ་ཐར། … …(232)
ཁྲི་ཆེན་ངག་དབང་མཆོག་ལྡན་པའི་རྣམ་ཐར། ……………… …… (234)
རྒྱལ་བ་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་
རྣམ་ཐར། .………………………………………………
ཇོ་བོ་རྗེའི་ལམ་རིམ་མན་ངག་བརྒྱུད་པའི་ཆུ་བོ་གསུམ་འདྲེས་ལས་
རླབས་ཆེན་སྤྱོད་རྒྱུད་ཀྱི་བརྒྱུད་རིམ།…
300)
མཁན་ཆེན་བདེ་བ་དཔལ་གྱི་རྣམ་ཐར། …
མཁན་ཆེན་དཀའ་བཞི་པ་གྲགས་པ་གཞོན་ནུའི་རྣམ་ཐར། … (310)
མཁན་ཆེན་པ་བྱང་ཆུབ་སེམས་དཔའ་བསོད་ནམས་གྲགས་པའི་
རྣམ་ཐར། .…………………………………………………………………………. (313)
རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་རྣམ་ཐར། … (319)
རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱི་རྣམ་ཐར། ……………… (394)
ཐུན་མོང་མ་ཡིན་པ་རྡོ་རྗེ་ཐེག་པའི་ལམ་གྱི་རིམ་པ་གསང་བདེ་
འཇིགས་གསུམ་གྱི་ཆོས་སྐོར་བརྒྱུད་རིམ་གྱི་མཚན་བྱང་། … … (419)
དཔལ་འཁོར་ལོ་སྡོམ་པའི་ཆོས་སྐོར་བརྒྱུད་རིམ། .…………………. (424)
དཔལ་རྡོ་རྗེ་འཇིགས་བྱེད་པོའི་ཆོས་སྐོར་བརྒྱུད་རིམ། … (426)
ཇོ་བོ་ཡབ་སྲས་ཀྱི་གསང་ཆོས་ཐུན་མོང་མིན་པ་བཀའ་གདམས་ཐིག་
ལེ་བཅུ་དྲུག་གི་བརྒྱུད་རིམ། …
，， (394)
， ， ， ， ， ， ， ， (424)
，，，，，，，，，，，。、(432)



༄༅། །ལམ་རིམ་བླ་མ་བརྒྱུད་པའི་རྣམ་ཐར་
བཞུགས་སོ། །
དེབ་བཞི་པ།
རྗེ་བཙུན་བླ་མ་ངག་དབང་བྱམས་པའི་རྣམ་ཐར་བཞུགས་སོ། །
ངག་གི་དབང་ཕྱུག་རྗེ་བཙུན་ཙོང་ཁ་པའི། །མདོ་སྔགས་ལེགས་བཤད་
ཆོས་ཀྱི་རྒྱ་མཚོ་ཆེ། །བྱམས་པས་འགྲོ་ལ་སྤེལ་བའི་སྙིང་སྟོབས་ཅན། །བཀའ་དྲིན་
མཚུངས་མེད་ཞབས་ལ་གསོལ་བ་འདེབས། །ཞེས་བསྔགས་པ། དུས་གསུམ་གྱི་
སངས་རྒྱས་ཐམས་ཅད་ཀྱི་ཐུགས་རྗེའི་རང་གཟུགས་འཇམ་མགོན་བསྟན་པའི་
སྲོག་ཤིང་བདག་གྱི་དྲིན་ཅན་རྩ་བའི་བླ་མ་བཀའ་དྲིན་མཚུངས་ཟླ་མེད་པ་དོན་གྱི་
སླད་དུ་མཚན་ནས་སྨོས་ཏེ་རྗེ་བཙུན་བླ་མ་ངག་དབང་བྱམས་པ་དེ་ཉིད་གང་དུ་
འཁྲུངས་པའི་ཡུལ་ནི་མདོ་སྟོད་ཟབ་མོ་སྒང་གི་ཆར་གཏོགས་པ་ཆབ་མདོ་དང་ཉེ་
བའི་སའི་ཆར་ཡབ་ཨ་ནུ་འཕགས་པ་ཞེས་བྱ་བ་དང༌། ཡུལ་བཀྲ་ཤིས་མཚོ་གཉིས་
ཀྱི་སྲས་སུ་རྔ་ཆེན་ཞེས་པ་ཆུ་ཕོ་ཁྱིའི་ལོ་ངོ་མཚར་བའི་ལྟས་བསམ་གྱིས་མི་ཁྱབ་པ་
དང་བཅས་འཁྲུངས། དེ་ཡང་བདག་ཉིད་ཆེན་པོ་འདི་ཡུམ་གྱི་མངལ་དུ་ཞུགས་པ་
ན་ཡུམ་གྱི་མནལ་ལམ་དུ་དཔལ་གསང་བ་འདུས་པའི་དཀྱིལ་འཁོར་རང་གི་ལུས་
ལ་ཐིམ་པའི་རྨི་ལམ་བྱུང་སྟེ། དཔལ་གསང་བ་འདུས་པའི་དཀྱིལ་འཁོར་ནི་སངས་
རྒྱས་ཐམས་ཅད་གཞལ་ཡས་ཁང་གཅིག་ཏུ་འཚོགས་པའི་ཚོམ་བུ་ཡིན་པས་ན་
དྲིན་ཅན་རྩ་བའི་བླ་མ་འདི་སངས་རྒྱས་ཐམས་ཅད་ཀྱི་མཁྱེན་བརྩེ་ནུས་གསུམ་
- 1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གཅིག་ཏུ་བསྡུས་ཏེ་བདག་ཅག་སྙིགས་མའི་འགྲོ་བ་རྣམས་ཀྱི་མགོན་སྐྱབས་དང་
དཔུང་གཉེན་དུ་བྱོན་པ་ཡིན་པས་ན་ཡུམ་ལ་མཚན་ལྟས་དེ་ལྟར་བྱུང་བ་ཡིན་པར་
ངེས་སོ། །དེ་ལྟར་སྐུ་བལྟམས་པའི་གཞོན་ནུ་དེ་ནི་འདམ་གྱི་ཁྲོད་ནས་པདྨ་དཀར་
པོ་ཐོན་པའམ། སྤྲིན་རུམ་ནས་ཟླ་བ་ཤར་བ་བཞིན་དུ་ ཞལ་གྱི་དཀྱིལ་འཁོར་
དཀར་ཞིང་དྭངས་པ། དབུ་གདུགས་ལྟར་ཟླུམ་པ། དཔྲལ་བ་དབྱེས་ཆེ་བ། སྤྱན་
དཀྱུས་རིང་བ། ཤངས་ཀྱི་གཟེངས་མཐོ་བ། མཚན་དཔེ་རྗེས་མཐུན་པ་དང་ལྡན་
པ། འཇིག་རྟེན་ཀུན་གྱི་མིག་གི་བདུད་རྩི་ལྟ་བུ་ཞིག་བྱོན་ནོ། །དེའི་ཚེ་དཀར་
ཕྱོགས་སྐྱོང་བའི་ལྷ་དང་ཀླུ་རྣམས་ཀྱིས་ད་ནི་སྙིགས་མའི་འགྲོ་བ་རྣམས་མགོན་
དང་བཅས་སོ་ཞེས་དགའ་བའི་ཅ་ཅོའི་སྒྲ་སྒྲོག་ཅིང༌། ལྷའི་ཆུ་བོས་ཁྲུས་གསོལ་
བར་ངེས་ལ། བསྐལ་བཟང་གི་སངས་རྒྱས་སྟོང་གིས་གང་ལ་བསྟན་པ་གཏད་པ་
མཐུ་སྟོབས་དབང་ཕྱུག་གསང་བའི་བདག་པོ་འཁོར་བརྒྱ་ཕྲག་མང་པོ་དང་བཅས་
པའང་གནས་དེར་ལྷགས་ནས་རྒྱལ་སྲས་གཞོན་ནུ་དེ་བསྲུང་བ་དང༌། བསྐྱབ་པ་
དང༌། སྦ་བར་བྱ་བ་ལ་སྐད་ཅིག་ཀྱང་མི་གཡེལ་བར་དུས་ཀུན་ཏུ་བསྒྲིམས་ཏེ་
གནས་པར་ངེས་ཏེ། གང་གིས་བྱང་ཆུབ་ཏུ་སེམས་བསྐྱེད་པ་ཙམ་གྱིས་གསང་བའི་
བདག་པོ་འཁོར་བརྒྱ་ ཕྲག་དུ་མ་དང་བཅས་ པ་ ཕྱི་བཞིན་རྗེས་སུ་འབྲངས་ཏེ་
བསྲུང་བ་དང་། བསྐྱབ་པ་དང་། སྦ་བར་བྱེད་པར་མདོ་སྡེ་ལས་གསུངས་ན། ཐེག་
ཆེན་བསྟན་པའི་སྲོག་ཤིང་བདག་ཉིད་ཆེན་པོ་འདི་ལྟ་བུ་འཇིག་རྟེན་འདིར་བྱོན་པ་
ལ་གསང་བའི་བདག་པོ་འཁོར་བཅས་ཀྱིས་བསྲུང་སྐྱོབ་དེ་ལྟར་བྱེད་པར་འོས་
མེད་ཀྱི་རིགས་པས་འགྲུབ་བོ། །དེའི་ཚེ་ཡབ་ཡུམ་གཉིས་ཀྱི་མཆོད་གནས་བླ་མ་
དམ་པ་ཞིག་བཞུགས་པ་དེས་རྒྱལ་སྲས་འདི་ལ་བདེ་མཆོག་སྲུང་ཞེས་མཚན་
2 -



ལམ་རིམ་བླ་མ་བརྒྱུད་པའི་རྣམ་ཐར། །
བཏགས་སོ། །དེ་ནས་རྒྱལ་སྲས་གཞོན་ནུ་དེ་འཁྲུངས་ནས་རིང་པོ་མ་ལོན་པར་
བཞེངས་ནས་ཡུམ་ལ་བོད་པར་མཛད་པ་སོགས་བྱིས་པ་ཐ་མལ་པ་དག་གི་ངང་
ཚུལ་ལས་འདས་པའི་མཛད་པ་ངོ་མཚར་བ་མང་དུ་བསྟན་ཅིང་། དགུང་ལོ་བདུན་
པའི་དུས་སུ་ཡི་གེ་འབྲི་ཀློག་བརྡ་བསྟན་པ་ཙམ་གྱིས་མཁྱེན་ཏེ་གླེགས་བམ་ཀློག་
པ་ལ་བརྩོན་པར་མཛད་ཅིང་དད་ལྡན་གཞན་གྱི་མཆོད་གནས་ཀྱང་མཛད་ལ། དེ་
སྐབས་གསེར་འོད་དམ་པ་ཀློག་པར་མཛད་པས། དེ་བཞིན་གཤེགས་པ་སྔོན་རྒྱལ་
བུ་སྙིང་སྟོབས་ཆེན་པོར་འཁྲུངས་པའི་ཚེ་སྟག་མོ་ལ་ལུས་བྱིན་པའི་མཛད་པ་རྣམ་
ཐར་དེ་གཟིགས་པ་ན་མི་ཕྱེད་པའི་དད་པ་ཆེན་པོ་འཁྲུངས་ཏེ་བདག་ཀྱང་འདི་ལྟར་
དུ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་ཞུམ་པ་མེད་པར་བསླབས་ཏེ་རང་གི་ལུས་
ཀྱང་སེམས་ཅན་གྱི་དོན་དུ་གཏོང་ནུས་པ་ནམ་ཞིག་ན་འོང་སྙམ་དུ་སྙིང་རྗེའི་
ཤུགས་ཀྱིས་བསྐྱེད་པའི་སྤྱན་ཆབ་རྒྱུན་མི་ཆད་པ་ཞིག་བྱུང་སྟེ། བདག་ཉིད་ཆེན་པོ་
འདི་ནི་སྔོན་ཡུན་རིང་པོ་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སྦྱངས་པའི་མཐུ་
གྲུབ་པ་ཞིག་ཡིན་པར་འབྲས་བུའི་རྟགས་ཀྱིས་ཤེས་ཏེ། སྐྱེ་བོ་གཞན་དག་དགེ་
བའི་བཤེས་གཉེན་གྱིས་ནན་གྱིས་ཁྲིད་ཀྱང་། འཇིག་རྟེན་ཕྱི་མ་དོན་གཉེར་གྱི་
བསམ་པ་བཅོས་མ་ཙམ་ཡང་སྐྱེ་དཀའ་ན་རྩོལ་བ་མེད་པའི་སྙིང་རྗེའི་ཤུགས་ཀྱིས་
རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་འདོད་སྐྱེ་དཀའ་བ་ལྟ་ཅི་སྨོས། དེ་ཡང་
སྤྱོད་འཇུག་ལས། གཞན་དག་རང་གི་དོན་དུ་ཡང་། །མི་འབྱུང་སེམས་ཅན་དོན་
སེམས་གང་། །སེམས་ ཀྱི་ རིན་ཆེན་ཁྱད་ པར་ འདི། །སྔ་ན་མེད་ པའི་རྨད་ཅིག་
འཁྲུངས། །ཞེས་གསུངས་པ་ལྟར་ཆོས་མ་ཐོས་པའི་སྐྱེ་བོ་གཞན་དག་ལྟ་ཅི་སྨོས།
ཆོས་སྒོར་ཞུགས་ཏེ་ཚེ་ཧྲིལ་པོར་སྦྱངས་པ་རྣམས་ཀྱང་ཚེ་འདི་ལ་མ་ཆགས་པར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འཇིག་རྟེན་ཕྱི་མ་དོན་གཉེར་གྱི་བསམ་པ་བཅོས་མིན་སྐྱེ་བ་སྲིད་མཐར་སྣང་ན།
མཁའ་ཁྱབ་ཀྱི་སེམས་ཅན་འཁོར་བ་ནས་སྒྲོལ་བར་འདོད་པའི་བསམ་པས་རྒྱལ་
སྲས་ཀྱི་སྤྱོད་པ་རླབས་པོ་ཆེ་ལ་སློབ་འདོད་བཅོས་མིན་སྐྱེ་བ་ནི་ཉིན་མོའི་སྐར་མ་
ལྟར་ཤིན་ཏུ་དཀོན་ཞིང་བརྒྱ་ལམ་ན་སྲིད་པ་ཙམ་མོ། །དེ་ལྟར་ཚེ་ཧྲིལ་པོར་སྦྱངས་
པ་རྣམས་ལའང་བསམ་པ་དེ་ལྟ་བུ་སྐྱེ་དཀའ་ན་གང་ཡང་མ་སྦྱངས་པའི་སྐྱེ་བོ་
རྣམས་ལ་བསམ་པ་རླབས་པོ་ཆེ་དེ་ལྟར་སྐྱེ་བའི་གོ་སྐབས་ག་ན་ཡོད། དེས་ན་
བདག་ཅག་གི་བླ་མ་བདག་ཉིད་ཆེན་པོ་འདི་ནི་སྐུ་ཚེ་འདིར་གཞན་གྱིས་བསྐུལ་བ་
ལ་མི་ལྟོས་པར་གླེགས་བམ་གཟིགས་པ་ཙམ་གྱིས་དེ་ལྟ་བུའི་རྒྱལ་སྲས་ཀྱི་སྤྱོད་པ་
ལ་སློབ་པའི་བསམ་པ་རླབས་པོ་ཆེ་རང་འཁྲུངས་སུ་བྱུང་བ་ནི་སྔོན་ཡུན་རིང་པོ་
ནས་སྦྱངས་པའི་མཐུ་གྲུབ་པ་ཡིན་པར་གདོན་མི་ཟའོ། །དེའི་ཕྱིར་བླ་མ་དམ་པ་
འདི་ནི་བདག་ཅག་སྙིགས་མའི་འགྲོ་བ་རྣམས་ཀྱི་མགོན་དུ་བསམ་བཞིན་དུ་བྱོན་
པ་ཞིག་ཡིན་པར་ངེས་སོ། །དེས་ན་བླ་མ་དམ་པ་འདིའི་རྗེས་སུ་སློབ་པར་འདོད་
པ་རྣམས་ཀྱིས་རྣམ་པར་ཐར་པ་འདི་ཙམ་ཞིག་བསམས་ནས་ཀྱང་དད་གུས་ཆེན་
པོས་ གསོལ་ བ་ འདེབས་ པར་ བྱའོ། །གཞན་ ཡང་ དེ་ དུས་ ཁྱིམ་ དེ་ ན་ མཛོ་ མོ་
མདོངས་སྒྲོན་ཟེར་བ་ཞིག་ཡོད་པ་དེ་ཡབ་ཀྱིས་གཞན་ལ་ཚོང་བའི་ཕྱིར་ཁྲིད་པ་ན་
མཛོ་མོའང་རང་ཉིད་ཚོང་བར་ཤེས་ནས་ཁང་པའི་ཕྱོགས་ལ་ཡང་ཡང་འཐེན་གྱིན་
འདུག་པ་གཟིགས་པས་རྐྱེན་བྱས། མཛོ་མོ་འདི་ངེད་རང་ལ་མ་ལྟར་དྲིན་ཆེ་བར་
འདུག་པ་འདི་འདྲ་གཞན་ལ་ཚོང་ཕོད་ཨང་སྙམ་དུ་དགོངས་ནས་སྤྱན་ཆབ་མང་དུ་
བསིལ་ཞིང་ཁོང་རྣམས་ཚོང་བསྒྲིགས་པའི་སྐབས་སུའང་ཐུགས་སྐྱོ་བ་དང་སྤྱན་
ཆབ་ཀྱི་རྒྱུན་མ་ཆད་པས་གནས་དེ་ལས་ལྐོག་ཅིག་ཏུ་བྱོལ་ཏེ་བཞུགས་དགོས་པ་
4 -



ལམ་རིམ་བླ་མ་བརྒྱུད་པའི་རྣམ་ཐར།
བྱུང་བ་དང༌། འཁྲུངས་གཞིས་དེ་ལ་མངའ་འབངས་དུད་ ཁག་བདུན་ཙམ་ཞིག་
ཡོད་པ་ལ། ཡབ་ཀྱིས་དེ་རྣམས་ནས་ཁྲལ་འབབ་བཞེས་པ་ཞིག་གི་སར་བྱོན་པའི་
ཚེ་མི་ཚང་ཞིག་ལ་འབྲུ་སྤུས་ངན་ཉུང་ངུ་ཞིག་ལས་གཏད་རྒྱུ་མི་འདུག་པར་ཡབ་
ཀྱིས་དེ་ལ་ཁྲོ་ཚིག་བརྗོད་པ་གསན་པས། དམ་པ་འདི་སྙིང་རྗེ་འཁྲུངས་ནས་སྤྱན་
ཆབ་དང་བཅས་ཏེ་ཡབ་ལ་ཞུ་བ་མཛད་པས་ཡབ་ཀྱི་ཀྱང་དངོས་པོ་དེ་ཀས་འོང་
བར་མཛད་ནས་བཞེས་པ་ཞིག་བྱུང་སྟེ་ཚུལ་འདི་དག་ནི་བླ་མ་རིན་པོ་ཆེ་འདི་ཉིད་
ཀྱིས་ཆོས་གནང་བའི་ཞར་ལ་གསུངས་པ་ཡང་ཡང་ཐོས་ཤིང་། དེ་ཡང་བླ་མ་རིན་
པོ་ཆེ་དེ་ཉིད་ཀྱིས་རང་ཉིད་དམན་ས་འཛིན་པ་ཁོ་ན་ལྷུར་མཛད་པས། མངོན་ཤེས་
དང་རྫུ་ འཕྲུལ་དང་ས་ལམ་གོང་མའི་ཡོན་ཏན་ཡོད་པར་ཞལ་གྱིས་མི་བཞེས་
ཤིང་། སྐྱོན་འདི་དང་འདི་ཡོད་ཅེས་ རང་སྐྱོན་འབྱིན་པ་ལྷུར་མཛད། འོན་ཀྱང་
ཆོས་ཀྱི་བག་ཆགས་ཤིག་ནི་ཡོད། ཆུང་ངུའི་དུས་སུའང་བསམ་པ་འདི་འདྲ་སྐྱེ་
མྱོང་ཞེས་གསུངས་པར་མཛད། དེ་ནས་དགུང་ལོ་བཅུ་གཉིས་ལོན་པ་ན་ཁྱིམ་ན་
གནས་པ་ཉེས་པ་དུ་མའི་འབྱུང་ཁུངས་སུ་གཟིགས་ཤིང་། རབ་ཏུ་བྱུང་བ་ནི་རྒྱལ་
བས་རྣམ་གྲངས་དུ་མར་བསྔགས་པ་དང་ཡོན་ཏན་ཐམས་ཅད་ཀྱི་གཞི་རྟེན་དུ་
གཟིགས་ནས་ཡབ་ཡུམ་གཉིས་ལ་རྒྱལ་བ་འཕགས་པ་ལྷའི་ཞབས་དྲུང་དུ་ཆོས་
བྱས་ཆོག་པ་དགོས་ཞེས་ཡང་ཡང་གསོལ་བ་ན་ཡབ་ཡུམ་གཉིས་དང་། ཉེ་འབྲེལ་
གཞན་ཚང་མས་བདེ་མཆོག་སྲུང་འདི་ནི་ཕ་མ་ལ་གུས་ཤིང་ཡ་རབས་ཀྱི་ངང་ཚུལ་
དང་ལྡན་པ་བྱ་བ་ཐམས་ཅད་ལ་མཁས་པ་ཤིན་ཏུ་སྒྲིན་པོ་ཞིག་འདུག་པས་འདི་
ཁྱིམ་དུ་བཞག་ནས་རིགས་བརྒྱུད་འཛིན་དགོས། སྤུན་གཞན་ཞིག་འཕགས་པ་
ལྷའི་དྲུང་འཁོར་དུ་ཞུགས་པ་ལེགས་ཞེས་བགྲོས་ནས་ཆོས་བྱེད་པར་ཡབ་ཡུམ་
- 5 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
གྱིས་མ་གནང་བ་ན། རྒྱལ་སྲས་བདག་ཉིད་ཆེན་པོ་འདི་སྔོན་ཡུན་རིང་པོ་ནས་
གོམས་པའི་མཐུས་སྤྱིར་འཁོར་བའི་གནས་མཐའ་དག་མེ་འབར་པའི་རླུབས་ལྟར་
གཟིགས་ཤིང་། ཁྱད་པར་ཁྱིམ་ན་གནས་པ་ནི་ཉེས་པ་དུ་མའི་འབྱུང་གནས་སུ་
གཟིགས་ཏེ་ཡབ་ཡུམ་གཉེན་བཤེས་རྩ་ལག་དང་བཅས་པ་ཚོགས་པའི་དབུས་སུ་
བཞེངས་ཏེ། ང་ཆོས་བྱེད་དུ་མི་འཇུག་ན་ཁྱིམ་འདིར་སྐད་ཅིག་ཀྱང་སྡོད་རི་ཞེས་
དབུ་མནའ་བཞེས་ཏེ་སྤྱན་ཆབ་རྒྱུན་མ་ཆད་པ་བྱུང་བ་ན་ཡབ་ཡུམ་གཉེན་དང་
བཅས་པ་ཚང་མ་བྱ་ཐབས་ཟད་ནས་དགུང་ལོ་བཅུ་གསུམ་པ་ཤིང་ཕོ་ཁྱིའི་ལོ་རྒྱལ་
བ་འཕགས་པ་ལྷ་རྒྱལ་བ་རྒྱ་མཚོའི་ཞབས་དྲུང་དུ་ཕེབས་ཏེ་སྐྲ་བཅད་ལུས་བསྒྱུར་
ངུར་སྨྲིག་གསོལ་རབ་ཏུ་བྱུང་ནས་དགེ་ཚུལ་གྱི་སྡོམ་པ་བཞེས། དེའི་ཚེ་རྒྱལ་བ་
འཕགས་པ་ལྷས་རབ་བྱུང་གསར་བུ་ཐམས་ཅད་ལ་འཕགས་པའི་མཚན་ཟུར་ཡོད་
པའི་མིང་བྱང་བྲིས་ཏེ་སྟེར་བར་མཛད་པ་ལ་དམ་པ་འདི་ལ་ནི་རྒྱལ་བ་འཕགས་པ་
ལྷ་ཉིད་ཀྱིས་ངག་དབང་བྱམས་པ་ཞེས་མཚན་བཏགས་སོ། །རྒྱུ་མཚན་འདི་ལས་
ན། དུས་ཕྱིས་བླ་མ་རིན་པོ་ཆེ་འདི་པ་འཕྲིན་ལས་ཆེས་ཆེར་རྒྱས་པ་ན་ཆབ་མདོའི་
གྲྭ་རྒན་རྣམས་ཀྱང་རྒྱལ་བ་འཕགས་པ་ལྷས་རབ་བྱུང་གཞན་གྱི་མིང་འདོགས་
ལུགས་དང་མི་འདྲ་བར་ཆེད་དམིགས་སུ་མཛད་ནས་བྱམས་པའི་མིང་བཏགས་པ་
དེ་ནི་བླ་མ་འདི་བྱམས་མགོན་གྱི་སྤྲུལ་པ་ཡིན་པར་ངེས་སོ་ཞེས་བརྗོད་ནས་
བྱམས་མགོན་གྱི་སྤྲུལ་པར་གྲགས་པ་བྱུང་། བླ་མ་རིན་པོ་ཆེ་དེ་ཉིད་ཀྱི་གཅུང་པོ་
རིན་ཆེན་ལེགས་པས་ངེད་ཅག་གི་བླ་མ་འདི་བྱམས་མགོན་གྱི་སྤྲུལ་པ་ཡིན་པའི་
རྒྱུ་མཚན་མང་པོ་ཡོད་ཅེས་ཁོ་བོ་རང་ལའང་དངོས་སུ་གསུངས་བྱུང་། དེ་མཐུན་
དགེ་བའི་ བཤེས་གཉེན་མང་པོས་ ཞབས་བརྟན་གསོལ་འདེབས་ཞུ་བའི་དུས་



ལམ་རིམ་བླ་མ་བརྒྱུད་པའི་རྣམ་ཐར།
སུའང་བྱམས་མགོན་གྱི་སྤྲུལ་པ་ཡིན་པའི་རྒྱུ་མཚན་མང་དུ་ཞུ་བར་བྱེད་པ་དེ་དུས་
ཀྱི་སློབ་མ་ཡོངས་ལ་གྲགས། འོན་ཀྱང་བླ་མ་རིན་པོ་ཆེ་ཉིད་རང་ནི་བྱམས་མགོན་
ཀྱི་སྤྲུལ་པ་ཡིན་པར་ཞལ་བཞེས་ག་ལ་མཛད་དེ་ས་ཐོབ་པ་ཞིག་ཡིན་པ་ཡང་
གཏན་ནས་ཞལ་བཞེས་མི་མཛད། དེར་མ་ཟད་ལམ་སྣ་ཟིན་པ་ཞིག་ཡིན་པར་
ཡང་ ཞལ་གྱིས་མི་བཞེས། གཞན་དག་དགེ་བའི་བཤེས་གཉེན་ གྲགས་ཆེ་ཚད་
སྤྲུལ་པ་རེར་སྐྱེལ་བ་ལའང་ཐུགས་མི་མཉེས་པའི་གསུང་མང་དུ་འབྱོན། དེ་ནི་
སྔོན་རྣལ་འབྱོར་གྱི་དབང་ཕྱུག་མི་ལ་རས་པས་རང་ཉིད་ཆོས་སྒོར་ཞུགས་ནས་
དཀའ་སྤྱད་མཛད་ཚུལ་རྣམས་གསུངས་པའི་ཚེ་ རྗེ་བཙུན་ལ་རས་པ་ཞི་བ་འོད་
ཀྱིས་རྗེ་བཙུན་གྱིས། ཆོས་ཞུ་ཚེ་བླ་མའི་དྲུང་དུ་མོས་གུས་དང་དཀའ་སྤྱད་མཛད་
ལུགས་ སམ། ཆོས་ ཐོབ་ ནས་ རི་ ལ་ བསྒོམ་ པའི་ ཐུགས་ རུས་ སམ། གང་ ནས་
བསམས་རུང་བློས་མི་འཁྱུད་པ་གདའ་བས། མཛད་པ་དེ་རྣམས་ལ་བསམས་ན།།
བདག་ཅག་རྣམས་ཀྱི་ཆོས་འདི་རང་བྱེད་བློར་གདའ་བས། འཁོར་བ་མི་གྲོལ་བར་
འདུག །མི་རང་དྲག་ན་ཞེས་མང་དུ་ངུས་པས། རྗེ་བཙུན་གྱི་ཞལ་ནས། འཁོར་བ་
དང་ངན་སོང་གི་སྡུག་བསྔལ་ལ་བསམས་ན། མོས་གུས་དང་སྙིང་རུས་དེ་ཡང་
ཆེས་སྐྱོན་རང་མི་འདུག །སྙིང་ཡོད་རྣམས་ཀྱིས་རྒྱུ་འབྲས་ཀྱི་ཆོས་ཐོས་ནས་ལས་
འབྲས་ལ་ཡིད་ཆེས་རྙིང་དེ་ཙམ་གྱི་སྙིང་རུས་ཀུན་གྱིས་ནུས་པར་གདའ་སྟེ། ཆོས་
ལ་ཡིད་མ་ཆེས་པར་གོ་ཡུལ་དུ་ལུས་ཤིང་། ཆོས་བརྒྱད་བློས་མ་ཐོངས་པ་ཡིན་
པས། རྒྱུ་འབྲས་ལ་ཡིད་ཆེས་པ་གལ་ཆེ། རྒྱུ་འབྲས་རགས་པ་ཙམ་ལའང་ཡིད་མ་
ཆེས་པའི་རྟགས་ནར་མར་བསྟན་རྟིང་། སྟོང་ཉིད་ཀྱི་བཤད་པ་ལུང་རིགས་དང་
མཐུན་མཐུན་མོ་མང་པོ་བྱས་རུང་། སྟོང་ཉིད་དེ་བས་ཀྱང་ཕྲ་བས་གོ་བ་དང་ཡིད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆེས་པ་དཀའ། སྟོང་ཉིད་ལ་ཡིད་ཆེས་རྟིང་། སྟོང་ཉིད་རང་རྒྱུ་འབྲས་སུ་ཤར་བར་
གོ་ནས། རྒྱུ་འབྲས་ཀྱི་འདོར་ལེན་སྡིག་སྤོང་དགེ་སྒྲུབ་བརྩོན་དུ་རང་འགྲོ་བ་ཡིན་
ཞིང་། ཆོས་ཀུན་གྱི་རྩ་བ་རྒྱུ་འབྲས་ལ་ཡིད་ཆེས་པ་འདི་ཡིན་པས། སྡིག་སྤོང་དགེ་
སྒྲུབ་ཀྱི་ཕྱག་ལེན་ལ་ཞིབ་པ་དང་བརྩོན་པ་གལ་ཆེའོ། །ངས་དང་པོ་སྟོང་ཉིད་ཀྱི་
དོན་མ་རྟོགས་ཏེ་རྒྱུ་འབྲས་ལ་ཡིད་ཆེས་པས་སྡིག་པ་ཚབས་ཆེན་དེ་བསགས་རྟིང་།
ངན་སོང་གསུམ་ལས་བཏང་ས་མེད་སྙམ་འཇིགས་སྐག །བླ་མ་ལ་མོས་གུས་དང་
སྒོམ་པ་ལ་སྙིང་རུས་མི་ཡོང་དབང་མེད་བྱུང་བ་ཡིན། ཁྱེད་རྣམས་ཀྱང་ང་རང་གི་
ངག་ལྟར་གསང་སྔགས་ཀྱི་ཉམས་ལེན་ད་ལྟའི་འདི་བཞིན་དུ་གྱིས་ལ་རི་ཁྲོད་དུ་
གཅིག་པུར་སྡོད་ནུས་པར་གྱིས་ཤིག །འཁོར་བ་ལས་ཐར་པའི་ཁག་མི་རྒན་ང་
རང་གིས་ཁུར་བ་ཡིན་ནོ་གསུངས། ཡང་ངན་རྫོང་སྟོན་པ་བོ་དྷི་རཱ་ཛས། རྗེ་བཙུན་
རིན་པོ་ཆེ་རང་རྡོ་རྗེ་འཆང་ཆེན་མིའི་གཟུགས་སུ་སྐུ་སྤྲུལ་ནས་མཛད་པ་དེ་རྣམས་
སེམས་ཅན་གྱི་དོན་དུ་སྟོན་པ་ཞིག་ཡིན་པ་འདྲ། དེ་མིན་རུང་། བསྐལ་པ་དཔག་
ཏུ་མེད་པ་ནས་ཚོགས་བསགས་པ། ཕྱིར་མི་ལྡོག་པའི་སེམས་དཔའ་ཆེན་པོ་ཞིག་
ཡིན་པར་ཐག་ཆོད་གདའ་སྟེ། ཆོས་ཕྱིར་སྲོག་ཀྱང་འདོར་ཞིང་རྣལ་འབྱོར་རབ་ཏུ་
བརྩོན། ཞེས་ བྱ་ བའི་ རྟགས་རྣམས་ རྗེ་ བཙུན་ ལ་ ཚང་ གདའ། དེ་ མིན་ བདག་
སོགས་སོ་སོ་སྐྱེ་བོ་རྣམས་ཀྱིས་ནི། བླ་མའི་དྲུང་གི་དད་གུས་ཀྱི་མཛད་པ་སོགས།
ཆོས་ཕྱིར་དཀའ་བ་སྤྱད་ཚུལ་ རྗེ་བཙུན་གྱི་དེ་འདྲ་བློ་རང་གི་ཡང་མི་འཁྱུད་ན།
ཕྱག་ལེན་ལ་སུས་ཁེལ། བརྒྱ་ལ་ཕྱག་ལེན་ལ་བཀལ་རུང་ལུས་ཀྱིས་སྐྱེན་མི་ཐེག་
པར་འདུག་པས། རྗེ་བཙུན་དང་པོ་ནས་སངས་རྒྱས་བྱང་སེམས་གང་རུང་ཞིག་
ཡིན་པར་ཐག་ཆོད་གདའ། དེས་ན་བདག་ནི་ཆོས་མ་ནུས་རུང་རྗེ་བཙུན་གྱི་ཞལ་
8 -



ལམ་རིམ་བླ་མ་བརྒྱུད་པའི་རྣམ་ཐར། །
མཐོང་གསུང་ཐོས་པའི་སེམས་ཅན་རྣམས་ཀྱང་འཁོར་བ་ལས་གྲོལ་སྙམ་པ་གདའ་
བས། རྗེ་བཙུན་རྡོ་རྗེ་འཆང་ངམ། བྱང་ཆུབ་སེམས་དཔའ་གང་གི་སྤྲུལ་པ་ལགས་
པ་དེ་གསུང་དུ་གསོལ་ཞེས་ཞུས་པས། རྗེ་བཙུན་གྱི་ཞལ་ནས། ང་གང་གི་སྤྲུལ་པ་
ཡིན་ང་རང་ལ་ཡང་ཆ་མེད། ངན་སོང་གསུམ་གྱི་སྤྲུལ་པ་ཡིན་རུང༌། ཁྱེད་རང་
རྣམས་ཀྱིས་རྡོ་རྗེ་འཆང་སོགས་གང་དུ་མཐོང་བ་དེའི་བྱིན་རླབས་འཇུག་པས་མོས་
གུས་གྱིས། སྤྲུལ་པ་ཡིན་སྙམ་པ་དེ་ཁྱེད་རང་རྣམས་ཀྱིས་ང་ལ་དག་སྣང་ཡིན་ཏེ།
ཆོས་ལ་ལོག་ལྟ་དེ་བས་ཆེ་བ་མི་ཡོང་། ཆོས་རྣམ་དག་བྱེད་པའི་ཆེ་བ་མ་མཐོང་
བས་ལན། སྤྱིར་དམ་པའི་ཆོས་ཀྱི་ཆེ་བས། ཚེ་སྟོད་ལ་ང་ལྟ་བུར་སྡིག་པ་ཚབས་
ཆེན་བྱས་པའི་སོ་སོ་སྐྱེ་བོ་ཞིག་ཡིན་རུང་། ཕྱིས་རྒྱུ་འབྲས་ལ་ཡིད་ཆེས་ནས། ཚེ་
བློས་བཏང་སྟེ་སྒོ་གསུམ་གཡོ་མེད་དུ་བསྒྲིམ་ནུས་ན་སངས་རྒྱས་ཐོབ་པ་ལ་ཐག་
རིང་མི་འདུག ཁྱད་པར་བླ་མ་མཚན་ལྡན་ཞིག་གིས་རྗེས་སུ་བཟུང་ཞིང་། གསང་
སྔགས་ཉེ་ལམ་གྱི་མན་ངག་དང་སྙིང་པོའི་དོན་ཐ་སྙད་ཀྱི་སྒྲིབ་གཡོགས་མེད་པར་
གཅེར་མཐོང་དུ་ངོ་སྤྲོད་པའི་དབང་དང་གདམས་ངག་ཐོབ་ནས་བསྒོམ་ནུས་ན།
ཚེ་འདིར་ སངས་རྒྱ་མི་རྒྱ་ཐེ་ཚོམ་མི་འདུག་ཅིང་། ཚེ་འདིར་མི་དགེ་བཅུ་དང་
མཚམས་མེད་ལྔའི་ལས་ཚབས་ཆེན་བྱས་ན་ཤི་མ་ཐག་དམྱལ་བ་མནར་མེད་དུ་སྐྱེ་
མི་སྐྱེ་ཐེ་ཚོམ་མི་འདུག་སྟེ། རྒྱུ་འབྲས་ལ་ཡིད་མ་ཆེས་ཤིང་ སྙིང་རུས་ཆུང་བས་
ལན། སྙིང་ཐག་པ་ནས་རྒྱུ་འབྲས་ལ་ཡིད་ཆེས་ན། ངན་སོང་གི་སྡུག་བསྔལ་ལ་
འཇིགས་སྐག །སངས་རྒྱས་ཐོབ་འདོད་ཀྱི་སྒོ་ནས་དང་པོར་བླ་མ་ལ་མོས་གུས།
བར་དུ་གདམས་ངག་བསྒོམ་པ་ལ་སྙིང་རུས། མཐར་ཉམས་རྟོགས་སྐྱོང་ལུགས་
སོགས་ཀྱི་སྙིང་རུས་ངའི་འདི་པས་མ་ཞན་པ་སོ་སྐྱེ་སྙིང་རུས་ཅན་ཀུན་ལ་ཡོང་བར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འདུག །བྱུང་ཚེ་སངས་རྒྱས་དང་བྱང་ཆུབ་སེམས་དཔའི་སྤྲུལ་པར་རློམ་པ་འདུག་
སྟེ། གསང་སྔགས་ཀྱི་ཉེ་ལམ་ལ་ཡིད་མ་ཆེས་པའི་རྟགས་ཡིན་པས། ད་ཁྱེད་རང་
རྣམས་རྒྱུ་འབྲས་ལ་ཡིད་ཆེས་པར་གྱིས་ལ། གོང་མའི་རྣམ་ཐར། ལས་རྒྱུ་འབྲས་
འཁོར་ བའི་ ཉེས་དམིགས། དལ་ འབྱོར་ རྙེད་ དཀའ། ནམ་ འཆི་ ཆ་ མེད་ རྣམས་
སོམས་ལ། གསང་ སྔགས་ཀྱི་ཉམས་ལེན་ལ་འབུངས་ཤིག །ངས་ཀྱང་ལྟོ་གོས་
གཏམ་ གསུམ་ ལ་ གྱོང་ བཏང་། སེམས་ལ་དཔའ་བསྐྱེད། ལུས་ལ་བབ་བསྐུར།།
སྡུག་བསྔལ་ཁྱད་དུ་བསད་ནས་མི་མེད་ཀྱི་རི་ལ་བསྒོམ་པས་ཉམས་རྟོགས་ཀྱི་
ཡོན་ཏན་སྐྱེས་པ་ཡིན། ཁྱེད་རྣམས་ཀྱང་ངའི་རྗེས་སུ་ཞུགས་ལ་ཉམས་སུ་ལོངས་
ཤིག་གསུངས་པ་དེ་ལྟ་བུའི་ཚུལ་ལ་དགོངས་པར་མངོན་ནོ། །འོན་ཀྱང་བླ་མ་རིན་
པོ་ཆེ་འདི་ཉིད་བྱམས་མགོན་གྱི་བྱིན་རླབས་ཐུགས་ལ་ཞུགས་པ་ཞིག་ཡིན་པ་ནི་བླ་
མ་རིན་པོ་ཆེ་ཉིད་ཀྱི་གསུངས་ལས། ཤེས་རབ་མེ་ལོང་དག་པའི་ངོས། །ཤེས་བྱའི་
གཟུགས་བརྙན་ གསལ་ བའི་ཚེ། །ཤེས་འདོད་ མེད་ ཀྱང་ཤེས་ མདོག་གི །ཤེས་
རབ་ རྩ་ འདི་ སུ་ ཡིས་ འགོག །ངག་ ལ་ ངག་ གི་ དབང་ ཕྱུག་གིས། །བྱིན་ གྱིས་
བརླབས་ཤིང་སེམས་རྒྱུད་ལ། །བྱམས་པའི་འཕྲིན་ལས་ཞུགས་པ་ཞིག །བླ་མའི་
རྣམ་ཐར་དྲན་ནས་བྲིས། །ཞེས་གསུངས་པ་ལྟར་རོ། །དེ་ལྟར་ཆབ་མདོ་ཆོས་སྡེར་
རྒྱལ་བ་འཕགས་པ་ལྷའི་ཞབས་དྲུང་དུ་རབ་ཏུ་བྱུང་ནས་ངུར་སྨྲིག་གི་རྒྱལ་མཚན་
གསོལ་ཏེ་འགྲོ་བ་ལྷ་དང་བཅས་པ་ཐམས་ཅད་ལ་མྱུར་བ་མྱུར་བར་ཐུབ་བསྟན་
ཡོངས་སུ་རྫོགས་པ་བཟུང་སྟེ་དམ་པའི་ཆོས་ཀྱི་སྒྲ་དབྱངས་བསྒྲགས་ནས་འགྲོ་བ་
མ་རིག་པའི་གཉིད་ཀྱིས་ནོན་པ་རྣམས་མྱུར་དུ་སད་པར་བྱ། འཁོར་བའི་བཙོན་
རར་བཅིངས་པ་རྣམས་མྱུར་དུ་སྒྲོལ་བར་བྱ། བློ་གྲོས་ཀྱི་མིག་ལྡོངས་ཏེ་གར་
- 10 -



ལམ་རིམ་བླ་མ་བརྒྱུད་པའི་རྣམ་ཐར། །
འགྲོའི་གཏོལ་མེད་པ་རྣམས་ལ་མཐོ་རིས་དང་ཐར་པའི་ལམ་མྱུར་དུ་གསལ་བར་
བྱའོ་ཞེས་དབུགས་འབྱིན་པར་མཛད་དོ། །དེ་ནས་ཐུགས་བསམ་འདི་ལྟ་བུ་དག་
འཁྲུངས་ཏེ། སྔོན་སྟོན་པ་ཐུགས་རྗེ་ཅན་དེས་རྒྱལ་བའི་བསྟན་པ་ལ་ཞུགས་ནས་
རབ་ཏུ་བྱུང་བ་རྣམས་ཀྱིས་ལས་སུ་བྱ་བ་ནི་གཉིས་བཀའ་སྩལ་ཏེ། ཀློག་པ་ཐོས་
བསམ་དང༌། སྤོང་བ་བསམ་གཏན་ནོ། །བདག་གིས་ཀྱང་སྟོན་པ་ཐུགས་རྗེ་ཅན་
གྱི་བཀའ་ལྟར་ཐོག་མར་ཀློག་པ་ཐོས་བསམ་དང་། དེ་ནས་སྤོང་བ་བསམ་གཏན་
བྱས་ཏེ་རྒྱལ་བ་དགྱེས་པའི་ལམ་བཟང་བསྒྲུབ་པར་བྱའོ་སྙམ་དུ་དགོངས་ནས་
ཐོག་མར་ འཕགས་ པ་ ལྷའི་ བཀའ་ ལྟར་ ཆབ་མདོ་གྲྭ་ཚང་གི་ཆོས་ སྤྱོད་རྣམས་
ལེགས་ པར་བཟུང་། དགུང་ལོ་བཅུ་བཞི་པའི་དུས་སུ་འཕགས་པ་ལྷ་ལ་རྡོ་རྗེ་
འཇིགས་བྱེད་ཆེན་པོའི་དབང་ལེགས་པར་གསན། དེ་ནས་འཕགས་པ་ལྷའི་སྐུ་
མདུན་དུ་རབ་འབྱམས་སྨྲ་བ་འགའ་ཞིག་བགྲོ་གླེང་བྱེད་པ་གཟིགས་པས་ཤིང་རྟ་
ཆེན་པོའི་གཞུང་ལ་དད་པ་ཆེས་ཆེར་འཁྲུངས་ནས་ལུས་ཀྱི་བ་སྤུ་རྣམས་གཟིང་
ཞེས་བྱེད་ཅིང་རང་དབང་མེད་པར་སྤྱན་ཆབ་བྱུང་ཞིང་བདག་ཀྱང་ནམ་ཞིག་ན་
ཤིང་རྟ་ཆེན་པོའི་གཞུང་ལུགས་རྣམས་ལ་སྦྱངས་ཏེ་ཆོས་དང་ཆོས་མིན་རིགས་པས་
འབྱེད་ཐུབ་པ་ཞིག་འོང་སྙམ་དུ་ཐུགས་འདུན་དྲག་པོ་འཁྲུངས་ཏེ་འཕགས་པ་ལྷར་
དབུས་ཕྱོགས་སུ་སློབ་གཉེར་ལ་ཕྱིན་ཆོག་པ་དགོས་ཞེས་དགོངས་པ་ཞུས་པ་ན།
འཕགས་པ་ལྷས་ཀྱང་འཇམ་མགོན་བསྟན་པའི་སྲོག་ཤིང་དུ་འགྱུར་བར་མཁྱེན་
ནས་དགྱེས་བཞིན་དུ་གནང་ནས་དགུང་ལོ་བཅོ་ལྔའི་ལོ་དབུས་ཕྱོགས་སུ་ཕེབས།
ཐོག་མར་སེ་རར་ཕེབས་ནས་གནས་མཇལ་ཞིག་བྱས། དེ་ནས་དགའ་ལྡན་དུ་
ཕེབས་ནས་སློབ་གཉེར་མཛད་དགོངས་པ་ཡོད་པ་ལ། བྱེས་གྲྭ་ཁང་གི་གནས་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
གཟིགས་ལ་ཕེབས་པ་ན། གྲྭ་ཁང་གི་ནང་དུ་ལོགས་བྲིས་རྣམས་གཟིགས་པ་དང་
དུས་མཉམ་དུ་རླུང་བསིར་བུ་ཞིག་སྐུ་ལ་རེག་པས་ རྐྱེན་བྱས། སྨྲ་མི་ཤེས་པའི་
དགའ་བ་དང་དད་པ་ཆེན་པོ་ཞིག་འཁྲུངས་ནས། ད་ནི་གྲྭ་ཚང་འདི་ཁ་རང་དུ་སློབ་
གཉེར་བྱེད་སྙམ་པ་བྱུང་ནས་བྱེས་གྲྭ་ཚང་དུ་ཞུགས། བྱེས་པ་བླ་མ་ངག་དབང་རྒྱ་
མཚོ་ཡོངས་འཛིན་དུ་བསྟེན་ནས་ཐོག་མར་རིགས་པའི་སྒོ་འབྱེད་བསྡུས་གྲྭ་རྣམས་
རྩོད་པ་ལ་ཞུགས་པས་ཚེགས་མེད་པར་མཁྱེན་ཏེ་ ཡུན་རིང་ པོར་སྦྱངས་པའི་
མཁས་པ་དག་དང་བགྲོ་གླེང་བྱས་པ་ན་དྲི་མ་མེད་པའི་རིགས་པའི་ང་རོས་མཁས་
པ་དག་དཔའ་ཞུམ་མཛད་པས་མཁས་པ་དག་ངོ་མཚར་དུ་གྱུར་ནས་འདི་ནི་གྲྭ་ས་
གཞན་དུ་སྦྱངས་ཟིན་པ་ཞིག་ཡིན་པའམ། ཡང་ན་ས་ཐོབ་པ་ཞིག་ཡིན་པར་ངེས་
སོ་ཞེས་གླེང་བར་བྱེད་དོ། །དེ་ནས་དགུང་ལོ་བཅུ་དྲུག་གི་དུས་ཕར་ཕྱིན་གྱི་གཞུང་
ལ་སྦྱངས་ཏེ་ལོ་གཉིས་ཀྱི་རིང་ལ་ཕར་ཕྱིན་ལ་མཁས་པར་གྱུར་ཏེ་དགུང་ལོ་བཅུ་
བདུན་ལ་རིགས་ཆུང་ཚོགས་ལང་མཛད་པས་མཁས་པ་ཐམས་ཅད་ངོ་མཚར་བའི་
གནས་སུ་གྱུར། ལོ་དེའི་སྟོན་དུས་སེ་ར་རྩེར་ རྗེ་སྒྲུབ་ཁང་པ་མཇལ་བར་ཕེབས་
པས་རྗེ་སྒྲུབ་ཁང་པའི་ཞབས་ཕྱིར་བླ་མ་རིན་པོ་ཆེ་འདི་པའི་ཁུ་བོ་དཀའ་བཅུ་སྐལ་
ལྡན་ཟེར་བ་ཞིག་བཞུགས་པས་དེས་སང་ཉིན་སེམས་བསྐྱེད་མཆོད་པ་ཡིན་པས་
མེ་ཏོག་གང་འབྱོར་ཉོས་ལ་སང་ཉིན་སྔ་བར་ཤོག་ཅེས་ཞལ་ཏ་གནང་བ་བཞིན་བླ་
མ་རིན་པོ་ཆེས་ཀྱང་དེ་བཞིན་མཛད་ནས་སང་ཉིན་མེ་ཏོག་མང་པོ་བསྣམས་ནས་
སྒྲུབ་ཁང་དུ་ཕེབས་ཏེ་ལམ་ཁྲིད་གསན་གྲུབ་པའི་དགེ་སློང་མང་པོ་དང་ལྷན་ཅིག་
སེམས་བསྐྱེད་ཞུ་བར་མཛད། ཆོས་གྲོལ་ནས་རྗེ་སྒྲུབ་ཁང་པ་ཆེན་པོ་མཇལ་བར་
ཕེབས་པས་རྗེ་སྒྲུབ་ཁང་པ་ཆེན་པོས་བཀའ་འདྲི་ཞིབ་ཏུ་གནང་ནས་གཞོན་ནུ་འདི་
- 12 -



ལམ་རིམ་བླ་མ་བརྒྱུད་པའི་རྣམ་ཐར། །
ལྟ་བུ་ནས་བྱང་ཆུབ་སེམས་དཔའ་བྱེད་ཐུབ་པ་ཤིན་ཏུ་ལེགས། གཞུང་ཆེན་མོ་
རྣམས་ལ་སློབ་སྦྱོང་འགྲུས་པར་ གྱིས་སྐབས་སྐབས་སུ་འདིར་ཤོག །ངེད་ནས་
ཉམས་ལེན་ལས་བརྩམས་པའི་བསླབ་བྱ་བྱེད་ཅེས་དགྱེས་པའི་གསུང་བྱོན། དེ་
ནས་ཁུ་བོ་དཀའ་བཅུ་པའི་སར་ཕེབས་པས། དཀའ་བཅུ་པས། ཁྱོད་ཀྱིས་དེ་རིང་
བླ་མས་གསུངས་པ་རྣམས་ངེས་སམ་གསུངས། ངེས་བྱུང་ལགས་ཞེས་ཞུས་པ་ན།
དཀའ་བཅུ་པས། འོ་ན་སྐྱོར་དང་གསུངས་པར་བླ་མ་རིན་པོ་ཆེ་འདི་བས་རྗེ་སྒྲུབ་
ཁང་པས་གང་གསུངས་པ་ཐམས་ཅད་ཆད་ལྷག་མེད་པར་བསྐྱོར་བས་དཀའ་བཅུ་
པ་ཆེས་ངོ་མཚར་ཏེ་ཁྱོད་ནི་བག་ཆགས་བཟང་པོ་ཞིག་འདུག་ཅེས་གསུངས། དེ་
ནས་སེ་རར་ཐུགས་གཉེར་མཛད་བཞིན་པའི་མུར་དགུང་ལོ་བཅོ་བརྒྱད་ལ་བབ་
པའི་ཚེ་བླ་མ་རིན་པོ་ཆེ་འདི་པས་མཁར་རྡོ་དཔོན་སློབ་རིན་པོ་ཆེ་འོལ་ཁ་ནས་
སྐྱིད་ཤོད་དུ་ཕེབས་ཏེ། ལྷ་ས་ནག་ཚང་བྱང་དུ་ཚོགས་མཆོད་ཀྱི་དུས་སློབ་མའི་
ཚོགས་དུ་མ་ལ་བྱང་ཆུབ་ལམ་གྱི་རིམ་པའི་ཁྲིད་པཎ་ཆེན་ཆོས་ཀྱི་རྒྱལ་པོ་བློ་
བཟང་ཆོས་ཀྱི་རྒྱལ་མཚན་དཔལ་བཟང་པོའི་མན་ངག་དམ་པ་བྱང་ཆུབ་ལམ་གྱི་
རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་སྟེང་ནས་
སྩལ་བ་གསན་པར་ཕེབས་པས་ལམ་གྱི་ངོ་བོ་དང་། གྲངས་དང༌། གོ་རིམ་དང༌།
དབྱེ་བ། སོ་སོའི་དོན་རྣམས་ལ་ངེས་པ་གཏིང་ཚུགས་པ་འཁྲུངས་ཏེ། རྒྱུ་འབྲས་
མན་ངག་གི་དང་པོ་མར་ཤེས་ཀྱི་སྐབས་ནས་འབྱུང་བ་ལྟར་དེ་ཕྱིན་ཆད་ནས་
བཟུང་སྟེ་སེམས་ཅན་གཟིགས་སོ་ཅོག་ལ་འདི་ནི་བདག་གི་དྲིན་ཅན་གྱི་མའོ་སྙམ་
དུ་འབད་མེད་དུ་ཐུགས་ལ་འཆར་བ་ཞིག་བྱུང་བ་འདི་ནི་གཞན་གྱིས་ཡི་རང་བ་
ཙམ་ཡང་བྱ་བར་དཀའ་བའི་གནས་རྣམས་ལ་མྱོང་བ་མཐར་ ཕྱིན་པ་མངོན་དུ་
-13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཛད་པའོ། །བླ་མ་རིན་པོ་ཆེ་འདི་པས་ལམ་རིམ་གསོལ་འདེབས་གྲས་སུ། བློ་
བཟང་རྒྱལ་བའི་རིན་ཆེན་གཞུང་ལུགས་ལ། །འདོད་དགུ་སྤྱོད་པའི་རླབས་ཆེན་
སྙིང་སྟོབས་ཅན། །བཟོད་པའི་གོ་ཆ་རྒྱ་མཚོ་ལེགས་བགོས་པའི། །སྒོམ་ཆུང་རི་
ཁྲོད་དབང་པོར་གསོལ་བ་འདེབས། །ཞེས་ངེས་པར་འཇུག་པར་མཛད་ཀྱིན་ཡོད་
པ་སྐུ་ན་ཕྲ་མོའི་དུས་དེ་སྐབས་མཁར་རྡོ་མཁན་པོ་འདི་པས་བདེ་ལམ་གྱི་ཁྲིད་
གནང་བ་དེ་ཐུགས་ལ་ཤིན་ཏུ་འཕྲོས་པ་ཞིག་བྱུང་བས་དེ་ལྟར་མཛད་པ་ཡིན་གྱི་
བརྒྱུད་རིམ་ལ་མེད་མི་རུང་མིན་ཏེ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་
དྲུང་པ་རྟ་ཕུག་པ། དེས་རྗེ་སྒྲུབ་ཁང་པ། དེས་བླ་མ་རིན་པོ་ཆེ་འདི་པ་ལ་གནང་བ་
ཡོངས་སུ་གྲགས་པ་ལྟར་རོ། །དེ་ནས་རྗེ་སྒྲུབ་ཁང་པ་ཆེན་པོར་རིགས་གསུམ་སྤྱི་
སྒྲུབ་ཀྱི་བླ་མའི་རྣལ་འབྱོར་གྱི་ཁྲིད་ཉིན་གསུམ་གྱི་རིང་ཞུ་བར་མཛད་དེ། དུས་དེ་
ནས་བཟུང་བླ་མའི་རྣམ་འབྱོར་འདི་འཆག་མེད་མཛད་ཅིང་། ལྷག་པར་གྲོགས་
དཔལ་འབྱོར་གྲགས་པ་དང་བསྡེབས་ནས་ར་ཁ་བྲག་ཏུ་དགུན་ཐོག་གཅིག་རིགས་
གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་སྐྱོང་ཞིང་བཞུགས། དེ་སྐབས་ར་ཁ་བྲག་གི་
སྒྲུབ་སྡེ་མ་ཆགས་པས་གཉིས་ཀས་ཕུག་པ་རེ་བཟུང་ནས་སོ་སོར་བཞུགས། བླ་མ་
རིན་པོ་ཆེ་འདི་པས་ཐུན་དངོས་གཞི་ལ་རྗེ་བཙུན་འཇམ་པའི་དབྱངས་ཀྱི་རྣལ་
འབྱོར་སྔོན་དུ་བཏང་སྟེ་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་བསྒོམས་
ནས་དམིགས་བརྩེ་མ་གང་འགྲུབ་དང་། ཐུན་མཚམས་སུ་ལྟུང་བཤགས་སུམ་ཅུ་
སོ་ལྔ་རེ་དང་བརྐྱང་ཕྱག་སྦྲགས་པའི་བསག་སྦྱངས་ལ་འབད་པས་སྐུལ་བྱེད་ཀྱི་
གཟུངས་ནས་ཇི་ལྟར་བཤད་པ་ལྟར་གྱི་ལས་སྒྲིབ་དག་པའི་མཚན་མ་བརྟན་པོ་
ཐོབ་ཅིང་། ལྷག་པར་ནུབ་ཅིག་ ཕྱག་ཏུ་ རལ་ གྲི་ཞིག་བྱུང་བ་བསྣམས་ཏེ་ནམ་
- 14-



ལམ་རིམ་བླ་མ་བརྒྱུད་པའི་རྣམ་ཐར།
མཁའ་ལ་འཕུར་བའི་མཚན་ལྟས་ཤིན་ཏུ་གསལ་བ་བྱུང་། བླ་མ་རིན་པོ་ཆེ་རང་
ཡོན་ཏན་སྦ་བ་གཙོ་བོར་མཛད་པས་འདི་ཙམ་ལས་མི་གསུང་མོད། དོན་དུ་ན་རྗེ་
བཙུན་འཇམ་པའི་དབྱངས་དང་ རྗེ་རིན་པོ་ཆེའི་སྐུ་དང་གསུང་སྣང་བ་བྱུང་བར་
ངེས་སོ། །དེ་ནས་ཆོས་རབ་ཏུ་རྣམ་འབྱེད་ཀྱི་ཤེས་རབ་ཆེས་ཆེར་རྒྱས་ཏེ་བཤེས་
གཉེན་ལ་དད་པ་ནས་ཞི་ལྷག་གི་བར་ལམ་གྱི་ངོ་བོ་དང་གྲངས་ངེས་གོ་རིམ་
རྣམས་ལ་ངེས་པ་བརྟན་པོ་རྙེད་ཅིང་། ངེས་འབྱུང་དང་བྱང་ཆུབ་ཀྱི་སེམས་དང་
ཡང་དག་པའི་ལྟ་བ་རྣམས་ལ་མྱོང་བ་ཕུལ་ཕྱིན་ཐོན། དེ་སྐབས་འཚོ་བ་དཀའ་
ཐུབ་ལ་གནས་པས་ཉིན་རེའི་གསོལ་ཟས་ཙམ་ཡང་མེད་ཀྱང་འཁོར་བའི་ཕུན་
ཚོགས་གང་ལ་ཡང་ཡིད་སྨོན་ནམ་ཡང་མི་སྐྱེ། འཁོར་བའི་ཕུན་ཚོགས་གང་དང་
གང་མཐོང་ ཙམ་ གྱིས་ འཇིགས་ སྐྲག་ཞེན་ལོག་ངང་གིས་སྐྱེ་བ་ཞིག་བྱུང༌། སྐུ་
མཚམས་གྲོལ་ནས་སེ་རར་ཕེབས་དུས་ལོ་གསར་གྱི་སྐབས་ཡིན་པས་ཁང་ཚན་གྱི་
གྲྭ་པ་རྣམས་ལོ་གསར་གྱི་དགའ་སྟོན་ཡིན་ཟེར་ནས་བཟའ་བཏུང་སྣ་ཚོགས་བྱེད་
ཅིང་རབ་ཏུ་བྱུང་བའི་རྟགས་ཆ་ལུགས་ཙམ་ཡང་ཚུལ་མཐུན་མི་འཛིན་པར་ཕན་
ཚུན་རྩེད་འཇོ་བྱེད་ཅིང་། ཧ་ཧ་ཧུ་ཧུ་ཟེར་ནས་དགའ་དགའ་སྐྱིད་སྐྱིད་ལྟར་བྱེད་པ་
རྣམས་གཟིགས་པ་ན། དེ་རིང་རང་ཡང་མི་འཆི་བའི་གདེང་མེད་ཅིང་གར་འགྲོའི་
གཏོལ་མེད་ པར་འདི་འདྲ་བྱེད་ཕོད་ པ་མི་འདི་དག་ངེས་པར་སྨྱོ་བ་ཡིན་པར་
འདུག་སྙམ་པ་བཅོས་མིན་དུ་འཆར་ཞིང་། དེའི་རིང་ལ་སྤྱན་ཆབ་རྒྱུན་མི་འཆད་དུ་
འབབ་པ་ཐབས་ཅི་བྱས་ཀྱང་ཆད་མི་ཐུབ་པ་ཞིག་བྱུང་གསུངས། དེ་ཁའི་མུར་རྒྱལ་
པོ་ལྷ་བཟང་གིས་སྡེ་སྲིད་རིན་པོ་ཆེ་བཅོམ་སྟེ་གྲོང་སྨད་ཀྱི་དངོས་ཆས་རྣམས་སོག་
པོའི་གྲྭ་པ་རྣམས་ལ་བྱིན་ཏེ་གྲྭ་པ་རྣམས་ཧབ་ཐོབ་བྱེད་པ་གཟིགས་པ་ན་སྐྱོ་ཞིང་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཡིད་འབྱུང་བ་ཆེས་ཆེར་འཕེལ་ཏེ་ཕ་ཕ་འདི་འདྲ་བྱེད་ཕོད་པ་སྙམ་དུ་སྤྱན་ཆབ་
རྒྱུན་མི་འཆད་པ་ཉིན་མཚན་ཁོར་ཡུག་ཏུ་བྱུང་བས་སྐུ་གཟུགས་ཀྱི་ཟུངས་ཀྱང་
ཤིན་ཏུ་ངན་པ་བྱུང་གསུངས། ཚུལ་འདི་ལ་རྒྱལ་བའི་གསུང་རབ་དང་ཤིང་རྟ་ཆེན་
པོའི་གཞུང་གི་དོན་ལ་འདྲིས་པ་སྔོན་བྱོན་དམ་པའི་རྣམ་ཐར་གྱི་རྒྱུས་ཡོད་པ་དག་
གིས་བལྟས་ན་དཔག་པར་དཀའ་བའི་རྣམ་ཐར་ཡིན་ཏེ་མྱུར་དུ་འཆི་བའི་ཚུལ་ལ་
མྱོང་བ་ཐོན་ནས་ཚེ་འདི་ལ་མ་ཆགས་པར་ཕྱི་མ་དོན་གཉེར་གྱི་བསམ་པ་བཅོས་
མིན་སྐྱེ་བའང་ཤིན་ཏུ་དཀའ་ན་སྲིད་པའི་ཕུན་ཚོགས་ལ་ཞེན་པ་གཏིང་ནས་ལོག་
པའི་ངེས་འབྱུང་སྐྱེ་དཀའ་བ་དང༌། ངེས་འབྱུང་དེ་ ལྟར་སྐྱེས་ན་ངོ་མཚར་བའི་
གནས་ཡིན་པ་ལྟ་ཅི་སྨོས། སྟོན་པ་ཐུགས་རྗེ་ཅན་དེས་དགེ་སློང་རྣམས་ལ་གསེར་
དངུལ་ལ་རེག་པ་ཙམ་ཡང་མི་རུང་བ་སོགས་འདུལ་བའི་བཅས་པ་ཇི་སྙེད་ཅིག་
མཛད་པ་ཐམས་ཅད་འདི་འདྲ་བའི་ངེས་འབྱུང་བཅོས་མིན་སྐྱེ་བའི་ཐབས་སུ་
མཛད་པ་ཡིན་པས་ན་བློ་གྲོས་དང་ལྡན་པ་རྣམས་ཀྱིས་བླ་མ་རིན་པོ་ཆེ་འདིའི་
མཛད་པ་རྣམ་ཐར་འདི་འདྲ་བ་ལ་ཡིད་སྨོན་དུ་བྱའོ། །དེ་ནས་སྔར་ལྟར་གཞུང་
ལུགས་ལ་སྦྱོང་བ་དང་བསགས་སྦྱང་ལ་འབད་པ་དང༌། བླ་མ་དང་ལྷག་པའི་ལྷ་ལ་
གསོལ་བ་འདེབས་པ་རྣམས་ལ་བརྩོན་པར་མཛད་ཅིང་། ཆོས་གྲྭའི་སྐབས་ཉིན་
གཅིག་གི་འཚོ་བའི་མཐུན་རྐྱེན་ཙམ་ཡང་མེད་ཀྱང་ཚོགས་ཀྱི་མང་ ཇ་ཙམ་ལ་
བརྟེན་ཏེ་ སྔ་ཆོས་དགོང་ཆོས་ འཆག་མེད་དང༌། དེའི་བར་རྣམས་ སུ་ གཞུང་ གི་
འཛིན་སྐྱོར་དང་བསག་སྦྱང་ལ་བརྩོན་པར་མཛད། དེའི་ཚེ་ན་བཟའ་ཧྲུལ་ལ་འཚོ་
ཆས་ཤིན་ཏུ་བཀྲེན་པས་མཐང་གོས་ཧྲལ་ཧྲུལ་དུ་གྱུར་ཏེ་པུས་མོ་སྔོ་ཧྲིང་ཧྲིང་བ་
ཀུན་ གྱིས་མཐོང་བ་དང༌། ཟླ་གམ་ཧྲལ་ཧྲུལ་ དུ་ གྱུར་ཏེ་ཚོགས་སུ་དགེ་འདུན་
- 16 -



ལམ་རིམ་བླ་མ་བརྒྱུད་པའི་རྣམ་ཐར།
རྣམས་མང་ཇ་ལ་གསོལ་བ་བཞེས་པའི་ཚེ་གསོལ་ཞིབ་ཡོད་རྒྱུའི་ཁུལ་གྱིས་ཟླ་
གམ་གྱིས་གདོང་བཏུམས་ཀྱང་གཡས་གཡོན་ཐམས་ཅད་རལ་པའི་སྐར་ཁུང་དུ་
གྱུར་ཏེ་སྦ་མི་ཐུབ་པར་ཀུན་གྱིས་མཐོང་བ་ཞིག་བྱུང་བས་ཚེ་འདི་སྣང་ཤས་ཅན་
དག་ནི་ཚུལ་འདི་མཐོང་བས་ཡ་ང་ཞིང་སྙིང་རྗེའི་གནས་སུ་བྱེད་པ་དང༌། སྐྱེ་བོ་
དམ་པ་རྣམས་ནི་ངོ་མཚར་བའི་གནས་སུ་བྱེད་པ་ཞིག་བྱུང་ངོ༌། །དེ་འདྲ་བའི་འཚོ་
ཆས་བཀྲེན་པའི་སྐབས་སུའང་འབྱོར་བ་ཅན་དག་གཟིགས་པ་ན་ཡིད་སྨོན་མི་སྐྱེ་
བར་མ་ཟད་ལྷག་པར་སྙིང་རྗེ་སྐྱེ་ཞིང་རེ་ཤིག་གཞུང་ལུགས་ཆེན་མོ་འདི་རྣམས་ལ་
སྦྱངས་ལ་ནམ་ཞིག་ན་དབེན་པའི་གནས་སུ་འཚོ་བ་དཀའ་ཐུབ་ལ་གནས་ནས་
ལམ་ཆ་ཚང་ལ་སྒྲུབ་པ་བྱེད་པ་ཞིག་ནམ་འོང་སྙམ་པ་འབའ་ཞིག་ཐུགས་ལ་
བརྣགས་ཤིང་དོན་དེ་ལྟར་དུ་ཡང་དང་ཡང་དུ་སྨོན་ལམ་འདེབས་པར་མཛད་
དོ། །དེ་ལྟར་ ཕར་ཕྱིན་ལ་སྦྱོང་བས་ཚེ་ ཕར་ཕྱིན་གྱི་སྤྱི་དོན་དང་མཐའ་དཔྱོད།
ཟུར་བཀོལ་བཞི་ཡོངས་རྫོགས་ཐུགས་ལ་བཟུང་སྟེ་དགེ་འདུན་ཚོགས་པའི་དབུས་
སུ་སྐྱོར་བའི་ཚོགས་བསོག་ཀྱང་མཛད། དེ་ནས་བྱེས་པ་བླ་མས་གླིང་བསྲེའི་གྲྭ་
སྐོར་མཛོད་ཅེས་གསུངས་པ་ན་རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོའི་
ཞབས་དྲུང་དུ་ཕེབས་ནས་གྲྭ་སྐོར་བྱེད་ན། དེའི་ཚེ་བཤད་པ་གང་ལ་བྱེད་ཞུས་
པས་སྒྲུབ་ཁང་པ་ཆེན་པོས་འཇམ་དཔལ་ཞལ་ལུང་བཟུང་ནས་བཤད་པ་བྱས་པ་
སླར་གཞན་ལ་ཁྲིད་གཏོང་བ་ལ་ཁྱད་ཆེན་པོ་འོང་ཞེས་མ་འོངས་ལུང་བསྟན་དང་
བཅས་གསུངས། དེ་ནས་བླ་མ་རིན་པོ་ཆེ་འདི་པས་རྗེ་སྒྲུབ་ཁང་པའི་བཀའ་ལྟར་
འཇམ་དཔལ་ཞལ་ལུང་ཡོངས་རྫོགས་ཐུགས་ལ་བཟུང་སྟེ་དགུང་ལོ་ཉི་ཤུ་རྩ་
གཅིག་པ་ཆུ་ཕོ་རྟའི་ལོ་སེ་རར་གླིང་བསྲེའི་གྲྭ་སྐོར་མཛད་པས་བཤད་པས་བསྟན་
17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པའི་མིག་རྒྱན་ལ་ཕན་པ་དང་། དྲི་མ་མེད་པ་རིགས་པའི་ང་རོས་མཁས་པ་མཐའ་
དག་གི་ཡིད་འཕྲོག་པར་མཛད། གླིང་བསྲེའི་གྲྭ་སྐོར་གྲུབ་ནས་རྗེ་སྒྲུབ་ཁང་པ་
ཕུར་བུ་ལྕོག་ཏུ་བཞུགས་པའི་སྐུ་མདུན་དུ་མཇལ་བར་ཕེབས་པས་སྒྲུབ་ཁང་པ་
ཆེན་པོས་ང་སྒྲུབ་ཁང་དུ་འགྲོ་བས་ཁྱོད་རང་འདི་ཁྱེར་ཤོག་གསུངས་ནས་གཅི་
བས་གང་བའི་སྐྱེ་མོ་ཤིན་ཏུ་ལྕི་བ་ཞིག་བསྐུར་བར་མཛད་པ་ན། བླ་མ་རིན་པོ་ཆེ་
འདི་པ་དེ་སྐབས་དཀའ་བཅུའི་གྲྭ་སྐོར་གྲུབ་པས་སེ་རར་མཁས་པའི་གྲགས་པ་ཆེ་
བ་ཡོད་ཀྱང་མཁས་པའི་བསྙེམས་པ་མེད་པར་བླ་མའི་ཞབས་ཏོག་ཏུ་ཤི་ཡང་སྐལ་
བ་བཟང་སྙམ་དུ་སྤྲོ་བ་ཆེན་པོས་ཤིང་ཁུར་ཆེན་པོ་དེ་བསྣམས་ཏེ་སེ་ར་རྩེར་ཕེབས་
པས་རྗེ་སྒྲུབ་ཁང་པ་ཆེན་པོ་ཤིན་ཏུ་མཉེས་ནས་ཁོང་རང་གིས་སྔར་ཐུགས་གཉེར་
མཛད་ལུགས། བླ་མ་རྟ་ཕུག་པ་བསྟེན་ལུགས། དེ་ནས་དཀའ་སྤྱད་སྙིང་རུས་ཀྱིས་
སྒྲུབ་པ་མཛད་ལུགས་རྣམས་གསུངས་ནས་ཁྱེད་རང་ཡང་དེ་འདྲ་ཞིག་ཡོང་བ་བྱེད་
དགོས་གསུངས་ཞིང་ད་ཁྱོད་རང་ཆོས་ཡག་པོ་ཞིག་བྱས་ན་འོང་གསུངས་པར་བླ་
མ་རིན་པོ་ཆེ་འདི་པས་ཆོས་ཡག་པོ་ཇི་ལྟར་བྱེད་དགོས་ཞུས་པར། རྗེ་སྒྲུབ་ཁང་
པས། ཆོས་རྣམ་དག་ཅིག་བྱེད་ན་རི་ཁྲོད་ལ་འགྲོ་དགོས། དེ་ཁྱོད་ཀྱིས་ཡོང་མི་
ཡོང་རྗེ་བཙུན་མི་ལ་ལ་ཞུའོ་གསུངས་ནས་རྗེ་བཙུན་གྱི་རྣམ་མགུར་ལ་ཆོས་མོ་
ལན་གསུམ་མཛད་སོང་བས་བཟང་པོ་ཤ་སྟག་བབ་པས་རྗེ་སྒྲུབ་ཁང་པ་ཤིན་ཏུ་
མཉེས། བླ་མ་རིན་པོ་ཆེ་འདི་པའང་དད་ཅིང་སྤྲོ་བར་གྱུར་ནས་རྗེ་སྒྲུབ་ཁང་པ་
ཆེན་པོའི་ཞབས་ལ་སྤྱི་བོས་གཏུགས་ཏེ། འཇིག་རྟེན་འཇིག་རྟེན་འདས་པའི་དགེ་
ལེགས་ཀྱི། །ཡོན་ཏན་ཀུན་གྱི་རྩ་བ་དྲིན་ཅན་རྗེ། །ཡིད་ལ་དྲན་པ་ཙམ་གྱི་དུས་
ཀུན་ ཏུ། །མོས་ གུས་ རྩོལ་ མེད་ སྐྱེ་ བར་ བྱིན་ གྱིས་རློབས། །ཞེས་ སོགས་ ལམ་
- 18-



ལམ་རིམ་བླ་མ་བརྒྱུད་པའི་རྣམ་ཐར།
གཙོའི་སྨོན་ལམ་ཡོངས་རྫོགས་འདེབས་པར་མཛད་དོ། །དེ་ནས་བླ་མ་རིན་པོ་ཆེ་
འདི་པ་དགུང་ལོ་ཉེར་གསུམ་ལ་བབ་པ་ན་པཎ་ཆེན་ཐམས་ཅད་མཁྱེན་པ་ཆེན་པོ་
རྗེ་བཙུན་བློ་བཟང་ཡེ་ཤེས་དཔལ་བཟང་པོ་ལ་བསྙེན་རྫོགས་ཀྱི་སྡོམ་པ་ཞུ་བར་
བཞེད་ནས་ཁྲེས་པོ་བསྣམས་ནས་བཀྲ་ཤིས་ལྷུན་པོར་ཕེབས། པཎ་ཆེན་ཐམས་
ཅད་མཁྱེན་པ་ཆེན་པོ་ལ་བསྙེན་རྫོགས་ཀྱི་གསོལ་བ་བཏབ་པ་ན་དགྱེས་བཞིན་
ཞལ་གྱིས་བཞེས་ཏེ་བླ་བྲང་རྒྱལ་མཚན་མཐོན་པོའི་གཟིམ་ཆུང་ཡིད་དགའ་ཆོས་
འཛིན་དུ་བདེ་ལྡན་ཞིང་གི་མགོན་པོ་ངུར་སྨྲིག་གར་གྱི་རྣམ་པར་རོལ་པ་གངས་
རིའི་ཁྲོད་ཀྱི་འདུལ་འཛིན་ཐམས་ཅད་ཀྱི་གཙུག་གི་ནོར་བུ་པཎ་ཆེན་ཐམས་ཅད་
མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོས་མཁན་པོ་དང་། ཡོངས་
འཛིན་བསོད་ནམས་གྲགས་པས་གསང་སྟོན་མཛད་དེ་ཁ་སྐོང་གི་དགེ་འདུན་
གྲངས་ཚང་བའི་དབུས་སུ་བསྙེན་པར་རྫོགས་པའི་སྡོམ་པ་བཞེས་ཏེ་ཐུབ་པའི་
རྒྱལ་ཚབ་ཆེན་པོར་གྱུར་ཏོ། །དེ་ནས་དབུས་སུ་ཕེབས་ཏེ་དབུ་མ་དང་འདུལ་བ་
དང་མཛོད་རྣམས་ལའང་སྦྱངས་པ་མཐར་ཕྱིན་པར་མཛད་ནས་དགུང་ལོ་ཉེར་
ལྔའི་ལོ་ལྷ་ལྡན་ཆོ་འཕྲུལ་སྨོན་ལམ་ཆེན་མོའི་དུས་སུ་དཀའ་བཞིའི་གྲྭ་སྐོར་མཛད་
དེ་འཇམ་མགོན་བླ་མ་ཙོང་ཁ་པ་ཆེན་པོའི་མཛད་པ་རྣམ་ཐར་རྗེས་སུ་བསྐྱངས།
གྲྭ་སྐོར་གྱི་སྐབས་སུའང་རྗེ་སྒྲུབ་ཁང་པའི་ཞལ་གདམས་ཐུགས་ལ་བཞག་ནས་
ཕྱིར་རྒོལ་སུ་ལའང་མཚང་འབྲུ་བ་དང༌། སྐྱོན་བརྗོད་པའི་ཚིག་རྩུབ་ཕྲ་མོའང་མ་
གསུང་ཤིང་། ཚིག་ལ་མི་རྟོན་དོན་ལ་རྟོན་ཏེ་བསྟན་བཅོས་གང་དང་གང་ཡིན་པ་
དེ་དང་དེའི་བརྗོད་བྱའི་དོན་ཐམས་ཅད་རང་གི་རྒྱུད་འདུལ་བའི་ཐབས་ཤ་སྟག་ཏུ་
འཁྱེར་པའི་ཚུལ་གོ་བར་བྱེད་པ་དང་། རྒྱན་དྲུག་མཆོག་གཉིས་ཀྱི་གཞུང་ནས་ཇི་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལྟར་འབྱུང་བ་ལྟར་དམ་བཅའ་གང་དང་གང་བཞག་པ་དེ་དང་དེ་ལ་འགལ་བ་དང་
མ་ངེས་པ་དང་། མ་གྲུབ་པའི་སྐྱོན་ཕྲ་མོའང་མེད་ཅིང་བཟློས་བུར་སྨྲ་བའང་མེད་
པར་ བསྒྲུབ་བྱའི་ དོན་ ཚུལ་ གསུམ་ པའི་རྟགས་ ཀྱིས་ སྒྲུབ་ པའི་དྲི་མ་མེད་ པའི་
རིགས་པའི་ང་རོ་རྒྱ་ཆེར་བསྒྲགས་པས་གཟུ་བོར་གནས་པའི་མཁས་པ་མཐའ་
དག་གཞན་དུ་ལོ་མང་པོར་ཐོས་པ་བྱས་པ་ལས་བླ་མ་རིན་པོ་ཆེ་འདི་པའི་རིགས་
པའི་རྣམ་འགྱུར་ལན་ཅིག་མཐོང་བ་དང་ཐོས་པ་དོན་ཆེའོ། །ཞེས་སྨྲ་བས་སྙན་
པའི་གྲགས་པས་སའི་སྟེང་ཁྱབ་པར་གྱུར་ཏོ། །གྲྭ་སྐོར་གྲུབ་འཕྲལ་རྗེ་སྒྲུབ་ཁང་པ་
མཇལ་དུ་ཕེབས་པས་རྗེ་སྒྲུབ་ཁང་པས་སེམས་བསྐྱེད་ཅིག་གནང་བ་དང་ཐུག་སྟེ་
བླ་མ་རིན་པོ་ཆེ་འདི་བས་ད་ནི་སྲོག་ལ་བབ་ཀྱང་སངས་རྒྱས་མ་ཐོབ་ཀྱི་བར་དུ་
བྱང་ཆུབ་ཀྱི་སེམས་མི་གཏོང་ངོ་སྙམ་དུ་དམ་བཅའ་བརྟན་པོ་མཛད། ཚུལ་འདི་ལ་
བླ་མ་རིན་པོ་ཆེ་ཉིད་ཀྱི་ཞལ་ནས་དེ་དུས་སེམས་བསྐྱེད་ཀྱི་དམ་བཅའ་བརྟན་པོ་དེ་
འདྲ་བྱས་པ་ཡིན། སེམས་བསྐྱེད་ཀྱི་བསླབ་བྱ་རྒྱ་ཆེ། བསླབ་བྱ་ལས་འདས་པའི་
ཉེས་པ་གྲངས་མང་བས་ཉེས་པ་དེ་འདྲས་དམྱལ་བར་ལྷུང་ཡང་སྔོན་ཐོག་མ་མེད་
པ་ནས་ལས་ངན་འབའ་ཞིག་བསགས་ཏེ་དམྱལ་བའི་སྡུག་བསྔལ་བརྒྱུད་མར་མྱོང་
བའི་རྩིས་བཏང་ན་ད་རེས་སེམས་བསྐྱེད་ཀྱི་བསླབ་བྱ་ལས་འདས་པའི་ཉེས་པས་
དམྱལ་བར་སྐྱེ་དགོས་བྱུང་ཡང་བཟོད། དོན་མེད་དུ་ལས་ངན་བསགས་པའི་རྩིས་
བཏང་ན་ཐེག་ཆེན་གྱི་ཆོས་སྒྲུབ་པའི་ཕྱིར་དུ་སྡུག་བསྔལ་ཅི་མྱོང་དགོས་བྱུང་ཡང་
སྐལ་བ་བཟང་གསུང་ལ་ཐོས་པས་ཚུལ་འདི་ཡང་དཔག་པར་དཀའ་བའི་རྣམ་པར་
ཐར་པ་ཞིག་སྟེ། དེང་སང་སྙིགས་མ་ལྔ་ཆེས་ཆེར་བདོ་བས་སངས་རྒྱས་ཀྱི་བསྟན་
པ་ཉམས་པ་ལ་ཕྱོགས་ཤིང་། ལྷག་པར་ཐེག་པ་ཆེན་པོ་མིང་ཙམ་ཡང་ནུབ་པ་ལ་
- 20 -



ལམ་རིམ་བླ་མ་བརྒྱུད་པའི་རྣམ་ཐར།
ཕྱོགས་ པའི་སྐབས་འདིར་རྒྱལ་སྲས་ཀྱི་ སྙིང་སྟོབས་རླབས་པོ་ཆེ་འདི་འདྲ་བ་
མཛད་པའི་རྣམ་ཐར་ནི་བློ་ཆེན་དག་ཀྱང་རྗེས་སུ་ཡི་རང་ཞིང་སྨོན་ལམ་གདབ་
པའི་གནས་སོ། །དེ་ནས་བླ་མ་རིན་པོ་ཆེ་འདི་པས་རྗེ་སྒྲུབ་ཁང་པ་བདག་བླ་མའི་
ཞབས་དྲུང་དུ་རི་ཁྲོད་དུ་བསྡད་ཆོག་པ་དགོས་ཞེས་ཞུ་བར་མཛད་པས། ལན་དུ་
རྗེ་སྒྲུབ་པའི་དབང་ཕྱུག་གིས་ཕྱག་བྲིས་ཤིག་སྩལ་འདུག་པའི་ནང་ན། འོ་དང་པོར་
གལ་ཆེ་བ་ཕ་ཡུལ་དང་གཉེན་བཤེས་བློས་དོར། བར་དུ་གལ་ཆེ་བ་རྒྱུད་དང་རི་
ཁྲོད་གང་རིགས་ཤིག་ཏུ་ཐོས་བསམ་གཙོ་བོར་ཐོན། མཐའ་མར་གལ་ཆེ་བ་ཚེ་
དང་སྒྲུབ་པ་མཉམ་པར་བྱ་བ་ཐེག་པ་ཆེན་པོའི་ལམ་གྱི་རྩ་བ་ཚུགས་པའི་སྒྲུབ་པ་
སྙིང་པོར་མཛོད་མཛོད་གསུངས་པ་ཕྱག་བྲིས་སུ་གནང་། བླ་མ་རིན་པོ་ཆེ་འདི་པ་
ནི་སྒྲུབ་ཁང་པ་ལ་སངས་རྒྱས་དངོས་ཀྱི་འདུ་ཤེས་བཅོས་མ་མིན་པ་ཡོད་པས་གང་
གསུང་ཚད་མར་འཛིན་པར་མཛད་དེ་འཕྲལ་དུ་རི་ཁྲོད་དུ་ཕེབས་པར་ཐག་བཅད།
དེ་ཡང་ སྤྱོད་འཇུག་ལས། ནགས་ན་ རི་དྭགས་ བྱ་རྣམས་དང་། །ཤིང་རྣམས་མི་
སྙན་བརྗོད་མི་བྱེད། །འགྲོགས་ན་བདེ་ བ་ དེ་ དག་དང་། །ནམ་ཞིག་ ལྷན་ ཅིག་
བདག་གནས་འགྱུར། །ཕུག་གམ་ལྷ་ཁང་སྟོང་པའམ། །ལྗོན་ཤིང་དྲུང་དུ་གནས་
བཅས་ཏེ། །ནམ་ཞིག་རྒྱབ་ཏུ་མི་ལྟ་ཞིང་། །ཆགས་པ་མེད་པར་འགྱུར་ཞིག་གུ །
ས་ཕྱོགས་བདག་གིར་བཟུང་མེད་པ། །རང་བཞིན་གྱིས་ནི་ཡངས་རྣམས་སུ། །
རང་དབང་སྤྱོད་ཅིང་ཆགས་མེད་པར། །ནམ་ཞིག་བདག་ནི་གནས་པར་འགྱུར། །
ལྷུང་བཟེད་ལ་སོགས་ཉི་ཚེ་དང་། །ཀུན་ལ་མི་མཁོའི་གོས་འཆང་ཞིང་། །ལུས་
འདི་སྦ་པ་མ་བྱས་ཀྱང་། །འཇིགས་མེད་གནས་པ་ནམ་ཞིག་འགྱུར། །དུར་ཁྲོད་
སོང་ནས་གཞན་དག་གི །རུས་གོང་དག་དང་བདག་གི་ལུས། །འཇིག་པའི་ཆོས་
-21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཚ༽
ཅན་དག་ཏུ་ནི། །ནམ་ ཞིག་ འགོ་ སྙོམས་ བྱེད་ པར་ འགྱུར། །ཞེས་དང་། དེ་ལྟར་
འདོད་ལ་སྐྱོ་བྱས་ཏེ། །དབེན་པ་ལ་ནི་དགའ་བ་བསྐྱེད། །རྩོད་དང་ཉོན་མོངས་
ཀྱིས་སྟོང་པ། །ཞི་བའི་ནགས་ཀྱི་ནང་དག་ཏུ། །སྐལ་ལྡན་ཟླ་འོད་ཙན་དན་གྱིས་
བསིལ་བའི། །ཡངས་པའི་རྡོ་ལེབ་ཁང་བཟང་ཉམས་དགའ་བར། །དགྲ་མེད་ཞི་
བའི་ནགས་ཀླུང་གཡོ་བ་ཡིས། །གཞན་ལ་ཕན་དོན་སེམས་ཤིང་འཆག་པར་བྱེད།
ཁང་སྟོང་ཤིང་དྲུང་ ཕུག་དག་ཏུ། །གང་དུ་ ཇི་ སྲིད་ འདོད་གནས་ཤིང་། །ཡོངས་
འཛིན་བསྲུང་བའི་སྡུག་བསྔལ་སྤངས། །ལྟོས་པ་མེད་པར་བག་ཡངས་སྤྱོད། །རང་
དབང་སྤྱོད་ཅིང་ཆགས་མེད་ལ། །གང་དང་ཡང་ནི་འབྲེལ་མེད་པ། །ཆོག་ཤེས་
བདེ་ སྤྱོད་ གང་ ཡིན་པ། །དབང་པོས་ཀྱང་ནི་དེ་རྙེད་དཀའ། །ཞེས་གསུངས་པ་
ལྟར་དབེན་པའི་ཡོན་ཏན་གྱིས་ཐུགས་ཡིད་ལེགས་པར་འཕྲོགས་ནས་རྗེ་སྒྲུབ་
ཁང་པ་ཆེན་པོ་ལ་སྐྱིད་རུང་སྡུག་རུང་ང་ལ་བླ་མ་མིན་པ་བློ་རྩེ་གཏད་ས་མེད་པས་
འདི་ཁར་བླ་མའི་ཞབས་ལ་གཏུགས་ནས་བསྡད་ཆོག་པ་དགོས་ཞེས་ནན་ཞུས་
མཛད་པས། གྲུབ་པའི་དབང་ཕྱུག་ཆེན་པོ་དགེ་ལེགས་རྒྱ་མཚོ་ལེགས་པར་དགྱེས་
ནས། ད་འོ་ན་འདི་ཁ་རང་དུ་སྡོད། ཁྲིད་སྐྱོང་བར་བྱེད་པ་ལ་སྤྱིལ་བུ་རང་དབང་
འདུས་པ་ཞིག་དགོས་པ་ཡིན་པས་རྩིགས་ཤིག་གསུངས་ནས་དེའི་མཐུན་རྐྱེན་ཕྲན་
བུའང་སྩལ། དེ་ནས་བླ་མ་རིན་པོ་ཆེ་འདི་པས་སྒྲུབ་ཁང་པའི་བཀའ་ལྟར་ཕུར་བུ་
ལྕོག་ཏུ་གང་ཤོང་སྤྱིལ་བུ་ཞིག་བཟོས། བྱེས་པ་བླ་མ་ལ་དགོངས་པ་ཞུས་ཏེ་ཚེ་
འདིའི་རྙེད་བཀུར་སྙན་གྲགས་གང་ལའང་ཆགས་པ་མེད་པར་ཕུར་བུ་ལྕོག་ཏུ་རྗེ་
སྒྲུབ་ཁང་ པའི་ཞབས་དྲུང་དུ་ཕེབས། ཕེབས་འཕྲལ་ལམ་རིམ་དམར་ཁྲིད་བདེ་
ལམ་གྱི་ཁྲིད་ཅིག་གནང་བ་གསན། དེའི་ཚེ་སྒྲུབ་ཁང་པ་ཆེན་པོས་ཕུར་བུ་ལྕོག་ཏུ་
- 22 -



ལམ་རིམ་བླ་མ་བརྒྱུད་པའི་རྣམ་ཐར།
དགེ་སློང་བརྒྱད་གྲྭ་ཞིག་གི་སྒྲུབ་སྡེ་འཛུགས་པར་བཞེད་ནས། འདུ་ཁང་རུང་ཁང་
གཟིམ་ཆུང་རྣམས་ཀྱི་ཞལ་བཀོད་མཛད་པ་ན་བླ་མ་རིན་པོ་ཆེ་འདི་པས་སྔོན་རྗེ་
བཙུན་མི་ལས་ལྷོ་བྲག་མར་པའི་ཞབས་དྲུང་དུ་མཁར་ལས་ཇི་ལྟར་མཛད་པ་དེ་ཁོ་
ན་ལྟར་རང་ཉིད་མཁས་པ་ཆེན་པོ་ཡིན་པའི་ང་རྒྱལ་དང་རློམ་པ་ཕྲ་མོའང་མེད་
པར། བྲན་ཁོལ་ལྟར་དུ་ས་རྡོ་དང་ཆུ་ལེན་པ་ཤིང་འདྲེན་པ་འཇིམ་པ་བསྐྱེལ་བ་
རྩིག་པ་རྣམས་ལ་ཞལ་བ་བྱེད་པ་ལྷ་བྲིས་པའི་ལག་གཡོག་ཏུ་ཚོན་བསྣུར་བ་དྲེས་
འདམ་བརྡུང་བ་སོགས་སྒོ་གསུམ་ངལ་བ་ཁྱད་དུ་བསད་ནས་བརྩོན་པ་ཆེན་པོས་
བླ་མའི་བཀའ་བཞིན་སྒྲུབ་པར་མཛད། དེ་ནས་རྗེ་སྒྲུབ་ཁང་པ་ཆེན་པོས་ལམ་
ཁྲིད་འཇམ་དཔལ་ཞལ་ལུང་གི་ཁྲིད་རྒྱས་པ་ཞིག་དང་། བློ་སྦྱོང་དོན་བདུན་མའི་
ཁྲིད་རྒྱས་པ་ཞིག་གནང་། རྗེ་སྒྲུབ་ཁང་པ་དེ་སྔགས་ལ་ཤིན་ཏུ་དམ་དོན་ཆེ་བ་ཡོད་
ནའང་བླ་མ་རིན་པོ་ཆེ་འདི་པ་གཅིག་པུ་ལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་ཟ་
མ་ཏོག་གི་ལུང་དང་། བསྐྱེད་རྫོགས་ཀྱི་མན་ངག་གནད་བསྡུས་ཤིག་གནང་སྟེ།
སྒྲུབ་པ་མཐར་ཕྱིན་པ་ཞིག་བྱེད་པ་ལ་ལས་སྒྲིབ་སྦྱོང་ཕྱིར་ཡིག་བརྒྱ་འབུམ་ཐེར་
ཞིག་དང་ཡི་དམ་རྡོ་རྗེ་འཇིགས་བྱེད་ཀྱི་བསྙེན་པ་ཚད་དུ་འཁྱོལ་བ་ཤིག་ངེས་པར་
བྱེད་དགོས་གསུངས་པ་ལྟར་བཀའ་བཞིན་དུ་སྒྲུབ་པར་མཛད། ཕུར་བུ་ལྕོག་གི་
སྒྲུབ་སྡེ་ཐོག་མར་ཆགས་སྐབས་བླ་མ་རིན་པོ་ཆེ་འདི་པས་དབུ་མཛད་དགེ་སློང་
རྣམས་ཀྱིས་དགོང་མོའི་ཆ་ལ་འདུ་ཁང་དུ་མང་ཇ་མེད་ཀྱང་འཚོགས་ནས་བརྐྱང་
ཕྱག་ལྔ་བརྒྱ་ཙམ་རེ་བཙལ། ལམ་ཁྲིད་འཇམ་དཔལ་ཞལ་ལུང་ཚར་རེ་སྐྱོར་བ་
རྒྱུན་རིང་པོར་མཛད་པས་གྲུབ་ཁང་པ་ཆེན་པོ་ཤིན་ཏུ་མཉེས་ནས་ང་ལས་ཁྱེད་ཚོ་
སྙིང་སྟོབས་ཆེ་བ་བྱུང་ཞེས་བསྔགས་བརྗོད་མཛད། དེ་སྐབས་བླ་མ་རིན་པོ་ཆེ་འདི་
23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པར་གསོལ་ཇ་བཞེས་རྒྱུ་གཏན་ནས་མེད་པར་རིའི་རྩྭ་ཞིག་གི་རྩ་བ་བརྐོས་ནས་
དེ་སྐོལ་བའི་ཁུ་བས་སྐོམ་པ་སེལ་བར་མཛད་པ་སོགས་དཀའ་ཐུབ་ཁོ་ན་མཛད།
བར་སྐབས་ཤིག་རྡོ་རྗེ་བྲག་ན་རྗེ་རིན་པོ་ཆེའི་གསུང་འབུམ་གྱི་ལུང་གནང་གི་
འདུག་ཟེར་བ་གསན་པས་རྗེ་སྒྲུབ་ཁང་པ་ཆེན་པོ་ང་ཡང་དེར་རྗེའི་གསུང་འབུམ་
གྱི་ལུང་ཞིག་ཞུ་བར་འགྲོ་འདོད་འདུག་པས་ཕྱིན་ན་ཨེ་ཡོང་ཞུས་པར། སྒྲུབ་ཁང་
པ་ཆེན་པོས་འགྲོ་འདོད་ཡོད་ན་སོངས་གསུངས། དེ་ལ་བླ་མ་རིན་པོ་ཆེ་འདི་པས་
ང་ རང་གི་འདོད་པར་གང་ཡོད་བྱེད་རྒྱུ་མིན། ཕྱིན་པ་ལེགས་པ་ཞིག་ཡོད་ན་འགྲོ །མི་
ལེགས་ན་མི་འགྲོ་གློ་སྙིང་བྲང་བླ་མ་རང་ལ་གཏད་པ་ཡིན། ང་རང་གི་བསམ་པ་ལ་
གང་ཤར་ཞུས་པ་ལགས། ཞེས་ཞུ་བར་མཛད་པས་སྒྲུབ་ཁང་པ་ཆེན་པོ་མཉེས་
ནས་འོ་ན་སྡོད། ལར་དེང་སང་ཐམས་ཅད་ཉམས་ལེན་བྱེད་བསམས་པ་མེད་པར་
མང་པོ་ཞིག་ཐོས་དགོས་པ་འདུག །ཆོས་རྣམ་དག་ཅིག་བྱེད་ན་ལམ་རིམ་འདི་ལ་
སྦྱངས་ནས་རང་གི་སེམས་འདི་ཀོ་བ་མཉེད་མཉེད་བྱེད་དགོས་རྒྱུ་ཡིན། ལམ་རིམ་
གྱི་སྟེང་དུ་ནཱ་རོ་ཆོས་དྲུག་གི་ཁྲིད་ཅིག་ཡིན་ན་ངེས་པར་ཐོབ་པར་བྱེད་དགོས་
གསུངས། དེ་ལ་བླ་མ་རིན་པོ་ཆེ་འདི་པས་བཀའ་དྲིན་ཆེ་ཞེས་ཞུས་ནས་བླ་མའི་
བཀའ་བཞིན་མཚམས་བཅད་དེ་ཡིག་བརྒྱ་འབུམ་ཐེར་དང༌། བརྐྱང་ཕྱག་འབུམ་
ཐེར་ཞིག་བསགས། ལམ་རིམ་རང་ལ་ཐུན་བཞིར་བཅད་ནས་ལོ་མང་པོའི་བར་དུ་
བསྒོམས་ཏེ་མྱོང་བ་ཐོན་པར་མཛད། དེ་ཡང་དམིགས་སྐོར་རེ་རེ་ནས་དཔྱད་སྒོམ་
དང་འཇོག་སྒོམ་གཉིས་ཀྱི་སྒོ་ནས་བསྐྱངས་ཏེ་རྒྱུད་ལ་འཆར་དཀའ་བ་རྣམས་ལ་
དམིགས་ཕུག་ནས་བསྒོམས། དེ་ཡང་དམྱལ་བའི་སྡུག་བསྔལ་སྒོམ་པའི་ཚེ་གྲང་
དམྱལ་བ་རྣམས་ལ་སྡུག་བསྔལ་ཇི་ལྟར་ཡོད་ལྟ་བའི་ཕྱིར་དགུན་དགུ་འདྲེན་པའི་
- 24 -



ལམ་རིམ་བླ་མ་བརྒྱུད་པའི་རྣམ་ཐར། །
སྐབས་ སུ་ཐོ་རངས་ གཅེར་བུར་འཐོན་ནས་ ཁང་པའི་ ཕྱིར་ ཕེབས་ཏེ་སྒྲོལ་མ་
གསུམ་བཞི་རེའི་རིང་གཅེར་བུར་བཞུགས་པ་ན་གྲང་བའི་ངད་ཀྱིས་ལུས་སྒྲིབ་
ནས་ཟུག་གཟེར་ཆེར་མི་མངོན། དེ་ནས་ནང་དུ་འོངས་ཏེ་གོས་བགོས་ཏེ་བཞུགས་
པ་ན་ཆེར་འདར་ཞིང་རུས་པའི་གཏིང་ལ་ཟུག་གཟེར་བཟོད་པར་དཀའ་བ་བྱུང་བ་
ན་དེ་ལས་བྱེ་བ་ཕྲག་བརྒྱ་འགྱུར་གྱིས་གྲང་དམྱལ་གྱི་སྡུག་བསྔལ་ཆེ་བ་ཡོད་ཚུལ་
བསམས་ནས་རྒྱུད་ཐོག་ཏུ་བཀལ་ཏེ་མྱོང་བ་ཐོན་པར་མཛད། དེ་ལྟར་དམིགས་
སྐོར་རེ་རེ་ནས་རྒྱུད་ལ་སྦྱར་ཏེ་མྱོང་བ་ཐོན་པར་མཛད། སྐབས་སྐབས་སུ་རྗེ་སྒྲུབ་
ཁང་པ་མཇལ་ནས་ལམ་རིམ་གྱི་ཁྲིད་དང་བློ་སྦྱོང་གི་ཁྲིད་དང་གཅོད་ཀྱི་ཁྲིད་
རྣམས་གསན་ཞིང་ཡང་དང་ཡང་དུ་སེམས་བསྐྱེད་ཞུས། གཞན་ཡང་མདོ་བསྟན་
བཅོས་ཀྱི་ལུང་དང་མན་ངག་མང་དུ་གསན། དེ་ནས་བླ་མ་རིན་པོ་ཆེ་འདི་པ་ལ་
ཆབ་མདོ་ནས་སྐུ་མཆེད་རྣམས་གདན་འདྲེན་དུ་ཡང་དང་ཡང་དུ་འོངས་པ་དང་།
འཕགས་པ་ལྷས་ཀྱང་འབྱོན་དགོས་པའི་བཀའ་ཤོག་ ཕེབས་པ་བཅས་མཛད་
དཀའ་བར་བྱུང་བ་ན་རྗེ་སྒྲུབ་ཁང་པ་ལ་ཞུས་པས་སྒྲུབ་ཁང་པ་ཆེན་པོས་ཁྱོད་ལམ་
རིམ་ཆེན་མོའི་བཤད་ལུང་ཞིག་མ་ཐོབ་པར་ཁམས་སུ་འགྲོ་དགོས་བྱུང་ན་ཕངས་
གསུངས་ནས་སྒྲུབ་ཁང་པ་ཆེན་པོས་ཐུན་བར་ཐུན་བར་ལ་ལམ་རིམ་ཆེན་མོའི་
བཤད་ལུང་ཤོག་བུ་ཁ་ཤས་རེ་གནང་སྟེ་ལོ་གསུམ་ལ་ལེགས་པར་གྲུབ་པར་
མཛད། དེ་ནས་ཀྱང་གདན་འདྲེན་ཡང་ཡང་བྱུང་བས་ད་ཕེབས་དགོས་རྒྱུ་ཨེ་ཡིན་
དགོངས་པ་བྱུང་བ་ན་ཉིན་གཅིག་ཚོགས་སུ་དགེ་སློང་རྣམས་སྒྲོལ་མ་འདོན་པའི་
ཚེ་ཐུགས་བསམ་ལ་ཁམས་ཕྱོགས་ལ་ཕེབས་དགོས་བྱུང་ན་ཅི་འདྲ་འོང་དགོངས་
ནས་བླ་མ་ལ་ཕྱག་དབང་དང་སྐྱབས་འཇུག་ཞུས་ཏེ་སྐུ་མདུན་ནས་ཕྱི་འགྲོས་ཀྱིས་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕེབས་ནས་གཟིམ་ཆུང་གི་ཕྱི་རོལ་ཏུ་སོན་པའི་རྣམ་པ་ཐུགས་ལ་མཛད་པའི་ཚེ་
ཐུགས་སྐྱོ་ནས་སྙིང་འགས་པ་ཙམ་གྱི་ཚོད་འོང་བར་སྣང་ཞིང་། དེ་ནས་ཀྱང་རིམ་
གྱིས་ལམ་སོ་སོར་ཞུགས་ཏེ་རི་རེའི་རྩེར་ཕེབས་པའི་རྣམ་པ་མཛད་ནས་ཕ་གིའི་
ཐད་དུ་བླ་མ་བཞུགས་པའི་ལུང་པ་དང་བླ་མའི་སྐུའི་རྣམ་པ་འདི་འདྲ་ཡོད་སྙམ་པ་
སོགས་བསྒོམ་པར་མཛད་པ་ན་སྤྱན་ཆབ་དབང་མེད་དུ་ཡོང་གིན་འདུག་གསུངས།
དེ་ནས་ང་བླ་མ་འདི་འདྲ་དང་བྲལ་ནས་འགྲོ་ཐབས་མི་འདུག་སྙམ་དུ་ཐག་བཅད་
ནས་རྒྱལ་བ་འཕགས་པ་ལྷ་ལ་དེ་ལུགས་ཀྱི་ཞུ་ཡིག་བཟོས། ཞུ་ཡིག་དེ་ལ་སྒྲུབ་
ཁང་པ་ཆེན་པོས་བདེན་པའི་མཐུ་བརྗོད་པའི་སྨོན་ལམ་དང་བྱིན་རླབས་ཤིག་
མཛད་ནས་འཕགས་པ་ལྷར་ཕུལ་བ་ཕེབས་མ་དགོས། དེ་ནས་སྒྲུབ་ཁང་པ་ཆེན་
པོས་ཇོ་བོ་ཡབ་སྲས་ཀྱི་ཐུགས་ཀྱི་བཅུད་ཕྱུང་བའི་མན་ངག་བཀའ་གདམས་ཐིག་
ལེ་བཅུ་དྲུག་གི་དབང་དང་གདམས་ངག་རྣམས་ཀྱང་བླ་མ་རིན་པོ་ཆེ་འདི་པ་དང༌།
སྐལ་ལྡན་གྱི་གདུལ་བྱ་གཞན་གཅིག་བཅས་གཉིས་ལ་གཟིམ་ཆུང་སྦུག་ཏུ་གསང་
སྟབས་ ཀྱིས་དགྱེས་བཞིན་དུ་གནང་། བླ་མ་རིན་པོ་ཆེ་འདི་པས་དུས་དེ་ནས་
བཟུང་སྟེ་ཐིག་ལེ་བཅུ་དྲུག་ལ་ཐུགས་དམ་གཙོ་བོར་མཛད་ཅིང་། ཆོས་འདིའི་
འཕྲིན་ལས་ཀྱི་བཀའ་བབ་སྟེ། དེའི་ཚུལ་ནི་འོག་ཏུ་སྟོན་ནོ། །བར་སྐབས་ཤིག་
སྟེང་གདོན་གྱི་གནོད་པ་ཞིག་བྱུང་བ་རྗེ་སྒྲུབ་ཁང་པ་ཆེན་པོ་ལ་ཞུས་པས་སྒྲུབ་ཁང་
པ་ཆེན་པོས་ཕྱག་རྡོར་གྱི་རྗེས་གནང་སྩལ་ཏེ་འདིའི་བསྙེན་པ་ཞིག་གྱིས་གསུངས་
པར། རྒྱུན་གྱི་ཐུགས་དམ་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་གྱི་སྒོ་ནས་
རྗེ་རིན་པོ་ཆེའི་ཐུགས་ཀར་ཕྱག་རྡོར་བསྐྱེད་ནས་བཟླས་པ་མཛད་པས་སྟེང་གདོན་
གྱི་གནོད་པ་ལས་གྲོལ། རྗེ་སྒྲུབ་ཁང་པ་ཆེན་པོས་ཚེ་རབས་གཏན་གྱི་ལྷག་པའི་
- 26 -



ལམ་རིམ་བླ་མ་བརྒྱུད་པའི་རྣམ་ཐར།
ལྷ་ རྗེ་བཙུན་སྒྲོལ་མ་དཀར་མོ་ལ་བསྙེན་སྒྲུབ་ཅིག་བྱས་ན་ལེགས་པ་འདུག་
གསུངས་པར་སྒྲུབ་ཁང་པ་ཆེན་པོར་སྒྲོལ་དཀར་གྱི་རྗེས་གནང་ཞུས་ནས་ཟླ་བ་
གསུམ་གྱི་རིང་སྒྲོལ་དཀར་ཡིད་བཞིན་འཁོར་ལོའི་བསྙེན་སྒྲུབ་མཛད་པས་ཆོས་
རབ་ཏུ་རྣམ་འབྱེད་ཀྱི་ཤེས་རབ་ཆེས་ཆེར་རྒྱས་ཏེ་འཆད་རྩོད་རྩོམ་གསུམ་ལ་
སྤོབས་པ་ཐོགས་མེད་དུ་གྱུར་ནས། དེ་གོང་སྒྲ་དང་སྙན་ངག་ལ་སྦྱོང་བར་མ་
མཛད་ཀྱང་། དུས་དེ་ནས་བཟུང་མདོ་རྒྱུད་གསུང་རབ་ཀྱི་དགོངས་འགྲེལ་རྩོམ་པ་
དང་། སངས་རྒྱས་བྱང་སེམས་ཀྱི་བསྟོད་པ་མཛད་པ་སོགས་རྩོམ་པ་གང་མཛད་
ཀྱང་སྤོབས་པ་ཐོགས་པ་མེད་ཅིང་། སྙན་ངག་གི་རྒྱན་གྱི་ཉམས་ངོ་མཚར་བ་དག་
རང་ཤུགས་ཀྱིས་འབྱུང་བ་ཞིག་བྱུང་སྟེ། ཚུལ་དེ་ནི་བླ་མ་རིན་པོ་ཆེ་འདི་པའི་
གསུང་རྩོམ་རྣམས་བལྟས་པས་གསལ་ལོ། །དེ་ལྟར་བླ་མ་རིན་པོ་ཆེ་འདི་པས་རྗེ་
སྒྲུབ་ཁང་པ་ཆེན་པོ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་སྲོག་གི་ཕྱིར་
ཡང་བཀའ་བཞིན་དུ་སྒྲུབ་པ་ལས་མི་འདའ་བར་གཙོ་བོར་བྱང་ཆུབ་ལམ་རིམ་གྱི་
དམིགས་རྣམ་བསྐྱངས། དེའི་གེགས་སེལ་དང་མཐུན་རྐྱེན་བསྒྲུབ་ཕྱིར་རྒྱལ་ཀུན་
ངོ་བོ་རྗེ་བཙུན་ཙོང་ཁ་པ་ཆེན་པོ་ལ་རྩེ་གཅིག་ཏུ་གསོལ་བ་འདེབས་པ་དང༌། ལྷག་
པའི་ལྷ་རྣམས་ཀྱི་བསྙེན་སྒྲུབ་ལ་འབད་པ་དང༌། དཔག་པར་དཀའ་བའི་བསག་
སྦྱོང་མཛད་པ་དང་། ཟབ་ལམ་གཅོད་ཀྱི་རྣལ་འབྱོར་སྐྱོང་བ་དང་སྒྲུབ་ཁང་པ་ཆེན་
པོའི་བཀའ་ལྟར་དཔལ་ལྡན་དམག་ཟོར་རྒྱལ་མོའི་བསྙེན་སྒྲུབ་དང་རྒྱུན་དུ་མཆོད་
གཏོར་འཆག་མེད་མཛད་པ་སོགས་རྒྱུ་ཚོགས་ཚང་བའི་ཉམས་ལེན་ལ་ཆུ་བོའི་
རྒྱུན་བཞིན་འབད་པས་རྒྱུ་མ་ཚང་བ་མེད་པ་ལས་འབྲས་བུ་འབྱུང་བ་རྟེན་འབྲེལ་
གྱི་ཆོས་ཉིད་ཡིན་པས་བླ་མ་རིན་པོ་ཆེ་འདི་པ་ལའང་ལམ་གྱི་ལུས་ཡོངས་སུ་
27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
རྫོགས་པ་ལ་མྱོང་བ་ཕུལ་དུ་ཕྱིན་པའི་རྟོགས་པ་འཁྲུངས་ཏེ། བླ་མ་རིན་པོ་ཆེ་ཉིད་
ཀྱི་ཞལ་ནས་ང་ཆུང་ངུའི་དུས་རྗེ་སྒྲུབ་ཁང་པ་ལས་ལམ་རིམ་ཐོག་མར་ཞུས་ཙམ་
ནས། གསུང་རབ་ཀྱི་དོན་ལ་གོ་ཡུལ་རྒྱ་ཆེན་པོ་རང་མེད་ཀྱང་། བློ་ལ་ཐག་ཆོད་
ཤིན་ཏུ་ཆེ་བ་བྱུང་གསུངས། དེ་ཡང་བཤེས་གཉེན་བསྟེན་ཚུལ་གྱི་སྐབས་བླ་མ་
དམ་པའི་བཀའ་བཞིན་སྒྲུབ་པ་སྙིང་པོར་བྱེད་དགོས་པར་ཐག་ཆོད། དལ་འབྱོར་
གྱི་སྐབས་ཚེ་ཐུང་འདི་ལ་ཆོས་རྣམ་དག་ཅིག་བྱེད་དགོས་པར་ཐག་ཆོད། སྐྱེས་བུ་
ཆུང་ ངུའི་ སྐབས་ ཚེ་ འདི་ བློས་གཏོང་ དགོས་ པར་ ཐག་ཆོད། འབྲིང་ གི་ སྐབས་
འཁོར་བའི་ཕུན་ཚོགས་མཐའ་དག་ལ་ཞེན་པ་གཏིང་ནས་ལོག་དགོས་པར་ཐག་
ཆོད། ཆེན་པོའི་སྐབས་བྱང་ཆུབ་ཏུ་སེམས་བསྐྱེད་ནས་ཅི་བྱེད་སེམས་ཅན་གྱི་དོན་
དུ་བྱེད་ཅིང་ཚོགས་གཉིས་ཟུང་འབྲེལ་དུ་སློབ་དགོས་པར་ཐག་ཆོད་པའི་བློ་སྐྱེས།
རྗེས་སུ་བསམས་ཀྱང་ཐག་གཅོད་ལུགས་དེ་ཁ་རང་རེད་གསུངས་པ་ཁོ་བོ་རང་
གིས་དངོས་སུ་ཐོས་པས་ཐོག་མར་རྗེ་སྒྲུབ་ཁང་པ་དང་མཇལ་ཏེ་ལམ་ཁྲིད་གསན་
ཙམ་ཉིད་ནས་དེ་ལྟ་བུའི་ཐག་ཆོད་གདེང་ཁེལ་ཐུགས་ལ་འཁྲུངས་ཤིང་། དེ་ནས་
རྗེ་རྒྱལ་བ་གཉིས་པའི་སྙན་བརྒྱུད་ཀྱི་མན་ངག་དམ་པ་བྱང་ཆུབ་ལམ་གྱི་རིམ་པ་
ལ་བཤད་པ་ཙམ་མ་ཡིན་པར། རྗེ་གྲུབ་པའི་དབང་ཕྱུག་གི་གསུང་གི་བདུད་རྩི་
བཞིན་མྱོང་བ་ཐོན་ངེས་པར་དཔྱད་ སྒོམ་དང་འཇོག་སྒོམ་གཉིས་བླ་མ་ལྷ་ལ་
གསོལ་བ་འདེབས་པའི་གནད་དམ་པ་དང་བཅས་ཏེ་ཉམས་མྱོང་ལ་བཀར་ནས་
བསྒོམ་པར་མཛད་པས། བཤེས་གཉེན་དམ་པ་སངས་རྒྱས་དངོས་སུ་མཐོང་བ།
རང་གིས་ཐོབ་པའི་དལ་འབྱོར་དོན་ཆེ་ཞིང་རྙེད་དཀའ་བ། འཆི་བ་མི་རྟག་པ།
ངན་ སོང་ གསུམ་ གྱི་ སྡུག་བསྔལ། དེ་ ལས་ ཐར་ པའི་ ཐབས་ དཀོན་ མཆོག་ ལ་
- 28 -



ལམ་རིམ་བླ་མ་བརྒྱུད་པའི་རྣམ་ཐར།
སྐྱབས་འགྲོ་དང་སྡིག་སྤོང་དགེ་བ་སྒྲུབ་པ། མཐོ་རིས་ཀྱི་བདེ་བ་ཐོབ་ཀྱང་སྡུག་
བསྔལ་གྱི་རང་བཞིན་ལས་མ་འདས་ཤིང་མི་བརྟན་པ། དེར་འཁོར་བར་བྱེད་པའི་
རྩ་བ་འཇིག་ལྟ་ལ་སོགས་པའི་ཉོན་མོངས་རྣམས་ཡིན་པ། དེ་སྤོང་བྱེད་ཀྱི་ཐབས་
ལམ་བསླབ་པ་རིན་པོ་ཆེ་གསུམ་ཡིན་པ། རང་ཉིད་འཁོར་བའི་སྡུག་བསྔལ་ལས་
གྲོལ་ཀྱང་སེམས་ཅན་གཞན་འཁོར་བའི་སྡུག་བསྔལ་གྱིས་མནར་བ་རྣམས་དྲིན་
ཅན་གྱི་མ་ཤ་སྟག་ཡིན་པས་དེ་རྣམས་ལ་བྱམས་པ་དང༌། སྙིང་རྗེ་དང༌། དྲིན་དུ་
བཟོ་བ་དང༌། བདག་གཞན་བརྗེ་བའི་འཕྲུལ་ཁྱད་པར་ཅན་ལ་བརྟེན་ནས་བྱང་
ཆུབ་དམ་པ་སངས་རྒྱས་བཅོམ་ལྡན་འདས་ཀྱི་གོ་འཕང་ལ་དམིགས་པའི་སྨོན་
སེམས་དང་འཇུག་སེམས་ཀྱིས་བློའི་སྟོབས་ཡང་དག་པར་བསྐྱེད་ནས་སྦྱིན་སོགས་
ཕ་རོལ་ཏུ་ཕྱིན་པ་དྲུག་དང་། བསྡུ་བ་རྣམ་བཞི་ལ་ལེགས་པར་བློ་སྦྱོང་བ་དང༌།
ལུས་སེམས་ཤིན་སྦྱངས་དང་བཅས་པའི་ཞི་གནས་དང་། གནས་ལུགས་སྟོང་པ་
ཉིད་ཀྱི་དོན་ལ་དམིགས་པའི་ལྷག་མཐོང་རྣམས་ཟུང་དུ་འབྲེལ་བ་རྣམས་ལ་རྡོ་རྗེ་
ཐེག་པའི་ལམ་གྱིས་བསྣོན་མ་བཏབ་ནས་ཉམས་སུ་ལེན་ཚུལ་རྣམས་རྒྱལ་བ་
ཐུགས་རྗེ་དང་བཀའ་དྲིན་མཚུངས་པའི་ཟླ་ཐམས་ཅད་བྲལ་བ་ཤཱཀྱའི་རྒྱལ་པོའི་
གསུང་རབ་ཀྱི་དགོངས་དོན་རྒྱལ་བ་ཉིད་ཀྱིས་རང་གི་རྒྱལ་ཚབ་དམ་པར་དབང་
བསྐུར་བ་མི་ཕམ་མགོན་པོ་དང་། ཤིང་རྟ་ཆེན་པོ་རྣམས་ཀྱིས་ལེགས་པར་བཤད་
པའི་གདམས་པའི་ཆུ་བོ་གཅིག་ཏུ་འདྲེས་པ་དཔལ་ལྷ་ཅིག་དཱི་པཾ་ཀ་རའི་བཤད་
སྲོལ་རྗེ་རྒྱ་བ་གཉིས་པ་ཡབ་སྲས་ཀྱི་གསུང་ལས་འབྱུང་བ་བཞིན་དུ་ཐུགས་རྒྱུད་
ལ་རྟོགས་པའི་ཡོན་ཏན་འཁྲུངས་ཏེ། འགོ་བཤེས་གཉེན་བསྟེན་ཚུལ་ནས་འབྲས་
བུ་ཟུང་འཇུག་གི་བར་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
དམིགས་སྐོར་དེ་དང་དེ་དག་གང་དང་གང་གི་དོན་ལ་མཉམ་པར་བཞག་པའི་ཚེ།
མཉམ་བཞག་གི་དུས་སུ་དེ་དང་དེའི་གནད་ཀྱི་དོན་བཅོས་མ་མ་ཡིན་པའི་ཏིང་ངེ་
འཛིན་ལ་ཁྱུར་གྱིས་འགྲོ་ཞིང་། རྗེས་ཐོབ་ཏུ་ཡང་མཉམ་བཞག་གི་དམིགས་པ་
དེའི་སྟོབས་ཀྱིས་ཡུལ་གང་སྣང་ཐམས་ཅད་དངོས་གཞིའི་དམིགས་སྐོར་དེ་དང་དེ་
གྲོགས་སུ་འགྲོ་བ་ཞིག་བྱུང་སྟེ། བཤེས་གཉེན་བསྟེན་ཚུལ་ལ་བླ་མའི་གཟིམ་ཁང་
དང༌། ཞབས་ཕྱི་དང་། གཟིམ་ཁང་དང་ཉེ་བའི་བྱ་རི་དྭགས་ཚུན་ཆད་ཀྱང་བླ་མའི་
རྣམ་འཕྲུལ་ཡིན་སྙམ་པ་བཅོས་མིན་དུ་འཆར་བ་ལྟ་བུ་དམིགས་སྐོར་མཐའ་དག་
ལ་ བྱུང༌ སྟེ། ཚུལ་ འདི་ ནི་ ལམ་ གྱི་ གནད་ མཁྱེན་ པའི་ མཁས་ པ་ རྣམས་ ཀྱིས་
བརྟགས་ན་དཔག་པར་དཀའ་བའི་རྣམ་པར་ཐར་པ་ཡིན་པས་བྱང་ཆུབ་ལམ་གྱི་
རིམ་པ་ལ་བློ་སྦྱོང་བར་འདོད་པ་རྣམས་ཀྱིས་བླ་མ་རིན་པོ་ཆེ་འདིའི་མཛད་པ་རྣམ་
ཐར་འདི་དག་བསམས་ལ་རྗེས་སུ་བསླན་པར་བྱ་ཞིང་ཐ་ན་སྨོན་ལམ་གྱི་ཡུལ་ཚུན་
ཆད་དུ་བྱའོ། །དེ་ནས་རྗེ་སྒྲུབ་ཁང་པ་ཆེན་པོ་ཞིང་བརྗེ་བའི་སྔ་ལྟས་མང་དུ་ཤར་
ཏེ། མི་རྟག་པའི་གསུང་མང་དུ་འབྱོན་པ་དང་། སྒྲུབ་གནས་རྣམས་ལ་མ་འོངས་པ་
ན་ཇི་ལྟར་བྱ་བའི་ལུང་བསྟན་མཛད་པ་དང་། བླ་མ་རིན་པོ་ཆེ་འདི་པ་དོན་གྱིས་
རྒྱལ་ཚབ་ཏུ་བསྐོ་བར་མཛད་པ་སོགས་གང་ས་ནས་ཡུན་རིང་མི་བཞུགས་པའི་
རྟགས་བསྟན་པ་ན། བླ་མ་རིན་པོ་ཆེ་འདི་པས་འཇིགས་སར་སྐྱེལ་མས་བོར་བ་
འདྲ་བ་ཞིག་མྱུར་དུ་འོང་བར་འདུག་སྙམ་དུ་དགོངས་ནས་ཆུ་ཕོ་འབྲུག་གི་ལོའི་ནང་
དུ་སེམས་བསྐྱེད་མཆོད་པ་བྱུང་རེས་ཀྱི་གསུང་བཤད་རྣམས་ཟིན་བྲིས་སུ་མཛད་
དེ། སྒྲུབ་ཁང་རིན་པོ་ཆེ་ཞིང་གཞན་དུ་གཤེགས་ པའི་ཐུགས་འདུན་ཆེར་མངོན་
པའི་ཚེ། སྔར་ཟིན་བྲིས་སུ་མཛད་པའི་གདམས་ངག་རྣམས་རྗེ་གྲུབ་པའི་དབང་
- 30 -



ལམ་རིམ་བླ་མ་བརྒྱུད་པའི་རྣམ་ཐར། །
ཕྱུག་ཆེན་པོར་སྤྱན་འབེབས་ཞུ་རྒྱུ་ཕུལ་ནས། བླ་མས་ལོང་བ་ཐང་སྐྱུར་འདི་འདྲ་
ཞིག་མཛད་པར་འདུག །དེ་དུས་རང་གི་སྙིང་ལ་བཅང་རྒྱུ་བླ་མའི་སྐུ་ཚབ་ཅིག་
དགོས་པར་འདུག་བསམས་ནས་གསུང་འགའ་ཞིག་ཟིན་བྲིས་སུ་བཏབ་པ་འདི་ལ་
བླ་མས་ཕྱག་གིས་བྱིན་རླབས་ཤིག་གནང་དགོས་ཞེས་གདུང་ཤུགས་དྲག་པོས་
གསོལ་འདེབས་དང་བཅས་ཏེ་གཟིགས་འབུལ་ཞུ་རྒྱུ་བསྙན་གཡོག་ཚུལ་ཁྲིམས་
རྒྱལ་མཚན་ལ་འཆོལ་བར་མཛད་པས། བླ་མས་དེ་ནས་ཤོག་བུ་ཁ་ཤས་ཤིག་
ལྗགས་ཀློག་གནང་ནས་མཐར་ཐུགས་སྨོན་རྒྱ་ཆེར་སྩལ་ཏེ། ཕྱག་མཐེ་བོང་ཀེར་
ནས་འདི་འདྲ་མོ་བྱུང་འདུག་གསུངས་ཞིང་རབ་འབྱམས་པ་བྱམས་པ་ཁོ་སྙིང་རྗེ་པོ་
རང་ཡིན། ཞེས་གསུང་བ་ཞིག་བྱུང་། དེ་དུས་རྗེ་སྒྲུབ་ཁང་པའི་མནལ་ལམ་དུ་བླ་
མ་རིན་པོ་ཆེ་འདི་པ་ལ་འཕྲིན་ལས་རྒྱ་ཆེན་འོང་བ་གསལ་པོར་ཤར་བ་བྱུང་སྟེ།
སྒྲུབ་ཁང་རིན་པོ་ཆེའི་མནལ་ལམ་དུ་རབ་འབྱམས་པ་བྱམས་པ་འདི་ངའི་པང་དུ་
བཞག་པས་ཁོ་རང་སྡོད་པ་ལ་མཚེར་བོ་བྱེད་འདུག །འོན་ཀྱང་ཁོ་ངའི་པང་དུ་
བསྡད་མ་ཐག་ཉི་མ་ཤར་བ་ལྟ་བུའི་འོད་ཟེར་འཕྲོས་པས་མུན་པ་ཐམས་ཅད་
སངས་ཤིང་ནམ་མཁའི་ཁམས་ཐམས་ཅད་ཁྱབ་སོང་བ་ཞིག་བྱུང་། འདི་ལེགས་པོ་
ཞིག་འོང་བ་འདུག་གསུངས་པ་ཞིག་བྱུང་། བླ་མ་རིན་པོ་ཆེ་འདི་ པ་ཐེག་ཆེན་
བསྟན་པའི་སྲོག་ཤིང་དུ་འགྱུར་བར་མཁྱེན་ནས་རྗེ་སྒྲུབ་ཁང་པས་མགོན་པོ་ཕྱག་
དྲུག་པའི་རྗེས་གནང་ཞིག་བླ་མ་རིན་པོ་ཆེ་འདི་པ་ལ་ཆེད་མངགས་སུ་སྩལ། དེ་
ནས་སྒྲུབ་ཁང་པ་ཞིང་གཤེགས་ནས་དགོངས་རྫོགས་རྣམས་ རྗེ་ སྒྲུབ་ ཁང་པའི་
དགོངས་པ་ལྟར་བསྒྲུབས་ཏེ་དགོངས་པ་ཡོངས་སུ་རྫོགས་པར་མཛད། དེ་ནས་བླ་
མ་རིན་པོ་ཆེ་དགུང་ལོ་སོ་གསུམ་དུ་ཕེབས་པ་ཤིང་ཕོ་རྟའི་ལོ་ནས་འཕྲིན་ལས་ཀྱི་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྒོ་ཐོག་མར་བྱེ་སྟེ་སྐལ་ལྡན་གྱི་གདུལ་བྱ་འགའ་རེས་གསོལ་བ་བཏབ་པ་ལྟར་
བེའུ་བུམ་སྔོན་པོའི་ལུང་སོགས་ཆོས་བཀའ་ཅི་རིགས་སྩལ། དེ་ནས་སྙན་གྲགས་
ཇེ་རྒྱས་སུ་སོང་སྟེ་དགུང་ལོ་སོ་དྲུག་ཏུ་ཕེབས་པ་བྱ་ལོའི་ནང་དུ་ཀྱི་དགེ་བའི་
བཤེས་གཉེན་དམ་པ་དགའ་ལྡན་ཁྲི་རིན་པོ་ཆེ་བློ་བཟང་དར་རྒྱས་ཀྱི་བཀས་
བསྐུལ་ནས། ཁྲི་ཆེན་བློ་བཟང་དར་རྒྱས་ཉིད་ཀྱི་སྐུ་ཚ་བསོད་ནམས་རབ་བརྟན་
ལ་ཞལ་ལུང་གི་ཁྲིད་གནང་དགོས་པར་གསོལ་བ་བཏབ་པས། རྗེ་བཙུན་བླ་མ་
དམ་པ་འདི་ཉིད་ཀྱིས་རེ་ཤིག་སྐུ་མཚམས་མཛད་ནས་བརྟགས་པ་ཞིག་མཛད་དེ།
སྐབས་སུ་བབ་པའི་མཚན་མ་བརྟན་པོ་གཟིགས་ནས་ཞལ་གྱིས་བཞེས་པའི་ཞུ་
འཕྲིན་འབུལ་བར་མཛད་པས། ཁྲི་རིན་པོ་ཆེ་ནས་ལན་དུ་ཁོ་བོ་བདེ་མཆོག་ལཱུ་ཧི་
པའི་བདག་འཇུག་ལེན་པའི་གསང་དབང་གི་སྐབས་སུ་འཕྲིན་ཡིག་འབྱོར་བྱུང་བ་
གསང་དབང་གསུང་གི་བྱིན་རླབས་ཡིན་པས་ཉིད་ཀྱི་ཁྲིད་འགྲོ་དོན་ཆེན་པོ་ཡོད་
པའི་རྟེན་འབྲེལ་འགྲིག །དེས་ན་ད་ལམ་ལམ་ཁྲིད་ཤིན་ཏུ་ནས་ཐོངས། འོན་ཀྱང་
དགོས་ཟེར་ཚད་ལ་བཏང་ན་ཆོས་གཙིགས་ཆུང་དུ་འགྲོ་བས་ལོ་ལ་རེ་ཁྲིད་ཟླ་བ་
ལོངས་པ་རེ་ཐོངས། ཞེས་གསུངས་པས་མཚམས་སྦྱར་ནས། བྱ་ལོ་ས་ག་ཟླ་བའི་
ཚེས་བརྒྱད་ནས་བཟུང་སྟེ་དབོན་ཆུང་བསོད་ནམས་རབ་བརྟན། བླ་མ་དཀོན་
མཆོག་རྡོ་རྗེ་གཉིས་ཀྱིས་གཙོ་བྱས་པའི་སྐལ་ལྡན་གྱི་གདུལ་བྱ་དགེ་འདུན་བཞི་
བཅུ་སྐོར་ལ་དུས་གསུམ་རྒྱལ་བ་ཀུན་གྱི་བགྲོད་པ་གཅིག་པའི་ལམ་པོ་ཆེ་བྱང་
ཆུབ་ལམ་གྱི་རིམ་པའི་ཁྲིད་རྒྱས་པར་སྩལ་ཞིང་རྗེ་རྒྱལ་བ་གཉིས་པའི་བསྟན་པ་
རིན་པོ་ཆེ་མི་ནུབ་པའི་ཆོས་ཀྱི་རྒྱལ་མཚན་བཙུགས། ཆོས་ཀྱི་རྔ་བོ་བརྡུངས་ཏེ་
འཛིན་མའི་ཁྱོན་མ་ལུས་ཆོས་ཀྱི་སྒྲ་དབྱངས་ཀྱིས་ཁྱབ་པར་མཛད། དེའི་སེམས་
- 32 -



ལམ་རིམ་བླ་མ་བརྒྱུད་པའི་རྣམ་ཐར།
བསྐྱེད་མཆོད་པའི་སྐབས་ཆར་ཆེན་པོ་ཞིག་བབས་པས་བླ་མ་རིན་པོ་ཆེ་འདི་པས་
སྐུ་ཚེ་རིལ་པོར་ཆོས་ཀྱི་ཆར་འབེབས་པའི་རྟེན་འབྲེལ་ལེགས་པར་འགྲིག །དེ་
དུས་ཇུན་སྒར་ནས་ཧོར་ཐཱ་ཇིས་དཔུང་ཆེན་བཏེགས་ནས་ལྷ་བཟང་ཁང་བཅོམ་སྟེ་
བོད་ལྗོངས་ཁ་ལོ་བསྒྱུར་བའི་སྐབས་དེ་ཡིན། ཇུན་སྒར་གྱི་སོག་པོ་རྣམས་ཀྱིས་བླ་
མ་རིན་པོ་ཆེ་འདིའི་སྙན་གྲགས་ཐོས་ནས་ཇུན་སྒར་དུ་གདན་འདྲེན་པའི་བཀོད་པ་
མང་དུ་བྱས་ཀྱང་རི་དྭགས་ལ་ཤ་བྱིན་པ་ལྟར་སྲིད་པའི་ཕུན་ཚོགས་ལ་འཇིགས་
ཤིང་སྐྲག་པར་མཛད་ནས་འབྱོན་དུ་མ་བཞེད། ཚུལ་འདི་ཡང་ལམ་གྱི་གནད་ཤེས་
པ་རྣམས་ཀྱིས་བལྟས་ན་ངོ་མཚར་བའི་རྣམ་ཐར་ཏེ། སྟོབས་ཀྱི་འཁོར་ལོས་བསྒྱུར་
བའི་རྒྱལ་པོའི་བསྙེན་བཀུར་ལའང་དགའ་བར་མི་མཛད་ཅིང་འགོ་བའི་ནད་དང་
དུག་ལྟར་དུ་སྐྲག་པར་མཛད་ན་བསྙེན་བཀུར་ངན་ངོན་ལ་ཆགས་པའི་གོ་སྐབས་
ག་ལ་ཡོད། ད་ལྟ་བདག་དང་བདག་འདྲ་བའི་ཆོས་བྱེད་ཕལ་མོ་ཆེ་བསྙེན་བཀུར་
ངན་ངོན་རེ་ཡང་བློས་མི་ཐོངས་པར་ཁ་གསག་གཞོགས་སློང་གིས་ལོག་འཚོ་སྒྲུབ་
པའི་ངང་ཚུལ་འདི་ལྟར་ན་བླ་མ་རིན་པོ་ཆེ་འདི་པའི་མཛད་པ་འདི་ནི་དེང་སང་གི་
སྐྱེ་བོ་བློ་ཆུང་དག་གིས་རྗེས་སུ་ཡི་རང་ཙམ་ཡང་བྱ་དཀའ་བའི་རྣམ་ཐར་རོ། །དུས་
དེ་ནས་བཟུང་སྟེ་བླ་མ་རིན་པོ་ཆེ་འདིས་དཔྱིད་དུས་འཇམ་དཔལ་ཞལ་ལུང་གི་
ཁྲིད་དང༌། སྟོན་དུས་བདེ་ལམ་གྱི་ཁྲིད་རེ་ཕལ་ཆེ་ འཆག་མེད་དུ་གནང་། ཐོག་
མར་ཕུར་བུ་ལྕོག་གི་དགེ་སློང་རྣམས་ཀྱི་འདུ་ཁང་དུ་ཤོང་ཙམ་དང༌། དེ་ནས་ཇེ་
འཕེལ་དུ་སོང་སྟེ་ཕྱིའི་ཁྱམས་དང་བཅས་པར་ཤོང་ཙམ་དང་། དེ་ནས་འཕྲིན་ལས་
ཇེ་རྒྱས་སུ་སོང་སྟེ་དགེ་འདུན་མང་དུ་འདུས་པ་ན་བོད་ཀྱི་སྲིད་སྐྱོང་མི་དབང་
བསོད་ནམས་སྟོབས་རྒྱས་ཀྱིས་ཆོས་གྲྭ་ཆེན་མོ་གསར་བསྐྲུན་མཛད་དེ་ལོ་ཤས་
33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དེར་ཤོང་ཙམ་དང་། དེ་ནས་འཛམ་བུ་གླིང་གི་སའི་ཆ་ཐམས་ཅད་ནས་ལམ་ཁྲིད་
དོན་དུ་གཉེར་བ་ལྷགས་པ་ན་དེར་ཡང་མ་ཤོང་བར་ཆོས་གྲྭ་ཆེན་མོའི་ལྟག་ཏུ་
གཙང་ཁང་གཏོད། མདོར་སྒོ་མང་བཟོས་ཏེ་ཁྱམས་ཆེན་པོ་གཏོད་ནས་དགེ་འདུན་
སྟོང་ཕྲག་བརྒལ་བ་ལ་ལོ་ལྟར་དཔྱིད་དུས་ཟླ་བ་གསུམ་པའི་ཚེས་བརྒྱད་ནས་བཞི་
པའི་ཚེས་བདུན་གྱི་བར་ལམ་ཁྲིད་འཇམ་དཔལ་ཞལ་ལུང་ཚེས་བརྒྱད་ཉིན་སེམས་
བསྐྱེད་མཆོད་པ། ཚེས་དགུ་ནས་བཅུ་གཉིས་བར་ལ་འདོད་ཆོས་ཅི་རིགས། ཚེས་
བཅུ་གསུམ་ལ་ཐུགས་རྗེ་ཆེན་པོའི་དབང་ཆེན་ནམ་རྗེས་གནང་གང་རིགས། བཅུ་
བཞི་དང་བཅོ་ལྔ་གཉིས་ལ་སྨྱུང་གནས་སྦྱོར་གུག །ཚེས་བཅོ་བརྒྱད་བཅུ་དགུ་ཙམ་
ནས་བླ་མེད་ཀྱི་དབང་ཆེན་ཐོབ་པ་ཤ་སྟག་ལ་བདེ་གསང་འཇིགས་གསུམ་གྱི་
བསྐྱེད་རྫོགས་གང་རིགས་རེ། སྟོན་དུས་ཟླ་བ་བརྒྱད་པའི་ཚེས་བཅོ་བརྒྱད་ནས་
གནམ་གང་གི་བར་ལ་བདེ་ལམ་གྱི་ཁྲིད་ཚར་རེ་བཅས་ལོ་ལྟར་འཆག་མེད་གནང་
ཞིང་། ལམ་ཁྲིད་ཀྱི་སྐབས་གཞུང་ས་ནས་སྦྱིན་བདག་མཛད་དེ། ཉིན་རེར་མང་ཇ་
བདུན་དང་ཐུག་པ་གཉིས་རེ་སེམས་བསྐྱེད་མཆོད་པའི་སྐབས་བླ་མ་རིན་པོ་ཆེར་
བརྟན་བཞུགས་རྣམས་འཆག་མེད་མཛད། དཔོན་པོ་ཡབ་སྲས་འདས་ནས་རྒྱལ་
བ་ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་མཚོས་ལྷག་པར་
བསྔགས་འོས་གཟེངས་བསྟོད་དུ་མཛད་དེ། སྟོན་དཔྱིད་ལམ་ཁྲིད་ལ་འདུས་པའི་
དགེ་ འདུན་རྣམས་ ལ་བསྙེན་བཀུར་ གོང་འཕེལ་དང༌། སེམས་བསྐྱེད་ ཀྱི་ ཐོག་
མགྲོན་གཉེར་རེ་ཆེད་གནང་གིས་བླ་མ་རིན་པོ་ཆེར་མཎྜལ་སྐུ་གསུང་ཐུགས་རྟེན།
ན་བཟའ་ཆ་ཚང་། དངོས་པོ་སྤམ་མཐོ་བ་བཅས་ལོ་ལྟར་ སྩལ། བླ་མ་རིན་པོ་ཆེ་
འདི་པས་ཆབ་མདོར་ཕེབས་པའི་སྐབས་དང༌། བྱང་རྭ་སྒྲེང་དུ་ཕེབས་པའི་སྐབས་
- 34-



ལམ་རིམ་བླ་མ་བརྒྱུད་པའི་རྣམ་ཐར།
དང༌། གཙང་དུ་ཕེབས་པའི་སྐབས་འགའ་ཞིག་མ་གཏོགས་དགུང་ལོ་སུམ་ཅུ་སོ་
དྲུག་ནས་དགུང་ལོ་བརྒྱད་ཅུར་ཕེབས་པའི་བར་ལམ་ཁྲིད་འཆག་མེད་དུ་གནང་སྟེ་
འཇམ་མགོན་བསྟན་པའི་སྲོག་ཤིང་བཟུང་། མདོ་ཕྱོགས་ཀྱི་བསྟན་པའི་སྲོག་ཤིང་
བཟུང་བར་མ་ཟད་སྔགས་ཀྱི་བསྟན་པའི་སྲོག་ཤིང་ཡང་འཛིན་པར་མཛད་དེ། བླ་
མ་རིན་པོ་ཆེ་འདི་ཐོག་མར་ཆབ་མདོར་བཞུགས་སྐབས་རྒྱལ་བ་འཕགས་པ་ལྷ་ལ་
རྡོ་རྗེ་འཇིགས་བྱེད་བཅུ་གསུམ་མའི་དབང་ཆེན་གསན། དེ་ནས་རྗེ་སྒྲུབ་ཁང་པ་ལ་
རྡོ་རྗེ་འཇིགས་བྱེད་ཀྱི་སྒྲུབ་ཐབས་ཀྱི་ལུང་དང་བསྐྱེད་རྫོགས་གཉིས་ཀྱི་མན་ངག་
གསན། ཁྲི་རིན་པོ་ཆེ་བློ་བཟང་དར་རྒྱས་ལ་གསང་བ་འདུས་པ་ལུགས་གཉིས་ཀྱི་
དབང་སོགས་རྡོ་རྗེ་འཕྲེང་བ་ཡོངས་རྫོགས་དང༌། ཟུར་བཀའ་དབང་རྗེས་གནང་
མང་དུ་གསན། གྲུབ་པའི་དབང་ཕྱུག་དོན་ཡོད་མཁས་གྲུབ་ལ་གསང་བ་འདུས་
པའི་དབང་སོགས་དབང་མང་པོ་དང་། གསང་བ་འདུས་པ་དང་རྡོ་རྗེ་འཇིགས་
བྱེད་གཉིས་ཀྱི་བསྐྱེད་རྫོགས་ཀྱི་ཟབ་ཁྲིད་རྒྱས་པ་དང་། རིམ་ལྔ་གསལ་སྒྲོན་གྱི་
གཟབ་བཤད་སོགས་སྔགས་ཀྱི་ཆོས་མཐའ་ཡས་པ་གསན། གྲུབ་པའི་དབང་ཕྱུག་
འཇམ་དཔལ་རྒྱ་མཚོའམ། མཚན་གཞན་འཇམ་དབྱངས་བདེ་བའི་རྡོ་རྗེ་ལ་བདེ་
མཆོག་ལཱུ་ཧི་པའི་བསྐྱེད་རྫོགས་གཉིས་ཀའི་མྱོང་ཁྲིད། ནཱ་རོ་མཁའ་སྤྱོད་མའི་
དབང་དང་བསྐྱེད་རྫོགས་སོགས་ཆོས་མང་དུ་གསན། རྒྱུད་སྨད་མཁན་པོ་མཁས་
ཤིང་གྲུབ་པ་ངག་དབང་མཆོག་ལྡན་ལ་འགྲེལ་པ་བཞི་སྦྲགས་སོགས་ཆོས་མང་དུ་
གསན། ཡེར་པའི་བླ་མ་མཁས་གྲུབ་ཕུན་ཚོགས་རྒྱ་མཚོ་ལ་དྲིལ་བུ་ལུགས་ཀྱི་ཕྱི་
ནང་གཉིས་ཀའི་དབང་དང་། དྲིལ་བུ་ལུས་དཀྱིལ་གྱི་བསྐྱེད་རིམ་དང་རྫོགས་རིམ་
རིམ་ལྔའི་ཁྲིད་རྣམས་གསན། བྱ་བྲལ་བློ་བཟང་རིན་ཆེན་ལ་མཁས་གྲུབ་རིན་པོ་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆེ་ནས་བརྒྱུད་པའི་ཀྱེ་རྡོར་ལྷ་དགུའི་དབང་གསན། བླ་མ་བསོད་ནམས་བཟང་པོ་
ལ་ རྗེ་རིན་པོ་ཆེའི་གསུང་འབུམ་ཕལ་ཆེ་བ་སོགས་མདོ་སྔགས་ཀྱི་ཆོས་མང་དུ་
གསན་ཏེ། ཇི་ལྟར་གསན་པ་ལྟར་གསང་བདེ་འཇིགས་གསུམ་སོགས་སྔར་དབང་
གསན་པའི་ཡི་དམ་རྣམས་ཀྱི་བསྙེན་སྒྲུབ་མཐར་ཕྱིན་པ་མཛད། བསྐྱེད་རྫོགས་ཀྱི་
མན་ངག་རྣམས་ཐུགས་ཉམས་སུ་བཞེས་ཏེ་ནུས་པ་ཐོན་པར་མཛད་ནས་སྐལ་བ་
དང་ལྡན་པ་གཞན་དག་ལའང་རྒྱ་ཆེར་སྤེལ་བས་བླ་མ་རིན་པོ་ཆེ་འདི་ཉིད་འཕྲིན་
ལས་ཆེར་འཕེལ་ཏེ་སྐལ་བ་དང་ལྡན་པ་མང་པོ་ལ་བྱང་ཆུབ་ལམ་གྱི་རིམ་པའི་
ཁྲིད་ཡང་ཡང་གནང་། བར་སྐབས་ཤིག་གྲུབ་པའི་དབང་ཕྱུག་དོན་ཡོད་མཁས་
གྲུབ་ལ་དཔལ་གསང་བ་འདུས་པའི་བསྐྱེད་རྫོགས་ཀྱི་ཁྲིད་རྣམས་ལེགས་པར་
གསན། དེའི་ཚེ་གདུལ་བྱ་གཞན་དག་ལ་ཆོས་གང་ཤེས་རྒྱུད་ལ་སྦྱོར་དགོས་སོ་
ཞེས་འདོམས་པའི་ཕྱིར་རང་རྒྱུད་ལ་བསྐུལ་མ་འདེབས་པའི་གསུང་མགུར་ཡང་
འདི་ལྟར་མཛད་དེ། ན་མོ་གུ་རུ། ཕུལ་བྱུང་ཡོན་ཏན་དང་ལྡན་པས། །ཀུན་གྱི་སྤྱི་
གཙུག་གིས་མཆོད་ཀྱང་། །ཉམ་ཆུང་ལ་ལྷག་པར་བརྩེ་བའི། །བླ་མ་ལ་སྙིང་ནས་
འདུད་ དོ། །རང་ ཉིད་ ལ་ རང་ གིས་ བརྩེ་ ན། །རང་ སེམས་ ལ་ རང་ གིས་ གྲོས་
འདེབས། །རང་མཚང་ལ་རང་གིས་རྒོལ་བའི། །རང་ཚིག་འདི་རང་གིས་གསན་
དང༌། །སྔོན་མཐའ་མི་མངོན་པའི་འཁོར་བ། །འཁོར་བའི་བདེ་འབྱོར་ཀུན་སྤྱོད་
ཀྱང་། །སེམས་ལ་ཚིམ་པ་ཞིག་མ་བྱུང་། །མི་བཟོད་སྡུག་བསྔལ་ཀུན་མྱོང་ཡང་། །
ད་དུང་ཐར་འདོད་ཅིག་མ་སྐྱེས། །ལུས་རྟེན་བགྲང་ཡས་ཤིག་བླངས་ཀྱང་། །ཆོས་
ལྡན་མི་ལུས་ཤིག་མ་ཐོབ། །བླང་དོར་མ་ནོར་བར་སྟོན་པའི། །མཚན་ལྡན་བླ་མ་
དང་མ་མཇལ། །ངེས་ པར་ སྲིད་ཞི་ལས་སྒྲོལ་བའི། །ཐུབ་བསྟན་ཆོས་སྒོ་རུ་མ་
- 36 -



ལམ་རིམ་བླ་མ་བརྒྱུད་པའི་རྣམ་ཐར།
ཚུད། །ད་རེས་སྟབས་ལེགས་ཀྱི་དབང་གིས། །དལ་འབྱོར་ཕུན་ཚོགས་འདི་ཐོབ་
ནས། །གཞོན་ནུ་ནས་རབ་ཏུ་བྱུང་སྟེ། །ཐུབ་བསྟན་ཡོངས་རྫོགས་ཀྱི་བདག་པོ། །
བཤེས་ གཉེན་དུ་མ་དང་མཇལ་ཞིང་། །མདོ་སྔགས་གཞུང་ལུགས་ཀྱི་སྙིང་པོ། །
ངེས་ འབྱུང་ སེམས་ བསྐྱེད་ དང༌ ལྟ་ བ། །རིམ་ གཉིས་ ཉམས་ ལེན་ གྱི་ གནད་
རྣམས། །ཕྱོགས་འགྲོ་རེ་ལེགས་པར་གོ་དུས། །གོ་ཡུལ་སེམས་རྒྱུད་དང་འབྲེལ་
ཕྱིར། །མི་རྟག་སྐྱོ་ཤས་ཀྱིས་བསྐུལ་ནས། །ཕ་ཡུལ་ཉེ་དུ་དང་མཛའ་གྲོགས། །
ལྟོས་མེད་ རྒྱབ་ བསྒྱུར་ ཅིག་ བྱས་ནས། །སྤང་ གཤོང་ རི་ སུལ་ དང་ ཤིང་དྲུང༌། །
ཆགས་མེད་དབེན་གནས་ཀུན་འགྲིམ་ཞིང་། །ཟས་གོས་སྲོག་ འཚོ་ཙམ་བརྟེན་
ནས། །ལོང་མེད་ བརྩོན་ འགྲུས་ཤིག་རྩོམ་ རན། །མདུན་མ་ གཏན་ ལེགས་དང་
གཏན་ཉེས། །ད་རེས་ཚེ་མཇུག་འདིར་ཐུག་འདུག །ལོང་ཡོད་སྙིང་ཁམས་འདི་
དོར་ནས། །ཞེ་བཅད་སྙིང་རུས་ཤིག་བསྐྱེད་རན། །དམ་ཆོས་བྱེད་འདོད་ཅིག་ཡོད་
ཀྱང་། །འདི་སྣང་ཡེང་ ཡེང་ ལ་ ཟད་ནས། །དལ་འབྱོར་སྟོང་ལོག་ལ་ཆ་བས། །
འཕྲལ་དུ་ཐག་ཆོད་ཅིག་བྱ་རན། །ཆུ་ལ་དབྱུ་གུ་ཡིས་བྲིས་འདྲའི། །འདི་སྣང་བློ་
བྲིད་ཀུན་དོར་ནས། །བླ་མའི་གདམས་ངག་འདི་བསྒོམ་རན། །སྣོད་བཅུད་མི་རྟག་
ཅིང་མི་བརྟན། །ནམ་མཁའི་འཇའ་ཚོན་དང་འདྲ་བར། །ཧ་ཅང་ཞེན་པ་འདི་དོར་
ནས། །སྙིང་པོ་དམ་ཆོས་ཤིག་བྱ་རན། །མཚར་སྡུག་ལང་ཚོ་དང་ལྡན་ཞིང་། །ནད་
མེད་ ལོངས་ སྤྱོད་ཀུན་ འཛོམ་ཡང་། །མ་ངེས་ གློ་བུར་དུ་འཆི་བས། །འདུ་འཛི་
བཙན་ཆོད་དུ་སྤོང་རན། །འཛོམ་དུས་ཁ་གསག་ལ་མཁས་པའི། །མཛའ་ གྲོགས་
བཞིན་འཛུམ་ ཅན་ མང་ ཡང་། །ན་ཚ་ དབུལ་ཕོངས་ཀྱིས་གདུངས་ཚེ། །མི་ཕན་
གྲོགས་ངན་ཀུན་འདོར་རན། །ཟས་གོས་སྨན་བཅོས་ཀྱིས་བསྐྱངས་ཀྱང་། །ན་ཚ་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྡུག་བསྔལ་གྱི་འབྱུང་ ཁུངས། །མི་གཙང་འདོར་ངེས་ ཀྱི་ ལས་ འདི། །འདོར་ཚེ་
འགྱོད་མེད་ཅིག་ བྱ་ རན། །ཐབས་ཚུལ་སྣ་ཚོགས་ཀྱིས་བསྒྲུབས་ཀྱང་། །གསོག་
བསྲུང་སྡུག་བསྔལ་དང་སྡིག་པས། །འདི་ཕྱི་གཉིས་ཀ་ལ་འཕུང་བའི། །ནོར་རྫས་
འཆིང་ཐག་འདི་གློད་རན། །འཇིགས་རུང་དུག་སྦྲུལ་གྱི་ཚང་འདྲའི། །སྲིད་གསུམ་
འཁོར་ བ་ འདི་ རྒྱུ་ བཅས། །ད་ རེས་བསླབ་ གསུམ་ གྱི་ ཉམས་ ལེན། །བརྩོན་པ་
ཤུགས་དྲག་གིས་ སྤོང་ རན། །བདེ་འདོད་ སྡུག་བསྔལ་ལ་འཇིགས་ ཀྱང༌། །དགེ་
སྤོང་སྡིག་པ་ལ་རེམ་པའི། །བླང་དོར་གོ་ལོག་གི་ཕ་མ། །སྒྲོལ་འདོད་བྱང་སེམས་
མཆོག་ བསྐྱེད་ རན། །སྔོན་ ཆད་ ལས་ རོ་ ལ་ སོང་ བའི། །འཁོར་ བའི་ བྱ་ བ་ ལ་
བསམས་ན། །བྱ་སླ་དོན་ཆེན་གྱི་སྤྱོད་པ། །རྒྱལ་སྲས་རྣམ་ཐར་ལ་བསླབ་རན། །
རྒྱུ་རྐྱེན་སྣ་ཚོགས་ཀྱིས་བཅོས་པའི། །བཅོས་མའི་ཀུན་རྫོབ་ལ་བལྟོས་ཚེ། །རྫུན་
པ་བདེན་གྲུབ་ཏུ་འཛིན་པའི། །གཡོ་ཅན་བདག་འཛིན་འདི་འདུལ་རན། །གྲངས་
མེད་བསྐལ་པ་ལ་མི་བལྟོས། །སྙིགས་དུས་ཚེ་ཐུང་གཅིག་ ཁོ་ནར། །ངེས་པར་
སངས་རྒྱས་ཉིད་སྟེར་བའི། །གསང་སྔགས་ཟབ་ལམ་ཞིག་སྒོམ་རན། །སྣང་བ་
གདོང་ འདེད་ ཀྱི་བན་ ཆུང༌། །དཔོན་ མེད་ གཡོག་ མེད་ ཀྱི་ བློ་ བདེ། །དགྲ་ མེད་
གཉེན་མེད་ཀྱི་ཡུལ་དུ། །རེ་མེད་དོགས་མེད་ཅིག་བྱ་རན། །བློ་ཕུགས་དམ་ཆོས་
ལ་གཏད་ནས། །མི་མེད་ལུང་སྟོང་ལ་གནས་པའི། །བློ་འགེལ་དཀོན་མཆོག་ལ་
བྱས་ནས། །ཆེ་གཉམ་ ངོ་འཛིན་ ཀྱིས་ཅི་བྱེད། །དཔང་པོ་རང་སེམས་ལ་བཅོལ་
ནས། །དགེ་སྦྱོར་ལ་ངོ་ལྐོག་མེད་ན། །མི་མང་གི་ཁ་ལོག་བྱུང་ཡང་། །འཆི་དུས་སུ་
འགྱོད་པ་ཅི་ཡོད། །དད་པ་སྐྱོ་ཤས་གཉིས་འདྲེས་ནས། །སེམས་རྒྱུད་དམ་ཆོས་
དང་འདྲེས་ན། །ལྟོ་གོས་ ཇི་ ལྟར་དུ་ ཕོངས་ཀྱང་། །གཞན་འབྱོར་ལ་སྨོན་རྒྱུ་ཅི་
- 38 -



ལམ་རིམ་བླ་མ་བརྒྱུད་པའི་རྣམ་ཐར། །
ཡོད། །ཚང་ ལ་ མ་ ནོར་ བའི་ ལམ་མཆོག །ཚུལ་ བཞིན་ སྒྲུབ་ པ་ ལ་ རེམ་ན། །
ཉམས་རྟོགས་ཡོན་ཏན་ གྱིས་དབུལ་ཡང་། །ཆོས་ རྫུ་ འདི་ བྱེད་དོན་ ཅི་ ཡོད། །
དལ་འབྱོར་འདི་ཤིན་ཏུ་རྙེད་དཀའ། །རྙེད་པ་འདི་ཡུད་ཙམ་མི་རྟག །ཕྱི་མ་འདི་
ཤུལ་རིང་ཡ་ང་། །འདི་སྣང་ལ་ཡེངས་ལོང་མི་འདུག །ཅུང་ཟད་གཞུང་ལུགས་ལ་
སྦྱངས་པ། །ཚེ་མཇུག་སྒྲུབ་པ་ལ་བསྒྲིལ་བར། །བླ་མ་ལྷས་བྱིན་གྱིས་རློབས་ཤིག།
ཆོས་སྐྱོང་ཚོས་འཕྲིན་ལས་སྒྲུབ་མཛོད། །ཅེས་སོ། །དེ་ནས་སླར་ཡང་བླ་མ་དོན་
ཡོད་མཁས་གྲུབ་ལ་ཡུན་རིང་པོར་གསོལ་བ་བཏབ་ནས་ཟླ་བ་གཅིག་དང་ཞག་ཉི་
ཤུའི་རིང་ལ་གསང་ཆེན་རྒྱུད་སྡེའི་སྙིང་པོའི་བཅུད་བསྡུས་པ་སྙིགས་དུས་ཀྱི་ཚེ་ཐུང་
གཅིག་ལ་ཟུང་འཇུག་སྒྲུབ་པའི་ཐབས་རྡོ་རྗེ་འཆང་དངོས་སུ་བྱོན་ཡང་དེ་ཕན་ཆད་
དུ་གསུང་དུ་མེད་པའི་མན་ངག་མཐར་ཐུག་རིམ་ལྔ་གསལ་སྒྲོན་གྱི་གཟབ་བཤད་
གསན། དེའི་ཚེ་གྲུབ་དབང་དོན་ཡོད་མཁས་གྲུབ་རིན་པོ་ཆེ་ནས་བླ་མ་རིན་པོ་ཆེ་
འདི་ཆོས་གྲྭར་སེངྒེའི་ཁྲི་ལ་བཞུགས་སུ་གསོལ་ནས་ཚེ་དཔག་མེད་ཀྱི་སྐུ་དང༌།
ཞལ་དཀར་ཡུ་རིང་ཞོས་གང་བ་བཅས་ཕྱག་ཏུ་ཕུལ་ནས། རྗེ་དོན་ཡོད་མཁས་
གྲུབ་པ་སྐྱ་བཙུན་དུ་མའི་འཁོར་དང་བཅས་པ་ལ། རྒྱན་འཇུག་དང་རྩ་ཤེ་སྤྱོད་
འཇུག་རྣམས་ ཀྱི་ལུང་གསུང་བར་གསོལ་བ་འདེབས་པར་མཛད་པ་བཞིན་ རྗེ་
འདིས་ཀྱང་ལེགས་པར་སྩལ། རྗེ་དོན་ཡོད་མཁས་གྲུབ་པས་འཁོར་རྣམས་ལ་ལུང་
བཞི་པོ་དེ་རྣམས་ལས་རང་རང་གིས་ཇི་ལྟར་འདོད་པ་རེ་འདོན་དགོས་པས་ཁས་
ལེན་སྐོང་བར་མཛད་ནས། རྗེ་བཙུན་བླ་མ་འདི་བསྟན་པ་ཡོངས་སུ་རྫོགས་པའི་
མངའ་བདག་ཆོས་ཀྱི་རྒྱལ་སྲིད་ཆེན་པོར་མངའ་གསོལ་བར་མཛད་དོ། །དེ་ནས་
ཆབ་ མདོ་ འཕགས་ པ་ ལྷས་ སྤྱན་ དྲངས་ནས་ཆབ་མདོར་ ཕེབས་ཏེ། རྒྱལ་ བ་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འཕགས་པ་ལྷས་གཙོ་མཛད་ཆབ་མདོའི་དགེ་འདུན་རྣམས་ལ་ལམ་རིམ་གྱི་ཁྲིད་
དང༌། ལམ་རིམ་ཆེན་མོའི་བཤད་ལུང་དང་། འགྲེལ་པ་བཞི་སྦྲགས་སོགས་ཆོས་
བཀའ་མཐའ་ཡས་སྩལ་ཞིང་ཕྱོགས་དེའི་དད་ལྡན་མང་པོས་དངོས་པོ་ཕུལ་བའི་
རིགས་རྣམས་ལ་བཀའ་དང་བསྟན་བཅོས་ཀྱི་པུསྟི་ཀ་མང་པོ་གསེར་དངུལ་ལས་
བཞེངས་ པར་ མཛད་ པའི་ ལྷག་རྣམས་འཕྲུལ་ཆས་ སུ་མཁོ་བ་འགའ་ ཞིག་ མ་
གཏོགས་ཁང་པ་ཞིག་ཏུ་བཞག་ནས་ལྡེ་མིག་རྒྱལ་བ་འཕགས་པ་ལྷའི་ཕྱག་ཏུ་ཕུལ་
ཏེ། གཞུང་བཞིའི་འདོན་པ་གྲ་ཇེ་རྒྱས་སུ་མཛད་དེ་རྒྱལ་བའི་བསྟན་པ་འབའ་ཞིག་
ཐུགས་ལ་བརྣགས་ནས་སྐལ་བ་དང་ལྡན་པ་དག་ལ་ཆོས་གནང་བ་ལས་ཟང་ཟིང་
གི་དངོས་པོ་གང་ཡང་བདག་གིར་མི་མཛད་པར་དད་རྫས་དང་གཤིན་རྫས་ཅི་བྱུང་
ཐམས་ཅད་ཆུད་མ་ཟོས་པར་དགེ་ཕྱོགས་སུ་གཏོང་བར་མཛད་པ་འདི་འདྲ་བའི་
རྣམ་ པར་ཐར་པ་ནི་ ཕྱི་རབས་ཆོས་བྱེད་རྣམས་ལ་ ཁ་ཡར་ལྟའི་ མིག་ལྟོས་ སུ་
ཆེ་ཞིང་སྐྱེ་བོ་ཕལ་ཆེར་ཟང་ཟིང་གི་དངོས་པོ་འབའ་ཞིག་དོན་དུ་གཉེར་བའི་དུས་
མཐའ་འདི་འདྲ་བར་འདི་ལྟ་བུའི་རྣམ་པར་ཐར་པ་ནི་རྒྱལ་བའི་བསྟན་པ་ལ་བྱ་བ་
བླ་ལྷག་ཏུ་མཛད་པའི་རྣམ་པར་ཐར་པའོ། །དེ་ནས་ཡར་ཕེབས་ཏེ་ཕུར་བུ་ལྕོག་
ཉིད་དུ་བཤད་སྒྲུབ་ཀྱིས་དུས་འདའ་བར་མཛད་ཅིང་། བར་སྐབས་ཤིག་སྙིགས་
མའི་སྐྱེ་བོ་དག་གི་སྤྱོད་ཚུལ་ངན་པ་སྣ་ཚོགས་བྱུང་བས་ཐུགས་ཡིད་ཕྱུང་ཞིང་། སྐྱེ་
བོ་གཞན་དག་ལྟ་ཅི་སྨོས་རྒྱལ་བའི་བསྟན་པ་ལ་ཞུགས་ནས་མདོ་སྔགས་ཀྱི་གཞུང་
ཆེན་མོ་རྣམས་ལ་ལེགས་པར་སྦྱངས་པའི་མཁས་པ་རློམ་པ་ཕལ་མོ་ཆེ་ཡང་ཚེ་
འདིའི་སྣང་ཤས་ཀྱིས་བསླུས་ནས་རྙེད་བཀུར་སྙན་གྲགས་སྒྲུབ་པ་ལྷུར་ལེན་པ་
མང་པོ་ཞིག་གཟིགས་པས་ཐུགས་ལྷག་པར་སྐྱོ་ནས། རང་ལ་བསྐུལ་བའི་ཚུལ་དུ་
- 40 -



ལམ་རིམ་བླ་མ་བརྒྱུད་པའི་རྣམ་ཐར།
གསུང་ མགུར་ འདི་ ལྟར་ མཛད་དེ། གནས་ འཁོར་ བའི་ གནས་ ཚུལ་ སྙིང་ནས་
དྲན། །མ་དྲིན་ཅན་བློ་ཡི་ཕུག་ཏུ་བཅུག །ལམ་ཐབས་ཤེས་ཟུང་འབྲེལ་ཉམས་
ལེན་ ལས། །དུས་ནམ་ ཡང་ གཡོ་མེད་ བླ་མར་འདུད། །ཀྱེ་ཉོན་ དང་ཅོལ་ཆུང་
འགལ་འདུ་མཁན། །མིང་བླ་མ་དགེ་བཤེས་དགེ་སློང་ཟེར། །ལུས་དགེ་སྦྱོང་ཆ་
ལུགས་ མཚར་ པོས་ བརྒྱན། །གནས་དབེན་ པར་ འདུག་ ཁྱོད་ བསམ་ བློ་ཐོངས།།
ཁྱོད་ བྱུང་ན་བསུ་ཞིང་སོང་ན་སྐྱེལ། ཁྱོད་ འདུག་ན་ གདན་ འདིང་ རྙེད་བཀུར་
འབུལ། །ཕར་ཆོས་འཆད་སྐྱབས་འཇུག་ཕྱག་དབང་སྟེར། ཁྱོད་རང་ཚོད་བཟུང་
ལ་རང་ལམ་ཚོལ། །རྒྱུད་གོང་མར་གྱུར་ལ་བླ་མ་ཟེར། །གཞན་དགེ་བར་སྦྱོར་ལ་
དགེ་བཤེས་ཟེར། །ལམ་ལེགས་པར་འཚོལ་ལ་དགེ་སློང་ཟེར། །སེམས་འདོད་
སྲེད་སྤོང་ཕྱིར་ངུར་སྨིག་གྱོན། །ཆོས་རྩེ་གཅིག་སྒྲུབ་ཕྱིར་དབེན་པ་བསྟེན། །དོན་
དེ་རྣམས་རང་ལ་ཚང་བའི་ཕྱིར། །མི་རང་ལ་རང་གིས་མ་བསྐུལ་ན། །མིང་བླ་མ་
ཡོན་ཏན་འདྲེ་བས་ཆུང་། །མིང་དགེ་བཤེས་བྱེད་སྤྱོད་ཁྱིམ་པ་དངོས། །མིང་དགེ་
སློང་སྤྱོད་པ་ཁྱི་ཕག་འདྲ། །ཕྱི་དགྲ་བཅོམ་ནང་དོན་ཉོན་མོངས་མཚོ། ཁྱོད་ཕྱི་ནང་
མི་མཚུངས་བརྟག་དཀའ་བས། །ཀུན་འཁྲུལ་ནས་ཁྱོད་ལ་རེ་འཆའ་ཡང་། ཁྱོད་
སྔོན་བཞིན་ཀུན་སྤྱོད་འདི་བསྟེན་ན། །མིང་བླ་མ་ཟེར་ཡང་ཆོམ་རྐུན་པ། །མིང་
དགེ་བཤེས་ཟེར་ཡང་སྡིག་པའི་གྲོགས། །མིང་དགེ་སློང་ཟེར་ཡང་མི་ནག་པ། །
ལུས་སེར་གོས་གྱོན་ཡང་ཝ་སྐྱེས་འདྲ། །གནས་དབེན་པར་འདག་ཀྱང་སྤྱང་ཀི་
འདྲ། ཁྱོད་ཕལ་ཆེར་ཁྱི་རྐུན་ལྟར་འཁྱམས་ནས། །མི་དྲག་ཞན་དུ་མའི་སར་ཕྱིན་
ཏེ། །ཐབས་ཁ་གསག་གཞོགས་སློང་སྣ་ཚོགས་ཀྱིས། །ཟས་རྙེད་པ་ཅུང་ཟད་བྱུང་
བ་རྣམས། །གནས་དབེན་པར་དགའ་འདུན་བག་མེད་ སྤྱོད། །གྲོགས་ཚང་ སྤྱོད་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྐྱོན་དང་ཆགས་སྡང་གཏམ། །དུས་ཉིན་མཚན་ཐུན་མཚམས་འདས་འདས་སྨྲ། །
སེམས་འདོད་ཡོན་མྱོས་ཆུས་མྱོས་པའི་མཐུས། །ལུས་བྱ་མིན་སྤྱོད་ལ་ངོ་ཚ་མེད། །
ངག་བཙོག་གཏམ་སྨྲ་ལ་ངོ་ཚ་མེད། །སེམས་ཚུལ་མིན་ཡིད་བྱེད་གཉེན་པོ་མེད། །
ལས་རྒྱུ་འབྲས་བསམས་ནས་འཛེམ་འདོད་མེད། །རང་ཁས་བླངས་དྲག་ནས་སྡོམ་
སེམས་མེད། །རྗེ་བླ་མའི་དྲུང་དུ་གནོང་སེམས་མེད། །གྲོགས་ཚངས་སྤྱོད་འདུས་
ཀྱང་ཁྲེལ་གཞུང་མེད། །རང་ཆོས་ལ་བསྐུལ་ཡང་ཉན་འདོད་མེད། །མི་རང་ལ་
རང་གིས་ཤ་ཚ་མེད། །ཆོས་བླང་དོར་ཤེས་པའི་ཤེས་རབ་མེད། །མར་འཁོར་བའི་
གནས་ལ་སྐྱོ་བ་མེད། །ཡར་ཐར་པའི་གོ་འཕང་ཐོབ་འདོད་མེད། །མ་སེམས་ཅན་
ཀུན་ལ་སྙིང་རྗེ་མེད། །མེད་བཅུ་གསུམ་འཛོམ་ལ་སངས་རྒྱས་མེད། །དེར་མ་ཟད་
ཐར་ པའི་གོ་འཕང་མེད། །དེར་མ་ཟད་ ཕྱི་མ་མཐོ་རིས་མེད། །དེར་མ་ཟད་ཚེ་
འདིའི་མི་ཆོས་མེད། །ཡོད་ དགོས་ པ་ གཅིག་ ཀྱང་མེད་བཞིན་དུ། །ཀུན་འཛོམ་
པའི་མཁས་བཙུན་མང་པོའི་གྲར། །སྙེགས་ནུས་པ་ཨེ་མའོ་ངོ་མཚར་ཆེ། །ཚེ་བློས་
བཏང་ཐར་པ་དོན་གཉེར་གྲར། །མཚར་ནུས་པ་ཨེ་མའོ་ངོ་མཚར་ཆེ། །རྒྱུད་སྡོམ་
གསུམ་ལྡན་པའི་རབ་བྱུང་གྲུར། །འདུག་ནུས་པ་ཨེ་མའོ་ངོ་མཚར་ཆེ། ཁྱོད་འབྲས་
བུ་མེད་པའི་སྡེ་ད་ཡག ཁོང་ལོ་ཡག་སྙེ་མའི་གྲར་ཆུད་མཚར། །ཞེས་སོ། །དེ་ནས་
གསུང་ངག་བཅད་དེ་ཟླ་བ་མང་པོའི་བར་ལ་སྒྲོལ་དཀར་ཡིད་བཞིན་འཁོར་ལོའི་
བསྙེན་མཚམས་ལ་བཞུགས་པས་ཉམས་རྟོགས་ལྷག་པར་འཕེལ་ཞིང་ཐུགས་རབ་
ལྷག་པར་རྒྱས་ཏེ་གཞུང་ལུགས་ཀྱི་དོན་གང་དང་གང་ལའང་བློ་གྲོས་ཀུ་ཤའི་རྩེ་
ལྟར་རྣོ་ཞིང་ཕྲ་བས་དོན་གྱི་གཏིང་དཔོག་ནུས་པ་དང་རང་དང་གཞན་གྱི་ཚེ་རབས་
མང་པོ་དྲན་པ་དང་། ལྷག་པར་སྙིགས་མའི་དུས་སུ་མི་དགེ་བའི་བདག་འབྲས་
-42 -



ལམ་རིམ་བླ་མ་བརྒྱུད་པའི་རྣམ་ཐར།
བདོ་བས་ལོག་སྤྱོད་འབྱུང་འགྱུར་མང་པོའང་མཁྱེན་ནས་གསུང་མགུར་འདི་ལྟར་
མཛད། ཨོཾ་ སྭ་སྟི། སེམས་བསྐྱེད་རྩ་བ་དམིགས་མེད་སྙིང་རྗེའི་ཆུས། །ཡང་ཡང་
བརླན་པས་ཐབས་ཤེས་ཡལ་འདབ་རྒྱས། །དོན་གཉིས་མཐར་ཕྱིན་འབྲས་བུས་
རབ་བརྗིད་པའི། །ཐུབ་དབང་དཔག་བསམ་ལྗོན་པ་རྒྱལ་གྱུར་ཅིག །གང་གིས་
ལེགས་ གསུང་ མདོ་ སྔགས་ ཆོས་ ཀྱི་ རོས། །ལེགས་ པར་ ཚིམ་ པའི་ དགའ་ བས་
ལེགས་བཤད་གླུ །ཅི་ཡང་ལེན་པ་ཀླུ་སྒྲུབ་ཐོགས་མེད་སོགས། །གཉིས་སྐྱེས་མང་
པོས་འཕགས་ཡུལ་སྐྱེད་ཚལ་གང་། །རིང་མོ་ཞིག་ན་ཆོས་རྒྱལ་ལོ་པཎ་སོགས། །
སྨོན་ལམ་མཐུ་ལྡན་ དེད་དཔོན་བརྒྱ་ ཕྲག་ གིས། །རྒྱ་གར་ དམ་ ཆོས་ རིན་ཆེན་
འབྱུང་གནས་ནས། །བཤད་ སྒྲུབ་དབང་གི་རྒྱལ་པོ་བོད་དུ་ བླངས། །ཆོས་སྲིད་
འབྱོར་པ་སྲིད་པའི་མིག་འབར་བས། །གངས་ཅན་ལྗོངས་འདིའི་རྒུད་པའི་མུན་ཀུན་
བསལ། །དེ་ཉིད་གླང་དར་སྒྲ་གཅན་ཁ་རླངས་ཀྱིས། །ཕྱོགས་འདིའི་འགྲོ་ལ་ཡུན་རིང་
སྣང་མ་གྱུར། །དེ་ནས་བྱང་ཆུབ་འོད་ཀྱི་སྨོན་ལམ་དང་། །འགྲོ་འདིའི་སྤྱི་མཐུན་
བསོད་ནམས་རྒྱ་མཚོ་ལས། །ཨ་ཏི་ཤ་དང་རྒྱལ་བའི་འབྱུང་གནས་ཀྱི། །ཉི་ཟླ་
ཟུང་གཅིག་ཐུབ་བསྟན་རྒྱན་དུ་གྱུར། །ཐུབ་བསྟན་རྒྱ་མཚོར་ཅི་དགར་ལོངས་སྤྱོད་
པའི། ཁྲིམས་ལྡན་ངུར་སྨྲིག་འཛིན་པའི་ངང་བ་ཁྱུ། །ཐབས་ཤེས་གཤོག་ཡངས་
དཀར་པོའི་ གར་མང་བསྒྱུར། །སླར་ཡང་དེ་ཉིད་ཅུང་ཟད་འགྲིབ་པའི་ཚེ། །བློ་
བཟང་ དཀྱིལ་ འཁོར་ གྲགས་ པའི་ གཟི་བརྗིད་འབར། །གངས་ ཅན་ སྐྱེ་འགྲོའི་
ལེགས་བྱས་ཤར་རིའི་རྩེར། །འཕགས་ནས་ཐུབ་བསྟན་པད་ཚལ་རྒྱས་པའི་ཚེ། །
ཕྱོགས་མེད་མཁས་པའི་རྐང་དྲུག་གཤོག་རྩལ་འགྲན། །མན་ངག་སྦྲང་རྩིས་མྱོས་
ནས་ལེགས་བཤད་ ཀྱི། །གླུ་དབྱངས་འགྱུར་ཁུག་ སྟོང་ ཕྲག་ འཐེན་པ་ན། །མདོ་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྔགས་དགོངས་འགྲེལ་ཚིག་གི་འདབ་བརྒྱ་རྒོད། །དོན་གྱི་གེ་སར་སོ་ཕྲེང་ངོམ་པ་
བཞིན། །རྒྱལ་བ་གཉིས་པའི་ལུགས་བཟང་ལུས་ཕྲ་མའི། །བཤད་སྒྲུབ་ལང་ཚོ་
དར་ལ་བབ་པ་ཡིས། །མཁས་མང་ཡིད་ཀྱི་བརྟན་པ་ཉམས་བྱས་པས། །ཡུན་རིང་
འཁོར་ལོ་གསུམ་གྱི་རྩེད་འཇོས་བྲེལ། །དམ་པའི་རིང་ལུགས་དབྱར་དུས་ཟད་པ་
ན། །མི་ བཟད་ སྙིགས་ མའི་ གྲང་ རེག་ ཆེར་ གཡོས་ ཏེ། །བསྲེ་བསླད་ བྲལ་ བའི་
བཤད་སྒྲུབ་འདབ་བརྒྱ་པ། །སྐད་ཅིག་ཉིད་ལ་མོག་པོར་བྱས་པས་སྐྱོ། ཁ་བཤད་
ལྟ་བ་མཐོན་པོའི་མཁར་འཕགས་ཀྱང་། །བློ་གྲོས་འཁྱོག་པོ་རྫུན་གྱི་ར་རི་ཅན། །
སྔགས་པར་རློམ་པ་ཚེས་པའི་ཆུ་ཤེལ་གྱིས། །མཁས་པའི་གསུང་རབ་པད་དཀར་
འདབ་བརྒྱ་ཟུམ། །སངས་ རྒྱས་ རང་ ལ་ ཡོད་ པའི་ ཁ་ ཕོ་དང༌། །ཉོན་མོངས་མ་
སྤངས་འཚང་རྒྱའི་གདམས་ངག་གིས། །སྔགས་པ་སྐྱུར་དད་ཅན་རྣམས་སྦོས་པ་
དང་། །བླུན་པོ་དད་ལྡན་བསླུ་བ་མཉམ་དུ་བྱས། །སྐད་ཅིག་སེམས་ངོ་འཕྲོད་པའི་
སྙན་བརྒྱུད་འདིས། །རྒྱ་ཆེན་མདོ་སྔགས་གཞུང་དང་ཤེས་རབ་མིག །ཐར་འདོད་
ཀུན་ལ་མི་མཁོའི་ཆོས་ལུགས་དང༌། །ཐོས་བསམ་སྒོམ་པ་འདོར་བ་ལྷན་ཅིག་
བྱས། །ཧ་ཅང་ཚིག་ལ་ཞེན་པའི་གོ་རྒྱ་དང་། །ཚིག་གི་རྒྱལ་ཕམ་རྩོད་པའི་ཐོས་པ་
འདིས། །བློ་ སྣ་ནང་ དུ་ བཀུག་ པའི་ ཉམས་ ལེན་དང༌། །སྔར་བསགས་ དགེ་ རྩ་
འཇོམས་པ་མཉམ་དུ་བྱས། །འདག་སྦྱར་མཚམས་ནས་འཇིག་རྟེན་ཕོ་རུས་དང་། །
འདི་བྱ་འདི་བྱས་སེམས་པའི་བློ་ངན་འདིས། །ཕྱི་མ་ངན་འགྲོའི་རྒྱུ་ཚོགས་བསྒྲུབ་
པ་དང༌། །འདི་ཕྱི་གཉིས་ཀ་མེད་པ་ཆབས་ཅིག་བྱས། །དམ་ཆོས་དང་བའི་མི་ཡི་
གཙོ་བོ་རྣམས། ཁྲེལ་མེད་གདོལ་པའི་སྤྱོད་པ་བྱེད་པ་འདིས། །གཤན་པ་གདོལ་
པ་ལས་ཀ་མེད་པ་དང༌། །རང་གཞན་གཉིས་ཀ་ཕོང་བ་དུས་གཅིག་བྱས། །བསམ་
- 44 -



ལམ་རིམ་བླ་མ་བརྒྱུད་པའི་རྣམ་ཐར། །
ངན་གདུག་པའི་ཆང་གིས་མྱོས་གྱུར་ཅིང་། །དམ་པས་སྨད་པའི་སྣ་ཞགས་རིང་
སྐྱོང་བ། །དཀར་དང་སེར་པའི་གཉིས་འཐུང་མང་པོ་ཡིས། །འགྲོ་བའི་བདེ་སྐྱིད་
པད་ཚལ་ལྷག་མེད་བྱས། །སྒོམ་པ་སྲིད་རྩེའི་སྙོམ་འཇུག་ཐོབ་གྱུར་ཀྱང་། །སླར་
ཡང་འོག་མའི་སེམས་སུ་ལྷུང་བས་སྐྱོ། །བསམ་པ་རིག་པའི་གནས་ལྔར་མཁས་
གྱུར་ཀྱང་། །དུད་འགྲོ་ཇི་བཞིན་ཚེ་འདིར་ཞེན་པས་སྐྱོ། །ཐོས་པ་གཞུང་ལུགས་
འབུམ་ཕྲག་ངག་བཏོན་ཀྱང་། །རྒྱལ་པོ་གདུག་པའི་གྲོས་དཔོན་བྱེད་པས་སྐྱོ། །
འཁོར་ བའི་བདེ་འབྱོར་ ཇི་ ལྟར་ ཕུན་ཚོགས་ ཀྱང་། །ཐ་མ་ངེས་ པར་རྒུད་པས་
འཇོམས་པས་སྐྱོ། །གསོན་པ་འཆི་བས་ངེས་པར་འཇོམས་པ་དང་། །ལང་ཚོ་རྒ་
བས་ངེས་པར་འཇོམས་པས་སྐྱོ། །ནད་མེད་ངེས་པར་ནད་ཀྱིས་འཇོམས་པ་དང་། །
འདུས་པ་ངེས་པར་སོ་སོར་འབྲལ་བས་སྐྱོ། །མཐོན་པོ་དམའ་མོར་ངེས་པར་ལྷུང་བ་
དང་། །འབྱོར་པ་ཐམས་ཅད་ངེས་པར་འདོར་བས་སྐྱོ། །ཕན་གནོད་གང་ལའང་
ཡིད་བརྟན་མེད་པ་དང༌། །འདོད་ པ་བརྟེན་པས་ཚིམ་པ་མེད་པས་སྐྱོ། །ལ་ལ་
དགའ་བཞིན་སྡུག་བསྔལ་རྒྱུ་ལ་འཇུག །ལ་ལ་སྡུག་བཞིན་དབང་མེད་མནར་བའི་
སྐྱོ། །ཀུན་ཀྱང་བདེ་འདོད་མི་དགེ་སྤྱོད་པ་དང་། །སྡུག་བསྔལ་མི་འདོད་དགེ་བ་
སྤངས་པས་སྐྱོ། །མདོར་ན་འགྲོ་བའི་མགོན་པོའི་གསུང་རབ་ལས། །འཁོར་བའི་
གནས་ཚུལ་ཇི་ལྟར་གསུངས་པ་བཞིན། །འཁྲུལ་མེད་མངོན་སུམ་མཐོང་བས་སྐྱོ་
བ་དང༌། །ཐུབ་པའི་གསུང་ལ་ཡིད་ཆེས་ཅུང་ཟད་རྙེད། །བླུན་པོ་རྨོངས་པ་ཆོས་
རྒྱུས་ མེད་ པ་ དང་། །ཆོས་ དྲེད་ ཁེངས་ པས་ འགྱིང་ ལ་ ཅི་ ཆ་ ཡོད། ཁོ་ བོ་ སྔོན་
བསགས་དགེ་བས་དལ་འབྱོར་ཐོབ། །རྒྱུད་ལྡན་དམ་པ་མང་པོས་རྗེས་སུ་བཟུང་། །
མདོ་སྔགས་མན་ངག་ཐུགས་ཀྱི་ཉིང་ཁུས་གསོས། །གནས་དང་གྲོགས་སོགས་ཆོས་
- 45 -



20
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཀྱི་མཐུན་རྐྱེན་ཚང་། །དེ་ཕྱིར་མནོག་ཆུང་ཚེ་འདིའི་མདུན་མ་དོར། །སྣ་ཐག་མི་
ལག་ མ་ཤོར་ རང་ གིས་ འཛིན། །ལྟོ་ གོས་ མཐའ་ གཉིས་མ་ལྷུང་དབེན་ གནས་
འགྲིམས། །གཡེང་མེད་བླ་མའི་མན་ངག་ངོམས་པར་སྤྱོད། །སྐྱོ་ཤས་ཁྲི་སྙན་ས་
ལེའི་པགས་སྟེང་ན། ཁྲེལ་ཡོད་ངོ་ཚའི་ཀ་ཤི་ཀ་གྱོན་ཞིང་། །སྐྱབས་གནས་དཀོན་
མཆོག་གསུམ་གྱི་ཐོར་ཅོག་བཅིངས། །ཚད་མེད་བཞི་ཡི་མིག་རྩ་དམར་འཁྲུག་
ཅིང༌། །ཚངས་སྤྱོད་ཞི་དུལ་ ཨག་ཚོམ་རིང་པོས་བརྗིད། །ལྷ་བཞིའི་ཚངས་སྐད་
དཀར་པོ་ལུས་ལ་འཆང་། །སྡེ་སྣོད་གསུམ་གྱི་གསང་ཚིག་ངག་ནས་འདོན། །
བསླབ་གསུམ་བདུད་རྩིས་ སེམས་ ཀྱི་རིལ་ བ་བཀངས། །བདག་གཞན་མཉམ་
བརྗེའི་ཐབ་ཁུང་དཀར་པོའི་ནང་། །མཐའ་བྲལ་ལྟ་བའི་མེ་ལྕེ་འབར་བའི་དབུས། །
རང་ཉིད་གཅེས་པར་འཛིན་ པའི་བུད་ཤིང་དང༌། །འཇིག་ ལྟའི་ མར་ ཁུ་ ལྷག་མེད་
བསྲེག་ལ་བརྩོན། །བཀའ་གདམས་ བྲལ་ཟེ་ གཙང་མའི་རྣམ་ཐར་ལ། །གཉིས་
སྐྱེས་ཕྲ་མོ་བདག་ཀྱང་ལྷག་པར་མོས། །སྐྱབས་གནས་དཀོན་མཆོག་གསུམ་གྱི་
ཐུགས་རྗེ་ཡིས། །རྣམ་ཐར་འདི་འདྲས་ཚེ་མཐར་ཕྱིན་པར་ཤོག །དམ་པའི་རྣམ་
ཐར་ཚུལ་བཞིན་བསྐྱངས་པའི་མཐར། །ཡུན་རིང་འགྲོགས་པའི་གྲོགས་བཟང་
ལུས་ སེམས་ གཉིས། །མ་རུང་ འཆི་ བདག་ ཕྲ་མས་ཕྱེ་བའི་ཚེ། །དེ་ཡི་མོད་ལ་
སེམས་ཀྱི་གཞོན་ནུ་ཡིས། །དེ་ལ་མི་འདོད་མེད་པར་དགའ་བཞིན་དུ། །སྨོན་ལམ་
ཚུལ་ཁྲིམས་བཞོན་པ་ལ་རོལ་ཏེ། །མི་ཕམ་རྒྱལ་བའི་མདུན་སར་ལེགས་བགྲོད་
དེ། །རྒྱལ་སྲས་མཐུ་ཆེན་རྣམས་དང་ལྷན་ཅིག་ཏུ། །ཐེག་མཆོག་ཆོས་ཀྱི་དགའ་
སྟོན་ མྱོང་ བར་ ཤོག །ཞིང་ ཁམས་ བྱེ་ བར་ རྒྱལ་ རྣམས་ ལྟ་ བ་དང་། །ངོ་མཚར་
མཆོད་པ་རྒྱ་མཚོས་མཆོད་པ་དང༌། །སེམས་ཅན་རྒྱ་མཚོ་སྨིན་པར་བྱ་བའི་ཕྱིར། །
- 46 -



ལམ་རིམ་བླ་མ་བརྒྱུད་པའི་རྣམ་ཐར། །
དཔག་མེད་ལུས་ཀྱི་བཀོད་པ་སྟོན་པར་ཤོག །ཚོགས་གཉིས་རྒྱ་མཚོའི་ཕ་མཐར་
ཕྱིན་པ་ན། །ཡོན་ཏན་རྒྱ་མཚོ་རྒྱལ་བ་སྲས་བཅས་ཀྱི། །མཛད་པ་རྒྱ་མཚོ་བྱེ་བྲག་
ཇི་སྙེད་པ། །བསྐལ་པ་རྒྱ་མཚོར་བདག་གིས་སྤྱོད་པར་ཤོག །རྣམ་དཔྱོད་དངུལ་
དཀར་མེ་ལོང་ཡངས་པའི་ངོས། །ཀུན་ཀྱང་ཆོས་ཀྱི་བཞིན་རས་གསལ་བ་འདི། །
སྔོན་བསགས་རྣམ་དཀར་བཟང་པོའི་བྱེད་ལས་དང༌། །ཡོངས་འཛིན་གསུང་གིས་
བྱི་དོར་བྱས་པའི་མཐུས། །མེ་མོ་ལུག་ལོ་ཧོར་ཟླ་བཅུ་གཅིག་པར། །སྨྲ་བཅད་
མཚམས་ངོས་ཡིད་བཞིན་འཁོར་ལོ་ལ། །གསོལ་བ་བཏབ་ཚེ་སེམས་ལ་ཤར་བ་
བཞིན། །མི་ཏྲིའི་མིང་གིས་ཕུར་བུ་ལྕོག་ཏུ་བྲིས། །ཞེས་སོ། །དེ་ནས་བླ་མ་རིན་པོ་
ཆེ་ཉིད་དགུང་ལོ་ལྔ་བཅུར་ཕེབས་པ་ལྕགས་མོ་ཕག་གི་ལོར་གཙང་དུ་ཕེབས་ནས་
པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་ཞལ་
མཇལ། མཎྜལ་ཕུལ་ཏེ་ཞབས་པད་ཡུན་དུ་བརྟན་པའི་གསོལ་འདེབས་མཛད།
དེའི་ཚེ་པཎ་ཆེན་ཐམས་ཅད་མཁྱེན་པ་ཆེན་པོས་བླ་མ་རིན་པོ་ཆེ་འདི་ལ་ཐུགས་
དགྱེས་པ་ཆེན་པོས་གྲུ་ས་འདིའི་དགེ་འདུན་ཆོས་དོན་གཉེར་ཅན་རྣམས་ལ་ལམ་
རིམ་ཆེན་མོའི་བཤད་ལུང་ཞིག་མཛོད་ཅེས་བཀས་བསྐལ་ཏེ་བླ་མ་རིན་པོ་ཆེ་
འདིས་བདེ་ལེགས་ཁང་གསར་དུ་དགེ་འདུན་ལྔ་བརྒྱ་སྐོར་ལ་ལམ་རིམ་གྱི་ཁྲིད་
དང་། ལམ་རིམ་ཆེན་མོའི་བཤད་ལུང་རྒྱས་པ་ཞིག་མཛད། དེ་ནས་སྣར་ཐང་དུ་
ཕེབས་སྣར་ཐང་གི་དགེ་འདུན་རྣམས་ལའང་ཆོས་ཀྱི་བདུད་རྩི་སྩལ་ཞིང་སྣར་ཐང་
གི་འདུ་ཁང་ཆེན་མོར་གློ་བུར་དུ་ཀ་བ་ཞིག་གིས་མདུན་དུ་དམ་བཅའ་འཇོག་
མཁན་ གཞན་ ཞིག་ ཡོད་ པ་ ལྟར་ དུ་ བཞེངས་ཏེ་བགྲོ་གླེང་ གཏོང་བར་མཛད།
འཁོར་གསུམ་བསྐོར་ཞིང་ལུང་རིགས་ཀྱི་ང་རོ་ཆེས་ཆེར་བསྒྲགས་ཏེ་ཐལ་སྐད་
-47-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཀྱང་ཆེས་ཆེར་འདོན་པར་མཛད། དེར་འཁོད་པའི་སྐྱེ་བོ་རྣམས་ནི་ངོ་མཚར་ཞིང་
རྩེད་མོའི་ འདུ་ཤེས་ ཀྱིས་ གད་མོ་བྱེད་ པ་ ལས་ རྒྱུ་མཚན་གཞན་གང་ ཡང་མ་
བསམས། དུས་ཕྱིས་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་དཔལ་
ལྡན་ཡེ་ཤེས་ཀྱིས་བླ་མ་རིན་པོ་ཆེས་སྔ་སོར་སྣར་ཐང་དུ་ཕེབས་དུས་དེ་འདྲ་མཛད་
འདུག་པ་དེ་ཅི་ཡིན་ཞུས་པར་བླ་མ་རིན་པོ་ཆེ་འདི་པའི་ཞལ་ནས་དེ་དུས་འདུལ་བ་
འཛིན་པའི་ཉམས་ཤིག་ཤར་ནས་དེ་ལྟར་བྱས་པ་ཡིན་གསུངས་བྱུང་ཞེས་པཎ་ཆེན་
ཐམས་ཅད་མཁྱེན་པ་ཆེན་པོའི་ཞལ་ལས་བདག་གི་དངོས་སུ་ཐོས་སོ། །དེ་ཡང་བླ་
མ་རིན་པོ་ཆེ་འདི་པ་ལ་བཀྲ་ཤིས་ལྷུན་པོའི་དགེ་འདུན་རྣམས་ལྷག་པར་དད་ཞེན་
ཆེ་བ་ཞིག་བྱེད་པ་དེ་ལ་འགའ་ཞིག་གིས་འདི་ཅི་ཡིན་སྙམ་དུ་བརྟགས་པ་ན། དགེ་
བའི་བཤེས་གཉེན་འགའ་ཞིག་གིས་བླ་མ་རིན་པོ་ཆེ་འདི་འདུལ་འཛིན་བློ་གྲོས་
སྦས་པ་དང་ཐུགས་རྒྱུད་གཅིག་ཅིང་འདུལ་འཛིན་བློ་གྲོས་སྦས་པ་ནི་ རྗེ་དགེ་
འདུན་གྲུབ་ཀྱི་སྲས་ཀྱི་ཐུ་བོ་བཀྲ་ཤིས་ལྷུན་པོའི་དགོན་གནས་ཐོག་མར་འདེབས་
པ་དང༌། དགོན་གནས་བཏབ་ནས་དགེ་འདུན་སྡེ་སྐྱོང་བ་དང་། རྗེ་དགེ་འདུན་
གྲུབ་ཞིང་གཤེགས་ནས་ཀྱང་དགོངས་རྫོགས་དང་དགེ་འདུན་གྱི་སྡེ་མི་ཉམས་པར་
སྐྱོང་བའི་ཞལ་བཀོད་མཛད་པ་སོགས་དགོན་གནས་འདི་ལ་བཀའ་དྲིན་ཟླ་མེད་དུ་
ཆེ་བ་ཞིག་ཡིན་པས་དགོན་གནས་འདིའི་གྲྭ་པ་རྣམས་པཎ་ཆེན་ཐམས་ཅད་མཁྱེན་
པ་མ་གཏོགས་གཞན་སུ་བྱུང་ལ་མགོ་མི་གཏོད་པ་ཞིག་ཡིན་པ་ལ་བླ་མ་རིན་པོ་ཆེ་
འདི་པ་ལ་དད་གུས་ལྷག་པར་ཆེ་བ་འདི་དེའི་རྟེན་འབྲེལ་གྱི་ཡིན་ཞེས་གླེང་བ་བྱུང་
སྟེ། དེ་ནི་འདི་ལྟར་དོན་ལ་གནས་སམ་སྙམ་སྟེ། བླ་མ་རིན་པོ་ཆེ་འདི་ཉིད་ཀྱིས་
པཎ་ཆེན་ཐམས་ཅད་མཁྱེན་པ་ལ་དེ་ལྟར་གསུངས་པ་དང༌། དུས་རྒྱུན་དུའང་བྱང་
- 48 -



ལམ་རིམ་བླ་མ་བརྒྱུད་པའི་རྣམ་ཐར། །
སེམས་འདུལ་དཀར་བས་འདི་ལྟར་མཛད་ཅེས་འདུལ་འཛིན་བློ་གྲོས་སྦས་པའི་
མཛད་པ་རྣམས་ཐུགས་རྒྱུས་ཤིན་ཏུ་ཞིབ་པ་ཞིག་ཡོད་པ་ལྟར་གསུངས་པ་ཡང་
དང་ཡང་དུ་ཐོས་སོ། །དེ་ནས་དགུང་ལོ་ལྔ་བཅུ་ང་གཉིས་སུ་ཕེབས་པ་ཆུ་མོ་གླང་
གི་ལོ་མི་དབང་བསོད་ནམས་སྟོབས་རྒྱལ་གྱིས་བླ་མ་དོན་ཡོད་མཁས་གྲུབ་ལ་
ལམ་རིམ་ཆེན་མོའི་བཤད་ལུང་གི་གསོལ་བ་བཏབ་སྟེ་ལྷ་ལྡན་རྒྱུད་ཁང་ལྕང་ལོ་
ཅན་དུ་ ཕྱོགས་འདུས་ཀྱི་དགེ་འདུན་བརྒྱད་བརྒྱ་སྐོར་ལ་ལམ་རིམ་ཆེན་མོའི་
བཤད་ལུང་གནང་བའི་ཚེ་བླ་མ་དོན་ཡོད་མཁས་གྲུབ་རིན་པོ་ཆེས་གུང་ཡོལ་ནས་
ཉི་རྒས་ཀྱི་བར་ལ་ལམ་རིམ་ཆེན་མོའི་བཤད་ལུང་གནང་། དེ་སྐབས་བླ་མ་རིན་
པོ་ཆེ་འདི་པའང་ཕེབས་ནས་སྔ་དྲོའི་ཆ་ལ་བླ་མ་རིན་པོ་ཆེ་འདི་པས་རྨི་རུར་ལམ་
རིམ་བདེ་ལམ་གྱི་ཁྲིད་དང་། ཞལ་ལུང་གི་ཁྲིད་དང་། བློ་སྦྱོང་གི་ཁྲིད་སོགས་བླ་
མ་མཁས་གྲུབ་རིན་པོ་ཆེའི་བཤད་ལུང་མ་རྫོགས་ཀྱི་བར་སྔ་དྲོའི་ཆར་ཆོས་བཀའ་
རྒྱ་ཆེར་སྩལ། དེ་ནས་བླ་མ་རིན་པོ་ཆེ་འདི་དགུང་ལོ་ལྔ་བཅུ་ང་གསུམ་དུ་ཕེབས་པ་
ཤིང་ཕོ་སྟག་གི་ལོ་གཙང་དུ་ཕེབས་ཏེ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་
བཟང་ཡེ་ཤེས་ལ་བརྟན་བཞུགས་འབུལ་བར་མཛད། དེའི་ཚེ་ པཎ་ཆེན་ཐམས་
ཅད་མཁྱེན་པ་ཆེན་པོས་བླ་མ་རིན་པོ་ཆེ་འདི་པ་ལ་ཁྱེད་རང་ལ་འདི་ཁའི་དགེ་
འདུན་རྣམས་དད་མོས་ཆེ་བར་འདུག་པས་ལམ་རིམ་ ཀྱི་ཁྲིད་ཅིག་གནང་བར་
མཛོད། ཆོས་མཐོ་མཐོ་ཟབ་ཟབ་མང་པོ་ལས་གདུལ་བྱ་བློ་མཐོ་དམའ་ཐམས་ཅད་
ལ་ཆོས་ལམ་རིམ་འདི་རང་ཕན་ཆེ་ཞེས་བཀའ་སྩལ། བླ་མ་རིན་པོ་ཆེ་ཀྱང་པཎ་
ཆེན་ཐམས་ཅད་མཁྱེན་པའི་བཀའ་བཞིན་ཟླ་བ་དྲུག་པའི་ཚེས་བཞི་ནས་བདུན་
པའི་ཚེས་བཞིའི་བར་ཟླ་བ་གཅིག་གི་རིང་བདག་ཅག་དད་ལྡན་ལྔ་བརྒྱ་སྐོར་ལ་
- 49-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལམ་རིམ་བདེ་ལམ་གྱི་ཁྲིད་རྒྱས་པ་དང་། དེ་ནས་ལམ་རིམ་ཆེན་མོའི་བཤད་ལུང་
དང་དགའ་ལྡན་ལྷ་བརྒྱ་མའི་ཁྲིད་སོགས་ཆོས་མང་དུ་སྩལ་ཅིང་གཞུང་ལུགས་ལ་
སྦྱོང་བའི་བློ་གསར་བ་རྣམས་ལ་རྗེ་བཙུན་སྒྲོལ་མའི་ རྗེས་གནང་ཞིག་དགྱེས་
བཞིན་སྩལ། ལམ་ཁྲིད་གྲུབ་པའི་སེམས་བསྐྱེད་མཆོད་པའི་ཉིན་དགེ་འདུན་ཉིས་
སྟོང་ཙམ་ཚོགས་ཏེ་སྟེང་འོག་བར་གསུམ་ཐམས་ཅད་དགེ་འདུན་གྱིས་གང་བས་
སེམས་བསྐྱེད་རྒྱས་པ་གནང་བར་མེ་ཏོག་གི་ཆར་ཆེན་པོ་བབས་པ་སོགས་ངོ་
མཚར་བའི་ལྟས་བསམ་གྱིས་མི་ཁྱབ་པ་བྱུང་། དེའི་ཚེ་དོན་གཉེར་ཅན་འགའ་
ཞིག་གིས་བླ་མ་མཆོད་པའི་ཁྲིད་ཅིག་ཞུས་པ་ན་དབང་ཆེན་ཐོབ་པ་རྣམས་ལ་
གནང་ རྩིས་ཀྱིས་ཚོམས་ཆེན་དུ་ གྲ་བསྒྲིགས་ཀྱང་དགེ་འདུན་ཐམས་ཅད་འུར་
ལངས་ཀྱིས་བཀག་མ་ཐུབ་པར་བདེ་ལེགས་ཁང་གསར་གྱི་ཕྱིའི་ཁྱམས་གང་བ་ན་
བླ་མ་རིན་པོ་ཆེའི་བཞུགས་གདན་ཡང་ རབ་གསལ་ནས་ཕྱིར་འཕངས་ཏེ་ཕྱིའི་
ཁྱམས་ སུ་ ཁྲི་བཤམས་ནས་ བླ་ མ་ མཆོད་ པའི་ ཁྲིད་ གནང་། དེའི་ ཚེ་འདི་ ལྟར་
གསུང་སྟེ་བླ་མ་མཆོད་པ་བདེ་སྟོང་དབྱེར་མེད་མ་འདི་ནི་སྤྱིར་མདོ་སྔགས་གཉིས་
ཀའི་ལམ་གྱི་གནད་ཚང་བ་དང་། ལྷག་པར་བླ་མེད་ཀྱི་བསྐྱེད་རྫོགས་གཉིས་ཀའི་
ལམ་གྱི་གནད་ཚང་བ་ཡིན་པས་སྔགས་ཀྱི་དབང་ཆེན་མ་ཐོབ་པ་ལ་བཤད་མི་རུང་
ཡང་ཁྱེད་ཅག་དགེ་འདུན་རྣམས་འདི་ཙམ་གྱི་དད་པ་ཆེ་བ་མཛད་ན་ངས་བླ་མ་
མཆོད་པའི་ཁྲིད་ལེགས་པར་བཏང་། ཁྱེད་རྣམས་ལ་ཕན་ཐོག་ན་ང་སྣོད་མིན་ལ་
གསང་བ་བཤད་པས་དམྱལ་བར་ཤོར་ཡང་བཟོད་གསུང་སྟེ། ཚུལ་འདི་ནི་ཐུགས་
བྱང་ཆུབ་སེམས་ཀྱི་དབང་དུ་གྱུར་པའི་རྣམ་ཐར་ཡིན་པས་ཤིན་ཏུ་ངོ་མཚར་རོ། །
རང་གི་དོན་དུ་ཐར་པའི་བདེ་བའང་མི་བཞེད་ལ། སེམས་ཅན་གྱི་དོན་དུ་འགྱུར་ན་
- 50-



ལམ་རིམ་བླ་མ་བརྒྱུད་པའི་རྣམ་ཐར། །
དམྱལ་བའི་མེ་ནང་དུའང་འཇུག་པར་སྤྲོ་བ་ནི་རྒྱལ་སྲས་བདག་ཉིད་ཆེན་པོའི་སྙིང་
སྟོབས་བླ་ན་མེད་པ་སྟེ། ཚུལ་འདིས་བླ་མ་རིན་པོ་ཆེའི་ཐུགས་རྒྱུད་ལ་བྱམས་སྙིང་
རྗེ་བྱང་ཆུབ་ཀྱི་སེམས་རླབས་པོ་ཆེ་བློ་ཆུང་རྣམས་ཀྱིས་རྗེས་སུ་ཡི་རང་ཙམ་ཡང་བྱ་
བར་དཀའ་བ་ཡོད་པ་འབྲས་བུའི་རྟགས་ཀྱིས་ཤེས་པར་བྱས་ལ་རྒྱལ་བ་དགྱེས་
པའི་ལམ་ལ་སློབ་པར་འདོད་པ་རྣམས་ཀྱིས་བླ་མ་རིན་པོ་ཆེ་འདིའི་མཛད་པ་
བཟང་པོ་འདི་དག་སྙིང་ནས་མོས་པར་བྱའོ། །དེ་ནས་དབུས་སུ་ཕེབས་ཏེ་སྔར་
རྒྱུན་ལྟར་ཕུར་བུ་ལྕོག་ཏུ་དབྱར་དགུན་གཉིས་སྐུ་མཚམས་དང་སྟོན་དཔྱིད་གཉིས་
སུ་སྐལ་བ་དང་ལྡན་པ་བགྲང་བ་ལས་འདས་པ་ལ་རྒྱལ་བ་ཀུན་གྱི་བགྲོད་པ་
གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པ་རྒྱ་ཆེར་སྤེལ་བར་མཛད་དོ། །དེ་
སྐབས་བོད་ཀྱི་སྲིད་སྐྱོང་ མིའི་དབང་པོས་བླ་མ་རིན་པོ་ཆེ་འདི་ པ་ གངས་ཅན་
མཁས་པ་ཀུན་གྱིས་གཙུག་རྒྱན་དུ་གྱུར་པ་ཡིན་གཤིས་དགའ་ལྡན་གྱི་གསེར་ཁྲིར་
ཕེབས་དགོས་སོ་ཞེས་ཞུ་བ་མཛད་ཀྱང་བླ་མ་རིན་པོ་ཆེ་འདི་ནི་ཆེན་པོའི་གོ་ས་
གཏན་ནས་མི་བཞེད་པས་ཞལ་གྱིས་བཞེས་པར་མ་མཛད། དེར་མ་ཟད་ཕྱོགས་
མཐའ་དག་ནས་དད་ལྡན་རྣམས་ཞབས་དྲུང་དུ་འདུ་བས་འཕྲལ་གྱི་གསོལ་ཆས་
ཀྱི་ཐེབས་རེ་བཞེས་ན་ཞེས་ཞུ་བ་མང་དུ་བྱུང་ཡང་གང་ཡང་བཞེས་པར་མ་མཛད་
ཅིང་། སྐུ་ཚེ་རིལ་པོར་བཀའ་གདམས་སྐུ་མཆེད་གསུམ་རྒྱལ་བ་དབེན་ས་པ་ཆེན་
པོ་སོགས་སྔོན་བྱོན་དམ་པའི་རྣམ་ཐར་སྐྱོང་བར་བཞེད་པ་ལས་ཞིང་རོལ་གང་
ཡང་འདེབས་པར་མི་མཛད་ཅིང་། དངུལ་སྐར་མ་གང་དང་སྨན་རྩེ་ ཁ་གང་ཡན་
ཆད་ཀྱི་ཚོང་དང་བུན་སྐྱེད་སོགས་མཛད་པ་བདག་ཅག་དངོས་ཀྱི་གདུལ་བྱ་སུས་
ཀྱང་མཐོང་བ་མེད་ཅིང་དད་པ་ཅན་གྱིས་ཕུལ་བའི་རྫས་གང་བྱུང་ཐམས་ཅད་ཆུད་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མ་ཟོས་པར་དཀོན་མཆོག་གི་མཆོད་པ་དང་དགེ་འདུན་གྱི་བསྙེན་བཀུར་སྐུ་གསུང་
ཐུགས་རྟེན་བཞེང་བ་སོགས་དགེ་ཕྱོགས་ཁོ་ནར་གཏོང་བར་མཛད། དེ་ནས་པཎ་
ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་ཞིང་གཤེགས་ནས་མཆོག་
གི་སྤྲུལ་སྐུ་ཕེབས་པ་ན་པཎ་ཆེན་མཆོག་གི་སྤྲུལ་པའི་སྐུའི་མཇལ་ཁར་བཀྲ་ཤིས་
ལྷུན་པོར་ཕེབས་ཤིང་། དེ་དུས་ཀྱང་བཀྲ་ཤིས་ལྷུན་པོའི་དགེ་འདུན་རྣམས་ལ་བློ་
སྦྱོང་དོན་བདུན་མའི་ཁྲིད་རྒྱས་པ་སོགས་ཆོས་མང་དུ་སྩལ། བླ་བྲང་ནས་གསོལ་
བ་བཏབ་སྟེ་པཎ་ཆེན་མཆོག་གི་སྤྲུལ་པའི་སྐུ་ལ་ཚེ་དབང་དང་ བྱབས་བསྲུང་
འཇིགས་བྱེད་བདུད་ལས་རྣམ་རྒྱལ་གྱི་དབང་ཆེན་སོགས་ཆོས་མང་དུ་འབུལ་བར་
མཛད་། རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་
མཚོས་ཀྱང་བླ་མ་རིན་པོ་ཆེ་འདི་པ་མཇལ་ཁར་ཕེབས་རེས་ཀྱིས་གསོལ་ཚིགས་
ལྷན་ དུ་ གནང་ ཞིང་། མདོ་ སྔགས་ ཀྱི་ དཀའ་ གནད་ ལས་ བརྩམས་ པའི་ དྲིན་
གཏུགས་རྒྱ་ཆེར་མཛད། ཞལ་ནས་ཀྱང་ངས་བླ་མ་ལ་མཎྜལ་ཕུལ་ནས་ཆོས་ཞུ་བ་
མ་བྱུང་ཡང་མདོ་སྔགས་ཀྱི་དཀའ་གནད་རྣམས་ལ་དྲི་བ་ཞུས་བླ་མས་ཀྱང་སྦ་
གསང་མེད་པར་ལྷུག་པར་གསུང་བར་མཛད་པས་སེམས་ལ་ཕན་ཐོགས་ཤིན་ཏུ་
ཆེ་བ་བྱུང་བས་དོན་གྱིས་ཆོས་ཞུས་པ་དང་ཁྱད་མེད་ཅེས་དག་སྣང་གི་གཟིགས་པ་
བླ་ མེད་ མཛད། སྟོན་ དཔྱིད་ ཀྱི་ ཆོས་ རྣམས་ ལའང་ བསྙེན་བཀུར་ དང་ སེམས་
བསྐྱེད་མཆོད་པའི་དུས་བརྟན་བཞུགས་དངོས་འབུལ་རྣམས་ཀྱང་གོང་འཕེལ་ཁོ་
ནར་མཛད་ཅིང་གོང་ས་མཆོག་ཉིད་ཀྱི་གསོལ་ཞིབ་ཀྱི་རྒྱུ་ཕུབ་དཀར་གྱི་གྲས་ནས་
ལོ་ལྟར་ཞིབ་རྒྱུ་འདེང་ངེས་གནང་། བླ་མ་རིན་པོ་ཆེ་འདི་པས་ཀྱང་རྒྱལ་བ་མཆོག་
གི་ཞབས་དྲུང་ དུ་ ཡང་ ཡང་ ཕེབས་ནས་མཎྜལ་ཕུལ་ཏེ་ཐུགས་ རྗེ་བསྐུལ་བའི་



ལམ་རིམ་བླ་མ་བརྒྱུད་པའི་རྣམ་ཐར། །
གསོལ་འདེབས་ནར་མར་མཛད། རྒྱལ་བ་ཐམས་ཅད་མཁྱེན་པ་ རྗེ་ བཙུན་བློ་
བཟང་བསྐལ་བཟང་རྒྱ་མཚོ་ཤིང་ཁྱི་ལོ་རྒྱལ་ལ་ཕེབས་ཞོར་སེ་རར་ཕེབས་སྐབས་
བླ་མ་རིན་པོ་ཆེ་འདི་པས་རྒྱལ་བ་མཆོག་ལ་སེ་རའི་དགེ་འདུན་རྣམས་ཀྱིས་གཙོས་
ཕྱོགས་འདུས་ཀྱི་དད་ལྡན་མང་པོར་གནས་བཅུའི་རྗེས་གནང་ཞུ་བར་མཛད། དེ་
ལོ་བླ་མ་རིན་པོ་ཆེ་འདི་པ་དགུང་ལོ་དོན་གསུམ་དུ་ཕེབས་པའི་དགུང་ཀག་ཡིན་
ཡང་སྐུ་ཁམས་ཤིན་ཏུ་དྭངས་ཤིང་། གདུལ་བྱ་སོ་སོའི་ཁམས་དང་བསམ་པ་དང་
འཚམ་པའི་ཟབ་ཆོས་མང་དུ་སྩལ། ཟླ་བ་བརྒྱད་པའི་ནང་དུ་བདག་གིས་ཡུན་རིང་
པོ་ནས་གསོལ་བ་བཏབ་པ་ལྟར་བཀའ་གདམས་བསྟན་པའི་སྙིང་པོ་ཇོ་བོ་ཡབ་
སྲས་ཀྱི་གསང་ཆོས་ཐིག་ལེ་བཅུ་དྲུག་གི་དབང་རྒྱས་པ་ཞིག་སྩལ། དེའི་ཚེ་རང་
རྒྱུད་བསྐུལ་འདེབས་དད་པའི་ལྗོན་ཤིང་ཡོངས་རྫོགས་ཐུགས་ཐོག་ནས་བཏོན་ཏེ་
སྐྱེས་བུ་གསུམ་གྱི་ལམ་རིམ་སྦྱར་ནས་རྒྱས་པར་སྩལ་ཅིང་དབང་དངོས་གཞིའི་
སྐབས་འབྲོམ་རིན་པོ་ཆེའི་སྔོན་གྱི་འཁྲུངས་རབས་བཀའ་གདམས་གླེགས་བམ་
ལས་ཇི་ལྟར་འབྱུང་བ་ལྟར་ཞིབ་ཏུ་གསུངས་ཤིང་། འཁྲུངས་རབས་དེ་དང་དེའི་
མཛད་པ་བཟང་པོ་རྣམས་གདུལ་བྱའི་ཉམས་ལེན་དང་སྦྱར་ཏེ་ཆེས་ཞིབ་པར་སྟོན་
པར་མཛད་པས་བཀའ་གདམས་བསྟན་པའི་སྙིང་པོ་གཞི་ནས་གསོ་བ་ལྟ་བུར་
མཛད། སྟོན་ཆོས་བདེ་ལམ་གྱི་ཁྲིད་ཀྱང་སྔར་རྒྱུན་ལྟར་སྩལ་ཞིང་། ཀོང་པོ་མཁན་
ཆེན་སྐུ་སྐྱེ་དང་བདག་ཅག་སོགས་དད་ལྡན་མང་པོར་བླ་མ་རིན་པོ་ཆེ་ཉིད་ཀྱི་
གསུང་བཀའ་རྒྱ་མའི་གྲས་བདེ་གསང་འཇིགས་གསུམ་གྱི་བསྐྱེད་རྫོགས་རྣམས་
དང་སྔོན་ཆད་ལུང་གནང་མ་གྲུབ་པའི་གསུང་རྩོམ་ཐོར་བུ་རྣམས་ཀྱི་ལུང་དགྱེས་
བཞིན་དུ་སྩལ། གཟིམ་ཆུང་དུ་སྐལ་ལྡན་ཉུང་ཤས་ལ་དཔལ་རྡོ་རྗེ་འཇིགས་བྱེད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལྷ་བཅུ་གསུམ་མའི་དབང་སྔགས་ཀྱི་ཟབ་བཤད་རྒྱས་པ་བཅས་སྩལ། དེ་སྐབས་
མནལ་ལམ་ཞིག་ལ་པཎ་ཆེན་མཆོག་གི་སྤྲུལ་པའི་སྐུ་ལ། བདེ་ལམ་གྱི་ཁྲིད་ཅིག་
འབུལ་བའི་མཚན་ལྟས་བྱུང་གསུང་སྟེ་དེ་ནི་མ་འོངས་པའི་འབྱུང་འགྱུར་མཁྱེན་
པར་ངེས་སོ། །དེ་ནས་རྒྱལ་བ་ཐམས་ཅད་མཁྱེན་པ་ རྗེ་བཙུན་བློ་བཟང་བསྐལ་
བཟང་རྒྱ་མཚོ་ཞིང་བརྗེས་ནས་པཎ་ཆེན་མཆོག་གི་སྤྲུལ་པའི་ སྐུ་ རྗེ་བཙུན་བློ་
བཟང་དཔལ་ལྡན་ཡེ་ཤེས་ཀྱིས་རྒྱལ་བ་མཆོག་ལ་ཞུ་མ་ཐུབ་པའི་མདོ་སྔགས་ཀྱི་
ཆོས་བཀའ་རྣམས་གསན་ཕྱིར་བླ་མ་རིན་པོ་ཆེ་འདི་པ་སྤྱན་དྲངས་ཏེ་བྱང་ཆུབ་
ལམ་ གྱི་ རིམ་ པའི་ ཁྲིད་ དང་ ལམ་ རིམ་ཆེན་མོའི་བཤད་ ལུང་དང་ གསང་བདེ་
འཇིགས་གསུམ་གྱི་བསྐྱེད་རྫོགས་ཀྱི་མན་ངག་རྣམས་དང་འགྲེལ་པ་བཞི་སྦྲགས།
བདེ་མཆོག་ལཱ་དྲིལ་གཉིས་ཀའི་དབང་དང་ཁྲིད་བཅས་ཞུ་བར་མཛད། བླ་མ་རིན་
པོ་ཆེ་འདི་པས་ཀྱང་མཛེས་ཆོས་སུ་མ་སོང་བར་ལམ་རིམ་གྱི་ཁྲིད་དམིགས་རྣམས་
འཛིན་ཆོས་སུ་མཛད་ཅིང་བཤད་ལུང་གི་སྐབས་རང་དང་གཞན་གྱི་གྲུབ་པའི་
མཐའ་རྒྱ་མཚོ་ལྟ་བུ་ལ་དྲི་མ་མེད་པའི་རིགས་པས་མཐའ་དཔྱད་དེ་མཐའ་དག་
པར་སྟོན་པར་མཛད་པས་པཎ་ཆེན་མཆོག་གི་སྤྲུལ་པའི་སྐུ་ཉིད་གློ་བུར་དུ་མཁྱེན་
རབ་ ཀློངས་བརྡོལ་ བའི་ ཚུལ་ བཞེས་ཏེ། འཆད་རྩོད་རྩོམ་ གསུམ་ གང་གི་ཐད་
ལའང་ཐོགས་པ་མེད་པ་མཁས་གྲུབ་སྨྲ་བའི་ཉི་མ་སླར་ཡང་འཇིག་རྟེན་འདིར་
བྱོན་པ་ཇི་ལྟ་བར་གྱུར་པ་ན་བླ་མ་རིན་པོ་ཆེ་འདི་པས་པཎ་ཆེན་ཐམས་ཅད་མཁྱེན་
པ་འདུས་པ་རྒྱ་མཚོའི་ཚོགས་དབུར་སྤྱན་དྲངས་ཏེ་མཆོད་སྤྲིན་ཚད་མེད་པས་
མཆོད་ཅིང་པཎ་ཆེན་དབེན་ས་པ་ཡབ་སྲས་ཀྱི་རྣམ་ཐར་རྒྱས་པར་གསུངས་ནས་
ད་ནི་པཎ་ཆེན་བསྟན་པའི་བདག་པོ་ཁྱེད་འཇིག་རྟེན་དུ་ཉི་མ་ཤར་བ་ལྟར་བསྟན་
54 -



ལམ་རིམ་བླ་མ་བརྒྱུད་པའི་རྣམ་ཐར།
པ་ཡོངས་རྫོགས་ལ་མཁས་ཤིང་མཆད་རྩོད་རྩོམ་གསུམ་ལ་ཐོགས་པ་མེད་པར་
གྱུར། འཇམ་མགོན་བསྟན་པའི་སྙིང་པོ་འདི་ལས་ཕྱི་རོལ་དུ་གཞན་གྱིས་དཀྲི་བར་
མི་ནུས་པའི་གདེང་ཐོབ་པར་མཛད་པ་འདི་ལྟ་བུ་བྱུང་བས་རྒན་པོ་ཤི་ཡང་བློ་བདེ་
ཞེས་གསུངས་པར་མཛད། དེ་ནས་པཎ་ཆེན་ཐམས་ཅད་མཁྱེན་པས་བཀྲ་ཤིས་
ལྷུན་པོ་རང་དུ་རེ་ཞིག་བཞུགས་དགོས་པར་གསོལ་བ་བཏབ་ཀྱང་ལོ་ལྟར་སྟོན་
དཔྱིད་གཉིས་སུ་ཕུར་བུ་ལྕོག་གི་ཆོས་གྲྭ་ཆེན་མོར་ལམ་རིམ་གྱི་ཁྲིད་འཆག་མེད་
མཛད་པ་དེ་སྐུ་ཚེ་འདིའི་མཛད་པའི་གཙོ་བོ་ཡིན་པས་ཇི་སྲིད་འཚོའི་བར་དུ་མ་
འཆག་པར་མཛད་བཞེད་པ་དང་། ཉེ་ཆར་དབང་ཕྱོགས་བསྟན་པའི་སྒྲོན་མེ་ རྗེ་
ལྕང་སྐྱ་རིན་པོ་ཆེ་དབུས་སུ་ཕེབས་ ཉེ་ བས་ བདག་ ཉིད་ཆེན་པོ་ གཉིས་ ཞལ་
འཛོམས་ནས་བསྟན་པའི་གནད་ལས་བརྩམས་པའི་བཀའ་བགྲོ་བར་བཞེད་པར་
ཡུན་རིང་བཞུགས་པར་ཞལ་གྱིས་མ་བཞེས་པར་དབུས་ཕྱོགས་སུ་ཕེབས་རྗེ་ལྕང་
སྐྱ་རིན་པོ་ཆེ་དང་ཞལ་འཛོམ། གངས་རིའི་ཁྲོད་འདིར་རྒྱུད་སྡེ་བཞིའི་ནང་ནས་
སྤྱོད་རྒྱུད་རྣམ་སྣང་མངོན་བྱང་གི་དབང་རྒྱུན་ཆད་དུ་ཉེ་བ་རྗེ་ལྕང་སྐྱ་རིན་པོ་ཆེ་ལ་
དེའི་རྒྱུན་བཞུགས་པས་གསོལ་བ་བཏབ་ནས་དེའི་དབང་གསན་པར་མཛད། རྗེ་
ལྕང་སྐྱ་རིན་པོ་ཆེས་ཀྱང་བླ་མ་རིན་པོ་ཆེ་འདི་ལ་མཁས་གྲུབ་རིན་པོ་ཆེ་ནས་
བརྒྱུད་པའི་ཀྱེ་རྡོར་ལྷ་དགུའི་རྒྱུན་ཡོད་པར་མཁྱེན་ནས་དེའི་དབང་ཞུ་བར་མཛད།
དེ་ལྟར་འཇམ་མགོན་བསྟན་པའི་སྲོག་ཤིང་རྣམ་པ་གཉིས་པོ་འདི་ཕན་ཚུན་ཡིད་
ཆེས་ཀྱི་དད་པ་ཐོབ་ནས་ཐུགས་ཡིད་གཅིག་ཏུ་འདྲེས། དེ་ནས་བླ་མ་རིན་པོ་ཆེ་
འདི་པས་ཕུར་བུ་ལྕོག་ཏུ་བཤད་སྒྲུབ་བསྟན་པའི་རྒྱལ་མཚན་བསྒྲེངས་ཤིང་། ཆོས་
ཀྱི་རྔ་བོ་ཆེ་བརྒྱུད་མར་བརྡུངས། འཇིག་རྟེན་ཀུན་གྱི་རྨོངས་པའི་མུན་པ་སེལ་བའི་
)
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆོས་ཀྱི་སྒྲོན་མེ་རྒྱུན་དུ་སྦར། སྙིགས་མའི་འགྲོ་བ་ཉམ་ཐག་ཡོངས་ལ་དུག་གསུམ་
གྱི་ནད་སེལ་བའི་ཆོས་ཀྱི་སྨན་སྦྱིན་རྒྱུན་མ་ཆད་པར་མཛད། ཡིད་སྲུབས་བདག་
པོ་དཔུང་བཅས་པས་གཡོ་བར་མི་ནུས་པར་འཇམ་མགོན་བསྟན་པའི་སྲོག་ཤིང་
བཟུང་། རྒྱལ་བ་སྲས་བཅས་ཀུན་གྱི་མཛད་པ་གང་གི་སྙིང་སྟོབས་ལྷག་བསམ་
ཁྱེར་ནས་འཇམ་མགོན་བསྟན་པའི་སྙིང་པོ་འཛིན་པ་ལ་ནམ་ཡང་གཡོ་བ་མེད་
པར་བཞུགས། དེ་ནས་བླ་མ་རིན་པོ་ཆེ་འདི་པ་དགུང་ལོ་བརྒྱད་ཅུར་ཕེབས་པ་
ལྕགས་མོ་སྦྲུལ་གྱི་ལོ་པཎ་ཆེན་ཐམས་ཅད་མཁྱེན་པ་ཆེན་པོས་གཙང་དུ་སྤྱན་
དྲངས་ནས་ རིམ་ལྔ་གསལ་སྒྲོན་གྱི་གཟབ་བཤད་ཀྱི་དོན་དུ་གསོལ་བ་བཏབ།
འཇམ་མགོན་བསྟན་པའི་སྙིང་པོ་འདི་གསན་པ་ལ་བླ་མ་རིན་པོ་ཆེ་འདི་སྐུ་དྭངས་
ཤིང་བར་ཆད་མི་འབྱུང་བ་ཞིག་གི་ཕྱིར་ཞབས་བརྟན་སྐུ་རིམ་རླབས་ཆེན་པོ་སྒྲུབ་
པར་མཛད། བླ་མ་རིན་པོ་ཆེ་འདི་པས་ཀྱང་སྐུ་ན་ཕེབས་ཆེ་ཞིང་སྤྱན་མི་གསལ་
ཙམ་ཡོད་ཀྱང་པཎ་ཆེན་ཐམས་ཅད་མཁྱེན་པ་འཇམ་མགོན་བསྟན་པའི་བདག་
པོར་སོང་གཤིས་རྩོལ་བ་ཆེན་པོས་དཀའ་བ་ཁྱད་དུ་བསད་ནས་རིམ་ལྔ་གསལ་
སྒྲོན་གྱི་གཟབ་བཤད་རྒྱས་པར་གནང་། དེ་ནས་པཎ་ཆེན་ཐམས་ཅད་མཁྱེན་པ་
ཆེན་པོས་འཇམ་དཔལ་ཞལ་ལུང་གི་ཁྲིད་ཅིག་ཀྱང་གནང་དགོས་པར་གསོལ་བ་
བཏབ། རྣམ་སྣང་མངོན་བྱང་གི་དབང་དང༌། ཀྱེ་རྡོར་ལྷ་དགུའི་དབང་ཞིག་ཀྱང་
གནང་དགོས་པར་གསོལ་བ་བཏབ་ཅིང་། བླ་མ་རིན་པོ་ཆེ་སྐུ་ན་མཐོ་བས་བར་
ཆད་བྱུང་དོགས་ནས་ཞབས་བརྟན་སྐུ་རིམ་རྒྱ་ཆེན་པོ་མཛད། བླ་མའི་སྐུ་ཚེ་སྤེལ་
ཕྱིར་ཚེ་དཔག་མེད་ལྷ་དགུའི་དབང་ཞིག་ཀྱང་འབུལ་བར་མཛད་པས་བསྟན་པའི་
བདག་པོ་གཉིས་ཀ་ཐུགས་བསྐྱེད་རླབས་ཆེ་བས་བར་ཆད་ཀྱི་མཚན་མ་མེད་པར་
- 56 -



ལམ་རིམ་བླ་མ་བརྒྱུད་པའི་རྣམ་ཐར། །
རྣམ་སྣང་མངོན་བྱང་གི་དབང་དང་། ཀྱེ་རྡོར་ལྷ་དགུའི་དབང་གཉིས་ཀྱང་རྒྱས་
པར་གནང་ཞིང་། དེ་ནས་འཇམ་དཔལ་ཞལ་ལུང་གི་ཁྲིད་ཆོས་ཐུན་བཅུ་བདུན་ལ་
རྫོགས་པ་ཞིག་རྩི་ཤག་དང་བཅས་རྒྱས་པར་གནང་། འཇམ་དཔལ་ཞལ་ལུང་གི་
བཀའ་ཁྲིད་གྲུབ་པའི་སེམས་བསྐྱེད་ཚར་མ་ཐག་རྒྱལ་བ་ཐམས་ཅད་མཁྱེན་པའི་
མཆོག་སྤྲུལ་ལྷ་རི་སྒང་དུ་འཁྲུལ་བྲལ་གསལ་དྭངས་སུ་ཕེབས་པ་འཇམ་དབྱངས་
གོང་མ་བདག་པོ་ཆེན་པོས་ངོས་འཛིན་གྱི་ལུང་ཕེབས་ནས་དེ་འཕྲལ་བཀྲ་ཤིས་
ལྷུན་པོར་གདན་དྲངས། བླ་མ་རིན་པོ་ཆེ་འདི་པས་ཀྱང་རྒྱལ་བ་ཐམས་ཅད་མཁྱེན་
པ་ཞལ་མཇལ་ནས་དབུས་སུ་ཕེབས་ཏེ་སྟོན་དཔྱིད་ཀྱི་ལམ་ཁྲིད་སྔ་མུས་བཞིན་
གནང་། དེ་ནས་གོང་ས་མཆོག་གི་སྤྲུལ་སྐུ་རིན་པོ་ཆེ་དབུས་སུ་སྤྱན་དྲངས་ནས་སྙེ་
ཐང་བདེ་བ་ཅན་དུ་བཞུགས་སྐབས་བླ་མ་རིན་པོ་ཆེ་འདི་ པ་དང་། རྒྱུད་སྨད་
མཁན་པོ་ངག་དབང་ཆོས་གྲགས་གཉིས་གོང་ས་མཆོག་གི་ཡོངས་འཛིན་དུ་གདན་
དྲངས། བླ་མ་རིན་པོ་ཆེ་འདི་པ་སྐུ་ན་ཕེབས་ཆེ་བས་ཞབས་ཕྱི་འགྲུབ་རེ་མེད་ཀྱང་
རྟེན་འབྲེལ་གྱི་ཁྱད་དགྱེས་བཞིན་ཞལ་གྱིས་བཞེས་ཏེ་སྙེ་ཐང་དུ་ཕེབས་ཏེ་ཁྲི་
འདོན་མཛད། རྒྱལ་བ་མཆོག་ལ་སྤྱིར་སེམས་ཅན་ཐམས་ཅད་དང་། སྒོས་ཁ་བ་
ཅན་པ་རྣམས་ཀྱི་མགོན་དུ་ཞབས་པད་བརྟན་ཅིང་ཐུགས་བསྐྱེད་རྒྱ་ཆེན་དགོས་
པའི་གསོལ་འདེབས་མཛད་ནས་ལམ་སྒྲོན་གྱི་ལུང་དང་ཚེ་དབང་གདུགས་དཀར་
སྒྲོལ་མ་འཇམ་དབྱངས་རྣམས་ཀྱི་རྗེས་གནང་འབུལ་བར་མཛད། དེ་ནས་ཕུར་བུ་
ལྕོག་ཏུ་ཕེབས་ཏེ་དགུན་ཀྱི་རིང་བཅད་རྒྱར་བཞུགས། དཔྱིད་ཆོས་སྔ་མུས་ལྟར་
ཚུགས་རྩིས་མཛད་པར་སྐུ་ན་ཕེབས་ཆེ་བའི་ཁར་ཆབ་ཀྱི་སྙུན་གཞི་ཀྱང་བཞེས་
པས་ཞབས་འབྲིང་པ་རྣམས་ཀྱིས་འདི་ལོ་བཀའ་ཆོས་སྐུ་གཟུགས་ཀྱིས་ལྕོགས་རེ་
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མི་འདུག་པས་འཐེན་དགོས་ཞེས་གསོལ་བ་བཏབ་ཀྱང་གསན་དུ་མ་བཞེད་པར་
ང་ཆོས་ཁྲིའི་ཐོག་ཏུ་ཤི་ན་བསམ་པ་རྫོགས་པ་ཡིན་གསུངས་ནས་ཆོས་བཙུགས།
དེ་ནི་དུས་རྒྱུན་དུ་ཡང་དགེ་བའི་བཤེས་གཉེན་པོ་ཏོ་བ་ཆེན་པོ་ཞིང་གཤེགས་ཁར་
ཆོས་ཁྲིའི་ཐོག་ཏུ་ཕེབས་ནས་དགེ་འདུན་ལ་ཞལ་བསྟན། ཆོས་གསུང་འཕྲོ་ལ་
སེམས་ཅན་མགོན་མེད་པ་རྣམས་ཀྱི་མགོན་དང་། སྐྱབས་མེད་པ་རྣམས་ཀྱི་སྐྱབས་
དང༌། འཁྲ་ས་མེད་པ་རྣམས་ཀྱི་འཁྲ་སར་ཤོག་གསུངས་ནས་ཐལ་མོ་ཤག་གི་ཕྱེ་
ནས་ཞིང་གཤེགས་པ་ཡིན། ང་ཡང་དེ་འདྲ་ཞིག་ལ་སྨོན་ལམ་འདེབས། ཞེས་ཡང་
ཡང་གསུང་གི་ཡོད། དེ་ནས་ཆོས་ཐུན་རེ་གཉིས་ཙམ་ལས་གནང་མ་ཐུབ། ཟླ་བ་
བཞི་པའི་ཚེས་བརྒྱད་ལ་སེམས་བསྐྱེད་ཀྱི་ཚོགས་དབུར་ཕེབས། ཚེས་བཅུ་བཞི་
དང་བཅོ་ལྔ་ལ་སྨྱུང་གནས་ཀྱི་སྡོམ་པ་སྩལ། དེ་ནས་ཆབ་ཀྱི་སྙུན་གཞི་ཇེ་ལོད་དུ་
སོང་གསུང་གློ་ཆེ་ཞིང་བཞེང་བཞུགས་དཀའ་ཙམ་བྱུང་ཡང་ཐུགས་བདེ་ཞིང་སྤྲོ་
བའི་ཉམས་ཁོ་ན་མཛད། བསྟན་པ་རིན་པོ་ཆེའི་རྒྱུན་དང་སླད་ཀྱི་རྟེན་འབྲེལ་ལ་
དགོངས་ནས་གསེར་སྦྱངས་པ་འབའ་ཞིག་ལས་གྲུབ་པའི་བཀའ་འགྱུར་རིན་པོ་ཆེ་
བཞེང་བར་བཞེད་ནས། ཕྱག་ན་ཡོད་པའི་གསེར་རྣམས་གུང་པཎྜི་ཏར་གནང་ནས་
བཞེང་དགོས་པའི་བཀའ་དང༌། དེ་ཡང་ད་ལོ་རང་བྱེད་དགོས་ཕེབས་པར། ཁོང་
ནས་ ཀྱང་ གུས་ པ་ཆེན་པོས་བཀའ་སྤྱི་བོས་ནོས་ཏེ། མཐིང་ཤོག་བཟང་པོ་ལ་
གསེར་སྦྱངས་འབའ་ཞིག་ལས་གྲུབ་པའི་པོད་བརྒྱ་དང་བཅུ་གཅིག་ཆ་ཚང་དང་།
བྱང་ཆུབ་ལམ་གྱི་རིམ་པ་ཆེན་མོ་དང་། སྔགས་རིམ་ཆེན་མོ་གཉིས་པོད་རེ་བཅས་
འཇིག་རྟེན་ཀུན་གྱི་མིག་གི་བདུད་རྩིར་སྤུངས་པ་ལྟ་བུ། དབུ་ཁང་དང་པོར་ཕན་
ཚུན་དབུ་ལྷ་ཚོན་བྲིས་ལྕགས་སྒོར་གྱི་དཀྱིལ་དུ་མུ་ཏིག་གི་ཕྲ་ལྡན་བཟང་གོས་
-58 -



ལམ་རིམ་བླ་མ་བརྒྱུད་པའི་རྣམ་ཐར། །
གསེར་ མ་ སྨྲས་ ལེགས་ ཀྱི་ ཞལ་ ཁེབས་ ཉིས་ བརྩེགས། གདོང་ དར་ གསུམ་
བརྩེགས་མདོ་རྟགས་རྣམས་པར་བྱིན། གླེགས་ཤིང་མཚལ་གྱིས་བྱུགས་པ་ཡས་
སྤང་གི་མཐོངས་ལ་རྟེན་འབྲེལ་སྙིང་པོ་དང་། གདོང་སྣེ་ཕན་ཚུན་དུ་གཟུངས་
སྔགས་ལཉྩའབུར་དུ་ཡོད་པ་ལ་གསེར་ཤོག་དང༌། དེ་ཕྱིན་ལ་གསེར་གྱི་མེ་ཏོག་
རིས་ཀྱིས་མཛེས་པ། གླེགས་ཐག་ཐད་མ་མཛོད་གོས་ངུར་སྨིག་གིས་གཏུམས་པ་
ཟངས་ཚ་གསེར་མའི་གླེགས་ཆབ་རྡོ་རྗེ་གཟུགས་རྐོས་མ་ཕྲ་ལྡན། ཆོས་ཁྲི་ཚོན་རྩི་
གསེར་ཤོག་གིས་བྱུག་པ་བཅས་གསར་དུ་བསྐྲུན་པའི་རྒྱུར་གསེར་ཐུར་སྲང་བཞི་
བརྒྱ་ དང་ གསུམ། བཟང་ གོས་ གསེར་ མ་ སྤྱས་ ལེགས་ ཡུག་ ཕྱེད་ དང་ ལྔ་ དང་།
མཛོད་གོས་ངུར་སྨིག་ཡུག་ལྔ། གོས་ལིང་དང་ཆུ་རྩེ་འདྲེས་མ་ཡུག་ཉི་ཤུ། མུ་ཏིག་
སྤུས་ལེགས་སྲན་མ་ཙམ་རྡོག་ཉིས་བརྒྱ་དང་ཉི་ཤུ་རྩ་དྲུག་རྣམས་ངོ་ཐོག་དང་། ཨེ་
པ་དང་སྙེ་མོ་བའི་བྲིས་པ་ལྟོ་གར་བ་བཞི་དང་བྱིངས་བྲིས་ཤོག་པ་བསྡོམས་མི་
དགུ་བཅུ་གོ་བརྒྱད། དགེ་བཤེས་ཞུས་དག་པ་བརྒྱད། ལྷ་བྲིས་པ། ཤིང་རྐོས་པ།
གསེར་དངུལ་བཟོ་པ། ཚེམ་བུ་བཅས་བཟོ་ཕྲན་མི་ཉི་ཤུ་རྩ་གཅིག །ལག་གཡོག་
མི་ཉི་ཤུ་རྩ་བདུན་བཅས་ཀྱི་ལས་རྒྱུན་རིང་གི་ཕོགས་དང་ཟུར་གསོལ། གླ་ཡོན་
དང་། ལེགས་ གནང་། འཛུགས་ སྒང་ གྲོལ་ གསུམ་ གྱི་ སྟོན་ མོ་ གནང་ ཆ་ དང༌།
གཞུང་སར་གླེགས་ཤིང་དང་ཤོག་བུའི་རིན་ཕུལ་བ་བཅས་ལ་དངུལ་གྱི་མཎྜལ་སྣེ་
འདོགས་ཅན། ན་བཟའ་ཆ་འགྲིག །དངུལ་དང་གོས་ཆེན། ཕོ་མོའི་རྒྱན་གོས། རྟ་
སྒར་འཁོར། དྲེའུ། མཛོ་མོ། ཁ་བཏགས་ཆེ་ཆུང་སོགས་ཡང་ཏིག་དངུལ་རྐྱང་ཐོག་
དངོས་པོའི་རིན་གོང་བསྣན་པ་བཅས་ཁྱོན་དངུལ་སྲང་སུམ་སྟོང་བརྒྱད་བརྒྱ་དགུ་
བཅུ་གོ་ལྔ་ཞོ་དོ་སྐར་ལྔ་བཅས་ཕུལ་ནས་བཀའ་འགྱུར་རིན་པོ་ཆེ་གསར་བཞེང་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
རྨད་དུ་བྱུང་བ་གནང་། ལི་ཐང་གི་བཀའ་འགྱུར་མཚལ་པར་མ་དེ་ཤིན་ཏུ་དག་པ་
ཡོད་འདུག་པས། དེ་ཡང་ཚར་གཅིག་བཞེངས་ཐུབ་པ་གྱིས་ཞེས་བཀའ་གནང་།
ཉེ་གནས་རབ་འབྱམས་པས་ཀྱང་དེ་འཕྲལ་དུ་ལི་ཐང་དུ་པར་བརྒྱག་རྒྱུའི་བཀོད་
པ་མཛད། དེ་སྐབས་གོང་ས་ལྷ་མིའི་འདྲེན་པ་མཆོག་ཕོ་བྲང་ཆེན་པོའི་གསེར་ཁྲི་
ལ་མངའ་གསོལ་བའི་སྐབས་ཡིན་པས་པཎ་ཆེན་ཐམས་ཅད་མཁྱེན་པ་ཆེན་པོ་
ཡང་དབུས་སུ་ཆིབས་ཁ་བསྐྱོད་ནས་ཕོ་བྲང་པོ་ཏ་ལར་བཞུགས་པའི་སྐབས་བླ་མ་
རིན་པོ་ཆེ་འདི་པའང་པཎ་ཆེན་ཐམས་ཅད་མཁྱེན་པ་ཆེན་པོ་མཇལ་བཞེད་ཆེ་བ་
བྱུང་ཞིང་། པཎ་ཆེན་ཐམས་ཅད་མཁྱེན་པ་ཆེན་པོས་ཀྱང་ཕྱི་རབས་ཀྱི་གདུལ་བྱ་
རྣམས་ལ་རང་ལ་ལམ་མ་ནོར་བར་སྟོན་པའི་བཤེས་གཉེན་དམ་པ་ནི་སངས་རྒྱས་
ཐམས་ཅད་ལས་ཀྱང་ལྷག་པའི་བསོད་ནམས་ཀྱི་ཞིང་དམ་པ་ཡིན་པས། རང་ཉིད་
ཆེན་པོའི་གོ་ས་ཇི་འདྲ་ཞིག་ལ་གནས་ཀྱང་ཆེ་འགྱིང་མི་བྱ་བར་བླ་མ་བསྟེན་ཚུལ་
འདི་ལྟར་བྱ་དགོས་སོ་ཞེས་འདོམས་པའི་ཕྱིར་ཕུར་བུ་ལྕོག་ཏུ་ཆིབས་བསྐྱོད་ནས་
བླ་མ་རིན་པོ་ཆེའི་གཟིམ་ཆུང་དུ་ཕེབས་ཏེ་སྐུ་ཚེ་བསྲིང་བའི་ཕྱིར་ཚེ་དབང་ཞིག་
ཕུལ། དེ་ནས་མཎྜལ་དང་སྐུ་གསུང་ཐུགས་རྟེན། དངོས་པོ་སྦམ་མཐོ་བ་བཅས་
འབུལ་བར་མཛད་དེ་ཞབས་པད་ཡུན་རིང་བརྟན་དགོས་པའི་གསོལ་འདེབས་
མཛད། གོང་ ས་ ལྷ་ མིའི་ འདྲེན་ པ་མཆོག་ནས་མགྲོན་ གཉེར་ དགེ་སློང་བསྐལ་
བཟང་ཆེད་གནང་གིས་དངུལ་གྱི་མཎྜལ་དང་སྐུ་གསུང་ཐུགས་རྟེན་དངོས་འབུལ་
བཅས་ཞབས་པད་ཡུན་རིང་བརྟན་དགོས་ཞེས་ཞུ་བར་མཛད། དེ་སྐབས་བླ་མ་
རིན་པོ་ཆེ་འདི་ཆབ་གཞིའི་བསྙན་བབ་ལྕི་བས་ཐ་མལ་པ་རང་བཞིན་ཡིན་ན་
གསུང་བགྲོས་གནང་རེ་མེད་པའི་ཚོད་དུ་གྱུར་ཀྱང་། བླ་མ་རིན་པོ་ཆེ་ནི་ཐུགས་
- 60 -



ལམ་རིམ་བླ་མ་བརྒྱུད་པའི་རྣམ་ཐར།
སྣང་གང་ཡང་མེད་པར། པཎ་ཆེན་ཐམས་ཅད་མཁྱེན་པ་ཆེན་པོ་ལ་བསྟན་པའི་
གནད་ལས་བརྩམས་པའི་གསུང་གླེང་ཆེས་མང་བ་དང་། ལྷག་པར་ཚད་མ་རྣམ་
འགྲེལ་གྱི་རིགས་པའི་དཀའ་གནད་ཕྲ་མོ་བརྩམས་ཏེ་འབེལ་གཏམ་ཆེས་ཞིབ་
ཅིང་ རྒྱས་ པར་མཛད། ཡོངས་འཛིན་བློ་བཟང་ཆོས་འཕེལ་ལའང་སེམས་ཙམ་
པའི་ཕྱི་དོན་འགོག་པའི་རིགས་པ་ལས་བརྩམས་པའི་བཀའ་འདྲི་མང་དུ་གནང་
ཞིང་། སྐུ་བསྙན་པའི་ཚུལ་མེད་པར་དགྱེས་ཉམས་ཤིན་ཏུ་ཆེ་བར་མཛད། དེ་ནས་
པཎ་ཆེན་ཐམས་ཅད་མཁྱེན་པ་ཆེན་པོ་ཆོས་གྲྭ་ཆེན་མོའི་བཞུགས་ཁྲིར་སྤྱན་དྲངས།
དེ་སྐབས་གློ་བུར་དུ་དད་འདུས་ཆེས་མང་བ་ལ་ཆོས་སྟོན་པར་གསོལ་བ་འདེབས་
པར་མཛད་ཅིང་། མཎྜལ་ སྐུ་ གསུང་ཐུགས་རྟེན་དངོས་འབུལ་རྒྱ་ཆེན་པོ་དང་
བཅས་ཞབས་པད་ཡུན་རིང་དུ་བརྟན་ཏེ་འཇམ་མགོན་བསྟན་པའི་སྲོག་ཤིང་དུ་
གཡོ་བ་མེད་པར་བཞུགས་དགོས་ཞེས་གསོལ་བ་འདེབས་པར་མཛད། དེ་ནས་
པཎ་ཆེན་ཐམས་ཅད་མཁྱེན་པ་ཆེན་པོ་ཕོ་བྲང་དུ་ཆིབས་ཁ་བསྐྱོད། དེ་ནས་ཞག་
ཁ་ཤས་ནས། རྒྱལ་བ་ཐམས་ཅད་མཁྱེན་པ་ཆེན་པོ་ཕོ་བྲང་ཆེན་པོའི་གསེར་ཁྲིར་
མངའ་གསོལ་བ་ལ་ལེགས་འབུལ་རྒྱས་པ་ཞིག་བྱེད་དགོས་ཞེས་བཀའ་ཕེབས།
འབུལ་ཐོའི་འགོ་བརྗོད་ཀྱང་བླ་མ་རིན་པོ་ཆེ་ཉིད་ཀྱིས་རྒྱས་པར་བཀའ་སྩལ།
པཎ་ཆེན་ཐམས་ཅད་མཁྱེན་པ་ཆེན་པོ་ལའང་དངོས་འབུལ་གཏོས་ཆེ་བར་མཛད་
རྒྱུར་ཞུ་ཡིག་འགོ་བརྗོད་བླ་མ་རིན་པོ་ཆེ་ཉིད་ཀྱིས་མཛད། བཀའ་འགྱུར་གསེར་
མ་གསར་བཞེངས་ཀྱི་སྐུ་ཡོན་ཚང་མ་འཕྲལ་འབུལ་བྱེད་དགོས་པ་དང་། སེ་ར་
སྨད་ཀྱི་གྲྭ་ཁང་གསར་བཞེངས་ལ་ཟུག་སྟོན་རྒྱས་པ་ཞིག་ཀྱང་འཕྲལ་དུ་གྱིས་ཞེས་
ཉེ་གནས་ལ་བཀའ་ཕེབས། ཉེ་གནས་རབ་འབྱམས་པས་ཀྱང་བླ་མ་རིན་པོ་ཆེའི་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བཀའ་གང་ཕེབས་ཐམས་ཅད་འཕྲལ་རང་དུ་གྲུབ་པར་མཛད་དེ། འདི་དང་འདི་
ལྟ་བུ་བགྱིས་སོ་ཞེས་སྙན་དུ་གསོལ། དེ་ནས་ཞབས་འབྲིང་བ་རྣམས་ནས་སེ་
འབྲས་དགེ་གསུམ་རྒྱུད་སྟོད་སྨད་རི་ཁྲོད་ཁག་བཅས་ལ་ཞབས་བརྟན་སྐུ་རིམ་
ནར་མར་བསྒྲུབས། སྦྱིན་བདག་ཆེན་པོ་རྡོ་རིང་ནི་ཡོན་དང༌ བཀའ་ བློན་མདོ་
མཁར་བ་སོགས་དད་ལྡན་ཚང་མས་བླ་མ་རིན་པོ་ཆེ་ཉིད་ལ་མཎྜལ་ཕུལ་ཏེ་
གསོལ་བ་འདེབས་པ་དང་རང་རང་གི་འབྱོར་པ་དང་བསྟུན་པས་དགེ་འདུན་གྱི་སྡེ་
རྣམས་ལ་བསྙེན་བཀུར་ཏེ་ཞབས་བརྟན་སྐུ་རིམ་སྒྲུབ་པ་ལ་ཚང་མས་བརྩོན་པ་
ཆིག་བསྒྲིལ་དུ་བྱས་སོ། །དེ་ལྟར་བདག་ཅག་གི་དཔལ་ལྡན་བླ་མ་དམ་པ་འདིས།
དང་ པོར་ རྒྱ་ཆེན་ཐོས་ པ་ མང་ དུ་ བཙལ། །བར་དུ་ གཞུང་ ལུགས་ ཐམས་ ཅད་
གདམས་པར་ཤར། །ཐ་མར་ཉིན་མཚན་ཀུན་ཏུ་ ཉམས་ སུ་ བླངས། །ཀུན་ ཀྱང་
བསྟན་པ་རྒྱས་པའི་ཆེད་དུ་བསྔོས། །ཞེས་རྗེ་རིན་པོ་ཆེས་གང་གསུངས་པ་དེ་ཁོ་ན་
ལྟར་ཕྱག་ལེན་ལ་ཐེབས་པར་མཛད་དེ། དང་པོར་རྒྱལ་བའི་བསྟན་པ་ལ་ཞུགས་
ནས་སྡོམ་པ་གསུམ་རིམ་གྱིས་བཞེས་ཤིང་ཐུབ་པའི་བཅས་མཚམས་ལས་ནམ་
ཡང་འདའ་བ་མེད་པ་གཞིར་བཟུང་ནས་མདོ་རྒྱུད་དགོངས་འགྲེལ་དང་བཅས་པ་
ལ་ཐོས་པ་ཕུ་ཐག་ཆོད་པ་མཛད། སངས་རྒྱས་ནས་བཟུང་སྟེ་དམ་པ་བར་མ་ཆད་
པ་ལས་བརྒྱུད་པའི་མདོ་སྔགས་གཉིས་ཀའི་སྙན་བརྒྱུད་ཀྱི་མན་ངག་རྣམས་ཡོངས་
སུ་རྫོགས་པ་གསན། བར་དུ་ཚེ་འདི་བློས་བཏང་སྟེ་དཀའ་སྤྱད་སྙིང་རུས་ཀྱི་སྒོ་
ནས་ཉམས་ལེན་མཐར་ཕྱིན་པར་མཛད། རང་ཉིད་མི་ཉམས་པའི་གདེང་ཐོབ་
པའི་མཐར་སྐལ་བ་དང་ལྡན་པ་དག་ལ་དགེ་ཚུལ་གྱི་བསླབ་བྱ་ཀཱ་རི་ཀ་ནས་རྒྱུད་
ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་མཐར་ཐུག་ཟུང་འཇུག་འགྲུབ་
- 62 -



ལམ་རིམ་བླ་མ་བརྒྱུད་པའི་རྣམ་ཐར།
པའི་བར་རྒྱལ་བའི་བསྟན་པ་ཡོངས་སུ་རྫོགས་པ་དྲི་མ་མེད་པའི་རིགས་པའི་ལམ་
ནས་དྲངས་ཏེ། རྒྱ་ཆེར་བཤད་ཅིང་། ཆོས་ཚིག་བཞི་པ་ཞིག་ཡན་ཆད་ཁ་ཕྱི་བ་
ལྟར་མ་སོང་བར་རང་གི་རྒྱུད་འདུལ་བའི་ཕྱིར་དུ་ཉམས་ལེན་གྱི་གནད་དུ་བསྡུད་
ཏེ་བྱང་ཆུབ་ལམ་གྱི་རིམ་པ་ཉིད་ལ་བསྒྲིལ་ནས་སྟོན་པར་མཛད་ཅིང༌། དབུགས་
ཕྱི་ནང་དུ་རྒྱུ་བ་ཚུན་ཚད་སྒོ་གསུམ་གྱི་སྤྱོད་པ་ཐམས་ཅད་རྒྱལ་བའི་བསྟན་པ་རྒྱས་
པའི་ཐབས་ཁོ་ནར་མཛད་དེ་ནུབ་ཕྱོགས་ཁ་ཆེའི་ཡུལ་ནས། ཤར་ཕྱོགས་རྒྱ་མཚོ་
ཆེན་པོ་ལ་ཐུག་གི་བར་དང་གླིང་བར་ཚུན་ཆད་ས་ཆེན་པོའི་ཁྱོན་འདི་བཀའ་
གདམས་ལྷ་ཆོས་བདུན་ལྡན་གྱི་རྣམ་ཐར་གཙང་མ་བྱང་ཆུབ་ལམ་གྱི་རིམ་པ་ལ་
ཉམས་ལེན་སྙིང་པོར་བྱེད་པས་ཁྱབ་པར་མཛད་དོ། །མ་འོངས་པའི་གདུལ་བྱ་
རྣམས་ཀྱི་དོན་དུ་རྗེ་བཙུན་བླ་མ་དགེ་ལེགས་རྒྱ་མཚོའི་རྣམ་པར་ཐར་པ། རྗེ་རིན་
པོ་ཆེའི་རྟོགས་བརྗོད་མདུན་ལེགས་མའི་འགྲེལ་པ། རྟེན་འབྲེལ་བསྟོད་པའི་ཊིཀྐ།
འཇམ་དཔལ་དབྱངས་ཀྱིས་རྗེ་བླ་མར་དངོས་སུ་གནང་བའི་གདམས་པ་མདོར་
བསྡུས་ ཀྱི་ ཊིཀྐ། མི་ ཕམ་ མགོན་ པོར་ བསྟོད་ པ་ ཚངས་ པའི་ཅོད་ པན་ གྱི་དོན་
འགྲེལ། སྟག་ཚང་ལོ་ཙཱ་བའི་བརྒལ་ལན། བརྒྱད་སྟོང་པའི་དོན་སློབ་དཔོན་སེང་
བཟང་དང་ཕྱོགས་གླང་གཉིས་ཀྱི་འཆད་ཚུལ། སྡོམ་པ་གསུམ་གྱི་ཉེར་ལྟུང་ངོས་
བཟུང་ནས་བཤགས་སྡོམ་བྱེད་ཚུལ། དྲིས་ ལན་སོམ་ཉི་ གཅོད་པའི་ རལ་གྲི །
གསུང་མགུར་བསླབ་བྱའི་རིམ་པ། སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ། བྱང་
ཆུབ་ལམ་རིམ་ལས་བརྩམས་པའི་དྲིས་ལན། འཇིགས་བྱེད་གཙོ་རྐྱང་གི་མངོན་
རྟོགས། སེང་གདོང་མ་དང་རྟ་མགྲིན་གསང་སྒྲུབ་ཀྱི་སྒྲུབ་ཐབས། བདག་མེད་
པའི་ཆོས་ཀྱི་ཕྱག་རྒྱ་གཏན་ལ་འབེབས་ཚུལ། ཐིག་ལེ་བཅུ་དྲུག་གི་ཆོས་སྐོར་དང་
63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྒྲོལ་མ་བཅུ་གཉིས་ཀྱི་གཏོར་འབུལ། འཇམ་དབྱངས་ནང་སྒྲུབ་ཀྱི་སྒྲུབ་ཐབས།
སྒྲོལ་དཀར་གྱི་བསྙེན་ཡིག་དང་དེའི་བུམ་སྒྲུབ། གསང་འདུས་འཇམ་རྡོར་སྒྲུབ་
ཐབས་འདོད་འཇོའི་བུམ་བཟང་། དེའི་བུམ་སྒྲུབ། དེའི་དཀྱིལ་འཁོར་སྒྲུབ་པ་དང་
བདག་འཇུག་ངག་འདོན། དེའི་ཞི་རྒྱས་ཀྱི་སྦྱིན་སྲེག །འདུས་པ་ཡེ་ཤེས་ཞབས་
ལུགས་ཀྱི་བསྐྱེད་རྫོགས་རིན་ཆེན་ཕྲེང་བ། གསང་གདུས་བསྐྱེད་རིམ་དངོས་གྲུབ་
སྙིང་པོ། དེའི་རྫོགས་རིམ་རིམ་ལྔ་གདན་རྫོགས་ཀྱི་སྙིང་པོ། འཇིགས་བྱེད་བསྐྱེད་
རིམ་ཟ་མ་ཏོག་གི་སྙིང་པོ། དེའི་རྫོགས་རིམ་རྣལ་འབྱོར་བཞི་ཉམས་སུ་ལེན་ཚུལ།
དཔལ་འཁོར་ལོ་སྡོམ་པ་ལཱ་ཧི་པའི་རིམ་པ་དང་པོའི་དམར་ཁྲིད། གྲུབ་ཆེན་ཀུན་
ཏུ་དགེ་བའི་ལུགས་ཀྱི་རྫོགས་རིམ་རྣལ་འབྱོར་ཆེན་པོའི་དམིགས་རིམ། འཁོར་ལོ་
སྡོམ་པའི་བསྙེན་ཡིག །འཇམ་ལུགས་ཚེ་དབང་རིགས་ལྔའི་ཟུར་འདེབས། རྡོར་
སེམས་བུམ་སྒྲུབ་དང་རིམ་སྒྲུབ་བྱེད་ཚུལ། མ་ཎི་བུམ་སྒྲུབ། སྒྲོལ་མ་མཎྜལ་བཞི་
པ་ སོགས་ ཉེར་མཁོའི་ རིགས། རིགས་ གསུམ་ སྤྱི་ སྒྲུབ། རྡོ་ རྗེ་ འཆང་ དོན་ཡོད་
མཁས་གྲུབ་ཀྱི་རྣམ་ཐར། བྱང་ཆུབ་ལམ་རིམ་གྱི་ཁྲིད་ཡིག །སྙིང་པོ་དོན་གསུམ་
གྱི་ཁྲིད་ཡིག །རྒྱལ་བ་མི་ཕམ་པའི་ཐུགས་རྗེ་བསྐུལ་བའི་གསོལ་འདེབས་སྨོན་
ལམ་སོགས། གསོལ་འདེབས་བསྟོད་ཚོགས་ཀྱི་རིམ་པ་དང་འདོད་གསོལ་བརྟན་
བཞུགས་ཀྱི་རིམ་པ། རྟེན་གསུམ་ གསར་བཞེངས་ཀྱི་དཀར་ཆག །སྨོན་ཚིག །
རྒྱབ་ ཡིག །མཆོད་ རྫས་ གསར་ བཞེངས་ ཀྱི་ འདོད་ གསོལ། ལམ་ ཁྲིད་ འཇམ་
དཔལ་ཞལ་ལུང་གི་དོགས་གཅོད། གྲྭ་ས་ཆེན་པོ་བཞི་དང་རྒྱུད་སྟོད་སྨད་ཆགས་
ཚུལ། གཏོར་འབུལ་ གྱི་ རིམ་པ། བཅའ་ ཡིག་གི་རིམ་པ། པཎ་ཆེན་ཐམས་ཅད་
མཁྱེན་པའི་དོགས་གཅོད་གསུང་ལན། བྱང་ཆུབ་ཀྱི་སེམས་སྦྱོང་ཚུལ་གྱི་གདམས་
- 64 -



ལམ་རིམ་བླ་མ་བརྒྱུད་པའི་རྣམ་ཐར། །
ངག་ཐོར་བུ་ཟིན་བྲིས་སུ་བཀོད་པ། བསྔོ་བ་དོན་གཉེར་ཕུན་ཚོགས་རྣམས་མཛད་
དོ། །དེ་ནས་སྐུ་ཚེ་འདིའི་དངོས་ཀྱི་གདུལ་བྱ་རྣམས་རྫོགས་པ་ན་དགུང་ལོ་གྱ་
གཅིག་ཏུ་ཕེབས་པ་སྣ་ཚོགས་ཞེས་པ་ཆུ་ཕོ་རྟའི་ལོ་སྟོན་ཟླ་འབྲིང་པོའི་ཡར་ངོའི་
ཚེས་ གཉིས་ ཀྱི་ཉིན་ སྐུའི་ བཀོད་ པ་ བསྡུས་ ཏེ་ འོད་ གསལ་ ལ་ བཞུགས། འོད་
གསལ་དེ་ལས་བཞེངས་མ་ཐག་དགའ་ལྡན་ཆོས་ཀྱི་ཕོ་བྲང་དུ་རྗེ་བཙུན་བྱམས་པ་
མགོན་པོ་དང་། རྗེ་ནམ་མཁའ་དྲི་མ་མེད་པ་དང་རྗེ་འཇམ་དཔལ་སྙིང་པོ་འཁོར་
དང་བཅས་པའི་ཆོས་ཀྱི་མདུན་སར་ཕེབས་སོ། །དེ་ལྟར་འཇམ་མགོན་བསྟན་པའི་
སྲོག་ཤིང་བླ་མ་རིན་པོ་ཆེ་འདིས་མཆོག་དམན་ཐམས་ཅད་ལ་ཆོས་ཀྱི་བདུད་རྩི་
རྒྱ་ཆེར་སྩལ་བས་བརྒྱུད་འཛིན་གྱི་སློབ་མས་ སའི་སྟེང་ཐམས་ཅད་ཁྱབ་ཅིང་།
བསྟན་པ་ཡོངས་རྫོགས་ཀྱི་བདག་པོར་མངའ་གསོལ་བ་ནི་པཎ་ཆེན་ཐམས་ཅད་
མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོའོ། །དེས་ན་
བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་རྗེ་བཙུན་བླ་མ་
ཐུགས་རྗེའི་བདག་ཉིད་མཚན་བརྗོད་པར་དཀའ་བ་དོན་གྱི་སླད་དུ་མཚན་ནས་
སྨོས་ཏེ་ངག་དབང་བྱམས་པ་ལ་གསོལ་བ་འདེབས་ཤིང་། བླ་མ་རིན་པོ་ཆེ་འདིའི་
མཛད་པ་རྣམ་ཐར་རྣམས་བསམས་ལ་རྗེས་སུ་བསླབ་པར་བྱའོ།། །།
65 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པཎ་ཆེན་བློ་བཟང་དཔལ་ལྡན་ཡེ་ཤེས་དཔལ་བཟང་པོའི་
རྣམ་ཐར་བཞུགས་སོ། །
བློ་བཟང་རྒྱལ་བའི་རིང་ལུགས་པདྨོའི་ཚལ། །དཔལ་ལྡན་ཡེ་ཤེས་འོད་
ཀྱིས་རྒྱས་མཛད་པའི། །རིས་མེད་འགྲོ་བའི་འདྲེན་པ་ཀུན་གྱི་གཙོ། །རྗེ་བཙུན་བླ་
མའི་ཞབས་ལ་གསོལ་བ་འདེབས། །ཞེས་བསྔགས་པ། བདེ་ལྡན་ཞིང་གི་མགོན་
པོ་སྙིགས་དུས་འགྲོ་བའི་མགོན་དུ་བསམས་བཞིན་དུ་བྱོན་པ་པཎ་ཆེན་ཐམས་
ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོ་ནི་ཤངས་
བཀྲ་ཤིས་རྩེར་ཡབ་ཐང་ལྷ་དང་། ཡུམ་ཉི་ཟླ་དབང་མོ་གཉིས་ཀྱི་སྲས་སུ་རབ་བྱུང་
བཅུ་གཉིས་པའི་དུས་ཀྱི་ཕོ་ཉ་ཞེས་པ་ས་ཕོ་རྟའི་ལོ་ཧོར་ཟླ་བཅུ་པའི་ཚེས་བཞི་
གཟའ་སྐར་ཕུན་སུམ་ཚོགས་པའི་ཉིན་ངོ་མཚར་བའི་ལྟས་བསམ་གྱིས་མི་ཁྱབ་པ་
དང་བཅས་སྐུ་འཁྲུངས། དེའི་ཚེ་ཚངས་པ་དང་བརྒྱ་བྱིན་ལ་སོགས་པའི་དཀར་
ཕྱོགས་སྐྱོང་བའི་ལྷ་རྣམས་གནས་དེར་ལྷགས་ཏེ་མཁའ་དབྱིངས་འཇའ་སྤྲིན་གྱིས་
ཁྱབ་པར་བྱས། མེ་ཏོག་གི་ཆར་ཕབ། དགའ་བའི་ཅ་ཅོའི་སྒྲ་བསྒྲགས། རྗེ་བཙུན་
ཐམས་ཅད་མཁྱེན་པ་བློ་བཟང་ཡེ ཤེས་དཔལ་བཟང་པོས་བཀའ་བསྒོས་དམ་ལ་
བཞག་པའི་སྲུང་མ་ཐམས་ཅད་དང་། ཁྱད་པར་དཔལ་ལྡན་དམག་ཟོར་རྒྱལ་མོ་
དང༌། ནེ་སེར་ཇོ་བོ་ཆེན་པོ་གཉིས་འབྲལ་མེད་དུ་བྱོན་ཏེ་རྗེ་འདི་སྐུ་བལྟམས་པ་
དང་མཉམ་དུ་དཔལ་ལྡན་ལྷ་མོས་ནག་ཕྱོགས་བདུད་སྡེ་ཟིལ་གྱིས་གནོན་ཕྱིར་
དྲེའུའི་ངར་སྐད་ཡང་ཡང་འདོན་པ་དང་། གཟིམ་ཁང་གི་ཁོ་ར་ཁོར་ཡུག་ཏུ་ཚེག་སྒྲ་
དང་འུར་སྒྲ་ཆེན་པོ་ནར་མར་བྱུང་། ནེ་སེར་བས་ནི་རྒྱུན་དུ་གུས་པས་མཆོད་པའི་
- 66 -



ལམ་རིམ་བླ་མ་བརྒྱུད་པའི་རྣམ་ཐར། །
ཚུལ་དང༌། གནས་བདག་གི་ཚུལ་དུ་སྤྲུལ་པ་སྣ་ཚོགས་བསྟན་ཏོ། །དེ་ལྟར་ཡུམ་
ལས་སྐུ་བལྟམས་པའི་རྒྱལ་སྲས་གཞོན་ནུ་དེ་ནི་སྲིད་ཞིའི་དགེ་ལེགས་ཐམས་ཅད་
གཟུགས་ཅན་ གཅིག་ཏུ་བསྡུས་ཏེ་ ཟླ་ བ་ དག་ པའི་ གཟུགས་ སུ་ བྱས་ པ་ ལྟར།
པགས་པའི་མདོག་ནི་དཀར་ཞིང་དྭངས་ལ་འོད་འཚེར་བ། དབུ་གདུག་ལྟར་ཟླུམ་
ཞིང་ རྒྱས་ ལ་ སྤྱི་ གཙུག་མཐོ་བ། སྤྱན་དཀྱུས་རིང་ ཞིང་ དཀར་ནག་ འབྱེས་པ།
ཤངས་ཀྱི་གཟེངས་མཐོ་ཞིང་མཆུ་སྒྲོས་བིམ་པ་ལྟར་དམར་བ་སོགས་མཚན་དཔེ་
དང་ལྡན་པ་འཇིག་རྟེན་ཀུན་གྱི་མིག་གི་བདུད་རྩི་ལྟ་བུ་ཞིག་བྱུང་ངོ༌། །དེའི་ཚེ་
དཀར་ཕྱོགས་ཀྱི་ལྷ་དང་ཀླུ་རྣམས་ཀྱིས་ཁྲུས་གསོལ་བར་ངེས་ཤིང་། དངོས་སུ་
ཡབ་ཡུམ་གྱི་མཆོད་གནས་དགེ་སློང་རྣམ་དག་གཅིག་གིས་སྐུ་ཁྲུས་ཡང་ཡང་
གསོལ། འཁྲུངས་ནས་ཟླ་བ་གཉིས་ཙམ་སོང་བ་ན་ཕྱག་གཉིས་ཐལ་མོ་ཡང་ཡང་
སྦྱོར་བར་མཛད་པ་དང་། ཞལ་ནས་མ་ཎི་དང་དམིགས་བརྩེ་མ་རྒྱུན་དུ་འདོན་པར་
མཛད། བྱིས་པ་ཐ་མལ་པའི་སྤྱོད་པ་ལས་རྣམ་པ་ཀུན་ཏུ་འདས་ཏེ་སྐྱིལ་ཀྲུང་
བཅས་ནས་ཐུགས་དམ་མཛད་པ་དང་། ཕྱག་ཐལ་མོ་སྦྱར་ཏེ་མཆོག་གསུམ་གྱི་
ཐུགས་རྗེ་བསྐུལ་བའི་གསོལ་འདེབས་མཛད་པ་དང་ཆོས་སྟོན་པའི་ཕྱག་རྒྱ་མཛད་
པ་དང༌། རྡོ་དྲིལ་བཟུང་ནས་ཐུགས་དམ་མཛད་པ་དང༌། གླེགས་བམ་ལ་གཟིགས་
ནས་ཀློག་པའི་ཚུལ་མཛད་པ་སོགས་སྐྱེ་བོ་དམ་པའི་སྤྱོད་པས་དུས་འདའ་བར་
མཛད་པ་ཞིག་བྱུང་བ་ན་ཕྱོགས་ཐམས་ཅད་དུ་དེའི་སྙན་གྲགས་རྒྱས་ཏེ་བཀྲ་ཤིས་
ལྷུན་པོ་ནས་མགྲོན་གཉེར་ས་ཁུད་པ་བརྟག་པ་མཛད་དུ་བྱོན་པར་རྗེ་གོང་མའི་
སྐུའི་ཉེར་སྤྱད་རྣམས་འཁྲུལ་མེད་དུ་ངོས་འཛིན་པར་མཛད་པ་སོགས་འཁྲུལ་བྲལ་
ཡིད་ཆེས་ཀྱི་ངེས་པ་རྙེད། འོན་ཀྱང་འཇིག་རྟེན་ཐམས་ཅད་ཡིད་ཆེས་པར་བྱ་བའི་
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕྱིར་རྒྱལ་བ་ཐམས་ཅད་མཁྱེན་པ་ཆེན་པོ་དང་མི་དབང་བསོད་ནམས་སྟོབས་རྒྱལ་
མཆོད་ཡོན་བཀྲ་ཤིས་ལྷུན་པོའི་སྐུ་ཚབ་བཅས་ནས། ལ་མོ་ཆོས་སྐྱོང་སྤྱན་དྲངས་
ནས་ ལུང་བསྟན་ཞུས་པར་བཀྲ་ཤིས་རྩེའི་སྲས་པོ་འདི་པཎ་ཆེན་ཐམས་ཅད་
མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་སྐུའི་ཡང་སྲིད་འཁྲུལ་
མེད་ཡིན་ཚུལ་སྔ་ཕྱིའི་རྒྱུ་མཚན་དུ་མ་དང་བཅས་ལུང་བསྟན་ནས་འཕྲལ་དུ་གདན་
སར་སྤྱན་དྲངས་ནས། མངའ་གསོལ་བྱེད་དགོས་ཚུལ་གསུངས་པ་ལྟར་དགུང་ལོ་
གསུམ་དུ་ཕེབས་པ་ལྕགས་ཕོ་སྤྲེའུའི་ལོ་ཟླ་བ་དགུ་པའི་ཚེས་ཉེར་དྲུག་གི་ཉིན་
རྒྱལ་བ་ཐམས་ཅད་མཁྱེན་པ་ཆེན་པོ་ནས་བློ་བཟང་དཔལ་ལྡན་ཡེ་ཤེས་ཞེས་
མཚན་གསོལ་གནང་ཞིང་། གངས་ལྗོངས་ཀྱི་སའི་ཆ་ཐམས་ཅད་དུ་དྲིལ་བསྒྲགས་
ཏེ་ལྷ་སྡེ་མི་སྡེ་ཐམས་ཅད་ཀྱིས་གཏམ་སྙན་དར་ཕྱར་བྱས། དེ་ནས་དགུང་ལོ་
བཞིར་ཕེབས་པ་ལྕགས་མོ་བྱའི་ལོ་ཟླ་བ་དྲུག་པའི་ཚེས་གཅིག་རྒྱལ་ཕུར་འགྲུབ་
སྦྱོར་འཛོམ་པའི་ཐོག་བཀྲ་ཤིས་ལྷུན་པོ་ནས་ཕྱག་མཛོད་ཆེན་མོ་བློ་བཟང་ཚེ་
དབང་དྲུང་ འཁོར་ རགས་ རིམ་དང་བཅས་ཕེབས་ཏེ་བཀྲ་ཤིས་རྩེ་ནས་གདན་
དྲངས། རྒྱལ་ བ་ ཐམས་ཅད་མཁྱེན་ པའི་ སྐུ་ཚབ་དང༌། འཇམ་དབྱངས་གོང་མ་
བདག་པོ་ཆེན་པོའི་བཀས་མངགས་པའི་མི་དྲག་མང་པོ་དང༌། མི་དབང་བསོད་
ནམས་སྟོབས་རྒྱལ་སྐུ་འཁོར་གཏོས་ཆེ་བ་བཅས་རྒྱ་བོད་ཧོར་གསུམ་གྱི་རྟ་པ་སྟོང་
ཕྲག་མང་པོ་དང༌། བཀྲ་ཤིས་ལྷུན་པོའི་བླ་མ་དགེ་འདུན་ཚང་མའི་ཐོག་ཕྱོགས་
འདུས་ཀྱི་དགེ་འདུན་ཁྲི་ཁྲག་མང་པོས་མཆོད་པའི་བྱེ་བྲག་སྣ་ཚོགས་པ་ཐོགས་ཏེ་
བསུས་ནས་ཟླ་བ་དྲུག་པའི་ཚེས་བཞི་རྒྱལ་བས་ཆོས་འཁོར་བསྐོར་བའི་དུས་ཆེན་
གྱི་ཉིན་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་
68 -



ལམ་རིམ་བླ་མ་བརྒྱུད་པའི་རྣམ་ཐར།
བའི་གླིང་གི་ཕོ་བྲང་རྒྱལ་མཚན་མཐོན་པོའི་གཟིམ་ཆུང་བཀའ་གདམས་ཕོ་བྲང་དུ་
ཕེབས་སོ། །དེ་ནས་སའི་སྟེང་གི་ཆེ་དགུ་མཐའ་དག་གིས་ཞབས་ཀྱི་པདྨོ་ལ་སྤྱི་
བོས་གཏུགས་ཏེ། མངོན་པར་མཆོད་ཅིང་མཁོ་དགུའི་ཡོ་བྱད་ཐམས་ཅད་རྫོགས་
ལྡན་གྱི་སྤྲིན་བཞིན་དུ་འདུས་ཏེ་རྗེ་འདི་པའི་ཞབས་དྲུང་དུ་ཕུལ་ནས་གསོལ་བ་
འདེབས་པ་ལ་བརྩོན་པར་གྱུར་ཏོ། །དེ་ནས་རྗེ་འདི་པས་གཟིམ་ཆུང་གི་སྐུ་གསུང་
ཐུགས་རྟེན་རྣམས་ལ་ལེགས་པར་གཟིགས་ཏེ་འདི་དང་འདིའོ་ཞེས་ངོས་འཛིན་
མཛད་ཅིང་། རྗེ་གོང་མའི་དུས་ཀྱི་སྐུ་གསུང་ཐུགས་རྟེན་དངོས་སུ་མ་བཞུགས་པ་
འགའ་ཞིག་གར་ཡོད་ཅེས་བཀའ་འབྲི་མཛད་པས་ཐམས་ཅད་ཡིད་ཆེས་ཀྱི་དད་
པའི་གནས་ལ་བཀོད། དེ་ནས་ཡི་གེ་འབྲི་ཀློག་བརྡ་ཕུལ་བ་ཙམ་གྱིས་མཁྱེན་
ཅིང་། གང་བློ་མ། ཤེས་བྱའི་མཁའ་དབྱིངས་མ་སོགས་ཆོས་སྤྱོད་རྣམས་གཟིགས་
པ་ཙམ་གྱིས་ཞལ་འདོན་དུ་མཛད་ཆོག་པ་བྱུང་། དེ་ནས་རྗེ་འདི་པ་དགུང་ལོ་ལྔར་
ཕེབས་པ་ཆུ་ཕོ་ཁྱིའི་ལོ་རྗེ་བཙུན་བླ་མ་ངག་དབང་བྱམས་པ་མཇལ་ཁར་ཕེབས་
ནས་དངོས་འབུལ་ཚན་ཆེ་བ་དང་བཅས་ཞབས་བརྟན་གསོལ་འདེབས་རྒྱས་པར་
མཛད་ཅིང་། ལྷག་པར་སྐུ་ན་ཕྲ་མོའི་དུས་འདི་ཉིད་ནས་པཎ་ཆེན་དབེན་ས་པ་སྐུ་
གོང་མ་རྣམས་ཀྱི་རྣམ་ཐར་བཟང་པོ་ལ་སྤྱན་ཡར་བལྟ་མཛད་ནས་བཅོས་སླད་
མེད་པ་ཞིག་དང་། གྲོགས་ངན་གྱི་དབང་དུ་མ་སོང་བར་ཐོས་བསམ་སྒོམ་གསུམ་
ལ་ཐུགས་བརྩོན་ཆེ་བར་མཛད་དེ་ཆོས་གྲྭ་ཆེན་པོ་འདིར་འཇམ་མགོན་རྒྱལ་བ་
གཉིས་ པའི་ རིང་ལུགས་དྲི་མ་མེད་པ་ཆེས་ཆེར་འཕེལ་ཞིང་རྒྱས་པར་བྱ་བའི་
ཐུགས་ཁུར་ཆེན་པོ་ཅི་ནས་ཀྱང་བཞེས་དགོས་ཞེས་གསོལ་འདེབས་མཛད་པ་
ཐུགས་ལ་ཤིན་ཏུ་འཕྲོད་པ་བྱུང་སྟེ། དུས་ཕྱིས་ཀྱང་བླ་མ་རིན་པོ་ཆེ་ནས་ང་ཆུང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ངུའི་དུས་ན་ཞལ་ཏ་འདི་འདྲ་མཛད་བྱུང་བ་དེ་སྙིང་ལ་ཕུར་པ་བཏབ་པ་ལྟ་བུ་ཞིག་
བྱུང་ཞེས་རྗེ་འདིས་ཡང་ཡང་གསུངས་སོ། །དེ་ནས་ལ་མོ་ཆོས་སྐྱོང་ཆེན་པོས་དགེ་
བའི་བཤེས་གཉེན་བྱམས་པ་རིན་པོ་ཆེའི་དྲུང་ནས་ཆོས་འདྲ་གསན་ན་ལེགས་
ཞེས་ལུང་ཕེབས་པ་ལྟར་རྗེ་བཙུན་བླ་མ་ངག་དབང་བྱམས་པའི་དྲུང་ནས། བྱང་
ཆུབ་ལམ་སྒྲོན་ གྱི་ ལུང་། རྣམ་འཇོམས་ཀྱི་ བྱབས་བསྲུང་། ཚེ་དབང་གྲུབ་རྒྱལ་
ལུགས་དང་འཇམ་ལུགས། རྟ་མགྲིན་གསང་སྒྲུབ། གཙུག་ཏོར་རྣམ་རྒྱལ། སྒྲོལ་
དཀར། གདུགས་དཀར། ཁྱུང་ ནག །འཇམ་ དབྱངས་ ནང་ སྒྲུབ། ཁྲོ་ བོ་ སྨེ་
བརྩེགས། མགོན་ པོ་ ཕྱག་ དྲུག་ པའི་ ཆོ་ གའི་ ལུང་ བཅས་ གསན། བཀའ་ ཆོས་
གསན་པའི་ཚེ། རྗེ་བཙུན་བླ་མ་ངག་དབང་བྱམས་པ་རིན་པོ་ཆེ་བཞུགས་ཁྲི་མཐོན་
པོ་དང༌། རྗེ་རང་ཉིད་སྟན་དམའ་བའི་སྟེང་དུ་བཞུགས་ཏེ་ཆོས་གསན་པའི་ཀུན་
སྤྱོད་འདུལ་བ་དང་མདོ་སྡེ་ནས་འབྱུང་བ་ལྟར་མཛད་པས་བསྟན་པའི་མིག་རྒྱན་དུ་
གྱུར་པ་མཛད་དོ། །རྗེ་འདི་པས་བླ་མ་རིན་པོ་ཆེ་དེ་ཉིད་ལ་ཐུགས་དད་ཚད་མེད་པ་
མཛད་ཅིང་། ལམ་སྒྲོན་གྱི་ལུང་གསན་སྐབས་དབུ་ཤོག་ཕྱག་ཏུ་ཕུལ་བ་སྨྲ་བརྗོད་
གཙང་ཞིང་ཤར་རྒྱག་ཀློག་པ་གནང་བས་བླ་མ་རིན་པོ་ཆེ་ཐུགས་ཤིན་ཏུ་དགྱེས་པ་
བྱུང་ངོ༌། །དེ་ནས་དགུང་ལོ་དྲུག་ཏུ་ཕེབས་པ་ཆུ་མོ་ཕག་གི་ལོ་ཟླ་བ་དང་པོའི་ཚེས་
བཅུ་གཅིག་གི་ཉིན་གྲུབ་པའི་དབང་ཕྱུག་སྔགས་ཆེན་ཞལ་སྔ་ནས་བློ་བཟང་བཟོད་
པ་ཡོངས་འཛིན་དུ་མངའ་གསོལ་ཏེ། ཐོག་མར་པཎ་ཆེན་བློ་བཟང་ཆོས་ཀྱི་རྒྱལ་
མཚན་གྱི་གསུང་འབུམ་ནང་ནས་རྗེ་བཙུན་ཙོང་ཁ་པ་ཆེན་པོ་ལ་བརྟེན་པའི་བླ་
མའི་རྣལ་འབྱོར། དབྱངས་ཅན་མའི་བསྟོད་པ་ལྷའི་གླུ་དབྱངས། འཇམ་དཀར་གྱི་
སྒྲུབ་ཐབས་ཤེས་རབ་མཆོག་སྦྱིན། འཇམ་དབྱངས་ཨ་ར་པ་ཙ་ནའི་སྒྲུབ་ཐབས་
- 70 -



ལམ་རིམ་བླ་མ་བརྒྱུད་པའི་རྣམ་ཐར། །
ནོར་བུ་ཆུ་ཤེལ་དང་བློ་གསལ་ཀུནྡའི་དགའ་བྱེད། སྨྲ་སེང་གི་སྒྲུབ་ཐབས་རྨོངས་
པའི་རྙོག་སེལ་ནོར་བུ་ཆུ་དྭངས་མ་དང་ཤེས་རབ་གསལ་བྱེད། དབྱངས་ཅན་མའི་
སྒྲུབ་ཐབས། འཇམ་དབྱངས་ཀྱི་བསྟོད་པ་ཤེས་རབ་གསལ་བྱེད། འཇམ་དཀར་
གྱི་བསྟོད་ པ་ བློ་ གྲོས་ མིག་འབྱེད་ ཀྱི་ཐུར་མ་དང་། རྗེའི་ གསུང་ ཐོར་ བུ་ ནས་
དབྱངས་ཅན་མའི་སྒྲུབ་ཐབས་རྣམས་ཀྱི་ལུང་ གསན་པར་མཛད་དོ། །དེ་ནས་
ཡོངས་འཛིན་རིན་པོ་ཆེ་འདི་ལ་བདེ་གསང་འཇིག་གསུམ་གྱི་དབང་དང་རྗེས་
གནང་མང་པོ་དང་། བཀའ་འགྱུར་རིན་པོ་ཆེའི་ལུང་དང་། རྗེ་རིན་པོ་ཆེའི་གསུང་
འབུམ་གྱི་ལུང་སོགས་གསན་པས་རྩ་བའི་བླ་མ་བཀའ་དྲིན་ཟླ་མེད་དུ་འཛིན་པར་
མཛད་དོ། །དེ་ནས་རྗེ་འདི་པ་དགུང་ལོ་བདུན་དུ་ཕེབས་པ་ཤིང་ཕོ་བྱི་བའི་ལོ་བཀྲ་
ཤིས་ལྷུན་པོའི་དགེ་འདུན་ཚང་མས་འདུས་པ་རྒྱ་མཚོའི་དབུས་སུ་མི་འཇིགས་སེང་
གེའི་ཁྲི་ལ་ཕེབས་ནས་དགེ་འདུན་ཚང་མར་ཕྱག་དབང་དང་ཆོས་ཀྱི་བདུད་རྩི་
གནང་དགོས་ཞེས་ཡང་ཡང་གསོལ་བ་བཏབ་པ་ན་ཡོངས་འཛིན་རིན་པོ་ཆེ་བློ་
བཟང་བཟོད་པ་ལས་བསླབ་སྡོམ་བཞེས་ཏེ་ངུར་སྨྲིག་གི་རྒྱལ་མཚན་གསོལ་ནས་
ཟླ་བ་དགུ་པའི་ཚེས་བཅུའི་ཉིན་མི་དབང་བསོད་ནམས་སྟོབས་རྒྱལ་གྱིས་སྤྱན་
དྲངས་ཏེ་གཙུག་ལག་ ཁང་ཆེན་པོར་མི་འཇིགས་སེང་གེའི་ ཁྲི་ལ་ཕེབས་ནས་
ཚངས་པའི་དབྱངས་ཀྱིས་མཆོག་གསུམ་གྱི་ཐུགས་རྗེ་བསྐུལ་ཏེ་བདེན་པའི་མཐུ་
བརྗོད་པའི་ལྗགས་བསྔོ་གནང་ཞིང་དགེ་འདུན་ཚང་མར་ཕྱག་དབང་སྩལ་བས་
དགེ་འདུན་རྣམས་ཐུགས་ཡིད་ཚིམ་པར་མཛད། རྒྱལ་བ་མཆོག་ནས་ཀྱང་དགེ་
འདུན་གྱི་སྡེ་ཆེན་པོའི་དབུས་སུ་ཆོས་ཀྱི་བདུད་རྩི་གནང་བའི་དབུ་ཚུགས་པ་
ལེགས་ཞེས་རྟེན་འབྱུང་གི་དངོས་པོ་རྒྱལ་ཆེ་བསྩལ་ཞིང་། མི་དབང་བསོད་ནམས་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
སྟོབས་རྒྱལ་སོགས་ཆེ་དགུ་ཚང་མས་སྲིད་ན་དཀོན་པའི་འབྱོར་པའི་ཁྱད་པར་སྣ་
ཚོགས་པ་ཕུལ་ཏེ་མཆོད། དེ་ནས་རྗེ་འདི་ཉིད་དགུང་ལོ་བཅུ་གཉིས་སུ་ཕེབས་པ་
ས་མོ་སྦྲུལ་གྱི་ལོ་སྔགས་ཆེན་ཞལ་སྔ་ནས་བློ་བཟང་དཔལ་འབྱོར་གྱིས་དབུས་
སྔགས་གྲྭའི་དགེ་འདུན་ཚང་མས་ཞབས་བརྟན་གསོལ་འདེབས་ཤིག་གི་བཀའ་
རྩོམ་ཞུས་པར། ཨོཾ་བདེ་ལེགས་སུ་གྱུར་ཅིག །བློ་གྲོས་དཔག་བསམ་ལྗོན་པའི་རྩ་
བ་བརྟན། །བཟང་པོའི་ཡལ་ག་ལོ་མ་མེ་ཏོག་རྒྱས། །དཔལ་ལྡན་ཡེ་ཤེས་འབྲས་
བུས་ འགྲོ་བ་ ཀུན། །ཚིམ་མཛད་ རྗེ་བཙུན་ བླ་ མར་ གསོལ་བ་འདེབས། །དགེ་
ལེགས་ཡོན་ཏན་ཀུན་གྱི་གཞིར་གྱུར་པའི། །བློ་བཟང་རྒྱལ་བའི་བསྟན་པ་འཛིན་
པ་ལ། །དཔལ་ལྡན་མཁས་ཀུན་གཙུག་གི་རྒྱན་གྱུར་པ། །ཡེ་ཤེས་མཚན་ལྡན་
ཞབས་ལ་གསོལ་བ་འདེབས། །བློ་བཟང་མཁྱེན་བརྩེའི་དཀྱིལ་འཁོར་རྒྱས་པ་
ལས། །དཔལ་ལྡན་ཡེ་ཤེས་སྣང་བ་འབུམ་འཕྲོ་བས། །གདུལ་བྱའི་ཉོན་མོངས་
མུན་པ་མ་ལུས་པ། །སེལ་མཛད་ རྗེ་བཙུན་བླ་མར་གསོལ་བ་འདེབས། །ཐུབ་
མཆོག་ཟས་གཙང་སྲས་པོའི་བསྟན་པ་དང༌། ཁྱད་པར་བློ་བཟང་རྒྱལ་བའི་རིང་
ལུགས་ཀུན། །སྤེལ་ཞིང་འགྲོ་རྣམས་ཐར་ལམ་འགོད་མཛད་པའི། །དཔལ་ལྡན་
ཡེ་ཤེས་དབང་པོ་ཞབས་བརྟན་ཤོག །དེང་ནས་བདག་སོགས་འགྲོ་བ་མ་ལུས་
པ། །ཐེག་ མཆོག་ དགེ་ བའི་ བཤེས་ ཀྱིས་ རྗེས་ བཟུང་ ནས། མདོ་ སྔགས་ ཟུང་
འབྲེལ་ཉམས་ལེན་མཐར་ཕྱིན་ཏེ། །ས་བཅུ་ རིམ་བགྲོད་རྣམ་མཁྱེན་མྱུར་ཐོབ་
ཤོག །ཅེས་པ་དང་། བླ་བརྒྱུད་གསོལ་འདེབས་ཁ་སྐོང་དུ་བཅུག་ཆོག་པའི་ཚིགས་
བཅད་གཅིག་དགོས་ཞུས་པར། བློ་བཟང་རྒྱལ་བའི་རིང་ལུགས་པདྨོའི་ཚལ། །
དཔལ་ལྡན་ཡེ་ཤེས་འོད་ཀྱིས་རྒྱས་མཛད་པའི། །རིས་མེད་འགྲོ་བའི་འདྲེན་པ་
- 72 -



ལམ་རིམ་བླ་མ་བརྒྱུད་པའི་རྣམ་ཐར། །
ཀུན་གྱི་གཙོ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཞེས་པ་གནང་
སྟེ་འདི་གཉིས་ནི་སྐུ་ཚེ་འདིའི་བཀའ་རྩོམ་གྱི་ཐོག་མ་ཡིན་ཞིང་། །དེ་སྔ་སྙན་ངག་
ལ་སྦྱོང་བར་མ་མཛད་ཀྱང་སྙན་ངག་གི་ཚིག་རྒྱན་ངོ་མཚར་བའི་ཚིག་སྦྱོར་ཕུན་
སུམ་ཚོགས་པ་ཐོགས་མེད་དུ་གནང་བ་འདི་འདྲ་བ་ངོ་མཚར་ཆེའོ་ཞེས་མཁས་པ་
རྣམས་ཡ་མཚན་དུ་འཛིན་ཅིང་། སྐུ་ཚེ་འདིར་མཁས་གྲུབ་སྨྲ་བའི་ཉི་མ་སླར་དངོས་
སུ་བྱོན་པ་འདྲ་བ་ཞིག་ངེས་པར་འབྱུང་ངོ་ཞེས་དགེ་འདུན་ཚང་མ་ཡིད་ཆེས་ཀྱི་
དད་པ་ཐོབ་སྟེ། རྗེ་འདིའི་བསྟོད་བསྔགས་འབའ་ཞིག་བརྗོད་པས་གཏམ་གཞན་
གླེང་བའི་གོ་སྐབས་ཕྲོགས་པ་ལྟ་བུར་གྱུར་ཏོ། །དེ་ནས་རྗེ་འདི་པ་རྒྱལ་བ་ཐམས་
ཅད་མཁྱེན་པ་ཆེན་པོ་མཇལ་བར་ཤིན་ཏུ་རིངས་པར་གྱུར་ནས་ལོ་འདིར་རྒྱལ་བ་
ཐམས་ཅད་མཁྱེན་པ་ཆེན་པོའི་ཞལ་མཇལ་ཞིང་དགེ་ཚུལ་གྱི་སྡོམ་པ་ཞུ་བ་སོགས་
ཀྱི་ཆེད་དུ་ཕེབས་ཆོག་པ་དགོས་ཞེས་རྒྱལ་དབང་མཆོག་ལ་ཞུ་བར་མཛད་པ་ན་
རྒྱལ་བ་ཐམས་ཅད་མཁྱེན་པ་ཆེན་པོ་ཡང་ཐུགས་ཤིན་ཏུ་དགྱེས་ནས་དེས་ཀྱང་
པཎ་ཆེན་མཆོག་གི་སྤྲུལ་པའི་སྐུ་མཇལ་འདོད་སྐོམ་པ་ཆུ་འདོད་ལྟ་བུར་ཡོད་པས་
དབུས་ཕྱོགས་སུ་ཕེབས་བཞེད་པ་ཅིས་ཀྱང་ལེགས་ཞེས་མགྲོན་གཉེར་ཡོན་ཏན་
ལེགས་གྲུབ་སོགས་དྲུང་འཁོར་ཁ་ཤས་ཕེབས་བསུར་གཏོང་བ་གནང་། དེ་ནས་
བཀྲ་ཤིས་ལྷུན་པོ་ནས་ཆིབས་བསྐྱོད་དེ་ལམ་བར་གྱི་དད་ལྡན་ཐམས་ཅད་མཐོང་
ཐོས་དྲན་རེག་གི་སྒོ་ནས་སྨིན་གྲོལ་ལ་བཀོད་ཅིང་། ཟླ་བ་བཞི་པའི་ཚེས་བཅུའི་
ཉིན་ཕོ་བྲང་ཆེན་པོ་པོ་ཏ་ལར་ཕེབས་ཏེ་རྒྱལ་བ་ཡབ་སྲས་གསེར་ཞལ་ལྷན་རྒྱས་
ནས་ལྷ་མི་ཐམས་ཅད་ཚིམ་པར་མཛད། དེ་ནས་ས་ག་ཟླ་བའི་ཚེས་བཅོ་ལྔའི་ཉིན་
ལྷ་ལྡན་སྤྲུལ་པའི་གཙུག་ལག་ཁང་དུ་ཕེབས་ཏེ་སངས་རྒྱས་དངོས་དང་དབྱེར་མ་
73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཆིས་པ་ཇོ་བོ་ཤཱཀྱ་མུ་ནེའི་དྲུང་དུ་གངས་རིའི་མགོན་པོ་རྒྱལ་དབང་ཐམས་ཅད་
མཁྱེན་པ་ཆེན་པོ་རྗེ་བཙུན་བློ་བཟང་བསྐལ་བཟང་རྒྱ་མཚོ་དཔལ་བཟང་པོས་
མཁན་སློབ་སྦྲགས་མ་མཛད། ཡོངས་འཛིན་བློ་བཟང་བཟོད་པས་དུས་གོ་བ་དང་
དེ་མོ་སྤྲུལ་པའི་སྐུ་སོགས་གངས་རིའི་ཁྲོད་ཀྱི་འདུལ་འཛིན་མཆོག་ཏུ་གྱུར་པ་བཅུ་
ཚོགས་ཀྱི་དབུས་སུ་ཚིགས་སྔ་མ་དགེ་ཚུལ་གྱི་སྡོམ་པ་ལེགས་པར་བཞེས་ཏེ་སྟོན་
པ་ཐུབ་པའི་དབང་པོའི་གདུང་འཚོབ་ངུར་སྨྲིག་གི་རྒྱལ་མཚན་འཛིན་པ་རྣམས་ཀྱི་
གཙུག་གི་ནོར་བུར་དབང་བསྐུར་བར་མཛད་དོ། །དེ་སྐབས་རྒྱལ་བ་ཐམས་ཅད་
མཁྱེན་པ་ཆེན་པོ་ལ་འཇམ་དབྱངས་ཨ་ར་པ་ཙ་ན་དང༌། སྒྲོལ་དཀར་ཡིད་བཞིན་
འཁོར་ལོ་སོགས་ཀྱི་རྗེས་གནང་དང༌། རྗེ་བདག་ཉིད་ཆེན་པོའི་བསྟན་པའི་སྙིང་པོ་
ལམ་རིམ་བསྡུས་དོན་དང༌། ཤེས་རབ་བློ་འཕེལ་གྱི་གདམས་པའི་མཆོག་དགའ་
ལྡན་ལྷ་བརྒྱ་མ་བཅས་གསན་ཞིང་། དབང་ལུང་མན་ངག་མཐའ་དག་སླར་བུམ་པ་
གང་བྱོའི་ཚུལ་དུ་ རིམ་གྱིས་ཞུས་ཆོག་པ་དགོས་ཞེས་ཞུ་བར་མཛད། དེ་ནས་
གཙང་དུ་ཆིབས་ཁ་བསྐྱོད་དེ་ཆོས་གྲྭ་ཆེན་པོ་བཀྲ་ཤིས་ལྷུན་པོར་རྒྱལ་བསྟན་མི་
ནུབ་ པའི་ སྲོག་ཤིང་དུ་གཡོ་བ་མེད་པར་བཞུགས་ཤིང་། གདུལ་བྱ་རྣམས་ལ་
འདོམས་ཕྱིར་ཀློག་པ་ཐོས་བསམ་དང་། སྤོང་བ་བསམ་གཏན་གྱིས་དུས་འདའ་
བར་མཛད། དེ་ནས་རྗེ་བདག་ཉིད་ཆེན་པོའི་མཛད་པ་རྣམ་ཐར་ལྟར་དང་པོར་རྒྱ་
ཆེན་ཐོས་པ་མང་དུ་འཚོལ་བར་བཞེད་ནས་ཡོངས་འཛིན་བློ་བཟང་བཟོད་པ་ལ་
མདོ་སྔགས་ཀྱི་ཆོས་ནར་མར་གསན་ཞིང་། རྗེ་འདི་པ་དགུང་ལོ་བཅོ་ལྔར་ཕེབས་
པ་ཆུ་ཕོ་སྤྲེའུའི་ལོ་རྒྱལ་བ་ཐམས་ཅད་མཁྱེན་པ་ཆེན་པོར་མདོ་སྔགས་ཀྱི་ཆོས་
བཀའ་རྒྱ་ཆེན་པོ་ཞུ་བའི་ཕྱིར་ཟླ་བ་ལྔ་པའི་ནང་དུ་སྐུ་མདུན་དུ་བཅར་ཆོག་པ་
- 74 -



ལམ་རིམ་བླ་མ་བརྒྱུད་པའི་རྣམ་ཐར། །
དགོས་ཞེས་ཞུ་བར་མཛད་པར། རྒྱལ་བ་ཐམས་ཅད་མཁྱེན་པ་ཆེན་པོ་ཐུགས་ཤིན་
ཏུ་དགྱེས་ནས་ཕེབས་བསུ་གནང་། རྗེ་འདིས་བཀྲ་ཤིས་ལྷུན་པོ་ནས་ཆིབས་ཁ་
བསྐྱོད་དེ་ཟླ་བ་དྲུག་པའི་ཚེས་ལྔའི་ཉིན་ཕོ་བྲང་ཆེན་པོར་ཕེབས། ཟླ་བ་དྲུག་པའི་
ཚེས་བཅུ་གཉིས་གཟའ་སྐར་འཕྲོད་སྦྱོར་ཕུན་སུམ་ཚོགས་པའི་ཉིན་ནས་ཆོས་ཀྱི་
དབུ་བཙུགས་ཏེ་རྡོ་རྗེ་ཕྲེང་བའི་དབང་ཡོངས་རྫོགས། མི་ཏྲ་བརྒྱ་རྩ། བ་རི་བརྒྱ་
རྩ། སྣར་ ཐང་ བརྒྱ་ རྩ། སྒྲུབ་ ཐབས་ རྒྱ་ མཚོ། མགོ་ ཆེན་ བཅུ་ གསུམ། འཇིགས་
བྱེད་བཅུ་གསུམ་མའི་དབང་སོགས་ སྤྱི་བཀའ་དང་ཟུར་བཀའ་མཐའ་ཡས་པ་
གསན། བདེ་མཆོག་འཁོར་བསྒྱུར་གྱི་དབང་གི་སྐབས་རྒྱལ་བ་ཐམས་ཅད་མཁྱེན་
པ་ཆེན་པོ་དཔལ་འཁོར་ལོ་སྡོམ་པའི་སྐུར་དངོས་སུ་བཞེངས་ནས་དབང་བསྐུར་
པའི་བྱ་བ་མཛད་པར་གཟིགས་པ་སོགས་དག་པའི་གཟིགས་སྣང་ངོ་མཚར་བ་
བསམ་གྱིས་མི་ཁྱབ་པ་བྱུང་། ཟླ་བ་དགུ་པའི་ཚེས་བརྒྱད་ལ་དཔལ་དུས་ཀྱི་འཁོར་
ལོའི་དབང་ཆེན་གསལ་པའི་དབུ་ཚུགས་ཏེ། ཚེས་བརྒྱད་ཀྱི་ཉིན་སློབ་མ་ རྗེས་
འཛིན་དང་། དགུ་ལ་ སྟ་གོན་གནང་། དེ་ནས་ཚེས་བཅུ་བཞིའི་བར་ལ་ས་ཆོག་
དང་རྡུལ་ཚོན་གྱི་དཀྱིལ་འཁོར་སྒྲུབ་པར་མཛད། ཚེས་བཅོ་ལྔ་ནས་དུས་འཁོར་གྱི་
དབང་དངོས་གཞི་བྱིས་པ་ལྟར་འཇུག་པའི་དབང་བདུན། དབང་གོང་མ། གོང་
ཆེན། རྡོ་རྗེ་སློབ་དཔོན་བདག་པོ་ཆེན་པོའི་དབང་བཅས་མཁས་སྒྲུབ་ཐམས་ཅད་
མཁྱེན་པ་ནས་བརྒྱུད་པའི་དབང་ཟབ་མོ་ཕྱག་ལེན་རྣམ་པར་དག་པ་རྒྱས་པར་
སྩལ་ཏེ་ རིགས་ལྡན་འཇམ་ དཔལ་ གྲགས་ པ་ སླར་ཡང་གངས་ཅན་འགྲོ་བའི་
མགོན་དུ་བྱོན་པ་ཡིན་པ་ལྟར་འཇིག་རྟེན་ཀུན་ལ་དེ་ལྟར་ཡིན་ནོ་ཞེས་གོ་བར་བྱ་
བའི་ཕྱིར་དཔལ་དུས་ཀྱི་འཁོར་ལོའི་བདག་པོར་དབང་བསྐུར་བར་མཛད་དོ། །དེ་
75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ནས་དེད་དཔོན་ཡིད་བཞིན་གྱི་ནོར་བུ་རིན་པོ་ཆེ་རྙེད་ནས་རང་ཡུལ་དུ་ལོག་པ་
ལྟར་རྗེ་འདི་པ་འཕགས་མཆོག་ཕྱག་ན་པདྨོའི་ཞལ་གྱི་བུམ་བཟང་ལས་འོངས་
པའི་མདོ་སྔགས་བཤད་ཀྱི་བདུད་རྩིས་ཐུགས་ལེགས་པར་ཚིམ་ནས་གངས་རིའི་
མགོན་པོ་རྒྱལ་བ་མཆོག་ལ་ནམ་མཁའ་མཛོད་ཀྱི་སྒོ་འཕར་ཕྱེ་བ་ལྟར་སྲིད་ན་
དཀོན་པའི་ཡོ་བྱད་ཀྱི་ཁྱད་པར་མཐའ་ཡས་པས་མཆོད། དབུས་ཕྱོགས་ཀྱི་སྐལ་
བ་དང་ལྡན་པ་མཐའ་དག་ཞལ་གྱི་དཀྱིལ་འཁོར་མཐོང་བ་དང་། གསུང་གི་བདུད་
རྩི་ཐོས་པ་དང་། ཕྱག་གིས་རེག་པས་རང་རང་གི་སྐལ་བ་དང་འཚམ་པར་སྨིན་
གྲོལ་ལ་འགོད་པར་མཛད་ནས་གཙང་དུ་ཆིབས་ཁ་བསྐྱོད་དེ་ཆོས་གྲྭ་ཆེན་པོ་བཀྲ་
ཤིས་ལྷུན་པོར་ཕེབས། དེ་ནས་རྒྱལ་བ་མཆོག་གི་བཀས་བསྡུས་གྲྭ་ནས་བཟུང་
གཞུང་ལུགས་ཆེན་མོ་རྣམས་གསན་སྦྱོང་མཛད་དགོས་པར་བསྐུར་མ་མཛད་པ་
ཐུགས་ལ་བཅངས་ཏེ། དགུང་ལོ་བཅུ་དྲུག་པ་ཆུ་བྱ་ལོ་ཟླ་བ་དྲུག་པའི་ཚེས་བཞི་
ནས་བསྡུས་གྲུའི་གསན་སྦྱོང་གི་དབུ་བཙུགས་པ་རིང་པོར་མ་ཐོགས་པར་རིགས་
པའི་སྒོ་ཕྱེ་སྟེ་མཁས་པ་མཐའ་དག་དྲི་མ་མེད་པའི་རིགས་པའི་ང་རོས་སྐག་པར་
མཛད། ལོ་གཅིག་ལ་བསྡུས་གྲྭའི་གསན་སྦྱོང་མཐར་ཕྱིན་པར་མཛད་དེ་དགུང་ལོ་
བཅུ་བདུན་པ་ཤིང་ཁྱི་ལོ་ཟླ་བ་དང་པོའི་ཚེས་བརྒྱད་ནས་ཚད་མ་རྣམ་འགྲེལ་གྱི་
མཐའ་དཔྱོད་ལ་སྦྱོང་བའི་དབུ་ཚུགས། རྗེ་འདི་པ་བསྡུས་གྲྭའི་གསན་སྦྱོང་མཛད་
པའི་གོང་ཙམ་ནས་ཡོངས་འཛིན་བློ་བཟང་བཟོད་པ་ཞིང་གཤེགས་ཏེ། རིགས་པ་
སྨྲ་བའི་གཙུག་ནོར་དཀྱིལ་ཁང་ཞལ་སྔ་ནས་བློ་བཟང་ཆོས་འཕེལ་ཡོངས་འཛིན་
དུ་ ཕེབས་ཏེ་གསན་སྦྱོང་གི་ཞབས་བསྐུལ་ཞུས་དེ་ནས་རྣམ་འགྲེལ་གྱི་མཐའ་
དཔྱོད་མྱུར་བར་མཐར་ཕྱིན་ཏེ་རྣམ་འགྲེལ་གྱི་གཞུང་ལ་སྦྱོང་བར་བཞེད་པ་ན་རྣམ་
-76-



ལམ་རིམ་བླ་མ་བརྒྱུད་པའི་རྣམ་ཐར། །
འགྲེལ་རྩ་བ་དང་རྗེ་སྨོན་ལམ་དཔལ་བའི་རྣམ་འགྲེལ་གྱི་ཊིཀྐ་གཉིས་སྦྱར་ཏེ་སྦྱོང་
བར་མཛད་ཅིང་། རྒྱལ་ཚབ་དར་མ་རིན་ཆེན་གྱིས་མཛད་པའི་རྣམ་བཤད་ཐར་
ལམ་གསལ་བྱེད་དང་། མཁས་གྲུབ་ཐམས་ཅད་མཁྱེན་པས་མཛད་པའི་ཊིཀ་ཆེན་
རིགས་པའི་རྒྱ་མཚོ་གཉིས་ལའང་ལེགས་པར་གཟིགས་ཏེ་གཞལ་བྱའི་གནས་
གསུམ་ཚད་མ་གསུམ་གྱིས་གཏན་འབེབས་པ་ལ་དཔལ་ལྡན་ཆོས་ཀྱི་གྲགས་པ་
སླར་ཡང་འོངས་པ་བཞིན་དྲི་མ་མེད་པའི་རིགས་པའི་ང་རོ་རེ་རེས་ཀྱང་གངས་
རིའི་ཁྲོད་ཀྱི་མཁས་པར་རློམས་པ་མཐའ་དག་གི་སྤོབས་པ་ལན་དུ་མཛད་དོ། །དེ་
ནས་རྗེ་ཉིད་དགུང་ལོ་ཉི་ཤུར་ཕེབས་པ་མེ་མོ་གླང་གི་ལོ་རྒྱལ་བ་ཐམས་ཅད་
མཁྱེན་པ་ཆེན་པོར་ཐུགས་རྫོགས་བཞེས་པར་ཕེབས་པར་ཐག་ཆོད་ཀྱང་བསྟན་
འགྲོ་སྤྱིའི་གེགས་ཆགས་ཀྱིས་རྒྱལ་བ་ཐམས་ཅད་མཁྱེན་པ་ཆེན་པོ་ལོ་དེའི་ཟླ་བ་
གཉིས་པའི་ཚེས་གསུམ་ལ་ཞིང་གཤེགས་པ་གསན་པས་ཐུགས་ངལ་ཚད་མེད་པ་
མཛད་ཅིང་དགོངས་རྫོགས་རྒྱ་ཆེན་པོ་སྒྲུབ་པར་མཛད། དེ་ནས་ལོ་དེའི་ཟླ་བ་དྲུག་
པའི་ཚེས་བཞི་རྒྱལ་བས་ཆོས་འཁོར་བསྐོར་བའི་དུས་ཆེན་ཉིན་བླ་བྲང་ རྒྱལ་
མཚན་ མཐོན་ པོའི་ གཟིམ་ཆུང་ ཡིད་ དགའ་ ཆོས་ འཛིན་དུ། རིགས་ པ་ སྨྲ་བའི་
གཙུག་གི་ནོར་བུ་གནས་བརྟན་འདུལ་བ་འཛིན་པ་ཆེན་པོ་ཡོངས་འཛིན་བློ་བཟང་
ཆོས་འཕེལ་གྱིས་མཁན་པོ་མཛད། ཐོས་བསམ་གླིང་ཞལ་སྔ་ནས་བློ་བཟང་བཀྲ་
ཤིས་ཀྱིས་ལས་སློབ། ཤར་རྩེ་ཞལ་སྔ་ནས་བློ་བཟང་མཁས་མཆོག་གིས་གསང་
སྟོན། དཀྱིལ་ཁང་ཞལ་སྔ་ནས་བློ་བཟང་བརྩོན་འགྲུས་ཀྱིས་དུས་གོ་བ། སྔགས་
ཆེན་ཞལ་སྔ་ནས་བློ་བཟང་དཔལ་འབྱོར་གྱིས་ལྷུང་བཟེད་འབྲིམ་པ་མཛད་ནས་
ཁ་སྐོང་གི་དགེ་འདུན་གྲངས་ཚང་བའི་དབུས་སུ་བསྙེན་རྫོགས་བཞེས་ཏེ་ཐུབ་པའི་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དབང་པོ་སླར་ཡང་གངས་རིའི་ཁྲོད་དུ་བྱོན་པ་ཇི་ལྟ་བར་གྱུར་ཏོ། །དེ་ནས་འཇམ་
མགོན་བསྟན་པའི་སྲོག་ཤིང་རྗེ་བཙུན་བླ་མ་ངག་དབང་བྱམས་པ་གདན་དྲངས་
ནས་ཐོག་མར་བྱང་ཆུབ་ལམ་རིམ་བདེ་ལམ་གྱི་ཁྲིད་མྱོང་ཁྲིད་དུ་མཛད་དེ་རྒྱས་
པར་གསན། དེ་ནས་ལམ་རིམ་ཆེན་པོའི་བཤད་ལུང་གསན་པས་རང་དང་གཞན་
གྱི་གྲུབ་མཐའ་རྒྱ་མཚོའི་ཕ་རོལ་ཏུ་ཕྱིན་པར་གྱུར་ཏེ་གངས་རིའི་ཁྲོད་འདིར་བྱང་
ཆུབ་ལམ་རིམ་འཆད་པ་ལ་སུས་ཀྱང་འགྲན་དུ་མེད་པ་མཁས་གྲུབ་སྨྲ་བའི་ཉི་མ་
སླར་ཡང་བྱོན་པ་ཇི་ལྟ་བར་གྱུར་ཏོ། །དེ་ནས་རིམ་བཞིན་རྗེ་བཙུན་ངག་དབང་
བྱམས་པའི་ཞབས་དྲུང་དུ་དཔལ་གསང་བ་འདུས་པའི་དབང་དང་འདུས་པའི་རྩ་
རྒྱུད་འགྲེལ་པ་བཞི་སྦྲགས་ནས་འཆད་པའི་བཤད་སྲོལ་གསང་ཆེན་རྒྱུད་སྡེ་རྒྱ་
མཚོའི་སྙིང་པོའི་བཅུད་ཕྱུང་བ་གོང་ན་མེད་པའི་ལེགས་བཤད་ཀྱི་གཏེར་ཆེན་པོ་
གསན། དེ་ནས་དཔལ་གསང་བ་འདུས་པའི་ རིམ་གཉིས་ཀྱི་ཁྲིད་དང༌། དཔལ་
འཁོར་ལོ་སྡོམ་པའི་དབང་དང༌། དེའི་ རིམ་གཉིས་ཀྱི་ཁྲིད། བདེ་མཆོག་དྲིལ་བུ་
ལུགས་ཕྱི་ནང་གཉིས་ཀའི་དབང་དང༌། དེའི་རིམ་གཉིས་ཀྱི་ཁྲིད། དཔལ་རྡོ་རྗེ་
འཇིགས་བྱེད་ཆེན་པོའི་རིམ་གཉིས་ཀྱི་ཁྲིད། བཀའ་གདམས་ཐིག་ལེ་བཅུ་དྲུག་
དབང་དང་མན་ངག་བཅས་གནང་སྟེ། རྗེ་བཙུན་བླ་མ་ངག་དབང་བྱམས་པས་རྗེ་
འདི་གསང་ཆེན་བསྟན་པའི་བདག་པོར་མངའ་གསོལ་ཏོ། །དེ་ནས་སྔགས་གྲྭའི་
དགེ་འདུན་ཚང་མས་གསོལ་བ་ནན་གྱིས་བཏབ་ནས་ རྗེ་ འདི་ སྔགས་ ཁང་དུ་
ཕེབས་ཏེ་སྔགས་པ་ཚོགས་ཡོངས་ཀྱི་ཐོག །སྐལ་བ་དང་ལྡན་པ་གཞན་མང་པོ་
བཅས་དགེ་འདུན་དྲུག་བརྒྱ་སྐོར་ལ་དཔལ་རྡོ་རྗེ་འཇིགས་བྱེད་ཆེན་པོའི་དབང་
བཞི་སྟ་གོན་དང་བཅས་པ་རྒྱས་པར་སྩལ། དེ་ནས་རྗེ་བཙུན་བླ་མ་ངག་དབང་
- 78 -



ལམ་རིམ་བླ་མ་བརྒྱུད་པའི་རྣམ་ཐར། །
བྱམས་པས་བཀྲ་ཤིས་ལྷུན་པོའི་ཚོགས་ཆེན་ལ་ལམ་རིམ་གྱི་ཁྲིད་རྒྱས་པ་ཞིག་
གནང་དགོས་སོ་ཞེས་བསྐུལ་མ་མཛད་པ་ལྟར་ཚོགས་ཆེན་ལ་ལམ་རིམ་གྱི་ཁྲིད་
རྒྱས་པ་སེམས་བསྐྱེད་མཆོད་པ་དང་བཅས་པ་གནང་། དེ་ནས་ལྕང་སྐྱ་རིན་པོ་ཆེ་
ཕེབས་ཏེ་རྗེ་འདི་ཚོགས་དབུར་སྤྱན་དྲངས་ནས་ཞབས་བརྟན་རྒྱས་པ་འབུལ་བར་
མཛད་ཅིང་ཆོས་ ཀྱི་བདུད་རྩི་སྩོལ་དགོས་པར་གསོལ་འདེབས་མཛད་པ་ལྟར་
གཟིམ་ཆུང་ཉི་འོད་འཁྱིལ་དུ་ལྕང་སྐྱ་རིན་པོ་ཆེ་འཁོར་བཅས་དང་། དེ་སྐབས་
བདག་ཀྱང་སྐྱབས་མགོན་མཆོག་གི་ཞལ་མཇལ་བར་འོངས་པ་དུས་འགྲིག་སྟེ་
བདག་ཅག་རྣམས་ལ་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་བཞི་
ཆེས་རྒྱས་པར་སྩལ། གཞན་ཡང་ལྕང་སྐྱ་རིན་པོ་ཆེ་ལ་སྔགས་ཀྱི་ཟབ་ཆོས་མང་དུ་
གནང་ཞིང༌། ལྕང་སྐྱ་རིན་པོ་ཆེ་འདི་ཉིད་མདོ་སྔགས་ཐམས་ཅད་མཁས་པའི་ཕུལ་
དུ་ཕྱིན་པ་སུས་ཀྱང་འགྲན་དུ་མེད་པ་ཞིག་ཡིན་ཡང་རྗེ་བླ་མ་མཆོག་འདིའི་དབང་
བཤད་རྣམས་ལ་ཐུགས་ཤིན་ཏུ་དགྱེས་ནས་ལེགས་སོ་བརྗོད་པར་མཛད། དེ་ནས་
བདག་གིས་གསོལ་བ་བཏབ་སྟེ་གཟིམ་ཆུང་ཡིད་དགའ་ཆོས་འཛིན་དུ་བདག་དང་
ཟླ་བོ་རི་ཁྲོད་པ་བཅུ་དྲུག་ཙམ་ཞིག་ལ་དཔལ་རྡོ་རྗེ་འཇིགས་བྱེད་ཆེན་པོའི་བསྐྱེད་
རིམ་དང་རྫོགས་རིམ་གྱི་ཁྲིད་ལག་རྗེས་སྒྱུ་ལུས་མཆོད་པ་དང་བཅས་པ་རྒྱས་པར་
སྩལ། དེ་ནས་ཚོགས་ཆེན་ལ་ལམ་རིམ་ཆེན་མོའི་བཤད་ ལུང་ རྒྱས་ པར་ སྩལ། །
རིམ་གྱིས་ཚོགས་ཆེན་ལ་གདུགས་དཀར་གྱི་དབང་ཆེན། ཚེ་དཔག་མེད་ལྷ་དགུའི་
དབང་ཆེན། ཐུབ་པ་དམ་ཚིག་གསུམ་བཀོད་ ཀྱི་དབང་ཆེན། དཔལ་མོ་ལུགས་
བཅུ་གཅིག་ཞལ་གྱི་དབང་ཆེན་རྣམས་སོ་སོར་སྟ་གོན་དང་བཅས་རྒྱས་པར་སྩལ།
དེ་ནས་ལྕང་སྐྱ་རིན་པོ་ཆེས་དབུས་སུ་སྤྱན་དྲངས་ཏེ་དཔལ་དུས་ཀྱི་འཁོར་ལོའི་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དབང་ཆེན་གནང་དགོས་པར་གསོལ་བ་བཏབ་པ་ན་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་ཁམས་གསུམ་རྣམ་རྒྱལ་དུ་སློབ་མ་རྗེས་འཛིན་གྱི་ཆོ་ག་མཛད། དེ་
ནས་ཚོམས་ཆེན་དུ་ལྕང་སྐྱ་རིན་པོ་ཆེས་དབུས་དགེ་འདུན་ཉིས་སྟོང་བརྒལ་བར་
དཔལ་དུས་ ཀྱི་འཁོར་ལོའི་དབང་སྟ་གོན་དང་བཅས་པ་ཡོངས་སུ་རྫོགས་ པ་
གནང་སྟེ་དཔལ་དུས་ཀྱི་འཁོར་ལོའི་བསྟན་པ་ཉིན་མོ་ལྟར་གསལ་བར་མཛད་
དོ། །དེ་ནས་སེ་འབྲས་དགེ་གསུམ་རྒྱུད་སྟོད་སྨད་སོགས་དབུས་ཕྱོགས་ཀྱི་དགེ་
འདུན་རྣམས་ལ་མདོ་སྔགས་ཀྱི་ཆོས་རྒྱ་ཆེར་སྩལ་ཏེ་བསྟན་པ་ལ་བྱ་བ་རྒྱ་ཆེར་
མཛད་དོ། །དེ་ནས་གཙང་དུ་ཕེབས་བཞེད་པ་ན་དགའ་ལྡན་རྣམ་པར་རྒྱལ་བའི་
གླིང་དུ་སྤྱན་དྲངས་ཏེ་གསེར་ཁྲིའི་སྟེང་ནས་བསྟན་པའི་རྩ་བ་སོ་སོ་ཐར་པའི་མདོ་
འཆད་པ་སོགས་ཆོས་ཀྱི་འཁོར་ལོ་རྒྱ་ཆེར་བསྐོར། དེ་ནས་བཀའ་གདམས་བསྟན་
པའི་འབྱུང་གནས་རྭ་སྒྲེང་དུ་ཕེབས་ཏེ་སྙུག་མར་གནས་པ་དང་ཕྱོགས་འདུས་ཀྱི་
དགེ་འདུན་བགྲང་བ་ལས་འདས་པ་རྣམས་ལ་ཆོས་ཀྱི་འཁོར་ལོ་རྒྱ་ཆེར་བསྐོར།
ཇོ་བོའི་སྐུ་འདྲ་དབུ་ཡོན་མར་གྲགས་པ་ལ་མཆོད་འབུལ་རྒྱ་ཆེན་པོ་དང་བཅས་
གསོལ་འདེབས་ཤུགས་དྲག་མཛད་ པ་ན་ དག་ པའི་ གཟིགས་ སྣང་ དང་ ཇོ་བོ་
ཕྱིང་དཀར་བ་དགྱེས་པའི་མཚན་མ་ངོ་མཚར་བ་མང་དུ་བྱུང་། ཡར་ལམ་དགའ་
ལྡན་རབ་རྒྱས་སུ་ཆིབས་བསྐྱོད་དེ་ཞག་བཅོ་ལྔ་ཙམ་གཞུགས་ནས་ཆོས་འཁོར་རྒྱ་
ཆེ་བསྐོར། དེ་སྐབས་རྒྱལ་བ་མཆོག་གི་ སྤྲུལ་ པའི་སྐུ་ཐོབ་རྒྱལ་ལྷ་རི་སྒང་དུ་
ཕེབས་པ་ཕྱི་ཆར་དུ་མ་གྲགས་ཀྱང་རྒྱལ་བ་ཡབ་སྲས་གཉིས་ཡེ་ཤེས་སྒྲིབ་པ་མེད་
པས་གཅིག་གིས་གཅིག་གསལ་བར་གཟིགས་ཏེ་ལྷ་རི་སྒང་པའི་ཡུམ་སྲས་བཅས་
རྗེ་འདི་པ་མཇལ་དུ་བྱོན་པ་ན་རྒྱལ་བ་ཡབ་སྲས་གཉིས་ཞལ་མཇལ་ཏེ་གསང་བ་
- 80 -



ལམ་རིམ་བླ་མ་བརྒྱུད་པའི་རྣམ་ཐར། །
ཟབ་མོའི་བཀའ་མཆིད་མཛད་ཅིང་མྱུར་དུ་གསེར་ཁྲི་ལ་མངའ་གསོལ་བའི་རྟེན་
འབྲེལ་བསྒྲིག་པར་མཛད་དོ། །དེ་ནས་གདན་ས་ཆེན་པོ་བཀྲ་ཤིས་ལྷུན་པོར་
ཕེབས་ཏེ་གཞིས་བྱེས་ཀྱི་དགེ་འདུན་བགྲང་བ་ལས་འདས་པ་ལ་ཕྱག་དབང་དང་
ཆོས་ཀྱི་འཁོར་ལོ་རིམ་པར་བསྐོར་བར་མཛད་ཅིང་། རྗེ་བདག་ཉིད་ཆེན་པོའི་རྣམ་
ཐར་ལྟར་ཤིང་རྟ་ཆེན་པོའི་གཞུང་རྣམས་ལ་མཐར་ཕྱིན་པ་ཞིག་མཛད་བཞེད་ནས་
རྣམ་འགྲེལ་གྱི་རིགས་ལུང་གོང་འཕེལ་ཐོག་མངོན་རྟོགས་རྒྱན་ཐུགས་ལ་བཟུང་སྟེ་
ཕར་ཕྱིན་གྱི་གསན་སྦྱོང་དང་། དབུ་མ་འཇུག་པ་ཐུགས་ལ་བཟུང་སྟེ་དབུ་མའི་
གསན་སྦྱོང་དང་། འདུལ་བ་མདོ་རྩ་བ་ཐུགས་ལ་བཟུང་སྟེ་འདུལ་བའི་གསན་སྦྱོང་
དང་། མངོན་པ་མཛོད་ཐུགས་ལ་བཟུང་སྟེ་མངོན་པའི་གསན་སྦྱོང་རྣམས་དང་རྒྱ་
གར་མཁས་པའི་གཞུང་རྣམས་དང་། རྗེ་ཡབ་སྲས་ཀྱི་གཞུང་རྣམས་ལ་ལེགས་
པར་གཟིགས་ཏེ་མཐའ་ཆོད་པར་མཛད་ཅིང་། འཛམ་བུའི་གླིང་གི་སའི་ཆ་མཐའ་
དག་ནས་འདུས་པའི་ཆོས་དོན་གཉེར་བ་རྣམས་ལ་སྡེ་སྣོད་གསུམ་དང་རྒྱུད་སྡེ་
བཞིས་བསྡུས་པའི་མདོ་སྔགས་ཀྱི་ཆོས་མཐའ་ཡས་པ་བརྒྱུད་མར་སྩལ། བསྟན་
པའི་གསལ་བྱེད་རྗེ་ལྕང་སྐྱ་རིན་པོ་ཆེ་ནས་བསྐུལ་མ་མཛད་པ་ལྟར་སྔགས་ཁང་དུ་
བདེ་མཆོག་གི་ཆོ་ག་གསར་འཛུགས་མཛད་རྒྱུར། སྔགས་པ་ཚོགས་ཡོངས་ལ་
བདེ་མཆོག་གི་དབང་ཆེན་སྩལ་ནས་སྔགས་ཁང་དུ་བདེ་མཆོག་གི་ཆོ་ག་འཛུགས་
པར་མཛད། སྔགས་པའི་དགེ་བཤེས་དྲག་རིམ་ནས་བདེ་མཆོག་གི་བསྙེན་པ་བྱེད་
དགོས་བའི་བཀའ་འདོམས་མཛད་དེ་བསྙེན་སོང་མང་དུ་བྱུང་བ་ན་རྗེ་ཉིད་དགུང་
ལོ་ཉི་ཤུ་རྩ་ལྔར་ཕེབས་པ་ཆུ་ཕོ་རྟའི་ལོ་ཟླ་བ་བཅུ་གཅིག་པའི་ཚེས་བཅུ་གསུམ་
གཟའ་སྐར་འཕྲོད་སྦྱོར་ལེགས་ པའི་ ཉིན་ནས་བདེ་མཆོག་སྒྲུབ་མཆོད་ཀྱི་དབུ་
81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཚུགས་ཏེ་ ཇི་ སྲིད་ རྒྱལ་ བསྟན་ནམ་ གནས་ ཀྱི་བར་དུ་ མི་ ཉམས་ པའི་ བཀའ་
འདོམས་མཛད། རྗེ་རྒྱལ་བ་གཉིས་པའི་བསྟན་པའི་སྙིང་པོ་གསང་ཆེན་རྡོ་རྗེ་ཐེག་
པའི་བསྟན་པ་མཐར་ཐུགས་མ་རྒྱུད་ཀྱི་གཙོ་བོ་དཔལ་འཁོར་ལོ་སྡོམ་པའི་བསྟན་
པ་གསལ་བར་མཛད་པ་ནི་ངོ་མཚར་རྨད་དུ་བྱུང་བའི་རྣམ་པར་ཐར་པ་ཞིག་གོ །དེ་
ནས་ས་སྐྱོང་ཞེས་པ་ཤིང་མོ་བྱའི་ལོ་དུས་འཁོར་གྱི་སྒྲུབ་མཆོད་འཛུགས་པར་
མཛད་དེ་ཇི་སྲིད་རྒྱལ་བསྟན་ནམ་གནས་པར་ནག་པ་ཟླ་བའི་ནང་དུ་དུས་འཁོར་
སྒྲུབ་མཆོད་ཆག་མེད་ཡོང་བའི་བཀའ་འདོམས་མཛད། དེའི་ཆེ་སྔོན་ཤམྦྷ་ལར་
རིགས་ལྡན་འཇམ་དཔལ་གྲགས་པས་དྲང་སྲོང་ཉི་མའི་ཤིང་རྟ་སོགས་སྐལ་ལྡན་
གྱི་སློབ་མ་བྱེ་བ་ཕྲག་མང་པོ་དཀྱིལ་འཁོར་ཆེན་པོར་འཛུད་པར་མཛད་པ་ལྟར་རྗེ་
འདིས་ཀྱང་དཔལ་དུས་ཀྱི་འཁོར་ལོའི་བསྟན་པ་ཆེས་ཆེར་རྒྱས་པར་བྱ་བའི་རྟེན་
འབྲེལ་དུ་བཀྲ་ཤིས་ལྷུན་པོའི་དགེ་འདུན་ཚང་མ་དུས་འཁོར་སྒྲུབ་མཆོད་ཀྱི་ཐོག་
དཀྱིལ་འཁོར་མཇལ་བ་དང༌ རྗེ་ཉིད་ཀྱི་བྱིན་རླབས་ཞུ་བཅས་ལ་གཏོང་བར་
མཛད། དེ་སྐབས་གནས་ གསུམ་ གྱི་དཔའ་བོ་དང་དཔའ་མོ་རྣམས་ཆེས་ཆེར་
དགྱེས་པའི་རྟགས་སུ་ནམ་མཁའ་འཇའ་སྤྲིན་འཁྲིགས་པ་སོགས་ངོ་མཚར་བའི་
ལྟས་མང་དུ་བྱུང་ངོ༌། །དེ་ནས་རྣམ་འདྲེན་རྒྱལ་བའི་དབང་པོས་སྤྱན་འདྲེན་ཞུས་ཏེ་
དབུས་ཕྱོགས་སུ་ཕེབས། ཟླ་བ་དྲུག་པའི་ཚེས་བཞི་རྒྱལ་བས་ཆོས་འཁོར་བསྐོར་
བའི་དུས་ཆེན་གྱི་ཉིན། ལྷ་ལྡན་སྤྲུལ་པའི་གཙུག་ལག་ཁང་གི་ཇོ་བོ་ཤཱཀྱ་མུ་ནེའི་
དྲུང་དུ་རྗེ་འདིས་མཁན་སློབ་སྦྲགས་མ་མཛད་ཡོངས་འཛིན་རིན་པོ་ཆེ་ངག་དབང་
ཆོས་གྲགས་ཀྱིས་དུས་གོ་བ་མཛད། དེ་མོ་སྤྲུལ་པའི་སྐུ་རིན་པོ་ཆེ་སོགས་དགེ་
འདུན་གྲངས་ཚང་བའི་དབུས་སུ་རབ་ཏུ་བྱུང་ཞིང་དགེ་ཚུལ་གྱི་སྡོམ་པ་བཞེས་ཏེ་
- 82 -



ལམ་རིམ་བླ་མ་བརྒྱུད་པའི་རྣམ་ཐར།
གངས་ཅན་འགྲོ་བའི་མགོན་པོ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་
དཔལ་རྒྱ་མཚོ་དཔལ་བཟང་པོ་ཞེས་ཐུབ་དབང་སླར་ཡང་ཕྱོགས་འདིར་བྱོན་པ་
ཇི་ལྟ་བ་བཞིན་ངུར་སྨྲིག་འཛིན་པའི་མཆོག་ཏུ་གྱུར་ཏོ། །དེ་ཉིན་དཀར་ཕྱོགས་ཀྱི་
ལྷ་རྣམས་ཆེས་ཆེར་དགའ་སྟེ། ད་ནི་ཐུབ་པའི་བསྟན་པ་འཕེལ་ཞིང་སྙིགས་མའི་
འགྲོ་བ་རྣམས་མགོན་དང་བཅས་པར་གྱུར་ཏོ་ཞེས་དགའ་བའི་ཅ་ཅོའི་སྒྲ་འོག་
མིན་གྱི་བར་དུའང་བསྒྲགས་ཤིང་། སྐྱེ་བོ་ཐ་མལ་པ་རྣམས་ཀྱི་མཐོང་སྣང་དུའང་
ནམ་མཁའི་ཁྱོན་ཐམས་ཅད་འཇའ་སྤྲིན་གྱིས་ཁྱབ་པར་གྱུར་པ་ཞིག་བྱུང་བས་
མཆོག་དམན་བར་མའི་འགྲོ་བ་ཐམས་ཅད་རྒྱལ་བ་ཡབ་སྲས་གཉིས་ཀ་ལ་མི་བྱེད་
པའི་དད་པ་ཐོབ་པར་གྱུར་ཏོ། །དེ་ནས་རྒྱལ་བ་ཡབ་སྲས་གཉིད་ཀ་ཕོ་བྲང་ཆེན་པོ་
པོ་ཏ་ལར་ཕེབས་ཏེ་རྗེ་འདིས་རྒྱལ་བ་མཆོག་ལ་འཁྲུངས་རབས་སོ་བཞི་པ་སོགས་
ལུང་མང་པོ་དང་། ལམ་རིམ་བདེ་ལམ་མྱུར་ལམ་སོགས་འཇམ་མགོན་རྒྱལ་བ་
གཉིས་པའི་སྙན་བརྒྱུད་ཀྱི་མན་ངག་རྒྱ་ཆེར་འབུལ་བར་མཛད། རྗེ་འདི་ནི་བསྟན་
པའི་དོན་ལ་དཀའ་བ་ཅི་བྱུང་ཡང་སྐྱོང་ངལ་མི་མཛད་པར་དེའི་ཚེ་ཕྱོགས་མཐའ་
དག་ནས་འདུས་པའི་ཆོས་དོན་གཉེར་པ་རྣམས་ལ་རང་རང་གི་འདོད་པ་ལྟར་ཆོས་
ཀྱི་བདུད་རྩི་རྒྱ་ཆེར་སྩལ་ ཞིང་། ལྷག་ པར་བསྙེན་རྫོགས་བསྒྲུབ་བྱ་སྟོང་ཕྲག་
བརྒལ་བ་བྱུང་ཡང་བསྟན་པའི་རྩ་བ་སོ་སོ་ཐར་པ་ཡིན་པའི་དཀའ་བ་ཅི་བྱུང་ཡང་
བཟོད་གསུངས་ནས་ཉིན་མང་པོར་སྦྲེལ་ནས་གནང་ཞིང་རེས་འགའ་གུང་ཡོལ་
ནས་ཚུགས་པ་སྲོད་ཐུན་ཡོལ་གྱི་བར་དུ་གནང་དགོས་པ་བྱུང་ཡང་སྐྱོ་ངལ་མི་
མཛད་པར་ཐུགས་སྤྲོ་ཞིང་གནང་བ་ནི་རྒྱལ་བའི་བསྟན་པ་འབའ་ཞིག་ཐུགས་ལ་
བཅངས་པའི་རྣམ་པར་ཐར་པ་རྨད་དུ་བྱུང་བ་ཞིག་གོ །དེ་ནས་རྒྱལ་བ་མཆོག་ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དཔལ་རྡོ་ རྗེ་ འཇིགས་ བྱེད་ཆེན་པོ་ལྷ་བཅུ་གསུམ་མའི་ དབང་དང་། གདུགས་
དཀར་ལྷ་སོ་བདུན་མའི་དབང་དང༌། ལེགས་ལྡན་མཆེད་གསུམ་གྱི་རྗེས་གནང་
དང༌། མགོན་པོ་རྒྱན་ཅན་གྱི་རྗེས་གནང་དང༌། སྒྲུབ་ཐབས་བརྒྱ་རྩའི་ནང་ནས་
འོད་ཟེར་ཅན་མ་དང་ འཇམ་ དབྱངས་སྨྲ་སེང་ སོགས་ རྗེས་གནང་ འགའ་ཞིག་
འབུལ་བར་མཛད་ཅིང་། གཞན་མ་དོན་གཉེར་ཅན་མང་པོར་དབང་ལུང་མན་ངག་
མཐའ་ ཡས་ པ་ སྩལ། དེ་ནས་གཙང་དུ་ཆིབས་བསྐྱོད་མཛད་རྒྱུར་ ཕོ་ བྲང་ནས་
ཕེབས་ཏེ་འབྲས་ སྤུངས་འདུ་ཁང་ཆེན་མོར་འབྲས་སྤངས་ཚོགས་ཆེན་གྱི་ཐོག་
ཕྱོགས་འདུས་མང་པོའི་དགེ་འདུན་སྟོང་ཕྲག་མང་པོར་ལམ་གཙོའི་ཁྲིད་སྩལ་དེ་
ནས་རིམ་གྱིས་ལམ་བར་གྱི་དད་ལྡན་སེར་སྐྱ་བགྲང་བ་ལས་འདས་པ་ལ་མཐོ་
རིས་དང་ཐར་པའི་ས་བོན་འབེབས་པར་མཛད་ཅིང་། ཆོས་གྲྭ་ཆེན་པོ་བཀྲ་ཤིས་
ལྷུན་པོར་ཕེབས་ནས་འཁོར་གསུམ་གྱི་བྱ་བས་རོལ་པར་མཛད། དེ་ནས་མི་ཟད་
ཅེས་པ་མེ་ཕོ་ཁྱིའི་ལོ་སྔགས་ཆེན་ཞལ་སྔ་ནས་སོགས་སྔགས་གྲྭའི་དགེ་འདུན་ཚང་
མས་གསོལ་བ་བཏབ་ནས་ཕོ་བྲང་རྒྱལ་མཚན་མཐོན་པོའི་གཟིམ་ཆུང་ཉི་འོད་
འཁྱིལ་ པར་ཡོངས་ འཛིན་ རིན་པོ་ཆེ། ཕྱག་མཛོད་ཆེན་མོ། གྲྭ་ཚང་ བླ་མ་བཞི།
སྔགས་པ་ཚོགས་ཡོངས་གཞན་ཡང་སྐལ་ལྡན་ཁ་ཤས་བཅས་ལ་དཔལ་དུས་ཀྱི་
འཁོར་ལོའི་དབང་ཆེན་སློབ་མ་རྗེས་བཟུང་ནས་གོང་ཆེན་བདག་པོ་ཆེན་པོའི་
དབང་གི་བར་རྒྱས་པར་སྩལ་ཏེ་རིགས་ལྡན་འཇམ་དཔལ་གྲགས་པ་སླར་ཡང་
གངས་རིའི་ཁྲོད་དུ་ཕེབས་ནས་དཔལ་ལྡན་དང་པོའི་སངས་རྒྱས་ཀྱི་རྒྱུད་ཆེན་
གསལ་བར་མཛད་དོ་ཞེས་ས་སྟེང་མ་ལུས་གྲགས་པས་ཁྱབ་པར་གྱུར་ཏོ། །དེ་
ནས་ཟླ་བ་ལྔ་པའི་ནང་དུ་བདག་ཅག་སྐྱིད་གྲོང་ རི་ཁྲོད་པ་རྣམས་སྐུ་མདུན་དུ་
- 84 -



ལམ་རིམ་བླ་མ་བརྒྱུད་པའི་རྣམ་ཐར། །
བཅར་ཏེ་མཎྜལ་ཕུལ་ནས་རྗེ་ཉིད་ཞབས་པད་ཡུན་རིང་བརྟན་པའི་གསོལ་བ་
བཏབ་ཅིང་། འཇམ་མགོན་བླ་མའི་བསྟན་པའི་སྙིང་པོ་མཐར་ཐུག་པ་མདོ་སྔགས་
ཀྱི་མན་ངག་མཐའ་དག་རྒྱ་ཆེར་སྤེལ་བར་མཛད་པ་དང་། ལྷག་པར་རྡོ་རྗེ་འཆང་
ཆེན་པོའི་ལམ་གྱི་རིམ་པའི་གཟབ་བཤད་རྒྱས་པ་ཞིག་སྩོལ་བར་གསོལ་བ་བཏབ་
པས་དགྱེས་བཞིན་ཞལ་གྱིས་བཞེས་ཏེ་རྒྱལ་མཚན་མཐོན་པོའི་གཟིམ་ཆུང་ངོ་
མཚར་བཀོད་པར་གྲྭ་ཚང་བླ་མ་བཞི་དང་། སྔགས་གྲྭའི་དགེ་བཤེས་དྲག་གྲས་
འགའ་ཞིག་བདག་ཅག་སྐྱིད་གྲོང་རི་ཁྲོད་པ་རྣམས་བཅས་ལ་སྔགས་རིམ་ཆེན་
མོའི་བཤད་ལུང་ཆོས་ཐུན་ ཉི་ཤུ་ སྐོར་ཞིག་ རྒྱས་ པར་སྩལ། ཆོས་ ཚུགས་ པའི་
འགོར་བླ་མ་ཡི་དམ་སྲུང་མར་བཅས་པ་ལ་ཚོགས་མཆོད་དང་། གྲུབ་ནས་གཏང་
རག་གི་ཚོགས་མཆོད་དང་མཎྜལ་རྒྱས་པར་ཕུལ། རྗེ་འདིས་འཇམ་མགོན་བླ་མའི་
བསྟན་པའི་སྙིང་པོ་མཐར་ཐུག་པ་རྣམས་མང་ཙམ་ཡང་ཉམས་པ་ལ་ཕྱོགས་པ་
གསོ་བར་མཛད་པས་བསྟན་པ་ལ་བྱ་བ་བླ་ན་མེད་པ་མཛད་དོ། །དེ་ལྟར་བསྟན་
པའི་བྱ་བ་རྒྱ་ཆེན་པོ་མཛད་པ་འཇམ་དབྱངས་གོང་མ་བདག་པོ་ཆེན་པོས་གསན་
ནས་ལེགས་སོའི་གནང་སྐྱེས་འཇའ་ས་གསེར་ཐམ་སོགས་ཕེབས་ཏེ། རྗེ་འདིའི་
རྣམ་པར་དཀར་བའི་འཕྲིན་ལས་ཀྱིས་ས་གསུམ་མ་ལུས་ཁྱབ་པར་གྱུར་ཏོ། །དེ་
ནས་རིམ་གྱིས་ལོ་རེ་བཞིན་བཀྲ་ཤིས་ལྷུན་པོའི་ཚོགས་ཆེན་ལ་དབྱར་གནས་ཀྱི་
ཐོག་ཤིང་རྟ་ཆེན་པོའི་གཞུང་རྣམས་ཀྱི་བཤད་ལུང་དང་། ལྷག་པར་སྐྱེས་རབས་
སོ་བཞི་པའི་གཟབ་བཤད་ཆེས་རྒྱས་པ་དང༌། ལམ་རིམ་ཆེན་མོའི་བཤད་ལུང་།
ལམ་རིམ་བདེ་ལམ་གྱི་ཁྲིད། བློ་སྦྱོང་དོན་བདུན་མའི་ཁྲིད། དགའ་ལྡན་ལྷ་བརྒྱ་
མའི་ཁྲིད། བླ་མ་མཆོད་པའི་ཁྲིད། རྒྱུད་སྡེ་བཞི་དང་འབྲེལ་བའི་དབང་དང་ལྷག་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པའི་ལྷ་མང་པོའི་ རྗེས་གནང་རིམ་པ་སྩལ། དེ་ནས་རྒྱལ་བ་ཐམས་ཅད་མཁྱེན་
པས་མདོ་སྔགས་ཀྱི་ཆོས་བཀའ་རྒྱ་ཆེན་པོ་གསན་ཕྱིར་དབུས་སུ་སྤྱན་དྲངས་ཏེ་ཕོ་
བྲང་ཆེན་པོར་ཕེབས་ནས་རྒྱལ་བ་མཆོག་སྐུ་འཁོར་རགས་རིམ་དང་བཅས་པ་ལ་
འཇམ་དབྱངས་ཆོས་སྐོར་གྱི་རྗེས་གནང་ཡོངས་རྫོགས། དཔལ་གསང་བ་འདུས་
པ་མི་བསྐྱོད་རྡོ་རྗེའི་དབང་སྟ་གོན་དང་བཅས་པ། དཔལ་འཁོར་ལོ་སྡོམ་པ་ལཱ་ཧི་
པའི་ལུགས་ཀྱི་དབང་སྟ་གོན་དང་བཅས་པ། སྒྲོལ་མ་ཉེར་གཅིག་གི་རྗེས་གནང་
ཡོངས་ རྫོགས། རྣམ་ འགྲེལ། འདུལ་ བ། ཕར་ ཕྱིན། དབུ་མ། མཛོད་ རྣམས་ ཀྱི་
ལུང་དང་། རྡོ་ རྗེ་འཇིགས་བྱེད་ཀྱི་བསྐྱེད་རིམ་གྱི་ཁྲིད། དམ་ཅན་ཆོས་ཀྱི་རྒྱལ་
པོའི་ རྗེས་གནང་། ལྷ་མོ་དམག་ཟོར་མའི་རྗེས་གནང་། དཔལ་མགོན་ཞལ་བཞི་
པའི་རྗེས་གནང་། ལྕམ་སྲིང་གི་རྗེས་གནང་། དཔལ་ལྷའི་རྗེས་གནང་། མགོན་པོ་
ཕྱག་བཞི་པའི་རྗེས་གནང་རྣམས་རིམ་གྱིས་འབུལ་བར་མཛད། དེ་ནས་གཙང་ལ་
ཆིབས་བསྒྱུར་གནང་སྟེ་བཀྲ་ཤིས་ལྷུན་པོར་ཕེབས་ནས་འཇམ་མགོན་བསྟན་པའི་
སྲོག་ཤིང་གཡོ་བ་མེད་པར་བཟུང་ནས་རབ་བྱུང་བསྙེན་རྫོགས་བརྒྱུད་མར་བསྒྲུབ་
པ་དང་། མདོ་སྔགས་ཀྱི་ཆོས་ཀྱི་འཁོར་ལོ་བརྒྱུད་མར་བསྐོར་ཏེ་བསྟན་པའི་བྱ་བ་
རྒྱ་ཆེར་མཛད་དོ། །འདི་སྐབས་རྗེ་བླ་མ་འདིས་སྔོན་སྟོན་པ་ཐུགས་རྗེ་ཅན་དེས་
གང་དུ་སངས་རྒྱས་པའི་ཚུལ་བསྟན་པའི་གནས་རྡོ་རྗེ་གདན་སོགས་འཕགས་ཡུལ་
གྱི་གནས་ཆེན་རྣམས་ལ་མཆོད་འབུལ་སྨོན་ལམ་མཛད་ཕྱིར་བཀྲ་ཤིས་ལྷུན་པོའི་
གྲྭ་པ་ཆོས་མཐུན་བཞི་ཙམ་ཞིག་གཏོང་བར་མཛད་པ་རྒྱ་གར་ཀ་ཤིའི་རྒྱལ་པོས་
དད་པ་ཆེན་པོས་ཞབས་འགྱུར་བྱས་ཏེ་ལམ་བར་གྱི་འཇིགས་པ་ལས་བསྐྱབས་
ཤིང་རྒྱུས་ཡོད་ཀྱི་རོགས་བཏང་སྟེ་རྡོ་རྗེ་གདན་དུ་འབྱོར་ནས་བྱང་ཆུབ་ཆེན་པོ་ལ་
- 86 -



ལམ་རིམ་བླ་མ་བརྒྱུད་པའི་རྣམ་ཐར། །
གསེར་ཆབ་དང༌། སྣ་ལྔའི་སྟོང་མཆོད་སོགས་མཆོད་འབུལ་རྒྱ་ཆེན་པོ་བྱས་པ་ན་
རྒྱ་གར་གྱི་ཡུལ་གྲུ་ཐམས་ཅད་དུ་ཆེས་གྲགས་ཏེ་བོད་ཀྱི་བླ་མ་ཆེན་པོས་བྱང་ཆུབ་
ཆེན་པོ་ལ་མཆོད་པ་ཚད་མེད་པ་ཕུལ། དེ་ཡང་སེམས་ཅན་ཐམས་ཅད་ཀྱི་དོན་དུ་
ཡིན་པ་འདུག་ཅེས་ཐོས་ནས་རྗེ་འདིའི་ཐུགས་བསྐྱེད་ཀྱི་མཐུས་འཕགས་ཡུལ་གྱི་
རྒྱལ་བློན་འབངས་དང་བཅས་པ་དད་པའི་ས་ལ་བཀོད། རྒྱ་གར་ཤར་ནུབ་དབུས་
དང་བཅས་པའི་རྒྱལ་པོ་སོ་སོ་ནས་རྗེ་འདི་ལ་ཞུ་འཕྲིན་འབུལ་ཞིང་རང་རང་གི་
ཡུལ་གྱི་དཔྱད་པ་ངོ་མཚར་བ་སྣ་ཚོགས་འབུལ་བ་དང་། རྗེ་འདི་ལ་གསོལ་བ་
འདེབས་པ་དང་། བཀའ་བཞིན་དུ་སྒྲུབ་པར་དམ་འཆའ་བ་སོགས་སྔོན་མེད་པའི་
ངོ་མཚར་ཡ་མཚན་ཆེ་བ་བྱུང་ངོ༌། །དེ་ནས་རྗེ་ཉིད་དགུང་ལོ་སོ་བརྒྱད་དུ་ཕེབས་པ་
མྱོས་བྱེད་ཅེས་པ་ཤིང་མོ་ལུག་གི་ལོ་བོད་ཀྱི་སྲིད་སྐྱོང་དེ་མོ་རིན་པོ་ཆེ་བསམ་ཡས་
ལ་ཞིག་གསོ་རླབས་ཆེན་མཛད་པར་ཞལ་འདེབས་དང་མཆོད་འབུལ་རླབས་ཆེ་བ་
མཛད། བྲག་གཡབ་སྤྲུལ་སྐུ་སོགས་སྐལ་ལྡན་མང་པོ་ལ་ལམ་རིམ་གྱི་ཁྲིད་དང་།
འཇིགས་བྱེད་བདུད་ལས་རྣམ་རྒྱལ་གྱི་དབང་། གདུགས་དཀར་གྱི་དབང་དང་།
ཚེ་དཔག་མེད་ལྷ་དགུའི་དབང་དང་། བཅུ་གཅིག་ཞལ་གྱི་དབང་དང་། དྲིལ་བུ་
ལུས་ དཀྱིལ་གྱི་དབང་། འཇམ་དབྱངས་ཆོས་ སྐོར་ གྱི་ རྗེས་ གནང་ སོགས་ མདོ་
སྔགས་ཀྱི་ཆོས་མཐའ་ཡས་པ་སྩལ། ལོ་དེའི་དབྱར་གནས་ཀྱི་ཐོག་ཚོགས་ཆེན་ལ་
ལམ་རིམ་གྱི་ཁྲིད་ཞི་བ་ལྷའི་ལུགས་ཀྱི་སེམས་བསྐྱེད་ཀྱི་ཆོ་ག་དང་བཅས་པ་རྒྱས་
པར་སྩལ། ཟླ་བ་བདུན་པའི་ནང་དུ་བདག་ཅག་སྐྱིད་གྲོང་རི་ཁྲོད་པ་རྣམས་འབྱོར་
ཏེ་ཚེས་བདུན་གྱི་ཉིན་རྗེ་བླ་མ་འདི་ཉིད་ཚོགས་དབུར་སྤྱན་དྲངས་ཏེ་དངོས་འབྱོར་
གྱི་འབུལ་བ་དང་བཅས་ཞབས་བརྟན་གསོལ་འདེབས་ཞུས། དེ་སྐབས་ཐན་པ་
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཤིན་ཏུ་ཆེ་བ་ཡོད་པ་ལ། དེ་ཉིན་རྗེ་འདི་ཚོགས་ཆེན་གྱི་བཞུགས་ཁྲིའི་སྟེང་དུ་
ཕེབས་མ་ཐག་མཁའ་གློ་བུར་དུ་སྤྲིན་འཁྲིགས་ཏེ་འབྲུག་སྒྲ་དྲག་པོ་བརྒྱུད་མར་
བསྒྲགས་ཤིང་ཆར་དྲག་པོ་བབས་ཏེ་འཛིན་མའི་ཁྱོན་ཐམས་ཅད་ཆུས་བརླན་པར་
བྱས་པས་རྗེ་ཉིད་ཐུགས་ཤིན་ཏུ་དགྱེས་ཏེ་རྟེན་འབྲེལ་ཤིན་ཏུ་ལེགས་པ་བྱུང་ཞེས་
བཀའ་ཕེབས། དེ་ཉིན་ལྷ་ཁང་རྣམས་སུ་ཕེབས་ཏེ་ཁྲུས་གསོལ་རྒྱས་པ་མཛད།
དཔལ་ལྡན་དམག་ཟོར་རྒྱལ་མོ་ལ་རྩམ་ཁལ་བརྒྱ་ཕྲག་བརྒལ་བ་ལས་གྲུབ་པའི་
གཏོར་མ་བཤམས་ཏེ་འདུས་པ་རྒྱ་མཚོའི་ཚོགས་དང་ལྷན་ཅིག་ཏུ་དཔལ་ལྡན་ལྷ་
མོ་ལ་གཏོར་འབུལ་དང་འཕྲིན་བཅོལ་རྒྱས་པ་མཛད། གཞན་ཡང་ལོ་དེ་ལ་སྐལ་
བ་དང་ལྡན་པ་བགྲང་བ་ལས་འདས་པ་ལ་ཆོས་ཀྱི་འཁོར་ལོ་བསྐོར་བ་དང༌། རྒྱལ་
བའི་བཀའ་དང་བསྟན་བཅོས་འགྱུར་རོ་ཅོག་ཚང་མ་གསེར་བཙོ་མའི་ཁུ་བས་འབྲི་
བར་མཛད་པ་སོགས་བློ་དམན་དག་གིས་རྗེས་སུ་ཡི་རང་ཙམ་ཡང་བྱ་དཀའ་བའི་
བསྟན་པའི་བྱ་བ་རྒྱ་ཆེར་མཛད་དོ། །དེ་ནས་རྗེ་བླ་མ་འདི་ཉིད་དགུང་ལོ་སོ་དགུར་
ཕེབས་པ་གདོང་ངན་ཞེས་པ་མེ་ཕོ་སྤྲེའུའི་ལོ་ཁལ་ཁ་རྗེ་བཙུན་དམ་པའི་དགོངས་
རྫོགས་པ་ནོ་མོ་ཧན་འཇམ་དཔལ་རྡོ་རྗེ་སོགས་སོག་འགྲུལ་གཏོས་ཆེ་བ་འབྱོར་ཏེ་
བླ་མ་དགེ་འདུན་ཚང་མར་བསྙེན་བཀུར་རྒྱ་ཆེན་པོ་བྱས་ཤིང་། རྗེ་འདི་པས་ཀྱང་
སོ་སོའི་འདོད་པ་དང་མཐུན་པའི་དབང་རྗེས་གནང་ལུང་མན་ངག་མཐའ་ཡས་པ་
སྩལ་ཅིང་འདི་ལོ་དབྱར་གནས་ཀྱི་ཐོག་དགེ་འདུན་འདུས་པ་རྒྱ་མཚོའི་ཚོགས་ལ་
རྗེ་ ཉིད་ ཀྱི་བཀའ་རྩོམ་ སྔར་ ཡོད་ ཕལ་ཆེ་བའི་ལུང་ གནང་། དབྱར་གནས་ཀྱི་
སྐབས་འདིར་བདག་ཀྱང་དབུས་ནས་འཁོར་ཏེ་སྐྱབས་མགོན་མཆོག་འདི་ཉིད་ལ་
དཔལ་གསང་བ་འདུས་བའི་རྩ་བའི་རྒྱུད། སྒྲོན་གསན་སོགས་འགྲེལ་པ་བཞིས་
- 88-



ལམ་རིམ་བླ་མ་བརྒྱུད་པའི་རྣམ་ཐར། །
འཆད་པའི་བཤད་སྲོལ་བཟང་པོ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་གངས་རིའི་
ཁྲོད་འདིར་སྔོན་མེད་པའི་ཤིང་རྟའི་ལམ་སྲོལ་ཕྱེ་བ། འགྲེལ་པ་བཞི་སྦྲགས་སུ་
གྲགས་པའི་གསང་བ་ཟབ་མོའི་ཟབ་ཆོས་སྩོལ་བར་གསོལ་བ་བཏབ་པས་དགྱེས་
བཞིན་ཞལ་གྱིས་བཞེས་ཏེ་བདག་ཅག་སྐྱིད་གྲོང་རི་ཁྲོད་པ་རྣམས་དང་རྗེ་ཉིད་ཀྱི་
སྐུའི་ཕུ་བོ་ཕྱག་མཛོད་ཆེན་མོ། གྲྭ་ཚང་བཞིའི་བླ་མ། སྔགས་གྲྭའི་འགྲེལ་དཔོན་
བ་ཁ་ཤས་བཅས་ཟླ་བ་བརྒྱད་པའི་ཚེས་བཅུ་དྲུག་ནས་དབུ་བཙུགས་ཏེ་ཉིན་ལྟར་
སྔ་དྲོ་ཉི་ཤར་ནས་གསོལ་ཚོགས་བར་ཆོས་ཐུན་རིང་པོ་རེ་མཛད་ནས་འགྲེལ་པ་
བཞི་སྦྲགས་གཟབ་བཤད་དང་བཅས་པ་ཟླ་བ་གཅིག་གི་རིང་རྒྱས་པར་སྩལ།
དེའི་ཚེ་ཐོག་མར་བླ་མ་རྡོ་རྗེ་འཆང་ཆེན་པོ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་
མཆོད་པ་རིན་པོ་ཆེའི་མཎྜལ་དང་བཅས་པ་རྒྱས་པར་ཕུལ་ཏེ་གསོལ་བ་འདེབས་
པ་བླ་མ་རྒྱུད་མཆོད་དུ་གྲགས་པ་རྒྱས་པར་བྱས་ཤིང་ཆོས་ཐུན་རེ་རེ་བཞིན་རྡོར་
སེམས་སྒོམ་བཟླས་ཡི་དམ་དཀྱིལ་འཁོར་གྱི་ལྷ་ཚོགས་དང་ཕྱོགས་སྐྱོང་རྣམས་
དང་དམ་ཅན་ཆོས་ཀྱི་རྒྱལ་པོར་གཏོར་འབུལ་བླ་མ་བརྒྱུད་པའི་གསོལ་འདེབས་
རྣམས་དཀར་ཆག་ཐོའི་ཡིག་ཆུང་ལས་འབྱུང་བ་ལྟར་མཛད་ཅིང་། ལེགས་པར་
གྲུབ་པའི་རྗེས་སུ་གཏང་རག་གི་ཚོགས་འཁོར་རིན་པོ་ཆེའི་མཎྜལ་ཅི་འབྱོར་བའི་
དངོས་པོ་རྣམས་ཀྱིས་མཆོད། རྗེ་བླ་མ་རྡོ་རྗེ་འཆང་ཆེན་པོ་ཉིད་ཀྱིས་གླེགས་བམ་
ཕྱག་ཏུ་བཞེས་ཏེ་བདག་ཅག་རྣམས་ལ་དབང་བསྐུར་བ་རྒྱས་པར་གནང་བ་སོགས་
མཁས་གྲུབ་ཐམས་ཅད་མཁྱེན་པས་འཇམ་མགོན་བླ་མའི་བཀའ་སྲོལ་བཟང་པོ་
རྣམས་མི་ནུབ་པར་བྱ་བའི་ཕྱིར་རྡོ་རྗེ་སློབ་དཔོན་མཆོད་པ་དང་འཆད་ཉན་ཇི་ལྟར་
བྱ་བའི་ཚུལ་དཀར་ཆག་ཐོའི་ཡིག་ཆུང་དུ་བཀོད་པ་ཚང་མ་ཆད་ལྷག་མེད་པ་
- 89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཛད་པས་འཇམ་མགོན་བླ་མའི་བསྟན་པ་ལ་བཀའ་དྲིན་ཟླ་མེད་དུ་མཛད་དོ། །
དེ་ནས་དུས་འཁོར་ཆོ་ག་བ་རྣམས་ཀྱིས་ཞུས་ངོར་ཁོང་རྣམ་པ་དང་བདག་ཅག་རི་
ཁྲོད་པ་རྣམས་བཅས་ལ་དུས་འཁོར་གྱི་ཆོ་ག་ཡོངས་རྫོགས་ཀྱི་ལུང་དང༌། དུས་ཀྱི་
འཁོར་ལོའི་མན་ངག་ཕྱི་ནང་གཞན་གསུམ་སྦྱོར་ཚུལ་རྣམས་སྦ་གསང་མེད་པར་
ཆེས་ཞིབ་པར་སྩལ། ཚོགས་ཆེན་དགེ་བསྐོས་ཆེན་མོས་ཞུས་ནས་འདུས་ཚོགས་
ལ་རྣམ་འགྲེལ་དབུ་མ་ཕར་ཕྱིན་འདུལ་བ་རྣམས་ལམ་རིམ་གྱི་ཉམས་ལེན་དང་
སྦྱར་ནས་རྒྱས་པར་གསུངས་ཏེ་རྗེ་ཡབ་སྲས་ཀྱི་མཛད་སྲོལ་བཟང་པོ་ཉམས་པ་
མེད་ པར་མཛད་དོ། །བདེ་མཆོག་སྒྲུབ་མཆོད་ཀྱི་ཐོག་ སྔགས་གྲྭའི་དགེ་འདུན་
རྣམས་ལ་གྲུབ་མཆོད་ཀྱི་རིང་ཚ་རྟིང་མའི་ཚོགས་བར་ལ་བདེ་མཆོག་སྦས་དོན་
ཀུན་གསལ་བདེ་མཆོག་རྩ་རྒྱུད་དང་རྩ་འགྲེལ་སྦྲགས་ཏེ་ཆོས་ཐུན་རེ་ལོ་ལྟར་
གནང་སྲོལ་མཛད་འདུག་པ་འདི་ལོ་བདག་གིས་ཚར་གཅིག་ཚང་མ་གསུང་བར་
གསོལ་བ་བཏབ་སྟེ་མ་རྒྱུད་ཐམས་ཅད་ཀྱི་གཙོ་བོ་དཔལ་འཁོར་ལོ་སྡོམ་པའི་རྩ་
རྒྱུད་རྗེ་ཐམས་ཅད་མཁྱེན་པས་མཛད་པའི་རྒྱུད་འགྲེལ་སྦས་དོན་ཀུན་གསལ་དང་
རྩ་འགྲེལ་སྦྲགས་ཏེ་དཀའ་བའི་གནད་རྣམས་ལ་གཟབ་བཤད་དང་བཅས་རྒྱས་
པར་སྩལ། འདིའི་ཚེ་བླ་མ་རྡོ་རྗེ་འཆང་ཆེན་པོ་དཀྱིལ་འཁོར་གྱི་ལྷ་ཚོགས་དང་
བཅས་པ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་རིན་པོ་ཆེའི་མཎྜལ་དང་
བཅས་པ་སྔ་ཕྱི་གཉིས་སུ་རྒྱས་པར་བྱས་ཤིང་། གཏང་རག་གི་ཚོགས་འཁོར་དང་
ཟང་ཟིང་གི་ལོངས་སྤྱོད་ཅི་འབྱོར་པས་མཆོད་དེ་གསང་ཆེན་རྡོ་རྗེ་ཐེག་པའི་བསྟན་
པའི་སྙིང་པོ་མཐར་ཐུག་པ་བདེ་མཆོག་རྩ་རྒྱུད་ཀྱི་བཤད་སྲོལ་བཟང་པོ་པཎ་ཆེན་
ནཱ་རོ་ཏ་པའི་མན་ངག་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་མགོན་པོ་འཇམ་པའི་
- 90 -



ལམ་རིམ་བླ་མ་བརྒྱུད་པའི་རྣམ་ཐར།
དབྱངས་ཀྱི་མན་ངག་ལ་བརྟེན་ལེགས་པར་ཕྱེ་བ་འདི་ཉིད་མིང་ཙམ་ཡང་ནུབ་པ་
ལ་ཉེ་བའི་དུས་འདིར་ཉམས་པ་གསོས་ཏེ་འཕེལ་ཞིང་རྒྱས་པའི་བཀའ་དྲིན་མཛད་
པ་རྗེ་འདིས་རྒྱལ་བའི་བསྟན་པ་ལ་བྱ་བ་མཛད་པ་ཐམས་ཅད་ཀྱི་ནང་ནས་དཔལ་
གསང་ བ་ འདུས་ པའི་ རྒྱུད་ ཀྱི་བཤད་ སྲོལ་དང༌། དཔལ་དུས་ ཀྱི་འཁོར་ལོའི་
བཤད་སྲོལ་དང་། རྡོ་རྗེ་འཆང་ཆེན་པོའི་ལམ་གྱི་རིམ་པའི་སྒོ་ནས་རྒྱུད་སྡེ་བཞི་
ཀའི་ལམ་གྱི་བཤད་སྲོལ་དང་། དཔལ་འཁོར་ལོ་སྡོམ་པའི་རྒྱུད་འགྲེལ་གྱི་བཤད་
སྲོལ་འདི་རྣམས་ནི་མཛད་པ་ཀུན་གྱི་ནང་ནས་མཛད་པའི་མཆོག་ཏུ་གྱུར་པ་བསྟན་
པའི་བྱ་བ་བླ་ན་མེད་པ་ཡིན་པས་གངས་ཅན་པ་ཐམས་ཅད་ཀྱིས་བཀའ་དྲིན་
བསབ་པར་སླ་བ་མ་ཡིན་ཞིང་ཚུལ་འདི་དག་གི་སྒོ་ནས་རྗེ་འདིའི་བཀའ་དྲིན་དྲན་
པར་བྱ་བ་དང་། རྗེ་འདིའི་སྐུ་ཆེ་བའི་ཡོན་ཏན་ལ་བསྔགས་ཏེ་ཕྱོགས་སུ་ལྷུང་བ་མ་
ཡིན་པར་གཟུ་བོའི་བློས་རྗེ་འདིའི་རྣམ་ཐར་བརྗོད་ཅིང་དྲན་པར་བྱའོ། །དེ་ནས་
གསེར་འཕྱང་ཞེས་པ་མེ་མོ་བྱའི་ལོ་རྒྱལ་བ་ཐམས་ཅད་མཁྱེན་པ་རྗེ་བཙུན་བློ་
བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་ཐུགས་རྫོགས་བཞེས་པ་དང༌།
དབང་ལུང་མན་ངག་རྒྱ་ཆེན་པོ་གསན་པ་སོགས་ཀྱི་ཆེད་དུ་རྗེ་འདི་སྤྱན་འདྲེན་
ཞུས་ཏེ་དབུས་ཕྱོགས་སུ་ཕེབས་ནས་ཕོ་བྲང་ཆེན་པོ་པོ་ཏ་ལར་རྒྱལ་བ་ཐམས་ཅད་
མཁྱེན་པ་ཆེན་པོ་ལ་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་
བསྟན་པ་ཡོངས་རྫོགས་གང་ཟག་གཅིག་གི་ཉམས་ལེན་དུ་འཁྱེར་བའི་མན་ངག་
འཇམ་མགོན་བླ་མ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བ་བྱང་ཆུབ་ལམ་གྱི་
རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་ཁྲིད་དང༌།
ས་གསུམ་གྱི་སྒྲོན་མེ་གཅིག་པུ་ལེགས་བཤད་མ་ལུས་འདུ་བའི་ཆོས་ཀྱི་རྒྱ་མཚོ་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆེན་པོ་བྱང་ཆུབ་ལམ་རིམ་ཆེན་མོའི་བཤད་ལུང་དང༌། ལྷག་པའི་ལྷ་མང་པོའི་
རྗེས་གནང་ སྒྲུབ་ཐབས་སོ་སོའི་ལུང་རྣམས་འབུལ་བར་མཛད་ཅིང་། ས་ག་ཟླ་
བའི་ཚེས་བཅོ་ལྔའི་ཉིན་ལྷ་ལྡན་སྤྲུལ་པའི་གཙུག་ལག་ཁང་དུ་ཕེབས་ནས་ཇོ་བོ་
ཤཱཀྱ་མུ་ནེའི་སྐུ་མདུན་དུ་རྗེ་འདིས་མཁན་པོ་མཛད། ཡོངས་འཛིན་རིན་པོ་ཆེ་ངག་
དབང་ཆོས་ གྲགས་ ཀྱིས་ལས་སློབ། ཡོངས་འཛིན་ཞལ་སྔ་ནས་ བློ་བཟང་ཆོས་
འཕེལ་གྱིས་གསང་སྟོན། དགའ་ལྡན་ཁྲི་རིན་པོ་ཆེ་བློ་བཟང་བསྟན་པས་དུས་གོ་
བ། བསྟན་པའི་གསལ་བྱེད་ཆེན་པོ་ཚ་གན་ནོ་མོ་ཧན་གྱིས་ལྷུང་བཟེད་འབྲིམ་པ་
པོ་མཛད་ཅིང་། ཤར་བྱང་གི་ཆོས་རྗེ་གཉིས་དང་སེ་འབྲས་དགེ་གསུམ་གྱི་བླ་མ་ཁྲི་
པ་རྣམས་ཀྱིས་གཙོས་གངས་རིའི་ཁྲོད་ཀྱི་འདུལ་འཛིན་དམ་པ་ཉི་ཤུ་རྩ་ ལྔའི་
དབུས་སུ་གངས་ཅན་འགྲོ་བའི་མགོན་པོ་རྒྱལ་དབང་ཐམས་ཅད་མཁྱེན་པ་རྗེ་
བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོ་
གསོལ་བཞིའི་ལས་ཀྱིས་བསྙེན་པར་རྫོགས་ཏེ་ཐུབ་པའི་རྒྱལ་ཚབ་བྱང་ཕྱོགས་
བསིལ་ལྡན་ལྗོངས་ཀྱི་བསྟན་པ་ཡོངས་རྫོགས་ཀྱི་བདག་པོར་མངའ་གསོལ། དེ་
ནས་ཕོ་བྲང་ཆེན་པོ་པོ་ཏ་ལར་ཕེབས་ནས་རྗེ་བཙུན་རྡོ་རྗེ་རྣལ་འབྱོར་མས་སློབ་
དཔོན་ཨ་བྷ་ཡ་ཀ་ར་རྗེས་སུ་བཟུང་སྟེ་གསང་ཆེན་རྡོ་རྗེ་ཐེག་པའི་དབང་གི་ཆུ་བོ་
མང་པོ་གཅིག་ཏུ་བསྡུས་པ་རྡོ་རྗེ་ཕྲེང་བར་གྲགས་པའི་སྟ་གོན་དང་བཅས་པ་
ཡོངས་སུ་རྫོགས་པ་རྒྱལ་བ་ཐམས་ཅད་མཁྱེན་པ་ཆེན་པོར་འབུལ་བ་གནང་སྟེ།
དེ་ཡང་ཐོག་མར་སློབ་མ་རྗེས་འཛིན། དེ་ནས་སློབ་མ་སྟ་གོན། དེ་ནས་གསང་
འདུས་འཇམ་པའི་རྡོ་ རྗེའི་དབང་ཆེན་ནས་བཟུང་བར་མ་ཆད་པར་ རིམ་གྱིས་
གནང་སྟེ་རྡོ་རྗེ་ཕྲེང་བ་ནས་བཤད་པའི་དབང་ཞེ་གཉིས་དང་། ཀྲྀ་ཡ་ས་མུཙྪ་ནས་
- 92 -



ལམ་རིམ་བླ་མ་བརྒྱུད་པའི་རྣམ་ཐར། །
བཤད་པའི་དགེ་ལེགས་སུ་བྱེད་པའི་དཀྱིལ་འཁོར་གསུམ་སྟེ་དཀྱིལ་འཁོར་ཞེ་
ལྔའི་དབང་ཡོངས་སུ་རྫོགས་པར་འབུལ་བར་མཛད། དེ་ནས་གྲུབ་ཆེན་མི་ཏྲ་ཛོ་
ཀིའི་བཞེད་སྲོལ་མི་ཏྲ་བརྒྱ་རྩར་གྲགས་པའི་ལྷ་རྣམས་ཀྱི་དབང་ཡོངས་སུ་རྫོགས་
པ་དང་། སྒྲུབ་ཐབས་རྒྱ་མཚོ་རྗེས་གནང་ཡོངས་སུ་རྫོགས་པ་དང་། མགོན་པོའི་
བཀའ་ཆེན་བཅུ་གསུམ་ཡོངས་རྫོགས་དང༌། གཞན་ཡང་ལྷག་པའི་ལྷ་མང་པོའི་
དབང་དང་རྗེ་གནང་བཟླས་ལུང་མན་ངག་ལམ་ཁྲིད་སོགས་མཐའ་ཡས་པ་གནང་
སྟེ་རྒྱལ་བ་ཐམས་ཅད་མཁྱེན་པ་ཆེན་པོ་མདོ་སྔགས་བསྟན་པའི་བདག་པོར་མངའ་
གསོལ་ལོ། །དེ་ནས་སེ་འབྲས་དགེ་གསུམ་རྒྱུད་སྟོད་སྨད་སོགས་དབུས་ཕྱོགས་ཀྱི་
དགེ་འདུན་བགྲང་བ་ལས་འདས་པ་དང་། དབུས་ཕྱོགས་ཀྱི་སྐྱེ་བོ་ཁྱིམ་པ་དད་
ལྡན་བགྲང་བ་ལས་འདས་པ། ཕྱོགས་འདུས་ཀྱི་སེར་སྐྱ་བགྲང་བ་ལས་འདས་པ་
དག་ལ་ཞལ་གྱི་དཀྱིལ་འཁོར་བསྟན་ཏེ་སྐུ་མཐོང་བ་དང་། གསུང་ཐོས་པ་དང་
ཕྱག་གིས་གང་གི་མགོ་ལ་རེག་པ་ཐམས་ཅད་རིམ་གྱིས་སྨིན་ཅིང་གྲོལ་པའི་འཕྲིན་
ལས་མཛད། ཕྱི་རབས་ཀྱི་གདུལ་བྱ་རྣམས་ལ་རང་ལ་ལམ་མ་ནོར་བར་སྟོན་པའི་
དགེ་བའི་བཤེས་གཉེན་ནི་ཕྱོགས་བཅུའི་སངས་རྒྱས་ཐམས་ཅད་ལས་ལྷག་པའི་
མཆོད་ཡུལ་དམ་པ་ཡིན་ཞིང་། ཕྱོགས་བཅུའི་རྒྱལ་བ་ཐམས་ཅད་མཆོད་པ་བས་
བླ་མའི་སྐུའི་བ་སྤུ་གཅིག་མཆོད་པ་དང་། བླ་མའི་འདྲ་འབག་མཆོད་པ་བསོད་
ནམས་ལྷག་པས་བདག་ལེགས་སུ་འདོད་པ་དག་གིས་རང་ཉིད་ཆེན་པོའི་གོ་ས་ཅི་
འདྲ་ཞིག་ལ་གནས་པ་ཡིན་ཡང་རང་ལ་ཆོས་སྟོན་པའི་བླ་མ་ལ་གུས་པ་འདི་ལྟར་
བྱ་དགོས་སོ། །ཞེས་འདོམས་པའི་ཕྱིར་ཕུར་བུ་ལྕོག་ཏུ་ཕེབས་ཏེ་རྗེ་བཙུན་བླ་མ་
ངག་དབང་བྱམས་པའི་སྐུ་གདུང་ལ་མཆོད་ཚོགས་རྒྱ་ཆེན་པོས་མཆོད་པར་མཛད་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཅིང་། བླ་མ་རིན་པོ་ཆེ་དེ་ཉིད་ཀྱི་དགོངས་པ་ཡོངས་སུ་བཀང་བའི་ཕྱིར་ཆོས་ར་
ཆེན་མོའི་ཁྲི་ལ་ཕེབས་ཏེ་དད་འདུས་ཀྱི་སེར་སྐྱ་སྟོང་ཕྲག་བརྒལ་བར་སེམས་
བསྐྱེད་གནང་ཞིང་། བྱམས་མགོན་བླ་མ་རིན་པོ་ཆེ་དེ་ཉིད་ཀྱིས་ཇི་ལྟར་གསུང་བ་
ལྟར་རྒྱལ་བསྟན་སྙིང་པོ་བྱང་ཆུབ་ལམ་གྱི་རིམ་པ་ཕྱོགས་ཐམས་ཅད་དུ་འཕེལ་
ཞིང་རྒྱས་པ་དང་། ལམ་འདི་སྟོན་པའི་བཤེས་གཉེན་དམ་པ་ཐམས་ཅད་སྐུ་ཚེ་
བརྟན་ཅིང་འཕྲིན་ལས་རྒྱས་པ་དང༌། མཐའ་དབུས་སྐྱེ་འགྲོ་མ་ལུས་ལམ་བཟང་
འདི་ལ་ཞུགས་ཏེ་སྨིན་ཅིང་གྲོལ་བའི་ཐུགས་སྨོན་རྒྱ་ཆེར་མཛད། དེ་ནས་ཕོ་བྲང་
ཆེན་པོར་ཕེབས་ནས་གངས་ཅན་འགྲོ་བའི་མགོན་པོ་རྒྱལ་དབང་མཆོག་ལ་མཐའ་
དབུས་སྐྱེ་འགྲོ་མ་ལུས་དམ་པའི་ཆོས་ཀྱིས་ཚིམ་པར་མཛད་པ་དང་། མགོན་པོ་
ཐུགས་རྗེ་ཅན་ཉིད་ཀྱིས་སྔོན་ཡུན་རིང་པོ་ནས་ཕྱག་མཚན་དུ་བཟུང་བའི་བྱང་
ཕྱོགས་གངས་རིའི་ལྗོངས་འདི་ ལུགས་ གཉིས་ ཀྱིས་སྐྱོང་ཚུལ་འདི་ལྟར་མཛད་
དགོས་སོ་ཞེས་ཞལ་ཏ་ཞིབ་རྒྱས་སུ་ཞུ་བར་མཛད་ནས་རྒྱལ་བ་ཡབ་སྲས་གཉིས་
ཀ་ཕན་ཚུན་ཐུགས་འཁྲེང་བཞིན་པས་སྐྱབས་འཇུག་ཞུ་བར་མཛད་དེ་རྗེ་འདིས་
གཙང་ཕྱོགས་སུ་ཆིབས་ཁ་བསྐྱོད་ནས་བཀྲ་ཤིས་ལྷུན་པོར་ཕེབས་ཏེ་སྙུག་མར་
གནས་པ་དང་། ཕྱོགས་ཕྱོགས་ནས་འདུས་པའི་དགེ་འདུན་བགྲང་བ་ལས་འདས་
པ་ལ་ཆོས་ ཀྱི་འཁོར་ལོ་བརྒྱད་མར་ བསྐོར་ཞིང་། རྗེ་འདི་ཉིད་ལ་ འཛམ་གླིང་
ཡངས་པའི་ས་ཆེན་པོའི་ཁྱོན་ལ་གནས་པའི་སྐྱེ་བོ་མཐའ་དག་གིས་རང་རང་གི་ཡོ་
བྱད་གཅེས་པ་གང་ཡོད་འབུལ་བར་བྱེད་པས་གསེར་དང་དངུལ་ལ་སོགས་པའི་
རིན་པོ་ཆེའི་བང་མཛོད་དང༌། གཞན་ཡང་ཡོ་བྱད་ཀྱི་ཁྱད་པར་རྣམ་ཐོས་ཀྱི་བུའི་
ནོར་ལ་འགྲན་པ་ལྟ་བུ་མཆིས་པ་རྣམས་ནམ་ཡང་ཆུད་མི་ཟ་བའི་ཕྱིར་དད་ལྡན་སོ་
- 94 -



ལམ་རིམ་བླ་མ་བརྒྱུད་པའི་རྣམ་ཐར།
སོའི་ཚོགས་རྫོགས་པའི་ཐབས་དང༌། རྒྱལ་བའི་བསྟན་པ་རིན་པོ་ཆེ་འཕེལ་བའི་
ཐབས་འབའ་ཞིག་ཏུ་སྦྱོར་བར་མཛད་དེ་སྐུ་གསུང་ཐུགས་རྟེན་བཞེང་བ་དང༌།
རིས་སུ་མ་ཆད་པའི་དགེ་འདུན་གྱི་སྡེ་ལ་བསྙེན་བཀུར་བ་དང༌། དབུལ་ཕོངས་
རྣམས་ལ་གང་ལ་གང་འདོད་ཀྱི་སྦྱིན་པ་མཛད་ཅིང་། ལྷག་པར་སྐབས་འདིར་རྒྱལ་
བའི་བསྟན་པ་ལ་སྲི་ཞུ་བླ་ལྷག་ཏུ་མཛད་བཞེད་པ་དང༌། སྔོན་སངས་རྒྱས་མཐོང་
བའི་ དཀར་ ཕྱོགས་ ཀྱི་ལྷ་ ཀླུ་ རྣམས་ དགའ་ ཞིང་ མགུ་བར་ བྱ་ བ་དང༌། སྟོབས་
འབྱོར་ཅན་རྣམས་ལ་སྔོན་བསགས་བསོད་ནམས་ཀྱི་མཐུས་འབྱོར་པ་ཐོབ་པ་
རྣམས་ཚུལ་འདི་ལྟར་དུ་ཆུད་མི་ཟ་བར་བྱ་དགོས་སོ་ཞེས་འདོམས་པར་བྱ་བའི་
ཕྱིར་གསེར་ཞོ་སྟོང་ཕྲག་མང་པོ་བཞུ་བཏུལ་མཛད་དེ་རྒྱལ་བའི་བཀའ་གངས་ཅན་
དུ་ འགྱུར་ རོ་ ཅོག་ ཐམས་ ཅད་ དང༌། དཔལ་ མགོན་ འཕགས་ པ་ ཀླུ་ སྒྲུབ་ དང་
འཕགས་པ་ཐོགས་མེད་སོགས་རྒྱལ་བས་ལུང་བསྟན་པའི་ཤིང་རྟ་ཆེན་པོ་རྣམས་
ཀྱིས་རྒྱལ་བའི་གསུང་ རབ་ཀྱི་དགོངས་པ་འགྲེལ་ པའི་ ཕྱིར་དུ་མདོ་སྔགས་ཀྱི་
བསྟན་བཅོས་ཇི་སྙེད་ཅིག་མཛད་པ་རྣམས་དང༌། གཞན་ཡང་འཕགས་ཡུལ་ གྱི་
པཎ་གྲུབ་བགྲང་བ་ལས་འདས་པས་རྒྱལ་བའི་གསུང་རབ་ཀྱི་དགོངས་པ་འགྲེལ་
པའི་བསྟན་བཅོས་མཛད་པ་མཐའ་ཡས་པ་ཡོད་པ་ལས་གངས་རིའི་ལྗོངས་འདིར་
སྔོན་ཆད་བསྟན་བཅོས་འགྱུར་རོ་ཅོག་ཐམས་ཅད་དང༌། ཁམས་གསུམ་ཀྱི་རྒྱལ་པོ་
ཙོང་ཁ་པ་ཆེན་པོའི་གསུང་འབུམ་ཡོངས་རྫོགས་དང་། རྒྱལ་ཚབ་དར་མ་རིན་ཆེན་
གྱི་གསུང་འབུམ་ཡོངས་རྫོགས་དང་། མཁས་གྲུབ་དགེ་ལེགས་དཔལ་བཟང་པོའི་
གསུང་འབུམ་ཡོངས་རྫོགས་དང་། པཎ་ཆེན་ བློ་བཟང་ཆོས་ཀྱི་རྒྱལ་མཚན་ གྱི་
གསུང་འབུམ་ཡོངས་རྫོགས་དང༌། རྗེ་བཙུན་བློ་བཟང་ཡེ་ཤེས་ཀྱི་གསུང་འབུམ་
-95-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཏ༽
ཡོངས་རྫོགས་དང་། རྒྱལ་བ་ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་
བཟང་རྒྱ་མཚོའི་གསུང་འབུམ་ཡོངས་རྫོགས་རྣམས་མཐིང་ཤོག་བཟང་པོའི་ངོས་
ལ་གསེར་འབའ་ཞིག་གིས་བྲིས་པ་གླེགས་བམ་སོ་སོར་ན་བཟའ་གདོང་དར་
གླེགས་ཤིང་ སྐུ་ རགས་རྣམས་ ཁྱད་ པར་དུ་འཕགས་པ་པོད་བཞི་བརྒྱར་ཉེ་བ་
གསར་བསྐྲུན་མཛད་དེ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་
ལས་རྣམ་པར་རྒྱལ་བའི་གླིང་གི་གཙུག་ལག་ཁང་དུ་རིན་པོ་ཆེ་སྣ་ཚོགས་ཀྱིས་ཕྲ་
བཀོད་པའི་གདན་ཁྲི་བཟང་པོ་ལ་བཞུགས་སུ་གསོལ་ཏེ་མཆོད་པའི་དངོས་པོ་ཚད་
མེད་པས་མཆོད་ཅིང་། བསླབ་གསུམ་ལྡན་པའི་དགེ་འདུན་སྟོང་ཕྲག་མང་པོ་དང་
ལྷན་ཅིག་ཏུ་ཇི་སྲིད་བྱམས་མགོན་དབུས་འགྱུར་ཚུལ་དུ་མ་བྱོན་བར་དུ་གནས་
འདིར་རྒྱལ་བསྟན་མི་ཉམས་ཤིང་གོང་ནས་གོང་དུ་འཕེལ་བའི་བདེན་ཚིག་བརྗོད་
ཅིང་རབ་ཏུ་གནས་པ་རྒྱས་པར་མཛད་དོ། །དེ་ལྟར་རྗེ་འདིས་རྒྱལ་བ་སྲས་བཅས་
ཐམས་ཅད་ ཀྱི་མཛད་པའི་ཁུར་བདག་གིར་བཞེས་ཏེ་ཐོས་བསམ་སྒོམ་གསུམ་
འཆད་རྩོད་རྩོམ་གསུམ་གྱི་སྒོ་ནས་བསྟན་པའི་བྱ་བ་རྒྱ་ཆེར་མཛད་ཅིང་ཕྱི་རབས་
ཀྱི་གདུལ་བྱ་རྣམས་ལ་མདོ་སྔགས་ཀྱི་ཆོས་ལ་བསླབ་ཚུལ་འདི་ལྟར་བྱ་དགོས་སོ་
ཞེས་ འདོམས་ ཕྱིར་ ལེགས་ བཤད་ ཀྱི་རྩོམ་པའང་མང་དུ་མཛད་དེ། འདི་ལྟར་
གསུང་རབ་དགོས་འགྲེལ་དང་བཅས་པའི་དོན་ཐམས་ཅད་གང་ཟག་གཅིག་གིས་
ཉམས་ལེན་གྱི་རིམ་པར་བསྒྲིགས་པ་བྱང་ཆུབ་ལམ་གྱི་རིམ་པའི་ཁྲིད་ཡིག་གཞན་
ཕན་བདུད་རྩིའི་བུམ་པ། བདེ་ལམ་མྱོང་ཁྲིད། རྗེ་བཙུན་བློ་བཟང་ཡེ་ཤེས་དཔལ་
བཟང་པོའི་སྐུ་གསུང་ཐུགས་ཀྱི་མཛད་པ་མ་ལུས་པ་གསལ་བ་བྱེད་པའི་རྣམ་པར་
ཐར་པ་འོད་དཀར་ཅན་གྱི་ཕྲེང་བའི་སྨད་ཆ། རྗེ་བཙུན་ངག་དབང་བྱམས་པ་རིན་
- 96 -



ལམ་རིམ་བླ་མ་བརྒྱུད་པའི་རྣམ་ཐར།
པོ་ཆེའི་རྣམ་ཐར་དད་པའི་འདབ་བརྒྱ་བཞད་པར་བྱེད་ པའི་ ཉི་མ། རྗེ་བཙུན་
ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་སྐུ་གདུང་ཡིད་བཞིན་གྱི་
ནོར་བུ་སྙིང་པོར་བཞུགས་པའི་ལྷར་བཅས་སྐྱེ་དགུའི་མཆོད་སྡོང་ཆེན་པོའི་དཀར་
ཆག་འོད་ཟེར་ཕྱོགས་བརྒྱར་འགྱེད་པའི་སྣང་བྱེད། རྗེ་བཙུན་རྡོ་རྗེ་འཆང་ཆེན་བློ་
བཟང་བཟོད་པ་དཔལ་བཟང་པོའི་རྣམ་ཐར་ངོ་མཚར་དཔག་མེད། དམིགས་བརྩེ་
མའི་ ལས་ ཚོགས་ བཅུ་ གཅིག་ནག་འགྲོས་སུ་བཀོད་ པ། དེའི་ དོན་བཤད་པ།
དགའ་ལྡན་ལྷ་བརྒྱ་མའི་སྐབས་སུ་ཉེར་མཁོའི་ཁ་ཚར། རྗེ་བླ་མ་ཙོང་ཁ་པ་ཆེན་
པོའི་བླ་མའི་རྣལ་འབྱོར་མཁས་གྲུབ་རྗེར་ཞལ་གཟིགས་དང་མཐུན་པ། འཕགས་
པ་གནས་བརྟན་བཅུ་དྲུག་གི་རྣམ་ཐར། རྗེ་བཙུན་བློ་བཟང་བསྟན་པའི་དབང་
ཕྱུག་འཇམ་དཔལ་རྒྱ་མཚོའི་བརྟན་བཞུགས་དང་རྗེ་རང་ཉིད་ཀྱི་བརྟན་བཞུགས་
དང་འཁྲུངས་ རབས་གསོལ་འདེབས་རྗེས་འཛིན་སྨོན་ལམ་གྱི་རིམ་པ་མང་པོ།
མདོ་སྔགས་ཀྱི་གནད་རྣམས་ལ་དྲི་བ་ཞུས་པའི་དྲིས་ལན། འདོད་ལྷ་སྣ་ཚོགས་ཀྱི་
བསྟོད་ཚོགས་གསོལ་འདེབས་མང་པོ། བསླབ་བྱ་སྤྱི་དང་དགོན་སྡེ་ཁག་གི་བཅའ་
ཡིག་མང་པོ། རྟེན་གསར་བཞེངས་ཀྱི་དཀར་ཆག་དང་རྒྱབ་ཡིག་ཞལ་བྱང་སོགས།
འདོད་ལྷ་སྣ་ཚོགས་ལ་བརྟེན་པའི་ལྟུང་བ་བཤགས་བསྡམ་བྱ་ཚུལ། ཆབ་ཤོག་གི་
སྐོར་མང་པོ། དབེན་ས་ཆོས་ཀྱི་ཕོ་བྲང་གི་གནས་བསྟོད་སོགས་གནས་བསྟོད་
མང་པོ། ལྷ་སྣ་ཚོགས་ཀྱི་སྒྲུབ་ཐབས་ཀྱི་མཇུག་ཏུ་བྱ་བའི་སྨོན་ལམ་ཤིས་བརྗོད།
གྲུབ་ཆེན་དྲིལ་བུ་ལུགས་ཀྱི་ལུས་དཀྱིལ་གྱི་མངོན་རྟོགས་ངག་འདོན། བཅོམ་ལྡན་
འདས་འཇམ་དཔལ་རྡོ་རྗེའི་བདག་མདུན་བུམ་གསུམ་སློབ་མ་སྟ་གོན་དང་བཅས་
པ། རྟེན་གསུམ་རྣམས་ལ་སྙན་ཤལ་སྤྱན་གཟིགས་ན་བཟའ་བཅས་ཕུལ་བའི་
97-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
འདོད་གསོལ་མང་པོ། བདེ་གསང་འཇིགས་གསུམ་སོགས་ལྷ་མང་པོ་ལ་བརྟེན་
པའི་བླ་མའི་རྣལ་འབྱོར་མང་པོ། འཁོར་ལོ་སྡོམ་པ་ལཱུ་ཧི་པའི་ལུགས་ཀྱི་བདག་
བསྐྱེད་བསྡུས་པ། བདེ་མཆོག །འཁོར་ཆེན། དགའ་ལྡན་ལྷ་བརྒྱ་མ། དུས་འཁོར་
བཅས་ཀྱི་བསྙེན་ཡིག །བླ་མ་སངས་རྒྱས་བྱང་སེམས་ལ་བརྟེན་པའི་འཕོ་བ་མང་
པོ། སྤྱན་རས་གཟིགས་རྒྱལ་བ་རྒྱ་མཚོའི་སྒྲུབ་ཐབས་སོགས་ལྷག་པའི་ལྷ་མང་
པོའི་སྒྲུབ་ཐབས་དུ་མ། མ་ཎི་རིལ་སྒྲུབ། བྲིས་འབུར་གྱི་སྐུ་སོགས་རྟེན་གསུམ་
བཞེངས་ཚུལ། ལྷ་སྣ་ཚོགས་ཀྱི་ལས་བཞིའི་སྦྱིན་སྲེག་གི་ཆོ་ག །དཔལ་འཁོར་ལོ་
སྡོམ་པའི་ ཞི་བའི་སྦྱིན་སྲེག་དང་དྲག་པོའི་སྦྱིན་སྲེག་གི་ཁ་སྐོང༌། དཔལ་རྡོ་ རྗེ་
འཇིགས་བྱེད་ཀྱི་དབང་གི་སྦྱིན་སྲེག །དཔལ་དུས་ཀྱི་འཁོར་ལོའི་ཞི་བའི་སྦྱིན་
སྲེག །རྡོར་དབྱིངས་ཀྱི་སྦྱིན་སྲེག །སྒྲོལ་མའི་སྦྱིན་སྲེག །འཇམ་དབྱངས་དཀར་
པོའི་སྦྱིན་སྲེག །ཡེ་ཤེས་མགོན་པོ་ཕྱག་དྲུག་པའི་ཞི་རྒྱས་ཀྱི་སྦྱིན་སྲེག །ཆོས་སྐྱོང་
དྲེགས་པ་ལྕམ་སྲིང་གི་སྦྱིན་སྲེག །ཚེ་བདག་མགོན་པོ་ལ་བརྟེན་པའི་ཚེ་དབང་བྱ་
ཚུལ། བཟང་སྤྱོད་ལ་བརྟེན་པའི་འཆི་བླ། གསང་བ་འདུས་པ་སོགས་ཀྱི་ཚོགས་
མཆོད། སྨྱུང་གནས་ བླ་རྒྱུད་རྣམ་ཐར་ ཕན་ཡོན་དང་བཅས་པ། བླ་རྒྱུད་གསོལ་
འདེབས་ཀྱི་སྐོར། དཔལ་དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་རྫོགས་
པའི་སྒྲུབ་ཐབས་བདུད་རྩིའི་འབྱུང་གནས། དེའི་སྒྲུབ་ཐབས་རིན་པོ་ཆེའི་གཏེར་
མཛོད། དཔལ་རྡོ་རྗེ་འཇིགས་བྱེད་ཀྱི་བསྐྱེད་རིམ། དེའི་བསྐྱེད་རིམ་ཚིགས་བཅད་
མ། དེའི་རྫོགས་རིམ། ཡང་དེའི་ལམ་རིམ་གཉིས་ཀྱི་ཁྲིད་མདོར་བསྡུས། དེའི་སྒོ་
ནས་རབ་གནས་བྱ་ཚུལ་མདོར་བསྡུས། དེ་ལ་བརྟེན་ནས་གཤིན་པོ་རྗེས་འཛིན།
དེ་ལ་བརྟེན་ནས་དུག་ཞི་བར་བྱེད་ཐབས། འཇིགས་བྱེད་དམར་པོ་ཞལ་གཅིག་
7
- 98 -



ལམ་རིམ་བླ་མ་བརྒྱུད་པའི་རྣམ་ཐར།
ཕྱག་གཉིས་པ་ལ་བརྟེན་པའི་དུག་དབང་བསྐུར་ཚུལ། དཔལ་འཁོར་ལོ་སྡོམ་པའི་
དབང་དོན་ཟབ་གསང་གི་གནད་བསྡུས་པ། འཁོར་ལོ་སྡོམ་པ་དྲིལ་བུ་ལྷ་ལྔའི་
སྒྲུབ་ཐབས་བླ་རྒྱུད་དང་བཅས་པ། དེའི་བུམ་བསྐྱེད་དང་མདུན་བསྐྱེད་དབང་ཆོག་
དང་བཅས་པ། དགྱེས་རྡོར་ལྷ་དགུའི་སྒྲུབ་ཐབས་བདུད་རྩིའི་ཆུ་རྒྱུན། རྣམ་སྣང་
མངོན་བྱང་གི་བདག་བསྐྱེད། དེའི་དཀྱིལ་ཆོག །དེའི་དབང་ཆོག་སྨོན་ལམ་ཤིས་
བརྗོད་དང་བཅས་པ། རྨ་བྱའི་རྒྱལ་པོ་གསེར་དུ་སྣང་བ་ལ་བརྟེན་ནས་དུག་ཞི་
བར་བྱེད་ཚུལ། ལམ་རིམ་གཉིས་ཀྱི་གནད་རྣམས་རྡོ་རྗེའི་མགུར་དུ་བཞེས་པའི་
དགོངས་དོན་འགྲེལ་པར་བྱེད་པ་གསང་ཆེན་ལམ་གྱི་སྒོ་འབྱེད། གཏོར་ཆེན་དྲུག་
ཅུ་བའི་ཞལ་ཤེས། རྡོ་རྗེ་མཁའ་ལྡིང་ནག་པོ་ལ་བརྟེན་པའི་རང་གཞན་གྱི་སྡིག་
སྒྲིབ་སྦྱོང་ཞིང་མི་གཙང་བ་བཀྲུ་ཚུལ། ཤམྦྷ་ལར་སྐྱེ་བའི་སྨོན་ཚིག་དང་དེའི་ཞིང་
བཀོད་འབྲི་ཚུལ། ལྷ་མོ་དབྱངས་ཅན་མ་ལ་བསྟོད་པ། མྱུར་མཛད་ཡེ་ཤེས་ཀྱི་
མགོན་པོ་ཕྱག་དྲུག་པ་སོགས་ཆོས་སྐྱོང་མང་པོ་ལ་མཆོད་གཏོར་འབུལ་ཚུལ་དང་
སྒྲུབ་ཐབས་ལས་ཚོགས་ཀྱི་རིམ་པ་དུ་མ། གསང་སྔགས་རྒྱུད་པ་གྲྭ་ཚང་གི་གཏོར་
བཟོའི་ རིམ་པ། གཞི་བདག་གཏོར་མ་དང་བཀའ་བསྒོའི་རིམ་པ། གསུང་ཐོར་བུ་
བ་ སོགས་ ལེགས་ བཤད་ མཐའ་ ཡས་ པ་མཛད་དོ། །དེ་ ལྟར་ རྗེ་ འདིས་ དབུས་
གཙང་གི་ལྗོངས་སུ་སྐུ་ཚེ་ འདིར་དངོས་སུ་འདུལ་བའི་སྣོད་རུང་གི་གདུལ་བྱ་
མཐའ་དག་ལ་འཕྲིན་ལས་གང་མཛད་དགོས་པ་རྣམས་མཛད་ཟིན་ནས་སྔོན་སྟོན་
པ་ཐུབ་པའི་དབང་པོས་དངོས་ཀྱི་གདུལ་བྱ་ཕལ་མོ་ཆེའི་དོན་མཛད་ཟིན་ནས་སྐུ་
ཚེ་དེའི་གདུལ་བྱའི་ཐ་མ་ཀུན་ཏུ་རྒྱུ་རབ་བཟང་དང་། དྲི་ཟའི་རྒྱལ་པོ་རབ་དགའ་
འདུལ་ཕྱིར་གྲོང་ཁྱེར་རྩྭ་ཅན་དུ་བྱོན་པ་ཇི་ལྟ་བར་ རྗེ་འདིས་ཀྱང་མདོ་ཁམས་
99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕྱོགས་ཀྱི་གདུལ་བྱ་བགྲང་བ་ལས་འདས་པ་དང་། རྒྱ་ཧོར་གྱི་གདུལ་བྱ་བགྲང་བ་
ལས་འདས་པ་ཞིག་ལ་མཐོང་ཐོས་དྲན་རེག་གི་འབྲེལ་པ་བཞག་སྟེ་སྨིན་གྲོལ་ལ་
འགོད་པར་མཛད་བཞེད་པ་དང༌། གཙོ་བོར་ནི་སྔོན་ཡུན་རིང་པོ་ནས་ཐུགས་
བསྐྱེད་དེ་འཇམ་མགོན་བསྟན་པ་འཛིན་ཅིང་སྤེལ་བ་དང་སྐྱོང་བའི་སྨོན་ལམ་
རླབས་པོ་ཆེའི་མཐུ་གྲུབ་པ་སའི་ཚངས་པ་ཆེན་པོ་འཇམ་དབྱངས་གོང་མ་བདག་པོ་
ཆེན་པོ་དང་ཞལ་འཛོམ་སྟེ་འཛམ་གླིང་སྐྱེ་འགྲོ་ཡོངས་ལ་ཕན་བདེ་སྤེལ་བ་དང་།
ལྷ་དང་བཅས་པའི་འགྲོ་བ་མ་ལུས་པའི་ཕན་བདེའི་གཞི་གཅིག་པུ་རྒྱལ་བའི་
བསྟན་པ་རིན་པོ་ཆེ་མི་ཉམས་ཤིང་འཕེལ་བ་དང་། ལྷག་པར་འཇམ་མགོན་བླ་
མའི་ ལུགས་ བཟང་དྲི་མ་མེད་པ་འདི་ཉིད་ནམ་ཡང་མི་ཉམས་ཤིང་ཆེས་ཆེར་
འཕེལ་བར་བྱ་བ་སོགས་རྒྱལ་སྲས་དཔའ་བོའི་མཛད་པའི་ཚུལ་ལས་བརྩམས་ཏེ་
གསང་བ་ཟབ་མོའི་བཀའ་བགྲོ་བ་མཛད་བཞེད་པས་དབང་ཕྱོགས་སུ་ཆིབས་ཁ་
བསྐྱོད། ལམ་བར་དག་ཏུ་ཉི་མ་རེ་རེ་བཞིན་སྐྱེ་བོ་བགྲང་བ་ལས་འདས་པ་ཞལ་
གྱི་དཀྱིལ་འཁོར་ལ་བལྟས་ཏེ་གསོལ་འདེབས་ཀྱི་ང་རོ་དབྱངས་སུ་སྒྲོགས་པ་དག་
དང་། རིན་པོ་ཆེའི་མེ་ཏོག་གཏོར་ཏེ་གསོལ་བ་འདེབས་པ་དག་དང༌། བློ་མཆོག་
ཏུ་གྱུར་པ་འགའ་ཞིག་གསུང་རབ་ཀྱི་དཀའ་གནས་ལས་བརྩམས་ཏེ་དྲི་བ་ཞུ་བ་
དང་། སྔོན་བྱོན་དམ་པའི་ རྗེས་སུ་སྙེག་པར་འདོད་པ་འགའ་ཞིག་མན་ངག་གི་
བདུད་རྩི་ཞུ་བ་སོགས་གདུལ་བྱ་རང་རང་གི་དབང་པོ་དང༌། ཁམས་དང་། བསམ་
པ་དང་། བག་ལ་ཉལ་དང་མཐུན་པར་ཆོས་སྟོན་པ་སོགས་མཐོ་རིས་དང་ཐར་
པའི་སྒོ་ཕྱེ་ཞིང་། ངན་སོང་གསུམ་གྱི་སྒོ་བཀག་ནས་སྔོན་སྟོན་པ་ཐུབ་པའི་དབང་
པོས་མ་ག་དྷ་བཟང་མོས་གསོལ་བ་བཏབ་པ་ལྟར་བུ་རམ་ཤིང་འཕེལ་དུ་བྱོན་པའི་
- 100 -



ལམ་རིམ་བླ་མ་བརྒྱུད་པའི་རྣམ་ཐར། །
མཛད་པ་རྣམ་ཐར་ཇི་ལྟ་བ་དེ་བཞིན་དུ་མཛད་དོ། །དེ་ལྟར་རིམ་གྱིས་བྱོན་ནས་
ཀུན་ལྡན་ཞེས་པ་ལྕགས་ཕོ་བྱི་བའི་ལོ་བཀྲ་ཤིས་པའི་དུས་ཚེས་དགེ་བར་ཡངས་
པའི་ས་ཆེན་པོ་ལ་སྟོབས་ཀྱི་འཁོར་ལོས་བསྒྱུར་བ་འཇམ་དབྱངས་སའི་ཚངས་པ་
ཆེན་པོ་དང་ཞལ་མཇལ་ཏེ། དེའི་ཚེ་སྟོན་པ་ཐུབ་པའི་དབང་པོ་སུམ་ཅུ་རྩ་གསུམ་
དུ་ཕེབས་པའི་ཚེ་ལྷའི་དབང་པོ་བརྒྱ་བྱིན་གཟི་བརྗིད་བཟོད་པར་དཀའ་བའི་ཉེ་
དབང་རྣམས་ཀྱི་གཙོས་ལྷ་བགྲང་བ་ལས་འདས་པ་དག་གིས་བསྐོར་ཞིང་འཇིག་
རྟེན་སྐྱོང་བ་བཞི་འཁོར་བགྲང་བ་ལས་འདས་པ་དང་བཅས་པ་དག་གི་ལྷའི་རོལ་
མོ་སྣ་ཚོགས་པ་དཀྲོལ་ཞིང་ལྷའི་གདུགས་དང༌། ལྷའི་རྒྱལ་མཚན་དང༌། ལྷའི་བ་
དན་དང༌། ལྷའི་མེ་ཏོག་གི་ཕྲེང་བ་དག་གིས་མཆོད་ཅིང་བསུས་ནས་རྣམ་པར་
རྒྱལ་བའི་ཁང་བཟང་ཆེན་པོར་ཕེབས་པ་ཇི་ལྟ་བ་དེ་འདྲ་བར་སྲིད་འབྱོར་གྱི་ཡོ་
ལང་བསམ་གྱིས་མི་ཁྱབ་པ་དང་བཅས་སའི་ཚངས་པ་ཆེན་པོ་དང་ཞལ་འཛོམ་སྟེ།
སྐྱེ་འགྲོའི་བདེ་སྐྱིད་དང་རྒྱལ་བའི་བསྟན་པ་ཇི་ལྟར་སྤེལ་བའི་ཚུལ་ལས་བརྩམས་
ཏེ་བཀའ་བགྲོ་བ་ཡང་དང་ཡང་དུ་མཛད་ཅིང་། འཇམ་དབྱངས་གོང་མ་བདག་པོ་
ཆེན་པོ་བསྟན་འགྲོ་ཡོངས་ཀྱི་སྤྱི་དཔལ་དུ་སྐུ་ཚེ་ཁྲི་ཕྲག་མང་པོར་མི་ཤིགས་རྡོ་
རྗེའི་གཡུང་དྲུང་ལྟར་བརྟན་པ་དང་། མཛད་པ་འཕྲིན་ལས་རྣམས་དབྱར་གྱི་ལང་
ཚོ་དར་ལ་བབ་པའི་མཚོ་ཆེན་ལྟར་ཆེས་ཆེར་འཕེལ་བ་དང་། འཇམ་མགོན་བླ་
མའི་བསྟན་པ་འཛིན་ཅིང་སྐྱོང་བ་ལ་ནམ་ཡང་འགྱུར་བ་མེད་པར་རྡོ་རྗེའི་ཁམས་
ལྟར་བརྟན་པའི་འཕྲིན་ལས་མཛད། རྒྱ་མཚོའི་གླིང་བར་ཚུན་ཆད་ནས་ཞལ་གྱི་
དཀྱིལ་འཁོར་བལྟ་བའི་ཕྱིར་ལྷགས་པ་དག་ལ་དགེ་བའི་རྩ་བ་བསྐྲུན་པར་མཛད་
དེ་སྐུ་ཚེ་འདིའི་དངོས་ཀྱི་མཛད་པ་མཐའ་དག་རྫོགས་པ་ན་གདུལ་བྱ་རྟག་འཛིན་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཅན་རྣམས་ལ་སྤྱིར་འདུས་བྱས་ཐམས་ཅད་ནི་སྡོད་པའི་མཐུ་མེད་ཅིང་། ལྷག་པར་
སྙིགས་མའི་དུས་ཀྱི་མི་རྣམས་ནི་ཡུན་རིང་པོར་སྡོད་པའི་མཐུ་མེད་པས་འདི་ལྟར་
མི་རྟག་གོ་ཞེས་འདོམས་པའི་ ཕྱིར་དང༌། སྐྱེ་བོ་དམ་པ་འཇིག་རྟེན་དུ་འབྱུང་བ་
དཀོན་ནོ་ཞེས་འདོམས་པ་དང་། སྐྱེ་བོ་དམ་པ་དང་མཇལ་ནས་ཆོས་ཀྱི་བདུད་རྩི་
ཐོབ་པ་ནི་ཤིན་ཏུ་དཀོན་ནོ་ཞེས་འདོམས་པ་དང་། ལམ་སྟོན་པའི་བཤེས་གཉེན་
དམ་པ་དང་མཇལ་བའི་ཚེ་ཆོས་ཀྱི་བདུད་རྩི་ཐོབ་མ་ཐག་ཕྱི་ཤོལ་མི་བྱ་བར་མྱུར་
བ་མྱུར་བར་ ལམ་ ལ་ བསླབས་ཏེ་ རྒྱུད་ སྨིན་ཅིང་གྲོལ་བར་ བྱ་ དགོས་སོ་ཞེས་
འདོམས་པ་སོགས་ཀྱི་ཕྱིར་མྱ་ངན་ལས་འདའ་བའི་ཚུལ་བསྟན་ཏོ། །དེ་ལྟར་ཐ་
མལ་པ་རྣམས་ཀྱི་སྣང་ངོར་ཞིང་བརྗེ་བའི་ཚུལ་བསྟན་ཀྱང་ངེས་པའི་དོན་དུ་ནི་
འཁོར་བ་མ་སྟོང་གི་བར་དུ་མྱ་ངན་ལས་འདས་པ་མེད་ཅིང་ཆོས་སྟོན་པའི་གསུང་
འགག་པ་མེད་པར་རྒྱུན་མི་ཆད་དུ་འབྱུང་ལ་ཐ་མལ་པ་རྣམས་ཀྱི་སྣང་ངོར་ཡང་རྗེ་
འདིས་སྤྲུལ་པ་རྒྱུན་མི་ཆད་པ་འབྱུང་ངོ་ཞེས་གོ་བར་མཛད་དེ། བཀྲ་ཤིས་ལྷུན་པོ་
ནས་དབང་ཕྱོགས་སུ་ཆིབས་བསྐྱོད་ཁར་དགེ་འདུན་ཐམས་ཅད་ ཀྱིས་མྱུར་དུ་
འབྱོན་པར་གསོལ་བ་བཏབ་པ་ན་ཁོ་བོ་ལོ་གསུམ་ནས་གདན་ས་འདིར་སླེབ་པ་
ངེས་པར་འོང་ཞེས་ཡང་དང་ཡང་དུ་གསུང་བར་མཛད་ཅིང་། དེའི་ཚེ་བཀྲ་ཤིས་
ལྷུན་པོའི་གྲྭ་རྒན་ཞིག་གིས་གདུང་བ་ཆེན་པོས་གསོལ་བ་བཏབ་པ་ན་རྗེ་འདིའི་
ཞལ་ནས་ཁོ་བོས་དགེ་འདུན་འདུས་པ་རྒྱ་མཚོའི་དབུས་སུ་ཇི་ལྟར་བརྗོད་པ་དེ་
ལྟར་ལོ་གསུམ་ནས་ངེས་པར་འདིར་སླེབས་འོངས་པས་སེམས་ངལ་མ་བྱེད་ཅེས་
གསུངས་པ་ན། གྲྭ་རྒན་དེས་སླར་ཡང་དེས་ན་ཐུགས་རྗེ་ཆེ། འདིར་ཕེབས་དུས་
ཕྱོགས་གང་ངོས་ནས་ཕེབས་ པ་འོང་ཞེས་ཞུས་པ་ན་ཅུང་ཞིག་དགོངས་པ་ལ་
- 102 -



ལམ་རིམ་བླ་མ་བརྒྱུད་པའི་རྣམ་ཐར།
ཞུགས་ ནས་ ང་ འདིར་ འོང་ དུས་ མྱང་ ཕྱོགས་ནས་འོང་། དེ་ནས་ཚོང་དུས་ནས་
བརྒྱུད་འདིར་སླེབས་འོང་ཞེས་གསུངས་འདུག་པ་ལྟར། དེང་སང་གི་གདུལ་ བྱ་
རྣམས་ཐུགས་བརྩེ་བས་མ་བོར་བར་ཞིང་གཤེགས་མ་ཐག་དགའ་ལྡན་ལ་སོགས་
པའི་སངས་རྒྱས་ཀྱི་ཞིང་བརྗོད་དུ་མེད་པ་དག་ཏུ་སྤྲུལ་པས་བྱོན་ཏེ་རྒྱལ་བ་སྲས་
དང་བཅས་པ་ཐམས་ཅད་མཆོད་ཅིང་བཀའ་བགྲོ་བར་མཛད་ནས་མྱུར་བར་པ་
སྣམ་སྐྱིད་ཤོངས་སུ་སྤྲུལ་པའི་སྐུ་བཟུང་སྟེ་སྔར་དགེ་འདུན་འདུས་པའི་ཚོགས་དང་
དད་ལྡན་གྲྭ་རྒན་དེ་ལ་ཇི་ལྟར་ཞལ་བཞེས་མཛད་པ་ལྟར་ཕག་ལོ་ཟླ་བ་བདུན་
པའི་ནང་དུ་དབང་ཕྱོགས་སུ་ཆིབས་བསྐྱོད་པ་ནས་ལོ་གསུམ་སོང་བ་སྟག་ལོ་ཟླ་བ་
བཞི་པའི་ནང་དུ་པ་སྣམ་སྐྱིད་ཤོངས་སུ་སྐུ་བལྟམས། སྐུ་བལྟམས་མ་ཐག་ཏུ་རྒྱལ་
བ་ཐམས་ཅད་མཁྱེན་པ་ཆེན་པོ་དང་འཇམ་དབྱངས་གོང་མ་བདག་པོ་ཆེན་པོ་
གཉིས་བཀའ་བགྲོས་ཏེ་ སྤྲུལ་ སྐུ་ འཁྲུལ་མེད་དུ་ངོས་བཟུང་ནས་ དགའ་ ལྡན་
ལེགས་བཤད་ཆོས་གླིང་དུ་སྤྱན་དྲངས། དེ་ནས་མི་རིང་བར་ཞ་ལུ་ཚོང་དུས་ཀྱི་
ལམ་ནས་བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེན་པོར་སྤྱན་དྲངས། རྒྱལ་བ་
ཐམས་ཅད་མཁྱེན་པ་ཆེན་པོ་ཆིབས་བསྐྱོད་དེ་མངའ་གསོལ། མེ་ཏོག་གི་ཆར་
ཕབ། རྗེ་བཙུན་མཆོག་གི་སྤྲུལ་པའི་སྐུ་བློ་བཟང་དཔལ་ལྡན་བསྟན་པའི་ཉི་མ་
ཕྱོགས་ ལས་རྣམ་ རྒྱལ་ དཔལ་ བཟང་ པོ་ ཞེས་ མཚན་ གསོལ། མཚན་ དོན་ དང་
མཐུན་པར་བཀྲ་ཤིས་ལྷུན་གྱིས་གྲུབ་པའི་ལྷུན་པོའི་སྤོར་མཆོག་གི་སྤྲུལ་སྐུའི་ཉིན་
བྱེད་གསར་དུ་ཤར་ནས་འཕྲིན་ལས་ཀྱི་སྣང་བ་མཁའ་ཁྱབ་ཏུ་འཕྲོ་བཞིན་པར་
བཞུགས་སོ།། །།
- 103 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཁས་གྲུབ་ཆེན་པོ་ཤེས་རབ་སེང་གེའི་རྣམ་ཐར་
བཞུགས་སོ། ། །
རྗེ་ཐམས་ཅད་མཁྱེན་པས་སྐལ་བ་དང་ལྡན་པ་བགྲང་བ་ལས་འདས་པ་
ལ་བྱང་ཆུབ་ལམ་གྱི་རིམ་པའི་ཁྲིད་སྩལ་ཅིང་། རྗེའི་ཐུགས་སྲས་མཁས་གྲུབ་དམ་
པས་ནུབ་ཛཱ་ལནྡྷ་ར་ནས་ཤར་ཕྱོགས་རྒྱ་མཚོའི་མཐའ་ལ་ཐུག་གི་བར་ཁྱབ་པས་
རྗེ་བདག་ཉིད་ཆེན་པོ་ནས་བྱང་ཆུབ་ལམ་གྱི་རིམ་པའི་ཁྲིད་ཀྱི་བརྒྱུད་ཚུལ་ཡང་དེ་
སྙེད་བྱུང་མོད། དེང་སང་ཡོངས་སུ་གྲགས་པ་ནི་བདེ་ལམ་དང་འཇམ་དཔལ་ཞལ་
ལུང་གི་ཁྲིད་རྒྱུན་གཉིས་སུ་བཞུགས་པ་ལས། བདེ་ལམ་གྱི་ཁྲིད་རྒྱུན་ལྟར་དཔལ་
དབེན་ས་སྙན་བརྒྱུད་ཀྱི་བླ་མ་གོང་མ་གཅིག་ནས་གཅིག་ཏུ་བརྒྱུད་པའི་བརྒྱུད་
རིམ་ལྟར་གྱི་བླ་མ་རྣམས་ཀྱི་རྣམ་ པར་ཐར་པ་མདོར་བསྡུས་བརྗོད་ཟིན་ནས།
འཇམ་དཔལ་ཞལ་ལུང་གི་རྒྱུད་འདེབས་ལས་འབྱུང་བ་ལྟར་རྗེ་རིན་པོ་ཆེ་ནས་
མཁས་གྲུབ་ཤེས་རབ་སེངྒེ་དང༌། དེ་ནས་རྗེ་དགེ་འདུན་གྲུབ་སོགས་ལ་རིམ་གྱིས་
བརྒྱུད་པའི་བླ་མ་རྣམས་ཀྱི་རྣམ་པར་ཐར་པ་བརྗོད་པ་ནི། མཁས་གྲུབ་ཆེན་པོ་
ཤེས་རབ་སེངྒེའི་ཞབས། ཞེས་བསྔགས་པ། མཁས་གྲུབ་ཆེན་པོ་ཤེས་རབ་སེངྒེ་ནི་
གཙང་གི་སའི་ཆ་སྲད་ཀྱི་གུར་མ་ཞེས་བྱ་བར་ཡབ་དམ་པ་དམར་པོ་ཞེས་བྱ་བ་
དང༌། ཡུམ་ཆོས་སྐུ་བཀྲ་ཤིས་གཉིས་ཀྱི་སྲས་སུ་སྐུ་འཁྲུངས། གཞོན་ནུའི་དུས་
ནས་སྔོན་གྱི་བག་ཆགས་བཟང་པོ་སད་པའི་མཐུས་ཁྱིམ་གྱིས་འདུ་འཛི་ལ་མི་
དགའ་ཞིང་དམ་པའི་ཆོས་འཚོལ་བ་ལ་ངང་གིས་གཞོལ་བ་ཞིག་བྱུང་ངོ༌། །དེ་ནས་
དགུང་ལོ་བཅུ་གསུམ་བཞེས་པའི་ཚེ་ན་ནི་དལ་འབྱོར་གྱི་ལུས་ཐོབ་པའི་དུས་
- 104 -



ལམ་རིམ་བླ་མ་བརྒྱུད་པའི་རྣམ་ཐར།
འདིར་འཁོར་བ་ལས་ཐར་པའི་ཐབས་ཤིག་བྱ་དགོས་པར་འདུག །དེ་ཡང་དེང་བྱ་
སང་བྱའི་ངང་དུ་ལུས་ན་ཚེ་འདིའི་སྣང་ཤས་ཀྱིས་བསླུས་ནས་དལ་བ་སྟོང་ལོག་ཏུ་
སོང་སྟེ་འཆི་བའི་ཉེན་ཡོད་པས་འཕྲལ་རང་དུ་རྒྱལ་བའི་བསྟན་པ་ལ་རབ་ཏུ་བྱུང་
ནས་མདོ་སྔགས་གསུང་རབ་རྣམས་ལ་ཐོས་བསམ་སྒོམ་གསུམ་ཚུལ་དང་མཐུན་
པ་ཞིག་བྱེད་དགོངས་པ་དང་། མནལ་ལམ་དུ་རྗེ་བཙུན་སྒྲོལ་མས་ད་མྱུར་དུ་རབ་
ཏུ་བྱུང་ན་ལེགས་སོ་ཞེས་བསྐུལ་བ་ལ་བརྟེན་ནས་དགུང་ལོ་བཅུ་བཞི་བཞེས་པའི་
ཚེ་སངས་རྒྱས་སྨན་པའི་རྒྱལ་པོའི་རྣམ་འཕྲུལ་མཁན་ཆེན་གྲུབ་པ་ཤེས་རབ་གྱིས་
མཁན་པོ་མཛད། ལས་སློབ་དུས་གོ་བ་དགེ་འདུན་དང་བཅས་པའི་དབུས་སུ་དགེ་
བསྙེན་གྱི་སྡོམ་པ་དང་། བར་མ་རབ་བྱུང་གི་ཚུལ་ཁྲིམས་དང་། དགེ་ཚུལ་གྱི་སྡོམ་
པ་བཞེས་ཤིང་མཚན་ཤེས་རབ་སེངྒེ་ཞེས་འདོགས་པར་གནང་། སྔར་ནས་ངོ་ཚ་
དང་བག་ཡོད་ལ་གནས་པའི་སྟེང་དུ། འདི་ནས་བཟུང་སྟེ་དགེ་ཚུལ་གྱི་བསླབ་བྱ་
རྣམས་ལ་ལེགས་པར་སློབ་པར་མཛད་པས་གཞོན་ནུ་ནས་བཙུན་པའི་མཆོག་ཏུ་
གྱུར་པ་ཞིག་བྱུང་། དེ་ནས་སློབ་དཔོན་མཁས་པ་ཞིག་ལ་བརྟེན་ནས་ཕྱག་བྲིས་
སློབ་པ་དང་འབྲི་བ་ལ་སྦྱངས་བརྡར་གནང་བས་ཚེགས་མེད་པར་མཁྱེན་པར་
གྱུར། དེ་འཕྲལ་བསྟན་བཅོས་མངོན་རྟོགས་རྒྱན་འགྲེལ་པ་དང་བཅས་པ་ཐུགས་
ལ་བཟུང་སྟེ་ཞལ་འདོན་ལན་མང་དུ་གནང་བའི་ཚེ། ལན་ཅིག་གཟིགས་སྣང་ལ་
ནུབ་ཕྱོགས་ནས་བླ་གོས་ངུར་སྨྲིག་བཞེས་པ། དབུ་གཙུག་ཏོར་དང་བཅས་པ།
ཕྱག་ན་བསིལ་བྱེད་དང་ལྷུང་བཟེད་བསྣམས་པ་ཞི་ཞིང་འཛུམ་པ་ཞིག་བྱོན་ནས་
བྱིན་གྱིས་བརླབས་པའི་དག་པའི་མཚན་མ་བཟང་པོ་བྱུང་སྟེ། དེ་ནི་ཆོས་ཀྱི་རྒྱལ་
པོ་ཙོང་ཁ་པ་ཆེན་པོ་དང་འཇལ་བའི་ལྟས་སུ་མངོན་ཞེས་རྗེ་ཉིད་གསུངས། དེ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ནས་མཁས་པ་ཆེན་པོ་གཡག་ཕྲུག་པ་སངས་རྒྱས་དཔལ་དེ་ཉིད་མཁན་ཆེན་གྲུབ་
པ་ཤེས་ རབ་མཇལ་བར་ཕེབས་པ་ལ་མཁན་ཆེན་པས་རྗེ་འདི་ཉིད་ཀྱིས་གཙོ་
མཛད་པའི་བློ་གསལ་འགའ་ཞིག་སྦྱོར་གཏད་གནང་སྟེ་ཁྱེད་ཀྱིས་བློ་གསལ་དོན་
གཉེར་ཅན་འདི་རྣམས་རེ་ཞིག་ཆོས་དང་ཟང་ཟིང་གཉིས་ཀས་ལེགས་པར་སྐྱོངས་
ཤིག་ཅེས་བཀའ་སྩལ་བ་བཞིན་ཞལ་གྱིས་བཞེས་ནས་དེ་བཞིན་མཛད་པས་དམ་
པ་འདི་ཉིད་ཀྱིས་མཁས་པ་ཆེན་པོ་སངས་རྒྱས་དཔལ་ལ་བརྟེན་ནས་བྱམས་ཆོས་
ལྔ་དང་། དབུ་མ་རིགས་ཚོགས་དྲུག །འཇུག་པ་རྩ་འགྲེལ། སྤྱོད་འཇུག །ཚད་མ་
མདོ་དང་སྡེ་བདུན་སོགས་ལ་སྦྱངས་པ་མཛད་པས་དེ་དག་གི་ཚིག་དོན་ལ་མཁས་
པར་གྱུར་ཅིང་མཁས་པ་ཆེན་པོ་སངས་རྒྱས་དཔལ་བས་ཀྱང་རྗེ་འདི་ལ་མཁས་
གྲུབ་ཆེན་པོར་མཚན་གསོལ། དེ་ནས་དགུང་ལོ་ཉི་ཤུ་བཞེས་པའི་ཚེ་སྣར་ཐང་དུ་
ཚིགས་སྔ་མའི་མཁན་པོ་མཁན་ཆེན་གྲུབ་པ་ཤེས་རབ་ཀྱིས་མཁན་པོ་མཛད་ཅིང་།
གཞན་ཡང་ལས་ཀྱི་སློབ་དཔོན། གསང་སྟེ་སྟོན་པ། གྲིབ་ཚོད་པ། ཁ་སྐོང་གི་དགེ་
འདུན་རྣམས་ཚང་བའི་དབུས་སུ་དགེ་སློང་གི་སྡོམ་པ་ལེགས་པར་བཞེས་ཏེ་བསྟན་
པ་རིན་པོ་ཆེ་ལ་ཞུགས་ལ་ཡོངས་སུ་རྫོགས་པའི་དཔལ་ཐོབ། དེ་ནས་བཟུང་སྟེ་
དགེ་སློང་གི་བསླབ་བྱ་རྣམས་ལ་ཚུལ་བཞིན་དུ་སློབ་པར་མཛད་པས་འཇིག་རྟེན་
གྱི་ཡོན་གནས་དམ་པར་གྱུར། གཞན་ཡང་སྣར་ཐང་དུ་བཞུགས་སྐབས་སུ་གཙོ་
བོར་སྔར་སྨོས་པའི་མཚན་ཉིད་ཀྱི་གཞུང་རྣམས་ལ་སྦྱོང་བར་མཛད་ཅིང་། ཞར་ལ་
དེའི་མཁན་ སློབ་ སོགས་ ལ་ དབང་ དང༌ རྗེས་ གནང་ དང༌། ལུང་ དང༌ བཤད་ པ་
སོགས་ ཆོས་ བཀའ་ རྣམ་ གྲངས་ མང་ པོ་ གསན་ པར་ མཛད་ པས། གནས་ དེའི་
མཁན་སློབ་དགེ་འདུན་གྱི་སྡེ་དང་བཅས་པ་རྣམས་ཀྱིས་བསྔགས་པའི་གནས་སུ་
- 106 -



ལམ་རིམ་བླ་མ་བརྒྱུད་པའི་རྣམ་ཐར། །
གྱུར། དེ་ནས་སྔོན་གྱི་སྨོན་ལམ་དང་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མཁས་
བཙུན་བཟང་གསུམ་གྱི་སྙན་གྲགས་གསན་པས་རྐྱེན་བྱས་ནས་དབུས་སུ་ཕེབས།
རིམ་གྱིས་ར་ས་འཕྲུལ་སྣང་དང་ར་མོ་ཆེ་སོགས་ཀྱི་རྟེན་རྣམས་མཇལ་ཏེ་ཕྱག་དང་
བསྐོར་བ་སྨོན་ལམ་འདེབས་པ་རྣམས་ལ་ནན་ཏན་ཆེན་པོ་གནང༌། དེ་དུས་ཆོས་
ཀྱི་རྒྱལ་པོ་ཙོང་ཁ་པ་ཆེན་པོ་དགེ་ལྡན་རྣམ་པར་རྒྱལ་བའི་གླིང་ན་དབུས་གཙང་
ཁམས་གསུམ་ནས་ཕེབས་པའི་དགེ་བའི་བཤེས་གཉེན་ཆོས་དོན་དུ་གཉེར་བ་
རྣམས་ལ་ཆོས་ཀྱི་འཁོར་ལོ་བསྐོར་བའི་སྐབས་སུ་ཕེབས། དེ་ནས་གཟིམ་ཁང་
དཀར་མོར་ རྗེ་རིན་པོ་ཆེ་མཇལ་བར་ཕེབས་པས་རྗེ་ཐམས་ཅད་མཁྱེན་པའི་སྐུ་
གཟིགས་པ་ཙམ་གྱིས་སངས་རྒྱས་ཀྱི་འདུ་ཤེས་འཁྲུངས་ཏེ་དད་གུས་བཅོས་མ་
མིན་པ་འཁྲུངས། དུས་དེ་ནས་བཟུང་སྟེ་ རྗེ་ ཐམས་ ཅད་མཁྱེན་པ་བསམ་སྦྱོར་
གཉིས་ཀྱི་སྒོ་ནས་ཚུལ་བཞིན་དུ་བསྟེན་ནས་དུས་གསུམ་གྱི་རྒྱལ་བ་ཐམས་ཅད་ཀྱི་
བགྲོད་པ་གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པ་སོགས་མདོ་སྔགས་ཀྱི་
དམ་པའི་ཆོས་མང་པོ་གསན། དེ་ནས་རྒྱལ་བ་ཙོང་ཁ་པ་ཆེན་པོས་མཐུན་རྐྱེན་དང་
བཅས་ནས་སྐྱོར་མོ་ལུང་དུ་མཁན་པོ་བསམ་གཏན་དོན་གྲུབ་པའི་དྲུང་དུ་འདུ་བ་
དང་མངོན་པ་གསན་པ་ལ་རྫོངས་པ་གནང་། རྗེ་འདི་ཉིད་ ཀྱིས་དེར་ཕེབས་ཏེ་
འདུལ་མངོན་གཉིས་ལ་གསན་སྦྱོང་མཐར་ཕྱིན་པར་མཛད། དེ་ནས་རྒྱལ་བ་ཙོང་
ཁ་པ་ཆེན་པོ་མིའི་དབང་པོ་གྲགས་པ་རྒྱལ་མཚན་གྱིས་འོན་མདའ་བཀྲ་ཤིས་དོ་
ཁར་གདན་དྲངས་པའི་ཕྱགས་ཕྱིར་རྗེ་འདི་ཉིད་ཀྱིས་ཕེབས་ནས་དེར་དབུ་མ་རྩ་
ཤེའི་རྣམ་བཤད་དྲང་ངེས་རྣམ་འབྱེད། ཚད་མ་རྣམ་ངེས་ཀྱི་དཀའ་གནས། རྩ་ལྟུང་
རྣམ་བཤད་རྣམས་གསན། དེ་རྗེས་ཆོས་རྗེ་གུང་ཐང་པ་མཛེས་པ་དཔལ་ལ་ཆོས་
- 107 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མེས་པོའི་ཤུལ་བཞག་ལས།
གསན་པར་ཕེབས་པའི་དྲུང་དུ་འཁོར་ལོ་སྡོམ་པ་ལུས་དཀྱིལ་དབང་གསན་ཞིང་
ཐམས་ཅད་མཁྱེན་པ་དགེ་འདུན་གྲུབ་པ་ཡང་དེར་བྱོན་ནས་རྗེ་རིན་པོ་ཆེ་དང་
མཇལ། དེ་ནས་རྒྱལ་བ་ཙོང་ཁ་པ་ཆེན་པོ་ཕྱིར་དགེ་ལྡན་དུ་ཕེབས། རྗེ་འདི་པས་
རྒྱལ་བ་ཙོང་ཁ་པའི་བཀའ་བཞིན་དུ་གསང་ཕུར་ཕེབས་ནས་རྗེ་དགེ་འདུན་གྲུབ་
པ་སོགས་བཤེས་གཉེན་མང་པོ་ལ་ལེགས་བཤད་ཀྱི་དགའ་སྟོན་ཐོག་མར་སྩལ་
ཅིང་། དཔལ་འཁོར་ལོ་སྡོམ་པ་ལུས་དཀྱིལ་གྱི་བདག་འཇུག་གི་ཆོ་ག་མང་དུ་
མཛད། དེ་ནས་སྣོན་གྱི་འཆད་དགོན་ཞེས་པར་ ཕེབས་ཏེ་ཆོས་འཆད་ཉན་ལ་
བརྩོན་པར་མཛད་པའི་ཚེ་མནལ་ལམ་དུ་དཔལ་ལྡན་ཆོས་གྲགས་ཀྱིས་བྱིན་གྱིས་
བརླབས་ནས། རིགས་ ཀྱི་བུ། དེ་ རིང་ ནས་ ཁྱོད་ ཀྱི་ ཚེའི་ ཕྱེད་ རྫོགས་ སོ་ ཞེས་
གསུངས་ཏེ་མི་སྣང་བར་གྱུར། མནལ་ལམ་དེའི་ལྟས་དཔལ་ལྡན་ཆོས་གྲགས་ཀྱི་
གཞུང་ལ་བརྟེན་ནས་གཞན་ལ་ཕན་པ་རྒྱ་ཆེན་པོ་འབྱུང་བ་དང་དགུང་ལོ་རེ་
གསུམ་ཐུབ་པའི་ལྟས་སུ་མངོན་ཞེས་རྗེ་ཉིད་གསུངས་སོ། །དེ་ནས་བར་ཆད་ཀྱི་
མཚན་མ་ཅུབ་པ་ ཞིག་བྱུང་བ་ན་ རྗེ་བཙུན་སྒྲོལ་མ་ལ་གསོལ་བ་བཏབ་པས་
མནལ་ལམ་དུ་ནམ་མཁའ་ལ་སྒྲོལ་མའི་སྙིང་པོ་ཡི་གེ་བཅུ་གསེར་གྱི་མདོག་ཅན་
ཞིག་གསལ་བར་གཟིགས་ཤིང་། གཞན་ཡང་ནམ་མཁའ་ལས་སྒྲོལ་མ་དཀར་
མོའི་སྒོ་ནས་ཚེ་བསྲིང་ཐབས་སློབ་དཔོན་ངག་དབང་གྲགས་པའི་གཞུང་ལ་བརྟེན་
ནས་གྱིས་ཤིག་པའི་སྒྲ་གསལ་བར་བྱུང་། དེས་བསྐུལ་མ་བྱས་ནས་རྗེ་བཙུན་མ་
ཡིད་བཞིན་འཁོར་ལོའི་རྗེས་གནང་དང་མན་ངག་ཞུ་བ་གནང་སྟེ་ཞག་རེ་བཞིན་
སྙིང་པོ་སྤེལ་ཚིག་དང་བཅས་པ་སྟོང་ཕྲག་དྲུག་རེའི་ལྗགས་བཟླས་རྒྱུན་དུ་གནང་།
དེའི་ཚེ་སློབ་མ་རྣམས་ཀྱིས་གསོལ་བ་བཏབ་པའི་ངོར། རྗེ་དགེ་འདུན་གྲུབ་པས་
- 108 -



ལམ་རིམ་བླ་མ་བརྒྱུད་པའི་རྣམ་ཐར། །
དྲུང་ཡིག་གནང་ནས་ཚད་མ་རྣམ་འགྲེལ་གྱི་རྣམ་བཤད་ལེགས་པ་ཞིག་ཐུགས་
རྩོམ་ཡང་གནང་། དེ་ནས་གྲུབ་པའི་གནས་མཆོག་དགེ་ལྡན་རྣམ་པར་རྒྱལ་བའི་
གླིང་དུ་ཕེབས་ཏེ་རྡོ་རྗེ་འཆང་གི་ངོ་བོ་རྒྱལ་བ་ཙོང་ཁ་པ་ཆེན་པོའི་ཞབས་དྲུང་དུ་
ཤིང་རྟ་ཆེན་པོ་གཉིས་ཀྱི་ལམ་སྲོལ་བྱང་ཆུབ་ལམ་གྱི་རིམ་པ་ཆེ་ཆུང་གཉིས་ཀྱི་
དོན་རྣམས་ཉམས་ལེན་དུ་དྲིལ་བ་གསུང་བཤད་དང་བཅས་པ་གསན་པས་ཐུགས་
རང་དབང་མེད་པར་ཕྲོགས་ཏེ། བཤེས་གཉེན་བསྟེན་ཚུལ་ནས་ལྷག་མཐོང་ལ་
སློབ་པའི་བར་གྱི་ལམ་རྣམས་དམིགས་པའི་རིམ་པར་དྲིལ་ནས་ཐུགས་ཉམས་སུ་
བཞེས་ པས་ལམ་ཐུན་མོང་བ་ལ་ཐུགས་ངེས་ཆེན་པོ་འཁྲུངས་ཤིང་། ཁྱད་པར་
སློབ་དཔོན་ཀ་མ་ལ་ཤཱི་ལའི་བཞེད་པ་རྒྱུ་འབྲས་བདུན་གྱི་སྒོ་ནས་བྱང་ཆུབ་ཀྱི་
སེམས་སྦྱོང་ཚུལ་དང་། སློབ་དཔོན་ཞི་བ་ལྷའི་བཞེད་པ་བདག་གཞན་བརྗེ་བའི་
སྒོ་ནས་བྱང་ཆུབ་ཀྱི་སེམས་སྦྱོང་ཚུལ་གཉིས་ལ་བརྟེན་ནས་སྨོན་པ་སེམས་བསྐྱེད་
ལ་ལེགས་པར་སྦྱངས། དེ་ལ་བརྟན་པ་ཐོབ་ནས་སྨོན་པ་སེམས་བསྐྱེད་ཆོ་གས་
གཟུང་སྟེ་ཕར་ཕྱིན་དྲུག་དང་བསྡུ་བ་བཞི་སོགས་རྒྱལ་སྲས་ཀྱི་སྤྱོད་པ་རྣམས་ལ་
སློབ་པར་མཛད། གཞན་ཡང་མདོ་སྡེ་དུ་མ་དང་བསླབ་བཏུས་སོགས་བྱང་སེམས་
སྡེ་སྣོད་དགོངས་འགྲེལ་དང་བཅས་ལ་སྦྱངས་པས་བྱང་ཆུབ་ཀྱི་སེམས་ལ་ཐུགས་
ངེས་ཤིན་ཏུ་ཆེ་བ་འཁྲུངས། དེ་ནས་རྗེ་བླ་མ་བློ་བཟང་ཐུབ་དབང་རྡོ་རྗེ་འཆང་བློ་
བཟང་གྲགས་པའི་དཔལ་ཉིད་ལ་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་
ཆོས་སྐོར་རྣམས་གསུངས་པར་གསོལ་བ་འདེབས་པ་གནང་བས། རྗེ་བླ་མ་བློ་
བཟང་གྲགས་པའི་དཔལ་གྱིས་རྒྱལ་བའི་སྲས་པོ་བཟང་སྐྱོང་ལ་རྗེ་བཙུན་འདི་
ཉིད་ཀྱི་རྒྱུད་ཡོངས་སུ་སྨིན་པར་མཛོད་ཅིག་ཅེས་བཀའ་སྩལ་བ་ཞལ་གྱིས་བཞེས་
109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཏེ། འཕགས་ ལུགས་ ཀྱི་ འདུས་ པའི་ དཀྱིལ་ འཁོར་ དུ་ བཅུག་ ནས་ དབང་ བཞི་
རྫོགས་པར་བསྐུར་བར་མཛད། དེ་ནས་རྗེ་བདག་ཉིད་ཆེན་པོས་ཚུལ་ཁྲིམས་ལེའུ་
དང་བླ་མ་ལྔ་བཅུ་པ་རྩ་ལྟུང་བཅུ་བཞི་པ་རྣམས་ཀྱི་རྣམ་བཤད་གསུངས། རྗེ་འདི་
ཉིད་ཀྱིས་དེ་དག་ཚིག་དོན་ཐུགས་ལ་བཟུང་ནས་དམ་ཚིག་དང་སྡོམ་པ་ཚུལ་
བཞིན་དུ་བསྲུང་བར་མཛད་པའི་ངང་ནས་རྗེ་བླ་མ་ཙོང་ཁ་པ་ཆེན་པོ་ཉིད་ལ་
དཔལ་གསང་བ་འདུས་ པའི་ རྩ་ རྒྱུད་དང༌ འགྲེལ་པ་སྒྲོན་གསལ་ ཆ་ ལག་དང་
བཅས་པ་དང་བཤད་རྒྱུད་ལྔ་སྒྲུབ་ཐབས་མདོར་བྱས་མདོ་སྲེ་གཉིས་རྣམ་གཞག་
རིམ་པ་དང་རིམ་ལྔ་སོགས་འཕགས་ལུགས་ཀྱི་འདུས་པའི་གདམས་པ་རྣམས་
དང་། རྗེ་མར་པ་དང་འགོས་ལ་སོགས་པ་བོད་ཀྱི་བླ་མ་རྣམས་ཀྱིས་མཛད་པའི་
མན་ངག་དང་གཞུང་བཤད་དང་། འདུས་པ་ཡེ་ཤེས་ཞབས་ལུགས་དང་གཤིན་རྗེ་
གཤེད་སྐོར་དང༌། འཁོར་ལོ་སྡོམ་པ་དང་ཀྱེ་རྡོ་རྗེ། དུས་ཀྱི་འཁོར་ལོ་རྣམས་ཀྱི་
འགྲེལ་བཤད་དང་བཅས་པ་རྣམས་དང༌། དེ་དག་གི་མན་ངག་རྣམས་གསན་ནས་
བརྩོན་པ་ཆེན་པོས་སྦྱངས་པས་སྤྱིར་རྒྱུད་སྡེ་བཞི་དང༌
། ཁྱད་པར་བླ་མེད་ཀྱི་རྒྱུད་
སྡེའི་དོན་ལ་མཁས་པའི་ཕུལ་ཏུ་ཕྱིན་པར་གྱུར། དེ་དུས་རྗེ་བདག་ཉིད་ཆེན་པོས་
འགྲེལ་པ་བཞི་སྦྲགས་ཕྱག་ཏུ་བསྣམས་ནས་ཁྱེད་ཅག་མཁས་པ་རྣམས་ཀྱི་ཁྲོད་ན་
དཔལ་གསང་བ་འདུས་ པའི་ རྒྱུད་ཀྱི་བཤད་སྲོལ་འཛིན་ནུས་པ་སུ་ཡོད་ཅེས་
བཀའ་ལན་འགའ་ཞིག་སྩལ་བ་ན། མཁས་པ་གཞན་སུས་ཀྱང་ཞལ་གྱིས་བཞེས་
མ་ནུས་པའི་ཚེ། རྗེ་འདི་ཉིད་ཀྱིས་དེ་ལྟ་བུ་བདག་གིས་བགྱིའོ་ཞེས་ཞལ་གྱིས་
བཞེས་པར་མཛད་པ་ན་རྒྱལ་བ་ཙོང་ཁ་པ་ཆེན་པོ་ཐུགས་ཤིན་ཏུ་དགྱེས་ནས་
གསང་བ་འདུས་པའི་གསེར་སྐུ་ཁྱད་འཕགས་དང་། འགྲེལ་པ་བཞི་སྦྲགས་ཀྱི་
- 110 -



ལམ་རིམ་བླ་མ་བརྒྱུད་པའི་རྣམ་ཐར། །
གླེགས་བམ། ཆོས་རྒྱལ་གྱི་ཞལ་འབག་འཆམ་གོས་དབྱུག་ཏོ་ཞབས་པ་སོགས་
གནང་ནས་སྔགས་ཀྱི་བསྟན་པའི་བདག་པོར་མངའ་གསོལ། དེ་ནས་རྒྱལ་བ་ཙོང་
ཁ་པ་ཆེན་པོས་རྗེ་འདི་ལ་ཁྱོད་རང་གཙང་ཕྱོགས་སུ་བྱོན་ལ་རྒྱུད་ཀྱི་འཆད་ཉན་
མཛོད་དང༌། གནོད་སྦྱིན་མ་ཆེན་མོ་ཞིག་གིས་སྦྱིན་བདག་གི་གཙོ་བོ་བྱེད་པར་
འདུག་ཅེས་ལུང་བསྟན་ཡང་གནང་ངོ༌། །རྗེ་འདིས་དེ་དུས་དང་གཞན་གྱི་ཚེ་ཡང་
རྒྱལ་ཚབ་དར་མ་རིན་ཆེན། འདུལ་འཛིན་ གྲགས་པ་རྒྱལ་མཚན། མཁས་གྲུབ་
དགེ་ལེགས་དཔལ་བཟང་། ཆོས་རྗེ་ལེགས་པ་རྒྱལ་མཚན་སོགས་ཡོངས་འཛིན་
དམ་པ་མང་པོ་ལ་དབང་དང་རྗེས་གནང་། ལུང་དང་བཤད་པ་མན་ངག་སོགས་
དམ་པའི་ཆོས་མཐའ་ཡས་པ་ཞིག་གསན་པར་མཛད། དེ་དུས་ཕོ་བྲང་ཆེན་པོ་སྣེའུ་
གདོང་རྩེ་ནས་མི་ཡི་དབང་པོ་གྲགས་པ་རྒྱལ་མཚན་གྱིས་རྗེ་འདི་ཉིད་ལ་རྒྱལ་བ་
ཙོང་ཁ་པ་ཆེན་པོའི་བཀའ་འབུམ་བཞེངས་ན་འདི་ནས་གྲོགས་དན་ཞུ་བས་འདི་
ཕྱོགས་སུ་ཕེབས་པར་ཞུ་ཞེས་པའི་བཀའ་ཤོག་ཕེབས་པ་ཐུགས་ཤིན་ཏུ་དགྱེས་
ནས་དེ་འཕྲལ་སྣེའུ་གདོང་དུ་ཕེབས་པར་མིའི་དབང་པོས་རྗེ་རིན་པོ་ཆེའི་བཀའ་
འབུམ་བཞེངས་གྲོགས་བདག་རྐྱེན་བཟང་པོ་གནང་ཞིང་། ཞར་ལ་ཁྲ་འབྲུག་གི་
གཙུག་ལག་ཁང་ཡང་འཇལ་བར་གནང་། བཀའ་འབུམ་བཞེངས་གྲུབ་པ་དང་དེ་
ཉིད་བསྣམས་ནས་སྐྱིད་ཤོད་དུ་ཕེབས་པ་ན་ཕེབས་ལམ་དུ་རྗེ་རིན་པོ་ཆེའི་གསུང་
རབ་ཀྱི་གླེགས་བམ་འགའ་ཞིག་ལུས་པ་ན། གཤིན་རྗེ་ཆོས་ཀྱི་རྒྱལ་པོས་མངོན་
སུམ་དུ་བྱོན་ནས་གླེགས་བམ་མྱུར་དུ་ལོངས་ཤིག་ཅེས་བསྐུལ་བས་དེ་འཕྲལ་ལེན་
པར་ཕེབས་པས་ཕྱག་ཏུ་འབྱོར། དེ་ནས་བཟུང་སྟེ་ཆོས་སྐྱོང་འདིས་འཕྲིན་ལས་
ཚུལ་བཞིན་བསྒྲུབ་ཅིང་ལུང་བསྟན་ཡང་མང་དུ་མཛད་པ་ཡིན་པར་སྣང་། དེ་ནས་
111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གསང་ཕུར་ཕེབས་ཏེ་གླིང་སྟོད་ཀྱི་མཐོང་སྨོན་གྲྭ་ཚང་གི་སློབ་དཔོན་ལོ་ཤས་
གནང་ནས་མདོ་ཕྱོགས་ཀྱི་བཤད་ཉན་མཛད་པས་བསྟན་པ་ལ་ཕན་ཐོགས་རབ་
བྱུང་། དེ་ནས་རྗེ་འདི་ཉིད་དང་རྗེ་དགེ་འདུན་གྲུབ་གཉིས་ཀས་གཙང་ཕྱོགས་སུ་
ཕེབས། རེ་ཞིག་སྣར་ཐང་དུ་བཞུགས་ནས་ཕར་ཚད་ལ་སོགས་པ་མཚན་ཉིད་ཀྱི་
འཆད་ཉན་གནང་བས་ གྲྭ་པ་མང་དུ་འདུས། དེ་དུས་ རྫོང་དཔོན་ སངས་ རྒྱས་
སྐྱབས་ཀྱིས་སྦྱིན་བདག་མཛད་ནས་སྣར་ཐང་དང་བྱང་ཆེན་གཉིས་དང་། རྟ་ནག་
དགེ་སྦྱོང་དཀར་པོས་སྦྱིན་བདག་མཛད་ནས་རི་ཁུད་དང༌། འཕྱོང་རྒྱས་སྟག་རྩེ་བ་
ཧོར་དཔལ་འབྱོར་བཟང་པོ་དེ་དུས་བསམ་གྲུབ་རྩེའི་རྫོང་དཔོན་ཡིན་པས་ཁོང་
གིས་སྦྱིན་བདག་མཛད་ཅིང་། བསམ་གྲུབ་ཆོས་སྡེ་བྲག་དམར་ཕུལ་བས་གནས་
དེ་རྣམས་སུ་རྗེ་འདི་ཉིད་ཀྱིས་སྒྲོན་གསལ་སོགས་སྔགས་ཕྱོགས་དང༌། རྗེ་དགེ་
འདུན་གྲུབ་ པས་ ཕར་ ཚད་ སོགས་ མདོ་ ཕྱོགས་ ཀྱི་བཤད་ པ་ མཛད་ པས་ དགེ་
བཤེས་ཐོན་ཆེ་ རབ་བྱུང༌། དེ་ནས་ སྔར་བྱང་ཆེན་དུ་བཞུགས་དུས་དཔོན་སློབ་
གཉིས་ཀ་ལ་གཞན་གྱིས་བྱད་ཁ་ལྟ་བུའི་སྐུ་དོག་ཤིན་ཏུ་ཆེ་བའི་མཚན་མ་བྱུང་
བས་དེ་དུས་རྗེ་འདི་ཉིད་བསམ་གྲུབ་རྩེའི་གཟིམ་ཆུང་བདེ་གསལ་དུ་སྐུ་སྙན་པའི་
ཚུལ་བསྟན། དེའི་ཚེ་རྣལ་འབྱོར་གྱི་དབང་ཕྱུག་བཟང་པོ་རྒྱལ་མཚན་གདན་དྲངས་
ཏེ་ཁོང་གིས་ཡེ་ཤེས་ཀྱི་མགོན་པོ་ཕྱག་དྲུག་པའི་གཏོར་ཆེན་ཐུན་མོང་མ་ཡིན་པ་
མཛད། དེ་འཕྲལ་སྙན་དྭངས་ནས་སྔར་བཞིན་རྒྱུད་ཀྱི་འཆད་ཉན་ལ་བརྩོན་པར་
གནང་ཞིང་། རྗེ་དགེ་འདུན་གྲུབ་པས་ཀྱང་བྱང་ཆེན་དུ་ཕེབས་ནས་སྒྲོལ་དཀར་
གྱི་བསྙེན་སྒྲུབ་ བརྩོན་ པར་ མཛད། དེ་དུས་ རྒྱལ་ ཚབ་ རྗེ་ དང༌ མཁས་གྲུབ་ རྗེ་
གཉིས་གནས་རྙིང་དུ་ལྷན་ཅིག་ཏུ་ཕེབས་པ་ལ་རྗེ་ཤེས་རབ་སེང་གེ་དཔོན་སློབ་
- 112 -



ལམ་རིམ་བླ་མ་བརྒྱུད་པའི་རྣམ་ཐར།
གཉིས་ཀྱིས་མཇལ་བར་ཕེབས་ཏེ། རྒྱལ་མཚན་རིན་པོ་ཆེར་ཁོང་རང་གིས་གནང་
བའི་མངོན་པ་ཀུན་བཏུས་ཀྱི་རྣམ་བཤད་སོགས་གསུང་ཆོས་མང་པོ་ཡང་གསན།
དེ་ནས་རྗེ་ཤེས་རབ་སེང་གེ་དཔོན་སློབ་བསམ་གྲུབ་རྩེར་ཕེབས། རྗེ་དགེ་འདུན་
གྲུབ་པ་ལ་སྟོད་ལྷོར་ཆོས་བར་ལ་ཕེབས་པའི་སྐྱེལ་མར་རྗེ་འདི་ཉིད་ཀྱིས་ཆུ་
འདུས་བར་དུ་ཕེབས། དེ་ནས་ཕྱིར་ལོག་ཕེབས་དུས་རྗེ་དགེ་འདུན་གྲུབ་ཀྱིས་རྗེ་
འདི་ཉིད་ལ་ཕྱག་ཕུལ་ཏེ་ཞབས་སྤྱི་བོར་བླངས་ནས་ཡུན་རིང་དུ་བཞུགས་པའི་
གསོལ་བ་བཏབ་སྟེ་གྲྭ་པ་མཚན་ཉིད་པ་རྣམས་ཁྲིད་ནས་ཤེས་དཀར་ཕྱོགས་སུ་
ཕེབས། རྗེ་འདི་ཉིད་ཀྱིས་གྲྭ་པ་སྔགས་པ་རྣམས་འཁྲིད་ནས་བསམ་གྲུབ་རྩེར་
ཕེབས་ཏེ་རེ་ཞིག་བཞུགས་ནས་རྒྱུད་ཀྱིས་འཆད་ཉན་འཕེལ་བར་ཡོད་པའི་ཚེ། རྗེ་
བླ་མ་ཙོང་ཁ་པ་ཆེན་པོས་སྔར་ལུང་བསྟན་གནང་བ་བཞིན་གནོད་སྦྱིན་མོའི་སྤྲུལ་
པ་བདག་མོ་ཤཱཀྱ་དཔལ་གྱིས་གདན་དྲངས། །
དེར་ཆོས་རྗེ་འཕགས་འོད་ཡོན་ཏན་རྒྱ་མཚོ་སོགས་ལ་གསང་འདུས་དང་
བདེ་མཆོག་སོགས་གསང་སྔགས་ཀྱི་ཆོས་མཐའ་ཡས་པ་ཞིག་གསུངས་ཏེ་ཁོང་
དཔོན་སློབ་རྣམས་དགེ་ལྡན་པའི་ཆོས་རྒྱུད་འཛིན་པ་ལ་བསྒྱུར། འཕགས་འོད་
ཡོན་ཏན་རྒྱ་མཚོ་རྡོ་རྗེ་སློབ་དཔོན་དུ་བསྐོས་ཏེ་གནས་དེར་རྒྱུད་ཀྱི་འཆད་ཉན་
བཙུགས། བྱིན་རླབས་ཀྱི་རྟེན་དུ་སྔར་རྗེ་རིན་པོ་ཆེས་གནང་བའི་དམ་ཅན་ཆོས་
རྒྱལ་ཞལ་འབག་དང་། འཆམ་གོས་དབྱུག་ཏོ་བཅས་གནང་། དེ་ནས་སྲིད་ཀྱི་སའི་
ཆར་དགའ་ལྡན་ཕོ་བྲང་ཞེས་པའི་དགོན་གནས་བཏབ་སྟེ་རྒྱུད་ཀྱི་རྒྱལ་པོའི་འཆད་
ཉན་འཛུགས་པར་མཛད་ནས་འདུལ་འཛིན་དཔལ་ལྡན་བཟང་པོ་འཆད་ཉན་པར་
བསྐོ་བཞག་མཛད། བྱིན་རླབས་ཀྱི་རྟེན་དུ་རྗེ་རིན་པོ་ཆེས་གནང་བའི་འགྲེལ་པ་
113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
བཞི་སྦྲགས་ཀྱི་གླེགས་བམ་གནང་། དེ་ནས་དབུས་ཕྱོགས་སུ་ཕེབས་ནས་གདན་
ས་ཆེན་པོ་དགའ་ལྡན་རྣམ་པར་རྒྱལ་བའི་གླིང་དུ་རྒྱུད་ཀྱི་འཆད་ཉན་བཙུགས། དེ་
ནས་དམ་པའི་ཆོས་ཀྱིས་འབྱུང་གནས་ཞ་ལུར་ཕེབས་ཏེ་མཁན་ཆེན་གྲགས་པ་
རྒྱལ་མཚན་གྱི་དྲུང་དུ་དཔལ་མཆོག་དང་རྩེ་མོ་དང་རྡོར་དབྱིངས་སོགས་རྒྱུད་སྡེ་
འོག་མ་རྣམས་ཀྱི་དབང་དང་རྒྱུད་བཤད། ལུང་དང་མན་ངག་དཔག་ཏུ་མེད་པ་
གསན་ཅིང་དེ་དག་ལ་སྦྱངས་པ་མཛད་པས་མཁས་པར་གྱུར། དེ་ནས་སླར་ཡང་
དགའ་ལྡན་རྣམ་པར་རྒྱལ་བའི་གླིང་དུ་ཕེབས། རྒྱལ་ཚབ་རིན་པོ་ཆེར་དུས་འཁོར་
གྱི་ཆོས་སྐོར་གསན་པའི་ཐུགས་འདུན་ཡོད་པ་ལ་དགེ་སྦྱོང་དཀར་པོས་རྟ་ནག་ཏུ་
གདན་དྲངས་ཏེ་རི་ཁུད་ཆོས་སྡེ་ཕུལ་བས་དེ་ཉིད་ཞལ་བདག་གནང་སྟེ་ལོ་ཁ་ཤས་
འཆད་ཉན་འཕེལ་བར་བཞུགས། དེ་དུས་རི་བོ་དགེ་འཕེལ་དུ་ཕེབས་ནས་ཀུན་
མཁྱེན་ཤེས་རབ་དཔལ་བཟང་ཡབ་སྲས་ ཀྱི་དྲུང་དུ་ཡང་ཆོས་བཀའ་མང་པོ་
གསན་པར་མཛད། དེ་ནས་ རྗེ་ དགེ་འདུན་གྲུབ་པ་དཔོན་སློབ་རྣམས་ལ་ སྟོད་
ཕྱོགས་ནས་ཕེབས་ཏེ་ཡབ་སྲས་མཇལ་བས་ཕན་ཚུན་ཐུགས་ཤིན་ཏུ་དགྱེས་པར་
གྱུར། དེ་ནས་ཡབ་སྲས་བཀའ་བགྲོས་གནང་སྟེ་རྗེ་དགེ་འདུན་གྲུབ་པ་རི་ཁུད་ཀྱི་
གདན་སར་བསྐོས་ནས་རྗེ་འདི་ཉིད་ཀྱིས་དབུས་སུ་ཕེབས། དགེ་ལྡན་རྣམ་པར་
རྒྱལ་བའི་གླིང་དུ་མཁས་གྲུབ་རིན་པོ་ཆེར་དུས་འཁོར་གྱི་དབང་དང་རྒྱུད་འགྲེལ་
གྱི་བཤད་པ་སྦྱོར་དྲུག་གི་ཁྲིད་སོགས་གསུང་ཆོས་མང་པོ་གསན། རྒྱུད་ཁང་ཉིད་
དུ་ཐུགས་དམ་ལ་བརྩོན་པར་བཞུགས་པས་བར་གཅོད་ཅུང་ཟད་བྱུང་བ་ཐུགས་
དམ་གྱིས་བཟློག་པ་མཛད། གནས་དེར་འདུས་པའི་ རིམ་པ་དང་པོའི་ལམ་ལ་
གོམ་པར་མཛད་པས་ཐ་མལ་གྱི་སྣང་ཞེན་འགགས་ཤིང་། རིམ་པ་གཉིས་པའི་
ནི
- 114 -



ལམ་རིམ་བླ་མ་བརྒྱུད་པའི་རྣམ་ཐར།
ལམ་ལ་མཉམ་པར་འཇོག་པར་མཛད་པས་ཀུན་རྟོག་གཡོ་བྱེད་ཀྱི་རླུང་རྣམས་དྷུ་
ཏཱིར་ཐིམ་པར་གྱུར། དེ་ལ་བརྟེན་ནས་མཉམ་བཞག་ཏུ་བདེ་བ་ཆེན་པོ་འཁྲུངས་
ཤིང་། བདེ་བ་ཆེན་པོས་སྟོང་པ་ཉིད་ངེས་པར་མཛད་དེ་བདེ་སྟོང་དབྱེར་མེད་ཀྱི་
ཏིང་ངེ་འཛིན་ཡུན་རིང་དུ་སྐྱོང་བར་མཛད་ནས་མཉམ་བཞག་དེ་ལས་བཞེངས་
པའི་རྗེས་ཐོབ་ཏུ་ཡུལ་དུ་སྣང་བ་ཐམས་ཅད་བདེ་བ་ཆེན་པོའི་རྣམ་རོལ་དུ་འཆར་
བ་དང༌། དེ་གཉིས་ཀྱང་ལྷ་སྐུར་འཆར་བ་བྱུང་ཞིང་། སྲོག་རྩོལ་གསུམ་ གྱི་རྡོར་
བཟླས་དང༌། རླུང་བུམ་པ་ཅན་དང་ཁྱབ་བྱེད་ཀྱི་རླུང་ལ་རྡོར་བཟླས་གནང་བས་
གྲུབ་པའི་དབང་ཕྱུག་ཏུ་གྱུར། དེ་ནས་སྔར་གསན་པའི་མདོ་སྔགས་ཀྱི་ཆོས་རྣམས་
གདུལ་བྱ་རྣམས་ལ་བཤད་ན་ལེགས་པར་དགོངས་ཏེ། ཆོས་དོན་དུ་གཉེར་བ་
རྣམས་ལ་བྱང་ཆུབ་ལམ་རིམ་དང་འདུས་པ་བདེ་མཆོག་སོགས་ཀྱི་ཁྲིད་དང་བཤད་
པ་དབང་རྗེས་གནང་སོགས་གནང་ཞིང་། ཁྱད་པར་རྗེ་བླ་མ་ཙོང་ཁ་པ་ཆེན་པོའི་
སྤྱན་སྔར་འདུས་པའི་རྒྱུད་ཀྱི་བཤད་སྲོལ་འཛིན་པར་ཞལ་གྱིས་བཞེས་པ་བཞིན་
དུ་དེའི་ཚེ་སྣེའུ་གདོང་ནས་དཔོན་ནམ་མཁའ་དཔལ་འབྱོར་ གྱིས་ སྦྱིན་བདག་
མཛད་དེ་ནན་གྱིས་གསོལ་བ་བཏབ་པའི་ངོར་སྟོད་ལུང་གི་གནམ་རྩེང་ལྟེང་དུ་
ཕེབས། གནས་དེར་དགེ་བའི་བཤེས་གཉེན་མང་དུ་འདུས་པ་ལ་རྒྱུད་ཀྱི་རྒྱལ་པོ་
དཔལ་གསང་བ་འདུས་པའི་རྒྱུད་འགྲེལ་གྱི་བཤད་པ་རྗེ་བླ་མ་རྡོ་རྗེ་འཆང་གི་
གསུང་རྒྱུན་བཞིན་གནང་བས་དགེ་བའི་བཤེས་གཉེན་དེ་རྣམས་ལ་ཐུགས་བསྐྱེད་
ཤིན་ཏུ་ཆེ་བ་བྱུང་ཞིང་ཁོང་དཔོན་སློབ་རྣམས་ཀྱང་དད་པ་ལྷག་པར་འཁྲུངས། དེ་
ནས་བཟུང་སྟེ་རྗེ་འདི་ཉིད་ཀྱི་ཐུགས་ལ་དགེ་བའི་བཤེས་གཉེན་འདི་རྣམས་སྡོམ་
གསུམ་གྱི་ཉམས་ལེན་ལ་གནས་པའི་ངང་ནས་འདུས་པའི་རྒྱུད་འགྲེལ་དང་བསྐྱེད་
- 115 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མེས་པོའི་ཤུལ་བཞག་ལས།
རྫོགས་གཉིས་ཀྱི་འཆད་ཉན་རྒྱུན་ཚུགས་ཤིག་བྱུང་བ་དགོངས་ཏེ། དཔོན་སློབ་
རྣམས་ཕྱོགས་ཕྱོགས་སུ་ཆོས་བར་བཏེག་ནས་དབྱར་སོས་གཉིས་རྒྱུད་འགྲེལ་གྱི་
བཤད་པ་དང༌། སྟོན་དུས་འདུས་པའི་རྫོགས་རིམ་རིམ་ལྔ་གདན་རྫོགས་ཀྱི་དམར་
ཁྲིད། སྦྱོར་བ་ཡན་ལག་དྲུག་གི་ཁྲིད་ནཱ་རོ་ཆོས་དྲུག་གི་ཁྲིད། འཁོར་ལོ་སྡོམ་པའི་
རྫོགས་རིམ་རྣལ་འབྱོར་ཆེན་པོའི་ཁྲིད། དེའི་རྫོགས་རིམ་རིམ་པ་ལྔའི་ཁྲིད། རྡོ་རྗེ་
འཇིགས་བྱེད་ཀྱི་རྫོགས་རིམ་རྣལ་འབྱོར་བཞིའི་ཁྲིད་རྣམས་འདེབས་པར་མཛད་
ལ། འདི་རྣམས་ལ་ཁྲིད་ཆེན་དྲུག་ཅེས་གྲགས་ཤིང་། དེའི་སྟེང་དུ་འཁོར་ལོ་ཆེན་
པོའི་རྫོགས་རིམ་གྱི་ཁྲིད་དང་། ཡེ་ཤེས་ཞབས་ལུགས་ཀྱི་འདུས་པའི་རིམ་གཉིས་
ཀྱི་ཁྲིད་བསྣན་ནས་ཁྲིད་ཆེན་བརྒྱད་དུ་ཡང་གྲགས་པ་དང་། དེའི་སྟེང་དུ་བྱང་ཆུབ་
ལམ་གྱི་རིམ་པའི་ཁྲིད་དང་། དབུ་མ་ཐལ་འགྱུར་བའི་ལྟ་ཁྲིད་ཀྱང་འདེབས་པར་
མཛད་དོ། །
དེ་རྣམས་ཀྱི་ནང་འདུས་པ་དང་འཁོར་ལོ་སྡོམ་པ་གཉིས་ཀྱི་རྫོགས་རིམ་
གྱི་ཁྲིད་ལ་རྗེ་བླ་མ་ཙོང་ཁ་པ་ཆེན་པོའི་ཞལ་སློབ་གཞན་ལ་མེད་པའི་མན་ངག་
ཞལ་ཤེས་ཡི་གེ་མེད་པ་མང་པོ་ཡང་ རྗེ་འདི་ཉིད་ལ་ཡོད་པས་དེ་རྣམས་ཀྱང་
གསུངས་ཤིང་། ཁྲིད་དེ་རྣམས་དུས་ཕྱིས་ཀྱང་ལན་རེ་གཉིས་ཙམ་མིན་པར་ལོ་རེ་
བཞིན་འདེབས་པར་མཛད་པས་བསྟན་པའི་རྒྱུན་ལ་ཕན་པར་བྱུང་ཞིང་བློ་ལྡན་
རྣམས་ཀྱིས་བསྔགས་པའི་གནས་དང་། སྐྱེ་དགུ་རྣམས་ཀྱི་བདེ་སྐྱིད་ཀྱི་གསོས་སུ་
གྱུར་པ་ལགས། དེ་ནས་རྒྱུད་ཀྱི་འཆད་ཉན་རྒྱུད་ཆེན་སྦྱིན་པ་དཔལ་བ་ལ་གཏད་
ཅིང་། གྲྭ་ཚང་གི་ བྱིན་རླབས་ཀྱི་རྟེན་དུ་ རྗེ་ རིན་པོ་ཆེས་གནང་བའི་གསང་བ་
འདུས་པའི་གསེར་སྐུ་བྱིན་རླབས་ཅན་དེ་གནང་ངོ༌། །དེ་ལྟར་རྒྱུད་ཀྱི་འཆད་ཉན་
. 116 -



ལམ་རིམ་བླ་མ་བརྒྱུད་པའི་རྣམ་ཐར། །
གནང་བཞིན་པའི་ངང་ནས་སྐུ་འཁོར་རྣམས་ལ་དཔེ་ཆ་འདི་རྣམས་དགེ་འདུན་
གྲུབ་པའི་སར་སྐྱོལ། རྒྱུད་སྡེའི་འཆད་ཉན་འདི་སྦྱིན་པ་དཔལ་བས་གྱིས། དེའི་
གྲོགས་དགོས་པ་གྲགས་པ་བཟང་པོ་ལ་ཆོལ། ཞེས་གསུངས་ནས་མྱ་ངན་ལས་
འདའ་བའི་ཐུགས་འདུན་གཏད། དེ་ནས་རྒྱུད་ཀྱི་གྲྭ་ཚང་དང་ལྷན་ཅིག་ཏུ་དགེ་
ལྡན་རྣམ་པར་རྒྱལ་བའི་གླིང་དུ་ཕེབས་ཏེ་རིམ་གཉིས་ཀྱི་རྣལ་འབྱོར་ལ་བརྩོན་
པའི་ངང་ནས་ཐུན་མཚམས་སུ་ཆོས་གསན་མི་རྣམས་ལ་རང་རང་གི་འདོད་པ་དང་
མཐུན་པའི་ཆོས་རྣམས་སྩལ། དེའི་ཚེ་ རྗེ་འདི་ཉིད་ཀྱི་ཐུགས་རྒྱུད་ལ་མངོན་པར་
རྟོགས་པའི་ཡོན་ཏན་བསམ་གྱིས་མི་ཁྱབ་པ་འཁྲུངས་སོ། །དེ་ནས་སྐུ་ཚེ་འདིའི་
དངོས་ཀྱི་གདུལ་བྱ་རྫོགས་ཏེ་ཞིང་གཞན་དུ་འབྱོན་པར་དགོངས་པ་ན་ཐུགས་དམ་
རིམ་ གཉིས་ ཀྱི་རྣལ་འབྱོར་ལ་རྩེ་ གཅིག་ཏུ་བཞུགས་ཤིང་། དེའི་ ཚེ་ དག་ པའི་
གཟིགས་སྣང་ལ་སྐུ་མདུན་གྱི་བར་སྣང་ལ་རྗེ་བཙུན་བྱམས་པ་དང་འཇམ་དབྱངས་
གཉིས་ཀྱིས་ཤེར་ཕྱིན་གསུངས་ཤིང་། ཤེར་ཕྱིན་གྱི་མདོ་སྒྲོགས་ཤིག་ཅེས་བཀའ་
སྩལ་པ་ཡང་དེ་བཞིན་དུ་མཛད་ཅིང་། དཔལ་གསང་བ་འདུས་པ། འཁོར་ལོ་སྡོམ་
པ། དུས་ཀྱི་འཁོར་ལོ་སོགས་ཡི་དམ་མང་པོའི་ཞལ་གཟིགས། དེ་གའི་ངང་ནས་
འོད་གསལ་ཆོས་སྐུ་མངོན་དུ་མཛད་ནས་དེའི་ངང་ལ་ཡུན་རིང་མཉམ་པར་འཇོག་
པ་གནང༌། དེ་ལས་ལོངས་སྐུར་བཞེངས་པའི་ཚེ་ལྷ་རྣམས་ཀྱིས་མེ་ཏོག་གི་ཆར་
དང་རོལ་མོའི་སྒྲ་ལ་སོགས་པས་མཚོན་ཅིང་ནམ་མཁའ་གཡའ་དག་པ་འཇའ་འོད་
ཀྱིས་ཁྱབ་པ་དང༌། དཔའ་བོ་དང་རྣལ་འབྱོར་མ་རྣམས་ཀྱིས་གདུགས་དང་རྒྱལ་
མཚན་དང་རོལ་མོའི་སྒྲ་ལ་སོགས་པས་མཆོད་ཅིང་བསུས་ཏེ་དགའ་ལྡན་ཆོས་ཀྱི་
ཕོ་བྲང་དུ་རྗེ་བདག་ཉིད་ཆེན་པོ་ཡབ་སྲས་ཀྱི་དྲུང་དུ་ཕེབས་སོ། །དེ་ནས་རྗེས་
117-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འཇུག་རྣམས་ཀྱིས་སྐུ་གདུང་ལ་མཆོད་པ་རྒྱ་ཆེར་བྱས་ཏེ་ཞུགས་ལ་ཕུལ་བ་ན་དབུ་
ཐོད་རིལ་པོར་མ་ཉམས་པར་བྱོན་པ་དང་། རིང་བསྲེལ་ཆེས་ངོ་མཚར་བར་བྱོན་
པ་དག་ནི་རྗེ་དགེ་འདུན་གྲུབ་ཀྱིས་བཞེས་ཏེ་བཀྲ་ཤིས་ལྷུན་པོའི་ཐུབ་ཆེན་ཀྱི་སྐུའི་
ནང་དུ་བཞུགས་སོ། །དེ་ལྟར་རྗེ་ཤེས་རབ་སེང་གེ་འདིས་ཆོས་ཀྱི་རྒྱལ་པོ་ཙོང་ཁ་
པ་ཆེན་པོའི་བསྟན་པའི་སྙིང་པོ་མཐར་ཐུག་པ་རྣམས་རྒྱ་ཆེར་སྤེལ་བར་མཛད་
པས་རྒྱུད་འཛིན་གྱི་སློབ་མ་མཐའ་ཡས་པ་བྱོན་ཞིང་། རྒྱུད་ཀྱི་བཤད་སྲོལ་འཛིན་
པ་ནི་གཙང་དུ་འདུལ་ནག་པ་དཔལ་ལྡན་བཟང་པོས་སྲད་དུ་རྒྱུད་གྲྭ་བཙུགས་ཏེ་
འདུས་པའི་བཤད་སྲོལ་མ་ཉམས་པར་བསྐྱངས། པཎ་ཆེན་བཟང་པོ་བཀྲ་ཤིས་
ཀྱིས་གངས་ཅན་དུ་མདོ་སྔགས་གཉིས་ཀའི་བཤད་གྲྭ་བཙུགས་ཏེ་བཤད་སྲོལ་མ་
ཉམས་ པར་ བསྐྱངས། རྒྱུད་ཆེན་ སྦྱིན་པ་དཔལ་བས་རྒྱུད་སྨད་གྲྭ་ཚང་དུ་ རྗེའི་
སྔགས་ཀྱི་བཤད་སྲོལ་མ་ཉམས་པར་བསྐྱངས། རྒྱུད་ཆེན་ཀུན་དགའ་དོན་གྲུབ་
ཀྱིས་འཆུམ་མདའ་སོགས་སུ་རྒྱུད་ཀྱི་བཤད་སྲོལ་མ་ཉམས་པར་བསྐྱངས་པ་ལ་
རྒྱུད་སྟོད་དུ་གྲགས་པ་བྱུང་། འཕགས་འོད་ཡོན་ཏན་རྒྱ་མཚོས་ལྷུན་པོ་རྩེར་འདུས་
པའི་བཤད་སྲོལ་མ་ཉམས་པར་བསྐྱངས་ཤིང་སྒྲོན་གསལ་གྱི་མཆན་བུ་རྗེ་བདག་
ཉིད་ཆེན་པོའི་དགོངས་པ་རྨ་མེད་པར་བཀོད་པ་སྒྲོན་གསལ་རྣམ་ངེས་ཞེས་བྱ་བའི་
ལེགས་བཤད་རྨད་དུ་བྱུང་བ་འདི་མཛད་དོ། །གཞན་ཡང་རྒྱུད་འཛིན་གྱི་སློབ་མ་
མཐའ་ཡས་པ་བྱུང་ཞིང་ཐམས་ཅད་ཀྱི་ནང་ནས་རྒྱས་མཚན་གྱི་ཏོག་ལྟར་མངོན་
པར་མཐོ་བ་འགྲན་པའི་ཟླ་ཐམས་ཅད་དང་བྲལ་ཞིང་འཕྲིན་ལས་ནམ་མཁའ་དང་
མཉམ་པ་ནི་ཐམས་ཅད་མཁྱེན་པ་དགེ་འདུན་གྲུབ་པའོ། །དེས་ན་བྱང་ཆུབ་ལམ་
གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་མཁས་གྲུབ་ཆེན་པོ་ཤེས་རབ་སེང་
- 118 -



ལམ་རིམ་བླ་མ་བརྒྱུད་པའི་རྣམ་ཐར། །
གེ་ལ་གསོལ་བ་འདེབས་ཤིང་། བདག་ཉིད་ཆེན་པོ་འདིའི་རྣམ་ཐར་ལྟར་མདོ་
སྔགས་ གཉིས་ ཀའི་ ལམ་ གྱི་ ལུས་ཡོངས་ རྫོགས་ པ་ ལ་བག་ཆགས་ཅི་ཐེབས་
བྱའོ།། །།
ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོའི་
རྣམ་ཐར་བཞུགས་སོ། །
རིག་གྲོལ་ཕུན་ཚོགས་དགེ་ འདུན་ འདུས་ པའི་གཙོ། །གྲུབ་པའི་དབང་
ཕྱུག་མཁས་པ་ཀུན་གྱི་དཔལ། །འཕྲིན་ལས་བཟང་པོས་བསྟན་པ་རྒྱས་མཛད་
པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཞེས་བསྔགས་པ་ཐམས་
ཅད་མཁྱེན་པ་དགེ་འདུན་གྲུབ་པ་དཕལ་བཟང་པོ་ནི། གུར་མ་ཞེས་བྱ་བའི་ཡུལ་
གྱི་ལྷས་ར་ཞིག་ཏུ། ཡབ་མགོན་པོ་རྡོ་རྗེ་དང་། ཡུམ་ཇོ་མོ་ནམ་སྐྱིད་ཅེས་བྱ་བ་
གཉིས་ ཀྱི་ སྲས་ སུ་ ལྕགས་མོ་ལུག་ གི་ ལོ་ ངོ་ མཚར་ བའི་ ལྟས་ དང་ བཅས་ ཏེ་
འཁྲུངས། རྗེ་འདི་སྤྲུལ་པའི་སྐྱེས་བུར་སྟོན་ཕྱིར་འཁྲུངས་པའི་ནུབ་མོ་དེ་ཕྱོགས་ཀྱི་
འབྲོག་པ་ལ་དགྲ་ཇག་བྱུང་སྟེ་ཡུམ་གྱིས་ཁྱེའུ་འཁྲུངས་མ་ཐག་པ་དེ་ཁྱེར་མ་ཐུབ་
པར་རྡོའི་གསེབ་ཅིག་ཏུ་སྦས་ཏེ་ནང་མི་ཐམས་ཅད་བྲོས། སང་ཉིན་ནམ་ལངས་
ནས་ལྟར་འོངས་པས། དེའི་མཐའ་སྐོར་ལ་བྱ་དང་གཅན་གཟན་མང་པོ་འཁོར་
ནས་ཡོད་པ་ལ། བྱ་རོག་ཆེན་པོ་གཅིག་གིས་ཁྱེའུ་འཁྲུངས་མ་ཐག་པ་དེ་གཅན་
གཟན་སོགསཀྱི་གནོད་པ་ལས་བསྲུངས་ཏེ་མ་ནོངས་པར་བཞུགས་པ་མཐོང་སྟེ་
དགའ་ཞིང་ངོ་མཚར་ཡ་མཚན་དུ་བཟུང་ནས་ཁྱེའུ་དེ་ཁྱེར་ཏེ་བྲོས་ནས་ཕྱིན། དེ་
དུས་ཀྱི་བྱ་རོག་ཆེན་པོ་དེ་ནི་དཔལ་མགོན་ཞལ་གྱི་རྣམ་འཕྲུལ་དུ་འདུག །མགོན་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པོ་འདིས་ཕྱིས་ཀྱང་དེ་དུས་ཀྱི་དྲིན་ངོ་དང༌། ཁྱོད་ལྟ་བུའི་བསྟན་འཛིན་ལ་ང་ལྟ་
བུའི་ཆོས་སྐྱོང་བསྟེན་དགོས་པ་ཡིན་ནོ་ཞེས་ཡང་ཡང་གསུང་གི་ཡོད་གསུངས་ཏེ་
བསམ་གྱིས་མི་ཁྱབ་པའི་རྣམ་ཐར་རོ། །དེ་ལྟ་བུའི་གཞོན་ནུ་དེ་ཉིད་ནི། བྱིས་པའི་
གནས་ སྐབས་ ཉིད་ ནས་ ཀྱང་ བྱིས་ པའི་ རྒོད་ པ་ ཐམས་ ཅད་ ལས་ ཡང་ དག་
པར་འདས་ཤིང་། བག་མེད་པར་རྩེ་བ་མཐའ་དག་ལས་ངང་གིས་ལོག ། ཉེས་
སྤྱོད་རྣམས་ནི་རང་བཞིན་གྱིས་བསྡམས། བློ་གྲོས་དཔག་པར་དཀའ་ཞིང་དམ་
པའི་ཆོས་འཚོལ་བ་ངང་གིས་ཞུགས་པ་སོགས་བྱང་ཆུབ་སེམས་དཔའི་སྤྱོད་པ་
རླབས་པོ་ཆེ་རྣམས་ལས་ནམ་ཡང་ཉམས་པ་མེད་ཅིང་། ཁྱད་པར་རང་དང་ན་ཚོད་
མཉམ་པའི་བྱིས་པ་མང་པོ་བསགས་ནས་དེ་དག་ལ་རང་ཉིད་ཀྱིས་ཆོས་འཆད་
པའི་རྣམ་པ་མཛད་ཅིང་། གཞན་ཡང་རྟེན་བཞེང་དང་། གཙུག་ལག་ ཁང་དང་།
ཆོས་ཁྲི་དང་ཆོས་ར་རྩིག་པ་ཡིན་གསུངས་ནས། ཉིན་མཚན་ཀུན་ཏུ་ཕྱག་དལ་
བར་བཞུགས་པའི་སྐབས་མེད་པ་ལྟ་བུ་ཞིག་ཡོད་ཅེས་གྲག་གོ །དེ་ནས་རྗེ་འདིའི་
ཡབ་ཡུམ་རྣམས་ཀྱང་ནོར་དགྲ་ལ་ཤོར་ཏེ་སྦྲ་མ་ཚུགས་པར་རེ་ཞིག་ལ་ཁ་སྟོད་ཀྱི་
གྲོང་ཡུལ་རྣམས་སུ་བཞུགས་ཏེ་རྗེ་འདིས་ཀྱང་གྲོང་པ་དག་གི་རྫི་བོ་སོགས་མཛད་
དེ་སེམས་ཅན་ལ་ཕན་པ་མཛད། ཁྱད་པར་རྩེན་དཀར་བྱ་བའི་ཡུལ་དུ་བཞུགས།
དགུང་ལོ་ལྔ་པའི་དུས་ཉིན་རེ་བཞིན་ཕྱོགས་གཞན་ཞིག་ཏུ་འབྱོན་པ་ཞིག་བྱུང་བ་
ལྕམ་མོ་ཞིག་ཡོད་པ་དེས་ལྟར་ཕྱིན་པས་རྡོ་མང་པོ་ལ་མ་ཎི་ཕྱག་བྲིས་མཛད་དེ་
བརྐོ་ཡིན་འདུག །ཅི་མཛད་ཞུས་པས། འདི་ལ་ངའི་ཕ་མའི་སྒྲིབ་སྦྱོང་བྱེད་པ་ཡིན་
གསུངས། ཕ་མ་ད་ལྟ་མ་ཤི་ལགས་ཞུས་པས། ཕ་མ་ཤི་བ་དང་མ་ཤི་བ་མང་པོ་
ཡོད་པས་དེ་ཐམས་ཅད་ཀྱི་སྒྲིབ་སྦྱོང་ཡིན་གསུངས། དེ་འདྲའི་མ་ཎི་ཡུལ་དེ་ན་ད་
- 120 -



ལམ་རིམ་བླ་མ་བརྒྱུད་པའི་རྣམ་ཐར། །
ལྟ་ཡང་ཡོད་པར་གྲགས། དེ་ནས་ཁ་སྟོད་མཐོང་སྨོན་བྱ་བར་ཡུམ་སྲས་རྣམས་
ཀྱིས་བྱོན། ཡུལ་དེའི་ཕྱུག་པོ་ཞིག་གི་ར་རྫི་མཛད་དེ་རི་གདོང་ཞིག་གི་བྲག་ལྡེབས་
ལ་འབྲུ་དྲུག་དང༌། འབྲུ་གསུམ་དང༌། ཧཱུྃ་དང་སྲི་ལ་སོགས་པའི་གསུང་ཡིག་འབྲུ་
མང་ པོ་དང༌། གདུགས་དང་། རྒྱལ་མཚན་དང་། བ་དན་སོགས་མཆོད་ པའི་ ཡོ་
བྱད་མང་པོ་ཕྱག་བྲིས་སུ་བརྐོ་བར་མཛད་པ་ད་ལྟ་ཡང་ཡུལ་དེ་ན་བཞུགས། དེ་
ནས་ཞུ་རོང་བྱ་བར་ཕེབས་ཏེ་འགྲོ་དོན་མཛད། དེ་ནས་སྣར་ཐང་གི་ཕུ་དགེ་སྟེང་
བྱ་བར་བཞུགས། དགུང་ལོ་བདུན་པའི་ཚེ་ཡབ་དེ་སྐུ་གཤེགས། དེའི་ཚེ་རྗེ་འདིས་
སྟོན་པ་སྨན་པའི་རྒྱལ་པོའི་རྡོ་ཞིག་ཕྱག་བྲིས་མཛད་དེ་བཞེངས། འདི་ལ་བདག་
གི་ཕའི་སྒྲིབ་སྦྱོང་བྱེད་པ་ཡིན་ནོ་གསུངས། དེ་ནས་ཡབ་ཡུམ་དག་འབྱོར་པ་ཆུང་
བས་རྒྱལ་སྲས་འདིས་སྣར་ཐང་དུ་དགེ་འདུན་གྱི་ཚོགས་ལ་བསྐུ་བ་ལ་བྱོན། དེ་ལ་
ཡང་ན་བཟའ་སེར་པོ་རེ་བཞེས། དབུ་སྐྲ་བྲེགས་ཏེ་བྱོན། དེ་ལ་མི་རྣམས་ཀྱིས་
བཙུན་ཆུང་རག་སྐྱ་ཞེས་འབོད་པ་བྱུང་། དེ་ནས་རྒྱལ་བའི་བསྟན་པ་ལ་འཇུག་པར་
བཞེད་དེ་སྣར་ཐང་མཁན་ཆེན་གྲུབ་པ་ཤེས་རབ་ལས་ཡོངས་རྫོགས་དགེ་བསྙེན་
གྱིས་སྡོམ་པ་བཞེས་ཏེ་བསླབ་ཁྲིམས་རྣམས་ཚུལ་བཞིན་དུ་བསྲུང་བར་མཛད་
ཅིང་། ཆོས་སྤྱོད་མང་པོ་ཞལ་ཏོན་དུ་མཛད་པ་ན་བཙུན་ཆུང་པད་རྡོར་ཞེས་འབོད་
པ་བྱུང་། དེ་ནས་སྣར་ཐང་མཁན་པོའི་གསུང་ནས། ད་རེ་ཞིག་ལ་ཡོན་ཏན་ཐམས་
ཅད་ཀྱི་རྩ་བ་ཡིན་པས་ཀློག་ཡིག་ལ་སྦྱོངས་ཤིག་གསུངས་ནས། དེ་དུས་ཀྱི་ཀློག་
དཔོན་རྒྱ་སྟོན་ཙནྡྲ་པ་ཞེས་པ་སློབ་མ་བརྒྱ་ཕྲག་མང་པོ་བསྟེན་པ་གཅིག་ལ་གཏད་
དེ་ཀློག་ཡིག་སྦྱོང་བའི་ཚུལ་བསྟན་པ་ཙམ་གྱིས་ཐོགས་མེད་དུ་མཁྱེན་པ་བྱུང་། དེ་
ནས་རྒྱ་སྟོན་པའི་ཞལ་ནས། ད་ནི་ང་བས་ཁྱོད་མཁས་པར་འདུག་པས། ངའི་སློབ་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མ་རྣམས་ཁྱོད་ཀྱིས་སྐྱོངས་ཤིག་གསུངས་ནས། དེ་དུས་ཀྱང་ཀློག་གིས་བུ་སློབ་
སྐྱོང་བ་སོགས་མཛད། དེ་ནས་ཡང་། དེ་དུས་ཀྱི་ཡིག་དཔོན་ཤཱཀྱ་དཔལ་ཞེས་པ་
ལ་ཡི་གེ་སྦྱོང་བའི་ཚུལ་བསྟན་པ་ཙམ་གྱིས་ཡི་གེའི་རིགས། རྒྱ་ཡིག བོད་ཡིག
ཧོར་གྱི་ཡི་གེ །རྒྱ་ གར་ གྱི་ཡི་གེའང་། ལཉྩ། ཝརྟུ། བོད་ཡིག་ ལའང་། ཆེ་ ཡིག །
ཆུང་ཡིག །དེ་ལའང་། འབྲུ་མ། ཚག་བྲིས། ཟླུམ་བྲིས་སོགས་ཐམས་ཅད་ཐོགས་
པ་མེད་པར་མཁྱེན། དེ་ལྟར་མཁྱེན་ཅིང་རབ་ཏུ་བྱུང་བའི་རྗེས་སུའང་སྣར་ཐང་དུ་
ཀློག་ཡིག་གིས་བུ་སློབ་མང་པོ་བསྐྱངས་པས་མི་རྣམས་ཀྱིས་དཔོན་ཡིག་དགེ་
འདུན་གྲུབ་ཅེས་འབོད་པའང་བྱུང་ཞིང་། དེ་ལྟར་ཡིག་རིགས་ཐམས་ཅད་མཁྱེན་
པས་གསན་སྦྱོང་མཛད་དུས་ཀྱི་ཕྱག་དཔེ་ཕལ་ཆེ་བ་ཕྱག་བྲིས་མཛད་དེ་བཞེངས།
ཆོས་བར་སོགས་ལ་བྱོན་དུས་གཙུག་ལག་ཁང་གང་དུ་བྱོན་སར་འཕན་གདུགས་
རྒྱལ་མཚན་སོགས་ཕུལ་བ་རྣམས་ལ་དཀར་ཆག་རེ་ཕྱག་བྲིས་སུ་མཛད། ཕྱིས་
བཀྲ་ཤིས་ལྷུན་པོའི་ཕྱི་ནང་ཀུན་ཏུ་བླ་མ་སངས་རྒྱས་བྱང་སེམས་ཀྱི་མཚན་དང༌།
མ་ཎི་ཇི་སྙེད་ཡོད་པ་ཕལ་ཆེ་བ་དང་། ཁྱད་པར་གཙུག་ལག་ཁང་གི་ནང་ན་ཡོད་
པ་ལཉྫ་སོགས་ཡིག་རིགས་ཕལ་ཆེ་བ་རྣམས་རྗེ་འདིའི་ཕྱག་བྲིས་ཡིན་ཞིང་། རྗེ་
འདིས་མཛད་པའི་ཕྱག་བྲིས་ཆད་ལྷག་ནོར་གསུམ་གྱི་སྐྱོན་དང་བྲལ་བར་རྗེ་རང་
ཉིད་ ཀྱིས་ ཞལ་ གྱིས་ བཞེས་ སོ། །དེ་ ནས་ འདི་ སྙམ་ དུ་ དགོངས་ཏེ། རྒྱལ་བའི་
བསྟན་པ་ལ་ཞུགས་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་ཐོས་བསམ་སྒོམ་
གསུམ་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་ཆེས་ཆེར་
སྤེལ་ཐུབ་པ་ཞིག་བྱའོ་སྙམ་དུ་དགོངས་ནས་དགུང་ལོ་བཅོ་ལྔ་པ་ཤིང་མོ་བྱའི་ལོ་
ཟླ་བ་གསུམ་པའི་ཉེར་གཅིག་གི་ཉིན་དཔལ་སྣར་ཐང་གི་གཙུག་ལག་ཁང་དུ་
- 122 -



ལམ་རིམ་བླ་མ་བརྒྱུད་པའི་རྣམ་ཐར། །
མཁན་ཆེན་གྲུབ་པ་ཤེས་རབ་པས་མཁན་པོ་དང་། བཤེས་གཉེན་ཆེན་པོ་བློ་ལྡན་
པ་ཞེས་པས་སློབ་དཔོན་མཛད་དེ། རབ་ཏུ་བྱུང་ཞིང་ཚིགས་སྔ་མ་དགེ་ཚུལ་གྱི་
སྡོམ་པ་ཡང་དག་པར་མནོས་ཏེ། དགེ་འདུན་གྲུབ་པ་དཔལ་བཟང་པོ་ཞེས་མཚན་
གསོལ། དེ་ལྟར་ རབ་ཏུ་བྱུང་ནས་འདི་སྙམ་དུ་དགོངས་ཏེ། སངས་རྒྱས་བཅོམ་
ལྡན་འདས་ཀྱི་རྗེས་སུ་རབ་ཏུ་བྱུང་བ་དག་གི་ལས་སུ་བྱ་བ་ནི་གཉིས་ཏེ། འདི་
ལྟར་ཀློག་པ་ཐོས་བསམ་དང༌། སྒྲུབ་པ་བསམ་གཏན་གྱི་རིམ་པའོ། །དེ་བས་ན་
བདག་གིས་ཀྱང་ཀློག་པ་ཐོས་བསམ་དང་སྤོང་བ་བསམ་གཏན་གཉིས་ཀྱི་སྒོ་ནས་
རྒྱལ་བསྟན་ཡོངས་སུ་རྫོགས་པ་རང་གི་རྒྱུད་ལ་འཛིན་ཅིང་གཞན་ལའང་རྒྱ་ཆེར་
སྤེལ་བར་བྱའོ་སྙམ་དུ་དགོངས་ནས་དེ་དུས་སྣར་ཐང་ན་མཧཱ་པཎྜི་ཏ་སངྒྷ་ཤྲཱི་ཞེས་
པའི་མཁས་གྲུབ་ཆེན་པོ་ཞིག་ཡོད་པ་ལ། སྙན་དངགས་མེ་ལོང་དང་། འཆི་མེད་
མཛོད་དང་། སྒྲ་མཚམས་སྦྱོར་ལྔ་ པ་རྣམས་གསན་ཅིང་། གཏུམ་པོ་དཀར་པོའི་
རྗེས་གནང་ སོགས་ ཀྱི་བཀའ་ཡང་མང་ རབ་གསན་ལ། བཤེས་གཉེན་དམ་པ་
གཞན་མང་པོ་ལའང་དབང་ལུང་མན་ངག་རྒྱ་ཆེར་གསན་ནོ། །དེ་ནས་དགུང་ལོ་
ཉི་ཤུ་བཞེས་པ་ལྕགས་ཕོ་སྟག་གི་ལོ་ཟླ་བ་གཉིས་པའི་གྲལ་ཚེས་བཅུ་གཅིག་གི་
ཉིན་ཚིགས་སྔ་མའི་མཁན་པོ་གནས་ལྔ་རིག་པ་གྲུབ་པ་ཤེས་རབ་པས་མཁན་པོ་
དང༌། ཚིགས་སྔ་མའི་སློབ་དཔོན་བློ་ལྡན་པས་ལས་སློབ། དེའི་གདན་ས་པ་ཆེན་
པོ་གྲགས་པ་ཤེས་རབ་པས་གསང་སྟོན་མཛད་ཅིང་མཚན་ཉིད་ལྡན་པའི་ཁ་སྐོང་
གྲངས་ཚང་བས་དད་པའི་དགེ་འདུན་མཛད་ནས་བསྙེན་པར་རྫོགས་པའི་སྡོམ་པ་
ཡང་དག་པར་བཞེས་ཏེ། ལྷག་པ་ཚུལ་ཁྲིམས་ཀྱི་བསླབ་པ་ཡོངས་སུ་རྫོགས་པའི་
ལྷའི་ཆུ་བོས་ཐུགས་རྒྱུད་ཀྱི་བུམ་བཟང་ཉེ་བར་གཏམས་ཤིང་། ལྷ་དང་བཅས་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
པའི་འཇིག་རྟེན་གྱི་ཡོན་གནས་གཅིག་པུར་གྱུར་ཏོ། །དེ་ནས་ཚད་མ་རྣམ་འགྲེལ་
གྱི་གཞུང་ལ་སྦྱངས་ཏེ་སྣར་ཐང་དུ་གྲྭ་སྐོར་ཡང་མཛད། དེ་ནས་སྣར་ཐང་མཁན་
ཆེན་སོགས་བཤེས་གཉེན་མང་པོ་མདོ་སྔགས་ཀྱི་ཆོས་མང་དུ་གསན། དེ་དག་གི་
ཚེ་ཡང་ཡོན་ཏན་ཐམས་ཅད་ཀྱི་གཞི་དང་རྩ་བ་ཚུལ་ཁྲིམས་སུ་དགོངས་ནས་ལྷག་
པའི་ཚུལ་ ཁྲིམས་ཉེས་ལྟུང་གི་དྲི་མ་ཐམས་ཅད་དང་ བྲལ་བ་ཞིག་མངའ་བས་
གནས་བརྟན་འདུལ་འཛིན་པ་གསེར་རིའི་ཕྲེང་བ་ལྟ་བུའི་དབུས་ན་ལྷུན་པོ་ལྟར་
མངོན་པར་འཕགས་ཤིང་། བདག་པས་གཞན་གཅེས་པའི་བྱང་ཆུབ་ཀྱི་སེམས་
བཅོས་མིན་ཐུགས་རྒྱུད་ལ་རྒྱུན་ཆགས་པར་མངའ་བས་འགྲོ་བ་ཀུན་ལ་བུ་གཅིག་
པ་ལྟར་དགོངས་ཏེ། བསྟན་པ་དང་སེམས་ཅན་ལ་ཕན་པར་གཟིགས་ན་དམྱལ་
བའི་མེ་ཡང་པདྨའི་ཚལ་ལྟར་གཟིགས་ནས་འཇུག་པ་ལ་ཡ་མི་ང་ཞིང་རང་གི་ཆེད་
དུ་དག་པའི་ཞིང་གི་འབྱོར་པ་ཡང་རྨི་ལམ་གྱི་དགའ་སྟོན་ལྟར་གཟིགས་ནས་
བལྟོས་པ་མེད་ཅིང་། བསྐྱེད་རྫོགས་ཀྱི་ཏིང་ངེ་འཛིན་ཤིན་ཏུ་བརྟན་པོ་བརྙེས་པས་
ཐུན་མོང་དང་ཐུན་མོང་མ་ཡིན་པའི་མངོན་པར་རྟོགས་པའི་ཡོན་ཏན་ནི། སོ་སོ་སྐྱེ་
བོའི་བྱང་ཆུབ་སེམས་དཔའ་ཕལ་མོ་ཆེ་དག་གིས་རྗེས་སུ་ཡི་རང་བ་ཙམ་ཡང་བྱ་
དཀའ་བའི་རྒྱལ་སྲས་ཀྱི་སྙིང་སྟོབས་ཕུལ་དུ་བྱུང་བ་མངའ་བས། རྒྱལ་བའི་སྤྱན་
སྔར་ཁས་བླངས་པའི་དམ་ཚིག་ལས་མི་གཡེལ་བའི་སྲུང་མ་ཁྱད་པར་ཅན་དང་
དཀར་ ཕྱོགས་སྐྱོང་བའི་ལྷ་དག་ གིས་ དངོས་སུ་བསྙེན་བཀུར་ཞིང་ལེགས་སོ་
གསོལ་བའི་ཚིག་གིས་མངོན་པར་བསྔགས་ཤིང༌། གཞན་ལ་ཆོས་སྟོན་པའི་འཕྲིན་
ལས་ལྷུར་མཛད་པ་ལ་དགོངས་པ་མངོན་དུ་ཕྱོགས་པར་གྱུར་ཏོ། །དེ་ནས་འདི་
ལྟར་དགོངས་ཏེ། དེ་ཡན་ཆད་ཉེར་འཛིན་ཆེན་པོའི་གསུང་དང་དུ་བླངས། བསྟན་
- 124 -



ལམ་རིམ་བླ་མ་བརྒྱུད་པའི་རྣམ་ཐར། །
པ་དང་སེམས་ཅན་ལ་ཕན་གང་ཆེའི་སྒོ་ནས་འགྲོ་བའི་དོན་བྱས། ད་ནི་སྔར་ནས་
ཡིད་ལ་ཡང་དང་ཡང་དུ་ཡོད་པ་བཞིན་དམ་པའི་ཆོས་འཚོལ་བ་དང་། རྗེ་བཙུན་
ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་དྲུང་དུ་མྱུར་དུ་འགྲོ་བར་བྱའོ་སྙམ་དུ་དགོངས་
ནས་དེ་ལུགས་ཀྱི་གྲབས་བྱས་ནས་དགུང་ལོ་ཉེར་ལྔ་པ་ཤིང་མོ་ལུག་གི་ལོ་དབུས་
ཕྱོགས་ལ་བྱོན་ཏེ། ཁྲ་འབྲུག་ཏུ་སེམས་དཔའ་ཆེན་པོ་ཀུན་བཟང་པ་ལ་ཚད་མ་
དང་དབུ་མ་སོགས་ཀྱི་ཐུགས་སྦྱོང་མཛད། དེ་ནས་རྗེ་བཙུན་ཙོང་ཁ་པ་ཆེན་པོ་ས་
སྐྱོང་མིའི་དབང་པོ་གྲགས་པ་རྒྱལ་མཚན་གྱིས་བཀྲ་ཤིས་རྡོ་ཁར་སྤྱན་དྲངས་པའི་
དྲུང་དུ། སེམས་དཔའ་ཆེན་པོ་ཀུན་བཟང་པའི་ཕྱག་ཕྱི་མཛད་དེ་བྱོན་ནས། དེར་
རྗེ་རིན་པོ་ཆེ་ལ་ཚད་མ་རྣམ་ངེས་ཀྱི་དོགས་གཅོད། དྲང་ངེས་རྣམ་འབྱེད། རྩ་ཤེའི་
རྣམ་བཤད། བླ་མ་ལྔ་བཅུ་པའི་རྣམ་བཤད། རྩ་ལྟུང་གི་རྣམ་བཤད་སོགས་ཆོས་
མང་པོ་གསན་ཅིང་། རྗེ་རིན་པོ་ཆེ་ཡང་ཐུགས་ཤིན་ཏུ་དགྱེས་པར་བྱུང་སྟེ། འདུལ་
བའི་བསླབ་ཁྲིམས་ཁྱད་པར་ཅན་སྤེལ་བའི་རྟེན་འབྲེལ་བསྒྲིག་པའི་ཕྱིར་དུ་མཐང་
གོས་བཞེས་འཕྲོ་ཞིག་གི་གནང་སྦྱིན་ཀྱང་མཛད། དེ་ནས་རྗེ་བཙུན་ཙོང་ཁ་པའི་
གསུང་གིས་ཐང་པོ་ཆེའི་བླ་བྲང་པ་ཉི་མ་རྒྱལ་མཚན་པ་ལ་དཔལ་གསང་བ་འདུས་
པའི་བཀའ་ཞིག་ཞུ་བ་ལ་ཕྱིན་པ་ལེགས་ཞེས་བསྐུལ་ཏེ་དེར་བྱོན། རྗེ་ཉི་མ་རྒྱལ་
མཚན་པ་ལ་དཔལ་གསང་བ་འདུས་པ་མི་བསྐྱོད་པ་དང༌། རྡོ་རྗེ་འཇིགས་བྱེད་
བཅུ་གསུམ་མ་དང་། གཤེད་དམར་བཅུ་གསུམ་མ་དང༌། གཤེད་དམར་ལྷ་ལྔ་མ་
སོགས་ཀྱི་བཀའ་མང་པོ་གསན་ནོ། །དེ་ནས་དཔོན་སློབ་རྣམས་དགེ་ལྡན་དུ་བྱོན།
རྗེ་ཤེས་རབ་སེངྒེ་གསང་ཕུ་ལ་བྱོན། དགེ་ལྡན་དུ་རྗེ་རིན་པོ་ཆེའི་དྲུང་དུ་རྗེ་བླ་མ་
འདིས། བདག་གསང་ཕུར་ རྗེ་ཤེས་རབ་སེངྒེའི་དྲུང་དུ་ཕྱིན་ན་བསམ་པ་ལགས་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཞུས་པས། ཅིས་ཀྱང་ལེགས་གསུངས་ནས་སློབ་དཔོན་རབ་མཆོག་པ་དང་གཉིས་
ལ་སྤྱི་རུ་གསེར་ཞོ་གང༌། རྔུལ་གཟན་ལེགས་པོ་ཞིག་གནང་། གསེར་ཁོང་པ་ལ་
ཕུལ། གཟན་དེ་རྗེ་འདི་པས་བསྣམས་ཏེ་དགུན་ཆོས་ལ་གསང་ཕུར་ཕེབས་རིགས་
འབྲིང་ མན་ ཆད་ ལ་ མ་ བརྟེན་ པར་ དང་ པོ་ནས་ ཚད་ མའི་ རིགས་ ཆེན་མཛད།
ཐུགས་གསལ་བ་དང་སྟོན་པ་བཟང་བའི་སྙན་པའི་གྲགས་པ་ཡང་རྒྱ་ཆེར་བྱུང་
ངོ༌། །དེ་ནས་རྗེ་འདི་པས་སྟོན་ཆོས་སོགས་ལ་དགེ་ལྡན་དུ་ཕེབས། རྗེ་རིན་པོ་ཆེ་
ལ་ ལམ་ རིམ་ ཆེན་མོ་ འཁོར་ ལོ་ བདེ་མཆོག་གི་ རྩ་ རྒྱུད་ ཀྱི་བཤད་པ། སྔགས་
དབང་། སྒྲུབ་དཀྱིལ་གྱི་ལུང་སོགས་སྔགས་ཆོས་མང་པོ་གསན་ཞིང་། རྗེ་དར་མ་
རིན་ཆེན་ལ་ཚད་མ། ཕར་ཕྱིན། བྱམས་ཆོས་ཕྱི་མ་སོགས་ཀྱི་བཤད་པ་མང་དུ་
གསན་པས་རྗེ་དར་མ་རིན་ཆེན་འདི་ཕ་རོལ་ཏུ་ཕྱིན་པའི་ཐེག་པའི་ཕྱོགས་ལ་
བཀའ་དྲིན་ཆེ་བ་ཡིན་གསུངས། ཡང་གསང་ཕུར་ཕེབས་ཏེ་རིགས་ལུང་འགྲིམ་པ་
སོགས་ཀྱི་ཐུགས་སྦྱོང་མཛད། སྟོན་དགེ་ལྡན་ལ་ཕེབས་ཏེ་རྗེ་རིན་པོ་ཆེ་དང་རྒྱལ་
ཚབ་ རྗེ་སྟེ་ཡབ་སྲས་གཉིས་ལ་མདོ་སྔགས་ཀྱིས་ཆོས་རྒྱ་ཆེར་གསན་པ་དང༌།
འདུལ་འཛིན་ཆེན་པོ་གྲགས་པ་རྒྱལ་མཚན་པ་ལ་དྲང་ངེས་རྣམ་འབྱེད་ཚར་གཅིག་
དང་། གཞན་ཡང་ཆོས་བཀའ་ཅི་རིགས་གསན། དེ་ལྟ་བུའི་ཚུལ་གྱིས་གསང་ཕུ་
དགེ་ལྡན་གཉིས་ལ་ལོ་གསུམ་ཙམ་ཞིག་བཞུགས། དེ་ནས་ས་མོ་ཕག་གི་ལོ་ རྗེ་
བཙུན་ཙོང་ཁ་པ་ཆེན་པོ་སྟོད་ལུང་ཆུ་ཚན་ལ་བྱོན་ཏེ་སླར་འབྲས་སྤུངས་སུ་ཕེབས་
པའི་ཚེ་ རྗེ་འདིས་ཀྱང་དེར་བྱོན་ཏེ་ལམ་རིམ་གྱི་ཁྲིད། ནཱ་རོ་ཆོས་དྲུག །དབུ་མ་
འཇུག་པ། གསང་བ་འདུས་པའི་རྒྱུད་ལ་སོགས་པ་མང་དུ་གསན་ནོ། །དེ་ནས་
འདི་ལྟར་དགོངས་ཏེ། སྤྱིར་འདུལ་བའི་བསླབ་ཁྲིམས་རྣམ་པར་དག་པ་ཞིག་བྱེད་
- 126 -



ལམ་རིམ་བླ་མ་བརྒྱུད་པའི་རྣམ་ཐར།
པ་ལ་འདུལ་བ་ཤེས་དགོས་པར་འདུག ཁྱད་པར་གྲོ་ས་འདི་འདུལ་བའི་འབྱུང་
ཁུངས་ལྟ་བུར་འདུག་པས་དེར་འདུལ་བ་སློབ་ཏུ་འགྲོ་སྙམ་དུ་དགོངས་ཏེ་དེའི་རྒྱུ་
མཚན་རྗེ་བཙུན་ཙོང་ཁ་པ་ཆེན་པོ་ལ་ཞུས་པས། འདུལ་བ་སློབ་པ་ལ་ཉམས་སུ་
ལེན་འདོད་ ཀྱི་བསམ་ པས་ སློབ་ དགོས་ པ་ ཡིན། དེ་ལྟར་ཡིན་ན་ངོ་མཚར་ཆེ་
གསུངས་ནས་ཆོས་ཀྱི་མཐུན་རྐྱེན་དུ་གསེར་ཞོ་གང་གནང་། དེའི་ཆ་ཤས་ཤིག་ལ་
ལྷ་ས་ནས་རྩམ་པ་བསྒྲུབ་ཏེ་སྒོ་ལ་ལ་བྱོན། ལམ་དུ་མ་ཐེག་པར་རྔུལ་གཟན་གྱི་
སྣམ་པ་གཅིག་ཕོག་སྟེ་དྲུབས་པའི་ནང་དུ་རྩམ་པ་ཐོགས་གཅིག་བཞག །དེར་རྡོ་
ལ་ཕྱག་བྲིས་མཛད་དེ་འདི་སུ་དང་ཕྲད་པས་ལོངས་སྤྱད་ཀྱང་ཉེས་པ་མེད་དོ། །
ཞེས་ བྲིས་པ་བཞག་ནས་གྲོ་སར་བྱོན། དེའི་དུས་སུ་རྗེ་ཤེས་རབ་སེང་གེ་པས་
དམར་སྟོན་ཡབ་སྲས་ཀྱི་དྲུང་དུ། དགེ་བཤེས་འདི་བདག་གི་སློབ་མའི་དང་མ་
ཡིན་པས་འདུལ་མཛོད་ཕུལ་དུ་ཕྱིན་པ་ཞིག་སློབ་པར་ཞུ་ཟེར་བའི་ཞུ་ཡིག་ཀྱང་
ཕུལ། དམར་སྟོན་དཔལ་ལྡན་རིན་ཆེན་པ་དང་རྒྱ་མཚོ་རིན་ཆེན་པ་གཉིས་ལ་ལོ་
གཉིས་ཀྱི་བར་དུ་མདོ་རྩ་བ་དང་མངོན་པ་མཛོད་ལེགས་པར་གསན། ཁྱད་པར་
རྒྱ་མཚོ་རིན་ཆེན་པ་ལ་ལུང་སྡེ་བཞིའི་ལུང་ཡང་གསན་ལ། དམར་སྟོན་པའི་ཞལ་
ནས། ངེད་ཀྱི་སློབ་མ་གཙང་ཕྱོགས་ན་ཁྱེད་དང་དཀའ་བཅུ་པ་གཞོན་ནུ་རྒྱལ་
མཆོག་གཉིས་ལས་འདུལ་བ་ལ་མཁས་པ་མེད་པས་ཁྱོད་ཀྱིས་ཀྱང་བསྟན་པ་ལ་
ཕན་པའི་འཆད་ཉན་ལེགས་པོ་མཛོད། ངས་ཀྱང་ལོ་བཅུ་དྲུག་ནས་ད་ལྟའི་བར་དུ་
འཆད་ཉན་མ་ཆག་པར་བྱས་པ་འདི་བསྟན་པ་འབའ་ཞིག་ལ་བསམས་པ་ཡིན་
ནོ། །ཞེས་ གསུངས། དེ་ནས་སླར་ཡང་གསང་ ཕུར་ཕྱག་ཕེབས། སྔར་གྱི་ཐུགས་
སྦྱོང་གི་འཕྲོ་རྣམས་ལེགས་པར་མཛད། གླིང་སྟོད་དུ་མཐོང་སྨོན་པ་ཞེས་པའི་གྲྭ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཚང་ཞིག་གི་འཆད་ཉན་པ་རྗེ་ཤེས་རབ་སེང་གེས་མཛད་ཀྱིན་ཡོད་པའི་གདན་
སར་རྗེ་འདི་བ་དང་ཤར་དྭགས་པོའི་པཎྜི་ཏ་བཀྲ་ཤིས་རྣམ་རྒྱལ་བ་གཉིས་བསྐོ་
བཞག་མཛད་དེ་ལོ་ཁ་ཡར་འཆད་ཉན་ཀྱང་མཛད། དེ་དུས་གསང་ཕུའི་བྲག་ཕུག་
ཅིག་ཏུ་ཐུགས་དམ་མཛད་པའི་མནལ་ལམ་དུ་བྱང་ཤར་ཕྱོགས་ནས་ཐུབ་དབང་གི་
སྐུ་ཤིན་ཏུ་ཆེ་བ་ཞིག་གཟིགས་པའི་མཛོད་སྤུ་ནས་ཟླ་བ་ཉ་གང་བ་གཅིག་ཆད་དེ་
རྗེ་རང་ཉིད་ལ་ཐིམ་པ་རྨིས། དེ་རྗེ་ཤེས་རབ་སེང་གེ་ལ་ཞུས་པས། སངས་རྒྱས་ཀྱི་
འཕྲིན་ལས་འཇུག་ཅིང་ཚེ་རིང་པོ་འོང་བའི་ལྟས་ཡིན། ངེད་ཀྱི་རྨི་ལམ་དུའང་ཁྱོད་
མགོ་སྐྱ་ཡེར་ཡེར་འཆད་ཉན་བྱེད་ཀྱིན་འདུག་པ་རྨིས་གསུངས། ཡང་དེ་དུས་
མནལ་ལམ་ལ་ནམ་མཁའ་ནས་ཨོ་ཝ་གཱི་ཤྭ་རི་ཚུ་ཟེར་བ་ཞིག་ལཉྩའི་རྣམ་པར་
ནར་ཏེ་བྱུང་བ་ རྗེ་ཉིད་ཀྱི་ལྕེ་ཐོག་ཏུ་བབས་པ་དང་། ང་འཆོངས། ང་འཆོངས།
ཟེར་བ་ལན་གསུམ་བརྗོད་པ་དུས་མཉམ་པ་ཞིག་བྱུང་གསུངས། དེ་ནས་མེ་ཕོ་རྟ་
ལོ་ལ་གཙང་ཕྱོགས་ལ་ཕེབས་ཏེ་བྱང་ཆེན་དུ་གྲྭ་པ་བདུན་ཅུ་ཙམ་ལ་འཆད་ཉན་
མཛད། རིགས་ལུང་ཀྱང་ཤིན་ཏུ་འཕེལ་བར་བྱུང་། དེ་ནས་གྲྭ་ཚོགས་ཀྱང་ཇེ་ཆེ་
ལ་སོང་སྟེ་སྣར་ཐང་བྱང་ཆེན་རྟ་ནག་རི་ཁུད་རྣམས་ལ་རིམ་གྱིས་ཆོས་པ་ལར་བྱོན་
ཏེ་ལོ་ལྔ་དྲུག་གི་རིང་ལ་འཆད་ཉན་འཕེལ་བར་བྱུང་། དེ་དུས་ལྕགས་ཕོ་ཁྱི་ལོ་ལ་
སྣར་ཐང་དུ་འཇུག་པའི་རྣམ་བཤད་དགོངས་པ་རབ་ཏུ་གསལ་བའི་མེ་ལོང་གི་
རྩོམ་པ་ཡང་མཛད། སླར་ཡང་གསང་ཕུའི་འཆད་ཉན་ལ་གདན་འདྲེན་བྱུང་ཡང་མ་
ཕེབས། ཡང་དེ་དུས་རྒྱལ་ཚབ་རྗེ་དང་མཁས་གྲུབ་ རྗེ་ཡབ་སྲས་གཉིས་གནས་
རྙིང་དུ་ཕེབས། དེའི་དྲུང་དུ་རྗེ་ཤེས་རབ་སེང་གེ་དང་ཡབ་སྲས་གཉིས་ཀྱིས་ཀྱང་
བྱོན་ཏེ་རྒྱལ་ཚབ་རྗེ་ལ་སྤྱིར་ཆོས་མང་པོ་དང༌། ཁྱད་པར་མངོན་པ་ཀུན་ལས་
- 128 -



ལམ་རིམ་བླ་མ་བརྒྱུད་པའི་རྣམ་ཐར།
བཏུས་ཀྱི་ཊཱིཀྐ་དེ་གསན། རིམ་གྱིས་རྗེ་འདི་པས་ཕྱག་བྲིས་མཛད་དེ་གཞན་ལ་
ཡང་གསུངས་ལ། མཁས་གྲུབ་རྗེ་ལ་ཡང་ཆོས་མང་དུ་གསན་ནོ། །དེ་ནས་ལྕགས་
མོ་ཕག་ལ་རྗེ་ཤེས་རབ་སེངྒེ་དང་ཡབ་སྲས་ཕྱོགས་མཐུན་ལ་སྟོད་ལ་ཆོས་བར་ལ་
བྱོན། ཡར་ལམ་གཅེན་ལུང་དང་ཆུ་འདུས་སོགས་སུ་བྱང་སེམས་ཤཱཀྱ་དཔལ་བས་
སྦྱིན་བདག་མཛད་དེ་ཆོས་བར་མཛད། དེ་ནས་སྟོད་ཕྱོགས་ཀྱི་ཆོས་སྡེ་མང་པོར་
བྱོན་ཞིང་སྐལ་བ་དང་ལྡན་པ་མང་པོ་ལ་མཐོ་རིས་དང་ཐར་པའི་ས་བོན་འཇོག་
པར་མཛད། དེ་ནས་དཔོན་སློབ་རྣམས་ཀྱིས་པདྨ་ཆོས་སྡིངས་སུ་བྱོན། ཡར་ལམ་
གླང་སྐོར་དུ་ཕ་དམ་པའི་སྐུ་གདུང་ཀ་རུ་མཇལ། སྤྱིར་དེ་ལ་མཐོང་ཚུལ་སྣ་ཚོགས་
ཤིག་ཡོད་པ་ལ། རྗེ་འདི་པས་དམ་པ་རང་གི་སྐུ་དངོས་སུ་གཟིགས་པ་ཡིན་ཟེར་
བའི་ལོ་རྒྱུས་སྐུ་གཉེར་གྱིས་བརྗོད་པ་ད་ལྟའི་བར་དུ་ཡོད་དོ། །དེ་ནས་པདྨ་ཆོས་
སྡིངས་སུ་བྱོན་ཏེ། པཎ་ཆེན་འཇིགས་བྲལ་དང་མཇལ། ཞག་ཤས་དེར་བཞུགས།
ཆོས་མང་དུ་ཞུས། ཁྱད་པར་སྒྲོལ་མ་ཉེར་གཅིག་མ། སྒྲོལ་མ་ལྷ་བཅུ་བདུན་མ་
སོགས་ ཀྱི་ དབང་ དང་། རྗེ་ བཙུན་མ་དཀར་ སྔོ་ གཉིས་ དང་། དབྱངས་ཅན་མ།
གདུགས་དཀར་སོགས་ཀྱི་རྗེས་གནང་མང་དུ་ཞུས། པཎ་ཆེན་གྱིས་དྲི་བ་མང་པོ་
མཛད་པ་རྣམས་ལ་ལན་ཕུལ་བ་རྣམས་ལའང་ཐུགས་ཤིན་ཏུ་དགྱེས་པར་བྱུང་
ནས། ད་ཕྱིན་ཆད་ཐམས་ཅད་མཁྱེན་པ་དགེ་འདུན་གྲུབ་གྱིས་ཞེས་པའི་མངའ་
གསོལ་ ཡང་མཛད་དོ། །དེ་ནས་སླར་ཡང་ཤེས་དཀར་དུ་ ཕེབས་ཏེ་ཆོས་བར་
མཛད། དེ་དུས་ནུབ་གཅིག་གི་མནལ་ལམ་དུ་རྒྱལ་ཚབ་རྗེ་བྱོན་ནས། རྗེ་བཙུན་
མ་ལ་གསོལ་གདབ་ཀྱི་རྗེས་སུ། བཅོམ་ལྡན་འདས་མ་མཆོད་བྱས་པས། ཞེས་
སོགས་ཤློ་ཀ་འདི་ལན་གསུམ་རེ་གྱིས་གསུངས་པ་རྨིས། དེ་ལ་བརྟགས་ན་དེ་དུས་
29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
རྒྱལ་ཚབ་རྗེ་གཞན་དོན་ལ་གཤེགས་པར་འདུག་པས། ང་པོ་ཏ་ལ་ནས་བདེ་བ་
ཅན་དུ་འགྲོ ཁྱེད་ཀྱང་དེ་ལྟར་མཛོད་ཅེས་པར་གོ་ནས་ཚིགས་བཅད་ཚོགས་སུ་མ་
ཆག་པར་བཙུགས་གསུངས། དེ་ནས་ཆུ་ཕོ་བྱི་བའི་ལོ་ནག་པ་ཟླ་བའི་ཚེས་བཞི་ལ་
ཚད་མ་རྣམ་འགྲེལ་གྱི་ཊཱིཀྐ་འདིའི་རྩོམ་པ་ཡང་མཛད་དོ། །དེ་ནས་ཆུ་མོ་གླང་གི་
ལོ་སླར་ཡང་སྣར་ཐང་དུ་བྱོན། རྩ་ཤེའི་རྣམ་བཤད་རིན་པོ་ཆེའི་ཕྲེང་བའི་རྩོམ་པ་
མཛད་དེ་འཆད་ཉན་གྱི་སྒོ་ནས་གཏན་ལ་ཕབ། དེ་རྗེས་རི་ཁུད་དུ་ཕེབས། དེའི་ཚེ་
རྗེ་ཤེས་རབ་སེངྒེ་སྔར་རྗེ་བླ་མ་འདི་པ་ལ་སྟོད་ལ་ཆོས་བར་ལ་བྱོན་པའི་སྐྱེལ་མར་
ཆུ་འདུས་བར་བྱོན། དེ་ནས་ཕྱིར་བྱོན་ཏེ་དགེ་ལྡན་དུ་རྒྱལ་ཚབ་རྗེ་ལ་དུས་འཁོར་
གསན་པ་ལ་ཕེབས་བཞེད་ཡིན་པ་ལ། རྟ་ནག་ཏུ་དགེ་སྦྱོང་དཀར་པོ་བས་སྤྱན་
དྲངས་ཏེ་རི་ཁུད་ཆོས་སྡེ་ཕུལ། ཞལ་བདག་མཛད་ནས་ལོ་ཤས་བཞུགས། དེ་དུས་
ཤངས་པ་ཀུན་མཁྱེན་ཆེན་པོ་དང་དེའི་གདན་ས་སེམས་དཔའ་ཆེན་པོ་ཚུལ་ཁྲིམས་
དཔལ་བཟང་པོ་གཉིས་ལ་ཆོས་བཀའ་མང་དུ་གསན། གསང་བ་འདུས་པའི་རྒྱུད་
ཀྱིས་འཆད་ཉན་ཡང་འཕེལ་བར་མཛད། དེ་ཐད་དུ་རྗེ་བླ་མ་འདི་ཡང་ཕེབས་ཏེ་དེ་
དུས་ཡབ་སྲས་བཀའ་བགྲོས་མཛད། རྗེ་ཤེས་རབ་སེངྒེ་དགེ་ལྡན་དུ་མཁས་གྲུབ་
རྗེ་ལ་དུས་ཀྱི་འཁོར་ལོ་གསན་པ་ལ་བྱོན། རྗེ་འདི་པ་རི་ཁུད་ཀྱི་གདན་སར་བསྐོ་
བ་སོགས་ཀྱི་ཞལ་ཏ་དྲུང་ཆེན་དགེ་སྦྱོང་བ་དང་ཡོན་མཆོད་ཞལ་འཛོམ་པ་ལ་
གནང་སྟེ་དབུས་ཕྱོགས་ལ་ཕེབས། རྗེ་འདི་པས་རི་ཁུད་ཆོས་སྡེའི་ཞལ་བདག་
མཛད། དྲུང་ཆེན་དགེ་སྦྱོང་བས་སྦྱིན་བདག་མཛད་དེ་རྟེན་འབྲེལ་ཁྱད་པར་ཅན་
བསྒྲིག་པའི་ཕྱིར་དུ་རྗེ་བཙུན་བྱམས་པའི་སྐུ་ཁྱད་པར་ཅན་ཞིག་བཞེངས། གཙུག་
ལག་ཁང་གི་སྒོ་སྒྱུར་བ་དང་རྡོ་གཅལ་འདིང་བ་སོགས་ཀྱི་སྒོ་ནས་ཆོས་སྡེ་ལ་ཕན་
- 130 -



ལམ་རིམ་བླ་མ་བརྒྱུད་པའི་རྣམ་ཐར།
པ་ཆེ་བར་མཛད་དོ། །དེ་ནས་ཡང་སྣར་ཐང་ཕྱོགས་ལ་ཕེབས། བྱང་ཆེན་སོགས་
སུ་ཆོས་བར་མཛད། དེ་ནས་བོ་དོང་ལ་བྱོན། དཔལ་ལྡན་དམག་ཟོར་ལྷ་མོ་འདི་
སྐུ་སྐྱེ་མང་པོ་ནས་ཀྱི་ཆོས་སྐྱོང་ཡིན་པ་ལ་སྔར་རྗེས་གནང་ཞུ་བ་སོགས་མ་མཛད་
པས། དེ་ཞུ་བ་ལ་དེ་དུས་བོ་དོང་ན་རྒྱལ་སྲས་རིན་པོ་ཆེའི་དངོས་སློབ་རིན་པོ་ཆེ་
ཆོས་བཟང་དཔལ་བ་ཞེས་པ་བཞུགས་པས་དེར་བྱོན། ལྷ་མོའི་རྗེས་གནང་དགོས་
ཞུས་པས་ཁོང་གི་ཞལ་ནས། མདང་རྨི་ལམ་བཟང་། ལྷོ་ཕྱོགས་འདི་ནས་རླུང་ནག་
འཚུབ་མའི་དཀྱིལ་ནས་དགེ་སློང་ཞིག་བོ་དོང་གི་སྒོ་རྩར་སླེབས་བྱུང་བ་ལ་འདི་
ནས་བུད་མེད་རྒྱན་ཅན་ཞིག་སོང་སྟེ། བསྟན་འཛིན་ཆེན་པོ་ལ་བསུ་བ་བྱ་ཟེར་
ནས་བྱུང་བ་རྨིས། ད་རེས་རང་འབྲོག་མོ་ཧོར་གྱིས་འཁྱེར་བ་འདྲ། ཧ་ཧ་གསུང་
ཞིང་། ལྷ་མོ་ འདིའི་ བཀའ་ ལུང་ མན་ ངག་ དང་ བཅས་ པ་ རྫོགས་ པར་ གནང༌།
གཞན་ཡང་ཁོང་པ་ལ་རྒྱལ་སྲས་རིན་པོ་ཆེའི་བཀའ་འབུམ་གྱི་ལུང་སོགས་ཆོས་
མང་ རབ་ གསན་ནོ། །དེ་ནས་བྱང་ཆེན་དུ་ ཕེབས་ཏེ་སྐབས་ཤིག་ཏུ་ རྗེ་འདིའི་
ཐུགས་ལ་འཆད་ཉན་འདི་ཇི་ལྟ་བུ་ཞིག་འོང་སྙམ་ཡོད་པ་ལ། ནུབ་ཅིག་རྨི་ལམ་ན་
སྔར་རི་བོ་དགེ་ལྡན་དུ་བཞུགས་དུས་ཞལ་འདྲེས་ཡོད་པའི་དགེ་སློང་ཆོས་མཐུན་
ཞིག་ཡོད་པ་དེ་བྱུང་ནས། ཁྱེད་ཀྱི་དོན་དེ་ངས་རྨི་ལམ་དུ་བརྟག་གིས་གསུངས་
ནས་གཉིད་ལོག་པའི་ཚུལ་མཛད། དེ་ན་གཉིད་སད་དེ་ལག་པས་ཕྱག་རྒྱ་ཞིག་
མཛད་ནས། ཕུན་ཚོགས་གྲོལ་ཐོབ་ཅིག་འོང་བའི་རིགས་སུ་ནི་ཡོད། བདེན་ཞེས་
དང༌། སྐྲག་མི་དགོས་བློ་འདུན་དཀོན་མཆོག་ལ་ གཏོད་ལ་བློ་ལྟོས་ཆོལ། ཞེས་
ཤུགས་དྲག་ཏུ་ཟེར་བ་ཞིག་རྨིས་པས་ད་ནི། ང་རང་བློ་དཀོན་མཆོག་ལ་གཏད་ལ་
བཤད་ཉན་བྱེད་པར་ཐག་བཅད་སྙམ་པ་ཐུགས་ལ་འཁྲུངས། དེའི་ཚེ་འདི་ལྟར་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དགོངས་ཏེ། བྱང་ཆེན་འདིར་ཆོས་བར་འདྲ་དང་། སྐབས་སུ་ཐུགས་དམ་བྱེད་པའི་
ཁང་པ་གཅིག་དགོས་པར་འདུག་སྙམ་དུ་དགོངས་ཏེ། དེའི་མཐུན་རྐྱེན་ཤིང་ཆ་
སོགས་བསྟན་པའི་སྦྱིན་བདག་ཆེན་མོ་ཤཱཀྱ་དཔལ་བ་ལ་བཀའ་ལུང་གནང་ཞིང་།
ཁོང་གིས་ཀྱང་གང་དགོས་ཕུལ་ཏེ་ས་གཞི་དེར་བྱས་ན་གདུལ་བྱ་འཕྲིན་ལས་རྒྱ་
ཆེར་འོང་བའི་མཚན་ལྟས་སོགས་ ཀྱང་ ཡོད་ པས་ ཐེག་ཆེན་ཕོ་ བྲང་ཞེས་ པའི་
གཟིམ་ཁང་ཆེན་པོ་མེ་ཕོ་འབྲུག་གི་ལོ་ལ་བཏབ་བོ། །དེ་ནས་སྔར་བཀྲ་ཤིས་རྡོ་
ཁར་རྗེ་བཙུན་ཙོང་ཁ་པ་ཆེན་པོར་ཚད་མ་རྣམ་ངེས་ཀྱི་དོགས་གཅོད་གསན་པའི་
ཟིན་ བྲིས་རྣམས་ དང༌། དགེ་ལྡན་ དུ་རྒྱལ་ ཚབ་ རྗེ་ ལ་རྣམ་འགྲེལ་ གསན་ པའི་
གསུང་རྒྱུན་རྣམས་ལ་གཞི་བྱས་ཏེ་ཚད་མའི་བསྟན་བཅོས་ཆེན་པོ་རིགས་རྒྱན་
ཞེས་བྱ་བ་མེ་མོ་སྦྲུལ་གྱི་ལོའི་ཟླ་བ་བཅུ་པ་ལ་རྫོགས་པར་མཛད་དོ། །དེ་ནས་
ཤངས་མདོ་རི་བོ་དགེ་འཕེལ་དུ་ཕེབས་ནས་ཟླ་བ་གཅིག་ཙམ་སྐུ་མཚམས་མཛད་
དེ་བཞུགས་པའི་ནུབ་ཅིག་མནལ་ལམ་ན་ད་ལྟ་བཀྲ་ཤིས་ལྷུན་པོའི་རྒྱབ་རི་འདིའི་
རྣམ་པ་ཅན་གྱི་རི་རྩེ་ན་རྗེ་ཙོང་ཁ་པ་བཞུགས། རྐེད་པ་ཙམ་ན་སེམས་དཔའ་ཆེན་
པོ་འདུལ་འཛིན་བློ་གྲོས་སྦས་པ་བཞུགས། དེའི་སྨད་ཙམ་ན་རྗེ་རང་ཉིད་བཞུགས་
འདུག །དེ་ནས་སེམས་དཔའ་ཆེན་པོ་བློ་གྲོས་སྦས་པའི་ཞལ་ནས། རྗེ་བླ་མ་འདི་
ལ་ཡར་སྙན་གཏོད་ལ་གསོན་དང་། རྗེ་ཙོང་ཁ་པ་ཆེན་པོ་རང་རེ་ལ་ལུང་བསྟན་
མང་པོ་མཛད་ཀྱིན་འདུག་ཟེར་བ་ལ་རྗེ་འདི་པས་ལེགས་པར་གསན་པས་གསུང་
གི་སྒྲ་དབྱངས་མང་པོ་ཞིག་སྒྲོག་པར་ཕལ་ཆེར་མ་གོ །གསུང་གི་ཆ་ཤས་ཤིག་ལ།
དགེ་འདུན་གྲུབ་ཅེས་བོས་ནས། ཁྱོད་ལ་བརྟེན་ནས་ས་ཕྱོགས་འདིར་ཚད་མ་རྣམ་
འགྲེལ་གྱི་བསྟན་པ་རྒྱས་པ་འགྱུར་བ་ཞིག་འོང་བ་ཡིན། ཞེས་གསུང་བ་ཞིག་
- 132 -



ལམ་རིམ་བླ་མ་བརྒྱུད་པའི་རྣམ་ཐར།
གསལ་བར་ཚོར་བས་ལུས་ཀྱི་བ་སྤུ་གཡོ་བ་ཞིག་བྱུང་། དེའི་ཚེ་འདུལ་འཛིན་བློ་
གྲོས་སྦས་པ་རྗེ་རིན་པོ་ཆེའི་དྲུང་ན་བཞུགས་ནས་རྗེ་དགེ་འདུན་གྲུབ་ལ་རྗེ་རིན་པོ་
ཆེས་ལུང་བསྟན་འདི་ལྟར་གནང་ཞེས་གསུང་བ་དེ་ཅི་ལ་ལྟ་བ་ཡིན་ནམ་སྙམ་དུ་
དགོངས་ན། སྐྱེ་བ་ཕྱི་མ་རྗེ་དང་མཇལ་བ་ཁོང་སྔ་བ་ཞིག་འོང་བ་ཡིན་ནམ་སྙམ་པ་
ཞིག་བྱུང་། ཡང་རྨི་ལམ་དེ་ཁའི་འཕྲོ་ལ་ཏའི་སི་ཏུ་ཆེན་པོ་དེ་གོས་འགང་དཀར་པོ་
ཞིག་གྱོན། ཞོ་ཁོག་ཅིག་ལག་ཏུ་ཁྱེར་ནས་རི་དེའི་རྩེར་རྗེ་བཙུན་ཙོང་ཁ་པ་ལ་
མཇལ་གྱིན་འདུག་པ་རྨིས་པ་ཞིག་བྱུང་སྟེ་མཚན་ལྟས་དེ་དག་ནི་རྗེ་དགེ་འདུན་
གྲུབ་ཀྱིས་བཀྲ་ཤིས་ལྷུན་པོ་འདེབས་པ་དང༌། དགོན་གནས་འདིར་རྗེ་རིན་པོ་
ཆེའི་བསྟན་པ་ཆེས་ཆེར་འཕེལ་བ་དང་མདོ་སྔགས་ཀྱི་གཞུང་སྤྱི་དང་ཁྱད་པར་ཚད་
མ་རྣམ་འགྲེལ་དར་བའི་ལུང་བསྟན་འཁྲུལ་མེད་དུ་བྱུང་བ་ཡིན་ཞིང་། ཇི་ལྟར་ལུང་
བསྟན་པ་ལྟར་ཆོས་གྲྭ་ཆེན་པོ་བཀྲ་ཤིས་ལྷུན་པོར་རྗེ་བླ་མའི་མདོ་སྔགས་ཀྱི་
བསྟན་པ་ཆེས་ཆེར་དར་བ་ཀུན་གྱི་མིག་ལམ་དུ་སྣང་བ་ལྟར་རོ། །དེ་ནས་དགེ་
ལྡན་དུ་ཕེབས་ནས་བྱང་རྩེ་ཆོས་རྗེ་ནམ་མཁའ་དཔལ་བ་ལ། བཅོམ་ལྡན་འདས་
འཁོར་ལོ་ཆེན་པོའི་བྱིན་རླབས་རྒྱུད་ཀྱི་དབང་ལུང་མན་ངག་སོགས་དང༌། ཚེ་
དཔག་མེད་ལྷ་དགུའི་དབང་ཡང་གསན་ཅིང་། ཁོང་གིས་མཛད་པའི་དེའི་སྒྲུབ་
དཀྱིལ་ཞིག་འདུག་པའི་ཡིག་མཁན་ཡང་མཛད་དོ། །གཞན་ཡང་སྔགས་ཀྱི་བཀའ་
ལུང་མང་པོ་གསན་ཅིང་། ཐུན་མོང་བ་བྱང་ཆུབ་ལམ་གྱི་རིམ་པའི་ཁྲིད་དང་རྗེ་ཙོང་
ཁ་པ་ནས་བརྒྱུད་པའི་བློ་སྦྱོང་སྙན་བརྒྱུད་ཆེན་མོ་སོགས་ཟབ་ཅིང་རྒྱ་ཆེ་བའི་ཆོས་
མང་པོ་གསན་ནོ། །དེ་ནས་ལྕགས་ཕོ་སྤྲེའུའི་ལོ་ལ་གཙང་ཕྱོགས་ལ་ཕེབས། སྣར་
ཐང་དུ་བྱོན། དེ་སྐོར་ལ་སྣར་ཐང་བྱང་ཆེན་གཉིས་སུ་ཕལ་ཆེར་བཤད་ཉན་མཛད།
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཁྱད་པར་སྣར་ཐང་དུ་འདུལ་བའི་གླེང་འབུམ་ཆེན་མོ་དང་སོ་ཐར་གྱི་ཊིཀྐའི་རྩོམ་
པ་མཛད། དེ་ནས་བསམ་གྲུབ་རྩེ་ནས་རྗེ་ཤེས་རབ་སེང་གེ་དང་། རྗེ་དགེ་འདུན་
གྲུབ་གཉིས་ཀ་གདན་དྲངས་ཏེ་མདོ་སྔགས་ཀྱི་འཆད་ཉན་མཛད་པའི་བདག་རྐྱེན་
བཟང་པོ་རིམ་པ་བཞིན་དུ་མཛད། དེ་ནས་བྱང་ཆེན་སྣར་ཐང་སོགས་སུ་རིམ་པར་
བྱོན་ཏེ་བཤད་ཉན་གཙོ་བོར་མཛད། དེ་དུས་དགོངས་པ་ལ། སྔ་དུས་བོད་འདིར་
ལོ་ཆེན་ཡབ་སྲས་ཀྱི་རིང་ལ་བཤད་ཉན་དར་བར་བྱུང་འདུག་ནའང་གཞི་གསུམ་
གྱི་ཕྱག་ལེན་ཆེར་མ་བྱུང་། ད་འདུལ་བའི་བསླབ་ཁྲིམས་རྣམ་པར་དག་པ་ཞིག་
གཞིར་བཟུང་སྟེ་དེའི་སྟེང་ནས་བཤད་ཉན་གཙོ་བོར་བྱེད་པ་ཞིག་བྱ་དགོས་ཏེ།
དེའི་རྟེན་འབྲེལ་དུ་བསླབ་ཁྲིམས་བཅའ་ཡིག་ཆེན་མོ་འདི་ཆུ་མོ་ཕག་གི་ཟླ་བ་དྲུག་
པའི་ཡར་ཚེས་ལ་དཔལ་བྱང་ཆུབ་ཆེན་པོར་མཛད། དེ་ནས་བཟུང་སྟེ་གཞི་གསུམ་
གྱི་ཕྱག་ལེན་བར་མ་ཆད་དུ་ཡོད་པ་ཡིན་ནོ། །དེ་ནས་གླེགས་བམ་རིན་པོ་ཆེའི་
ལུང་ཡང་སྔར་ནས་མ་གསན་པས་གསན་འདོད་ཆེ་བ་དང༌། སྒྲ་ཀ་ལཱ་པའི་ས་བྲིས་
ཡོངས་སུ་རྫོགས་པ་ཞིག་མཛད་བཞེད་ཀྱིས་ཀུན་ནས་བསླངས་ཏེ། ལོ་དེའི་སྟོན་
མཇུག་ལ་དཔལ་སྡིངས་ལ་བྱོན་ཏེ། ལོ་ཙཱ་བ་ཆེན་པོ་ཐུགས་རྗེ་དཔལ་བ་ལ་སྒྲའི་
ས་བྲིས་ཐོགས་ཤིག་ཞུས། ཡོངས་སུ་རྫོགས་པ་རྟིང་སོར་མཛད་པར་ཞུས་ཏེ་ཤིང་
མོ་གླང་ལོའི་དགུན་ཆོས་ལ་བོ་དོང་ལ་བྱོན་ཆོས་ཐོག་གཅིག་བཞུགས། ཆོས་གྲོལ་
མཚམས་ཤིག་ཏུ་བླ་བྲང་སེར་པོར་གྲགས་པ་དེར་ཐོ་རངས་ཤིག་དབུ་འཕུར་ནས་
བཞུགས་ཡོད་ཙ་ན་བར་སྣང་ལ་བུད་མེད་ངུས་པའི་སྐད་ལྷང་བ་ཞིག་བྱུང་། དབུ་
འཕུར་བ་བསངས་ཏེ། ཅི་བྱུང་བ་ཡིན་དྲིས་པས། ངའི་མིང་པོ་སངས་རྒྱས་ཀྱིས་
བསྟན་པ་ལ་གཅེས་པ་ཞིག་ཡོད་པ་དེ་གཤེགས་པས་ངུ་བ་ཡིན་ཟེར། དེ་སུ་ཡིན་
- 134 -



ལམ་རིམ་བླ་མ་བརྒྱུད་པའི་རྣམ་ཐར།
བྱས་པས། དེ་བཤད་ན་ཁྱོད་ཀྱང་མྱ་ངན་བྱེད་དུ་འོང་བས་མི་སྨྲ་ཟེར། ཅི་ཡིན་ནམ་
སྙམ་དུ་སེམས་མ་བདེ་བ་ཞིག་བྱུང་། ཡང་དེ་དུས་ཐོ་རངས་ཤིག་སྔར་གི་བུད་མེད་
དེའི་སྐད་ལྷང་བ་ཞིག་བྱུང་། མགོ་བོ་བསངས་ཏེ་ཉན་པས། དེ་ན་ཁྱོད་ཀྱི་དགོན་
པ་ཡོད། །གདུལ་བྱ་དག་ཀྱང་དེར་འདུ་ཞིང་། ཁོ་མོའང་ཁྱོད་ཀྱི་རྗེས་སུ་འབྲང་།
ཁྱོད་ ཀྱི་ རྗེས་འབྲང་སྐྱོབ་བར་བྱེད། །ཅེས་ཟེར། དགོན་ པ་ ཇི་ ལྟ་བུ་ཞིག་འོང་།
དགོན་པའི་མིང་ལ་ཇི་སྐད་ཟེར་བྱས་པས། ལག་པ་གཉིས་ཐལ་མོ་སྟོང་དུ་སྦྱར་ཏེ།
དགོན་པ་འདི་ལྟ་བུ་ཞིག་འོང་། དགོན་པའི་མིང་ལ་མུ་ཁྱུད་ཅན་ཟེར། དེ་མཁའ་
འགྲོའི་བརྡ་སྐད་ཡིན་ནོ་ཨང་ཟེར་ཏེ་ཡལ་སོང་། ཡང་དེ་དུས་ལྷ་མོ་འདིའི་ཞལ་
ནས། རྟེན་འབྲེལ་ཁྱད་པར་ཅན་ཡོད་པས་ཚོགས་སུ་མ་ཎི་བརྒྱ་རྩ་རེ་ཡང་མ་ཆག་
པར་ཚུགས་ཤིག་གསུངས། ཡང་དེ་དུས་དགེ་བཤེས་ཤིག་ལྷ་མོ་འདི་སྤྱན་དྲངས་
པ་བྱོན་པ་ལ། ངས་བཤད་སྒྲུབ་གང་བྱས་ན་བསྟན་པ་དང་སེམས་ཅན་ལ་ཕན།
དགོན་པ་ག་ན་ཡོད་དགེ་ཚུལ་ཞིག་ཀྱང་ག་ན་ཡོད་ཞུས་པས། དེའི་ཞལ་ནས།
བཤད་སྒྲུབ་དང་ཁྱད་པར་འཆད་ཉན་བྱས་ན་བསྟན་པ་ལ་ཕན་སྟོབས་ཆེ། དགོན་
པ་ཞིག་མ་གི་ན་ཡོད། མིང་ལ་མུ་ཁྱུད་ཅན། དེ་ཡང་བརྡ་སྐད་ཡིན་ནོ་ཨང་། དགེ་
ཚུལ་ཞིག་ཕ་གི་ན་ཡོད། སྙིང་རྗེ་རྗེ་ཞིག་ཕ་གི་ན་ཡོད་དོ་ཟེར་རོ། །དེ་ནས་བདེ་
ཆེན་རྩེར་སྟོན་ཆོས་ལ་ལོ་ཆེན་ཐུགས་རྗེ་དཔལ་བ་སྤྱན་དྲངས་ཏེ་སྔར་གྱི་ཀ་ལཱ་
པའི་ས་བྲིས་ཀྱི་འཕྲོ་དང་། སྡེབ་སྦྱོར་རིན་ཆེན་འབྱུང་གནས་སོགས་ཐ་སྙད་ཀྱི་
གཙུག་ལག་ཀྱང་མང་དུ་གསན། ཁྱད་པར་ཀ་ལཱ་པའི་གཞུང་དོན་འགའ་ཞིག་ལ།
འདི་རང་འགྲེལ་པ་དང་བསྟན་ན་འདི་ལྟར་ཡིན་པ་འདྲ་ཞེས་ཡར་ཞུས་པས་ཁོང་
གིས་ཐལ་མོ་སྦྱར་ཏེ། ངོ་མཚར་ཆེ། ཁྱེད་རང་སྔ་ནས་མཁས་པར་འདུག་ང་ལས་
-135-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སློབ་མི་དགོས་པར་འདུག་གོ་གསུངས་ནས་ཤིན་ཏུ་དགྱེས་པ་བྱུང་། གཞན་ཡང་
སྒྲོལ་མ་ཡིད་བཞིན་ནོར་བུའི་རྗེས་གནང་སོགས་བཀའ་ཡང་འགའ་རེ་གསན་
ཅིང་། ཁྱད་པར་སྔ་ནས་ཡང་ཡང་ཡིད་ལ་གཅགས་པའི་གླེགས་བམ་རིན་པོ་ཆེའི་
ལུང་ གསན་ དུས། དྲུང་ ནས་ ཀྱིས་ སུ་ ལ་ གསན་ ཞུས་ པས་ ཁོང་ གི་ ཞལ་ནས།
བདག་གིས་ཆོས་འཁོར་སྒང་པ་ཆོས་རྗེ་སེངྒེ་རྒྱལ་མཚན་ལ་ཞུས། ཁོང་འབྲོམ་གྱི་
སྤྲུལ་པར་བྱེད་པར་གདའ་གསུང་ཞིང་། གཞན་ཡང་དེ་དུས་ཁོང་གི་གསུང་ནས།
གླེགས་བམ་རིན་པོ་ཆེ་ནས་འབྱུང་བ་ལྟར་ད་སྟེ་ཡུན་མི་རིང་བར་ཁྱེད་རང་གི་ཡུལ་
ཕྱོགས་སུ་བསྟན་འཛིན་གྱི་དགེ་སློང་བགྲེས་པོ་ཞིག་འབྲོམ་གྱི་རྣམ་ཐར་ཞུ་ཟེར་
འོང་ གིས། དེ་ དུས་ དགེ་སློང་ དེ་ ལ་ འབྲོམ་ གྱི་ འདུ་ ཤེས་ ཞོག་ ཁྱོད་ སྤྱན་ རས་
གཟིགས་སུ་སྒོམ་ལ་གླེགས་བམ་རིན་པོ་ཆེ་ལེགས་པར་སྟོན་ཅིག་གསུང་གིན་
འདུག་ པ་དང་ མཐུན་ པར་ ཁོ་བོ་ སྐལ་བར་ལྡན། གླེགས་ བམ་ རིན་ པོ་ཆེ་ འདི་
འབྲོམ་ལས་ཐོས་ནས་འབྲོམ་ལ་འཆད་པར་འདུག་པས། ད་ནི་ཆོས་བདག་པོ་ལ་
འཕྲོད་པ་ཡིན་ནོ་ཞེས་གསུངས་ནས་ཐུགས་དགྱེས་པར་བྱུང་ལ་འདི་རྣམས་ལ་
བརྟགས་ན་ཡང་རྗེ་བླ་མ་འདི་ཉིད་འབྲོམ་ཐུགས་རྗེ་ཆེན་པོའི་སྤྲུལ་པ་ཡིན་པར་
གདོན་མི་ཟ་བ་ཡིན་ནོ། །དེ་ནས་སྣར་ཐང་དུ་རྗེ་འདི་པས་ཉེ་གནས་ཆེན་པོ་དོན་
གྲུབ་གྲགས་པ་ལ། ངེད་ལ་ཚེ་འདིར་ རྗེ་ཤེས་རབ་སེངྒེ་བཀའ་དྲིན་ཆེ་བ་ཡིན།
དེའི་བཀའ་དྲིན་བསབ་ཕྱིར་དུ་ཆོས་ཕྱོགས་ནས་བཤད་ཉན་བྱས་ཏེ་ལག་རྗེས་
ཤིག་འཇོག །འཇིག་རྟེན་ཟང་ཟིང་གི་ལོངས་སྤྱོད་ཕྱོགས་ནས་ནང་རྟེན་དུ་རྟེན་
བཞེངས་ ཤིག་ བྱས་ ཏེ་ ལག་ རྗེས་ དོད་ པ་ ཞིག་ བྱས་ན་ བསམ་ པས། རྟེན་ དེ་
བཞུགས་ས་ཞིག་ཇི་ལྟར་བྱ་ཞེས་དྲི་བ་མཛད་ཅིང་དེ་ཇི་ལྟར་བྱས་ན་འོང་སྙམ་དུ་
་་
- 136 -



ལམ་རིམ་བླ་མ་བརྒྱུད་པའི་རྣམ་ཐར།
དགོངས་པ་བཏང་བས། དང་པོ་རྗེ་བཙུན་ཙོང་ཁ་པས་ལུང་བསྟན་པ་དེ་དང་།
ཕྱིས་བོ་དོང་དུ་ལྷ་མོ་འདིས་ལུང་བསྟན་པའི་དགོན་པ་དེ་ཡང་འདི་ག་ཡིན་པ་སྲིད།
ཁྱད་པར་སྔར་རྗེ་ཤེས་རབ་སེངྒེ་བསམ་གྲུབ་རྩེ་ནས་སྣར་ཐང་ལ་འབྱོན་རེས་ཀྱིས་
བཀྲ་ཤིས་ལྷུན་པོའི་དགོན་པ་འདི་ལ་ཕྱག་མཛུབ་གཏད་དེ། ས་ཕྱོགས་འདི་ན་
དགེ་འདུན་གྲུབ་མགོ་བོ་སྐྱ་ཡེར་ཡེར་ཆོས་འཆད་ཀྱིན་འདུག་པ་ཞིག་སེམས་སྣང་
ལ་དུས་རྒྱུན་དུ་འོང་གསུང་བ་ཞིག་ཡང་ཡང་ཡོད་པ་ལ་བརྟེན། ས་ཕྱོགས་འདི་ག་
དགོན་པའི་གནས་སུ་བཟང་བར་གཟིགས་ཏེ་འདི་ཉིད་དུ་དགོན་པ་འདེབས་པར་
ཐུགས་ཐག་བཅད་ལ། སྤྱིར་སྔ་མོ་ནས་བླ་མ་ལྷ་དང་བཅས་པས་ལུང་བསྟན་དེ་
ལྟར་ཡོད་ཅིང་རྗེ་རང་ལ་ངེས་ངེས་ཡོད་ནའང་སྦས་པའི་ཚུལ་དུ་དེ་ལྟར་མཛད་
དོ། །དེ་ནས་མེ་མོ་ཡོས་ལོའི་དབྱར་སོས་ནས་བརྩམས་ཏེ་བསམ་གྲུབ་རྩེའི་བྲག་
དམར་བླ་བྲང་དུ་རྟེན་བཞེང་གི་འགོ་བཙུགས་ཏེ་ལུགས་བཏང་བས། ཐད་ལ་མ་
བྱུང་བ་ལ། མྱང་སྟོད་པའི་དཀའ་བཅུ་པ་གཅིག་རྨི་ལམ་བརྟག་ཏུ་བཅུག་པས།
ཁོང་གི་རྨི་ལམ་དུ་ཆ་ལུགས་མཛེས་པའི་བུད་མེད་གསུམ་མི་རྐང་གི་གླིང་བུ་འབུད་
ཅིང་འདི་སྐད་ལོ། སྐྱེས་བུ་དམ་པའི་ཐུགས་ཀྱི་མུན་པ་གཏིང་ནས་བསལ། །གང་
དང་ གང་ དུ་བཞུགས་ པ་ དེར། །འོད་ དཔག་ མེད་ པའི་ སྨོན་ ལམ་མ། །འགྲོ་ ལ་
དགྱེས་པའི་ འཛུམ་ སྟོན་མ། །ཡང་དང་ཡང་དུ་སྤྱན་འདྲེན་ནོ། །ལུགས་ཕུད་ རྗེ་
བཙུན་སྒྲོལ་མ་འཚལ། །སེང་གདོང་གེགས་མེད་འབྱོན་པ་ལ། །ཐུབ་དབང་མངལ་
སྐྱེས་ཀྱི་བསྟོད་པ་འཚལ། །པེ་ཧར་གྱི་རྩོམ་པ་ཅུང་ཟད་ཡོད། །རྟ་མགྲིན་ནག་པོའི་
ཟློག་པ་འཚལ། །ངེད་ཚོ་ཡང་ སྤྲེ་གདོང་ཅན་གཟུངས་ཀྱི་དཔལ་དང་། །མཁས་
གྲུབ་དུ་མ་བསྟེན་པ་ཡིན། །ཡང་དང་ཡང་དུ་འོང་གིན་ཡོད། །ཟེར་གྱིན་འདུག །
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཡང་ན་ཁ་ཅིག་ན་བུད་མེད་སྨུག་མོ་གཅིག་ན་རེ། བར་ཆད་མི་འོང་། འཕྲིན་ལས་
དང་གྲོགས་དན་ངེད་ལྕམ་དྲལ་གྱིས་བྱེད་པ་ཡིན་ཟེར་བ་ཞིག་རྨིས་ལགས་ཞུས་
པས། དེ་མ་ཐག་ཐུབ་པ་ཆེན་པོ་ལ་བདུད་དཔུང་ཕྱེ་མར་འཐག་པ་ཞེས་བྱ་བའི་
བསྟོད་པ་དེ་མཛད་དེ་ལུགས་ཕུད་ལ་རྗེ་བཙུན་མའི་སྐུ་བཞེངས་ཤིང༌། དེ་ནས་
སྟོན་པའི་སྐུ་རྒྱབ་མཐོ་ཉེར་ལྔ་པ་ཞིག་གི་ལུགས་བཏང་བས་བྱིན་རླབས་ཀྱི་གཟི་
འོད་འབར་ཞིང་ངོ་མཚར་བར་བྱོན་ནས་རྟེན་དེའི་ཐུགས་ཀར་རྒྱལ་བ་ཙོང་ཁ་པ་
ཆེན་པོས་ཐོག་དྲངས་རྩ་རྒྱུད་ཀྱི་བླ་མ་སངས་རྒྱས་བྱང་སེམས་ཀྱི་རིང་བསྲེལ་མང་
པོས་གཏམས་པའི་དངུལ་གྱི་རྒྱལ་བ་འོད་དཔག་མེད་ཀྱི་སྐུ། རྗེ་བཙུན་ཤེས་རབ་
སེངྒེའི་དབུ་ཐོད་རིན་པོ་ཆེ་ཚོགས་པས་བཀང་བ་དང་བཅས་པ་བཞུགས་ཤིང༌།
གཞན་ཡང་སྐུའི་སྟོད་སྨད་ཀྱི་ཆར་གཟུངས་སྔགས་བྱིན་རླབས་ཅན་མང་པོ་བཤད་
ཚོད་དང་མཐུན་པར་བཞུགས། ཁྱད་པར་སྐུའི་སྨད་ཀྱི་ཆ་ལ་འདུལ་བའི་གསུང་
རབ་ཀྱི་གླེགས་བམ་མང་པོ། །རྗེ་བཙུན་ཙོང་ཁ་པའི་མཐང་གོས་དང་བཅས་པ་
རྟེན་ འབྲེལ་ ཁྱད་ པར་ ཅན་ བསྒྲིག་ པའི་ ཕྱིར་ དུ་ བཞུགས། མདོར་ ན་ དེ་ ནས་
བརྩམས་ཏེ་རྟེན་གྱི་ནང་བཞུགས་སོགས་ཡོངས་སུ་རྫོགས་པར་འབྲུག་ལོ་ཟླ་བ་
གསུམ་པ་ཡན་ལ་རྫོགས་པར་གྲུབ་པ་ཡིན་ནོ། །དེ་ནས་རྟེན་ཡང་ཕྱོགས་ལ་སྤྱན་
འདྲེན་ནམ་སྙམ་དུ་དགོངས་ཏེ་དར་རྒྱས་པ་ལ་ཁྲབ་རྨོག་གྲི་གསུམ་གྱི་གནང་སྦྱིན་
མཛད། བཀའ་བགྲོས་མཛད་ པ་ ལ་ རྡོ་རིང་བའི་དཔོན་པོ་ན་རེ། རྗེ་ ཁྱེད་ རང་
དཀོན་མཆོག་ལ་གསོལ་བ་ཐེབས་པའི་ གང་ ཟག་ ཡིན་ པས་དཀོན་མཆོག་ལ་
གསོལ་བ་བཏབ་ནས། བསྟན་པ་དང་སེམས་ཅན་ལ་གང་དུ་བཞུགས་ན་ཕན་པ་
ཆེ་བར་ལུང་བསྟན་པ་ཞིག་མཛད་པར་ཞུ། ཡར་མར་ལ་ཁྱད་པར་མ་བྱུང་ན་འདི་
- 138 -



ལམ་རིམ་བླ་མ་བརྒྱུད་པའི་རྣམ་ཐར། །
ཕྱོགས་ལ་བཞུགས་པ་ཞིག་ཞུ་ཟེར། དར་རྒྱས་པའི་ཞུ་བ་ལ། ད་སྐུ་འདི་གང་དུ་
བཞུགས་ཀྱང་གཙུག་ལག་ཁང་གི་ཞབས་ཏོག་བདག་རང་གིས་བྱེད་པ་ལགས་
པས་ཡོན་མཆོད་རིང་དུ་མི་གཏོང་བ་ཞུ་ཟེར། དེ་ནས་བསམ་གྲུབ་རྩེར་གཞིས་
བྱེས་ཀྱི་དགེ་འདུན་མང་པོ་བསགས་ནས་རྗེ་བཙུན་མ་ལ་གསོལ་བ་བཏབ་པས་
འདི་ཕྱོགས་ལ་བཞུགས་པ་ལུང་བསྟན་བྱུང༌། དེ་ནས་དགོན་པའི་འགྲམ་གདིང་
བར་བཞེད་དེ་དངོས་ཀྱི་སྦྱིན་བདག་དར་རྒྱས་པ་དཔོན་བསོད་ནམས་དཔལ་
བཟང་བས་མཛད་ནས། རབ་བྱུང་ཞེས་པ་མེ་མོ་ཡོས་ལོ་སྨིན་དྲུག་ཟླ་བའི་ཡར་
ཚེས་བཟང་པོ་ལ་རྗེ་རང་ཉིད་སྦྱིན་བདག་དང་བཅས་པ་འདིར་ཕེབས། ས་བརྟག་
པ། གཞི་བདག་ལ་གཏོར་མ་སྦྱིན་པ་ལ་སོགས་པའི་ཆོ་ག་རྒྱས་པར་མཛད་དེ།
སའི་ཆ་འདིར་གཙུག་ལག་ཁང་། འདིར་བླ་བྲང་། འདི་རྣམས་སུ་བྲང་ཁང་སོ་སོ་
རྣམས་ཀྱིས་གསུངས་ཏེ། གཙུག་ལག་ཁང་དྲི་གཙང་ཁང་དབུ་མ་དང་བཅས་པའི་
འགྲམ་བཏིང་སྟེ། བཀྲ་ཤིས་ལྷུན་པོ་དཔལ་གྱི་བདེ་ཆེན་ཕྱོགས་ཐམས་ཅད་ལས་
རྣམ་པར་རྒྱལ་བའི་གླིང་བཏབ་བོ། །དེ་ཡང་གཙང་ཁང་ཆེན་མོ་ལ་ཀ་བ་དྲུག་གི་ས་
དང་། འདུ་ཁང་ལ་ཀ་བ་བཞི་བཅུ་ཞེ་བརྒྱད་ཀྱི་ས་ཡོད་ཅིང་། བྱམས་ཁང་ལ་ཀ་བ་
བཅུ་གཉིས་ཀྱི་ས་དང་། སྒྲོལ་མ་ལྷ་ཁང་ལ་ཀ་བ་དྲུག་གི་ས་དང༌། མགོན་ཁང་ལ་
ཀ་བ་གཉིས་ཀྱི་ས་རྣམས་ཕྱིས་བཞེངས་པ་ཡིན་ནོ། །ཡང་དེའི་དུས་སུ་རྗེ་བླ་མ་
འདི་གཙུག་ལག་ཁང་འདིའི་ཁྱམས་སུ་གུར་དཀར་པོ་ཞིག་གི་ནང་དུ་བཞུགས་
པའི་ཐོ་རངས་ཤིག་སྔར་གྱི་བུད་མེད་དེས་སྐད་བར་སྣང་ལ་ལྷང་བ་ཞིག་བྱུང་བ་ལ་
གསན་པས། དགོན་པའི་མིང་ལ་བཀྲ་ཤིས་ལྷུན་པོ་གྱིས། སྔར་གྱི་མཁའ་འགྲོའི་
བརྡ་སྐད་དེས་ཁྲོལ་ལོ་ཨང་གསུང་བ་ཞིག་བྱུང་བས་བཀྲ་ཤིས་ལྷུན་པོ་ཞེས་པ་ལྷ་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མོ་འདིས་བཏགས་པ་ཡིན། དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་
རྒྱལ་བའི་གླིང་ཞེས་པ་ རྗེ་ རང་གིས་བྱས་པ་ཡིན་གསུངས་སོ། །ཡང་དེ་དུས་སུ་
དགོན་པའི་མདུན་གྱི་ནེའུ་ཐང་དེར་རབ་བྱུང་ཞིག་བསྒྲུབས། དེ་གནས་དེར་རབ་
བྱུང་བྱེད་པའི་ཐོག་མ་ཡིན་པས་མིང་ཚོགས་པ་རྒྱ་མཚོ་འཕེལ་དུ་བཏགས། རབ་
བྱུང་སྒྲུབ་པའི་དུས་རྗེ་ཞལ་དགོན་པ་ཕྱོགས་ལ་བསྟན་ཏེ་གཟིགས་པས་སྔར་རི་བོ་
དགེ་འཕེལ་དུ་རྨི་ལམ་ལ། རྗེ་བཙུན་ཙོང་ཁ་པས་ལུང་བསྟན་པའི་གནས་དེ་འདི་
ཡིན་པས་གོར་མ་ཆག་པར་འདུག་སྙམ་དུ་ཐུགས་ངེས་དང༌། ཁྱད་པར་ རྗེ་ཡབ་
སྲས་གསུམ་གཞུགས་ས་སོགས་ལ་ཆེར་དཔྱད་པས་ཐུན་མོང་མ་ཡིན་པའི་ངེས་
ཤེས་བྱུང་། དེའི་ ཕྱིར་ དགོན་པ་འདི་ རྗེ་བཙུན་ཙོང་ཁ་ པ་ ཡབ་སྲས་དང་ལྷ་མོ་
འདིས་ལུང་བསྟན་པ་ཡིན་ནོ་ཞེས་གསུངས། ཁྱད་པར་གླེགས་བམ་རིན་པོ་ཆེ་
ལས་ཀྱང་དགོན་པ་འདི་ཉིད་ཀྱི་ལུང་བསྟན་མང་དུ་གསུངས་ཤིང་། ཆེས་གསལ་
བར། གླང་ཆེན་བཞེངས་དང་བཞུགས་འདྲ་བ། །མཐར་ཐུག་བསམ་གཏན་ལྷུན་
གྲུབ་ཤོག །ཅེས་དང༌། ལྟ་བས་མི་ངོམས་གཟི་བརྗིད་ཅན། །མཚུངས་པ་མེད་པའི་
བཀྲ་ཤིས་གནས། །བཀྲ་ཤིས་ལྷུན་པོ་རྒྱས་འབྱུང་ཤོག །འདོད་དགུ་འབྱུང་བའི་
རིན་པོ་ཆེ། །དེ་དང་མཐུན་པ་དཔག་བསམ་ཤིང་། །དགོས་འདོད་འབྱུང་བའི་བཀྲ་
ཤིས་གནས། །བཀྲ་ཤིས་མཆོག་རབ་རྒྱས་འབྱུང་ཤོག །ཅེས་སོགས་ཀྱིས་བཀྲ་
ཤིས་ ལྷུན་པོའི་རྒྱབ་རི་དང་། གནས་ཀྱི་དབྱིབས་དང་ དེའི་ གང་ ཟག་ དང་དེའི་
བསམ་གཏན་འགྲུབ་ལུགས་དང་། རྟེན་ཁྱད་པར་ཅན་འབྱོན་ལུགས་ལ་སོགས་པ་
རྣམས་ལུང་བསྟན་ཏོ། །དེ་ནས་ལྕགས་ཕོ་རྟའི་ལོའི་དགུན་ཆོས་གྲོལ་མཚམས་
ཤིག་ཏུ་རྗེ་བླ་མ་འདི་རི་བོ་དགེ་ལྡན་གྱི་མཁན་པོ་ལ་གདན་འདྲེན་པ་ལ་བླ་མ་
- 140 -



ལམ་རིམ་བླ་མ་བརྒྱུད་པའི་རྣམ་ཐར།
དཀའ་བཅུ་པ་སྦྱིན་པ་དཔལ་བ་དང་དགེ་བསྐོས་དཔལ་ལྡན་རིན་ཆེན་པ་གཉིས་
ཀྱིས་ཐོག་དྲངས་དཔོན་སློབ་ཐོགས་ཤིག་གིས་སླེབས་ནས་རྗེ་འདི་པ་དགའ་ལྡན་
གྱི་གདན་ས་ལ་འབྱོན་དགོས་པའི་ཞུ་བ་ཕུལ་པས་རྗེ་འདི་པས་བདག་དགེ་ལྡན་གྱི་
གདན་ས་བྱེད་དུ་མི་འགྲོ །དེའི་རྒྱུ་མཚན་ཡང་དགོན་པ་འདི་ཡང་བཏབ་མ་ཐག་ཏུ་
སོང་བས་རྒྱུན་བརྟན་པ་ཞིག་མ་བྱུང་དོགས་ཤིང་། ཁྱད་པར་སྔར་བྱས་པ་ཐམས་
ཅད་ཀྱང་བསྟན་པ་སྤྱི་སྒོས་འབའ་ཞིག་ལ་བསམས། ད་དུང་ཡང་རྗེ་བཙུན་ཙོང་ཁ་
པ་ཆེན་པོའི་བསྟན་པ་འབའ་ཞིག་ལ་བསམས་ཏེ་འདི་ཁར་སྡོད་པ་ཡིན། ད་ལམ་
མཁས་གྲུབ་རིན་པོ་ཆེའི་གཅུང་པོ་ཆོས་རྗེ་བ་སོ་བ་འདི་ལུང་རྟོགས་ཀྱི་ཡོན་ཏན་
གང་ས་ནས་རྗེའི་གདན་སར་འོས་པ་ཡོད་པས་འདི་དགེ་ལྡན་གྱི་ཁྲི་ལ་གདན་
འདྲེན་པར་མཛོད་གསུངས་ནས་རྗེ་ཉིད་མི་འབྱོན་པར་ཐག་བཅད། དེ་ནས་རྟ་
ནག་རི་ཁུད་དང་། ལྷ་རྒྱལ་རྩེ་སོགས་སུ་ཆོས་བར་མཛད་ཅིང་སྐལ་བ་དང་ལྡན་པ་
མཐའ་ཡས་པ་ལ་ཆོས་སྟོན་པར་མཛད་དོ། །དེ་དག་གི་བར་སྐབས་ཤིག་རྗེ་འདི་
ཉིད་བྱང་ཆེན་དུ་སྐུ་མཚམས་ལ་བཞུགས་ནས་རྒྱལ་བ་ཙོང་ཁ་པའི་བསྟན་པའི་
སྙིང་པོ་མཐར་ཐུག་པ་རྣམས་ལ་ཉམས་བཞེས་མཛད་པས་སྐྱེས་བུ་གསུམ་གྱི་ལམ་
གྱི་རིམ་པ་རྣམས་དང་སྔགས་ཀྱི་ཟབ་ལམ་རིམ་པ་གཉིས་ཀྱི་གནད་རྣམས་ལ་མྱོང་
བ་ཕུལ་ཕྱིན་འཁྲུངས་ཤིང་ཤར་གྱི་རི་བོའི་རྩེར་སྤྲིན་དཀར་པོ་ཞིག་གཟིགས་པའི་
རྐྱེན་བྱས་རྗེ་ཡབ་སྲས་ཀྱི་བཀའ་དྲིན་དྲན་པའི་མོས་གུས་ཤུགས་དྲག་འཁྲུངས་ཏེ།
ཤར་གངས་རི་དཀར་པོའི་རྩེ་མོ་ན། །ཞེས་སོགས་ཀྱི་ཉམས་མགུར་མཛད། དེ་
དུས་གཙང་ ཕྱོགས་ སུ་ ལུས་མེད་བདག་པོ་སྙིང་ལ་ཞུགས་པ་མང་པོས་འཇམ་
མགོན་བླ་མའི་བསྟན་པ་འཕེལ་བ་ལ་གེགས་ཆེན་པོ་བྱས་ཀྱང་། རྗེ་འདི་པས་རང་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གི་སྐུ་དང་སྲོག་ལའང་མ་གཟིགས་པར་འཇམ་མགོན་བླ་མའི་བསྟན་པ་ཆེས་ཆེར་
འཕེལ་ཕྱིར་ཆོས་གྲྭ་ཆེན་པོ་བཀྲ་ཤིས་ལྷུན་པོ་བཏབ་ཅིང་། མདོ་སྔགས་གཉིས་
ཀའི་བཤད་སྒྲུབ་རྐང་ཚུགས་པར་མཛད་དེ་བསྟན་པའི་སྲོག་ཤིང་བཟུང་བས་ན་རྗེ་
འདི་ནི་འཇམ་མགོན་བླ་མའི་བསྟན་པ་འདི་ལ་བཀའ་དྲིན་བླ་ལྷག་ཏུ་ཆེ་བ་ཞིག་
གོ །དེ་ནས་རྗེ་འདིའི་དགོངས་པ་ལ། སྔ་མོ་ནས་མཁས་གྲུབ་ཐམས་ཅད་མཁྱེན་
པ་མནལ་ལམ་དུ་བྱོན་ཏེ། རྗེ་བཙུན་བྱམས་པའི་སྐུ་ཞིག་བཞེངས་ན་བསྟན་པ་དང་
སེམས་ཅན་ལ་ཕན་པ་རྒྱ་ཆེན་པོར་འབྱུང་བའི་ལུང་བསྟན་ཅིག་ཡོད་པ་དང་།
གཞན་ཡང་རང་གི་སློབ་མ་ཉམས་རྟོགས་ཅན་འགའ་ཞིག་གི་ཉམས་དང་རྨི་ལམ་
ལ། རྗེ་བཙུན་གྱི་སྐུ་བཞེངས་ན་ཕན་ཐོགས་རྒྱ་ཆེན་པོ་འོང་ཟེར་བ་མང་པོ་ཡོད་པ་
སོགས་ལ་བརྟེན་ནས་རྗེ་བཙུན་བྱམས་མགོན་གྱི་སྐུ་བཞེང་བར་རྩོམ་པ་ན་རྗེ་འདི་
པས་ལྷ་བཙུན་བསྟན་པའི་རྒྱལ་མཚན་ལ། རྗེ་བཙུན་གྱི་སྐུ་ཚད་ཇི་ཙམ་འོང་གི་
བརྟག་པ་ཞིག་བྱེད་དགོས་པ་འདུག་པས། གྱང་ལོགས་ཤིག་ལ་ཕྱག་མཐོ་དྲུག་གི་
ཚད་མཛད་ནས། འདི་ལ་དཔེས་པའི་ཞལ་ཞིག་བྲིས་གསུངས། ཁོང་གི་བྲིས་པས་
ཚད་འཕྱུགས་ནས་མཐོ་དགུ་ཙམ་དུ་སོང་བ་དང་རྗེའི་ཞལ་ནས། བླ་མ་ཞང་གིས་
ལྷ་ཆེན་དཔལ་འབར་བཞེངས་དུས་ཉེ་གནས་ཀྱིས་སྲོག་ཤིང་ཚད་འཕྱུགས་པའི་
རྟེན་འབྲེལ་གྱིས་སྐུ་ཤིན་ཏུ་ཆེ་བ་ཞིག་བྱུང་ཟེར། འོ་སྐོལ་ལ་ཡང་སྐུ་ཆེན་པོ་ཞིག་
འོང་བ་ཡིན་ཡོད་གསུངས། དེ་ནས་ ཞལ་ བྲིས་ནས་མཆོད་པ་ཕུལ། གསོལ་བ་
བཏབ་པས་དེའི་ནུབ་མོ་ལྷ་རི་རྩེ་ནས་སེར་སྣམ་གྱིས་གསོལ་བེམས་ལེགས་པ་
ཞིག་འབུལ་བ་ལ་བཏང་བྱུང་བས། རྟེན་འབྲེལ་ཤིན་ཏུ་ལེགས་ཞེས་གསུངས།
དེའི་ཐོ་རངས་མནལ་ལམ་དུ། སུམ་བརྒྱ་དྲུག་ཅུ་ཐོབ་ཟེར་བའི་སྒྲ་ལྷང་བ་ཞིག་
- 142 -



ལམ་རིམ་བླ་མ་བརྒྱུད་པའི་རྣམ་ཐར།
བྱུང་གསུངས། དེའི་ཚེ་སྤྲུལ་པའི་བཟོ་བོ་རྣམས་སྤྱན་རས་གཟིགས་དང་སྒྲོལ་མས་
རྒྱུད་བསྐུལ། དཔལ་ལྡན་ལྷ་མོས་ལམ་སྲུང་མཛད་ནས་ཆུ་འདུས་སུ་སླེབས། དེ་
ནས་དྲུང་ཆོས་རྒྱལ་བས་ལྷ་བཟོ་བ་རྣམས་ཁྲིད་ནས་འདིར་སླེབས། རྗེའི་དྲུང་དུ་རྒྱུ་
མཚན་ཕུལ་བས་ རྗེའི་གསུང་ནས། ཤིན་ཏུ་ལེགས། མི་གསར་གྱི་ཁ་ནས་གཏམ་
བྱུང་། སླ་ང་ཚ་དུས་ཀྱི་སྐམ་པ་བྱས་པ་ཡིན་གསུངས། དེ་ནས་སང་ཉིན་བཟོ་བོ་
རྣམས་ལ་ཟངས་ལེབ་རྣམས་བསྟན་པས་ཁོང་རྣམས་ན་རེ། ད་ནི། རྒྱུ་ཡང་ལྡངས་
ཤིང་། ཟངས་ལེབ་རྣམས་ཀྱང་ལེགས་པོ་འོང་ཟེར་ནས་དབུའི་ཚུག་དྲངས་ཏེ་བཟོ་
ཚུགས་སོ། །དེ་ནས་སྤྲུལ་པའི་བཟོ་བོ་རྣམས་ཀྱིས་སྐད་ཅིག་ཀྱང་མ་ཡེངས་པར་
བཟོ་ བྱས་ པས་ ཐོག་ མར་ དབུ་ ལེགས་ པར་གྲུབ། དེ་ ལ་ རབ་གནས་ མཛད་ དེ་
གསོལ་བ་བཏབ་པས་མཛོད་སྤུ་ལ་མེ་ཏོག་གཅིག་ཆགས་ཤིང་། ཁྱད་པར་སྙན་
རྒྱན་གཡས་ཀྱི་འབུར་དབུས་མ་ལ་རྒྱལ་བ་ཙོང་ཁ་པའི་སྐུ་རང་བྱོན་ཤིན་ཏུ་མཚར་
བ་ཞིག་སྐྱེ་བོ་ཐམས་ཅད་ཀྱིས་མཐུན་གྲུབ་ཏུ་བྱོན། གཞན་ཡང་དེའི་ཚེ་ཆོས་སྐྱོང་
གི་གཏོར་སྒྲུབ་འཛུགས་པ་སོགས་ཀྱི་རིམ་གྲོ་འཛུགས་པ་དང་བཅས་ཏེ་བལ་པོ་
རྣམས་ཀྱིས་བཟོ་ལེགས་པར་བརྩམས། དེའི་ ཚེ་ སྐུ་རིམ་པ་རྣམས་དང་བཟོ་བོ་
རྣམས་ཀྱི་ཉམས་སྣང་ལ་ཉིད་མོ་མི་དང་མཚན་མོ་མི་མ་ཡིན་གྱིས་བཟོ་སྒྲུབ་པའི་
སྣང་བ་རྒྱུན་མི་འཆད་ཅིང་། དེ་ལྟར་བསྒྲུབས་པས་རིང་པོར་མ་ཐོགས་པར་ཁྲུ་ཉི་
ཤུ་རྩ་ལྔའི་སྐུ་ཚད་དང་ལྡན་པའི་རྗེ་བཙུན་གྱི་སྐུ་ངོ་མཚར་ཅན་དེ་ཆུ་མོ་ལུག་གི་ལོ་
ལ་གྲུབ་སྟེ། རྟེན་གྱི་ནང་བཞུགས་ལ་ཡང་དམ་པ་མང་པོའི་རིང་བསྲེལ་སོགས་
སངས་རྒྱས་བྱང་སེམས་ཀྱི་སྐུ་གདུང་རིང་བསྲེལ་དང་ལྡན་ཞིང་། རྒྱུ་རིན་པོ་ཆེ་
ལས་གྲུབ་པའི་ལུགས་སྐུ་མང་པོ་བཞུགས་ཤིང་། གཞན་སྐུའི་སྟོད་སྨད་ཀྱི་ཆ་ལ་ ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཚ༽
བཤད་ཚོད་དང་མཐུན་པའི་གཟུངས་སྔགས་མང་པོ་དང། གསུང་རབ་པོ་ཏི་མང་
པོ་ བཞུགས། གཞན་ ཡང་ སྨན་ སྣ། འབྲུ་ སྣ། ཟས་སྣ། གོས་ དར་ གྱི་ སྣ་ མང་ པོ་
སོགས་མ་ཚང་བ་མེད་པར་བཞུགས། གཞན་ཡང་རྟེན་གྱི་ནང་བཞུགས་ཁྱད་པར་
ཅན་ཞིག་གཞན་སུ་ལ་ཡང་རྒྱུས་མེད་པར་ རྗེ་ རང་ཉིད་ཀྱིས་མཚན་མོ་བྱོན་ཏེ།
རྟེན་གྱི་ཐུགས་ཀར་བཞུགས་སུ་གསོལ་ནས་གསོལ་བ་གདབ་པ་དང་སྨོན་ལམ་
མང་པོ་ཡང་མཛད་ཅེས་གྲགས་སོ། །དེ་ལྟ་བུའི་རྟེན་ངོ་མཚར་ཅན་དེའི་རབ་ཏུ་
གནས་པ་ལུག་ལོ་ཟླ་བ་ལྔ་པའི་ཡར་ཚེས་བཟང་པོ་ལ་དཔལ་གསང་བ་འདུས་
པའི་དཀྱིལ་འཁོར་བཞེངས་ཏེ། དེའི་སྒོ་ནས་རབ་ཏུ་གནས་པ་རྒྱས་པར་མཛད།
དེའི་དུས་ནམ་མཁའ་ ལ་ འཇའ་ཚོན་ གྱི་གུར་དང་། མེ་ཏོག་གི་ཆར་འབབ་པ་
སོགས་ངོ་མཚར་བའི་ལྟས་དཔག་ཏུ་མེད་པ་དང་ཁྱད་པར་རྗེ་རང་ཉིད་ཀྱིས་དེ་
ནུབ་རྗེ་བཙུན་གྱི་ཞབས་དྲུང་དུ་བཞུགས་ཏེ་གསོལ་བ་རྩེ་གཅིག་ཏུ་བཏབ་པས་རྗེ་
བཙུན་བྱམས་པ་སྣམ་སྦྱར་རྡོ་ཚོས་མ་གྱོན་པའི་དགེ་སློང་གི་རྣམ་པ་ཅན་ཞིག་སྐུ་དེ་
ཉིད་ལ་ཡང་དང་ཡང་དུ་ཐིམ་པའི་སྣང་བ་བྱུང་ཞིང་། དེའི་ཐོ་རངས་དེ་ལྟ་བུའི་དགེ་
སློང་ཞིག་གིས། ཁྱོད་ཀྱིས་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་དེ་གྲུབ་
ཟིན་པས་དགའ་བ་སྒོམས་ཤིག་ཅེས་པའི་ལུང་བསྟན་ཡང་བྱུང་ངོ༌། །དེ་ནས་རྗེ་
བཙུན་བྱམས་མགོན་གྱི་སྐུ་ལེགས་པར་གྲུབ་པའི་ རྗེས་སུ། རྒྱབ་མཐོ་བཅུ་དྲུག་
དང་ལྡན་པའི་རྗེ་བཙུན་མའི་གསེར་སྐུ་དང་། གཡས་གཡོན་དུ་རྗེ་བཙུན་མ་སྔོན་
མོ་དང་ སྒྲོལ་དཀར་ཡིད་བཞིན་འཁོར་ལོའི་སྨན་སྐུ་གཉིས་མཚར་ཆགས་བྱིན་
རླབས་དང་ལྡན་པར་གྲུབ་སྟེ། ནང་བཞུགས་ལ་ཐུགས་ཀ་ན་སངས་རྒྱས་བྱང་
སེམས་ཀྱི་སྐུ་གདུང་རིང་བསྲེལ་མང་པོ་དང་། མགྲིན་པ་ན་རྗེ་བཙུན་མ་རང་གི་སྐུ་
- 144 -



ལམ་རིམ་བླ་མ་བརྒྱུད་པའི་རྣམ་ཐར།
འཇིམ་པ་ལས་རང་བྱུང་དུ་བྱོན་པ་མཐོ་གང་ཙམ་ཞིག་བཞུགས་ཤིང་། གཞན་ཡང་
སྟོད་སྨད་ཀྱི་ཆ་རྣམས་གཟུངས་སྔགས་སྐུ་ཚེ་བསྲིང་བའི་སྤེལ་ཚིག་དང་བཅས་པ་
མང་པོ་འཁོར་ལོ་དང་བཅས་པ་བཤད་ཚོད་བཞིན་དུ་བཞུགས་པའི་རྟེན་ངོ་མཚར་
ཅན་འདི་དག་ལེགས་པར་གྲུབ་པ་རབ་ཏུ་གནས་པ་ལོ་དེའི་ཟླ་བ་བརྒྱད་པའི་ཚེས་
བཟང་པོ་ལ་ལེགས་པར་བསྒྲུབས། དེའི་ཚེ་ནམ་མཁའ་ལ་འཇའ་འོད་འཁྲིགས་པ།
མེ་ཏོག་གི་ཆར་འབབ་པ། ཁྱད་པར་བར་སྣང་ལ་གློ་བུར་དུ་གཎྜིའི་སྒྲ་གླིང་སྟོད་པ་
རྣམས་ཀྱིས་གླིང་སྨད་དང༌། གླིང་སྨད་པ་རྣམས་ཀྱིས་ཅིག་ཤོས་ན་གྲག་པར་ཐོས་
པ་སོགས་ངོ་མཚར་བའི་ལྟས་མང་པོ་བྱུང་ངོ༌། ། དེ་ནས་ཕྱི་རབས་འབྱོར་ལྡན་སྐྱེ་
བོ་རྣམས་ཀྱི་དམིགས་རྐྱེན་དུ་བསྟན་པའི་གཙོ་བོའི་གོས་སྐུ་ཆེན་མོ་བཞེང་བར་
དགོངས་ཏེ། ལྷག་པའི་ལྷས་རྒྱུད་བྱིན་གྱིས་བརླབས་པ་པིར་ཐོགས་རྣམས་ཀྱི་རྒྱལ་
པོ་སྨན་བླ་དོན་གྲུབ་པ་དཔོན་སློབ་སྤྱན་དྲངས་ཏེ་བཟོའི་རྩོམ་པ་མཛད་དེ་དཀྱུས་
སུ་འདོམ་བཅོ་བརྒྱད་དང་། ཞེང་དུ་འདོམ་བཅུ་གཉིས་ཀྱི་ཚད་དང་ལྡན་པའི་སྐུ་
བཟང་ཞིང་མཚར་ཆགས་བྱིན་རླབས་དང་ལྡན་པ་ཡོངས་སུ་རྫོགས་པར་གྲུབ་སྟེ།
གོས་སྐུ་འདིའི་ཐུགས་ཀ་ན་རྗེ་རང་ཉིད་ཀྱིས་མཛད་པའི་བསྟན་པ་རྒྱས་པའི་སྨོན་
ལམ་གྱི་ཚིག་མང་པོ་ བྲིས་ནས་བཞུགས་ལ། དེའི་ རབ་ཏུ་གནས་ པར་ ཡང་ ངོ་
མཚར་བའི་ལྟས་མང་པོ་བཅས་ཏེ་གྲུབ་བོ། དེ་ལྟ་བུའི་གོས་སྐུ་འདིའི་རྒྱུ་ལ་གོས་
ཡུག་ དགུ་བཅུ་གོ་ལྔ། གོང་ པ ་རྟེན་ཁེབས་ཉི་ ཤུ་རྩ་ ལྔ། བླ་བྲེ་གཉིས། གཡས་
གཡོན་གྱི་མཐའ་ལ་དར་ཡུག་ལྔ། དར་ཆག་ལ་དར་ཡུག་གཅིག་དང་དར་ཁ་ལྔ།
སྐུད་པ་ལ་གོས་དར་འདྲེས་པ་ཁ་བཞི་བཅུ་ཞེ་དགུ་དང་སེ་ཐའུ་འདོམ་པ་དོ། །སྨད་
ཀྱི་མཐའ་ལ་དར་ཡུག་སྔོན་པོ་གཅིག་རྣམས་སོང་གསུངས་སོ། །དེ་ནས་རྗེ་བཙུན་
A5 བ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མའི་གོས་སྐུ་ཆུར་འདོམ་བརྒྱད་དང༌། ཞེང་དུ་འདོམ་དྲུག་གི་ཚད་དང་ལྡན་པ། རྒྱུ་
བཟང་ཞིང་བྱིན་རླབས་ཀྱི་གཟི་འོད་འཕྲོ་བ་དང་བཅས་པ་ཡོངས་སུ་རྫོགས་པ་
མྱུར་དུ་གྲུབ་སྟེ། རབ་ཏུ་གནས་པ་ཡང་ངོ་མཚར་བའི་ལྟས་མང་པོ་དང་བཅས་ཏེ་
ལེགས་པར་གྲུབ་བོ། །གོས་སྐུ་འདིའི་མཛོད་སྤུ་ན་མུ་ཏིག་སྟོང་ཉིས་བརྒྱ་བདུན་ཅུ་
དོན་ལྔ་ཁྲོམ་ཚོགས་སུ་ཡོད་པའི་དབུས་ན་ཆར་འབེབས་ཤིག་གི་དུས་སུ་གཞི་
བདག་ནེ་སེར་བས་རྗེ་རང་ཉིད་ལ་ཕུལ་བའི་རིན་པོ་ཆེ་ཆུ་ཤེལ་གཅིག་དང་། དེ་
བཞིན་གཤེགས་པའི་འཕེལ་གདུང་། གླང་པོར་འཁྲུངས་པའི་སྐུ་གདུང༌། མཆིམས་
བློ་བཟང་གྲགས་པའི་སྐུ་གདུང་། སྣར་ཐང་ཉེར་འཛིན་ཆེན་པོའི་སྐུ་གདུང་། རིང་
སྲེལ་མང་པོ་དང་བཅས་པ་བཞུགས་ཤིང་། ཕྱག་གཡས་ལ་བྱུ་རུ་མུ་མེན་རྣམས་
འདྲེས་པ་བརྒྱ་དང་ཉེར་ལྔ། ཕྱག་གཡོན་ལ་བྱུ་རུ་ཉིས་བརྒྱ་དང་གསུམ། མགུལ་
པ་ལ་བྱུང་རུ་དགུ་བཅུ། ཤངས་ཀྱི་རྩེ་ལ་སྤོས་ཤེལ་བཟང་པོ་ཞིག་དང་མུ་ཏིག་
རྣམས་ཡོད་གསུངས་སོ། །དེ་ནས་རྗེ་འདི་པས་བཀྲ་ཤིས་ལྷུན་གྱིས་གྲུབ་པའི་ཆོས་
གྲྭ་ཆེན་པོར་གཞི་ཕབ་ནས་བཞུགས་ནས་ཆོས་ཀྱི་འཁོར་ལོ་རྒྱུན་མི་འཆད་དུ་
བསྐོར་ཏེ། དེ་ཡང་སྔ་ཆོས་ལ་ཚད་མ་རྣམ་འགྲེལ་དང་། མངོན་པ་མཛོད་གཉིས་
གསུངས། དེ་རྗེས་ཞུ་མི་དང་བསྟུན། ཕྱི་དྲོ་དང་པོར་ཕར་ཕྱིན། དེ་ནས་འདུལ་བ།
དེ་ནས་རྩ་འཇུག་གམ། བྱང་ཆུབ་ལམ་རིམ། རྒྱུད་འགྲེལ་སོགས་འདོད་པ་དང་
བསྟུན་ཏེ་གསུངས། རྣམ་འགྲེལ་ལྷ་ཤཱཀ་དང་དར་ཊིཀ་མཁས་གྲུབ་ཊཱིཀྐ་སོགས་ལ་
བརྟེན་ནས་གསུངས། མངོན་པ་མཆིམས་དང་ནེལ་ པའི་ཊིཀྐ་གཉིས་ལ་བརྟེན་
གཞི་མཛད་ནས་དགོངས་པས་དཔྱོད་པར་སྣང་། ཕར་ཕྱིན་གསེར་ཕྲེང་དང་དར་
ཊིཀ །འདུལ་བ་དམར་ཊཱིཀ་དང་རྒྱ་ཆེར་འགྲེལ། རྩ་འཇུག་གསུང་དུས་ཊིཀ་ཆེན་
146 -



ལམ་རིམ་བླ་མ་བརྒྱུད་པའི་རྣམ་ཐར། །
ཚར་པ་རེ་བཀླགས་ནས་དོན་གྱི་སྙིང་པོ་དྲིལ་བ་རེ་ལ་བསྐྱར་ཆོས་མཛད། ལམ་
རིམ་བསླབ་བྱ་བློ་སྦྱོང་སོགས་ལའང་བཤད་པ་རེ་དང་བསྐྱར་ཆོས་གཉིས་རེ་འོང་
ངོ༌། །བློ་སྦྱོང་ལ་འདར་སྟོན་བྱང་ཆུབ་དཔལ་གྱིས་ཟིན་བྲིས་རྒྱས་པ་ཞིག་མཛད་
སྣང་། ཆོས་གསུང་པའི་དུས་སུ་ཞལ་འཛུམ་མདངས་དང་ལྡན་པ་ཞིག་འོང་། དྲུང་
ན་འདུག་པ་དང་ཐག་རིང་པོ་ན་འདུག་པ་ལ་ཁྱད་པར་མེད་པ་ཞིག་འོང་། གསུང་
གི་གདངས་དལ་ཞིང་འགྲོ་གཞན་ལས་ཆེ་བ་ཞིག་འོང་། གཞུང་གི་གཅོད་མཚམས་
མཛད་པ་རང་གིས་གོ་ཐུབ་པ་འདྲ་བ་ཞིག་འོང་། ཆོས་གསུངས་པའི་དུས་གཞན་
ལ་སྨོད་པ་སོགས་ཀྱི་ཆོས་དམག་དང་ཟེར་ཆུ་ཡེ་མི་འོང་གྲུབ་མཐའི་འདོད་ཚུལ་མི་
འདྲ་བ་དང་། དོགས་པ་མང་དུ་བཀོད་ནས་འདི་ཚོ་རིགས་ལུང་གི་སར་དཔྱད་
དགོས་གསུངས། ཉམས་སུ་ལེན་ན་འདི་འདྲ་ཞིག་འོང་ཚོད་དུ་གདའ་ཞེས་ཕྱོགས་
རྒྱག་རེ་མཛད་དེ་བློ་གཞན་ལས་འཁུལ་བ་ཞིག་འོང་། བགྲོ་གླེང་གནང་བའི་དུས་
ཞལ་ཕོ་དང་བཅས་ཏེ་ཧུར་ཕྱུང་ནས་མཛད། ཐལ་སྐད་ཀྱང་ཤིན་ཏུ་བདེ་བ་སྙིང་
རླུང་སངས་པ་འདྲ་བ་ཞིག་ཡོད། བགྲོ་གླེང་མཛད་པར་གྲུབ་མཐའ་མང་དུ་བཞག་
ནས། སྐྱོན་གཏོང་རྒྱུ་ཅི་ཡོད་ཅེས་ གསུངས། འཆད་ཉན་ པ་རྣམས་དང་ གྲྭ་ པས་
ཀྱང་བློ་ནུས་ཅི་ཡོད་ཀྱིས་བགྲོ་གླེང་ཕུལ་ཏེ་སོང་བ་མི་འོང་བར་གདའ། སྤྱིར་མི་
གཅིག་ལ་དགྱེས་པའི་བཞད་གནང་ཙ་ན་ཚོགས་པ་ཐམས་ཅད་སྤྲོ་སིང་གིས་འོང་།
གཅིག་ལ་བཀའ་བཀྱོན་དུས་གཞན་མའང་སྐྲག་འོང་བ་ཞིག་ཡོད། དགྱེས་པའི་
སྟབས་མཛད་དུས་ཞལ་གྱི་དཀྱིལ་འཁོར་ཐམས་ཅད་འཛུམ་གྱིས་རང་བཞིན་དུ་
སོང་བ་འདྲ་བ་ཞིག་འོང་། དབུ་ནི་གདུགས་ལྟ་བུ་སྒོར་ཁྱིལ་བ་ཞིག་ཡོད། ཤངས་
མཐོ་ཞིང་སྙན་ཤལ་རིང་བ། དཔྲལ་བ་ཡངས་པ་ཞལ་ཆེ་བ། སྤྱན་ཟུར་གསུམ་ལྟ་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བུར་གཟིགས་པ་འདྲ་བ། སྐུ་ཤ་ཅུང་སྔོ་བ། རྒྱང་ནས་བལྟས་ན་ཅུད་ཟད་སྒྱུར་བ་
ལྟ་བུར་མངོན་པ། ཕྱག་ངར་སྦོམ་པ་ཞིག་ཡོད། ཕལ་ཆེར་དབུ་ཞྭ་མི་བསྣམས་
ཤིང་། ན་བཟའ་གང་བྱུང་བཞེས་པས་མི་ཀུན་གྱིས་ངོ་མི་ཤེས་པ་འོང་། ན་བཟའ་
རྩི་མ་དང་གོས་དར་དྲག་ལྷན་ཅན་གྱི་རིང་འགག་འབུལ་མི་བྱུང་ཡང་། གོས་དར་
རྣམས་དཀོན་མཆོག་ཉིད་ཀྱི་ཕྱོགས་སུ་བསྔོ། ན་བཟའ་དང་སྤྱོད་ལམ་ལ་ཕྱི་ནང་
དང་མི་དྲག་ཞན་གྱི་སར་ཁྱད་མི་མཛད། གཞན་གྱི་འབུལ་བ་དང་བསྙེན་བཀུར་
བྱུང་བའི་ཚེ་དེ་འཕྲལ་ལ་དཀོན་མཆོག་གསུམ་གང་རུང་གི་ཆེད་དུ་བསྔོ་བ་མཛད། །
འབུལ་བ་ཆེ་ཆུང་གང་ཕུལ་ཀྱང་འདི་ཡང་ངེད་ལ་འདི་ལྟར་མཁོ་བ་ཡོད་ཅེས་
མཉེས་མཉེས་མཛད། གསོལ་ཇ་རྐྱང་པ་རེ་ལའང་གདན་དྲངས་པར་ཆོས་རྗེ་ཉིད་
ཕེབས་ པར་ མཛད། བཞུགས་གདན་ ཀྱང་བེམ་པོ་སོགས་གང་བྱུང་གིས་ཆོག །
ཟང་ཟིང་གིས་ཡོན་བདག་དང་དཔོན་གྱི་ངོ་འཛིན། སློབ་མ་ལ་འདི་ལ་བྱམས་དང་
འདི་ལ་མི་བྱམས་མེད་སུ་ལ་འབོད་ཀྱང་དྲུང་པ་ཞེས་ཞེ་ས་རེ་མཛད། ཀུན་ལ་ཉེ་
རིང་མེད་པའི་ཐུགས་རྗེ་ཆེན་པོ་མངའ་ཡང་སྙིང་རྗེ་རྗེ་ལྟར་མི་སྟོན། འཆལ་ཚུལ་
ཀྱི་རྙོག་པ་དང་བྲལ་བའི་ཚུལ་ཁྲིམས་མངའ་ཡང་ཞི་ཞིང་དུལ་དུལ་ལྟར་མི་མཛད། །
མཐའ་མེད་པའི་མཁྱེན་པ་མངའ་ཡང་མཁས་པ་ཉིད་དུ་ཞལ་བཞེས་མི་མཛད། །
རིགས་ལུང་ལ་བྱུང་མ་བྱུང་ལ་གཙིགས་སྟེང་ཆེ་བར་མཛད་དེ། ཆོས་གྲྭར་བྱུང་མ་
བྱུང་ལ་དགོངས་པར་མི་མཛད། གྲྭ་པ་བྱུང་བའམ་སོང་བ་ལ་དགྱེས་མི་དགྱེས་མི་
མངའ་ཞིང་། ཡོན་བདག་དང་སློབ་མ་མི་ཉོ། མདོར་ན་འཇིག་རྟེན་གྱི་ཆོས་བརྒྱད་
མཉམ་པར་དགོངས་ཤིང་། བྱིས་པའི་སྤྱོད་པ་ལས་རིང་དུ་སོང་བ་དང་རྒྱལ་སྲས་
ཀྱི་སྤྱོད་པ་རླབས་པོ་ཆེ་མཐའ་དག་ཞུམ་པ་མེད་པར་སྐྱོང་བ་དགེ་བཤེས་སྟོན་པའི་
- 148 -



ལམ་རིམ་བླ་མ་བརྒྱུད་པའི་རྣམ་ཐར། །
རྣམ་ པར་ཐར་པ་ཇི་ལྟ་བ་བཞིན་དུ་མཛད་སྣང་ངོ༌། །རྗེ་འདིས་དགོན་གནས་
འདེབས་པ་དང༌། སྐུ་གསུང་ཐུགས་རྟེན་བཞེང་བ་སོགས་མཛད་པ་རྒྱ་ཆེན་པོ་དེ་
ཙམ་ཞིག་མཛད་ཀྱང་། ནང་དུ་ཐུགས་དམ་ཐུན་བཞིའི་རྣལ་འབྱོར་ལས་ནམ་ཡང་
མི་གཡེལ་ཞིང་སྔར་བཤད་པ་ལྟར་གྱི་གཞུང་ཆེན་མོའི་ཆོས་འཆད་དེ་དག་ཀྱང་
ནམ་ཡང་འཆག་མེད་མཛད་དེ་འདི་ནི་སྤྲུལ་པའི་མཛད་པ་ཤ་སྟག་ཡིན་ལ། སངས་
རྒྱས་སྟོང་གི་རྡོ་སྐུ་བཞེང་བར་བཞེད་ནས་སྐུ་རྒྱུའི་རྡོ་གང་ནས་བཙལ་བར་བྱ་ཞེས་
བགྲོས་པ་ན། འགའ་ཞིག་གིས་རྒྱལ་ཆེན་རྩེའི་ཕྱོགས་ནས་བཙལ་ན་ལེགས་ཞུས་
པ་ལ། དེ་ཐག་རིང་བས་འདྲེན་པ་དཀའ་གསུངས། འོ་ན་ཉེ་སྐོར་ནས་མི་རྙེད་ཞུས་
པའི་སྐབས་ཤིག་ན། ཉིན་གཅིག་ཕྱགས་ཕྱི་ལ་སྐུ་འཁོར་ཁ་ཡར་ཁྲིད་དེ་རྡོ་འཚོལ་
དུ་འགྲོ་བ་ཡིན་གསུངས་ནས། དགོན་པའི་ཉེ་ལོགས་མཁར་ལུང་ཞེས་པའི་ལུང་
པ་ཞིག་ཡོད་པ་དེར་ཐེགས་ཙ་ན་ཡ་གི་ན་བྱ་རོག་གཅིག་ལྡིང་གི་གདའ་ཞུས་པས།
འོ་ན་དེར་འདེད་གསུངས་ནས། རི་འབོག་གཅིག་གི་རྩེར་ཐེགས་ཏེ་འདི་ནས་བྲག་
རྐོས་ཤིག་ཅེས་གསུངས་ནས་བྲག་གཤགས་པས་གཡམ་པ་ཆེ་ལ་མང་བ་ཅི་འདོད་
བྱུང་ངོ༌། །དགེ་ འདུན་ ཐམས་ ཅད་ ཀྱིས་ དེ་ ཉིན་ གཅིག་དྲངས་ནས། བསྐལ་ བ་
བཟང་ པོའི་ སངས་རྒྱས་སྟོང་མཚན་དང་བཅས་པ། སངས་རྒྱས་སུམ་ཅུ་སོ་ལྔ་
མཚན་དང་བཅས་པ་འབུར་དུ་བརྐོས་ཏེ་བཞེངས། དེ་བཞིན་གཤེགས་པའི་སྐུ་ཤ་
རྣམས་ལ་གསེར་བཟང་པོ་འབའ་ཞིག་གསོལ་ཏེ་ཕྱིའི་བར་ཁྱམས་ལ་ཐོག་བཀལ་
བའི་འོག་ཏུ་བཞུགས་ཏེ། དེ་ལ་བསྐལ་བཟང་ལྷ་ ཁང་དུ་ གྲགས་ཏེ། འདི་ཡང་
སྤྲུལ་པའི་མཛད་པ་ཡིན་ཏེ་དུས་ཕྱིས་སྐྱེ་བོ་གཞན་མང་པོས་མཁར་ལུང་སྦུག་ནས་
རྡོ་ཇི་ཙམ་བཙལ་ཡང་རྗེ་འདིས་གཏེར་བཞེས་པའི་རྡོའི་ཆག་གྲུམ་ཕྲན་བུ་འདྲ་རྙེད་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པ་ལས་སྟོང་སྐུའི་རྡོ་འདི་དག་དང་འདྲ་བ་སུས་ཀྱང་མ་རྙེད་དོ། །མདོར་ན་རྗེ་བླ་མ་
འདི་ཉིད་ཀྱིས་སྐུ་ཚེ་འདི་ལ་འདུལ་བའི་བསླབ་ཁྲིམས་རྣམ་པར་དག་པ་གཞིར་
བཟུང་། གཞི་ གསུམ་ གྱི་ ཕྱག་ ལེན་ མ་ ཉམས་ པའི་ ངང་ ནས་ བཤད་ ཉན། རྟེན་
བཞེངས། གཙུག་ལག་ཁང་བཞེངས་པ། དཀོན་མཆོག་གི་མཆོད་པ། གསུང་རབ་
ཀྱི་རྩོམ་པ་མཛད་པ་སོགས་ཐམས་ཅད་ཕྱོགས་གཅིག་ཏུ་རྒྱུན་མི་འཆད་པར་མཛད་
པ་ནི། སྔོན་ཆད་གངས་རིའི་ཁྲོད་ཀྱི་ཆེན་པོ་གང་གིའང་རྣམ་པར་ཐར་པས་བསྐྲུན་
པར་བཟོད་པ་མ་ཡིན་ནོ། །རྗེ་ཐམས་ཅད་མཁྱེན་པ་དགེ་འདུན་གྲུབ་འདིས་དམ་
པའི་ཆོས་སྤེལ་བའི་ཆེད་དུ་དམ་པའི་ཆོས་འདུལ་བའི་གླེང་འབུམ་ཆེན་མོ། མདོ་
རྩའི་ཊིཀ་ཆེན། སོ་སོ་ཐར་པའི་ཊིཀྐ། རྣམ་འགྲེལ་གྱི་ཊིཀྐ། སྤྱི་དོན་རིགས་པའི་
རྒྱན། རྩ་འཇུག་གཉིས་ལ་ཊིཀྐ་རེ་རེ། ཐུབ་པའི་བསྟོད་པ་ལུང་ཀུན་ལས་བཏུས་
པ། བདུད་དཔུང་ཕྱེ་འཐག་མ། སངས་རྒྱས་ཀྱི་གསུང་ལ་བསྟོད་པ། རྒྱལ་ཚབ་
རྗེའི་བསྟོད་པ་ཀུན་ཏུ་བཟང་པོ། རྣམ་དཔྱོད་ལང་ཚོ་མ། མཁས་གྲུབ་ཐམས་ཅད་
མཁྱེན་པའི་ བསྟོད་ པ། བྱང་རྩེ་བ་ནམ་མཁའ་དཔལ་བ་ལ་བསྟོད་པ། སྤྱན་སྔ་
བསོད་ནམས་ལྷུན་གྲུབ་པ་ལ་བསྟོད་པ། སྤྱན་སྔ་རིན་ཆེན་འཕེལ་ལ་བསྟོད་པ།
འཇམ་དབྱངས་རིན་ཆེན་རྒྱལ་མཚན་ལ་བསྟོད་པ། སེམས་དཔའ་ཆེན་པོ་ཚུལ་
ཁྲིམས་དཔལ་བཟང་ལ་བསྟོད་པ། རྗེ་བཙུན་འཇམ་དབྱངས་ལ་བསྟོད་པ། སེང་
ལྡེང་ནགས་ཀྱི་སྒྲོལ་མའི་བསྟོད་པ། དེའི་ཕོ་བྲང་ནགས་ཀྱི་བསྟོད་པ། རྗེ་བཙུན་
མ་དཀར་མོའི་སྒྲུབ་ཐབས། དེའི་བསྟོད་པ། མི་གཡོ་བ་སྔོན་པོའི་ སྒྲུབ་ཐབས།
འདུས་པ་ལ་བརྟེན་པའི་རབ་གནས་ཀྱི་ཆོ་ག །ལྷ་མོ་དབྱངསས་ཅན་མའི་བསྟོད་
པ། རྡོ་ རྗེ་ ཁྱུང་ཁྲའི་བསྟོད་ པ། སའི་ སྙིང་ པོའི་བསྟོད་ པ། མགོན་པོ་གྲི་གུག་གི་
- 150 -



ལམ་རིམ་བླ་མ་བརྒྱུད་པའི་རྣམ་ཐར།
བསྟོད་པ། མགོན་པོ་ཞལ་བཞི་པའི་བསྟོད་པ། དམ་ཅན་ཆོས་རྒྱལ་གྱི་བསྟོད་པ།
དེའི་ ཟློག་ པ་ རྒྱས་ པ། དམ་ཅན་ གསང་ སྒྲུབ་ དམར་ པོའི་བསྟོད་ པ། ཙཱ་ མུནྟིའི་
བསྟོད་པ། དམག་ཟོར་ལྷ་མོའི་བསྟོད་པ། དེའི་གཏོར་ཆོག་མདོར་བསྡུས། ཉམས་
མགུར་ ཤར་ གངས་རི་མ། ཀ་མད་ ལ་ གྲས་ པའི་ ཉམས་མགུར། ལྷ་ རྒྱལ་རྩེར་
མཛད་ པའི་ ཉམས་ མགུར། དཀོན་ རྩེགས་ ནས་ འབྱུང་ བའི་ སྨོན་ ལམ། དཀོན་
མཆོག་གསུམ་ལ་ཡན་ལག་བདུན་པའི་བསྟོད་པ། མགོན་པོ་ལ་མངའ་གསོལ་གྱི་
ཚིགས་བཅད། འོད་དཔག་མེད་གཙོ་འཁོར་ལ་བསྟོད་པ་སྨོན་ལམ་དང་བཅས་པ།
སྨོན་ལམ་ཆེན་མོའི་དུས་སུ་མཛད་པའི་སྨོན་ལམ་མདོར་བསྡུས། བྱམས་ཆེན་
བཞེངས་ཏེ་མཛད་པའི་སྨོན་ལམ་མདོར་བསྡུས་སེངྒེ་གདོང་ཅན་གྱི་ཟློག་པ་བྱ་
ཐབས། ཛམ་ལ་སེར་པོ་ལ་ཆུ་འབུལ་བའི་ཆོ་ག །ཏའི་སི་ཏུ་རྣམ་རྒྱལ་གྲགས་པའི་
དྲིས་ལན་རྣམས་ཡོད་ལ། རྗེ་ཉིད་ཀྱིས་གསུངས་པ་ལ་གཞན་གྱིས་ཟིན་བྲིས་བྱས་
པ་འགའ་ཡར་དང་། ཁྱད་པར་རྗེ་ཉིད་ལ་པོ་ཏི་ཉི་ཤུ་ཙམ་ཉན་པའི་སྐྱོར་འགོ་ལོ་
མང་པོར་མཛད་ཅིང་། ཕྱིས་བསྟན་འཛིན་ཆེན་པོར་གྱུར་པ་འདར་སྟོན་བྱང་ཆུབ་
དཔལ་ ཞེས་ པ་ དེས་ ཕར་ ཚད། འདུལ་མཛོད། རྩ་ འཇུག་ སོགས་ ལ་ ཟིན་ བྲིས་
མཛད་པ་ཡོད་ཅིང་། གཞན་ཡང་རྗེས་འཇུག་མཁས་གྲུབ་བགྲང་བ་ལས་འདས་པ་
ཡོད་ པས་ སོ་ སོས་ཟིན་ བྲིས་ མཛད་ པ་ མང་ དུ་མཆིས་སོ། །རྗེ་ འདི་ནི་ བཀའ་
གདམས་གླེགས་བམ་ལས། སྤྱན་རས་ གཟིགས་དབང་བཟང་པོར་སྤྲུལ། །ཞེས་
ལུང་བསྟན་པ་ལྟར་ཁ་བ་ཅན་གྱི་མགོན་པོ་སྤྱན་རས་གཟིགས་ཉིད་འཇམ་མགོན་
བླ་མའི་བསྟན་པ་སྤེལ་བའི་ཆེད་དུ་བསམས་བཞིན་དུ་སྤྲུལ་པའི་སྐུ་བཟུང་སྟེ་
ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོ་ཞེས་མཚན་ཉི་ཟླ་ལྟར་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
གྲགས་ཤིང་རྗེ་བཙུན་མ་སྒྲོལ་མས་འཕྲིན་ལས་ཀྱི་གྲོགས་མཛད་དེ་ཆོས་གྲྭ་ཆེན་
པོ་བཀྲ་ཤིས་ལྷུན་པོ་བཏབ་ནས་འཇམ་མགོན་བླ་མའི་བསྟན་པ་དྲི་མ་མེད་པ་བསྲེ་
བསླད་ཐམས་ཅད་དང་བྲལ་བ་མདོ་སྔགས་ཡོངས་སུ་རྫོགས་པའི་བཤད་པ་དང་
སྒྲུབ་པ་གཉིས་ཀ་ཚང་བ་རྐང་ཚུགས་པར་མཛད་དེ་འཛམ་བུའི་གླིང་གི་ཕྱོགས་
མཐའ་དག་ནས་འདུས་པའི་མཁས་གྲུབ་བགྲང་བ་ལས་འདས་པ་རྗེ་བདག་ཉིད་
ཆེན་པོའི་ལེགས་བཤད་ཀྱིས་ཚིམ་པར་མཛད་དེ་ས་ཆེན་པོའི་ཁྱོན་ཐམས་ཅད་རྣམ་
ཐར་གཙང་མས་ཁྱབ་པར་མཛད་ནས་སྐུ་ཚེ་འདིའི་དངོས་ཀྱི་གདུལ་བྱ་རྫོགས་པ་
ན་དགུང་ལོ་བརྒྱད་ཅུ་གྱ་བཞིར་ཕེབས་པ་ཤིང་ཕོ་རྟའི་ལོ་རྒྱལ་ཟླ་བའི་ཡར་ཚེས་
བརྒྱད་ཀྱི་ཐོ་རེངས་ཞབས་རྡོ་རྗེ་སྐྱིལ་ཀྲུང་། ཕྱག་གཉིས་མཉམ་བཞག་མཛད་དེ།
སྟོང་པ་གསུམ་རིམ་གྱིས་ཐིམ་ནས་ཐམས་ཅད་སྟོང་པ་འོད་གསལ་དོན་དམ་པའི་
བདེན་པ་མངོན་དུ་མཛད་དེ། དེ་ཡང་སྔར་སྙུན་པ་སོགས་ཀྱིས་སྐུ་མདངས་ཅུང་
ཞིག་ཆུང་བར་ཡོད་ནའང་། དེའི་ཚེ་གློ་བུར་དུ་སྐུ་ལུས་ཟླ་བ་རྒྱས་པ་ལྟར་གྱུར་ཏེ།
སྔར་གྱི་སྐུའི་གཉེར་མ་རྣམས་ཀྱང་མེད་པར་བལྟ་བར་མི་བཟོད་པའི་འོད་ཀྱི་ཕུང་
པོ་དང་ལྡན་ཞིང་། དེ་ཡང་ ཁ་ཅིག་ནི་སྐུའི་འོད་དམར་སེར། ཁ་ཅིག་ནི་དཀར་
སེར། ཁ་ཅིག་ནི་གསེར་བཙོ་མ་ལྟ་བུར་སྣང་ངོ༌། །ཞེས་ཟེར་རོ། །དེ་བས་ན་རྗེ་
འདི་ནི། དེའི་ཚེ་འོད་གསལ་དོན་དམ་པའི་བདེན་པ་མངོན་སུམ་མཛད་དེ་། འཆི་
བ་ཆོས་སྐུར་བསྒྱུར་བའི་སྒོ་ནས་བར་དོ་སྒྱུ་མའི་སྐུར་བཞེངས་ཏེ། དེ་ལ་བརྟེན་
ནས་མཆོག་གི་དངོས་གྲུབ་མངོན་དུ་མཛད་པར་ཡིན་པར་གདོན་མི་ཟ་བ་ཡིན་
ནོ། །འོ་ན་ཕྱི་མ་རྒྱ་ནག་ཏུ་སྐུ་སྐྱེ་བ་བཞེས་པར་གསུངས་པ་སོགས་ཇི་ལྟར་ཡིན་ཞེ་
ན། རྗེ་རང་གི་གསུང་ནས། སྤྲུལ་པས་སྐྱེ་བ་འཛིན་པ་ཡིན་པས་མི་འགལ་གསུང་
- 152 -



ལམ་རིམ་བླ་མ་བརྒྱུད་པའི་རྣམ་ཐར། །
བ་ ལྟར་ ཡིན་ནོ། །དུས་དེ་དག་གི་ཚེ་ནམ་མཁའ་ནི། ཐམས་ཅད་སྟོང་པ་འོད་
གསལ་མངོན་དུ་མཛད་པའི་ཚུལ་ནི། འདི་འདྲའོ་ཞེས་འཇིག་རྟེན་ཐམས་ཅད་ལ་
གོ་བར་བྱེད་པ་བཞིན་དུ་ཤིན་ཏུ་གཡའ་དག་པར་གྱུར་ཏེ། ཐ་མལ་གྱི་སྤྲིན་དང་
རྡུལ་ལ་སོགས་པ་ཐམས་ཅད་དང་བྲལ་ཞིང་ས་གཞི་རླུང་གི་རྒྱུ་བ་ཐམས་ཅད་དང་
བྲལ་ནས་བསེར་བུ་ཕྲ་མོའི་འགྲོ་འོང་ཡང་རྒྱུན་ཆད་པ་ཞག་བཞི་བཅུ་ཞེ་ལྔ་ཙམ་གྱི་
བར་དུ་བྱུང་ལ། གཞན་ཡང་ལྷ་རྣམས་ཀྱིས་མཆོད་པ་མེ་ཏོག་སྣ་ཚོགས་པ་རྣམས་
ཕལ་ཆེ་བ་ཀུཎྜ་ལྟར་དཀར་ཞིང་མུ་ཏིག་ལྟར་འོད་གསལ་བ། ཟླ་བ་ལྟར་འཚེར་བ་
ལག་མཐིལ་ཙམ་དང་ཤིང་རྟའི་འཕང་ལོ་ཙམ་དཔག་ཏུ་མེད་པ་དང་། ཁ་དོག་ཀྱང་
འགའ་ནི་སྔོན་པོ། འགའ་ཞིག་ནི་སེར་པོ། འགའ་ཞིག་ནི་དམར་པོ་སོགས་ཆར་
ལྟར་བབས་པར་གྱུར་ཏོ། །གཞན་ཡང་སྐུའི་ཐད་དྲང་དུ་འཇའ་ཚོན་ཁ་དོག་སྣ་ལྔ་
པ་ཤིན་ཏུ་དྭངས་ཤིང་འོད་འཚེར་བ་རྣམ་པར་བཀྲ་བ་ཞིག་ཡུན་རིང་པོའི་བར་དུ་
གནས་པར་གྱུར་ལ། ཕལ་ཆེ་བ་ནམ་མཁའི་ལམ་ཐམས་ཅད་འཇའ་ཚོན་དཀར་པོ་
བླ་བྲེ་ལྟར་བྲེས་པ་དང་། བ་དན་ལྟར་འཕྱང་བ་དང༌། དགོན་པའི་གཡས་གཡོན་
ཐམས་ཅད་འཇའ་ཚོན་སྣ་ཚོགས་པས་ལྡ་ལྡི་ལྟར་འཁྲིག་གིས་གང་བ་སོགས་པ་
ཞག་མང་པོའི་བར་དུ་བྱུང་ཞིང་། དཔའ་བོ་དང་མཁའ་འགྲོ་མ་རྣམས་ཀྱིས་མངོན་
པར་བསྒྲགས་པའི་འཁར་རྔ་སོགས་རོལ་མོའི་བྱེ་བྲག་བསམ་གྱིས་མི་ཁྱབ་པ་
མཚན་དགུང་ལ་གྲག་པ་དང༌། ཉིན་མོ་ཡང་གཎྜི་བརྡུངས་པའི་སྒྲ་ཆེན་པོ་གྲག་སྟེ་
ཐམས་ཅད་ཐེ་ཚོམ་དུ་གྱུར་ནས་བརྟགས་ཀྱང་མི་ཞིག་གིས་བརྡུངས་པ་མ་ཡིན་
པར་ངེས་པ་ཙམ་དུ་ཟད་ཀྱི་གཞན་དུ་གཞན་ཇི་ལྟ་བུ་ཞིག་གིས་གནས་གང་དུ་
རྡུངས་པ་སོགས་གང་དུའང་བརྟག་པར་མི་ནུས་པར་ཡུན་རིང་དུ་སྒྲ་ཤིན་ཏུ་གྲག་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པ་ཞིག་བྱུང་ངོ༌། །མདོར་ན་བཅོམ་ལྡན་འདས་རྩྭ་མཆོག་ཏུ་མྱ་ངན་ལས་འདས་
པའི་ཚུལ་བསྟན་པའི་ཚེ། ལྷ་རྣམས་ཀྱིས་མངོན་པར་མཆོད་པ་ཇི་ལྟ་བ་བཞིན་དུ་
འདིར་ཡང་བྱུང་བར་གྱུར་ཏོ། །དེ་ནས་སྲས་ཀྱི་ཐུ་བོ་འདུལ་འཛིན་རིན་པོ་ཆེས་
གཙོ་མཛད། དགེ་འདུན་ཕྱེད་དང་ཉིས་སྟོང་གྱིས་ཟླ་བ་ཕྱེད་ཙམ་གྱི་བར་དུ་གསོལ་
འདེབས་གདུང་མཆོད་སྨོན་ལམ་རྒྱས་པར་མཛད་ཅིང་། སྦྱིན་བདག་གྲྭ་བུ་སློབ་
རྣམས་དང༌། བླ་བྲང་གི་ཕྱག་རྫས་རྣམས་ཀྱིས་སྐུ་གདུང་གི་ སྐུ་མདུན་དང་། ཕྱི་
ནང་གི་མཆོད་ཁང་ཐམས་ཅད་དུ་མཆོད་པའི་ཚོགས་བསམ་གྱིས་མི་ཁྱབ་པ་དང༌།
བྲང་ཁང་སོ་སོའི་ཐོག་ ཁར་ཡང་ མར་མེའི་ཕྲེང་བ་ལ་སོགས་པའི་མཆོད་པས་
མཆོད་པར་མཛད་ཅིང་རྩེ་གཅིག་ཏུ་གསོལ་བ་འདེབས་པར་མཛད་དོ། །དེ་ལྟར་
བསོད་ནམས་དང་ཡེ་ཤེས་ཀྱི་ཚོགས་རླབས་པོ་ཆེས་དགོངས་པ་ཡོངས་སུ་རྫོགས་
པར་མཛད་ནས། ལུག་གི་ལོ་གསར་མ་ཐག་མཁྱེན་པའི་མངའ་བདག་རྡོ་རྗེ་སློབ་
དཔོན་བཟང་པོ་བཀྲ་ཤིས་གངས་ཅན་ནས་སྤྱན་དྲངས། གདུགས་དང་རྒྱལ་མཚན་
དང་བ་དན་ལ་སོགས་པས་བསུ་བ་མཛད་དེ། བདག་ཉིད་ཆེན་པོའི་སེངྒེའི་ཁྲི་ལ་
བཞུགས་སུ་གསོལ་ཏེ་རྒྱལ་ཚབ་ཏུ་དབང་བསྐུར། འདུལ་འཛིན་སེམས་དཔའ་
ཆེན་པོས་མེ་ཏོག་གཏོར་ཏེ་ཤིས་པ་བརྗོད་པར་མཛད་དོ། །རྗེ་འདིས་བསྟན་པ་ལ་
བྱ་བ་རྒྱ་ཆེར་མཛད་པས་རྒྱུད་འཛིན་མཐའ་ཡས་པ་བྱུང་ཞིང་འཕྲིན་ལས་རྒྱ་ཆེར་
སྤེལ་བའི་བསྟན་འཛིན་དམ་པ་འདུལ་འཛིན་བློ་གྲོས་སྦས་པ། བྱང་སེམས་འདུལ་
ནག་ པ་ དཔལ་ལྡན་བཟང་པོ། །པཎ་ཆེན་བཟང་པོ་བཀྲ་ཤིས། པཎ་ཆེན་ ལུང་
རིགས་རྒྱ་མཚོ། པཎ་ཆེན་ཡེ་ཤེས་རྩེ་མོ། ཀུན་མཁྱེན་ཆོས་འབྱོར་དཔལ་བཟང་།
མཁས་གྲུབ་ནོར་བཟང་རྒྱ་མཚོ། གནས་རྙིང་ཞབས་དྲུང་ཀུན་དགའ་བདེ་ལེགས།
- 154 -



ལམ་རིམ་བླ་མ་བརྒྱུད་པའི་རྣམ་ཐར།
ལས་ ཆེན་ ཀུན་ དགའ་རྒྱལ་མཚན། འཇམ་དབྱངས་དགའ་བའི་ བློ་གྲོས། ཀུན་
མཁྱེན་ཕྱོགས་ལྷ་འོད་ཟེར་སོགས་མང་དུ་བྱོན་པ་ལས་སྲས་ཀྱི་ཐུ་བོ་ནི་འདུལ་
འཛིན་བློ་གྲོས་སྦས་པའོ། །
༈ འདུལ་འཛིན་བློ་གྲོས་སྦས་པ་ཞེས་བྱ་བའི་བདག་ཉིད་ཆེན་པོ་འདི་ནི།
གཙང་སྟོད་ཆུ་སྒོའི་གཡོ་གྲོང་ཞེས་པར་ལྕགས་ཕོ་འབྲུག་གི་ལོ་ལ་སྐུ་བལྟམས།
བྱིས་པའི་དུས་ཀྱི་ཚེ་སེམས་ཅན་ལ་སྙིང་རྗེ་བསྒོམས་ཙ་ན་མཆི་མ་རང་དབང་
མེད་པར་འོང་བ་ཞིག་ཡོད་དེ། སྙིང་རྗེའི་དམིགས་རྣམ་རང་ནི་མ་ཤར་བར་
འདུག་གསུངས། དེ་ནས་དཔལ་སྣར་ཐང་དུ་མཁན་ཆེན་གྲུབ་པ་ཤེས་རབ་སྤྱན་
སྔར་རབ་ཏུ་བྱུང་། མཚན་བསམ་འགྲུབ་གྲགས་པ་དཔལ་ལྡན་ཞེས་བཏགས།
ཆེན་པོ་ལོ་ཙཱ་བ་སངྒྷ་ཤྲཱི་ལ་སློབ་དཔོན་བཅོལ་ཏེ་སྒྲ་དང་བསྟན་བཅོས་མང་དུ་
གསན་ནོ། །དེ་ནས་རྒྱལ་གྱི་རྩིབས་རི་ལ་སོགས་པའི་སྒྲུབ་གནས་མང་དུ་མཐོང་
བས། དེ་ནི་སྒོམ་ཆེན་ཞིག་རང་བྱ་སྙམ་དུ་དགོངས་པ་འཁྲུངས་པས། གྲོགས་
ཁམས་པ་དགེ་རྒན་ཞིག་ཡོད་པ་དེ་ན་རེ། རེ་ཤིག་སློབ་གཉེར་བྱས། དེ་ནས་
བསྒོམས་ལེགས་པོ་འོང་། ད་ལྟ་ནས་བསྒོམས་ན་གླེན་བསྒོམ་དུ་འགྲོ་ཞེས་ཟེར་
བས་སློབ་གཉེར་གྱི་འཕྲོ་བསྐྱངས། ངས་དེ་དུས་རྩིབས་རིར་སྡད་ནས་བསྒོམས་
ན་སྒོམ་ཆེན་བཟང་ཟེར་ཞིག་འོང་བ་ཡོད་དེ། དབུ་མའི་ལྟ་བ་ཟབ་མོ་འདི་དང་
ཨེ་འཕྲད་ནི་མི་ཤེས་གསུངས། དེ་ནས་གྲོགས་འགའ་ཞིག་དང་བཅས་ཏེ་དབུས་
ལ་ཕེབས་པའི་ཚེ། བསམ་ཡས་ཀྱི་རི་མཐོང་བའི་ལམ་ཁ་ཞིག་ཏུ་ཐུགས་དྲན་
མེད་ དུ་བརྒྱལ་བ་ཞིག་བྱུང་ འདུག །གྲོགས་མཆེད་རྣམས་ ཀྱིས་ ལེགས་ པར་
བོས། ཁོང་རང་གི་སྣང་བ་ལ་བཙུན་པ་ཞིག་དང་འགྲོགས་ཏེ་ཕྱིན། བསམ་ཡས་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཡིན་རྒྱུའི་གཙུག་ལག་ཁང་ཞིག་གི་རྩར་སླེབ། བཙུན་པ་དེ་དང་ལྷན་དུ་སྒོ་ལ་
ཕྱིན་དུས་མི་དཀར་པོ་ཞིག་གིས་འདི་གར་འགྲོ་བ་ཡིན་ཞེས་ང་མ་གཏང་། དེ་
དུས་མནལ་ལམ་དུ་གཞན་གྱིས་བོས་པའི་སྐད་གྲག་པས་རྐྱེན་བྱས་ཏེ་དྲན་པ་
རྙེད་ པར་ གྱུར་ཅེས་ གསུངས། མི་ དཀར་པོ་དེ་ནི་ བླ་མ་འདིའི་ ལྷག་པའི་ལྷ་
གཏུམ་པོ་དཀར་པོ་ཡིན་པས་དེས་བར་ཆད་བསལ་བ་ཡིན་ཞེས་གསུངས། དེ་
ནས་ཕར་ཕྱིན་ལ་ནན་ཏན་མཛད་པས་ལོ་གསུམ་ཙམ་ལོན་ཙ་ན་ལུང་ཆོས་ལ་
ཐོགས་པ་མེད་པའི་མཁྱེན་པ་ཅན་དུ་གྱུར། དེ་ནས་ད་དབུ་ཚད་སློབ་སྙམ་དུ་
སེམས་ཙ་ན། གྲོགས་པོ་ ཁམས་པ་དགེ་རྒན་དེ་ན་རེ། ཁྱེད་དབུ་ཚད་སློབ་ན་
དགའ་ལྡན་པ་དྲག་ཟེར། དེས་རྐྱེན་བྱས་ནས་རི་བོ་དགའ་ལྡན་དུ་རྒྱལ་ཚབ་
རིན་པོ་ཆེ་བསྟན་པའི་བདག་པོ་མཛད་པའི་སར་བྱོན། ཆོས་རྗེ་ཤེས་རབ་སེངྒེ་
དང༌ རྗེ་ དགེ་ འདུན་ གྲུབ་ གཉིས་ དང་ ཡང་ དེ་ དུས་ མཇལ། དེ་ ནས་ ཐུགས་
དགོངས་ལ་ཕར་ཕྱིན་ང་རང་གི་འདི་ཀས་འོང་། དབུ་ཚད་གཉིས་མཁས་པར་
བསླབ་སྙམ་ནས། རྒྱལ་ཚབ་རིན་པོ་ཆེའི་དྲུང་དུ་ལེགས་པར་མཉན། ཆོས་ རྗེ་
ཤེས་རབ་སེང་གེ་དང་རྗེ་དགེ་འདུན་གྲུབ་པ་གཉིས་ལ་ཡང་གསན་པས། ཕར་
ཕྱིན་གྱི་དེ་སྔའི་གྲུབ་མཐའ་རྣམས་ཀྱང་འགྱུར་ཏེ། རྗེ་ཡབ་སྲས་ཀྱི་ཐུན་མོང་མ་
ཡིན་ པའི་གྲུབ་མཐའ་ལ་ཡིད་ཆེས་རྙེད་པ་ཞིག་བྱུང་། ལྷག་ པར་ རྗེ་ དང་མ་
མཇལ་ཡང་རྗེ་ཉིད་ལ་སངས་རྒྱས་དངོས་ཀྱི་འདུ་ཤེས་སྐྱེ་བ་ཞིག་བྱུང་སྟེ་ལས་
འབྲེལ་ཞིག་ཡོད་པ་འདྲ་གསུངས། གྲོགས་པོ་དགེ་རྒན་དེ་ང་ལ་དྲིན་ཆེ་བ་ཞིག་
བྱུང་གསུངས། དེ་ནས་རྒྱལ་སྲས་འདུལ་བ་འཛིན་པ་འདིས་རང་ལོ་ཉི་ཤུ་རྩ་
དྲུག་པ་ཤིང་མོ་སྦྲུལ་གྱི་ལོ་རྒྱལ་ཚབ་རིན་པོ་ཆེས་མཁན་པོ་དང་། འདུལ་འཛིན་
- 156 -



ལམ་རིམ་བླ་མ་བརྒྱུད་པའི་རྣམ་ཐར།
ཆེན་པོ་གྲགས་པ་རྒྱལ་མཚན་གྱིས་ལས་ཀྱི་སློབ་དཔོན། ཤར་པ་བྱང་སེམས་
རིན་རྒྱལ་བས་གསང་སྟེ་སྟོན་པ་མཛད་དེ་དགེ་འདུན་ཆོས་གསུམ་དང་ལྡན་པའི་
དབུས་སུ་བསྙེན་པར་རྫོགས་པ་དགེ་སློང་གི་དངོས་པོ་མནོས། དེ་ནས་བརྩམས་
ཏེ་ལྟུང་བ་ཕྲ་མོས་ཀྱང་མ་གོས་པར་ཚུལ་ཁྲིམས་མིག་གི་འབྲས་བུ་བཞིན་དུ་
བསྲུང་བར་མཛད་པས་འདུལ་བ་པ་ཞེས་གྲགས། དེ་ནས་དགོངས་པ་ལ་འདུལ་
བའི་བསླབ་བྱ་ཞིག་མ་ཉན་ན་གཞན་གྱིས་དཀའ་བཅུ་པ་ཡང་འདུལ་བའི་ལག་
ལེན་མི་ཤེས་པར་སྣང་སྙམ་ནས་འོང་བས་འདུལ་བ་ལུང་སྡེ་བཞི་ནས་གསུངས་
པའི་དགག་སྒྲུབ་གནང་གསུམ་གྱི་བསླབ་བྱ་མཐའ་དག་ལ་འཁྲུལ་པ་མེད་པར་
ལེགས་པར་ཤེས་པ་ཞིག་བྱ་སྙམ་དུ་དགོངས་ནས་འདུལ་འཛིན་ཆེན་པོ་གྲགས་
པ་རྒྱལ་མཚན་ལ་བསླབ་བྱ་ཆ་ལག་དང་བཅས་པ་གསན། བྱང་ཆུབ་ལམ་གྱི་
རིམ་པ་ཡང་ཐོག་མར་རིན་པོ་ཆེ་འདུལ་བ་པ་ལ་གསན་གསུངས་ཏེ། གཞན་
ཡང་ཆོས་མང་དུ་གསན་ནོ། །དེ་ནས་རྒྱལ་སྲས་འདུལ་བ་འཛིན་པ་འདིས་ཆོས་
རྗེ་ཤེས་རབ་སེངྒེའི་དྲུང་དུ་གསང་བ་འདུས་པའི་རྒྱུད་འགྲེལ་པ་དང་བཅས་པ།
གདན་རྫོགས། གསལ་སྒྲོན་ལ་སོགས་པའི་རྗེའི་གསུང་རབ་དང་འཕགས་སྐོར་
མཐའ་དག་ཚང་བར་གསན། བདེ་མཆོག་གི་རྒྱུད་ཀྱི་བཤད་པ་དང་འདོད་འཇོ།
ལཱུ་དྲིལ་གྱི་རྫོགས་རིམ་ལ་སོགས་པའི་བདེ་མཆོག་གི་སྐོར་རྣམས་དང་། གསང་
སྔགས་དང་ ཕར་ ཕྱིན་གཉིས་ ཀྱི་ལམ་རིམ། ཟབ་མོ་དབུ་མའི་ ལྟ་ ཁྲིད། ཚུལ་
ཁྲིམས་ལེའུ། རྩ་ལྟུང་བཅུ་བཞི་པ། བླ་མ་ལྔ་བཅུ་པ་རྣམས་ཀྱི་རྗེའི་རྣམ་བཤད་
དང༌། མཚན་ཉིད་ཀྱི་ཆོས་སྐོར་ཡང་མང་དུ་གསན་ཏེ། གཙོ་བོར་རྡོ་རྗེ་ཐེག་པའི་
བཀའ་དྲིན་རྣམས་བླ་མ་འདི་ལ་རྫོགས་པར་མནོས་པས་རྩ་བའི་བླ་མ་བཀའ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དྲིན་ཆེ་ཤོས་སུ་མཛད་པ་ཡིན་ནོ། །དཀའ་ཆེན་བཞིས་གཙོ་བྱས་པའི་མཚན་
ཉིད་ཀྱི་པོ་ཏི་ཤིན་ཏུ་མང་བ་ནི་སློབ་དཔོན་ཐམས་ཅད་མཁྱེན་པ་དགེ་འདུན་
གྲུབ་ལ་གསན་པས་སྡེ་སྣོད་ཀྱི་ཕྱོགས་ལ་བཀའ་དྲིན་ཆེ་བའི་བླ་མ་གཅིག་ཏུ་
མཛད་དོ། །རྒྱལ་སྲས་འདིས་མང་དུ་ཐོས་པ་རྒྱ་ཆེར་བཙལ་བའི་ཚུལ་རང་ཉིད་
ཀྱི་ཞལ་ནས། ངས་སློབ་དཔོན་རིན་པོ་ཆེ་ཐམས་ཅད་མཁྱེན་པ་ལ་འདུལ་བ་
མདོ་ རྩ་ བའི་བཤད་ པ་བསྐྱར་ཆོས་ སུ་ བྱས་ པ་ རང་ ཚར་དྲུག་ ཉན། ཆོས་ རྗེ་
གཞོན་ནུ་རྒྱལ་མཆོག་པའི་དྲུང་དུ་ཚར་གཅིག་སྟེ་བདུན་ ཉན་ པ་ ཡིན་ཞེས་
གསུངས། ཡང་བ་སོ་དགོན་པར་ལྟ་ཁྲིད་ཅིག་གསུངས་པའི་སྐབས་སུ། གཅིག་
དུ་བྲལ་གྱི་བཤད་པ་རྒྱས་པ་ཞིག་མཛད་དེ། ངས་འདི་ཚོ་སློབ་དཔོན་ཐམས་
ཅད་མཁྱེན་པ་ལ་ཉན་ནས་བརྗེད་མ་བཅུག་པ་ཡིན་ཞེས་གསུངས། ཡང་ངས་
སློབ་དཔོན་རིན་པོ་ཆེ་ལ་ཐེག་པ་ཆེན་པོའི་བློ་སྦྱོང་འདི་ཉམས་ཁྲིད་དུ་ཚར་
གཅིག་ཐོབ་པ་ཡིན་གསུངས། དེ་ནས་རྒྱལ་སྲས་འདུལ་བ་འཛིན་པ་ཆེན་པོ་བློ་
གྲོས་སྦས་པ་འདི་ནི་ཐམས་ཅད་མཁྱེན་པའི་ཕྱགས་ཕྱིར་དགེ་འདུན་པའི་གྲལ་
དཔོན་མཛད་ཅིང་སློབ་མའང་མང་དུ་སྐྱོང་བར་མཛད། བར་སྐབས་སུ་ལྷུན་པོ་
རྩེར་བྱོན་ཏེ་འཕགས་འོད་ཡོན་ཏན་རྒྱ་མཚོ་ལས་གསང་སྔགས་ཀྱི་གདམས་པ་
མང་པོ་བླངས་ཤིང་། ཕྱག་ལེན་ཀྱང་དེ་ཉིད་ལ་ཁྲིད་པར་མཛད་དོ། །རྗེ་དགེ་
འདུན་གྲུབ་དང་རྒྱལ་སྲས་འདུལ་བ་འཛིན་པ་འདི་གཉིས་ཀྱིས་བསྟན་པ་ལ་བྱ་
བ་རྒྱ་ཆེར་མཛད་ཅིང་། ལྷག་པར་གཙང་དུ་རྗེ་རིན་པོ་ཆེའི་བསྟན་པ་རྒྱ་ཆེར་
སྤེལ་ཕྱིར་ཆོས་གྲྭ་ཆེན་པོ་བཀྲ་ཤིས་ལྷུན་པོ་འདེབས་པ་སོགས་དཀའ་བ་ཆེན་པོ་
མཛད་ནས་ཆོས་གྲྭ་ཆེན་པོ་ལེགས་པར་གྲུབ་སྟེ་འཛམ་གླིང་ཡངས་པའི་ཕྱོགས་
- 158-



ལམ་རིམ་བླ་མ་བརྒྱུད་པའི་རྣམ་ཐར།
མཐའ་དག་ནས་ཐམས་ཅད་མཁྱེན་པ་དགེ་འདུན་གྲུབ་ལ་ཆོས་ཀྱི་བཀའ་དྲིན་
ཞུ་བ་བགྲང་བ་ལས་འདས་པ་འདུས་ནས་འཕྲིན་ལས་ཁྱབ་བདལ་ཆེན་པོར་
གྱུར་པ་ན་རྒྱལ་སྲས་འདུལ་བ་འཛིན་པ་བློ་གྲོས་སྦས་པས་མཐོ་མཐོ་རླུང་ལ་
བསྐུར་དམའ་དམའ་ཆུ་ལ་བསྐྱུར་ཟེར་བ་ལྟར་ཚེ་འདིའི་བྱ་བ་ཐམས་ཅད་བློས་
བཏང་སྟེ་བྱ་རྙི་ ལས་ཐར་བ་བཞིན་དུ་ཁབ་གུང་ཐང་ནས་ཉེ་བར་བཟུང་སྟེ།
གངས་རིའི་རྒྱལ་པོ་ཏེ་སེ་དང་། ཁ་ཆེའི་འགྲམ་མར་ཡུལ་གྱི་མཐར་ཐུག་པར་
བྱོན་ཏེ། དབེན་པའི་གནས་རྣམས་སུ་བསམ་གཏན་ལ་རྩེ་གཅིག་ཏུ་གནས་པར་
མཛད་པས། སྔོན་གྱི་སྐྱེ་གནས་རྗེས་སུ་དྲན་པ་ལ་སོགས་པའི་མངོན་པར་ཤེས་
པ་དང་། ལྷག་མཐོང་གི་ལྟ་བ་ཁྱད་པར་ཅན་འཁྲུངས་ཤིང་། རྒྱ་གར་དང་བོད་
ཀྱི་པཎ་གྲུབ་དུ་མ་ཞིག་གི་གཟིགས་སྣང་ཡང་བྱུང་སྣང་ཞིང་། ཁྱད་པར་དུ་རྗེ་
བཙུན་ཙོང་ཁ་པ་དང་སྐུ་ཚེ་སྔ་མ་ལ་ཁ་ཆེའི་ཡུལ་དུ་དཔོན་སློབ་ཏུ་གྱུར་པ་ཉིད་
ཀྱི་འབྲེལ་བས་རྗེ་རིན་པོ་ཆེའི་སྐུ་དང་གསུང་གི་སྣང་བ་ནི་ནམ་འདོད་དུ་འོང་བ་
ཞིག་ཡིན་པར་སྣང་ངོ༌། །རྗེའི་སྐུ་སྐྱེ་སྔ་མ་ལ་ཆོས་ཇི་ལྟར་གསན་པའི་ཚུལ་དུས་
ཕྱིས་མགུར་དུ་གསུངས་པ་འདི་ལྟར། སངས་རྒྱས་བསྟན་པ་ཉི་ལྟར་གསལ་བྱེད་
པ། །མཁས་གྲུབ་བགྲང་ལས་འདས་པ་འབྱུང་བའི་གནས། །རྒྱལ་བས་བསྔགས་
པ་དཔལ་ལྡན་ཁ་ཆེའི་ཡུལ། །ཡུལ་དེ་མཛེས་པའི་རྒྱན་མཆོག་མཁས་གྲུབ་ཆེ། །
མདོ་སྔགས་བསྟན་པའི་བདག་པོར་མངའ་གསོལ་བ། །མ་ཏི་བྷ་ཏྲ་ཞེས་བྱའི་
པཎ་ཆེན་དེའི། །ཞབས་པད་དྲི་མ་མེད་པའི་ཟེའུ་འབྲུ་ལ། །སྤྱི་བོས་རེག་པའི་བློ་
གྲོས་སྦས་པ་ངས། །རྒྱལ་བ་དེ་ཡི་ཞལ་གྱི་པདྨོ་ལས། །འདུལ་བ་སྡེ་བཞིའི་སྙིང་
པོ་འདུལ་བའི་མདོ། །ལེགས་པར་ཐོས་ཤིང་ཉམས་སུ་བླངས་པ་ལས། །ད་ལྟ་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དམ་ཆོས་འདུལ་བའི་སྣོད་དུ་གྱུར། །མདོ་སྡེའི་སྙིང་པོ་རྒྱལ་སྲས་སེམས་བསྐྱེད་
དང༌། །རླབས་ཆེན་སྤྱོད་པ་ཞལ་གྱི་པདྨོ་ལས། །ཡང་ཡང་ཐོབ་ཤིང་ཉམས་སུ་
བླངས་པ་ལས། །ད་ལྟ་བྱང་སེམས་སྡོམ་པའི་སྐལ་བ་ཐོབ། །སངས་རྒྱས་ཀུན་
གྱི་གསང་བ་ཀུན་འདུས་པ། །དཔལ་ལྡན་འདུས་ པའི་ སྨིན་བྱེད་དབང་བཞི་
ཡི། །ས་བོན་མཁས་གྲུབ་ཞལ་ལས་ལེགས་ཐོབ་པས། །ད་ལྟ་གསང་སྔགས་
སྡོམ་ པའི་ སྐལ་ བ་ ཐོབ། །རིགས་ མཐོ་ གཟུགས་ མཛེས་ རྒྱལ་ པོའི་ སྲས་ པོ་
ངས། །འཛམ་གླིང་མཛེས་བྱེད་མ་ཏི་པཎ་ཆེན་དྲུང་། །མཐའ་བྲལ་ལྟ་བའི་ས་
བོན་བཞག་པ་ལས། །ཨེ་མ་ཧོ་ད་ལྟ་ཐར་པའི་ལམ་བཟང་རྙེད། །ཚུལ་འདི་
བསམས་ཚེ་མ་ཏི་པཎ་ཆེན་དེའི། །བཀའ་དྲིན་མཉམ་མེད་ད་ལྟ་ཡིད་ལ་དྲན། །
དྲན་པའི་མོད་ལ་འཁོར་བས་ཉམ་ཐག་བདག །ཐེག་པ་དམན་དང་འཁོར་བའི་
གཡང་ ལས་དྲོངས། །འདི་དོན་དྲན་ཡང་མ་རུང་སྐྱེ་བོའི་ཚོགས། །ཕལ་ཆེར་
ལོག་ པའི་ ཕྱོགས་ སུ་ ལྟུང་བས་ན། །ད་ལྟའི་བར་ལ་གཏེར་བཞིན་སྦས་ནས་
བཞག །ཚེ་འདི་ནུབ་རིའི་ཉི་བཞིན་གྱུར་ཚེ་བཀོད། །ཅེས་ཇི་སྐད་གསུངས་པ་
ཉིད་དོ། །དེའི་ཚེ་བླ་མ་འདི་ནུབ་རིའི་རྒྱལ་པོའི་སྲས་སུ་འཁྲུངས་པ་ཉིད་ཀྱི་ཚུལ་
ཡང་གསལ་བས་གསུངས་སོ། །མང་ཡུལ་དུ་བཞུགས་དུས་ཆོས་རྗེ་ཤེས་རབ་
བཟང་པོ་ལ་གསུང་ཆོས་མང་དུ་གསན་ཞིང་། དེའི་དགེ་འདུན་རྣམས་ལའང་
ཉིད་ཀྱི་གདམས་པས་ཚིམ་པར་མཛད་དོ། །དེར་ཁོང་དཔོན་སློབ་ཀྱིས་དེ་ཚོར་
བཞུགས་པའི་ཞུ་བ་ཕུལ་བ་ལ། ད་གྲྭ་ཚང་མ་གི་འདྲ་བ་བཞག་ནས་ད་འདིའི་
དགོན་པ་ག་ལ་འཛིན་དགོངས་པ་བྱུང་གསུངས། ཡང་དེའི་དུས་ཀྱི་ཚེ། ཆོས་ཀྱི་
རྒྱལ་པོ་རྒྱལ་བ་ཟས་གཙང་སྲས། །རྒྱལ་བ་གཉིས་པ་བློ་བཟང་གྲགས་པའི་
- 160 -



ལམ་རིམ་བླ་མ་བརྒྱུད་པའི་རྣམ་ཐར།
དཔལ། ། བཀའ་དྲིན་དྲན་ནོ་སླར་ཡང་འཁོར་བ་ལས། །ལན་ཅིག་མིན་པར་
ཡང་ཡང་བསྐྱབ་ཏུ་གསོལ། །རྒྱལ་བའི་སྲས་པོ་དཔལ་ལྡན་རྡོ་རྗེ་འཛིན། །ཤེས་
རབ་སེང་གེ་པཎ་ཆེན་དགེ་འདུན་གྲུབ། །ཐག་རིང་ས་མཐའི་ཡུལ་དུ་མདུན་ན་
དྲན། །དྲན་པའི་མོད་ལ་ཐུགས་རྗེའི་ལྕགས་ཀྱུས་དྲོངས། །ཞེས་པ་ལ་སོགས་པ་
དང་། ཤེས་རབ་སེངྒེ་དེ་སྲས་དགེ་འདུན་གྲུབ། །བཀའ་དྲིན་ཡོན་ཏན་དྲན་པའི་
སྟོབས་ཉིད་ལས། །ཞེས་བྱ་བ་ལ་སོགས་པའི་མགུར་མའང་མང་དུ་མཛད། རྗེ་
བཙུན་ཤེས་རབ་སེང་གེ་གཤེགས་ པའི་དུས་མངའ་རིས་ སུ་རྨི་ལམ་ཤིན་ཏུ་
གསལ་བར་བྱུང་གསུངས་ཏེ་རང་དང་གཞན་གྱི་འདས་མ་འོངས་རྣམས་གསལ་
བར་གཟིགས་པའི་མངོན་མཁྱེན་མངའ་བར་སྣང་ངོ༌། །མངའ་རིས་སྐོར་དུ་ལོ་
དྲུག་བདུན་ཙམ་བཞུགས་ཏེ། བླ་མ་མཇལ་བའི་དགོངས་པས་དབུས་གཙང་དུ་
ཕྱིར་ཕེབས། བྱང་གི་བདེ་གླིང་ཞེས་བྱ་བར་དབུ་མའི་སྟོང་ཐུན་དེ་བརྩམས།
ཕྱིས་ཀཱ་རི་ཀའི་ཊིཀ་ཆེན་ཞིག་ཀྱང་མཛད། བྱང་ཆུབ་ལམ་རིམ་གྱི་ཡིག་སྣ་དུ་མ་
དང་། མ་ཅིག་གི་གཅོད་སྐོར་དང་། སྒྲུབ་ཐབས་ཆེ་ཆུང་དུ་མ་དང་། ཐུགས་སྐྱོ་
ཤས་ཆེ་ཞིང་གསུང་བདེ་བས་ཉམས་མགུར་དང་བསྟོད་པའང་དུ་མ་ཞིག་མཛད་
སྣང༌ སྟེ་ བརྩམ་ ཆོས་ ལ་ པོ་ཏི་ གཉིས་ ཙམ་ ཡོད་དོ། ། གཙང་ དུ་ ཕེབས་ནས་
ཐམས་ཅད་མཁྱེན་པ་དང་ཡབ་སྲས་མཇལ་ཞིང་ཆོས་ཀྱི་བགྲོ་བ་མང་དུ་མཛད།
སླར་ཡང་བསམ་གཏན་དགའ་ལྡན་ཆོས་རྫོང་ལ་སོགས་པའི་རི་ཁྲོད་རྣམས་སུ་
ལོ་བཅུ་སྐོར་གྱི་བར་དུ་ཐུགས་དམ་ལ་བཞུགས་པར་མཛད་དེ། ངས་དལ་འབྱོར་
རྙེད་དཀའ་རང་ཡང་ཟླ་བ་བཅོ་བརྒྱད་ཀྱི་བར་དུ་བསྒོམས་ཤིང༌། དེ་བཞིན་དུ་
ལམ་རིམ་གྱི་དམིགས་སྐོར་མཐའ་དག་ཡུན་རིང་དུ་བསྒོམས་ནས་མྱོང་བ་ཐོན་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ངེས་བྱས་གསུངས། དགུང་ལོ་དྲུག་ཅུ་རེ་གྲངས་ནས་འཇད་ཀྱི་བྱང་ཆུབ་ཆོས་
ལུང་། རོག་པ་ཆང་། བོ་དོང་གི་ལུང་ནག་ཤེལ་དཀར། བོར་ཐོག །ལྷུན་པོ་རྩེ།
བྱང་ཆེན། རྟ་ནག་རི་མཁར། སྒྲོལ་མ་ སྡིངས། ཉ་རི་ དགའ་བ་ཚལ། ཕུར་མོ་
ཆོས་ རྫོང་། རྒྱལ་ ཆེན་ རྩེ། ལྷན་ བ་ སོ། གནས་ རྙིང་། མན་ ལུང་། ཁྲོམ་ མདའ་
དགོན་ གསར། འབྲོང་ རྩེ། བཀྲ་ཤིས་ ལྷུན་ པོ་ ལ་ སོགས་ པ་ རྣམས་ སུ། ལམ་
རིམ་ཆེ་ཆུང་། བསླབ་བྱ་ཆེ་ཆུང་། ཚུལ་ཁྲིམས་ལེའུ་དང་། རྩ་ལྟུང་རྣམ་བཤད།
བླ་མ་ལྔ་བཅུ་པའི་རྣམ་བཤད། འདུས་པའི་བསྐྱེད་རྫོགས། འཁོར་ལོ་སྡོམ་པའི་
བསྐྱེད་རྫོགས། གཅོད་ཁྲིད་དང་ལྟ་ཁྲིད་ལ་སོགས་པའི་ཆོས་མང་དུ་གསུངས་ཏེ།
ཁྱིམ་པ་དང་རབ་ཏུ་བྱུང་བ་མང་པོ་ལ་ཕན་གདགས་པ། ལམ་རིམ་དང་ལྟ་ཁྲིད་
གསུངས་པ་དགེ་བའི་བཤེས་གཉེན་འདི་བས་མང་བ་མ་བྱུང་བ་འདུག་ཟེར།
ཐམས་ ཅད་ མཁྱེན་ པའི་ ཞལ་ནས། འུ་ཅག་གིས་མི་ ཚེ་ རིལ་ པོར་ འདུལ་བ་
བཤད་པ་བས། དྲུང་འདུལ་བ་པས་བསླབ་བྱ་ཚར་རེ་བཤད་པ་དྲག་པར་འོང་གི་
སྣང་གསུངས། འདུལ་འཛིན་རིན་པོ་ཆེའི་ཞལ་ནས། ནུབ་གཅིག་རྨི་ལམ་དུ་ཉི་
ཤུ་ལྔ་མཆོད་ཅིག་བྱེད་ཀྱི་འདུག་པས། དེར་ཆོས་རྗེ་རིན་པོ་ཆེ་ཆིབས་མཛོ་ཞིག་
ལ་ཆིབས་ནས་ཕེབས་བྱོན་པ་ལ་གསོལ་བ་བཏབ་པས། ང་ཡང་ཇོ་བོ་ཡབ་སྲས་
ལ་དད་ཀྱི། ཁྱོད་རང་ཡང་ཇོ་བོ་ཡབ་སྲས་ལ་དད་པ་སྒོམས་ཤིག་ཅེས་གསུང་བ་
ཞིག་རྨིས། སང་དེ་ནས་ངའི་རོ་སྟོད་གཟེར་བ་ཞིག་ཡོང་གི་ཡོད་པ་དེ་གཏན་མ་
བྱུང༌། ཡང་ནུབ་གཅིག་མནལ་ལམ་དུ་དགེ་བའི་བཤེས་གཉེན་འབྲོམ་སྟོན་པས་
བཀའ་ གདགས་ གླེགས་ བམ་ གྱི་ འགོ་ནས་མཇུག་ གི་ བར་ ཚང་ མར་ གནང་
བ་ཞིག་རྨིས་ཏེ། ངའི་ལུང་དེ་ཁས་གོ་ཆོད་པ་ཡིན་གསུངས། ཡང་ཞལ་ནས། ད་
- 162 -



ལམ་རིམ་བླ་མ་བརྒྱུད་པའི་རྣམ་ཐར། །
རྩ་རླུང་བསྒྲིབས་ནས་ཆོས་བཤད་རེ་བྱས་པ་ཡིན། མངའ་རིས་སུ་སྡོད་དུས་
ཞག་ལྔ་དྲུག་རེའི་བར་དུ་ཟ་བ་བཟའ་དགོས་པ་མ་བྱུང་ཞེས་གསུངས་ཏེ། ཏིང་
འཛིན་ཕུན་སུམ་ཚོགས་པ་མངའ་བ་ལགས་པར་གདའ། ཡང་ཉིན་གཅིག་ཆོས་
གྲྭར། ངས་བལ་པོ་ཁ་ཆེ་ཛ་ལན་དྷ་ར་རྣམས་སུ་འགྲོ་མྱོང་གསུངས་ཏེ། དེ་ལ་
སོགས་པའི་འདས་པའི་དུས་ཀྱི་གཏམ་ཤོར་འོང་གི་སྣང་། བྱང་ཆུབ་ཆོས་ལུང་
དུ་བཞུགས་པའི་དུས། ད་སང་ཕོད་འགྲོ་བར་ཡོད་པས། ཆོས་ཉན་འདོད་ཡོད་
པ་རྣམས་ད་ལོ་ཉན་པ་ལེགས་ཞེས་གསུངས། དེའི་གཏམ་དེ་ཁ་ཅིག་གིས་ཆོས་
རྗེ་ཐམས་ཅད་མཁྱེན་པའི་སྙན་དུ་གསོན་པས་ཞལ་ནས་ཁོང་གི་དེ་ལ་ཏིག་པོ་མི་
བདོག ཁོང་སྔར་ཞག་བདུན་ནས་འཆི་བར་ཡོད་པ་ཡིན་ཟེར་ཏེ་བཞུད་པས།
ཡང་ལོག་བྱུང་གསུངས། དེའི་རྗེས་ཁོང་པ་གྲོངས་རུང་བདེ་བ་ནས་བདེ་བར་
འགྲོ་བ་ཡིན་ཏེ་གསུངས་སོ། །ཡོས་ལོའི་དགུན་ཐམས་ཅད་མཁྱེན་པའི་བཀའ་
ལུང་ ཕེབས་ པས་ བཀྲ་ཤིས་ ལྷུན་ པོར་ བཞུགས་ ནས་ གསུང་ ཆོས་ མང་ དུ་
གསུངས། ཡབ་སྲས་གཉིས་ཀྱིས་བསྙེན་པར་རྫོགས་པའང་བཞི་བཅུ་ལྷག་ཙམ་
བསྒྲུབས། དེ་ དུས་ ཆོས་ རྗེ་ རིན་ པོ་ཆེས་ ཀྱང་ བཀའ་ ལུང་ གནང་ ཞིང་། སློབ་
དཔོན་རྣམ་པས་ཀྱང་གསོལ་བ་བཏབ་སྟེ། དབྱར་དགུན་བཀྲ་ཤིས་ལྷུན་པོར་
ཕེབས་པ་གནང་དགོས། གཟིམ་ཁང་ཞིག་ཀྱང་རྩིག་པ་ཡིན་ཞུས་པས་ལེགས་
པར་ཞལ་གྱིས་བཞེས་ཏེ། ཐམས་ཅད་མཁྱེན་པ་མྱ་ངན་ལས་འདའ་ཁའི་བར་དུ་
བཞུགས་པས་མཛད་ དོ། །ཐམས་ཅད་མཁྱེན་པ་སྐུ་ཁམས་ཆེར་བསྙེལ་དུ་
སོང་བ་ན། སློབ་དཔོན་རྣམ་པ་ལ་གདན་འདྲེན་ཐོངས་ཞེས་བཀའ་སྩལ་པས། །
འདུལ་འཛིན་ རིན་པོ་ཆེས་གཙོ་མཛད། འཆད་ཉན་པ་རྣམས་ཞབས་དྲུང་དུ་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འཁོད་པ་ལ། ངེད་རང་རེ་ཞིག་སྡོད་བསམ་པ་ཡིན་ཏེ་ད་འགྲོ་བར་སྣང་། འོ་
ནའང་འགྱོད་པ་མེད་པར་ཚེའི་དུས་བྱེད་པ་ཡིན། ཁྱེད་སློབ་དཔོན་རྣམ་པས་
ཀྱང་བཀྲ་ཤིས་ལྷུན་པོ་ལ་བརྟེན་ནས་སངས་རྒྱས་ཀྱི་བསྟན་པ་ལ་ཅི་ཕན་མཛད་
འཚལ། སྨོན་ལམ་དེ་དང་ངའི་དགོངས་རྫོགས་གཉིས་སྦྲགས་པས་འོང་། རྟེན་
གསུམ་བཞེང་དགོས་པ་ནི་མེད། ངའི་རུས་བུ་འདི་སྲེགས་ལ་མི་འཁྲུགས་པའི་
སྟོང་སྐུ་ཞིག་ཐོབ། སྒྲོལ་ མ་ རང་ ཡང་ འདིར་ཤོག་གསུངས་ནས་བཙུན་ ཆུང་
འདིས་ལོ་སུམ་ཅུ་ལྷག་ཅིག་བར་དུ་ངའི་གཡོག་བྱས་པ་ཡིན། འདི་ལ་ཁྱེད་རྣམ་
པས་བགོས་སྐལ་མི་ཕམ་པ་ཞིག་ཀྱང་བྱིན་གསུངས་ནས་ལྡེ་མིག་རྣམས་སློབ་
དཔོན་རྣམ་པའི་དྲུང་དུ་འཕངས་ པར་ གདའ། དེ་ནས་ སློབ་དཔོན་རྣམ་པས་
གདན་ས་འདི་ཇི་ལྟར་བགྱི་བ་བཀའ་ལུང་གནང་དགོས་ཞུས་པས། རྗེའི་ཞལ་
ནས་དྲུང་འདུལ་བ་པ་དང༌། ཁྱེད་རང་དཔོན་སློབ་ཀྱིས་བརྟག་པ་བྱས་ནས་གང་
ལེགས་པ་ཞིག་ལ་གྱིས་ཤིག་གསུངས། མྱང་ངན་ལས་འདས་ཁར་འདུལ་བ་
འཛིན་པས་ཐུགས་དམ་གསལ་འདེབས་འདྲ་དགོས་ལགས་སམ་ཞུས་པས་མི་
དགོས་བར་གདའ་ཞེས་གསུངས། དེ་ནས་རྗེ་དགེ་འདུན་གྲུབ་ཞིང་གཤེགས་
ནས་འདུལ་འཛིན་བློ་གྲོས་སྦས་པས་རྗེ་དགེ་འདུན་གྲུབ་ཀྱི་དགོངས་རྫོགས་
དང༌། དགོན་ གནས་ མི་ ཉམས་ པར་ བྱ་ བའི་ ཕྱིར་ གདན་ ས་ བསྐོ་ བ་ སོགས་
ཐུགས་ཁུར་ཆེ་བཞེས་མཛད་དོ། །དེ་ལྟར་ན་རྒྱལ་སྲས་འདུལ་འཛིན་ཆེན་པོ་
འདི་ནི་ཐམས་ཅད་མཁྱེན་པ་དགེ་འདུན་གྲུབ་ཀྱི་གྲྭ་ཚང་གི་དང་པོའི་རྩ་བ་
འཛིན་ པ། བར་ དུ་ མི་ ཉམས་ པར་ སྐྱོང་ བ། མཐར་ འཕྲིན་ ལས་ སྤེལ་ ཞིང་
དགོངས་རྫོགས་དང་གདན་སའི་བསྐོ་བཞག་གི་བར་དུ་མཛད་དེ། ཆོས་རྗེ་ཉིད་
- 164 -



ལམ་རིམ་བླ་མ་བརྒྱུད་པའི་རྣམ་ཐར།
དང་བཀའ་དྲིན་ཁྱད་པར་མེད་ཅིང་། བུ་སློབ་སྦྱིན་བདག་རྣམས་ཀྱིས་ཡབ་སྲས་
དབྱེར་མེད་དུ་འཁུར་བར་མཛད་པ་ཡིན་ནོ། །དགུན་ཆོས་གཉིས་པ་ལ་འདུལ་
འཛིན་རིན་པོ་ཆེས་རིམ་ལྔའི་དམར་ཁྲིད་ཞལ་ཤེས་ཀྱིས་བརྒྱན་པ་ཞིག་དགེ་
བའི་བཤེས་གཉེན་བློ་མཆོག་ཏུ་གྱུར་པ་དྲུག་ཅུ་ལྷག་ཙམ་ལ་གསུངས་པ་མཛད།
གསུང་ཆོས་དེ་ཐོན་ནས་རྟ་ནག་ཨོ་རྒྱན་རྫོང་དུ་ཐེགས་ཏེ་ཟླ་གཅིག་ཙམ་གྱི་བར་
དུ་བཞུགས་ཤིང་། ཆོས་ཀྱང་མང་དུ་གསུངས། དཔྱིད་གཞུག་ལྷུན་པོ་རྩེར་སྤྱན་
དྲངས། དེར་དགེ་འདུན་བརྒྱ་ཕྲག་མང་པོ་ལ་མདོ་སྔགས་ཀྱི་གདམས་པ་ཟབ་
དགུ་ཅོག་གིས་ཚིམ་པར་མཛད། དེར་སྐུ་ཁམས་ཅུང་མི་བདེ་བའི་རྣམ་པ་ཞིག་
ཀྱང་བྱུང་། ཅུང་ཟད་སྙན་པའི་འཕྲོ་ཉིད་ལ་བཀྲ་ཤིས་ལྷུན་པོའི་དབྱར་ཆོས་ལ་
ཕེབས་ པ་ གནང་། ཕེབས་མ་ཐག་ན་ གཟིམ་ ཁང་སེར་པོར་ སྐུ་མཚམས་ ལ་
བཞུགས། དེར་ལྷ་རྗེ་ཞིག་ཀྱང་ཞབས་དྲུང་དུ་བོས། ཁྱོད་ཀྱིས་ངའི་ནད་གཞི་
འདི་ལ་ཕན་པའི་ཐབས་འདུག་ན་གྱིས། སྡོད་རྩིས་ནི་མི་བྱེད། ལུས་གོག་པོ་
འདིས་ རང་ གཞན་ གྱི་དོན་ གང་ ཡང་ མི་འོང་བར་འདུག་ པས། ང་འདི་ནས་
དགའ་ལྡན་དུ་འགྲོ་རྒྱལ་བ་ཙོང་ཁ་པ་ཆེན་པོའི་ཞབས་དྲུང་ན་མཁས་གྲུབ་
ཐམས་ཅད་མཁྱེན་པ་དང་རྗེ་བཙུན་ཤེས་རབ་སེངྒེ་གཉིས་ཀྱང་བཞུགས་འདུག །
ལྷ་བུ་གཞོན་ནུ་ཞིག་གི་ལུས་བླངས་ནས་ཆོས་ཉན་ནོ། །འགྲོ་བ་མང་པོའི་དོན་
བྱེད་པ་ཡིན། དེ་ནས་རྒྱ་གར་ཤར་ཕྱོགས་སུ་སྐྱེ་བ་ལེན་དེར་ཡང་རྗེའི་སྤྲུལ་པ་
ཞིག་གིས་རྗེས་སུ་འཛིན། འཕོ་བའི་ལམ་གྱིས་ས་ལམ་བགྲོད་པ་ཞིག་འོང་བར་
སྣང་ ཞེས་ གསུངས་ པར་ གདའ། ལྷ་ རྗེ་ དེས་གྲྭ་པ་རྣམས་ལ་སྙུན་གཞི་འདི་
འཆོས་ཐུབ་ པར་ འདུག་སྟེ། ཞལ་སྔ་ནས་བཞུགས་པའི་ཐུགས་འདུན་ཡེ་མི་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འདུག་པས་གསོལ་བ་ཐེབས་པ་རང་ནི་དཀའ་བར་གདའ། སྐུ་རིམ་ཞིག་བྱས་ན་
ཁྱད་ཨེན་རེ་ཨེ་ཡོང་ཟེར་བས། ཉི་ཤུ་གསུམ་གྱི་རིང་གསོལ་དཔོན་སྒྲོལ་མས་
མང་ ཇའི་ སྦྱིན་བདག་མཛད་དེ། ཚོགས་ པས་ སྨན་བླའི་ ཆོ་ ག་མཛད། དེ་ སྐུ་
མདུན་དུ་གསན་པས་ལྷ་རྗེ་ལའང་བཀྱོན་ཏེ་ཁྱོད་ཀྱིས་ང་ལ་གནོད་པོ་ཞིག་བྱས།
ང་སང་དང་དེ་རིང་གཉིས་ཀྱང་དེ་རིང་འཆི་བ་ལ་འདམ་པ་ལ་གསུངས། ཉི་ཤུ་
ལྔའི་ཉིན་མཁོ་བའི་ཡོ་བྱད་དུ་བྱིན་གྱིས་བརླབས་པའི་སྣམ་རས་བུབས་གཉིས་
ཙམ་དང་། ཕྱག་དཔེ་པོ་ཏི་བཞི་ཙམ་འདུག་པ་ཚོགས་སུ་འབུལ་བ་མཛད། ཉི་
ཤུ་དྲུག་ལ་ཐོས་བསམ་གླིང་དུ་སྲོད་ཇ་གཅིག་གི་སྟེང་དུ་སྐུ་རིམ་བགྱི་བའི་ཞལ་
ཏ་ཞུས་པས། ང་ལ་ རིམ་གྲོ་གཏན་ནས་བྱེད་མི་དགོས་པ་ཡིན་ཏེ། ད་འོ་ན་
དཔལ་ལྡན་ས་གསུམ་མ་ཐོན་ལ་རྗེ་ཉིད་ལ་གསོལ་བ་ཐོབ་ཅིག་གསུངས། དེ་
ནས་དགུང་ལོ་དོན་དྲུག་པ་ཤིང་ལུག་ཟླ་བ་ལྔ་པའི་ཉེར་བརྒྱད་ཀྱི་ནམ་ལངས་སུ་
ཉེ་བ་ན་འཕོ་བ་མཛད་དེ། བྱམས་ པའི་ མདུན་ སར་ འཇམ་ དཔལ་ སྙིང་པོའི་
ཞབས་དྲུང་དུ་གཤེགས་པར་མཛད། དེའི་ཚེ་འཇའ་དང་འོད་ལ་སོགས་པའི་ངོ་
མཚར་བའི་ལྟས་དུ་མ་བྱུང་ངོ༌། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བ་
འདོད་པ་རྣམས་ཀྱིས་ཐམས་ཅད་མཁྱེན་པ་དགེ་འདུན་གྲུབ་ཡབ་སྲས་འདི་
གཉིས་ལ་གསོལ་བ་འདེབས་ཤིང་བདག་ཉིད་ཆེན་པོ་འདི་གཉིས་ཀྱི་རྣམ་ཐར་
ལྟར་ཚུལ་ཁྲིམས་དག་ཅིང་ལྟ་གྲུབ་གཙང་བའི་སྒོ་ནས་གཞུང་ལུགས་གདམས་
པར་ཤར་བའི་ཉམས་ལེན་ལ་བརྩོན་པ་ལྷུར་བླང་བར་བྱའོ།། །།
- 166 -



ལམ་རིམ་བླ་མ་བརྒྱུད་པའི་རྣམ་ཐར།
མཁས་གྲུབ་ནོར་བཟང་རྒྱ་མཚོའི་རྣམ་ཐར་
བཞུགས་སོ། ། །
སྐུ་གསུམ་གོ་འཕང་མངོན་གྱུར་ནོར་བུ་བཟང་། །ཞེས་བསྔགས་པ།
མཁས་གྲུབ་ནོར་བཟང་རྒྱ་མཚོ་ནི། གཙང་རྟ་ནག་རང་བྱུང་དུ། ཡབ་ནམ་
མཁའ་དཔལ་བཟང་དང་། ཡུལ་ཆོས་སྐྱབས་འབུམ་གཉིས་ཀྱི་སྲས་སུ་མཛེས་
བྱེད་ཀྱི་ལོ་ལ་ངོ་མཚར་བའི་ལྟས་དང་བཅས་ཏེ་སྐུ་འཁྲུངས། གཞོན་ནུ་ཉིད་
ནས་ ཆོས་ ཀྱི་བག་ཆགས་བརྟས་ པས་ཀློག་ཡིག་སོགས་ཚེགས་མེད་ པར་
མཁྱེན་ཅིང་། ཁྱིམ་གྱི་གནས་ནི་ཉེས་པ་དུ་མའི་འབྱུང་གནས་སུ་རིག་ནས།
སྤྱིར་འཁོར་བའི་ཕུན་ཚོགས་མཐའ་དག་དང་། ཁྱད་པར་ཁྱིམ་གྱི་འདུ་འཛི་
དང་ལོངས་སྤྱོད་ལ་མ་ཆགས་པར་དགུང་ལོ་བཅུ་གསུམ་པ་ན་བྲག་དམར་
ཆོས་སྡིངས་སུ། ཆོས་རྗེ་བློ་གྲོས་མགོན་པོ་བས་མཁན་པོ་དང་། བྱང་སེམས་
ཆོས་འཕེལ་རྒྱལ་མཚན་པས་སློབ་དཔོན་མཛད་ནས་རབ་ཏུ་བྱུང་སྟེ་མཁན་
སློབ་ཀྱི་སྤྱན་སྔར་ཇི་ལྟར་ཁས་བླངས་པའི་བཅས་མཚམས་ལས་ནམ་ཡང་མི་
འདའ་ཞིང་། རྒྱལ་བའི་བསྟན་པ་ལ་རབ་ཏུ་བྱུང་བ་རྣམས་ཀྱི་བྱ་བ་ཀློག་པ་
ཐོས་ བསམ་ དང༌། སྤོང་ བ་ བསམ་ གཏན་ གཉིས་ ལས་ ཐོག་ མར་ སྡེ་སྣོད་
གསུམ་ལ་ཐོས་པ་བྱ་དགོས་པར་གཟིགས་ནས་རི་ཁུད་ཆོས་སྡེར་མཁྱེན་རབ་
དབང་ཕྱུག་གྲགས་པ་བཟང་པོའི་ཞབས་ལ་གཏུགས་ཏེ་སྡེ་སྣོད་གསུམ་ལ་
མང་ དུ་ ཐོས་ པ་ འཚོལ་བ་ ལ་ ཞུགས་སོ། །དམ་ པ་ འདི་རི་ཁུད་ཆོས་སྡེར་
བཞུགས་པའི་དུས་སུ་མཁས་གྲུབ་ཤེས་རབ་སེངྒེ་དང་ཐམས་ཅད་མཁྱེན་པ་
167-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དགེ་འདུན་གྲུབ་དང་། འདུལ་འཛིན་བློ་གྲོས་སྦས་པ་རྣམས་ཀྱང་མཁྱེན་རབ་
དབང་ཕྱུག་གྲགས་པ་བཟང་པོ་དང་ཡོན་བདག་ཆེན་པོ་དགེ་སྦྱོང་དཀར་པོ་
སོགས་ཀྱིས་གདན་དྲངས་ཏེ་ཞལ་འཛོམ་ནས་སྡེ་སྣོད་གསུམ་དང་དེ་དག་གི་
དགོངས་འགྲེལ་ཤིང་རྟ་ཆེན་པོའི་གཞུང་ལུགས་རྣམས་ཀྱི་ཆོས་སྒྲ་རྒྱ་ཆེར་
སྒྲོག་པར་མཛད། དེ་དུས་རི་ཁུད་ཆོས་སྡེ་ན་མཁས་གྲུབ་ཆེན་པོ་གོང་དུ་སྨོས་
པ་དེ་དག་དང་དེ་དག་གི་ཐུགས་སྲས་སེམས་དཔའ་ཆེན་པོ་མང་པོ་འཚོགས་
ཏེ་ཐམས་ཅད་ཀྱང་ཚུལ་ཁྲིམས་རྣམ་པར་དག་ཅིང་ཚེ་འདིའི་བྱ་བ་ལ་རྒྱབ་
ཀྱིས་ཕྱོགས་པ་སྡེ་སྣོད་གསུམ་གྱི་ཆོས་སྒྲ་བརྒྱུད་མར་སྒྲོག་པ་སངས་རྒྱས་
འཇིག་རྟེན་དུ་བྱོན་པའི་དུས་འདྲ་བ་ཞིག་ཡོད་ཅེས་མཁས་གྲུབ་ནོར་བཟང་རྒྱ་
མཚོ་ཉིད་གསུང་ངོ༌། །དེ་ནས་དམ་པ་འདིས་གྲྭ་ཚང་ཆེན་མོ་སོགས་སུའང་
ཐུགས་གཉེར་ལ་བྱོན་ཏེ་གཞུང་ལུགས་རྣམས་ལ་སྦྱངས་པས་རིང་པོར་མ་
ཐོགས་པར་རིགས་ལམ་ལ་མཁས་པར་གྱུར་ཅིང་། དེ་ནས་འཆུམས་བདེ་ཆེན་
དང༌། ཆོས་འཁོར་སྒང་སོགས་སུ་བྱོན་ནས་གཞུང་ལུགས་རྣམས་ལ་ཐོས་པ་
རྒྱ་ཆེར་བཙལ་ཞིང་། ཀུན་མཁྱེན་ཤེས་རབ་རིན་ཆེན་སོགས་བཤེས་གཉེན་
དམ་པ་དུ་མ་ལ་དབང་ལུང་མན་ངག་དུ་མ་གསན། དེ་ནས་ཆོད་གྲྭ་ཆེན་པོ་
བཀྲ་ཤིས་ལྷུན་པོར་ཕེབས་ནས་ཐམས་ཅད་མཁྱེན་པ་དགེ་འདུན་གྲུབ་ཀྱི་
ཞབས་ལ་གཏུགས་ཏེ་དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་
པའི་ལམ་པོ་ཆེ་ཤིང་རྟ་ཆེན་པོ་གཉིས་ཀྱི་ལམ་སྲོལ་དཔལ་ཨ་ཏི་ཤ་དང་།
ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གཉིས་ཀྱི་ཐུགས་ཀྱི་བཅུད་ཕྱུང་བའི་མན་
ངག་བྱང་ཆུབ་ལམ་གྱི་རིམ་པའི་ཁྲིད་ལེགས་པར་གསན་ནས་ཐུགས་རྒྱུད་ལ་
- 168 -



ལམ་རིམ་བླ་མ་བརྒྱུད་པའི་རྣམ་ཐར།
སྦྱར་ཏེ་མྱོང་བ་ཐོན་པར་མཛད། གཞན་ཡང་ཕར་ཕྱིན། དབུ་མ། འདུལ་བ། །
མངོན་པ་རྣམས་དང༌། ལྷག་པར་ཚད་མ་རྣམ་འགྲེལ་ལ་ཞིབ་ཏུ་སྦྱངས་ཏེ།།
གཞུང་ལུགས་ཆེན་པོ་དེ་དག་གདམས་ངག་ཏུ་འཆར་ཚུལ་ཐམས་ཅད་མཁྱེན་
པ་དགེ་འདུན་གྲུབ་ཀྱི་ཞལ་ནས་གསུངས་པ་མཐའ་དག་ལེགས་པར་གསན་
ཏེ་རང་དང་གཞན་གྱི་གྲུབ་མཐའ་རྒྱ་མཚོའི་ཕ་རོལ་ཏུ་སོན་པར་གྱུར། དེ་ནས་
དབུས་སུ་ཕེབས་ནས་གསང་ཕུ་སོགས་སུ་ཕེབས་ཏེ་གྲྭ་སྐོར་མཛད་པས་
མཁས་པའི་གྲགས་པས་ས་སྟེང་ཁྱབ་པར་གྱུར། དེ་ནས་དམ་པ་འདི་དགུང་
ལོ་སོ་ལྔ་ལ་བབ་པ་ན་དགའ་ལྡན་རྣམ་པར་རྒྱལ་བའི་གླིང་དུ་ཕེབས་ཏེ། ཆོས་
ཀྱི་རྗེ་བློ་གྲོས་ཆོས་སྐྱོང་བས་མཁན་པོ། ཆོས་རྗེ་གྲགས་འོད་པས་ལས་སློབ།
རོང་པོ་བློ་བཟང་པས་གསང་སྟོན་མཛད་དེ། བསྙེན་པར་རྫོགས་ཏེ་རྒྱལ་བའི་
བསྟན་པ་ལ་ཞུགས་ལ་ཡོངས་སུ་རྫོགས་པའི་དཔལ་ཐོབ་སྟེ་ཐུབ་པའི་རྒྱལ་
ཚབ་ཆེན་པོར་གྱུར་ཏོ། །དེ་ནས་ཆོས་རྗེ་བློ་གྲོས་ཆོས་སྐྱོང་སོགས་བཤེས་
གཉེན་དུ་མ་ལ་རྗེ་ཐམས་ཅད་མཁྱེན་པའི་གསུང་རྣམས་ཀྱི་ལུང་སོགས་མདོ་
སྔགས་ ཀྱི་ཆོས་མང་ དུ་གསན། དེ་ནས་དགུང་ལོ་སོ་བདུན་ ལ་ འོལ་ ཁར་
ཕེབས་ཏེ། དབེན་གནས་རིན་ཆེན་སྒང་དུ་ཆོས་རྗེ་ཆོས་གྲགས་པ་ལ་ཆོས་
མང་དུ་གསན་ནོ། །དེ་ལྟར་མདོ་སྔགས་ཀྱི་གཞུང་ལ་ཐོས་པ་རྒྱ་ཆེར་མཛད་དེ་
གདམས་པའི་གཏེར་དུ་གྱུར་པ་ན་ཚེ་འདིའི་འཁྲི་བ་ཕྲ་མོའང་མེད་པར་རྣལ་
འབྱོར་གྱི་དབང་ཕྱུག་མི་ལ་རས་པ་དང་མཚུངས་པར་སྲོག་འཚོའི་འཚོ་བ་
དཀའ་ཐུབ་ལ་བརྟེན་ནས་གཙོ་བོར་དབེན་གནས་རིན་ཆེན་སྒང་དང་གཞན་
ཡང་ཨེའི་ཏེའུ་ར་དང་། འོལ་ཁ་ཆོས་ལུང་དང་། རྒྱ་སོག་ཕུ་དང༌། ལྷ་སྡིངས་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
སོགས་རྗེ་རིན་པོ་ཆེའི་སྒྲུབ་གནས་རྣམས་སུ་ལོ་བཞི་བཅུ་ཙམ་བར་དུ་བསྒྲུབ་
པ་ལ་རྩེ་གཅིག་ཏུ་བཞུགས་ཏེ་རྒྱུ་ཚོགས་ཚང་བའི་ཉམས་ལེན་ལ་འབད་པས་
སྐྱེས་བུ་གསུམ་གྱི་ལམ་གྱི་རིམ་པའི་ཉམས་ལེན་མཐར་ཕྱིན་ཞིང་། རིམ་ལྔ་
དང་སྦྱོར་དྲུག་སོགས་བླ་མེད་ཀྱི་ལམ་རིམ་གཉིས་ལ་མྱོང་བ་ཕུལ་ཕྱིན་ཐོན་ཏེ་
རང་དང་གཞན་གྱི་ཚེ་རབས་བརྒྱ་སྟོང་དྲན་པ་དང་། ལྷག་པའི་ལྷ་མང་པོའི་
ཞལ་ གཟིགས་ ཤིང༌ གཟུངས་ དང༌། སྤོབས་ པ་ དང༌། མངོན་ པར་ ཤེས་ པ་
སོགས་ཡོན་ཏན་མཐའ་ཡས་པ་ཐོབ་སྟེ་འཆད་རྩོད་རྩོམ་གསུམ་ལ་ཐོགས་པ་
མེད་པར་གྱུར་ནས་ཐུན་བཞིའི་རྣལ་འབྱོར་འཆག་མེད་ཀྱི་ངང་ནས་སྐལ་བ་
དང་ལྡན་པ་བགྲང་བ་ལས་འདས་པ་ལ་ལམ་རིམ་གྱི་ཁྲིད་དང༌། སྔགས་ཀྱི་
དབང་ལུང་མན་ངག་མཐའ་ཡས་པ་སྩལ་ཞིང་བསྟན་པ་ཡུན་རིང་དུ་གནས་
པའི་ཆེད་དུ་དུས་འཁོར་སྤྱི་དོན་དྲི་མེད་འོད་རྒྱན། པད་དཀར་ཞལ་ལུང་།
དཔལ་གསང་བ་འདུས་པའི་རིམ་གཉིས་ཀྱི་གནད་དོན་གསལ་བར་སྟོན་པ་
རིམ་ལྔ་ཡང་གསལ་སོགས་ལེགས་བཤད་མང་དུ་མཛད་ཅིང་། གཙོ་བོར་
འཇམ་མགོན་བླ་མའི་སྒྲུབ་རྒྱུད་ཀྱི་བསྟན་པ་བཟུང་སྟེ་ཕྱི་རབས་ཀྱི་གདུལ་བྱ་
རྣམས་ལ་འདི་ལྟར་བྱ་དགོས་སོ་ཞེས་འདོམས་ཕྱིར་ཐུན་བཞིའི་རྣལ་འབྱོར་
ལ་བརྩོན་པ་ཆུ་བོའི་རྒྱུན་བཞིན་མཛད་ནས། འཇམ་མགོན་བླ་མའི་མན་ངག་
བརྟེན་ནས་ཟུང་འཇུག་གྲུབ་སྟེ་སྐུ་ཚེ་འདིའི་དངོས་ཀྱི་གདུལ་བྱ་རྫོགས་པ་ན་
དགུང་ལོ་གོ་གཅིག་ཏུ་ཕེབས་པ་ཆུ་བྱ་ཟླ་བ་དྲུག་པའི་ཉེར་ལྔ་ལ་སྐུའི་བཀོད་
པ་བསྡུས་ཏེ་དགའ་ལྡན་ཆོས་ཀྱི་ཕོ་བྲང་ལ་སོགས་པ་དག་པའི་ཞིང་ཁམས་
རབ་འབྱམས་སུ་སྤྲུལ་པ་བྱེ་བ་ཕྲག་བརྒྱར་སྟོན་ཅིང་བཞུགས་སོ། །བདག་
- 170 -



ལམ་རིམ་བླ་མ་བརྒྱུད་པའི་རྣམ་ཐར།
ཉིད་ཆེན་པོ་འདི་ལ་རྒྱུད་འཛིན་སློབ་མ་མང་དུ་བྱུང་བ་ལས་འགྲན་པའི་ཟླ་
ཐམས་ཅད་དང་བྲལ་བ་བསྟན་པ་ཡོངས་རྫོགས་ཀྱི་བདག་པོ་ནི་ཐམས་ཅད་
མཁྱེན་པ་དགེ་འདུན་རྒྱ་མཚོའོ། །དེས་ན་བྱང་ཆུབ་ལམ་གྱི་རིམ་པ་བློ་སྦྱོང་
བར་འདོད་པ་རྣམས་ ཀྱིས་ མཁས་གྲུབ་ནོར་བཟང་རྒྱ་ མཚོ་ ལ་ གསོལ་བ་
འདེབས་ཤིང་། མཁས་གྲུབ་ཆེན་པོ་འདིའི་རྣམ་ཐར་ལྟར་སྡོམ་པ་གསུམ་གྱི་
བཅས་མཚམས་ཕྲ་ཞིང་ཕྲ་བ་ཉམས་པ་མེད་པར་བསྲུང་བ་གཞིར་བཞག་ནས་
ཚེ་འདིའི་འཁྲི་བ་བཅད་དེ་དབེན་པའི་གནས་སུ་མདོ་སྔགས་གཉིས་ཀའི་
ལམ་གྱི་ལུས་ཡོངས་སུ་རྫོགས་པ་ལ་ཉམས་ལེན་སྙིང་པོར་བྱའོ།། །། །
ཐམས་ཅད་མཁྱེན་པ་དགེ་འདུན་རྒྱ་མཚོའི་
རྣམ་ཐར་བཞུགས་སོ། །
དགོས་འདོད་ཀུན་འབྱུང་ནོར་བུ་བསམ་འཕེལ་ཁྱོད། །ཡོན་ཏན་ཐམས་
ཅད་མ་བསླབས་ཐུགས་སུ་ཆུད། །ཐོས་བསམ་སྒོམ་པ་མཐར་ཕྱིན་གྲུབ་པ་བརྙེས། །
འཕྲིན་ལས་རྒྱུན་མི་འཆད་ལ་གསོལ་བ་འདེབས། །ཞེས་བསྔགས་པ། ཐམས་ཅད་
མཁྱེན་པ་དགེ་འདུན་རྒྱ་མཚོ་གང་དུ་བལྟམས་པའི་ཡུལ་ནི་གཙང་རྟ་ནག་གི་སའི་
ཆ་ ཡོལ་དཀར་རྡོ་ རྗེ་གདན་ཞེས་ བྱ་བ་སྟེ། དེ་ཡང་ཐམས་ཅད་མཁྱེན་པ་དགེ་
འདུན་གྲུབ་དེ་ཉིད་དགའ་ལྡན་ཆོས་ཀྱི་ཕོ་བྲང་ན་རྗེ་བཙུན་བྱམས་པ་མགོན་པོ་
དང་། རྒྱལ་སྲས་ནམ་མཁའ་དྲི་མ་མེད་པ་དང་། བྱང་ཆུབ་སེམས་དཔའ་འཇམ་
དཔལ་སྙིང་པོ་རྣམས་གུས་པས་མཆོད་ཅིང་བསྙེན་བཀུར་ནས་རྒྱལ་བ་སྲས་བཅས་
དེ་རྣམས་ཀྱི་གདམས་ངག་དང་རྗེས་སུ་བསྟན་པ་གསན་ཏེ། བདག་གང་དུ་འགྲོ་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དོན་ལ་འགྲོ་ཞུས་པས། རྒྱལ་སྲས་འཇམ་དཔལ་སྙིང་པོས་པདྨ་དཀར་པོ་ཞིག་
ནམ་ མཁའ་ ལ་ འཕངས་ཏེ་འདི་གར་ སོང་བར་ འགྲོ་དོན་ གྱིས་ཤིག་ཅེས་ལུང་
བསྟན་པ་ན་མེ་ཏོག་དེ་རྡོ་རྗེ་གདན་གྱི་དབེན་གནས་ཡོལ་དཀར་དཔལ་གྱི་སྡེ་ཆེན་
དུ་བབས་སོ། །རྗེ་ཐམས་ཅད་མཁྱེན་པས་ཇི་ལྟར་ལུང་བསྟན་པ་ལྟར་ཡབ་ཀུན་
དགའ་རྒྱལ་མཚན་དང་ཡུམ་ཀུན་དགའ་དཔལ་མོ་གཉིས་ཀྱི་སྲས་སུ་ཤིང་མོ་ལུག་
གི་ལོ་རྒྱལ་ཟླ་བའི་ཚེས་གསུམ་གྱི་ཉིན་ཉི་མ་དྲོས་བརྡལ་བ་ན་བར་གྱི་ནམ་མཁའ་
ལ་རྡུལ་དང་བསེར་བུ་མེད་པས་ནམ་མཁའ་ནི་རྒྱ་མཐིང་བཟང་པོས་བྱུགས་པ་
བཞིན་གྱུར། ཉི་མའི་དཀྱིལ་འཁོར་ནི་འཇའ་ཚོན་སྣ་ལྔའི་གུར་གྱི་དབུས་ན་འོད་
ཟེར་གྱི་དྲ་བས་དཀྲིགས་ཏེ་གཞོན་ནུའི་ཞལ་གྱི་དཀྱིལ་འཁོར་ལྟ་བ་ལ་རིངས་པ་
བཞིན་དུ་འཁོད། ལྷ་རྣམས་ཀྱིས་འཇའ་ཚོན་གྱི་ཡོལ་བ་བྲེས་པའི་གསེབ་ནས་མེ་
ཏོག་གི་ཆར་ཕབ་པ་ནི་གཞོན་ནུ་རྡུལ་གྱིས་གོས་ན་མི་རུང་ངོ་ཞེས་འཛིན་མའི་སྟེང་
ཀུན་ཏུ་ཆེད་དུ་བཀྲམ་པ་བཞིན་བྱས་ཏེ། གཟིམ་ཁང་ལ་སྐུ་དཀར་གསོལ་ཟིན་པ་
དང་མཉམ་དུ་ཡུམ་ཐུགས་དམ་ལ་གནས་བཞིན་པའི་ངང་ནས་ཁྱེའུ་ཤེལ་ལྟར་
དཀར་ཞིང་འོད་ཟེར་འཕྲོ་བ། འཕགས་པ་སྤྱན་རས་གཟིགས་དེ་ཉིད་པཉྩ་ལི་ཀའི་
སྟོད་གཡོགས་དང་སྨད་གཡོགས་སྤངས་ཏེ་སྐལ་བ་དང་ལྡན་པའི་གདུལ་བྱ་རྣམས་
ཀྱི་མིག་གི་བདུད་རྩིར་འགོས་ཁུག་པ་ལྷས་བཙས་ལ་སོགས་པའི་དཔའ་བོ་དང་།
ཡེ་ཤེས་ཀྱི་མཁའ་འགྲོ་མ་ཡེ་ཤེས་མཚོ་རྒྱལ་སོགས་དཔའ་མོ་དུ་མ་འཁྲུངས་པའི་
བྱ་འདབ། གཡས་རུ་གཙང་རྟ་ནག་ཅེས་གྲགས་པ་དམ་པ་དུ་མའི་ཞབས་ཀྱི་པདྨོ་
ཡང་ཡང་བཀོད་པའི་མཐུ་ལས་བཀྲ་ཤིས་དང་དགེ་མཚན་དུ་མའི་དཔལ་དང་ལྡན་
པའི་ས་ལུང་པ་ཞེས་བྱ་བའི་སའི་ཐིག་ལེ། བཅོམ་ལྡན་འདས་མངོན་པར་རྫོགས་
- 172 -



ལམ་རིམ་བླ་མ་བརྒྱུད་པའི་རྣམ་ཐར།
པར་སངས་རྒྱས་པའི་གནས་དང་མཚུངས་པ་རྡོ་རྗེ་གདན་ཞེས་བྱ་བར་སྐུ་བལྟམས་
པར་གྱུར་ཏོ། །བལྟམས་མ་ཐག་ཏུ་རྗེ་བཙུན་སྒྲོལ་མའི་གཟུངས་སྔགས་ཏཱ་རེ་རྒྱུན་
དུ་བཟླ་བ་ཞིག་བྱུང་ཞིང་། དགུང་ལོ་གཉིས་གསུམ་གྱི་དུས་ནས་རྗེ་བཙུན་ཙོང་ཁ་
པ་ཆེན་པོའི་ཞལ་གཟིགས། དེའི་ཚེ་ཕྱག་ཐལ་མོ་སྦྱར་སྤྱན་བར་སྣང་ལ་གཟིགས་
ནས་དབུ་དུད་དུད་ཡང་ཡང་མཛད་པ་ཞིག་བྱུང་བར་ཡབ་ཡུམ་གྱིས་མཚན་ཞུས་
པར་ཕ་བླ་མ་བློ་བཟང་གྲགས་པ་བྱོན་འདུག་ཅེས་གསུང་ཞིང་། དེ་ནས་བཟུང་སྟེ་
དུས་རྒྱུན་དུ་རྗེ་བླ་མའི་སྐུ་ཞིག་འབྲལ་མེད་དུ་བཅང་མཛད་ཅིང་། དེ་མ་བྱུང་བའི་
སྐབས་རྣམས་སུའང་རྡོ་སྨུག་པོ་རེ་སྐུ་མདུན་དུ་བཞག་ནས་ཕ་བླ་མ་བློ་བཟང་
གྲགས་པ་གསུང་ཞིང་དེ་ལ་མཆོད་པ་དང་གུས་པའི་རྣམ་པ་མཛད། སྔོན་གནས་
རྗེས་སུ་དྲན་པས་ཚེ་དགེ་འདུན་གྲུབ་ཀྱི་སྐབས་ཀྱི་གསུང་འཕྲོས་ཡང་དང་ཡང་དུ་
གནང་བ་ཞིག་བྱུང་། ལྷག་པར་དགུང་ལོ་གསུམ་པའི་དུས་སུ་ལྷ་མོ་དམག་ཟོར་
མས་ཞལ་གཟིགས་ཤིང་དམག་ཟོར་མའི་བསྟོད་བསྐུལ་ཡང་བརྩམས། གཞན་
ཡང་སངས་རྒྱས་བྱང་སེམས་ཀྱི་བསྟོད་པ་སོགས་རྩོམ་པ་མང་པོ་ཐོགས་མེད་དུ་
གནང་བ་ཞིག་བྱུང་། དེ་ནས་བཀྲ་ཤིས་ལྷུན་པོ་ནས་རྗེ་དགེ་འདུན་གྲུབ་ཀྱི་གསོལ་
དཔོན་སྒྲོལ་མ་དང་། ཐོས་བསམ་གླིང་པ་ཆེན་པོ་ཀུན་མཁྱེན་ཆོས་འབྱོར་དཔལ་
བཟང་གི་བང་མི་དང་བླ་བྲང་གི་བང་མི་ཞུ་ཡིག་གསོལ་འདེབས་སོགས་བྱུང་བར་
རྗེ་འདི་པས་གསོལ་དཔོན་སྒྲོལ་མ་གཟིགས་འཕྲལ་ངོ་མཁྱེན་ནས་ཁྱོད་སྡུག་པོ་མ་
བྱུང་ངམ་གསུངས་ཞིང་། རྗེ་དགེ་འདུན་གྲུབ་ཀྱི་སྐབས་སུ་ཇི་ལྟར་མཛད་པ་ལྟར་
གྱི་གསུང་གླེང་བག་ཕེབས་པ་གནང་བས་ཀུན་ངོ་མཚར་དུ་གྱུར་ཅིང་། རྗེ་དགེ་
འདུན་གྲུབ་ ཀྱི་ སྤྲུལ་ སྐུ་ འཁྲུལ་མེད་དུ་ ཡིད་ཆེས་རྙེད། དེ་ནས་དགུང་ལོ་བཅུ་
173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གཅིག་བཞེས་པའི་ཚེ་ཐམས་ཅད་མཁྱེན་པའི་རྒྱལ་ཚབ་གཉིས་པ་པཎ་ཆེན་ལུང་
རིགས་རྒྱ་མཚོའི་ཞལ་སྔ་ནས་ཀྱིས་གཙོ་མཛད་བསྟན་པ་གསལ་མཛད་ཆོས་ཀྱི་རྗེ་
སློབ་དཔོན་རྣམ་པ་བཀའ་བགྲོད་ཏེ་གཞོན་ནུ་དེ་ཉིད་ཐམས་ཅད་མཁྱེན་པ་རང་གི་
ཞལ་ཆེམས་ལས་མ་གཡོས་པར་སྤྱན་འདྲེན་པའི་ཕོ་ཉར་སྤྱི་ས་ནས་གསོལ་དཔོན་
སྒྲོལ་མ་དང་དཀའ་བཅུ་པ་རྡོར་རྒྱལ་གཉིས། དཀྱིལ་ཁང་ནས་ཆོས་མཛད་རྒྱལ་
བ། ཐོས་བསམ་ གླིང་ནས་དགེ་བཤེས་རྒྱལ་ མཚན་ གྲགས། ཤར་རྩེ་ནས་ཆོས་
མཛད་ཁ་རག་པ་རྣམས་མངགས་ཏེ་བསྟན་པ་རིན་པོ་ཆེའི་རྒྱལ་མཚན་གྱི་ཏོག་ཏུ་
དམིགས་ནས་བཀྲ་ཤིས་ལྷུན་པོ་དཔལ་གྱི་བདེ་ཆེན་ཕྱོགས་ཐམས་ཅད་ལས་རྣམ་
པར་རྒྱལ་བའི་གླིང་དུ་སྤྱན་དྲངས་པར་གྱུར་ཏོ། །དེ་ནས་རྟ་ལོ་ཧོར་ཟླ་དྲུག་པའི་
ཚེས་བཞི་ཡོངས་སུ་གྲགས་པའི་སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་བའི་
དུས་ཁྱད་པར་ཅན་ལ་དབུ་སྐྲ་བཅད། ངུར་སྨྲིག་གི་རྒྱལ་མཚན་བཞེས། པཎ་ཆེན་
ལུང་རིགས་རྒྱ་མཚོའི་དྲུང་དུ་ཡོངས་སུ་རྫོགས་པ་དགེ་བསྙེན་གྱི་སྡོམ་པ་བཞེས་ཏེ།
མཚན་དགེ་འདུན་རྒྱ་མཚོ་དཔལ་བཟང་པོ་ཞེས་བྱ་བར་གསོལ་ནས་ལྷ་དང་བཅས་
པའི་འཇིག་རྟེན་གྱི་དཔལ་མགོན་དམ་པར་མངའ་གསོལ་ཏོ། །དེ་ནས་ རྗེ་དགེ་
འདུན་གྲུབ་ཀྱི་ཐུགས་སྲས་གནས་རྙིང་ཞབས་དྲུང་ཀུན་དགའ་བདེ་ལེགས་རྗེ་
འདིའི་དྲུང་དུ་ཕེབས། རྗེ་འདིས་ཀྱང་གུས་པ་ཆེན་པོ་མཛད་དེ་གནས་རྙིང་ཆོས་རྗེ་
དེ་ཉིད་ཀྱིས་མཁན་པོ་གནང་། པཎ་ཆེན་ལུང་རིགས་རྒྱ་མཚོའི་ཞལ་སྔ་ནས་ཀྱིས་
སློབ་དཔོན། དབུ་མཛད་སངས་རྒྱས་ཚུལ་ཁྲིམས་པས་དུས་གོ་བ་མཛད། གནས་
བརྟན་སྡེ་སྣོད་འཛིན་པ་གསེར་རིའི་ཕྲེང་བ་ལྟ་བུ་བཅུ་ཕྲག་གསུམ་གྱི་དབུས་སུ་
དགེ་ ཚུལ་ གྱི་བརྟུལ་ཞུགས་ ཡང་ དག་ པར་ བཞེས་ ཏེ་ བཅོམ་ ལྡན་འདས་ ཀྱིས་
ON
- 174-



ལམ་རིམ་བླ་མ་བརྒྱུད་པའི་རྣམ་ཐར།
ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བར་གྱུར་ཏོ། །དེ་ནས་
པཎ་ཆེན་ལུང་རིགས་རྒྱ་མཚོ་དང་པཎ་ཆེན་ཡེ་ཤེས་རྩེ་མོ་སོགས་ཡོངས་འཛིན་དུ་
བསྟེན་ནས་ ཚད་མ་རྣམ་འགྲེལ་ལ་སྦྱངས་ཤིང་། གཞུང་ཆེན་མོ་གཞན་རྣམས་
ལའང་སྦྱངས་ཏེ་ལུང་རིགས་སེངྒེའི་སྒྲ་དབྱངས་བསྒྲགས་པས་ལོག་པར་སྨྲ་བའི་
ཕས་རྒོལ་མཐའ་དག་ཟིལ་གྱིས་མནན་ཅིང་ཆོས་གྲྭ་ཆེན་པོའི་དགེ་འདུན་མཐའ་
དག་དད་པའི་ས་ལ་བཀོད། པཎ་ཆེན་ཡེ་ཤེས་རྩེ་མོ་ལ་དབང་ལུང་མན་ངག་
མཐའ་ཡས་གསན་ནོ། །དེ་ནས་འབྲས་སྤངས་བློ་གསལ་གླིང་གི་གདན་ས་ པ་
འཇམ་དབྱངས་ལེགས་པ་ཆོས་འབྱོར་གྱིས་དབུས་ཕྱོགས་སུ་འབྱོན་དགོས་པར་
བསྐུལ་ཞིང་། དགའ་ལྡན་ཁྲི་རིན་པོ་འཇམ་དབྱངས་སྨོན་ལམ་དཔལ་བས་ཀྱང་
དབུས་ཕྱོགས་སུ་བྱོན་ན་བསྟན་པར་ཕན་ཆེ་བར་ལུང་བསྟན་པ་སོགས་རྐྱེན་སྣ་
ཚོགས་པས་བསྐུལ་ཏེ་ཞབས་འབྲིང་བ་འཇམ་དཔལ་གྲགས་དང་བཅས་དབུས་
ཕྱོགས་སུ་ཕེབས་པ་ན་འཇམ་དབྱངས་ལེགས་པ་ཆོས་འབྱོར་གྱི་མནལ་ལམ་དུ་
ནུབ་ཕྱོགས་ནས་ཉི་མའི་དཀྱིལ་འཁོར་ཞིག་ཤར་བྱུང་བའི་འོད་ཀྱིས་གངས་ཅན་
གྱི་ལྗོངས་ཀུན་གསལ་བར་བྱས་པ་ཞིག་བྱུང་སྣང་། སང་དེ་སྐུ་འཁོར་རྣམས་ལ།
སྐྱེས་བུ་དམ་པ་ཞིག་འབྱོན་པའི་ལྟས་སུ་འདུག་ཅེས་ལུང་བསྟན་ཀྱང་མཛད། དེ་
ནས་ རིམ་ གྱིས་ ཕེབས་ཏེ་ དཔལ་ ལྡན་ འབྲས་ སྤུངས་ ཀྱི་ གཙུག་ ལག་ ཁང་། བློ་
གསལ་གྱི་སྐྱེ་བོ་བརྒྱ་ཕྲག་དུ་མས་བྱུར་བུར་གཏམས་པའི་དབུས་ན་ཡུན་རིང་མོ་
ནས་ཡིད་ལ་བསམས་པའི་དགེ་བའི་བཤེས་གཉེན་བྱམས་པའི་སྲས་པོ་ལེགས་པ་
ཆོས་འབྱོར་དེ་ཉིད་སྐལ་བ་དང་ལྡན་པའི་མཁས་པའི་ཚོགས་ལ་ཤེས་རབ་ཀྱི་ཕ་
རོལ་ཏུ་ཕྱིན་པའི་ཆོས་ཟབ་མོ་རྒྱུན་མི་འཆད་དུ་འདོམས་པར་མཛད་དེ་གཟིགས་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པར་ གྱུར་ཏོ། །དེ་ནས་ལོ་གསུམ་དུ་འཇམ་དབྱངས་ལེགས་པ་ཆོས་འབྱོར་ གྱི་
ཞབས་དྲུང་དུ་བསྙེན་ནས་གསན་པ་མཛད་པ་རགས་པ་ཙམ་བརྗོད་ན། རྩ་འཇུག་
གི་བཤད་པ་མཛུབ་ཁྲིད་དང་བཅས་པ་ཞིག་ཐོག་མར་གསན། དེ་ནས་ཕར་ཚད།
འདུལ་མཛོད། མངོན་པ་གོང་མ། མདོ་སྡེ་རྒྱན། རྒྱུད་བླ་མ། འབྱེད་རྣམ་གཉིས།
ཚད་ མ་ མདོ། དྲང༌ ངེས་ རྣམ་ འབྱེད། སྙན་ངག་མེ་ལོང་ སོགས་ མཚན་ ཉིད་ ཀྱི་
གཞུང་དུ་མའི་བཤད་པ་མཛུབ་ཁྲིད་དང་བཅས་པ་གསན་ཞིང་། དེ་ཐམས་ཅད་ཀྱི་
སྐྱོར་འགོ་རྗེ་འདི་པ་རང་གིས་མཛད། གཞན་ཡང་དཔལ་གསང་བ་འདུས་པའི་
དབང་བཞི་རྫོགས་པར་གསན་ནས་འགྲེལ་པ་སྒྲོན་གསལ་ཆ་ལག་དང་བཅས་པ།
རྒྱུད་ཀྱི་མཛུབ་ཁྲིད། རིམ་པ་ལྔ་གསལ་བའི་སྒྲོན་མེ། གདན་རྫོགས། རྗེ་བཙུན་
ཤེས་རབ་སེང་གེ་ནས་བརྒྱུད་པ་གསུང་ངག་ལག་རྗེས་སུ་གྲགས་པ། བསྐྱེད་རིམ་
ཊིཀྐ། གཞན་ཡང་ཡིག་ཆ་མང་པོའི་བཤད་པ། སྔགས་རིམ་ཆེན་མོ། བདེ་མཆོག་
ཊཱིཀ་ཆེན་གྱི་བཤད་ལུང་། བདེ་མཆོག་འདོད་འཇོ། རྫོགས་རིམ་རྣལ་འབྱོར་ཆེན་
པོའི་རྣམ་བཤད། དེའི་ཁྲིད་སོགས་དང་། ནཱ་རོ་ཆོས་དྲུག་གི་ཁྲིད། དྲིལ་བུ་རིམ་
ལྔའི་རྣམ་བཤད། དེའི་ཁྲིད། རྒྱལ་ཚབ་རྗེའི་དུས་འཁོར་གྱི་ཁྲིད་ཡིག་བ་སོ་རྗེས་
དུས་འཁོར་བསྐྱེད་རྫོགས། ཀྱེ་རྡོར་གྱི་རྒྱུད་ལ་མཁས་གྲུབ་རྗེའི་ཊཱིཀ་ཆེན་སྟེང་
ནས་བཤད་པ་མཛུབ་ཁྲིད་དང་བཅས་པ། གཞན་ཡང་འཇིགས་བྱེད་ཀྱི་དབང་།
ཀྱེ་རྡོར། འཁོར་ ཆེན་ རྣམས་ ཀྱི་ བསྐྱེད་ རྫོགས་ ཀྱི་ ཟིན་ ཐུན། གསང་ འདུས་ ཀྱི་
བསྐྱེད་རྫོགས་ཀྱི་ཟིན་ཐུན། ལམ་རིམ་ཆེན་མོ། སྙིང་པོ་དོན་གསུམ། ལྟ་ཁྲིད། རྗེ་
ཡབ་ སྲས་ ཀྱི་བཀའ་འབུམ། འཇམ་དབྱངས་ཆོས་ རྗེའི་རྣམ་ཐར། རྗེ་བཙུན་མི་
ལའི་རྣམ་ཐར་སོགས་ཀྱི་ལུང་ཡང་མང་དུ་གསན་ནོ། །དེ་ནས་ལྷ་སར་ཕེབས་ཏེ་ཇོ་
- 176 -



ལམ་རིམ་བླ་མ་བརྒྱུད་པའི་རྣམ་ཐར། །
བོ་རིན་པོ་ཆེའི་སྐུ་མདུན་དུ་མཆོད་པ་དང་སྨོན་ལམ་མཛད་པའི་ཚེ་ དག་པའི་
གཟིགས་སྣང་ངོ་མཚར་བ་མང་དུ་བྱུང་། དེ་ནས་ལྔ་མཆོད་ཆེན་མོ་དང་བསྟན་
དངུལ་གདུང་རིན་པོ་ཆེ་མཇལ་བ་ལ་དགའ་ལྡན་དུ་ཕེབས། དེར་མཆོད་པ་ཕུལ་
གསོལ་བ་བཏབ་པས་རྗེ་དང་མཇལ་ཞིང་བྱིན་གྱིས་བརླབས་པའི་མཚན་མ་བཟང་
པོ་བྱུང་། དེ་ནས་རྗེ་ཉིད་དགུང་ལོ་ཉེར་གཅིག་བཞེས་པའི་ཡོས་ལོའི་དཔྱིད་སོས་
ཚིགས་སྔ་མའི་མཁན་པོ་གནས་རྙིང་རིན་པོ་ཆེ་དབུས་ཕྱོགས་ལ་བྱ་བྲལ་གྱི་ཚུལ་
གྱིས་ཕེབས་པ་འབྲས་སྤུངས་སུ་སྤྱན་དྲངས། ཆོས་རྗེ་དེ་ཉིད་ཀྱིས་མཁན་པོ་དང་།
འབྲས་སྤུངས་རྗེ་ལེགས་པ་ཆོས་འབྱོར་བས་ལས་ཀྱི་སློབ་དཔོན། ར་ཅག་ནས་
ཆོས་རྗེ་སངས་རྒྱས་བཟང་པོ་བས་གསང་སྟེ་སྟོན་པ། རིགས་པ་སྨྲ་བ་སངས་རྒྱས་
བཟང་པོ་བས་དུས་བགོ་བ་མཛད་དེ་དད་པའི་དགེ་འདུན་གྲངས་ཚང་ཞིང་ཁ་སྐོར་
བར་འོས་པའི་དབུས་སུ་ཧོར་ཟླ་གཉིས་པའི་ཚེས་བརྒྱད་ཀྱི་ཆོ་འཕྲུལ་གྱི་དུས་ཆེན་
ལ་དཔལ་ལྡན་འབྲས་སྤུངས་སུ་ཡོངས་སུ་རྫོགས་པ་དགེ་སློང་གི་དངོས་པོ་བརྙེས་
ཏེ་འཕགས་པ་དགྱེས་པའི་ཚངས་པར་སྤྱོད་པ་མཆོག་དང་ལྡན་པར་གྱུར་ཏོ། །དེ་
ནས་འཇམ་དབྱངས་ལེགས་པ་ཆོས་འབྱོར་པའི་དྲུང་དུ་དགེ་སློང་གི་བསླབ་བྱ་ཆེན་
མོ། །ཚུལ་ཁྲིམས་ལེའུའི་རྣམ་བཤད། བསླབ་བཏུས། སྤྱོད་འཇུག །བླ་མ་ལྔ་བཅུ་
པའི་ཊིཀྐ། རྩ་ལྟུང་རྣམ་བཤད། ཆོས་རྗེ་བྱམས་པ་གླིང་པའི་བཤེས་སྤྲིང་ཊིཀྐ།
པཎ་ཆེན་ནགས་རིན་པ་ནས་བརྒྱུད་པའི་དུས་འཁོར་སྦྱོར་དྲུག་སོགས་ཀྱང་གསན།
དེ་ དུས་ དབྱངས་ཅན་ མའི་ རྗེས་ གནང་ ཞུས་དུས་ ལྷ་ མོ་ རྨི་ ལམ་ དུ་ བྱོན་ བྱུང་
གསུངས། འཇམ་དབྱངས་སྨྲ་སེང་མཁས་གྲུབ་རྗེ་ནས་བརྒྱུད་པ་ཐུན་མོང་མ་ཡིན་
པ། གཡག་རོང་ནས་བརྒྱུད་པའི་མི་གཡོ་དཀར་པོའི་ཆོས་སྐོར། འཇམ་དབྱངས་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆོས་ རྗེས་རྗེ་བཙུན་འཇམ་དབྱངས་ཉིད་ལ་གསན་པའི་འཇམ་དབྱངས་དཀར་
པོའི་ཆོས་སྐོར་སོགས་དང་། རྗེའི་རྣམ་ཐར་ཆེ་ཆུང་། འཕོ་ ཁྲིད་ཆེན་མོ། མདོར་
བྱས། མདོ་བསྲེ། སྤྱོད་བསྡུས། རྡོ་རྗེ་སེམས་དཔའི་སྒྲུབ་ཐབས། རྣམ་གཞག་རིམ་
པ་སོགས་འཕགས་སྐོར་གྱི་གཞུང་དུ་མ་སོགས་མདོར་ན་དེའི་དུས་ཆོས་རྗེ་དེ་ཉིད་
གསན་རྒྱ་ཆེ་བར་གྲགས་ཤིང་། ཆོས་རྗེ་ཉིད་ལ་བཞུགས་པ་ཐམས་ཅད་བུམ་པ་
གང་བྱོར་གནང་ངོ༌། །དེ་ལྟར་གཞུང་ལུགས་རྣམས་ལ་རྒྱ་ཆེན་ཐོས་པ་མཐར་ཕྱིན་
པར་མཛད་ནས་རྭ་སྒྲེང་རྒྱལ་བའི་དབེན་གནས་དང་འོ་དེ་གུང་རྒྱལ་གྱི་དབེན་
གནས་སོགས་ རྗེ་ རྒྱལ་བ་གཉིས་པ་ཙོང་ཁ་པ་ཆེན་པོ་དེ་ཉིད་ཀྱིས་བྱིན་གྱིས་
བརླབས་པའི་གནས་དེ་དག་བལྟ་ཞིང་། ཐོས་པའི་དོན་རྣམས་ཉམས་སུ་བླང་བར་
བྱའོ་སྙམ་དུ་དགོངས་ཏེ་བསྟན་པ་དང་སེམས་ཅན་ཐུགས་ཀྱིས་མ་བཟོད་པའི་སྒོ་
ནས་ཐུགས་ལ་སྐྱོ་ཤས་དྲག་པོ་ཡང་འཁྲུངས། དེའི་ཚེ་དབེན་པ་ལ་དགའ་བའི་
ཉམས་མགུར་ མཛད་པ་ནི། ཕ་བླ་མ་རྣམས་ལ་ཕྱག་འཚལ་ལོ། །མ་ལུས་རྒྱལ་
བའི་ཐུགས་ཀྱི་དབྱིངས་ཆེན་པོར། །མཁྱེན་བརྩེའི་དཀྱིལ་འཁོར་རྫོགས་པའི་ཉིན་
མོར་བྱེད། །གདུལ་བྱ་པདྨོའི་དཔལ་གྱུར་རྡོ་རྗེ་འཆང་། །ཡབ་རྗེ་དམ་པའི་ཞབས་
ལ་སྙིང་ནས་འདུད། །སྨྲས་པ། སྒྲིབ་མེད་མཁྱེན་བརྩེའི་འོད་སྟོང་དྲ་བ་ཅན། །ཐུབ་
དབང་ཉི་མ་ནུབ་རིའི་རྩེ་ལ་འཛེགས། །ཐུབ་བསྟན་འདབ་སྟོང་རྫོགས་པའི་པད་
ཚལ་ཡང་། །དུས་ ཀྱིས་ བ་ མོའི་ རེག་ པས་ཉིན་བཞིན་འཇོམས། །བསྟན་འཛིན་
རྐང་དྲུག་ལྡན་ པའི་ཚོགས་རྣམས་ཀྱང་། །རྙེད་བཀུར་སྦྲང་རྩིའི་ རོ་ལ་ལྷག་པར་
ཆགས། །བདུད་ཀྱི་དབང་གྱུར་ལོག་སྨྲ་འབྱུང་པོའི་བྱ། །འཛེམ་མེད་མཁས་པའི་
ཁྲོད་ན་རྣམ་པར་རྒྱུ། །སྐྱེ་བོ་ཕལ་ཆེར་ལེགས་ཉེས་འབྱེད་པའི་མིག །ལྡོངས་པས་
- 178 -



ལམ་རིམ་བླ་མ་བརྒྱུད་པའི་རྣམ་ཐར།
གཡང་སའི་མཐའ་ལ་གོམ་པ་འདོར། ཁ་ཅིག་ ཕྲག་དོག་དུག་ཆུས་གཞན་དག་
ལས། །རང་ཉིད་རྒྱལ་བའི་སྒྱུ་ཐབས་ལྷུར་ལེན་གྱུར། །གཞན་དག་ ངན་ སེམས་
གཡོ་སྒྱུའི་དུག་གི་ཆུས། །ཡིད་རབ་མྱོས་ཀྱང་བསྟན་འཛིན་གཟུགས་སུ་རློམ། །ཀྱི་
ཧུད་གངས་ཅན་ཁྲོད་འདིར་སེང་ཆེན་ལས། །ཤྭ་ནའི་བུ་ཉིད་སྐད་གསང་མངོན་
པར་མཐོ། །འདོད་དགུའི་འབྱུང་གནས་ཡིད་བཞིན་རིན་ཆེན་ལས། །མཆིང་བུའི་
རྡོ་བ་ལྷག་པར་གཙིས་སུ་བྱེད། །གཅོང་ རོང་ནགས་ཀྱི་ཁྲིད་ན་ཉི་མ་བས། །མེ་
ཁྱེར་མཆོག་ཏུ་རློམ་པ་མཐོང་བས་སྐྱོ། །དེ་ལྟར་མི་བཟད་སྙིགས་མའི་དུས་ཀྱི་
མཐའ། །དམུ་རྒོད་སྐྱེ་བོ་བྱུང་རྒྱལ་སྤྱོད་པའི་དུས། །རྒྱལ་དང་རྒྱལ་སྲས་མཁས་
པའི་ཚོགས་རྣམས་ཀྱང་། །ཞི་བའི་དབྱིངས་སུ་གཟིམ་ནས་བཏང་སྙོམས་མཛད། །
འཐོར་རླུང་དྲག་པོའི་མདུན་སར་མར་མེ་ཡིས། །མུན་པའི་སྨག་རུམ་སེལ་བར་
བྱེད་དམ་ཅི། །དེ་ཕྱིར་ཉམ་ཆུང་སྐྱེ་བོས་ཐུབ་བསྟན་གྱི། ཁུར་ཆེན་མི་བཟད་འཁྱེར་
བ་ངལ་བའི་གནས། །རྩོད་པའི་དུས་འདིར་ཐམས་ཅད་མཁྱེན་པ་ལྟར། །མ་ལུས་
འགྲོ་བའི་མིག་གཅིག་ཙོང་ཁ་པ། །དེ་ཡི་ལེགས་བཤད་བདུད་རྩི་མྱང་བའི་ཕྱིར། །
གཅིག་པུར་དབེན་པ་བསྟེན་པ་མི་ལེགས་སམ། །རྣམ་དཀར་བསོད་ནམས་སྟོང་
གིས་ལེགས་བསྐྲུན་པའི། །ཤིན་ཏུ་རྙེད་པར་དཀའ་བའི་དལ་འབྱོར་འདི། །དོན་
མེད་འཇིག་རྟེན་བྱ་བས་ཆུད་གཟོན་པ། །བདག་ལ་སྙིང་མེད་གྱུར་པར་གདོན་མི་
ཟ། །རིན་ཆེན་བདུན་ལྡན་གླིང་བཞིར་དབང་སྒྱུར་བའི། །འཁོར་ལོས་སྒྱུར་བའི་
དཔལ་ཡང་ཆུ་ཤིང་འདྲ། །སྐབས་གསུམ་བདག་པོའང་རང་གི་ཕུན་ཚོགས་ཀུན། །
མི་བཟད་ལས་ཀྱི་དབང་གིས་འདོར་དགོས་ཀྱང་། །ཅུང་ཟད་བདེ་བའི་དབང་གིས་
སྲེད་ པ་ འཕེལ། །ཕལ་ཆེར་ མི་ བཟད་ཟུག་རྔུ་སྐྱེ་བའི་རྒྱུ། །ཉེས་བརྒྱའི་ འབྱུང་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གནས་འཁོར་བའི་ཕུན་ཚོགས་ལ། །མཁས་པ་སུ་ཞིག་ལྷག་པར་ཆགས་པར་བྱེད། །
དེ་ཕྱིར་ཀུན་དགའ་རྒྱས་པའི་ནགས་ཀྱི་ལྗོངས། །མེ་ཏོག་མངོན་པར་རྒྱས་པའི་འཇོ་
སྒེག་ཅན། །བུང་བའི་ན་ཆུང་མགྲིན་པའི་གླུ་ལེན་ཅིང་། །རྨ་བྱ་གཞོན་ནུ་དགའ་
བའི་ཟློས་གར་སྒྱུར། ཁུ་བྱུག་མགྲིན་པའི་ལམ་ནས་དྲིལ་ཆེན་འཁྲོལ། །ཀ་ལ་པིང་
ཀ་གྱུར་གྱུར་གླུ་དབྱངས་སྒྲོག །དབུ་བའི་ཕྲེང་མཛེས་འབབ་ཆུའི་ན་ཆུང་མ། །ལྷུང་
ལྷུང་སྒྲ་སྙན་སྒྲོག་ཅིང་ཕྱོགས་སུ་འབབ། །རབ་སྨིན་འབྲས་བུའི་ཁུར་འཆང་ལྗོན་
པའི་ཤིང་། །ལོ་མ་མེ་ཏོག་རྒྱས་པས་ཕྱོགས་ཀུན་གང་། །སྟེང་ནས་སྟོད་གཡོགས་
ཆུ་འཛིན་དཀར་པོ་གཡོ། །ངོས་ནས་མུ་ཏིག་ཆུ་བོའི་དོ་ཤལ་འབབ། །སྐེད་སྐབས་
ནགས་ཚལ་སྔོན་པོའི་ཤམ་ཐབས་ཅན། །ས་འཛིན་བུ་མོས་ཕྱོགས་ཀུན་མཛེས་
པར་ བསྐོར། །འོག་ གཞི་བེ་ཌཱརྱ་ ཡི་ནེ་འུ་ གསིང་། །ནེ་ཙོའི་གཤོག་ པ་ ལྟ་བུར་
མཆོག་ཏུ་མཛེས། །སྣ་ཚོགས་མེ་ཏོག་དྲ་བས་ཁེབས་པ་ལ། །རི་དྭགས་སྣ་ཚོགས་
བག་ཕེབས་རྣམ་པར་རྒྱུ། །འདུ་འཛིའི་ཆོམ་རྐུན་སྒྲིབ་ལ་འོངས་པ་བཞིན། །འཁྲི་
ཤིང་ཕྲེང་བས་བར་མཚམས་མེད་པར་དཀྲིགས། །དེ་ལྟར་ཕུན་ཚོགས་ནགས་ཚལ་
དབེན་པའི་གནས། །ལྷ་ཡི་སྐྱེད་ཚལ་ལྟ་བུར་ཉམས་དགའ་བར། །ཚེ་འདིའི་ཆོས་
བརྒྱད་སྣང་བ་ཀུན་དོར་ནས། །འཁྲུལ་མེད་ཏིང་འཛིན་རོ་ལ་རྩེ་གཅིག་ཏུ། །རོལ་
པའི་སྤྱོད་ཚུལ་འདི་ལ་སྙིང་ནས་སྤྲོ། །མང་དུ་ཐོས་པའི་བཟླས་བརྗོད་ལྷུར་ལེན་
ཅིང་། །བདེ་སྟོང་ལྷན་ཅིག་སྐྱེས་པའི་ཡེ་ཤེས་མེས། །གཉིས་སྣང་འཁྲུལ་པའི་བག་
ཆགས་ ཀུན་བསྲེགས་ནས། །རྣམ་ཀུན་མཆོག་ལྡན་ཟུང་འཇུག་སྒྱུ་མའི་སྐུར། །
ལངས་ནས་སྣ་ཚོགས་སྤྲུལ་པའི་ཐབས་མཁས་ཀྱི། །ལྕགས་ཀྱུས་མ་དག་སྲིད་པའི་
འཁོར་ལོ་འདི། །མཆོག་ཏུ་མི་འགྱུར་བདེ་བའི་དབྱིངས་ཆེན་པོར། །གང་དྲངས་
- 180 -



ལམ་རིམ་བླ་མ་བརྒྱུད་པའི་རྣམ་ཐར།
རྣལ་འབྱོར་མཆོག་དེ་སྐལ་བ་བཟང་། །དེ་སྐད་སྨྲ་དེ་བཞད་པའི་རྡོ་རྗེ་ཉིད། །སྔོན་
བྱོན་དམ་པའི་རྣམ་ཐར་སྙིང་ལ་འགྲོགས། །སྙིགས་དུས་སྐྱེ་བོའི་སྤྱོད་པས་གཏིང་
ནས་སུན། །བློ་གྲོས་ ལུས་སྟོབས་རྒྱས་ པས་ཅུང་ཟད་དྲེགས། །ཆུ་ ཡི་ ལྕིད་ཀྱིས་
ལྷག་པར་ནོན་པའི་སྤྲིན། །འབྲུག་སྒྲ་བསྒྲགས་པ་མེད་པར་ལྡོག་མ་ཡིན། །དེ་ཕྱིར་
སྙན་ངག་མགྲིན་པའི་གླུ་དབྱངས་མཆོག །མ་སྨྲས་པར་ཡང་བདག་བློ་ཅི་ཞིག་
ཚིམ། །ཚུལ་འདི་སྐྱེ་བས་ཐོབ་པའི་བློ་གྲོས་ཀྱིས། །སྙན་ངག་དྲིལ་ཆེན་སྒྲོག་ལ་
ཐོགས་མེད་ པ། །ལྷག་བསམ་ ཁོ་ན་ སྙིང་ ལ་ རབ་འགྲོགས་པ། །དབྱངས་ཅན་
བཞད་པའི་རྡོ་རྗེས་གཏམ་དུ་བྱས། །ཞེས་སོ། །དེ་ནས་ཡོས་ལོ་ཟླ་བ་དགུ་པའི་
དུས་ཆེན་ལ་ཐུགས་ དམིགས་གཏད་དེ་ ཕུ་ ཆུང་ གི་ གནས་ མཇལ། དེའི་ ལ་ ལ་
བརྒྱུད་དེ་ཕེབས་པ་ན་དེ་དུས་འཕགས་པའི་གྲུབ་ཐོབ་ཀུན་དགའ་རྒྱལ་མཚན་པ་
ཞེས་པ་ཞིག་བྱང་རྭ་སྒྲེང་ན་བཞུགས་པའི་མནལ་ལམ་དུ། སང་འབྲོམ་སྟོན་པ་
ཕེབས་པ་ཡོད་ཟེར་བ་ཞིག་བྱུང་ འདུག་ པས། ཁོང་གིས་ཀྱང་རྒྱང་རིང་པོ་ནས་
བསུས་ནས་གུས་མཆོད་ཆེན་པོ་མཛད། གཞན་ཡང་ཐུགས་དམ་པ་སོ་སོའི་མནལ་
ལམ་དུ་འབྲོམ་སྟོན་པ་དང་མཇལ་བ་དང་ཉི་ཟླ་ཤར་བ་སོགས་བྱུང་འདུག་པས་
གནས་དེར་ཕེབས་འཕྲལ་ཉིད་ནས་རྭ་སྒྲེང་པ་ཀུན་གྱིས། ཕ་སྟོན་པ་རིན་པོ་ཆེ་
ཞེས་ཞབས་ལ་འདུད། ལྷག་པར་དྲུང་བྱང་སེམས་པ་ཞེས་སྐུ་སྐྱེ་བ་ཉི་ཤུ་ཙམ་དྲན་
པ་ཞིག་ཡོད་པ་དེས་ཁོང་རང་གི་སྤྱིལ་བུར་སྤྱན་དྲངས། ལྡུམ་ར་ན་མེ་ཏོག་རྩ་བ་
སུམ་ཅུ་ཙམ་ཡོད་པའི་མེ་ཏོག་ཐམས་ཅད་བཏུས་ནས་དེ་རྗེས་ཁོང་གིས་བདེན་
ཚིག་བརྗོད་པ་ནི། སྐུ་སྐྱེ་རིན་པོ་ཆེ་འདི་འབྲོམ་གྱི་སྤྲུལ་པ་ཡིན་ངེས་ན་བདེན་པ་
དེས་ད་ནང་ཚ་བཞེས་ཀྱི་རིང་ལ་འདིར་མེ་ཏོག་བརྒྱ་རྩ་གཅིག་འཆར་བར་ཤོག་
- 181-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཅིག །མིན་ན་གཅིག་ཀྱང་མི་འབྱུང་བར་ཤོག་ཅིག །དེའི་དཔང་པོ་དཀོན་མཆོག་
གསུམ་དང་། ཇོ་བོ་ཡབ་སྲས་དང་། ཁྱད་པར་ཆོས་སྐྱོང་ཞལ་དམར་བས་མཛོད་
ཅིག་བྱས་ནང་དུ་བྱོན། དཔོན་སློབ་རྣམས་ཀྱིས་གསོལ་ཇ་འདེབས་གཅིག་གི་རིང་
ལ་མེ་ཏོག་ཕྱེད་དང་ཉིས་བརྒྱ་དུས་གཅིག་ཏུ་ཤར་འདུག་པས་ཁོང་དད་པ་ཤུགས་
དྲག་ཏུ་འབར་རོ། །དེ་ནས་རྗེ་དགེ་འདུན་གྲུབ་ཀྱི་ཐུགས་སྲས་པཎ་ཆེན་ཕྱོགས་ལྷ་
འོད་ཟེར་འཕྱོང་རྒྱས་རི་བོ་བདེ་ཆེན་ན་བཞུགས་པ་དེས་རྗེ་འདིའི་སྙན་པ་གསན་
ནས་རྗེ་དགེ་འདུན་གྲུབ་ཀྱི་བཀའ་དྲིན་བསབ་པའི་ཕྱིར་སྤྲུལ་པའི་སྐུ་འདིའི་འཕྲིན་
ལས་རྒྱ་ཆེར་སྤེལ་བར་བྱའོ་སྙམ་དུ་དགོངས་ནས་རྗེ་འདི་ལྷོ་ཁ་ཕྱོགས་སུ་སྤྱན་
དྲངས། ལྷོ་ཁ་ཕྱོགས་ཀྱི་ཆོས་སྡེ་མཐའ་དག་དང་། རྗེ་དགེ་འདུན་གྲུབ་ཀྱི་སྦྱིན་
བདག་འབྱོར་པ་ཅན་མཐའ་དག་བསྐུལ་ཏེ་རྗེ་འདིའི་ཞལ་བལྟ་བ་དང་གསུང་གི་
བདུད་རྩི་མྱངས་སུ་གཞུག་ཕྱིར་པཎ་ཆེན་རང་གི་གཙོ་མཛད་དེ་དགེ་འདུན་རྣམས་
ཀྱིས་རྒྱང་རིང་པོ་ནས་བསུ་བ་མཛད། མཇལ་མ་ཐག་ཏུ་པཎ་ཆེན་རིན་པོ་ཆེ་ལ་ས་
དང་པོ་ཐོབ་པ་ལྟ་བུའི་དགྱེས་པ་ཆེན་པོ་བྱུང་བ་ཡིན་པ་འདུག །དེ་ནས་རི་བོ་བདེ་
ཆེན་གྱི་གཞལ་ཡས་ཁང་གི་སྟེང་དུ་སྤྱན་དྲངས་བཀུར་སྟི་ཕུལ་དུ་བྱུང་བ་མཛད།
ཐོག་མར་དཔལ་ལྡན་ལྷ་མོའི་བཀའ་ཞིག་གནང་དགོས་ཞུས་པས། དང་པོ་བོ་དོང་
དུ་བྱས་ཟིན་པས་ད་བསྐྱར་ལྡབ་མི་དགོས་བྱ་བ་དང༌། གཞན་ཡང་སྔོན་རྗེ་ཉིད་
བལ་པོར་པཎྜི་ཏ་ཞིག་ཏུ་འཁྲུངས་དུས་ཁྱེད་དེ་དུས་འཁོར་འདི་ལྟ་བུ་ཞིག་ཡིན་
གསུངས་པས་པཎ་ཆེན་ཉིད་ཀྱང་། ཐུགས་ཚིམ་ཞིང་མོས་གུས་ཕུལ་དུ་ཕྱིན་པ་
འཁྲུངས། དེ་ནས་ཉིན་ཞིག་ན་བཟའ་ཆ་ཚང་ལ་སོགས་པའི་འབུལ་བ་བསམ་གྱིས་
མི་ཁྱབ་པ་མཛད་དེ་པཎ་ཆེན་རིན་པོ་ཆེས་ཞབས་སྤྱི་བོར་བླངས་ཏེ། དགེ་བའི་
- 182 -



ལམ་རིམ་བླ་མ་བརྒྱུད་པའི་རྣམ་ཐར།
བཤེས་གཉེན་པ་ལགས། ཁྱེད་ནི་འབྲོམ་སྟོན་པ་རྒྱལ་བའི་འབྱུང་གནས་དངོས་
ཡིན། བདག་རྔོག་ལེགས་པའི་ཤེས་རབ་མིན་ཡང་དེའི་གདན་ས་པ་ཡིན་པས་
སྔོན་ཡེར་པ་ལྷ་རི་སྙིང་པོའི་མགུལ་དུ་རྔོག་ལེགས་པའི་ཤེས་རབ་ཀྱིས་ཇོ་བོ་ཡབ་
སྲས་ལ་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་པ་ལྟར་བདག་ཀྱང་གསོལ་
བ་འདེབས་ན། བཀའ་གདམས་ཀྱི་བསྟན་པ་རྒྱས་པ་དང༌། འགྲོ་བ་མ་ལུས་པའི་
ཕན་བདེ་སྤེལ་བའི་ཕྱིར་གླེགས་བམ་རིན་པོ་ཆེའི་ཟབ་པ་དང་རྒྱ་ཆེ་བའི་ཆོས་ཀྱི་
ཆར་པ་གངས་ཅན་གྱི་འཛིན་མའི་ཁྱོན་ཐམས་ཅད་དུ་འབེབས་པར་མཛད་དུ་
གསོལ་ཞེས་གསོལ་བ་བཏབ། དེའི་ཚེ་གངས་ཅན་གྱི་མགོན་པོ་སྤྲུལ་སྐུ་མཐོང་བ་
དོན་ལྡན་དེ་ཉིད་དགུང་ལོ་ཉི་ཤུ་རྩ་གཅིག་ལ་བབ་པ། སྐུ་ཤེལ་གྱི་རི་བོ་ཐུན་
མཚམས་ཀྱི་སྤྲིན་གྱིས་གཡོགས་པ་ལྟ་བུ། ཞབས་གཡས་པ་ཅུང་ཟད་བརྐྱངས་ཏེ་
གངས་ཅན་པ་དག་ལ་ང་ལ་འཇུས་ཤིག་ཅེས་དོན་གྱིས་གོ་བར་བྱེད་པ་དེ་སྐལ་བ་
དང་ལྡན་པའི་གདུལ་བྱའི་དབུས་ན་རྒྱུ་སྐར་རབ་ཏུ་རྒྱས་པས་བསྐོར་བའི་ཟླ་བའི་
དཀྱིལ་འཁོར་ལྟར་མཐོང་བ་ཙམ་གྱིས་གདུང་བ་སེལ་བ། རི་དྭགས་ཀྱི་རྒྱལ་པོ་
སེངྒེ་ལྟ་བུར་འཁོར་གྱི་དབུས་ན་འཇིགས་པ་ཀུན་དང་བྲལ་བ། གླིང་བཞིའི་དབུས་
ན་ལྷུན་པོ་ལྟ་བུར་དགེ་མཚན་དུ་མས་མངོན་པར་མཐོ་བ་དེ་བཀའ་གདམས་ཀྱི་
བསྟན་པ་རིན་པོ་ཆེ་གསལ་བར་བཞེད་པའི་ཐུགས་བསྐྱེད་དང་། གངས་ཅན་གྱི་
འགྲོ་བ་ཀུན་གྱི་སྡུག་བསྔལ་མ་ལུས་པ་བསལ་བར་བཞེད་པའི་ལྷག་བསམ་རབ་
ཏུ་དཀར་བ་དེ་ལུད་པ་ལྟ་བུའི་འཛུམ་དཀར་གྱིས་གངས་རིའི་དཔལ་དང་ལྡན་པའི་
སའི་དཀྱིལ་འཁོར་གཡོགས་པ་བཞིན་དུ་མཛད་དེ། གསུང་གི་གདངས་སྙན་པོ་
འགྲོ་བ་གང་གི་མནལ་ལམ་དུ་སོང་བ་ན་དང་པོར་ལུས་ཀྱི་བ་སྤུ་གཡོ་ཞིང་མཐར་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཐར་པའི་ས་བོན་འདེབས་པར་མཛད་པས་ལྷའི་རྔ་བོ་ཆེའི་སྒྲ་བཞིན་དུ་པཎ་ཆེན་
ཕྱོགས་ལྷ་འོད་ཟེར་བས་ཐོག་དྲངས་རི་བོ་བདེ་ཆེན་གྱི་སྐལ་བ་དང་ལྡན་པའི་དགེ་
འདུན་རྣམས་དང༌། གཞན་ཡང་ཆོས་ཟབ་མོ་ལ་ལྷག་པར་མོས་པའི་ལྷ་དང་ཀླུ་དང་
གནོད་སྦྱིན་དཔག་ཏུ་མེད་པ་ལ་གླེགས་བམ་རིན་པོ་ཆེ་ཆ་ལག་དང་བཅས་པ་དང་།
རྗེའི་གསང་བའི་རྣམ་ཐར་ཐོག་མར་སྩལ། དེའི་ཚེ་ནམ་མཁའ་ལ་འཇའ་འོད་དང་
མེ་ཏོག་གི་ཆར་ཡང་དཔག་ཏུ་མེད་པ་བྱུང༌། དེར་འཁོད་པ་ཐམས་ཅད་ཀྱང་དད་
པའི་ས་ལ་བཀོད་དོ། །དེ་ནས་སྔོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་
ཕྱོགས་དེའི་སའི་ཐིག་ལེར་མཁས་པའི་དབང་པོ་སྟོང་ཕྲག་དུ་མ་དང་། རྒྱལ་ཕྲན་
བྱེ་བའི་གཙུག་རྒྱན་གྱིས་ཞབས་ཀྱི་པདྨོ་མཆོད་པ་ཆོས་སྐྱོང་བའི་མིའི་དབང་པོ་
རྣམས་ལ་ཆོས་ཀྱི་འཁོར་ལོ་བསྐོར་བའི་སྲོལ་བཟང་པོ་དེ་ཉིད་གསོ་བར་བཞེད་
པས་ཆོས་གྲྭ་ཆེན་པོའི་སློབ་དཔོན་རྣམས་དང༌། སྡེ་སྣོད་འཛིན་པ་དང་དགེ་བའི་
བཤེས་གཉེན་དཔག་ཏུ་མེད་པ་ལ་བཀའ་གདམས་གླེགས་བམ། རིམ་ལྔ་གསལ་
སྒྲོན་སོགས་བཀའ་གདམས་གསར་རྙིང་གི་གདམས་པའི་བཅུད་ཕྱུང་བའི་ཆོས་ཀྱི་
ཆར་ཕབ། དེར་གནས་པའི་མཁས་པ་རྣམས་སྐུ་ན་ཕྲ་མོ་འདི་ལྟ་བུ་ལ་འདི་ལྟ་བུའི་
བློ་གྲོས་ཕུལ་དུ་བྱུང་བ་ནི་རྒྱལ་བ་ཉིད་ཀྱི་འཕྲིན་ལས་གཟུགས་སུ་བགྱིས་པས་
གོར་མ་ཆག་གོ་ཞེས་དད་གུས་ཕུལ་དུ་བྱུང་བ་མཛད་དོ། །དེ་ནས་གངས་རིའི་
དབང་པོ་དེ་གུང་རྒྱལ་གྱི་མགུལ་ན། ཐམས་ཅད་མཁྱེན་པ་དགེ་འདུན་གྲུབ་ཀྱི་
གསུང་ལས་སྐྱེས་པ། ལོ་བཅུ་ཕྲག་བཞིའི་བར་དུ་སྒྲུབ་པའི་རྒྱལ་མཚན་བཙུགས་
པས་རྩ་བ་དང་ཡན་ལག་གི་རླུང་ལ་རྡོ་རྗེའི་བཟླས་པ་མཐར་སོན་པས་ཆོས་འཁོར་
ལྷ་སར་ལྷས་རོལ་མོ་ཕུལ་བ་འོལ་ཁའི་གངས་སུལ་དུ་གསལ་བར་གསན་པ།
- 184 -



ལམ་རིམ་བླ་མ་བརྒྱུད་པའི་རྣམ་ཐར། །
མདོར་ན་སེམས་དབེན་གྱི་དཔེའི་འོད་གསལ་མངོན་དུ་གྱུར་པས་ཟུང་འཇུག་གི་གོ་
འཕང་ཡང་ལག་མཐིལ་ན་གནས་པ་ལྟ་བུ། གྲུབ་པའི་དབང་ཕྱུག་རྗེ་ནོར་བཟང་རྒྱ་
མཚོའི་ཞབས་དྲུང་དུ་ཕེབས་ཏེ། བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་
ནས་གསུང་རབ་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོའི་དོན་མདོ་
སྔགས་གཉིས་ཀའི་ལམ་གྱི་གནད་ཡོངས་སུ་རྫོགས་པ་བྱང་ཆུབ་ལམ་གྱི་རིམ་པའི་
ཁྲིད་དང༌། ཟབ་ལམ་རིམ་པ་གཉིས་ཀྱི་ཁྲིད་སོགས་མདོ་ སྔགས་ཀྱི་མན་ངག་
མཐའ་ཡས་པ་གསན་པས་གདམས་པའི་གཏེར་དུ་གྱུར་ཏེ། མཁས་གྲུབ་ནོར་
བཟང་རྒྱ་མཚོ་འདི་ཉིད་བཀའ་དྲིན་ཟླ་མེད་དུ་འཛིན་པར་མཛད་དོ། །དེ་ནས་ལུག་
གི་ལོ་སྐྱིད་ཤོད་ལ་ཕེབས། ཐོག་མར་གསང་ཕུ་ནེའུ་ཐོག་ཏུ་གླིང་སྨན་ཆོས་རྗེས་
སྤྱན་དྲངས་ཆོས་དུང་གཏོང་བའི་སྐབས་དང་འགྲིག །རྟེན་འབྲེལ་ལེགས་པར་བྱུང་
གསུངས། གནས་མཇལ་གནང་། ཇོ་བོ་རིན་པོ་ཆེའི་དྲུང་དུ་ཕེབས། མཆོད་པ་དང་
སྨོན་ལམ་རྒྱ་ཆེར་གནང་། དེ་ནས་འབྲས་སྤུངས་རྗེའི་དྲུང་དུ་རིན་པོ་ཆེ་དང་ན་
བཟའ་སོགས་ཀྱི་འབུལ་བ། དགེ་འདུན་ལ་མང་ཇ་སོགས་ཀྱང་གནང་། འབྲས་
སྤུངས་རྗེའི་དྲུང་དུ་བཅོམ་ལྡན་འདས་དུས་ཀྱི་འཁོར་ལོའི་བདག་པོ་ཆེན་པོའི་
བཀའ་དང་། དམ་ཅན་ཆོས་ཀྱི་རྒྱལ་པོའི་རྗེས་གནང་ཞིག་གསན་དུས་ཡབ་སྲས་
གཉིས་ཀར་ཆོས་རྒྱལ་གྱི་གཟིགས་སྣང་བྱུང་ངོ༌། །དེ་ནས་རྗེ་འདི་དགུང་ལོ་ཉི་ཤུ་
རྩ་ལྔ་བཞེས་པ་ལྕགས་ཕོ་སྤྲེའུའི་ལོ་ཡེར་པ་ལྷ་རི་སྙིང་པོའི་མགུལ་དུ་ཕེབས་ནས་
སྐལ་ལྡན་གྱི་གདུལ་བྱ་མང་པོ་གླེགས་བམ་རིན་པོ་ཆེ་ཆ་ལག་དང་བཅས་པ་
གསུངས། དེའི་ཚེ་ཉིན་རེ་བཞིན་ནམ་མཁའ་གཡའ་དག་པ་ལ་འཇའི་གུར་དང་མེ་
ཏོག་གི་ཆར་སོགས་ངོ་མཚར་བའི་ལྟས་དཔག་ཏུ་མེད་པ་ཞིག་བྱུང་ངོ༌། །དེ་ནས་རྭ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྒྲེང་དུ་ཕེབས། ཇོ་བོ་ཡབ་སྲས་ལ་མཆོད་པ་རྒྱ་ཆེན་པོ་ཕུལ། གསོལ་བ་བཏབ་
ནས་དེའི་དུས་སྔ་སོར་གྲོད་པ་མྱུ་ལུ་ཞེས་པའི་ཤུག་པ་མིང་ཅན་ཞིག་བསྐམས་
འདུག་པ་ལ། ང་དགེ་བཤེས་སྟོན་པའི་རྣམ་འཕྲུལ་ཡིན་ན་ཤུག་པ་ཁྱོད་ལ་ཡལ་ག་
དང་མེ་ཏོག་སྐྱེ་བར་གྱུར་ཅིག་ཅེས་བདེན་པ་བདར་བས་ལོ་མ་གསར་དུ་སྐྱེས། ཆུ་
མིག་གསར་པ་ཞིག་ཀྱང་རྡོལ། གཞན་ཡང་ཤུག་པ་གསེར་ལྡན་སྔར་ངོས་མ་ཟིན་
པར་སྣང་བ་ལ་ངོས་འཛིན་གྱི་དར་འཛུགས་པ་ཡང་མཛད། དེའི་ཚེ་འཇའ་ཚོན་གྱི་
དྲ་བ་དྲ་ཕྱེད་ཀྱི་དབུས་ནས་མེ་ཏོག་གི་ཆར་ཆེན་པོ་ཡང་བབས། གནམ་ས་བར་
སྣང་ཐམས་ཅད་ཀྱི་ཆོ་འཕྲུལ་འདི་འདྲ་ན། ཕ་སྟོན་པ་ རིན་པོ་ཆེ། བདག་ཅག་
གདུལ་ བྱ་ རྣམས་ ལ་བརྩེ་ བས་ གཟིགས་ཤིག་ཅེས་ ང་ རོ་ཆེན་པོས་ གསོལ་བ་
འདེབས་པ་སོགས་རྭ་སྒྲེང་པ་ཀུན་གྱིས་གུས་པ་བསམ་གྱིས་མི་ཁྱབ་པ་མཛད་དོ། །
དེ་ནས་རྩྭ་ རི་ཡུལ་སྨད་དུ་ཕེབས། སྤང་ཆུང་ཞེས་བྱ་བར་གཡོན་གྲལ་བའི་སྤང་
མོར་ཕྱགས་ཕེབས་མ་ཐག་ནམ་མཁའ་གཡའ་དག་སྟེ་སྤང་མོ་དེ་ཉིད་རང་ནས་
དག་པ་ཤཱི་གསལ་བར་གཟིགས། མཚོ་རྣམས་ཚུར་མཇལ་དུ་བྱུང་པའི་གཟིགས་
སྣང་ཤར། གསན་སོ་སོའི་ཐད་དུ་འཇའ་ཟུག །སྤང་མོ་དེ་ཉིད་རང་ནས་གནས་སོ་
སོའི་གནས་བཤད་ཕུལ་ཆོག་པ་བྱུང་བར་སྣང་བས་རི་པ་རྣམས་སྔོན་ཆད་འདི་ལྟ་
བུ་བྱས་ཆོག་པ་སུ་ལ་ཡང་བྱུང་བའི་གཏམ་སྐད་མི་འདུག་ཅེས་ཐམས་ཅད་མགྲིན་
གཅིག་ཏུ་སྨྲ་ཞིང་། ཀུན་གྱིས་གུས་པ་བསམ་གྱིས་མི་ཁྱབ་པ་མཛད། དཔའ་བོ་
དང་མཁའ་འགྲོ་རྣམས་ལ་ཚོགས་ཀྱི་འཁོར་ལོ་བསྐོར་ཏེ་གསོལ་བ་བཏབ་པས་
བཅོམ་ལྡན་འདས་མ་རྡོ་རྗེ་ཕག་མོ་ལྷ་བཅུ་གསུམ་གྱི་རྟེན་དང་བརྟེན་པར་བཅས་
པའི་ དཀྱིལ་ འཁོར་ ཞལ་ གཟིགས་སོ། །དེ་ནས་དགུང་ལོ་ཉེར་བརྒྱད་ པའི་ ལོ་
- 186 -



ལམ་རིམ་བླ་མ་བརྒྱུད་པའི་རྣམ་ཐར། །
འཇམ་དབྱངས་ལེགས་པ་ཆོས་འབྱོར་སོགས་དམ་པ་མང་པོས་བསྐུལ་ནས་མཚན་
ཡང་དག་པར་བརྗོད་པའི་ཊཱིཀ་ཆེན་རྡོ་རྗེའི་རྣལ་འབྱོར་གྱི་དེ་ཁོ་ན་ཉིད་སྣང་བར་
བྱེད་པའི་ཉི་མ་ཆེན་པོ་ཞེས་བྱ་བའི་ཐུགས་རྩོམ་ཡང་ཡོངས་སུ་རྫོགས་པར་མཛད་
དོ། །ཕག་ལོའི་སྟོན་གཙང་ཕྱོགས་སུ་ཕེབས། ཡོལ་དུ་ཕེབས་པའི་ནུབ་མགོན་
པོའི་ཞལ་གཟིགས། གམ་པ་ལའི་རྩེར་རྗེ་བཙུན་མི་ལའི་ཞལ་གཟིགས། དེ་ནས་
རིམ་གྱིས་རྟ་ནག་ཏུ་ཕེབས་ཏེ་ཡབ་རྗེ་ཀུན་དགའ་རྒྱལ་མཚན་ལ་དབང་ལུང་མན་
ངག་མང་དུ་གསན། དེ་ནས་དབུས་སུ་ཕེབས་ཏེ་རྩེས་ཐང་དུ་ཆོས་ཀྱི་འཁོར་ལོ་རྒྱ་
ཆེར་བསྐོར། དེ་ནས་བྱང་རྭ་སྒྲེང་དུ་ཐོག་གཅིག་བཞུགས་རྩིས་ཀྱིས་རྩེས་ཐང་ནས་
ཕེབས་ཏེ་ཐོག་མར་རི་བོ་དགའ་ལྡན་གྱི་དགེ་འདུན་རྣམས་དང༌། རྒྱུད་སྟོད་སྨད་
གཉིས་ཀའི་དགེ་འདུན་ལ་ཆོས་འཁོར་རྒྱ་ཆེར་བསྐོར། དེ་ནས་རྭ་སྒྲེང་དུ་ཕྱགས་
ཕེབས། དེ་ན་བཞུགས་པའི་རྟེན་རྣམས་དང་དགེ་འདུན་ལ་མཆོད་པ་བཟང་པོ་
ཡང་མཛད། དེ་དུས་རྒྱ་མ་ནས་སྤྱན་སྔ་རིན་པོ་ཆེ་བློ་གྲོས་འཇིགས་མེད་པ་ཕེབས།
མཆོད་པ་རྒྱ་ཆེན་པོ་འཛུགས་པ་གནང་། དེའི་གྲལ་དབུ་ལ། ད་ནི་འབྲོམ་སྟོན་པ་
དངོས་ཕེབས་རྟིང་ལ་ཁོང་སྤྱན་འདྲེན་གསུངས་ནས་རྗེ་ཉིད་ཚོགས་ལ་སྤྱན་དྲངས།
སྨོན་ལམ་ཡང་ལྷན་ཅིག་ཏུ་མཛད་གསུངས། དེ་ནས་ཐོག་མར་སྐུ་མཚམས་བཅད།
སྐུ་འདྲ་རིན་པོ་ཆེ་དབུ་ཡོན་མ་གཟིམས་སྔས་འགོར་སྤྱན་དྲངས། གསོལ་བ་དྲག་ཏུ་
འདེབས་པ་དང༌། ཡི་དམ་གྱི་ལྷ་མང་པོའི་བསྙེན་སྒྲུབ་ཀྱང་མཛད་པས་དེའི་དུས་
བཀའ་གདམས་ལྷ་བཞི། རྟ་མགྲིན་ནག་པོ། རྗེ་བཙུན་སྒྲོལ་དཀར་སོགས་ཡི་དམ་
དུ་མའི་ཞལ་གཟིགས་དང་། ཁྱད་པར་དུ་འབྲོམ་སྟོན་པ་རྒྱལ་བའི་འབྱུང་གནས་ན་
བཟའ་ཐེར་ཕྱམ་དཀར་པོ་བཞེས་པ་ཞིག་ཞལ་གཟིགས་ཏེ་དེའི་ཞལ་ནས་གཙང་
- 187-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕྱོགས་དང༌། འོལ་དྭགས་གཉིས་སུ་འཕྲིན་ལས་ཀྱི་འཇུག་སྒོ་ཡོད་གསུངས་པའི་
ལུང་བསྟན་ཀྱང་བྱུང་། གཞན་ཡང་རྭ་སྒྲེང་གི་ཆོས་སྐྱོང་གཞི་བདག་བཅས་པས་ངོ་
མཚར་བའི་ལྟས་མང་དུ་སྟོན་པ་ཡང་བྱུང་། དེ་ནས་བསག་སྦྱངས་བྱས་ན་ལེགས་
པར་ གཟིགས་ནས་གུང་ཚིགས་ གྲོལ་ རྗེས་སུ་དགོན་གོང་འོག་གི་ དགེ་འདུན་
རྣམས་དང་ཆོས་ཉན་གཞན་ཡང་སྟོབས་ཆེ་བ་ལ་གླེགས་བམ་གྱི་ཆོས་ཐུན་རེ་
གནང་། སྔ་དགོང་གཉིས་གླིང་སྐོར་མཛད། ཁྱད་པར་ཀ་གཉིས་མ་དང་སྤྱན་སྔ་སྐུ་
འབུམ་ལ་བསྐོར་བ་སྟོང་ལས་མི་ཉུང་བ་རེ་མཛད་དོ། །དེ་དུས་ཕྱིའི་ཤུག་སྐོར་ཡང་
མང་དུ་གནང་། ཕྱགས་ཕྱིར་ཡོད་པ་རྣམས་ལ། ནང་གི་རྟེན་གསུམ་དང་ཕྱིའི་ཤུག་
པ་རྣམས་ལ་ཁྱད་པར་སྤུ་ཙམ་མེད་དོ་གསུངས་ཤིང་། ཤུག་པའི་ཁྱོན་ཀུན་རྒྱལ་བ་
སྲས་བཅས་ཀྱིས་གང་བར་ཞལ་གཟིགས། ཆོས་གནང་བའི་སྐབས་ཀུན་ཏུ་མེ་ཏོག་
གི་ཆར་དང༌། འཇའ་ཚོན་གྱི་གུར། བར་བར་དུ་འཇའི་བླ་བྲེ་དང༌། སྒྲ་སྙན་པ་མང་
པོ་ནམ་མཁའ་ལས་འབྱུང་བ་དང༌། གནས་དེའི་བྱ་བ་སོགས་པ་འགྲོ་བ་གཞན་
གྱིས་ཀྱང་གཟིམ་ཁང་དང་ཆོས་ཁྲི་ལ་བསྐོར་བ་བྱེད་པ་དང་། བྱ་ཡིད་དུ་འོང་བ་
མང་པོ་སྔ་དྲོ་རེ་རེ་ བཞིན་ཕྱག་འབུལ་བའི་ཚུལ་དུ་འོངས་ནས་གུས་པའི་རྣམ་
འགྱུར་བྱེད་པ་སོགས་ངོ་མཚར་ཆེན་པོ་མཐའ་ཡས་པ་བྱུང༌། དེ་ནས་སྟབས་ཀར་
ཕེབས། སྤྲུལ་པའི་གླེགས་བམ་རིན་པོ་བཞུགས་པའི་མཆོད་རྟེན་མཇལ་དུས་ལྷའི་
སིལ་སྙན་གྱི་སྒྲ་དང་། མེ་ཏོག་གི་ཆར་བབས་སོ། །དེ་ནས་ཡབ་རྗེ་ཀུན་དགའ་
རྒྱལ་མཚན་སྟུན་ནས་གཙང་ལ་ཕེབས་ཏེ་རྟ་ནག་རྡོ་རྗེ་གདན་དུ་ཕེབས། ཡབ་ཞིང་
གཤེགས་ཏེ་དངོས་སུ་ཞལ་མཇལ་ཐུབ་པ་མ་བྱུང་ཡང་དགོངས་རྫོགས་རྒྱ་ཆེན་པོ་
མཛད། དེ་ནས་དབུས་སུ་ཕེབས་ཏེ་ལམ་བར་གྱི་དད་ལྡན་རྣམས་ལ་ཆོས་ཀྱི་
- 188 -



ལམ་རིམ་བླ་མ་བརྒྱུད་པའི་རྣམ་ཐར།
བདུད་རྩི་རྒྱ་ཆེར་སྩལ་ཅིང་མཐོང་ཐོས་དྲན་རེག་གི་འབྲེལ་པ་འཇོག་པར་མཛད།
དེ་ནས་སེ་ར་ནས་ཆོས་ཀྱི་རྗེ་དཔལ་འབྱོར་ལྷུན་གྲུབ་པའི་བཀའ་བསྐུལ་ཏེ་སེ་ར་
ཚོགས་པས་སེར་སྦྲེང་གིས་སྤྱན་དྲངས། རྟེན་འབྲེལ་གྱི་སྒོ་ཡོད་པས་ཆོས་ཁྲི་ཆེན་
མོའི་ཐོག་ནས་གསུང་ཆོས་གནང་དགོས་ཞེས་གསུངས་ནས་མཁས་པའི་དབང་པོ་
དོན་ཡོད་དཔལ་ལྡན་པའི་ཞལ་སྔ་ནས་དང་། མདོ་སྔགས་རབ་འབྱམས་ཀྱི་གཞུང་
ལ་མི་འཇིགས་པའི་སྤོབས་པ་བརྙེས་ཀྱང་ཁེངས་པའི་དྲི་མས་དབེན་པ་རྗེ་བཙུན་
ཆོས་ཀྱི་རྒྱལ་མཚན་པའི་ཞལ་སྔ་ནས་དང་། ཆེན་པོ་དོན་གྲུབ་པ། དཀའ་ རབ་
འབྱམས་སྨྲ་བ་ཚུལ་ ཁྲིམས་འོད་ཟེར་བ་རྣམས་ཀྱིས་ གཙོ་མཛད་ཚོགས་པ་ལ་
གསུང་ཆོས་གནང་། ཀུན་གྱིས་གུས་པ་ཆེན་པོ་མཛད་དོ། །དེ་ནས་འབྲས་སྤུངས་
ནས་དབུ་མཛད་ཆེན་མོ་དཔལ་འབྱོར་རྒྱལ་མཚན། དབུ་མ་པ་ཆེན་མོ་རིན་ཆེན་
དར་མ། མདོ་སྨད་པ་ཤེས་རབ་བློ་གྲོས། དཀའ་རབ་འབྱམས་སྨྲ་བ་སངས་རྒྱས་
ལེགས་པ། སློབ་དཔོན་རྒྱལ་མཚན་བློ་གྲོས། རབ་འབྱམས་པ་རིན་ཆེན་རྣམ་རྒྱལ།
བདེ་མཆོག་རབ་འབྱམས་པ་ཀུན་དགའ་རྒྱལ་མཚན་འདུལ་བ་འཛིན་པ་རིན་ཆེན་
གྲགས་ པ། མངའ་ རིས་ པ་ དཀོན་ མཆོག་ བཟང་ པོ། ཆོས་ རྗེ་ དཔོན་ པོ་ དཀོན་
མཆོག་དར་བ། དཔོན་སློབ་དཔལ་ལྡན་འོད་ཟེར་ལ་སོགས་ཏེ་བསྟན་པའི་གསལ་
བྱེད་རྣམས་ཀྱིས་གཙོ་མཛད་དགེ་འདུན་ཚོགས་པ་རྒྱ་མཚོ་ལྟ་བུས་དཔལ་ལྡན་
འབྲས་སྤུངས་སུ་སྤྱན་དྲངས། ཚོགས་སུ་ཆོས་ཀྱི་འཁོར་ལོ་བསྐོར། ཀུན་གྱིས་རྒྱལ་
བ་ཙོང་ཁ་པ་དང་གུས་པ་མཉམ་པར་མཛད། རྒྱལ་བ་གཉིས་པ་དེ་ཞིང་ཁམས་
གཞན་དུ་གཤེགས་རྗེས་སྐྱིད་ཤོད་དུ་བསྟན་པ་ལ་ཕན་ཐོགས་ཤིང་སྐྱེ་བོའི་བཀུར་
མཐོང་སོགས་རྗེ་འདི་པ་དང་མཉམ་པ་སུ་ཡང་མ་བྱུང་ཞེས་ཀུན་མཐུན་པར་གླེང་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
ངོ༌། །དེ་ནས་བཀའ་གདམས་གླེགས་བམ་ལས་ལུང་བསྟན་པར་ལྟར། དཔའ་བོ་
མཁའ་འགྲོ་སྤྲིན་བཞིན་འདུ་བའི་གནས་སྦས་པའི་ཡུལ་དང་དཔལ་ལྡན་དམག་
ཟོར་མའི་བླ་མཚོ་མཇལ་བར་ཕེབས། དེ་ལྟ་བུའི་གནས་ངོ་མཚར་ཅན་དེ་ཞབས་
ཀྱིས་བཅགས། ཡར་ངོའི་ གསོ་ སྦྱོང་ཞིག་དང་འགྲིག་ནས་གསོ་སྦྱོང་ཡང་དེར་
མཛད། ཡུལ་ལྷ་དང་གཞི་བདག་རྣམས་ལ་ཆོས་ཀྱང་གསུངས་ཤིང་དམ་ལ་བཞག་
གོ །དེ་ནས་ ས་ མོ་སྦྲུལ་ གྱི་ལོ་སྣོན་ གྱི་ཟླ་བའི་ དཀར་ ཕྱོགས་ ཀྱི་གཟའ་ སྐར་
དང་འཕྲོད་སྦྱོར་ཕུན་སུམ་ཚོགས་པ་ལ་ལག་གི་བླ་བསྐོ་བ་དང་། ལྟོ་འཕྱེའི་ཐིག་
འདེབས་ པ་དང༌། རྡོ་བ་བཏེག་ པའི་ མཐའ་ ལས་ བྱུང་ བའི་ རུང་ ཁང་ གཅོད་པ་
སོགས་ སྔགས་མཚན་ཉིད་ཀྱི་ཕྱག་ལེན་རྒྱུད་སྡེ་དང་འདུལ་བ་ནས་བཤད་པ་
བཞིན་གྱི་རྣམ་པར་དག་པ་བརྟེན་པའི་ལྟེ་བ་དེ་ཉིད་དུ་གཙུག་ལག་ཁང་དངོས་
གཞི་ལ་ཀ་ཆེན་བདུན་ཅུ། གཙང་ཁང་ལ་ཀ་ཆེན་བརྒྱད། སྒོ་ཁང་ལ་ཀ་ཆེན་བཞི། །
ཡོངས་སུ་དྲིལ་བས་ཀ་ཆེན་བརྒྱད་ཅུ་གྱ་གཉིས་ཀྱི་འགྲམ་བཏིང་སྟེ། ཐོག་མར་
དགེ་འདུན་དར་ཞེས་པ་གཅིག་གིས་འགྲམ་བྲུས་པའི་འོག་ནས་རྡོའི་དུང་གཡས་
འཁྱིལ་རང་བྱུང་ཞིག་དང་། རྡོ་པད་འདབ་ཅན་བཞི་ཐོན་བྱུང་བས་དེའི་ཚེ་མེ་ཏོག་
གི་ཆར་ཆེན་པོ་ཡང་བབས་སོ། །དེ་ནས་རྒྱལ་ལེགས་བཤད་སྒྲོག་པའི་དགའ་ཚལ་
བཀྲ་ཤིས་ལྷུན་གྱིས་གྲུབ་པའི་གནས་ཆེན་འདི་ཉིད་བསྟན་པའི་སྣང་བྱེད་དུ་ནི་
བཞེངས། མཐའ་འཁོབ་ཀྱི་འགྲོ་བ་མ་ལུས་པ་ནི་སྨིན་གྲོལ་གྱི་ལམ་ལ་བཀོད་དོ། །དེ་
ནས་བཀྲ་ཤིས་ལྷུན་པོ་ནས་པཎ་ཆེན་ཡེ་ཤེས་རྩེ་མོས་གཙོ་མཛད་མཁན་སློབ་དགེ་
འདུན་ཚང་མས་བཀྲ་ཤིས་ལྷུན་པོའི་གདན་སར་འབྱོན་དགོས་ཞེས་མགྲིན་གཅིག་
གིས་གསོལ་བ་བཏབ་པ་ལྟར་གཙང་ཕྱོགས་སུ་ཕེབས། བཀྲ་ཤིས་ལྷུན་པོ་དང་ཉེ་
- 190 -



ལམ་རིམ་བླ་མ་བརྒྱུད་པའི་རྣམ་ཐར། །
བར་ཕེབས་པ་ན། བློ་གསལ་ལུང་རིགས་སྨྲ་བ་འདུས་པ་རྒྱ་མཚོས་མཆོད་པའི་བྱེ་
བྲག་དུ་མ་ཐོགས་ཏེ་ཟམ་པ་ཤར་ནས་བཀྲ་ཤིས་ལྷུན་པོའི་བར་དུ་སེར་སྤྲེང་གིས་
ཚར་དུ་དངར་བར་གྱུར་པ་ནི། སྔོན་དུས་ངང་པའི་རྒྱལ་པོ་ཡུལ་འཁོར་སྐྱོང་། །ནི་
ལས་རབ་གྲོལ་པད་མཚོར་འཁོར་བ་ལས། །རབ་དགའ་ལྡན་པའི་ངུར་པའི་ཕྲེང་
བ་ ཡིས། །ཚར་ དུ་ དངར་ ནས་ གུས་ པས་ གར་ བྱས་ བཞིན། །དེའི་ དུས་ཕོ་ བྲང་
བསམ་གྲུབ་རྩེའི་སྐྱེ་བོའི་ཚོགས་ཐམས་ཅད་ཀྱང་ཡིད་རབ་ཏུ་དགའ་བས་ཞལ་གྱི་
དཀྱིལ་འཁོར་ལྟ་བ་ལ་འཁོད་པ་ནི་དབྱར་གྱི་ཆར་སྤྲིན་བཞིན། ཐམས་ཅད་ཀྱིས་
སྐྱབས་སུ་མཆིའོ་ཞེས་པའི་སྒྲ་སྒྲོག་པ་ནི་འབྲུག་གི་གད་མོ་བཞིན་དུ་གྱུར། ལྷ་
རྣམས་དགའ་བའི་ལྟས་ཁྱད་པར་ཅན་མང་པོ་དང་བཅས་ཏེ་བཀྲ་ཤིས་ལྷུན་པོ་
དཔལ་གྱི་བདེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་དུ་ཕྱགས་
ཕེབས་པར་རྒྱུར་ཏོ། །དེ་ནས་གཟའ་སྐར་དང་འགྲུབ་སྦྱོར་བཟང་པོ་ལ་སེང་གེའི་
ཁྲི་ལ་མངོན་པར་འཛེགས་ཏེ་པཎ་ཆེན་རིན་པོ་ཆེས་གཙོ་མཛད་དགེ་འདུན་ཚོགས་
པས་བཀྲ་ཤིས་ཀྱི་མེ་ཏོག་གཏོར། པཎ་ཆེན་རིན་པོ་ཆེས་བླ་བྲང་སེར་པོར་ཀུན་
སྤངས་མཛད། རྗེ་ཉིད་བླ་བྲང་རྒྱལ་མཚན་མཐོན་པོར་གཞི་ཕབ་སྟེ་བསྟན་པ་རིན་
པོ་ ཆེ་ ཉིན་ མོ་ ལྟར་ གསལ་ བར་ མཛད་ ཚུལ་ནི། དེ་ ནས་ དགུན་ ཆོས་ དང་ པོ་
བཙུགས་ནས་ཉི་ཤར་ལ་བཞུགས་ཁྲིའི་ཐོག་ཏུ་ཕེབས་པར་མཛད་དེ་ཚད་མ་རྣམ་
འགྲེལ་གྱི་གཞུང་ཆོས་གསན་པ་སུམ་བརྒྱ་ལྷག་པ་ལ་ཐམས་ཅད་མཁྱེན་པ་དགེ་
འདུན་གྲུབ་ཀྱི་ཊིཀྐའི་ས་བཅད་གཞིར་བཞག་པ་ལ་ཐར་ལམ་གསལ་བྱེད་དང་
མཁས་གྲུབ་ཊིཀ་ཆེན་སྐབས་སུ་གང་བབ་པའི་སྟེང་དུ་ལྷ་ཤག་སོགས་འགྲེལ་ཆེན་
རྣམས་ཀྱི་བཤད་པས་བརྒྱན་ཏེ་གནང་། ལྷག་པར་ལེའུ་གཉིས་པའི་སྐབས་སུ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཐར་པ་དང་ཐམས་ཅད་མཁྱེན་པ་དངོས་པོ་སྟོབས་ཞུགས་ཀྱིས་སྒྲུབ་པའི་རིགས་
ལམ་རྣམས་ལམ་གྱི་རིམ་པར་བསྒྲིགས་ཏེ་ཐར་འདོད་ཀྱི་ཉམས་ལེན་དུ་སྦྱར་ནས་
གསུངས་པས། གདམས་པའི་མཆོག་ནི་འདི་ཁོ་ནའོ་ཞེས་བསྟན་པ་དང་སྟོན་པ་ལ་
ཚད་མས་དྲངས་པའི་ངེས་པ་འདྲོངས་པ་བྱུང་སྟེ་ཉིན་མཚན་བཤད་སྒྲུབ་ཀྱི་བྱ་བས་
དུས་འདའ་བ་ལས་ཚེ་འདིའི་རྟོག་པ་རྒྱུན་ཆད་པའི་རིགས་གྲྭ་འགྲིམ་མཁན་ལྔ་
བརྒྱ་ལ་ཉེ་བ་འདུག་གོ་ཞེས་མཐུན་པར་སྨྲ། མཁས་པ་བློ་གྲོས་རྒྱ་མཚོ་བ་ནི།
སྔོན་ཆད་གངས་རིའི་ཁྲོད་འདིར་ཚད་མ་རྣམ་འགྲེལ་གྱི་གཞུང་ཆོས་ཉན་མཁན་
ཕྱོགས་གཅིག་པ་འདི་བས་མང་བ་མ་བྱུང་བ་འདྲ་ཞེས་གསུངས། དེའི་རྗེས་སུ་
འཇུག་པའི་ཊིཀ་ཆེན། དེའི་རྗེས་སུ་དྲང་ངེས་རྣམ་འབྱེད། མངོན་པ་མཛོད་རྣམས་
གསུངས་ཏེ་ཆོས་གསན་མི་ཡང་ཉིས་བརྒྱར་ཉེ་བ་དང༌། གུང་ཚིགས་གྲོལ་ནས་
ཕར་ཕྱིན་རྣམ་བཤད་སྙིང་པོ་རྒྱན་གྱི་ཐོག་ནས་གཟབ་བཤད་མཛད། ལུང་གྲྭ་
འགྲིམ་མཁན་ཡང་ཉིས་བརྒྱ་ལྷག་པ་བྱུང་། དེ་རྗེས་འདུལ་ཊིཀ་ཆེན་མོ། དཔལ་
གསང་བ་འདུས་པའི་རྒྱུད་ཀྱི་འགྲེལ་པ་སྒྲོན་གསལ་མཆན་མའི་སྟེང་ནས་གཟབ་
བཤད་མཛད། ཕྱི་དྲོ་འཁར་རྔ་བཏང་སྟེ་ཚོགས་པ་ཐམས་ཅད་ལ་གླེགས་བམ་རིན་
པོ་ཆེའི་ཆོས་ཐུན་ལམ་པ་རེ་གནང་། དེའི་མུས་ལ་དགེ་བའི་བཤེས་གཉེན་སྡེ་སྣོད་
འཛིན་པ་ཉིས་བརྒྱར་ཉེ་བ་ལ་རིམ་ལྔ་གསལ་བའི་སྒྲོན་མེ་གཟབ་བཤད་ཀྱང་
མཛད། དེ་ལྟར་དགུན་ཆོས་གཉིས། དཔྱིད་ཆོས་གཉིས་དབྱར་ཆོས་དང་བཅས་ཏེ་
ཆོས་ཐོག་ལྔའི་རིང་ཉིན་རེ་བཞིན་དེ་ཁོ་ནས་དུས་འདའ་བར་མཛད་དོ། །དེ་ལྟ་བུ་
སྔོན་ཐམས་ཅད་མཁྱེན་པས་བཀྲ་ཤིས་ལྷུན་པོ་བཏབ་པ་ནས་བཟུང་དེང་སང་གི་
བར་གྱི་ཕྱག་སྲོལ་མ་ཉམས་པ་དེ་ཉིད་སླར་ཡང་རྗེ་ཉིད་ཀྱིས་རྒྱས་པར་མཛད་པས་
- 192 -



ལམ་རིམ་བླ་མ་བརྒྱུད་པའི་རྣམ་ཐར། །
ན་རྒྱལ་བའི་བསྟན་པ་ལ་རྒྱལ་བ་ལས་ཀྱང་བཀའ་དྲིན་ཆེ་བར་མཛད་དོ། །དེ་ལྟ་
བུའི་ཆོས་འཁོར་རྒྱ་ཆེན་པོ་བསྐོར་ནས་སླར་ཡང་དབུས་ཕྱོགས་སུ་ཕེབས་ཏེ་རྒྱལ་
དུ་དགེ་འདུན་བརྒྱ་ ཕྲག་མང་པོ་འཚོགས་པ་ལ་ཆོས་འཁོར་བཙུགས། དེ་ནས་
བཟུང་སྟེ་ལོ་རེ་བཞིན་དགུན་དཔྱིད་གཉིས་འབྲས་སྤུངས་སུ་བཞུགས། དབྱར་
སྟོན་གཉིས་རྒྱལ་དུ་བཞུགས་ནས་རྒྱལ་བའི་བསྟན་པ་རྒྱ་ཆེར་སྤེལ་བར་མཛད་དོ།།
དེ་ལྟ་བུའི་ཚུལ་གྱིས་རྣམ་དཀར་གྱི་མཛད་པས་གངས་ཅན་གྱི་སའི་ཁྱོན་ཕལ་ཆེར་
ཞབས་ཀྱིས་བཅགས་ཏེ་འགྲོ་བ་མཐའ་དག་ལ་ཐུགས་རྗེའི་འཕྲིན་ལས་ཀྱི་མཐུས་
ཕན་བདེས་ཁྱབ་པར་མཛད་པའི་སྐལ་བཟང་གི་སྐྱེ་བོ་མཐའ་ཡས་པ་དག་དང༌།
ཐ་ན་མཚན་ཙམ་འཛིན་པའི་ཕྱོགས་མཐའི་འགྲོ་བ་གྲངས་ལས་འདས་པ་དག་ཀྱང་
དགའ་ལྡན་ཆོས་ཀྱི་ཕོ་བྲང་དུ་འདྲེན་པར་བཞེད་པའི་ཐུགས་རྗེ་ཆེན་པོས་ཀུན་ནས་
བསྐྱོད་དེ་རྒྱལ་ལེགས་བཤད་སྒྲོག་པའི་དགའ་ཚལ་བཀྲ་ཤིས་ལྷུན་གྱིས་གྲུབ་པའི་
གཙུག་ལག་ཁང་དུ་རྒྱལ་བ་མ་ཕམ་པའི་སྐུ་ཞིག་བཞེང་བར་བྱའོ་སྙམ་དུ་དགོངས་
ནས། ལུག་གི་ལོ་དཔོན་སློབ་རྒྱལ་དུ་ཕེབས་ནས་བལ་པོའི་དཔོན་མོ་ཆེ་མཁས་པ་
ཉི་མ་དཔལ་གྱིས་ཐོག་དྲངས་སྤྲུལ་པའི་བཟོ་བོ་དཔོན་སློབ་བདུན་འཁོར་གཡོག་
དང་བཅས་པས་དེའི་ལོ་ཆུ་ཟླ་བ་ཉིས་བརྩེགས་བྱུང་བའི་དྲུག་པ་སྔ་མའི་ཚེས་བཅུ་
གསུམ་གྱི་གཟའ་སྐར་དང་འཕྲོད་སྦྱོར་སུམ་ཚོགས་པ་ལ་རྗེ་བཙུན་མ་ཕལ་པའི་སྐུ་
རྒྱབ་མཐོ་དྲུག་ཅུའི་ཚད་དང་ ལྡན་ པ་ ཞིག་ བཞེང་ བའི་ བཟོ་ ཐབ་ ལེགས་ པར་
བཙུགས། དེའི་ཚེ་བཟོ་ར་ལ་འཇའ་ཚོན་སྣ་ལྔ་པ་ཐལ་བྱུང་དུ་ཡང་ཡང་ཟུག་པ་
དང་། འཇའི་གུར་མེ་ཏོག་གི་ཆར་སོགས་ངོ་མཚར་བའི་ལྟས་བསམ་གྱིས་མི་ཁྱབ་
པ་བྱུང་ངོ༌། །སྤྲེའུའི་ལོ་གཟུངས་གཞུག་དང་བཅས་པ་གྲུབ་སྟེ་རབ་གནས་མཛད་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པའི་ཚེ་ རྗེ་བཙུན་བྱམས་པ་བྱོན་བྱུང་སྟེ་རྟེན་ཆེན་ལ་ཐིམ་སོང་བ་དངོས་སུ་མཐོང་
གསུང་སྟེ། དེའི་དོན་གྱིས་རྟེན་ཆེན་འདི་རྗེ་བཙུན་བྱམས་པ་དངོས་སུ་བཞུགས་པ་
ཡིན་ལ། གཞན་ཡང་རྗེའི་མནལ་ལམ་དུ། རྗེ་ཙོང་ཁ་པའི་ཐུགས་འདི་རྗེ་བཙུན་
གྱི་ཐུགས་ཀར་ཆུག་ཟེར་བ་ཞིག་ཀྱང་བྱུང་གསུངས་སོ། །དེ་ནས་མེ་ཕོ་ཁྱིའི་ལོ་ལ་
གཙོ་བོར་གོང་མ་ཆེན་པོ་དཔོན་བློན་གྱི་བཀའ་ནན་དང་། དགའ་ལྡན་ཁང་གསར་
ནས་དཔོན་ས་ཡུམ་སྲས། སེ་ར་ནས་ཆོས་ཀྱི་རྗེ་དཔོན་སློབ་རྣམ་པས་ཐོག་དྲངས་
དགེ་འདུན་རྣམས་ཀྱིས་གསོལ་བ་བཏབ་པ་ལ་བརྟེན་སེ་ར་ཐེག་ཆེན་གླིང་གི་
གདན་སར་ཕེབས་ཏེ་ཐོག་མར་དེར་བཞུགས་ཀྱི་དགེ་འདུན་རྣམས་ལ་གླེགས་
བམ་རིན་པོ་ཆེ་ཆ་ལག་དང་བཅས་པ་གསུངས། ཀུན་མི་ཕྱེད་པའི་དད་པ་གཡོས་
ཏེ་ཚོགས་ཀྱི་ཀུན་སྤྱོད་རྣམ་པར་དག་ཅིང་། ཆོས་འཆད་ཉན་སོགས་ཆེས་ཕུལ་དུ་
བྱུང་བར་གྱུར་ཏོ། །དེ་ནས་རྗེ་ཉིད་ཀྱི་དགོངས་པ་ལ། སྔ་སོར་ཤར་ཕྱོགས་ཀོང་
ཡུལ་ནས་གཙང་སྟོད་ཀྱི་བར་བོད་དབུས་གཙང་གི་སྐྱེ་འགྲོ་ཀུན་མཐོང་ཐོས་དྲན་
རེག་དང་། བཤད་པའི་སྒོ་ནས་སངས་རྒྱས་ཀྱི་འཕྲིན་ལས་སྤེལ་ཞིང་སྐལ་ལྡན་
རྣམས་མངོན་མཐོ་དང་ངེས་ལེགས་ཀྱི་ལམ་ལ་བཀོད་ད་ནི་རང་གི་བསྟི་གནས་
དམ་ པར་ རྗེས་འཇུག་རྣམས་སྒྲུབ་པ་ཉམས་ལེན་ལ་སྦྱར་ཏེ་སྒྲུབ་པའི་སྒོ་ནས་
སངས་ རྒྱས་ ཀྱི་འཕྲིན་ ལས་ སྤེལ་བ་འདི་མཆོག་དང་ གཙོ་བོར་ གསུངས་ པས་
གདུལ་བྱ་རྣམས་རྒྱལ་བའི་དགོངས་པ་བཞིན་དུ་སྒྲུབ་པ་ཉམས་ལེན་ལ་འགོད་
པར་བྱའོ་དགོངས་ཏེ་སྐལ་བཟང་རྣམས་ཐར་པ་དང་ཐམས་ཅད་མཁྱེན་པའི་སར་
འགོད་ཕྱིར་དུ་ལྕགས་མོ་ཡོས་ནས་ཉེ་བར་བཟུང་ཕལ་ཆེར་རྒྱལ་རང་དུ་བཞུགས་
ནས་འཁོར་རྣམས་ལ་བཀའ་སྩལ་པ། ཐོས་ པའི་ རྗེས་འཇུག་སྒྲུབ་པ་སྙིང་པོར་
- 194 -



ལམ་རིམ་བླ་མ་བརྒྱུད་པའི་རྣམ་ཐར། །
བྱེད། །སྐྱེ་བའི་རྫོང་ལས་ཚེགས་ཆུང་ཐར་བར་འགྱུར། །ཞེས་དང་། མང་དུ་ཐོས་
པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ ཀྱིས་ གནས་ པ་བདེ། །ཞེས་
དང་། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་
གསུངས་ པ་ ལྟར་ དཔོན་སློབ་ཀུན་སྒྲུབ་པ་ལ་བརྩོན་པར་མཛད་དོ། །དེ་ལྟར་
དགུང་ལོ་བཅུ་གཅིག་ནས་བཟུང་དགུང་ལོ་རེ་དྲུག་གི་བར་ལ་བསྟན་འགྲོའི་དོན་
རྒྱ་ཆེར་མཛད་ནས། བསྟན་པ་ཡུན་རིང་དུ་གནས་པའི་ཕྱིར་ཕྱི་རབས་ཀྱི་གདུལ་བྱ་
རྣམས་ལ་ཐུགས་བརྩེ་བས་ཉེ་བར་དགོངས་ཏེ་མདོ་སྔགས་ཀྱི་གསུང་རབ་རྣམས་
ཀྱི་དགོངས་པ་འགྲེལ་པའི་ལེགས་བཤད་མཚན་བརྗོད་འགྲེལ་ཆེན། སྟོང་ཉིད་
བདུན་ཅུ་པའི་རྣམ་བཤད། དབུ་མ་འཇུག་པའི་རྣམ་བཤད། སྨོན་ལམ་བདུན་ཅུ་
པའི་རྣམ་བཤད། རྟེན་འབྲེལ་བསྟོད་པའི་རྣམ་བཤད། སྒྲོལ་མ་ཕྱག་འཚལ་ཉེར་
གཅིག་ གི་རྣམ་བཤད། གྲུབ་མཐའ་རྒྱ་མཚོར་འཇུག་པའི་གྲུ་རྫི་ངས། དྲང་ངེས་
རྣམ་འབྱེད་ཀྱི་དཀའ་འགྲེལ། འདུལ་འཛིན་བློ་གྲོས་སྦས་པའི་མགུར་གྱི་འགྲེལ་
པ། ཇ་མཆོད་རྩ་འགྲེལ། པཎ་ཆེན་ཡེ་ཤེས་རྩེ་མོའི་རྣམ་ཐར། རྡོ་རྗེ་འཆང་ཀུན་
དགའ་རྒྱལ་མཚན་གྱི་རྣམ་ཐར། རྗེ་རང་ཉིད་ཀྱི་རྣམ་ཐར། བླ་མ་དང་སངས་རྒྱས་
བྱང་ སེམས་ ཀྱི་ བསྟོད་ཚོགས། གདམས་ མགུར་ གྱི་ རིམ་ པ། དཔལ་ གསང་ བ་
འདུས་པའི་རིམ་པ་དང་པོ་ཉམས་སུ་ལེན་ཚུལ། དཔལ་རྡོ་རྗེ་འཇིགས་བྱེད་ཀྱི་
རིམ་པ་དང་པོ་ཉམས་སུ་ལེན་ཚུལ། ནཱ་རོ་ཆོས་དྲུག་གི་དམིགས་རིམ། དྲིལ་བུ་ལྷ་
ལྔའི་སྒྲུབ་ཐབས། དྲིལ་བུ་ལུགས་ཀྱི་སྦྱིན་སྲེག །དྲིལ་བུ་ལུས་དཀྱིལ་གྱི་བསྐྱེད་
རིམ། འཁོར་ལོ་སྡོམ་པའི་རིམ་པ་དང་པོ་ལ་སློབ་ཚུལ། དྲིལ་བུ་ལུགས་ཀྱི་རྫོགས་
རིམ། ཡི་ དམ་ སྒྲུབ་ སྐོར་ དང༌ རྗེས་གནང་གི་སྐོར། སྨྱུང་གནས་ ཀྱི་ཆོ་ག །རབ་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གནས་ཀྱི་ཆོ་ག །གནས་བརྟན་ཕྱག་མཆོད། བཅུད་ལེན་གྱི་གདམས་པ་རིམ་པ་
ལྔ་པ། དཀར་གཏོར་དང་གཏོར་མ་བརྒྱ་རྩའི་རིམ་པ། བརྒྱ་བཞིའི་ཆོ་ག །དཀར་
ཆག་སྙན་ངག །དགེ་སློང་གི་བསླབ་བྱ། ཆོས་སྐྱོང་གི་སྐོར། ཆབ་ཤོག་གི་སྐོར།
འཇིགས་བྱེད་ཀྱི་ཤིས་བརྗོད་སྨོན་ལམ། དོན་རྒྱན་སོ་ལྔའི་དཔེར་བརྗོད། བཀའ་
གདམས་གླེགས་བམ་གྱི་བསྡུས་དོན། བརྟན་བཞུགས་ཀྱི་སྐོར། སྨན་བླའི་ཤིས་
བརྗོད་སོགས་རྨད་དུ་བྱུང་བའི་ལེགས་བཤད་འདི་རྣམས་མཛད་དོ། །དེ་ནས་སྐུ་ཚེ་
འདིའི་དངོས་ཀྱི་གདུལ་བྱ་རྫོགས་པ་ན་དགུང་ལོ་རེ་བདུན་དུ་ཕེབས་པ་དགེ་བྱེད་
ཅེས་པ་ཆུ་ཕོ་སྟག་གི་ལོ་ནག་པ་ཟླ་བའི་ཚེས་བརྒྱད་ཀྱི་སྐྱ་རེངས་དང་པོ་འཆར་
བའི་དུས་སུ་སྐུའི་བཀོད་པ་བསྡུས་ཏེ་དགའ་ལྡན་ཆོས་ཀྱི་ཕོ་བྲང་སོགས་སངས་
རྒྱས་ཀྱི་ཞིང་རབ་འབྱམས་རྣམས་སུ་སྤྲུལ་པའི་བཀོད་པ་བྱེ་བ་ཕྲག་བརྒྱ་སྤྲུལ་ཏེ་
རྒྱལ་བ་རྣམས་མཆོད་པ་དང་སེམས་ཅན་རྣམས་ཀྱི་དོན་མཛད་ཅིང་བཞུགས་སོ། །
རྗེ་འདིས་ཆོས་ཀྱི་འཁོར་ལོ་བསྐོར་བའི་རྒྱུད་འཛིན་བགྲང་བ་ལས་འདས་པ་བྱོན་
པ་མཐའ་དག་བགྲང་བར་མི་ནུས་ཤིང་། བྱང་ཆུབ་ལམ་གྱི་རིམ་པའི་འཕྲིན་ལས་
སྤེལ་བའི་བཀའ་བབ་རྒྱུད་འཛིན་གྱི་གཙོ་བོ་ནི་ཁྲི་རིན་པོ་ཆེ་བདེ་བ་ཅན་པ་ཆོས་
རྗེ་དགེ་ལེགས་དཔལ་བཟང་པོའོ། ། དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་
བར་འདོད་པ་རྣམས་ཀྱིས་རྒྱལ་བ་དགེ་འདུན་རྒྱ་མཚོ་ལ་གསོལ་བ་འདེབས་ཤིང་
རྗེ་འདིའི་མཛད་པ་རྣམ་ཐར་ལྟར་རྒྱལ་བའི་དམ་ཆོས་མ་ལུས་འཛིན་པའི་སྨོན་
ལམ་འདེབས་ཤིང་གཙོ་བོར་བྱང་ཆུབ་ལམ་གྱི་རིམ་པ་ལ་སྦྱོང་བར་བྱའོ།། །། །
- 196 -



ལམ་རིམ་བླ་མ་བརྒྱུད་པའི་རྣམ་ཐར། །
བདེ་བ་ཅན་པ་དགེ་ལེགས་དཔལ་བཟང་གྱི་རྣམ་ཐར་བཞུགས་སོ། །
སྨྲ་བའི་ཉི་མ་དགེ་ལེགས་དཔལ་བཟང་པོ། །ཞེས་བསྔགས་པ། ཁྲི་རིན་པོ་
ཆེ་བདེ་བ་ཅན་པ་དགེ་ལེགས་དཔལ་བཟང་ནི། འོལ་ཁ་གྱང་སར་དུ་ཤིང་མོ་གླང་
གི་ལོར་སྐུ་འཁྲུངས། གཞོན་ནུ་ནས་རྒྱལ་བའི་བསྟན་པ་ལ་རབ་ཏུ་བྱུང་སྟེ་གཞུང་
ལུགས་ཆེན་མོ་རྣམས་ལ་སྦྱངས་པས་མཁས་པའི་ཕུལ་དུ་ཕྱིན་པར་གྱུར། དེ་ནས་
རྒྱུད་སྟོད་དུ་ཕེབས་ཏེ་སྤྱིར་གསང་སྔགས་རྒྱུད་སྡེ་བཞི་ག་ལ་སྦྱངས་ཤིང་ཁྱད་པར་
རྒྱུད་ཀྱི་རྒྱལ་པོ་དཔལ་གསང་བ་འདུས་པ་ལ་ལེགས་པར་སྦྱངས། དེ་ནས་ཐམས་
ཅད་མཁྱེན་པ་དགེ་འདུན་རྒྱ་མཚོ་ལ་མཁན་པོ་ཞུས་ཏེ་བསྙེན་པར་རྫོགས་ཤིང་
བྱང་ཆུབ་ལམ་གྱི་རིམ་པའི་ཁྲིད་གསན་ནས་ཉམས་སུ་བཞེས་ཏེ་མྱོང་བ་ཐོན་པར་
མཛད། གཞན་ཡང་དགེ་བའི་བཤེས་གཉེན་དུ་མ་ལས་མདོ་སྔགས་ཀྱི་ཟབ་ཆོས་
མང་དུ་གསན་ཏེ་མདོ་སྔགས་གཉིས་ཀ་ལ་མཁས་པའི་ཕུལ་དུ་ཕྱིན་པར་གྱུར་པ་ན་
རྒྱུད་སྟོད་ཀྱི་ཁྲི་ལ་ཕེབས་ཏེ་རྒྱུད་ཆེན་ཀུན་དགའ་དོན་གྲུབ་ཀྱི་མཛད་པ་རྣམ་ཐར་
བཟང་པོ་རྣམས་རྗེས་སུ་བསྐྱངས་ཏེ་སྡོམ་པ་གསུམ་གྱི་བཅས་མཚམས་རྣམ་པར་
དག་པ་ལ་གནས་ནས་དཔལ་གསང་བ་འདུས་པའི་རྒྱུད་ཀྱི་འཆད་ཉན་ལེགས་
པར་བསྐྱངས་ཤིང་ཤར་རྩེ་ཆོས་རྗེ་མཛད། དེ་ནས་དགུང་ལོ་ང་བཞི་པ་ས་ཕོ་རྟའི་
ལོ་དགའ་ལྡན་གསེར་ཁྲིར་ཕེབས་ཏེ་རྗེ་བདག་ཉིད་ཆེན་པོའི་མཛད་པ་རྣམ་ཐར་
རྣམས་རྗེས་སུ་བསྐྱངས་ཏེ་དགུན་དུས་ལམ་རིམ་ཆེན་མོ་འཆད་པ་དང་། ལྷ་ལྡན་
སྨོན་ལམ་ཆེན་མོའི་དུས་སྐྱེས་རབས་སོ་བཞི་པ་གཟབ་བཤད་དུ་མཛད་ཅིང་།
རྒྱུན་དུ་གསེར་ཁྲིའི་སྟེང་ནས་རྒྱ་བོད་ཧོར་གསུམ་གྱི་དད་ལྡན་རྣམས་ཀྱིས་རྗེ་རིན་
197-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པོ་ཆེའི་བསྟན་པ་བསྟན་འཛིན་དང་བཅས་པ་ལ་མཆོད་ཅིང་བསྙེན་བཀུར་བའི་
དགེ་བ་རྣམས་ཆོད་མི་ཟ་ཞིང་རྒྱ་ཆེར་སྤེལ་ཕྱིར་བསྔོ་བ་ཡོན་བཤད་ནར་མར་
མཛད་པ་དང་། ཕྱོགས་ཕྱོགས་ནས་འདུས་པའི་ཆོས་དོན་གཉེར་ཅན་མང་པོར་
རྗེའི་མདོ་སྔགས་ཀྱི་མན་ངག་རྣམས་རྒྱ་ཆེར་སྤེལ་ཞིང་ལྷག་པར་དུས་གསུམ་གྱི་
རྒྱལ་བ་ཀུན་གྱི་བགྲོད་པ་གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པའི་ཁྲིད་
ལན་མང་དུ་གནང་སྟེ་བསྟན་པ་ལ་བྱ་བ་རྒྱ་ཆེར་མཛད། དགའ་ལྡན་རྣམ་པར་
རྒྱལ་བའི་གླིང་དུ་རྗེ་བཙུན་བྱམས་པ་མགོན་པོའི་སྐུ་བརྙན་གསེར་ཟངས་ལས་
གྲུབ་པ་ཆེ་ལེགས་བཞེངས་པ་སོགས་ཕྱི་རབས་ཀྱི་མིག་ལྟོས་སུ་ཆེ་བའི་ཕྱག་རྗེས་
བཟང་པོ་འཇོག་པར་མཛད། དེ་ནས་དགུང་ལོ་དྲུག་ཅུར་ཕེབས་པ་ཤིང་ཕོ་བྱི་བའི་
ལོར་ཁྲི་ཐོག་བཞག་ནས་བདེ་བ་ཅན་དུ་ཟུར་བཞུགས་མཛད་པས་ཆོས་རྗེ་བདེ་བ་
ཅན་པ་ཞེས་གྲགས། རྗེ་འདི་པ་འཕྲིན་ལས་ཆེ་བར་བྱུང་བས་ཐམས་ཅད་མཁྱེན་
པ་བསོད་ནམས་རྒྱ་མཚོས་ཀྱང་བསྙེན་པར་རྫོགས་པའི་མཁན་པོ་ཞུས་ཤིང་ཆོས་
མང་དུ་གསན། མལ་གྲོ་རིན་ཆེན་གླིང་དང་། ཕག་མོ་ཆོས་སྡེ་སོགས་དགེ་འདུན་
གྱི་སྡེ་མང་པོ་བསྐྱངས་ཏེ་བསྟན་པའི་བྱ་བ་རྒྱ་ཆེར་མཛད་དོ། །དེ་ནས་སྐུ་ཚེ་འདིའི་
དངོས་ཀྱི་གདུལ་བྱ་རྫོགས་པ་དགུང་ལོ་རེ་གསུམ་པ་མེ་མོ་ཡོས་ཀྱི་ལོར་དགའ་
ལྡན་རྣམ་པར་རྒྱལ་བའི་གླིང་དུ་ཞིང་གཤེགས་ཏེ་དགའ་ལྡན་ཆོས་ཀྱི་ཕོ་བྲང་དུ་
ཕེབས་སོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་
ཀྱིས་ཁྲི་རིན་པོ་ཆེ་དགེ་ལེགས་དཔལ་བཟང་ལ་གསོལ་བ་འདེབས་ཤིང་ཁྲི་རིན་པོ་
ཆེ་འདིའི་རྣམ་ཐར་ལྟར་རྗེ་རིན་པོ་ཆེའི་ལྟ་གྲུབ་བསྲེ་ལྷད་མེད་པར་བཟུང་ནས་
བྱང་ཆུབ་ལམ་གྱི་རིམ་པ་ལ་བློ་སྦྱོང་བར་བྱའོ།། །།
- 198 -



ལམ་རིམ་བླ་མ་བརྒྱུད་པའི་རྣམ་ཐར། །
མཁས་གྲུབ་ལྷ་བཙུན་བསོད་ནམས་དཔལ་བཟང་པོའི་
རྣམ་ཐར་བཞུགས་སོ། །
མཁས་གྲུབ་ལྷ་བཙུན་བསོད་ནམས་དཔལ་བཟང་པོ། །ཞེས་བསྔགས་པ།
མཁས་གྲུབ་དམ་པ་ལྷ་བཙུན་བསོད་ནམས་དཔལ་བཟང་པོ་ནི། མངའ་རིས་མང་
ཡུལ་སྟོད་ཀྱི་རྒྱལ་པོའི་རིགས་སུ་འཁྲུངས། གཞོན་ནུ་ནས་སྤེ་ཐུབ་ཆོས་སྡེར་རབ་
ཏུ་བྱུང་། དེ་ནས་གཙང་དུ་ཕེབས་ཏེ་བཀྲ་ཤིས་ལྷུན་པོར་ཚད་མ་རྣམ་འགྲེལ་དང་།
ཕར་ ཕྱིན། དབུ་མ། འདུལ་བ། མཛོད་རྣམས་ལ་སྦྱངས་ཏེ་མཁས་པའི་ཕུལ་དུ་
ཕྱིན་པར་གྱུར་པ་ན། དབུས་སུ་ཕེབས་ཏེ་རྩེ་ཐང་སོགས་སུ་གྲྭ་སྐོར་མཛད། གྲུབ་
པའི་དབང་ཕྱུག་སྔགས་རིམ་པ་དགེ་འདུན་བཀྲ་ཤིས་ལ་ཕྱག་རྡོར་འཁོར་ཆེན་གྱི་
དབང་སོགས་དབང་ལུང་མན་ངག་མང་དུ་གསན། ཐམས་ཅད་མཁྱེན་པ་བསོད་
ནམས་རྒྱ་མཚོར་སྙིང་པོ་དོན་གསུམ་གྱི་ཁྲིད་སོགས་ཆོས་མང་དུ་གསན། དེ་ནས་
ཁྲི་རིན་པོ་ཆེ་བདེ་བ་ཅན་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་
གསུང་རབ་དགོངས་འབྲེལ་དང་བཅས་པ་ཐམས་ཅད་ཀྱི་སྙིང་པོའི་དོན་ཐམས་
ཅད་གང་ཟག་གཅིག་གི་ཉམས་ལེན་གྱི་རིམ་པར་དྲིལ་བ་རྗེ་བདག་ཉིད་ཆེན་པོའི་
ཐུགས་ཀྱི་བཅུད་ཕྱུང་བའི་མན་ངག་བྱང་ཆུབ་ལམ་གྱི་རིམ་པའི་ཁྲིད་རྒྱས་པར་
གསན་ཏེ་ཚེ་འདིའི་གཡེང་བ་མཐའ་དག་དོར་ནས་དབེན་པའི་གནས་སུ་བྱང་ཆུབ་
ལམ་གྱི་རིམ་པའི་ཉམས་ལེན་ལ་ཆིག་སྒྲིལ་དུ་གཞོལ་བར་མཛད། དེ་ནས་སྙན་
པའི་གྲགས་པ་ཕྱོགས་བཅུར་རྒྱས་ཏེ་ཆོས་དོན་གཉེར་བ་མང་དུ་འདུས་པ་རྣམས་
ལ་རང་རང་གི་དབང་པོ་དང་འཚམ་པའི་གདམས་ངག་འདོམས་པར་མཛད། ལྷག་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པར་ཤར་པ་ཆོས་རྗེ་སྒོམ་བདེ་ནམ་མཁའ་རྒྱལ་མཚན་དང༌། ཁྲི་རིན་པོ་ཆེ་དགེ་
འདུན་ རྒྱལ་ མཚན་ དང་། གངས་ ཅན་ མགོན་ པོ་ ཐམས་ ཅད་ མཁྱེན་ པ་ བསོད་
ནམས་རྒྱ་མཚོ་སོགས་བསྟན་འཛིན་དམ་པ་མང་པོ་སློབ་མར་འདུས། བྱང་ཆུབ་
ལམ་གྱི་རིམ་པའི་ཁྲིད་རྒྱ་ཆེར་སྤེལ་ཞིང་། གཙོ་བོར་ཚེ་འདིའི་གཡེང་བ་གང་ཡང་
མེད་པར་སྒྲུབ་པ་མཐར་ཕྱིན་པར་མཛད་དོ། ། དེས་ན་བྱང་ཆུབ་ལམ་གྱི་རིམ་པ་
ལ་བློ་སྦྱོང་བར་འདོད་པ་རྣམས་ཀྱིས་མཁས་གྲུབ་ཆེན་པོ་ལྷ་བཙུན་བསོད་ནམས་
དཔལ་བཟང་ལ་གསོལ་བ་འདེབས་ཤིང་། མཁས་གྲུབ་ཆེན་པོ་འདིའི་རྣམ་ཐར་
ལྟར་བྱང་ཆུབ་ལམ་གྱི་རིམ་པའི་མན་ངག་ལེགས་པར་ཐོབ་པར་བྱས་ལ་ཚེ་འདིའི་
བྱ་བ་ལ་རྒྱབ་ཀྱིས་ཕྱོགས་ཏེ་དབེན་པའི་གནས་སུ་ལམ་རིམ་སྒོམ་པ་མཐར་ཕྱིན་
པར་བྱའོ།། །། །
ཕྱག་ན་པདྨོ་བསོད་ནམས་རྒྱ་མཚོའི་རྣམ་ཐར་བཞུགས་སོ། །
ཕྱག་ན་པདྨོ་བསོད་ནམས་རྒྱ་མཚོའི་སྡེ། །ཞེས་བསྔགས་པ། ཐམས་ཅད་
མཁྱེན་པ་བསོད་ནམས་རྒྱ་མཚོ་ནི། སྟོད་ལུང་ཁང་གསར་གོང་དུ་ཡབ་སྡེ་པ་རྣམ་
རྒྱལ་གྲགས་པ་དང་། ཡུམ་དཔལ་འཛོམ་བུ་ཁྲིད་གཉིས་ཀྱི་སྲས་སུ་ཆུ་མོ་ཡོས་ཀྱི་
ལོ་དཔྱིད་ཟླ་ར་བའི་ཉེར་ལྔ་ངོ་མཚར་བའི་ལྟས་བསམ་གྱིས་མི་ཁྱབ་པ་དང་བཅས་
སྐུ་འཁྲུངས། དེ་ཡང་གྲོད་བཏུམས་སུ་འཁྲུངས་ཏེ་ཤེལ་ལྟར་དཀར་ཞིང་དྭངས་
པའི་གྲོད་པའི་ནང་དུ་བཞུགས་པ་ཉི་འོད་ཀྱིས་པདྨ་བྱེ་བ་ལྟར་འཁྲུངས་མ་ཐག་
ངང་གིས་གྲོད་པ་ཕྱེ་ནས་ཤེལ་ལྟར་དྭངས་པའི་སྐུ་བལྟམས་པས་ཆོག་མི་ཤེས་པ་
མཚན་དཔེ་དང་ལྡན་པ་ཞིག་བྱོན་ནོ། །དེའི་ཚེ་ནམ་མཁའི་ཁྱོན་ཐམས་ཅད་འཇའ་
- 200 -



ལམ་རིམ་བླ་མ་བརྒྱུད་པའི་རྣམ་ཐར།
གུར་གྱིས་གང་ཞིང་ལྷ་རྣམས་ཀྱིས་མེ་ཏོག་གི་ཆར་ཕབ། འཁྲུངས་མ་ཐག་ར་མ་
དཀར་མོའི་འོ་མ་ཞལ་དུ་གསོལ་བ་དང་མཉམ་དུ་ཡབ་ཡུམ་གཉིས་ཀྱིས་ཤིས་པ་
བརྗོད་ཅིང་ར་ནུ་སྲི་ཆོད་དཔལ་བཟང་པོ་ཞེས་མཚན་གསོལ། འཁྲུངས་ཙམ་ཉིད་
ནས་མ་ཎི་ཞལ་འདོན་དུ་མཛད་པ་ཞིག་བྱུང་ཞིང་ཐ་མལ་གྱི་སྤྱོད་པ་ཐམས་ཅད་
ལས་འདས་ཏེ་ཆོས་འཆད་པའི་ཕྱག་རྒྱ་དང་། ཏིང་ངེ་འཛིན་ལ་བཞུགས་པའི་ཚུལ་
མཛད་ཅིང་། དགུང་ལོ་གསུམ་ཙམ་ནས་རྒྱལ་བ་དགེ་འདུན་རྒྱ་མཚོའི་དུས་ཀྱི་
མཛད་པ་རྣམ་ཐར་ཐམས་ཅད་རྗེས་སུ་དྲན་ཏེ་དེ་དང་དེའི་ངང་ཚུལ་ཁོ་ན་མཛད་
ཅིང་། ཞལ་ནས་ཀྱང་དེ་བཞིན་དུ་གསུང་བ་ཞིག་བྱུང་བས་ཕྱོགས་ཐམས་ཅད་དུ་
རྒྱལ་བ་དགེ་འདུན་རྒྱ་མཚོའི་སྤྲུལ་སྐུར་གྲགས། དེ་ནས་དྲུང་ཆེན་གསུང་རབ་པ་
དང༌། འབྲས་སྤུངས་ཀྱི་བླ་སྤྱི་རྣམས་གྲོས་མཐུན་པར་མེ་ཕོ་རྟའི་ལོ་ནག་པ་ཟླ་བའི་
དཀར་ཕྱོགས་ཀྱི་རྒྱལ་བ་གཉིས་པ་རྒྱལ་ཕུར་འཛོམ་པའི་འགྲུབ་སྦྱོར་གྱི་ཉིན་
འབྲས་སྤུངས་ཀྱི་དགེ་འདུན་ཚང་མས་མཆོད་པའི་བྱེ་བྲག་སྣ་ཚོགས་པ་ཐོགས་ཏེ་
དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོ་ཕྱོགས་ཐམས་ཅད་ལས་རྣམ་པར་
རྒྱལ་བའི་གླིང་དུ་ཕེབས་ཏེ་དགའ་ལྡན་ཕོ་བྲང་གི་འཇིགས་པ་མེད་པའི་སེང་གེའི་
ཁྲི་ཆེན་པོ་ལ་ཞབས་ཀྱི་པདྨོ་བཀོད་དོ། ། དེ་ནས་སློབ་དཔོན་རིན་པོ་ཆེ་བསོད་
ནམས་ གྲགས་ པའི་དྲུང་དུ། ཡོངས་ རྫོགས་ དགེ་བསྙེན་ གྱི་ སྡོམ་ པ་བཞེས་ ཏེ།
མཚན་བསོད་ནམས་རྒྱ་མཚོ་དཔལ་བཟང་པོ་བསྟན་པའི་ཉི་མ་ཕྱོགས་ཐམས་ཅད་
ལས་རྣམ་པར་རྒྱལ་བར་གསོལ། དེ་ནས་ཧོར་ཟླ་ལྔ་པའི་ཚེས་གསུམ་ལ་འབྲས་
སྤངས་ནས་བཏེག་སྟེ་རིམ་གྱིས་ལམ་བར་གྱི་སྐྱེ་འགྲོ་རྣམས་ལ་མཐོང་ཐོས་དྲན་
རེག་གི་འབྲེལ་པ་བཞག་སྟེ་ཧོར་ཟླ་དྲུག་པའི་ཚེས་ལྔ་ལ་རྒྱལ་མེ་ཏོག་ཐང་དུ་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕེབས། དེའི་ཚེ་དཔལ་ལྡན་དམག་ཟོར་མས་དགྱེས་ པའི་ཆོ་འཕྲུལ་སྣ་ཚོགས་
བསྟན་ཅིང་། རྒྱལ་ གྱི་རྟེན་རྣམས་ལ་མཆོད་འབུལ་སྨོན་ལམ་དང་ དགེ་འདུན་
རྣམས་ལ་ཆོས་ཀྱི་བདུད་རྩི་སྩལ། དེ་ནས་ཚུར་འབྲས་སྤུངས་སུ་ཕེབས། ཞི་བ་
ཞེས་པ་ས་མོ་བྱའི་ལོ་ས་ག་ཟླ་བའི་དུས་ཆེན་ཚེས་བཅོ་ལྔ་ཉིན་པཎ་ཆེན་བསོད་
ནམས་གྲགས་པས་མཁན་པོ་དང་། གསང་ཕུ་ཆོས་རྗེ་ལེགས་པ་དོན་གྲུབ་ཀྱིས་
ལས་སློབ་མཛད་དེ་དགེ་ཚུལ་དུ་སྒྲུབ་པར་མཛད། དེ་ནས་པཎ་ཆེན་བསོད་ནམས་
གྲགས་པའི་དྲུང་དུ་ཚེ་དབང་གྲུབ་རྒྱལ་མ། རྣམ་སྲས་སེར་ཆེན། འདོད་ཁམས་
དབང་ཕྱུག་དམག་ཟོར་མ། མཁས་གྲུབ་དཔལ་ལྡན་སེང་གེ་ལགས་ཀྱི་དཔལ་
མགོན་ཞལ། མགོན་པོ་ཕྱག་དྲུག་པ། ཆོས་རྒྱལ་ཕྱི་སྒྲུབ་རྣམས་ ཀྱི་ རྗེས་གནང་
གསན། གླིང་སྟོད་ཆོས་རྗེ་ལེགས་དོན་པའི་དྲུང་དུ་འཇིགས་བྱེད་ཀྱི་སྔགས་བཏུ།
བླ་མ་ལྔ་ བཅུ་ པའི་ཊཱིཀྐ། ལམ་རིམ་ཆེ་ཆུང་། ལམ་སྒྲོན། བྱང་ཆུབ་གཞུང་ལམ།
འདུལ་བའི་བསླབ་བྱ་ཆེ་ཆུང་། གཞི་གསུམ་ཆོ་ག །ལས་ཆོག །རྩ་འཇུག་གཉིས་
དང༌། དེའི་ཊིཀ་ཆེན། འགྲེལ་པ་དོན་གསལ། རྣམ་བཤད་སྙིང་པོ་རྒྱན། ཚད་མ་
རྣམ་འགྲེལ། རྣམ་བཤད་ཐར་ལམ་གསལ་བྱེད། མཛོད། མདོ་རྩ། དྲང་ངེས་རྣམ་
འབྱེད། དཔེ་ ཆོས། རིམ་ ལྔ་ གསལ་ སྒྲོན། རིམ་ ལྔ་ གདན་ རྫོགས། མཁས་གྲུབ་
བཀའ་ འབུམ་ཐོར་བུ། བསྐྱེད་རིམ་དངོས་གྲུབ་རྒྱ་མཚོ་རྣམས་ ཀྱི་ ལུང་ གསན།
ཤར་རྩེ་ལེགས་དོན་པའི་དྲུང་དུ། འཇམ་དཀར་སྤྱན་རས་གཟིགས་ཕྱག་བཞི་པ།
མགོན་པོ་སྙིང་ཞུགས། འཁོར་བརྒྱད་མ། རྟ་མགྲིན་གསང་སྒྲུབ། ལྕགས་རལ་ཅན།
ཨུ་ཙརྱ། ཕྱག་བཞི་པ་ཚལ་ལུགས། སྒྲོལ་དཀར། ཚེ་རིང་མཆེད་ལྔ། ཡེ་ཤེས་ཁྱུང་
ཁྲ། བེཀྱེ། དམར་ པོ་ སྐོར་ གསུམ། ཀུ་ རུ་ ཀུལླེ་ གསང་སྒྲུབ། སྒྲོལ་ མ་ ཉི་ཤུ་ རྩ་
- 202 -



ལམ་རིམ་བླ་མ་བརྒྱུད་པའི་རྣམ་ཐར།
གཅིག །རྣམ་ སྲས་ རྟ་ སྔོན་ ཅན། བེ་ཅོན་ཅན། མདུང་དམར་ ཅན། ཕྱག་ འཚལ་
བཞི་པ། གར་མཁན་མཆོག །དྲག་བྱེད་དཀར་པོ། ཚེ་སྒྲུབ། ཤཱ་མ་ཎ། སེང་ལྡེང་
ནགས་སྒྲོལ། སེང་གདོང་མ། སྨེ་བརྩེགས་རྣམས་ཀྱི་རྗེས་གནང་། འཇིགས་བྱེད་
ཀྱི་སྔགས་བཏུ། འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་ལུང་། གསང་འདུས་འཇམ་
རྡོར་དང་། འཇིག་རྟེན་དབང་ཕྱུག་ གཉིས་ ཀྱི་དབང་། བཀའ་གདམས་ཐིག་ལེ་
བཅུ་དྲུག་དང་གླེགས་བམ་གྱི་ལུང་རྣམས་གསན། དེ་རྣམས་ཀྱི་དོན་ཐམས་ཅད་
ཐོས་བསམ་གྱིས་གཏན་ལ་འབེབས་པ་དང་ ཉམས་བཞེས་མཛད་དོ། །དེ་ནས་
རྒྱལ་དང་འབྲས་སྤངས་གཉིས་རེ་མོས་སུ་བཞུགས་ཞིང་ལམ་བར་གྱི་ཆོས་སྡེ་
རྣམས་སུ་ཆོས་ཀྱི་བདུད་རྩི་རྒྱ་ཆེར་སྩལ། དེ་ནས་ཡོངས་འཛིན་ཅེས་པ་ཆུ་ཕོ་བྱི་
བའི་ལོ་པཎ་ཆེན་བསོད་ནམས་གྲགས་པས་ཟུར་བཞུགས་མཛད་དེ་དཔལ་ལྡན་
འབྲས་ སྤངས་ཆོས་ཀྱི་སྡེ་ཆེན་པོའི་འཇིགས་མེད་སེང་གེའི་ཁྲི་ལ་ཞབས་སེན་
བཀོད་དེ་ལུགས་གཉིས་ཀྱིས་སྐྱོང་བར་མཛད་དོ། ། དེ་ནས་བག་ཡོད་ཅེས་པ་ཆུ་
མོ་གླང་གི་ལོ་ལྷ་ལྡན་སྨོན་ལམ་ཆེན་མོའི་ཚོགས་དབུར་ཕེབས་ཏེ་སྔ་དྲོ་འཁྲུངས་
རབས་སོ་བཞི་པའི་གཟབ་བཤད། ཕྱི་དྲོ་སྨོན་ལམ་དང་བསྔོ་བ་མཛད་པ་སོགས་
རྗེ་རིན་པོ་ཆེའི་མཛད་ཆེན་མ་ཉམས་པར་སྐྱོང་བར་མཛད། དེའི་ཚེ་དཀར་ཕྱོགས་
ཀྱི་ལྷ་རྣམས་དགའ་བས་མེ་ཏོག་གི་ཆར་ཆེན་པོ་ཕབ་པ་སོགས་ངོ་མཚར་བསམ་
གྱིས་མི་ ཁྱབ་ པ་བྱུང་ངོ༌། །དེ་ནས་ཆོས་ རྗེ་བསོད་ནམས་ གྲགས་ པའི་ དྲུང་ དུ།
གསང་བ་འདུས་པ་མི་བསྐྱོད་པའི་དབང་། རིག་བྱེད་མའི་རྗེས་གནང་། ལས་ཆེན་
ཀུན་རྒྱལ་བའི་བཀའ་གདམས་ཆོས་འབྱུང་། བེའུ་བུམ་སྔོན་པོ་རྩ་འགྲེལ། ཀརྨ་ཤ་
ཏཾ། མེ་ཏོག་ཕྲེང་རྒྱུད། དགའ་ལྡན་ཆོས་འབྱུང་། གནས་བཅུའི་སྒྲུབ་ཡིག་རྣམས་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཀྱི་ལུང་གསན་ནོ། །དེ་ནས་གྲུབ་པའི་དབང་ཕྱུག་སྔགས་རམ་པ་དགེ་འདུན་བཀྲ་
ཤིས་ལ་སྤྱན་རས་གཟིགས་དོན་ཡོད་ཞགས་པ་དང་། བཅུ་གཅིག་ཞལ། ཚེ་དཔག་
མེད་ལྷ་དགུ་གསུམ་གྱི་དབང་གསན། དེ་ནས་རིམ་གྱིས། རྡོ་རྗེ་ཕྲེང་བའི་དབང་ལ་
བརྒྱུད་ཚུལ་སྔོན་ཆད་མང་དུ་བྱུང་ཡང་། ཀྲྀ་ཡ་ས་མུ་ཙྪ་དང་གཅིག་ཏུ་བསྲེས་པའི་
དཀྱིལ་འཁོར་ཞེ་ལྔ་མ་ས་བཟང་འཕགས་པ་ནས་དབང་གི་ཆུ་བོ་གཅིག་ཏུ་འདྲེས་
པ་འདི་ཉིད། ཆོས་རྗེ་རྡོ་རྗེ་འཆང་ཨེ་ཝཾ་པ་ཡབ་སྲས་མ་གཏོགས། ཕྲེང་བ་མཁན་
པོར་གྲགས་པ་ཕལ་ཆེར་གྱི་སྤྱོད་ཡུལ་དུ་མ་གྱུར་ཀྱང་དམ་པ་འདི་ཉིད་ལ་མངའ་
བས་ རྫོགས་ པར་ ཕུལ། གཞན་ ཡང་ ཟུར་ བཀའི་ དབང་། འདུས་ པ་ འཕགས་
ལུགས་ དང༌ ཡེ་ཤེས་ཞབས་ ལུགས་ གཉིས། བདེ་མཆོག་ ལུ་ ཧི་པ། དྲིལ་བུ་ ཕྱི་
དཀྱིལ་ དང༌ ལུས་ དཀྱིལ། ས་ཊ། ཀྱེ་རྡོར་ མན་ ངག་ ལུགས་ དང༌ རྔོག་ ལུགས།
བདག་མེད་ལྷ་མོ་བཅོ་ལྔ། གུར་རིགས་བསྡུས། དྲག་པོ་གདན་ཅན། རྭ་ལུགས་ཀྱི་
འཇིགས་བྱེད། དགྲ་ནག །གཉོས་ལུགས་རོ་ལངས་བརྒྱད་བསྐོར་དང་དགྲ་ནག་
ཞང་ལུགས་ཀྱི་ཞེ་དགུ་མ། དཔལ་འཛིན་ལུགས་ཀྱི་གཤེད་དམར་བཅུ་གསུམ་མ།
རྣལ་ འབྱོར་དབང་ཕྱུག་ ལུགས་ ཀྱི་གཤེད་དམར་ ལྷ་ལྔ། འཁོར་ཆེན། གཏུམ་པོ་
ཁྱུང་ ཉི་ ཤུ་ རྩ་ གཅིག་ ཁྲོ་ བོ་བཞི་ དང༌ བཅས་ པའི་ ཉེར་ ལྔ་ མ། ཀུན་རིག །མི་
འཁྲུགས་པ། གདུགས་དཀར། གྲྭ་ལྔ། མི་ཏྲ་ལུགས་ཀྱི་སྤྱན་རས་གཟིགས། དུས་
འཁོར་རྣམས་ ཀྱི་དབང་། ཕྱག་རྡོར་ ཁྱུང་ ལྔ། ཨུ་ཙརྱ་འགྲོ་བཟང་ ལུགས། རྣམ་
འཇོམས། ཚེ་ དཔག་ མེད་ གྲུབ་ རྒྱལ་ ལུགས། ནོར་ རྒྱུན་ མ། འོད་ ཟེར་ ཅན་ མ།
ཛམ་བྷ་ལ། ལོ་མ་གྱོན་མ་རྣམས་གྱི་རྗེས་གནང་། ས་ར་ཧའི་ལུགས་ཀྱི་མགོན་པོ་
ཞལ་གསུམ་ཕྱག་དྲུག་པའི་དབང་བཞི། མགོན་པོ་བཅུ་གསུམ་གྱི་རྗེས་གནང་། ལྷ་
- 204 -



ལམ་རིམ་བླ་མ་བརྒྱུད་པའི་རྣམ་ཐར།
མོ་ཕྱག་བཞི་མ་གནོད་སྦྱིན་དང་བཅས་པའི་རྗེས་གནང་། སྙིང་ཞུགས་ཐུན་མོང་མ་
ཡིན་པའི་རྗེས་གནང་། ཕྱག་བཞི་པ་རས་བྲིས་དང་ལུས་དཀྱིལ་ལ་བརྟེན་པའི་
དབང་། གུར་ཞལ་ལེགས་ལྡན་མཆེད་གསུམ། བདེ་མཆོག་དང་འཇིགས་བྱེད་ཀྱི་
སྔགས་ བཏུ། དབྱངས་ གསལ། ཡེ་དྷརྨ། ཡི་གེ་ བརྒྱ་ པ་ རྣམས་ ཀྱི་ རྗེས་ གནང་།
མགོན་ པོ་བཞི་ སྦྲགས་ དང༌ དུས་མཚན་མའི་ དབང་། སེང་ གདོང་ རིགས་ ལྔའི་
དབང་དང་དེའི་སྒྲུབ་ཐབས་ལས་ཚོགས་དང་བཅས་པ། འཇམ་དབྱངས་ཆོས་སྐོར་
གྱི་དབང་རྗེས་གནང་ལུང་དང་བཅས་པ། གདུགས་དཀར་གྱི་དབང་། རྣམ་སྲས་
གསང་སྒྲུབ་ལྗང་སེར་དང་དྲག་བྱེད་ཀླུ་ཆེན་བརྒྱད་ཀྱིས་བསྐོར་བ། སེར་ཆེན་
དཀར་པོ། བདུད་མོ་བཞི་སྐོར། གཤིན་རྗེ་ལྟར་སྒྲུབ་པ། དྲག་བྱེད་རྐང་ཐང་མ་
རྣམས་ཀྱི་རྗེས་གནང་། མི་ཏྲ་ཁྲིད་དྲུག་གི་རྗེས་གནང་། ཡེ་ཤེས་མགོན་པོ་ཕྱག་
དྲུག་པའི་བེའུ་བུམ་དཀར་ནག །གཏོར་ཆེན་འཁོར་ལོ་སོགས་ཀྱི་ཕྱག་ལེན་ཞལ་
ཤེས་དང་བཅས་པ། རྭ་པོད། གཤིན་རྗེའི་འཁྲུལ་འཁོར། དྲུག་ཅུ་ པ་སོགས་ཀྱི་
ཕྱག་ལེན་མན་ངག་སོགས། མདོར་ན་དབང་ཁྲིད་ལུང་གི་རིམ་པ་མཐའ་ཡས་པ་
བུམ་པ་གང་བྱོའི་ཚུལ་དུ་གསན་པར་མཛད་དོ། །དེ་ནས་བྱང་གི་ཧོར་རྣམས་ཀྱིས་
གསོལ་བ་བཏབ་ནས་ཧོར་གྱི་ཡུལ་དུ་ཕེབས་ཏེ་སྐྱེ་བོ་སྡིག་ཅན་རྣམས་དགེ་བ་
བཅུའི་ཁྲིམས་ལ་བཀོད་ཅིང་འཇམ་མགོན་བླ་མའི་བསྟན་པ་ཆེས་ཆེར་འཕེལ་བར་
མཛད་དོ། །དེ་ ནས་ རྭ་སྒྲེང་ དུ་ ཕེབས་ པ་ ན་ ཇོ་ བོ་ ཕྱིང་ དཀར་ བས་ དངོས་ སུ་
གཟུགས་བསྟན་ཏེ་བསུ་བ་བྱས་ཤིང་། རྭ་སྒྲེང་འདུས་ཚོགས་ལ་བཀའ་གདམས་
གླེགས་བམ་དང་སྙིང་པོ་དོན་གསུམ་སོགས་ཆོས་མང་དུ་གནང༌། དེ་ནས་འབྲས་
སྤུངས་སུ་ཕེབས་པ་ན་པཎ་ཆེན་ཆོས་ཀྱི་རྒྱལ་མཚན་གྱི་སློབ་མ་འཇའ་ལུས་གྲུབ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པ་རྡོ་རྗེ་མཆེད་གསུམ་གྱི་ནང་ཚན་སྟོད་ལུང་པ་དཔལ་ལྡན་རྡོ་རྗེ་དང་མཇལ་ཏེ་
འཇམ་མགོན་སྙན་བརྒྱུད་ཀྱི་གདམས་ངག་མང་དུ་གསན་ནོ། །དེ་ནས་མིག་དམར་
ཞེས་པ་ཤིང་ཕོ་བྱི་བའི་ལོ། ཡང་དག་པར་རྫོགས་པའི་སངས་རྒྱས་ཀྱི་དུས་ཆེན་
གསུམ་འཛོམ་ཧོར་ཟླ་བཞི་པ་ས་ག་ཟླ་བའི་ཚེས་བཅོ་ལྔའི་ཉིན། དགེ་ལྡན་ཁྲི་རིན་
པོ་ཆེ་ཟུར་པ་མཁས་གྲུབ་དགེ་ལེགས་དཔལ་བཟང་པོས་མཁན་པོ། ཁྲི་ལས་ཐོག་
པ་དགེ་བཤེས་པོ་ཏོ་བའི་རྣམ་པར་སྤྲུལ་པ་དགེ་འདུན་བསྟན་པ་དར་རྒྱས་ཀྱིས་
ལས་སློབ། ཤངས་དགེ་འཕེལ་ཆོས་རྗེ་ཕྱོགས་ལས་རྣམ་རྒྱལ་བས་གསང་སྟོན།
ལྷའི་བཙུན་པ་བསོད་ནམས་དཔལ་བཟང་གིས་དུས་གོ་བ་མཛད་དེ། དད་པའི་
དགེ་འདུན་གྲངས་ཚང་བའི་དབུས་སུ། དགེ་སློང་གི་སྡོམ་པ་བཞེས། མཁན་སློབ་
སོགས་ལ་ཟང་ཟིང་གི་བསྙེན་བཀུར་དཔག་ཏུ་མེད་པ་མཛད། དེའི་ཚེ་མཁན་སློབ་
ཀྱི་སྤྱན་སྔར་ཇི་ལྟར་ཞལ་གྱིས་བཞེས་པ་ལྟར་འདུལ་ཁྲིམས་མཐའ་དག་ཉམས་པ་
མེད་པར་བསྲུང་བར་མཛད་དེ་ཐུབ་པའི་རྒྱལ་ཚབ་ཆེན་པོར་གྱུར་ཏོ། ། དེ་ནས་
བཀྲ་ཤིས་ལྷུན་པོའི་གྲྭ་ཚང་བླ་མ་རྣམས་དང༌། སྤྱི་ནས་གཙང་ཕྱོགས་སུ་འབྱོན་
དགོས་པའི་གདན་འདྲེན་བྱུང་སྟེ་གཙང་ཕྱོགས་སུ་ཕེབས། ལམ་བར་གྱི་སེར་སྐྱ་
བགྲང་བ་ལས་འདས་པ་ལ་མཐོ་རིས་དང་ཐར་པའི་ས་བོན་འདེབས་པར་མཛད་
ཅིང་དབེན་དགོན་དུ་ཕེབས་ནས་རྒྱལ་བ་དབེན་ས་པ་ཆེན་པོའི་སྐུ་གདུང་ལ་མཆོད་
འབུལ་སྨོན་ལམ་མཛད་ཅིང་། མཁས་གྲུབ་སངས་རྒྱས་ཡེ་ཤེས་ཀྱིས་གསོལ་བ་
བཏབ་བས་དབེན་དགོན་འདུས་ཚོགས་ལ་ཆོས་མང་དུ་གནང་། དེ་ནས་བཀྲ་ཤིས་
ལྷུན་པོའི་དགེ་འདུན་རྣམས་ཀྱིས་མཆོད་པའི་བྱེ་བྲག་སྣ་ཚོགས་པས་བསུས་ཏེ་
འཇིགས་མེད་སེངྒེའི་ཁྲི་ལ་ཞབས་སེན་བཀོད་ནས་མདོ་སྔགས་ཀྱི་ཆོས་མང་དུ་
- 206 -



ལམ་རིམ་བླ་མ་བརྒྱུད་པའི་རྣམ་ཐར། །
སྩལ། དེ་ནས་བཀའ་གདམས་བསྟན་པའི་འབྱུང་གནས་སྣར་ཐང་དུ་ཕེབས་ཏེ་
རྟེན་རྣམས་ལ་མཆོད་འབུལ་སྨོན་ལམ་རྒྱ་ཆེར་མཛད་ཅིང་སེར་སྐྱ་མང་པོ་ལ་ཆོས་
ཀྱི་བདུད་རྩི་སྩལ། དེ་ནས་གངས་ཅན་ཆོས་འཕེལ་དུ་ཕེབས་ཏེ་དཔལ་ལྡན་དམག་
ཟོར་མ་ལ་བསྐང་བ་དང་འཕྲིན་བཅོལ་རྒྱ་ཆེར་མཛད་ཅིང་འདུས་ཚོགས་ལ་ཆོས་
ཀྱང་སྩལ། དེ་ནས་ཁྲོ་ཕུར་ཕེབས་ཏེ་བྱམས་ཆེན་ལ་མཆོད་འབུལ་སྨོན་ལམ་རྒྱ་
ཆེར་མཛད། དེ་ནས་ས་སྐྱར་ཕེབས་ཏེ་རྟེན་རྣམས་ལ་མཆོད་འབུལ་མཛད་ཅིང་།
ལྷག་པར་བསེ་འབག་དེ་ལ་སུས་ཀྱང་རེག་མི་ནུས་པར་བྱེད་པ་ལ་རྗེ་འདིས་ཕྱག་
གིས་རྡུལ་རྣམས་ཕྱིས་ཤིང་ཕྱག་གིས་བཟུང་སྟེ་སྤྱན་དམིགས་མཛད་པ་ན་ཆོས་
སྐྱོང་དགྱེས་པའི་མཚན་མ་ངོ་མཚར་བ་བྱུང་། དེ་ནས་ ཁ་འུར་ཕེབས་ཏེ་དཔལ་
མགོན་ཞལ་ལ་འཕྲིན་བཅོལ་མཛད་པས་ཆོས་སྐྱོང་དགྱེས་པའི་མཚན་མ་སྟོན་པ་
དངོས་སུ་བྱུང་། དེ་ནས་རིམ་གྱིས་འབྲས་སྤུངས་སུ་ཕེབས་ཏེ་བསྟན་པ་རིན་པོ་
ཆེའི་སྲོག་ཤིང་གཡོ་བ་མེད་པར་བཟུང་། དེ་ནས་སེ་རའི་དགེ་འདུན་ཚང་མས་དད་
འདུན་རྩེ་གཅིག་པས་གདན་དྲངས་ནས་སེ་རར་ཕེབས་ཏེ་མདོ་སྔགས་ཀྱི་ཆོས་མང་
དུ་གསུངས། དེ་ལྟར་རྗེ་འདི་ནི་བསྟན་པའི་དོན་དུ་ངལ་བ་མེད་པར་དབུས་གཙང་
གི་སའི་ཆ་ཕལ་མོ་ཆེར་ཞབས་ཀྱིས་བཅགས་ནས་རྒྱལ་བའི་བསྟན་པ་ལ་མ་དད་
པ་རྣམས་དད་པར་བྱས་དད་པ་རྣམས་ཕྱིར་ཞིང་དད་པ་འཕེལ་བར་བྱས་ཏེ་འཇམ་
མགོན་བསྟན་པ་ཕྱོགས་ཀུན་ཏུ་འཕེལ་བར་མཛད། གཅོ་བོར་འབྲས་སྤུངས་དང་
རྒྱལ་གཉིས་གདན་ས་འདྲ་བར་མཛད་དེ་གཉིས་ཀར་རེ་མོས་ཀྱིས་བཞུགས་ཤིང་
ཆོས་དང་ཟང་ཟིང་གཉིས་ཀའི་སྒོ་ནས་ལེགས་པར་བསྐྱངས། བསྟན་པའི་བྱ་བ་དེ་
ལྟར་མཛད་པའི་སྐབས་ཀུན་ཏུའང་ཐུགས་དམ་གྱི་རིམ་པ་རྣམས་འཆག་མེད་དུ་
207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
མཛད། དེ་ཡང་ཉིན་ཞག་ཕྲུགས་གཅིག་ལ་ཐུགས་དམ་གྱི་རིམ་པ་ཇི་ལྟར་མཛད་
པ་ནི། ཐོག་མར་ཁྲུས་དང་ཉེ་རེག་གནས་བསྲུང་བ། སྐྱབས་འགྲོ །ཕྱག་མཆོད།
ལམ་རིམ་གྱི་ཁྲིད། སྒྲ་མི་སྙན་དང་། མགོན་པོ་ཆེ་ཆུང་གི་ཚེ་སྒྲུབ། ལྷ་བཞི་དྲིལ་
སྒྲུབ་ཀྱི་དབང་། སྙིང་ཞུགས་འཕོ་བ་དང་བཅས་པ། འཇམ་ནག །འཇམ་དབྱངས།
བླ་མའི་རྣལ་འབྱོར། སེམས་བསྐྱེད། བསམ་གཏན་ཉལ་ཆོག །བདེ་མཆོག་ལུས་
དཀྱིལ། རྩ་སྔགས་བརྒྱ་རྩ། སྙིང་པོ་དང་ཉེ་སྙིང་སུམ་བརྒྱ། མི་འཁྲུགས་པ། དེའི་
གཟུངས་སྔགས་བརྒྱ་རྩ། བཀའ་གདམས་ལྷ་བཞིའི་སྒོམ་བཟླས་དང་སྔགས་བརྒྱ་
རྩ། བསྟོད་ཚོགས་ དང༌ སྨོན་ ལམ་ སྐོར་ འགའ་ ཞིག །ཚེ་ དཔག་མེད་ ཀྱི་བསྐྱེད་
རྫོགས། ཚེ་ ཁྲིད། སྒྲོལ་ དཀར། འཇམ་ དབྱངས། དབྱངས་ ཅན་ དཀར་ དམར།
མཁའ་སྤྱོད་མ་རྣམས་ཀྱི་བཟླས་བསྙེན། བདེ་མཆོག་གདན་བཞིའི་བསྙེན་པ་སུམ་
བརྒྱ། སྔགས་ རིང་ ཉེར་ གཅིག་ རེ་ བཟླ་ ཞིང་། གཙོ་ བོར་ ལམ་ རིམ། བློ་ སྦྱོང་།
གཅོད་ དམིགས། རིམ་ གཉིས་ ཀྱི་ ཁྲིད་རྣམས་ སྐྱོང་བར་མཛད་ཅིང་། ཆོས་སྐྱོང་
མང་པོའི་བསྐང་གསོ་བསྟོད་བསྐུལ་རྣམས་འཆག་མེད་དུ་མཛད། དེ་ནས་ལྕགས་
ལུག་གི་ལོ་ཨལ་ཐན་རྒྱལ་པོས་རྗེ་འདིའི་སྙན་པ་གསན་པས་དད་པ་ཐོབ་སྟེ་ཤར་
ཕྱོགས་སོག་ཡུལ་དུ་འབྱོན་དགོས་པར་གསོལ་བ་བཏབ། རྗེ་འདིས་ཀྱང་རང་གི་
གདུལ་སྐལ་དུ་གཟིགས་ནས་འབྱོན་པར་ཞལ་གྱིས་བཞེས། སླར་མཚོ་ཁར་མཆོད་
ཡོན་ཞལ་འཛོམ་རྩིས་ཀྱི་ཞལ་བཀོད་གནང་སྟེ་རེ་ཤིག་བླ་མཆོད་དུ་འདུལ་བ་བླ་
མ་བརྩོན་འགྲུས་བཟང་པོ་རྫོང་ཏ་མཛད། དེ་ནས་མཚོ་སྔོན་དུ་ཕེབས་པའི་དུས་ལ་
བབ་པ་ན་ཕེབས་བསྐྱེལ་དུ་བྱོན་པའི་དགའ་ལྡན་ཁྲི་རིན་པོ་ཆེ་གདན་ཟུར། སེ་
འབྲས་ཀྱི་སློབ་དཔོན། རིན་པོ་ཆེ་བོད་མཁར་བ། གཙང་པ་པཎ་ཆེན་རིག་པ་སེངྒེ།
- 208 -



ལམ་རིམ་བླ་མ་བརྒྱུད་པའི་རྣམ་ཐར།
དབེན་ས་པ་སངས་རྒྱས་ཡེ་ཤེས། དཔོན་སློབ་བཀྲས་རིན་པ། རྒྱལ་ནས་སྒར་པ་
དཔོན་སློབ་ནམ་མཁའ་བྱམས་པ་སོགས་མདོར་ན་ཨེ་དྭགས་ཡར་ཀླུངས་ཕྱོགས་
ཀྱི་མཁན་སློབ་མང་པོ། རྩེ་གོང་དཀར་གྱི་སྐུ་ཚབ། སྡེ་ཕྲན་མང་པོའི་ངོ་ཚབ་དང་།
ས་སྐྱོང་བཀྲ་ཤིས་རབ་བརྟན་དཔོན་གཡོག་སོགས་ཕལ་ཆེར་དེ་ཁ་ནས་ལོག་རྩིས་
ཀྱིས་གསུང་གླེང་གནང་སྦྱིན་མཛད། རྭ་སྒྲེང་ནས་ཆིབས་ཐོག་ཏུ་འཁྱོལ་ཐོག །ས་
སྐྱོང་བཀྲ་ཤིས་རབ་བརྟན་པས་ཆིབས་ཡོབ་ལ་འཇུས་ནས། བསྟན་པའི་དཔལ་
གྱུར་ བླ་ མའི་ ཞབས་ པད་ བརྟན། །བསྟན་ འཛིན་ སྐྱེས་ བུས་ ས་ སྟེང་ ཡོངས་ ལ་
ཁྱབ། །ཅེས་ཚིག་རྐང་གཉིས་འཕྲལ་རྩོམ་མཛད་ཐོག་མཆི་མས་བརྣངས་ཏེ་གསུང་
རྒྱུ་མ་བྱུང་བས། བསྟན་པའི་སྦྱིན་བདག་མངའ་ཐང་འབྱོར་པ་རྒྱས། །བསྟན་པ་
ཡུན་རིང་གནས་པའི་བཀྲ་ཤིས་ཤོག །ཅེས་ཆིབས་ཐོག་ནས་གནང་ངོ༌། །དེ་ནས་
ཆིབས་བསྐྱོད་དེ་འབྲི་ཆུ་ཁར་ཕེབས་པ་ན་ལྷ་འདྲེའི་ཆོ་འཕྲུལ་གྱིས་འབྲི་ཆུ་གློ་བུར་
དུ་འཁྲུགས་ཤིང་གཡོ་བས་ཕན་ཚུན་དུ་བགྲོད་དཀའ་བ་ལ། ཁྲོ་བོའི་ལྷ་སྟངས་
དང་སྡིགས་མཛུབ་མཛད་པ་ཙམ་གྱིས་མི་ཕྱུགས་མཐའ་དག་བདེ་བར་བགྲོད་ཆོག་
པ་བྱུང་། དེ་ནས་ རིམ་གྱིས་ཉ་མཚོ་སྟོད་དུ་ཕེབས། དགོན་པས་གཅོས་པའི་སྐྱ་
སེར་གྱི་ཁྲོམ་ཆེན་པོ་འཚོགས་ཏེ། གསེར་སྲང་སྟོང་ཕྲག་གསུམ་ཙམ་གྱིས་གཙོས་
པའི་ཟང་ཟིང་གི་འབུལ་བ་རྒྱ་ཆེར་ཕུལ། བླ་མའི་རྣལ་འབྱོར། ཡི་གེ་དྲུག་པའི་
བཟླས་ལུང་། རབ་བྱུང་བསྙེན་རྫོགས་སྟོང་ཕྲག་ཏུ་ཉེ་བ་སོགས་གནང་སྟེ་ཀུན་
ཀྱང་ཐར་པའི་ལམ་ལ་བཀོད། དེ་ནས་རྨ་ཆུའི་འགྲམ་དུ་བཞུགས་སྒར་ཕེབས་པ་
ན། ཚུར་མཐོང་གི་སྐྱེ་བོ་རྣམས། ཆུ་འདི་ཧ་ཅང་ཆེ་བས་རེ་ཤིག་བགྲོལ་བར་མི་
ནུས་སོ་ཞེས་སྨྲས་པ་ལ། སང་ནམ་ལངས་ཏེ་ལྟས་ཙ་ན་དོང་པུས་ནུབ་ཙམ་ལས་མི་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
འདུག་པས་ཐམས་ཅད་སྨྲ་མི་ཤེས་པའི་ཡ་མཚན་དུ་གྱུར། དེ་ནས་རིམ་གྱིས་ཨ་
རིགས་དཀར་པོ་ཐང་དུ་བཞུགས་སྒར་བཏེག་སྐབས་ཨ་རིག་རྣམས་ཀྱིས་རྟ་སྟོང་
ཕྲག་དང་ཕྱུགས་ཁྲི་ཚོར་ཉེ་བའི་འབུལ་བ་ཕུལ། འཇའ་འོད་ཀྱི་གུར་དང་ལྷའི་མེ་
ཏོག་གི་ཆར་བབས། སྐྱེ་བོ་མཐའ་དག་ལ་ཐར་པའི་ས་བོན་བསྐྲུན་པར་མཛད། དེ་
ནས་སྔར་ཨལ་ཐན་ཏ་རྒྱལ་པོའི་བླ་མཆོད་དུ་རྫོང་ཏ་གནང་བའི་ཆོས་རྗེ་བརྩོན་
འགྲུས་བཟང་པོ་དང་། ལོ་ཙཱ་བ་རྒོ་ཤྲཱི་གཉིས་ཀྱིས་གཙོས་པའི་རྟ་པ་ལྔ་བརྒྱ་སྐོར་
རྒྱལ་པོའི་གམ་ནས་བསུ་བ་ལ་འབྱོར། རིམ་གྱིས་ཕེབས་ཏེ་ཧོར་ཟླ་ལྔ་པའི་ཚེས་
བཅོ་ལྔའི་ཉིན། སྐྱ་དར། རྒྱ་གླིང་། ལས་ཚན་གོ་རིམ་པ་སོགས་གོང་མ་རྒྱལ་པོའི་
བླ་མ་ལ་འོས་པའི་ཆེ་བ་དང་བཅས་ཏེ། ཡོན་ཏན་རིགས་སྟོབས་སོགས་ ཀྱིས་
མངོན་པར་མཐོ་བའི་དྲུང་འཁོར་རྣམས་ལས་ཚན་འདིའི་རྗེས་སུ་འདི་འགྲོ་སོགས་
ཡིད་ལ་གང་དྲན་བྱས་པ་མ་ཡིན་པའི་ཡ་རབས་ཁུངས་བཙུན་གྱི་སྒྲིགས་བཅའ་
བསྟར་དང་ལྡན་པའི་ཆིབས་རགས་གླང་པོ་ཆེ་ས་ལ་རབ་བརྟན་འཆི་མེད་དབང་
པོའི་ཁྲུས་ཀྱི་རྫིང་བུར་དལ་གྱིས་རྒྱུ་བ་ལྟར་གཤེགས་པའི་གཡས་གཡོན་དང་རྒྱབ་
རྣམས་སུ། རྒྱ་དང་སོག་པོ་སྐྱ་སེར་གྱི་རྟ་པ་སྟོང་ཕྲག་མང་པོ་ས་གཞི་མཐའ་དག་
གཡོགས་པ་ལྟར་བསྐོར་ཏེ་ཚ་ཁད་གཅིག་ཙམ་ཕེབས་པ་ན། ཚེ་རིང་གནམ་གྱི་ཤེ་
མོང་ལ་བརྟེན་ནས་རྩོད་དུས་ཀྱི་འཁོར་ལོས་སྒྱུར་བ། ཨལ་ཐན་རྒྱལ་པོ་ཉིད།
མཐའ་ འཁོབ་མུན་པའི་གླིང་དཀར་པོར་ བྱས་ པའི་བརྡ་ཆད་དུ་གོས་དཀར་པོ་
གསོལ། འཁོར་ ཁྲི་ ཕྲག་ ཙམ་དང་དེ་ཉིད་ཀྱི་བཙུན་མོའང་འཁོར་མང་པོ་དང་
བཅས་ཏེ་འོངས་ནས། མཆོད་ཡོན་མཇལ་བའི་དགའ་སྟོན་གྱི་ཐོག་མར། དངུལ་
སྲང་ལྔ་བརྒྱ་ལས་གྲུབ་པའི་མཎྜལ་གསེར་གྱི་ཕོར་པ་ཡུལ་དབུས་ཀྱི་བྲེ་ཚད་ཤོང་
210 -



ལམ་རིམ་བླ་མ་བརྒྱུད་པའི་རྣམ་ཐར།
བ་ཞིག་རིན་པོ་ཆེས་བཀང་བ། གོས་ཡུག་དཀར་སེར་དམར་ལྗང་སྔོན་པོ་རྣམས་
ཉི་ཤུ་རེ། རྟ་དཀར་པོ་རིན་པོ་ཆེའི་སྒ་སྲབ་ཀྱིས་བརྒྱན་པ་བཅུས་ཐོག་དྲངས་པའི་
རྟ་བརྒྱ། ཁྲོམ་ཟིལ་གནོན་གྱི་གོས་ཆེན་སྣ་ལྔ་པ་ཡུག་བཅུ། དངུལ་སྲང་སྟོང་ཕྲག་
གཅིག །རས་དར་སོགས་དངོས་པོ་བསམ་གྱིས་མི་ཁྱབ་པ་ཕུལ། དེ་ནས་ཁྲོམ་
འབུམ་ཕྲག་ཙམ་ཚོགས་པའི་དབུས་སུ་མཆོད་ཡོན་ཉི་ཟླ་ཟུང་གཅིག་ཕེབས་ཏེ།
ཧོང་ཐའི་ཇིས་གཏམ་བཏང་། རྒོ་བྲི་པཀྱིས་ལོ་རྩྭ་བསྒྱུར་ཏེ། སྔོན་ནས་ཆད་དཀར་
གནས་ཀྱི་རིགས་ལས་ཆད་པས་སྟོབས་ཆེ། རྒྱ་བོད་ཧོར་གསུམ་དྲག་པོས་དབང་
དུ་བསྡུས། ས་སྐྱ་པ་དང་མཆོད་ཡོན་དུ་འབྲེལ་ཏེ་ཆོས་དར། སླར་ཐེ་མུར་རྒྱལ་པོ་
ནས་ཆོས་ཆད། ལས་སུ་སྡིག་དང་ཟས་སུ་ཤ་ཁྲག་ཁོ་ན་ལོངས་སྤྱོད་པའི་མུན་ནག་
ཁྲག་མཚོའི་གླིང་ལྟ་བུར། མཆོད་ཡོན་ཉི་ཟླ་ཟུང་གཅིག་གི་བཀའ་དྲིན་ལས་དམ་
པ་ཆོས་ ཀྱི་ལམ་བཏོད། ཁྲག་མཚོ་འོ་མར་བསྒྱུར་བ་འདི་བཀའ་དྲིན་ཆེ་བས།
ཕྱོགས་འདི་ན་ཡོད་པའི་རྒྱ་བོད་ཧོར་སོགས་ཀུན་གྱིས་ཀྱང་དགེ་བ་བཅུའི་ཁྲིམས་
གནས་པ་དགོས། ཉི་མ་དེ་རིང་ནས་ཁྱད་པར་སོག་པོ་ཆད་དཀར་ལ་ཁྲིམས་སུ་
བཅའ་བ་ནི། སྔར་སོག་པོ་ཤི་བའི་རྗེས་སུ་དྲག་ཞན་གྱི་རྣམ་དབྱེས་རང་གི་ཆུང་མ་
བྲན་གཡོག་རྟ་ནོར་སོགས་སྲོག་གཅོད་པ་ཡིན་ནའང་། ད་ཕྱིན་ཆད་སྲོག་གཅོད་
ཀྱི་ཡུལ་དུ་གྱུར་པའི་རྟ་ནོར་སོགས་སྟེང་དུ་ཇི་ཙམ་བློས་འཚམ་པར་བཅད་ནས་
དགེ་ འདུན་ དང༌ བླ་ མ་ ལ་ཕུལ། བསྔོ་བ་སྨོན་ལམ་ཞུས། གཤེན་ པོའི་ རྗེས་ སུ་
དམིགས་པའི་སྲོག་གཅོད་གཏན་མ་བྱེད། གལ་ཏེ་སྔར་བཞིན་མི་བསད་པ་བྱུང་ན་
ཁྲིམས་ཀྱིས་ལུས་སྲོག་འབྲལ་བ་ཡིན། རྟ་ཕྱུགས་བསད་པ་བྱུང་ན་ཁྲིམས་ཀྱིས་
ནོར་ཐམས་ཅད་འཕྲོག་བླ་མ་དང་དགེ་འདུན་གྱི་ཆ་ལུགས་ཅན་ལ་བརྡུང་འཚོག་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སོགས་ལག་བཞག་པ་བྱུང་ན་ལག་འཇོག་མཁན་གྱི་གཞི་མ་ཐམས་ཅད་གཏོར།
སྔར་ཨོང་བཀོད་དུ་གྲགས་པའི་གཤིན་པོ་ཐམས་ཅད་ཀྱི་གཟུགས་བྱས་པ་ལ་མིང་
བཏགས་ པའི་ ཟླ་ བ་ བྱུང་ རེས་ ཀྱི་ ཉ་ སྟོང་ བརྒྱད་ གསུམ་ ལ་ རྟ་ ཕྱུགས་ བསད་
པའི་ཁྲག་གིས་མཆོད་པ་དང༌། ལོ་དུས་ཀྱི་མཆོད་པ་ལ་དྲག་ཞན་གྱི་དབྱེ་བས་མང་
ཉུང་མཐའ་ཡས་པ་ཞིག་གསོད་པ་རྣམས། དེང་ཕྱིན་ཆད་ནས་བཟུང་རྟེན་དེ་རྣམས་
མེ་ལ་བསྲེགས་ནས་ལོ་ཟླའི་དུས་ཀྱི་མཆོད་པར་སྲོག་གཅོད་པ་གཏན་ནས་མ་བྱེད།
གལ་ཏེ་བྱས་པ་བྱུང་ན་ ཁྲིམས་ཀྱི་ཆད་པ་རྟ་ནོར་ གང་བསད་ ཀྱང་
། དེའི་བཅུ་
འགྱུར་འཕྲོག་ཨོང་བཀོད་མེ་ལ་མ་བསྲེགས་ན་ཁྱིམ་གཏོར། ཨོང་བཀོད་ཀྱི་ཚབ་
ཏུ་ཡེ་ཤེས་ཀྱི་མགོན་པོ་ཕྱག་དྲུག་པའི་སྐུ་རེ་འཛིན་པ་དང་། དེ་ལ་ཡང་དཀར་
གསུམ་ གྱི་ མཆོད་ པ་ མ་ གཏོགས། ཤ་ ཁྲག་ གི་ མཆོད་ པ་ གཏན་ ནས་ མ་ བྱེད།
གཞན་ཡང་ཐམས་ཅད་ཀྱིས་དགེ་བ་ལ་འབད་པ་དང་། ཉ་སྟོང་བརྒྱད་གསུམ་ལ་
བསྙེན་གནས་སྲུངས། རྒྱ་བོད་ཧོར་ཀུན་ལ་དགོས་མེད་ཀྱི་འཕྲོག་འཇོམས་མ་བྱེད།
མདོར་ན་བོད་ཡུལ་དབུས་གཙང་དུ་ཇི་ལྟར་བྱ་བ་ལྟར་ཡུལ་ཕྱོགས་འདིར་ཡང་བྱ་
དགོས་ཞེས་ཁྲིམས་མང་དུ་བསྒྲགས་སོ། །ཐུགས་རྗེ་ཆེན་པོའི་བཟླས་ལུང་གནང་
བ། ལོ་ ཙཱ་ བས་ སོག་ པོའི་ སྐད་དུ་བསྒྱུར་ཏེ་ ཀུན་ གྱིས་གོ་བས། མཆོག་དམན་
མཐའ་དག་ཡི་གེ་དྲུག་པ་བཟླ་བ་ལ་བརྩོན་པར་གྱུར། འཇའ་འོད་ཀྱི་གུར་དང་མེ་
ཏོག་གི་ཆར་མང་དུ་བབས་པ་སོགས་ཕྱོགས་དེར་འཇམ་མགོན་བླ་མའི་བསྟན་པ་
ཆེས་ཆེར་འཕེལ་ཞིང་རྒྱས་པ་ལ་དཀར་ཕྱོགས་ཀྱི་ལྷ་རྣམས་དགའ་བའི་རྟགས་
དང་མཚན་མ་ངོ་མཚར་ཅན་མང་དུ་བྱུང་ངོ་། །དེ་ནས་མཆོད་ཡོན་མཇལ་བའི་ས་
དེར་གཙུག་ལག་ཁང་བཞེངས། གནས་དེར་རྟེན་གསུམ་དང་དགེ་འདུན་གྱི་སྡེ་
- 212 -



ལམ་རིམ་བླ་མ་བརྒྱུད་པའི་རྣམ་ཐར། །
མང་དུ་བཙུགས། རབ་ཏུ་ གནས་ པ་ རྒྱ་ཆེར་མཛད། དགའ་སྟོན་ལ་ ཁྲོམ་ཟིལ་
གནོན་གྱི་སྐུ་བེར་གསུམ་གྱིས་གཙོས་པའི་གོས་བཟོ་མ་བརྒྱ། ཁ་དོག་སྣ་ལྔ་པའི་
གོས་ཡུག་བརྒྱ། རིན་པོ་ཆེའི་ཕྲེང་བས་གཙོས་པའི་ ཕྲེང་བ་བརྒྱ། བུ་ལ་སོགས་
པགས་རིགས་བརྒྱ། གསེར་ཀྱི་ཕོར་པ་ཆེན་པོ་མུ་ཏིག་གིས་བཀང་བ། དངུལ་དམ་
འབྲུག་ འཁོར་ ཡོད་ པ་ བདུན་ ཚར། དངུལ་སྲང་ སྟོང་ ལས་ གྲུབ་ པའི་ ཁོག་མ།
གསེར་གྱི་ཞྭ་དང་ན་བཟའ་ཆ་ཚང་སོགས་རྒྱལ་པོ་རང་ཉིད་ཀྱི་ཆས། དངུལ་སྲང་
གསུམ་རེ་ལས་གྲུབ་པའི་ཅ་ནེ་དང་སྡེར་མ་བདུན་ཚར། རྟ་རྨིག་ལུག་རྫིག་གི་
དབྱིབས་ཅན་དངུལ་སྲང་ལྔ་བརྒྱ། རས་ཟམ་སྟོང་ཕྲག་གཅིག་རྟ་དཀར་པོ་རིན་པོ་
ཆེའི་སྒ་སྲབ་ཀྱིས་སྤྲས་པ་གསུམ་གྱིས་གཙོས་པའི་རྟ་བརྒྱ་སོགས་འབུལ་བ་གྲངས་
ཀྱིས་མི་ལང་བ་ཕུལ། ཕྱོགས་དེའི་དད་ལྡན་སེར་སྐྱ་ཐམས་ཅད་ལ་རང་རང་གི་
དབང་པོ་དང་འཚམ་པའི་ཆོས་ཀྱི་བདུད་རྩི་སྩལ་ཞིང་ཐམས་ཅད་ཀྱང་མགོན་པོ་
སྤྱན་རས་གཟིགས་དང་རྗེ་བཙུན་ཙོང་ཁ་པ་ཆེན་པོ་ལ་དད་པ་རྩེ་གཅིག་པའི་
གནས་ལ་བཀོད་དེ་ཧོར་གྱི་ཡུལ་གྲུ་ཆེན་པོར་གནས་པའི་མི་དེ་དག་སྔོན་ཆད་ཟས་
སུ་ཤ་དང་ཁྲག་ལ་དགའ་ཞིང་། ལས་སུ་སྲོག་ཆགས་གསོད་པ་སོགས་སྡིག་པའི་
ལས་འབའ་ཞིག་སྤྱོད་པ། བོན་སྣང་ཞེན་གྱིས་བསླུས་ཏེ་མི་ཤི་བའི་རྗེས་སུའང་
སྲོག་ཆགས་མང་པོ་བསད་དེ་ལྷ་མཆོད་པ་སོགས་སྡིག་པའི་ལས་ཁོ་ན་སྤྱོད་པ་ལ་
རྗེ་འདིས་ སྡིག་པའི་ལྟ་བ་ཅན་དེ་དག་ཐམས་ཅད་བཏུལ་ཏེ་ཕྱོགས་དེ་དག་ཏུ་
དཀོན་མཆོག་གསུམ་གྱི་རྟེན་བཞེང་བ་དང་། ཡི་གེ་དྲུག་པ་དང་དམིགས་བརྩེ་མ་
ཁོ་ན་འདོན་པ་དང་། གཤིན་པོའི་དགེ་རྩར་ཡང་དཀོན་མཆོག་གསུམ་ཁོ་ན་མཆོད་
པའི་སྲོལ་བཙུགས། འཇམ་མགོན་བླ་མའི་བསྟན་པ་ཡུན་རིང་དུ་གནས་པའི་ཕྱིར་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཚ༽
ལི་ཐང་ཐུབ་ཆེན་བྱམས་པ་གླིང་དང༌། འཇམ་མགོན་བླ་མ་གང་དུ་འཁྲུངས་པའི་ས་
སྐུ་འབུམ་སོགས་སུ་དགེ་འདུན་གྱི་སྡེ་མང་དུ་བཙུགས། ཁྱད་པར་སྐུ་འབུམ་དུ་རྗེ་
རིན་པོ་ཆེ་འཁྲུངས་པའི་ལྟེ་བའི་མཚལ་ཁྲག་ལས་བྱུང་བའི་ཙན་དན་གྱི་སྡོང་པོ་
འཇིག་རྟེན་ ཀུན་ གྱི་བསོད་ནམས་ ཀྱི་ ཞིང་ མཆོག་ དམ་ པ་དེ་ ཉིད་ དངུལ་ གྱིས་
བཏུམས་ཏེ་མཆོད་རྟེན་དུ་བྱས། མདོ་སྔགས་གཉིས་ཀྱི་བཤད་གྲྭ་རྣམ་པར་དག་པ་
བཙུགས་པ་སོགས་ཕྱོགས་དེ་དག་ཐམས་ཅད་འཇམ་མགོན་བླ་མའི་བསྟན་པའི་
གདུགས་གཅིག་གིས་ཁྱབ་པར་མཛད་དོ། །དོན་གྱི་དབང་འདི་ལ་གཟིགས་ནས་
རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་རྗེ་འདི་ལ་བསྟོད་པ་མཛད་པ་ན།
བདག་ཉིད་ཆེན་པོ་གཞན་གྱིས་གདུལ་དཀའ་བ། །མ་རུངས་མཐའ་འཁོབ་སྐྱེ་བོ་
མཐའ་དག་ལ། །བསོད་ནམས་ཡེ་ཤེས་རྒྱ་མཚོའི་མཐར་ཕྱིན་པའི། ། རྒྱལ་བའི་
མཛད་ པ་སྒྲུབ་ལ་གསོལ་བ་འདེབས། །ཞེས་དང་། རྗེ་བློ་བཟང་ཡེ་ཤེས་ཀྱིས།
གདུལ་དཀའ་མཐའ་འཁོབ་སྐྱེ་འགྲོར་ཐར་པའི་ལམ། །སྟོན་མཁས་བསོད་ནམས་
རྒྱ་མཚོར་གསོལ་བ་འདེབས། །ཞེས་བསྔགས་སོ། །རྗེ་འདིས་ཕྱི་རབས་ཀྱི་གདུལ་
བྱ་རྣམས་ཀྱི་དོན་དུ་བྱང་ཆུབ་ལམ་གྱི་རིམ་པའི་ཁྲིད་ཡིག་གསེར་གྱི་ཡང་ཞུན་
མཛད་ཅིང་། གཞན་ཡང་གསོལ་འདེབས་བསྟོད་ཚོགས་དང་ཉམས་མགུར་སོགས་
མང་དུ་ཡོད་དོ། །དེ་ནས་སེ་འབྲས་དགེ་གསུམ་སོགས་དབུས་གཙང་གི་ལྗོངས་ཀྱི་
སེར་སྐྱ་དད་ཅན་ཚང་མས་དབུས་གཙང་དུ་འབྱོན་དགོས་པར་གསོལ་བ་ཤུགས་
དྲག་བཏབ། རྗེ་འདི་ཉིད་ཀྱང་ཡར་འབྱོན་པར་ཕྱོགས་ཀྱང་ཁར་ཆིན་གྱི་རྒྱལ་པོས་
ཕོ་ཉ་མངགས་ཏེ། མཐའ་འཁོབ་ཀྱི་ས་ཕལ་ཆེར་ན་འཁོད་པའི་གདུལ་བྱའི་རེ་བ་
སྐོང་བར་མཛད་ཟིན་པས། ངེད་ཀྱི་ཡུལ་དུ་ཕེབས་དགོས་པའི་རྒྱུ་མཚན་ནན་དུ་
- 214 -



ལམ་རིམ་བླ་མ་བརྒྱུད་པའི་རྣམ་ཐར།
ཕུལ་བས། ཀུན་མཁྱེན་ཟས་གཙང་སྲས་པོ་གྱད་ཀྱི་ཡུལ་རྩྭ་ཅན་དུ་གཤེགས་པ་
ལྟར། ཁར་ཆེན་གསེར་ཡིག་པར་ཕེབས་པའི་བཀའ་ལན་གནང༌ སྟེ། བཞུགས་
སྒར་རིམ་གྱིས་བཏེགས་ནས། ཧོར་རྒྱལ་པོའི་དུས་ཀྱི་ཕོ་བྲང་ཤང་ཏོ་ཞེས་པའི་
ཤུལ་གྱི་སར་ཕྱགས་ཕེབས། རྒྱལ་བློན་འགའ་ཞིག་ལ་བཅོམ་ལྡན་འདས་ཀྱི་རྡོ་
རྗེའི་དབང་དང་། སྐྱེ་བོ་ཕལ་ཆེར་ཡན་ལག་བརྒྱད་པའི་ཁྲིམས་སོགས་དགེ་བ་ལ་
བཀོད། རྒྱལ་པོའི་འབུལ་ཆེན་གྱི་དུས། དངུལ་ལས་གྲུབ་པའི་ཁང་པ་ཀ་གཉིས་
མ་ཙམ་ཞིག་ཏུ་བཞུགས་གདན་བཀོད་པས། རེ་ཞིག་སྔས་པ་ཙམ་ཡིན་ཡང་འདོད་
པ་དང་བསྟུན་པས་ཆོག་གསུངས་ཏེ། དངུལ་གདུང་གི་རྟེན་འབྲེལ་དུ་དགོངས།
གསེར་དངུལ་གོས་དར་རྟ་ཁྲབ་སོགས་འབུལ་བ་ཁྲི་ཕྲག་བརྒལ་བ་ཕུལ། དེར་
དགེ་འདུན་གྱི་སྡེ་བཙུགས་འདུག་པ་ལ་རབ་ཏུ་གནས་པ་རྒྱས་པར་མཛད། ཀུན་
འཛིན་ཞེས་པ་ས་བྱིའི་ལོ་གསར་དང༌། སྨོན་ལམ་རླབས་པོ་ཆེ་གནང་། ཟླ་བ་དང་
པོའི་མཇུག་ནས་ཅུང་ཟད་བྲོ་འཚལ་བའི་རྣམ་པ་བསྟན། རྒྱ་ནག་གོང་མ་རྒྱལ་པོས་
ཕོ་བྲང་དུ་ཕེབས་དགོས་པའི་གདན་འདྲེན་པར་མི་བརྒྱད་ཀྱིས་གཉའ་བས་བཏེག་
པའི་གསེར་ཡིག་པ་མངགས་ཀྭ་དིང་ཏའི་གོ་ཤྲཱིའི་མཚན་དང་། ལས་ཀ་ཆེ་བ་འདི་
རིས་བྱུང་། རྟེན་འབྲེལ་དུ་དགོངས་ནས་ཕོ་བྲང་དུ་ཕེབས་པའི་ཞལ་བཞེས་མཛད།
ནག་པ་ཟླ་བ་ནས་སྙན་བབ་ལྕི་བའི་ཚུལ་བསྟན་ཏེ། གསུང་གི་ཐ་མ་དད་ལྡན་
ཡོངས་ལ་ཞལ་གདམས་ཕྱག་བྲིས་སུ་མཛད་ནས་སྐུ་ཚེ་འདིའི་དངོས་ཀྱི་གདུལ་བྱ་
རྫོགས་པ་ན་དགུང་ལོ་ཞེ་དྲུག་ཏུ་ཕེབས་པ་ཀུན་འཛིན་ཞེས་པ་ས་ཕོ་བྱི་བའི་ལོ་
ནག་པ་ཟླ་བའི་ཉེར་དྲུག་གི་ཐོ་རངས་ཞི་བར་གཤེགས་ཏེ་དགའ་ལྡན་ཆོས་ཀྱི་ཕོ་
བྲང་དུ་མི་ཕམ་འཇམ་དཔལ་སྙིང་པོའི་ཞབས་དྲུང་དུ་གཤེགས་སོ། །དེས་ན་བྱང་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་རྒྱལ་བ་བསོད་ནམས་
རྒྱ་མཚོ་ལ་གསོལ་བ་འདེབས་ཤིང་། རྗེ་འདིས་ལམ་ཁྲིད་གསེར་ཞུན་དུ་ཇི་ལྟར་
གདམས་པ་ལྟར་གསུང་རབ་ཐམས་ཅད་ཀྱི་སྙིང་པོའི་གནད་བསྡུས་པ་བྱང་ཆུབ་
ལམ་གྱི་རིམ་པའི་ཉམས་ལེན་ལ་བརྩོན་པར་བྱའོ།། །།
སྤྱན་སྔ་ཆོས་དཔལ་བཟང་པོའི་རྣམ་ཐར་
བཞུགས་སོ། །
ཟབ་དོན་གདམས་པའི་བཀའ་བབ་ཆོས་དཔལ་བཟང་། །ཞེས་བསྔགས་
པ། སྤྱན་སྔ་ཆོས་དཔལ་བཟང་པོ་ནི། ལྷས་ལུང་པ་གྲ་ནམ་ཁང་དུ་སྤྱན་སྔ་བློ་གྲོས་
རྒྱལ་མཚན་སོགས་མཁས་ཤིང་གྲུབ་པའི་སྐྱེས་བུ་དམ་པ་བརྒྱུད་མར་བྱོན་པའི་
དགྱེར་གྱི་རིགས་སུ་སྐུ་འཁྲུངས། གཞོན་ནུ་ནས་ཁྱིམ་གྱི་འདུ་འཛི་ལ་མ་ཆགས་
པར་རྒྱལ་བའི་བསྟན་པ་ལ་རབ་ཏུ་བྱུང་སྟེ་ལྷ་བཙུན་བསོད་ནམས་དཔལ་བ་དང་
རྗེ་བཙུན་ཆོས་ཀྱི་རྒྱལ་མཚན་སོགས་བཤེས་གཉེན་དམ་པ་མང་པོ་བསྟེན་ནས་
ཤིང་རྟ་ཆེན་པོའི་གཞུང་ལུགས་རྣམས་ལ་སྦྱངས་ཤིང་། ཁྱད་པར་རྒྱལ་བ་བསོད་
ནམས་ རྒྱ་ མཚོ་བསམ་སྦྱོར་ གཉིས་ ཀྱིས་ ཚུལ་ བཞིན་དུ་ བསྟེན་ཏེ་གསུང་ རབ་
དགོངས་འགྲེལ་དང་བཅས་པའི་སྙིང་པོའི་དོན། དུས་གསུམ་གྱི་རྒྱལ་བ་ཐམས་
ཅད་གང་ནས་གཤེགས་པ་དང་གཤེགས་པར་འགྱུར་བའི་ལམ་པོ་ཆེ། བྱང་ཆུབ་
ལམ་ གྱི་ རིམ་ པའི་ ཁྲིད་ ལེགས་ པར་ གསན་ཏེ་མདོ་རྒྱུད་ དགོངས་ འགྲེལ་དང་
བཅས་པ་ཐམས་ཅད་གང་ཟག་རང་ཉིད་འཚང་རྒྱ་བའི་མན་ངག་ཏུ་ངེས་པ་རྙེན་
ནས་ཚེ་འདིའི་བྱ་བ་ཐམས་ཅད་བཙན་ཆོད་དུ་བཏང་སྟེ་སངས་རྒྱས་དབོན་གྱིས་
- 216 -



ལམ་རིམ་བླ་མ་བརྒྱུད་པའི་རྣམ་ཐར། །
བཏབ་པའི་དབེན་གནས་ལྷས་ལྟག་དགོན་དུ་བྱང་ཆུབ་ལམ་གྱི་རིམ་པ་སྒོམ་པ་ལ་
རྩེ་གཅིག་ཏུ་བཞུགས་ཏེ་ལོ་མང་པོའི་བར་དུ་སྒྲུབ་པ་རྩེ་གཅིག་ཏུ་མཛད་པས་
བཤེས་གཉེན་བསྟེན་ཚུལ་ནས་འབྲས་བུ་ཟུང་འཇུག་གི་བར་མདོ་སྔགས་གཉིས་
ཀའི་ལམ་གྱི་ལུས་ཡོངས་སུ་རྫོགས་པ་ལ་རྩོལ་བྱས་དང་རྩོལ་མེད་ཀྱི་མྱོང་བ་རིམ་
གྱིས་ཐོན་ཏེ་རང་ཉིད་མི་ཉམས་པའི་གདེང་ཐོབ་པ་ན་སྐལ་བ་དང་ལྡན་པ་གཞན་
དག་ལའང་ཆོས་ཀྱི་བདུད་རྩི་སྩལ་བས་སྙན་པའི་གྲགས་པས་ཕྱོགས་ཐམས་ཅད་
དུ་ཁྱབ་སྟེ། དེའི་ཚེ་བྱང་ཆུབ་ལམ་གྱི་རིམ་པ་དོན་དུ་གཉེར་བའི་སྐལ་ལྡན་རྣམས་
ལྷས་ལྟག་དགོན་དུ་འདུ་བ་ཞིག་བྱུང་སྟེ་རྗེ་འདིས་བསྟན་པ་རྒྱ་ཆེར་སྤེལ་བས་རྒྱུད་
འཛིན་གྱི་སློབ་མ་བགྲང་བ་ལས་འདས་པ་བྱུང་ཞིང་། བྱང་ཆུབ་ལམ་གྱི་རིམ་པའི་
འཕྲིན་ལས་ཀྱི་བཀའ་བབ་ནི་འཁོན་སྟོན་དཔལ་འབྱོར་ལྷུན་གྲུབ་བོ། །དེ་ལྟར་
སྤྱན་སྔ་ཆོས་དཔལ་བཟང་པོ་ཞེས་ཡོངས་སུ་གྲགས་པའི་མཁས་གྲུབ་ཆེན་པོ་དེས་
རྒྱལ་བའི་བསྟན་པ་ལ་བྱ་བ་རྒྱ་ཆེར་མཛད་ནས་སྐུ་ཚེ་འདིའི་དངོས་ཀྱི་གདུལ་བྱ་
རྫོགས་པ་ན་སྐུའི་བཀོད་པ་བསྡུས་ཏེ་དགའ་ལྡན་ཆོས་ཀྱི་ཕོ་བྲང་དུ་ཕེབས་སོ། །
དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པའི་གདུལ་བྱ་རྣམས་ཀྱིས་
སྤྱན་སྔ་ཆོས་དཔལ་བཟང་པོ་ལ་གསོལ་བ་འདེབས་ཤིང་མཁས་གྲུབ་ཆེན་པོ་
འདིའི་རྣམ་ཐར་ལྟར་མདོ་རྒྱུད་དགོངས་འགྲེལ་དང་བཅས་པ་ཐམས་ཅད་ཀྱི་དོན་
ལམ་གྱི་ལུས་གཅིག་ཏུ་དྲིལ་བ་བྱང་ཆུབ་ལམ་གྱི་རིམ་པའི་ཉམས་ལེན་ལ་བརྩོན་
པ་ཆིག་བསྒྲིལ་དུ་བྱའོ།། །།
- 217 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འཁོན་སྟོན་དཔལ་འབྱོར་ལྷུན་གྲུབ་ཀྱི་རྣམ་ཐར་
བཞུགས་སོ། །
རིགས་ ཀུན་ བདག་ པོ་ སྣང་ མཛད་ རྡོ་ རྗེའི་ ཞབས། །ཞེས་བསྔགས་ པ།
འཁོན་སྟོན་དཔལ་འབྱོར་ལྷུན་གྲུབ་ནི་ཨེའི་སྐྱོང་ཁར་དུ་ཡབ་དཔོན་ཚེ་དབང་ནོར་
རྒྱས་དང་ཡུམ་རྒྱལ་མོ་འཛོམ་གཉིས་ཀྱི་སྲས་སུ་ལྕགས་མོ་བྱའི་ལོར་སྐུ་འཁྲུངས།
འཁྲུངས་ ཙམ་ ཉིད་ ནས་ དྷིཡིག་ དང༌ དྷཱི༔ཡིག་ ངག་ ནས་ བཟླ་ བ་ དང་། འཇམ་
དབྱངས་ཀྱི་གཟུངས་བརྒྱུད་མར་བཟླ་བ་ཞིག་བྱུང་། ཚེ་རབས་མང་པོར་གོམས་
པའི་བག་ཆགས་སད་པས་ཁྱིམ་གྱི་འདུ་འཛི་ལ་མི་དགའ་ཞིང་ཆོས་ལ་དགའ་བ་
དང༌། གཞན་ལ་ཆོས་སྟོན་པ་དང་། གཞན་ལ་དབང་བསྐུར་བའི་སྟངས་ཀ་བྱེད་པ་
ཞིག་བྱུང༌། ཡི་གེ་འབྲི་ཀློག་བརྡ་བསྟན་པ་ཙམ་གྱིས་མཁྱེན། དགུང་ལོ་བདུན་
བརྒྱད་ནས་སྤྱིར་འཁོར་བའི་གནས་མཐའ་དག་ལ་སྐྱོ་ཞིང་ཡིད་འབྱུང་བ་དང༌།
ལྷག་པར་ཁྱིམ་གྱི་གནས་ལ་བཙོན་རའི་འདུ་ཤེས་ངང་གིས་སྐྱེ་བ་ཞིག་བྱུང་། སྲང་
བར་གྱི་ཁྱི་ཉམ་ཐག་ཞིག་གཟིགས་པས་རྐྱེན་བྱས་སེམས་ཅན་ཐམས་ཅད་ལ་སྙིང་
རྗེ་ཆེན་པོ་རྒྱུན་དུ་སྐྱེ་བ་ཞིག་བྱུང་། དགུང་ལོ་བཅུ་པའི་ཚེ་ཐམས་ཅད་མཁྱེན་པ་
བསོད་ནམས་རྒྱ་མཚོ་དང་མཇལ། ཐོག་མར་སྐྱབས་འགྲོ་སེམས་བསྐྱེད་ཀྱི་ཁྲིད་
གསན། དེ་ནས་དབང་ལུང་མན་ངག་རྒྱ་ཆེར་གསན་ཞིང་དགེ་བའི་བཤེས་གཉེན་
གཞན་མང་པོ་ལའང་མདོ་སྔགས་ཀྱི་ཆོས་མཐའ་ཡས་པ་གསན། དེ་ནས་ཐམས་
ཅད་མཁྱེན་པ་བསོད་ནམས་རྒྱ་མཚོ་ལ་གཙུག་ཕུད་ཕུལ་ཏེ་དགེ་བསྙེན་གྱི་སྡོམ་པ་
བཞེས། མཚན་བསོད་ནམས་རྣམ་རྒྱལ་ཞེས་གནང་། དེ་ནས་བཤེས་གཉེན་དམ་
- 218 -



ལམ་རིམ་བླ་མ་བརྒྱུད་པའི་རྣམ་ཐར། །
པ་མང་པོ་ལ་ཆོས་མང་དུ་གསན་ཞིང་། དགུང་ལོ་ཉི་ཤུ་ལ་བབ་པ་ན། མཁས་པའི་
དབང་པོ་འོལ་ཁ་བ་བློ་བཟང་རྒྱ་མཚོའི་དྲུང་དུ་དགེ་ཚུལ་གྱི་སྡོམ་པ་བཞེས་ཏེ།
དྭགས་པོ་གྲྭ་ཚང་དུ་ཕེབས། མཁས་པའི་དབང་པོ་དེ་ཉིད་ཡོངས་འཛིན་དུ་བསྟེན་
ཏེ། ཕར་ ཕྱིན་ དང༌། དབུ་ མ་ དང༌། འདུལ་ བ་ དང་། མཛོད་ དང༌། རྣམ་ འགྲེལ་
རྣམས་ལ་སྦྱངས་པས་མཁས་པའི་ཕུལ་དུ་ཕྱིན་པར་གྱུར། དེ་ནས་སེར་བྱེས་སུ་
ཕེབས་ནས་མཁས་པའི་དབང་པོ་དཔལ་འབྱོར་བསོད་ནམས་ལྷུན་གྲུབ་དང༌།
མཁས་པའི་དབང་པོ་འཕྲིན་ལས་ལྷུན་གྲུབ་གཉིས་རིམ་བཞིན་ཡོངས་འཛིན་དུ་
བསྟེན་ཏེ་སེ་ར་རྗེ་བཙུན་པའི་ཡིག་ཆའི་སྟེང་ནས་ཤིང་རྟ་ཆེན་པོའི་གཞུང་ལུགས་
རྣམས་ལ་སྦྱངས་པས་རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་
ཏུ་སོན་ཏེ་གྲྭ་སྐོར་མཛད། དེ་ནས་ལྷས་ལྟག་དགོན་དུ་ཕེབས་ཏེ་ སྤྱན་སྔ་ཆོས་
དཔལ་བཟང་པོ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་དཔལ་ཨ་ཏི་ཤ་
དང༌། ཆོས་ཀྱི་རྒྱལ་པོ་ཙོང་ཁ་པ་གཉིས་ཀྱི་ཐུགས་ཀྱི་བཅུད་ཕྱུང་བའི་མན་ངག་
གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་བྱང་ཆུབ་ལམ་གྱི་རིམ་
པའི་ཁྲིད་གསན་ཏེ་མྱོང་བ་ཐོན་པར་མཛད། དེ་ནས་ཤར་པ་ཆོས་རྗེ་ནམ་མཁའ་
རྒྱལ་མཚན་ལ་དཔལ་རྡོ་རྗེ་འཇིགས་བྱེད་ཆེན་པོའི་དབང་དང༌། རིམ་གཉིས་ཀྱི་
ཁྲིད་གསན་ཏེ་བསྒོམས་ནས་མྱོང་བ་ཐོན་པར་མཛད། དེ་ནས་དགུང་ལོ་སོ་བཞི་པ་
ཤིང་ཕོ་རྟའི་ལོ་དགའ་ལྡན་རྣམ་པར་རྒྱལ་བའི་གླིང་དུ་ཕེབས་ནས་ཆོས་རྗེ་དཔལ་
འབྱོར་རྒྱ་མཚོས་མཁན་པོ་དང་། ཆོས་རྗེ་དགེ་འདུན་རྒྱལ་མཚན་གྱིས་སློབ་དཔོན་
མཛད་དེ་བསྙེན་པར་རྫོགས། དཔལ་འབྱོར་ལྷུན་གྲུབ་ཏུ་མཚན་གསོལ། དེ་ནས་
རྒྱུད་སྨད་དུ་ཕེབས་ཏེ་མཁས་གྲུབ་རྣམ་རྒྱལ་དཔལ་བཟང་བསམ་སྦྱོར་གཉིས་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
ཀྱིས་ཚུལ་བཞིན་དུ་བསྟེན་ཏེ་དཔལ་གསང་བ་འདུས་པའི་རྒྱུད་འགྲེལ་ལ་སྦྱངས་
ཤིང་རྗེ་ཐམས་ཅད་མཁྱེན་པ་ནས་བརྒྱུད་པའི་བདེ་གསང་འཇིགས་གསུམ་གྱི་མན་
ངག་སོགས་ཆོས་མང་དུ་གསན་ཞིང་ལོ་བཞི་བཞུགས། དེ་ནས་དགེ་བའི་བཤེས་
གཉེན་དུ་མ་ལ་རྗེ་བདག་ཉིད་ཆེན་པོའི་མདོ་སྔགས་ཀྱི་ཆོས་རྣམས་ལེགས་པར་
གསན། དེ་ནས་མཁས་ཤིང་གྲུབ་པའི་སྙན་པ་ཕྱོགས་ཐམས་ཅད་དུ་རྒྱས་པ་ན་
གསང་ཕུ་ཉི་མ་ཐང་གི་ཁྲི་ལ་གདན་དྲངས་ཏེ་ལོ་གཅིག་གི་རིང་འཆད་ཉན་མཛད།
དེ་ནས་སེ་ར་བྱེས་མཁས་མང་གྲྭ་ཚང་གི་ཁྲི་ལ་གདན་དྲངས་ཏེ་འཆད་ཉན་རྒྱུན་
རིང་ མཛད། ཐམས་ ཅད་ མཁྱེན་ པ་ ཡོན་ ཏན་རྒྱ་ མཚོས་ པཎ་ ཆེན་ ཐམས་ ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་སྤྱན་དྲངས་ཏེ་འབྲས་སྤུངས་དགའ་ལྡན་ཕོ་
བྲང་གི་གཟིམ་ཆུང་ཉི་འོད་འཁྱིལ་པར་མདོ་སྔགས་ཀྱི་ཆོས་མཐའ་ཡས་པ་གསན་
པའི་ཚེ་དམ་པ་འདིས་ཀྱང་ཕེབས་ཏེ། པཎ་ཆེན་ཐམས་ཅད་མཁྱེན་པ་ཆེན་པོ་ལ་
གསོལ་བ་བཏབ་ནས་རྡོ་རྗེ་ཕྲེང་བའི་དབང་ཡོངས་སུ་རྫོགས་པ་གསན། པཎ་ཆེན་
ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་ཀྱང་དམ་པ་འདི་ལ་
བསྔགས་པ་ཆེ་བར་མཛད་དོ། །དེ་ནས་སེ་ར་བྱེས་ཀྱི་ཁྲི་བཞག་སྟེ་ཕ་བོང་ཁར་
ཕེབས་ནས་སྒྲུབ་པ་ཡུན་རིང་དུ་མཛད་པས་ཕ་བོང་ཁ་པ་འཁོན་སྟོན་དཔལ་འབྱོར་
ལྷུན་གྲུབ་ཅེས་ཡོངས་སུ་གྲགས། འཁོན་སྟོན་ཞེས་པ་ནི་རིགས་རྒྱུད་ལས་མཚན་
དུ་བཏགས་པ་སྟེ་འཇམ་དབྱངས་འཁོན་གྱི་རིགས་ཡིན་པར་བཤད་དོ། །དེ་ནས་
སྐལ་བ་དང་ལྡན་པ་མང་པོ་ལ་རྒྱལ་བ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་
བའི་མན་ངག་བྱང་ཆུབ་ལམ་གྱི་རིམ་པའི་ཁྲིད་དང་གསང་བདེ་འཇིགས་གསུམ་གྱི་
དབང་དང་བསྐྱེད་རྫོགས་ཀྱི་ཁྲིད་སོགས་ཆོས་རྒྱ་ཆེར་སྩལ་ཅིང་། ཀུན་མཁྱེན་ལྔ་
- 220 -



ལམ་རིམ་བླ་མ་བརྒྱུད་པའི་རྣམ་ཐར། །
པ་ཆེན་པོས་ཀྱང་ཡོངས་འཛིན་དུ་བསྟེན་ཏེ་རིགས་ཀྱི་ཅོད་པན་དུ་འཛིན་པར་
མཛད་དོ། །དམ་པ་འདིས་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་གཤིན་ རྗེ་
གཤེད་ཀྱི་ཆོས་འབྱུང་དང་སྐྱབས་འགྲོའི་ཁྲིད་ཡིག་སོགས་ལེགས་བཤད་ཀྱི་རྩོམ་
པའང་མང་དུ་མཛད། དམ་པ་འདིས་བསྟན་པའི་བྱ་བ་རྒྱ་ཆེར་མཛད་པས་རྒྱུད་
འཛིན་གྱི་སློབ་མ་མཐའ་ཡས་པ་བྱུང་ཞིང་། གཙོ་བོ་ནི་གངས་ཅན་འགྲོ་བའི་
མགོན་པོ་ཀུན་མཁྱེན་ལྔ་པ་ཆེན་པོ་དང་། བྱང་ཆུབ་ལམ་གྱི་རིམ་པའི་འཕྲིན་ལོས་
ཀྱི་བཀའ་བབ་པ་ནི་དཔལ་འབྱོར་འཕྲིན་ལས་རབ་རྒྱས་ སོ། །དེ་ལྟར་བསྟན་
འགྲོའི་དོན་རྒྱ་ཆེར་མཛད་ནས་སྐུ་ཚེ་འདིའི་དངོས་ཀྱི་གདུལ་བྱ་རྫོགས་པ་ན་
དགུང་ལོ་དོན་བདུན་དུ་ཕེབས་པ་མེ་མོ་གླང་གི་ལོར་ཞི་བར་གཤེགས་སོ། །དེས་
ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་འཁོན་སྟོན་
དཔལ་འབྱོར་ལྷུན་གྲུབ་ལ་གསོལ་བ་འདེབས་ཤིང་མཁས་གྲུབ་ཆེན་པོ་འདིའི་
རྣམ་ཐར་ལྟར་མདོ་སྔགས་ཀྱི་གཞུང་ལ་ཐོས་པ་ཕུ་ཐག་ཆོད་པར་བྱས་ནས་དབེན་
པའི་ གནས་སུ་ སྐྱེས་ བུ་ གསུམ་ གྱི་ ལམ་ གྱི་ རིམ་པ་བསྒོམ་པ་ལ་བརྩོན་པར་
བྱའོ།། །།
ཟུར་དཔལ་འབྱོར་འཕྲིན་ལས་རབ་རྒྱས་ཀྱི་
རྣམ་ཐར་བཞུགས་སོ། ། །
བཀའ་དྲིན་མཉམ་མེད་ཤྲྰི་བྷུ་ཏིའི་མཚན། །ཞེས་བསྔགས་པ། ཟུར་དཔལ་
འབྱོར་འཕྲིན་ལས་རབ་རྒྱས་ནི། འབྲོམ་ཆུ་རིགས་ཀྱི་རྒྱུད་དུ་ཡབ་ཟུར་གཞོན་ནུ་
དོན་གྲུབ་དང་། ཡུམ་ཡིད་འཛིན་གཉིས་ཀྱི་སྲས་སུ་ཁྲོ་མོ་ཞེས་པ་ཤིང་ཕོ་འབྲུག་གི་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཚ༽
ལོར་སྐུ་འཁྲུངས། མཚན་ཆོས་ རྗེ་ནོར་བུར་བཏགས། དེ་ནས་ ཡི་གེ་འབྲི་ཀློག་
རྣམས་ཚེགས་མེད་པར་མཁྱེན་ཅིང་། དགུང་ལོ་བདུན་པའི་དུས་ཆོས་ རྗེ་ ངག་
དབང་ཡེ་ཤེས་གྲུབ་པར་གཙུག་ཕུད་ཕུལ་མཚན་ངག་དབང་བཀྲ་ཤིས་ཀུན་དགར་
བཏགས། དེ་ནས་ཡབ་ཀྱི་རིགས་དང་མཐུན་པར་གསང་སྔགས་གསར་རྙིང་གི་
ཆོས་མང་དུ་གསན་ཅིང་། ཁྱད་པར་འཁོན་སྟོན་དཔལ་འབྱོར་ལྷུན་གྲུབ་ཀྱིས་རྗེས་
སུ་བཟུང་སྟེ་དགེ་བསྙེན་དང་བར་མ་རབ་བྱུང་གནང་ནས་མཚན་དཔལ་འབྱོར་
འཕྲིན་ལས་རབ་རྒྱས་སུ་གསོལ། བཅར་བཞུགས་ངོས་ཕྱག་གཡོག་འཕྲལ་སེལ་
མཛད། ཉི་ཤུའི་ ཚེ་ དེ་ཉིད་ལ་དགེ་ཚུལ་དང་ བསྙེན་ པར་ རྫོགས་ པའི་ སྡོམ་ པ་
བཞེས། སྤྱིར་མདོ་སྔགས་ཀྱི་ཆོས་མང་དུ་གསན་ཅིང་ཁྱད་པར་མདོ་སྔགས་གསུང་
རབ་ཐམས་ཅད་ཀྱི་སྙིང་པོའི་དོན་སྐྱེས་བུ་གསུམ་གྱི་ལམ་གྱི་རིམ་པའི་ཁྲིད་རྒྱས་
པར་གསན་ཏེ་ཐུགས་ཉམས་སུ་བཞེས་ནས་མྱོང་བ་ཐོན་པར་མཛད། དེ་ནས་
འགྲེལ་པ་བཞི་སྦྲགས། རིམ་ལྔ་གསལ་སྒྲོན། བདེ་མཆོག་སྦས་དོན་ཀུན་གསལ།
མཁས་གྲུབ་ནོར་བཟང་པའི་དུས་འཁོར་སྤྱི་དོན། གསང་འདུས་ཀྱི་བསྐྱེད་རྫོགས་
རྣམས་གསན་ནས་རྩེ་ཐང་དུ་གྲྭ་སྐོར་མཛད། དེ་ནས་ཕ་བོང་ཁ་ཉིད་དུ་བཞུགས་ཏེ་
བཀའ་ གདམས་ གླེགས་ བམ། བསྟན་ རིམ་ ཆེན་མོ། །བེའུ་ བུམ་ སྔོན་ པོ། །དཔེ་
ཆོས་སྐོར་གསུམ། བློ་སྦྱོང་སྐོར། བཀའ་གདམས་གཞུང་དྲུག །བྱམས་ཆོས་སྡེ་ལྔ།
རིགས་ཚོགས་དྲུག །སྔགས་རིམ་ཆེན་མོ། གསང་འདུས་གཤེད་སྐོར་བདེ་དགྱེས་
དུས་འཁོར་སོགས་ཀྱི་མངོན་དཀྱིལ་བསྐྱེད་རྫོགས། ལམ་རིམ་ཆེ་ཆུང་། རྩ་འཇུག་
གི་རྣམ་བཤད་སོགས་དང་། འདུལ་འཛིན་པའི་གླེང་འབུམ། བསླབ་བྱ་ཆེ་ཆུང་།
ཀུན་རིག་ཊཱིཀ་ཆེན་སོགས་རྗེའི་རྗེས་འབྲང་གི་ཡིག་ཆ་དུ་མ། ཡང་གསང་འདུས་
- 222 -



ལམ་རིམ་བླ་མ་བརྒྱུད་པའི་རྣམ་ཐར། །
ཀྱི་ རིམ་ལྔ། འཕོ་ཁྲིད་གསེར་ གྱི་སྒོ་འབྱེད། བློ་སྦྱོང་དོན་བདུན་མའི་ཁྲིད། བྱང་
ཆུབ་ལམ་གྱི་རིམ་པ། རྗེ་ཕ་བོང་ཁ་པ་ཉིད་ཀྱིས་མཛད་པའི་ལྟ་བ་སྤྱི་ཁྱབ་ཏུ་ངོ་
སྤྲོད་པ་རྣམས་དམར་ཁྲིད་དུ་གསན། མཁས་གྲུབ་རིན་པོ་ཆེས་མཛད་པའི་ཁམས་
གསུམ་རྣམ་རྒྱལ་གྱི་སྟེང་ནས་རྡོ་རྗེ་འཇིགས་བྱེད་ཀྱི་འཕྲིན་ལས་བཞིའི་འཁྲུལ་
འཁོར། ཕྱག་དྲུག་པའི་བེའུ་བུམ། ཕྲེང་བ་ཞེ་ལྔ་མའི་དབང་དངོས་གཙང་བ། ཟུར་
བཀའ་གསང་འདུས་ མི་བསྐྱོད་པ། བདེ་མཆོག་ལཱུ་དྲིལ། འཇིགས་བྱེད། འཁོར་
ཆེན་ གཤེད་ དམར། ཀུན་ རིག །མི་ འཁྲུགས་ པ། ཚེ་ དཔག་ མེད་ སོགས་ དང༌།
གཞན་ ཡང་ སྒྲུབ་ཐབས་བརྒྱ་ རྩ། སྒྲོལ་མ་ཉེར་གཅིག །མགོན་པོ་བཅུ་གསུམ་
སོགས་དབང་ལུང་མན་ངག་ཤིན་ཏུ་མང་བ་གསན། པཎ་ཆེན་བློ་བཟང་ཆོས་ཀྱི་
རྒྱལ་མཚན་ ལ་བདེ་མཆོག་ ལཱ་ ཧི་ པའི་ དབང་དང་། མགོན་པོ་ཞལ་བཞི་པའི་
དབང་། ཕྱག་ཆེན་ཡང་གསལ་ སྒྲོན་མེའི་ ལུང་རྣམས་གསན། དེ་ལྟར་གདམས་
པའི་གཏེར་དུ་གྱུར་པ་ན་སྐལ་བ་དང་ལྡན་པ་མང་པོ་ལ་མདོ་སྔགས་ཀྱི་ཆོས་རྒྱ་
ཆེར་སྩལ་ཞིང་མལ་ཡེར་པ་བས་བཏབ་པའི་ཡེར་པ་སྤོས་དགའ་དང་གུང་ཐང་
ཆོས་ཁྲི་ལྷོ་ལྕོག་གི་གདན་སར་ཕེབས། ཀུན་མཁྱེན་ལྔ་པ་ཆེན་པོས་ཀྱང་ཡོངས་
འཛིན་དུ་བཞེས་ཏེ་སྤྱིར་མདོ་སྔགས་ཀྱི་ཆོས་མཐའ་ཡས་པ་གསན་ཞིང་། ཁྱད་
པར་བྱང་ཆུབ་ལམ་གྱི་རིམ་པའི་མྱོང་ཁྲིད་རྒྱས་པར་གསན་པའི་རྩ་བའི་བླ་མ་
བཀའ་དྲིན་ཟླ་མེད་དུ་འཛིན་པར་མཛད་དོ། །དེ་ལྟར་བསྟན་འགྲོའི་དོན་རྒྱ་ཆེར་
མཛད་ནས་སྐུ་ཚེ་འདིའི་དངོས་ཀྱི་གདུལ་བྱ་རྫོགས་པ་ན་དགུང་ལོ་ང་བཞི་པ་མེ་མོ་
བྱའི་ལོ་ཞི་བར་གཤེགས་སོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་
འདོད་པ་རྣམས་ཀྱིས་མཁས་གྲུབ་དམ་པ་དཔལ་འབྱོར་འཕྲིན་ལས་རབ་རྒྱས་ལ་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གསོལ་བ་འདེབས་ཤིང་། དམ་པ་འདིའི་རྣམ་ཐར་ལྟར་ལེགས་ཚོགས་ཐམས་ཅད་
ཀྱི་རྩ་བ་བཤེས་གཉེན་དམ་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནས་
མདོ་སྔགས་ཀྱི་མན་ངག་ལེགས་པར་ཐོབ་པར་བྱས་ལ་མདོ་སྔགས་གཉིས་ཀའི་
ལམ་གྱི་ལུས་ཡོངས་སུ་རྫོགས་པ་ལ་ཉམས་ལེན་སྙིང་པོར་བྱའོ།། །།
རྒྱལ་བ་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོའི་
རྣམ་ཐར་བཞུགས་སོ། །
ཀུན་མཁྱེན་བློ་བཟང་བསྟན་པའི་རྒྱ་མཚོ་ཆེར། །མཚམས་སྤྲིན་ལ་འགྲན་
ངུར་སྨིག་གསར་ པ་ཡི། །སྦྲང་རྩིའི་རྒྱལ་མཚན་འཛིན་པའི་པད་དཀར་ཅན། །
སྤྲུལ་པས་འགྲོ་བ་འདྲེན་ལ་གསོལ་བ་འདེབས། །ཞེས་བསྔགས་པ་རྒྱལ་བ་ཐམས་
ཅད་མཁྱེན་པ་ངག་དབང་བློ་བཟང་རྒྱ་མཚོ་ནི། འཕྱོང་རྒྱས་འཕྱིང་བར་སྟག་རྩེར་
ཡབ་ཧོར་བདུད་འདུལ་རབ་བརྟན་དང་ཡུམ་ཁྲི་ལྕམ་ཀུན་དགའ་ལྷ་མཛེས་ཀྱི་སྲས་
སུ་རབ་བྱུང་བཅུ་པའི་མེ་སྦྲུལ་ལ་སྐུ་འཁྲུངས། འཁྲུངས་ཙམ་ཉིད་ནས་བྱིས་པའི་
རྒུད་ པ་མཐའ་དག་ལས་འདས་ཏེ། འགྲོ་བ་རྣམས་ལ་ཆོས་ སྟོན་ པའི་ ཕྱག་ རྒྱ་
མཛད་པ་སོགས་བསམས་བཞིན་དུ་སྤྲུལ་པའི་སྐུ་གཟུང་བའི་ངང་ཚུལ་གསལ་བར་
བསྟན། ཇོ་བོ་རྗེ་དང་རྗེ་བཙུན་ཙོང་ཁ་པ་ཆེན་པོ་སོགས་ལྷ་དང་བླ་མ་དམ་པ་མང་
པོའི་ཞལ་གཟིགས། བཀའ་གདམས་གླེགས་བམ་ལས་གསལ་བར་ལུང་བསྟན་པ་
ལྟར་པཎ་ཆེན་བློ་བཟང་ཆོས་ཀྱི་རྒྱལ་མཚན་དང་། ཆོས་སྐྱོང་ཁག་རྣམས་མཐུན་
པར་ རྒྱལ་ བ་ ཡོན་ཏན་རྒྱ་མཚོའི་ སྤྲུལ་ སྐུར་ངོས་ཟིན། དེ་སྐབས་དུས་ གཟིར་
པས་གེགས་དབང་དུ་སོང་དོགས་ནས་པཎ་ཆེན་བློ་བཟང་ཆོས་ཀྱི་རྒྱལ་མཚན་
- 224-



ལམ་རིམ་བླ་མ་བརྒྱུད་པའི་རྣམ་ཐར།
གྱིས་སྡེ་སྲིད་གཙང་པ་ལ་ཞུ་མཁས་ཀྱིས་རྩོལ་བ་ཆེན་པོ་མཛད་དེ་འབྲས་སྤུངས་
སུ་གདན་འདྲེན་པའི་བཀོད་པ་མཛད་ནས་དགུང་ལོ་དྲུག་པ་ཆུ་ཁྱི་ཧོར་ཟླ་གཉིས་
པའི་ཉེར་ལྔ་ལ་གངས་ཅན་འཛིན་མའི་རྒྱན་གཅིག་ཆོས་སྡེ་ཆེན་པོ་དཔལ་ལྡན་
འབྲས་སྤུངས་སུ་སྡེ་སྲིད་བསོད་ནམས་ཆོས་འཕེལ། སེ་འབྲས་ཀྱི་བླ་མ་དཔོན་
སློབ་རྣམས་དང་། དགེ་འདུན་འདུས་པ་རྒྱ་མཚོ་སྤྲུལ་པའི་ཆོས་རྒྱལ་ཆེན་པོ་ཁོག་
ཏུ་བརླམས་པ་སོགས་ཀྱིས་ཕེབས་བསུ་སེར་སྦྲེང་བསམ་གྱིས་མི་ཁྱབ་པ། སྐྱེ་བོ་
ཁྲི་ཕྲག་བརྒལ་བའི་ ཁྲོམ་བཅས་དགའ་ལྡན་ཕོ་བྲང་དུ་ཕེབས། དགུང་ལོ་དགུ་
པར་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་མཁན་པོ་
དང་། ཁྲི་རིན་པོ་ཆེ་དཀོན་མཆོག་ཆོས་འཕེལ་ གྱིས་ སློབ་དཔོན་མཛད་དེ་དགེ་
ཚུལ་བཞེས་ནས་མཚན་བློ་བཟང་རྒྱ་མཚོར་གསོལ། །
དེ་ནས་པཎ་ཆེན་བློ་བཟང་ཆོས་ཀྱི་རྒྱལ་མཚན་ལ་ཐོག་མར་དགེ་ཚུལ་གྱི་
བསླབ་བྱ་དང་། ཆོས་སྤྱོད་རྣམས་ཀྱི་ལུང་། ཡི་དམ་གྱི་དབང་ཆེན་འཇམ་དབྱངས་
ཆོས་སྐོར་གྱི་རྗེས་གནང་སོགས་དབང་དང་། རྗེས་གནང་མང་པོ་དང་། ལམ་རིམ་
ཆེ་ཆུང་གི་ལུང་སོགས་ལུང་མཐའ་ཡས་པ་གསན། ཁྲི་ཆེན་དཀོན་མཆོག་ཆོས་
འཕེལ་ལ་ལམ་རིམ་ཆེན་མོའི་བཤད་ལུང་སོགས་ཆོས་མང་དུ་གསན་ཏེ་རྒྱུན་གྱི་
ཡོངས་འཛིན་དུ་བསྟེན། འཁོན་སྟོན་དཔལ་འབྱོར་ལྷུན་གྲུབ་ཀྱང་ཡོངས་འཛིན་དུ་
བསྟེན་ནས་ཆོས་མང་དུ་གསན། གཞན་ཡང་ཡོངས་འཛིན་མང་དུ་བསྟེན་ནས་
མདོ་ སྔགས་ ཀྱི་ཆོས་མཐའ་ ཡས་ པ་ གསན་ཞིང་། རིག་པའི་ གནས་ལྔ་ལའང་
སྦྱངས་པ་མཐར་ཕྱིན་པར་མཛད། །
དེ་ནས་དགུང་ལོ་ཉེར་གཉིས་སུ་ཕེབས་པ་ས་ཕོ་སྟག་གི་ལོ་ཟླ་བ་གསུམ་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པའི་ཚེས་ལྔའི་ཉིན་ཇོ་བོ་རིན་པོ་ཆེའི་སྐུ་མདུན་དུ་པཎ་ཆེན་ཐམས་ཅད་མཁྱེན་པ་
བློ་བཟང་ཆོས་ཀྱི་རྒྱལ་མཚན་ལ་བསྙེན་རྫོགས་ཀྱི་སྡོམ་པ་བཞེས་ཏེ་ཐུབ་དབང་
སླར་ཡང་གངས་རིའི་ཁྲོད་དུ་བྱོན་པ་ལྟ་བུར་གྱུར་ཏོ། །དེ་ནས་དགུང་ལོ་ཉེར་ལྔ་པ་
ལྕགས་མོ་སྦྲུལ་གྱི་ལོ་གོ་ཤྲི་བསྟན་འཛིན་ཆོས་ཀྱི་རྒྱལ་པོས་གཙང་སྡེ་སྲིད་བཅོམ་
ནས་བོད་ཁྲི་སྐོར་བཅུ་གསུམ་དབང་དུ་བསྡུས་ཏེ་ཀུན་མཁྱེན་ལྔ་པ་ཆེན་པོ་འདིའི་
ཕྱག་ཏུ་ཕུལ། ཕོ་བྲང་ཆེན་པོ་པོ་ཏ་ལ་བརྩིགས་ཏེ་བཞུགས་ཡུལ་མཛད། བོད་ཀྱི་
ལྷ་ཅིག་འཕགས་པ་ཐུགས་རྗེ་ཆེན་པོ་ལོ་ཀེ་ཤ་རའི་སྐུ་རང་བྱུང་ཡང་ཕེབས་ནས་
ཕོ་བྲང་དུ་བཞུགས། ཟུར་དཔལ་འབྱོར་འཕྲིན་ལས་རབ་རྒྱས་ཡོངས་འཛིན་ཏུ་
བསྟེན་ནས་བྱང་ཆུབ་ལམ་གྱི་རིམ་པའི་ཁྲིད་རྒྱས་པར་གསན། པཎ་ཆེན་བློ་བཟང་
ཆོས་ཀྱི་རྒྱལ་མཚན་གདན་དྲངས་ནས་སྤྱི་བཀའ་རྡོ་རྗེ་འཕྲེང་བ་དང་། ཟུར་བཀའ་
བདེ་གསང་འཇིགས་གསུམ་སོགས་རྒྱུད་སྡེ་བཞི་དང་འབྲེལ་བའི་དབང་དང་རྗེས་
གནང་མཐའ་ཡས་པ་དང་། དབེན་ས་བཀའ་འབུམ་གྱི་ལུང་སོགས་དབེན་ས་སྙན་
བརྒྱུད་ཀྱི་མན་ངག་རྣམས་ཀྱང་ལེགས་པར་གསན། གོ་ཤཱི་བསྟན་འཛིན་ཆོས་རྒྱལ་
གྱིས་གདན་དྲངས་ནས་གཙང་ཕྱོགས་སུ་ཕེབས་ཏེ་ཆོས་གྲྭ་ཆེན་པོ་བཀྲ་ཤིས་ལྷུན་
པོའི་དགེ་འདུན་རྣམས་ལ་ཆོས་ཀྱི་བདུད་རྩི་སྩལ་ཞིང་། མཆོད་ཡོན་གཉིས་ཀས་
ཐཔཎ་ཆེན་བློ་བཟང་ཆོས་ཀྱི་རྒྱལ་མཚན་ལ་གུས་འདུད་དང་བསྙེན་བཀུར་རྒྱ་ཆེན་
པོ་མཛད། སེར་སྐྱ་བགྲང་བ་ལས་འདས་པ་ལ་ཞལ་གྱི་དཀྱིལ་འཁོར་བསྟན་ཅིང་
ཆོས་ཀྱི་བདུད་རྩི་སྩལ་ནས་མཐོང་ཐོས་དྲན་རེག་ཐམས་ཅད་རྗེས་སུ་འཛིན་པར་
མཛད། དགུང་ལོ་སོ་དྲུག་ཏུ་ཕེབས་པ་ཆུ་ཕོ་འབྲུག་གི་ལོ་ཤར་ཕྱོགས་རྒྱ་ནག་ཕོ་
བྲང་དུ་ཕེབས་ཏེ་རྒྱ་དང་ཧོར་སོག་གི་སྐྱེ་བོ་བགྲང་བ་ལས་འདས་པའི་དོན་མཛད།
- 226 -



ལམ་རིམ་བླ་མ་བརྒྱུད་པའི་རྣམ་ཐར། །
སླར་ཕོ་བྲང་དུ་ཕེབས་མཐའ་དབུས་སྐྱེ་འགྲོ་བགྲང་བ་ལས་འདས་པ་ལ་རང་རང་
གི་དབང་པོ་དང་འཚམ་པའི་ཆོས་ཀྱི་འཁོར་ལོ་རྒྱ་ཆེར་བསྐོར་ཞིང་ལྷག་པར་རབ་
བྱུང་དང་བསྙེན་རྫོགས་ཀྱི་སྡོམ་པ་བགྲང་བ་ལས་འདས་པ་སྩལ། ཆོས་འཁོར་ཡང་
རྩེ་སོགས་ཆོས་གྲྭ་ཆེན་པོ་མང་པོར་འཇམ་མགོན་བླ་མའི་བསྟན་པའི་རྒྱུན་གསར་
འཛུགས་ མཛད། སྔགས་གྲྭའི་དགེ་ འདུན་ གྱི་ སྡེ་ ཡང་ མང་ དུ་ བཙུགས་ ཏེ་ ཀུན་
མཁྱེན་ལྔ་པ་ཆེན་པོས་གསར་འཛུགས་མཛད་པའི་གླིང་ཆེན་བཅུ་གསུམ་ཞེས་
ཡོངས་སུ་གྲགས་པ་ལྟར་དང་། གཞན་ཡང་སྔར་ཡོད་པའི་དགེ་འདུན་གྱི་སྡེ་རྣམས་
ལ་ཆོས་གཞི་གནང་སྟེ། གོང་འཕེལ་དུ་མཛད། དགེ་འདུན་གྱི་སྡེ་གང་ན་ཡོད་པ་
ཐམས་ཅད་བཅའ་ཁྲིམས་དམ་པོ་མཛད། གདུལ་བྱའི་ཁམས་དང་བསམ་པ་ལ་
གཟིགས་ནས་གསང་སྔགས་སྔ་འགྱུར་གྱི་ཆོས་ཀྱང་མང་དུ་གསན་ཞིང་གངས་རིའི་
ལྗོངས་ཀྱི་སའི་ཆ་ཐམས་ཅད་དུ་སྐུ་གསུང་ཐུགས་རྟེན་མང་དུ་སྤེལ། རྒྱལ་བསྟན་
ཡུན་རིང་དུ་གནས་པའི་ ཕྱིར་དགེ་འདུན་གྱི་སྡེ་རྣམས་སུ་རེ་མོས་ཀྱིས་བཀའ་
འགྱུར་གསུང་སྒྲོག་རྒྱུན་མི་འཆད་དུ་མཛད། ཇོ་བོ་ཤཱཀྱ་མུ་ནེ་ལ་རིན་པོ་ཆེ་ལས་
གྲུབ་པའི་དབུ་རྒྱན་གསར་དུ་བསྒྲོན། བོད་ཁམས་བདེ་ཐབས་སུ་མཆོག་དམན་
བར་མ་ཐམས་ཅད་ཀྱིས་ཡི་གེ་དྲུག་པ་བཟླ་བ་དང་། དགེ་འདུན་གྱི་སྡེ་རྣམས་སུ་
སྨན་ བླ་ བདེ་ གཤེགས་ བརྒྱད་ ཀྱི་ ཐུགས་དམ་བསྐུལ་བའི་ ཆོ་ ག་ དང་། གནས་
བརྟན་ཆེན་པོ་བཅུ་དྲུག་མཆོད་པའི་ཆོ་ག་རྒྱུན་མི་ཆད་པའི་གཞི་བཙུགས་ཤིང་
བཀའ་འདོམས་ཆེ་བར་མཛད། རྒྱལ་བསྟན་ཡུན་རིང་དུ་གནས་པའི་ཕྱིར་གསུང་
རབ་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོའི་དོན་ཕྱོགས་གཅིག་ཏུ་
དྲིལ་བའི་མན་ངག་བྱང་ཆུབ་ལམ་གྱི་རིམ་པའི་ཁྲིད་ཡིག་འཇམ་པའི་དབྱངས་ཀྱི་
227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཞལ་ལུང་། ལམ་གྱི་གཙོ་བོ་རྣམ་གསུམ་གྱི་མཆན་འགྲེལ། བཀའ་གདམས་ཐིག་
ལེ་བཅུ་དྲུག་གི་དབང་ཁྲིད་ཕུལ་ཕྱུང་ དགོངས་རྒྱན། དམིགས་བརྩེ་མའི་ཊཱིཀྐ།
ཕར་ཕྱིན་བློ་བཟང་དགོངས་རྒྱན། དབུ་མའི་རྣམ་བཤད། ཆོས་མངོན་རིན་ཆེན་
འདྲེན་པའི་ཤིང་རྟ། འདུལ་བའི་ལས་ཆོག་གསེར་མདོག་རྣམ་རྒྱལ། སོ་ཐར་གྱི་
བསླབ་ བྱ། མདོ་ ཆོག་ ཡིད་ བཞིན་ དབང་ རྒྱལ། གནས་ བཅུའི་ ཆོ་ ག །གཟུངས་
འབུལ་ལག་ལེན། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་རྣམ་ཐར་སོགས་བླ་
མ་གོང་མའི་རྣམ་ཐར་ཁག་མང་པོ་དང༌། གསན་ཡིག་གངྒཱའི་ཆུ་རྒྱུན་དང་། རྒྱལ་
བ་ མཆོག་ཉིད་ ཀྱི་རྣམ་ཐར་དུ་ཀུ་ལའི་ གོས་བཟང་དང༌། བོད་ ཁམས་ ལུགས་
གཉིས་ཀྱིས་སྐྱོང་ཕྱིར་རྒྱལ་རབས་དང་ཁྲིམས་ཡིག །ལྷག་པའི་ལྷ་མང་པོའི་སྒྲུབ་
ཐབས་སོགས་བཀའ་རྩོམ་པོད་སུམ་ཅུ་སྐོར་བཞུགས་སོ། །དེ་ལྟར་གངས་རིའི་
མགོན་པོ་རྗེ་བཙུན་སྤྱན་རས་གཟིགས་ངུར་སྨིག་གར་གྱི་རྣམ་པར་རོལ་པ་ཀུན་
མཁྱེན་ལྔ་པ་ཆེན་པོ་ངག་དབང་བློ་བཟང་རྒྱ་མཚོས་བྱང་ཕྱོགས་གངས་རིའི་ཁྲོད་
འདི་ལུགས་གཉིས་ཀྱིས་བསྐྱངས་ཏེ་བསྟན་འགྲོའི་དོན་རླབས་ཆེན་མཛད་ནས་སྐུ་
ཚེ་འདིའི་དངོས་ཀྱི་གདུལ་བྱ་རྫོགས་པ་ན་དགུང་ལོ་རེ་དྲུག་ཏུ་ཕེབས་པ་ཆུ་ཕོ་ཁྱིའི་
ལོར་ཞི་བར་གཤེགས་སོ། །མཛད་པ་རྣམ་ཐར་ཆེས་ཞེབ་པར་ནི་རྒྱལ་བ་མཆོག་
ཉིད་ཀྱིས་མཛད་པའི་རྣམ་ཐར་དུ་ཀུ་ལའི་གོས་བཟང་དུ་གསལ་བ་ལྟར་རོ། །དེས་
ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་རྒྱལ་བ་ཐམས་
ཅད་མཁྱེན་པ་ངག་དབང་བློ་བཟང་རྒྱ་མཚོ་ལ་གསོལ་བ་འདེབས་ཤིང་རྒྱལ་བ་
མཆོག་འདིས་གངས་ཅན་གྱི་གདུལ་བྱ་རྣམས་ལ་ཞལ་གདམས་སུ་སྩལ་བ་འཇམ་
དཔལ་ཞལ་ལུང་ལས། མ་དག་སྣོད་ཀྱི་སྐྱོན་སྤངས་གཟུར་གནས་ཀྱི། ། རྣ་བར་
- 228 -



ལམ་རིམ་བླ་མ་བརྒྱུད་པའི་རྣམ་ཐར། །
དམ་པའི་ཆོས་ཀྱི་དབྱངས་སྙན་པོ། །ཡོངས་འཛིན་ཞལ་གྱི་སྒོ་ལས་ཉེར་ཐོས་པ། །
བསྐལ་པར་བསྒྲུབས་པའི་བསོད་ནམས་ཟོང་གིས་རྙེད། ཁྱད་པར་རྒྱ་བོད་མཁས་
གྲུབ་མ་ལུས་པའི། །ཐུགས་ཀྱི་ཉིང་ཁུ་ཆེ་བ་བཞི་ལྡན་ཆོས། །མཆོག་དམན་འགྲོ་
ལ་རིས་མེད་ཕན་པའི་སྨན། །བདུད་རྩིའི་སྤུན་ཟླ་གཉིས་པ་རྙེད་དཀའི་ལམ། །
ལམ་མཆོག་འདི་འདྲ་ཐོས་བསམ་སྒོམ་གསུམ་གྱིས། །ཉམས་སུ་བླང་བྱར་ཡོད་
པའི་སྐལ་བཟང་རྣམས། །མནོག་ཆུང་ཚེ་འདིའི་མདུན་མ་རྒྱང་བསྲིངས་ཏེ། །ཞེན་
ལོག་ སྐྱོ་ཤས་དྲག་པོས་ རྒྱུད་ བསྐུལ་ནས། །འདུ་ འཛིས་དབེན་ པའི་ ས་ འཛིན་
མཐོན་པོའི་ངོས། །སྤང་ལྗོངས་ནགས་ཚལ་མེ་ཏོག་ཁོར་ཡུག་ཅན། །རྡོ་བའི་སྤྱིལ་
ཆུང་རང་ཤོང་ཁང་བུ་རུ། །གྲིབ་མ་གཉིས་པའི་གྲོགས་དང་ལྷན་ཅིག་པར། །ལྷུང་
ལྷུང་དལ་གྱིས་འབབ་པའི་ཉལ་འགྲོ་དང་། །བག་ཕེབས་རི་དྭགས་རྒྱུ་བའི་སྐད་
གཉིས་ ལས། །གཞན་ དུ་ དུག་ གསུམ་ བསྐྱེད་ པའི་ ལོང་ གཏམ་ གྱིས། །བསམ་
གཏན་ཚེར་མའི་བྱེད་པོ་དམིགས་སུ་མེད། །ཕྱག་དར་ཁྲོད་པའི་གོས་དང་བསོད་
སྙོམས་ཀྱིས། །ཉེར་འཚོ་དཀོར་ནག་དུག་ཆུས་མ་སྦགས་པས། །རྣམ་དཀར་དགེ་
ལ་ བསྐུལ་ནུས་ལུས་ངག་ ཡིད། །གཏན་ གྱིས་ བདེ་ སྒྲུབ་ མདུན་ མའི་ ཡང་རྩེར་
སོན། །ཞེས་གསུངས་པ་ལྟར་དལ་རྟེན་ལན་ཅིག་ཐོབ་པའི་སྐབས་འདིར་ཚང་ལ་
མ་ནོར་བའི་ལམ་ལ་བག་ཆགས་ཅི་ཐེབས་བྱའོ།། །།
- 229 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཁྲི་རིན་པོ་ཆེ་སྦྱིན་པ་རྒྱ་མཚོ་སྟེ་ངག་དབང་དཔལ་བཟང་གི་
རྣམ་ཐར་བཞུགས་སོ། །
འཇམ་ དཔལ་ དབྱངས་ དངོས་ ངག་ དབང་ དཔལ་ བཟང་ པོ། །ཞེས་
བསྔགས་པ་ཁྲི་རིན་པོ་ཆེ་སྦྱིན་པ་རྒྱ་མཚོ་མཚན་གཞན་ངག་དབང་དཔལ་བཟང་
ཞེས་གྲགས་པ་དེ་ནི། མདོ་ཁམས་ཀྱི་སའི་ཆ་རྨ་ཆུའི་བྱང་ངོས་སུ་སྐུ་འཁྲུངས་སྐུ་
གཞོན་ནུ་ནས་ཆོས་ཀྱི་བག་ཆགས་སད་དེ་ཁྱིམ་གྱི་འདུ་འཛི་ལ་མ་ཆགས་པར་
རྒྱལ་བའི་བསྟན་པ་ལ་རབ་ཏུ་བྱུང༌། ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་རྩེ་
གཅིག་ཏུ་དད་པས་རྗེའི་རྣམ་ཐར་ལྟར་དང་པོར་གཞུང་ལུགས་ཆེན་མོ་རྣམས་ལ་
སྦྱངས་ཏེ་ཐོས་པ་ཕུ་ཐག་ཆོད་པ་ཞིག་བྱ་བ་དང༌། ཐོས་དོན་རང་གི་རྒྱུད་ལ་སྦྱར་ཏེ་
ཉམས་ལེན་མཐར་ཕྱིན་པ་ཞིག་བྱ་བ་དང་རྒྱུད་འབྱོངས་པ་ན་སྒྲུབ་འབྲས་ཀྱིས་
བསྟན་པ་དང་སེམས་ཅན་ལ་ཕན་ཐོགས་པ་ཞིག་བྱ་བར་འདོད་ནས་དབུས་གཙང་
གི་ལྗོངས་སུ་བྱོན་ནས་འབྲས་སྤུངས་སུ་ཕེབས་སྒོ་མང་གྲྭ་ཚང་དུ་ཞུགས་ནས་ཕར་
ཕྱིན་དང་དབུ་མ་དང་
། འདུལ་བ་དང༌། མཛོད་དང་རྣམ་འགྲེལ་རྣམས་ལ་སྦྱངས་
ཏེ་མཁས་པའི་ཕུལ་དུ་ཕྱིན་པར་གྱུར་པ་ན་ལྷ་ལྡན་སྨོན་ལམ་ཆེན་མོའི་ཐོག་མཁས་
མང་རྒྱ་མཚོ་ལྟ་བུའི་དབུས་སུ་དམ་བཅའ་བཞག་སྟེ་དཀའ་བཞིའི་གྲྭ་སྐོར་མཛད།
དེ་ནས་སྔགས་ལ་སྦྱོང་བར་བཞེད་ནས་དཔལ་ལྡན་སྨད་རྒྱུད་གྲྭ་ཚང་དུ་ཞུགས་ཏེ་
རྒྱུད་སྡེ་བཞི་ག་དང་ཁྱད་པར་བླ་མེད། དེའི་ནང་ནས་ཀྱང་ཕ་རྒྱུད་གསང་བ་འདུས་
པ་དང་། མ་རྒྱུད་འཁོར་ལོ་སྡོམ་པ་གཉིས་ ཀྱི་རྒྱུད་འགྲེལ་པ་དང་བཅས་པ་ལ་
སྦྱངས་ཏེ་མཁས་པའི་ཕུལ་དུ་ཕྱིན་པར་གྱུར་པ་ན་རང་གི་ཡོན་ཏན་གྱི་བྱེད་པོས་
- 230 -



ལམ་རིམ་བླ་མ་བརྒྱུད་པའི་རྣམ་ཐར། །
རྒྱུད་སྨད་ཀྱི་ཁྲི་ལ་ཕེབས་ནས་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྩ་རྒྱུད་
འགྲེལ་པ་བཞི་སྦྲགས་ཀྱི་སྒོ་ནས་གཟབ་བཤད་དང་། རྒྱུད་ཀྱི་ཊཱིཀྐ་ངག་ཐོག་ནས་
འཛིན་ཆོས་དང་། རིན་པོ་ཆེ་ལྟ་བུའི་གདུལ་བྱ་རྣམས་ལ་འདུས་པའི་བསྐྱེད་རྫོགས་
ཀྱི་མྱོང་ཁྲིད་གནང་སྟེ་རྡོ་རྗེ་ཐེག་པའི་བསྟན་པ་རྒྱ་ཆེར་སྤེལ། གཞན་ཡང་གངས་
རིའི་ཁྲོད་འདིར་རྒྱལ་བའི་བཀའ་འགྱུར་རོ་ཅོག་གི་ལུང་དང་
། བཀའ་གདམས་
གཞུང་དྲུག་སོགས་འཕགས་ཡུལ་པཎ་གྲུབ་རྣམས་ཀྱིས་གསུང་ཕལ་མོ་ཆེ་དང་།
རྗེ་ཡབ་སྲས་ཀྱི་གསུང་ཕལ་མོ་ཆེའི་ལུང་གསན་པས་དེ་དུས་གངས་རིའི་ཁྲོད་ན་བླ་
མ་འདི་ལུང་གསན་རྒྱ་ཆེ་བར་གྲགས། དེ་ནས་ཐོས་དོན་སྒྲུབ་པ་སྙིང་པོར་བྱ་བར་
བཞེད་ནས་འཕགས་མཆོག་ཕྱག་ན་པདྨོ་ངུར་སྨིག་གར་གྱི་རྣམ་པར་རོལ་པ་ཀུན་
མཁྱེན་ལྔ་པ་ཆེན་པོ་ལ་བྱང་ཆུབ་ལམ་གྱི་རིམ་པའི་ཁྲིད་ཟླ་ཆོས་སུ་རྒྱས་པར་
གསན་ཅིང་ཉམས་སུ་བླངས་ཏེ་མྱོང་བ་ཐོན་པར་མཛད། དེ་ནས་རང་གི་རྒྱུད་སྨིན་
པ་ན། སྐལ་བ་དང་ལྡན་པ་གཞན་དག་ལའང་སྐྱེས་བུ་གསུམ་གྱི་ལམ་གྱི་རིམ་པའི་
ཁྲིད་ རྒྱས་ པར་ སྩལ། གཞན་ ཡང་ རང་ རང་ གི་དབང་པོ་དང་ འཚམ་ པར་ མདོ་
སྔགས་ཀྱི་ཆོས་ཀྱི་ཆར་ཕབ། དེ་ནས་རྒྱལ་བ་ཙོང་ཁ་པ་ཆེན་པོའི་གདན་ས་དགའ་
ལྡན་གསེར་ཁྲིར་ཕེབས་ཏེ་མདོ་སྔགས་ཀྱི་ལམ་རིམ་འཆད་པ་དང༌། ལྷ་ལྡན་སྨོན་
ལམ་ཆེན་མོའི་ཐོག་ཏུ་སྐྱེས་རབས་སོ་བཞི་པའི་གཟབ་བཤད་མཛད་པ་སོགས་རྗེ་
བདག་ཉིད་ཆེན་པོའི་མཛད་བཟང་རྣམས་ཉམས་པ་མེད་པར་བསྐྱངས་ཏེ་དགའ་
ལྡན་ཁྲི་ཐོག་ཉིད་དུ་ཞིང་གཤེགས་ཏེ་མི་ཕམ་འཇམ་དཔལ་སྙིང་པོའི་ཞབས་དྲུང་
དུ་ཕེབས་སོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་
ཀྱིས་ཁྲི་རིན་པོ་ཆེ་སྦྱིན་པ་རྒྱ་མཚོ་ལ་གསོལ་བ་འདེབས་ཤིང་། བླ་མ་དམ་པ་
-231-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
འདིའི་རྣམ་ཐར་ལྟར་མདོ་རྒྱུད་དགོངས་འགྲེལ་དང་བཅས་པའི་སྙིང་པོའི་དོན་བྱང་
ཆུབ་ལམ་གྱི་རིམ་པའི་ཉམས་ལེན་ལ་འབད་པར་བྱའོ།། །།
བཤེས་གཉེན་དམ་པ་བྱམས་པ་ཆོས་ལྡན་གྱི་
རྣམ་ཐར་བཞུགས་སོ། །
བཤེས་གཉེན་དམ་པ་བྱམས་པ་ཆོས་ལྡན། །ཞེས་བསྔགས་པ། དགེ་བའི་
བཤེས་གཉེན་སེམས་དཔའ་ཆེན་པོ་བྱམས་པ་ཆོས་ལྡན་ནི་སྐུ་གཞོན་ནུ་ནས་
རྒྱལ་བའི་བསྟན་པ་ལ་རབ་ཏུ་བྱུང༌། ཤིང་རྟ་ཆེན་པོའི་གཞུང་རྣམས་ལ་སྦྱངས་
པ་མཐར་ཕྱིན་པར་མཛད་དེ། མཁས་པའི་ཕུལ་དུ་ཕྱིན་པར་གྱུར་པ་ན། རིག་
སྔགས་འཆང་བའི་སྡེ་ཆེན་པོ་དཔལ་ལྡན་སྨད་རྒྱུད་གྲྭ་ཚང་དུ་ཕེབས་ཏེ་བདེ་
གསང་འཇིགས་གསུམ་གྱི་རིམ་པ་གཉིས་ཀྱི་གནད་རྣམས་དང་། དཀྱིལ་འཁོར་
བྲི་སྒྲུབ་སོགས་ཆོ་ག་ཕྱག་ལེན་མཐའ་དག་ལ་སྦྱངས་ཏེ་རྒྱུད་དོན་ལ་མི་འཇིགས་
པའི་གདེང་ཐོབ་པ་ན་ཀུན་གྱིས་བསྔགས་འོས་སུ་གྱུར་ཏེ། རྒྱུད་པའི་རྡོ་རྗེ་སློབ་
དཔོན་མཛད། དེ་ནས་ངེས་འབྱུང་ཤུགས་དྲག་པོས་བསྐུལ་བས་སྒྲུབ་པ་སྙིང་
པོར་བྱ་བར་བཞེད་དེ། དུས་གསུམ་གྱི་སངས་རྒྱས་ཐམས་ཅད་གང་ནས་བྱོན་པ་
དང་འབྱོན་པར་འགྱུར་བའི་ལམ་པོ་ཆེ་གསུང་རབ་དགོངས་འགྲེལ་དང་བཅས་
པའི་སྙིང་པོའི་དོན་སྐྱེས་བུ་གསུམ་གྱི་ལམ་གྱི་རིམ་པ་ཉམས་སུ་ལེན་པ་ལ་རྒྱུད་
ལྡན་བླ་མ་དམ་པའི་མན་ངག་དགོས་པར་གཟིགས་ནས་ཁྲི་རིན་པོ་ཆེ་སྦྱིན་པ་རྒྱ་
མཚོ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནས་བྱང་ཆུབ་ལམ་གྱི་རིམ་
པའི་མྱོང་ཁྲིད་ལེགས་པར་གསན། དེ་ནས་དགའ་ལྡན་གྱི་ཁྲི་སོགས་མཐོན་པོའི་
- 232 -



ལམ་རིམ་བླ་མ་བརྒྱུད་པའི་རྣམ་ཐར།
གོ་ས་ལ་རེ་བ་མ་མཛད་པར་ཚེ་འདི་བློས་བཏང་སྟེ་དབུས་སྟོད་ལོ་དགོན་པར་
བྱང་ཆུབ་ལམ་གྱི་རིམ་པའི་ཉམས་ལེན་ལ་བརྩོན་པ་ཆུ་བོའི་རྒྱུན་བཞིན་དུ་
མཛད་པས་མྱོང་བ་ཕུལ་ཕྱིན་ཐོབ་པ་ན་སྐལ་བ་དང་ལྡན་པ་གཞན་དག་ལའང་།
བྱང་ཆུབ་ལམ་གྱི་རིམ་པའི་མན་ངག་སྩལ་ཏེ། དེ་དུས་བྱང་ཆུབ་ལམ་གྱི་རིམ་པ་
ལ་སྙིང་ནས་བློ་སྦྱོང་བར་འདོད་པ་རྣམས་བཤེས་གཉེན་དམ་པ་འདི་ལ་བརྟེན་
པ་ཞིག་བྱུང་ངོ༌། །དམ་པ་འདིས་ནི་བཀའ་གདམས་གླེགས་བམ་ལས། ཐེ་ཚོམ་
ཐམས་ཅད་སྤང་བྱ་ཞིང་། །སྒྲུབ་ལ་ནན་ཏན་གཅེས་སུ་བྱ། །ཞེས་གསུངས་པ་
དང༌། རྗེ་རིན་པོ་ཆེས། དེ་ལྟར་ལམ་གྱི་གཙོ་བོ་རྣམ་གསུམ་གྱི། །གནད་རྣམས་
རང་གིས་ཇི་བཞིན་རྟོགས་པའི་ཚེ། ། དབེན་པ་བསྟེན་ཏེ་བརྩོན་འགྲུས་སྟོབས་
བསྐྱེད་ནས། །གཏན་གྱི་མདུན་མ་མྱུར་དུ་སྒྲུབས་ཤིག་བུ། །ཞེས་གང་གསུངས་
པ་དེ་ལྟར་དུ་བསྒྲུབས་ཏེ། ཚེ་འདིའི་གཡེང་བ་དང་ཟབ་ཟབ་སྙན་སྙན་གྱི་ཆོས་
སྣ་མང་པོ་ལ་འཇུག་པ་དོར་ཏེ་དཔལ་ཨ་ཏི་ཤ་དང་། ཆོས་ཀྱི་རྒྱལ་པོ་ཙོང་ཁ་པ་
ཆེན་པོ་གཉིས་ཀྱི་ཐུགས་ཀྱི་བཅུད་ཕྱུང་བའི་མན་ངག་བྱང་ཆུབ་ལམ་གྱི་རིམ་པ་
ཉིད་ལ་ཆིག་སྒྲིལ་དུ་བྱས་ཏེ། ཕྱི་རབས་ཀྱི་གདུལ་བྱ་ཡོངས་ཀྱི་མིག་ལྟོས་སུ་ཆེ་
བ་ཞིག་མཛད་དོ། །དེ་ལྟར་སྒྲུབ་པ་མཐར་ཕྱིན་པར་མཛད་ནས། སྐུ་ཚེ་འདིའི་
འདུ་བྱེད་དོར་བ་ན་བུ་ཕ་ཁྱིམ་དུ་འགྲོ་བ་ལྟར་དགའ་བཞིན་སྤྲོ་བཞིན་དུ་རྗེ་
འཇམ་དཔལ་སྙིང་པོའི་ཞབས་དྲུང་དུ་ཕེབས་སོ། ཁྲི་རིན་པོ་ཆེ་སྦྱིན་པ་རྒྱ་མཚོ་
དང༌། བཤེས་གཉེན་དམ་པ་འདི་གཉིས་ཀྱི་རྣམ་ཐར་ཞིབ་མོ་མ་མཐོང་བས་
སླར་རྙེད་ན་འདིར་བསྣན་པར་བྱའོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་
བར་ འདོད་ པ་ རྣམས་ ཀྱིས་བཤེས་གཉེན་དམ་ པ་ བྱམས་པ་ཆོས་ལྡན་ལ་གསོལ་བ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འདེབས་ཤིང་། བཤེས་གཉེན་དམ་པ་འདིའི་རྣམ་ཐར་ལྟར་བློ་སྣ་མང་པོ་མི་བྱ་བར་
བྱང་ཆུབ་ལམ་གྱི་རིམ་པ་ཉིད་ལ་ཉམས་ལེན་ཆིག་སྒྲིལ་དུ་བྱའོ།། །།
ཁྲི་ཆེན་ངག་དབང་མཆོག་ལྡན་པའི་རྣམ་ཐར་བཞུགས་སོ། ། །
ཁྲི་ཆེན་ངག་དབང་མཆོག་ལྡན་པ་ནི། མདོ་སྨད་ཀྱི་ཡུལ་གྱི་ཆ་བཙན་ཚོ་
ཞེས་བྱ་བའི་ལུང་པའི་ལེ་ལག་དཀར་མོ་ཕུགས་སུ་ནང་སོ་ཕྱག་རྡོར་བཀྲ་ཤིས་དང་
ཡུམ་སྦོ་ཆོག་གཉིས་ཀྱི་སྲས་སུ་ཤིང་མོ་སྦྲུལ་གྱི་ལོར་སྐུ་འཁྲུངས། འཁྲུངས་ཙམ་
ནས་བཟུང་ཐ་མལ་བྱིས་པའི་སྤྱོད་པ་མཐའ་དག་རྒྱང་རིང་དུ་སྤངས་ཤིང་སྐུ་དྲང་
པོར་བསྲངས་ཏེ་སྒོམ་བྱེད་པའི་ཚུལ་དང་གཟུངས་སྔགས་བཟླ་བ་སོགས་དམ་པའི་
སྤྱོད་པས་དུས་འདའ་བ་ཞིག་བྱུང་ཞིང་། ཉེ་སྐོར་དུ་མི་གཞན་གྱིས་ཏིང་ངེ་འཛིན་
རྒྱལ་པོའི་མདོ་དང༌། ཐར་ཆེན་གྱི་མདོ་གཉིས་ཀློག་པ་གསན་པའི་ཚེ་མདོ་དོན་
རྣམས་ཕལ་ཆེར་ཐུགས་ལ་ཆུད་པ་ཞིག་བྱུང་། དེ་ནས་ཁྱིམ་ན་གནས་པ་ནི་ཉོན་
མོངས་ པ་དང་ཉེས་པ་དུ་མའི་འབྱུང་གནས་དང་། རབ་ཏུ་བྱུང་བ་ནི་ཡོན་ཏན་
ཐམས་ཅད་ཀྱི་རྟེན་དུ་གཟིགས་ནས་ཡབ་ཡུམ་གཉིས་ལ་ཁོ་བོ་རབ་ཏུ་འབྱུང་ངོ་
ཞེས་ཡང་དང་ཡང་དུ་གསོལ་བ་ན་ཡབ་ཡུམ་གཉིས་ཀྱིས་ཀྱང་མཐུན་པའི་གྲོགས་
བྱས་ཏེ་ཁྱིམ་ནས་ཁྱིམ་མེད་པར་ བྱ་ཁྱུང་ཆོས་སྡེར་མཁན་པོ་ངག་དབང་ ཚུལ་
ཁྲིམས་ལ་གཙུག་ཕུད་ཕུལ་ནས་རབ་ཏུ་བྱུང་སྟེ་མཚན་ངག་དབང་མཆོག་ལྡན་ཞེས་
བཏགས། ཚིགས་ སྔ་མ་དགེ་ཚུལ་གྱི་སྡོམ་པ་བཞེས་ནས་དགེ་ཚུལ་གྱི་བསླབ་
ཁྲིམས་ལས་ནམ་ཡང་མི་འདའ་བར་བཅས་ཁྲིམས་ཚུལ་བཞིན་དུ་བསྲུང་བར་
མཛད། མཁན་པོ་དེ་ཉིད་ཚུལ་བཞིན་དུ་བསྟེན་ཏེ་ཆོས་སྤྱོད་ཀྱི་རིམ་པ་རྣམས་
- 234-



ལམ་རིམ་བླ་མ་བརྒྱུད་པའི་རྣམ་ཐར། །
དང་། རྒྱན་འཇུག་སོགས་གཞུང་ཆེན་བཞིའི་རྩ་བ་རྣམས་ཀྱང་ཕལ་ཆེར་བཟུངས།
སྦྱོར་བ་རྩི་བ་སོགས་རིགས་པའི་སྒོ་འབྱེད་ལ་བརྩོན་པར་མཛད་པས་ཚེགས་མེད་
པར་མཁྱེན། སྔོན་ཡུལ་རིང་པོ་ནས་སྦྱངས་པའི་བག་ཆགས་སད་པས་འཁོར་བའི་
ཕུན་ཚོགས་གང་ལའང་མི་ཆགས་ཤིང་། སྲིད་ལ་ངེས་འབྱུང་ངང་གིས་སྐྱེ་བ་དང་།
ཆོས་ཀུན་སྣང་ཞིང་སྟོང་པ་སྒྱུ་མ་ལྟ་བུའི་སྣང་བ་རང་ཤུགས་ཀྱིས་འཆར་བ་ཞིག་
བྱུང་། དེ་ནས་དགུང་ལོ་བཅོ་ལྔ་ལ་བབ་པ་ན་འཇམ་མགོན་བླ་མ་ཙོང་ཁ་པ་ཆེན་
པོའི་རྣམ་ཐར་སྐྱོང་ཕྱིར་དབུས་གཙང་དུ་སློབ་གཉེར་ལ་འབྱོན་པ་བཞེད་ནས་བྱ་
ཁྱུང་མཁན་པོ་དང་ཡབ་ཡུམ་གཉིས་ལ་དེ་ལྟར་གསོལ་པ་ན་ཁོང་རྣམས་ཀྱིས་
ཀྱང་མཐུན་པའི་གྲོགས་ལེགས་པར་སྦྱར་ཏེ་དབུས་སུ་ཕེབས་ནས་སེ་ར་ཐེག་ཆེན་
གླིང་དུ་བྱོན། བྱེས་མཁས་མང་གྲྭ་ཚང་དུ་ཞུགས་མི་ཆེན་གྱི་ རིགས་ ཡིན་པས་
ཐམས་ཅད་ཀྱིས་ཆོས་མཛད་མཛད་དགོས་པར་བསྐལ་ཡང་མི་ཆེན་གྱི་ཆེ་སྒྲོབ་
ཀྱིས་སློབ་གཉེར་ལ་གནོད་དོགས་ནས་ཞལ་གྱིས་མ་བཞེས་པར་ཆོས་གྲྭ་བ་སྤྱི་
འགྲེ་མཛད། བྱེས་བླ་མ་རྒྱལ་མཚན་དོན་གྲུབ་ཡོངས་འཛིན་དུ་བསྟེན་ཏེ་ཐོག་མར་
ཚད་མ་རྣམ་འགྲེལ་ལ་སྦྱངས། དེ་ནས་རྗེ་བཙུན་ཆོས་ཀྱི་རྒྱལ་མཚན་གྱི་ཡིག་ཆའི་
སྟེང་ནས་ཕར་ཕྱིན་ལ་སྦྱངས། ཕར་ཕྱིན་གྱི་རྒྱ་བོད་ཀྱི་གཞུང་ཐམས་ཅད་ལ་འདྲིས་
པར་མཛད། ཕར་ཕྱིན་གྱི་ཟུར་བཀོལ་བཞི་པོ་ཐུགས་ལ་བྱང་བར་བཟུངས་ནས་
ཚོགས་རྒྱུགས་འབུལ་བར་མཛད། ལོ་བཅུ་དགུ་ཚུན་ལ་ཕར་ཕྱིན་གྱི་གསན་སྦྱོང་
རྫོགས་པར་གྲུབ་པར་མཛད་ནས་ལོ་ཉི་ཤུ་པར་གསང་ཕུར་ཕར་ཕྱིན་གྱི་གྲྭ་སྐོར་
མཛད། དེ་ནས་དབུ་མའི་འཛིན་གྲྭར་ཞུགས་ཏེ་སེ་ར་རྗེ་བཙུན་པའི་དབུ་མའི་ཡིག་
ཆ་ཡོངས་རྫོགས་ཐུགས་ལ་གཟུང་། འཕགས་པ་ཡབ་སྲས་ཀྱི་དབུ་མའི་གཞུང་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
རྣམས་ དང་། རྗེ་ ཡབ་ སྲས་ ཀྱི་དབུ་མའི་བསྟན་བཅོས་རྣམས་ལ་ལེགས་ པར་
སྦྱངས་ཏེ་མཁས་པའི་ཕུལ་དུ་ཕྱིན་པར་མཛད། དེ་ནས་དགུང་ལོ་ཉེར་གཉིས་ནས་
ཉེར་བཞི་པའི་བར་ལོ་གསུམ་རིང་ལ་འདུལ་མཛོད་གཉིས་ལ་སྦྱངས་ཏེ་མཁས་
པའི་ཕུལ་དུ་ཕྱིན་པར་མཛད། དགུང་ལོ་ཉེར་ལྔ་པའི་ལོ་ལྷ་ལྡན་སྨོན་ལམ་ཆེན་
མོའི་ཐོག་ཏུ་དཀའ་བཞིའི་གྲྭ་སྐོར་མཛད། དེ་ནས་རྗེ་རིན་པོ་ཆེའི་རྣམ་ཐར་ལྟར་
གཞུང་ལུགས་གདམས་པར་ཤར་བའི་ཉམས་ལེན་མཛད་བཞེད་ནས་སེ་ར་རྩེར་
སྒྲུབ་ཁང་པ་དགེ་ལེགས་རྒྱ་མཚོའི་ཞབས་དྲུང་དུ་ཕེབས་ནས་དུས་གསུམ་གྱི་རྒྱལ་
བ་ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པའི་ཁྲིད་
རྒྱས་པར་གསན་ཏེ་མཐའ་དག་ཐུགས་སུ་ཆུད་པར་མཛད་པ་ན་རྗེ་དགེ་ལེགས་རྒྱ་
མཚོ་ཐུགས་ཤིན་ཏུ་མཉེས་ནས་ན་ཚོད་གཞོན་ནུ་འདི་ཙམ་ནས་ལམ་རིམ་ལ་སྒྲུབ་
པ་མཐར་ཕྱིན་པ་བྱས་ན་རྟོགས་པ་ཐོབ་ནས་བསྟན་པ་ལ་ཕན་ཐོགས་པ་ཞིག་འོང་
ཞེས་ལུང་བསྟན་ཡང་མཛད། སྔར་གཞུང་ལུགས་ལ་སྦྱངས་པ་གང་བྱས་པ་ཐམས་
ཅད་ཚིག་གཅིག་ཀྱང་དོན་མེད་དུ་མ་སོང་བར་རང་གི་རྒྱུད་འདུལ་བའི་མན་ངག་
མཆོག་ཏུ་གོ་ནས་དཔལ་ཨ་ཏི་ཤས་གསེར་གླིང་པ་ཆེན་པོ་རྩ་བའི་བླ་མ་འགྲན་གྱི་
དོ་མེད་དུ་འཛིན་པ་ཇི་ལྟ་བར་རྗེ་སྒྲུབ་ཁང་པ་འདི་ནི་རྩ་བའི་བླ་མ་འགྲན་གྱི་དོ་
མེད་དུ་འཛིན་པར་མཛད་དེ། རྗེ་སྒྲུབ་ཁང་པའི་མཚན་བརྗོད་པ་ན་ཕྱག་ཐལ་མོ་
སྦྱོར། སྤྱན་མཆི་མ་འཁྲུག་པ་ཞིག་ཡོད་པར་གསུངས་སོ། །རྗེ་སྒྲུབ་ཁང་པ་ལ་ལམ་
རིམ་གྱི་ཁྲིད་གསན་ནས་ཁྲིད་སྐྱོང་སྐབས་བླ་མའི་གསུང་ཚིག་གཅིག་ཀྱང་རས་སུ་
མ་བོར་བར་ཕྱག་དང་མཎྜལ་གྲངས་གསོག་དང་། མཆོད་པའང་སྣོད་གཞན་མེད་
པར་རྫའི་ཁོག་མ་བཀྲུས་ཏེ་དེ་ཉིད་དུ་ཡོན་ཆབ་ཡང་དང་ཡང་དུ་འབུལ་བ་སོགས་
- 236 -



ལམ་རིམ་བླ་མ་བརྒྱུད་པའི་རྣམ་ཐར།
རྗེ་སྒྲུབ་ཁང་པའི་རྣམ་ཐར་ཉམས་པ་མེད་པར་སྐྱོང་བར་མཛད་དོ། །དེ་ནས་སྣང་
བ་མཐའ་ཡས་ངུར་སྨྲིག་གར་གྱི་རྣམ་པར་རོལ་པ་པཎ་ཆེན་ཐམས་ཅད་མཁྱེན་པ་
རྗེ་བཙུན་བློ་བཟང་ཡེ་ཤེས་ལས་བསྙེན་རྫོགས་ཐོབ་པ་ཞིག་བྱུང་ན་ཅི་མ་རུང་སྙམ་
དུ་སྨོན་པས་དཀའ་བ་ཁྱད་དུ་བསད་ནས་མི་ཆེན་གྱི་སྒྲོབ་གང་ཡང་མ་མཛད་པར་
འཚོ་ཆས་རྣམས་ཀྱང་རང་གི་ཁྲེས་པོར་བསྣམས་ཏེ་བཀྲ་ཤིས་ལྷུན་པོར་ཕེབས།
པཎ་ཆེན་ཐམས་ཅད་མཁྱེན་པའི་ཞལ་མཇལ། ཞལ་གྱི་དཀྱིལ་འཁོར་མཐོང་མ་
ཐག་ས་དང་པོ་ཐོབ་པ་ལྟ་བུའི་དགའ་བ་དང་། སངས་རྒྱས་དངོས་སུ་མཐོང་བའི་
དད་པ་བཅོས་མིན་འཁྲུངས། བསྙེན་རྫོགས་ཀྱི་སྡོམ་པ་ཐོབ་པས་ཐུགས་ལེགས་
པར་ ཚིམ་ ཞིང་ མཁན་ཆེན་ཐམས་ཅད་མཁྱེན་པའི་བཀའ་བཞིན་འདུལ་བའི་
བཅས་མཚམས་མཐའ་དག་ཉམས་པ་མེད་པར་བསྲུངས་ཏེ་ཐུབ་པའི་རྒྱལ་ཚབ་
ཆེན་པོར་གྱུར་ཏོ། །དེ་ནས་གསང་སྔགས་ལ་སྦྱོང་བར་བཞེད་ནས་དཔལ་ལྡན་
སྨད་རྒྱུད་གྲྭ་ཚང་ལ་ཞུགས། རྒྱུད་སྨད་ཆོས་རྗེ་དགེ་འདུན་ཕུན་ཚོགས་བསམ་སྦྱོར་
གཉིས་ཀྱིས་ཚུལ་བཞིན་དུ་བསྟེན་ཏེ་རྒྱུད་ཀྱི་རྒྱལ་པོ་དཔལ་གསང་པ་འདུས་པ་
འགྲེལ་པ་འགྲེལ་བཤད་མན་ངག་ལག་ཁྲིད་དང་བཅས་པ་དང་། མ་རྒྱུད་ཐམས་
ཅད་ཀྱི་གཙོ་བོ་དཔལ་འཁོར་ལོ་སྡོམ་པ་རྒྱུད་འགྲེལ་མན་ངག་ལག་ཁྲིད་དང་
བཅས་པ་དང་། དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་མན་ངག་ལག་ཁྲིད་དང་
བཅས་པ་ལ་སྦྱངས་ཏེ་མཁས་པའི་ཕུལ་དུ་ཕྱིན་པར་མཛད་ནས་དགུང་ལོ་ཉེར་
བདུན་པའི་ལོ་དབྱར་གནས་ཐོག་རྒྱུད་ཆེན་དགེ་འདུན་ཕུན་ཚོགས་ལ་གསོལ་བ་
བཏབ་སྟེ། ཕྱི་མིག་ལུང་གི་ཁྲིད་ཁང་དུ་ཞུགས་ནས་མཁས་གྲུབ་རིན་པོ་ཆེའི་
དཀར་ཆག་ཐོའི་ཡིག་ཆུང་ལས་ཇི་ལྟར་འབྱུང་བ་ལྟར་འདུས་པའི་རིམ་གཉིས་ཀྱི་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཁྲིད་ལག་ལེན་ཆེ་ཕྲ་མཐའ་དག་ཉམས་པ་མེད་པར་ཁྲིད་པར་མཛད། རྒྱུད་ཆེན་
དགེ་འདུན་ཕུན་ཚོགས་འདི་ལ་དཔལ་དབེན་ས་སྙན་བརྒྱུད་ཀྱི་མན་ངག་དང་།
སྲད་རྒྱུད་ཀྱི་མན་ངག་དང་། རྒྱུད་སྨད་རང་གི་རྡོ་ལག་བརྒྱུད་ཀྱི་མན་ངག་གསུམ་
ག་མངའ་ཞིང་། དེ་ཡང་བཀླགས་ལུང་ཙམ་མིན་པར་དམར་ཁྲིད་ལག་རྗེས་དང་
བཅས་པ་ཞིབ་ཏུ་ཁྲིད་ པར་ མཛད་ པས་ ལམ་རིམ་གཉིས་ལ་མི་འཇིགས་ པའི་
གདེང་ཐོབ། དེ་ནས་འཇམ་དབྱངས་བཞད་པ་རྡོ་རྗེ་ལ་ཡང་ལམ་རིམ་གྱི་ཁྲིད་དང་
བསྐྱེད་རྫོགས་ཀྱི་ཁྲིད་དང་དབང་རྗེས་གནང་མང་དུ་གསན། གཞན་ཡང་དགེ་
བའི་བཤེས་གཉེན་དུ་མ་ལ་དབང་ལུང་མན་ངག་མཐའ་ཡས་པ་གསན། དེ་ནས་
ཡབ་ཡུམ་གྱིས་ནན་གྱིས་བསྐུལ་ཏེ་མདོ་སྨད་དུ་བྱོན་ནས་ལོ་ངོ་བཞི་ཙམ་བཞུགས་
སླར་དགུང་ལོ་སོ་གསུམ་གྱི་ཐོག་དབུས་སུ་ཕེབས་ནས་ཁྲི་ཆེན་དགེ་འདུན་ཕུན་
ཚོགས་ལ་གསང་བདེ་འཇིགས་གསུམ་གའི་བསྐྱེད་རྫོགས་རྣམས་ཀྱི་ཁྲིད་དང་རྗེ་
རིན་པོ་ཆེའི་གསུང་འབུམ་གྱི་ལུང་སོགས་ཆོས་བཀའ་མཐའ་ཡས་པ་གསན།
དགུང་ལོ་སོ་བཞི་པའི་ལོ་གཞུང་ས་ནས་མཐོ་ལྡིང་མཁན་པོར་བསྐོ་བཞག་གནང་
སྟེ་མཐོ་ལྡིང་གསེར་ཁྲིར་ཕེབས་ནས་ལོ་ཆེན་རིན་ཆེན་བཟང་པོའི་གདན་ས་
བསྐྱངས་ཏེ་ལོ་ཆེན་གྱིས་བསྟན་པའི་དོན་དུ་ སྐུ་གསུང་ཐུགས་རྟེན་རྒྱ་ཆེན་པོ་
བཞེངས་པ་རྣམས་དང་མདོ་སྔགས་ཀྱི་འཆད་ཉན་བཙུགས་པ་རྣམས་བར་སྐབས་
སུ་ཉམས་པ་རྣམས་དམ་པ་འདིས་ལེགས་པར་གསོལ་ཏེ་ལོ་ཆེན་རང་ཉིད་སླར་
བྱོན་པ་ལྟར་མངའ་རིས་སྐོར་གསུམ་དུ་མདོ་སྔགས་ ཀྱི་ཆོས་རྒྱ་ཆེར་བཤད་དེ་
བསྟན་པ་ལ་བྱ་བ་རྒྱ་ཆེན་པོ་མཛད། མངའ་རིས་སུ་ལོ་བདུན་གྱི་རིང་བསྟན་པའི་
བྱ་བ་མཛད་ནས་མཐོ་ལྡིང་གི་ཁྲི་བཞག་སྟེ་དབུས་གཙང་དུ་འབྱོན་པའི་ལམ་ཞོར་
-238 -



ལམ་རིམ་བླ་མ་བརྒྱུད་པའི་རྣམ་ཐར། །
གངས་ཏེ་སེ་མཇལ་བར་ཕེབས། གནས་དེ་བཀའ་བརྒྱུད་པའི་བླ་མ་གོང་མ་མང་
པོས་ཕྱག་རྗེས་དང་ཞབས་རྗེས་བཞག་པ་མང་དུ་སྣང་བ་རྣམས་གཟིགས་པ་ན་
འཇམ་མགོན་བླ་མའི་བསྟན་ པའི་ཆེ་བ་འདོན་ཕྱིར་དམ་པ་འདིས་ཀྱང་རྡོ་ལ་
ཞབས་རྗེས་འཇོག་པར་མཛད། དེ་ནས་མང་ཡུལ་སྐྱིད་གྲོང་དུ་ཕེབས་ཏེ་རང་བྱུང་
ཝ་ཏི་བཟང་པོ་ལ་མཆོད་འབུལ་སྨོན་ལམ་རྒྱ་ཆེན་མཛད། དེ་ནས་སྐྱིད་གྲོང་གི་ཕུ་
བྲག་ཁ་རི་ཁྲོད་དུ་ལི་ཐང་རབ་འབྱམས་པ་བླ་མ་བློ་བཟང་ཆོས་འཁོར་ལ་ཆོས་
མང་དུ་གསན། དེ་ནས་དཔལ་ཁུད་དུ་ཕེབས་ནས་པད་མ་ཆོས་སྡིངས་མཇལ། བོ་
དོང་འཇིགས་བྲལ་གྱི་གསུང་རྣམས་ལ་ཤིན་ཏུ་དགྱེས་པར་མཛད། དེ་ནས་རིམ་
གྱིས་བཀྲ་ཤིས་ལྷུན་པོར་ཕེབས་ཏེ་པཎ་ཆེན་ཐམས་ཅད་མཁྱེན་པ་ཆེན་པོར་རྟ་
བཟང་པོ་སུམ་ཅུ་སྐོར་གྱིས་གཙོས་པའི་འབུལ་བ་སྤམ་ཆེ་བ་མཛད། བྱང་ཆུབ་
ལམ་གྱི་སྒྲོན་མ་སོགས་ཆོས་མང་དུ་ཞུ་བར་མཛད། དེ་ནས་དབུས་སུ་ཕེབས་ཏེ་
གྲུབ་པའི་དབང་ཕྱུག་འཇམ་དཔལ་རྒྱ་མཚོ་བ་ལ་མི་ཏྲ་བརྒྱ་རྩ་སོགས་དབང་རྗེས་
གནང་མང་དུ་གསན། ཁྲི་ཆེན་དགེ་འདུན་ཕུན་ཚོགས་ལ་བདེ་མཆོག་རྩ་རྒྱུད་དང་
སྦས་དོན་ཀུན་གསལ་གཉིས་རྩ་འགྲེལ་སྦྲགས་པའི་ལུང་སོགས་ཟབ་ཆོས་མང་དུ་
གསན། དེ་ནས་རྒྱུད་སྨད་ཀྱི་ཁྲི་ལ་ཕེབས་ཏེ་རྗེ་ཐམས་ཅད་མཁྱེན་པས་རྗེ་བཙུན་
ཤེས་རབ་སེང་གེ་ལ་ཕ་རྒྱུད་གསང་བ་འདུས་པ་དང་། མ་རྒྱུད་འཁོར་ལོ་སྡོམ་པ་
གཉིས་ཀྱི་རྒྱུད་འགྲེལ་དང༌། བསྐྱེད་རྫོགས་ཀྱི་ཁྲིད་རྣམས་རྒྱུན་མི་ཉམས་པར་བྱ་
བའི་ཕྱིར་རྒྱུད་གྲྭ་འཛུགས་དགོས་པར་བཀའ་ཕེབས་པ་ལྟར་རྗེ་ཤེས་རབ་སེང་
གེས་རྗེའི་བཀའ་ལྟར་རྒྱུད་ཀྱི་རྒྱལ་པོ་གཉིས་ཀྱི་འཆད་ཉན་གཙོ་བོར་བཏོན། བདེ་
གསང་འཇིགས་གསུམ་གྱི་ཆོ་ག་ཕྱག་ལེན་མཐའ་དག་རྒྱུད་དང་རྗེའི་དགོངས་པ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལྟར་རྣམ་པར་དག་པའི་རྒྱུད་གྲྭ་འཛུགས་པར་མཛད་ཅིང་རིང་ཞིག་འཕེལ་རྒྱས་
སུ་གྱུར་ནའང་བདེ་མཆོག་གི་སྐོར་ འདི་ ལྷག་ པར་ བཀའ་གཉན་པ་དང་། དུས་
དབང་གིས་བར་སྐབས་ཤིག་ནས་བཟུང་རྒྱུན་ཆད་པ་དམ་པ་འདིས་གསོ་བར་
བཞེད་ནས་རྗེ་རིན་པོ་ཆེ་ཉིད་ལ་གསོལ་བ་ཤུགས་དྲག་ལ་རྒྱུན་རིང་བ་བཏབ། རྗེ་
རིན་པོ་ཆེའི་བསྟན་པ་གཉེར་དུ་གཏད་པའི་སྲུང་མ་མགོན་ཆོས་གཉིས་ལ་འཕྲིན་
ལས་བཅོལ་ཏེ་སྡེ་སྣོད་འཛིན་པ་བློ་གསལ་དོན་གཉེར་ཅན་ཁ་ཤས་དབེན་དགོན་
དུ་བཏང་སྟེ་གྲུབ་ཆེན་དབེན་ས་པ་ཡབ་སྲས་ཀྱིས་ཇི་ལྟར་བཙུགས་པའི་བདེ་
མཆོག་གི་ཆོ་གའི་ཕྱག་ལེན་རྣམས་ཉམས་པ་མེད་པར་བླངས་ཏེ་ཆོ་ག་རྣམས་
ལེགས་པར་བཙུགས། སྔར་ནས་གསང་བ་འདུས་པའི་འགྲེལ་པ་བཞི་སྦྲགས་ཀྱི་
འཆད་ཉན་རྒྱུན་ཉམས་པ་མེད་པར་གནས་པ་གོང་འཕེལ་གྱི་ཐོག་བདེ་མཆོག་རྩ་
རྒྱུད་དང༌། སྦས་དོན་ཀུན་གསལ་རྩ་འགྲེལ་སྦགས་པའི་འཆད་ཉན་ལེགས་པར་
བཙུགས། ཊིཀྐའི་འཛིན་ཆོས་དང་། བདེ་གསང་གཉིས་ཀྱི་བསྐྱེད་རིམ་དང་རིམ་
ལྔ་གསལ་སྒྲོན་གྱི་གཟབ་བཤད་འཇིགས་བྱེད་ཀྱི་བསྐྱེད་རྫོགས་ཆེན་མོའི་གཟབ་
བཤད་དབྱར་གནས་ཐོག་འདུས་པའི་བསྐྱེད་རྫོགས་ཀྱི་མྱོང་ཁྲིད་ལོ་ལོ་བཞིན་
ཉམས་པ་མེད་པ་བསྐྱངས། དོན་གཉེར་ཅན་འགའ་ལ་ཡང་ཁྲིད་ཆེན་བརྒྱད་ཀྱང་
གནང་སྟེ་རྡོ་རྗེ་ཐེག་པའི་བསྟན་པ་ཆེས་ཆེར་སྤེལ་བས་རྒྱལ་བའི་བསྟན་པ་སྤྱི་དང་
ཁྱད་པར་རྡོ་རྗེ་ཐེག་པའི་བསྟན་པ་ལ་བཀའ་དྲིན་ཟླ་མེད་དུ་མཛད་དོ། །གཞན་
ཡང་བློ་གསལ་གླིང་ཞལ་སྔ་ནས་བློ་བཟང་སྦྱིན་པ་དང༌། གྲུབ་པའི་དབང་ཕྱུག་
དོན་ཡོད་མཁས་གྲུབ་སོགས་ལའང་མདོ་སྔགས་ཀྱི་ཟབ་ཁྲིད་མང་དུ་གསན། དེ་
ལྟར་མེ་ཕག་ནས་མེ་སྤྲེའི་བར་ལོ་བཅུའི་རིང་ལ་དཔལ་ལྡན་སྨད་རྒྱུད་གྲྭ་ཚང་གི་
- 240 -



ལམ་རིམ་བླ་མ་བརྒྱུད་པའི་རྣམ་ཐར། །
གདན་ས་མཛད་དེ་ཆོས་ཟང་ཟིང་གཉིས་ཀའི་སྒོ་ནས་དགེ་འདུན་གྱི་སྡེ་ལེགས་
པར་བསྐྱངས། ཁྱད་པར་བདེ་མཆོག་གི་ཆོས་སྐོར་ཉམས་པ་གསར་དུ་གསོ་བར་
མཛད། ཡུན་རིང་གནས་པའི་ཕྱིར་གཞུང་ས་ཆེན་པོར་རྩོལ་བ་ཆེན་པོས་ཞུས་ཏེ་
བདེ་མཆོག་སྒྲུབ་མཆོད་ཀྱི་མཆོད་གཞི་ཡང་གསར་སྦྱོར་མཛད། དེ་ནས་རྒྱལ་བ་
ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་མཚོ་སྔགས་ཀྱི་གསན་
སྦྱོང་མཛད་རྒྱུའི་ཡོངས་འཛིན་དུ་རྗེ་འདི་པ་སྤྱན་དྲངས་པ་ན་རྒྱུད་སྨད་ཀྱི་གདན་ས་
བཞག་སྟེ་རྒྱལ་བ་མཆོག་གི་ཡོངས་འཛིན་དུ་བཞུགས་ཏེ་འགར་ཐར་དུ་ཕེབས་
འགར་ཐར་དུ་བཞུགས་པའི་རིང་རྒྱལ་བ་བསྐལ་བཟང་རྒྱ་མཚོར་རྒྱུད་སྨད་ཀྱི་
ཕྱག་བཞེས་བཞིན་རྡོ་རྗེ་སློབ་དཔོན་མཆོད་པའི་ཆོ་ག་སྔོན་དུ་བཏང་སྟེ་ཉིན་རེ་
བཞིན་འགྲེལ་པ་བཞི་སྦྲགས་ནས་གཟབ་བཤད་རེ་དང་རྒྱུད་ཊཱིཀ་གི་འཛིན་ཆོས་
འཆག་མེད་ངོས་བར་བར་དུ་དབང་རྗེས་གནང་གི་རིགས་དང་ལུང་གི་རིགས་
འབུལ་བར་མཛད། དགུན་དུས་ ཕལ་ཆེར་བཅད་རྒྱར་བཞུགས་ཤིང་རྒྱུད་པའི་
ཕྱག་བཞེས་ལྟར་དཔྱིད་སོས་ནས་བཟུང་རྒྱུད་འགྲེལ་གྱི་འཆད་ཉན་གོང་འཕེལ་དུ་
མཛད་དེ་བཀླགས་ལུང་ཙམ་གྱིས་ཆོག་པར་མ་མཛད་པར་རྩ་རྒྱུད་དང་བཤད་རྒྱུད་
རྣམས་ཤན་སྦྱར། དེ་དག་གི་དོན་འཕགས་པ་ཡབ་སྲས་ཀྱི་གཞུང་རྣམས་དང་རྗེ་
ཡབ་སྲས་ཀྱི་གཞུང་རྣམས་དང་སྦྱར་ཏེ་མཐའ་དྲུག་དང་ཚུལ་བཞིའི་དོན་མཐའ་
དག་པར་བཤད། རྒྱལ་བ་མཆོག་འདིའང་སྤྱིར་རྒྱལ་བའི་དམ་ཆོས་མ་ལུས་འཛིན་
པ་དང་། ཁྱད་པར་བླ་མེད་རྡོ་རྗེ་ཐེག་པའི་བསྟན་པ་ཉམས་པ་རྣམས་གསོ་བ་དང་
རྒྱུན་ཅུང་ཟད་གནས་པ་རྣམས་ཆེས་ཆེར་སྤེལ་བར་བཞེད་པའི་ལྷག་བསམ་སྙིང་
སྟོབས་ལྷག་པར་ཆེ་བས་རྒྱ་མཚོ་ཆེན་པོ་ཆུས་མི་ངོམས་པ་ལྟར་བླ་མ་རྡོ་རྗེ་འཆང་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གིས་ཇི་ཙམ་བཤད་ཀྱང་ཚིམ་པ་མེད་པར་གོང་འཕེལ་དུ་མཛད། འགར་ཐར་དུ་
བཞུགས་རིང་ཐོས་བསམ་སྒོམ་པའི་བྱ་བ་མཐའ་དག་དབྱར་གྱི་མཚོ་དང་ཡར་ངོའི་
ཟླ་བ་ལྟར་གོང་འཕེལ་དུ་གྱུར་པ་ཞིག་བྱུང་། དེ་ལྟར་ལོ་གཉིས་ལྷག་ཙམ་གྱི་རིང་
ལ་འགྲེལ་པ་བཞི་སྦྲགས་ནན་ཏན་དུ་བྱས་ནས་ཐུགས་སུ་ཆུད་པར་མཛད། དེ་
ནས་དབུས་སུ་འབྱོན་པར་ཆས་པ་ན་གོང་མའི་རྒྱལ་ཁབ་ནས་ལྕང་སྐྱ་རིན་པོ་ཆེ་
ཡང་ཕེབས་ཏེ་རྒྱལ་བ་མཆོག་དང་རྗེ་འདི་གཉིས་ཀ་ལ་མདོ་སྔགས་ཀྱི་ཆོས་མཐའ་
ཡས་པར་གསན་ཞིང་ལྷག་པར་རྗེ་འདི་ལ་འགྲེལ་པ་བཞི་སྦྲགས་དང་། རིམ་ལྔ་
གསལ་སྒྲོན་གྱི་གཟབ་བཤད་དང་། ཁྲིད་ཆེན་བརྒྱད་སོགས་མདོ་སྔགས་ཀྱི་ཟབ་
ཆོས་མཐའ་ཡས་པ་གསན་ཞིང་རྗེ་འདིས་ཀྱང་བུམ་པ་གང་བྱོ་ལྟ་བུར་གནང་བར་
མཛད། དེ་ནས་ཕོ་བྲང་ཆེན་པོར་ཕེབས་ནས་ཀྱང་རྒྱལ་བ་མཆོག་ལ་མདོ་སྔགས་
ཀྱི་ཟབ་ཆོས་མཐའ་དག་རིམ་གྱིས་འབུལ་བར་མཛད་ཅིང་། རྒྱལ་བ་མཆོག་གི་
བཀས་དགའ་ལྡན་གྱི་གསེར་ཁྲིར་ཕེབས་ཏེ་རྗེ་རིན་པོ་ཆེའི་མཛད་སྲོལ་རྣམས་མ་
ཉམས་པར་བསྐྱངས། ལོ་བདུན་གྱི་རིང་ལ་གསེར་ཁྲི་སྐྱོང་བར་མཛད། དེ་ནས་ཁྲི་
བཞག་སྟེ་ཕོ་བྲང་ཆེན་པོར་བཅར་བཞུགས་ཀྱིས་རྒྱལ་བ་མཆོག་ལ་ཆོས་འབུལ་
དགོས་རྣམས་དང་དོན་གཉེར་ཅན་གཞན་མང་པོ་ལའང་ཆོས་རྒྱ་ཆེར་གནང་། དེ་
ནས་དགུང་ལོ་བདུན་ཅུ་ལོན་ནས་སྐུ་སྨིན་ཚུལ་ཆེ་བར་ཕེབས་པ་ན་གསེར་སྲང་
བརྒྱ་ཕྲག་བརྒལ་བ་བཏུལ་ཏེ་གངས་རིའི་ལྗོངས་ཀྱི་རྟེན་བྱིན་རླབས་ཅན་རྣམས་
ལ་གསེར་གསོལ་མཛད། མདོར་ན་བདག་ཉིད་ཆེན་པོ་འདིས་དགེ་བའི་བཤེས་
གཉེན་ཚུལ་བཞིན་དུ་བསྟེན་ནས་བཀའ་མདོ་རྒྱུད་མཐའ་དག་ལ་མཁས་པར་
སྦྱངས་པས་ཡང་ དག་པའི་ལམ་ལ་ རིགས་ པའི་ལམ་ནས་དྲངས་པའི་ངེས་པ་
- 242 -



ལམ་རིམ་བླ་མ་བརྒྱུད་པའི་རྣམ་ཐར། །
གཏིང་ཚུགས་པ་རྙེད་ཅིང་གྲུབ་མཐའ་རྒྱ་མཚོ་ལྟ་བུའི་ཕ་རོལ་དུ་ཕྱིན། ངེས་འབྱུང་
གི་བསམ་པ་བཅོས་མིན་དུ་འཁྲུངས་པས་ཟག་བཅས་ཀྱི་བདེ་བ་མཐའ་དག་ལ་
ཞེན་པ་གཏིང་ནས་ལོག །བདག་པས་གཞན་གཅེས་པའི་བྱང་ཆུབ་ཀྱི་ཐུགས་
འབྱོངས་པས་སྒོ་གསུམ་གྱི་མཛད་པ་མཐའ་དག་གཞན་དོན་འབའ་ཞིག་ཏུ་གྱུར།
ཕྱི་ནང་གི་རྟེན་འབྲེལ་ཐམས་ཅད་ཆུ་ཟླ་ལྟར་གཟིགས་པས་ཡེ་ཤེས་དང་ཐབས་
མཁས་པའི་ཕ་རོལ་ཏུ་ཕྱིན། ལམ་རིམ་པ་གཉིས་ཀྱི་རྣལ་འབྱོར་དང་བདེ་སྟོང་གི་
ཏིང་ངེ་འཛིན་ལ་མངའ་བརྙེས་པས་མཁའ་འགྲོ་དབང་དུ་འདུ་ཞིང་ཆོས་སྐྱོང་སྲུང་
མ་བྲན་དུ་འཁོལ། རྒྱལ་བའི་དམ་ཆོས་འཛིན་པའི་སྨོན་ལམ་གྱི་མཐུ་གྲུབ་པས་
དུས་ཀྱི་མཐའ་འདིར་ཡང་ཐུབ་བསྟན་སྤྱི་དང་། ཁྱད་པར་རྒྱལ་བ་བློ་བཟང་གྲགས་
པའི་བསྟན་པའི་གནད་མཐའ་དག་ཉིན་མོ་ལྟར་གསལ་བར་མཛད་པ་ཞིག་ཡིན་
ལ། སྒྲུབ་པ་ཉམས་ལེན་གྱི་དབང་དུ་བགྱིས་ན་གངས་ཏེ་སེ། ཀམ་པོ་གནས་ནང་།
རྟ་སོ་བྲག་དཀར། བཞག་བྲག་གངས་རི། རི་བོ་དགེ་ལྡན། ཕ་བོང་ཁ་ལ་སོགས་
པའི་སྒྲུབ་གནས་དུ་མར་སྐུ་མཚམས་ཡུན་རིང་དུ་མཛད་ཅིང་། གཞན་ཡང་བྲེལ་བ་
ཆེ་སྐབས་མ་གཏོགས་མངའ་རིས་སུ་ཕེབས་པ་ནས་བཟུང་གཞན་དོན་དུ་དགོངས་
པ་གཏད་པ་ཚུན་ཆད་ལོ་རེ་བཞིན་མ་ཐ་ཟླ་བ་གསུམ་བཞི་རེ་ཙམ་མ་ཆག་པར་སྐུ་
མཚམས་མཛད་ཅིང་རྒྱུན་པའི་ཐུགས་དམ་གྱི་རིམ་པ་ཡང་། སྙན་བརྒྱུད་བླ་མའི་
རྣལ་འབྱོར་ལ་བརྟེན་པའི་དབང་བཞི་ལེན་པ་དང་། བྱང་ཆུབ་བདེ་ལམ་གྱི་སྟེང་
ནས་ལམ་རིམ་གྱི་དམིགས་ཁྲིད་སྐྱོང་བ། གསང་འདུས་མི་སྐྱོད་རྡོ་རྗེ། བདེ་མཆོག་
དྲིལ་བུ་ལུས་དཀྱིལ། འཇིགས་བྱེད་ལྷ་བཅུ་གསུམ་མ་གསུམ་གྱི་རྣལ་འབྱོར་རྒྱས་
པ་རང་རང་གི་རྫོགས་རིམ་གྱི་ཉམས་བཞེས་དང་བཅས་པ། མྱུར་མཛད་མགོན་པོ་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕྱག་དྲུག་པས་གཙོས་སྲུང་མ་རྣམས་ལ་གཏོར་བསྔོ་རྒྱས་པ་ཆབ་གཏོར་བརྒྱ་རྩ་ལ་
སོགས་ པའི་ཆོས་སྤྱོད་གཏོར་མའི་ རིམ་པ། ཐབས་ཤེས་ཀྱི་ཉམས་ལེན་རྣམས་
ཆག་མེད་དུ་མཛད་ཅིང་ཐུན་མཚམས་སུ་ཕྱག་དང་མཎྜལ་སྔོན་དུ་འགྲོ་བའི་བྱང་
ཆུབ་ཀྱི་སེམས་སྦྱོང་བ་ཉིད་ལ་ཐུགས་དམ་གྱི་གཙོ་བོར་མཛད་པ་ཡིན་ཞིང་རྒྱུན་
བསྙེན་ཡང་དཀྱིལ་འཁོར་གཙོ་བོའི་རྩ་སྔགས་རྣམས་དང་། ཁྱད་པར་འཇིགས་
བྱེད་ཀྱི་རྩ་སྔགས་ལྔ་བརྒྱ་ཙམ་རེ་ཆག་མེད་དུ་བཟླ་བ་དང་། རྡོ་རྗེ་བཟླས་པ་དང་།
བུམ་པ་ཅན་གྱི་རླུང་སྦྱོར་ཡང་མང་དུ་མཛད་པར་སྣང་ངོ༌། །ལེགས་པར་བཤད་
པས་གདུལ་བྱ་བསྐྱང་པའི་ རིམ་ པ་ ཡང་། མངའ་རིས་སུ་ཕེབས་པ་ནས་བཟུང་
གཞན་དོན་དུ་དགོངས་པ་གཏད་པ་ཚུན་ཆད་ལོ་རེ་གཉིས་ཙམ་མ་གཏོགས་ཕལ་
ཆེར་ལམ་རིམ་གྱི་ཁྲིད་རྒྱས་བསྡུས་གང་ཡང་རུང་བ་རེ་མ་ཆག་པར་མཛད་ཅིང་
ལམ་རིམ་ཆེན་མོའི་བཤད་ལུང་ཡང་བཅུ་ཕྲག་བརྒལ་བ་དང་། འགྲེལ་པ་བཞི་
སྦྲགས་ཀྱི་སྟེང་ནས་འདུས་པའི་རྒྱུད་ཀྱི་བཤད་པ་ཚར་ཉི་ཤུ་ལྷག་དང༌། རིམ་ལྔ་
གསལ་སྒྲོན་བདེ་མཆོག་སྦས་དོན་ཀུན་གསལ་ལ་སོགས་པ་གཞུང་ཆེན་མོ་དུ་མའི་
བཤད་པ་དང༌། དབང་ཁྲིད་ལུང་རྗེས་གནང་མཐའ་ཡས་པའི་སྒོ་ནས་བསྟན་པ་ལ་
བྱ་བ་རྒྱ་ཆེར་མཛད་ཅིང་། ལྷག་པར་རྒྱལ་བ་མཆོག་ལ་ལོ་ཉི་ཤུ་རྩ་བཞིའི་བར་དུ་
ཡོངས་འཛིན་མཛད་དེ་ཆོས་བཀའ་ཐམས་ཅད་བུམ་པ་གང་བྱོའི་ཚུལ་དུ་ཕུལ།
རྒྱལ་བ་མཆོག་ནས་ཀྱང་ཡོངས་འཛིན་རྣམས་ཀྱི་ནང་ནས་རྗེ་འདི་པ་བཀའ་དྲིན་
ཟླ་མེད་དུ་འཛིན་པར་མཛད་དོ། །དེ་ནས་དགུང་ལོ་བདུན་ཅུ་དོན་ལྔར་ཕེབས་པ་
ན་རྒྱལ་བ་མཆོག་ལ་ད་ནི་ན་སོ་རྒས་པས་འགོལ་ས་ཞིག་ཏུ་བསྡད་ཆོག་པ་དགོས་
པས་དཔལ་འཁོར་ཆོས་སྡེ་ཕུལ་ནས་རྭ་སྒྲེང་ངེད་རང་ལ་གནང་བ་དང་། དེར་སྡད་
- 244 -



ལམ་རིམ་བླ་མ་བརྒྱུད་པའི་རྣམ་ཐར།
ཆོག་པ་དགོས་ཞེས་ཞུས་པ་ན། རྒྱལ་བ་མཆོག་ཀྱང་ ཐུགས་ ངལ་ཆེས་ཆེ་བར་
མཛད་དེ། ཁྲི་ཆེན་གྱི་གཟིམ་ཆུང་དུ་ཕེབས་ནས་བླ་མ་དམ་པའི་སྐུ་དང་གསུང་གི་
བབས་ལ་གཟིགས་ནས་ཞིང་ཁམས་གཞན་དུ་དགོངས་པ་གཏད་པ་ཡ་མི་གནང་
བ་ཞུ་ཞེས་བཀའ་གནང་ཡང་ཡང་སྩལ་བ་དང་གནས་ཆེན་རྣམས་ཀྱི་རྟེན་མཐའ་
དག་ལ་མཆོད་འབུལ་དང་གྲྭ་ས་ཆེན་པོ་གསུམ་གྱིས་གཙོས་པའི་དགོན་ཁག་
རྣམས་ལ་མང་འགྱེད་རྒྱ་ཆེར་གནང་སྟེ་སྐུའི་རིམ་གྲོ་སྒྲུབ་པ་དང་སྒྲུབ་སྡེ་ཁག་
རྣམས་སུ་སྐུ་ཚེའི་སྒྲུབ་པ་འཛུགས་པ་སོགས་ཐུགས་ཁུར་ཆེན་པོ་བཞེས། སྨན་པ་
རྣམས་ལའང་གསོལ་སྨན་འབུལ་ལུགས་སོགས་གང་ཅི་ནས་བཀའ་ནན་ཡང་ཡང་
ཕེབས་ཀྱང་། ཁྲི་ཆེན་འདིས་ད་ནི་ངེས་པར་དགོངས་པ་གནང་དགོས་རྒན་པོ་རྭ་
སྒྲེང་དུ་འཆི་ས་བྱེད་ཅེས་ཞུས་པ་ན་གོང་ས་ཐམས་ཅད་མཁྱེན་པ་གཟིམ་ཤག་ཏུ་
ཕེབས་ནས་དེ་འདྲ་བཀའ་མི་གནང་བ་དགོས་ཞེས་དཔལ་འཁོར་ཆོས་སྡེ་ཡང་
ཐུགས་ཚགས་གནང་བ་དང་། རྭ་སྒྲེང་ཡང་ཕུལ་ཆོག་བཞུགས་ཡུལ་ཕོ་བྲང་འདི་ཁ་
རང་དུ་གནང་དགོས་ཞེས་མཎྜལ་གྱིས་མཚོན་དངོས་པོ་སྤམ་ཆེ་བ་འབུལ་བ་གནང་
སྟེ་སྤྱན་ཆབ་དང་བཅས་གསོལ་བ་ཤུགས་དྲག་འདེབས་པར་མཛད་ཀྱང་། ཁྲི་ཆེན་
འདི་པས་རྒྱལ་བ་ཐུགས་རྗེ་ཆེ་བདག་རང་ངོས་ནས་ཆུང་ངུ་ནས་ཆོས་བྱས་འཇམ་
མགོན་བླ་མའི་བསྟན་པ་ལ་ཞུགས། སློབ་གཉེར་མཐར་ཕྱིན་པར་ བྱས། བསམ་
སྒོམ་ཡང་གང་འགྲུབ་བྱས་ཉམས་མྱོང་དང་དག་པའི་མཚན་མ་ཡང་མང་དུ་ཤར།
ལྷག་པར་རྒྱལ་བ་མཆོག་ལ་མདོ་སྔགས་ཀྱི་ཆོས་རྣམས་ལེགས་པར་ཕུལ་གྲུབ་
པས་བློ་བདེ། རྒྱལ་བ་མཆོག་གིས་ཚེ་རབས་ཐམས་ཅད་དུ་རྗེས་སུ་འཛིན་དགོས་
དེ་ལས་ ཞུ་རྒྱུ་མེད་ཅེས་གསན་དུ་མ་བཞེད། དེ་ནས་རྭ་སྒྲེང་དུ་ཕེབས་པའི་སྔ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཞོགས་ནམ་སེང་ཙམ་ལ་གོང་ས་སྐྱབས་མགོན་ཆེན་པོ་ཚུར་གཟིམ་ཤག་ཏུ་ཕེབས་
ཡབ་སྲས་གཉིས་གསུང་གླེང་ཤིན་ཏུ་མང་བ་དང་ཕན་ཚུན་འབྲལ་མི་ཕོད་པའི་
ཚུལ་གྱིས་སྤྱན་ཆབ་མང་དུ་བསིལ་ནས་བྱིན་རླབས་ཞུ་རེས་མཛད་དེ་རྗེ་རང་གི་
འབྲལ་སྤང་ལྟ་བུའི་ཐུགས་དམ་རྟེན་རྗེ་བཙུན་མཁའ་སྤྱོད་མའི་སྐུ་བྱིན་རླབས་ཅན་
ཞིག་གོང་ ས་ རིན་པོ་ཆེར་ཕུལ་ཏེ། མགོན་པོ་ཁྱེད་ཞབས་པད་བརྟན་པ་དང་།
འཕྲིན་ལས་ད་ལྟའི་མུ་བཞིན་རྒྱས་པ། བདག་སྐྱེ་བ་ཐམས་ཅད་དུ་འབྲལ་མེད་
རྗེས་སུ་གཟུང་དུ་གསོལ། འོ། བན་རྒན་གྱི་སྨོན་ལམ་འདེབས་རྒྱུ་དེ་ཡིན་ཐུགས་
རྗེས་ཟུངས་ཞེས་ཞུས་ཤིང་རྒྱལ་བ་མཆོག་ནས་ཀྱང་ཞལ་བཞེས་བཟང་པོ་གནང་།
སྐུ་ཧར་གྱི་བཞེངས་ཏེ་གཟིམ་ཆུང་མདོ་བར་དུ་ཕེབས་སྐྱེལ་མཛད་སྐབས་གོང་ས་
མཆོག་གི་དབུ་རྗེ་འདི་པའི་ཐུགས་ཀའི་ཐད་དུ་གཏད་ནས་ཐུགས་སྨོན་ཡུན་རིང་
གནང་ཞིང་སྤྱན་ཆབ་བསིལ། ཕོ་བྲང་ཆེན་པོའི་སྒོའི་ཉེ་འགྲམ་ནས་ཕེབས་བྱམས་
ལ་གདན་དྲངས། གསོལ་དཔོན་ཆེན་མོ་གྲགས་པ་མཐའ་ཡས་སོགས་རྩེ་དྲུང་ནང་
མ་རྣམས་ལ་བསླབ་བྱ་ཞལ་གདམས་མང་དུ་གནང་། དེ་ནས་རིམ་གྱིས་རྭ་སྒྲེང་དུ་
ཕེབས་ཐོག་དགུང་ལོ་བདུན་ཅུ་དོན་ལྔར་ཕེབས་པ་ལུག་ལོ་ཟླ་བ་བརྒྱད་པའི་ཚེས་
བདུན་གྱི་ཉིན་ཁྲི་མཐོན་པོ་ཞིག་བཤམས་བཅུག་ནས་དེར་བཞུགས་པ་མཛད།
གོང་ས་མཆོག་ནས་ཆེད་དུ་སྒྲུབ་གནང་གི་བུམ་ཆུ་དང་འཕེལ་གདུང་སོགས་གནང་
བ་ཚེས་བརྒྱད་ཀྱི་སྔ་དྲོ་འབྱོར་པས་པོ་ཏ་ལ་ངོས་སུ་ཕྱག་ཐལ་མོ་སྦྱར་ནས་བཞེས་
པ་གནང་། དྲོ་གོང་སྐབས་ཆར་ཟིམ་བུ་ཞིག་འབབ་བཞིན་པ་ལ་ཞབས་རྡོ་རྗེ་སྐྱིལ་
ཀྲུང་། ཕྱག་གཉིས་མཉམ་བཞག་དང་སྐུ་དྲང་པོར་བསྲངས་ཏེ་སྟོང་པ་གསུམ་རིམ་
གྱིས་ ཐིམ་ པའི་ ཐམས་ཅད་ སྟོང་ པ་ འོད་ གསལ་ ཆོས་ ཀྱི་ སྐུ་མངོན་དུ་མཛད།
- 246 -



ལམ་རིམ་བླ་མ་བརྒྱུད་པའི་རྣམ་ཐར། །
གཟུགས་སྐུ་རགས་པའི་ཟ་མ་ཏོག་ནས་ཡེ་ཤེས་ཀྱི་སྐུ་ཁ་སྦྱོར་བདུན་ལྡན་གྱི་རྣམ་
པ་ཅན་དུ་བཞེངས་པ། ཞིང་དག་པ་རབ་འབྱམས་ཀྱི་དཔའ་བོ་དང་མཁའ་འགྲོའི་
ཚོགས་བྱེ་བ་འབུམ་གྱིས་རྨད་དུ་བྱུང་བའི་ལྷ་རྫས་ཀྱི་མཆོད་པའི་སྤྲིན་ཕུང་བསམ་
གྱིས་མི་ཁྱབ་པ་དང་བཅས་པས་བསུས་ཏེ་དགའ་ལྡན་མི་ཕམ་ཆོས་ཀྱི་བླ་མའི་
མདུན་ས་ཆེན་པོར་གཤེགས་པར་གྱུར་ཏོ། །དེས་ན་བྱང་ཆུབ་ལམ་རིམ་ལ་བློ་སྦྱོང་
བར་འདོད་པ་རྣམས་ཀྱིས་ཁྲི་ཆེན་ངག་དབང་མཆོག་ལྡན་ལ་གསོལ་བ་འདེབས་
ཤིང་བདག་ཉིད་ཆེན་པོ་འདིའི་རྣམ་ཐར་ལྟར་མདོ་སྔགས་གཉིས་ཀའི་ལམ་གྱི་
གནད་རྣམས་ལ་འཁྲུལ་མེད་ཀྱི་ངེས་པ་བརྟན་པོ་བཙལ་ལ་ཉིན་རེ་བཞིན་དུ་བག་
ཆགས་ཅི་ཐེབས་བྱའོ།། །། །
རྒྱལ་བ་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་
རྣམ་ཐར་བཞུགས་སོ། །
གང་ བློ་ སྙིང་ རྗེ་བཟང་པོའི་གཞན་དབང་གིས། །བསྐལ་བཟང་སྒྲོན་
མེའི་སྣང་བ་ཅན་གྱི་དུས། །རྒྱ་མཚོའི་གོས་ཅན་གཞིར་གནས་འགྲོ་བ་རྣམས། །
འཁྲིད་བཟང་བླ་མ་མཆོག་ལ་གསོལ་བ་འདེབས། །ཞེས་བསྔགས་པ། རྒྱལ་བ་
ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོ་ནི། སྔོན་ཡུན་རིང་པོ་ནས་
བྱང་ཕྱོགས་གངས་རིའི་ཁྲོད་འདི་ཉིད་ཀྱི་ཕྱག་མཚན་དུ་བཞེས་ཏེ་སྙིགས་དུས་ཐུབ་
དབང་བསྟན་པའི་སྒྲོན་མེ་འཛིན་པར་ཐུགས་བསྐྱེད་པ་ལྟར་མདོ་ཁམས་ལི་ཐང་
ཐུབ་ཆེན་བྱམས་པ་གླིང་གི་ལྷ་ཞོལ་དུ་རབ་བྱུང་བཅུ་གཉིས་པའི་ཀུན་འཛིན་ཞེས་
པ་ས་ཕོ་བྱི་བའི་ལོ་ཟླ་བ་བདུན་པའི་ཚེས་བཅུ་དགུའི་ཉིན་ཡབ་བསོད་ནམས་དར་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼
རྒྱས་དང་། ཡུམ་བསོད་ནམས་ཆོས་མཚོ་གཉིས་ཀྱི་སྲས་སུ་ངོ་མཚར་བའི་ལྟས་
བསམ་གྱིས་མི་ཁྱབ་པ་དང་བཅས་སྐུ་འཁྲུངས། དེའི་ཚེ་ལྷ་དང་བླ་མས་བྱིན་གྱིས་
བརླབས་པའི་མཚན་ལྟས་མཁན་ཞིག་གིས་ལུང་བསྟན་པ་ལྟར་བསྐལ་བཟང་རྒྱ་
མཚོ་ཞེས་མཚན་གསོལ། དེ་འདྲ་བའི་རྒྱལ་སྲས་གཞོན་ནུ་དེ་ནི་དབུ་གདུགས་ལྟར་
རྒྱས་ཤིང་། དཔྲལ་བའི་དབྱེས་ཆེ་བ། སྤྱན་དཀྱུས་རིང་ཞིང་ཤངས་ཀྱི་གཟེངས་
མཐོ་བ། སྐུའི་ཆ་ཐམས་ཅད་བཀྲ་ཤིས་པའི་རི་མོ་དུ་མ་ཡོད་པ། བྱིས་པ་ཐ་མལ་
པའི་སྤྱོད་ཚུལ་ལས་འདས་ཏེ་སྐྱིལ་ཀྲུང་བཅས་ཏེ་ཆོས་ཀྱི་དོན་སེམས་པ་དང་།
ཆོས་འཆད་པའི་ཚུལ་སོགས་བླ་ཆེན་གྱི་སྤྱོད་ཚུལ་སྣ་ཚོགས་མད་པས་སྐུ་མཐོང་བ་
དང་མཛད་སྤྱོད་ཀྱི་ཚུལ་ཐོས་པ་དང༌། ལྷ་དང་སྲུང་མ་མང་པོའི་ལུང་བསྟན་ཕྱོགས་
ཀུན་ནས་བསྒྲགས་པས་གོ་ཤཱི་བསྟན་འཛིན་ཆོས་རྒྱལ་གྱི་གདུང་བརྒྱུད་རྣམས་
ཀྱིས་གཙོས་མཚོ་སྔོན་དཔོན་རྣམས་དང་འཛམ་གླིང་ཡངས་པའི་ཁྱོན་ལ་སྟོབས་
ཀྱིས་འཁོར་ལོ་བསྒྱུར་བ་འཇམ་དབྱངས་གོང་མ་བདག་པོ་ཆེན་པོས་གངས་ཅན་
འགྲོ་བའི་མགོན་པོ་ནི་འདིའོ་ཞེས་གཟེངས་བསྟོད་མཛད་ཅིང་། དེ་ལ་བརྟེན་ནས་
མདོ་ཁམས་ཕྱོགས་ཀྱི་ཆོས་ཀྱི་གདན་ཁྲི་འཛིན་པའི་བླ་ཆེན་རྣམས་དང་། སྐྱེས་
རབས་དུ་མར་བྱོན་པའི་སྤྲུལ་སྐུ་རྣམས་ཀྱིས་གཙོས་མཆོག་དམན་མཐའ་དག་འུར་
ལངས་ཏེ་ཞབས་ཀྱི་པདྨོ་ལ་མངོན་པར་བཏུད་ཅིང་། ཆོས་སྡེ་ཆེ་ཕྲ་རྣམས་དང་སྡེ་
དཔོན་འབངས་བཅས་ནས་ཡོ་ལངས་ཆེན་པོས་བསྙེན་བཀུར་གྱི་མཆོད་པར་བྱས་
སོ། །དེ་ནས་རྒྱལ་སྲས་གཞོན་ནུ་དེ་རྫིང་གི་པདྨ་བཞིན་དུ་བསྐྱེད་དྲག་པར་གྱུར་ཏེ་
དགུང་ལོ་བཞི་ལ་བབ་པའི་ཚེ་ཐུབ་དབང་གནས་བརྟན་བཅུ་དྲུག་དང་བཅས་པས་
དངོས་སུ་བྱིན་གྱིས་བརླབས་ཤིང་། དགུང་ལོ་ལྔ་པའི་དུས་སུ་འཇམ་མགོན་བླ་མ་
- 248 -



ལམ་རིམ་བླ་མ་བརྒྱུད་པའི་རྣམ་ཐར། །
ཙོང་ཁ་པ་ཆེན་པོས་བྱིན་གྱིས་བརླབས་པས་གློ་བུར་ཉིད་དུ་དབུས་གཙང་ཆོས་ཀྱི་
ཞིང་དུ་འགྲོ་ཞེས་གསུང་བྱོན་ཞིང་དེའི་རྟེན་འབྲེལ་ཀྱང་མང་དུ་བསྒྲིག་པར་མཛད་
པ་ཞིག་བྱུང་། སྐུ་ན་ཕྲ་མོ་དེ་ཙམ་གྱི་དུས་ནའང་དད་པས་ལྷགས་པའི་གདུལ་བྱ་
དག་ལ་རང་རང་གི་སྐལ་བ་དང་འཚམ་པའི་ཆོས་ཀྱི་བདུད་རྩི་སྩོལ་བར་མཛད་
ཅིང༌། ལྷག་པར་ཆོས་བཟང་ནོ་མོན་ཧན་ཕེབས་ནས་མཎྜལ་ཕུལ་ཏེ་ཆོས་ཀྱི་བདུད་
རྩི་ གནང་དགོས་པར་གསོལ་བ་བཏབ་པ་ན། ཆོས་གོས་ངུར་སྨིག་རྒྱལ་མཚན་
འཆང་བའི་སྐུ། །ཆོས་ཕུང་བརྒྱད་ཁྲི་བཞི་སྟོང་སྒྲོག་པའི་གསུང་། །ཆོས་དབྱིངས་
ངང་ལས་ གཡེལ་བ་མེད་པའི་ཐུགས། །ཆོས་ ཀྱི་རྒྱལ་ པོ་ རྒྱལ་བ་ཙོང་ ཁ་པ། །
གསོལ་བ་འདེབས་སོ་བྱིན་གྱིས་བརླབ་ཏུ་གསོལ། །ཞེས་པ་འདི་ཐོགས་མེད་དུ་
སྩལ་བས་གདུལ་བྱ་མཐའ་དག་མི་ཕྱེད་པའི་དད་པའི་ས་ལ་བཀོད། དེ་ནས་ཚ་
གན་ནོ་མོན་ཧན་ངག་དབང་བློ་བཟང་བསྟན་པའི་རྒྱལ་མཚན་ཡོངས་འཛིན་དུ་
བསྟེན་ནས་དབང་ལུང་མན་ངག་བརྒྱུད་མར་གསན་ཏེ་སྐུ་ན་ཕྲ་མོའི་དུས་དེ་ཉིད་
ནས་གདམས་པའི་གཏེར་དུ་གྱུར། དེའི་ཚེ་གསོལ་བ་འདེབས་པ་མང་པོ་ལ་ཐུགས་
རྗེ་ཆེན་པོའི་རྗེས་གནང་སོགས་རྗེས་གནང་དང་ལུང་གི་རིགས་དུ་མ་བརྒྱུད་མར་
སྩལ། དེ་ནས་དགུང་ལོ་བརྒྱད་པ་ཤིང་མོ་ལུག་གི་ལོ་ལི་ཐང་ནས་ཆིབས་བསྐྱོད།
མདོ་ཁམས་ཕྱོགས་ཀྱི་ཆོས་སྡེ་ཆེན་པོ་དུ་མ་དང་སྡེ་དགེ་སོགས་ཡུལ་གྲུ་དུ་མར་
སྤྱན་དྲངས། ཚ་གན་ནོ་མོན་ཧན་སོགས་ཀྱིས་གསོལ་བ་བཏབ་སྟེ་སེར་སྐྱ་སྟོང་
ཙམ་ལ་ཐུགས་རྗེ་ཆེན་པོ་ཕྱག་བཞི་པའི་ རྗེས་གནང་སྔོན་འགྲོའི་ཆོས་བཤད་
སོགས་ཆེས་རྒྱས་པར་སྩལ་བས་ཀུན་མི་ཕྱེད་པའི་དད་པ་ལ་བཀོད་ཅིང་། མདོ་
ཁམས་ཕྱོགས་ཀྱི་སེར་སྐྱ་ཕལ་མོ་ཆེས། དགོས་འདོད་ཀུན་འབྱུང་ནོར་བུ་བསམ་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
འཕེལ་ ཁྱོད། །ཡོན་ཏན་ཐམས་ཅད་མ་བསླབས་ཐུགས་སུ་ ཆུད། །ཐོས་བསམ་
སྒོམ་པ་མཐར་ཕྱིན་གྲུབ་པ་བརྙེས། །འཕྲིན་ལས་རྒྱུན་མི་འཆད་ལ་གསོལ་བ་
འདེབས། །ཞེས་འདོན་པ་བྱུང་། དེ་སྐབས་ནས་ལམ་རིམ་ཆེན་མོ་ལྗགས་འཛིན་
མཛད་ཅིང་། དཔལ་ལྡན་ས་གསུམ་མ་དང་ འཇམ་དཔལ་མཚན་བརྗོད་རྒྱུན་དུ་
ཞལ་འདོན་དུ་མཛད་དོ། །དེ་ནས་མེ་ཕོ་སྤྲེའུའི་ལོ་འཇམ་དབྱངས་གོང་མ་ཆེན་
པོའི་བཀས་བསྐུལ་ཞིང་མདོ་ཁམས་ཕྱོགས་ཀྱི་ཆེན་པོ་མཐའ་དག་བློ་མཐུན་པར་
སྐུ་འབུམ་དུ་ཕེབས་པར་གསོལ་བ་བཏབ་སྟེ་རྒྱལ་བ་ཙོང་ཁ་པ་ཆེན་པོ་གང་དུ་
འཁྲུངས་ པའི་ སའི་ ཆ་ སྐུ་ འབུམ་ དུ་ ཕེབས། རྒྱལ་ བ་ བསོད་ ནམས་ རྒྱ་ མཚོའི་
ཆོས་ཀྱི་ཁྲི་ལ་ཞབས་སེན་བཀོད་ནས་དགེ་འདུན་སྟོང་ཕྲག་མང་པོ་ཚོགས་པ་ལ་
སྐྱེས་ རབས་ སོ་བཞི་པའི་དབུ་ནས་ཆོས་ ཐུན་ གཅིག་ གཟབ་ བཤད་ གནང་ བ་
སོགས་བསྟན་འགྲོའི་དོན་རྒྱ་ཆེར་མཛད་ཅིང་། ཆུ་བཟང་ནོ་མོན་ཧན་ལས་རྡོ་རྗེ་
འཇིགས་བྱེད་ཀྱི་དབང་གསན། དེ་ནས་སྔོན་ཡུན་རིང་པོ་ནས་གོམས་པའི་བག་
ཆགས་བརྟས་པའི་མཐུས་ཁྱིམ་པའི་ཆ་ལུགས་ལ་མི་དགྱེས་ཤིང་སྐྲ་བྲེགས་རབ་ཏུ་
བྱུང་བའི་ཆ་ལུགས་མཛད་བཞེད་པ་ན་ལོ་དེའི་ཧོར་ཟླ་བཅུ་པའི་ཚེ་ཉི་ཤུའི་ཉིན་ཆ་
གན་ནོ་མོན་ཧན་དང་ཆུ་བཟང་ནོ་མོན་ཧན་གཉིས་ཀྱིས་མཁན་སློབ་མཛད་དེ་སྐྲ་
བཅད་ངུར་སྨྲིག་གི་ན་བཟའ་བསྐོན་ཏེ་བསླབ་སྡོམ་ཕུལ། མཚན་ངག་གི་དབང་
ཕྱུག་ཆོས་ཀྱི་གྲགས་པ་ཐུབ་བསྟན་རྒྱལ་མཚན་དཔལ་བཟང་པོ་ཞེས་གསོལ། དེ་
ནས་གཞུང་ལུགས་ལ་སྦྱོང་བར་བཞེད་དེ་ཆུ་བཟང་ནོ་མོན་ཧན་གྱིས་ཡོངས་འཛིན་
མཛད་ནས་མཚན་ཉིད་ཀྱི་གཞུང་ཆེན་ལྔའི་དབུ་ནས་རྩི་ཤག་གནང་སྟེ་གསན་སྦྱོང་
གི་དབུ་ཚུགས། རིམ་གྱིས་བསྡུས་གྲྭའི་གསན་སྦྱོང་མཛད་པས་རིང་པོར་མ་ཐོགས་
- 250 -



ལམ་རིམ་བླ་མ་བརྒྱུད་པའི་རྣམ་ཐར། །
པར་མཁས་པའི་ཕུལ་དུ་གྱུར་ཏེ་སྐུ་འབུམ་འདུས་ཚོགས་ཀྱི་དབུས་སུ་དམ་བཅའ་
ཡང་འཇོག་པ་མཛད། དེ་ནས་གངས་ཅན་སྐྱེ་འགྲོ་ཡོངས་ཀྱི་བསོད་ནམས་ཀྱི་
མཐུས་དགུང་ལོ་བཅུ་གསུམ་པ་ལྕགས་ཕོ་བྱི་བའི་ལོ་གོང་མ་ཆེན་པོའི་སྐུ་ཚབ་
སོགས་དཔའ་བོ་སྟོང་ཕྲག་མང་པོས་བར་ཆད་བསྲུངས་ཤིང་བླ་ཆེན་མང་པོས་
མཐའ་བསྐོར་ཏེ་སྐུ་འབུམ་ནས་ཆིབས་བསྐྱོད་དེ་ལོ་དེའི་ཟླ་བ་དགུ་པའི་ཚེས་བཅོ་
ལྔའི་ཉིན་ལྷ་ལྡན་སྤྲུལ་པའི་གཙུགས་ལག་ཁང་དུ་ཕེབས་ཏེ་སེར་སྐྱ་བགྲང་བ་ལས་
འདས་པ་ལ་ཞལ་ གྱི་དཀྱིལ་འཁོར་བསྟན་ཏེ་གངས་ཅན་སྐྱེ་འགྲོ་མཐའ་དག་
དབུགས་ཕྱིན་པ་ཐོབ་པར་མཛད་དོ། །དེ་ནས་ཕོ་བྲང་ཆེན་པོ་པོ་ཏ་ལར་ཕེབས།
མགོན་པོ་སྤྱན་རས་གཟིགས་ཀྱི་རིགས་ཀྱི་ཅོད་པན་སྣང་བ་མཐའ་ཡས་ངུར་སྨིག་
གར་གྱི་རྣམ་པར་རོལ་པ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་
ཤེས་དཔལ་བཟང་པོ་སྤྱན་དྲངས་ཏེ། ཕོ་བྲང་ཆེན་པོ་གཟིམ་ཆུང་ཉི་འོད་འཁྱིལ་དུ་
ལྕགས་བྱི་ལོ་དེ་ཁའི་མགོ་ཟླ་བའི་ཡར་ངོའི་ཚེས་ལྔའི་ཉིན་པཎ་ཆེན་ཐམས་ཅད་
མཁྱེན་པ་ཆེན་པོས་མཁན་སློབ་སྦྲགས་མ་མཛད། ཁྲི་ཆེན་དགེ་འདུན་ཕུན་ཚོགས་
ཀྱིས་དུས་གོ་བ་མཛད་དེ། ཚིགས་སྔ་མ་དགེ་ཚུལ་དུ་བསྒྲུབས། མཚན་སྔར་གྱི་
ཐོག་ཏུ་བློ་བཟང་ཞེས་བསྣན་ཏེ། བློ་བཟང་བསྐལ་བཟང་རྒྱ་མཚོ་ཞེས་གསོལ། དེ་
ནས་པཎ་ཆེན་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་ཡེ་ཤེས་ལ་ལམ་
རིམ་ཆེན་མོ་ལས་དབུ་བཙུགས་ཏེ་ཆོས་རྒྱུན་དུ་གསན་པར་མཛད། ལྷག་པར་པཎ་
ཆེན་ཐམས་ཅད་མཁྱེན་པ་ཆེན་པོ་ལ་དཔལ་རྡོ་རྗེ་འཇིགས་བྱེད་ཆེན་པོའི་དབང་
བཞི་ཡོངས་སུ་རྫོགས་པ་གསན། པཎ་ཆེན་ཐམས་ཅད་མཁྱེན་པ་ཆེན་པོས་ཀྱང་
རྗེ་འདི་ལ་རྒྱལ་བ་ཙོང་ཁ་པ་ཆེན་པོའི་རྣམ་ཐར་ལྟར་དང་པོར་ཤིང་རྟ་ཆེན་པོའི་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གཞུང་ ལུགས་རྣམས་ལ་མཐའ་ཆོད་པར་ སྦྱོང་བ་དང་། དེ་ནས་ གཞུང་ ལུགས་
གདམས་པར་འཆར་བའི་ཉམས་བཞེས་རྣམས་ལ་འབད་པ་དང་དེ་ནས་འཇམ་
མགོན་བླ་མའི་བསྟན་པ་རིན་པོ་ཆེ་འདི་ཉིད་ཕྱོགས་ཀུན་ཏུ་སྤེལ་བར་མཛད་ནས་
བསྟན་པའི་སྲོག་ཤིང་གཡོ་བ་མེད་པ་ཞིག་མཛད་དགོས་ཞེས་ཞལ་ཏ་ཞིབ་པར་ཞུ་
བར་མཛད། དེ་ནས་རྗེ་འདི་པས་འབྲོམ་རིན་པོ་ཆེས་ཇོ་བོ་རྗེ་ཇི་ལྟར་བསྟེན་པ་
ལྟར་གྱི་རྣམ་ཐར་རྗེས་སུ་བསྐྱངས་ཏེ་པཎ་ཆེན་ཐམས་ཅད་མཁྱེན་པ་ཆེན་པོ་
རིགས་ཀྱི་ཅོད་པན་དུ་བཟུང་ནས་གུས་པ་བླ་ལྷག་ཏུ་མཛད་དེ་པཎ་ཆེན་ཐམས་
ཅད་མཁྱེན་པ་ཆེན་པོ་གཙང་དུ་ཆིབས་བསྐྱོད་ལ་ཉེ་བ་ན་རྗེ་འདི་ཉིད་པཎ་ཆེན་
ཐམས་ཅད་མཁྱེན་པ་ཆེན་པོ་གཟིམ་ཆུང་ཁམས་གསུམ་རྣམ་རྒྱལ་དུ་བཞུགས་པའི་
སྐུ་མདུན་དུ་ཕེབས་ཏེ་གསེར་དངུལ་སོགས་ཡོད་བྱད་དཔག་ཏུ་མེད་པ་ཕུལ་ནས་
བསྟན་འགྲོའི་དོན་དུ་ཞབས་པད་ཡུན་རིང་དུ་བརྟན་དགོས་ཚུལ་སོགས་གསོལ་བ་
ཤུགས་དྲག་ཏུ་འདེབས་པར་མཛད། པཎ་ཆེན་ཐམས་ཅད་མཁྱེན་པ་ཆེན་པོས་
ཀྱང་སྔར་ཞུས་པ་ལྟར་གསན་སྦྱོང་དཔྱིས་ཕྱིན་པ་གནང་དགོས་ཚུལ་སོགས་ཐུགས་
ཡིད་གཅིག་ཏུ་འདྲེས་པའི་བཀའ་མཆི་ཞིབ་ཏུ་མཛད། དེ་ནས་པཎ་ཆེན་ཐམས་
ཅད་མཁྱེན་པའི་བཀའ་རྣམས་ཐུགས་ལ་བཅངས་ཏེ་ཁྲི་རིན་པོ་ཆེ་བློ་བཟང་དར་
རྒྱས་ཡོངས་འཛིན་དུ་བསྟེན་ནས་འབྲས་སྤུངས་སུ་ཆིབས་བསྐྱོད་དེ་ཐོག་མར་ཞག་
ཤས་བསྡུས་གྲྭའི་རྩི་ཤག་གསན་པ་ན་སྔར་ནས་སྐུ་འབུམ་དུ་སྦྱངས་ཟིན་པས་
ཐོགས་པ་མེད་པར་མཁྱེན་ཏེ་ཚད་མ་སྡེ་བདུན་མདོ་དང་བཅས་པ་ལ་སྦྱོང་བར་
མཛད། དེའི་ ཚེ་ གྲྭ་ སར་ སློབ་ གཉེར་ བྱེད་ པ་ བྱིངས་དང་ མཚུངས་ པར་ ཉིན་ རེ་
བཞིན་དུ་སྔ་དགོང་གཉིས་ཀར་རྩི་ཤག་ཚར་རེ་འཆག་མེད་དུ་གསན་ཞིང་། མཚན་
- 252 -



ལམ་རིམ་བླ་མ་བརྒྱུད་པའི་རྣམ་ཐར།
ཉིད་ཞབས་ཕྱི་རྣམས་དང་ཆོས་ཀྱི་འབེལ་གཏམ་ལ་བརྩོན་པར་མཛད་པས་རིང་
བོར་མ་ཐོགས་པར་ཚད་མའི་གཞུང་ལུགས་ལ་མཁས་པའི་ཕུལ་དུ་ཕྱིན་པར་གྱུར་
ཏོ། །དེ་ནས་ཕར་ཕྱིན་ལ་གསན་སྦྱོང་མཛད་བཞེད་དེ་པཎ་ཆེན་བསོད་ནམས་
གྲགས་པའི་ཕར་ཕྱིན་ཐུགས་འཛིན་མཛད། ལེགས་བཤད་གསེར་ཕྲེང་དང་རྣམ་
བཤད་སྙིང་པོའི་རྒྱན་སོགས་རྗེ་ཡབ་སྲས་ཀྱི་གསུང་རྣམས་གཞིར་བཞག་རྒྱ་བོད་
ཀྱི་ཡིག་ཆ་མཐའ་དག་ལ་གཟིགས་རྟོགས་མཛད་པས་རིང་པོར་མ་ཐོགས་པར་ཕ་
རོལ་ཏུ་ཕྱིན་པའི་གཞུང་ལ་མཁས་པའི་ཕུལ་དུ་ཕྱིན་པར་གྱུར། དེ་ནས་དབུ་མའི་
གཞུང་ལ་སྦྱོང་བར་བཞེད་དེ་ཁྲི་རིན་པོ་ཆེ་དཔལ་ལྡན་གྲགས་པ་ཡོངས་འཛིན་དུ་
བསྟེན་ནས་ཉིན་རེ་བཞིན་རྩི་ཤག་ཐུན་གཉིས་རེ་འཆག་མེད་གསན་ནས་འཕགས་
པ་ཀླུ་སྒྲུབ་ཡབ་སྲས་ཀྱི་དབུ་མའི་གཞུང་རྣམས་དང༌ རྗེ་བདག་ཉིད་ཆེན་པོས་
མཛད་པའི་དབུ་མའི་ཊཱིཀ་ཆེན་རྣམ་གཉིས། ལེགས་བཤད་སྙིང་པོ། ལྷག་མཐོང་
ཆེ་ཆུང་སོགས་རྗེ་ཡབ་སྲས་ཀྱི་གསུང་ལ་ཞིབ་ཏུ་དཔྱད་དེ་རྟག་འགྲུས་ཆེན་པོས་
སྦྱོང་བར་མཛད་པས་རིང་པོར་མ་ཐོགས་པར་དབུ་མའི་གཞུང་ལ་སྦྱངས་པ་ཐར་
ཕྱིན་པར་གྱུར་ཏོ། །དེ་ནས་རྗེ་འདི་པ་ཡོངས་གྲགས་ཀྱི་དགུང་ལོ་བཅུ་དགུ་མངལ་
བཤོལ་རྩིས་པའི་ཉི་ཤུར་ཕེབས་པ་མེ་ཕོ་རྟའི་ལོ་རིགས་ཀྱི་ཅོད་པན་པཎ་ཆེན་
ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་ཡེ་ཤེས་སྤྱན་དྲངས་ནས་ལྷ་ལྡན་
སྤྲུལ་པའི་གཙུག་ལག་ཁང་དུ་ས་ག་ཟླ་བའི་ཚེས་བཅོ་ལྔའི་ཉིན་ཇོ་བོ་ཤཱཀྱ་མུ་ནེའི་
སྐུ་མདུན་དུ་པཎ་ཆེན་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་ཡེ་ཤེས་
དཔལ་བཟང་པོས་མཁན་པོ་མཛད། ཁྲི་རིན་པོ་ཆེ་དཔལ་ལྡན་གྲགས་པས་ལས་
སློབ་མཛད། རྒྱུད་སྨད་མཁན་པོ་མཁས་གྲུབ་ཆེན་པོ་ངག་དབང་མཆོག་ལྡན་པས་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གསང་སྟེ་སྟོན་པའི་སློབ་དཔོན་མཛད། སྡེ་སྣོད་འཛིན་པ་ཆེན་པོ་དཀའ་ཆེན་བློ་
བཟང་སྨོན་ལམ་གྱིས་དུས་གོ་བ་མཛད། རྒྱལ་སྲས་སྤྲུལ་སྐུ་འཇིགས་མེད་ཡེ་ཤེས་
གྲགས་པ་སོགས་གངས་རིའི་ལྗོངས་ཀྱི་གནས་བརྟན་ཆེན་པོ་སུམ་ཅུ་རྩ་གཅིག་གི་
དབུས་སུ་བསྙེན་པར་རྫོགས་པར་མཛད་དེ་ཐུབ་པའི་རྒྱལ་ཚབ་ཆེན་པོར་མངའ་
གསོལ་ཏོ། །དེ་ནས་པཎ་ཆེན་ཐམས་ཅད་མཁྱེན་པ་ཆེན་པོ་ལ་མདོ་སྔགས་ཀྱི་ཆོས་
བཀའ་རྒྱ་ཆེར་གནང་དགོས་པའི་གསོལ་འདེབས་མཛད་ནས་པཎ་ཆེན་ཐམས་
ཅད་མཁྱེན་པ་ཆེན་པོ་གཟིམ་ཆུང་བདེ་བ་ཅན་དུ་བཞུགས་སུ་གསོལ། དུས་ཚེས་
ཁྱད་པར་ཅན་དང་བསྟུན་ནས་པཎ་ཆེན་ཐམས་ཅད་མཁྱེན་པ་ཆེན་པོས་གཟིམ་
ཆུང་བདེ་བ་ཅན་ཉིད་དུ་དཔལ་གསང་བ་འདུས་པའི་རས་བྲིས་ཀྱི་དཀྱིལ་འཁོར་
དུ་དབང་བཞི་ཡོངས་སུ་རྫོགས་པ་སྟ་གོན་དང་བཅས་པ་རྒྱས་པར་སྩལ། དེ་ནས་
བ་རི་བརྒྱ་རྩའི་རྗེས་གནང་ཡོངས་རྫོགས། སྒྲུབ་ཐབས་སོ་སོའི་ལུང་དང་བཅས་
པ། རྒྱུད་ཀྱི་རྒྱལ་པོ་དཔལ་གསང་བ་འདུ་པའི་འགྲེལ་པ་སྒྲོན་གསལ། དེ་ལ་རྗེ་
བདག་ཉིད་ཆེན་པོས་མཆན་འགྲེལ། བསྡུས་དོན། མཐའ་གཅོད་བཞིའི་སྒོ་ནས་
འདུས་པའི་རྩ་རྒྱུད་འཆད་པའི་བཤད་སྲོལ་བཟང་པོ་དེ་རིམ་གྱིས་གནང་། ཡང་
པཎ་ཆེན་ཐམས་ཅད་མཁྱེན་པ་ཆེན་པོར་མ་རྒྱུད་ཐམས་ཅད་ཀྱི་གཙོ་བོ་དཔལ་
འཁོར་ལོ་སྡོམ་པ་ལཱུ་ཧི་པའི་ལུགས་ཀྱི་ལྷ་དྲུག་ཅུ་རེ་གཉིས་པའི་དབང་གནང་
དགོས་ཞེས་གསོལ་བ་འདེབས་པར་མཛད་པ་ན་པཎ་ཆེན་ཐམས་ཅད་མཁྱེན་པ་
ཆེན་པོས་ཀྱང་དགྱེས་བཞིན་ཞལ་གྱིས་བཞེས་ཏེ་རྗེ་འདི་པ་གཟིམ་ཆུང་བདེ་བ་
ཅན་དུ་ཕེབས་ཏེ་བདེ་མཆོག་གི་དབང་སྟ་གོན་དང་བཅས་པ་རྒྱས་པར་གནང་བ་
གསན་པར་མཛད། དེ་ནས་མངོན་པ་མཛོད་ལ་སྦྱོང་བར་བཞེད་དེ། མངོན་པ་
- 254 -



ལམ་རིམ་བླ་མ་བརྒྱུད་པའི་རྣམ་ཐར།
མཛོད་རྩ་བ་དང་། མངོན་པ་ཀུན་ལས་བཏུས་གཉིས་ཐུགས་ལ་བཟུང་། གཞུང་དེ་
གཉིས་ཀྱི་འགྲེལ་པ་འགྲེལ་བཤད་དང་བཤད་པ་མཐའ་དག་ལ་གཟིགས་རྟོགས་
མཛད་དེ་རིང་པོར་མ་ཐོགས་པར་མངོན་པ་ལ་མཁས་པའི་ཕུལ་དུ་ཕྱིན་པར་གྱུར་
ཏོ། །དེ་ནས་བོད་དུ་སྡེ་གཟིར་དུས་འཁྱོམས་ཆེ་བར་བྱུང་བ་ན་འཇམ་དབྱངས་གོང་
མ་བདག་པོ་ཆེན་པོས་རྗེ་འདི་པ་རེ་ཤིག་མདོ་ཁམས་ཕྱོགས་སུ་ཕེབས་ན་ལེགས་
ཚུལ་ཕེབས་པ་ལྟར། སེ་འབྲས་དགེ་གསུམ་གྱི་བླ་མ་མང་པོ་དང་། མཚན་ཉིད་
ཞབས་ཕྱི་རྣམས་དང་། གཞན་ཡང་བླ་ཆེན་མང་པོ་དང༌། དྲུང་སྐོར་སེར་སྐྱ་ཕོན་ཆེ་
བ་དང་བཅས་ཆིབས་ཁ་བསྐྱོད་དེ་འགར་ཐར་དུ་ཕེབས། ལམ་བར་གྱི་སེར་སྐྱ་
བགྲང་བ་ལས་འདས་པ་མཐོང་ཐོས་དྲན་རེག་གི་འབྲེལ་པ་ཐོགས་པ་ཐམས་ཅད་
སྨིན་ གྲོལ་ ལ་ འགོད་པར་མཛད། དེ་ནས་ ཁྲི་ཆེན་ དཔལ་ ལྡན་ གྲགས་ པ་ ཞིང་
གཤེགས་པ་ན་རྒྱུད་སྨད་མཁན་པོ་ངག་དབང་མཆོག་ལྡན་ཡོངས་འཛིན་དུ་སྤྱན་
དྲངས་ཏེ་དགའ་ལྡན་ཁྲི་པ་དང་འདྲ་བའི་ཆོས་སྒོ་གནང་ཞིང་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་པར་མཛད་དེ་རྗེ་རྒྱལ་བ་གཉིས་པའི་མན་ངག་རྒྱལ་
བའི་གསུང་རབ་ཐམས་ཅད་ཀྱི་ཉིང་ཁུ་བྱང་ཆུབ་ལམ་གྱི་རིམ་པའི་དམར་ཁྲིད་
འཇམ་དཔལ་ཞལ་ལུང་གི་སྟེང་ནས་མྱོང་ཁྲིད་སླ་ཆོས་སུ་མ་སོང་བར་ཟླ་སྦྲེལ་གྱི་
བར་དུ་གསན་ཞིང་ཡང་དང་ཡང་དུ་དྲི་གཏུགས་ཀྱི་སྒོ་ནས་གདེང་ཐོབ་པར་མཛད།
དེ་ནས་དཔལ་གསང་བ་འདུས་པའི་རྩ་རྒྱུད། འགྲེལ་པ་སྒྲོན་གསལ་ རྗེ་རིན་པོ་
ཆེས་མཛད་པའི་བསྡུས་དོན་མཆན་བུ་མཐའ་གཅོད་རྣམས་སྦྲགས་ཏེ་འཆད་པ་
འགྲེལ་པ་བཞི་སྦྲགས་སུ་གྲགས་པའི་གཟབ་བཤད་རྒྱུན་བསྲིངས་ཏེ་ལོ་སྦྲེལ་གྱི་
བར་དུ་གསན་ཞིང་། དེ་ཡང་ལུང་ཐོབ་ཙམ་གྱིས་ཆོག་པར་མ་མཛད་པར་སྔ་ཕྱི་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བར་གསུམ་དུ་བླ་མ་རྒྱུད་མཆོད་དང༌། ཉིན་རེ་བཞིན་རྒྱུད་ཀྱི་ཊིཀྐའི་རྩི་ཤག་
འཛིན་ཆོས་བཅས་རྗེ་ཡབ་སྲས་ནས་བརྒྱུད་པའི་ཕྱག་ལེན་ཉམས་པ་མེད་པར་
གསན་པར་མཛད། གཞན་ཡང་མཁས་གྲུབ་ཆེན་པོ་ངག་དབང་མཆོག་ལྡན་པ་
འདི་ལ་དཔལ་གསང་བ་འདུས་པའི་དབང་། བསྐྱེད་རིམ་དངོས་གྲུབ་རྒྱ་མཚོ་དང་
རྫོགས་རིམ་རིམ་ལྔ་གསལ་སྒྲོན་གཉིས་ཀའི་གཟབ་བཤད། གསང་བ་འདུས་པའི་
བསྐྱེད་རྫོགས་གཉིས་ཀའི་ཉམས་ཁྲིད། དཔལ་འཁོར་ལོ་སྡོམ་པའི་དབང་དང་
བདེ་མཆོག་རྩ་རྒྱུད་དང༌ རྒྱུད་འགྲེལ་སྦས་དོན་ཀུན་གསལ་གཉིས་རྩ་འགྲེལ་
སྦྲགས་པའི་བཤད་ལུང་། བདེ་མཆོག་ལཱུ་ཧི་པའི་ལུགས་ཀྱི་བསྐྱེད་རྫོགས་གཉིས་
ཀའི་ཁྲིད་སོགས་ཆོས་བཀའ་མཐའ་ཡས་པ་གསན། དེ་ནས་དབུས་གཙང་བདེ་
འཇགས་སུ་སོང་དབུས་གཙང་དུ་ཕེབས་པར་ཉེ་བ་ན་གོང་མ་བདག་པོ་ཆེན་པོའི་
བཀས་མངགས་པའི་མི་དྲག་དཔུང་ཆེ་བ་དང༌། ལྕང་སྐྱ་རིན་པོ་ཆེ་བཅས་ཕེབས་ཏེ་
ལྕང་སྐྱ་རིན་པོ་ཆེས་རྗེ་འདི་ལ་མདོ་སྔགས་ཀྱི་ཆོས་བཀའ་རྒྱ་ཆེན་པོའི་དོན་དུ་
གསོལ་བ་བཏབ་པ་ལྟར་བདེ་མཆོག་ལཱུ་ཧི་པའི་དབང་སྟ་གོན་དང་བཅས་པ་རྒྱས་
པར་སྩལ། ཡང་ལྕང་སྐྱ་རིན་པོ་ཆེ་ནས་གསོལ་བ་བཏབ་སྟེ་གསང་འདུས་མི་སྐྱོད་
པའི་དབང་སྟ་གོན་དང་བཅས་པ་རྒྱས་པར་སྩལ། ཡང་ལྕང་སྐྱ་རིན་པོ་ཆེ་ནས་
གསོལ་བ་བཏབ་སྟེ་དགེ་འདུན་ལྔ་བཅུ་སྐོར་ལ་འཇམ་དཔལ་ཞལ་ལུང་གི་མྱོང་
ཁྲིད་རྒྱས་པར་སྩལ། དེ་ནས་འགར་ཐར་ནས་ཆིབས་ཁ་བསྐྱོད་དེ་ལམ་བར་གྱི་སྐྱ་
སེར་བགྲང་བ་ལས་འདས་པ་ལ་མཐོ་རིས་དང་ཐར་པའི་ས་བོན་བསྐྲུན་པར་
མཛད་ཅིང་རིམ་གྱིས་གྲུ་འཛིན་གཉིས་པའི་གཞལ་མེད་ཁང་དུ་ཕེབས། དེ་ནས་རྗེ་
ཉིད་བསྙེན་པར་རྫོགས་ནས་ལོ་བཅུ་ལོན་པ་ཡོས་ལོ་ས་ག་ཟླ་བའི་ཚེས་བཅོ་ལྔའི་
- 256 -



ལམ་རིམ་བླ་མ་བརྒྱུད་པའི་རྣམ་ཐར། །
ཉིན་དེ་མོ་སྤྲུལ་པའི་སྐུ་ངག་དབང་འཇམ་དཔལ་བདེ་ལེགས་རྒྱ་མཚོ་སོགས་ལ་
བསྙེན་པར་རྫོགས་པའི་སྡོམ་པ་གནང་། དེ་ནས་བཟུང་སྟེ་རབ་བྱུང་བསྙེན་རྫོགས་
ཀྱི་སྡོམ་པ་ཟམ་མ་ཆད་པ་ལྟ་བུར་སྩལ་ཞིང་། འབྲོམ་རིན་པོ་ཆེའི་རྣམ་ཐར་རྗེས་སུ་
བསྐྱངས་ཏེ་རིགས་ཀྱི་ཅོད་པན་པཎ་ཆེན་ཐམས་ཅད་མཁྱེན་པ་ཆེན་པོ་མཇལ་བར་
རིངས་ནས་ཕོ་བྲང་དུ་ཕེབས་འཕྲལ་སྙན་གསན་མཛད་ཀྱང་དེ་ལོ་སྐུ་ན་མཐོ་བའི་
ཁར་སྐུ་ཁམས་བསྙེལ་ཚུལ་ཆེ་བས་ཕེབས་ཐབས་མ་བྱུང་བར་འབྲུག་ལོའི་ནང་དུ་
གཙང་དུ་ཆིབས་ཁ་བསྐྱོད་དེ་པཎ་ཆེན་ཐམས་ཅད་མཁྱེན་པ་ཆེན་པོ་མཇལ་བར་
ཕེབས། བླ་བྲང་རྒྱལ་མཚན་མཐོན་པོར་ཡབ་སྲས་མཇལ་མ་ཐག་ཐུགས་ཡིད་
གཅུགས་པའི་གསུང་གླེང་བག་ཕེབས་པར་མཛད་ཅིང་། ལམ་རིམ་མྱུར་ལམ་གྱི་
ཁྲིད་སོགས་ཆོས་བཀའ་མང་དུ་ཞུ་བའི་ སྙན་གསན་མཛད། རྗེ་འདི་པས་ཐོས་
བསམ་གླིང་དུ་བཞུགས་ཏེ་བླ་བྲང་རྒྱལ་མཚན་མཐོན་པོར་ཡང་ཡང་ཕེབས་ནས་
པཎ་ཆེན་ཐམས་ཅད་མཁྱེན་པ་ལ་ལམ་རིམ་མྱུར་ལམ། སྒྲོལ་དཀར་ཡིད་བཞིན་
འཁོར་ལོའི་རྗེས་གནང་། ཚེ་རྟ་ཟུང་འབྲེལ་གྱི་དབང་སོགས་ཆོས་བཀའ་མང་ཙམ་
གསན་ཞིང་། རྗེ་འདིས་བཀྲ་ཤིས་ལྷུན་པོའི་ཚོགས་ཆེན་ལ་ལམ་རིམ་བསྡུས་དོན་
གྱི་ལུང་ གི་ཐོག་ལམ་གྱི་ལུས་ཡོངས་སུ་རྫོགས་ པའི་ གསུང་བཤད་རྒྱས་པར་
གནང་། དེ་ནས་ཡབ་སྲས་གཉིས་འབྲལ་མི་ཕོད་པར་ཐུགས་ཡིད་གཅུགས་པའི་
བཀའ་མཆིད་ཟབ་མོ་རྒྱ་ཆེར་མཛད་ཅིང་། འཇམ་མགོན་བསྟན་པ་འཛིན་སྐྱོངས་
སྤེལ་གསུམ་གྱི་གནད་ལས་བརྩམས་པའི་གསང་བའི་བཀའ་མཆིད་མང་པོ་ཞིག་
ཀྱང་མཛད་ནས་རྗེ་འདིས་ཕོ་བྲང་དུ་ཆིབས་བསྐྱོད་མཛད། དེ་ནས་རྗེ་འདིས་ཆོས་
ཀྱི་འཁོར་ལོ་རྒྱ་ཆེར་བསྐོར་བའི་དུས་ལ་བབ་པ་ན་རྒྱ་གར་ཆུ་བོ་གངྒཱ་ཚུན་ལ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འགྲན་ཟླ་དང་བྲལ་བའི་རིག་སྔགས་འཆང་བའི་སྡེ་དཔལ་ལྡན་སྨད་རྒྱུད་གྲྭ་ཚང་
གི་དགེ་འདུན་ཚང་མས་གསོལ་བ་རྩེ་གཅིག་ཏུ་བཏབ་སྟེ་ཚོམ་ཆེན་རྙིང་པར་རྒྱུད་
སྨད་ཚོགས་ཡོངས་ཀྱི་ཐོག་སྤྲུལ་སྐུ་མང་པོ་དང་བླ་ཆེན་མང་པོས་གཙོས་དགེ་
འདུན་ཁྱོན་སྟོང་དང་ལྔ་བརྒྱ་སྐོར་ལ་དཔལ་གསང་བ་འདུས་པ་འཕགས་ལུགས་
མི་སྐྱོད་པའི་དབང་སྟ་གོན་དང་བཅས་པ་རྒྱས་པར་སྩལ་བས་གསང་ཆེན་རྡོ་རྗེ་
ཐེག་པའི་བསྟན་པ་ཉི་མ་ཤར་བ་ལྟར་མཛད་དོ། །དེ་ནས་ཡོངས་འཛིན་ངག་
དབང་མཆོག་ལྡན་ལ་རྡོ་རྗེ་ཕྲེང་བའི་དབང་རྫོགས་པར་གསན་ཞིང་། རིམ་བཞིན་
བདེ་ མཆོག་ ལྭ་ ཧི་ པའི་ བསྐྱེད་རྫོགས། དྲིལ་ བུ་ པའི་ བསྐྱེད་རྫོགས། སྲད་རྒྱུད་
ལུགས་ཀྱི་ ཁྲིད་ཆེན་དྲུག །སྨད་རྒྱུད་ལུགས་ཀྱི་ ཁྲིད་ཆེན་བརྒྱད་རྣམས་ལེགས་
པར་ གསན། དེ་ནས་ ཐུགས་ གཉེར་ ཞབས་ ཕྱི་རྣམས་ ཀྱིས་ བསྐུལ་ནས་ གསང་
འདུས་དབང་བཤད་ཆེན་མོ་དབང་དོན་དེ་ཉིད་ཡང་གསལ་ཞེས་བྱ་བ་སྔོན་མེད་
པའི་ལེགས་བཤད་ཆེན་པོ་འདི་མཛད་དོ། །དེ་ནས་དཔལ་ལྡན་སྟོད་རྒྱུད་གྲྭ་ཚང་
གི་དགེ་འདུན་རྣམས་ཀྱིས་གཙོས་སྡེ་སྣོད་འཛིན་པ་སྟོང་དང་བརྒྱ་སྐོར་ལ་དཔལ་
འཁོར་ལོ་སྡོམ་པ་ལཱུ་ཧི་པའི་ལུགས་ལྷ་རེ་གཉིས་པའི་དབང་སྟ་གོན་དང་བཅས་པ་
རྒྱས་ པར་ སྩལ་ཏེ་གསང་ཆེན་རྡོ་རྗེ་ཐེག་པའི་བསྟན་པ་ཆེས་ཆེར་འཕེལ་བར་
མཛད་དོ། །དེའི་ཚེ་རྒྱུད་སྡེ་དང་མཐུན་པའི་ཉམས་རྟོགས་ཁྱད་པར་ཅན་འཁྲུངས་
ནས། དགྱེས་པའི་མགུར་དབྱངས་བཞེས་པ་ནི། ལྷུན་སྟུག་རིན་ཆེན་ལས་གྲུབ་པ་
ངོ་མཚར་གྱི་ཕོ་བྲང༌། །ཡེ་ཤེས་འཇའ་ཚོན་དུ་འཁྲུགས་པ་དྭངས་གསལ་གྱི་འོད་
ཕུང་། །ལྔ་ལྡན་དཀྱིལ་འཁོར་གྱི་བདག་པོ་སྐུ་བཞི་ཡི་དབང་ཕྱུག །དྲིན་ཅན་རྗེ་
བཙུན་གྱི་བླ་མ་སྙིང་དབུས་སུ་བཞུགས་ཤིག །སྔོན་བསགས་ལེགས་བྱས་ཀྱིས་
- 258 -



ལམ་རིམ་བླ་མ་བརྒྱུད་པའི་རྣམ་ཐར། །
འཕངས་པའི་དལ་འབྱོར་གྱི་རྟེན་བཟང་། །རང་འབར་མེ་འོབས་དང་འདྲ་བའི་
ཁྱིམ་གནས་ལས་ཕྱུང་ནས། །མཉམ་མེད་ཟས་གཙང་གི་སྲས་པོའི་བུ་རྒྱུད་དུ་སྙེག་
པ། །བསམས་ ཀྱིན་ བློ་བདེའི་ ཉམས་དབྱངས་ཤིག་ ལེན་ པ་ རང་ སྤྲོའོ། །མཚན་
ལྡན་བླ་མ་ཡི་ཞལ་ནས་གདམས་ངག་གི་ཉིང་ཁུ། །སྡེ་སྣོད་རིན་པོ་ཆེ་རྣམ་གསུམ་
མཛུབ་འཁྲིད་དུ་བསྟན་ནས། །དུས་གསུམ་སངས་རྒྱས་ཀྱི་གཤེགས་ཤུལ་བྱང་
ཆུབ་ཀྱི་སེམས་ལ། །ཡིད་ཆེས་གོལ་ས་ལས་ལྡོག་པས་ཞེ་བློ་རང་བདེའོ། །གང་
སྣང་ཚུགས་ཐུབ་ཀྱི་བློ་འདི་འཁྲུལ་པ་རུ་གོ་ནས། །སྤྲོས་མེད་ནམ་མཁའ་དང་འདྲ་
བའི་ལྟ་བ་ཡི་རྒྱལ་པོ། །སྣང་སྟོང་སྒྱུ་མ་ཡི་གཟིགས་མོ་ལམ་ལམ་དུ་ཤར་ནས། །
རྟག་ཆད་གཡང་ས་ལས་གྲོལ་བས་ཞེ་བློ་རང་བདེའོ། །འཁྲུལ་བྲལ་རྒྱུད་ལུང་གི་
ངེས་པས་ཚང་མ་རུ་གྲུབ་ཅིང་། །ཆད་མེད་བརྒྱུད་ལྡན་གྱི་བླ་མར་བྱིན་རླབས་ཀྱི་
བཀའ་བབས། །མ་དག་དྲི་མ་ཀུན་སྦྱོང་ནུས་དབང་བཞི་ཡི་ཆུ་བོ། །སྙིང་གི་ཟིལ་
དངར་དུ་ཐོབ་པས་ཞེ་བློ་རང་བདེའོ། །སྣོད་བཅུད་ཡེ་ཤེས་ཀྱི་རོལ་པ་དཀྱིལ་
འཁོར་དུ་ཤར་ཞིང་། །མཚར་སྡུག་ཕྱག་རྒྱ་ཡི་གར་སྟབས་ཤིག་ཤིག་ཏུ་བསྒྱུར་
བས། །རང་སེམས་བདེ་སྟོང་གི་གཞོན་ནུ་ཏིང་འཛིན་གྱི་འཆར་སྒོ །གུ་ཡངས་རྩེད་
འཇོ་ལ་བྲེལ་བའི་དགའ་སྟོན་ཞིག་མྱོང་ངོ༌། །མ་རིག་སྙིང་དབུས་ཀྱི་སྦུབས་ལས་
རང་བྱུང་དུ་འཁྲུངས་པ། ཁྱབ་བདག་ཧེ་རུ་ཀའི་ཞལ་བཟང་མངོན་སུམ་དུ་མཐོང་
བའི། །འཁྲུལ་མེད་ལམ་བཟང་འདི་རྙེད་པ་བླ་མ་ཡི་བཀའ་དྲིན། །འཇམ་དཔལ་
སྙིང་པོ་ཡི་བཀའ་དྲིན་འཁོར་ཐབས་རང་མེད་དོ། །སྒོ་གསུམ་བག་མེད་ལས་
དབེན་པའི་བསམ་གཏན་གྱི་ཁང་བུར། །ཆོས་བརྒྱད་འདི་སྣང་གི་འཁྲི་བ་ ཕར་
རྒྱབ་ཏུ་བསྐྱུར་ནས། །ཚེ་མཇུག་དོན་ལྡན་དུ་བྱེད་ནུས་སྒྲུབ་པ་ཡི་མཆོད་པས། །ལྷ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དང་བླ་མ་ཀུན་མཉེས་པའི་ཡིད་སྨོན་ཞིག་འཆའོ། །ཞེས་སོ། །དེ་ནས་རྗེ་བདག་
ཉིད་ཆེན་པོའི་གསུང་འབུམ་ཡོངས་རྫོགས་ཀྱི་ལུང་གསན། འདི་དག་གི་སྐབས་
ལམ་ཀྱི་ལུས་ཡོངས་སུ་རྫོགས་པ་ལ་ཉམས་བཞེས་ལྷུར་མཛད་པས་སྐྱེས་བུ་ཆུང་
ངུའི་མི་རྟག་པའི་དམིགས་སྐོར་ལ་མྱོང་བ་ཕུལ་ཕྱིན་འཁྲུངས་ཏེ་སྐྱོ་ཤས་ཀྱི་མགུར་
དབྱངས་གསུངས་པ་ནི། ཕ་དྲན་པས་གདུང་བ་སེལ་མཛད་པའི། །སྐྱབས་བླ་མ་
ལྷ་ལ་གསོལ་བ་འདེབས། །བློ་འཆི་བ་སྙིང་ནས་དྲན་པ་དང༌། །ཆོས་རྣམ་དག་
འགྲུབ་པར་བྱིན་གྱིས་རློབས། །སྤང་སེར་པོ་གསེར་གྱི་རི་བོ་ལ། །རླངས་ན་བུན་
དངུལ་མདོག་སྐེད་ལ་འཁྲིགས། །དེ་ད་ལྟ་ཡོད་ལ་ད་ལྟ་མེད། །རྐྱེན་འདིས་ཀྱང་མི་
རྟག་དྲན་ནས་བྱུང་། །དབྱར་དྲོད་གཤེར་དུས་སུ་འཛོམ་པ་ན། །ལོ་ཡག་གི་སྙེ་མ་
གཡུ་ཡི་མདོག །སྟོན་མཐའ་མར་ཞིང་སྟོང་སྐྱ་བོར་སོང་། །རྐྱེན་འདིས་ཀྱང་མི་
རྟག་དྲན་ནས་བྱུང་། །ཤིང་ལྗོན་པ་འདབ་རྒྱས་ལོ་མ་རེར། །སྨིན་ལེགས་ཀྱི་འབྲས་
བུ་ཕུང་ཕུང་ཆགས། །མཐར་གཅིག་ཀྱང་མི་སྡོད་ས་ལ་བྲུལ། །རྐྱེན་འདིས་ཀྱང་མི་
རྟག་དྲན་ནས་བྱུང་། །ཤར་རི་བོ་སྤོ་མཐོའི་རྩེ་མོ་ནས། ཁྲི་གདུགས་ཀྱི་ཉི་མ་དགུང་
ལ་ཤར། །དེ་མི་སྡོད་ནུབ་ཀྱི་རི་རྩེར་སོང་། །རྐྱེན་འདིས་ཀྱང་མི་རྟག་དྲན་ནས་
བྱུང་། །སྐྱེས་ཕོ་མོ་གཞོན་ནུ་ལང་ཚོ་ཅན། །ནང་ཤི་དང་ནུབ་ཤི་རྒྱུན་མི་འཆད། །
ཡར་འདྲེན་དང་སྐྱེ་བརྟག་ཞུའོ་ཟེར། །རྐྱེན་འདིས་ཀྱང་མི་རྟག་དྲན་ནས་བྱུང་། །
སྤྲིན་དཀར་པོ་མཁའ་ལ་ལང་ལོང་འཁྲིགས། །སྦྲང་ཆར་གྱི་ཐིགས་པ་འབབ་ལ་
ཁད། །རླུང་དམར་ནག་འཚུབ་མས་ ཕྱོགས་བཅུར་གཏོར། །རྐྱེན་འདིས་ཀྱང་མི་
རྟག་དྲན་ནས་བྱུང༌། །ས་ཡངས་པོ་དཔལ་མོའི་ཐང་གི་དབུས། །ཕྱོགས་འགྲོན་
པོའི་གུར་གྲལ་སྐར་མ་འདྲ། །སང་གར་བབས་རྩྭ་ཤིང་ལུད་སྙིགས་ཙམ། །རྐྱེན་
-260 -



ལམ་རིམ་བླ་མ་བརྒྱུད་པའི་རྣམ་ཐར།
འདིས་ཀྱང་མི་རྟག་དྲན་ནས་བྱུང་། །དབྱར་ས་ལ་དྲོད་བབས་རྩི་ཐོག་རྒྱས། །བློ་
བག་ཕེབས་དུས་ཀྱི་དེ་མ་ཐག །དགུན་ཁ་རླུང་འཚུབས་པའི་གྲང་བས་སྐྱོ། །རྐྱེན་
འདིས་ ཀྱང་ མི་རྟག་དྲན་ ནས་ བྱུང་། །སྟེང་ སྒྲ་དབྱངས་ སྒྲོག་ པའི་ གཡུ་ འབྲུག་
དང༌། །བར་གསུང་སྙན་འཇེབས་པའི་ཁུ་བྱུག་སོགས། །དུས་ཡལ་ཡོལ་གར་སོང་
ཆ་མེད་ཐལ། །རྐྱེན་འདིས་ཀྱང་མི་རྟག་དྲན་ནས་བྱུང་། །དངོས་ཞལ་ནས་ཆོས་ཀྱི་
སྨན་མཆོག་གིས། །སེམས་ཉོན་མོངས་ནད་སེལ་དམ་པ་མང་། །དུས་དེང་སང་
དག་ པའི་ ཞིང་ནས་གཟིགས། །རྐྱེན་འདིས་ ཀྱང་མི་རྟག་དྲན་ནས་བྱུང་། །ལུས་
སྐྱེད་པའི་དྲིན་ཅན་མ་ལ་སོགས། །གཉེན་མཛའ་བཤེས་འབྲལ་གླགས་མི་ཕོད་
ཀྱང་། །དུས་དེང་སང་འདུ་བའི་འབྲེལ་པ་ཆད། །རྐྱེན་འདིས་ཀྱང་མི་རྟག་དྲན་
ནས་བྱུང་། །ཕོ་རྒོད་པོ་འཕྱིས་ཀྱི་སོ་ཚིས་ཅན། །ལོ་ཟླ་བ་རྟིང་མའི་གྲབས་བཤོམ་
བྱེད། །ལས་འཕྲོར་ལུས་རང་ཉིད་གར་སོང་མེད། །རྐྱེན་འདིས་ཀྱང་མི་རྟག་དྲན་
ནས་བྱུང་། །དཔལ་འཆི་མེད་རྡོ་ རྗེའི་སྐུ་བརྙེས་པ། །སྐྱབས་སངས་རྒྱས་དེ་ཡང་
འདའ་ཚུལ་སྟོན། །ལུས་ཤ་ཁྲག་པགས་པས་གཡོགས་པ་འདི། །འཇིག་ངེས་པ་ཆུ་
ཡི་ལྦུ་བ་འདྲ། །ནར་སོན་པའི་ཕ་མས་རང་གི་བུ། །སྐྱེས་ཙམ་ནས་དུར་དུ་སྦ་བ་
སྣང་། །དེ་ མཐོང་ ནས་ བདག་ ཀྱང་ གཞོན་ ནོ་ ཞེས། །འཆི་ བདག་ ལ་ གཤོལ་
འདེབས་རེ་བ་ཆད། །དུས་ད་ནང་དགྲ་འདུལ་གཉེན་སྐྱོང་གི །གྲོས་བྱེད་དུས་ལུས་
བདེ་སེམས་ཀྱང་རྒོད། །དགུང་དྲོ་ལ་བབ་དུས་དུར་ཁྲོད་དུ། །ལུས་བྱ་ཁྱིས་ཟ་བ་
ཅང་བདེན་ནམ། །ལར་མཐོང་ཐོས་ཡུལ་དུ་གྱུར་པ་ཡི། ཁོང་འགྲོ་བ་མི་ཡི་སྐྱེས་བུ་
རྣམས། །དུས་ རིང་ མཐའ་ལོ་བརྒྱ་ཚུན་ཆད་དུ། །གཅིག་ཙམ་ཡང་མི་སྡོད་འཆི་
བར་ངེས། །ཕྱི་སྣོད་བཅུད་སྣང་བ་གང་ལ་ཡང་། །ཡིད་ལེགས་པར་གཏན་ནས་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བསམས་པའི་ཚེ། །དུས་སྔ་ཕྱིར་འགྱུར་བ་འབའ་ཞིག་གིས། །ཀུན་མི་རྟག་སློབ་
དཔོན་ཉིད་དུ་གདའ། །སྔར་བྱིས་པའི་སྐབས་ནས་རིམ་འཕེལ་བའི། །སྟོབས་ལང་
ཚོ་གཞོན་ནུའི་ལུས་ཀྱི་ཆ། །ད་གང་ལ་བལྟས་ཀྱང་མི་སྡུག་པ། །འདི་རང་ལུས་
ཡིན་ཡང་ཡིད་མི་འོང་། །བདེ་སྡུག་དང་བཏང་སྙོམས་སྣ་ཚོགས་སམ། །ཡང་རེས་
འགའ་དགེ་ལ་རས་འགའ་སྡིག །རེས་ལུང་མ་བསྟན་གྱི་སེམས་ལ་སོགས། །བློ་
འདི་ཡང་མི་རྟག་སྐད་ཅིག་གཡོ། །རང་གཞན་གྱི་སྣང་ཚུལ་གར་བལྟས་ཀྱང་
། །
གློག་བཞིན་དུ་འགྱུར་བས་བློ་མ་བདེ། ཁོང་འཆི་བདག་གཤེད་མས་མཐའ་ནས་
བསྐོར། །ད་གསོད་པར་ངེས་ན་ཅི་རང་དྲག །གཉེན་བཤེས་དང་ནོར་རྫས་ཁང་
ཁྱིམ་སོགས། །མི་ཡུལ་གྱི་སྣང་བ་དང་ སྤྲོ་ཡང་། །སེམས་ཆགས་པས་བཅིངས་
བཞིན་དབང་མེད་དུ། །སྣང་བ་འདི་ནམ་ཞིག་ནུབ་པར་འགྱུར། །ལུས་མལ་གྱི་ཐ་
མར་འདྲེ་ལྡོག་ཅིང་། །ངག་ཐ་མའི་ཚིག་གི་ལྡབ་ལྡིབ་སྨྲ། །སེམས་ཐ་མའི་དྲན་
རྟོག་ཇེ་ཕྲར་ནུབ། །དུས་དེ་འདྲ་བདག་ལ་ནམ་འོང་ན། །སྔ་སྡིག་པའི་ལས་ལ་དེ་
ཙམ་སྤྱད། །ཚེ་ཕྱི་མར་ཕན་པའི་དགེ་བས་དབུལ། །ཕྱོགས་གར་འགྲོ་འདི་འགྲོའི་
གཏོལ་མེད་པས། །ད་བསམ་ཚེ་འཆི་ལ་ཤིན་ཏུ་འཚེར། །དོན་དེ་ཕྱིར་བདག་དང་
བདག་འདྲའི་འགྲོ །དགོས་མེད་ཀྱི་བྱ་བྱེད་མ་མང་བར། །སྐྱབས་བླ་མ་ཡི་དམ་
མཁའ་འགྲོ་ལ། །སྐྱས་འདེགས་དུས་སྐྱེལ་མའི་ཞུ་བ་ཕུལ། །དགེ་སེམས་ཀྱི་སྣང་
བ་དཀར་པོའི་ངང་། །གདེང་དགའ་སྤྲོ་དང་བཅས་འཆི་བ་ལ། །དུས་ད་ལྟ་གོམས་
པ་གལ་ཆེ་བས། །མདོ་སྔགས་ཀྱི་ཟབ་དོན་འདྲིས་པར་བྱ། །གཏམ་འདི་ལ་བརྟེན་
ནས་བདག་འདྲ་བ། །བློ་དྲེད་པོར་ སེང་བའི་ ཆོས་མེད་རྣམས། །ངེས་འབྱུང་ གི་
བསྐུལ་མ་ཐེབས་པ་དང་། །རྒྱུད་སྨིན་ཅིང་གྲོལ་བ་ཐོབ་པར་ཤོག །ཅེས་སོ། །དེ་
- 262 -



ལམ་རིམ་བླ་མ་བརྒྱུད་པའི་རྣམ་ཐར།
ནས་ཡོངས་འཛིན་རིན་པོ་ཆེ་ངག་དབང་མཆོག་ལྡན་ལ་དཔེ་ཆོས་རིན་ཆེན་སྤུངས་
པ་སོགས་བཀའ་གདམས་ཀྱི་ཆོས་སྐོར་དུ་མ་ཞིག་གསན། འབྲས་སྤུངས་སྔགས་
པ་བླ་ཟུར་ཞལ་སྔ་ནས་བློ་བཟང་ཆོས་འཕེལ་གྱིས་གསོལ་བ་བཏབ་ནས་དགེ་བའི་
བཤེས་གཉེན་སུམ་བརྒྱ་སུམ་ཅུ་སྐོར་ལ་བདེ་མཆོག་ལཱུ་ཧི་པའི་བསྐྱེད་རིམ་གྱི་ཁྲིད་
སྲད་རྒྱུད་དང་དབེན་ས་སྙན་བརྒྱུད་ཀྱི་གདམས་པའི་ཆུ་བོ་གཉིས་འདྲེས་མྱོང་ཁྲིད་
དུ་སྩལ་བས་དེར་འདུས་པའི་དགེ་བའི་བཤེས་གཉེན་དེ་རྣམས་བླ་མེད་ཐེག་པའི་
བདུད་རྩིས་ཚིམ་པར་མཛད་དོ། །དེའི་ཚེ་དགེ་བའི་བཤེས་གཉེན་རིན་ཆེན་རྒྱལ་
མཚན་གྱིས་དཔལ་ཧེ་རུ་ཀ་དང་རྗེ་བདག་ཉིད་ཆེན་པོ། རྗེ་འདི་ཉིད་གསུམ་དབྱེར་
མེད་དུ་གསོལ་བ་བཏབ་ཆོག་པ་ཞིག་དགོས་ཞེས་ཞུས་པ་ན། སྟེང་དགའ་ལྡན་ལྷ་
བརྒྱའི་མདུན་ས་ནས། །སྤྲིན་དཀར་པོ་སྙེག་པའི་རྩེ་མོ་རུ། །རྗེ་རྒྱལ་བ་ཀུན་འདུས་
བློ་བཟང་གྲགས། །དེང་མདུན་གྱི་ནམ་མཁར་གཤེགས་སུ་གསོལ། །གནས་སྤྱི་
གཙུག་སེང་ཁྲི་པད་ཟླའི་སྟེང་། །ཡིད་དྲན་པས་སྲིད་ཞིའི་གདུང་བ་སེལ། །དཔལ་
ཧེ་རུ་ཀ་དང་དབྱེར་མེད་པའི། །རྗེ་དྲིན་ཅན་བླ་མ་རིན་པོ་ཆེ། །མགོན་གསང་
གསུམ་བཀོད་པ་མཐའ་ཡས་ཀྱང་། །དོན་ངོ་བོ་གཅིག་ཏུ་གསོལ་འདེབས་ན། །
རྒྱུད་ཉོན་མོངས་རྩུབ་རེག་ཞི་བ་དང༌། །སེམས་ཆོས་དང་འདྲེས་པར་བྱིན་གྱིས་
རློབས། །སྔོན་ལེགས་བྱས་བརྒྱ་ཡིས་འཕངས་པའི་ལུས། །རྟེན་ཆོས་དང་མཇལ་
བའི་དལ་འབྱོར་འདི། །ལྷ་ཚངས་དབང་གཙུག་གི་ནོར་བུ་བཞིན། །དུས་ལན་ཅིག་
ཙམ་ལས་རྙེད་དཀའ་ཡང་། །དེང་ སྔོན་ཆད་འདི་སྣང་ རེ་དོགས་དང༌། །སེམས་
ཉོན་མོངས་དབང་དུ་སོང་བ་ཡིས། །བློ་ཆོས་དང་འདྲེས་པའི་སྐབས་མེད་པར། །
ཚེ་ ཕལ་ཆེར་དོན་མེད་ངང་ལ་ཟད། །དུས་གཏན་གྱི་མདུན་མ་རླུང་ལ་བསྐུར། །



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
རྒྱུད་འཕུང་འདྲེ་ཞུགས་པའི་སྨོན་པ་བདག །ཚེ་འདི་སྣང་ཕུན་ཚོགས་ཐམས་ཅད་
དང༌། །གཏན་བྲལ་གྱི་ཕ་རོལ་ཆས་པའི་ཚེ། །ཆོས་གཤའ་མ་བསྒྲུབས་བའི་ཉམས་
མྱོང་གིས། །འཇིགས་མི་དགོས་སྙམ་པའི་གདེང་ཚད་མེད། །ལོ་ཟླ་བ་ཞག་དང་ཟ་
མས་ཀྱང་། །ལུས་སེམས་ཀྱི་མཐུ་སྟོབས་རིམ་གྱིས་བྲི། །སྔར་ལང་ཚོ་དར་བའི་
གཞོན་ནུའི་ལུས། །ད་རྒས་པའི་གནས་སྐབས་འདི་ལྟར་སོང་། །ལུས་འབྱུང་བ་
འཁྲུགས་ པའི་ནད་ཅིག་གམ། །རྐྱེན་གློ་བུར་གདོན་གྱིས་འཚེ་བ་ཡིས། །ཕྱོགས་
གང་དུ་མལ་གྱི་ཐ་མ་ལ། །བདག་འཆི་བའི་དུས་ཚོད་ནམ་འོང་ན། །དགྲ་གཤིན་
རྗེའི་བསུ་མའི་ཕོ་ཉ་སླེབས། །ཕྱོགས་བྲེད་ཤ་ཐོན་པའི་གདངས་མིག་ལྟ། །མཐའ་
མཛའ་བཤེས་ངུ་བས་ཡོངས་སུ་བསྐོར། །གཤིན་དགེ་དང་དུར་ གྱི་གཤོམ་རས་
བྲེལ། །གཉེན་ ལོངས་ སྤྱོད་དཔལ་ ལ་ འཁྲེན་པ་ཡིས། །ཡིད་གདུངས་ ཀྱང་ རང་
དབང་གཏོལ་མེད་འགྱུར། །ལར་དེ་ལྟའི་འཆི་བ་འོང་ངེས་ཤིང༌། །དུས་དེ་རིང་ཉི་
མ་མ་ནུབ་གོང་། །སེམས་ཟག་ཕུང་ བྲལ་ནས་བར་དོ་ཡི། །འཕྲང་རིང་པོར་མི་
འགྲོའི་ཆ་ཡང་མེད། །འབྲོག་དགོན་པ་འཇིགས་པའི་ས་ཕྱོགས་སུ། །རང་གཅིག་
པུ་ གཏོལ་མེད་འཁྱམས་ པ་ བཞིན། །སྔར་ འདྲིས་ ཀྱི་ གྲོགས་ དང༌ མགོན་ མེད་
པར། །ཤུལ་འཇིག་རྟེན་ཕྱི་མར་འགྲོ་བ་ན། །སྐྱབས་བསླུ་མེད་དཀོན་མཆོག་མ་
ལུས་པ། །རྗེ་བླ་མ་གཅིག་ཏུ་འདུས་པའི་སྐུ། ཁྱེད་མ་གཏོགས་རེ་ས་གཞན་མེད་
པས། །ཐུགས་བརྩེ་བས་སྐྱོང་ཤིག་ཐུགས་རྗེ་ཅན། །སྒོ་གསུམ་གྱིས་བསྒྲུབས་པའི་
དམ་ ཆོས་ རྣམས། །རྒྱུད་ ཉོན་མོངས་ གཉེན་ པོར་ སོང་ བ་ ཡི། །ཆོས་ གནད་ དུ་
འཁེལ་བའི་ཉམས་ལེན་གྱིས། །དུས་ཉིན་མཚན་འདའ་བར་བྱིན་གྱིས་རློབས། །
མ་སེམས་ཅན་འཁོར་བའི་རྒྱ་མཚོ་ཆེར། །སྡུག་བསྔལ་བའི་ངང་ཚུལ་མ་བཟོད་
- 264 -



ལམ་རིམ་བླ་མ་བརྒྱུད་པའི་རྣམ་ཐར།
པར། །ཚིག་བཅོས་མ་མིན་པར་ཅི་བྱེད་རྣམས། །གཞན་ཕན་བདེར་འགྱུར་བར་
བྱིན་གྱིས་རློབས། །བདག་འདི་སྣང་འགག་པར་ཕྱོགས་པའི་ཚེ། །རྗེ་བླ་མ་ཁྱབ་
བདག་ཧེ་རུ་ཀ །འཁོར་དཔའ་བོ་དཔའ་མོའི་བསུ་བ་ཡིས། །གནས་མཁའ་སྤྱོད་
ཞིང་དུ་ཁྲིད་དུ་གསོལ། །ལས་ཉོན་མོངས་དབང་གིས་སྐྱེ་བའི་མཐའ། །ཡོངས་
ཟད་པར་མ་གྱུར་དེ་སྲིད་དུ། །ལྷ་བླ་མས་ཐེག་མཆོག་མགོན་མཛད་ནས། །སྨིན་
གྲོལ་གྱི་ལམ་བཟང་མཐར་ཕྱིན་ཤོག །ཅེས་ པ་ གནང་ངོ༌། །དེ་ནས་དགེ་བའི་
བཤེས་གཉེན་མང་པོ་ཞིག་ལ་སྨད་རྒྱུད་ལུགས་ཀྱི་ཁྲིད་ཆེན་བརྒྱད་དང་། སྲིད་
རྒྱུད་ལུགས་ ཀྱི་ཁྲིད་ཆེན་དྲུག་བཅས་ཟབ་ཆོས་མཐའ་ཡས་པ་གནང་། ཡོངས་
འཛིན་དམ་པ་ཁྲིད་ཆེན་ངག་དབང་མཆོག་ལྡན་ལས་ས་སྐྱའི་གསེར་ཆོས་བཅུ་
གསུམ་དང་། བཀའ་གདམས་ལྷ་བཞི་སོགས་ལྷག་པའི་ལྷ་མང་པོའི་རྗེས་གནང་
དང༌། མགོན་པོ་ཕྱག་དྲུག་པ་དང་གུར་མགོན་སོགས་ཆོས་སྐྱོང་མང པོའི་ རྗེས་
གནང་ གསན། རྟ་ ཚག་སྤྲུལ་པའི་སྐུས་ གསོལ་བ་བཏབ་ནས་དྲིལ་བུ་ལྷ་ལྔའི་
དབང་སྟ་གོན་དང་བཅས་རྒྱས་པ་གནང་། དེའི་ཚེ་འབྲས་སྤུངས་སྔགས་པ་གྲྭ་ཚང་
དང་སེ་ར་སྔགས་པ་གྲྭ་ཚང་གཉིས་ཀས་རྡོ་རྗེ་འཇིགས་བྱེད་ཀྱི་དབང་གི་དོན་དུ་
གསོལ་བ་བཏབ་པ་ན། དོན་གཉེར་ཅན་མཐའ་ཡས་པ་བྱུང་ སྟེ་འབྲས་སྤུངས་
སྔགས་པ་ཚོགས་ཡོངས་དང་། དེ་མོ་སྤྲུལ་སྐུ་རིན་པོ་ཆེ་སོགས་སྤྲུལ་སྐུ་དང་། བླ་
མ་དགེ་བའི་བཤེས་གཉེན་ཆེས་མང་བ་བཅས་དགེ་འདུན་སྟོང་དང་ཉིས་བརྒྱ་
བརྒྱད་ཅུ་སྐོར་ལ་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་སྟ་གོན་
དང་བཅས་པ་རྒྱས་པར་སྩལ་ཞིང་། དེ་ནས་མུ་འཐུད་དེ་སེ་ར་སྔགས་པ་ཚོགས་
ཡོངས་དང་ དགེ་ བའི་ བཤེས་ གཉེན་ ཆེས་ མང་ བ་ བཅས་ ལའང་ དཔལ་ རྡོ་ རྗེ་
265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འཇིགས་བྱེད་ཀྱི་དབང་སྟ་གོན་དང་བཅས་པ་རྒྱས་པར་སྩལ། བྲག་གཡབ་སྤྲུལ་
པའི་སྐྱེས་གསོལ་བ་བཏབ་སྟེ་དགེ་འདུན་སྟོང་ཕྲག་ལྷག་ཙམ་ལ་བྱང་ཆུབ་ལམ་
རིམ་ཆེན་མོའི་བཤད་ལུང་རྒྱས་པར་སྩལ་ཞིང་། ཉུང་ཤས་ཤིག་ལ་ཐུགས་རྗེ་ཆེན་
པོ་བཅུ་གཅིག་ཞལ་དཔལ་མོ་ལུགས་ཀྱི་དབང་ཆེན་ཡང་སྩལ། དེ་ནས་ཁྲི་ཆེན་
ངག་དབང་མཆོག་ལྡན་ལ་རྡོ་རྗེ་འཇིགས་བྱེད་ཀྱི་འཁྲུལ་འཁོར་ཁམས་གསུམ་
ལས་རྣམ་པར་རྒྱལ་བའི་ཉི་འོད་མ་བུ་རྣམས་ཀྱི་གཟབ་བཤད་གསན་ཞིང་ཕྱག་
ལེན་ཡང་སྦྱོང་བར་མཛད། གཞན་ཡང་ཁྲི་ཆེན་ལ་ནཱ་རོ་ཆོས་དྲུག་གི་ཟབ་ཁྲིད་
དང་། དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་དང༌། དུས་འཁོར་སྦྱོར་དྲུག་གི་ཟབ་
ཁྲིད་རྣམས་རྒྱས་ པར་ གསན། དེ་ནས་ ཨང་དཀར་ཞབས་དྲུང་གིས་ གསོལ་བ་
བཏབ་ནས་བདེ་ལམ་གྱི་ཟབ་ཁྲིད་སེམས་བསྐྱེད་མཆོད་པ་དང་བཅས་རྒྱས་པར་
གནང་། དེ་ནས་ སྐུ་མཚམས་ཤིག་གི་ནང་དུ་མི་རྟག་པའི་སྣང་ཚུལ་ལ་མགུར་
དབྱངས་མཛད་པ་ནི། ནེའུ་གསིང་ སྤང་ ལ་ སྐྱེས་ པའི། །སྤང་རྒྱན་མེ་ཏོག་བཀྲ་
ཡང་། །དགུན་ གྱི་ ཁ་ རླུང་ འཚུབ་ དུས། །རྡུལ་ ཕྲན་ ཙམ་ དུ་ འཐོར་ བས། །ད་ ལྟ་
མདངས་བཀྲག་མཚར་དུས། །དཀོན་མཆོག་དྲུང་དུ་ཕུལ་དང་། །སྔོན་བསགས་
སྦྱིན་པའི་འབྲས་བུ། །འདོད་དགུའི་ལོངས་སྤྱོད་འབྱོར་ཡང་། །ནམ་ཞིག་གང་ཟག་
གཞན་གྱིས། །བདག་བཟུང་རྗེས་སུ་འགྱུར་བས། །ད་ལྟ་ རང་དབང་ཡོད་དུས། །
སྦྱིན་པའི་ཞིང་ལ་ཕུལ་ཞིག །རྩལ་གསུམ་དར་ལ་རྫོགས་པའི། །གཡུ་འབྲུག་སྐད་
གསང་མཐོ་ཡང་། །དབྱར་གསུམ་ནམ་ཟླའི་ཐ་མར། །སྒྲ་སྐད་ཉམས་པར་འགྱུར་
བས། །ད་ ལྟ་ མཁའ་ ལ་ འཕྱོ་དུས། །དབྱར་ རྔ་ དལ་ བུས་ སྒྲོགས་ དང༌། །མཐུན་
འཇུག་འཇིག་རྟེན་ལས་ལ། །གསུང་ སྙན་འགྱུར་ ཁུག་ འཁྲོལ་ཡང་། །ནམ་ཞིག་
- 266 -



ལམ་རིམ་བླ་མ་བརྒྱུད་པའི་རྣམ་ཐར།
མགྲིན་པའི་ ལམ་ ལ། །དབུགས་ཀྱང་ཆད་པར་འགྱུར་བས། །ད་ལྟ་སྨྲ་ལྕེ་བདེ་
དུས། །གྲག་ སྟོང་བཟླས་ པར་ འབུངས་ཤིག །མཁའ་ལ་རྒྱན་དུ་ཆགས་བའི། །
སྤྲིན་དཀར་ལང་ཚོ་གསར་ཡང་། །དྲག་པོའི་རླུང་དང་འཕྲད་ནས། །ཕྱོགས་བཅུར་
འཐོར་བར་ངེས་སོ། །ད་ལྟ་ལང་ལོང་འཁྲིགས་དུས། །སྦྲང་ཆར་བཅུད་དུ་ཕོབ་
དང་། ཁུ་ ཁྲག་ གཞན་གྱི་རྫས་ལ། །བདག་བཟུང་ལུས་འདི་འཕྱོར་ཡང་། །ནམ་
ཞིག་མི་གཙང་ རྫས་བཞིན། །འབྲེལ་མེད་འདོར་བར་འགྱུར་བས། །ད་ལྟ་རྩལ་
སྟོབས་ལྡན་དུས། །དགེ་བའི་བྲན་དུ་བཀོལ་ཞིག །དྭངས་བསིལ་ཡིད་ལ་འཐད་
པའི། །ཉལ་ འགྲོ་ལྷུང་ལྷུང་ འབབ་ ཀྱང་། །མི་ རིང་ ཐིགས་ པ་ ཙམ་ཡང་། །ལུས་
མེས་སྐམས་པར་འགྱུར་གྱི། །ད་ལྟ་རྒྱུན་བཟང་འབབ་དུས། །རྩི་ཐོག་གསོས་སུ་
དྲོངས་དང་། །རང་བདེ་གཞན་ལ་གནོད་པའི། །ཐབས་ཚུལ་སྣ་དགུ་འགྱུ་ཡང་། །
ནམ་ཞིག་མིང་དོན་ཙམ་ཡང་། །འཆར་མེད་རྨོངས་པར་འགྱུར་གྱི། །ད་ལྟ་བློ་རིག་
གསལ་དུས། །ཟབ་རྒྱས་གདམས་ངག་སྒོམས་ཤིག །ཚོང་དུས་ས་ཡི་ལྟེ་བར། །
ལྷོ་བྱང་ཚོང་ཕྲུག་འཛོམ་ཡང་། །ཞག་གསུམ་ནང་པར་དུས་སུ། །སོ་སོར་གྱེས་པར་
འགྱུར་བས། །ད་ལྟ་ཡུད་ཙམ་འཚོགས་དུས། །འཁོན་དང་མཐུན་འགྲོགས་སྤོངས་
དང༌། །ཚེ་ སྔོན་ལས་ ཀྱིས་ བཀུག་ པའི། །དགྲ་གཉེན་ བྱམས་ སྡང་ ཆེ་ཡང་། །མི་
རིང་རིགས་དྲུག་གནས་སུ། །སོ་སོར་འགྲོ་བར་འགྱུར་བས། །ད་ལྟ་རིས་སུ་བཅད་
ནས། །དགོས་མེད་ཆགས་སྡང་སྤོངས་ཤིག །སྟོན་དུས་མཁའ་ལ་ཤར་བའི། །ཉ་
རྒྱ་ནམ་ཕངས་མཐོ་ཡང་། །འཛམ་གླིང་ས་འདིར་གནས་པའི། །སྐྱེ་བོ་ཚ་གདུང་
ཅན་ལ། །ལུས་སེམས་དགའ་བདེ་སྐྱེད་པའི། །ཤུགས་འབྱུང་འོད་དཀར་འགྱེད་
དོ། །གཞན་ ལ་ ཕན་ བདེ་ འདོད་པ། །རང་སེམས་ཁོང་ན་ གནས་ ཀྱང་། །ཕྱོགས་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དུས་སྐྱེ་བོ་ཀུན་གྱིས། །དོན་གཉིས་དཔལ་དུ་འགྱུར་བས། །ལུས་ངག་ཚུལ་འཚོས་
སྤངས་ ཏེ། །ལྷག་ བསམ་ བཟང་ པོ་ སྐྱེད་ ཅིག །ཀླུ་ དབང་ གཙུག་ གི་ནོར་ བུ། །
ཕྱོགས་ལྷུང་ རྟོག་ པ་ མེད་ ཀྱང་། །མཆོད་ དང་ བཀུར་སྟི་ ཆེན་ པོས། །རྩེ་ གཅིག་
གསོལ་བ་བཏབ་ལ། །གང་བསམ་རེ་བའི་འབྲས་བུ། །ལག་རྩེར་སྩོལ་བར་ངེས་
སོ། །བླ་མ་སྐུ་གསུམ་དབང་ཕྱུག །འགྲོ་ལ་ཉེ་རིང་སྤངས་ཀྱང་། །མོས་གུས་ལྟེམ་
རྐྱང་ མེད་ པས། །རྩེ་ གཅིག་ དྲན་ པ་ དེ་ ལ། །འདི་ དང་ ཕྱི་ མ་ ཀུན་ གྱི། །ལེགས་
ཚོགས་འགྲུབ་པར་ངེས་སོ། །དབང་པོ་བསླད་པའི་མཐུ་ཡིས། །མཁའ་ལ་སྣང་
བཀྲག་མཚར་ཡང་། །གསོ་དཔྱད་མིག་སྨན་རྣོན་པོས། །སྦྱངས་པའི་དེ་མ་ཐག་
ཏུ། །རབ་ རིབ་ སྣང་ བ་ ལོག་ པའི། །སྟོང་ གསལ་ རྗེན་ པར་ འཆར་ རོ། །དངོས་
འཛིན་གདོན་གྱིས་དཀྲུགས་པས། །ཀུན་རྫོབ་ཅི་ཡང་འཆར་མོད། །འཁྲུལ་པའི་
རང་མཚང་གཅོག་པའི། །རིགས་ཤེས་ལྟ་བའི་ངོ་ན། །བློ་བྲིད་སྣང་བ་ལོག་པའི། །
གནས་ལུགས་ལྟད་མོ་ལྟོས་ཤིག །སྟོང་གསལ་མཁའ་ཡི་ངོས་ན། །ཚུགས་ཐུབ་
བདེན་པར་མེད་ཀྱང་། །རྒྱུ་རྐྱེན་རྟེན་འབྲེལ་མང་པོ། །ཚོགས་པའི་འཇའ་ཚོན་རི་
མོ། །གཏད་མེད་ཅི་ཡང་འཆར་བའི། །ངོ་མཚར་ འདི་ ལ་ ལྟོས་དང་། །དཔྱད་ན་
འདི་ཞེས་བྱ་བའི། །ངོས་བཟུང་ཅི་ཡང་མེད་ཀྱང་། །རྒྱུ་རྐྱེན་ཆ་ཤས་མང་པོར། །
བཏགས་ཡོད་མིང་ཙམ་འདི་ལ། །བྱ་བྱེད་ཐམས་ཅད་འཐད་པའི། །སྒྱུ་མ་འདི་ལ་
གཟིགས་དང་། །བདེན་དངོས་བསླུ་བ་མེད་པའི། །དམིགས་གཏད་གང་ཡང་མེད་
ཀྱང་། ཁོག་ཡངས་ བྲག་ གི་ ཕུག་ པར། །སྒྲ་ སྙན་ བྲག་ཅའི་དབྱངས་ ཀྱིས། །རང་
འཛིན་ཤེས་པ་བསྐྱེད་པའི། །ནུས་པ་ཐོགས་མེད་བཞིན་དུ། །བསླུ་མེད་དོན་ལ་
གྲུབ་ པའི། །སྙིང་ པོ་ ཆ་ ཙམ་ མེད་ ཀྱང་། །དོན་ ལྡན་ ཚིག་ གི་ ཕྲེང་བ། །འདི་ ལྟ་
- 268 -



ལམ་རིམ་བླ་མ་བརྒྱུད་པའི་རྣམ་ཐར།
པདྨས་ གཏམ་ གྱིས། །ཀུན་ རྫོབ་ འགྲོ་བ་མང་ པོར། །ཕན་པ་རྒྱ་ཆེན་ གྱུར་ ཅིག
ཅེས་སོ། །དེ་ནས་ཁྲི་ཆེན་ངག་དབང་མཆོག་ལྡན་ལ་རྒྱལ་ཚབ་དར་མ་རིན་ཆེན་གྱི་
གསུང་ཕལ་ཆེ་བའི་ལུང་གསན་ནོ། །དེ་ནས་ཁྲི་ཆེན་ངག་དབང་མཆོག་ལྡན་ལ་
གསོལ་བ་ཡུན་རིང་དུ་བཏབ་སྟེ་དཔལ་དུས་ཀྱི་འཁོར་ལོའི་དབང་མོ་ཆེ་རྗེ་ཡབ་
སྲས་ནས་བརྒྱུད་པ་དེང་སང་རྒྱུན་ཆད་དུ་ཉེ་བ་ལ་ཐུག་པས་ཁྲི་ཆེན་རྡོ་རྗེ་འཆང་
གིས་རྒྱུན་ཞིག་བཞེས་ནས་ གནང་ཐུབ་པ་ཞིག་ དགོས་ཞེས་ཡང་དང་ཡང་དུ་
གསོལ་བ་བཏབ་པ་ན་ཁྲི་ཆེན་སྐུ་ན་མཐོ་ཡང་རྒྱལ་བ་མཆོག་གི་བཀའ་དང་འཇམ་
མགོན་བསྟན་རྒྱུན་ལ་དགོངས་ཏེ་དཀའ་བ་ཆེན་པོས་གསན་ནས་ལྗགས་བསྙེན་
སོགས་ལེགས་པར་གྲུབ་སྟེ་རྗེ་འདི་པ་ལ་འབུལ་བར་མཛད། རྗེ་འདིས་ཀྱང་གོང་
བསྙེན་སོགས་རྒྱུད་དང་མཐུན་པར་ལེགས་པར་གྲུབ་པར་མཛད་ནས་དཔལ་དུས་
ཀྱི་འཁོར་ལོའི་དབང་དང་མན་ངག་འཆད་པ་ལ་འཇིགས་པ་མེད་པའི་གནས་ཐོབ་
པར་མཛད་དོ། །དེ་ནས་དྭགས་པོ་དགེ་བཤེས་ཀྱིས་གསོལ་བ་བཏབ་པ་ལ་བརྟེན་
ནས་འབྲས་སྤུངས་འདུ་ཁང་ཆེན་མོར་སྡེ་སྣོད་འཛིན་པ་བཞི་སྟོང་ཙམ་ལ་དྲང་ངེས་
རྣམ་འབྱེད་ཞག་ཉི་ཤུ་རྩ་གསུམ་གྱི་བར་དུ་དཀའ་བའི་གནས་རྣམས་དྲི་མ་མེད་
པའི་རིགས་པས་མཐའ་ཆོད་པར་མཛད་དེ་རྒྱས་པར་གནང་བས་རྒྱལ་བ་ཙོང་ཁ་
པ་རང་ཉིད་སླར་འཇིག་རྟེན་འདིར་དངོས་སུ་བྱོན་པ་ཇི་ལྟ་བ་བཞིན་དུ་གྱུར་ཏོ་
ཞེས་དེ་དུས་ཀྱི་སྡེ་སྣོད་འཛིན་པ་མཐའ་དག་གསུང་ངོ༌། །དེ་ནས་ཁྲི་ཆེན་རྡོ་རྗེ་
འཆང་ངག་དབང་མཆོག་ལྡན་ལ་ཕྱག་རྡོར་འཁོར་ཆེན་གྱི་དབང་གསན་ནས་ཡིད་
དམ་ འདིའི་ བསྙེན་བསྒྲུབ་ སོགས་ མཐར་ ཕྱིན་པར་ མཛད་དོ། །དེ་ནས་ འབྲས་
སྤུངས་སྔགས་པ་བླ་ཟུར་ཞལ་སྔ་ནས་ཀྱིས་གསོལ་བ་བཏབ་ནས་སྡེ་སྣོད་འཛིན་པ་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བདུན་བརྒྱ་སྐོར་ལ་དཔལ་གསང་བ་འདུས་པའི་རྩ་རྒྱུད་འགྲེལ་པ་སྒྲོན་གསལ།
རྗེ་བདག་ཉིད་ཆེན་པོས་མཛད་པའི་བསྡུས་དོན་མཆན་བུ་མཐའ་གཅོད་དེ་འགྲེལ་
པ་བཞི་སྦྲགས་ཀྱི་བཤད་རྒྱུན་རྒྱས་པར་སྩལ་བས་གསང་ཆེན་རྡོ་རྗེ་ཐེག་པའི་
བསྟན་པ་ཉི་མ་ལྟར་གསལ་བར་མཛད་དོ། །དེ་ནས་ཤིང་མོ་གླང་གི་ལོ་སྡེ་སྣོད་
འཛིན་པ་མང་པོས་གསོལ་བ་བཏབ་ནས། དད་ལྡན་ཆིག་སྟོང་སྐོར་ལ་དཔལ་རྡོ་
རྗེ་འཇིགས་བྱེད་ཆེན་པོའི་དབང་བཞི་སྟ་གོན་དང་བཅས་པ་རྒྱས་པར་གནང་།
དེའི་ཚེ་དབང་དངོས་གཞིའི་ཉིན་ནམ་མཁའ་ཤིན་ཏུ་དྭངས་པ་ལས་མེ་ཏོག་གི་ཆར་
བབས་པ་བྱུང་ཞིང་། རིག་པ་འཛིན་པ་འགའ་ཞིག་ལ་ཡེ་ཤེས་པ་ཕེབས་པའང་
བྱུང་བས་ཀུན་མི་ཕྱེད་པའི་དད་པ་ཐོབ་བོ། །མཉྫཤིས་གསོལ་བ་བཏབ་ནས་མ་
རྒྱུད་ཐམས་ཅད་ཀྱི་གཙོ་བོ་དཔལ་འཁོར་ལོ་སྡོམ་པའི་རྩ་རྒྱུད་དང༌། རྗེ་བདག་
ཉིད་ཆེན་པོས་མཛད་པའི་སྦས་དོན་ཀུན་གསལ་གཉིས་རྩ་འགྲེལ་སྦྲགས་ནས་
གནང་བས་རྗེ་བདག་ཉིད་ཆེན་པོའི་བསྟན་པའི་སྙིང་པོ་ཉམས་པ་གསོ་བར་མཛད་
དེ་རྗེའི་བསྟན་པ་ལ་བཀའ་དྲིན་ཆེ་བར་མཛད་དོ། །དེ་ནས་ཆུ་ཁྱི་ལོ་དགའ་ལྡན་
རྣམ་པར་རྒྱལ་བའི་གླིང་དུ་ཕེབས་སྐབས་རྗེ་ཐམས་ཅད་མཁྱེན་པའི་རྣམ་ཐར་དང་
བཀའ་དྲིན་དྲན་པའི་དད་གུས་ཤུགས་དྲག་པོ་ཐུགས་ལ་འཁྲུངས་པས་ཐུགས་རྗེ་
བསྐུལ་ བའི་ གསོལ་ འདེབས་ མགུར་ དབྱངས་ འདི་ ལྟར་མཛད་དོ། །གནས་ ས་
འཛིན་ མཐོན་ པོ་ ལྷུན་ ཆགས་ སྤོ། །རྗེ་ བདེ་ གཤེགས་ ཀུན་ གྱིས་ བྱིན་ གྱིས་
བརླབས། །དོན་ཡེ་ཤེས་རང་སྣང་སྒྱུ་འཕྲུལ་གྱི། །དཔལ་རྒྱལ་བའི་དཀྱིལ་འཁོར་
ཆེན་པོར་གྲུབ། །རི་སྨན་ལྗོངས་དྲི་བཟང་ངད་པ་འཐུལ། །དུས་གསུམ་དུ་མེ་ཏོག་
ལྡིང་ཁང་བཀྲ །ཤིང་གཡུ་ལོ་རྒྱས་པའི་ཚང་ཚིང་གིས། །རྗེ་བླ་མའི་མཛེས་སྐུ་ཡིད་
- 270 -



ལམ་རིམ་བླ་མ་བརྒྱུད་པའི་རྣམ་ཐར།
ལ་ཤར། །ཆབ་ལྷུང་ལྷུང་འབབ་པའི་ཉལ་འགྲོའི་སྒྲ །ཡིད་འཁོས་སུ་ཕེབས་པའི་
འདབ་ཆགས་སྐད། །ཆོས་ལེགས་བཤད་དར་དིར་སྒྲོགས་པ་ཡིས། །རྗེ་བླ་མའི་
གསུང་དབྱངས་ཡིད་ལ་དྲན། །སྟོན་གཡའ་དང་བྲལ་བའི་དགུང་སྔོན་སྤོར། །སྤྲིན་
དཀར་གསལ་ལང་ལོང་རྩིབས་ཤར་བསྒྲེངས། །ཉི་གཞོན་གྱི་འོད་སྣང་ལམ་ལམ་
འདིས། །རྗེ་བླ་མའི་མཁྱེན་བརྩེ་ཡིད་ལ་ཤར། །སྐ་གསལ་རྫོགས་མཚན་དཔེའི་
རྒྱན་ གྱིས་ སྤྲས། །གསུང་ ཟབ་རྒྱས་གདམས་ པས་ འདོད་ པ་ འཇོ། །ཐུགས་འོད་
གསལ་ཆོས་ཀུན་གཟིགས་མོ་ཅན། །རྗེ་བློ་བཟང་གྲགས་པ་སྲས་དང་བཅས། །
སྔོན་ཐུགས་དམ་ཇི་ལྟར་བཅས་པ་བཞིན། །མགོན་དཔུང་གཉེན་སླད་དུ་འདིར་
གཤེགས་ལ། །ཀུན་བཟང་གི་མཆོད་པ་རྒྱ་མཚོའི་ཚོགས། །དབྱིངས་བདེ་ཆེན་ངང་
དུ་ བཞེས་ སུ་ གསོལ། །ཞིང་ རྣམ་ དག་ བྱིན་ རླབས་ གཡང་ དུ་ ཆགས། །ཉམས་
དགའ་བདེའི་འབྲོག་གི་རི་བོ་ཆེར། །རྗེ་རྒྱལ་བས་ལུང་བསྟན་དགའ་ལྡན་ཞེས། །
ཕྱོགས་ཀུན་ལས་རྣམ་པར་རྒྱལ་བ་འདིར། །ཐུགས་བདེ་སྟོང་དབྱེར་མེད་ངང་ཉིད་
ལ། །ཡུལ་ཀུན་རྫོབ་འཇའ་ཚོན་ཅི་ཡང་བཀྲ །སྐུ་གཅིག་ལས་རབ་འབྱམས་སྤྲུལ་
པའི་སྤྲིན། །ཆད་མུ་མཐའ་བྲལ་བར་འགྱེད་བཞིན་དུ། །ཆོས་མདོ་སྔགས་ཟབ་དང་
རྒྱ་ཆེའི་ལམ། །ཐར་འདོད་ཀྱི་འཇུག་ངོགས་གང་ཡིན་པ། །ཚིག་སྒྲ་སྤྱིར་མ་ལུས་
འཁྲུལ་མེད་དུ། །སྐལ་ལྡན་གྱི་འགྲོ་ལ་རྗེན་པར་བསྟན། །རྗེ་བླ་མ་ཁྱེད་གྱི་བཀའ་
དྲིན་ལས། །བཀའ་མདོ་རྒྱུད་མ་ལུས་གདམས་པར་གོ །མཐར་བྱང་ཆུབ་ཉེ་བའི་
ལམ་ངོ་མཐོང་། །ཕྱོགས་གོལ་སར་ཤར་བའི་འཁྲུལ་པ་ཟད། །མགོན་ཁྱོད་ཀྱི་རྣམ་
པར་ཐར་པ་ལ། །འབངས་རྗེས་སུ་ཞུགས་པའི་གདུལ་བྱ་བདག །དྲིན་ལེགས་
པར་བསམ་པའི་མོས་གུས་ཀྱིས། །ཡིད་ཁོང་ནས་བསྐྱོད་པའི་རེ་ལྟོས་ཞུ། །ཕ་མི་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མངོན་བདེ་ཆེན་དབྱིངས་སུ་གཤེགས། །བུ་སྐལ་མེད་འཁོར་བའི་འདམ་འདིར་
ལུས། །ད་མགོན་སྐྱབས་བོར་བའི་སྨྲེ་སྔགས་ ཀྱི། །ངག་གདུང་དབྱངས་འདི་ལ་
གསན་དུ་གསོལ། །ཕར་འགྲོ་བའི་སྤྱོད་ཚུལ་ལ་བལྟས་ན། །ཕྱི་རབ་བྱུང་ཆོས་པར་
རློམ་ན་ཡང་། །ནང་ཚེ་འདི་ཁོ་ནའི་སྣང་ཤས་ལ། ཁོང་ཁྱིམ་པ་ལས་ཀྱང་ཞེན་པ་
ཆེ། །ཕལ་སྐྱེ་བོ་ནག་པོའི་ལས་ལ་དགའ། །ངན་གཡོ་ཅན་མགོ་འཕང་མཐོ་ལ་
བྲིན། །དུས་སྙིགས་མར་སྤྱོད་པའི་ངང་ཚུལ་འདིས། །སྙིང་རུས་པའི་གཏིང་ལ་ནད་
དུ་ཐིངས། །ཚུར་རང་གི་ངང་ཚུལ་ལ་བལྟས་ན། །ཕྱི་དགེ་སྦྱོང་ཚུལ་འཆོས་ཀྱིས་
མཛེས་ཤིང་། །ཆོས་སྡེ་སྣོད་ཟབ་མོ་ཐོས་ན་ཡང་། །ནང་ཤེས་རྒྱུད་མ་དུལ་ཤིང་
ལྟར་རེངས། །དབང་ཡུལ་གྱི་སྣང་བ་གང་ཤར་ལ། །དྲན་ཤེས་དང་གཉེན་པོ་མཐུ་
ཆུང་བས། །ཡིད་དུག་གསུམ་དབང་དུ་ཤོར་ཤོར་ཏེ། །རྫས་མི་གཙང་གང་བའི་
གསེར་བུམ་བཞིན། །ལར་དལ་འབྱོར་ལྡན་པའི་མི་ལུས་འདིས། །སྔར་ངན་སོང་
རྒྱུ་ཚོགས་བསྒྲུབས་བསྒྲུབས་ནས། །དོན་རང་གཞན་ཕན་ངེས་རྣམ་དཀར་གྱི། །
གདངས་ཆ་ཤས་ཙམ་ཡང་མ་མཆིས་སོ། །བདག་ཡུལ་ངན་དུས་ཀྱི་ཐ་མར་སྐྱེས། །
ལས་གྱི་ནས་འདའ་བའི་ངང་ཚུལ་འདི། །ཕ་བླ་མ་ཁྱེད་ཀྱིས་ཉེར་དགོངས་ལ། །
ཐུགས་བརྩེ་བའི་ལྕགས་ཀྱུས་གཟུང་དུ་གསོལ། །ཚེ་འདི་ཕྱི་བར་དོ་གང་དུ་ཡང་། །
རྗེ་གཅིག་ཆོག་ཁྱེད་རང་འཁྱེན་ལགས་པས། །སྐྱབས་རེ་སས་བསླུ་བ་མ་མཛད་
པར། །མགོན་དཔུང་གཉེན་མཛོད་ཅིག་བླ་མ་མཁྱེན། །སྤྱིར་འགྲོ་བ་ཀུན་ལ་བུ་
ལྟར་བརྩེ། །སྒོས་ཉམ་ཐག་བདག་གི་ཕ་ལགས་ན། །སྐུ་མཚན་དཔེས་བརྒྱན་པའི་
དཀྱིལ་འཁོར་དེ། །འདིར་མངོན་སུམ་སྣང་བར་བསྟན་དུ་གསོལ། །དུས་གནས་
སྐབས་ཀུན་ཏུ་ ཕན་ངེས་པའི། །གསུང་གདམས་ངག་རྣ་བར་སྩལ་དུ་གསོལ། །
- 272 -



ལམ་རིམ་བླ་མ་བརྒྱུད་པའི་རྣམ་ཐར།
ཐུགས་དམིགས་མེད་བདེ་བ་ཆེན་པོ་དང་། །ཡིད་རོ་གཅིག་འདྲེས་པར་བྱིན་གྱིས་
རློབས། །ཚེ་མི་རྟག་ནུབ་ ཀའི་ཉི་མ་འདྲ། །ནོར་ལོངས་ སྤྱོད་ རྩྭ་རྩེའི་ཟིལ་ པར་
མཚུངས། །གཏམ་སྙན་གྲགས་ལུང་སྟོང་རླུང་གི་སྒྲ། །ལུས་ལང་ཚོ་སྟོན་མཐའི་མེ་
ཏོག་བཞིན། །ལར་འཁོར་བ་སྤྱི་དང་བྱེ་བྲག་གི །མཚང་ངན་པའི་ངང་ཚུལ་ཀུན་
མཐོང་ནས། །བློ་གཏིང་ནས་ཆོས་ལ་ཕྱོགས་པ་དང་། །ཆོས་ལམ་དུ་འགྲོ་བར་བྱིན་
གྱིས་རློབས། །ཐོག་མེད་ནས་དྲིན་གྱིས་བསྐྱངས་བསྐྱངས་པའི། །མ་རིགས་དྲུག་
སེམས་ཅན་ཉམ་ཐག་ལ། །བྱམས་སྙིང་རྗེ་བྱང་ཆུབ་སེམས་ཀྱི་བློས། །རྒྱུད་ལྷག་
པར་ཕྱུག་པར་བྱིན་གྱིས་རློབས། །ཆོས་གང་ཤར་ངོ་ལ་ཕར་བལྟས་ཚེ། །རང་རྟོག་
བཏགས་རི་མོ་ཙམ་ཞིག་ལས། །གཤིས་སྤྲོས་བྲལ་གནས་ལུགས་ཆེན་པོ་དེ། །
དུས་མྱུར་དུ་རྟོགས་པར་བྱིན་གྱིས་རློབས། །ཕྱི་སྣང་བ་ལྷ་དང་ལྷ་མོར་ཤར། །ནང་
སེམས་ རྒྱུད་ བདེ་ སྟོང་ རོལ་ པས་ ཚིམས། །མཆོག་ བསྐྱེད་ རྫོགས་ རྡོ་ རྗེའི་རྣལ་
འབྱོར་གྱིས། །ཚེ་འདི་ལ་གྲོལ་བར་བྱིན་གྱིས་རློབས། །རྒྱུད་ཉོན་མོངས་འཕེལ་
བའི་བསམ་ གཏན་དགྲས། །རྒྱང་རིང་དུ་དབེན་པའི་གནས་བཟང་པོ། །ཉམས་
བག་ཕེབས་བདེ་དགའ་བསྐྱེད་པའི་སར། །ཟབ་དོན་ལ་གཞོལ་བར་བྱིན་གྱིས་
རློབས། །ཆོས་སྡོམ་པ་གསུམ་གྱི་བླང་དོར་ལས། །ཕྱིར་ཕྱོགས་པའི་སྡིག་ལྟུང་དྲི་
མ་དང༌། །རྐྱེན་བར་གཅོད་ཕྱི་ནང་འཚེ་བ་ཀུན། །དུས་མྱུར་དུ་ཞི་བར་བྱིན་གྱིས་
རློབས། །ལྷ་འཇམ་དཔལ་ཞི་ཁྲོ་བཀའ་སྡོད་སོགས། །སྐུ་ཅིར་ཡང་སྟོན་པའི་རྫུ་
འཕྲུལ་གྱིས། །རྐྱེན་མཐུན་པའི་ལས་ཀུན་བསྒྲུབ་པ་དང་། །སྐྱབས་གཡེལ་བ་མེད་
པར་མཛད་དུ་གསོལ། །བདག་ལུས་ངག་ཡིད་ལ་གསང་གསུམ་གྱི། །དཔལ་བྱིན་
རླབས་ནུས་མཐུ་ཀུན་སྩོལ་ལ། །སྒོ་གསུམ་གྱིས་ཅི་བྱེད་སེམས་ཅན་དང༌། །རྗེ་
- 273 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ།
མེས་པོའི་ཤུལ་བཞག་ལས།
ཁྱེད་ཀྱི་བསྟན་ལ་ཕན་པར་ཤོག །ཆོས་མདོ་སྔགས་སྒྲ་ཡིས་ས་སྟེང་ཁྱབ། །དོན་
སྒྲུབ་ རྒྱུད་ བསྟན་ པའི་ ཉི་ མ་ ཤར། །འབྲེལ་ ཚད་ ལ་ ཕན་ བདེའི་ དངོས་ གྲུབ་
འཕེལ། །ཡིད་ཅི་བསམ་འགྲུབ་པའི་བཀྲ་ཤིས་སྩོལ། །ཞེས་པའོ། །དེ་ནས་བྲག་
གཡབ་གདུང་ཁང་སྐུ་སྐྱེས་གསོལ་བ་བཏབ་ནས་དགེ་འདུན་ཆིག་སྟོང་སྐོར་ལ་རྗེ་
ཉིད་ཀྱི་གསུང་འབུམ་ཡོངས་རྫོགས་ཀྱི་ལྗགས་ལུང་གནང༌། བར་སྐབས་ཤིག་བུང་
བ་མང་པོ་མེ་ཏོག་ལ་འཁོར་ཏེ་འཕུར་ལྡིང་གིས་མེ་ཏོག་གི་ཟེའུ་འབྲུའི་བཅུད་
གཞིབ་ཅིང་རྒྱུད་མང་སྙན་པའི་སྒྲ་སྒྲོག་པ་གཟིགས་ཤིང་གསན་པས་སྣང་བ་དཔེ་
ཆར་ཤར་བའི་ཉམས་མགུར་འདི་ལྟར་མཛད་དེ། ཡིད་ཅི་འདོད་དངོས་གྲུབ་མ་
ལུས་པའི། །དོན་བདེ་བླག་སྩོལ་མཛད་བླ་མ་དང་། །ལྷ་ངག་གི་དབང་ཕྱུག་ཡབ་
ཡུམ་ལ། །བདག་གསོལ་བ་འདེབས་སོ་བྱིན་གྱིས་རློབས། །ཤ་མི་གཙང་རྫས་ཀྱི་
གོང་བུ་ལ། །བློ་གཏད་མེད་སྦྲང་བུ་མང་པོ་ཞིག །ཟས་ཞིམ་པོར་རློམ་ནས་ཟ་ཟིར་
འདུ། །དཔེ་ འདི་ དང་ མཚུངས་ པའི་ དོན་ གྱི་གླུ། །མནོག་ཆུང་བ་ཚེ་འདིའི་ ཕུན་
ཚོགས་ལ། །བློ་ཅོལ་ཆུང་འགྲོ་བ་མང་པོ་ཞིག །ཐབས་དུ་མའི་སྒོ་ནས་འཚོལ་ན་
ཡང་། །ཡུད་ཙམ་ལས་ཕན་པར་ངས་མ་མཐོང་། །སྟག་ཆུང་གི་བུང་བ་གཞོན་ནུ་
དེས། །མདངས་ ལྡན་ གྱི་མེ་ཏོག་ གཅིག་ནས་གཅིག །ཡུད་ཙམ་ལ་འདོར་ལེན་
བྱེད་པ་མཐོང་། །དཔེ་འདི་དང་མཚུངས་པའི་དོན་གྱི་གླུ། །སྙིགས་དུས་ཀྱི་སྐྱེ་བོ་
མང་པོ་ཞིག །སེམས་མ་དག་རང་གི་སྣང་ཚུལ་གྱིས། །སྐད་ཅིག་ལ་དགྲ་གཉེན་
འགྱུར་བ་མཐོང་། །བློ་བརྟན་པའི་གྲོགས་པོ་ངས་མ་རྙེད། །ཕྱི་ཁ་དོག་མཚར་བའི་
གཡུ་སྦྲང་ཚོ། །ནང་ངན་སྐྱགས་ཟོས་པའི་ཆ་ཤས་ཀྱི། ཁུར་ལྕི་བ་ཐོགས་ནས་ཟློས་
གར་རྩེ། །དཔེ་འདི་དང་མཚུངས་པའི་དོན་གྱི་གླུ། །ཤ་རུས་དང་རྣག་ཁྲག་གཤང་
- 274 -



ལམ་རིམ་བླ་མ་བརྒྱུད་པའི་རྣམ་ཐར།
གཅི་སོགས། །རྫས་མི་གཙང་ཁོ་ནའི་རྐྱལ་བ་ལ། །སྒོ་དབང་པོའི་བུ་ག་དོད་ཙམ་
འདིར། །བྱི་དོར་གྱིས་འགྱིང་བ་ངོ་རེ་ཚ། །སྐད་ཟིར་ཟེར་སྒྲོག་པ་བུང་བའི་གླུ། །
འཕྲལ་རྣ་བའི་ཡུལ་དུ་སྙན་མོད་ཀྱི། །དུས་ནམ་ཡང་ཕན་པའི་དོན་གྱིས་སྟོང་། །
དཔེ་འདི་དང་མཚུངས་པའི་དོན་གྱིས་གླུ། །ངོ་བསྟོད་དང་བཟང་པོའི་གྲགས་པ་
དེ། །འཕྲལ་ཡིད་ཀྱི་ཡུལ་དུ་དགའ་ན་ཡང་། །གྲག་ཙམ་ནས་གར་སོང་མེད་པར་
ཡལ། །ཕུགས་ཕན་པའི་ཆ་ཙམ་ངས་མ་མཐོང་། །དབྱར་ལང་ཚོས་དྲེགས་པའི་
རྐང་ དྲུག་ ཚོ། །ཡུད་ ཙམ་ ཞིག་ དགའ་ མགུར་ ལྡིང་ ན་ ཡང་། །ད་ བསེར་ བུས་
འཇོམས་ལ་མངོན་དུ་ཕྱོགས། །དཔེ་འདི་དང་མཚུངས་པའི་དོན་གྱིས་གླུ། ལུས་
ལང་ཚོ་རྒྱས་པའི་འཇོ་སྒེག་གིས། །དུས་ད་ལྟ་རང་སེམས་དྲེགས་ན་ཡང་། །མཐར་
འཆི་བདག་ཕོ་ཉས་དབང་མེད་དུ། །གཤིན་ཕ་རོལ་ཡུལ་དུ་ནམ་འཁྲིད་ན། ཁོང་
འདུ་ཤེས་འཁྲུལ་པའི་བྷ་མ་ར། །སྨན་ག་པུར་ངད་ལ་མི་བསྙེན་པར། །རྫས་འཕྱི་
སའི་དྲི་ལ་ངང་གིས་འདུ། །དཔེ་འདི་དང་མཚུངས་པའི་དོན་གྱི་གླུ། །སྙིགས་དུས་
ཀྱི་སྐྱེ་བོ་ཕལ་མོ་ཆེ། །ཚུལ་གཟུར་གནས་དམ་པའི་ཕྱོགས་ལ་བྱོལ། །ངན་གཡོ་
ཅན་ནོར་དང་ལྡན་པ་ལ། །ཡིད་རེ་ལྟོས་འཆའ་བ་ཨ་རེ་འཁྲུལ། ཁོང་ཁྲེལ་མེད་
སྦྲང་རྩི་འདོད་པ་ཚོ། །རང་རྟེན་གྱི་མེ་ཏོག་གཞོན་ནུ་མའི། །བཅུད་ཅི་འདོད་དྲངས་
ནས་མོད་ལ་འདོར། །དཔེ་འདི་དང་མཚུངས་པའི་དོན་གྱི་གླུ། །དེང་ཕྱི་ཐག་མེད་
པའི་སྐྱེ་བོ་ ཕལ། །རང་ ཕན་བདེར་སྦྱོར་བའི་དཔྱོད་ལྡན་དང་། །གྲོགས་བཟང་
པོས་དྲིན་གྱིས་བསྐྱངས་ན་ཡང་། །ཕྱི་དགྲ་ཡི་ཕྱོགས་བཞིན་འདོར་བ་མང་། །བློ་
གུ་ཡངས་རྐང་དྲུག་གཞོན་ནུ་ཚོ། །གནས་གྲོགས་ལ་ཞེན་པས་མ་བཅིངས་པར། །
རང་གང་སྐྱིད་ཕྱོགས་ལ་རྩེ་ཞིང་འགྲོ། །དཔེ་འདི་དང་མཚུངས་པའི་དོན་ གྱིས་
-275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གླུ། །ཡུལ་འདོད་ཡོན་འཆིང་བས་མ་བཅས་པར། །གནས་ ཉམས་སུ་དགའ་བ་
དབེན་པའི་ཚལ། །དོན་བསམ་སྒོ་རྣལ་འབྱོར་ལྷུར་ལེན་པར། །མི་ཁོ་བོ་སྙིང་ནས་
ཡིད་སྨོན་འཆའ། །དུས་དབྱར་གྱི་ཟླ་བ་ཐ་མའི་ཚེ། །དམར་སེར་གྱི་མེ་ཏོག་འཛུམ་
གྲོལ་ཞིང་། །སྟེང་དྲོ་འཇམ་ཉི་མ་གུང་ཞིག་ལ། །ཡིད་སྐྱོ་གྲོགས་བུང་བ་མང་པོ་
ཞིག །ལང་ལོང་གི་ཟློས་གར་རྩེ་བ་ན། །དཔེ་སྦྲང་རྩིར་སྤྱོད་པའི་སྣང་ཚུལ་རེར། །
དོན་རྐང་པར་བཅད་པའི་མགྲིན་གླུ་འདི། །བདག་དབྱངས་ཅན་དགྱེས་པའི་རྡོ་
རྗེས་སྦྱར། །ཞེས་པའོ། །དེ་ནས་ལྷ་བཙུན་ཐོ་ཡོན་དར་རྒྱས་ཀྱིས་གསོལ་བ་བཏབ་
ནས་དགེ་འདུན་སྟོང་དང་ལྔ་བརྒྱ་སྐོར་ལ་ཐུགས་རྗེ་ཆེན་པོ་རྒྱལ་བ་རྒྱ་མཚོའི་
དབང་སྟ་གོན་དང་བཅས་པ་རྒྱས་པར་སྩལ། དེ་ནས་རྟ་ཚག་རྗེ་དྲུང་གིས་གསོལ་
བ་བཏབ་ནས་རྗེ་རིན་པོ་ཆེའི་གསུང་འབུམ་ཡོངས་རྫོགས་ཀྱི་ལྗགས་ལུང་དང༌།
ས་སྐྱའི་ གསེར་ཆོས་བཅུ་ གསུམ་སོགས་ཆོས་བཀའ་མང་དུ་ སྩལ། དེ་ནས་ཆུ་
བཟང་སྤྲུལ་པའི་སྐུས་གསོལ་བ་བཏབ་ནས་དད་ལྡན་སུམ་བརྒྱ་སྐོར་ལ་ཚེ་དཔག་
མེད་ལྷ་དགུའི་དབང་སྟ་གོན་དང་བཅས་པ་སྩལ་ཞིང་ཉུང་བསྡུས་ཤིག་ལ་རྡོ་རྗེ་
འཇིགས་བྱེད་ཀྱི་དབང་ཡང་སྩལ། དེ་ནས་ཇུན་སྒར་བའི་དགེ་སྒྲུབ་པ་མི་སྣ་ཕོན་
ཆེ་འབྱོར་པའི་ཚེ་ཇུན་སྒར་གྱི་མཁན་པོ་ཁྲི་ཐོག་པ་དགེ་འདུན་གྲགས་པས་ཞལ་
གདམས་ཤིག་དགོས་ཞེས་ནན་ཆེན་པོས་བསྐུལ་བ་ལ་བརྟེན་ནས་རྗེ་རིན་པོ་ཆེའི་
བསྟན་པའི་སྙིང་པོ་ལ་ཉམས་ལེན་བྱེད་ཚུལ་གྱི་གནས་ཀྱི་ཞལ་གདམས་དང་།
དད་ལྡན་ཁྱིམ་པ་དག་ལ་ཕན་གདགས་ཚུལ་སོགས་གནད་དོན་ཚང་བའི་ཞལ་
གདམས་འདི་ལྟར་གནང་སྟེ། བསྟན་པ་དང་མཇལ་བའི་མི་ལུས་རྣམ་པར་དག་པ་
ནི་ཐོབ། གཞུང་ལུགས་ཆེན་མོ་རྣམས་ཐོས་བསམ་གྱིས་གཏན་ལ་ཕབ་ནས་བླང་
- 276 -



ལམ་རིམ་བླ་མ་བརྒྱུད་པའི་རྣམ་ཐར། །
དོར་བྱ་བའི་གནད་ཀྱང་ལེགས་པར་མཁྱེན་པ་ཡིན་པས་ན། ཐོས་པའི་རྗེས་འཇུག་
སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་བར་འགྱུར། །ཞེས་
གསུངས་ པ་ལྟར། སྔར་ ཐོས་ པའི་དོན་རྣམས་ རང་གི་རྒྱུད་ སྟེང་དུ་བསྐོར་ནས་
ཉམས་སུ་བླངས་ཏེ་སེམས་ཁོ་ན་འདུལ་བའི་ཐབས་སུ་འགྲོ་བ་ཞིག་མཛད་དགོས་
ལ། དེ་ཡང་། མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱིས་
གནས་པ་བདེ། །ཞེས་གསུངས་པ་ལྟར། རབ་ཚེ་འདིའི་གཉེན་བཤེས་འཁོར་སློབ་
སྦྱིན་བདག་སོགས་ཀྱི་འགྲོགས་འདྲིས་ཐམས་ཅད་སྤངས་ནས་དབེན་པའི་རི་སུལ་
དུ་ལུས་ལ་དྲང་སྲོང་གི་རྒྱལ་མཚན་འཆང་། ངག་བླ་མ་ལྷའི་གསོལ་འདེབས་དང་
གསང་སྔགས་ཟབ་མོའི་བཟླས་བརྗོད་ལྷང་ལྷང་བ། དཀོར་ཟས་དང་གྲིབ་ཀྱིས་མ་
སྦགས་པས་རིག་པ་དྭངས་སིང་ངེ་། སེམས་ཚེ་འདིའི་རེ་དོགས་གང་གིས་ཀྱང་མ་
བཅིངས་པས་གུ་ཡངས། སྒོ་གསུམ་སྡིག་ལྟུང་དང་མ་འདྲེས་པས་བློ་བདེ། སེམས་
ཆོས་དང་འདྲེས་པའི་ཉམས་ལེན་རྡོ་རུས་ཐུག་པས་ཉམས་དགའ་ཡལ་ལེ་བ་བྱུང་
ན། མདུན་མ་ལ་དེ་ལས་ལེགས་པ་གཞན་ཅི་ཞིག་ཡོད། མི་ལུས་ཐོབ་པའི་གོ་
བཅད་པ་ཡིན་མོད། དེ་ལྟ་ནའང་རང་རེ་འཆད་སྤེལ་གྱི་བྱ་བ་རྒྱ་ཆེན་པོ་ལ་ཞུགས་
པའི་གཞན་དབང་ཅན་ལ་དེ་ལྟ་བུའི་འཁྲི་བ་རྦད་ཆོད་ཅིག་འབྱུང་བར་དཀའ་
ནའང་། འཕྲལ་གྱི་འདོད་ཡོན་ཟར་ཟིར་ཐམས་ཅད་ལ་བདག་དེ་རིང་རང་ཡང་མི་
འཆི་བའི་ཆ་མེད་པ་ལ་འདི་དག་བྱུང་བས་ཅི་རང་བྱེད་སྙམ་དུ་ཞེ་ནས་ཆགས་ཞེན་
གྱི་འཆིང་བ་ལྷོད་གང་ཐུབ་དང་། སྔར་རང་དོན་ལ་དེ་ཙམ་འབད་དུང་བྱས་ཀྱང་
ཕན་གང་ཡང་མ་ཐོགས། གཞན་དོན་སྙིང་དུ་བཅངས་ན་ད་གཟོད་སངས་རྒྱས་ཀྱི་
གོ་འཕང་ཐོབ་ངེས་ཡིན་པ་ལ་སྔོན་ཆད་དཀའ་ལ་དོན་མེད་པའི་བྱ་བས་འདས།
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ད་བྱ་བ་ཅི་བྱེད་ཐམས་ཅད་སེམས་ཅན་ཁོ་ན་ལ་ཕན་ཐོགས་པ་ཞིག་བྱེད་སྙམ་པའི་
བསམ་པ་བཟང་པོ་དང་དེ་ལྟར་ཤོག་ཅིག་སྙམ་པའི་སྨོན་ལམ་དུས་རྟག་པར་ཡང་
ནས་ཡང་དུ་གསལ་བཏབ། དགེ་སྦྱོར་ཐམས་ཅད་བྱང་ཆུབ་ཀྱི་སེམས་བཅོས་མ་
ཚུན་ཆད་ཀྱིས་ཀྱང་ཟིན་པར་བྱས་ནས་གཙོ་བོར་གསང་སྔགས་བླ་མེད་ཀྱི་བསྐྱེད་
རྫོགས་ཟབ་མོ་དང་ འབྲེལ་བར་རྟག་པར་ལྷའི་ང་རྒྱལ་དུ་རེ་བ་དང་། བཟླས་
བསྙེན་སོགས་ལ་འབད་པར་མཛད་ན་དེ་བས་ལྷག་པ་གཞན་དུ་ཅི་ཞིག་ཡོད་པས་
ཡུལ་ཕྱོགས་གང་དུ་གནས་དང་དབེན་མི་དབེན་ལ་མ་བལྟོས་པར་སེམས་ཀྱི་དགེ་
སྦྱོར་འདི་ཁོ་ན་གཙོ་བོ་ཡིན་མོད། ལྷག་པར་བསྟན་པ་རྫོགས་ལྡན་གྱི་དུས་ལ་
བསླབ་ གཞི་ ཡོངས་ སུ་ རྫོགས་ པ་ བསྲུངས་ བ་ ལས། དེང༌ སང་ བསླབ་ པའི་ སྣ་
གཅིག་བསྲུངས་པ་ཕན་ཡོན་ཆེ་བར་གསུངས་པ་བཞིན་དུ་བླ་མ་དགེ་བའི་བཤེས་
གཉེན་དང་། གྲྭ་ས་ཆེན་པོ་མང་དུ་བཞུགས་པའི་གནས་ལས་ཕྱོགས་མཐར་བསྟན་
པའི་ཁུར་བསྣམས་ན་ཕན་ཡོན་ལྷག་པར་ཆེ་བས་ཕྱོགས་དེར་གཏན་ཆགས་པར་
བཞུགས་པའི་འདུན་པར་འཆད་སྤེལ་སོགས་བསྟན་པའི་བྱ་བ་རྒྱ་ཆེན་པོ་ལ་མ་
ཞུམ་པའི་སྙིང་སྟོབས་བསྐྱེད་པར་མཛོད། ཕྱོགས་དེའི་སྐྱེ་བོ་ཕལ་མོ་ཆེ་སྣོད་རུང་
གི་གཙོ་བོ་ཆོས་ལ་དད་པ་ཤིན་ཏུ་ཆེ་ཞིང་བརྟན་པ་དང་ལྡན་པ་ཡིན་འདུག་གཤིས།
རབ་ཏུ་བྱུང་བ་རྣམས་བདེ་ལེགས་ཐམས་ཅད་ཀྱི་རྩ་བ་སོ་སོ་ཐར་པའི་ཚུལ་ཁྲིམས་
ཀྱི་བཅས་ པ་ ཕྲ་མོ་ཚུན་ཆོད་ ཀྱང་ ལག་ལེན་ལ་འདེབས་གང་ཐུབ་དང༌། བྱང་
སེམས་དང་གསང་སྔགས་ཀྱི་སྡོམ་པ་ལ་དེང་སང་གཏམ་ཙམ་ཞིག་ལས་ལག་ལེན་
བྱེད་མི་སྲིད་མཐའ་རུ་འདུག་པས་ན། སྡོམ་པ་དེ་གཉིས་ལའང་བསླབ་ཚུལ་སོགས་
རང་རང་གི་སྣོད་རུང་རྣམས་ལ་ལེགས་པར་འཁྲིས་ནས་བླང་དོར་བྱེད་ཐུབ་པ་
- 278 -



ལམ་རིམ་བླ་མ་བརྒྱུད་པའི་རྣམ་ཐར།
ཞིག་དང༌། སྡོམ་པ་ལས་འགལ་བའི་ཉེས་ལྟུང་བྱུང་བའང་ཉིན་མོ་བྱུང་བ་རྣམས་
ནུབ་མོ་དང༌། ནུབ་མོ་བྱུང་བ་རྣམས་ནངས་པར་དཀོན་མཆོག་གི་རྟེན་ལ་སོགས་
པའི་དྲུང་དུ་སྤྱི་བཤགས་དང་ཕྱིར་བཅོས་ལྟུང་བཤགས་ལ་སོགས་པའི་སྒོ་ནས་
བཤགས་པ་བྱེད་དགོས་པའི་བསླབ་བྱ་ནན་ཏན་མཛད་ནས་ལག་ལེན་ལ་ཐེབས་
པ་ཞིག་བྱུང་ན་རྒྱུད་དག་པ་དང་ངོ་ཚ་ཁྲེལ་ཡོད་སྐྱེ་བ་སོགས་ཀྱི་དགོས་པ་ལྷག་
པར་ ཆེ་ བ་ཡིན། གཞན་ ཡང་ མདོ་ སྔགས་ ཀྱི་ གཞུང་ ལུགས་ཆེན་མོ་རྣམས་ལ་
བསླབ་སྦྱངས་བྱེད་དུ་བཅུག་ནས་དེའི་དོན་རྣམས་ལག་ལེན་ལ་ཐེབས་པའི་ཕྱིར་
བྱང་ཆུབ་ལམ་གྱི་རིམ་པ་ལ་སོགས་པའི་འཁྲིད་ཚུལ་བསྟན་ནས་ཐོས་པ་ཁ་ཕྱིར་
བལྟས་ཀྱི་སྒྲ་སྤྱི་ཙམ་ལ་མ་སོང་བར་རྒྱུད་ལ་ཕན་ཐོགས་པའི་ཐབས་སུ་འགྱུར་
ངེས་ པ་ཞིག་མཛོད། ཁྱིམ་ པའི་ རིགས་ཀྱང་དུས་བཟང་ལ་བསྙེན་གནས་སྨྱུང་
གནས་སོགས་ ཀྱི་བསླབ་པ་ལ་འགོད་ པ་དང་། རྒྱུན་དུ་དཀོན་མཆོག་རྟེན་ལ་
མཆོད་པ། ཕྱག་སྐོར། དམིགས་བརྩེ་མ་དང་རིགས་གསུམ་མགོན་པོ། སྒྲོལ་མའི་
གཟུངས་ལ་སོགས་པའི་ངག་བཟླས་ལ་བརྩོན་པ། འདུལ་ལུང་གི་གླེང་གཞི་དང་།
མཛངས་བླུན་སོགས་ལས་འབྲས་ཀྱི་བྱུང་བ་རྣམས་བཤད་ནས། གཙོ་བོར་དཀར་
ཆོས་ཐམས་ཅད་ཀྱི་རྩ་བ་དཀོན་མཆོག་དང་ལས་འབྲས་ལ་དད་པའི་དད་པ་
བརྟན་པོ་མི་ཉམས་གོང་འཕེལ་དུ་འགྲོ་བའི་ཐབས་ཀྱིས་སྡིག་སྤོང་དགེ་སྒྲུབ་ཀྱི་
བླང་དོར་ལ་འགོད་པ་སོགས་བསྟན་པ་དང་འགྲོ་བ་ལ་ཕན་པའི་བྱ་བ་བཟང་པོ་
དོན་དང་ལྡན་པ་ལ་ནན་ཏན་གྱིས་འབད་འཚལ། ཞེས་དང་། ཚིགས་སུ་བཅད་
པའི་ཞལ་གདམས་ནི། སྐྱབས་དུས་གསུམ་རྒྱལ་བ་མ་ལུས་པ། །དེར་ཐ་མལ་རྡོ་
རྗེ་འཛིན་པའི་གཟུགས། །དོན་སྐུ་བཞིའི་མངའ་བདག་བླ་མ་རྗེ། །ཡིད་གསོལ་བ་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འདེབས་སོ་བྱིན་གྱིས་རློབས། ཁྱོད་ སྔོན་བསགས་ལེགས་བྱས་རྒྱ་མཚོ་ལས། །
རྟེན་དལ་འབྱོར་ནོར་བུ་ལག་རྩེར་སོན། །བཀའ་མདོ་རྒྱུད་གདམས་པའི་བྱི་དོར་
གྱིས། །སེམས་རང་འོད་གསལ་བ་ཁོང་ནས་འབྱིན། །རང་རྟོགས་ཟིན་གནས་ལ་
ཐ་སྙད་ ཀྱི། །ཚིག་སྐམ་པོས་གསལ་འདེབས་མ་དགོས་ཀྱང་། །ཡིད་དང་བས་
བསྐུལ་ བའི་ འཕྲིན་ ལན་ དུ། །གཏམ་ འདི་ སྐད་ སྨྲ་ ལ་ སྙན་ གསོན་ ཅིག །སྔོན་
འཁོར་བར་དེ་ཙམ་འཁྱམས་འཁྱམས་ནས། །གཞན་ ཕན་བདེ་ ལྟ་ཞོག་ རང་ལ་
ཡང་། །རྡུལ་ཕྲ་མོའི་ཆ་ཡི་ཕན་པ་ཙམ། །དེང་སྔོན་ཆད་གྲུབ་པ་ཅང་གདའ་འམ། །
ད་ཆོས་ལྡན་མི་ཡི་ལུས་སུ་གྲུབ། །ཟབ་རྒྱ་ཆེའི་གདམས་པ་སྡེ་སྣོད་གསུམ། །ཐོས་
བསམ་པས་རྟོགས་པའི་གནས་སྐབས་འདིར། །དོན་རྩེ་གཅིག་སྒྲུབ་ལ་ནན་ཏན་
མཛོད། །མཆོག་ཐུན་མོང་དངོས་གྲུབ་མ་ལུས་པ། །ཡིད་གང་བསམ་སྩོལ་བའི་
ནོར་ བུ་ དེ། །སྐྱབས་ བླ་ མ་ མཆོག་ གསུམ་ ཡིན་ པས་ན། །མོས་གུས་ ཀྱི་གསོལ་
འདེབས་ནན་ཏན་མཛོད། །དུས་དེ་རིང་ཉི་མ་མ་ནུབ་གོང་། ཁོང་འཆི་བདག་རྒྱལ་
པོའི་ཆད་ལས་ཀྱིས། །སྲོག་དབུགས་འདི་མི་གཅོད་གདེང་མེད་པས། ཁྱེད་འཆི་བ་
འདི་ ལ་ བག་ གཟོན་ མཛོད། །གཉེན་ འཁོར་ གཡོག་ ལོངས་ སྤྱོད་ ཐམས་ ཅད་
ཀྱིས། །འཕྲལ་རང་སེམས་བདེ་བའི་གོ་སྐབས་བཅོམ། །སྲེད་ཞེན་ཀྱིས་འཆི་ཁར་
འཆིང་བས་ན། ཁྱེད་འདོད་ཡོན་འདི་ལ་དགྲ་རུ་ལྟོས། །ཟས་གོས་ཀྱི་ཕན་པས་
བསྐྱངས་ བསྐྱངས་ཀྱང་། །སྐད་ཅིག་བཞིན་མི་སྡུག་ འགྱུར་ བ་ སྟོན། །རྫས་ ངན་
གྱིས་གང་བའི་རྐྱལ་པ་བཞིན། ཁྱེད་རང་ལུས་འདི་ལ་ཁུར་དུ་ལྟོས། །སྔོན་དེ་ཙམ་
མྱོང་བའི་སྡུག་བསྔལ་ཀུན། །ཟག་བཅས་ཀྱི་ཕུང་པོ་འདི་ལས་བྱུང་། །ད་སྡུག་ལ་
རྒྱན་དུ་མ་ལྟ་བར། ཁྱེད་འཕུང་སྣ་འདི་དང་རྒྱབ་གྱེས་མཛོད། །ལྷ་ཚངས་དབང་
- 280 -



ལམ་རིམ་བླ་མ་བརྒྱུད་པའི་རྣམ་ཐར། །
སྲིད་རྩེར་ཕྱིན་ནས་ཀྱང་། །ལས་ཉོན་གྱིས་རང་རྒྱུད་བཅིངས་བཞིན་དུ། །མནར་
མེད་ཀྱི་མེ་ནང་ལྟུང་བས་ན། །གནས་ཁམས་གསུམ་འདི་ལ་སྐྱོ་བར་མཛོད། །རང་
ལུས་སེམས་གདུང་བས་མནར་བའི་ཚེ། ཁོང་དེ་འདྲའི་འགྲོ་ལ་སྙིང་རྗེ་བསྐྱེད། །
འགྲོ་ཀུན་གྱི་སྡུག་བསྔལ་ཚུར་བླངས་ནས། །གཞན་དགའ་བདེས་ཚིམས་པའི་
གཏོང་ ལེན་ སྦྱོངས། །སྔོན་སེམས་ཅན་རྣམས་ ཀྱིས་བདག་གི་ཕྱིར། །སྲོག་ཡལ་
བར་བོར་བའི་གྲངས་ཙམ་ཡང་། །དཔལ་མི་ནུས་དྲིན་གྱིས་བསྐྱངས་པས་ན། །
ཡོངས་ཕ་མའི་དྲིན་ལན་སེམས་ལ་ཆོངས། །དོན་བླང་དོར་མཐོང་བའི་མིག་དང་
བྲལ། །གནས་ངན་སོང་གཡང་ཁར་གོམ་འགྲོས་འཁྱོར། །ལས་ཉོན་མོངས་སྒྲོག་
གིས་དམ་དུ་བཅིངས། །མ་ཉམ་ཐག་འགྲོ་ལ་སྙིང་རྗེ་སྒོམས། །གནས་འཁོར་བ་
སྟོང་ མིན་ དེ་ སྲིད་ དུ། །ལྷུན་གྲུབ་ ཀྱི་ གཞན་ དོན་ རྒྱུན་ཆད་མེད། །རང་ བདེ་བ་
མཐར་ ཕྱིན་ སངས་ རྒྱས་ལ། །དུས་མྱུར་དུ་ རེ་ བའི་ དོན་གཉེར་མཛོད། །འཁོར་
འདས་ཀྱི་ཆོས་ཅན་མ་ལུས་པ། །རང་རྟོག་པས་བཅོས་པའི་སྒྱུ་མ་ལ། །དོན་བདེན་
པར་ བཟུང་ན་བསླུ་བའི་ ཕྱིར། །འཁྲུལ་ སྣང་ ལ་ མ་ཞེན་ སྟོང་ པར་ ལྟོས། །ཉིང་
འཁྲུལ་ གྱི་ རྨི་ ལམ་ མི་ བདེན་ ཡང་། །སེམས་ དགའ་ སྡུག་ བསྐྱེད་ པའི་ནུས་ པ་
བཞིན། །ལྟོས་གྲུབ་ཀྱི་རྟེན་འབྲེལ་མི་བསླུ་བས། །ལས་རྒྱུ་འབྲས་བླང་དོར་གཟབ་
པར་མཛོད། །ལས་ སྣང་ སྟོང་ ལྷ་ སྐུ་ སྒྱུ་ མ་ བཞིན། །གནས་ གར་ སྡོད་ རང་ སྣང་
གཞལ་ཡས་ཁང་། །སྒྲ་གང་གྲག་གསང་སྔགས་དར་དིར་ལ། །ཡེངས་མེད་ཀྱི་དྲན་
པ་རྒྱུན་དུ་སྟོན། །སྙིང་དབུས་ཀྱི་མི་ཤིགས་རླུང་སེམས་དེ། །སྐྱབས་ཀུན་འདུས་ངོ་
བོར་གསལ་བཏབ་སྟེ། །ཅི་ཟ་དང་ཅི་འཐུང་བདུད་རྩིར་སྟོབས། །ཚོགས་འཁོར་
ལོའི་ལོངས་སྤྱོད་ཞེན་མེད་རོལ། །མཐར་བེམ་རིག་འབྲལ་བར་ཕྱོགས་པའི་ཚེ། །
- 281 -



ག་
ར་
<ས
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཐིམ་རིམ་གྱི་རྟགས་རྣམས་ངོས་བཟུང་སྟེ། །སྔར་འདྲེན་ཀྱི་གྲོགས་དང་འཕྲད་པ་
བཞིན། །གཞིའི་འཆི་བ་འོད་གསལ་ཟིན་པར་མཛོད། །འཕྲང་ཉམ་ང་བར་དོར་
འགྲིམ་པ་ན། །རང་གཅིག་པུ་ལས་གཞན་གྲོགས་མེད་ཕྱིར། །དུས་ད་ལྟ་ལྷ་དང་
བླ་མ་ལ། །ལམ་བདེ་བར་སྒྲོལ་བའི་སྐྱེལ་མ་ཞུས། །ལར་སྐྱེ་འཆི་བར་དོ་གང་ལ་
ཡང་། །དུས་ད་ལྟའི་བག་ཆགས་གཙོ་ཆེ་བས། །དེ་སྦྱོང་བྱེད་བསྐྱེད་རྫོགས་རྣལ་
འབྱོར་གྱིས། །སྐྱབས་སྐུ་གསུམ་རང་ངོ་ཤེས་པར་མཛོད། །དུས་རྟག་ཏུ་རང་གི་སྒོ་
གསུམ་ལ། །ཚུལ་ཇི་ལྟར་འདུག་སྙམ་རྟོག་དཔྱོད་ངོས། །སེམས་ཁོ་ན་འདུལ་བའི་
དགེ་སྦྱོར་གྱིས། ཁྱེད་ཚེ་མཇུག་དོན་ལྡན་མཛད་པར་ཞུ། །རང་དེ་ལྟར་དགེ་ལ་
འབུངས་བཞིན་དུ། །གཞན་དད་ལྡན་སྐྱེ་བོ་བགྲང་ཡས་ལ། །རྣམ་དཀར་གྱི་ས་
བོན་འདེབས་པའི་ཕྱིར། །དུས་གཞན་དོན་སྤྱོད་པས་འདའ་བར་མཛོད། །བདག་
སྒོ་གསུམ་བྱ་བ་ཅི་བགྱིས་པ། །བསྟན་འགྲོ་བ་ཡོངས་ལ་གནས་སྐབས་ཀུན། །
ཕན་རླབས་ཆེན་ ཁོ་ནར་གྱུར་ཅིག་སྙམ། །སྨོན་འདུན་གྱི་འཚམས་སྦྱོར་རྒྱུན་དུ་
མཛོད། །དགེ་འདི་ཡིས་བློ་བཟང་གྲགས་བསྟན་མཆོག །ཕྱོགས་ཀུན་ཏུ་དར་ཞིང་
རྒྱས་པ་དང༌། །མ་མཁའ་མཉམ་སེམས་ཅན་མ་ལུས་པ། །དཔལ་སྐུ་གསུམ་གོ་
འཕང་ཐོབ་གྱུར་ཅིག །ཅེས་པ་རྣམས་གནང་ངོ་། །དེ་ནས་འབྲས་སྤུངས་སྔགས་པ་
བླ་ཟུར་བློ་བཟང་ཆོས་འཕེལ་གྱིས་གསོལ་བ་བཏབ་ནས་འབྲས་སྤུངས་འདུ་ཁང་
ཆེན་མོར་སྡེ་སྣོད་འཛིན་པ་སྟོང་ཕྲག་མང་པོ་ལ་ཟླ་བ་ཕྱེད་གཉིས་ཀྱི་བར་དུ་ལམ་
རིམ་ཆེན་མོའི་བཤད་ལུང་རྒྱས་པར་སྩལ། དེ་ནས་རྒྱུད་སྟོད་ཚོགས་ཡོངས་ཀྱིས་
གསོལ་བ་བཏབ་ནས་དཔལ་ལྡན་སྟོད་རྒྱུད་གྲྭ་ཚང་ཡོངས་རྫོགས་ཀྱི་སྟེང་དུ་
གཞན་མང་པོ་དང་བཅས་དགེ་འདུན་སྟོང་དང་ལྔ་བརྒྱ་སྐོར་ལ་དཔལ་གསང་བ་
- 282-



ལམ་རིམ་བླ་མ་བརྒྱུད་པའི་རྣམ་ཐར། །
འདུས་པའི་དབང་བཞི་སྟ་གོན་དང་བཅས་པ་རྒྱས་པར་སྩལ། དེ་ནས་དད་ལྡན་
སུམ་ཅུ་སྐོར་ཞིག་ལ་འཇམ་དབྱངས་ཆོས་སྐོར་གྱི་རྗེས་གནང་དང༌། འཇིགས་བྱེད་
སྔགས་བཏུ་དང་། སྒྲོལ་མ་ཉེར་གཅིག་གི་རྗེས་གནང་སོགས་རྗེས་གནང་མང་དུ་
སྩལ། དེ་ནས་སངས་རྒྱས་ལས་ཀྱང་དཀོན་པའི་རྡོ་རྗེ་ཐེག་པའི་བསྟན་པ་ནམ་
ཡང་མི་ནུབ་པར་ཡུན་རིང་དུ་གནས་པའི་ཕྱིར་དང༌། རྗེ་བདག་ཆེན་ཉིད་པོས་སྐུ་
དང་སྲོག་ལའང་མ་གཟིགས་པར་དཀའ་བ་བརྒྱ་ཕྲག་དུ་མའི་སྒོ་ནས་བསྒྲུབས་
པའི་བསྟན་པའི་སྙིང་པོ་མཐར་ཐུག་པ་འདི་ཆེས་ཆེར་འཕེལ་བར་བྱ་བའི་ཕྱིར་ཕོ་
བྲང་ཆེན་པོ་པོ་ཏ་ལར་རིན་པོ་ཆེ་སྣ་ཚོགས་ལས་གྲུབ་པའི་གསང་བདེ་འཇིགས་
གསུམ་གྱི་བློས་བསླངས་རྒྱུད་དང་གྲུབ་ཆེན་གྱི་དགོངས་པ་རྒྱལ་བ་ཙོང་ཁ་པ་ཆེན་
པོས་གསལ་བར་མཛད་པ་ཇི་བཞིན་དུ་གསར་བཞེངས་མཛད་དེ་ཇི་སྲིད་རྒྱལ་
བསྟན་ནམ་གནས་ཀྱི་བར་དུ་ནམ་ཡང་མི་ཉམས་པའི་མཆོད་པའི་རྒྱན་དང་བདེ་
གསང་འཇིགས་གསུམ་གྱི་མཆོད་པ་རྒྱུན་འཛུགས་པ་མཛད། ཚ་གན་ནོ་མོན་ཧན་
གྱིས་གསོལ་བ་བཏབ་ནས་དགེ་འདུན་སྟོང་དང་བདུན་བརྒྱ་སྐོར་ལ་རྡོ་རྗེ་ཕྲེང་
བའི་དབང་དང་ ཕྱག་རྡོར་འཁོར་ཆེན་གྱི་དབང་བཅས་སྩལ། དེ་ནས་པཎ་ཆེན་
མཆོག་གི་སྤྲུལ་པའི་སྐུ་དབུས་སུ་ཕེབས་ནས་རྒྱལ་བ་མཆོག་ལ་དགེ་ཚུལ་གྱི་སྡོམ་
པ་ཞུ་བར་མཛད་པ་ན་རྒྱལ་བ་མཆོག་འདིས་ལྷ་ལྡན་དུ་ཆིབས་བསྐྱོད་ནས་ས་ག་
ཟླ་བའི་ཚེས་བཅོ་ལྔའི་ཉིན་ཇོ་བོ་རིན་པོ་ཆེའི་སྐུ་མདུན་དུ་རྗེ་འདིས་མཁན་སློབ་
སྦྲགས་མ་མཛད་དེ་དགེ་འདུན་གྲངས་ཚང་བའི་དབུས་སུ་དགེ་ཚུལ་གྱི་སྡོམ་པ་
ཕུལ་ཏེ་ཐུབ་པའི་རྒྱལ་ཚབ་མཆོག་ཏུ་མངའ་གསོལ། དེ་ནས་པཎ་ཆེན་མཆོག་གི་
སྤྲུལ་པའི་སྐུ་བློ་བཟང་དཔལ་ལྡན་ཡེ་ཤེས་ཀྱིས་རྗེ་འདི་ལ་མདོ་སྔགས་ཀྱི་ཆོས་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཚ༽
མང་དུ་གསན་ཞིང་སླར་རིམ་གྱིས་མདོ་སྔགས་ཀྱི་མན་ངག་ཡོངས་སུ་རྫོགས་པ་
གནང་ དགོས་ པར་ གསོལ་བ་བཏབ་པ་ན་རྒྱལ་བ་མཆོག་འདིས་ ཀྱང་ཐུགས་
དགྱེས་པ་ཆེན་པོས་ཞལ་གྱིས་བཞེས་ཤིང་ རྗེ་རིན་པོ་ཆེའི་རྣམ་ཐར་ལྟར་གཞུང་
ལུགས་རྣམས་ལ་གསན་སྦྱོང་གཏིང་ ཕྱིན་པ་ཞིག་མཛད་པ་དང་། དེ་ནས་མདོ་
སྔགས་ཀྱི་མན་ངག་མཐའ་དག་ལེགས་པར་གསན་ནས་ཐུགས་ཉམས་སུ་བཞེས།
དེ་ནས་མཐའ་དབུས་སྐྱེ་འགྲོ་ཡོངས་ལ་ཆོས་ཀྱི་འཁོར་ལོ་རྒྱ་ཆེར་བསྐོར་བའི་
ཐུགས་བསྐྱེད་མཛད་དགོས་ཞེས་ ཞལ་ཏ་ནན་ཏན་ཞུ་བར་མཛད། པཎ་ཆེན་
མཆོག་གི་སྤྲུལ་པའི་སྐུ་རིན་པོ་ཆེས་ཀྱང་རྒྱལ་བ་མཆོག་གི་བཀའ་ཇི་ལྟར་གནང་
བ་ལྟར་ཞུ་ཞིང་སླར་མི་རིང་བར་མདོ་སྔགས་ཀྱི་ཆོས་མཐའ་དག་གནང་དགོས་
པར་གསོལ་བ་ཤུགས་དྲག་ཏུ་འདེབས་པར་མཛད་དོ། །དེ་ནས་ཁྲི་ཆེན་ངག་དབང་
མཆོག་ལྡན་པ་དགུང་ལོ་བདུན་ཅུ་དོན་ལྔར་ཕེབས་ཏེ་སྐུ་གཟུགས་ལྕི་ཞིང་བཞེངས་
བཞུགས་དཀའ་བར་བྱུང་བ་ན་རྒྱལ་བ་མཆོག་ཉིད་ཁྲི་ཆེན་གྱི་གཟིམ་ཆུང་ཉིད་དུ་
ཕེབས་ཏེ་མཎྜལ་སྐུ་གསུང་ཐུགས་རྟེན་དངོས་པོ་སྤམ་མཐོ་བ་དང་བཅས་ཕུལ་ཏེ་
ཞབས་པད་ཡུན་ རིང་ བརྟན་དགོས་ཞེས་གསོལ་བ་ཤུགས་དྲག་འདེབས་པར་
མཛད་པ་ན་ཁྲི་ཆེན་གྱིས་ང་རང་ཆུང་ངུ་ནས་ཆོས་སྒོར་ཞུགས། རྒྱལ་བ་ཙོང་ཁ་
པའི་བསྟན་པ་འདི་འདྲ་དང་མཇལ། ཐོས་བསམ་སྒོམ་གསུམ་ཁོ་ཐག་ཆོད་པར་
བྱས། ལྷག་པར་གངས་ཅན་འགྲོ་བའི་མགོན་པོ་ཁྱེད་ལ་སྤྱིར་མདོ་སྔགས་ཀྱི་ཆོས་
མཐའ་ཡས་པ་དང༌། ལྷག་པར་རྗེ་བླ་མའི་མན་ངག་རྣམས་འབུལ་ཐུབ་པས་ད་ནི་
ཤི་ཡང་བློ་བདེ། བདག་རྒན་པོ་འཆི་ཁར་རྭ་སྒྲེང་དུ་ཕྱིན་ཆོག་པ་དགོས་ཞེས་ཞུ་
བར་མཛད། དེ་ནས་རྒྱལ་བ་མཆོག་ཁྲི་ཆེན་གྱི་གཟིམ་ཆུང་དུ་ཡང་ཡང་ཕེབས་ཏེ་
- 284 -



ལམ་རིམ་བླ་མ་བརྒྱུད་པའི་རྣམ་ཐར།
ཆོས་ཀྱི་གསུང་གླེང་ཆེས་མང་བ་གནང་ཞིང་། རྭ་སྒྲེང་དུ་ཕེབས་པའི་ཐུགས་འདུན་
མི་མཛད་པར་སྐུ་ཁམས་ཇི་ལྟར་བྱུང་ཡང་ཕོ་བྲང་འདི་རང་དུ་ངེད་ཅག་ཚོགས་
རྫོགས་ཕྱིར་བཞུགས་དགོས་ཞེས་ཡང་དང་ཡང་དུ་གསོལ་འདེབས་མཛད་ཀྱང་ཁྲི་
ཆེན་གྱིས་ད་ལམ་ཅིས་ཀྱང་དགོངས་པ་ཁྲོལ་དགོས་ཞེས་བཞུགས་སུ་མ་བཞེད།
ཕེབས་རྒྱུའི་སྔ་ཞོགས་རྒྱལ་བ་མཆོག་ཉིད་ཁྲི་ཆེན་གྱི་སྐུ་མདུན་དུ་ཕེབས་ཏེ་འདི་
ཕྱིར་དགེ་བའི་གསུང་གླེང་མང་དུ་མཛད་ཅིང་། ཕེབས་ཁར་ཁྲི་ཆེན་གྱི་ཐུགས་ཀར་
དབུ་བཙུགས་ཏེ་སྤྱན་ཆབ་གསིལ་ཞིང་ཡུན་རིང་ཐུགས་སྨོན་མཛད། ཁྲི་ཆེན་གྱིས་
ཀྱང་རྒྱལ་བ་མཆོག་ལ་བྱིན་རླབས་ཞུས་བདག་སྐྱེ་བ་ཐམས་ཅད་དུ་རྗེས་སུ་གཟུང་
དུ་གསོལ་ཞེས་གསོལ་བ་འདེབས་པར་མཛད། དེ་ནས་རྒྱལ་བ་མཆོག་གིས་ཁྲི་
ཆེན་ཞབས་བརྟན་དང་ལམ་བར་གྱི་རྐྱེན་སེལ་དུ་སེ་འབྲས་དགེ་གསུམ་སོགས་ལ་
མང་ ཇ་ གནང་སྟེ་རིམ་གྲོ་རྒྱ་ཆེན་སྒྲུབ་ པར་མཛད། མི་རིང་བར་ ཁྲི་ཆེན་ཞིང་
གཤེགས་པའི་བསྔོ་རྟེན་བྱུང་བ་ན། དེ་འཕྲལ་རྒྱལ་བ་མཆོག་ཉིད་འཕགས་པ་རིན་
པོ་ཆེ་དང་གསེར་གདུང་སོགས་རྩེའི་ལྷ་ཁང་རྣམས་སུ་ཕེབས་ཏེ་མཆོད་འབུལ་
སྨོན་ལམ་རྒྱ་ཆེར་མཛད་ཅིང་། ལྷ་སའི་ཇོ་ཤཱཀ་གིས་གཙོས་རྟེན་རྣམས་ལ་མཆོད་
འབུལ་རྒྱ་ཆེན་པོ་དང༌། སེ་འབྲས་དགེ་གསུམ་བཀྲ་ཤིས་ལྷུན་པོ་རྣམས་ཀྱིས་
གཙོས་གངས་ཅན་གྱི་དགོན་སྡེ་མཐའ་དག་ལ་མང་བསྐོལ་དང་། པཎ་ཆེན་རིན་པོ་
ཆེས་གཙོས་གངས་ཅན་གྱི་བསྟན་འཛིན་མཐའ་དག་ལ་བསྔོ་རྟེན་འབུལ་བར་
མཛད། སྐུ་གདུང་ཞུགས་ལ་ཕུལ་ཏེ་གདུང་རུས་རྣམས་རྒྱལ་བ་མཆོག་གི་གཟིམ་
ཆུང་དུ་བཞེས་ཏེ་དངུལ་གདུང་མ་གྲུབ་བར་དུ་མཆོད་འབུལ་སྨོན་ལམ་མཛད། །
དངུལ་གདུང་གྲུབ་འཕྲལ་གདུང་རུས་རྣམས་དངུལ་གདུང་གི་བུམ་ནང་དུ་བཞུགས་
285-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སུ་གསོལ་ཏེ་དགོངས་རྫོགས་མཆོད་འབུལ་སྨོན་ལམ་རྒྱ་ཆེར་མཛད་དོ། །རྒྱལ་བ་
མཆོག་འདི་ནི་གངས་ཅན་ལྷ་ཅིག་ཐུགས་རྗེ་ཆེན་པོར་ཡོངས་སུ་གྲགས་པ་ལྟར་
འགྲོ་བ་ལྷ་དང་བཅས་པའི་ཕྱག་གི་གནས་ཡིན་པ་དང༌། ཐུན་མོང་བའི་སྣང་ངོར་
ཡང་ གངས་ རིའི་ ཁྲོད་ན་འགྲན་ཟླ་མེད་ པའི་ མཁས་གྲུབ་ཏུ་གྱུར་ཅིང་ འཇམ་
དབྱངས་གོང་མ་བདག་པོ་ཆེན་པོས་བཏེག་སྟེ་ཡངས་པའི་ས་ཆེན་པོ་ལ་དབང་
ཕྱུག་གི་སྟོབས་ཀྱིས་མངའ་མཛད་པ་ཞིག་ཡིན་ཡང་ཆེ་འགྱིང་དང་རློམ་པའི་དྲི་ཙམ་
ཡང་མེད་པར་ལམ་སྟོན་པའི་བཤེས་གཉེན་ལ་འདི་ལྟ་བུའི་གུས་པ་དང་སྲི་ཞུ་
མཛད་པ་ནི། འབྲོམ་རིན་པོ་ཆེས་ཇོ་བོ་རྗེ་ཇི་ལྟར་བསྟེན་པའི་རྣམ་ཐར་བསྐྱངས་
ཏེ་ཕྱི་རབས་ཀྱི་གདུལ་བྱ་རྣམས་ལ་ཆོས་རྣམ་དག་བྱེད་པ་ལ་ལམ་མ་ནོར་བར་
སྟོན་པའི་བཤེས་གཉེན་བསྟེན་ཚུལ་འདི་ལྟར་བྱ་དགོས་སོ་ཞེས་འདོམས་པར་
མཛད་པ་ངོ་མཚར་རྨད་དུ་བྱུང་བའི་རྣམ་པར་ཐར་པ་ཞིག་གོ །དེ་ནས་ཨང་དཀར་
ཞབས་དྲུང་གིས་ཡུན་རིང་པོ་ནས་གསོལ་བ་བཏབ་པ་ལྟར་དགེ་འདུན་སྟོང་དང་
སུམ་བརྒྱ་སྐོར་ལ་དཔལ་དུས་ཀྱི་འཁོར་ལོའི་རྡུལ་ཚོན་གྱི་དཀྱིལ་འཁོར་དུ་དབང་
བསྐུར་བ་སློབ་མ་རྗེས་བཟུང་གི་ཆོ་ག་ནས་རྡོ་རྗེ་སློབ་དཔོན་བདག་པོ་ཆེན་པོའི་
དབང་མཐའ་རྟེན་དང་བཅས་པའི་བར་ཡོངས་སུ་རྫོགས་པ་རྒྱས་པར་སྩལ། དེ་
ནས་ རྒྱུད་སྨད་ཚོགས་ཡོངས་ ཀྱིས་ གསོལ་བ་བཏབ་ནས་དགེ་འདུན་སྟོང་དང་
བརྒྱད་བརྒྱ་སྐོར་ལ་བདེ་མཆོག་ལཱུ་ཧི་པའི་དབང་སྟ་གོན་དང་བཅས་པ་རྒྱས་པར་
སྩལ། དེ་ནས་པཎ་ཆེན་མཆོག་གི་སྤྲུལ་པའི་སྐུ་ཕེབས་ནས་མདོ་སྔགས་ཀྱི་ཆོས་
བཀའ་ཡོངས་སུ་རྫོགས་པ་གནང་དགོས་ཚུལ་གསོལ་བ་འདེབས་པར་མཛད་པས་
ཐུགས་དགྱེས་བཞིན་དུ་རྡོ་ རྗེ་ཕྲེང་བའི་དཀྱིལ་འཁོར་ཞེ་གཉིས་ཀྱི་ཐོག་དགེ་
- 286 -



ལམ་རིམ་བླ་མ་བརྒྱུད་པའི་རྣམ་ཐར། །
ལེགས་སུ་བྱེད་པའི་དཀྱིལ་འཁོར་གསུམ་དང་བཅས་པ། གྲུབ་ཆེན་མི་ཏྲ་ཛོ་ཀིའི་
ལུགས་ཀྱི་དཀྱིལ་འཁོར་བརྒྱ་རྩའི་དབང་ཡོངས་སུ་རྫོགས་པ། ཟུར་བཀའ་རྡོ་རྗེ་
འཇིགས་བྱེད་ལྷ་བཅུ་གསུམ་མ། རྡུལ་ཚོན་ལ་བརྟེན་པའི་དཔལ་དུས་ཀྱི་འཁོར་
ལོའི་སྐུ་གསུང་ཐུགས་ཡོངས་སུ་རྫོགས་པའི་དཀྱིལ་འཁོར་གྱི་དབང་རྒྱས་པ་དང་།
ཚེ་ དཔག་མེད་ལྷ་དགུ། སྤྱན་རས་ གཟིགས་བཅུ་གཅིག་ཞལ་རྣམས་ཀྱི་བཀའ་
དབང་། གྲུབ་རྒྱལ་ལུགས་ཀྱི་ཚེ་དབང་ཐུན་མོང་མ་ཡིན་པ། རྗེས་གནང་གི་གྲས་
སློབ་དཔོན་ཨ་བྷ་ཡ་ཀ་རས་ཕྱོགས་གཅིག་ཏུ་བསྡེབས་པའི་སྒྲུབ་ཐབས་རྒྱ་མཚོ།
བ་རི་བའི་སྒྲུབ་ཐབས་བརྒྱ་རྩ། སྣར་ཐང་པའི་སྒྲུབ་ཐབས་བརྒྱ་རྩ་རྣམས་ཡོངས་
སུ་རྫོགས་པ་དང་། རྡོ་རྗེ་སེམས་དཔའ། རྡོ་རྗེ་འཇིགས་བྱེད་དཔའ་བོ་གཅིག་པ།
སྨན་བླ་བདེ་གཤེགས་བདུན། འཇམ་དབྱངས་ནག་པོ། ཁྱུང་ཁྲ། མཁའ་འགྲོ་མ་
སེང་ གེའི་ གདོང་ ཅན། མགོན་ པོའི་ རྗེས་ གནང་ བཅུ་ གསུམ། སྐུ་ རྐྱང་ ལ་ སྙིང་
ཞུགས་དང་བཅས་པ། མགོན་པོ་ཕྱག་བཞི་པ། དཔལ་ལྷ། ཛམ་ལ་འབྲུག་ཞོན་
རྣམས་ ཀྱི་ རྗེས་ གནང་། དགའ་ ལྡན་ ལྷ་ བརྒྱ་ མའི་ ཁྲིད། གྲུབ་ རྒྱལ་ ལུགས་ ཚེ་
དཔག་མེད་ཀྱི་བསྐྱེད་རྫོགས་ཀྱི་ཁྲིད་ལྕང་སྐྱ་རྡོ་རྗེ་འཆང་དེ་ཉིད་ཀྱི་གསུང་ལ་
གནས་རྙིང་པ་ཀུན་དགའ་བདེ་ལེགས་ཀྱི་གསུང་ནས་ཁ་སྐོང་གནང་བ། སྐྱབས་
མགོན་ཐམས་ཅད་མཁྱེན་པ་ཉིད་ཀྱི་བཀའ་འབུམ་དང་། ཕྲེང་བ་སྐོར་གསུམ།
སྒྲུབ་ཐབས་རྒྱ་མཚོ་དང་། བརྒྱ་རྩའི་རྒྱ་གཞུང་རྣམས་ཀྱི་ལུང་རྣམས་དང་བཅས་ཟླ་
བ་དྲུག་གི་རིང་ལ་རྒྱུན་མི་འཆད་དུ་སྩལ། དེ་སྐབས་པཎ་ཆེན་མཆོག་གི་སྤྲུལ་པའི་
སྐུ་ཉིད་འཁོར་ལོ་སྒྱུར་དྲུག་གི་བཀའ་དབང་དང༌། དཔལ་དུས་ཀྱི་འཁོར་ལོའི་
བཀའ་དབང་གི་སྐབས་སུ་ཆུ་ཚོན་གྱིས་བྲིས་པའི་དཀྱིལ་འཁོར་དབུས་སུ་སེང་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གེའི་ ཁྲི་ལ་ རྡོ་ རྗེ་ འཛིན་ པའི་ ཆས་འཇུག་ཡོངས་ སུ་ རྫོགས་ པ་ དང་ བཅས་ ཏེ་
བཞུགས་སུ་གསོལ། གདུགས་དང་རྒྱལ་མཚན་ལ་སོགས་པ་མཆོད་པའི་ཡོ་བྱད་
དཔག་ཏུ་མེད་པས་མཆོད། རྗེ་བླ་མ་ཉིད་ནས་དཀྱིལ་འཁོར་གྱི་བདག་པོའི་རྣལ་
འབྱོར་ཤིན་ཏུ་བརྟན་པོས་ནམ་མཁའ་གང་བའི་རྒྱལ་བ་ཞི་ཁྲོའི་ལྷ་ཚོགས་སྤྱན་
དྲངས་ཏེ། རྣམ་རྒྱལ་ཆེན་པོའི་བུམ་པ་ལ་སོགས་པའི་ཆུའི་དབང་བསྐུར་ཞིང་ཤིས་
པ་བརྗོད་པའི་ཚིག་གི་སྒོ་ནས་མེ་ཏོག་གི་ཆར་ཕབ། རིགས་ཐམས་ཅད་ཀྱི་བདག་
པོ་དང་དཀྱིལ་འཁོར་ཐམས་ཅད་ཀྱི་སློབ་དཔོན་དུ་མངའ་གསོལ་ཏེ་ཆོས་ཀྱི་རྒྱལ་
སྲིད་དུ་དབང་ བསྐུར་བར་མཛད་དོ། །དེ་ནས་བདེ་འབྱོར་བླ་མས་ གསོལ་བ་
བཏབ་ནས་ཉུང་བསྡུས་ཤིག་ལ་བཅུ་གཅིག་ཞལ་གྱིས་དབང་། ཕྱག་རྡོར་འཁོར་
ཆེན་གྱི་དབང་། རྣམ་སྲས་བཀའ་མི་འདྲ་བ་བཅོ་ལྔའི་རྗེས་གནང་བཅས་སྩལ། དེ་
ནས་ འཇམ་དབྱངས་བཞད་པའི་ སྤྲུལ་པའི་སྐུས་གསོལ་བ་བཏབ་ནས་འབྲས་
སྤུངས་འདུ་ཁང་ཆེན་མོར་དགེ་འདུན་ལྔ་སྟོང་སྐོར་ལ་བདེ་ལམ་གྱི་ཁྲིད་དབེན་ས་
སྙན་བ རྒྱུད་ ཀྱི་མན་ ངག་ ལྟར་ ཞག་ཉི་ཤུའི་བར་རྒྱས་པར་སྩལ། དེ་ནས་ཆོས་
གསན་པ་སྔ་མ་རྣམས་ཀྱི་ཐོག་ནས་བླ་མེད་ཀྱི་དབང་ཆེན་ཐོབ་པ་སྟོང་དང་ལྔ་བརྒྱ་
སྐོར་ལ་འགྲེལ་པ་བཞི་སྦྲགས་ཀྱི་གཟབ་བཤད་རྒྱས་པར་སྩལ། དེ་ནས་མེ་བྱི་ལོ་
ཆོས་འཁོར་རྒྱལ་དུ་ཕེབས་བཞེད་ནས་ལམ་ཞོར་སེ་རར་ཕེབས་ཏེ་མཁན་པོ་
དཔལ་འབྱོར་གྲགས་པས་གསོལ་བ་བཏབ་ནས་དགེ་འདུན་སྟོང་དང་སུམ་བརྒྱ་
སྐོར་ལ་འཇམ་དབྱངས་ཆོས་སྐོར་ནས་འཇམ་དབྱངས་ཨ་ར་པ་ཙ་ནའི་རྗེས་གནང་
སོགས་གནང་། རྗེ་ངག་དབང་བྱམས་པས་གསོལ་བ་བཏབ་ནས་གནས་བཅུའི་
རྗེས་གནང་སྩལ། དེ་ནས་རིམ་གྱིས་དགའ་ལྡན་རྣམ་པར་རྒྱལ་བའི་གླིང་དུ་ཕེབས་
- 288 -



ལམ་རིམ་བླ་མ་བརྒྱུད་པའི་རྣམ་ཐར། །
ཏེ་གསེར་ཁྲིའི་སྟེང་ནས་སེར་སྐྱ་བགྲང་བ་ལས་འདས་པ་ལ་ཕྱག་དབང་དང་ཆོས་
ཀྱི་བདུད་རྩི་སྩལ། བླ་མ་སངས་རྒྱས་ཆོས་འཕེལ་གྱིས་གསོལ་བ་བཏབ་ནས་དགེ་
འདུན་སྟོང་བརྒལ་བར་སྙིང་པོ་དོན་གསུམ་གྱི་ཁྲིད་རྒྱས་པར་སྩལ། དེ་ནས་རྒྱལ་
དུ་ཆིབས་ཁ་བསྐྱོད་དེ་མངའ་དྭགས་རྒྱལ་གསུམ་གྱི་དགེ་འདུན་འདུས་པ་ལ་
དགའ་ལྡན་ལྷ་བརྒྱ་མའི་ཟབ་ཁྲིད་རྒྱས་པར་སྩལ་ཞིང་། དཔལ་ལྡན་ལྷ་མོ་ལ་རྒྱལ་
བསྟན་གཉེར་དུ་གཏད་པའི་འཕྲིན་འཆོལ་རྒྱས་པར་མཛད། རྗེ་འདིས་རྒྱལ་དུ་
ལན་གསུམ་ཆིབས་བསྐྱོད་གནང་བར་ཕེབས་རེས་ཀྱིས་དྭགས་པོ་དང་འོལ་ཁའི་
རྗེའི་སྒྲུབ་གནས་རྣམས་ལ་མཆོད་འབུལ་སྨོན་ལམ་རྒྱ་ཆེར་མཛད་ཅིང་། ལྷག་པར་
རྗེ་བཙུན་ཙོང་ཁ་པ་ཆེན་པོའི་སྒྲུབ་གནས་ཁྱད་པར་ཅན་དྭགས་པོ་ལྷ་སྡིངས་སུ་
ཕེབས་ཏེ་མཆོད་འབུལ་སྨོན་ལམ་རྒྱ་ཆེར་མཛད་ཅིང་རྗེ་བདག་ཉིད་ཆེན་པོའི་
མཛད་པ་རྣམ་ཐར་དྲན་པའི་ཐུགས་དད་དང་ངེས་འབྱུང་སྐྱོ་ཤས་ཤུགས་དྲག་
འཁྲུངས་ཏེ་གདུང་ཤུགས་ཀྱིས་གསོལ་བ་འདེབས་པའི་མགུར་དབྱངས་མང་དུ་
མཛད་ཅིང་། ལྷག་པར་རྒྱལ་བ་ཙོང་ཁ་པ་ཆེན་པོའི་བཀའ་དྲིན་ལས་གསུང་རབ་
དགོངས་འགྲེལ་དང་བཅས་པའི་སྙིང་པོའི་བཅུད་བསྡུས་པ་མདོ་སྔགས་གཉིས་
ཀའི་ལམ་གྱི་ལུས་ཡོངས་སུ་རྫོགས་པ་ལ་འདོད་དགུར་ལོངས་སྤྱད་དུ་ཡོད་པ་འདི་
འདྲ་བའི་བཀའ་དྲིན་འཁོར་ཐབས་མེད་དོ་སྙམ་དུ་རྗེ་བླ་མའི་བཀའ་དྲིན་དྲན་པའི་
དད་གུས་ཤུགས་དྲག་པོ་འཁྲུངས་ཏེ་རྗེ་རིན་པོ་ཆེས་གཙོས་བརྒྱུད་པ་གསུམ་ལྡན་
གྱི་བླ་མ་རྣམས་ལ་གསོལ་བ་འདེབས་པའི་གདུང་དབྱངས་འདི་ལྟར་མཛད་དེ། ན་
མོ་གུ་རུ། བདེ་ཆེན་སྐུ་གསུམ་དབང་ཕྱུག་ཁྱབ་བདག་སྟོན་པ་རྡོ་རྗེ་འཆང་། །དེ་
ཡིས་བྱིན་རླབས་གྲུབ་མཆོག་མདའ་བསྣུན་ལཱུ་ཧི་པ། །རྗེ་བཙུན་དྲིལ་བུ་པ་དང་ཌ་
-289-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བྷི་ ནཱ་ རོ་ སོགས། །ཉམས་ ལེན་ བྱིན་ རླབས་ བླ་ མས་ བདག་ ཅག་ སྐྱོབ་ ཏུ་
གསོལ། །མི་མཇེད་ཞིང་གི་མགོན་པོ་རྣམ་འདྲེན་ཟས་གཙང་སྲས། །དགའ་ལྡན་
ལྷ་བརྒྱའི་གཙུག་རྒྱན་མི་ཕམ་ཆོས་ཀྱི་རྗེ། །རྒྱལ་སྲས་ཐོགས་མེད་སྐུ་མཆེད་གྲོལ་
སྡེ་ཞི་འཚོ་སོགས། །རྒྱ་ཆེན་སྤྱོད་པའི་བླ་མས་བདག་ཅག་སྐྱོབ་ཏུ་གསོལ། །རྒྱལ་
ཀུན་ མཁྱེན་ པའི་ རང་ གཟུགས་ མགོན་ པོ་ འཇམ་ དཔལ་ དབྱངས། །འཕགས་
མཆོག་ ཀླུ་ སྒྲུབ་ ཞབས་དང༌ དེ་ སྲས་འཕགས་པ་ལྷ། །གྲུབ་བརྙེས་ སངས་ རྒྱས་
བསྐྱངས་དང་དཔལ་ལྡན་ཟླ་བ་སོགས། །ཟབ་མོ་ལྟ་བའི་བླ་མས་བདག་ཅག་སྐྱོབ་
ཏུ་གསོལ། །ལྔ་བརྒྱའི་གཙུག་གི་ནོར་བུ་མགོན་པོ་ཨ་ཏི་ཤ །རྒྱལ་བ་རྒྱ་མཚོས་
བྱིན་རླབས་འབྲོམ་སྟོན་ སྤྱན་ རས་ གཟིགས། །དེ་ཡི་རྒྱུད་འཛིན་ རིགས་གསུམ་
སྤྲུལ་པ་མཆེད་ལ་སོགས། །བཀའ་གདམས་བརྒྱུད་པའི་བླ་མས་བདག་ཅག་སྐྱོབ་
ཏུ་ གསོལ། །འཇམ་དབྱངས་མི་ཡི་གར་མཛད་ཀུན་མཁྱེན་ བློ་བཟང་གྲགས། །
སྤངས་རྟོགས་ཡོན་ཏན་རྫོགས་ པའི་ དག་ པའི་ འཁོར་ སློབ་དང་། །འཕྲིན་ལས་
མཁའ་དང་མཉམ་པའི་འགྲོ་མགོན་བཀའ་དྲིན་ཅན། །བྱིན་རླབས་བརྒྱུད་འཛིན་
བླ་མས་བདག་ཅག་སྐྱོབ་ཏུ་གསོལ། །སྤྲོས་བྲལ་བདེ་ཆེན་རང་བཞིན་བླ་མ་ཆོས་
ཀྱི་སྐུ། །ལྷུན་གྲུབ་ཡན་ལག་བདུན་ལྡན་བླ་མ་ལོངས་སྤྱོད་རྫོགས། །གང་འདུལ་
ཅིར་ཡང་འཆར་བའི་བླ་མ་སྤྲུལ་པའི་སྐུ། །དྲིན་ཅན་རྩ་བའི་བླ་མས་བདག་ཅག་
སྐྱོབ་ཏུ་གསོལ། །ཚེ་འདིའི་ལོ་འདོད་ཁོ་ནས་ཉིན་མཚན་བྲེལ་ན་ཡང་། །འཇིག་
རྟེན་ ཕྱི་མར་འགྲོ་ཚེ་སྒྲེན་མོ་ལག་སྟོང་འཁྱམས། །དེ་རིང་ཙམ་ཡང་ སྡོད་ པའི་
གདེང་ཚད་མ་མཆིས་པས། །མགོན་མེད་ཉམས་ཐག་བདག་ཅག་ཐུགས་རྗེས་སྐྱོབ་
ཏུ་གསོལ། །ཕན་པས་ཕར་ལ་བསྐྱངས་བཞིན་ཚུར་ལ་འཁང་བའི་གྲོགས། །རང་
- 290 -



ལམ་རིམ་བླ་མ་བརྒྱུད་པའི་རྣམ་ཐར།
འདོད་ཐབས་དགུས་བསགས་ཀྱང་གཞན་གྱིས་ཟ་བའི་ནོར། །རང་བདེའི་ཆེད་དུ་
བསྒྲུབས་ཀྱང་ཕྱི་ཕྱིར་སྡུག་བསྔལ་བསྐྱེད། །འདོད་པ་མེ་འོབས་འདི་ལས་བདག་
ཅག་སྐྱོབ་ཏུ་གསོལ། །ལས་ཉོན་འཆིང་བས་བཅིང་པའི་བཙོན་རའི་ གནས་ན་
མནར། སྐྱེ་རྒ་ན་འཆིའི་གཅོང་གིས་སོས་དུས་མེད་པར་ཟིན། །ཟག་བཅས་གདོས་
སུ་ཆེ་བའི་ཕུང་པོའི་ཁུར་གྱིས་མནན། །འཁོར་བ་སྡུག་བསྔལ་གནས་ནས་བདག་
ཅག་དྲང་དུ་གསོལ། །ཕན་བྱེད་ཐབས་ཀྱིས་མཆོད་ན་སྐྱབས་གནས་དཀོན་མཆོག་
བཞིན། །འདོད་དགུ་ཐམས་ཅད་སྩོལ་བའི་དྲིན་ཅན་ཕ་དང་མར། །དགྲར་བཟུང་
ཡལ་བར་འདོར་བའི་བསམ་བརླག་བདག་ཅག་ལ། །སྙིང་རྗེ་ལྷག་བསམ་བཟང་
པོའི་དྲན་པ་སྩལ་དུ་གསོལ། །བརྟགས་ན་གཞི་རྩ་བྲལ་བའི་ཆོས་ཀྱི་གནས་ལུགས་
འདི། །མ་རྟོགས་རང་སེམས་འཁྲུལ་པས་རང་ཉིད་དམ་དུ་བཅིངས། །གཏི་མུག་
མུན་པར་འཁྱམས་པའི་དམུས་ལོང་བདག་ཅག་ལ། །ཆོས་ཉིད་རྗེན་པར་མཐོང་
བའི་སྣང་བ་སྩལ་དུ་གསོལ། །རྣམ་དག་ཚུལ་ཁྲིམས་མཆོག་གིས་ཕྱི་དང་ནང་དུ་
གཙང་། །བདེ་གསལ་ཏིང་འཛིན་རོལ་པས་ཉིན་དང་མཚན་དུ་བདེ། །ཤེས་རབ་
སྣང་བ་འབར་བས་འཕྲལ་དང་ཡུན་དུ་གསལ། །བསླབ་གསུམ་བསྟན་པ་དར་
བའི་དགེ་མཚན་སྩལ་དུ་གསོལ། །མཐུ་ལྡན་མཁའ་འགྲོ་སྲུང་མས་བགེགས་དང་
བར་གཅོད་བསྲུང་། །ཆོས་དང་ཕུན་ཚོགས་རྒྱས་པས་མཐའ་དང་དབུས་སུ་བདེ། །
བཀྲ་ཤིས་དཔལ་གྱི་འབྱོར་པས་སྣོད་དང་བཅུད་དུ་ཁྱབ། །རང་གཞན་དོན་ཀུན་
འགྲུབ་པའི་དངོས་གྲུབ་སྩལ་དུ་གསོལ། །ཞེས་སོ། །དེ་ནས་ཕོ་བྲང་དུ་ཕེབས་ཏེ་
མཐའ་དབུས་རིས་སུ་མ་ཆད་པའི་སྐྱེ་འགྲོ་རྣམས་ལ་ཐུགས་བསྐྱེད་རྒྱ་ཆེན་པོས་སྒོ་
གསུམ་གྱི་སྤྱོད་པ་ཅི་མཛད་ཐམས་ཅད་རྒྱལ་བསྟན་སྤེལ་བའི་ཐབས་ ཁོ་ནར་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཛད་ཅིང་། བར་སྐབས་ཤིག་ཤེས་བྱའི་གནས་མཐའ་དག་ལ་ཐུགས་ཀྱི་མཁྱེན་
པ་ཆེས་ཆེར་འཕྲོ་བས་ཐོལ་བྱུང་གི་མགུར་དབྱངས་འདི་བཞིན་མཛད་དེ། ཨོཾ་སྭསྟི།
རྒྱུན་བཟང་ཆུ་བོ་རྣམ་བཞི་གཡས་སྐོར་དུ་འབབ་ཅིང་། །དགོས་འདོད་ཡིད་བཞིན་
འཁྱིལ་བའི་མ་དྲོས་ཀྱི་རྒྱ་མཚོ། །དེ་ན་བཞུགས་པ་གདེངས་ཀ་བདུན་ལྡན་གྱི་ཀླུ་
དབང་། །ས་འདིར་བཀྲ་ཤིས་སྤེལ་བའི་བྱེད་པོ་རང་ལོས་ཡིན། །མི་རིགས་རྣམ་
བཞི་རྒྱུ་བའི་གྲོང་ཁྱེར་གྱི་ལྟེ་བ། ཁྱོན་ཡངས་ས་གཞིར་འཕགས་པའི་བྱ་རྒོད་ཀྱི་
ཕུང་ པོ། །དེ་ ན་ བཞུགས་ པ་ མཉམ་ མེད་ ཟས་ གཙང་ གི་ སྲས་ མཆོག །མཁའ་
མཉམ་ཡིད་ཅན་ཀུན་གྱི་མགོན་སྐྱབས་ རང་ལོས་ཡིན། །འཕྲིན་ལས་རྣམ་བཞི་
སྒྲུབ་བྱེད་འོད་ཟེར་གྱི་དྲ་བ། །རླུང་སེམས་རིགས་ལྔར་འཕྲོ་བའི་མི་སྐྱོད་ཀྱི་ཞིང་
ཁམས། །དེ་ན་བཞུགས་པ་སྐྱབས་མཆོག་ངེས་དོན་གྱི་བླ་མ། །བདག་ཅག་སྐལ་
ལྡན་གདུལ་བྱའི་གདུང་སེལ་རང་ལོས་ཡིན། །འཁོར་ལོ་བཞི་དང་ལྡན་པའི་དལ་
འབྱོར་ གྱི་རྟེན་བཟང་། །ལེགས་བཤད་བདུད་ རྩིས་བསྐྱངས་ པའི་ སློབ་བུ་ངའི་
མདུན་མ། །བཟང་ངན་ཇི་ལྟར་གྱུར་ཀྱང་བླ་མ་རང་མཁྱེན་པས། །རེ་སས་བསླུ་
བར་མ་མཛད་མཐུ་ལྡན་གྱི་མགོན་པོ། །དྲིན་ཅན་བླ་མ་མཆོག་གི་གསང་གསུམ་གྱི་
རོལ་མོ། །ཡིད་དམ་དཔའ་བོ་མཁའ་འགྲོའི་ངོ་བོ་རུ་བསྒོམས་ཏེ། །སྙིང་དབུས་
འབྲལ་གླགས་མེད་པའི་གསོལ་འདེབས་འདི་གསན་ནས། །མཆོག་ཐུན་དངོས་
གྲུབ་ཡོངས་ཀྱི་དགའ་སྟོན་འདིར་སྩོལ་མཛོད། །ཅེས་སོ། །དེ་ནས་ཕྱོགས་མཐའ་
དག་ནས་འདུས་པའི་དད་ལྡན་རྣམས་ལ་རང་རང་གི་དབང་པོ་དང་འཚམས་པའི་
ཆོས་ཀྱི་བདུད་རྩི་རིམ་པར་སྩལ་ཞིང་། ལྷག་པར་དགུང་ལོ་ཉེར་བརྒྱད་པའི་དུས་
ནས་དགུང་ལོ་ཞེ་དགུའི་བར་ལ་ནུབ་ཕྱོགས་ཁ་ཆེའི་ཡུལ་ནས་ཤར་ཕྱོགས་རྒྱ་མཚོ་
- 292 -



ལམ་རིམ་བླ་མ་བརྒྱུད་པའི་རྣམ་ཐར།
ཆེན་པོ་ལ་ཐུག་གི་བར་གྱི་དད་ལྡན་རྒྱལ་བའི་བསྟན་པ་ལ་ཞུགས་ནས་འདུས་
ཁྲིམས་བསྲུང་བར་འདོད་པ་བགྲང་བ་ལས་འདས་པ་ལ་དགེ་ཚུལ་དང་དགེ་སློང་
གི་སྡོམ་པ་བརྒྱུད་མར་སྩལ། མདོར་ན་རྒྱལ་བ་ཐམས་ཅད་མཁྱེན་པ་རྗེ་བཙུན་བློ་
བཟང་བསྐལ་བཟང་རྒྱ་མཚོ་དཔལ་བཟང་པོ་འདི་ནི་རང་ཅག་བོད་ཀྱི་ལྷ་གཅིག་
འཕགས་མཆོག་ཐུགས་རྗེ་ཆེན་པོ་ཉིད་ཡིན་པ་ཀུན་ལ་གྲགས་པ་ལྟར་ཡིན་ཞིང་།
ཐ་མལ་པའི་ སྣང་ཚུལ་དང་བསྟུན་པའི་ མཛད་པ་རྣམ་ཐར་ ཡང་ ཁྱད་ པར་དུ་
འཕགས་པ་ཞིག་སྟེ། སྐུ་འཁྲུངས་ཙམ་ཉིད་ནས་ཐུགས་སྙིང་རྗེ་ཆེན་པོའི་གཞན་
དབང་དུ་གྱུར་པས་ཅི་མཛད་ཐམས་ཅད་བསྟན་འགྲོར་སྨན་པའི་ཐབས་འབའ་
ཞིག་ཏུ་སྦྱོར་བར་མཛད་པ། འཛམ་གླིང་ཡངས་པའི་ཁྱོན་ལ་དབང་བསྒྱུར་ཞིང་ཆེ་
དགུ་ཀུན་གྱིས་མཆོད་ཀྱང་ཁེངས་པའི་དྲི་ཙམ་ཡང་མེད་པར་གདུལ་བྱ་དམན་པ་
ལ་ཐུགས་བརྩེ་བ། ཐུགས་རྒྱུད་ལ་སྤངས་རྟོགས་མ་ལུས་མཐར་ཕྱིན་ཀྱང་ཕྱི་མའི་
སྐྱེ་བོ་རྣམས་ལ་ཚུལ་འདི་ལྟར་གྱིས་ཤིག་ཅེས་བསླབ་པའི་ཕྱིར་ཡོངས་འཛིན་
མཁས་པ་མང་པོ་བསྟེན་ཏེ་མདོ་རྒྱུད་དགོངས་འགྲེལ་དང་བཅས་པ་ལ་གསན་
སྦྱོངས་མཐར་ཕྱིན་པར་མཛད་པས་མདོ་སྔགས་གཞུང་ལུགས་ཀུན་ལ་མཁས་པ།
སའི་སྟེང་གི་མཁོ་དགུའི་ཡོ་བྱད་ཐམས་ཅད་དྲུང་དུ་འདུས་ཤིང་ནམ་མཁའ་མཛོད་
ལ་མངའ་བརྙེས་ཀྱང་ཡོད་པ་རྒྱུ་མཚན་དུ་བྱས་ནས་གཟབས་འཕྱོར་དང་ ཕྱིར་
གཡེང་གི་རྣམ་པ་སྐད་ཅིག་ཀྱང་མི་མཛད་པས་ལོ་རེར་ན་བཟའ་གསར་པ་ཚར་རེ་
ལས་བརྗེ་བར་མི་མཛད་ཅིང་ཆོས་གོས་རྣམ་པ་གསུམ་པོ་ཚད་དང་དབྱིབས་དང་
བཞེས་ཚུལ་སོགས་འདུལ་བ་ནས་ཇི་ལྟར་གསུངས་པ་ལས་དམན་ལྷག་ཏུ་མ་སོང་
བར་མཛད་པ་སོགས་དྲན་ཤེས་བག་ཡོད་བརྟན་པོས་ཅི་མཛད་འདུལ་བ་དང་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བསྟུན་ནས་མཛད་པས་སོ་ཐར་གྱི་ཚུལ་ ཁྲིམས་གཙང་བ། བདག་ པས་ གཞན་
གཅེས་ཀྱི་ཐུགས་བསྐྱེད་བཟང་པོས་ཅི་མཛད་སེམས་ཅན་གྱི་དོན་འབའ་ཞིག་ཏུ་
མཛད་པས་བྱང་སེམས་ཀྱི་ཚུལ་ཁྲིམས་རྣམ་པར་དག་པ། གསང་སྔགས་རྒྱུད་སྡེ་
བཞིའི་དབང་ལུང་མན་ངག་མཐའ་དག་རྒྱུད་ལྡན་བླ་མ་དམ་པ་ལས་གསན་ཞིང་
ཐུགས་ཉམས་སུ་བཞེས་པས་ཉམས་རྟོགས་ཕུལ་ཕྱིན་བརྙེས་ཤིང་རྡོ་རྗེ་ཐེག་པའི་
དམ་ཚིག་ལས་ནམ་ཡང་མི་འདའ་ཞིང་བཅས་པ་ཆེ་ཕྲ་མཐའ་དག་ཕྱག་ལེན་ལ་
ཐེབས་པར་མཛད་པས་རྒྱལ་བས་བསྔགས་པའི་རྡོ་རྗེ་འཛིན་པ་ཆེན་པོ་སྟེ། མདོར་
ན་སྡོམ་གསུམ་གྱི་བཅས་མཚམས་ལག་ལེན་ལ་ཁེལ་བ། ཆོས་གྱི་རྒྱལ་པོ་ཙོང་ཁ་
པ་ཆེན་པོའི་རང་ལུགས་ལ་བསྲེ་བསླད་ཕྲ་མོ་ཙམ་ཡང་མེད་པར་སྐྱོང་བས་རྣམ་
ཐར་གཙང་བ་འཆད་རྩོད་རྩོམ་གསུམ་གང་གི་ཐད་ལའང་ ཟླ་དང་ བྲལ་བ་སྟེ།
མདོར་ན། མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །
འདི་ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །ཞེས་
གསུངས་པ་ལྟར། རྗེ་འདིས་རྒྱལ་བའི་བསྟན་པ་གསལ་བར་བྱ་བའི་ཕྱིར་མདོ་
སྔགས་ཀྱི་བསྟན་བཅོས་ཚིག་དོན་ཕུན་སུམ་ཚོགས་པ་མང་དུ་མཛད་པ་ནི་འདི་
ལྟར། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་
གསང་བ་འདུས་པ་འཕགས་ལུགས་ཞེས་ཡོངས་སུ་གྲགས་པའི་དཀྱིལ་འཁོར་དུ་
བཅུག་ནས་དབང་བསྐུར་བའི་ཆོ་ག་དེ་ཉིད་རབ་གསལ་གྱི་རྣམ་པར་བཤད་པ་
དབང་དོན་དེ་ཉིད་ཡང་གསལ་སྣང་བ་རྡོ་རྗེ་སེམས་དཔའི་ཞལ་ལུང་ཞེས་བྱ་བ་
ལེགས་བཤད་ཀྱི་རྒྱ་མཚོ་ཆེན་པོ། དགའ་ལྡན་ལྷ་བརྒྱ་མའི་ཁྲིད་ཡིག །འཇིགས་
བྱེད་དབང་གི་རྒྱུད་འདེབས། དེའི་བསྐྱེད་རྫོགས་དམར་ཁྲིད་རྒྱུད་འདེབས། དེའི་
-294 -



ལམ་རིམ་བླ་མ་བརྒྱུད་པའི་རྣམ་ཐར། །
དབང་བཤད་ཆེན་མོ། དེའི་བསྐྱེད་རིམ་གྱི་ཁྲིད། དེའི་ཚོགས་མཆོད། དེ་ལ་བརྟེན་
པའི་བླ་མའི་རྣལ་འབྱོར། འཇིགས་བྱེད་དཔལ་བོ་གཅིག་པའི་དཀྱིལ་ཆོག །བདེ་
མཆོག་ལཱུ་ཧི་པ་དང་། མི་ཏྲ་ནས་བརྒྱུད་པའི་དབང་གི་རྒྱུད་འདེབས། དྲིལ་བུ་ལྷ་
ལྔའི་ དབང་ གི་ རྒྱུད་ འདེབས། དེའི་ སྒྲུབ་ ཐབས། ལུ་ ཧི་ པའི་ ཚོགས་ མཆོད། བླ་
མའི་རྣལ་འབྱོར་གྱི་རིམ་པ་མང་པོ། འཕགས་པ་ཐུགས་རྗེ་ཆེན་པོ་ལ་བསྟོད་ཅིང་
གསོལ་བ་འདེབས་པ་ཕན་བདེའི་ཆར་འབེབས་སོགས་སངས་རྒྱས་བྱང་སེམས་
རྣམས་ ལ་ བསྟོད་ ཅིང་ གསོལ་ བ་ འདེབས་ པ་ དང༌། རྗེ་ རང་ ཉིད་ ཀྱིས་ བརྟན་
བཞུགས་སོགས་བླ་མ་དམ་པ་མང་པོའི་གསོལ་འདེབས་བརྟན་བཞུགས་དུ་མ།
བཅོམ་ལྡན་འདས་དུས་ཀྱི་འཁོར་ལོའི་རྒྱུད་འདེབས། དེའི་མཆོག་དབང་གོང་མ་
རྣམས་བསྐུར་ཚུལ། དེའི་ སྐུ་གསུང་ཐུགས་ཡོངས་སུ་རྫོགས་པའི་སྒྲུབ་ཐབས།
དེའི་ཐུགས་དཀྱིལ་གྱི་སྒྲུབ་ཐབས་དེའི་ཚོགས་མཆོད། བློ་སྦྱོང་དང་འབྲེལ་བའི་
ཞལ་གདམས་ གྱི་ རིམ་པ་མང་པོ། ཁྲི་ཆེན་སྤྲུལ་སྐུའི་རྣམ་ཐར། རྡོར་སེམས་ལྷ་
བཅུ་བདུན་མའི་དབང་རྒྱུད་འདེབས། དེའི་སྒྲུབ་ཐབས། དེའི་དཀྱིལ་ཆོག །སྤྱན་
རས་ གཟིགས་ རྒྱལ་ བ་ རྒྱ་ མཚོའི་ སྒྲུབ་ ཐབས། རྒྱུད་སྡེ་ནས་ གསུངས་ པའི་ ལྷ་
ཚོགས་དུ་མའི་སྒྲུབ་ཐབས། སྤྱན་རས་གཟིགས་ཁ་སརྦ་ཎིའི་སྒྲུབ་ཐབས་དང་རྗེས་
གནང་ བྱ་ ཚུལ། གསང་ བདག་ དྲག་ པོ་ གསུམ་ སྒྲིལ་ གྱི་ སྒྲུབ་ ཐབས། འཇམ་
དབྱངས་ཨ་ར་པ་ཙ་ན་ལྷ་ལྔའི་དབང་རྒྱུད། དེའི་སྒྲུབ་ཐབས། དེའི་དཀྱིལ་ཆོག་
དམ་ཅན་ཆོས་སྲུང་དུ་མ་ལ་མཆོད་གཏོར་འབུལ་བ་དང་། བསྐང་བཤགས་བསྟོད་
བསྐུལ་མང་པོ། འཁོར་ཆེན་གྱི་སྦྱིན་སྲེག །བཅུ་གཅིག་ཞལ་ གྱི་དབང་གི་རྒྱུད་
འདེབས། དེའི་དབང་ཆོག །སྨྱུང་གནས་ཀྱི་ཆོ་ག །སྒོ་དྲུག་གི་གཟུངས་ཀྱི་རྣམ་
95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བཤད། བསྟོད་ སྦྱིན་ རྒྱ་ མཚོའི་ འགྲེལ་ པ། འདའ་ ཀ་ ཡེ་ ཤེས་ ཀྱི་ མདོ་ འགྲེལ།
ཚོགས་དབུས་སུ་དགེ་ཚོགས་བྱང་ཆེན་དུ་བསྔོ་བའི་གཏམ། འཁོར་ཆེན་སྨོན་ལམ་
ཤིས་བརྗོད། ཆབ་ཤོག་གི་རིམ་པ། དྭགས་པོ་དགེ་བཤེས་ཀྱི་འཇིགས་བྱེད་དབང་
ཆོག་ ལ་ དག་ མཆན་ གནང་ བ། བསངས་མཆོད་ ཀྱི་ རིམ་པ། དྲུག་ཅུ་ པའི་རྣམ་
བཞག །མགོན་ པོ་ སྙིང་ ཞུགས་ ཀྱི་ རྒྱུན་ ཁྱེར། སྐུ་ གསུང་ ཐུགས་ རྟེན་ གསར་
བཞེངས་ཀྱི་རྒྱབ་ཡིག་སྨོན་ལམ། འདོད་གསོལ། དཀར་ཆག་སོགས། ཆོས་སྡེ་ཆེ་
ཆུང་ གི་བཅའ་ ཡིག །སྤྲིངས་ ཡིག འཕྲིན་བཅོལ་ གྱི་ རིམ་ པ་ ཕྱོགས་ གཅིག་ཏུ་
བསྒྲིགས་པ་འཇིགས་མེད་གདོང་ལྔའི་སྒྲ་དབྱངས་སོགས་ལེགས་པར་བཤད་པའི་
རྩོམ་པ་མཐའ་ཡས་མཛད་དོ། །དེ་ལྟར་ རྗེ་འདིས་སྤྱིར་བསྟན་པའི་བྱ་བ་རྒྱ་ཆེར་
མཛད་པ་དང་། ཁྱད་པར་འཇམ་མགོན་བླ་མའི་ལུགས་བཟང་མདོ་སྔགས་གང་གི་
ཐད་ལའང་བསྲེ་བསླད་ཕྲ་མོའང་མེད་པར་རྣམ་ཐར་གཙང་མ་མཐར་ཕྱིན་པར་
མཛད་པ་ནི་ལེགས་བཤད་དྲི་མ་མེད་པ་རྣམས་ལ་བལྟས་པས་ཤེས་ཤིང་། འདིར་
ནི་རྣམ་ཐར་གྱི་གཙོ་བོ་ཆོས་ཀྱི་འཁོར་ལོ་བསྐོར་བའི་མཛད་པ་རགས་རིམ་ཞིག་
བརྗོད་པ་ཡིན་གྱི། ལུགས་གཉིས་དང་འབྲེལ་བའི་མཛད་པ་རྣམ་ཐར་ཞིབ་པར་ནི་
རྣམ་ཐར་ཆེན་མོ་ལས་ཤེས་པར་བྱའོ། །དེས་ན་བྱང་ཆུབ་ལམ་གྱི་རིམ་པ་ལ་བློ་
སྦྱོང་བར་འདོད་པ་རྣམས་ཀྱིས་གངས་རིའི་མགོན་པོ་རྒྱལ་བ་ཐུགས་རྗེ་ཅན་འདི་
ལ་ གསོལ་བ་འདེབས་ཤིང་འདིའི་མཛད་པ་རྣམ་ཐར་ ལྟར་ ཐོས་ བསམ་ སྒོམ་
གསུམ་མཁས་བཙུན་བཟང་གསུམ་གཅིག་གྲོགས་སུ་གཅིག་འགྲོ་བར་བྱེད་ཅིང་།
སྡོམ་པ་གསུམ་གྱི་བཅས་མཚམས་དག་པ་ཉམས་ལེན་གྱི་མཐིལ་དུ་བྱས་ནས་
གསུང་རབ་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོའི་དོན་བྱང་ཆུབ་
- 296 -



ལམ་རིམ་བླ་མ་བརྒྱུད་པའི་རྣམ་ཐར།
ལམ་གྱི་རིམ་པའི་ཉམས་ལེན་ལ་འབད་པར་བྱའོ། །དེ་ལྟར་རྒྱལ་དབང་ཐམས་
ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་མཚོས་དགུང་ལོ་ཞེ་དགུའི་བར་
བསྟན་འགྲོའི་དོན་རྒྱ་ཆེར་མཛད་ནས་དགུང་ལོ་ལྔ་བཅུ་ལ་ཕེབས་པ་དབང་ཕྱུག་
ཅེས་པ་མེ་མོ་གླང་གི་ལོ་དབོ་ཟླ་བའི་ཚེས་གསུམ་གྱི་ཉིན་སྐུ་ཚེ་འདིའི་དངོས་ཀྱི་
གདུལ་བྱ་རྣམས་རྫོགས་པ་དང་། གདུལ་བྱ་རྟག་འཛིན་ཅན་རྣམས་ལ་མི་རྟག་པའི་
ངང་ཚུལ་མངོན་སུམ་དུ་བསྟན་ཏེ་ཆོས་ལ་བསྐུལ་བ་སོགས་དགོས་པ་ཁྱད་པར་
ཅན་མང་པོ་ཞིག་གཟིགས་ནས་ཐ་མལ་སྣང་ངོར་བསྟན་པའི་གཟུགས་སྐུའི་བཀོད་
པ་བསྡུས་ཏེ་རེ་ཤིག་འོད་གསལ་ཆོས་སྐུའི་ངང་དུ་བཞུགས། དེ་ནས་འོད་གསལ་
དེ་ལས་བཞེངས་ཏེ་དགའ་ལྡན་ཆོས་ཀྱི་ཕོ་བྲང་དུ་མི་ཕམ་འཇམ་དཔལ་སྙིང་པོའི་
ཞབས་དྲུང་དུ་ཕེབས་ཏེ་མཆོད་སྤྲིན་རྒྱ་མཚོས་མཆོད་ཅིང་གསང་བ་ཟབ་མོའི་
གནས་ལས་བརྩམས་ཏེ་བཀའ་བགྲོ་བར་མཛད་པ་དང་། གཞན་ཡང་སྤྲུལ་པ་བྱེ་
བ་ཕྲག་བརྒྱས་ཕྱོགས་བཅུའི་ཞིང་རབ་འབྱམས་སུ་ཕེབསཏེ་རྒྱལ་བ་སྲས་བཅས་
རྣམས་ མཆོད་ ཅིང་ བཀའ་བགྲོ་བར་མཛད། དེ་ནས་ ཡུན་ རིང་ པོ་ནས་ཐུགས་
བསྐྱེད་པའི་དམ་བཅའ་འགྱུར་བ་མེད་པ་དང་། ཕྱོགས་བཅུའི་རྒྱལ་བ་སྲས་བཅས་
ཀྱིས་ཀྱང་ཐུགས་རྗེ་བསྐུལ་བའི་མཐུས་མྱུར་བར་ཞིང་འདིར་སྤྲུལ་པའི་སྐུ་བཟུང་
སྟེ་གངས་རིའི་ཁྲོད་ཀྱི་འགྲོ་བ་མཐའ་དག་མགོན་དང་བཅས་པར་མཛད་དེ། དེ་
ཡང་མདོ་སྡེ་ཟ་མ་ཏོག་བཀོད་པའི་རྒྱལ་པོ་སོགས་མདོ་རྒྱུད་དུ་མ་ནས་བྱང་ཕྱོགས་
ཁ་བ་ཅན་འདི་མགོན་པོ་སྤྱན་རས་གཟིགས་ཀྱི་འདུལ་ཞིང་དུ་གཅིག་མིན་པར་
བསྔགས་ཤིང་། ཇི་ལྟར་བསྔགས་པ་ལྟར་མགོན་པོ་སྤྱན་རས་གཟིགས་ཀྱི་ཐབས་
མཁས་ཀྱི་སྤྲུལ་པ་བགྲང་བ་ལས་འདས་པས་བྱང་ཕྱོགས་གངས་རིའི་ཁྲོད་འདིར་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སངས་ རྒྱས་ ཀྱི་བསྟན་པ་བཙུགས། སྐྱེ་འགྲོ་བདེ་སྐྱིད་ཐམས་ཅད་འཕེལ་བར་
མཛད། ལྷག་པར་ཆོས་རྒྱལ་སྲོང་བཙན་སྒོམ་པོས་གངས་རིའི་ཁྲོད་ཀྱི་འགྲོ་བ་
རྣམས་སྤྱིར་དཀོན་མཆོག་གསུམ་ལ་སྐྱབས་སུ་འགྲོ་བ་དང༌། ལྷག་པར་མགོན་པོ་
སྤྱན་རས་གཟིགས་ཉིད་ལ་རྩེ་གཅིག་ཏུ་གསོལ་བ་འདེབས་པ་ཤ་སྟག་ལ་བཀོད་
པས་དབུས་གཙང་དག་པའི་ཞིང་ཞེས་གྲགས་ཤིང་། རྒྱལ་བས་ཤེར་ཕྱིན་གྱི་མདོ་
སྡེ་ནས་ལུང་བསྟན་པ་ལྟར་ཕྱོགས་བཅུའི་ཞིང་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་མཐུ་སྟོབས་དང་ལྡན་པ་བགྲང་བ་ལས་འདས་པ་ཞིང་འདིར་ཐུགས་
རྗེ་ཆེན་པོའི་འཕྲིན་ལས་ཀྱི་གྲོགས་སུ་བྱོན་ཏེ་རྒྱལ་བསྟན་ཡོངས་སུ་རྫོགས་པ་
ཆེས་ཆེར་དར་བར་མཛད། སླར་ཡང་ཇི་སྲིད་རྒྱལ་བསྟན་ནམ་གནས་ཀྱི་བར་དུ་
ཐུགས་རྗེ་ཆེན་པོའི་སྤྲུལ་པ་རྒྱུན་མི་ཆད་པས་བྱང་ཕྱོགས་གངས་རིའི་ཁྲོད་འདི་
སྐྱོང་བར་མདོ་རྒྱུད་དུ་མ་ནས་ལུང་བསྟན་པ་ལྟར་ཆོས་རྒྱལ་སྲོང་བཙན་སྒམ་པོ་
ནས་བཟུང་ཐུགས་རྗེ་ཆེན་པོའི་སྤྲུལ་པ་རྒྱུན་མི་ཆད་པར་རིམ་པར་བྱོན་པ་རྣམས་
ཀྱིས་བོད་ཁམས་མགོན་དང་བཅས་ པར་མཛད། ལྷག་ པར་རྒྱལ་དབང་ཐམས་
ཅད་མཁྱེན་པ་ཆེན་པོ་རྗེ་བཙུན་བློ་བཟང་བསྐལ་བཟང་རྒྱ་མཚོ་ཞིང་བརྗེ་བ་ལ་ཉེ་
བ་ན་མྱུར་དུ་སྤྲུལ་སྐུ་འཛིན་པར་ཐུགས་བསྐྱེད་ནས་ཐོབ་རྒྱལ་ལྷ་རི་སྒང་དུ་སྤྲུལ་སྐུ་
འཛིན་པར་མཛད་དེ། འདི་ལྟར་གང་དུ་འཁྲུངས་པའི་ཡུལ་དང་། མཚན་ཇི་ལྟར་
འབྱུང་བ་བཀའ་གདམས་གླེགས་བམ་ལས་ཡང་དང་ཡང་དུ་ལུང་བསྟན་ཅིང་།
རྒྱལ་བ་མཆོག་དེ་ཉིད་ཀྱིས་ཀྱང་འདི་ལྟར་འབྱུང་ངོ་ཞེས་གསལ་བར་ལུང་བསྟན་
ཏེ། རྒྱལ་བ་མཆོག་དེ་ཉིད་ ཀྱིས་ པཎ་ཆེན་ཐམས་ཅད་མཁྱེན་པ་རྗེ་བཙུན་བློ་
བཟང་དཔལ་ལྡན་ཡེ་ཤེས་ལ་དུས་འཁོར་ གྱི་དབང་ཆེན་གནང་བའི་ཚེ་འཕྲིན་
- 298 -



ལམ་རིམ་བླ་མ་བརྒྱུད་པའི་རྣམ་ཐར།
ལས་པ་ཆེན་པོ་ཕྱག་མཛོད་བློ་བཟང་ཚེ་དབང་གི་མནལ་ལམ་དུ། རྒྱལ་བ་ཐམས་
ཅད་མཁྱེན་པ་ཆེན་པོ་རྗེ་བཙུན་བློ་བཟང་བསྐལ་བཟང་རྒྱ་མཚོ་ཐོབ་རྒྱལ་ལྷ་རི་
སྒང་གི་གཟིམ་ཁང་དུ་ཕེབས་ནས་བཞུགས་པ་གསལ་བར་རྨིས། དེའི་ཚེ་དད་པ་
ཚད་མེད་པ་སྐྱེས་ཤིང་། འོན་ཀྱང་འདིར་འབྱོན་པ་ཅི་ཡིན་སྙམ་པ་བྱུང་བ་ན་རྒྱལ་
བ་ མཆོག་དེའི་ཞལ་ནས། གསུམ་ནས་ ཡིན་ གསུང་བ་ ཞིག་ གསལ་བར་རྨིས།
མནལ་སད་ནས་རྨི་ལྟས་ཇི་ལྟར་བྱུང་བ་ཡི་གེར་བྲིས་ཏེ་རྒྱལ་བ་མཆོག་ཉིད་ལ་
བདག་ལ་རྨི་ལྟས་འདི་ལྟར་བྱུང་བ་ཅི་ལགས་ཞེས་ཞུས་པ་ན་རྒྱལ་བ་མཆོག་གི་
བཀའ་ལས་ཁྱེད་རང་དུས་འཁོར་གྱི་གདུལ་བྱ་སྐལ་ལྡན་ཡིན་འདུག་པས་རྨི་ལྟས་
བཟང་འདུག་གསུངས་པ་ལས་རྒྱུ་མཚན་གསལ་བར་མ་གསུངས། དེ་ནི་རྒྱལ་བ་
མཆོག་གི་སྤྲུལ་སྐུ་ལྷ་རི་སྒང་དུ་ཕེབས་པ་འཁྲུལ་མེད་ཀྱི་ལུང་བསྟན་ཏེ། དུས་དེ་
ནས་ལོ་གསུམ་སོང་བ་ན་རྒྱལ་བ་མཆོག་ཞིང་གཤེགས་ནས་ལྷ་རི་སྒང་དུ་ངོ་མཚར་
པའི་ལྟས་བསམ་གྱིས་མི་ཁྱབ་པ་དང་བཅས་སྤྲུལ་པའི་སྐུ་ཕེབས། ལོ་གསུམ་ནས་
པཎ་ཆེན་ཐམས་ཅད་མཁྱེན་པ་ཆེན་པོ་དང༌། འཇམ་དབྱངས་གོང་མ་བདག་པོ་
ཆེན་པོ་གཉིས་ཀྱིས་འཁྲུལ་མེད་དུ་ངོས་བཟུང་ནས་འཛམ་གླིང་ཆེ་དགུ་ཡོངས་ཀྱི་
མཆོད་པས་མདུན་བསུས་ཏེ་ཕོ་བྲང་ཆེན་པོའི་གསེར་ཁྲིར་མངའ་གསོལ། གངས་
ཅན་མགོན་པོ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་
དཔལ་བཟང་པོ་ཞེས་མཚན་གསོལ། ནོར་འཛིན་གྱི་ཁྱོན་ཐམས་ཅད་དུ་དར་ཕྱར་
བ་དང་། བཀྲ་ཤིས་པའི་གླུ་དབྱངས་ལེན་པ་དང་། མཆོད་ པའི་བྱེ་བྲག་བསམ་
གྱིས་མི་ཁྱབ་པ་དང་བཅས་དགའ་སྟོན་རྒྱ་ཆེན་པོ་བསྒྲུབས། སྔོན་ཡུན་རིང་པོ་ནས་
མགོན་པོ་སྤྱན་རས་གཟིགས་ཀྱི་རིགས་ཀྱི་ཅོད་པན་ནི་རྒྱལ་བ་འོད་དཔག་མེད་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཡིན་པ་ལྟར་དུས་འདིར་ཡང་སྣང་བ་མཐའ་ཡས་ངུར་སྨིག་གར་གྱི་རྣམ་པར་རོལ་
པ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་རིགས་
ཀྱི་ཅོད་པན་དུ་བཞེས་ནས་ སྡོམ་གསུམ་རིམ་གྱི་བཞེས་ཤིང་། དབང་ལུང་མན་
ངག་མཐའ་ཡས་པ་གསན། ཁོ་བོ་ཅག་ལས་ཀྱང་ རྗེ་བདག་ཉིད་ཆེན་པོའི་སྙན་
བརྒྱུད་ཀྱི་མན་ངག་རྣམས་ལེགས་པར་གསན་ཏེ་ཐུབ་བསྟན་ཡོངས་རྫོགས་ཀྱི་
བདག་པོར་བཞེངས་ཤིང་ འཇམ་མགོན་བསྟན་ པའི་ སྙིང་ པོ་ལ་གཞན་དྲིང་མི་
འཇོག་ པའི་ཐུགས་ངེས་ བརྟན་ པོ་ འཁྲུངས་ པའི་ ཚུལ་ བསྟན་ ཏེ་ འཇམ་མགོན་
བསྟན་པའི་སྲོག་ཤིང་དུ་གཡོ་བ་མེད་པར་བཞུགས་ཤིང་། གནམ་བསྐོས་འཇམ་
དབྱངས་གོང་མ་བདག་པོ་ཆེན་པོས་ཆོས་ སྲིད་གཉིས་ཀའི་བདག་པོར་མངའ་
གསོལ་ཏེ་ནོར་འཛིན་ཡངས་པའི་ཁྱོན་མཐའ་དག་རྣམ་པར་དཀར་བའི་འཕྲིན་
ལས་ཀྱིས་ཁྱབ་ཅིང་ཕོ་བྲང་ཆེན་པོ་པོ་ཏ་ལའི་གསེར་ཁྲིར་ཞབས་ཟུང་འགྱུར་བ་
མེད་པར་བཀོད་ནས་མཐའ་དབུས་ སྐྱེ་འགྲོ་ཡོངས་ལ་ཆོས་ ཀྱི་བདུད་ རྩི་ སྩོལ་
བཞིན་པར་བཞུགས་སོ།། །།
ཇོ་བོ་རྗེའི་ལམ་རིམ་མན་ངག་བརྒྱུད་པའི་ཆུ་བོ་གསུམ་འདྲེས་ལས་
རླབས་ཆེན་སྤྱོད་རྒྱུད་ཀྱི་བརྒྱུད་རིམ་བཞུགས་སོ། །
ཇོ་བོ་རྗེ་དཔལ་ལྡན་ཨ་ཏི་ཤས་བྱང་ཆུབ་ལམ་ གྱི་ རིམ་པའི་མན་ངག་
གསན་པའི་རྒྱུད་ པ་ལ་ཡང་ དག་ པར་ རྫོགས་ པའི་ སངས་རྒྱས་ནས་ རྗེ་བཙུན་
བྱམས་པ་མགོན་པོ། དེ་ནས་འཕགས་པ་ཐོགས་མེད་སྐུ་མཆེད་སོགས་ལ་རིམ་
གྱིས་བརྒྱུད་པའི་རྒྱ་ཆེན་སྤྱོད་རྒྱུད་དང་། ཡང་དག་པར་རྫོགས་པའི་སངས་རྒྱས་
- 300 -



ལམ་རིམ་བླ་མ་བརྒྱུད་པའི་རྣམ་ཐར། །
ནས་རྗེ་བཙུན་འཇམ་དབྱངས། དེ་ནས་འཕགས་པ་ཀླུ་སྒྲུབ་ཡབ་སྲས་ལ་རིམ་
གྱིས་བརྒྱུད་པའི་ཟབ་མོ་ལྟ་རྒྱུད་དང༌། རྗེ་བཙུན་འཇམ་པའི་དབྱངས་ནས་རྒྱལ་
སྲས་ཞི་བ་ལྷ་སོགས་ལ་རིམ་གྱིས་བརྒྱུད་པའི་རླབས་ཆེན་སྤྱོད་རྒྱུད་དེ་རྒྱུད་པ་
གསུམ་ཡོད་ཅིང་། རྒྱུད་པ་དེ་གསུམ་གའི་མན་ངག་ཇོ་བོ་རྗེ་དཔལ་ལྡན་ཨ་ཏི་ཤ་
ལ་མངའ་བས་ཇོ་བོ་རྗེ་དཔལ་ལྡན་ཨ་ཏི་ཤའི་ལམ་རིམ་གྱི་མན་ངག་འདི་ལ་རྒྱུད་
པའི་ཆུ་བོ་གསུམ་འདྲེས་ཞེས་བརྗོད་དོ། །དེ་ལ་རྒྱ་ཆེན་སྤྱོད་རྒྱུད་དང་ཟབ་མོ་ལྟ་
རྒྱུད་ཀྱི་བླ་མ་གོང་མ་རྣམས་ཀྱི་རྣམ་ཐར་བཤད་ཟིན་ཅིང་། རླབས་ཆེན་སྤྱོད་རྒྱུད་
ནི་སྟོན་པ་ཐུབ་པའི་དབང་པོས་མདོ་སྡེ་ཕལ་པོ་ཆེ་སོགས་ཐེག་པ་ཆེན་པོའི་མདོ་སྡེ་
མང་པོར་རྒྱལ་སྲས་དབང་རྣོན་རྣམས་ཀྱིས་སེམས་བསྐྱེད་སྦྱོང་ཚུལ་ཤིན་ཏུ་རླབས་
ཆེ་བ་བདག་གཞན་མཉམ་བརྗེའི་བློ་སྦྱོང་ཚུལ་རྒྱ་ཆེར་གསུངས་པ་རྣམས་མགོན་
པོ་འཇམ་པའི་དབྱངས་ཀྱིས་རྒྱལ་སྲས་ཞི་བ་ལྷ་ལ་ལེགས་པར་གདམས། རྒྱལ་
སྲས་ཞི་བ་ལྷས་བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་སྦྱོང་ཚུལ་
རྩལ་དུ་བཏོན་པའི་མན་ངག་བསླབ་བཏུས་དང་སྤྱོད་འཇུག་གཉིས་མཛད་ཅིང་།
དེའི་མན་ངག་རྣམས་སློབ་དཔོན་ཨེ་ལ་དྷ་རི་ལ་རྫོགས་པར་གནང་། སློབ་དཔོན་
ཨེ་ལ་དྷ་རིས་སློབ་དཔོན་དཔའ་བོ་རྡོ་རྗེ་ལ་གནང་། དེས་སེམས་དཔའ་ཆེན་པོ་
རིན་ཆེན་དཔལ་ལ་གནང་། དེས་བླ་མ་གསེར་གླིང་པ་ལ་གནང་། བླ་མ་གསེར་
གླིང་པ་ཆེན་པོའི་ཞབས་དྲུང་དུ་ཇོ་བོ་རྗེ་དཔལ་ལྡན་ཤ་ཏི་ཤས་ལོ་བཅུ་གཉིས་ཀྱི་
བར་དུ་དབུ་སྔས་སྦྲེལ་ཏེ་བློ་སྦྱོང་གི་མན་ངག་འདི་མཐའ་དག་པར་གསན་ཞིང༌།
སྐྱེས་མཆོག་བྱམས་པའི་རྣལ་འབྱོར་པ་དང་། སེམས་དཔའ་ཆེན་པོ་དྷརྨ་རཀྵི་ཏ་
གཉིས་ལའང་བདག་གཞན་མཉམ་བརྗེའི་མན་ངག་གསན་ལ། འཕགས་མཆོག་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཐུགས་རྗེ་ཆེན་པོ་དང་རྗེ་བཙུན་སྒྲོལ་མ་སོགས་ལྷག་པའི་ལྷ་མང་པོས་ཀྱང་ཇོ་བོ་
རྗེ་ལ་དངོས་སུ་ཞལ་བསྟན་ཏེ་བདག་གཞན་མཉམ་བརྗེའི་གདམས་པ་ཡང་དང་
ཡང་དུ་ སྩལ། ཇོ་བོ་ རྗེས་ ཀྱང་ གདམས་པ་འདི་ཉིད་ཐུགས་དམ་གྱི་མཐིལ་དུ་
བཟུང་ནས་རྒྱུན་དུ་བློ་སྦྱོང་བར་མཛད་པས་བདག་པས་གཞན་གཅེས་པའི་བྱང་
ཆུབ་ཀྱི་སེམས་རླབས་ཆེན་པོ་ཐུགས་ལ་འཁྲུངས་ཏེ་སྐུ་མཐོང་བ་དང༌། གསུང་
ཐོས་པ་དང་། མཚན་ཐོས་པ་ཙམ་གྱིས་ཀྱང་མི་དང་མི་མིན་ཀུན་གྱི་སེམས་ཀྱི་
གདུག་རྩུབ་ཞི་ནུས་པ་བྱུང་བས་ཇོ་བོ་རྗེ་ནི་བྱང་ཆུབ་ཀྱི་སེམས་རིན་པོ་ཆེའི་མངའ་
བདག་ཏུ་གྲགས་ཤིང་། ལྷག་པར་བསྟོད་པ་སུམ་ཅུ་པ་ལས། གསེར་གླིང་རྒྱལ་
པོའི་ས་སྐྱོང་བླ་མ་ལས། །བྱང་ཆུབ་སེམས་ཀྱི་བདུད་རྩིའི་སྨན་བླངས་ནས། །འགྲོ་
བ་ཀུན་ལ་ཕན་པར་མཛད་པ་ཡི། །དཔལ་ལྡན་ཨ་ཏི་ཤ་ལ་གསོལ་བར་འདེབས།
ཞེས་བསྔགས་པ་ལྟར་བྱང་ཕྱོགས་གངས་རིའི་ཁྲོད་ཀྱི་སྐྱེ་བོ་གདུག་རྩུབ་ཅན་ཁྲོ་
ཞིང་གཏུམ་པ། ཕ་ལ་ཕར་མི་འཛིན་པ། མ་ལ་མར་མི་འཛིན་པ། སློབ་དཔོན་ལ་
སློབ་དཔོན་དུ་མི་འཛིན་པ། དྲིན་ལན་ལོག་པར་འཇལ་བ་དག་ཇོ་བོ་རྗེ་དཔལ་
ལྡན་ཨ་ཏི་ཤ་འདིའི་སྐུ་མཐོང་བ་དང་གསུང་ཐོས་པ་ཙམ་གྱིས་ཞེ་སྡང་གདུག་རྩུབ་
ཞི་ནས་སེམས་རྒྱུད་བྱམས་པའི་བརླན་གྱིས་དུལ་བར་འགྱུར་ཞིང་རང་རང་གི་གྲུབ་
མཐའི་ཕྱོགས་བཟུང་སྟེ་ཁོ་བོ་ཅག་གི་འདི་ཁོ་ན་བདེན་གྱི་གཞན་ནི་གཏི་མུག་གོ་
ཞེས་ཕྱོགས་ལྷུང་གི་གདོན་གྱིས་རྒྱུད་ཆེས་ཆེར་དཀྲུགས་པ་དག་ཀྱང་ཇོ་བོ་རྗེ་འདི་
ལ་སུས་ཀྱང་ཕྱོགས་ལྷུང་མེད་པ་སྐུ་མཐོང་བ་ཙམ་གྱིས་ཐལ་མོ་སྦྱོར་ཞིང་གསུང་
ཐོས་པ་ཙམ་གྱིས་ཇི་བཞིན་སྒྲུབ་པ་མ་ནུས་ཀྱང་རྗེས་སུ་ཡི་རང་བ་དང་སྨོན་པའི་
གནས་སུ་བྱེད་པ་འདི་བྱུང་། ཇོ་བོ་རྗེ་བོད་དུ་རིས་སུ་མ་ཆད་པའི་དད་ལྡན་མཐའ་
- 302 -



ལམ་རིམ་བླ་མ་བརྒྱུད་པའི་རྣམ་ཐར།
དག་ལ་དམ་པའི་ཆོས་ཀྱི་བཀའ་དྲིན་སྩལ་ཅིང་། ལྷག་པར་སྡེ་སྣོད་གསུམ་འཛིན་
པའི་བཤེས་གཉེན་ཆེན་པོ་རྣམས་ལ་མདོ་སྔགས་ཀྱི་ཆོས་མཐའ་ཡས་པ་སྟོན་པར་
མཛད་ཀྱང༌། རྒྱལ་སྲས་ཞི་བ་ལྷའི་མན་ངག་བདག་གཞན་མཉམ་བརྗེའི་བློ་སྦྱོང་
ཚུལ་གྱིས་གནད་ཡོངས་སུ་རྫོགས་པ་འབྲོམ་རིན་པོ་ཆེ་ལ་ལྐོག་ཆོས་སུ་གནང་།
འབྲོམ་རིན་པོ་ཆེས་བཀའ་གདམས་སྐུ་མཆེད་གསུམ་དང་ཁམས་པ་ལུང་པ་བཞི་
ལ་ ལྐོག་ ཆོས་ སུ་ མཛད། དགེ་ བཤེས་ གཉེན་ ཁམས་ པ་ ལུང་ པས་ བློ་ སྦྱོང་ གི་
གདམས་པ་འདི་ལ་ཐུགས་དམ་གྱི་མཐིལ་དུ་མཛད་པས་རང་ཉིད་ས་ལམ་མཐོན་
པོར་བྱོན་ཞིང་སྐལ་བ་དང་ལྡན་པ་གཞན་དག་ལའང་ཅི་རིགས་པ་གནང་ཞིང་བློ་
སྦྱོང་གི་མན་ངག་ལ་ཉེ་བར་མཁོ་བའི་ཆོས་བརྒྱད་མཛད་དེ། བརྒྱད་ནི། ཟས་ལ་
བརྟེན་པའི་བློ་སྦྱོང་ཚུལ། དབུགས་ལ་བརྟེན་པའི་བླ་སྦྱོང་ཚུལ། ལུས་གྲངས་མེད་
དུ་སྤྲུལ་ནས་བློ་སྦྱོང་ཚུལ། ཤ་ཁྲག་ལ་བརྟེན་ནས་བློ་སྦྱོང་ཚུལ། གཏོར་མ་ལ་
བརྟེན་ནས་བློ་སྦྱོང་ཚུལ། འབྱུང་བ་བཞི་ལ་བརྟེན་ནས་བློ་སྦྱོང་ཚུལ། ལུས་ཡིད་
བཞིན་གྱི་ནོར་བུར་སྤྲུལ་ཏེ་བློ་སྦྱོང་ཚུལ། འཆི་ཁར་ཕན་པའི་བློ་སྦྱོང་གི་མན་ངག་
སྟེ་བརྒྱད་ཡོད་ལ་བརྒྱད་པོ་དེ་ལ་ཁམས་པ་ལུང་པའི་བློ་སྦྱོང་ཐུན་བརྒྱད་མ་ཞེས་
གྲགས་ཤིང་སྐལ་བ་དང་ལྡན་པ་མང་པོ་ལ་སྤེལ་བར་མཛད་དོ། །བཀའ་གདམས་
སྐུ་མཆེད་གསུམ་གྱིས་ནི་ཇོ་བོ་ཡབ་སྲས་ཀྱི་མན་ངག་བྱང་ཆུབ་ལམ་གྱི་རིམ་པ་རྒྱ་
ཆེར་སྤེལ་བ་མཛད་ཀྱང་བྱང་ཆུབ་ལམ་གྱི་རིམ་པའི་སྙིང་པོ་བདག་གཞན་མཉམ་
བརྗེའི་བློ་སྦྱོང་ཚུལ་གྱི་མན་ངག་མཐར་ཐུག་པ་རྣམས་ནི་སྐལ་བ་དང་ལྡན་པ་རེ་
གཉིས་ལ་ལྐོག་ཆོས་སུ་མཛད་དོ། །བཀའ་གདམས་སྐུ་མཆེད་གསུམ་གྱི་ནང་ནས་
ཀྱང་དགེ་བའི་བཤེས་གཉེན་པོ་ཏོ་བ་ཆེན་པོ་བྱང་ཆུབ་ལམ་གྱི་རིམ་པ་སྟོན་པ་ལ་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
འཕྲིན་ལས་ཀྱི་ཁྱབ་བདལ་ཆེ་བ་བྱུང་བས་དགེ་བཤེས་པོ་ཏོ་བ་ཆེན་པོས་སྐྱེས་བུ་
གསུམ་གྱི་ལམ་གྱི་རིམ་པ་རྒྱལ་བའི་བཀའོ་དང་ཤིང་རྟ་ཆེན་པོའི་གཞུང་རྣམས་
དང་སྦྱར་ཏེ་རྒྱ་ཆེར་སྟོན་པར་མཛད་ཅིང་། བདག་གཞན་མཉམ་བརྗེའི་བློ་སྦྱོང་གི་
མན་ངག་མཐར་ཐུག་རྣམས་ནི་དགེ་བཤེས་གླང་རི་ཐང་པ་དང་། དགེ་བཤེས་ཤྭ་
བོ་ སྒང་ པ་ དང༌། དགེ་ བཤེས་ཤ་ ར་ བ་ གསུམ་ལ་ལྐོག་ཆོས་ སུ་ གནང་། དགེ་
བཤེས་ཤྭ་བོ་སྒང་པས་སྐལ་བ་དང་ལྡན་པ་རེ་གཉིས་ལ་གདམས་ངག་བསྟན་ཅིང་།
གཙོ་ཆེར་ཤ་གཟུག་རང་ཟའི་ཚུལ་དུ་སྒྲུབ་པ་སྙིང་པོར་བྱེད་པས་དུས་འདའ་བར་
མཛད། དགེ་བའི་བཤེས་གཉེན་གླང་རི་ཐང་པས་ནི་བློ་སྦྱོང་གི་གདམས་ངག་འདི་
ལ་ཉམས་ལེན་སྙིང་པོར་མཛད་ནས་བདག་པས་གཞན་གཅེས་པའི་བྱང་ཆུབ་ཀྱི་
སེམས་རླབས་ཆེན་པོ་ཐུགས་རྒྱུད་ལ་འཁྲུངས་ཤིང་སྐལ་བ་དང་ལྡན་པ་གཞན་
དག་ལའང་གདམས་ངག་འདི་མང་དུ་འདོམས་པར་མཛད། བློ་སྦྱོང་གདམས་ངག་
འདི་ལ་གལ་ཆེ་བ་བརྒྱད་དུ་མཛད་དེ་གླང་རི་ཐང་པ་ཉིད་ཀྱི་ཞལ་ནས། སྤྱིར་
སེམས་ཅན་ཐམས་ཅད་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བར་བསླབ་པ།
ཁྱད་པར་དུ་གནས་གང་དུ་གྲོགས་སུ་དང་འགྲོགས་ཀྱང་ཕྱོགས་མཐའ་དག་ནས་
རང་དམན་པར་བལྟས་ལ་ཚིག་ཙམ་མ་ཡིན་པར་སྙིང་ཐག་པ་ནས་གཞན་ལ་གུས་
པར་བསླབ་པ། སྤྱོད་ལམ་རྣམ་བཞིར་རང་གི་རྒྱུད་ལ་བརྟགས་ནས་ཉོན་མོངས་
བྱུང་མ་ཐག་ཏུ་བཙན་ཐབས་སུ་གདོང་ནས་བཟློག་པ་ལ་བསླབ་པ། སེམས་ཅན་
ཤིན་ཏུ་རང་བཞིན་ངན་པ་སྡིག་པ་དང་སྡུག་བསྔལ་དྲག་པོས་ནོན་པ་ལ་རྙེད་པར་
དཀའ་ཞིང་གཅེས་པའི་བློས་བསླབ་པ། རང་གིས་སྔར་ཕན་བཏག་པའང་རེ་ཆེ་
བའི་གང་ཟག་གིས་ཁྲེལ་མེད་དང་མགོ་བསྐོར་ལ་སོགས་པ་ཅི་བྱས་ཀྱང་བཀའ་
- 304 -



ལམ་རིམ་བླ་མ་བརྒྱུད་པའི་རྣམ་ཐར། །
དྲིན་ཆེ་བའི་བསམ་པས་དགེ་བའི་བཤེས་གཉེན་དུ་བསྒོམ་པ། རང་གཞན་ལ་ཕུང་
གྱོད་ལ་སོགས་པ་ཉེས་པ་ཅི་བྱུང་ཡང་དག་གཙང་མི་བྱ་བར་གྱོད་ཁ་རང་གིས་བླང་
བར་བསླབ་པ། དངོས་སམ་བརྒྱུད་པས་ཕན་པ་དང་བདེ་བ་ཐམས་ཅད་སེམས་
ཅན་ལ་གཏོང་ཞིང་དེ་དག་གི་སྡིག་པ་དང་སྡུག་བསྔལ་ཐམས་ཅད་རང་གི་སྙིང་
ཁོང་དུ་བླང་བར་བསླབ་པ། ཚེ་འདིའི་རྣམ་པར་རྟོག་པ་དང་མ་འདྲེས་པར་ཆོས་
ཐམས་ཅད་སྒྱུ་མ་ལྟ་བུར་ཤེས་པའི་བློས་དངོས་པོ་གང་ལའང་མ་ཞེན་པར་བསླབ་
པ་སྟེ་བརྒྱད་དོ། །བརྒྱད་པོ་དེ་ལ་གླང་རི་ཐང་པའི་བློ་སྦྱོང་ཚིག་བརྒྱད་མ་ཞེས་
གྲགས་ཤིང་། དོན་ཚན་བརྒྱད་པོ་དེ་རྒྱུན་དུ་ཁ་ཏོན་དུ་བྱ་བའི་ཕྱིར་ཚིགས་བཅད་
དུ་བསྡེབས་པ་ནི། བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་
ལས་ལྷག་ པའི། །དོན་མཆོག་ སྒྲུབ་ པའི་ བསམ་ པ་ ཡིས། །རྟག་ཏུ་གཅེས་ པར་
འཛིན་པར་ཤོག །གང་དུ་སུ་དང་འགྲོགས་པའི་ཚེ། །བདག་ཉིད་ཀུན་ནས་དམན་
ལྟ་ཞིང་། །གཞན་ལ་བསམ་པ་ཐག་པ་ཡིས། །མཆོག་ཏུ་གཅེས་པར་འཛིན་པར་
ཤོག །སྤྱོད་ལམ་ ཀུན་ཏུ་ རང་ རྒྱུད་ལ། །རྟོག་ཅིང་ཉོན་མོངས་ སྐྱེས་ མ་ ཐག །
བདག་གཞན་མ་རུང་བྱེད་པས་ན། །བཙན་ཐབས་གདོང་ནས་བཟློག་པར་ཤོག །
རང་བཞིན་ངན་པའི་སེམས་ཅན་ནི། །སྡིག་སྡུག་དྲག་པོས་ནོན་མཐོང་ཚེ། །རིན་
ཆེན་གཏེར་དང་འཕྲད་པ་བཞིན། །རྙེད་ པར་ དཀའ་ བའི་ གཅེས་འཛིན་ཤོག །
བདག་ལ་གཞན་གྱི་ཕྲག་དོག་གིས། །གཤེ་བསྐུར་ལ་སོགས་མི་ རིགས་པའི། །
གྱོད་ཁ་རང་གིས་ལེན་པ་དང༌། །རྒྱལ་ཁ་གཞན་ལ་འབུལ་བར་ཤོག །གང་ལ་
བདག་གིས་ཕན་བཏགས་པའི། །རེ་བ་ཆེ་བ་གང་ཞིག་གིས། །ཤིན་ཏུ་མི་རིགས་
གནོད་བྱེད་ནའང་། །བཤེས་གཉེན་དམ་པར་ལྟ་བར་ཤོག །མདོར་ན་དངོས་དང་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བརྒྱུད་ པ་ཡིས། །ཕན་བདེ་ མ་རྣམས་ ཀུན་ ལ་འབུལ། །མ་ཡི་ གནོད་ དང་ སྡུག་
བསྔལ་ ཀུན། །གསང་ བས་ བདག་ ལ་ ལེན་ པར་ ཤོག །དེ་ དག་ ཀུན་ ཀྱང་ ཆོས་
བརྒྱད་ ཀྱི། །རྟོག་ པའི་ དྲི་ མས་ མ་ སྦགས་ཤིང་། །ཆོས་ ཀུན་ སྒྱུ་ མར་ ཤེས་ པའི་
བློས། །ཞེན་མེད་འཆིང་བ་ལས་གྲོལ་ཤོག །ཅེས་པ་སྟེ་གླང་རི་ཐང་པའི་བློ་སྦྱོང་
ཚིག་བརྒྱད་མ་ཞེས་གྲགས་ཆེ་ཞིང་དེའི་ཁྲིད་རྒྱུན་ཡང་དགེ་བའི་བཤེས་གཉེན་
གླང་ རི་ ཐང་ པས་ དགེ་བཤེས་མྱང་ ལྕགས་ ཞིང་ པ་ ལ་ གནང་། དེས་ དགེ་བའི་
བཤེས་གཉེན་འཆད་ཁ་པ་ཆེན་པོ་ལ་གནང་སྟེ། དགེ་བའི་བཤེས་གཉེན་འཆད་ཁ་
པས་བློ་སྦྱོང་ཚིག་བརྒྱད་མ་དེ་ཉིད་བློ་སྦྱོང་དོན་བདུན་མའི་ནང་དུ་བསྡུས་ནས་
ཁྲིད་པར་མཛད་པས་དེ་ཕྱིན་བློ་སྦྱོང་དོན་བདུན་མ་དང་བློ་སྦྱོང་ཚིག་བརྒྱད་མ་
གཉིས་ཁྲིད་རྒྱུན་གཅིག་གོ །དགེ་བའི་བཤེས་གཉེན་ཤ་ར་བ་ཆེན་པོ་ལ་བྱང་ཆུབ་
ལམ་གྱི་རིམ་པའི་འཕྲིན་ལས་ཀྱི་བཀའ་བབ་པས་སྡེ་སྣོད་འཛིན་པ་སྟོང་ཕྲག་མང་
པོ་ལ་བྱང་ཆུབ་ལམ་གྱི་རིམ་པའི་མན་ངག་རྒྱ་ཆེར་འདོམས་པར་མཛད་ཅིང་།
གསུང་རབ་དགོངས་འགྲེལ་དང་བཅས་པ་ཐམས་ཅད་སྐྱེས་བུ་གསུམ་གྱི་ལམ་གྱི་
རིམ་པའི་སྟེང་དུ་བསྡུས་ནས་འདོམས་པར་མཛད་ལ། བློ་སྦྱོང་སྙན་བརྒྱུད་ཀྱི་མན་
ངག་རྣམས་ནི་ལྐོག་ཆོས་ཉིད་དུ་མཛད་དེ་དགེ་བའི་བཤེས་གཉེན་འཆད་ཁ་པ་ཆེན་
པོ་ལ་ལོ་བཅུ་གཉིས་ཀྱི་བར་དུ་ལྐོག་ཁྲིད་དུ་བྱས་ཏེ་མཐའ་དག་པར་འདོམས་པར་
མཛད། དགེ་ བའི་ བཤེས་ གཉེན་ འཆད་ ཁ་ པ་ ཆེན་ པོས་ བདག་ གཞན་ མཉམ་
བརྗེའི་བློ་སྦྱོང་འདི་ལ་ཐུགས་དམ་གྱི་མཐིལ་དུ་མཛད་ནས་སྐུ་ཚེ་རིལ་པོར་ཉམས་
ལེན་ ལ་ བརྩོན་ པར་ མཛད་ པས་ བདག་ པས་ གཞན་ གཅེས་ པའི་ བྱང་ ཆུབ་ ཀྱི་
སེམས་རིན་པོ་ཆེ་རླབས་ཆེན་པོ་འཁྲུངས་ཤིང་། བློ་སྦྱོང་འདི་འདོམས་པ་ལ་དབང་
- 306 -



ལམ་རིམ་བླ་མ་བརྒྱུད་པའི་རྣམ་ཐར།
འབྱོར་པར་གྱུར་ཏེ། བྱང་ཆུབ་ཀྱི་སེམས་རིན་པོ་ཆེ་ལ་སློབ་པར་འདོད་པ་མཐའ་
དག་བདག་ཉིད་ཆེན་པོ་འདིའི་དྲུང་དུ་ལྷགས་པར་གྱུར་པ་ན་ལྐོག་ཁྲིད་དུ་མཛད་
མ་ཐུབ་པར་ཚོགས་ཆོས་སུ་མཛད་དེ་དོན་གཉེར་ཅན་མཐའ་དག་ལ་རྒྱ་ཆེར་སྤེལ་
ཞིང་བློ་སྦྱོང་འདིའི་མན་ངག་རྣམས་དོན་ཚན་བདུན་དུ་ས་བཅད་མཛད་དེ་བློ་སྦྱོང་
དོན་བདུན་མ་ཞེས་མཚན་བཏགས། སའི་ཆ་ཐམས་ཅད་བློ་སྦྱོང་འདིའི་འཕྲིན་
ལས་ ཀྱིས་ ཁྱབ་ པར་ མཛད། མན་ ངག་ ཡོངས་ སུ་ རྫོགས་ པ་ དགེ་ བའི་ བཤེས་
གཉེན་སེ་སྤྱིལ་བུ་བ་ལ་གནང་། དགེ་བཤེས་སེ་སྤྱིལ་བུ་བས་ཀྱང་བྱང་སེམས་
འཆད་ཁ་བ་ཆེན་པོས་ཇི་ལྟར་མཛད་པ་ལྟར་བློ་སྦྱོང་དོན་བདུན་མའི་ཁྲིད་རྒྱ་ཆེར་
སྤེལ་ཞིང་། དགེ་བའི་བཤེས་གཉེན་སེ་སྤྱིལ་བུ་བ་ལ་ལྷ་སྤྱིལ་བུ་བ་འོད་ཟེར་བླ་
མས་གསན། དེ་ལ་དགེ་བཤེས་ལྷ་སྡིངས་དབོན་གྱིས་གསན། དེ་ལ་དགེ་བཤེས་
ཡོན་ཏན་དཔལ་གྱིས་གསན། དེ་ལ་མཁན་ཆེན་བདེ་བ་དཔལ་གྱིས་གསན། དེ་
ལ་མཁན་ཆེན་དཀའ་བཞི་པ་གྲགས་པ་གཞོན་ནུས་གསན། དེ་ལ་སེམས་དཔའ་
ཆེན་པོ་བསོད་ནམས་གྲགས་པས་གསན། དེ་ལ་རྒྱལ་བའི་སྲས་པོ་ཐོགས་མེད་
བཟང་པོ་དཔལ་གྱིས་གསན། དེ་ལ་རྗེ་བཙུན་རེད་མདའ་པ་ཆེན་པོས་གསན། དེ་
ལ་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་གསན་ནོ། །རྒྱལ་སྲས་ཞི་བ་ལྷ་
ནས་དགེ་བའི་བཤེས་གཉེན་སེ་སྤྱིལ་བུ་བའི་བར་གྱི་བླ་མ་རྣམས་ཀྱི་རྣམ་པར་ཐར་
པ་སྔར་བརྗོད་ཟིན་ལ། ལྷ་སྤྱིལ་བུ་བ་འོད་ཟེར་བླ་མ་དང་། ལྷ་སྡིངས་པ་དང༌། ལྷ་
སྡིངས་དབོན་དང་། བཤེས་གཉེན་ཡོན་ཏན་དཔལ་བཞི་པོ་འདིའི་མཛད་པ་རྣམ་
ཐར་ཞིབ་མོར་འཁོད་པ་མ་མཐོང་བས་སླར་རྙེད་ན་འདིར་བསྣན་པར་བྱའོ།། །།
- 307 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མཁན་ཆེན་བདེ་བ་དཔལ་གྱི་རྣམ་ཐར་
བཞུགས་སོ། །
མཁན་ཆེན་བདེ་བ་དཔལ་ནི། གཙང་རོང་གཡག་སྡེར་ལྕགས་མོ་ཡོས་ལ་
སྐུ་འཁྲུངས། སྐུ་གཞོན་ནུ་ནས་རྒྱལ་བའི་བསྟན་པ་རིན་པོ་ཆེའི་སྒོར་རབ་ཏུ་བྱུང་སྟེ་
ཀློག་པ་ཐོས་བསམ་དང་སྤོང་བ་བསམ་གཏན་ལ་བརྩོན་པ་མཛད། དགུང་ལོ་ཉི་
ཤུ་ལོན་པ་ལྕགས་ཕོ་ཁྱིའི་ལོ་ལ་མཁན་ཆེན་ལྷོ་བྲག་པ་བྱང་ཆུབ་དཔལ་གྱིས་
མཁན་པོ། སློབ་དཔོན་བསོད་ནམས་བཟང་པོས་ལས་སློབ། སློབ་དཔོན་དབང་
ཕྱུག་གྲགས་པས་གསང་སྟོན་མཛད་དེ། དགེ་འདུན་ གྱི་དབུས་སུ་ཆིག་རྫོགས་
མཛད་ནས་འདུ་བ་ལུང་སྡེ་བཞི་ནས་གསུངས་པའི་དགེ་སློང་གི་བསླབ་བྱ་ཕྲ་
རགས་རྣམས་མིག་འབྲས་ལྟར་བསྲུང་བར་མཛད་ཅིང་། སྦྱངས་པའི་ཡོན་ཏན་
སྟན་གཅིག་པའི་བརྟུལ་ཞུགས་ལ་གནས་པའི་ངང་ནས་མཁན་པོའི་དྲུང་དུ་མེ་ཏོག་
འཕྲེང་བརྒྱུད་མཁན་ཆེན་པ་ཉིད་ཀྱིས་མཛད་པའི་ཊཱིཀྐ་དང་སྦྱར་བ་དང༌། སྤྱོད་
འཇུག་ སོགས་ མདོ་ ཕྱོགས་ ཀྱི་ གཞུང་ དང་ མན་ ངག་ མང་ དུ་གསན། ཁྱད་ པར་
མཁན་ཆེན་བྱང་ཆུབ་དཔལ་བ་ལ་སྣེའུ་ཟུར་པ་ནས་བརྒྱུད་པའི་ལམ་རིམ་དང་།
དམིགས་པ་སྐོར་གསུམ་ལ་སོགས་པ་མི་གཡོ་བའི་སྒྲུབ་ཡིག་རྣམས་དང་། ཆོས་རྗེ་
པཎ་ཆེན་ནས་བརྒྱུད་པའི་འཇམ་དཀར་སྒྲོལ་དཀར་བདེ་མཆོག་དཀར་པོ་གཉན་
གྱི་སྒྲོལ་མ་ལ་སོགས་པ་བཀའ་ལུང་མང་དུ་གསན། སློབ་དཔོན་ཡོན་ཏན་དཔལ་
ལ་ཐེག་པ་ཆེན་པོའི་བློ་སྦྱོང་གི་གདམས་པ་ཟབ་མོ་དང༌། སློབ་དཔོན་བཀྲ་ཤིས་
བསོད་ནམས་ལ་ལག་སོར་བ་ནས་བརྒྱུད་པའི་ཐུགས་རྗེ་ཆེན་པོའི་སྒྲུབ་སྐོར་དང༌།
- 308 -



ལམ་རིམ་བླ་མ་བརྒྱུད་པའི་རྣམ་ཐར། །
བླ་མ་རྫོང་ཕུ་བ་ལ་དོན་ཡོད་ཞགས་པའི་སྒྲུབ་སྐོར་རྣམས་གསན། གཞན་ཡང་
གཡག་སྡེ་ལོ་ཙཱ་བ། མདོ་ཕུག་གི་སློབ་དཔོན་དཀོན་མཆོག་གྲགས། འགྲོ་མགོན་
འཕགས་པ། མཁན་པོ་སེང་གེ་ཟིལ་གནོན། རིན་པོ་ཆེ་ཁྲོ་ཕུ་བ་སོགས་བསྟེན་ཏེ།
གཞུང་དང་གདམས་པ་མང་པོ་གསན་ཞིང་མཁན་ཆེན་བྱང་ཆུབ་དཔལ་གཤེགས་
ནས་ལོ་གསུམ་གྱི་བར་སློབ་དཔོན་བསོད་ནམས་སྟོབས་ཀྱིས་ཚོགས་པའི་དབུ་
མཛད་བྱས། དེའི་བར་དགའ་བ་གདོང་དུ་དབྱར་ཉི་མ་བརྩོན་འགྲུས་ལ་ཕར་ཕྱིན་
གསན། དེ་ནས་དགུང་ལོ་སུམ་ཅུ་རྩ་བརྒྱད་པ་ལྕགས་ཕོ་འབྲུག་ལ་གདན་སར་
བྱོན། ཉི་ཤུ་རྩ་བདུན་གྱི་རིང་གདན་ས་མཛད་ནས་མེ་ཕོ་སྟག་ལ་དཀའ་བཞི་པ་ལ་
གདན་ས་གཏད་ནས་ཟུར་བཞུགས་མཛད་དེ་རྒྱལ་བའི་གསུང་ རབ་ དགོངས་
འགྲེལ་དང་བཅས་པ་མ་ལུས་པ་ཉམས་ལེན་གྱི་ལུས་གཅིག་ཏུ་དྲིལ་བ་བྱང་ཆུབ་
ལམ་གྱི་རིམ་པ་དང་། དེའི་སྙིང་པོ་བདག་གཞན་མཉམ་བརྗེའི་བློ་སྦྱོང་ལ་ཐུགས་
དམ་རྩེ་གཅིག་ཏུ་མཛད་པས་ལམ་གྱི་ལུས་ཡོངས་སུ་རྫོགས་པ་ལ་མྱོང་བ་ཕུལ་
ཕྱིན་ཐོན་ཞིང་ཐུགས་རྗེ་ཆེན་པོ་དང་རྣམ་པར་རྒྱལ་མའི་ཞལ་གཟིགས། ཚུལ་
ཁྲིམས་ ཀྱི་དྲི་ ངད་ བཟང་ པོ་ ལྡང་། ཆོས་སྐྱོང་རྣམ་ ཐོས་ སྲས་ ཀྱིས་འཕྲིན་ལས་
བསྒྲུབ་ པར་ མཛད་ དོ། །དེ་ནས་དྲུག་ཅུ་ རྩ་ བདུན་ བཞེས་ པ་ མེ་ མོ་ བྱ་ ལ་ སྐུ་
གཤེགས། སྐུ་གདུང་བཞུ་བའི་ཚེ་ཐུགས་ལ་མེས་མ་རེག་པར་སྒྲ་དང་བཅས་ཏེ་
བྱོན་པ་ད་ལྟའང་བྱེས་ཀྱི་རྟེན་གྲལ་ན་བཞུགས་སོ།། །།
- 309 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཁན་ཆེན་དཀའ་བཞི་བ་གྲགས་པ་གཞོན་ནུའི་
རྣམ་ཐར་བཞུགས་སོ། །
མཁན་ཆེན་དཀའ་བཞི་བ་གྲགས་པ་གཞོན་ནུ་ནི། དབུ་རུ་སྟོད་ཀྱི་ལྷ་ལྕང་
རི་མོ་ཅན་ཞེས་བྱ་བའི་གྲོང་གྱད་གསར་དུ། ཡབ་གྱད་གསར་དགོས་པ་ཞེས་བྱ་
བའི་སྲས་སུ་མེ་མོ་སྦྲུལ་གྱི་ལོ་ལ་སྐུ་འཁྲུངས། སྐུ་གཞོན་ནུ་ནས་ཁྱིམ་གྱི་འདུ་འཛི་
ལ་མ་ཆགས་པར་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་གིས་རྒྱུད་
བསྐུལ་ཏེ། མཁན་པོ་གྲགས་པ་འབུམ་ལ་རབ་ཏུ་བྱུང་སྟེ། མཚན་གྲགས་པ་གཞོན་
ནུ་དཔལ་བཟང་པོར་བཏགས། དེ་ནས་མཁན་ཆེན་བདེ་བ་དཔལ་བསམ་སྦྱོར་
གཉིས་ ཀྱིས་ ཚུལ་བཞིན་དུ་བསྟེན་ཏེ་ ལུང་ དང་ མན་ ངག་མང་དུ་གསན་ཞིང་།
དགུང་ལོ་ཉི་ཤུ་བཞེས་པ་གཡག་སྡེ་བའི་དབང་པོ་ཞེས་བྱ་བར། མཁན་ཆེན་བདེ་
བ་དཔལ་གྱིས་མཁན་པོ་དང༌། སློབ་དཔོན་ཐུགས་རྗེ་དཔལ་བཟང་ པོས་ལས་
སློབ། སློབ་དཔོན་ཆོས་ལྡན་དཔལ་བཟང་པོས་གསང་སྟོན་མཛད་དེ། མེ་ཕོ་བྱི་
ལོའི་དབྱར་ཟླ་འབྲིང་པོའི་དུས་དད་པའི་དགེ་སློང་བཅུ་དྲུག་གི་དབུས་སུ་བསྙེན་
པར་རྫོགས་པར་མཛད་དེ། ཚུལ་ཁྲིམས་མིག་འབྲས་བཞིན་དུ་བསྲུང་བར་མཛད་
དོ། །དེ་ནས་མཁན་ཆེན་བདེ་བ་དཔལ་ལ་དུས་གསུམ་གྱི་སངས་རྒྱས་ཐམས་ཅད་
ཀྱི་བགྲོད་པ་གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པའི་ཁྲིད་དང་། དེའི་རྩ་
བའི་མན་ངག་མངོན་རྟོགས་རྒྱན་དང་སྤྱོད་འཇུག་སོགས་གསན་ཞིང་། ཁྱད་པར་
རྒྱལ་སྲས་དམ་པ་རྣམས་ཀྱི་ཐུགས་དམ་གྱི་མཐིལ་ཐེག་པ་ཆེན་པོའི་བློ་སྦྱོང་གི་
ཁྲིད་གསན་ཏེ་ཉམས་ཁྲིད་དུ་བསྐྱངས། གཞན་ཡང་མཁན་ཆེན་བདེ་བ་དཔལ་ལ་
- 310 -



ལམ་རིམ་བླ་མ་བརྒྱུད་པའི་རྣམ་ཐར།
སྐྱེར་སྒང་པའི་ཐུགས་རྗེ་ཆེན་པོ། དོན་ཡོད་ཞགས་པའི་སྐོར། འཇམ་དཔལ་རྣོན་
པོ། དཔའ་བོ་གཅིག་སྒྲུབ་དཀར་པོ། རྣམ་རྒྱལ་མ། རྣམ་འཇོམས། སྨན་བླ་རྣམས་
ཀྱི་ རྗེས་གནང་དང༌། ཆོས་སྤྱོད་མང་པོའི་ལུང་། མི་གཡོ་དཀར་སྔོ། དམིགས་པ་
སྐོར་ གསུམ་ ལ་ སོགས་ པ་ གསན། ཁྲོ་ ཕུའི་ སློབ་ དཔོན་ དཀའ་བཞི་ པ་ གཞོན་
མཛེས་ལ་མངོན་པ་ཀུན་ལས་བཏུས་དང་ཚད་མ་རྣམ་ངེས་ལེགས་པར་བསླབས།
མཁས་ པ་ ཡོན་ཏན་འབུམ་ལ་འདུལ་བ་མདོ་རྩ་དང་ མངོན་ པ་ མཛོད་ གསན།
གཡག་སྡེ་ལོ་ཙཱ་བ་བསོད་ནམས་སེང་གེ་ལ་བདེ་མཆོག་དང་གཤེད་དམར་སོགས་
བཀའ་ལུང་མང་པོ་དང་། རོང་པ་ཤེས་རབ་སེང་གེ་ལ་དུས་འཁོར་དང་གཤིན་རྗེ་
གཤེད་སོགས་རྭ་ལུགས་ཀྱི་ཆོས་སྐོར་མང་པོ་དང་། སྟོན་པ་ཀུན་དགའ་རྒྱལ་པོ་ལ་
སྦྱོར་དྲུག་གི་སྐོར་དང༌། བླ་མ་གྲུབ་མཆོག་ལའང་གསང་སྔགས་ཀྱི་སྐོར་མང་པོ་
གསན་ཏེ། ཐོས་པའི་ཕ་རོལ་ཏུ་སོན་ནོ། །ལན་ཅིག་ཟླ་བ་གཟའ་འཛིན་གྱི་དུས་
སུ། མ་ཤའི་ སྦྱོར་ བ་ མཛད་ པས་ མེ་ ཏོག་ འཁྲུངས། མནལ་ཅུང་ཟད་བྱུང་བའི་
གཟིགས་སྣང་ལ། རྗེ་བཙུན་འཇམ་དབྱངས་ཀྱི་ཞལ་ནས། ང་སྤྱན་དྲངས་ནས་ཅི་
འདོད་པ་ཡིན་གསུངས། རལ་གྲི་དེ་གནང་འཚལ་ཞུས་པས། རིགས་པའི་རལ་གྲི་
ལ་བྱིན་ཡོད། ཁྱོད་རྡོ་ རྗེ་འདི་ཁྱེར་གསུངས་ནས། གསེར་གྱི་རྡོ་རྗེ་སོར་བཞི་པ་
ཞིག་གནང་བ་མངོན་སུམ་ལྟ་བུར་བྱུང་སྟེ། གསུང་རབ་ཀྱི་ཚིག་དོན་འབྱེད་པ་ལ་
གཏུགས་པ་མེད་པའི་རྣམ་དཔྱོད་ཕུལ་དུ་བྱུང་བ་ཐུགས་ལ་འཁྲུངས་སོ། །དེ་ནས་
དགུང་ལོ་སོ་བརྒྱད་བཞེས་ པ་ ཤིང་ ཕོ་རྟའི་ལོ་ལ་ཚོགས་ཀྱི་མཁན་པོ་མཛད།
འདུལ་ བ་ མདོ་ རྩ། མངོན་ པ་ ཀུན་ ལས་ བཏུས། ཚད་མ་ བསྡུས་ པ། ཕར་ ཕྱིན་
སོགས་གཞུང་བཤད་དུ་མ་དང་། ཐེག་པ་ཆེན་པོའི་བློ་སྦྱོང་ལ་སོགས་པའི་མན་
311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ངག་གིས་སྐལ་བ་དང་ལྡན་པ་རྣམས་རྗེས་སུ་འཛིན་པར་མཛད་དེ། བླ་མ་བདག་
ཉིད་ཆེན་པོ་ལ་སོགས་པ་ས་སྐྱ་པའི་གདུང་བརྒྱུད་དང༌། བུ་སྟོན་རིན་པོ་ཆེ། བྱང་
སེམས་བསོད་ནམས་གྲགས་ པ་སོགས་མཁས་བཙུན་མང་པོའི་ཡོངས་འཛིན་
མཛད་ཅིང་། འགྲོ་དོན་འཕྲིན་ལས་བསམ་གྱིས་མི་ཁྱབ་པའི་ངང་ནས་མྱང་སྨད་པ་
སྣམ་འབི་ལུང་རི་ཁྲོད་དུ་སྒྲུབ་པ་རྩེ་གཅིག་ཏུ་མཛད་ཅིང་། སྐལ་བ་དང་ལྡན་པ་
གཞན་དག་ལའང་ལམ་རིམ་དང་བློ་སྦྱོང་ལ་སོགས་པའི་ཆོས་མང་དུ་སྩལ་སྐུ་ཚེ་
འདིའི་མཛད་པ་རྫོགས་པ་ན་དགུང་ལོ་ང་དགུ་བཞེས་པ་ཤིང་མོ་ཡོས་ཀྱི་ལོ་ཐ་
སྐར་ཟླ་བའི་ཚེས་བཅོ་ལྔ་ལ་ཟླ་བ་གཟའ་ལས་གྲོལ་བ་དང་དུས་མཉམ་དུ་བདེ་
བར་གཤེགས་པའི་ཚུལ་བསྟན་ཏོ། །
དེའི་ཚེ་སྤུར་ལ་འཇའ་ཚོན་ཀ་བ་ལྟར་ཟུག་པ་དང༌། མེ་ཏོག་གི་ཆར་ཆེན་
པོ་བབས། དེ་ནས་ཚོང་དུས་མགུར་མོའི་ཡོན་བདག་རྣམས་ཀྱིས་སྐུ་གདུང་ཚོང་
དུས་སུ་གདན་དྲངས་པ་ན། མཁྱེན་རབ་དབང་ཕྱུག་བུ་སྟོན་རིན་པོ་ཆེས་ ཐོག་
དྲངས་ སྣམ་ སྦར་ གྱོན་ པའི་ དགེ་ སློང་ ཉིས་ བརྒྱ་ ལྷག་ ཙམ་ གྱིས་ སྤོས་ དང༌།
གདུགས་དང་རྒྱལ་མཚན་དང་རོལ་མོ་ལ་སོགས་པའི་མཆོད་པ་མང་པོ་དང་། སྐྱེ་
བོའི་ཚོགས་ཀྱི་ཁྲོམ་ཆེན་པོས་བསུ་བ་བྱས་ནས། ཚོང་དུས་ཀྱི་གྲོང་ཁྱེར་དང་ཉེ་
བར་སྐུ་གདུང་བཞུ་བའི་ཚེ་མེ་ཏོག་གི་ཆར་ཆེན་པོ་བབས་ཤིང་རིང་བསྲེལ་མང་པོ་
བྱོན། དུས་ཕྱིས་སྐུ་གདུང་གི་སཱཙྪ་དང་གདུང་ཐལ་བཞུགས་པའི་ཁང་བུ་ལའང་
རིང་བསྲེལ་འཛག་པ་བྱུང་སྟེ། ངོ་མཚར་བསམ་གྱིས་མི་ཁྱབ་པ་བྱུང་ངོ༌།། །།
-312 -



ལམ་རིམ་བླ་མ་བརྒྱུད་པའི་རྣམ་ཐར། །
མཁན་ཆེན་པ་བྱང་ཆུབ་སེམས་དཔའ་བསོད་ནམས་གྲགས་པའི་
རྣམ་ཐར་བཞུགས་སོ། ། །
མཁན་ཆེན་པ་བྱང་ཆུབ་སེམས་དཔའ་བསོད་ནམས་གྲགས་པ་ནི། ཆུ་མོ་
བྱའི་ལོ་ལ་སྙེ་མོ་ཕུན་སུམ་དུ་སྐུ་འཁྲུངས། དེའི་ཚེ་རྒྱལ་སྲས་འདིའི་མེས་པོའི་རྨི་
ལམ་དུ་མེ་ཏོག་དང་འབྲས་བུ་ཕུན་སུམ་ཚོགས་པས་བརྒྱན་པའི་ཤིང་ལྗོན་པ་ཆེན་
པོ་ཞིག་ལ་ཤིང་ལྗོན་པ་མང་པོས་བསྐོར་བ་ཞིག་བྱུང་བས། འོ་སྐོལ་གྱི་བུ་འདི་ལ་
ཁྱིམ་བཟུང་ན་མི་ནོར་རྫས་གསུམ་འཛོམ་པ་ཞིག་དང་། དམ་པའི་ཆོས་བྱས་ན་གྲྭ་
བུ་སློབ་མཐའ་རྒྱས་པ་ཞིག་འོང་བ་འདྲ་ཟེར། བྱིས་པའི་དུས་ནས་ཕྱག་ན་ཅི་ཡོད་
གཞན་ལ་སྟེར་བ་དང༌། ཕན་སེམས་དང་སྙིང་རྗེ་ཆེ་བ་དང༌། རྩེད་མོ་ཚུན་ཆད་
ལའང་ཆོས་ཀྱི་སྤྱོད་པ་བྱེད་པ་ཞིག་བྱུང་ངོ༌། །དེ་ནས་དགུང་ལོ་བཅོ་བརྒྱད་པའི་ཚེ།
མཁན་པོ་དཀོན་མཆོག་སྐྱབས་དང༌། སློབ་དཔོན་གཞོན་ནུ་དར་ཞེས་བགྱི་བ་ལས་
རབ་ཏུ་བྱུང་། དགེ་ཚུལ་དུ་བསྒྲུབས་ཏེ་མཁན་སློབ་ཀྱི་སྤྱན་སྔར་ ཇི་ ལྟར་ ཁས་
བླངས་པའི་བསླབ་བྱ་རྣམས་ཚུལ་བཞིན་དུ་བསྲུང་པའི་སྒོ་ནས་ཐོས་བསམ་ལ་
བརྩོན་ པར་ མཛད། དགུང་ལོ་ བཅུ་ དགུ་ རུ་ ཕེབས་ པ་ ལྕགས་ཡོས་ལོ་མངལ་
བཤོལ་བརྩིས་པས་ཉི་ཤུར་བྱས་ཏེ་མཁན་ཆེན་བདེ་བ་དཔལ་དང་། ལས་སློབ་
མཁན་ཆེན་དཀའ་བཞི་པ་གྲགས་པ་གཞོན་ནུ་དང་། གསང་སྟེ་བ་སློབ་དཔོན་
གཞོན་ནུ་དར་གྱིས་མཛད་དེ་བསྙེན་པར་རྫོགས། ཇི་ལྟར་ཁས་བླངས་པའི་བསླབ་
པ་རྣམས་ལས་མི་འདའ་བར་མཛད། དེ་ནས་མཁན་སློབ་གཉིས་ལ་མངོན་པར་
རྟོགས་པའི་རྒྱན་འགྲེལ་པ་དང་བཅས་པ་དང༌། འདུལ་བའི་མདོ་བྱ་ཊིཀ་གི་བཤད་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྲོལ་དང་བཅས་པ་ལ་ལེགས་པར་སྦྱངས། གཞན་ཡང་མངོན་པ་ཀུན་ལས་བཏུས།
སྤྱོད་འཇུག །གསང་སྔགས་ཕྱི་ནང་གི་སྒྲུབ་སྐོར་དང་མན་ངག་མང་དུ་གསན།
མཁན་ཆེན་དཀའ་བཞི་པ་ལ་དགྱེར་སྒོམ་ཆེན་པོ་ནས་བརྒྱུད་པའི་ལམ་རིམ། བློ་
སྦྱོང་དོན་བདུན་མ། ཇོ་བོའི་དབུ་མ་བདེན་ཆུང་དང་། དབུ་མའི་མན་ངག །སྒྲོལ་
མ་མཎྜལ་བཞི་པ། སྒྲོལ་དཀར་གྱི་སྒྲུབ་ཐབས། མི་གཡོ་བའི་དམིགས་པ་སྐོར་
གསུམ། མི་གཡོ་བའི་སྒྲུབ་ཡིག་ཆེན་མོ། དབུ་མ་ལུགས་ཀྱི་སེམས་བསྐྱེད་རྣམས་
གསན། མཁན་ཆེན་དཀའ་བཞི་པ་ལ་རྒྱལ་སྲས་ལམ་འཇུག །བ་རི་བའི་སྒྲུབ་
ཐབས་བརྒྱ་རྩ། སྨན་བླའི་ཆོ་ག་ལག་ལེན་དང་བཅས་པ། ཇོ་བོའི་ལོ་རྒྱུས་ཆེན་མོ།
ལམ་ རིམ། བློ་ སྦྱོང༌། མི་ གཡོ་ བའི་ སྒྲུབ་ ཡིག་ རྣམ་ གསུམ། དམིགས་ པ་ སྐོར་
གསུམ། རྟ་མགྲིན་ཤྭ་ན་བཞི་སྐོར། སྤྱན་སྔ་བའི་རབ་གནས། ལག་སོར་བ་ནས་
བརྒྱུད་པའི་ཐུགས་རྗེ་ཆེན་པོའི་སྒྲུབ་སྐོར་མན་ངག་དང་བཅས་པ། རིན་ཆེན་འབྲུ་
དགུ་སོགས་ཁྲོ་ཕུ་བའི་མན་ངག་སྐོར། སྦྱོར་དྲུག་གི་ཁྲིད། དབུ་མའི་སྒོམ་རིམ་རྣམ་
གསུམ། སློབ་ དཔོན་ ཀླུ་ སྒྲུབ་ ཀྱིས་ མཛད་ པའི་ མདོ་ ཀུན་ ལས་ བཏུས། གནས་
བརྟན་གྱི་གསོལ་འདེབས། ཇོ་བོའི་ལམ་སྒྲོན་རང་འགྲེལ་དང་བཅས་པ། གཞན་
ཡང་ཆོས་སྐོར་མང་དུ་གསན་ཏེ་རྩ་བའི་བླ་མ་བཀའ་དྲིན་ཆེ་ཤོས་སུ་མཛད་དོ། །
སློབ་དཔོན་གཞོན་ནུ་མཛེས་ལ་ཤེར་ཕྱིན་སྲས་ཡུམ་བཅུ་བདུན་དང་། ས་སྡེ་ལྔ།
ཁྲོ་ཕུ་བའི་མན་ངག་བརྒྱ་རྩ་སོགས་གསན། སློབ་དཔོན་བསོད་ནམས་ཡེ་ཤེས་ལ་
ལུང་སྡེ་བཞི །མདོ་རྩ་འགྲེལ། དབུ་མ་ཚིག་གསལ། དབུ་མ་ལ་འཇུག་པ། དབུ་མ་
རྒྱན། དབུ་མ་སྣང་བ། དབུ་མ་བདེན་གཉིས། བསླབ་སྤྱོད་གཉིས། ཇོ་བོའི་ཆོས་
ཆུང་བརྒྱ་རྩ། ཤ་ར་བ་ནས་བརྒྱུད་པའི་ལམ་སྒྲོན་གྱི་བཤད་པ། བེའུ་བུམ་སྔོན་པོ་
-314 -



ལམ་རིམ་བླ་མ་བརྒྱུད་པའི་རྣམ་ཐར།
དང༌། དེའི་འགྲེལ་པ་ཇོ་སྟན་གུར་པས་མཛད་པ། འཆད་ཁ་བའི་གྲུབ་མཐའ་ཆེན་
མོ། སྣར་ཐང་པའི་ལམ་མཆོག །ཇོ་བོའི་རྣམ་ཐར་དང་བླ་མ་གོང་མ་རྣམས་ཀྱི་ལོ་
རྒྱུས། སེམས་ཙམ་ལུགས་ཀྱི་སྨོན་འཇུག་སེམས་བསྐྱེད། སྐྱེས་བུ་གསུམ་གྱི་ཁྲིད།
དབུ་མ་ཆེན་པོའི་ཁྲིད། བློ་སྦྱོང་དོན་བདུན་མ། ཚིག་བརྒྱད་མ། ཁམས་ལུང་པའི་
ཐུན་བརྒྱད་མ། སྣར་ཐང་ པའི་ ལུགས་ ཀྱི་ རབ་གནས་དང༌། གནས་བརྟན་བཅུ་
དྲུག་གི་སྒྲུབ་ཡིག་རྒྱས་པ། མངོན་རྟོགས་བརྒྱ་རྩ། བླ་མའི་དུས་མཆོད་སྒྲུབ་པའི་
ཐབས། དོན་ཞགས་དེ་ཉིད་བཅུ་དྲུག །རྒྱུད་ཆུང་གི་ཊིཀྐ་མཆིམས་པས་མཛད་པ་
སོགས་མང་དུ་གསན་ནོ། །བྱ་ཡུལ་བ་སངས་རྒྱས་ཇོ་བོ་ལ། བྱ་ཡུལ་བའི་ལུགས་
ཀྱི་རབ་གནས་རྒྱས་བསྡུས། ཕྱག་བརྒྱད་སྒྲོལ་མ། དམ་ཚིག་གསུམ་བཀོད་ལྷ་ལྔ་
མ་དང་ལྷ་གསུམ་མ། མཁན་ཆེན་ཤཱཀྱ་གཞོན་ནུ་ལ། ཇོ་བོའི་རྟ་མགྲིན་ཕྱག་དྲུག་
པ་ལས་ཚོགས་དང་བཅས་པ། བླ་མ་གྲགས་པ་ཤེས་རབ་ལ། བདེ་མཆོག་ནག་པོ་
བའི་ཆོ་ག་ཇོ་བོའི་ལུགས་དང་། ལུ་ཧི་པའི་འགྲེལ་པ་ཇོ་བོས་མཛད་པ། ཀྱེ་རྡོ་རྗེའི་
དབང་། མ་ཧཱ་མཱ་ཡའི་དཀྱིལ་ཆོག །སྒྲུབ་ཐབས་ཕྱག་ལེན་དང་བཅས་པ་ཇོ་བོའི་
ལུགས། མཁན་པོ་ཆོས་ཀྱི་དཔལ་བ་ལ། ནག་ཚོའི་བསྟན་རིམ། ཇོ་བོའི་བྱང་ཆུབ་
ལྟུང་བཤགས་འདོན་ཐབས། བླ་མ་ཀུན་དགའ་ཚུལ་ཁྲིམས་ལ། ཐུགས་རྗེ་ཆེན་
པོའི་དམར་ཁྲིད། ཇོ་བོ་ནས་བརྒྱུད་པའི་དོན་ཞགས་དང༌། བ་རི་བའི་དོན་ཞགས་
ལྷ་ལྔའི་སྐོར་གསན་ཞིང་། གཞན་ཡང་བླ་མ་དམ་པ་མངའ་རིས་པ་སངས་རྒྱས་ཡེ་
ཤེས། བླ་མ་དྷརྨ་ཤྲཱི་བྷ་དྲ། དཔང་ལོ་བློ་གྲོས་བརྟན་པ། སློབ་དཔོན་བསོད་ཤེ །
མཁན་ཆེན་རྒྱལ་མཚན་དཔལ། མཁན་པོ་ཐུབ་པ་མགོན། མཁན་པོ་གྲགས་པ་
དཔལ། རོང་པ་ཤེས་རབ་སེང་གེ །འཇམ་དབྱངས་རིན་རྒྱལ། བླ་མ་བདག་ཉིད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆེན་པོ། །བླ་མཁྱེན་ ཀུན་ བློ། བླ་མ་མཁས་བཙུན་ པ། བླ་མ་ ཀུན་ དགའ་རྒྱལ་
མཚན། བླ་མ་དོན་ཡོད་རྒྱལ་མཚན། དཔལ་ལྡན་བླ་མ་དམ་པ། བླ་མ་ཀུན་དགའ་
སེང་གེ །བླ་མ་ཀུན་བསོད་པ། དྲེའུ་ལྷས་པའི་མཁན་པོ་ཀྱོག་མོ་ཆེ། སློབ་དཔོན་
རིན་ཆེན་བསམ་གྲུབ་ལ་སོགས་པ་ཡོངས་སུ་འཛིན་པ་སུམ་ཅུ་ཙམ་བསྟེན་ནས་
མདོ་དང་སྔགས་ཀྱི་བཤད་ལུང་མན་ངག་མང་དུ་གསན་ནོ། །དེ་ལྟར་ཐོས་པ་རྒྱ་
མཚོའི་ཕ་རོལ་ཏུ་ཕྱིན་པ་ན་སྔོན་བྱོན་དམ་པའི་རྣམ་ཐར་ལྟར་མང་དུ་ཐོས་པའི་
དོན་རང་གི་རྒྱུད་ལ་སྦྱར་ཏེ་ཉམས་ལེན་སྙིང་པོར་མཛད་བཞེད་ནས་མཁན་ཆེན་
བདེ་བ་དཔལ་དང་མཁན་ཆེན་དཀའ་བཞི་པ་གཉིས་ལ་བྱང་ཆུབ་མཆོག་ཏུ་སེམས་
བསྐྱེད་ནས། དཔལ་ལྡན་ཨ་ཏི་ཤའི་ཐུགས་དམ་གྱི་མཐིལ་སྐྱེས་བུ་གསུམ་གྱི་ལམ་
རིམ་དང་། བྱང་ཆུབ་སེམས་སྦྱོང་གི་མན་ངག་རྣམས་ཚང་བར་ཞུས་ནས་བསྒོམས་
པས། ཉམས་མྱོང་དང་དྲོད་རྟགས་ཕུལ་དུ་བྱུང་བ་ཐུགས་ལ་འཁྲུངས་ཏེ། བདེ་
སྡུག་མཐོ་དམའ་ཅི་བྱུང་ཡང་ཐེག་པ་ཆེན་པོའི་བློ་སྦྱོང་གི་སྟེང་འབའ་ཞིག་ཏུ་
འཇོག་པས་བྱང་ཆུབ་ཀྱི་སེམས་ལས་ནམ་ཡང་གཡེལ་བར་མི་མཛད་དོ། །གཞན་
ཡང་ཕ་རོལ་ཏུ་ཕྱིན་པའི་ལུགས་ཀྱི་རྣམ་པའི་ཁྲིད། སྲིད་ཞི་མཉམ་ཉིད་ཀྱི་ཁྲིད།
དབུ་མ་ཆེན་པོའི་ཁྲིད། རྟེན་འབྲེལ་གྱི་ཁྲིད་རྣམས་གསན་ཞིང་ཐུགས་ཉམས་སུ་
བཞེས་པས་ཆོས་ཐམས་ཅད་སྤྲོས་པའི་མཐའ་བརྒྱད་དང་བྲལ་བ་རྨི་ལམ་དང༌།
སྒྱུ་མ་དང་། ཆུ་ཟླ་ལྟ་བུར་ཐུགས་སུ་ཆུད་དེ་འོད་གསལ་ཆེན་པོའི་ཏིང་ངེ་འཛིན་
ལས་ནམ་ཡང་མི་གཡོ་བར་བཞུགས་ཤིང་། ཟབ་མོ་རྫོགས་པའི་རིམ་པའི་ཏིང་ངེ་
འཛིན་ཀྱང་ཕུལ་དུ་བྱུང་བ་ལ་མངའ་བརྙེས་སོ། །མདོར་ན་བདག་ཉིད་ཆེན་པོ་འདི་
ནི་ཕྱིའི་ཀུན་ཏུ་སྤྱོད་པ་དམ་པའི་ཆོས་འདུལ་བ་གཞིར་མཛད་དེ། ཁྲུས་དང་གཙང་
- 316 -



ལམ་རིམ་བླ་མ་བརྒྱུད་པའི་རྣམ་ཐར། །
སྦྲ་ལ་གནས་ནས། ཆོས་གོས་གསུམ་དང་གདིང་བ་ཆུ་ཚགས་འཁར་གསིལ་ལྷུང་
བཟེད་ལ་སོགས་པའི་དགེ་སྦྱོང་གི་ཡོ་བྱད་རྣམས་དང་མི་འབྲལ་བར་གཞི་གསུམ་
གྱི་ལག་ལེན་དང་། ཐ་ན་རུང་ཆུ་ལ་སོགས་པ་རྣམས་ཀྱང་ཕྱག་ལེན་ཞིབ་པར་
མཛད་དེ་འཕགས་པ་ཉེ་བར་འཁོར་དང་མཚུངས་པ་ཡིན་ནོ། །ནང་དུ་བྱང་ཆུབ་ཀྱི་
སེམས་རིན་པོ་ཆེ་རྣམ་པ་གཉིས་རིམ་པ་གཉིས་ཀྱི་ཏིང་ངེ་འཛིན་དང་བཅས་པ་ལ་
ཐུགས་དམ་གྱི་མཐིལ་དུ་མཛད་པས། དགེ་སློང་རྡོ་རྗེ་འཛིན་པ་ཆེན་པོར་བཞུགས་
པ་ཡིན་ནོ། །དེ་ནས་དགུང་ལོ་ང་བཞི་པ་མེ་ཕོ་སྟག་གི་ལོ་ལ་ཚོགས་པ་ཆོས་ལུང་
པའི་མཁན་སར་ཕེབས་ནས་ལོ་ཉི་ཤུ་རྩ་བརྒྱད་ཀྱི་བར་དུ་ཚོགས་པ་བསྐྱངས་ཏེ།
བསྡུ་བ་རྣམ་བཞིའི་སྒོ་ནས་འགྲོ་བའི་དོན་མཐའ་ཡས་པ་མཛད་དོ། །བུ་སློབ་ཀྱང་
དཔལ་ ལྡན་ ས་སྐྱའི་ བདག་ པོ་ བླ་ཆེན་ཀུན་ བློ། བླ་མ་ དོན་ ཡོད་ རྒྱལ་ མཚན།
དཔལ་ལྡན་བླ་མ། བླ་མ་ཀུན་དགའ་ལེགས་པའི་རྒྱ་མཚན། རྒྱལ་བའི་སྲས་པོ་
ཐོགས་མེད་བཟང་པོ་དཔལ། མཁྱེན་རབ་དབང་ཕྱུག་བུ་སྟོན་རིན་པོ་ཆེ། ཀུན་
མཁྱེན་ཆེན་པོ་ལ་སོགས་པ་མཁས་གྲུབ་བསམ་གྱིས་མི་ཁྱབ་པ་བྱུང་ཞིང་རྒྱ་ཧོར་
དང་མདོ་སྟོད་སྨད་ཀྱི་མི་སྡིག་པ་ལ་སྤྱོད་པ་རྣམས་ཐབས་སྣ་ཚོགས་མཛད་དེ་དགེ་
བ་ ལ་ སྦྱོར་ བར་ མཛད་ པ་དང༌། ཁྱིམ་ པ་ རྣམས་ ལ་བསྙེན་ གནས་ དང༌། དགེ་
བསྙེན་ལ་སོགས་པའི་བསླབ་གཞི་ལེན་དུ་འཇུག་པ་སོགས་མདོར་ན་ཞལ་མཐོང་
བ་དང་ཆོས་འབྲེལ་ཞུ་བ་དང་། བྱིན་གྱིས་བརླབས་པ་སོགས་ཀྱི་སྒོ་ནས་སེམས་
ཅན་ལ་ཕན་པ་ཤ་སྟག་མཛད་དོ། །དེའི་སྟོབས་ཀྱིས་མི་དང་མི་མ་ཡིན་པ་ཐམས་
ཅད་ཀྱང་དབང་དུ་འདུ་ཞིང་འཕྲིན་ལས་སྒྲུབ་པར་མཛད་པ་ཡིན་ནོ། །རྣམ་ཐོས་ཀྱི་
བུས་བསྲུང་སྐྱོབ་དང་འཕྲིན་ལས་མཛད་པའི་རྟགས་མང་དུ་བྱུང་ཞིང་། མཧཱ་ཀཱ་ལ་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལྕམ་དྲལ་གྱིས་ཀྱང་ཁང་པའི་ཐོག་རྡིབ་ནས་ཉེན་ཆེན་པོ་བྱུང་བའི་དུས་སུ་གདུང་
མ་དང་ལྕམ་གྱི་སྣེ་ནས་བཏེག་པའི་ལོ་རྒྱུས་ཀྱང་ཡོད་ཅིང་། བསམ་ཡས་སུ་ཕེབས་
དུས་དགེ་བསྙེན་ཆེན་པོས་སྐོར་བ་བྱས་པ་མི་ཕམ་པས་ཀྱང་མཐོང་བ་དང་། སྐྱིད་
གྲོང་དུ་ཕེབས་དུས་ནད་རིམས་དྲག་པོ་དང་མུ་གེས་མི་རྣམས་ལ་སྡུག་བསྔལ་དུ་མ་
འདུག་པ་ལ། རིན་པོ་ཆེ་བས་འཕགས་པ་ཝ་ཏི་ལ་མཆོད་པ་ཕུལ་ཏེ་གསོལ་བ་
བཏབ་པས། ནད་རིམས་ཐམས་ཅད་རྒྱུན་ཆད་ཅིང་། འབྲས་ཀྱི་ལས་སྒོ་རྡོལ་ནས་
འབྲུ་ཤིན་ཏུ་མོད་པ་བྱུང་བ་སོགས་ཀྱི་ལོ་རྒྱུས་མང་པོ་དང་། ཡང་ལན་ཅིག་སྟོད་
ལུང་ལམ་བ་དགོན་པར་ཐུབ་པ་ཆུ་ཁོལ་མ་ལ་ཕྱག་མཆོད་ཕུལ་ཏེ། དྲི་བཟང་སྦྱར་
པའི་ཆུ་སྟ་གོན་བྱས་ནས་སྐུ་ཁྱམས་སྟོད་དུ་སྤྱན་དྲངས་ཏེ་ཆུའི་ནང་དུ་བཞུགས་སུ་
གསོལ་མ་ཐག་ཏུ་ཆུ་ཐམས་ཅད་མགར་གྱི་སོལ་མལ་དུ་བསྲེགས་པའི་ལྕགས་ཆུ་
ནང་དུ་སྐྱུར་བ་བཞིན་དུ་ཆེར་ཁོལ་ཏེ་དབྱིབས་ཀྱང་ནོར་བུ་བརྩེགས་པའི་རྣམ་པ་
ལྟ་བུ་བྱུང་བས། དེར་འཚོགས་པའི་མི་ཐམས་ཅད་དད་པ་ རང་དབང་མེད་པར་
སྐྱེས་ནས། སྟོན་པའི་སྐུ་དེ་དང་རིན་པོ་ཆེ་པ་གཉིས་ལ་བྱིན་རླབས་ཞུ་བ་མི་ཤོང་པ་
ཙམ་བྱུང་། ཐུབ་པའི་སྐུ་འདི་ལ་སྐུ་ཁྲུས་གསོལ་མི་ཇི་ཙམ་ཞིག་བྱུང་བ་ལ་ད་རེས་
ལས་ཆུ་ཁོལ་ཆེ་བའི་གཏམ་མ་ཐོས། ང་ཡང་མི་སྐམ་ཐག་ཅིག་ཡིན་ཏེ། ཁྱེད་ཀྱི་
ཞལ་མཇལ་མ་ཐག་དད་པ་རང་དབང་མེད་པར་སྐྱེ་བ་ཞིག་བྱུང་ཞེས་ལམ་དགོན་
གྱི་སྤྱན་སྔས་ཞུས་པས། ཁྱེད་བཀའ་གདམས་ཀྱི་དགེ་བཤེས་བཟང་པོར་གདའ་
བས། དཔལ་ལྡན་ཨ་ཏི་ཤ་ནས་བརྒྱུད་པའི་ཆོས་ཤིག་འབུལ་ཞེས་ཐེག་པ་ཆེན་པོ་
བློ་སྦྱོང་གི་གདམས་པ་ཟབ་མོ་ཞིག་གནང་ངོ༌། །དེ་ནས་དགུང་ལོ་བདུན་ཅུ་བཞེས་
པའི་ཚེ། སྐུ་ཁམས་ཅུང་ཟད་ལྟེམས་པ་ཞིག་ལ་ཕྱག་གི་དངོས་པོ་ཐམས་ཅད་དགེ་
- 318 -



ལམ་རིམ་བླ་མ་བརྒྱུད་པའི་རྣམ་ཐར། །
འདུན་དང་དཀོན་མཆོག་གི་མཆོད་པར་བཏང་པས། སྐུ་ཁམས་ཀྱང་ལེགས་པར་
དྭངས་ཏེ་བདེ་བར་བཞུགས་པའི་དུས་སུ་ཡོངས་ཀྱི་དགེ་བའི་བཤེས་གཉེན་བསོད་
ནམས་བཟང་པོ་ལ་གདན་ས་གཏད་དེ་ཐུགས་ལས་ཆུང་ངུར་བཞུགས་ཤིང༌། ད་
ཕན་ཆད་ཤི་ཡང་བླ་བ་ཡིན། ང་རང་གིས་བསམས་པ་ཐམས་ཅད་འགྲུབ་གསུངས་
སོ། །དེ་ནས་རང་ལོ་དོན་གསུམ་པ་ཤིང་མོ་བྱ་ལ་ཞི་བར་གཤེགས་སོ།། །།
རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་
རྣམ་ཐར་བཞུགས་སོ། །
རྒྱལ་བའི་སྲས་པོ་ཐོགས་མེད་བཟང་པོ་དཔལ་ནི། དཔལ་ལྡན་ས་སྐྱ་ནས་
ལྷོ་ནུབ་ཏུ་དཔག་ཚད་ཕྱེད་དང་གསུམ་ཙམ་བགྲོད་པ་ན་ཕུལ་བྱུང་བྲག་སྐྱ་ཞེས་བྱ་
བ་མཐའ་ཐམས་ཅད་བྲག་རི་དཀར་པོས་བསྐོར་ཞིང་། ཕུ་ན་འབྲོག་དང་། མདའ་
ན་ཞིང་པ་མང་དུ་གནས་པ། ས་གཞི་ཐམས་ཅད་ནེའུ་གསིང་སྔོན་པོས་བརྒྱན་པ་
གཙང་ཞིང་ཡིད་དུ་འོང་བའི་ཡུལ་དུ་ཡབ་དཀོན་མཆོག་དཔལ་དང་། ཡུམ་འབུམ་
སྒྲོན་གཉིས་ཀྱི་སྲས་སུ་ཤིང་མོ་ལུག་གི་ལོ་ངོ་མཚར་བའི་ལྟས་མང་པོ་དང་བཅས་
སྐུ་འཁྲུངས་སོ། །རྒྱལ་སྲས་འདི་ཡུམ་གྱི་ལྷུམས་སུ་འཇུག་པའི་དུས་ན་ཡུམ་ལ་
མགོན་པོ་སྤྱན་རས་གཟིགས་ལུས་ལ་ཐིམ་པའི་རྨི་ལམ་བྱུང་ཞིང་བལྟམས་པའི་
དུས་ནའང་མགོན་པོ་སྤྱན་རས་གཟིགས་རྟེན་དང་བརྟེན་པར་བཅས་པའི་དཀྱིལ་
འཁོར་ཕྱིར་སྤྲོས་པའི་སྣང་བ་དང་། སྔོན་མེད་པའི་དྲི་ཞིམ་པོ་མནམ་པ་དང་། རོལ་
མོའི་སྒྲ་སྙན་པ་ཕྱོགས་ཀུན་ཏུ་གྲགས་པ་དང་། ས་གཡོ་བ་དང་། མེ་ཏོག་གི་ཆར་
བབས་པ་དང༌། ཡུལ་དེར་སྔོན་མེད་པའི་རྩྭ་དང༌། ཤིང་དང་མེ་ཏོག་སྣ་ཚོགས་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྐྱེས་པ་སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་ཞིང་། རྒྱལ་སྲས་
འདི་ལ་དཀོན་མཆོག་བཟང་པོ་ཞེས་མཚན་གསོལ་ཏོ། །དེའི་ཚེ་རྒྱལ་སྲས་གཞོན་
ནུ་དེའི་སྐུ་ནི་མཚན་དཔེ་རྗེས་མཐུན་པ་དང་ལྡན་པས་འཇིག་རྟེན་ཀུན་ཀྱི་མིག་གི་
བདུད་རྩི་ལྟ་བུ་ཞིག་བྱུང་ཞིང་། རྒྱལ་སྲས་སེམས་དཔའ་ཆེན་པོ་འདི་ནི་འཁྲུངས་
མ་ཐག་ནས། ཞི་བ་དང༌། དུལ་བ་དང༌། དེས་ པ་ དང༌། ཡིད་ གཞུངས་ པ་ དང་།
སྙིང་རྗེ་ཆེན་པོའི་ངང་ཚུལ་དང་ལྡན་ཞིང་། བྱིས་པའི་སྤྱོད་པ་ལས་འདས་པ་ཞིག་
བྱུང་སྟེ། དེ་ཡང་སྐྱེ་བ་དཔག་ཏུ་མེད་པའི་གོང་རོལ་ནས་ཚོགས་གཉིས་ཆུ་བོའི་
རྒྱུན་བཞིན་དུ་གོམས་པའི་སྟོབས་ཀྱིས་བྱིས་པ་ཆུང་ངུ་སྨྲ་ཤེས་པ་ཙམ་གྱི་དུས་ན་
ཉིན་གཅིག་ཡུམ་གྱི་པང་ན་བཞུགས་དུས་རླུང་བུ་ཁོར་ཁོར་བྱེད་པ་ཞིག་གིས་ཤིང་
ལོ་ཞིག་ནམ་མཁའ་ལ་ཁྱེར་སོང་བ་གཟིགས་ནས་དྲག་ཏུ་བཤུམ་པ་ལ་ཡུམ་གྱིས་
ཅི་བྱུང་དྲིས་པས། ནམ་མཁར་རླུང་གིས་ཁྱེར་བ་དེ་ལ་ཕྱག་མཛུབ་བཙུགས་ནས།
སེམས་ཅན་ཞིག་ནམ་མཁའ་ལ་ཁྱེར་སོང་གསུངས་པ་དང༌། སེམས་ཅན་མ་ཡིན་
ཤིང་ ལོ་ ཡིན་ བྱས་ པས་ བཤུམ་ པའི་ འཕྲོ་ ཆད་ པ་བྱུང་། ཡང་ སྟོན་ ཀ་ ཞིག་ ས་
འཁྱགས་ཏེ་བ་མོ་བྱུང་དུས་སྔ་དྲོ་ཞིག་སྒོར་བཞུད་ནས་གོས་མེད་པར་སྒྲེན་མོར་
བྱུང་བས། ཡབ་ཀྱིས་གོས་གར་སོང་བྱས་པས་སྙིང་རྗེ་བའི་སེམས་ཅན་འཁྱགས་
པ་དེ་འདྲ་ལ་གཡོགས་ནས་ཡོང་ཟེར། ཁྲིད་ནས་བལྟར་ཕྱིན་པས་སྡོམ་པས་གང་
བའི་ཤོ་ཕུང་བ་མོ་སྐྱ་ཁད་པ་གཅིག་ལ་གོས་གཡོགས་མཐའ་མ་རྡོས་མནན་བྱས་
ནས་འདུག་ཟེར། གཞོན་ནུའི་དུས་ནས་བདག་པས་གཞན་གཅེས་པའི་བྱང་ཆུབ་
ཀྱི་སེམས་དེ་ལྟ་བུ་དང་། ཡང་ང་སྒོམ་བྱེད་པ་ཡིན་ཟེར་ནས་སྐུ་རྣམ་སྣང་གི་ཆོས་
བདུན་ལྡན་བཅས་ཏེ་ཆོས་དོན་སེམས་པ་སོགས་དམ་པའི་སྤྱོད་པས་དུས་འདའ་བ་
- 320 -



ལམ་རིམ་བླ་མ་བརྒྱུད་པའི་རྣམ་ཐར།
ཞིག་བྱུང་ཞེས་གྲག་གོ །བཤུམ་པའི་དུས་ན་དཔེ་ཆ་ཤོག་ཁྱར་ཕྱག་ཏུ་གཏད་པ་
དང་ཤིན་ཏུ་མཉེས་ཤིང་བཤུམ་འཕྲོ་ཆད་པ་དང་། བྱིས་པ་གཞན་མིས་བརྡུང་ཙ་ན་
བཤུམ་པ་ཞིག་ཡོད་པར་འདུག །ཚུལ་དེ་ལ་ནི་དུས་ཕྱིས་འཇམ་པའི་དབྱངས་དོན་
ཡོད་རྒྱལ་མཚན་པས་ས་སྐྱར་གདན་དྲངས་དུས་འཕྲོས་པའི་གསུང་གླེང་བྱུང་བའི་
དུས་སུ། གོང་གི་དེ་ལྟ་བུ་རྣམས་ཐོས་ཏེ་བདེན་ལགས་སམ་ཞུས་པས་དེ་ལྟར་
གྲགས་ལགས་ཏེ་བདག་རང་གིས་ནི་མི་དྲན་ལགས། དྲན་ཙམ་ན་ཆོས་ལ་གཞན་
གྱིས་ཐུ་གཡོགས་ལ་སོགས་མི་གུས་པ་བྱས་ཙ་ན་མི་བཟོད་པ་སྐྱེ་ཞིང་། དང་པོ་
བྱིས་པའི་དུས་རང་ནས་ཁོང་ཁྲོ་ཤས་ཆུང་ཞིང་བྱམས་སྙིང་རྗེ་ཆེ་བ་གཞན་གྱི་དགེ་
བ་ལ་རྗེས་སུ་ཡི་རང་ཁ་ཚིག་ཙམ་མིན་པར་སྐྱེ་བ་ཞིག་ཡོད། དེའི་སྟོབས་ཀྱིས་སུ་
ལའང་ཚིག་ངག་སྨྲ་མི་ནུས། ང་ཆུང་ཆུང་གི་དུས་ས་སྐྱ་དཀར་ཕུབས་ཀྱི་སྒོ་རྩར་མི་
གཅིག་གིས་དོན་མེད་པར་མགོ་ལ་བརྒྱབ་པས་སྐྲངས་འབུར་ཆེན་པོ་བྱུང་ཡང་ཁོང་
ཁྲོ་མ་སྐྱེས་གསུངས་པ་དང་། བྱིས་པ་གཞན་དང་རྩེ་བ་ན་གཞན་ཕམ་ནས་དུས་ན་
བདག་གིས་མི་བཟོད་ཅིང་། རང་ཕམ་ཡང་མྱ་ངན་ཙམ་མེད་པ་ཞིག་ཡོད་གསུངས་
པ་དང་། རྩྭ་ཤིང་ཐུ་རུ་བྱོན་དུས་གྲོགས་ཀྱིས་རྙེད་ནས་རང་གིས་མ་རྙེད་ཀྱང་མི་
སྡུག །རང་གིས་རྙེད་ཀྱང་གྲོགས་ཀྱིས་མ་རྙེད་ན་ཁོང་ཚོ་ལ་ ཕ་མ་སོགས་ཀྱིས་
འཐབ་ཏུ་ཡོང་བསམས་ནས་རེས་འགའ་རང་གིས་རྙེད་པ་ནས་བྱིན། རེས་འགའ་
ཐུ་རོགས་བྱས་གསུངས་པ་དང་། བྱིས་པའི་དུས་རྩེད་མོ་ཕལ་ཆེར་མཆོད་རྟེན་
བཞེང་བ་དང་། ཆོས་འཆད་པ་དང༌། སྒོམ་བྱེད་པ་སོགས་དགེ་བའི་ཕྱོགས་ཀྱིས་
དུས་འདའ་བ་ཞིག་ཡོད་གསུངས། རྒྱལ་སྲས་འདིའི་ཡབ་ཡུམ་གཉིས་སྔ་མོ་ནས་
འདས་ཏེ་ཡུམ་གྱི་མ་ཨ་ཕྱི་རྒན་མོ་ཞིག་དགུང་ལོ་ལྔ་ནས་བཟུང་བསྐྱངས་ཏེ། རྒྱལ་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྲས་འདི་ཨ་ཕྱི་རྒན་མོའི་ས་ན་བཞུགས་དུས་ཕྱུགས་ལུག་འཚོ་བ་ལ་བྱོན་ཞིང་།
ཨ་ཕྱི་ལ་ཁྲལ་འབབ་པ་ལ་ར་ལུག་བསད་ཀྱིན་ཧོར་འདྲ་ལ་ཤ་སྤོས་དགོས་པ་བྱུང་
བས་ར་ལུག་གསོད་སར་ཁྲིད་པའི་དུས་སུ་བཤུམ་ཞིང་འཆང་ནས་སྙིང་རྗེ་པ་ཡིན་
མོད་གསུངས་ཏེ། ཡུན་རིང་པོར་ཁྲིད་དུ་མི་སྟེར་བར་བརྒྱལ་བརྒྱལ་དུ་བཤུམས་
ཀྱང་དབང་མེད་དུ་ཁྲིད་ཀྱིན་བསད་པ་ལན་མང་རབ་བྱས་པས། ཨ་ཕྱིས་བྱམས་
པོ་བྱས་ཀྱང་དེ་ལྟ་བུ་ལ་ཡིད་འབྱུང་ཞིང་སྐྱོ་བ་སྐྱེས་ཏེ། དགུང་ལོ་དགུ་བཞེས་པའི་
དུས་སུ་ཕྱུགས་ལུག་འཚོ་ས་ནས་བྲོས་ཏེ་ཡབ་ཀྱི་ཕ་སྤུན་མོའི་བུ་སྟོན་པ་རིན་ཆེན་
བཀྲ་ཤིས་ཀྱི་སར་བསམ་གླིང་དུ་བྱོན་ཏེ། ཡི་གེ་འབྲི་འདོན་ལ་སོགས་པ་བསླབས་
པས། རིགས་པའི་གནས་རྣམས་མཐོང་བ་ཙམ་གྱིས་ཤེས་པ་བྱུང་སྟེ། ཀུན་གྱིས་
འདི་ ནི་ ཕལ་ པ་ཞིག་མ་ ཡིན་ངེས་ཞེས་གླེང་བ་བྱུང་ ཞེས་གྲགས་སོ། །དེ་ནས་
སངས་རྒྱས་ཀྱི་བསྟན་པ་ལ་རབ་ཏུ་བྱུང་སྟེ་ཐོས་བསམ་སྒོམ་གསུམ་རྣམ་པར་དག་
པ་སྔོན་བྱོན་དམ་པ་རྣམས་ཀྱི་རྣམ་ཐར་དང་མཐུན་པ་ཞིག་མཛད་བཞེད་ནས།
དོན་དེ་ལྟར་དུ་བསམ་གླིང་པའི་བླ་མ་སོགས་ལ་གསོལ་བ་ན་ཐུགས་བཞེད་གྲུབ་
སྟེ་དགུང་ལོ་བཅུ་བཞི་པ་སྤྲེའུའི་ལོ་ཟླ་བ་དྲུག་པའི་ཚེས་བརྒྱད་ཀྱི་སྔ་དྲོའི་ཆ་ལ།
བསམ་གླིང་གདུང་བརྒྱུད་བླ་མ་དཔལ་འབར་བས་མཁན་པོ་མཛད། དེའི་གཅུང་
པོ་མཁན་པོ་རིན་ཆེན་དཔལ་བཟང་པས་སློབ་དཔོན་མཛད། གྲིབ་ཚོད་པ་སློབ་
དཔོན་རིན་ཆེན་རྡོ་རྗེས་མཛད་དེ། བསྟན་པ་རིན་པོ་ཆེའི་སྒོར་ཞུགས་ནས་རབ་ཏུ་
བྱུང་དགེ་ཚུལ་དུ་བསྒྲུབས་ཏེ་བཟང་པོ་དཔལ་ཞེས་མཚན་གསོལ་ཏོ། །དེའི་ཉིན་
པར་ སྔར་མེད་པའི་དྲི་ཞིམ་པོས་ཁྱབ་པ་དང་། རོལ་མོའི་སྒྲ་སྙན་པ་གྲགས་པ་
དང༌། མེ་ཏོག་གི་ཆར་འབབ་པ་ལ་སོགས་པ་ཀུན་གྱི་མཐུན་སྣང་དུ་གྲུབ་པ་བྱུང་
- 322 -



ལམ་རིམ་བླ་མ་བརྒྱུད་པའི་རྣམ་ཐར།
ངོ༌། །དེ་ནས་རྒྱལ་སྲས་འདིས་མཁན་སློབ་ཀྱི་སྤྱན་སྔར་ཇི་ལྟར་ཁས་བླངས་པའི་
བཅས་པ་རྣམས་སྲོག་ལས་ཀྱང་གཅེས་པར་བསྲུང་བར་མཛད་ཅིང་སྔོན་བྱོན་དམ་
པའི་རྣམ་ཐར་བཟང་པོའི་རྗེས་སུ་ཞུགས་ཏེ་ཚེ་འདིའི་བྱ་བ་མཐའ་དག་དོར་ནས་
རྒྱལ་བའི་བཀའ་དང་དགོངས་འགྲེལ་རྣམས་ཀྱི་ཚིག་འཛིན་པ་དང་དོན་སེམས་པ་
ལ་བརྩོན་འགྲུས་ལྷོད་པ་མེད་པར་མཛད། རང་ཡུལ་གྱི་ནོར་ལོངས་སྤྱོད་སོགས་
འཁོར་བའི་ཕུན་ཚོགས་གང་ལའང་མ་ཆགས་པར་རང་གི་ཁུ་བོ་རིན་ཆེན་བཀྲ་
ཤིས་ཀྱིས་ཡི་གེ་བྲི་འདོན་བཙུན་པ་བྱེད་པ། བཤད་གསར་ལ་སོགས་པའི་གྲོགས་
བྱས་པས་དྲིན་ཆེ་བར་དགོངས་ནས། ཞིང་ཁང་རྣམས་ཀྱང་ཨ་ཁུ་ལ་གནང་སྟེ་འདི་
སྐད་དུ་ད་ཁྱེད་རང་དགེ་སྦྱོར་གྱིས། འཇིག་རྟེན་གྱི་བྱ་བ་ལ་སྙིང་པོ་མེད། ངའི་
ཞིང་དང་ཉིད་རང་ལ་གང་ཡོད་རྣམས་ཀྱིས་མི་ཕོངས་ཙམ་ཡོངས་མཆི། གལ་ཏེ་མ་
ངེས་ན་ངས་བསོད་སྙོམས་བྱས་ནས་སྐྱོང་བ་ཡིན་སེམས་ལས་མི་འཚལ་ཞེས་ཞལ་
ཏ་མཛད། སངས་རྒྱས་ཀྱི་བསྟན་པ་བཤད་སྒྲུབ་གཉིས་ཀྱིས་འཛིན་པ་ལ། བཤད་
ཉན་ གྱིས་ ལུང་ གི་ ཆོས་ འཛིན། སྒོམ་ སྒྲུབ་ ཀྱིས་ རྟོགས་ པའི་ ཆོས་ འཛིན་ པར་
དགོངས་ནས་རྒྱལ་བའི་གསུང་རབ་ཀྱི་དགོངས་པ་ཤིང་རྟ་ཆེན་པོ་རྣམས་ཀྱིས་
བཀྲལ་བའི་རིགས་པའི་དཀའ་གནས་རྣམས་ལ་སྦྱོང་བར་བཞེད་དེ་དགུང་ལོ་བཅོ་
ལྔ་པའི་དུས་བོ་དོང་ཨེ་བསམ་གླིང་པའི་དགོན་ལག་ཡིན་པའི་སྟོབས་ཀྱིས་ཨེའི་
ཆོས་གྲྭ་ཆེན་པོར་བྱོན་ཏེ། བླ་མ་ཀུན་རྒྱལ་བའི་དྲུང་དུ་དང་པོར་མངོན་པ་ཀུན་
བཏུས་ལ་ནན་ཏན་མཛད། དེ་ཡང་དང་པོ་དུལ་བ་དང་ཞི་བ་དང་། བཟོད་པ་དང་།
བྱམས་པའི་ངང་ཚུལ་དང་ལྡན་པས། གྲོགས་ཀྱི་སློབ་གཉེར་ལ་འགྲན་ཟླ་དང་
ཕྲག་དོག་གི་དམིགས་རྐྱེན་དུ་མི་འགྱུར་བར་བྱ་བའི་ཕྱིར་གཞན་ལས་བློ་གྲོས་ཀྱི་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ནུས་པ་ཆུང་ཞིང་དམན་པའི་ཚུལ་བཟུང་ཡང་སྐྱེ་བ་དཔག་ཏུ་མེད་པའི་གོང་རོལ་
ནས་གོམས་པའི་ཕྱིར་གཞན་གྱིས་ལོ་མང་པོའི་བར་དུ་འབད་པ་བས་ཀྱང་མཁས་
པར་གྱུར་ཏོ། །དེ་དུས་འཇམ་དབྱངས་རོང་པ་ཉི་མ་རྒྱལ་མཚན་གྱིས། མང་ཇའི་
ཚོགས་གྲལ་དུ། ཉིད་བཙུན་ཆུང་བཟང་པོ་དཔལ་དང་བཅས་པའི་བློ་གསལ་བ་
རྣམས་ལ་ང་དྲི་བ་བྱ་རྒྱུ་ཡོད་དོ། །མངོན་པ་ནས། ཟང་ཟིང་མེད་པའི་ཚོར་བ་སྡུག་
བསྔལ་ བྱ་བ་ཞིག་བཤད་འདུག་ སྟེ། ཟང་ཟིང་མེད་པའི་ཚོར་བ་ཡིན་ན། སྡུག་
བསྔལ་ཡིན་པའི་དམ་བཅའ་བུད་ཟེར་ནས། འདི་ལ་ལན་ཐོབ་ཟེར་བ་ལ། གཞན་
གྱིས་ནི་ལན་གང་ཡང་མ་བྱུང་། དེ་ལྟ་བུ་འབྱུང་བ་གཞུང་རང་ནས་ཉན་ཐོས་དགྲ་
བཅོམ་འགའ་ཞིག་ལ་ཟང་ཟིང་ཉོན་མོངས་མེད་ཀྱང་ལས་ཀྱི་ནུས་པ་མཐོང་བ་
ཡིན། ཞེས་ སྡུག་ བསྔལ་ འབྱུང་ བར་ བཤད་ ཡོད་ དགོངས་ནས། དེ་ ལུགས་ ཀྱི་
འགལ་སྤོང་གསུངས་པས། མཁས་པ་ཐམས་ཅད་ངོ་མཚར་བར་གྱུར་ཏེ། བླ་མ་
ནམ་བཀྲ་བ་བྱ་བ་ན་རེ་ཉིད་ཐོགས་མེད་དངོས་སུ་འདུག །ཐོགས་མེད་གཉིས་པ་
ཡིན་གསུངས་ལ་མཆོད་ཡར་མཛོད་ཟེར་བས། མཆོད་ཡར་མཛད་ནས་ཐོགས་
མེད་གཉིས་པ་ཡིན་གསུངས་པས། དུས་དེ་ནས་བོ་དོང་ཐོགས་མེད་ཅེས་མཚན་
ཡོངས་སུ་གྲགས་སོ། །གཞན་ཡང་བྱམས་པའི་ཆོས་ལྔ། ས་སྡེ་ལྔ། སྡོམ་རྣམ་པ་
གཉིས། པྲ་ཀ་ར་ཎ་སྡེ་བརྒྱད་རྣམས་ཀྱི་ཚིག་དོན་ལ་མཁས་པ་འཕགས་པ་ཐོགས་
མེད་ལྟ་བུར་གྱུར། བྱང་ཆུབ་སེམས་དཔའི་སྤྱོད་འཇུག་བསླབ་བཏུས་མདོ་བཏུས་
རྣམས་དང༌། དབུ་མ་རིགས་པའི་ཚོགས་ལ་སོགས་པ་དབུ་མའི་བསྟན་བཅོས་
རྣམས་ལ་ལེགས་པར་སྦྱངས་ནས་མཁས་པའི་ཕུལ་དུ་ཕྱིན་པར་གྱུར་པ་ན་ཚད་
མའི་གཞུང་རྣམས་ལ་སྦྱོང་བར་བཞེད་དེ་དཔལ་ལྡན་ས་སྐྱར་བྱོན་ནས་མཁས་པ་
- 324-



ལམ་རིམ་བླ་མ་བརྒྱུད་པའི་རྣམ་ཐར། །
ཆེན་པོ་བླ་མ་གཞོན་རྒྱལ་བའི་དྲུང་དུ་སྡེ་བདུན་མདོ་དང་བཅས་པ་ལ་མཁས་པར་
སྦྱངས་ཤིང་། གཙོ་བོར་ཚད་མ་རྣམ་ངེས་ལ་ཐུགས་སྦྱོང་མཛད་དེ། ཆོས་མཆོག །
རྒྱན། ལྷ་དབང་བློ། ཤཱཀྱ་བློ། ཛྙཱ་ན་ཤཱི་ལ་སོགས་པའི་འགྲེལ་པ་ཆེན་པོ་རྣམས་ཀྱི་
ཚིག་དོན་ལ་མཁས་པ་དཔལ་ལྡན་ཆོས་ཀྱི་གྲགས་པ་ལྟ་བུར་གྱུར་ཏེ། དེ་དུས་
སེམས་ དཔའ་ ཆེན་ པོའི་ ཞལ་ནས། ལེ་ལོའི་ དབང་ གིས་ཤས་ཆེར་ མ་ འབད་
ཀྱང་། །འོན་ ཀྱང་ ཁོ་ བོའི་ བློ་དང༌ ཕྲད་ པ་ ན། །ཤེས་ བྱའི་ ཚིག་ དོན་ ལྷན་ཅིག་
དམིགས་ངེས་ཡིན། །ཞེས་ཉམས་མཚར་གྱི་ཚུལ་དུ་ཞལ་ཕོ་ཡང་མཛད་དོ། །དེ་
ལྟར་གཞུང་ལུགས་རྣམས་ལ་སྦྱངས་པས་འཛམ་གླིང་མཛེས་པར་བྱེད་པའི་རྒྱན་
དྲུག་དང་མཆོག་གཉིས་ཀྱི་གཞུང་ལུགས་རྣམས་ལ་མཁས་པའི་ཕུལ་དུ་ཕྱིན་པར་
གྱུར་པ་ན་དགུང་ལོ་ཉེར་གསུམ་བཞེས་པའི་དུས་སུ་གཙང་ཕྱོགས་ཀྱི་ཆོས་གྲྭ་ཀུན་
ཏུ་གྲྭ་སྐོར་མཛད་ནས་ལྟ་བ་ལོག་པར་མཛིན་པའི་རྒོལ་བ་ངན་པ་རྣམས་ལུང་
རིགས་ཀྱིས་སུན་ཕྱུང་སྟེ་སྤོབས་པ་མེད་པར་བྱས། ལྟ་བ་ཕྱིན་ཅི་མ་ལོག་པར་
འཛིན་པ་རྣམས་མཐུན་ཕྱོགས་སུ་བསྡུས་པས། ཀུན་ཁ་མཐུན་པར་གྲྭ་སྐོར་བྱུང་བ་
ལ་བོ་དོང་གི་མཁས་པ་ཆེན་པོ་བཟང་པོ་དཔལ་འདི་ལས་སྟོན་པ་བཟང་བ་དང་
ཤེས་རབ་ཆེ་བ་མ་བྱུང་ཞེས་གླེང་བ་བྱུང་ངོ༌། །དེ་ནས་དགུང་ལོ་སུམ་ཅུ་པ་ཤིང་ཕོ་
བྱི་བའི་ལོ་ཟླ་བ་བཅུ་པའི་ཚེས་དྲུག་གི་སྔ་དྲོའི་ཆ་ལ། མཁན་པོ་བྱང་སེམས་རིན་
ཆེན་མགོན་དང་། ལས་ཀྱིས་སློབ་དཔོན་བླ་མ་ནམ་མཁའ་སངས་རྒྱས། གསང་སྟེ་
སྟོན་པ་བླ་མ་ཀུན་དགའ་རྒྱལ་མཚན། གྲིབ་ཚོད་པ་སློབ་དཔོན་ཤཱཀྱ་བྱང་ཆུབ།
དད་པའི་དགེ་འདུན་དགེ་སློང་རྒྱལ་མཚན་འབུམ་གྱིས་ཐོག་དྲངས་པ་རྣམས་ཀྱི་
དབུས་སུ། ཨེའི་ཆོས་གྲྭ་ཆེན་པོར་བསྙེན་པར་རྫོགས་པར་མཛད་ནས་འདུལ་བ་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལུང་སྡེ་བཞི་ནས་གསུངས་པའི་དགག་སྒྲུབ་གནང་གསུམ་གྱི་བཅས་པ་ཕྲ་རགས་
མཐའ་དག་ཚུལ་བཞིན་དུ་བསྲུངས་ཏེ་འཕགས་མཆོག་ཉེ་བར་འཁོར་སླར་ཡང་
གངས་རིའི་ཁྲོད་དུ་བྱོན་པ་ལྟར་ངུར་སྨྲིག་འཛིན་པ་ཐམས་ཅད་ཀྱི་ནང་ན་གཙུག་
གི་ནོར་བུ་ལྟ་བུར་གྱུར་ཏོ། །དེ་ནས་དགུང་ལོ་སོ་གཉིས་པ་མེ་ཕོ་སྟག་ལ། འཇམ་
དཔལ་དབྱངས་དོན་ཡོད་རྒྱལ་མཚན་པ་སྐུ་མཆེད་ཡུམ་དང་བཅས་པ་དང་། བླ་མ་
ཀུན་དགའ་རྒྱལ་མཚན། ཀུན་སྤངས་ནམ་མཁའ་གྲགས། བྱང་སེམས་རིན་ཆེན་
དགོན་རྣམས་ཀྱིས་རྟ་རའི་གདན་ས་མཛད་པར་ཞུ་བ་གསོལ་བ་ལ། ཞལ་བཞེས་
མ་མཛད་པས། བླ་མ་གནུར་པ་ཆོས་འཕགས་རྒྱལ་མཚན་དང་། རིན་ཆེན་ཤེས་
རབ་འབུམ་པས་ཀྱང་གདན་ས་མཛོད་གསུངས་པའི་ཞལ་ཏ་ནན་ཆེན་པོ་མཛད་
པས། བླ་ མའི་ བཀའ་ བཅག་ པར་ གྱུར་ དོགས་ནས་ཞལ་གྱིས་བཞེས་ཏེ། བྱང་
སེམས་རིན་ཆེན་མགོན་གྱིས་དབུ་མཛད་པའི་བླ་མ་དགེ་བའི་བཤེས་གཉེན་རྣམས་
དང༌། ཤབ་ཚང་བ་ལ་གཏོགས་པའི་དགེ་བཤེས་གྲྭ་པ་བུ་སློབ་རྣམས་ཀྱིས་ཞུ་
འབུལ་བྱས་ནས་ཆོས་གྲྭ་ཆེན་པོ་ཨེའི་ཟུར་ཆེན་མཛད། དེའི་ཚེ་སེམས་ཅན་ཐམས་
ཅད་ལ་མ་བུ་གཅིག་བུ་ལ་བརྩེ་བ་ལྟར་བདག་པས་གཞན་གཅེས་པའི་བྱང་ཆུབ་ཀྱི་
སེམས་དང་ནམ་ཡང་འབྲལ་བ་མེད་པའི་ངང་ནས། ཕྱི་རུ་བསྟན་པ་གཟུང་བའི་
ཕྱིར་བཤད་ཉན་ལ་གཡེལ་པ་མི་མངའ་བར་མཛད་དེ། དུས་ཆོས་ལ་ཕར་ཚད་
གཉིས། མངོན་པ་ཀུན་ལས་བཏུས། མདོ་སྡེ་རྒྱན། རྒྱུད་བླ་མ། སྤྱོད་འཇུག་སྟེ་པོ་
ཏི་དྲུག་དྲུག་གསུངས། ཞོར་ཆོས་ལ་བཀའ་མདོ་རྒྱུད། འགྲེལ་པ་འགྲེལ་བཤད།
མན་ངག་གི་སྐོར་མཐའ་ཡས་པ་རྣམས་འཇམ་པའི་དབྱངས་ཆེན་པོ་དོན་ཡོད་རྒྱལ་
མཚན་པ་སྐུ་མཆེད་ཀྱིས་ཐོག་དྲངས་པའི་དགེ་བའི་བཤེས་གཉེན་རྒྱ་མཚོ་ལྟ་བུ་ལ་
- 326 -



ལམ་རིམ་བླ་མ་བརྒྱུད་པའི་རྣམ་ཐར། །
གསུངས་ཤིང་། བཤད་ཉན་ལ་གནོད་དགོངས་ནས་གཤིན་ཆོག་ལ་སོགས་པ་
རྣམས་ལ་ཡང་མ་བྱོན་པར་བཤད་ཉན་ལ་བརྩོན་པའི་སྟོབས་དང་། བྱང་ཆུབ་ཀྱི་
སེམས་ཀྱི་ནུས་པ་དང་། གཞུང་ལུགས་འཆད་པ་ན་ཚིག་དོན་གསལ་ཞིང་འབྲེལ་
ཆགས་པ། ལྷག་ཆད་མེད་ཅིང་རྣ་བར་སྙན་པའི་ཚིག་གིས་བརྡ་འཕྲོད་པས་ངེས་
ཤེས་བསྐྱེད་པ་ལ་གཞན་ལས་ཕུལ་དུ་ཕྱིན་པའི་ལེགས་པར་བཤད་པའི་གསུང་གི་
འོད་ཟེར་གྱི་ཉན་པ་པོའི་མི་ཤེས་པའི་དྲི་མ་བསལ་ཏེ། བློ་གྲོས་ཀྱི་པདྨོའི་ཟེའུ་འབྲུ་
གསལ་བར་མཛད་པ་ལ་བརྟེན་ནས་ཉིད་ཀྱི་སློབ་མ་དཀའ་ཆེན་བཅུ་ལ་མཁས་པ་
མཐའ་ཡས་པ་བྱུང་སྟེ་སྙན་པའི་གྲགས་པས་སའི་སྟེང་ཁྱབ་པར་གྱུར་ཏོ། །དེ་ལྟར་
བསྟན་པ་དང་སེམས་ཅན་ཀྱི་དོན་ལ་སྐད་ཅིག་ཀྱང་གཡེལ་བ་མེད་པའི་ངང་ནས་
རྟ་རའི་གདན་ས་ལོ་བདུན་མཛད་ཅིང་། དེའི་ཚེ་དགུང་ལོ་སོ་བརྒྱད་པ་ལ་འཇམ་
པའི་དབྱངས་དོན་ ཡོད་ པས་བསྐུལ་ནས་མདོ་རྒྱན་ལ་ཊཱིཀྐ་མཛད། ཁོང་ གིས་
བསྐུལ་ནས་སྦྱར་བྱས་ན་སྟོང་སོབ་ཏུ་སོང་དོགས་ནས་མ་བྱས་གསུངས། འདི་ལ་
དཀའ་ལས་ཀྱང་ཆེ་བར་བྱས་ནས་བརྩམས་ཏེ་ལེགས་རབ་གཅིག་བྱུང་ནས་འདུག་
གསུངས། དེའི་རྗེས་ལ་རྒྱུད་བླའི་ཊིཀྐ་མཛད། དེའི་རྗེས་ལ་སློབ་དཔོན་གྲུབ་རྒྱལ་
བའི་དོན་དུ་སྤྱོད་འཇུག་གི་ཊཱིཀ་མཛད། དེའི་ཚེ་མཁས་པ་མང་པོ་དཔང་ལོའི་དྲུང་
དུ་འཛོམ་ནས་སྤྱོད་འཇུག་ལ་སུ་མཁས་ཀྱི་གླེང་མོ་བྱུང་བས། ལ་ལ་ན་རེ་ཀྱི་སྟོན་
པ་མཁས་ཟེར་བ་ལ། དཔང་ལོའི་ཞལ་ནས། སྤྱོད་འཇུག་ལ་བོད་གངས་ཅན་གྱི་
ཁྲོད་ན་རྒོད་ཚང་པ་དང༌། གུ་རུ་ཐོགས་མེད་གཉིས་ལས་མཁས་པ་མེད། སྤྱོད་
འཇུག་གི་དོན་ཐམས་ཅད་ཁོང་གཉིས་ཀྱི་རྒྱུད་ལ་ལྡན་པ་ཡིན་གསུངས་སོ། །དེ་
ལྟར་བོ་དོང་གི་བཤད་ཉན་མཛད་དུས་སློབ་དཔོན་དང་མཆེད་གྲོགས་འགའ་རེས་
327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕྱག་རྫས་སྲབ་པ་ལ་གྲྭ་པ་མང་པོ་སྐྱོང་དགོས་པས་ལག་ལེན་གྱི་སྐོར་རྣམས་སྐྱོང་
བར་ཞུ་ཞེས་ཡང་ཡང་ཞུས་པས། རྒྱལ་སྲས་བདག་ཉིད་ཆེན་པོ་འདིའི་ཐུགས་ལ་
ཁ་ གསག་གཞོགས་སློང་ གིས་ནོར་བསྒྲུབས་ཏེ་སློབ་མ་སྐྱོང་བ་ནི། རྒྱལ་བའི་
བཀའ་དང་མི་མཐུན་ཞིང་སྔོན་བྱོན་དམ་པའི་མཛད་ཚུལ་མིན་ལ། སྔོན་བྱོན་དམ་
པ་རྣམས་ཀྱི་མཛད་ཚུལ་ནི་ཚེ་འདིའི་བསམ་སྦྱོར་དོར་ཏེ་རྒྱལ་བའི་བཀའ་དང་
མཐུན་པར་སྡོམ་པ་གསུམ་གྱི་བཅས་མཚམས་དག་པར་བསྲུང་བ་གཞི་བཞག་
ནས་བྱང་ཆུབ་ལམ་གྱི་རིམ་པའི་ཉམས་ལེན་བྱེད་པ་འདི་ཡིན་སྙམ་དུ་ལག་ལེན་
སྐྱོང་ན་ངའི་ལག་ལེན་དེ་འདི་ལྟ་བུ་ཞིག་ཡིན་ཏེ་དགོངས་ནས། རྒྱལ་སྲས་རྣམས་
ཀྱི་ལག་ལེན་བཤད་པར་བྱ་དགོས་ཞེས་ལག་ལེན་གྱི་སྒྲ་ལ་བརྟེན་ནས་ རང་
གཞན་ཐམས་ཅད་རྒྱལ་སྲས་ལག་ལེན་ལ་འཇུག་པའི་ཕྱིར་རྒྱལ་སྲས་ལག་ལེན་
མཛད། བརྩམས་ཟིན་ནས་ཞུས་དག་ལ་ཁང་ཐོག་བྱོན་ཏེ་མདུན་ན་བཞག་ཡོད་
པའི་དུས། རླུང་པོ་ཆེན་པོ་ཞིག་བྱུང་ནས་ཁྱེར་སོང་བས་ཤོག་བུ་གཅིག་ཀྱང་བསྡུ་
རྒྱུ་མ་རྙེད། དེ་ནས་ཡང་བློ་ལ་གསལ་ལེ་འདུག་པས་ལྡབས་ནས་བྲི་དགོས་བྱུང་
སྟེ། ད་ཕྱོགས་ཐམས་ཅད་དུ་དར་བ་འདིའི་རྟེན་འབྲེལ་ཡིན་པ་འདྲ་གསུངས་ཏེ།
དེ་ནི་རྒྱལ་སྲས་བདག་ཉིད་ཆེན་པོ་འདི་ཐུགས་བསྐྱེད་ཤིན་ཏུ་བཟང་བས་རིས་སུ་
མ་ཆད་པའི་ཆོས་བྱེད་ཐམས་ཅད་རྒྱལ་སྲས་རིན་པོ་ཆེ་འདིའི་གསུང་ལ་དད་ཅིང་
མོས་པར་བྱེད་ཅིང་། ལྷག་པར་རྒྱལ་སྲས་ལག་ལེན་འདི་ཕྱོགས་ཐམས་ཅད་དུ་
དར་ཆ་ཆེ་ཞིང་། སུས་མཐོང་ཡང་གུས་པར་ཐལ་མོ་སྦྱོར་ཞིང་ཇི་བཞིན་ཉམས་སུ་
ལེན་པར་མ་ནུས་ཀྱང་དད་ཅིང་གུས་པ་དང་སྨོན་པའི་ཡུལ་དུ་བྱེད་པ་ཀུན་ལ་
མཐུན་སྣང་དུ་གྲུབ་པ་འདིའོ། །དེའི་དུས་སུ་བསྙུང་པོ་ཞིག་བྱུང་བ་ལ་གྲྭ་པ་རྣམས་
- 328 -



ལམ་རིམ་བླ་མ་བརྒྱུད་པའི་རྣམ་ཐར། །
ཀྱིས་ཞལ་ཏ་འཇོག་པར་ཞུ་ཞུས་པས། ངའི་ཁ་ཆེམས་རྒྱལ་སྲས་ལག་ལན་ཡིན་
གསུངས་སོ། །རྒྱལ་སྲས་བདག་ཉིད་ཆེན་པོ་འདི་རྒྱལ་བའི་ཆོས་མ་ལུས་འཛིན་
པའི་སྨོན་ལམ་རླབས་པོ་ཆེའི་མཐུ་གྲུབ་སྟེ། བྱང་ཆུབ་སེམས་དཔའ་གཞོན་ནུ་ནོར་
བཟང་གིས་དགེ་བའི་བཤེས་གཉེན་བརྒྱ་རྩ་གཅིག་བསྟེན་པའི་ཚུལ་ལྟར། བྱང་
ཆུབ་སེམས་དཔའ་ཆེན་པོ་འདིས་ཀྱང་དགེ་བའི་བཤེས་གཉེན་བཅུ་ཕྲག་བཞི་དང༌།
འགྲན་གྱི་དོ་ཟླ་བྲལ་བའི་ཡོངས་འཛིན་རིན་ཆེན་གཉིས་རྣམས་བསྟེན་ཏེ། དེ་ཡང་
ཐོག་མར་ཤེས་བྱ་རྒྱ་ཆེན་གསན་པའི་བཤེས་གཉེན་བཅུ་ཕྲག་གཅིག་ནི་འདི་ལྟར།
དགུང་ལོ་བཅུ་བཞེས་པའི་དུས་སུ། འཇམ་དབྱངས་འཁོན་སྟོན་ལ་སེམས་བསྐྱེད།
ཕར་ཚད་གཉིས། མངོན་པ། གཤིན་རྗེ་གཤེད་དགྲ་ནག་གི་མངོན་རྟོགས། ཡུམ་
སྒྲུབ། མི་འཁྲུགས་པའི་སྒོམ་བཟླས་རྣམས་གསན། བླ་མ་ཀུན་རྒྱལ་བ་ལ་མངོན་
པ་ཀུན་ལས་བཏུས་ལ་སོགས་པ་བྱམས་པ་དང་འབྲེལ་བའི་ཆོས་སྐོར་རྣམས་
གསན། འཇད་ རོང་ པ་ འཇམ་དབྱངས་ཉི་མ་རྒྱལ་མཚན་ལ་ཚད་མ་རྣམ་ངེས་
གསན། ས་སྐྱའི་མཁས་པ་ཆེན་པོ་བླ་མ་གཞོན་རྒྱལ་བ་ལ་སྡེ་བདུན་འགྲེལ་པ་
འགྲེལ་བཤད་དང་བཅས་པ་གསན། བླ་མ་བཀྲ་ཤིས་མགོན་ལ་མངོན་པ་ཀུན་
ལས་བཏུས་གསན། སློབ་དཔོན་ཤཱཀྱ་བྱང་ཆུབ་ལ་ཕར་ཕྱིན་གསན། ཁྲོ་ཕུར་ཚད་
མའི་སྐྱེས་བུ་བསོད་ནམས་མགོན་ལ། ཡུམ་རྒྱས་པ། བརྒྱད་སྟོང་པ། བརྒྱད་སྟོང་
འགྲེལ་ཆེན་སོགས་ གསན། འཇམ་ དབྱངས་ ཉག་ གཅིག་ ལ། ཉི་ ཁྲི། ཁྲི་བརྒྱད་
སྟོང་པ། ཤེས་རབ་སྣ་ཚོགས། ཤེས་རབ་ཁྲི་པ། ཉི་ཁྲི་ལེ་མང་། ཉི་ཁྲི་སྣང་བ། ལེ་
བརྒྱད་མ། ས་སྡེ་ལྔ་རྣམས་གསན། དཔང་ལོ་ཙཱ་བ་བློ་གྲོས་བརྟན་པ་ལ། ས་སྡེ་ལྔ།
ཐེག་བསྡུས་སྐོར་གསུམ། མངོན་པ་ཀུན་ལས་བཏུས། ཐུབ་པ་དགོངས་རྒྱན། རྣམ་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བཤད་རིགས་པ། ལས་སྒྲུབ་པའི་རབ་ཏུ་བྱེད་པ། རྟེན་འབྲེལ་མདོ་འགྲེལ། དབུ་
མ་སྒོམ་རིམ་སོགས་དབུ་མའི་སྐོར། དུས་འཁོར་རྒྱུད་འགྲེལ། གསང་འདུས་ཀྱི་
སྒྲུབ་ཐབས། བརྒྱད་སྟོང་དོན་བསྡུ། དེའི་འགྲེལ་པ། བྱང་ཆུབ་གཞུང་ལམ། ཕུང་
པོ་ལྔའི་རབ་བྱེད། བཅུ་གཅིག་ཞལ་གྱི་གཟུངས། སྡུད་པའི་འགྲེལ་པ་སངས་རྒྱས་
ཡེ་ཤེས་ཞབས་ཀྱིས་མཛད་པ་རྣམས་གསན། གོ་ཤྲི་རིན་ཆེན་སེང་གེ་ལ་མངོན་པ་
ཀུན་ལས་བཏུས་གསན་ནོ། །ཤིན་ཏུ་བཀའ་དྲིན་ཆེ་བའི་བཤེས་གཉེན་བཅུ་ཕྲག་
གཅིག་བསྟེན་ཚུལ་ནི། དགུང་ལོ་ལྔ་པའི་དུས་སུ་བསམ་གླིང་པའི་གདུང་བརྒྱུད་
སངས་རྒྱས་དབོན་ལ་བདེ་མཆོག་དྲིལ་བུ་པའི་དབང་བཞིའི་དོན་ངོ་འཕྲོད་པ་བྱུང་
ཞེས་གྲག་གོ །བསམ་གླིང་པའི་རིན་ཆེན་དཔལ་འབར་བ་དང་མཁན་པོ་རིན་ཆེན་
དཔལ་བཟང་གཉིས་ལ། སོ་སོ་ཐར་པའི་སྡོམ་པ་དེའི་བསླབ་བྱ་དང་བཅས་པ་
གསན། བླ་མ་མདོ་སྡེ་དཔལ་བ་ལ་རྣམ་རྒྱལ་སྒྲུབ་ཐབས། དེའི་གཟུངས། སྒྲོལ་མ་
མཎྜལ་བཞི་པ། སྒྲོལ་མ་ཉེར་གཅིག་གི་ལས་ཚོགས་སྒྲུབ་ཐབས་དང་བཅས་པ།
གཤིན་ རྗེ་ གཤེད་དྲག་པོའི་ རྗེས་གནང་། བྱང་ ཆུབ་ སེམས་ དཔའ་ ཟླ་བ་རྒྱལ་
མཚན་གྱིས་མཛད་པའི་གཏོར་མ་བརྒྱ་རྩ། གཟེར་ལྔའི་གདམས་པ། བློ་སྦྱོང་རྣམ་
དག་གཙུག་ནོར་སོགས་གསན། བླ་མ་གནུར་པ་ཆོས་འཕགས་རྒྱལ་མཚན་ལ། ཡོ་
གའི་སྐོར་གྱི་དབང་བཀའ་བཤད་མན་ངག་གི་བཀའ་ཐམས་ཅད་རྫོགས་པ་དང༌།
ཟབ་ ཆོས་ སྣ་ ཚོགས་ གསན། བྱང་ སེམས་ རིན་ ཆེན་ མགོན་ ལ། བདེ་ མཆོག་
སྒྲོལ་མ། འཁོར་ཆེན། དགྱེས་རྡོར། དགྲ་ནག །ཚེ་དཔག་མེད། ཀུན་རིག་རྣམས་
ཀྱི་དབང་། ཐུབ་པ་དགོངས་རྒྱན། ཐེག་བསྡུས་སྐོར་གསུམ། བྱམས་ཆོས་ལྔ་ རྩ་
འགྲེལ། ཉི་ ཤུ་ པ། སུམ་ ཅུ་ པ། སེམས་ བསྐྱེད་ ལན་ དྲུག །རྣམ་ རྒྱལ་ གྱི་ རྗེས་
- 330 -



ལམ་རིམ་བླ་མ་བརྒྱུད་པའི་རྣམ་ཐར། །
གནང་། མགོན་པོ་ལྕམ་དྲལ་གྱི་རྗེས་གནང་ལས་ཚོགས་དང་བཅས་པ། ཨ་ཕྱི་
མའི་གཏོར་དབང་། གཏོར་ཆོག་སོགས་གསན། བླ་མ་ར་ས་པ་རིན་ཆེན་གླིང་པ་
ལ་འཇམ་དབྱངས་ཨ་ར་པ་ཙ་ནའི་སྒྲུབ་ཐབས་ཞུས་ནས་ཉམས་ལེན་བྱས་པས་
དོན་དཔྱོད་ཀྱི་ཤེས་རབ་ཆེན་པོར་སོང་། ཁོང་རང་གི་ཐུགས་ལ་ཉི་ཁྲི་ཟིན་པ་བྱུང་
ཡོད་པར་འདུག་གསུངས། མཁན་ཆེན་ཆོས་རྒྱལ་བ་དཔལ་བཟང་པོ་ལ་སྙིང་པོ་
དོན་གསུམ། སེམས་ཉིད་ངལ་གསོ་སོགས་ཁྲོ་ཕུ་བའི་མན་ངག་བརྒྱ་རྩའི་ཁྲིད་
རྣམས་གསན། བླ་མ་རི་པ་དཔལ་ཤེས་ལ། ཞ་མ་ནས་བརྒྱུད་པའི་ཕྱག་རྒྱ་ཆེན་པོ་
བསྟོད་ སྐོར། ནཱ་ རོ་ཆོས་དྲུག ལྷན་ ཅིག་ སྐྱེས་ སྦྱོར་ སོགས་ གསན། ཀུན་ སྤངས་
ནམ་མཁའ་ གྲགས་ལ། བདེ་མཆོག་གི་དབང་ལན་ གཉིས། དཔའ་བོས་མཛད་
པའི་ སྐྱེས་ རབས། བསླབ་བཏུས། མདོ་བཏུས། ཕྱག་རྒྱ་ཆེན་པོ་གངྒཱ་མ་སོགས་
གསན། བླ་མ་འདི་ལ་མ་འོངས་པའི་མངོན་པར་མཁྱེན་པ་མངའ་སྟེ། གཟིམ་ཁང་
ཆོས་རྫོང་རྩིག་པའི་བཀོད་པའི་ཞལ་ཏ་ཨར་པ་རྣམས་ལ་མཛད་པའི་རྩ་ན་སེམས་
དཔའ་ཆེན་པོ་ཡང་བཞུགས་པས། ཉིད་ཀྱི་ཐུགས་དགོངས་ལ་བཙུན་རྒན་བློ་མ་
ཁུགས་དགོངས་ཡོད་མཆི་སྟེ། ཁང་པ་འདི་བདེ་སུས་སྤྱོད་མི་ཤེས་སོ་ཨང་གསུང་
ཞིང་། མཁར་ལས་གྲུབ་ནས་དགུན་གཅིག་བཞུགས་པ་དང་བསྙུང་སྟེ། སེམས་
དཔའ་ཆེན་པོ་གདན་དྲངས་ནས། ངའི་ཚིག་བཞི་པོ་འདི་ཉིད་ཀྱིས་སྒྲུབས་ཤིག་
གསུངས་ཏེ། ང་མ་ཤི་བར་རྩར་བཞུགས་པ་དང་། ང་ཤི་ནས་ཞེ་དགུའི་བར་ལ་ཆོ་
ག་རེ་གསུངས་པ་དང་། གཟིམ་ཁང་འདི་དང་གཞིས་ནས་བརྒྱ་ཐོན་གཅིག་འབུལ་
བས་བཞེས་གསུངས་པ་ལ། གཞིས་ལམ་གཅིག་བཞེས་ནས་ ཁོང་རང་གི་དུས་
མཆོད་ལ་ཕུལ། གཞན་རྣམས་གསུང་བཞིན་དུ་བསྒྲུབས་ཏེ་སེམས་དཔའ་ཆེན་
-331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོའི་ཞལ་ནས། ཁང་པ་འདི་གྲུབ་ནས་ཁོང་པས་དགུན་གཅིག་ལས་མ་བཞུགས།
འོ་སྐོལ་གྱིས་ལོ་སུམ་ཅུ་རྩ་གྲངས་ཤིག་བེད་སྤྱད་འདུག །ད་དུས་མ་འོངས་པའི་
མངོན་པར་མཁྱེན་པ་གསུངས་པར་གདའ་གསུངས་སོ། །ཟབ་ཆོས་སྣ་ཚོགས་ཞུས་
ནས་བཤེས་གཉེན་བཅུ་ ཕྲག་གཅིག་ནི་འདི་ལྟར། བླ་ཆེན་ཀུན་ བློ་ལ་སེམས་
བསྐྱེད། རྒྱལ་ སྲས་ ལམ་བཟང་། བྱང༌ ཆུབ་ སེམས་ དཔའི་ སྤྱོད་ འཇུག་ སོགས་
གསན། འཛིམས་པའི་བླ་མ་ཡོན་ཏན་རྒྱ་མཚོ་ལ་འཁོར་ཆེན་དང་སྒྲོལ་མའི་རྒྱ་
གཞུང་། དོན་ཞགས་ཀྱི་སྐོར་རྣམས་གསན། དེའི་སྐུ་མཆེད་བླ་མ་རྡོ་རྗེ་དཔལ་ལ།
གཟེར་ ལྔའི་ བྱིན་ རླབས། བཤེས་ སྤྲིངས་ སོགས་ གསན། བླ་ མ་ རིན་ ཡེ་ བ་ ལ།
འཇུག་པ་སེམས་བསྐྱེད། བྱམས་ཆོས་ལྔ་རྩ་འགྲེལ། ཡང་དགོན་པའི་རི་ཆོས་སྐོར་
གསུམ། དཔེ་ཆོས་རིན་སྤུངས། མན་ངག་རི་སྤུངས་སོགས་གསན། འཇམ་དཔལ་
དབྱངས་དོན་ཡོད་པ་ལ་སྒྲོལ་མ་དང༌། བདེ་ཆེན་རལ་གཅིག་གི་དབང་། སེམས་
བསྐྱེད། ས་སྐྱ་པའི་བླ་མའི་རྣལ་འབྱོར་ཐུན་མོང་མ་ཡིན་པ། དབུ་མ་ཆེན་པོའི་ཁྲིད་
རྣམས་ གསན། མཁན་ཆེན་ བུ་ སྟོན་ པ་ལ། བདེ་མཆོག །གསང་འདུས། དཔལ་
མཆོག་རྡོར་སེམས་ཀྱི་དབང་། ནག་པོ་པའི་སྒྲུབ་ཐབས་གྱི་ཊིཀྐ། ལས་ཆོག་གི་
ཊིཀྐ་རྣམས་ གསན། ཆོས་ རྗེ་ བསོད་ནམས་རྒྱལ་མཚན་ པ་ ལ། སེམས་བསྐྱེད།
སྒྲོལ་མའི་དབང་། དྲིལ་བུ་པ་སྐོར་གསུམ་གྱི་དབང་། བདེ་མཆོག་མཆོད་འཕྲེང་།
བདེ་མཆོག་སྡོམ་འབྱུང་གི་འགྲེལ་པ། སུམ་པ་ལོ་ཙཱའི་སྙན་བརྒྱུད། རྣམ་རྒྱལ་གྱི་
བསྟོད་པ་ཙཎྜ་གོ་མིས་མཛད་པ་རྣམས་གསན། ར་ས་བླ་མ་བསོད་ནམས་ལྷུན་
གྲུབ་ ལ། གཤིན་ རྗེ་ གཤེད་དགྲ་ནག་ གི་ དབང་ རྒྱུད་ མན་ ངག་ དང་ བཅས་ པ་
གསན། བླ་མ་བློ་བཟང་བ་ལ་གླང་རི་ཐང་པའི་བློ་སྦྱོང་ཚིག་རྐང་བརྒྱད་མ་གསན།
- 332 -



ལམ་རིམ་བླ་མ་བརྒྱུད་པའི་རྣམ་ཐར།
སྤྱི་བོ་ལྷས་པའི་མཁན་པོ་ཤེས་རྒྱལ་གྲུབ་བཟང་ལ། ཐུགས་རྗེ་ཆེན་པོ་སྐྱེར་སྒང་
པའི་སྒྲུབ་ཐབས་ལས་ཚོགས་དང་བཅས་པ་གསན་ནོ། །དག་སྣང་རྒྱ་ཆེན་སྦྱངས་
པའི་ བཤེས་ གཉེན་བཅུ་ ཕྲག་ གཅིག་ནི་ཏི་ཤྲཱི་ཀུན་དགའ་རྒྱལ་མཚན། བླ་མ་
མཁས་བཙུན་ཆེན་པོ། བླ་ཆེན་བསོད་བློ། བླ་མ་ཤར་ ཀུན་བསོད། བླ་མ་ཤེས་
རབ་རྒྱལ་མཚན། དྲང་ པོ་ ལུང་ གི་མཁན་པོ་ཐུགས་ རྗེ་ཤེས་ རབ། སློབ་དཔོན་
དཔལ་ གྱི། མཁན་པོ་བསོད་ནམས་སེང་གེ །བླ་མ་རྒྱལ་པོ་དཔལ། བླ་མ་ནམ་
མཁའ་སངས་རྒྱས་རྣམས་ལ་ཡང་ཆོས་འབྲེལ་རེ་ཡོད་གསུངས། འགྲན་གྱི་དོ་ཟླ་
མེད་པའི་ཡོངས་འཛིན་རིན་ཆེན་གཉིས་ནི་འདི་ལྟར། བསྟན་འཛིན་ཐམས་ཅད་
ཀྱི་གཙུག་རྒྱན། ཕན་བདེ་ཐམས་ཅད་གྱི་འབྱུང་གནས། གནས་བསྟན་ཆེན་པོའི་
སྤྲུལ་པ། དག་པའི་ས་ལ་གནས་པའི་སེམས་དཔའ་ཆེན་པོ། མཁན་ཆེན་བསོད་
ནམས་གྲགས་ལ། མདོ་རྒྱུད་ཐམས་ཅད་ཀྱི་སྙིང་པོ། མན་ངག་ཐམས་ཅད་ཀྱི་ཉིང་
ཁུ། རྒྱལ་བ་ཐམས་ཅད་ཀྱི་སྤྱི་ལམ་ཐེག་པ་ཆེན་པོའི་བློ་སྦྱོང་ཞུས་པའི་དུས་སུ། སྐྱེ་
བ་དཔག་ཏུ་མེད་པའི་གོང་རོལ་ནས་དཔོན་སློབ་ཀྱི་འབྲེལ་པ་ཡོད་པའི་རྟེན་
འབྲེལ་གྱིས། བྱང་ཆུབ་ཀྱི་སེམས་གཉིས་ནི་དབྱར་གྱི་ཆུ་ཀླུང་ཆེན་པོའི་རྒྱུན་བཞིན་
དུ་འཕེལ་ཞིང་རྒྱས། སྟོང་པ་ཉིད་དང་སྙིང་རྗེ་ཆེན་པོའི་རྦ་ཀློང་ཆེན་པོ་འཁྲུགས་
ནས་དོན་གཉིས་ལྷུན་གྲུབ་ཀྱི་རྒྱ་མཚོ་ཆེན་པོར་ཕྱིན་ཏོ། །རྒྱལ་སྲས་བདག་ཉིད་
ཆེན་པོ་འདིས་ལམ་མ་ནོར་བ་སྟོན་པའི་བླ་མ་ལ་ཡིད་བཞིན་གྱི་ནོར་བུ་དང་སངས་
རྒྱས་དངོས་ཀྱི་མོས་གུས་བཅོས་མ་མིན་པ་ཐོབ་སྟེ། མཁན་ཆེན་རིན་པོ་ཆེ་དང་
མཇལ་ཙ་ན། གནས་བརྟན་ཆེན་པོ་ཞིག་དང་མཇལ་བའི་སྣང་བ་ཡོང་གིན་འདུག་
གསུངས། ཇོ་བོ་རྗེ་བླ་མ་གསེར་གླིང་པའི་མཚན་བརྗོད་པའི་ཚེ། ཕྱག་ཐལ་མོ་
-333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྦྱར་སྤྱན་ཆབ་འདོན་པ་བཞིན་དུ། མཁན་ཆེན་རིན་པོ་ཆེའི་མཚན་བརྗོད་པ་ན་
ཕྱག་ཐལ་མོ་སྦྱར་སྤྱན་ཆབ་ཉིལ་མཛད་ནས། ངའི་བླ་མ་དེའི་ཐུགས་རྗེ་དེ་ལྟ་བུ་
གཞན་ལ་རང་མེད་གསུངས་ནས་གཙུག་གི་ནོར་བུ་ལྟར་འཛིན་ཏོ། །གཞན་ཡང་
བྱང་ སེམས་ བསོད་ནམས་གྲགས་པ་ལ། སྐྱིད་སྡུག་ལམ་ཁྱེར། དོན་ཞགས་ཀྱི་
སྐོར། སྨན་བླའི་རྗེས་གནང་དང་མདོ་ཆོག །འདུལ་བ་མདོ་རྩ། རི་ཁྲོད་ལོ་མ་གྱོན་
མ་དང་འོད་ཟེར་ཅན་གྱི་གཟུངས། ཇོ་བོ་རྗེས་མཛད་པའི་སེམས་བསྐྱེད་ཆོ་ག །ཛེ་
ཏ་ རིས་མཛད་པ་ལ་སོགས་པའི་ཆོས་ཆུང་བརྒྱ་རྩ། རིགས་གཏད་སོགས་སྐྱེར་
སྒང་པའི་ཆོས་སྐོར་རྣམས་ཞོར་ཉན་མཛད་དོ། །དང་པོར་རིགས་པའི་གནས་ལྔ་ལ་
མཁས་པར་སྦྱངས་ཤིང་། བར་དུ་རྣམ་པ་ཐམས་ཅད་པའི་མཆོག་དང་ལྡན་པའི་
སྟོང་པ་ཉིད་དང༌། དམིགས་པ་མེད་ པའི་སྙིང་རྗེ་ཆེན་པོ་གཉིས་ལ་གོམས་པར་
བྱས་པས་མཆོག་གི་དངོས་གྲུབ་བརྙེས་ནས་འགྲོ་བའི་དོན་རྒྱུད་ཆད་མེད་པར་
མཛད་པ། རྡོ་རྗེ་འཆང་ཆེན་པོའི་ངོ་བོར་གྱུར་པ་རིན་པོ་ཆེ་ཤེས་རབ་འབུམ་པ་ལ་
དུས་འཁོར་གྱི་དབང་དང་སྦྱོར་བ་ཡན་ལག་དྲུག་གི་ཁྲིད་སོགས་སྔགས་ཀྱི་ཟབ་
ཆོས་མང་དུ་གསན་ཞིང་ལྷག་པར་དུས་གསུམ་སངས་རྒྱས་ཐམས་ཅད་ཀྱི་བགྲོད་
པ་གཅིག་པའི་ལམ་བྱང་ཆུབ་སེམས་དཔའ་ཐམས་ཅད་ཀྱི་ཐུགས་དམ་གྱི་མཐིལ་
བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཞུ་བར་མཛད་པས་དད་གུས་བླ་ལྷག་
ཏུ་མཛད་ཅིང་། ཐུགས་རྗེ་ཆེན་པོ་ཐུགས་རྒྱུད་ལ་འཁྲུངས་ངེས་ཤེས་པ་ནི་རིན་པོ་
ཆེ་ཤེས་རབ་འབུམ་པ་དེ་ཡིན་གསུངས་ནས་ཕྱག་ཐུགས་ཀར་ཐལ་མོ་སྦྱར་ནས་
སྤྱན་ཆབ་ཉིལ་ཉིལ་མཛད་དོ། །ཡང་རིན་པོ་ཆེ་ཤེས་རབ་འབུམ་པས་རྒྱལ་སྲས་
བདག་ཉིད་ཆེན་པོ་འདི་ལ་དུས་ལན་ཅིག་ཆེད་ཀྱིས་ཤོག་གསུངས་ཏེ། སྙན་ནས་
- 334 -



ལམ་རིམ་བླ་མ་བརྒྱུད་པའི་རྣམ་ཐར།
སྙན་དུ་བརྒྱུད། ཐུགས་ནས་ཐུགས་སུ་བརྒྱུད། གྲུབ་ཐོབ་ཀྱི་ཟམ་མ་ཆད། བྱིན་
རླབས་ཀྱི་ན་བུན་མ་ཡལ་བ། སྡིག་པོ་ཆེ་བཙན་ཐབས་སུ་འཚང་རྒྱ་བར་ནུས་ཤིང་།
རབ་ཚེ་འདི། འབྲིང་བར་དོ། །ཐ་མ་ཡང་སྐྱེ་བ་བདུན་ནམ་བཅུ་དྲུག་ན་འཚང་རྒྱ་
བའི་གདམས་ངག་མཁའ་འགྲོའི་ཁ་རླངས་ཐུལ་ལེ་བའི་ཆོས་ཐུགས་རྗེ་ཆེན་པོའི་
དམར་ཁྲིད་དང་། ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར། རྟེན་འབྲེལ་སྙིང་པོ་རྣམས་
ཀྱི་ཁྲིད། དབང་མདོར་བསྟན། སྨྱུང་གནས་ཀྱི་སྐོར་རྣམས་གནང་སྟེ། འགྲོ་དོན་རྒྱ་
ཆེན་པོ་འབྱུང་བའི་རྟེན་འབྲེལ་བསྒྲིགས་པར་མཛད་དོ། །དེ་ནས་རྒྱལ་སྲས་བདག་
ཉིད་ཆེན་པོ་འདིས། མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་
པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར། མདོ་སྔགས་ཡོངས་སུ་རྫོགས་པའི་
ལམ་གྱི་གནད་ཀུན་ལ་ཐོས་བསམ་གྱིས་སྒྲོ་འདོགས་ཆོད་པར་མཛད་ནས་སྔོན་
བྱོན་དམ་པའི་རྣམ་ཐར་ལྟར་དབེན་པའི་གནས་སུ་སྒྲུབ་པ་རྩེ་གཅིག་ཏུ་མཛད་
བཞེད་ནས་བོ་དོང་ཨེའི་རྟ་རའི་གདན་ས་སེམས་དཔའ་ཆེན་པོ་རང་གི་བུ་ཆེན་
སློབ་དཔོན་རྒྱལ་མཚན་སེང་གེ་ལ་གཏད་ནས་བཤད་ཉན་མཛད་ཀྱིན་ཡོད་པའི་
སྐབས་ སུ། འཇམ་ དཔལ་ དབྱངས་ དོན་ ཡོད་ རྒྱལ་ མཚན་ སྐུ་ མཆེད་ ཡུམ་ དང་
བཅས་པ་རྣམས་ཀྱི། ཨེའི་ཆོས་དཔོན་མཛད་པར་ཞུ་བ་གསོལ་བས། ངོས་ཆོས་
དཔོན་བཙལ་ཡོང་གི་ གསུངས་ནས་ས་སྐྱར་ བྱོན་ཏེ། དཔང་ལོ་ཙཱ་བ་ བློ་གྲོས་
བརྟན་པ་ལ་ཨེའི་ཆོས་དཔོན་ལ་འབྱོན་པར་ཞུ་ཕུལ་བས་དཔང་ལོའི་ཞལ་ནས།
གུ་རུ་ཐོགས་མེད། ཐོས་པའི་གཏམ་ལ་སྙན། ངའི་བླ་མ་གཡག་སྡེ་བ་སེང་གེ་རྒྱལ་
མཚན་གྱིས་ཀྱང་མ་ཐོབ་པའི་གདན་ས་ཡིན་སང་རང་འགྲོ་གསུངས་ནས་མཉེས།
དེ་ནས་དཔང་ལོ་ཨེར་གདན་དྲངས་ནས་རྒྱལ་སྲས་འདིས་ས་སྡེ་ལ་སོགས་པའི་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕྱག་དཔེ་རྣམས་དཔང་ལོ་ལ་ཕུལ་ནས། དབེན་པ་བསྟེན་པ་ལ་ཐུགས་ཕྱོགས་ཏེ།
ཉིད་ཀྱི་ཞལ་ནས། འདུ་འཛི་མི་གཙང་བ་ལྟར་བརྒྱང་བསྲིངས་ནས། །རང་གཞན་
དོན་དུ་རྟག་ཏུ་བསམ་གཏན་ལ། རབ་ཏུ་བརྩོན་པར་འདོད་པའི་སྐྱེ་བོ་ཡིས། །ཕྱི་
དང་ནང་གི་དབེན་པ་ཐོབ་པར་ཤོག །ཅེས་དང་། ཀྱེ་ཀྱེ་ཉོན་ཅིག་གྲོགས་པོ་དམ་
པ་ཀུན། །ཀུན་ཀྱང་གཏན་གྱི་བདེ་བ་ཐོབ་འདོད་ན། །ན་རྒ་འཆི་དང་སྐྱེ་བའི་སྡུག་
བསྔལ་བསམ། །བསམ་པ་ཐེག་པས་སྒོ་གསུམ་དགེ་ལ་འབད། །འབད་ཀྱང་དོན་
ཆུང་འཇིག་རྟེན་བྱ་བ་སྤངས། །སྐྱེས་བུའི་ཚེ་ནི་རི་གཟར་འབབ་ཆུ་འདྲ། །སྐད་
ཅིག་མི་སྡོད་འཆི་བའི་གནས་སུ་སྙོག །ལང་ཚོའི་དཔལ་ནི་མེ་ཏོག་མགུལ་རྒྱན་
བཞིན། །ཡུད་ཙམ་ཞིག་གིས་རྙིང་པར་འགྱུར་བ་ཡིན། །ཚེ་འདི་སྐད་ཅིག་ཅིག་
གིས་འཛད་འགྱུར་ཞིང་། །བསགས་པའི་ལོངས་སྤྱོད་སྤྱོད་པའི་དབང་མེད་པར། །
གློ་བུར་ཉིད་དུ་དུ་མའི་ནང་ནས་བདག །གཅིག་པུར་འགྲོ་ཚེ་ཚེ་འདིའི་མདུན་མས་
བསླུ། །བ་སྤུ་གྱེན་ལང་བཤང་གཅི་འཐུར་དུ་རྒྱུག །བྱད་ཤ་ཕྱིར་སྦོས་མིག་འབྲས་
ནང་དུ་བྲོས། །ཟས་ ཀྱི་ ཞེན་ལོག་ སྐོམ་གྱི་སྲིད་ པ་ འཕེལ། །ལུས་སྐྱོད་མི་ནུས་
སེམས་ཀྱི་གྱ་གྱུར་ལངས། །དེ་འདྲའི་སྡུག་བསྔལ་དྲག་པོས་ཐེབས་པའི་ཚེ། །སྨན་
པ་མཁས་ཀྱང་བཅོས་པའི་ཐབས་མེད་ཅིང་། །ཟང་ཟིང་རིམ་གྲོས་བཟློག་པར་མི་
ནུས་ན། །གཉེན་བཤེས་བརྩེ་གདུང་ཆེ་ཡང་ཅི་བྱར་ཡོད། །རིག་རིག་མིག་གིས་ཉེ་
དུའི་ གདོང་ ལ་ བལྟ། །ནོམ་ནོམ་ ལག་ པས་ རང་ གི་ གོས་ ལ་ འཇུ། །ངར་ ངར་
དབུགས་ཀྱི་ཕྲེང་བ་ཆད་ལ་ཉེ། །འཇིགས་འཇིགས་འདྲ་བའི་གཤིན་རྗེ་ཟིན་པ་ན།
ཁང་བཟང་ རིན་ཆེན་ནང་དུ་གནས་བཅས་ཤིང༌། །དཔའ་བའི་སྐྱེས་བུ་རྣོ་བའི་
མཚོན་ཐོགས་པ། །འབུམ་ཕྲག་དག་གིས་བསྲུངས་ཀྱང་གཤིན་རྗེ་ ཡི། །སྐྱེས་བུ་
- 336 -



ལམ་རིམ་བླ་མ་བརྒྱུད་པའི་རྣམ་ཐར། །
གཅིག་ཀྱང་ཐུབ་པར་མི་འགྱུར་ཞིང་། །འཁོར་ལོས་བསྒྱུར་རྒྱལ་གྱིས་ཀྱང་སྐྱོབ་མི་
ནུས། །སྟོང་གསུམ་ནོར་གྱིས་བཀང་ཡང་བླུར་མི་རུང་། །དེ་བས་ད་ལྟ་ཉིད་ནས་
དཀོན་མཆོག་ལ། །སྐྱབས་ སུ་སོང་ ལ་ འཕགས་པའི་ནོར་བདུན་བཟུང་། །ཉོན་
མོངས་སྟོབས་ཀྱིས་བསྒྲུབས་པའི་ནོར་རྫས་འདི། །འདི་དང་ཕྱི་མའི་སྡུག་བསྔལ་
ཀུན་གྱི་གནས། །གནས་ངན་ལེན་དང་ཟག་པ་འཕེལ་བའི་གྲོགས། །གྲོགས་དང་
ཉེ་དུ་འབྱེད་པའི་ཕུང་འདྲེ་ཡིན། །ནོར་ནི་སྦྲང་མའི་སྦྲང་རྩི་ ཇི་བཞིན་དུ། །རང་
གིས་ཏིལ་ཙམ་སྤྱད་པར་མི་ནུས་ཤིང་། །གཞན་དག་བསྲུང་བའི་དོན་དུ་ནོར་ཉིད་
དང་། །བདག་གིས་སྲོག་ཀྱང་འཆོར་བར་འགྱུར་བ་ཡིན། །སྟོང་གསུམ་ནོར་ལ་
དབང་བསྒྱུར་རྒྱལ་པོ་ཡང་། །འཇིག་རྟེན་འདི་ནས་ཕྱི་མར་འགྲོ་བའི་ཚེ། །སྒྲེན་མོ་
ལག་པ་སྟོང་པ་འགྲོ་འགྱུར་ན། །ཟང་ཟིང་ནོར་རྫས་སྒྲུབ་པ་མ་འཁྲུལ་ལམ། །
ནམ་ཡང་མི་མཛད་གཏན་གྱི་བདེ་བའི་རྒྱུ། །དད་དང་ཚུལ་ཁྲིམས་ཐོས་དང་གཏོང་
བ་དང་། །ངོ་ཚ་ཤེས་དང་ཁྲེལ་ཡོད་ཤེས་རབ་སྟེ། །བདེ་བར་འདོད་ན་ནོར་བདུན་
འདི་ དག་ཟུངས། །ཤེས་ ལྡན་ རྣམས་ ཀྱིས་ སྐྱེས་ བུ་ དམ་ པ་ སྟེན། །བསྟེན་ཅིང་
འགྲོགས་ན་ཉོན་མོངས་ནད་སྐྱེ་བ། །སྐྱེ་བོ་དམན་པ་འདི་དག་སྦྲུལ་གདུག་དང་། །
དུག་དང་འདྲེས་པའི་ཁ་ཟས་བཞིན་དུ་སྤོངས། །གཡོ་སྒྱུ་དྲུག་ཅུ་རྩ་བཞིའི་ཞགས་
པ་ ཡིས། །ཆགས་ལྡན་ སྐྱེས་བུ་ཤིན་ཏུ་དམ་བཅིངས་ནས། །ཐར་ པའི་སྲོག་རྩ་
གཅོད་པར་བྱེད་པ་ཡི། །བུད་མེད་དག་ལ་སུ་ཞིག་ཆགས་པར་བྱེད། །འབྱོར་པའི་
ཚེ་ན་བྲོས་ཀྱང་རྗེས་སུ་སྙེག །རྒུད་པའི་ཚེ་ན་དྲུང་དུ་བསྙེགས་ཀྱང་འབྲོས། །བུ་
ཡིས་རང་གི་ཕ་ཡང་གསོད་བྱེད་ན། །ཉེ་དུ་རྣམས་ལ་སུ་ཞིག་ཡིད་རྟོན་བྱེད། །
མངོན་དུ་གྱུར་ན་དགའ་བའི་ཚུལ་སྟོན་ཅིང་། །ལྐོག་ཏུ་གྱུར་ན་མི་སྙན་སྣ་ཚོགས་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྒྲོག །ཕན་བཏགས་ལན་དུ་གནོད་པ་སྐྱེལ་བ་ཡི། །བྱིས་པའི་གྲོགས་པོ་མཛའ་
ཡང་ངེས་པར་བསླུ། །དེས་ན་འཇིག་རྟེན་ཆགས་པ་རྣམ་པར་སྤང་། །སྤང་བྱ་བག་
ཆགས་བཅས་པ་མ་ལུས་པ། །ལུས་པ་མེད་པར་སྤངས་པ་འགྲོ་བའི་སྐྱབས། །
སྐྱབས་མཆོག་གསུམ་པོ་གུས་པའི་ཡིད་ཀྱིས་སྟེན། །འདུས་བྱས་མི་རྟག་རྟག་པའི་
སྐབས་མེད་ཅིང་། །ཟག་བཅས་མི་བདེ་བདེ་བར་འཛིན་པར་འཁྲུལ། །མྱང་འདས་
རབ་ཞི་ཞི་བའི་ལམ་འདོད་ན། །ཆོས་རྣམས་བདག་མེད་མེད་ཡོད་མཐའ་བྲལ་
སྒོམས། །ལས་ངན་རྒྱ་མཚོ་རྐྱེན་ངན་རྦ་རླབས་ཅན། །སྡུག་བསྔལ་སྣ་ཚོགས་ཆུ་
བོའི་རྒྱུན་འབབ་ཅིང་། །སྐྱེ་བོ་ངན་པའི་ཆུ་སྲིན་རྟག་རྒྱུ་བའི། །གྲོང་གི་མཚོ་ལ་
ཆགས་པར་མ་བྱེད་པར། །རང་བཞིན་ཉམས་དགའ་གཞན་གྱིས་འཚེ་བ་མེད། །
ཆུ་དང་ལོ་མ་འབྲས་བུའི་འབྱོར་པ་མེད། །ཆགས་དང་སྡང་བའི་གཏམ་ཡང་མི་
ཐོས་པའི། །དབེན་པའི་ནགས་ཚལ་དག་ཏུ་གནས་པར་གྱིས། །བུང་བ་དག་ནི་
ཡིད་འོང་གླུ་ལེན་ཅིང་། །རྨ་བྱའི་ཚོགས་རྣམས་མཛེས་པའི་གར་སྟབས་བསྒྱུར། །
ལྗོན་ཤིང་འགའ་ཞིག་ཡལ་གའི་བསིལ་ཡབ་གཡོབ། །འགའ་ཞིག་འབྲས་བུ་སྨིན་
པའི་མེ་ཏོག་འཐོར། །ཡན་ལག་བརྒྱད་དང་ལྡན་པའི་ཆུ་བོའི་རྒྱུན། །ལྷུང་ལྷུང་
སྙན་ པའི་ སྒྲ་ སྐད་ སྒྲོགས་ བྱེད་ཅིང་། །ལྦུ་ བའི་ ཕྲེང་ བས་ ཀུན་ནསམཛེས་ པར་
སྤྲས། །ཆུ་ཐིགས་ཟེགས་མའི་མེ་ཏོག་ཕྱོགས་བཅུར་འཐོར། །དེ་ལྟར་དབེན་ཞིང་
ཉམས་དགའི་གནས་མཆོག་ཏུ། །མཆོག་ཏུ་ཟབ་མོའི་མན་ངག་རབ་སྟོན་པ། །
སྟོན་པ་གཉིས་པ་ལྟ་བུའི་བླ་མ་ལ། །མ་ལ་བུ་བཞིན་གུས་པས་རིམ་གྲོ་བྱ། །དེ་
ཡིས་གསུངས་པའི་དམ་ཆོས་འོ་མའི་རྒྱུན། །རྟོགས་པའི་ལུས་སྟོབས་འཕེལ་བར་
བྱེད་པ་དེ། །ཉིན་དང་མཚན་དུ་སྐད་ཅིག་མ་ཡེངས་པར། །ཉམས་སུ་བླང་ཞིང་
- 338 -



ལམ་རིམ་བླ་མ་བརྒྱུད་པའི་རྣམ་ཐར།
འདི་ལྟར་སྤྱད་པར་བྱ། །ཐབས་ཀྱི་གྲུ་ཆེན་ཤེས་རབ་ཟག་ལྷན་ཅན། །བདག་གིས་
བཟུང་སྟེ་འཁོར་བའི་རྒྱ་མཚོ་ལས། །སེམས་ཅན་ཐམས་ཅད་བསྒྲལ་བར་བྱ་སྙམ་
པའི། །བྱང་ཆུབ་སེམས་མཆོག་ཆོས་ཀྱི་རྩ་བ་ཡིན། །ཚེ་འདིར་ལན་དང་ཕྱི་མར་
རྣམ་སྨིན་ལ། །རེ་བ་མེད་པའི་སྦྱིན་པ་ཐུབ་པས་བསྔགས། ཁྲིམས་ནི་ཡོན་ཏན་
ཀུན་གྱི་གཞི་ཡིན་པས། །གཞན་ལ་གནོད་པ་དུག་བཞིན་སྤང་བར་གྱིས། ཁོང་
ཁྲོའི་དགྲ་ཡིས་འདི་ཕྱིའི་དཔལ་འཕྲོག་པས། །བཟོད་པའི་དམག་དཔུང་ཆེན་པོ་
ཤིན་ཏུ་གཅེས། །ལེ་ལོས་རང་གཞན་དོན་གཉིས་མི་འགྲུབ་པས། །ལས་གཞན་
སྤངས་ཏེ་དགེ་ལ་འབད་པར་བྱ། །བསམ་གཏན་མེད་པར་ཆོས་ཉིད་མི་མཐོང་
བས། །རྣམ་རྟོག་མཚན་མ་མེད་པའི་ཏིང་འཛིན་སྒོམས། །ཤེས་རབ་མེད་པར་ཐར་
ལམ་མི་བགྲོད་པས། །བདེན་གཉིས་ཟབ་མོའི་དོན་ལ་མཁས་པར་གྱིས། །བདག་
དང་གཞན་གྱི་དུས་གསུམ་དགེ་བ་རྣམས། །སྲིད་གསུམ་འགྲོ་བས་བྱང་ཆུབ་ཐོབ་
བྱའི་ཕྱིར། །འཁོར་གསུམ་ཡོངས་སུ་དག་པའི་ཤེས་རབ་ཀྱིས། །སྐུ་གསུམ་མངོན་
རྒྱུར་བྱང་ཆུབ་ཆེན་པོར་བསྔོ། །ཞེས་གསུངས་ནས་དབེན་པའི་གནས་མདོ་སྡེ་རྒྱན་
ལས་ཇི་ལྟར་གསུངས་པ་དང་མཐུན་པ་རང་བཞིན་གྱིས་དབེན་པ་ལ་འདུག་ན་
ཉམས་དགའ་ཞིང་ཏིང་ངེ་འཛིན་ངང་གིས་འཕེལ་བ། མེ་ཏོག་རྣམ་པ་སྣ་ཚོགས་སྐྱེ་
བ་བྱ་རྣམ་པ་སྣ་ཚོགས་སྒྲ་སྙན་པ་འབྱིན་པ། རྩྭ་དང་ལོ་མ་དང་འབྲས་བུས་བརྒྱན་
པའི་ཤིང་ལྗོན་པས་མཛེས་པ། མདུན་ན་ཆུ་བོ་ཆེན་པོ་བཞིའི་ཡ་གྱལ་གཙང་ཆབ་
སྒྲ་སྙན་པོ་ལྷུང་ལྷུང་ལྟར་འབབ་པ། དེའི་ཉེ་འཁོར་ན་བེ་ཌཱུརྱ་ལྟ་བུའི་ནེའུ་གསིང་
སྔོན་པོ་ལ་མེ་ཏོག་ཁ་དོག་སྣ་ཚོགས་པ་དག་གིས་ཚོམ་བུ་བཀོད་པ་བཞིན་དུ་
བརྒྱན་པ། མདུན་ན་ཐང་ཆེན་པོ་རྒྱལ་ཐང་ཞེས་བྱ་བ་གསེར་གྱི་མཎྜལ་ལ་གཡུའི་
339-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཚོམ་བུ་བཀོད་པ་ལྟ་བུས་མཛེས་པ། འཚོ་བ་རྙེད་སླ་ཞིང་ཆོམ་རྐུན་དང་གཅན་
གཟན་གྱི་འཇིགས་པ་མེད་པ། གངས་རི་དཔལ་དང་ལྡན་པས་བསྐོར་བའི་དབུས།
གྲུབ་ཆེན་བརྒྱུད་མར་བྱོན་པའི་གནས་མཆོག་རི་བོ་པོ་ཏ་ལ་དང་ཚུལ་མཚུངས་
པར་གྱུར་པ། དངུལ་ཆུའི་ཆོས་རྫོང་དུ་དགུང་ལོ་ཞེ་གསུམ་པ་ལ་བྱོན་ནས་སྐུ་
མཚམས་བཅད་དེ། མཐུན་རྐྱེན་གྱི་ཞབས་ཏོག་སློབ་དཔོན་བསོད་ནམས་བརྟན་
གྱི་ ཕ་ མ་ གཉིས་ དང་། ཕྱུག་ མོ་ རྣལ་ འབྱོར་ གྱིས་ བསྒྲུབས་ ཏེ། ཉེ་ གནས་ མ་
གཏོགས་པ་སུ་ལ་ཡང་མཇལ་ཁ་མེད་ཅིང་། དྲག་ཞན་སུ་བྱུང་ཡང་ཕྲད་པར་མི་
མཛད་ཅེས་སྒོ་ཡིག་འདི་ལྟར་སྦྱོར་བར་མཛད་དེ། བླ་མ་དང་དཀོན་མཆོག་གསུམ་
ལ་ཕྱག་འཚལ་ལོ། །བདག་ལ་ཕྲད་པར་འདོད་པའི་སྐྱེ་བོ་གང་། །མི་ཚེ་སྟོན་ཀའི་
ཉི་ཐུང་བཞིན་དུ་ཡོང་། །འཆི་བདག་ནུབ་རིའི་གྲིབ་སོ་བཞིན་དུ་གཏུགས། །ཡོང་
ངེས་གཅིག་པུ་ངེས་པར་འཆི་བ་ཡིན། །ཕན་ངེས་གཅིག་པུ་དམ་པའི་ཆོས་ལས་
མེད། །དོན་མེད་གླེང་མོས་དགེ་སྦྱོར་གཡེང་མ་བྱེད། །སྐྱོ་ཤས་སྐྱེས་ན་ལོང་མེད་
བློ་སྣ་བཏུངས། །ལེ་ལོ་མ་བྱེད་མྱུར་དུ་བརྩོན་འགྲུས་རྩོམས། །དམ་པའི་ཆོས་དང་
ཚེ་འདིའི་མདུན་མ་གཉིས། །མཉམ་དུ་འགྲུབ་པ་སུ་ཡང་ཡོད་མ་ཡིན། །བསྒྲུབ་
པར་འདོད་པ་དེ་དག་རང་ཉིད་ཀྱིས། །རང་ཉིད་བསླུ་བ་ཉིད་དུ་ཐེ་ཚོམ་མེད། །
ཕྲད་ཀྱང་སྨྲ་རྒྱུ་དེ་ལས་མ་མཆིས་པས། །སོ་སོའི་གནས་སུ་ལུས་ངག་དགེ་ལ་སྦྱོར།
ཞེས་དང་། བདག་ནི་སྔོན་ གྱི་ ལས་ འཕྲོ་མི་བཟང་བས། །སྙིགས་མའི་དུས་ སུ་
མཐའ་འཁོབ་ཡུལ་དུ་སྐྱེས། །སྔོན་ཆད་ལུས་ངག་སེམས་ཀྱི་བྱ་བྱེད་རྣམས། །སྡུག་
བསྔལ་འབའ་ཞིག་སྒྲུབ་པའི་ཐབས་སུ་སོང་། །ད་ནི་དབེན་པའི་ཁང་བུར་རབ་
ཞུགས་ཏེ། །ཐག་པ་ཆད་པའི་སོག་ཕོན་ཇི་བཞིན་དུ། །ལུས་གྱི་བྱ་བྱེད་ཐམས་ཅད་
- 340 -



ལམ་རིམ་བླ་མ་བརྒྱུད་པའི་རྣམ་ཐར། །
ཞོག་ ལས་ ཐོང་། །རྒྱུད་ གསུམ་ ཆད་ པའི་ པི་ཝཾ་ ཇི་ བཞིན་དུ། །ངག་གི་བྱ་བྱེད་
ཐམས་ཅད་ཞོག་ལས་ཐོང་། །ལྟག་ཆུ་ཆད་པའི་རང་ཐག་ཇི་བཞིན་དུ། །སེམས་ཀྱི་
བྱ་བྱེད་ཐམས་ཅད་ཞོག་ལས་ཐོང་། །གལ་ཏེ་འདི་ལས་འདས་པ་བྱེད་གྱུར་ན། །
མ་ཧཱ་ ཀྭ་ ལས་ ཆད་ པ་ གཅོད་ པ་ གྱུར། །ཅེས་ མཁའ་ འགྲོ་ ཆོས་ སྐྱོང་ དཔང་དུ་
བཙུགས་ཏེ་མི་དང་མི་ཕྲད་ཅིང་ཚེ་འདིའི་སྣང་ཤས་ཕྲ་མོའང་མེད་པར་སྒྲུབ་པ་སྙིང་
པོར་མཛད་པའི་དམ་བཅའ་བརྟན་པོས་སྐུ་མཚམས་བཅད་དེ་ཉིན་མཚན་ཐམས་
ཅད་དུ་སྟོང་ཉིད་རྟོགས་པའི་ལྟ་བ་དང་སྙིང་རྗེ་ཟུང་དུ་འབྲེལ་བའི་ཏིང་ངེ་འཛིན་
གྱིས་དུས་འདའ་བར་མཛད་དོ། །དེ་དུས་ཨེ་ནས་དགེ་བཤེས་རྣམས་ཀྱིས་གདན་
འདྲེན་པར་ཕྱིན་ཏེ་ད་དུང་ཆོས་གསུང་བར་ཞུ་འཕྲིན་ཕུལ་བས་མཇལ་ཁ་ཡང་མ་
གནང་བར། ཉིད་ཀྱི་ཞལ་ནས། ན་མོ་ལོ་ཀེ་ཤྭ་རཱ་ཡ། །དཔག་ཡས་མཁྱེན་བརྩེ་
འཕྲིན་ལས་འོད་ཟེར་གྱིས། །གནས་སྐབས་བདེ་དང་གཏན་དུ་ཕན་པའི་ལམ། །
འགྲོ་བ་ཀུན་ལ་གསལ་བར་སྟོན་མཛད་པའི། །རྒྱལ་བ་སྲས་དང་བཅས་ལ་ཕྱག་
འཚལ་ནས། །བརྩེ་ཡང་གཞན་ཕན་ནུས་མེད་མ་ཎི་བ། །མཆི་མའི་རྒྱུན་དང་སྙིང་
རྗེས་ གདོང་ དང་ ཡིད། །རྣམ་པར་བརླན་པར་རྒྱུར་ནས་ རང་ཉིད་ ཀྱི། །སློབ་མ་
རྣམས་ ལ་ སྙིང་ གཏམ་ འདི་ སྐད་ སྨྲ། །དལ་ འབྱོར་ རིན་ཆེན་གླིང་དུ་ ཆུད་ དུས་
འདིར། །དམ་ཆོས་ཡིད་བཞིན་ནོར་བུ་མི་ལེན་པར། །དོན་མེད་ཚེ་འདིའི་བྱ་བ་
ལྷུར་བླངས་ན། །འགྱོད་ཀྱང་འཕྱིས་པའི་དུས་ཤིག་བྱུང་དོགས་བདོག །དེ་བས་
རང་ གིས་ རང་ཉིད་མ་བསླུ་བར། །ཚུལ་གནས་ཐོས་བསམ་སྒོམ་པའི་ སྦྱོར་བ་
ཡིས། །དམ་ ཆོས་ ཚུལ་ བཞིན་ སྒྲུབས་ ལ་ དལ་ འབྱོར་ འདི། །ཐོབ་ པ་ དོན་ ཡོད་
མཛོད་ཅིག་ཤེས་ལྡན་རྣམས། །རྒན་གཞོན་བར་མ་གོ་རིམ་མ་ངེས་པར། །འཆི་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྙམ་མེད་པར་གློ་བུར་འཆི་བའི་ཚུལ། །མཐོང་ཡང་རང་ཉིད་འཆི་སྙམ་མི་སེམས་
པ། །ནང་ན་བློ་གདེང་ཅི་ཡོད་ལེགས་པར་སོམས། །དེས་ན་རྙེད་བཀུར་གྲགས་པ་
ལ་སོགས་པ། །ཚེ་འདིའི་ཚེ་ ཐབས་མ་སྒྲུབས་ ཕ་རོལ་ཏུ། །ཕན་པའི་དམ་ཆོས་
བསྒྲུབས་ཏེ་ཕྱི་མ་རུ། །འགྲོ་བའི་ཚེ་ན་གདེང་དང་ལྡན་པར་མཛོད། །སྡུག་བསྔལ་
མི་འདོད་བདེ་ལ་རབ་སྲེད་ཅིང་། །ལས་འབྲས་བསླུ་བ་མེད་པར་ཤེས་བཞིན་དུ། །
སྡིག་སྤྱོད་དགེ་བ་མི་སྒྲུབ་སྐྱེས་བུ་དེ། །མཁས་པ་ཡིན་ན་དེ་བས་བླུན་པ་སུ། །དེས་
ན་ཚེ་འདིར་ཀུན་གྱིས་བརྙས་གྱུར་ཅིང་། །ཟས་སྐོམ་ལ་སོགས་མེད་པར་ཤི་ཡང་
བླ། །མི་དགེ་སྤངས་ཏེ་རྒྱུན་དུ་དགེ་བའི་ལས། །སྤྱོད་ན་མཁས་པ་ཡིན་ནོ་ཤེས་
ལྡན་རྣམས། །བླུན་པོ་ཡི་དྭགས་ལ་ཡང་སྐྱབས་འགྲོ་ཞིང་། །བརྩེ་མེད་སྡིག་ཅན་
མི་ ལ་ སྐྱབས་འགྲོ་མེད། །དེ་ དག་ མཁས་ པ་ སྙིང་ རྗེ་ ཅན་ རྣམས་ ཀྱི། །སྐྱབས་
གནས་མ་ཡིན་སྙིང་རྗེའི་ཡུལ་ཉིད་ཡིན། །དེ་བས་མཁྱེན་བརྩེ་ནུས་ལྡན་དཀོན་
མཆོག་ལ། །བློ་ལྟོས་གཏོད་ལ་འཕྲལ་གྱི་བདེ་སྡུག་རྐྱེན། །གང་བྱུང་བྱིན་རླབས་
ཡིན་པར་ཤེས་པར་གྱིས། །ཡུན་དུ་ཕན་པར་འགྱུར་བ་གདོན་མི་ཟ། །ཉོན་མོངས་
ཀྱིས་བསྐྱེད་ལས་ཀྱི་བུད་ཤིང་ལ། །སྡུག་བསྔལ་ གསུམ་ གྱི་མེ་ལྕེ་རབ་འབར་
བའི། །འཁོར་བ་བདེ་བར་སེམས་པ་ཕྱེ་མ་ལེབ། །མར་མེའི་གཟུགས་ལ་དགའ་
བས་རྒྱུགས་དང་མཚུངས། །དེས་ན་འཁོར་བ་སྡུག་བསྔལ་རང་བཞིན་དུ། །ཤེས་
ནས་དེ་རྒྱུ་ལས་དང་ཉོན་མོངས་རྣམས། །སྤངས་ཏེ་མྱང་འདས་ཐོབ་པར་བྱ་བའི་
ཕྱིར། །ཐར་ པའི་ལམ་ལ་ རབ་ཏུ་འབད་པར་མཛོད། །བདེ་བ་འདོད་དང་ སྡུག་
བསྔལ་མི་འདོད་པར། །བདག་དང་སེམས་ཅན་མཚུངས་པར་རྟོགས་བཞིན་དུ། །
བདག་གི་དོན་དུ་གཞན་ལ་གནོད་བྱེད་པའི། །མི་དེ་མི་ཡི་གཟུགས་ཅན་དུད་འགྲོ་
-342 -



ལམ་རིམ་བླ་མ་བརྒྱུད་པའི་རྣམ་ཐར། །
ཡིན། །གང་གིས་ སྔོན་ཆད་འཁོར་བར་ལན་མང་དུ། །བྱམས་པའི་ཤུགས་ཀྱིས་
སྡུག་ བསྔལ་ ཁུར་ བླངས་ཏེ། །ཕན་བདེ་ སྒྲུབ་ པའི་ མར་ གྱུར་ འགྲོ་རྣམས་ ལ། །
གནོད་བྱེད་ཆོས་པ་ཡིན་ན་ཆོས་མེད་སུ། །གང་གིས་རང་གི་བདེ་བ་ཡལ་བོར་
ནས། །ཡུ་བུའི་དོན་དུ་སྡུག་བསྔལ་ཁུར་བླངས་པའི། །སེམས་ཅན་ཚོགས་འདི་བློ་
ཡིས་ཡལ་བོར་ན། །ཐེག་ཆེན་དམ་ཆོས་ཐོས་པའི་དགོས་པ་ཅི། །དེས་ན་མཐའ་
ཡས་སེམས་ཅན་བསྒྲལ་བྱའི་ཕྱིར། །བླ་མེད་བྱང་ཆུབ་མཆོག་ཏུ་སེམས་བསྐྱེད་
དེ། །རང་དོན་སྤངས་ཏེ་དངོས་སམ་བརྒྱུད་ནས་ཀྱང་། །གཞན་དོན་སྒྲུབ་དེ་སྐྱེས་
བུ་མཆོག་ཡིན་ནོ། །གཞན་ལ་མི་ཕན་སྲེད་ཟད་བདེ་བ་ཡང་། །དམྱལ་བའི་མེ་
ལྟར་མཐོང་ནས་རང་སྤོང་ཞིང་། །གཞན་ལ་ཕན་ན་མནར་མེད་མེ་ནང་དུའང་། །
རབ་དགས་འཇུག་པ་རྣམས་ཀྱི་རྗེས་སུ་སློབས། །སྣང་བ་ཐམས་ཅད་རྨི་ལམ་སྒྱུ་མ་
བཞིན། །སྣང་ཙམ་ཉིད་ནས་རང་རང་ངོ་བོས་སྟོང་། །སྟོང་དང་སྣང་བ་གཅིག་མིན་
ཐ་དད་མིན། །རྣམ་པར་བརྟགས་ན་བརྟག་དཔྱད་ཡུལ་ལས་འདས། །ཤེས་བྱའི་
གནས་ལུགས་ཅིར་ཡང་མ་གྲུབ་པས། །གང་དུ་བཟུང་ཡང་འཛིན་བྱེད་འཁྲུལ་པ་
ཡིན། །དེས་ན་མཐའ་བཞིར་འཛིན་པ་རྣམ་སྤངས་ཏེ། །དབུ་མའི་ལམ་ལ་མཉམ་
པར་ འཇོག་ པར་མཛོད། །རང་གི་སྟོབས་ ཀྱིས་སྡུག་བསྔལ་ཀུན་བསྐྱེད་པའི། །
དངོས་འཛིན་ནད་ཆེན་ཞི་བར་མ་ནུས་ན། །བཤེས་གཉེན་སྨན་པ་མཁས་པ་ཉེར་
བསྟེན་ཅིང་། །དམ་ཆོས་སྨན་བཟང་རྙེད་པའི་དགོས་པ་ཅི། །དེ་བས་ཡོངས་འཛིན་
མཁས་པའི་གསུང་བཞིན་དུ། །རིགས་པས་ལེགས་པར་བརྟགས་ནས་དམ་ཆོས་
སྨན། །ཚུལ་བཞིན་འཐུངས་ནས་དངོས་འཛིན་ནད་ སྤངས་ཏེ། །རང་གཞན་དོན་
གཉིས་སྒྲུབ་ལ་བརྩོན་པར་མཛོད། །བསླབ་གསུམ་བླངས་པས་ཉེས་ལྟུང་དྲི་མས་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གོས། །ཐོས་བསམ་བྱས་པས་ཚིག་བཞིའི་གཏིང་མ་རྙེད། །གཞན་དོན་བྱས་པས་
རང་དོན་མེ་ལྟར་འབར། །དབེན་པར་བསྡད་པས་སྙོམས་ལས་དབང་སོང་བ། །
བདག་འདྲས་གཞན་ལ་བསྐུལ་བ་མི་རིགས་མོད། །འོན་ཀྱང་སྙིང་གཏམ་ཡི་གེར་
བཀོད་པ་འདི། ཁྱེད་ལ་ཕན་པར་འདོད་པ་མ་གཏོགས་པ། །བདག་ལ་ཞེ་འདོད་
འགའ་ ཡང་ ཡོད་ མིན་ པས། །ལེགས་ པར་ བརྟགས་ ཏེ་ ཉམས་ སུ་ བླང་ བར་
མཛོད། །ཕྲད་ ཀྱང་ འདི་ ལས་ གཞན་ པ་ སྨ་ རྒྱུ་མེད། །ཤི་ཡང་ ཁ་ཆེམས་ གཞན་
འགའ་མ་མཆིས་སོ། །ཞེས་སོགས་གདམས་ངག་གནང་ནས་བཏང་ངོ༌། །དེ་ནས་
ལོ་འགའི་བར་དུ་གསོལ་འདྲེན་པའི་བུ་ག་མ་གཏོགས་སྒོ་བཀག་སྟེ་སུ་ཡང་ནང་དུ་
གཏོང་བར་མ་མཛད། ཕྱི་ནས་འབུལ་བའི་དད་རྫས་རྣམས་ཀྱང་མ་བླངས། ཐང་
ཅིག་སློབ་དཔོན་ཡོན་ཏན་དར་ཉེ་གནས་ལ་ཡོད་དུས། ཤ་གསར་ཟུག་གཅིག་
དང་། ཞོ་རྫ་གང༌། ཕུད་དམ་གང་འབུལ་བ་བྱུང་བ་ཉེ་གནས་ཀྱིས་བླངས་པས།
ཉིད་རང་གསོལ་གསུངས་ནས་གསོལ་དུ་མ་གནང་། ཉེ་གནས་ཀྱིས་ཀྱང་མ་ནུས་
པར་ཆང་དང་ཞོ་གཉིས་ཕོ། ཤ་དེ་ཆུ་སྐྱེལ་མི་ལ་བྱིན་ཞེས་གྲག་གོ །ཉིད་ཀྱི་ཞལ་
ནས། རི་ཁྲོད་དབེན་པའི་གནས་སུ་རྙེད་བཀུར་ལ། །རེ་བ་མེད་ཅིང་ཁ་ཟས་ཞིམ་
པ་ཡི། །རོ་ལ་ཆགས་པ་སྤངས་ཏེ་འཁོར་བ་ཡི། །ར་བ་ལས་ནི་ཐར་བར་བྱ་ཕྱིར་
འབད། །ཅེས་སོགས་གསུང་ཏེ། ལོ་ཉི་ཤུ་རྩ་གྲངས་ཀྱི་བར་དུ་སྐུ་མཚམས་ཁོར་
ཡུག་ལ་བཞུགས་ཏེ། དེ་དུས་ཆོས་རྗེ་ཀུན་མཁྱེན་པས་དངུལ་ཆུར་བྱོན་ནས་རང་
རེ་ཞལ་ཞིག་མཇལ་བར་ཞུ། ཆོས་ཀྱི་གསུང་གླེང་མཛད་པ་ཡིན་གསུངས་པ་ལ།
ད་ ལྟ་ མཚམས་དམ་པོའི་དམ་བཅའ་ ཞིག་བདོག་པས། མི་མཇལ་བར་ཞུ། ད་
གཟོད་ངེད་མཇལ་དུ་འོང་ཞེས་པ་ཞལ་དང་ཁོང་གི་དྲི་བའི་ལན་ཞུ་ཡིག་འབུལ་ཏེ་
- 344 -



ལམ་རིམ་བླ་མ་བརྒྱུད་པའི་རྣམ་ཐར།
སྐུ་མཚམས་མ་ཕྱེའོ། །དེ་དུས་ཆོས་རྗེ་བསོད་ནམས་རྒྱལ་མཚན་པ་བོ་དོང་དུ་བྱོན་
ནས་མཇལ་དུ་འབྱོན་གསུང་ལ་ཡང་ད་རེས་མི་འབྱོན་པར་ཞུ་ཞེས་ཞུ་བ་བསྐུར་ཏེ།
དེའི་དུས་སུ། མི་ཆེ་ལ་ཁ་དྲག་པ་སུས་ཞུས་ཀྱང་སྐུ་མཚམས་མ་ཕྱེ་བར་སྐུ་ནི་འདུ་
འཛིའི་གཡེང་བས་དབེན། གསུང་ནི་བྲེ་མོའི་གཏམ་གྱིས་དབེན། ཐུགས་ནི་བཟུང་
འཛིན་རྟོག་པས་དབེན་པར་གྱུར་ཏོ། །དེ་ལྟར་དབེན་པར་སྒྲུབ་པ་རྩེ་གཅིག་ཏུ་
མཛད་པས་རྟོགས་པ་རྣམས་རིམ་གྱིས་འཁྲུངས་ཏེ། ཉིད་ཀྱི་ཞལ་ནས། གནས་
དབེན་པར་ རིག་པ་དྭངས་པའི་དུས་སུ། མི་འདི་དང་འདི་ཞེས་བྱ་བ་ཤི་ཟེར་བ་
ཐོས་ཙ་ན། འོ་སྐོལ་གྱི་ལུས་འདི་ལ་ཡང་ཆུའི་སྤུ་བ འམ། རླུང་ནང་གི་མར་མེ་
བཞིན་དུ་སྐད་ཅིག་ཀྱང་སྡོད་པའི་མཐུ་མེད་པར་ རིག་ནས་བཟོད་གླགས་མེད་
པ་ཞིག་ཡོང་གིན་འདུག་གསུངས། ཉེ་གནས་ཀྱིས་གཟིམ་ཁང་ལ་མཁར་ལྷན་
ཞིག་བྱེད་པ་ཡིན་ཞུས་པས། འོ་སྐོལ་གྱིས་ཡུན་རིང་སྡོད་པའི་ངེས་པ་མེད། དེའི་
རྐྱེན་གྱིས་སེམས་ཅན་མང་པོ་འཆི་གསུངས་ནས་མ་གནང་། རྒྱལ་སྲས་རིན་པོ་ཆེ་
བླ་མ་རིན་ཡེ་པའི་སར་བྱོན་པའི་བཤུལ་དུ་ཉེ་གནས་ཀྱིས་གསང་ནས་གཟིམ་ཁང་
བྱས་པས། རྒྱལ་སྲས་རིན་པོ་ཆེས་སེམས་ཅན་མང་པོ་ཤི་ཡོད། གཟུང་ སྔགས་
འདྲེན་དགོས་སྡུག་གེ་ཀུན་དེ་ལ་ཅི་བདེར་འདུག །སྙིང་རེ་རྗེ་གསུངས་ཞིང་། དེའི་
དུས་སུ་གསུངས་པ། ན་མོ་ལོ་ཀེ་ཤཱ་རཱ་ཡ། མཁྱེན་བརྩེ་ནུས་པ་ཕུལ་ཕྱིན་འགྲོ་བའི་
མགོན། །སྤྱན་རས་གཟིགས་ལ་གུས་པར་ཕྱག་འཚལ་ནས། །སྙོམ་ལས་ཅན་གྱི་
སྤང་པོ་མ་ཎི་བ་། །རང་ལ་རང་གིས་བསྐུལ་ཕྱིར་འདི་སྐད་སྨྲ། །མི་བཟད་སྐྱེ་བའི་
བཙོན་རར་ཆུད་གྱུར་ཅིང་། །ན་དང་རྒས་པའི་ལྕགས་སྒྲོག་གིས་བཅིངས་ཏེ། །
འཆི་བདག་མཚོན་ཆ་ཕྱར་བའི་དྲུང་གནས་ན། །ཚེ་འདི་གཏན་དུ་སྡོད་སྙམ་ཁྱོད་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སེམས་སམ། །འཁོར་བའི་རྒྱ་མཚོ་གཏིང་མཐའ་ཡངས་པ་འདིར། །ལས་དང་ཉོན་
མོངས་རླུང་ཤུགས་དྲག་པོས་བསྐྱོད། །འཇིགས་རུང་ངན་འགྲོའི་ཀློང་འཁྱིལ་ཁར་
གནས་ན། །རྙེད་བཀུར་གྲགས་པ་བསྒྲུབ་པ་ཁྱོད་དྲན་ནམ། །ལང་ཚོའི་ཉིན་བྱེད་
ལོ་ཟླའི་ནུབ་རིས་བསྒྲིབས། །ལུས་ཀྱི་རི་ཀླུངས་རྒས་པའི་གྲིབ་མས་ནོན། །འཆི་
ཁའི་མུན་ནག་མྱུར་དུ་འབྱུང་ངེས་ན། །སོས་དལ་སྐྱིད་ཆོས་བྱེད་པར་ཁྱོད་ཁོམ་
མམ། །མགོ་ལ་སྐྲ་དཀར་ལྕགས་ཀྱུ་རྣོན་པོས་བཏབ། །ལུས་ནི་གཉེར་མའི་ཞགས་
པ་དམ་པོས་བཅིངས། །བརྩེ་མེད་འཆི་བདག་སྦར་མོར་ཆུད་གྱུར་ན། །བག་མེད་
གཉིད་ཀྱིས་ལོག་པར་ཁྱོད་ ཁོམ་མམ། །རྒྱབ་ནས་ལོ་ཟླ་མང་པོའི་དམག་གིས་
བདས། །མདུན་དུ་ཐར་མེད་འཆི་བའི་གཡང་སར་ཐུག །གང་དུ་བལྟས་ཀྱང་འགྲོ་
ས་མི་འདུག་ན། །དོན་མེད་ལོང་གཏམ་སྨྲ་བར་ཁྱོད་ཁོམ་མམ། །ཤིན་ཏུ་ཉམ་ཆུང་
ཆུ་བུར་ལྟ་བུའི་ལུས། །སྣ་ཚོགས་རྐྱེན་ངན་རླུང་གིས་རབ་བསྐྱོད་ནས། །སྐད་ཅིག་
གནས་པའི་གདེང་ཡང་མི་འདུག་ན། །ཆོས་མིན་ཡིད་ལ་སེམས་པའི་ལོང་འདུག་
གམ། །དེ་རིང་ཙམ་ཡང་མི་འཆིའི་གདེང་མེད་ཅིང་། །ཤི་ནས་གར་སྐྱེ་རང་དབང་
མེད་བཞིན་དུ། །དོན་མེད་ཚེ་འདིའི་བྱ་བ་ལྷུར་བླངས་ན། །རང་གིས་རང་ཉིད་
བསླུས་པར་མི་འགྱུར་རམ། །ནོར་ལྡན་ལག་སྟོང་སྒྲེན་མོར་འགྲོ་འགྱུར་ཞིང་། ཁ་
དྲག་ཅན་ལ་ཡུད་ཙམ་སྡོད་དབང་མེད། །འཁོར་མང་ནང་ནས་གྲོགས་མེད་གཅིག་
པུར་འགྲོ །དེ་དུས་ཆོས་མིན་ཕན་པ་ཅི་འདུག་སོམས། ཁྱོད་ ཀྱིས་ སྔོན་ཆད་ཚེ་
འདིའི་མདུན་མ་བསྒྲུབས། །ཡེངས་པའི་ ལམ་ལ་མི་ཚེ་སྟོང་ཟད་བྱས། །ད་དུང་
རྣམ་གཡེང་ལེ་ལོ་མ་སྤངས་ན། །འཆི་ཁར་འགྱོད་ཀྱང་འཕྱིས་པར་མི་འགྱུར་
རམ། །གཞན་ གྱིས་ འཚེ་ མེད་ རང་ སེམས་ སོ་ ན་ གནས། །གསུང་ རབ་ བསྟན་
- 346 -



ལམ་རིམ་བླ་མ་བརྒྱུད་པའི་རྣམ་ཐར།
བཅོས་མན་ངག་དྲན་དུས་འདིར། །ཆགས་སྡང་འཁྲུལ་རྟོག་གཞོམ་ཕྱིར་མ་འབད་
ན། །བར་དོར་འཁྲུལ་སྣང་ཤར་ཚེ་ཅི་འགྱུར་སོམས། །འདུལ་རྒྱུའི་དགྲ་མེད་སྐྱོང་
རྒྱུའི་ གཉེན་ མེད་ ཅིང་། །ཕར་ ལྟོས་ དཔོན་ མེད་ ཚུར་ ལྟོས་ གཡོག་ མེད་ པས། །
དབེན་པའི་གནས་འདིར་རང་སེམས་མི་འདུལ་ན། ཁྱོད་ལ་བྱ་རྒྱུ་ཅི་འདུག་མ་ཎི་
བ། །དེ་བས་རྙེད་སོགས་སྲེད་དང་རྣམ་གཡེང་དང༌། །ལེ་ལོ་སྤོངས་ལ་རྒྱུན་དུ་དྲན་
ཤེས་སྟེན། །ཐབས་ཤེས་ཟུང་དུ་འབྲེལ་བའི་ ལམ་མཆོག་གིས། །གཉིས་འཛིན་
འཁྲུལ་པའི་བག་ཆགས་སྦྱང་བར་གྱིས། །ཞེས་དང་། རྒན་གཞོན་དར་མ་གོ་རིམ་
མ་ངེས་པར། །འཆི་སྙམ་མེད་པར་གློ་བུར་འཆི་འགྱུར་ཞིང་། །སྨན་དཔྱད་རིམ་གྲོ་
སོགས་ཀྱིས་བཟློག་མི་ནུས། །འདི་འདྲ་བསམ་ལ་ཚེ་འདིའི་ཞེན་པ་སྤངས། །ནོར་
ལྡན་ལག་སྟོང་སྒྲེན་མོར་འགྲོ་འགྱུར་ཞིང་། ཁ་དྲག་ཅན་ལ་ཡུད་ཙམ་སྡོད་དབང་
མེད། །འཁོར་མང་ནང་ནས་གྲོགས་མེད་གཅིག་པུར་འགྲོ །འདི་འདྲ་བསམ་ལ་ཚེ་
འདིའི་ཞེན་པ་སྤངས། །ཞེས་སོགས་གསུངས་ཤིང་
། མི་རྟག་པ་སྒོམ་པ་འདི་ཟབ།
འདི་རྒྱུད་ལ་སྐྱེས་ན་དང་པོར་ཆོས་ལ་འཇུག་པའི་རྒྱུ་བྱེད། བར་དུ་སྒྲུབ་པ་ཉམས་
སུ་ལེན་པའི་ལྕག་བྱེད། མཐར་འོད་གསལ་ཆོས་སྐུ་ཐོབ་པའི་རྒྱུ་བྱེད་པས་འདི་
སྒོམ་པ་གལ་ཆེ་གསུངས། སེམས་དཔའ་ཆེན་པོ་འདི་ཉིད་ནི་མི་རྟག་པ་ཐུགས་ལ་
འཁྲུངས་ པས་ འདོད་ཡོན་གྱི་འཁྲི་བ་ཆོད། ཕྱི་ཚིས་ཀྱི་གྲབས་གཤོམ་བོར། ཚེ་
འདིའི་མདུན་མ་མི་ཆོས་ ཀྱི་བྱ་བྱེད་བློས་བཏང་སྟེ། ཁག་ སྟེ་ ལངས་པ་གཞིས་
རྫོགས་པ། །བྱར་མེད་དེ་ནི་བསྟན་ཡུལ་ཡིན། །ཞེས་བཀའ་གདམས་གླེགས་བམ་
ལས་གསུངས་པ་དེ་ཕྱག་ལེན་ལ་ཐེབས་པར་མཛད་དོ། །སེམས་དཔའ་ཆེན་པོ་
འདིས་ཚེ་འདིའི་འཁྲི་བ་ཕྲ་མོ་ཙམ་ཡང་མེད་པར་ལམ་ཆ་ཚང་ལ་སྒྲུབ་པ་སྙིང་པོར་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཛད་ཅིང་སྐལ་བ་དང་ལྡན་པ་གཞན་དག་ལ་ཡང་ཆོས་རྣམ་དག་སྒྲུབ་པ་ལ་ཚེ་
འདིའི་སྣང་ཤས་འདི་ལས་བར་ཆད་ཆེ་བ་མེད་པས་རྒྱལ་བ་དགྱེས་པའི་ལམ་ལ་
སློབ་པར་འདོད་པ་རྣམས་ཀྱིས་ཐོག་མར་དལ་འབྱོར་རྙེད་དཀའ་དང་ནམ་འཆི་ཆ་
མེད་བསམས་ནས་ཚེ་འདི་ལ་མ་ཆགས་པ་ཞིག་སྐྱེས་བུའི་རྩལ་ཅི་ཡོད་ཀྱིས་སྒྲུབ་
དགོས་སོ་ཞེས་འདོམས་པར་མཛད་པ་ནི། བླ་མ་དང་དཀོན་མཆོག་གསུམ་ལ་
ཕྱག་འཚལ་ལོ། །ཡོན་ཏན་འོད་ཟེར་རབ་ཏུ་རྒྱས་པ་ཡིས། །སྐྱོབ་གྱི་རབ་རིབ་མ་
ལུས་སེལ་མཛད་པའི། །རྒྱལ་བ་སྲས་དང་བཅས་ལ་ཕྱག་འཚལ་ནས། །དམ་ཆོས་
ཚུལ་བཞིན་སྒྲུབ་ཐབས་བཤད་པར་བྱ། །དམ་ཆོས་ཐར་པའི་ལམ་དུ་འགྲོ་བ་ལ། །
ཚེ་འདིའི་ཕུན་ཚོགས་སྒྲུབ་ལ་རྩེ་གཅིག་པའི། །བློ་ངན་འདི་ལས་བར་ཆད་ཆེ་བ་
མེད། །དེ་ཕྱིར་རྣམ་པ་ཀུན་ཏུ་འདི་སྤང་བྱ། །ཐོས་བསམ་སྒོམ་སོགས་དགེ་བ་གང་
བྱེད་ ཀྱང་། །བློ་ངན་འདི་དང་འདྲེས་ན་རོ་བརྒྱའི་ཟས། །ངན་སྐྱུགས་དག་དང་
བསྲེས་པ་ཇི་བཞིན་དུ། །བཟང་པོ་ངན་པར་བྱེད་པ་གདོན་མི་ཟ། །དཔོན་སློབ་
མཆེད་གྲོགས་གཉེན་ལ་རྩོད་བྱེད་ཅིང་། །བདེ་སྡུག་གཏམ་ངན་ཀུན་ལ་མི་འཛེམ་
པར། །ངལ་བ་ཆེན་པོས་ལོངས་སྤྱོད་སྒྲུབ་བྱེད་པ། །བློ་ངན་འདི་ཡིས་དབང་མེད་
བསྐུལ་བར་ཟད། །གཞན་གྱི་དཔལ་འབྱོར་གཞོམ་ཕྱིར་ལུས་སེམས་ཀྱི། །འབད་
པ་དྲག་པོས་འཐབ་དང་རྩོད་བྱས་ནས། །རང་གཞན་འདི་ཕྱི་གཉིས་ཀར་ཕུང་བྱེད་
པ། །དེ་ཡི་སྙིང་དུ་བློ་ངན་གདོན་འདི་ཞུགས། །གསུང་རབ་སྒྲོན་མེ་ལག་ཏུ་ཐོགས་
ནས་ཀྱང་། །རྙེད་བཀུར་འཁོར་ སྡེའི་དོན་དུ་འཐབ་རྩོད་བྱེད། །སྡིག་པའི་གཡང་
སར་གོམ་པར་འདོར་བའི་མིག །བློ་ངན་རབ་རིབ་འདི་ཡིས་བསྒྲིབས་པར་ངེས། །
ནོར་མང་ སྦྱིན་ཡང་གྲོགས་དང་འཁོར་ལ་སོགས། །དོན་དུ་གཉེར་ཕྱིར་སྦྱིན་པ་
- 348 -



ལམ་རིམ་བླ་མ་བརྒྱུད་པའི་རྣམ་ཐར།
ཆེན་པོ་ལས། །འབྲས་བུ་ཆུང་ཞིང་ངན་པར་བསྒྱུར་བ་ནི། །བློ་ངན་བ་མོ་འདི་ཡིས་
བཅོམ་པར་ངེས། །འབད་པས་ཚུལ་ཁྲིམས་བསྲུངས་ཀྱང་རྙེད་སོགས་ཀྱི། །འཆིང་
བས་བཅིངས་ནས་ཐར་ལམ་མི་བགྲོད་ཅིང་། །འཁོར་བའི་བཙོན་རར་འཛིན་བྱེད་
ལྕགས་ སྒྲོག་དེ། །བློ་ངན་འདི་ ཡི་ ལག་ན་ངེས་ པར་ གནས། །ཡུན་ རིང་ བསམ་
གཏན་ བསྒོམས་ ཀྱང་ ཆགས་ སྡང་ གིས། །བདག་ བསྟོད་ གཞན་ སྨོད་ རྙེད་ ཕྱིར་
འཐབ་རྩོད་བྱེད། །ཞི་གནས་བསྒོམས་པས་མ་ཞིའི་བློ་སྐྱེས་པ། །བློ་ངན་ཡུར་མའི་
རྩ་ བ་ཡོད་ པས་ ལན། །ནད་གདོན་ཆོམ་རྐུན་ དགྲ་ སོགས་ དམ་ ཆོས་ ཀྱི། །བར་
གཅོད་ཡིན་ཞེས་གྲགས་ཀྱང་ རང་གི་བློ། །ལས་སུ་རུང་ན་དེ་ཀུན་གྲོགས་སུ་
འགྱུར། །བློ་ངན་འདི་ནི་དམ་ཆོས་གེགས་སུ་ངེས། །ད་ལྟའི་དམ་ཆོས་ཚུལ་བཞིན་
སྒྲུབ་འདོད་པས། །ཚེ་འདིའི་ཕུན་ཚོགས་སྒྲུབ་འདོད་རྣམ་རྟོག་འདི། །དམ་པའི་
ཆོས་ཀྱི་གེགས་སུ་ཤེས་བྱས་ནས། །རྣམ་པ་ཀུན་ཏུ་སྤོང་བ་ཤིན་ཏུ་གཅེས། །ཚེ་
འདིའི་ཕུན་ཚོགས་བསྒྲུབས་པས་འགྲུབ་པ་དཀའ། །གྲུབ་ཀྱང་རང་དབང་སྤྱོད་
པའི་ངེས་པ་མེད། །བདག་ལ་ངེས་པར་འོང་བ་འཆི་བ་ཡིན། །དེ་ཚེ་ནོར་དང་
འཁོར་སོགས་ཀྱིས་མི་ཕན། །དེ་དང་བྲལ་བས་ལྷག་པར་སྡུག་བསྔལ་འགྱུར། །དེ་
ལྟར་བསམས་ལ་ཚེ་འདིའི་ཆེ་ཐབས་སྤངས། །འཆི་བར་ངེས་སོ་ནམ་འཆི་ངེས་པ་
མེད། །འཆི་ཚེ་ངེས་པར་ཕན་པ་དམ་ཆོས་ཡིན། །སྐྱེ་བར་ངེས་སོ་གར་སྐྱེ་ངེས་པ་
མེད། །གང་དུ་སྐྱེས་ཀྱང་ཕན་ངེས་དམ་ཆོས་ཡིན། །སྟོན་བསགས་དཔྱིད་ཀ་སྤྱོད་
པའི་ངེས་མེད་ཀྱང་། །དཔྱིད་རྒྱགས་སྟོན་ནས་མ་སྒྲུབ་བླ་ཟེར་ན། །འཆི་བར་ངེས་
ཤིང་འཆི་ཚེ་ཕན་ངེས་ཆོས། །ད་ལྟ་ཉིད་ནས་མི་སྒྲུབ་ཤིན་ཏུ་བླུན། །དེས་ན་རྙེད་
བཀུར་ གྲགས་ སོགས་ཚེ་ འདི་ ཡི། །ཕུན་ ཚོགས་ སྒྲུབ་ པའི་བསམ་སྦྱོར་ ཡོངས་
-349-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྤངས་ནས། །འཆི་ཚེ་ངེས་པར་ཕན་པའི་དམ་ཆོས་ལ། །གཡེལ་བ་མེད་པར་རྟག་
ཏུ་འབད་པར་བྱ། །ཞེས་གསུངས་སོ། །བདག་ཉིད་ཆེན་པོ་འདིས་སྐྱེས་བུ་གསུམ་
གྱི་ལམ་ལ་སྦྱངས་པས་མྱོང་བ་ཕུལ་ཕྱིན་ཐོན་ཏེ་བཤེས་གཉེན་བསྟེན་ཚུལ་དང༌།
དལ་འབྱོར་དང་མི་རྟག་པའི་སྐོར་ལ་མྱོང་བ་ཕུལ་ཕྱིན་ཐོན་པ་བཤད་ཟིན་པ་ལྟར་
དང༌། སྐྱབས་འགྲོ་ལས་འབྲས་ལ་མྱོང་བ་ཕུལ་ ཕྱིན་ཐོན་པ་ནི་རྒྱལ་སྲས་འདི་
དབུས་སུ་བྱོན་པའི་དུས་གུང་ཐང་ནས་ལྷ་སར་འབྱོན་པའི་ཆུ་ཁར་ཕེབས་དུས། རྟ་
བདུན་བརྒྱད་ཅིག་ལ་མི་རེ་ རེ་ཞོན་ནས་ཆུ་ལ་རྐྱལ་བཏང་ནས་བྱུང་བས། ཆུ་
དཀྱིལ་ དུ་ ཐམས་ ཅད་ནུབ་ནས་ སོང་ བ་ གཟིགས་ པ་ དང་། ཨ་ ཀ་ ཁ་ སྐྱོན་ ཆེ་
གསུངས་ནས་ཕྱག་ཐལ་མོ་སྦྱར་ཏེ། སྒྲོལ་མ་སྒྲོལ་མ། འཕགས་མ་འཕགས་མ།
གསུངས་ནས་སྤྱན་ཆབ་ཉིལ་ཉིལ་འདུག་པ་དང་། མི་རྟ་ཟུང་གཅིག་མ་གཏོགས་
པ་རྟ་དང་མ་བྲལ་བས་ཡུད་ཅིག་ན་ཆུ་འགྲམ་དུ་ཐོན་བྱུང་། མི་རྟ་ཟུང་གཅིག་ཆུས་
ཁྱེར་སོང་བ་དང་། སེམས་དཔའ་ཆེན་པོའི་སྐུ་རྒྱབ་ནས་ད་ཅི་མེད་པའི་མི་དཀར་
པོ་གཟུགས་རིང་། ཕྲུག་གོས་དཀར་པོ་རྙིང་ངེ་སོང་བ་ཞིག་ལ། སྐ་རགས་ས་མ་
ཆིག་རྐྱང་བཅིངས་པ་ཞིག་བྱུང་ནས་ང་འགྲོ་ང་འགྲོ་ཟེར་ཞིང་ཆུ་ལ་ཚམ་ཚོམ་མེད་
པར་རྒལ་སོང་བ་ནས། མི་དེས་ལག་པ་ནས་དྲུད་བྱུང་སྟེ་ཅི་ཡང་མ་ཉེས་པར་
གསོལ་རྟིང་མི་དཀར་པོ་དེ་གང་སོང་ཆ་མེད་ལ་སོང་བས་ཀུན་ཡ་མཚན་པར་གྱུར་
ཏེ། སེམས་ དཔའ་ ཆེན་ པོའི་ ཞལ་ ནས། ཅི་ ཐོ་ དོད་ གསུངས་ པ་ ལ། དྲུང་ ནས་
འཕགས་མ་ལ་གསོལ་བ་བཏབ་པས། འཕགས་མའི་སྤྲུལ་པ་ཡིན་ལས་ཆེ་ཞུས་པ་
ལ། ཡིན་པ་དག་ཀྱང་སྲིད། རེ་མཚར་ཞིག་བྱུང་། ལར་རང་གིས་བློ་གཏོད་ནུས་ན་
དཀོན་མཆོག་འདིས་རང་མི་བསླུ་བ་ཞིག་ཡིན་གསུངས། ཡང་ཉེ་གནས་ཀྱི་ལོ་
- 350 -



ལམ་རིམ་བླ་མ་བརྒྱུད་པའི་རྣམ་ཐར།
གཅིག་ལོ་ཞིང་དུམ་པ་གཅིག་བཏབ་པ་གཟིགས་པས། སེམས་ཅན་མང་པོ་འཆི།
འོ་སྐོལ་ལོ་མས་ཅི་བྱེད་གསུངས་ནས་བྱེད་དུ་མ་གནང་། དབྱར་ཡོག་མོའི་མེ་ཤིང་
མ་འདོན། དེ་ལ་སེམས་ཅན་མང་པོ་ཡོད། མ་ཤི་ན་འཁོས་གཅིག་འཆར་ནས་འོང་
གསུངས། དབྱར་འོད་ཁང་མེད་དུས་ནུབ་མོ་དཀར་མེ་ཕུལ་ན་ཕྱེ་མ་ལེབ་འཆི་
གསུངས་ནས། དཀར་ མེ་ ཉིན་ པར་ འབུལ། དབྱར་ ཁ་ མཆོད་ པ་ སྔ་ སེ་ གྱིས།
འཕྱིས་ན་སེམས་ཅན་རྐང་འོག་ཏུ་སོང་བ་མི་མཐོང་གསུངས་ཞིང་། མདོར་ན་ལས་
རྒྱུ་འབྲས་ལ་ཐུགས་ཡིད་གཏིང་ནས་ཆེས་ པའི་རྟགས་སྲོག་གི་ཕྱིར་ཡང་སྲོག་
ཆགས་ཕྲ་མོ་རེ་ལའང་གནོད་པ་མི་མཛད་ཅིང་དུས་རྒྱུན་དུ་ལས་རྒྱུ་འབྲས་སེམས་
པ་ལ་བསྔགས་པ་ཆེན་པོ་མཛད་དོ། །སྐྱེས་བུ་ཆེན་པོའི་ལམ་ལ་མྱོང་བ་ཕུལ་ཕྱིན་
ཐོན་ཏེ་བདག་གཞན་དངོས་སུ་བརྗེ་ནུས་པ་བྱུང་བ་དང་སེམས་ཅན་ཀུན་ལ་ཉེ་
རིང་མེད་པར་ཕན་སེམས་ཁོ་ན་མཛད་པ་ནི། འདི་ལྟར་ཡོན་བདག་གི་རིགས་
འགའ་ཞིག་གིས། དམག་ལ་འགྲོ་བའི་དུས་རིམ་གྲོ་ལ་གཏོར་མའི་ཆས་མང་པོ་
བསྐྱལ་ཙ་ན། གཏོར་མ་ཕུལ་ནས་འཕྲིན་ལས་འཆོལ་ པའི་ སྐབས་སུ། འོ་སྐོལ་
རང་དཀོན་མཆོག་དང་ཆོས་སྐྱོང་ལ་ཞུ་བ་བྱེད་ཙ་ན། ཕྱོགས་གཉིས་ཀར་འཁྲུག་པ་
ཞི་བར་བྱིན་གྱིས་རློབས། བསམ་ངན་སྦྱོར་རྩུབ་ཐམས་ཅད་ཞི་བར་མཛོད་ཅིག་
ཟེར་བ་མ་གཏོགས། གཅིག་རྒྱལ་གཅིག་ཕམ་པར་མཛོད་མི་ཟེར། ཉིད་ཅག་རྣམ་
པའང་དེ་བཞིན་མཛོད། ཁོ་པ་སྟེ་རྒྱལ་བ་ཞིག་འདོད་དེ། རྒྱལ་བ་མ་བྱུང་ཡང་
འཁྲུག་པ་ཞི་ན་ཕར་ཚུར་གཉིས་ཀ་ལ་དེས་ཆོག །དེ་བཞིན་བྱས་པས་ཡོན་བདག་
བསླུས་པར་མི་འགྲོ་གསུངས། སེམས་ཅན་འདི་དང་འདི་ཞེས་བྱ་བ་བདེ་ཞིང་སྐྱིད་
པ་འདུག་ཟེར་བ་གསན་ཙ་ན། དེ་ལེགས་སོ་གསུངས་ནས་ཤིན་ཏུ་མཉེས་ཤིང་
351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འདི་ལྟར་ཡང་གསུངས་སོ། །བདག་གིས་སྡུག་བསྔལ་རླུང་ཤུགས་ ཀྱིས་བསྐྱོད་
ནས། །གང་གིས་བཞིན་རས་ནག་པོའི་སྤྲིན་བསྡུས་ཏེ། །མཆི་མའི་ཆར་ཕབ་ངུད་
མོའི་འབྲུག་སྒྲ་བསྒྲགས། །དེ་འདྲ་ཡལ་བར་འདོར་བ་ རིགས་ སམ་ཅི། །བདག་
ཉིད་བདེ་བའི་ཉི་ཟེར་ཕོག་པ་ཡིས། །གང་གི་བཞིན་རས་པདྨོའི་ཚལ་རྒྱས་ཏེ། །སོ་
ཡི་ཟེའུ་འབྲུ་དཀར་པོ་སྟོན་གྱུར་པ། །དེ་འདྲ་ཡལ་བར་འདོར་བ་ག་ལ་རིགས། །
ཞེས་སོགས་གསུངས་སོ། །ཡང་དྲུང་ན་འཁོད་པའི་རི་དྭགས་དང་གཅན་གཟན་
ཀུན་ཀྱང་གཅིག་ལ་གཅིག་ཕན་ཚུན་གནོད་པ་མེད་པར་བྱས་ཏེ་གཞན་གྱིས་ཕུལ་
བའི་ཤ་ཁྱི་ཆེན་པོ་གཅིག་ཡོད་པ་ཡང་། རྣ་མོས་རྩེད་མོའི་ཕྱིར་རྡུང་བ་ལྟར་བྱས་ཙ་
ན། མི་རྨུག་པར་བྲོས་འགྲོ་ཞིང་། སྤང་པོ་ལ་རྨུག་པའི་ཚེ་མ་ཎི་བགྲངས་པ་དང་
རྨུག་འཕྲོ་གཅོད་པ་ཞིག་ཡོད་དོ། །བྱི་ལ་ཞིག་ཡོད་པ་དེ་ཡང་བྱེའུ་མཐོང་ཁར་བབ་
པའི་ དུས་ གནོད་ པའི་ སེམས་ སྤངས་ནས། དེ་བྱུང་བ་ལ་དགའ་ཞིང་འགྲོགས་
དོགས་པའི་ཕྱིར་དེས་མི་མཐོང་བའི་སར་ཕྱིན་ནས་ཉལ་ཞིང་། བྱི་ཆུང་ལ་ཡང་
གནོད་པ་མི་བྱེད་དོ། །སྤྱང་ཀི་གཅིག་ཡོད་པ་ཡང་སེམས་ཅན་ལ་འཚེ་བའི་སེམས་
སྤངས་ཏེ། རྟིང་ལ་ཤ་བྱིན་ཀྱང་མི་ཟ་བ་ཞིག་བྱུང་ཞིང་། ངང་པ་གཅིག་ཡོད་པ་
ཡང་སེམས་དཔའ་ཆེན་པོ་བསྐོར་བ་མཛད་པའི་དུས་སུ་ཁོ་ཡང་བསྐོར་བ་བྱེད་དེ།
བཞུགས་པའི་དུས་སུ་ཁོ་ཡང་སྡོད། སེམས་དཔའ་ཆེན་པོའི་སྤྱོད་ལམ་གྱི་ལད་མོ་
བྱེད་པ་ཞིག་བྱུང་འདུག །དེ་ལ་མཉེས་ཤིང་། དམག་བྱུང་ནས་བོ་དོང་དུ་འབྱོན་
དགོས་པ་བྱུང་དུས། ཉེ་གནས་ལ་གཞན་དངོས་པོ་མི་ཐུབ་ངང་པ་དེ་མ་ལུས་པ་
གྱིས་གསུངས་ཟེར། མཁན་ཆེན་བྱང་ཆུབ་རྩེ་མོའི་གསུང་གིས། དུད་འགྲོ་དེ་ཀུན་
གྱི་བྱེད་ལུགས་དེ་རང་ངོ་མཚར་ཆེ། བྱང་ཆུབ་ཀྱི་སེམས་འདི་འབྱོངས་ཙ་ན་གང་
- 352 -



ལམ་རིམ་བླ་མ་བརྒྱུད་པའི་རྣམ་ཐར། །
ཡང་དབང་དུ་འདུ་བ་ཞིག་ཡིན་པར་འདུ་གསུངས། དབུས་པའི་དམག་མཛད་དུ་
བྱུང་དུས་དངུལ་ཆུ་བ་རྣམས་ལ། དངོས་པོ་ལ་མ་ཆགས་པར་ཐམས་ཅད་བྲོས།
འགྲོ་བ་མི་འོང་བའི་རྒས་པ་རྣམས་ ཀྱི་གཡོག་ངས་ བྱེད་ པ་ཡིན་གསུངས་ཏེ།
བཤུལ་ན་ཡོད་པ་རྣམས་ཀྱིས་བྲེད་ནས་དྲུང་དུ་འཚོགས་ནས་བསྡད་པའི་དུས་
དམག་མི་རྣམས་ཁྲོ་ཞིང་རྔམ་པའི་ཚུལ་གྱིས་དྲུང་དུ་བྱུང་སྟེ། ཞལ་མཐོང་བ་དང་།
འཕྲལ་དུ་གཏུམ་པ་དང་ཁྲོ་ཞིང་རྔམ་པ་རྣམས་ཀྱང་ཞི་ནས་དྲུང་ན་འཁོད་པ་རྣམས་
ལ་གནོད་པ་མི་བྱེད་པར་བྱིན་རླབས་ཞུས་ཀྱིན་འགྲོ །འགའ་ཞིག་དད་པ་སྐྱེས་ཏེ་
མཆི་མ་འབྱིན་ཅིང་། མི་བསད་པའི་སྡིག་བཤགས་བྱེད་ཅེས་ གྲག་གོ །དྲུང་ན་
འཁོད་པའི་སློབ་མ་རྣམས་ཀྱང་ང་ཁོ་ན་ལ་མཉེས་ཤིང་བྱམས་སྙམ་དུ་ཐམས་ཅད་
དེ་ལྟར་དུ་སེམས་ཤིང་། དེ་རྣམས་ཀྱང་གཅིག་ལ་གཅིག་མཐོང་ཆེ་ཞིང་བྱམས་
པས། ཕན་ཚུན་ཆེ་མི་རྩོད་པར་གྲལ་འོག་ཏུ་སྡོད་པ་ལ་ཧབ་ཐོབ་བྱེད་ཅིང་གཅིག་
ལ་གཅིག་སྙན་པར་སྨྲའོ། །སེམས་དཔའ་ཆེན་པོ་འདི་ནི། དཔེར་ན་མ་བུ་གཅིག་
བུ་ཡིད་དུ་འོང་བ་ལ་བརྩེ་བ་ལྟར་སེམས་ཅན་རྣམས་ལ་སྙིང་རྗེ་ཆེན་པོ་མངའ་
ཞིང་། ཁྱད་པར་དུ་དངོས་སུ་སྡུག་བསྔལ་བ་དང་། སྡུག་བསྔལ་གྱི་རྒྱུ་ལ་སྤྱོད་པ་
ལ་བརྩེ་སྟེ། དགུང་ལོ་བཅུ་དྲུག་ཙམ་ལོན་པའི་དུས་ཟང་ཟིང་གིས་ཕན་འདོགས་
བག་ཙམ་བྱས་པའི་དགེ་བཤེས་གཅིག་གིས་སང་ཉིན་སླེབ་པ་དགོས་པའི་དོན་
གལ་ཅན་ཞིག་གི་བང་ཆེན་བཅོལ་ཏེ། བོ་དོང་ནས་ས་སྐྱར་འབྱོན་པའི་ཕྱེད་ལམ་
ཙམ་ན་སླེབ་པའི་ཐང་དཀྱིལ་ཞིག་ན། ཁྱི་གུ་བཞི་ལྔ་ཞིག་སྐྱེས་པ་མས་བོར་ནས་
སོང་འདུག་པ་གཟིགས་པ་དང༌། སྙིང་རྗེ་ནས་བཤུམས་ཤིང་། དེ་རིང་འདི་པ་སྐྱེལ་
དུ་ཕྱིན་ན་ནི་ ཁོང་གི་དོན་མི་འགྲུབ། དེ་རིང་བཞག་ནས་ཕྱིན་ན་ནི་དགུན་ཡིན་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པས་འཁྱགས་ནས་ཀྱང་འཆི། བྱ་རོག་དང་གཅན་གཟན་དག་གིས་ཀྱང་གསོད་
སྙམ་དུ་བསམ་ནས་དེ་རིང་འདི་པ་བསྐྱལ་ལ། དེ་རིང་མཚན་ལ་འགྲོ་དགོས་པ་
ཡིན་དགོངས་ཏེ། ཁྱི་གུ་སྐྱེལ་བ་ལ་ལོག་ནས་བྱོན་པས། དགེ་བཤེས་དེ་དང་ད་
རེས་མ་འཕྲད་པ་བྱ་དགོས་དགོངས་ པ། སྲང་བར་གཅིག་ཏུ་འཕྲད་པས། ཉིད་
ཀྱིས་དོན་གལ་ཅན་གྱི་སྟབས་བཅོག་པར་འདུག་ཟེར་ནས་འཐབ་ཏུ་བྱུང་བས་
སྐྱེངས་པོ་བྱུང་གསུངས། དེ་ནས་དེ་མ་ཁད་ལོག་ནས་བྱོན་པས་ཐོ་རངས་ཁ་ས་
སྐྱར་ཕེབས་ལན་བསྒྱུར། ཚ་བ་གཅིག་གསོལ་ནས་བྱོན་པས་དགོང་མོ་བོ་དོང་དུ་
ཕེབས། དགེ་བཤེས་དེ་ན་རེ་ངོ་མཚར་ཆེ་ངས་སྙིང་འཐབས་པ་དེ་ཡང་བཟོད་པར་
གསོལ་ཟེར་བྱུང་གསུངས། ཡང་དགུང་ལོ་ཉི་ཤུ་ཙམ་ལོན་པའི་དུས་སུ་ཨེའི་དགེ་
འདུན་རྣམས་ཆོས་གཞི་བཏེག་པས། རྒྱལ་སྒོའི་འགག་ན་སྤྲང་མོ་ཞ་མ་གཅིག་ཡོད་
པ་དེ་ངུ་ཡིན་འདུག་པས་ཐུགས་ཀྱིས་མ་བཟོད་དེ་ཅིས་ཉེས་དྲིས་པས། བཙུན་པ་
ཐམས་ཅད་འབྱོན་པར་འདུག་དེས་ན་ང་ལ་ལྟོ་སྟེར་མི་མི་ཡོང་ཟེར། ངས་ཁྱོད་
ལེན་དུ་འོང་གི་སྡུག་བསྔལ་མ་བྱེད་གསུངས་ཏེ། ཐག་པ་ཁྱེར་ནས་ལོག་བྱོན་ཏེ།
ང་ལ་ཁུར་གསུངས་པ་ལ་མོས་ཁུར་མི་ནུས་པ་འདུག་ཟེར། སྔ་ལ་མོའི་གོས་སྟན་
རྣམས་བསྐྱལ། དེ་ནས་མོ་རང་ཁུར་ནས་ཆོས་བར་སར་བསྐྱལ་གསུངས། དེས་ན་
སེམས་ཅན་དངོས་སུ་སྡུག་བསྔལ་བ་གཟིགས་ན་ལྟ་སྨོད་ཀྱང་ཅི་འཚལ། གཞན་
གྱིས་སེམས་ཅན་སྡུག་བསྔལ་བ་འདི་འདྲ་འདུག་ཟེར་བ་གསན་ན། ངའི་མ་རྒན་
རེ་སྙིང་རྗེ་གསུངས་ཏེ་བཤུམས་ན་གསུང་གླེང་ཀྱང་འཕྲོ་ཆད་ནས་འགྲོ་ཞིང་། གླང་
རི་ཐང་པ་ལ་གཞན་གྱིས་ངོ་ནག་པོ་བྱས་པ་གསན་པས། ངའི་མ་རྒན་སེམས་ཅན་
གྱི་སྡུག་བསྔལ་འདི་ལ་བསམས་ན་ངོ་གདོང་དཀར་པོ་ཡོང་ས་མི་འདུག་གསུངས་
-354 -



ལམ་རིམ་བླ་མ་བརྒྱུད་པའི་རྣམ་ཐར། །
ཟེར། དེ་ཁོང་པ་མེད་པར་གདའ་གསུང་ནས་སྤྱན་ཆབ་ཉིལ་ཉིལ་མཛད་ཅིང་འདི་
ལྟར་ཡང་གསུང་ངོ༌། །སྡུག་བསྔལ་མང་གཟིར་འགྲོ་འདི་ཡལ་བོར་ནས། །རང་
ཉིད་ཞི་བདེ་འབའ་ཞིག་ དོན་ གཉེར་ བ། །ཕ་མ་ མེ་ ཡིས་ འཚིག་ པ་ ཡལ་ བོར་
ནས། །རང་ཉིད་བསིལ་བའི་རྫིང་པུར་ཁྲུས་བྱེད་འདྲ། །འགྲོ་འདིས་རང་གི་བདེ་
བ་ཡལ་བོར་ནས། །བདག་གི་དོན་དུ་ སྡུག་བསྔལ་ཁུར་བླངས་པ། །ས་དང་རྒྱ་
མཚོའི་རྡུལ་བས་ཆེས་མང་ན། །དེ་དག་བདག་གིས་ཇི་ལྟར་ཡལ་བར་འདོར། །
ཐོག་མེད་དུས་ནས་ལན་མང་ཕན་བཏགས་པའི། །འགྲོ་མང་བཟོད་དཀའི་སྡུག་
བསྔལ་གྱིས་གཟིར་བ། །མཐོང་ཐོས་དྲན་ཀྱང་གས་པར་མ་གྱུར་པ། །བདག་གི་
སྙིང་འདི་ལྕགས་ལས་བྱས་སམ་ཅི། །སྔོན་ཆད་ཡང་ཡང་སྡུག་བསྔལ་སེལ་བྱེད་
མ། །མནར་མེད་མེ་ཡི་ནང་དུ་ཚིག་གྱུར་ན། །དེ་ལ་སྙིང་རྗེའི་བསམ་པ་མི་སྐྱེ་བ། །
བདག་འདྲ་མི་ཡི་ལུས་ཅན་དུད་འགྲོ་ཟད། །ཅེས་གསུངས། དབུས་པའི་དམག་
རྙིང་མ་འཛད་དུ་བྱུང་དུས་དངུལ་ཆུའི་མདུན་གྱི་ཐང་ཆེན་པོ་དེ་དམག་གིས་གང་བ་
གཟིགས་པས་སྡུག་གེ་ཚོ་སྡུག་གེ་ཚོ་ངའི་མ་རྒན་འདི་ཙམ་ཞིག་འཁྲུལ་ནས་སྡུག་
བསྔལ་གྱི་རྒྱུ་ལ་སྤྱོད་པ་དེ་སྙིང་ རེ་ རྗེ་ གསུངས་ སྙིང་རེ་རྗེ་ཞེས་གསུངས་ཞིང་
བཞུགས་གདན་གྱི་སྟེང་དུ་འདྲེ་ལྡོག་མཛད་ཅིང་བཤུམས་པའི་མཐར་ བརྒྱལ་
བརྒྱལ་གྱི་བར་དུ་བཤུམས་པ་ཞིག་བྱུང་། གཞན་ཡང་འདི་ལྟར་གསུངས་ཏེ། ངན་
སོང་གསུམ་སྟེ་ཨ་ཅང་ཆེ། མིའི་ནང་ནས་ཀྱང་སྡུག་བསྔལ་དངོས་སུ་སྤྱོད་པ་འདི་
རྣམས་སྙིང་ཤིན་ཏུ་ཡང་རྗེར་མོད། བསམ་བློ་ལེགས་པར་བཏང་ན་སྡུག་བསྔལ་
གྱི་རྒྱུ་ལ་སྤྱོད་པ་འདི་རྣམས་སྙིང་རྗེ་གསུངས་ཞིང་། ད་ལྟ་འཇིག་རྟེན་གྱི་མི་ཆེ་རུ་
རེ། གྲུང་དུ་རེ། འཁོར་མང་། ཁ་དྲག །ནོར་ཆེ། ལས་སུ་སྡིག་པ་འབའ་ཞིག་བྱེད་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པ་དེ་འདྲ་རྣམས་གཟིགས་པའམ། དྲན་པའམ། དེ་དག་གི་གླེང་མོ་བྱུང་ཙ་ན་ཡང་
སྤྱན་ཆབ་འབྱིན་ཅིང་། ཕ་རོལ་པོ་རྣམ་རྟོག་སྐྱེར་ཡོང་བསམ་པ་བྱུང་ནས་ཉམས་
སྣ་དཀྱིལ་གྱིན་ཚོད་བཟུང་བ་མིན་ན། དེ་འདྲ་རྣམས་དང་ཕྲད་པ་ན་མཆི་མ་རང་
དབང་མེད་པར་ཡོང་གི་འདུག་གསུངས། འོ་སྐོལ་ཆོས་པ་འདི་རྣམས་སྡུག་བསྔལ་
གྱི་རྒྱུ་ལ་སྤྱོད་པ་འདི་རྣམས་ལ་སྙིང་རྗེ་སྐྱེ་ཐང་བ་ཞིག་འདུག་པ་ལ། སྐྱེ་བ་ཉུང་བ་
དེ་རང་རེ་རྣམས་ཀྱང་ཚེ་འདིའི་དཔལ་འབྱོར་ཁ་དྲག་དེ་རྣམས་ལ་སྐྱོན་དུ་མི་ལྟ་
བའི་བློ་ངན་དེ་ཕུགས་སུ་ཞུགས་པས་ལན་འདུག་ད་ལྟ་སྡུག་བསྔལ་བ་རྣམས་ལ་
སྙིང་རྗེ་སྐྱེ་བ་དེ། སྡུག་བསྔལ་དེ་ལ་རང་རེ་སྐྱོན་དུ་ལྟ་བས་ཡིན་པར་འདུག་སྟེ། དེ་
གཉིས་རང་སྐྱོན་གང་ཆེ་མི་ཤེས་གསུངས། ཚོགས་ཆོས་གསུངས་པའི་དུས་སེམས་
ཅན་གྱི་སྡུག་བསྔལ་ལ་གཟིགས་ནས་སེམས་དཔའ་ཆེན་པོ་ཉིད་ཀྱིས་བཤམས་ཙ་
ན་ཚོགས་པ་བྱིངས་པོ་ངུ་ཅོ་ཐེག་ཐེག་ཡོང་བ་དེ་ལ་མཚན་ཉིད་པ་ཞིག་ན་རེ།
མཁན་ཆེན་བུ་སྟོན་པ་དང་། བླ་མ་པཎ་ཆེན་པ་ཆོས་གསུང་ཙ་ན། བཞད་གད་
ཐེག་ཐེག་ཉམས་དགའ་ཞད་ཆེ་བར་འདུག །འདི་པས་ཆོས་གསུངས་པ་དེ་སྡུག་
ཞད་ཆེ། མི་གཅེས་ཤི་བ་བཞིན་དུ་ངུ་ཅོ་ཐེག་ཐེག་ཡོང་ཟེར། རྒྱལ་སྲས་འདི་སྐུ་
མཚམས་དམ་པོ་ལ་བཞུགས་པའི་དུས། མཁན་ཆེན་རིན་པོ་ཆེ་བསོད་ནམས་
གྲགས་པ་ཞིང་གཞན་དུ་གཤེགས་པ་མངོན་པར་ཤེས་པས་མཁྱེན་ཏེ། མཚམས་
ཧུར་ཐོན་མཛད་ནས་བྱོན་པའི་ལམ་ཁར་མི་གཉིས་ཀྱིས་ར་གཅིག་མི་འགྲོ་བཞིན་
ཁྲིད་འགྲོ་བ་དང་ཕྲད་པ་ན་ཅི་བྱེད་དྲིས་པས། ཧོར་འདྲ་ལ་སྤྲོད་པ་ཡིན་ཟེར། སྙིང་
རྗེ་ནས་བཤུམས་ཏེ་གསེར་ཞོ་ཕྱེད་བྱིན་ནས་འདི་ཧོར་འདྲ་ལ་སྤྲོད་ལ་ར་འདི་མ་
གསོད་ང་ལ་བླངས་བྱས་གསུངས། དེ་ནས་ཤངས་ཀྱི་མདའི་གད་སྐྱིབས་ཤིག་ཏུ་
- 356 -



ལམ་རིམ་བླ་མ་བརྒྱུད་པའི་རྣམ་ཐར། །
ཕེབས་ པ་ དང༌། འདིར་ ཇ་ སྐོལ་ ངལ་ གསོ་ ཡིན་ གསུངས་ པ་ ལ། འདི་ན་ ཆུ་ མི་
གདའ་ཞུས་པས། ཆུའི་ཁག་ངས་ཁུར་མེ་ཤིང་ཐུས་ལ་ཤོག་གསུངས། ཤིང་བཏུས་
ནས་སླེབ་པ་དང་། ཆུ་འདི་ན་གདའ་ཡིས་གསུང་ནས་ཕྱག་གིས་བྱེ་མ་ལ་རུད་རུད་
མཛད་པ་ལ་སྔར་མེད་པའི་ཆུ་བྱུང་བས་ཞབས་ཏོག་པ་རྣམས་ཀྱི་བསམ་པ་ལ་མིག་
འཕྲུལ་ཡིན་ནམ་བསམ་པ་བྱུང་ཟེར། ཇ་གསོལ་ཟིན་པའི་རྗེས་ལའང་ཆུ་འདུག །
ཡར་ལམ་ཆེད་ཀྱིས་བལྟས་པས་ཆུའི་རྗེས་ཡང་མི་འདུག་ཟེར་རོ། །དེ་ནས་མཁན་
ཆེན་རིན་པོ་ཆེ་དང་མཇལ་བས་ཉིད་བྱོན་པ་དེ་དགའ་གསུང་ནས་མཉེས་ཚོར་ཆེན་
པོ་མཛད། འཇུག་པ་སེམས་བསྐྱེད་འདི་སྔར་བླ་མ་རིན་ཡེ་བ་ལ་ཐོབ་ལགས་ཏེ་
ཡིན་ཀྱང་དྲུང་དུ་གཅིག་ཐོབ་ན་བསམ་པས་སྐུ་ཁམས་ཀྱིས་ལྕོགས་ཙམ་གདའ་ན་
ཐུགས་ལ་འདོགས་པར་ཞུ་ཞུས་པས། དེ་དུས་བསྙུང་རབ་འདུག་སྟེ་ཤིན་ཏུ་ཡང་
སྤྲོ་ཡོ། ད་ལྟ་རང་མཆོད་པ་ཤོམས་ཤིག་གསུངས། སེམས་བསྐྱེད་ཀྱི་ཆོ་ག་དངོས་
གཞི་གྲུབ་ནས་མཁྱེན་པར་གསོལ་བ་གདབ་པའི་སྐབས་སུ། ས་ཆེན་པོ་ནི་རབ་ཏུ་
གཡོས་ལྷའི་མེ་ཏོག་ནི་ཆར་བཞིན་དུ་བབས། སྤོས་ཀྱི་དྲི་ཞིམ་པོའི་ངད་པ་ནི་རྣམ་
པར་ལྡང་། རོལ་མོའི་སྒྲ་སྙན་པ་ནི་དབྱར་གྱི་འབྲུག་བཞིན་དུ་གྲག །སྤྲིན་རྣམས་
ཀྱིས་ཀྱང་འཇའ་ཚོན་སྣ་ལྔའི་བླ་རེ་བྲེས་པར་གྱུར་ཅེས་གྲག་གོ །ཆོ་ག་ཚར་བའི་
རྗེས་ལ་མཁན་ཆེན་རིན་པོ་ཆེའི་ཞལ་ནས། ཆོས་བདག་པོའི་ལག་ཏུ་འཕྲོད། ད་
སྟེ་བཙུན་རྒན་དེ་རིང་ཤི་ཡང་འགྱོད་པ་མེད་དོ་གསུངས་ནས་རྒྱལ་ཚབ་ཏུ་དབང་
བསྐུར་ཏེ། དེ་ནས་རིང་པོ་མ་ཐོགས་པར་སྐུ་གཤེགས་ཤིང་། གཤེགས་ཁར་སྒྱུ་
མའི་དཔེ་བརྒྱད་པོ་དེ་ནར་ བ་ གཅིག་གསུངས་ནས་གཤེགས་ཞེས་གྲག་གོ །
མཁན་ཆེན་རིན་པོ་ཆེའི་སློབ་མ་རྣམས་ཀྱིས། བླ་མ་རྒྱལ་སྲས་པ་དེ་ལ་མངོན་པར་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཁྱེན་པ་ཡོད་མེད་ཐེ་ཚོམ་མི་འདུག །མཁན་ཆེན་རིན་པོ་ཆེ་གཤེགས་ལ་ཁད་
དེར་ཁོང་གིས་ཕེབས་ཟེར། དེ་ནས་སེམས་དཔའ་ཆེན་པོ་ཉིད་ཀྱང་ཉིན་ཞག་རེ་
ལ་དུས་གསུམ་དུ་སྨོན་འཇུག་གི་སེམས་བསྐྱེད་བསྡུས་པ་རེ་ལེན་ཅིང་། འདི་ལྟར་
གསུངས་ཏེ། གང་ གིས་ རང་ གི་ བདེ་ བ་ ཡལ་བོར་ནས། །ཡུ་བུའི་དོན་དུ་ སྡུག་
བསྔལ་ཁུར་བླངས་པའི། །སེམས་ཅན་ཚོགས་འདི་བློ་ཡིས་ཡལ་བོར་ན། །ཐེག་
ཆེན་དམ་ཆོས་ཐོས་པའི་དགོས་པ་ཅི། །དེས་ན་མཐའ་ཡས་སེམས་ཅན་བསྒྲལ་
བྱའི་ ཕྱིར། །བླ་མེད་བྱང་ཆུབ་མཆོག་ཏུ་སེམས་བསྐྱེད་དེ། །རང་དོན་སྤངས་ཏེ་
དངོས་སམ་བརྒྱུད་ནས་ཀྱང་། །གཞན་དོན་སྒྲུབ་དེ་སྐྱེས་བུ་མཆོག་ཡིན་ནོ། །ཞེས་
སོགས་གསུངས་ཤིང་། དབུས་གཙང་ཁམས་གསུམ་གྱི་དགེ་བའི་བཤེས་གཉེན་
དང༌། སྐྱེ་བོའི་ཚོགས་ཁྲི་ཕྲག་དུ་མ་ལ་བྱང་ཆུབ་སེམས་གྱི་སྡོམ་པ་གནང་ནས།
བྱང་ཆུབ་སེམས་དཔར་གྱུར་པར་མཛད་ཅིང་། དུས་ཕྱིས་མཁན་ཆེན་བྱང་ཆུབ་རྩེ་
མོས་དབུ་མཛད་པའི་དགེ་བའི་བཤེས་གཉེན་འབའ་ཞིག་ཚོགས་པ་ལ། འཇུག་པ་
སེམས་བསྐྱེད་གསུངས་སྐབས་སུ་འོ་སྐོལ་གྱིས་མཁན་ཆེན་རིན་ཆེན་པ་ལ་འདི་
ཞུས་པའི་དུས་སུ། ཆོས་བདག་པོའི་ལག་ཏུ་འཕྲོད་པ་ཡིན་གསུངས་ནས་མཉེས་
ཚོར་ཆེན་པོ་མཛད་ཅིང་གདའ། འོ་སྐོལ་ལ་བདག་པའི་བདག་རྒྱུ་ཙམ་མེད་དེ། །
ཁོང་པ་དེ་སྐད་གསུང་གིན་གདའ། འོན་ཀྱང་བྱས་པས། ཇོ་བོ་ རྗེ་ཡབ་སྲས་སྐུ་
མཆེད་གསུམ་ལ་སོགས་པའི་དུས་སུའང་། ཆོས་འདི་ལ་བཀའ་དོག་པ་ཡིན་པར་
འདུག །དུས་ཕྱིས་ཀྱང་འདི་འབོགས་པ་ཉུང་བར་གདའ། གང་ལྟར་ལགས་ཀྱང་།
འོ་སྐོལ་ལས་དབུས་གཙང་གཉིས་ན་ཆོས་འདི་འབོགས་པ་མང་བ་མེད། སྔར་ཡང་
རྒྱུད་ལ་སྐྱེས་པ་མང་པོ་བྱུང་ཞིང་། ད་འོ་སྐོལ་ནས་ཆོས་འདིའི་བཀའ་ཡངས་སུ་
- 358 -



ལམ་རིམ་བླ་མ་བརྒྱུད་པའི་རྣམ་ཐར། །
གཏོང་བ་ ཡིན་པས། ཉིད་ ཅག་ དགེ་བའི་བཤེས་ གཉེན་ འབོགས་ པར་ནུས་ པ་
ཐམས་ཅད་ ཀྱིས་ཕོག་ཅིག་གསུངས་སོ། །རྒྱལ་སྲས་འདིས་བདག་གཞན་བརྗེ་
བའི་མཛད་པ་ཇི་ལྟར་བསྟན་པ་ནི་སློབ་དཔོན་དཔལ་ཡེ་བས་བློ་སྦྱོང་ལ་ཉམས་
ཁྲིད་བསྒོམ་དུས། ལྷོངས་ལ་ཤིག་ནད་བྱུང་བས། སེམས་དཔའ་ཆེན་པོའི་གསུང་
གིས། ཉིད་རང་གིས་ སྙིང་རུས་བསྐྱེད་ལ་གསོས་ གལ་ཏེ་མི་གསོས་པ་འདྲ་ན་
འདིར་ བྱོན། ངེད་ ཀྱིས་ཀྱང་གསོ་རོགས་ བྱ་ཡིས་གསུངས་ཟེར། ཁོང་ གིས་ཡུན་
རིང་པོའི་བར་དུ་གསོལ་ཀྱང་ཉུང་དུ་མ་སོང་། ཆོས་རྫོང་དུ་བྱོན་ནས་བླ་ཡེལ་དུ་
མལ་བཅས་ནས་ཞག་ཤས་སོང་བ་དང༌། ཤིག་རྣམས་ཉུང་དུ་སོང་འདུག་པ། རྣམ་
རྟོག་སྐྱེས་ཏེ་དྲུང་དུ་བལྟར་ཕྱིན་པ་དང༌། དྲུང་པ་ལ་ཤིག་ཉིལ་བ་འདུག་པ་མཐོང་
བས། དྲུང་ནས་འོ་བརྒྱལ་ང་རང་གིས་སྙིང་རུས་བསྐྱེད་ལ་གང་གསོལ་བྱེད་ང་རང་
ཐུགས་ལ་འདོགས་པར་ཞུ་ཞུས་པས། ཉིད་ཀྱི་ཤིག་བླངས་པ་མ་ཡིན་ང་རང་ལ་
ཡོད་པ་ཡིན་གསུངས་ནས་མ་གནང་། དེ་ནས་ཞག་འགའ་ནས་ཐམས་ཅད་ཡལ་
ནས་སོང་གསུངས། གཞན་གྱི་སྡུག་བསྔལ་དངོས་སུ་ལེན་པ་འདི་སྙིང་རྗེའི་བསམ་
པ་དྲག་པོས་བླངས་ན་ལོངས་ངེས་ཤེས་པ་ཉམས་སུ་མྱོང་བས་གྲུབ་པ་ལགས་
གསུངས། རྒྱལ་སྲས་བདག་ཉིད་ཆེན་པོ་འདི་ཧོར་དཔོན་ཞིག་གིས་ས་སྐྱར་གདན་
དྲངས་པའི་ཚེ་ས་སྐྱའི་རྒྱབ་དེར་དྲོ་འདེབས་པའི་སར་ཁྱི་རྒན་པོ་གཅིག་བྱུང་བ་ལ།
ཧོར་གྱི་འབའ་ཧོར་ཆེས་རྡོ་གཅིག་བརྒྱབ་པས་འགྱེལ་ནས་སྐད་ངན་ཆེན་པོ་ཤོར་
བས། སེམས་དཔའ་ཆེན་པོ་རང་ལ་བརྒྱབ་པ་བཞིན་དུ་ ཨ་གསུངས་ནས་ཕྱག་
ནས་དཀར་ཡོལ་འཆོར་ལ་ཁད་བྱུང་ཞིང་སྤྱན་ཆབ་མང་པོ་བཏོན། དེ་ནས་ས་སྐྱར་
བྱོན་ཏེ། དགེ་བའི་བཤེས་གཉེན་དང་སྐྱེ་བོའི་ཚོགས་ཆེན་པོ་ལ། ཟབ་པ་དང་རྒྱ་
359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆེ་བའི་ཆོས་གསུངས་ནས་འགྲོ་བ་དཔག་ཏུ་མེད་པའི་དོན་མཛད་དེ། གསེར་ཡིག་
པས་ཚོང་དུས་ནས་མར་གདན་དྲངས་དུས། ཧོར་གྱི་གཡོག་པོ་གསུམ་ལ་ནག་ཆེན་
པོ་ཐུགས་ནས་གསོད་དུ་བྱུང་བ་ལ། རྒྱལ་སྲས་འདིས་ཐུགས་ཀྱིས་མ་བཟོད་པར་
ཧོར་གྱི་དཔོན་ལ་དེ་ལྟར་མ་བྱེད་ཅེས་གསུང་བྱོན་པས་སྲོག་ལས་ཐར་བར་མཛད།
སྐུ་ཞང་གི་རྩིས་ཀྱི་རྟེན་འབྲེལ་ལ་དབེན་ཤྲཱིའི་གདན་གྱི་འོག་ཏུ་ཁོ་རང་གི་གཟུགས་
དང་། རལ་གྲི་དང་། རང་ཐག་སོགས་བཅུག་པ་དབེན་ཤིས་མཐོང་ནས་རྩ་ར་ཆེན་
པོ་བྱེད་དུ་བྱུང་བ་ལ་ཡང་གསུང་ བྱོན་ པ་ ཙམ་ གྱིས་ གྲོལ་བར་ མཛད་དེ། རིན་
སྤུངས་པར་བྱོན་ནས་དབུས་སུ་འབྱོན་མ་དགོས་པར་ཡར་བྱོན་ཏེ། ཞ་ལུར་གདན་
དྲངས་ནས་དགེ་བའི་བཤེས་གཉེན་དང་སྐྱེ་བོའི་ཚོགས་དཔག་ཏུ་མེད་པ་ལ་ཆོས་
ཀྱི་སྦྱིན་པ་མཛད། དེ་དུས་བུ་སྟོན་རིན་པོ་ཆེ་བསྙུང་ནས་གྲོངས་ལ་ཁད་པ་མ་
མཇལ་ཏེ། སྐུ་གསུང་ཐུགས་རྡོ་རྗེའི་རང་བཞིན་དུ་བྱིན་གྱིས་བརླབས་ནས་བསྟན་
པ་དང་སེམས་ཅན་གྱི་དོན་ལ་བཞུགས་པའི་རྟེན་འབྲེལ་དང༌། བདག་གཞན་བརྗེ་
བའི་དམིགས་པ་མཛད་ནས་དེའི་ནུབ་མོ་ནས་སྐུ་བསྐྱེད་བྱུང་ནས་བསྙུང་བ་དང༌།
དེ་དུས་བླ་མ་རྒྱལ་སྲས་པས་མཁན་ཆེན་བུ་སྟོན་པའི་བསྙུང་ནད་སླངས་ཟེར་བའི་
གྲགས་པ་ཆེན་པོ་ཡང་བྱུང་ཞིང་། མཁན་ཆེན་པའི་ཞབས་ཏོག་པ་གཅིག་གི་རྨི་
ལམ་དུ་མདངས་དྲུང་པ་ལ་བླ་མ་རྒྱལ་སྲས་སྐུ་ལུས་ཤེལ་དཀར་ལྟར་དྭངས་པར་
གྱུར་པས་གསེར་གྱི་དབུ་རྒྱན་གསོལ་ནས་དབང་བསྐུར་མཛད་པ་རྨིས་ལགས་
ཞུས་པས། རྨི་ལམ་བཟང་པོ་ཡིན། ང་ཡང་མདང་ཁམས་བདེ་ཞིང་རིག་པ་དྭངས་
པ་ཞིག་བྱུང་གསུངས་ནས་མཉེས་འདུག་གསུངས། ཡང་ བླ་མ་དམ་པ་བསོད་
ནམས་རྒྱལ་མཚན་པས་ཞུ་བ་ལ་ས་སྐྱར་གདན་དྲངས་ནས། ཆོས་ཀྱི་འཁོར་ལོ་རྒྱ་
- 360 -



ལམ་རིམ་བླ་མ་བརྒྱུད་པའི་རྣམ་ཐར།
ཆེན་པོ་བསྐོར་ཏེ་ཚུར་འབྱོན་དུས་ལ་རྫས་ནག་པོར་ཇག་པ་བྱུང་སྟེ། སེམས་དཔའ་
ཆེན་པོ་རང་གི་སྐུ་ལ་མ་རེག་ཞབས་ཏོག་པ་རྣམས་འོ་ལེ་བ་རེ་བཀྱིགས་ཏེ་ཇག་པ་
ཟ་མ་ཟ་དུས། ཞབས་ཏོག་པ་གཅིག་བཀྱིགས་པ་གོལ་བྱུང་བའི་རྩ་ན། ཇག་པའི་
རལ་གྲི་བཞག་འདུག་པ་ཁྱེར་ནས་བྲོས་ན་བསམ་ཡོད་ཙ་ན། སེམས་དཔའ་ཆེན་
པོས་མཁྱེན་ནས་ཉིད་དེ་བློ་ཙམ་ཙུབ་མ་བྱེད་ཨང་གསུངས་པས་བྲོས་མ་ནུས་ཟེར།
དངོས་པོ་འདི་རྣམས་རིན་ཆེན་སྒང་པའི་ས་ཆར་ཁྱེར། ངས་བློས་བཏང་ཡོད་པས་
ཕྲོགས་པ་ཡིན་སྙམ་པའི་བློ་ཡང་མ་བྱེད་ངའི་གོས་འདི་ཁྱེར་ན་ཡང་ཁྱེར་གསུངས་
པས། ཇག་པས་ཕྱག་བཙལ་ནས། ངེད་ཚོ་ཡང་ཕོངས་ནས་ཐབས་སྡུགས་པས་
ཉིད་ལྟ་བུ་དང་ཐུག་ཟེར། ཇག་པ་རྣམས་རྗེས་ཟློས་བྱེད་དུ་བཅུག་ནས་བསྔོ་བ་
ཡང་མཛད་གསུངས། དབུས་པའི་དམག་མང་པོ་མཐོང་བ་དེ་དང་། དཔོན་ཆེན་
བྱང་པ་འདིས་འོ་སྐོལ་ལ་ཆོས་འབྲེལ་མ་བྱས་པའི་གོང་དུ་བཙོན་སྡུག་གེ་གཅིག་མི་
གསོད་པའི་ཞུ་བ་བྱས་ཀྱང་མ་གྲུབ་པ་དེ་གཉིས་ཀྱིས་ལོ་མང་པོའི་བར་དུ་དགེ་
སྦྱོར་གྱི་བསྐུལ་མ་བྱས། དེ་བར་ལ་དགེ་སྦྱོར་གང་བྱེད་ཀྱང་དེ་རྣམས་དང་དབུས་
པའི་དམག་སྔོན་མ་རང་རེ་དངུལ་ཆུ་བ་འཇོམས་མི་དེ་རྣམས་ཀྱི་དོན་དུ་བསྔོས།
སྨོན་ལམ་མང་པོ་བཏབ་སྟེ་ཨེ་ཕན་ནི་མི་ཤེས་གསུངས། ཡང་ལན་ཅིག་རྒྱལ་སྒོའི་
འགག་ན་ཤིག་ནད་ཚབས་ཅན་བྱུང་བའི་སྤྲང་རྒན་ལུས་ཀྱི་ཟུངས་ཤོར་བ་གོས་
དང་སྟན་ལ་སོགས་པ་ཤིག་གི་ཕུང་པོར་གྱུར་པ་ཞིག་གི་དྲི་ཆེན་པོ་མནམ་པ་ཞིག་
འདུག་པ་དེ་ལ། དྲུང་སྐུ་མཆེད་པའི་སྐྱ་བོ་ཚོས། དྲུང་ནས་སྐྱུག་བྲོ་འགག་དེར་མ་
བསྡད་ཟེར་ཞིང་འབུད་པ་གཟིགས་པས། སྙིང་རྗེ་དྲག་པོ་སྐྱེས་ནས་སྤྱན་ཆབ་ཤོར་
ཏེ། དེའི་ནུབ་མོ་ཁོའི་གོས་དང་སྟན་ཤིག་གི་ཕུང་པོར་གྱུར་པ་རྣམས་ནང་དུ་ཁྱེར།
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྤྲང་པོ་ལ་ན་བཟའ་གཅིག་གཉིས་དང་ཟ་རྒྱུ་གནང་ནས་ཤིག་རྣམས་ལ་སྐུ་ལུས་
སྦྱིན་པར་བཏང་སྟེ་ཤིག་གི་ཕུང་པོའི་གསེབ་ཏུ་གཟིམ་ནས་ཞག་གཅིག་གཉིས་
སོང་བ་དང་། སློབ་དཔོན་དང་མཆེད་གྲོགས་འགའ་རེས་ཚོར་ནས་བལྟར་བྱོན་
པས་སྤྲང་པོའི་གོས་དང་སྟན་ཤིག་གི་ཕུང་པོར་སོང་བ་རྣམས་གསོལ། སྐུ་ལུས་
ཐམས་ཅད་འབྲུམ་ནད་ཐུག་པོ་བྱུང་བ་བཞིན་དུ་གྱུར་འདུག་པ་མཐོང་ནས། ཁོང་
རྣམ་པ་ཧ་ལས་ཏེ་ཉིད་ད་ལྟ་ལུས་གཏོང་བའི་དུས་ཙམ་ལ་མ་སླེབས་ལས་ཆེ། དེ་
འདྲ་ རང་ ཧ་ ཅང་ ཐལ་དྲགས་ མི་ མཛད་ པར་ ཞུ་ ཞུས་ པས། སྤྱོད་ འཇུག་ ལས།
བདག་གིས་ལུས་ཅན་ཐམས་ཅད་ལ། །ལུས་འདི་ཅི་བདེ་བྱིན་ཟིན་གྱིས། །རྟག་ཏུ་
གསོད་དང་སྨོད་པ་འམ། །བརྡེག་སོགས་ཅི་དགར་བྱེད་ལ་རག་ཅེས་དང་། །འགྲོ་
མང་ རྡོག་ པས་ བདག་ གི་ སྤྱིར་ འཚོག་ གམ། །འགུམ་ ཡང་ མི་ བསྔོ་ འཇིག་ རྟེན་
མགོན་དགྱེས་མཛོད། །གསུངས་ནས་མ་གསན་པས། ཁོང་རྣམ་པས་འཇམ་པའི་
དབྱངས་དོན་ཡོད་པའི་དྲུང་དུ་ཕྱིན་ཏེ་འདི་བཞིན་མཛད་ཅིང་གདའ། ངེད་རྣམས་
ཀྱིས་ཞུ་བ་བྱས་ཀྱང་འདི་སྐད་གསུངས་ནས་མི་གནང་བར་འདུག །དྲུང་ནས་
གསུང་བྱོན་དགོས་པར་གདའ་ཞུས་པས། འཇམ་དབྱངས་དོན་ཡོད་པས་ཀྱང་དེ་
ཁར་བྱོན་ཏེ། དེ་ལྟ་བུ་རང་མི་མཛད་ཞུ། ཧ་ཅང་འོ་བརྒྱལ་དྲགས་ཅིར་འགྱུར་ཡང་
མི་ཤེས་ཞུས་པ་ལ་ཡང་། སྐྱེས་རབས་ལས། ལུས་ཙམ་གྱིས་ཀྱང་གཞན་ལ་ཕན་
ཐོགས་པར། །ནམ་ཞིག་འགྱུར་ཞེས་བདག་གིས་གང་བསམས་པ། །སྨོན་ལམ་དེ་
ནི་འབྲས་བུ་ཡོད་པར་བྱ། །ཞེས་དང༌། ཉིད་ཀྱི་ཞལ་ནས། གཞན་ལ་མི་ཕན་སྲེད་
ཟད་བདེ་བ་ཡང་། །དམྱལ་བའི་མེ་ལྟར་མཐོང་ནས་རབ་སྤོང་ཞིང་། །གཞན་ལ་
ཕན་ན་མནར་མེད་མེ་ནང་དུའང་། །རབ་དགས་འཇུག་པ་རྣམས་ཀྱིས་ རྗེས་སུ་
- 362 -



ལམ་རིམ་བླ་མ་བརྒྱུད་པའི་རྣམ་ཐར། །
སློབ། །ཅེས་གསུངས་ཏེ་མ་གསན་པར་གསོལ་པས། རིང་པོར་མ་ལོན་པར་ཤིག་
རྣམས་ཡལ་ནས་སོང་ཞེས་གྲག་གོ །དེ་དུས་ཧ་ཅང་སོ་ཚ་ རང་དྲགས་ནས་མ་
བཟུག་པའི་དུས་སུ་སྟོད་ཀྱི་ཆ་ལ་དར་གྱི་དུམ་རེ་དཀྲིས་ནས་བཞག་གསུངས།
ཉིད་ཀྱི་ཞལ་ནས་གང་ཞིག་ཁྲོ་དང་ང་རྒྱལ་དབང་གྱུར་ནས། །བདག་གི་ལུས་ལ་རྨ་
སྲོལ་ཆེར་གཏོད་དེ། །འཆི་བར་ངེས་པའི་གནས་སྐབས་བྱུང་གྱུར་ནའང་། །དེ་ཚེ་
དམ་བཅའ་འདི་ནི་དྲན་པར་བགྱི། །ཞེས་དམ་བཅས་པ་བཞིན་མཛད་དོ། །ཡང་བོ་
དོང་དུ་སྤྲང་ཕྲུག་ཤིག་ནད་བྱུང་བ་ཞིག་གི་ཤིག་ཐམས་ཅད་བླངས་པས། སེམས་
དཔའ་ཆེན་པོའི་སྐུ་ལུས་ལ་འཕུངས་ནས་ཞག་གཅིག་ལ་ཤི་འདུག་ཟེར། སེམས་
དཔའ་ཆེན་པོ་ལ་བརྟེན་ནས་དེ་པ་རྣམས་གནས་གོང་མ་ ཞིག་ཏུ་འཕོས་ངེས་
བསམ་པ་བྱུང་ངོ༌། །ཞེས་རྒྱལ་སྲས་བདག་ཉིད་ཆེན་པོ་འདིའི་ཐུགས་སྲས་ཉན་པོ་
དཔལ་རིན་གསུངས་སོ། །གཞན་ཡང་བོ་དོང་དང་། དངུལ་ཆུ་གཉིས་སུ་སྤང་པོ་
ཤིག་ནད་བྱུང་བ་མང་པོའི་ཤིག་ནད་བླངས་ཏེ་མྱུར་པོར་ཡལ་གྱིན་སོང་ཞེས་གྲག་
གོ །དུས་ཕྱིས་ཕན་ཡུལ་གླང་ཐང་པ་ཡིན་པའི་སྟོན་སྒོམ་བྱང་ཆུབ་སེམས་དཔའ་
གཅིག་ལ་ཁོང་རང་ལ་ཤིག་བྱུང་བའི་སྟེང་དུ་གཞན་གྱི་ཤིག་ནད་ཀྱང་བླངས་ཏེ་
སེམས་ཅན་ལ་ལུས་དངོས་ སྦྱིན་པར་བཏང་ནས་གཤེགས་པའི་དེ་མ་ཐག་ལ།
བདག་གིས་ཐུགས་དམ་ལ་འདོགས་པ་ཞུ་བའི་ཕན་ཆས་ཁྱེར་ནས། ཉེ་གནས་ལ་
འདི་ལྟར་ཞུས་བྱས་པས་ཉེ་གནས་དྲུང་དུ་སོང་ནས་ལོག་བྱུང་བ་ལ། ཅི་གསུང་
དྲིས་པས། གོ །རྗེས་སུ་ཡི་རང་། ཤཱཀྱ་ཐུབ་པ་རུས་སྦལ་དུ་སྐུ་འཁྲུངས་པའི་དུས་
སུ། སྲིན་བུ་ཀེ་ཏ་ལ་བརྒྱད་ཁྲི་ལ་སྐུ་ལུས་སྦྱིན་པར་བཏང་བ་དང་དོན་གྱི་ཆ་མཐུན་
པ་དེ་ཡིན། ཁོང་གི་སེམས་ལ་འགྱོད་པ་ཡོང་བའི་རིགས་སུ་མི་འདུག་ངོ་མཚར་ཆེ།
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འོ་སྐོལ་བློ་སྦྱོང་བ་ཡིན་པས་ཤིག་དེ་ཙམ་ཞིག་འཆིར་འཇུག་པ་སྙིང་རྗེ་ཡར་ལོང་
ལ་ཤོག་གསུང་གིན་འདུག །དྲུང་ནས་སྐུ་བགྲེས་པ་དང་
། ཤིག་ཚན་ཆེས་དྲགས་
པས་ཅི་འགྱུར་མི་ཤེས་ཞུས་ཀྱང་མི་གསན་པར་ལོང་ཤོག་གསུངས། རྒྱལ་སྲས་
བདག་ཉིད་ཆེན་པོ་འདི་སྤྱིར་སེམས་ཅན་སུ་ལའང་སྐྱོན་བརྗོད་མི་གསུངས་ཞིང་།
ལྷག་པར་ཆོས་སྒོར་ཞུགས་པ་རྣམས་ལ་དག་སྣང་ཁོ་ན་མཛད་པ་ལས་སྐྱོན་བརྗོད་
ཡེ་མི་མཛད། གཞན་ལ་སྐྱོན་བརྗོད་བྱེད་པ་གསན་ན་འོ་སྐོལ་རང་བློ་མ་དག་པ་
ཡིན། ཁོང་ཀུན་ཅི་འདྲ་ཡིན་མི་ཤེས། སླར་ཡང་འོ་སྐོལ་གྱིས་ ཕར་མི་ལ་སྐྱོན་
བརྗོད་མང་པོ་བྱས་ཙ་ན་འོ་སྐོལ་ལ་ཡང་ཐམས་ཅད་ཀྱིས་ཚུར་འཐབ་པ་ཞིག་རྟེན་
འབྲེལ་ལ་ཅིས་ཀྱང་ཡོང་གསུངས། རྒྱལ་སྲས་བདག་ཉིད་ཆེན་པོ་འདིའི་མཛད་པ་
རྣམ་ཐར་འདི་དག་ལ་དཔང་ལོ་ཙཱ་བ་བློ་གྲོས་བརྟན་པས། ཐོག་མར་ཤེས་བྱ་ཀུན་
ལ་མཁས་པར་བྱ། །བར་དུ་མཁས་པའི་ཚོགས་སུ་ལེགས་པར་བཤད། །ཐ་མར་
འདྲེས་ པའི་ དོན་ ལ་ བརྩོན་ པས་བསྒོམ། །དུས་གསུམ་རྒྱལ་བ་ཀུན་གྱི་བཞེད་
གཞུང་ཡིན། །ཞེས་ས་སྐྱ་པཎྜི་ཏས་གསུངས་པ་དེ། གུ་རུ་ཐོགས་མེད་ཁོང་གིས་
བྱས་པ་ཡིན་ནོ། །འོ་སྐོལ་ཆོས་པ་རྣམས་ཀྱི་ནང་ན་ཆོས་བྱེད་པ་མང་རབ་འདུག་སྟེ་
བརྟན་པ་ཐོབ་པ་རང་དུ་ཙམ་བདོག་གམ། གཞན་གྱི་རྒྱུས་ནི་ང་ལ་མེད། བརྟན་པ་
ཐོབ་ངོ་ཤེས་པ་གུ་རུ་ཐོགས་མེད་ཁོང་ཡིན། ཕོ་སྐྱེས་པ་ཟེར་ན་དེ་ཀུན་ལ་ཟེར་བ་
ལགས། མི་གཞན་གྱིས་ངའི་རྒྱུད་ཚོད་ལ་སླེབ་པ་ལ་ད་རུང་དཀའ་ལས་ཆེན་པོ་
ཡོད། ངས་གུ་རུ་ཐོགས་མེད་ཀྱི་རྒྱུད་ཚོད་སླེབ་པ་ལ་བསྐལ་པ་མང་པོ་ཚོགས་
གསོག་དགོས། ང་ཁོང་གི་བླ་མ་ཡིན། ཁོང་ངའི་སློབ་མ་ཡིན་ཏེ་ང་ནི་བླ་མ་ཞིག་
ལས་ཀྱང་དེ་ལ་མོས། མི་རྒན་ནམ་འཆི་བའི་སྔས་ཁ་དེར་གུ་རུ་ཐོགས་མེད་ཡོད་
- 364 -



ལམ་རིམ་བླ་མ་བརྒྱུད་པའི་རྣམ་ཐར། །
པ་ཞིག་བྱུང་ན་དགའ་སྟེ་ང་ཕྱོགས་ཐམས་ཅད་དུ་རྒྱུག ཁོང་པ་གཅིག་ཏུ་བཞུགས་
པ་འདིས་ཡིད་སྨོན་ཐོག་ཏུ་ཨེ་འབབ་ཡིན་གསུངས་ཟེར་ཞིང་། གསུང་ཡིག་སྙན་
དངགས་དང་བཅས་པ་བསྐུར་བའི་ནང་ན་ཡང་། ཁྱོད་ལ་ང་འདྲའི་སློབ་དཔོན་
བརྒྱ་ ཡོད་ ཀྱང་། །ང་ ལ་ ཁྱོད་ འདྲའི་ སློབ་ མ་ ཁྱོད་ ལས་མེད། །ཅེས་སོགས་ཀྱི་
བསྟོད་པ་མང་པོ་ཡང་མཛད་དོ། །ཀུན་མཁྱེན་རོང་པོའི་ཞལ་ནས་ཀྱང༌། ང་ལ་ཕ་
བས་ལྷག་པའི་བུ་གཅིག་ཡོད་པ་ཡིན་ངའི་སློབ་མ་འདི་འདྲ་གཞན་ལ་ཡོད་ན་སྨོན་
ནེ་འཆོར། སྐྱེས་བུ་དམ་པ་འདི་འདྲ་འཇིག་རྟེན་ན་དཀོན་གསུངས། ཆོས་རྗེ་བུ་
སྟོན་རིན་པོ་ཆེས་ཀྱང་། སྡེ་སྣོད་གསུམ་གྱི་དོན་ལ་མཁས་གྱུར་ཅིང་། །རྒྱུད་སྡེ་
ཟབ་མོའི་རྟོགས་པས་ཀུན་ཆུབ་པ། །བྱང་ཆུབ་སེམས་གཉིས་འབྱོངས་པ་རྒྱལ་
བའི་སྲས། །ཞེས་སོགས་ཀྱི་བསྟོད་པ་ཡང་མཛད་ཅིང་། སེམས་དཔའ་ཆེན་པོས་
ཞ་ལུར་བྱོན་པའི་ཚེ་བུ་སྟོན་རིན་པོ་ཆེས་ཞ་ལུའི་གྲྭ་པ་རྣམས་ལ། ད་ལྟ་བོད་གངས་
ཅན་གྱི་ཁྲོད་ན་ཆོས་ཤེས་ནས་ཉམས་སུ་བླང་ཤེས་པ་རྒྱལ་སྲས་ཐོགས་མེད་པ་
ཙམ་གཅིག་ཡིན། ངས་ཀྱང་ཆོས་ཤེས་པ་ཤེས་ཏེ། ཀུན་མཁྱེན་འཕགས་པ་འོད་
ཀྱིས་བསྟན་པའི་དོན་དུ་བཤད་ཉན་དང་མདོ་རྒྱུད་ཀྱི་འགྲེལ་པ་མང་དུ་རྩོམས་
ཞེས་གསུངས་པ་ལ་བརྟེན་ནས་བཤད་ཉན་བྱེད་དགོས་པ་བྱུང་བས། ཁོང་འདྲ་
བའི་ཉམས་ལེན་བྱུང་བ་མེད། འདི་ལྟ་བུའི་བྱང་ཆུབ་སེམས་དཔའ་ལ་ཆོས་འབྲེལ་
ཐོགས་པ་ཙམ་གྱིས་ཀྱང་འཁོར་ན་མཐའ་ཅན་དུ་འགྱུར་ངོ་ཤེས་པ་ཡིན་པས།
མཚམས་ ལ་ ཡོད་པ་རྣམས་ ཀྱང་ གསེང་ལ་ཆོས་ཞུས། དེ་བར་ གྱི་ཞབས་ཏོག་
ཐམས་ཅད་བླ་བྲང་ནས་བྱེད་པ་ཡིན་གསུངས། དེའི་རེས་སེམས་དཔའ་ཆེན་པོས་
ཀྱང་ཟླ་བ་གཅིག་ཞ་ལུར་བཞུགས་ནས་གང་ལ་གང་འདོད་ཀྱི་ཆོས་གསུངས་ཏེ་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འགྲོ་བ་དཔག་ཏུ་མེད་པའི་དོན་མཛད་དོ། །རྒྱལ་སྲས་འདིའི་རྩར་གཞན་དག་
གིས་རང་རེའི་ཆོས་བརྒྱུད་དང་བླ་མ་དང་། རང་ལ་སྨོད་པ་བྱུང་བའི་དུས་སུ་མད་
ལགས་བྱས་པས། དེ་ཀས་ཚིག་སྐྱེ་ཡང་ཆད་ནས་ཕན་ཚུན་རྒྱུད་སྲེག་རེས་ཀྱང་མི་
ཡོང་། རང་རེ་བཟོད་ལྡན་དུ་ཡང་འགྲོ་བ་ཡིན་གསུངས་ནས་དམ་བཅའ་ཡང་འདི་
ལྟར་མཛད་དེ། འགྲོ་མང་དབུས་སུ་སྡང་མིག་ལྡན་པའི་མས། །ཚིག་ངན་བཟོད་
པར་དཀའ་བས་སྨྲ་ཕབ་ནས། །གདོང་པ་ལེགས་པའི་སྐབས་ཀྱང་མེད་བྱས་ན། །
དེ་ཚེ་དམ་བཅའ་འདི་དག་དྲན་པར་གྱིས། །ཞེས་གསུངས། ཡང་བསྟན་པ་དང་
སེམས་ཅན་སྤྱི་མཐུན་ལ་གནོད་པ་ཆེན་པོ་བྱེད་པ་དེ་འདྲ་རྣམས་ལ། འགའ་ཞིག་
གིས་འདི་ལྟ་བུ་ཀུན་ཧ་ཅང་མི་རིགས་དྲགས་འདུག་ཟེར་ནས་ཞེ་སྡང་བསྒོམ་པ་
གཟིགས་ཙ་ན། ཧ་ཅང་མི་རིགས་དྲགས་པ་ད་ཀ་སྙིང་རྗེ་བ་ཡིན་གསུངས་ནས།
དེ་ལྟ་བུ་རྣམས་ལ་ལྷག་པར་ཡང་བརྩེ་བར་མཛད་ཅིང་། འདི་ལྟར་གསུངས་ཏེ།
བདག་གམ་བདག་གི་ཕྱོགས་ལ་གནོད་བྱེད་དམ། །བསྟན་དང་འགྲོ་བ་ཡོངས་ལ་
གནོད་བྱེད་ པའི། །མ་རུང་སྐྱེ་བོ་མཐོང་ཐོས་དྲན་གྱུར་ན། །ལྷག་པར་སྙིང་ རྗེའི་
གནས་སུ་ཤེས་བྱས་ནས། །རྙེད་བཀུར་སྙན་སྨྲས་སོགས་ ཀྱིས་དངོས་སུ་ཕན། །
གདགས་པར་ནུས་ན་གདགས་ཤིང་མ་ནུས་ནའང་། །བྱམས་དང་སྙིང་རྗེ་དྲག་པོས་
བདག་ཉིད་ཀྱི། །བདེ་དགེ་ཅི་ཡོད་དེ་དོན་བསྔོ་བ་གཅེས། །ཞེས་གསུངས་སོ། །
རང་ལ་གཞན་གྱིས་དངོས་སུ་ཚིག་ངན་སྨྲ་བ་དང་བརྙས་པ་བྱེད་པའི་ཚེ་དེའི་ལན་
མ་བྱས་ན་ཕ་རོལ་པོ་ཡང་ཞེ་སྡང་མི་བསྐྱེད་ཅིང་། རང་རེ་ཡང་སྐྱོན་མེད་ཀྱི་སྐྱེས་
བུ་བཟོད་ལྡན་དུ་འགྲོ་བ་ཡིན། གཞན་གྱིས་མི་རིགས་པ་བྱས། རང་རེས་ཀྱང་དེའི་
ལན་བྱས་ཙ་ན། གཉིས་ཀ་སྐྱོན་ཅན་དུ་འགྲོ་བ་ཡིན་གསུངས། དེ་ལྟར་མཛད་པ་
- 366 -



ལམ་རིམ་བླ་མ་བརྒྱུད་པའི་རྣམ་ཐར། །
རྣམ་ཐར་གང་གི་ཐད་ནས་ཀྱང་སའི་སྟེང་ན་འགྲན་གྱི་དོ་ཟླ་ཐམས་ཅད་དང་བྲལ་
བའི་སེམས་དཔའ་ཆེན་པོ་འདིའི་སྙན་པའི་དྲི་བསུང་གྲགས་པའི་དྲི་བཞོན་གྱིས་
སའི་སྟེང་ཐམས་ཅད་ཁྱབ་པར་བྱས་པས། རྒྱ་ནག་པོའི་ཡུལ་ནས་ཀྱང་སྟོབས་
ཀྱིས་འཁོར་ལོས་བསྒྱུར་བའི་རྒྱལ་པོ་ཆེན་པོ་དང་། རྒྱལ་པོ་ཆེན་པོ་ཧོང་ཐའི་ལྕེ་
དང་། རྒྱ་ གར་ དང་། བལ་ ཡུལ་དང༌། ཡ་ རྩ་ དང༌། མངའ་ རིས་ ལ་ སོགས་ པའི་
རྒྱལ་ཕྲན་ཐམས་ཅད་ཀྱིས་ཀྱང་མོས་གུས་ཆེན་པོས། ཤཱཀྱ་ཐུབ་པའི་རྒྱལ་ཚབ་
བསྟན་ པའི་ བདག་ པོ་ བོ་ དོང་ ཐོགས་ མེད་ ཅེས་ སོགས་ ཀྱིས་ བསྟོད་ པ་ དང༌།
གདམས་པ་བསྐུར་བར་ཞུ་ཞེས་པའི་འཕྲིན་ཡིག་འབུལ་བ་དང་བཅས་པ་རིམ་
པར་བསྐུར་ཞིང་དད་པ་ཆེན་པོས་སྤྱི་བོའི་གཙུག་ཏུ་སྒོམ་པར་བྱེད་པ་དང་། དངོས་
སུ་མི་ཆེན་གྱི་སློབ་བུའི་རིགས་འདུས་པ་ལ་ཡང་། འཇམ་དབྱངས་ཆེན་པོ་དོན་
ཡོད་ རྒྱལ་ མཚན་ དཔལ་ བཟང་ པོ། ཆོས་ རྗེ་ བསོད་ནམས་རྒྱལ་ མཚན་ དཔལ་
བཟང་པོ། ཏི་ཤྲཱི་ཆེན་པོ་བསོད་ནམས་བློ་གྲོས་སྐུ་མཆེད། ཏ་དབེན་གུ་ཤྲི་ཀུན་
དགའ་རིན་ཆེན་རྒྱལ་མཚན་དཔལ་བཟང་པོ་དང༌། ཏ་དབེན་གུ་ཤྲཱི་ཀུན་དགའ་
ལེགས་ པའི་རྒྱལ་མཚན་དཔལ་བཟང་པོ་ལ་སོགས་པ་དཔལ་ལྡན་ས་སྐྱ་པའི་
གདུང༌ རྒྱུད་ རྣམས་ དང༌། མཁན་ ཆེན་ ཐམས་ ཅད་ མཁྱེན་ པ་ བྱང་ ཆུབ་ རྩེ་ མོ།
མཁས་བཙུན་དཀོན་མཆོག་རྒྱལ་མཚན་དང༌། མཁས་གྲུབ་ཆེན་པོ་ཁྱུང་པོ་བ་
དང༌། དབུས་ཕྱོགས་ ཀྱི་ཡང་ ཕག་མོ་གྲུ། སྟག་ལུང་། ཚལ་པ། རྒྱ་མ་ལ་སོགས་
པའི་རིན་པོ་ཆེ་རྣམས་དང༌། མདོར་ན་དབུས་གཙང་གཉིས་ཀྱི་དགེ་བའི་བཤེས་
གཉེན་མཁས་བཙུན་བཟང་གསུམ་མཛོམ་པ་ཕལ་ཆེར་སློབ་མར་འདུས་ཤིང༌།
གཞན་ཡང་དབུས་གཙང་ གི་ཏ་དབེན། གུ་ཤྲཱི །སི་ཏུ། དཔོན་ཆེན། དུ་དབེན་ཤ་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལ་སོགས་ཀྱི་ལས་ཀ་འཛིན་པའི་མི་ཆེན་ཐམས་ཅད་ཀྱིས་ཀྱང་། སྤྱི་བོའི་གཙུག་ཏུ་
བཀུར་ཞིང་མཆོད་དོ། །རྒྱལ་སྲས་བདག་ཉིད་ཆེན་པོ་འདི་ནི་ཡིད་བཞིན་གྱི་ནོར་
བུ་རིན་པོ་ཆེ་ལྟར་དགོས་འདོད་ཐམས་ཅད་རྩོལ་མེད་དུ་འབྱུང་། འདས་མ་འོངས་
ཐམས་ཅད་མཁྱེན་པའི་མངོན་པར་ཤེས་པ་ཐོགས་མེད་དུ་མངའ། ཡི་དམ་གྱི་ལྷ་
སྟོན་གནམ་དྭངས་པའི་སྐར་ཚོགས་ཙམ་གཟིགས། ཇི་ལྟ་བ་དང་ཇི་སྙེད་པའི་དོན་
ལ་དབང་འབྱོར་ཀྱང་ཐུགས་ལ་རློམ་པ་དང་། ཁེངས་པ་རྡུལ་ཙམ་ཡང་མི་མངའ་
ཞིང་། འདི་ལྟར་གསུངས་ཏེ། རང་གི་ཉེ་དུའི་བཀུར་སྟི་རབ་སྤངས་ནས། །གཞན་
གྱི་བཀུར་སྟི་འདོད་ན་བློས་བཏང་ཉམས། །དེ་ཕྱིར་གང་དུ་སུ་དང་འགྲོགས་ཀྱང་
རུང་། །མཐོ་དམན་ འབྲིང་ གསུམ་ སྤྱི་བོར་འཁུར་ བ་གཅེས། །ཞེས་ པ་ དང༌། འོ་
སྐོལ་ཆོས་པ་རྣམས་ལ་ཡང་མཁས་བཙུན་བཟང་གསུམ་གྱི་ཡོན་ཏན་གང་ཡོད་
ཀྱང༌། དེས་རང་མཆོག་ཏུ་འཛིན་ཅིང་ང་རྒྱལ་གྱིས་རང་ལས་དམའ་བ་ལ་བརྙས་
པ། མཉམ་པ་ལ་འགྲན་སེམས། མཐོ་བ་ལ་ཕྲག་དོག་བྱེད་ན་ཆོས་གནད་དུ་མ་
སོང་བ་ཡིན། དཔེར་ན་སྨན་གྱིས་ནད་བསྐྱེད་པའང་འདྲེ་ཤར་ནས་གནོད་པ་ལ་
གླུད་ནུབ་སྒོར་སྐྱེལ་བ་དང་འདྲ་གསུངས། རྒྱལ་སྲས་བདག་ཉིད་ཆེན་པོ་འདི་ནི་སྐྱེ་
བོ་ཀུན་གྱིས་མཆོད་པའི་གནས་སུ་བཟུང་ཡང་འདོད་ཡོན་ལ་སྲེད་པ་ཆུང་བས་
གསོལ་གང་དྲངས་ཀྱང་ཞིམ་པ་དང་མི་ཞིམ་པའི་ཞལ་སྙད་མི་མཛད་པར་གང་
དྲངས་པ་གསོལ་བས་གཞན་གྱིས་བཀུར་བ་དང་། བསྒྲུབས་པ་དང་། ཞབས་ཏོག་
སླ་ཞིང་འདི་ལྟར་ཡང་གསུངས་སོ། །ཆུ་རྒྱ་མཚོ་ཆེ་ལ་འཕྱོ་བའི་ཉ། །རྐན་ལྕགས་
ཀྱུ་རྣོན་པོས་ཕུག་པ་དེ། །རང་ཟས་ལ་སྲེད་པ་ཆེས་པས་ལན། །སྲེད་ཞེན་གྱིས་
ཟས་ལ་མ་རྒྱུགས་ན། །ལྕགས་ཀྱུ་ཡིས་ཡ་རྐན་འབུག་དོན་མེད། །ཡུལ་མཐུན་
- 368 -



ལམ་རིམ་བླ་མ་བརྒྱུད་པའི་རྣམ་ཐར།
རྐྱེན་ གྱིས་འཁོར་ བར་ འཛིན་པ་འདི། །རང་ འདོད་ ཡོན་ལ་སྲེད་པ་ཆེས་ པས་
ལན། །འདོད་ཡོན་གྱི་སྲེད་པ་སྤངས་ཙ་ན། །ཡུལ་མཐུན་རྐྱེན་ལམ་གྱི་གྲོགས་སུ་
འཆར། །འདོད་ཡོན་སྤྱད་ཀྱང་ཞེན་མེད་ཤིན་ཏུ་གཅེས། །གསུངས་པ་དང་། འོ་
སྐོལ་དང་པོ་གྲྭ་སའི་དུས་ནས་དངོས་པོ་གསོལ་བའི་བློ་མ་སྐྱེས་པས་འཕྲལ་ལྟོ་
སྐྱིད་པ་ཞིག་བྱུང་གསུངས། རྒྱལ་སྲས་འདི་སྦྱིན་པའི་ཕར་ཕྱིན་ལ་སློབ་པར་མཛད་
པའི་ཚེ་ལུས་དང་ལོངས་སྤྱོད་ཐམས་ཅད་སེམས་ཅན་ལ་དངོས་སུ་གཏོང་བར་
མཛད་དེ། ལྷོ་སྒོ་རུ་ནད་པ་སྙོམས་ཆུང་ཡུན་རིང་ན་བ་ཟ་རྒྱུ་མེད་པ་གཅིག་ལ།
བསོད་སྙོམས་མཛད་པའི་རྩམ་པ་བོང་རྒྱབ་གཅིག་ཡོད་པ་དེ་བྱིན་པས། ད་དེ་འཆི་
བའི་འདྲེ་མེད་པར་བྱས་ཟེར་ནས་ངུ་ཡིན་འདུག །དེ་ལ་ སྙིང་ རྗེ་དྲག་པོ་སྐྱེས་
གསུངས། ལན་ཅིག་ས་སྐྱ་ན་སྤྲང་པོ་འཆི་ལ་ཁད་ཅིག་འདུག་པ་ལ་མ་ཤི་བར་
ནམ་ལ་ཁྱིས་ཟ་བར་འདུག་ཟེར་ནས་སེམས་ལས་ཆེན་པོ་འདུག་པས་བྱ་བྲལ་བ་
གཅིག་ལ་རྔན་པ་བྱིན་ནས་བསྲུང་དུ་བཅུག་པས་དེའི་ནུབ་མོ་ཤི་འདུག །སྦྱིན་པ་
དེ་གཉིས་ཆུང་ཡང་ཡིད་ཚིམ་པར་བྱུང་གསུངས། བཤད་ཉན་མཛད་དུས་བཤད་
གསར་བས་བཤད་སློངས་ཞུས་པ་ན་ནང་དུ་འདོང་གསུངས་ནས་ནང་དུ་ཕེབས་པ་
དང༌། ཁྱེད་རང་འདི་ནས་གང་དགའ་བ་ཞིག་ཁྱེར་སོང་གསུངས་ནས་གྲུམ་རྩེ་
བཟང་པོ་ཞིག་ཡོད་པ་ཁྱེར་སོང་གསུངས་པ་དང་། ཡང་བྲོ་པས་གནང་སྦྱིན་ཞུས་
པས། ཁྱོད་རང་འདི་ནས་གང་དགའ་བ་ཞིག་ཁྱེར་གསུངས་པས་གསོལ་སྡེར་ཁྱེར་
སོང་ གསུངས་པ་དང༌། གཞན་ཡང་ན་བཟའ་སོགས་གང་ཡོད་གནང་ཞིང་། གྲྭ་
སྐོར་བ་སོགས་ལ་གཞན་གནང་རྒྱུ་མེད་ན་ཡོལ་བ་བླ་བྲེ་ནས་ཀྱང་བྲེགས་ཀྱིན་
གནང་ངོ༌། །ཐེངས་ཅིག་ ཉན་པའི་སེར་སློངས་པ་བྱུང་ནས་སློང་དུ་བྱུང་བ་ལ་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གཞན་སྟེར་རྒྱུ་མེད་ པར་ཆོས་སྟན་གྱི་གྲུམ་ཙེ་གཅིག་ཡོད་པ་བྱིན་པས། སློབ་
དཔོན་གྱིས་ཚོར་ནས་ཁོང་ཚོ་ལ་ནས་ཁལ་གཅིག་བྱིན་གྲུམ་ཙེ་བླངས་ཏེ་ཁྱེར་བྱུང་
ནས་སྟན་གཅིག་པོ་ལས་མེད་པ་གསུངས་ནས་འཐབ་ཏུ་བྱུང་གསུངས། ཡང་རྩེ་
གདོང་དུ་ཆོས་བར་བྱོན་དུས་ཉི་མ་དཔལ་ཟེ་བའི་གྲྭ་པ་ཞིག་གི་ཕྱམ་རྩེ་རྐུན་མ་
གཅིག་གིས་ཁྱེར་བ་ཁོ་ལ་སེམས་ལས་ཆེན་པོ་འདུག་པ་ལ། སེམས་དཔའ་ཆེན་པོ་
རང་ ལ་ ཕྱམ་རྩེ་ གཉིས་ ཡོད་ པའི་ གཅིག་ ཁོ་ ལ་ གནང་ སྟེ། དེ་དུས་མཁན་ཆེན་
བསོད་ནམས་གྲགས་པ་བོ་དོང་དུ་བྱོན་ནས་དགུན་གཅིག་སྲོད་ཐོ་རངས་གཉིས་ཀ་
ཆོས་གསུང་བ་གསན་དུ་བྱོན་པས། ཕྱམ་རྩེ་གཅིག་ལས་མེད་པ་དེས་གྲང་མོ་བྱུང་
ཡང་ སློབ་དཔོན་ལ་གཡར་ན་ ཡོང་ སྟེ་འཐབ་ཏུ་བསམས་ནས་གཡོར་མ་ནུས་
གསུངས། གྲྭ་སའི་དུས་སུ་རྩམ་པ་ཆེན་པོ་མེད་ཀྱང་སྤྲང་པོ་ལ་སྡེར་མས་བཅུས་
ཀྱིན་གནང་ཙ་ན། དེ་བཞིན་མཛད་ན་ཉིད་རང་ལ་གསོལ་རྒྱུ་མི་ཡོང་ཞུས་ནམ་
ཟད་ཙ་ན་བལྟ་རྒྱུ་ཞིག་ཡོང་གསུངས་ནས། རང་ཉིད་དབུལ་པོར་གནས་ཀྱང་སློང་
བ་པོ་སེམས་སྤོང་བ་མི་སྲིད་དོ། །དངུལ་ཆུར་ཉེ་གནས་མེད་པའི་བཤུལ་དུ་སེར་
སློང་ལ་བྱང་དང་ར་ནས་ཡོང་བའི་མི་སུམ་ཅུ་ཙམ་ཞིག་སློང་དུ་བྱུང་བ་ལ་ན་བཟའ་
བེར་ཐུལ་གཅིག་དང་རྩམ་པ་གང་ཡོད་གནང་། ཡང་སྤྲང་པོ་གཅིག་སློང་དུ་བྱུང་བ་
ལ་ཕྲུག་ཕྱམ་གཅིག་སྔོན་ལ་གནང་བ་ལ་བཟང་པོ་སྟེར་རྒྱུ་ཡོད་བཞིན་དུ་མི་སྟེར་
བ་དགོངས་ཏེ། ཕྱམ་ རྩེ་ བླངས་ནས་བེར་ཐུལ་ གཅིག་ གནང་བས། ཕྱི་ལོ་ཡང་
བསྙེགས་ནས་སློང་དུ་བྱུང་བ་ལ་ཕྲུག་གི་རིང་འགག་གཅིག་གནང་གསུངས། ཡང་
ཐེངས་ཅིག་ཉེ་གནས་མེད་པའི་བཤུལ་དུ་སྤྲང་སློང་གཅིག་སློང་དུ་བྱུང་བ་ལ་
གཞན་གནང་རྒྱུ་མེད་པར་ར་ལྤགས་ཀྱི་སྦྱད་པ་གཅིག་ཡོད་པ་ཡང་གནང་ངོ༌། །དེ་
-370 -



ལམ་རིམ་བླ་མ་བརྒྱུད་པའི་རྣམ་ཐར། །
ལྟར་རྒྱལ་སྲས་བདག་ཉིད་ཆེན་པོ་འདིས་ལོ་ཉི་ཤུ་རྩ་གྲངས་སུ་ཁོར་ཡུག་ཏུ་སྐུ་
མཚམས་དམ་པོ་མཛད་པ་དེ་གྲོལ་བའི་རྗེས་ཤིག་ལ། དངུལ་ཆུར་དགེ་འདུན་དང་
སྐྱེ་བོའི་ཚོགས་ཆེན་པོ་ལ་སེམས་བསྐྱེད་དང༌། བློ་སྦྱོང་དང་། སྐྱེས་རབས་དང༌།
བྱང་ཆུབ་སེམས་དཔའི་ས་ལ་སོགས་པ་གསུངས་པའི་དུས་སུ་ལྷའི་མེ་ཏོག་གི་ཆར་
ཁ་བ་བུ་ཡུག་འཚུབས་ པ་ ཙམ་བབས་སོ། །ཡང་ཐེངས་ཅིག་བྱང་ཆུབ་སེམས་
དཔའི་སྤྱོད་འཇུག་གསུངས་པའི་དུས་སུ་ལྷའི་མེ་ཏོག་གི་ཆར་སྔར་བཞིན་དུ་བབས་
སོ། །དེ་ནས་ཏའི་སི་ཏུ་སོགས་དབུས་ཕྱོགས་ཀྱི་ཆེན་པོ་མང་པོས་སྤྱན་དྲངས་ཏེ་
དགུང་ལོ་དྲུག་ཅུ་རེ་བདུན་བཞེས་པའི་དུས་སུ་གླང་ལོ་ཟླ་བ་དང་པོའི་ཚེས་བཅུ་
དྲུག་ལ་བོ་དོང་ནས་བཏེག་སྟེ། དཔལ་སྡིང་དང་ཆུ་མིག་དང་ཞ་ལུ་ལ་སོགས་པ་
རྣམས་སུ་ཡང་དགེ་འདུན་དང་སྐྱེ་བོའི་ཚོགས་ཆེན་པོ་ལ་ཆོས་ཀྱི་སྦྱིན་པ་མཛད་
ནས། མཁན་ཆེན་བུ་སྟོན་རིན་པོ་ཆེ་དང་རིན་སྤུངས་པར་བསྡེབས་ནས་བྱོན་པའི་
ལམ་ཁར་མཛོ་མོ་ཞིག་ཡོད་པ་ལ་ཕྱགས་ཕྱི་བ་རྣམས་ཀྱིས་ཟན་མང་པོ་བྱིན་པས་
འགྲངས་དྲགས་ནས་ན་བ་ལ། མཁན་ཆེན་པས་ཁྲོ་བོའི་དྲག་སྔགས་ལ་སོགས་པ་
བགྲངས་ཀྱིན་བྱིན་རླབས་བྱས་ཀྱང་མ་ཕན་པར་མཛོ་མོ་ཤི་བས། སེམས་དཔའ་
ཆེན་པོས་མཛོ་མོའི་སྤྱི་བོ་ཐེན་ཐེན་མཛད་ཅིང་། ངའི་མ་རྒན་རེ་སྙིང་རྗེ་གསུང་
ཞིང་ ཡུན་ རིང་ བཤུམ་ པ་ ལ་ མཁན་ ཆེན་ པས། བླ་ མ་ པ་ ད་ གཤེགས་ པར་ ཞུ་
གསུངས་ པས། དྲུང༌ པ་ སྔོན་ ལ་ གཤེགས་ པར་ ཞུ། འོ་སྐོལ་ དུམ་ པས་ མི་ འགྲོ་
གསུངས་ནས་ཡུན་རིང་པོའི་བར་བཤུམ་ཞིང་བཞུགས། རྗེས་ལ་མཁན་ཆེན་པའི་
གསུང་གིས། མཛོ་མོའི་དོན་གྲུབ། དུད་འགྲོ་གཅིག་ལ་དེ་ལས་ཚོགས་བསགས་
པ་མི་ཡོང་གསུངས། དེ་ནས་ཏའི་སི་ཏུ་བྱང་ཆུབ་རྒྱལ་མཚན་གྱིས་ཞུ་འབྲོག་ལྷ་
371-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁང་ནས་བསུ་བ་བྱས་ཏེ་རིན་སྤུངས་སུ་ཕེབས་པའི་དུས། དེ་ནས་མི་མཐོང་བའི་
སར་སུས་ཀྱང་ཞུས་པ་མེད་པར། ངུར་སྨྲིག་གི་སྒྲོལ་མ་རང་བྱོན་བཞུགས་ས་དེ་རི་
ཕ་གིའི་མདུན་ན་བདོག་གམ་གསུངས། དེ་ནས་སི་ཏུ་བྱང་རྒྱལ་བས་རྫོང་རྣམས་
སུ་རིམ་པ་བཞིན་དུ་ཞབས་ཏོག་བྱས་ནས། དབུས་ཀྱི་ས་ཆ་བསམ་ཡས་ལ་ཉིན་
ལམ་གཉིས་ཙམ་ ཡོད་ པའི་ ལམ་ ཁ་ གཅིག་ཏུ་ཕེབས་ པ་ དང་། སྤྲིན་དཀར་པོ་
གཅིག་ལ་ཚད་བཙུགས་ནས་ཕ་གིའི་ཐད་ན་གང་ཡོད་གསུངས་པ་ལ། ས་སྣ་བ་
ཞིག་ན་རེ། ཕ་གིའི་ཐད་ན་བསམ་ཡས་ཡོད་ཟེར་བས། དེ་ཚོད་ཅིག་འདུག་ངོ་
མཚར་ཆེ་གསུངས་པ་ལ། སློབ་དཔོན་ཡོན་ཏན་འོད་ཀྱིས་གདའ་ཞུས་པས། རྒྱུ་
མཚན་འདྲ་གདའ་ཡ་གསུངས། དེ་ནས་སི་ཏུ་བྱང་རྒྱལ་གྱིས་ཡར་ཀླུངས་སྣེ་གདོང་
དུ་སྤྱན་དྲངས་ཏེ། གུས་པ་ཆེན་པོས་བསྙེན་བཀུར་ཞིང་མཆོད་པའི་ཁྱད་པར་མང་
པོས་ཞབས་ཏོག་བྱས་ཏེ་གཙུག་གི་ནོར་བུ་ལྟར་བཟུང་ནས་ཆོས་སྟོན་པར་གསོལ་
བ་བཏབ་པ་ན་བདག་ཉིད་ཆེན་པོ་འདིས་སྣེ་གདོང་དང་། ཁྲ་འབྲུག་དང་། རྩེ་ཐང་
ལ་སོགས་པ་རྣམས་སུ་དགེ་འདུན་དང་སྐྱེ་བོའི་ཚོགས་ཆེན་པོ་རྣམས་ལ་ཆོས་
གསུངས་པའི་དུས་སུ། ལྷའི་མེ་ཏོག་ཆར་བཞིན་དུ་བབས་པས་ཐམས་ཅད་རང་
དབང་མེད་པར་དད་པར་བྱས་ནས་འགྲོ་བ་དཔག་ཏུ་མེད་པའི་དོན་མཛད་ཅིང༌།
འཆི་ངེས་པའི་མི་མང་པོའི་སྲོག་ཡང་ཐར་བར་བྱས་ནས་ཟླ་བ་ལྔ་པ་ལ་ལྷ་སར་
བྱོན་ཏེ་ཇོ་བོ་རིན་པོ་ཆེའི་དྲུང་དུ་གསེར་ཆབ་གསོལ། དཀར་མེ་ཕུལ། བསྟན་པ་
དང་སེམས་ཅན་གྱི་དོན་དུ་གསོལ་བ་རྒྱ་ཆེན་པོ་བཏབ་སྟེ། ལྷ་སར་ཕྱོགས་ཐམས་
ཅད་ནས་དགེ་བའི་བཤེས་གཉེན་ངུར་སྨྲིག་གི་རྒྱལ་མཚན་འཛིན་པ་གནམ་གྱི་
སྐར་མ་ཙམ་འདུས་པ་དང༌། སྐྱེ་བོའི་ཚོགས་ཆེན་པོ་འདུས་པ་རྣམས་ལ་ཐུགས་
72 -



ལམ་རིམ་བླ་མ་བརྒྱུད་པའི་རྣམ་ཐར། །
བསྐྱེད་ལ་སོགས་པ་གསུངས་པའི་ཚེ། ལྷའི་མེ་ཏོག་ཆར་བཞིན་དུ་བབས་པས་
ཐམས་ཅད་དད་པར་བྱས་ཤིང་འགྲོ་བ་དཔག་ཏུ་མེད་པ་སྨིན་གྲོལ་ལ་བཀོད་ནས་
གུང་ཐང་དང༌། གསང་བདེ་དང་། ཟུལ་སྐོར་དང་། སྙེ་ཐང་ལ་སོགས་པས་ཆོས་
གར་གསུངས་ཐམས་ཅད་དུ་མེ་ཏོག་གི་ཆར་བབས་པས། ཐམས་ཅད་དད་པར་
བྱས་ནས་ཕན་བདེ་ལ་དཀོད་པ་ཀུན་ལ་ཐུན་མོང་དུ་གྲུབ་བོ། །སེམས་དཔའ་ཆེན་
པོའི་དྲུང་དུ། མཚུར་སྟོན་རིན་ཡེས་གསང་ཕུ་དང་གཞན་དུ་ཆོས་གསུངས་དུས་མེ་
ཏོག་གི་ཆར་བབས་པ་ལས་ཀྱང་། ལྷ་ས་རུ་ཆོས་གསུངས་དུས་མེ་ཏོག་གི་ཆར་
འབབ་ཡུལ་ཆེ་བ་འདུག་ཞུས་པས། གནས་ཀྱི་ཁྱད་པར་ཡིན་མཆི་གསུངས། དེ་
ནས་ཡང་སི་ཏུ་བྱང་རྒྱལ་བས་ཡར་ཀླུངས་སུ་གདན་དྲངས་ཏེ། དང་ཤི་དབང་ཕྱུག་
གིས་བང་ཁང་ནོར་དང་བཅས་པ་ཕུལ་ནས། བསམ་གཏན་གླིང་དུ་སི་ཏུ་བ་འཁོར་
བཅས་པས། ཞབས་ཏོག་རྒྱ་ཆེན་པོ་བསྒྲུབས་ཏེ། རྩེ་ཐང་བ་ལ་སོགས་པའི་དགེ་
བའི་བཤེས་གཉེན་དུ་མ་དང་སྐྱེ་བོའི་ཚོགས་དཔག་ཏུ་མེད་པ་ལ་ཆོས་ཀྱི་འཁོར་ལོ་
བསྐོར་ཞིང་། དེའི་དུས་སི་ཏུ་བ་ལ་སེམས་དཔའ་ཆེན་པོས། ངེད་ལ་དངོས་པོའི་
འབུལ་བ་ཅི་ཡང་མི་དགོས་བཙུན་པ་རྣམས་ལ་ཁྲལ་དམག་འུ་ལག་འགེལ་བ་འདི་
བསྟན་པ་ལ་གནོད་པས་མི་མཛད་པར་ཞུ་གསུངས་ཞེས་གྲག་གོ །དེ་ནས་གདན་
ས་མཐིལ་དང་བསམ་ཡས་ལ་སོགས་པ་རྣམས་སུ་ཡང་ཆོས་ཀྱི་འཁོར་ལོ་རྒྱ་ཆེན་
པོ་བསྐོར་བ་ལ་མེ་ཏོག་གི་ཆར་སྔར་བཞིན་བབས་པས་ཐམས་ཅད་དད་པར་བྱས་
ནས་ཕན་བདེ་ལ་བཀོད་ཅིང་། སི་ཏུ་བས་འབུལ་བ་རྒྱ་ཆེན་པོ་བསྒྲུབས་པ་རྣམས་
དང་། གཞན་ ཡང་དབུས་ཕྱོགས་ནས་བྱུང་བའི་ ཕྱག་ རྫས་རྣམས་ས་སྐྱས་ཐོག་
དྲངས་པའི་དགོན་སྡེ་རྣམས་སུ་ཇ་སྐོལ་བཏང་ཞིང་། བཤད་ཉན་དང་སྒོམ་སྒྲུབ་ལ་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བརྩོན་པ་རྣམས་དང༌། ཁྱད་པར་དུ་འཚོ་བས་ཕོངས་པ་རྣམས་ལ་གནང་ཞིང་
ཐམས་ཅད་ཆོས་དང་ཟང་ཟིང་གི་སྦྱིན་པས་ཚིམ་པར་མཛད་དོ། །དེ་ནས་ཡང་ཚལ་
པས་ གདན་དྲངས་ཏེ། སི་ཏུ་དགེ་ལེགས་བཟང་པོ་ཡབ་སྲས་ཀྱིས་སྦྱིན་བདག་
མཛད་ནས་དགེ་བའི་བཤེས་གཉེན་དང་སྐྱེ་བོའི་ཚོགས་ཆེན་པོ་ལ་ཆོས་ཀྱི་འཁོར་
ལོ་བསྐོར་ནས། དེ་དུས་རིམས་ནད་ཆེན་པོ་བྱུང་བ་ཡང་རྒྱུན་ཆད་ཅིང་། བཙོན་
མང་པོ་ཡང་ཐར་བར་མཛད་ཅེས་གྲག་གོ །མདོར་ན་དབུས་ཀྱི་ཆོས་དོན་དུ་གཉེར་
བའི་དགེ་བའི་བཤེས་གཉེན་དང་། སྐྱེ་བོའི་ཚོགས་ཐམས་ཅད་སྦྱིན་པས་ཚིམ་པར་
མཛད་ནས་ལྷ་སར་ཇོ་བོ་རིན་པོ་ཆེའི་དྲུང་དུ་དཀར་མེ་ཕུལ། གསེར་ཆབ་གསོལ།
བསྟན་པ་དང་སེམས་ཅན་གྱི་དོན་དུ་གསོལ་བ་རྒྱ་ཆེན་པོ་བཏབ་ནས། སི་ཏུ་བྱང་
རྒྱལ་བ་ལ་སོགས་པ་ཐམས་ཅད་ཀྱིས་དབུས་ཕྱོགས་སུ་བཞུགས་པར་ཞུ་བ་ནན་
ཆེན་པོ་བྱས་ཀྱང་མ་བཞུགས་པར་གཙང་ཕྱོགས་ལ་བྱོན་ཏེ། ཡར་ལམ་སྟག་ཚང་
དུ་སྤྱན་དྲངས་ཏེ་བླ་མ་ཁྱུང་པོ་བ་དང༌། བླ་མ་དབང་གིས་ཐོག་དྲངས་པའི་དགེ་
འདུན་དང་སྐྱེ་བོའི་ཚོགས་ཆེན་པོ་ལ་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཞིང་།
ལར་ནི་ལམ་ན་ཡོད་པའི་སྒོམ་གྲྭ་བཤད་གྲྭ་གྲོང་ཁྱེར་ལ་སོགས་པ་ཐམས་ཅད་དུ་
ཆོས་ཀྱི་སྦྱིན་པ་རྒྱ་ཆེན་པོ་བཏང་སྟེ། མདོར་ན་དེ་རེས་དབུས་གཙང་གཉིས་ཀར་
ཆོས་དང་ཟང་ཟིང་དང་། མི་འཇིགས་པའི་སྦྱིན་པས་ཚིམ་པར་མཛད་ནས། ཡོས་
ལོ་ཟླ་བ་བཅུ་པའི་ཚེས་གཅིག་ལ་གྲུ་འཛིན་དངུལ་ཆུ་ཆོས་རྫོང་དུ་ཕེབས་སོ། །
བདག་ཉིད་ཆེན་པོ་འདིས་སོ་སོ་ཐར་པའི་སྒོར་ཞུགས་ནས་བསླབ་པ་ཉིས་བརྒྱ་ལྔ་
བཅུ་ རྩ་ གསུམ་ལ་ཉེས་ལྟུང་དྲི་མའི་སྐྱོན་གྱིས་མ་གོས། སྨོན་འཇུག་ བྱང་ཆུབ་
མཆོག་ཏུ་སེམས་བསྐྱེད་ནས་རང་བདེ་འདོད་པའི་རྣམ་པར་རྟོག་པ་ཐམས་ཅད་
-374 -



ལམ་རིམ་བླ་མ་བརྒྱུད་པའི་རྣམ་ཐར། །
སྤངས་ནས་སྒོ་གསུམ་གཞན་དོན་འབའ་ཞིག་བསྒྲུབས། རྡོ་རྗེ་ཐེག་པའི་སྒོར་
ཞུགས་ནས་མ་དག་པའི་རྣམ་རྟོག་སྤངས་ཏེ། སྣོད་བཅུད་དག་པའི་འཁོར་ལོར་
གཟིགས་པས་སྐུ་ལ་ཚུལ་ཁྲིམས་ཀྱི་དྲི་ཞིམ་པོ་ལྡང་སྟེ། གཟིམ་ཁང་གི་ནང་ཐམས་
ཅད་ཀྱང་དྲི་ཞིམ་པོས་ཁྱབ་པ་ཡོད་ཅིང་། གསོལ་འཕྲོ་ན་བཟའ་དང་དབུ་ཞྭ་ལ་
སོགས་གཞན་ལ་གནང་བ་རྣམས་ཀྱི་དྲི་ཞིམ་པོ་ཡང་ཟླ་རེ་ཙམ་གྱི་བར་དུ་མི་ཡལ་
བར་ཡོད། དགུང་ལོ་ལྔ་བཅུ་རྩ་བདུན་པའི་བར་དུ་ཤ་ཡང་གཏན་ནས་མི་གསོལ་
བ་ལ། དེ་ལོ་བླ་མ་དབང་གྲགས་པ་རྒྱལ་མཚན་དང་། བླ་མ་དཀོན་རྒྱལ་བ་གཉིས་
ལ་ལུང་མང་པོ་མཛད་པའི་དུས་སུ་སྐུ་ཁམས་ཟི་བ་བྱུང་བས། ཁོང་རྣམ་གཉིས་
ཀྱིས་ཤ་གསོལ་བར་ནན་ཆེན་པོ་ཞུས་པས། དེ་ཕྱིན་ཆད་སེམས་ཅན་ལ་ཕན་པར་
དགོངས་ཏེ་བག་རེ་གསོལ། བདག་ཉིད་ཆེན་པོ་འདི་ཉིན་ཞག་ཕྲུགས་གཅིག་ལ་
ཆོས་ སྤྱོད་ ཀྱི་ རིམ་པ་ འདི་ ལྟར་ མཛད་དོ། །ནང་ ཕྱོགས་ བཞེངས་ནས་ སྐུ་ཁྲུས་
མཛད་དེ། ཕྱག་བརྒྱ་རྩ་རེ་དང་སྦྲགས་ཡན་ལག་བདུན་པ་རྒྱས་པ་མཛད་ནས་སྨོན་
འཇུག་གི་སེམས་བསྐྱེད་བསྡུས་པ་རེ་ལེན་ཞིང་། གཏོར་མའི་རིམ་པ་ཚ་གོང་དུ་
དཀར་ གཏོར་ ཆ་ བཞི། ཚ་ བ་ གསོལ་ ནས་ བརྒྱ་ རྩ། མི་ གཡོ་བ། དབྱུ་ གུ། བྲུལ་
གཏོར། བར་དོའི་གཏོར་མ་ལ་སོགས་པ་རྣམས་མཛད་ནས། ཡང་སྨོན་འཇུག་གི་
སེམས་བསྐྱེད་བསྡུས་པ་རེ་བླངས་ནས་བསྐོར་བ་བརྒྱ་རྩ་རེ་མཛད། མ་ཎི་ཁྲི་ཚོ་
གཉིས་གཉིས། ཡུམ་ སྒྲུབ། སྒྲོལ་མ་ཚར་སུམ་ཅུ་རེ། གྷོ་ཥ་ཛྷེ་ཉེར་ གཅིག །རྣམ་
རྒྱལ་གྱི་གཟུངས་ཚར་གཅིག །དགོང་མོ་བདེ་མཆོག་གི་མངོན་རྟོགས་གཞུང་ནས་
བཤད་པ་བཞིན་བསྒོམས་ནས། སྙིང་པོ་སྟོང་ཕྲག་རེའི་བཟླས་པ་དང༌། གཟིམ་
ཁར་ཡན་ལག་བདུན་པ་ཕུལ་ནས་སྨོན་འཇུག་གི་སེམས་བསྐྱེད་བསྡུས་པ་རེ་ལེན་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
པ་རྣམས་མཚམས་ཀྱི་དུས་སུ་འཆག་མེད་དུ་མཛད། གཞན་ངེས་པ་མེད་གསུངས།
བདག་ཉིད་ཆེན་པོ་འདི་མདོ་སྔགས་ཀྱི་ལམ་ཡོངས་རྫོགས་ལ་ཉམས་ལེན་མཐར་
ཕྱིན་པས་བཤད་ཉན་མཛད་པའི་དུས་ནའང་། རྨི་ལམ་དུ་དག་པའི་ཞིང་ཁམས་
གང་འདོད་པ་བལྟ་བ་དང་། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་གྲངས་མེད་པ་ལ་ཆོས་ཉན་པར་ནུས་པ་ཞིག་ཡོད། ཆོས་རྗེ་བསོད་ནམས་
རྒྱལ་མཚན་གྱིས་བོ་དོང་ཨེའི་ཀུན་དགའ་ར་བ་བཞེངས་ནས་རབ་གནས་མཛད་
པའི་དུས་སུ། སེམས་དཔའ་ཆེན་པོ་དང་བུ་སྟོན་རིན་པོ་ཆེ་གཉིས་རྨི་ལམ་གྱི་
གསུང་གླེང་བྱུང་བའི་ཚེ། སེམས་དཔའ་ཆེན་པོས་རྨི་ལམ་བཟུང་སྟེ་དགའ་ལྡན་དུ་
ཕྱིན་ནས་བྱམས་པ་མགོན་པོ་ལ་བྱམས་པའི་ཆོས་ལྔ་རྫོགས་པར་ཉན་གསུངས།
ཆོས་རྗེ་བུ་སྟོན་རིན་པོ་ཆེས་ཆོས་འཆད་པའི་ཚེ་ཉིན་པར་ལྟ་རྟོག་མ་གྲུབ་ན་མཚན་
མོ་རྨི་ལམ་བཟུང་ནས་ལྟ་རྟོག་བྱས་གསུངས། རྒྱལ་སྲས་བདག་ཉིད་ཆེན་པོ་འདི་
ཆོས་གསུང་བའི་ཚེ་ན་ཡང་ལུང་འདྲེན་ལ་སོགས་པའི་ཚིག་ནམ་ཐོགས་དུས་སྤྱན་
ནམ་མཁའ་ལ་ཆེར་མཛད་པས་ཤར་དེ་གསུང་བ་ཞིག་ཡོད་པར་འདུག་སྟེ་དེ་ནི་ཡི་
དམ་གྱི་ལྷས་སྟོན་པ་ཡིན་ཞེས་སེམས་དཔའ་ཆེན་པོ་ཉིད་ཀྱི་ཐུགས་སྲས་རྣམས་
གསུང་ངོ༌། །རྒྱལ་སྲས་བདག་ཉིད་ཆེན་པོ་འདི་ཇི་ཙམ་གྱི་རྟོགས་པ་མཐོན་པོར་
བྱོན་ཡང་དུས་ཀུན་ཏུ་རང་གི་འཁྲུལ་པ་ལ་རྟོག་པ་ལྷུར་མཛད་དེ་ཞལ་ནས། རང་
ལ་རང་གིས་ གྲོས་འདི་འདེབས་སོ་ཀྭ །མཁས་པ་དང༌། བཙུན་པ་དང༌། བཟང་
བའི་ཡོན་ཏན་གང་ཡང་མེད་བཞིན་དུ་རང་བཟང་པོར་རེ་བའི་རློམ་སྟངས་ཅན་
རང་སྐྱོན་རི་ཙམ་ཡང་མི་མཐོང་ཞིང་། གཞན་སྐྱོན་རྡུལ་ཕྲན་ཙམ་ལ་ཡང་རྟོག །
རང་དོན་ཞེ་ལ་བཞག་ནས་གཞན་དོན་བྱེད་པར་སྨྲ། ཆོས་པར་བརྫུས་ནས་ཚེ་
-376 -



ལམ་རིམ་བླ་མ་བརྒྱུད་པའི་རྣམ་ཐར། །
འདིའི་ ཆེ་ ཐབས་ འབའ་ ཞིག་ སྒྲུབ་ པ་ ཁྱོད་ ཀྱིས། སྔར་ རང་ གི་ སྤྱོད་ པ་ ལ་ མ་
བརྟགས་པར་རང་གིས་རང་བསླུས་པས་སྔར་ཡང་སྡུག་བསྔལ་མང་པོ་མྱོང་ཞིང་།
ད་དུང་འཁོར་བ་དང་ངན་སོང་གི་སྡུག་བསྔལ་ལས་གྲོལ་བའི་གདེང་མེད་པ་འདི་
ཁྱོད་རང་གིས་ཉེས་པ་ཡིན་ཞིང་། ད་ཡང་གཏན་གྱི་བདེ་བ་ཐོབ་པར་འདོད་ན་
དབེན་ པའི་གནས་སུ་སྡོད་ལ། བློ་བླ་མ་དཀོན་མཆོག་ཁོ་ན་ལ་གཏོད། འཇིག་
རྟེན་གྱི་ཆོས་བརྒྱད་སྤོང་ལ་ཆོས་བརྒྱད་ཅན་གྱི་མི་དང་མ་འགྲོགས། རང་འདོད་ཀྱི་
འཁྲི་བ་ཆོད་ལ་གཞན་དོན་གྱི་གོ་ཆ་བསྐྱེད། ང་རྒྱལ་དང་ཁོང་ཡུས་སྤོངས་ལ་
དམན་ཆ་ཟུངས། སྐྱེས་བུ་དམ་པ་རྣམས་ཀྱི་མཛད་སྤྱོད་ལ་སོམས་ལ། དཀའ་ཐུབ་
ཀྱི་སྲན་བསྐྱེད་ཅེས་སོགས་གསུངས། ཡང་། ཉོན་མོངས་དབང་གིས་རྒྱལ་སྲས་
གཞན་དག་གི །ཉེས་པ་གླེང་ན་བདག་ཉིད་ཉམས་འགྱུར་བས། །ཐེག་པ་ཆེ་ལ་
ཞུགས་པའི་གང་ཟག་གི །ཉེས་པ་མི་སྨྲ་རྒྱལ་སྲས་ལག་ལེན་ཡིན། །ཞེས་པ་ལྟར་
ཕྱག་ལེན་ལ་བཏབ་སྟེ། དེ་ཡང་སེམས་དཔའ་ཆེན་པོ་འདི་ནི་ཆོས་ཀྱི་གསུང་གླེང་
དང་གཞན་ལ་ཕན་པའི་གསུང་ཙམ་མ་གཏོགས་པ། དོན་མེད་ཀྱི་སྨྲ་བརྗོད་མི་
གསུངས་ཞིང་། ཁྱད་པར་དུ་གཞན་གྱི་ཉེས་པ་གླེང་བ་གཏན་ནས་མི་སྲིད་ཅིང་།
འགའ་ཞིག་གིས་ངེད་ཀྱི་བླ་མ་བཟང་ཁྱེད་ཀྱི་བླ་མ་མི་བཟང་ཟེར་བ་དང༌། ཆོས་
ཟབ་མི་ཟབ་དང་། ལྟ་བ་ལོག་མ་ལོག་སོགས་གཞན་གྱི་ཉེས་པ་གླེང་བ་གསན་ན།
དམིགས་སུ་བཀར་ནས་མི་ གསུང་ ཡང་། ཆོས་གསུང་བའི་དུས་སུ། སྤྱིར་ ལོང་
གཏམ་ལ་སྙིང་པོ་མེད། མི་དགེ་བ་འཕེལ། དགོས་སུ་གཞན་ལ་སྨད་པས་རང་མི་
མཐོའི་སྟེང་དུ་ཉེས་པ་འཕོག །ཆགས་སྡང་འཕེལ། ཁྱད་པར་དུ་ཆོས་དང་གང་
ཟག་ལ་སྡེ་རིས་སུ་ཕྱེ་ནས་སྨོད་པ་འདི་རང་འཇིགས་གསུངས། སྨྲ་བ་མང་པོས་མི་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དགེ་བསྐྱེད་སྲིད་ཅིང་། །དེ་མ་བསྐྱེད་ཀྱང་དོན་མེད་དུས་འདའ་བས། །རང་དང་
གཞན་ལ་ཕན་ངེས་མ་གཏོགས་པ། །སྨྲ་བརྗོད་སྤོང་བ་བརྩོན་འགྲུས་གྲོགས་སུ་
གཅེས། །གསུངས་སོ། །རྒྱལ་ སྲས་ འདིས་ སྐུ་ ཚེའི་ མཇུག་ ལ་ ཟླ་ བ་ དགུ་ དགུ་
མཚམས་དམ་པོ་ལ་བཞུགས་ནས། ཟླ་བ་གསུམ་གསུམ་སྐུ་མཚམས་གསེངས་ཏེ།
ཕྱོགས་ཐམས་ཅད་ནས་འདུས་པའི་དགེ་བའི་བཤེས་གཉེན་དུ་མ་དང༌། ཚེ་བློས་
བཏང་བའི་བྱ་བྲལ་བ་གནམ་གྱི་སྐར་མ་ཙམ་དང་། གཞན་ཡང་མི་ཆེན་གྱི་རིགས་
ལ་སོགས་པ་སྐྱེ་བོའི་ཚོགས་ཆེན་པོ་དང་། མདོར་ན་ཚོགས་པ་རྒྱ་མཚོ་ལྟ་བུ་ལ་
ཆོས་ཀྱི་སྦྱིན་པ་མཛད་ཅིང་། དེའི་དུས་སུ་གཞན་གྱིས་ཕུལ་བའི་གནའ་མོ་དང་ཤ་
ཁྱི་དང༌། ཚེ་ཐར་གྱི་ལུག་ཡོད་པ་ཀུན་ཀྱང་དུས་དེར་རུག་གེ་འདུས་ནས་ཆོས་ཉན་
གྱི་ཡོད་པ་ལ། ལན་ཅིག་སྣར་ཐང་ནས་ཁྲིད་ཞུ་བ་ལ་བྱུང་བའི་བཙུན་པ་གཅིག་
གིས། ཁོས་བླ་མས་གསུངས་པ་བཞིན་མ་བྱས་པར། ཤེས་པ་ཕར་འཕྲོ་བ་དང་།
ཚུར་བསྡུ་བ་དང་། དེ་མ་ཁད་རླུང་བསྒོམས་འདུག་པས། ཁོ་སྨྱོ་ནས་ཚོགས་ཆོས་
གསུང་བའི་དུས་སུ་སྒྲེན་མོར་ཤོར་བྱུང་བ་ལ། ཁོ་འཛིན་དུ་ཕྱིན་པ་རྣམས་ལ་རྡོ་
བརྒྱབ་ནས་འགྲོ་ས་མ་བྱུང་བའི་སྐབས་སུ། གནའ་མོ་དེ་དྲུང་ན་ཆོས་ཉན་ཀྱིན་
ཡོད་པ་ལ་ཧར་ཏེ་ལངས་ནས་ཁོའི་ཕྱིར་རྒྱུགས་སོང་སྟེ། ཧར་ཧར་ལངས་ཀྱིན་
བརྡུངས་ཙ་ན་ཁོས་རྭ་ཅོ་ནས་བཟུང་གིན་ཕྱིར་ཕུལ་བྱེད་ཀྱིན་ཚོགས་ཆོས་མ་གྲོལ་
གྱི་བར་དུ་ཁོང་གཉིས་འཛིང་གིན་བསྡད་པས་གཞུག་ཁོས་དྲན་པ་རྙེད་ནས་འདུག་
པ་ལ། སེམས་དཔའ་ཆེན་པོས། ད་ཁོས་རྡོ་མི་བརྡེག་མཆི། གོས་ཤིག་གཡོགས་
ནས་ཁྲིད་ཤོག་གསུངས། དྲུང་ན་འཁོད་པ་ཞིག་གིས་ཕྱིན་པས་དྲན་པ་རྙེད་ནས་ངོ་
ཚ་ཞིང་འདུག །དྲུང་དུ་ཁྲིད་ཕྱིན་པ་དང་། རྗེ་བཙུན་མ་ཚར་གཅིག་གསུངས་ནས་
- 378 -



ལམ་རིམ་བླ་མ་བརྒྱུད་པའི་རྣམ་ཐར། །
བྱིན་རླབས་མཛད་དེ། དེ་རིང་ཉིད་ཀྱི་གེགས་སེལ་དེ་གནའ་མོས་བྱས། མོས་ཀྱང་
གོ་བཅད་གསུངས་པ་ལ། ཁོས་ངུས་པས། སྒྲོལ་མ་གྱིས་ལ་སྐད་ཆེན་པོ་ཐོང་ལ་
ངུས་གསུངས་པས། གནའ་མོ་དེས་རྗེ་བཙུན་མའི་འཕྲིན་ལས་བྱས་པ་ཡིན་པར་
འདུག །དེ་ལྟ་བུའི་ཡ་མཚན་ཆེ་བ་གཅིག་བྱུང་བ་དེ་དུས་ཀྱི་ཚོགས་པ་ཐམས་ཅད་
ལ་མངོན་སུམ་དུ་གྲུབ་ཅིང་། བླ་མ་ལ་བྱིན་རླབས་དང་ཐུགས་རྗེ་ཡོད་ཙ་ན་དུད་
འགྲོས་ ཀྱང་ མིའི་གེགས་སེལ་ནུས་པ་འབྱུང་ངོ༌། །བླ་མ་ ཁྱུང་ པོ་བའི་སློབ་མ་
གསུམ་ གྱིས་བོགས་འདོན་གྱི་གདམས་པ་ཞིག་ཞུས་པས། ཚེ་འདི་བློས་ཐོངས།
སེམས་ཅན་ལ་བྱམས་སྙིང་རྗེ་སྒོམས། བླ་མ་ལ་གསོལ་བ་དུང་པ་ཐོབ་ལ་སྤྲོས་པ་
མེད་པའི་ངང་ལ་མ་ཡེངས་པར་ཞོག་གསུངས། དེ་ཡང་སེམས་དཔའ་ཆེན་པོ་འདི་
ནི་འབྱོར་པ་དང་ལྡན་པའི་མི་ཆེན་རྣམས་ལས་ཀྱང་སྙོམས་ཆུང་ཆོས་དོན་དུ་གཉེར་
བ་རྣམས་ལ་མཉེས་ཤིང་ཁྱད་པར་དུ་ཁྲིད་ཞུ་བ་རྣམས་ལ་མཉེས་ཏེ། ཁྲིད་ཞུ་བ་
འདི་རྣམས་དུས་རྒྱུན་དུ་སྒོམ་པ་མ་བྱུང་ཡང་ཁྲིད་ཞུ་བའི་རིན་དེ་ལ་འཇུར་པོ་རེ་
སྒོམ་པར་འདུག །དེའི་སྟོབས་ཀྱིས་ཕལ་ཆེར་ལ་ཉམས་མྱོང་དགའ་རབ་རེ་སྐྱེ་
ཡིན་འདུག་པས། གདུལ་བྱ་སྐྱོང་བའི་དུས་ཁྲིད་འབོགས་པ་འདི་རང་འགྲོ་དོན་ཆེ་
གསུངས། ཕྱོགས་ནས་མཇལ་འཕྲད་པ་དང་། བསྙེན་བཀུར་བ་ནང་ན་ཡོད་པའི་
དུས་སུ་ཁྲིད་པ་རྣམས་འཚོགས་ནས་གདའ་ཞུས་ན། དོ་ཞག་མཚམས་གྲོལ་བའི་
སྐབས་དེར་གལ་ཆེ་ཤོས་ཆོས་འཆད་པ་འདི་ཡིན་པས། གཞན་རྣམས་དུམ་པ་སྒོར་
བྱོན། ཁྲིད་པ་ཚོ་ལ་ཤོག་གྱིས་གསུངས་ནས་ཆོས་གསུངས། འགྲོན་པོ་མང་རབ་
རང་ནང་ན་ཡོད་ན། སྟན་ཕྱིར་ཐོན་འོ་སྐོལ་རང་སྒོར་ཆོས་འཆད་འགྲོའོ་གསུངས་
ནས་ཕྱིར་བྱོན་ཏེ་ཆོས་གསུངས་སོ། །ད་ལྟའི་སློབ་དཔོན་ཚོ་ལ་བལྟས་ཙ་ན་དེ་ལྟ་
-379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩།
བུའི་མཛད་སྤྱོད་རང་དཀའ་བར་གདའོ། ཁྲིད་ཚར་བའི་རྗེས་ཐམས་ཅད་དུ་མི་ལ་
རས་པས་དྭགས་པོ་ལྷ་རྗེ་ལ་གདམས་ངག་ཟབ་ཤོས་རང་གཅིག་ཡོད་པ་འགྲོ་ཁར་
སྦྱིན་ཟེར་བའི་གཏམ་བརྒྱུད་གསུངས་ནས་ཐམས་ཅད་ལ་སྒོམ་སྐྱེ་བར་འདུག་པས་
སྙིང་རུས་བསྐྱེད་ལ་སྒོམ་དགོས་པ་ཡིན་ཏེ། སྒོམ་ཆེན་པ་བྱ་བ་སྟན་ཐོག་ཏུ་སྡོད་
ཚུགས་པ་ཞིག་རང་དགོས་གསུངས། ཡང་དགོན་པ་གཤེགས་ཁར་ཁོང་གི་ཞལ་
ནས། ཁྱེད་སྒོམ་ཆེན་ཕོ་མོ་རྣམས་ཀྱིས་རབ་ཀྱིས་ལོ་དགུ་དགུ །འབྲིང་གིས་ལོ་
གསུམ། ཐ་མས་ཀྱང་ཟླ་བ་གསུམ་རི་ལ་བསྡད་ནས་སྒྲུབ་པ་མ་བྱས་ན། ང་དང་
དམ་ཚིག་མེད་གསུངས་ནས་ཞལ་ཆེམས་བཞག་པར་འདུག །དེ་བཞིན་དུ་ཐམས་
ཅད་ཀྱིས་རྒྱུན་དུ་སྒོམ་པ་བྱུང་ན་ཤིན་ཏུ་ལེགས། ཐ་མ་ཡང་སྲོད་ཐོ་རངས་དྲན་
ཙམ་རེ་མ་བྱས་ན་དམ་ཚིག་མེད་པ་ཡིན་ནོ་གསུངས། རྒྱལ་སྲས་བདག་ཉིད་ཆེན་
པོ་འདིས་བསྟན་འགྲོའི་དོན་རྒྱ་ཆེར་མཛད་པས་སློབ་བུའི་རིགས་ཀྱང་རྒྱ་གར། རྒྱ་
ནག །བལ་པོ། ཧོར། ཡུ་གུར། སོག་པོ། འགའ། མདོ་སྟོད་སྨད། དབུས་གཙང་།
ཡང་རྩེ། མངའ་རིས་ལ་སོགས་པའི་མི་རིགས་མི་གཅིག་པ་གྲངས་མེད་པ་ཞིག་
སྨིན་ཅིང་གྲོལ་བར་མཛད་ཅིང་། སེམས་དཔའ་ཆེན་པོ་འདིའི་འཕྲིན་ལས་རྣམ་
པར་ཐར་པ་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་སྟེ། བྱམས་སྙིང་རྗེ་བྱང་
ཆུབ་ཀྱི་སེམས་ལ་བལྟས་ན། སྐྱེ་བ་དཔག་ཏུ་མེད་པའི་གོང་རོལ་ནས་བྱམས་སྙིང་
རྗེ་བྱང་ཆུབ་ཀྱི་སེམས་ཁོ་ན་ལ་སྦྱངས་པ་འདྲ་བ་ཡོད། ཏིང་ངེ་འཛིན་དང་མངོན་
པར་ཤེས་པ་མངའ་ཚུལ་ལ་བལྟས་ན། སྐྱེ་བ་དཔག་ཏུ་མེད་པའི་གོང་རོལ་ནས་
ཏིང་ངེ་འཛིན་ཁོ་ན་ལ་སྦྱངས་པ་འདྲ་བ་ཡོད། རྨི་ལམ་ལ་དབང་ཐོབ་པ་ལ་བལྟས་
ན། སྐྱེ་བ་དཔག་ཏུ་མེད་པའི་གོང་རོལ་ནས་སྒྱུ་ལུས་དང་རྨི་ལམ་ཁོ་ན་ལ་སྦྱངས་པ་
-380 -



ལམ་རིམ་བླ་མ་བརྒྱུད་པའི་རྣམ་ཐར། །
འདྲ་བ་ཡོད། ཡི་དམ་ལྷའི་ཞལ་གཟིགས་པ་ལ་བལྟས་ན། སྐྱེ་བ་དཔག་ཏུ་མེད་
པའི་གོང་རོལ་ནས་བསྐྱེད་རིམ་ཁོ་ན་ལ་གོམས་པར་བྱས་པ་འདྲ་བ་ཡོད། སྐུ་ཚེ་
འདི་ཡང་དང་པོ་ཉན་བཤད་མཛད་པའི་དུས་ཀྱི་སློབ་མ་སྟོན་ཆེན་སྟོན་པ་ལ་
བལྟས་ན། སྐུ་ཚེ་རིལ་པོ་ཉན་བཤད་མཛད་པ་འདྲ་བ་ཡོད། སྐུ་མཚམས་དམ་པོ་
བཅད་པའི་ལོ་གྲངས་ལ་བལྟས་ན། སྐུ་ཚེ་རིལ་པོ་དབེན་པ་བསྟེན་པ་འདྲ་བ་ཡོད།
ཕྱག་དང༌ བསྐོར་བ་མཛད་པའི་ གྲངས་ལ་བལྟས་ན། སྐུ་ཚེ་རིལ་པོ་ཕྱག་དང་
བསྐོར་བ་མཛད་པ་འདྲ་བ་ཡོད། མ་ཎི་དང་རྗེ་བཙུན་མའི་གཟུངས་ལ་སོགས་པ་
གཟུངས་སྔགས་བཟླས་པའི་ གྲངས་བཅད་ལ་བལྟས་ན། སྐུ་ཚེ་རིལ་པོ་བཟླས་
བརྗོད་ཁོ་ན་མཛད་པ་འདྲ་བ་ཡོད། སོ་སོ་ཐར་པའི་སྡོམ་པ་ཕོག་པའི་སློབ་མ་དགེ་
ཚུལ་དང་དགེ་སློང་ལ་བལྟས་ན། སྐུ་ཚེ་རིལ་པོ་མཁན་སློབ་མཛད་པ་འདྲ་བ་ཡོད།
བྱང་ཆུབ་མཆོག་ཏུ་སེམས་བསྐྱེད་པའི་སློབ་མ་ལ་བལྟས་ན། སྐུ་ཚེ་རིལ་པོ་བྱང་
ཆུབ་སེམས་དཔའི་སྡོམ་པ་ཕོག་པ་འདྲ་བ་ཡོད། བདག་པས་གཞན་གཅེས་པའི་
བྱང་ཆུབ་ཀྱི་སེམས་འཁྲུངས་ནས་གནོད་ལན་དུ་ཕན་འདོགས་པའི་དམ་བཅའ་
བྱེད་པའི་སློབ་མ་ལ་བལྟས་ན། སྐུ་ཚེ་རིལ་པོ་ཀུན་རྫོབ་བྱང་ཆུབ་ཀྱི་སེམས་ཀྱི་
ཁྲིད་བསྐྱངས་པ་འདྲ་བ་ཡོད། ཞི་ལྷག་ཟུང་འཇུག་གི་རྟོགས་པ་དང་ལྡན་པའི་སློབ་
མ་ལ་བལྟས་ན། སྐུ་ཚེ་རིལ་པོ་དོན་དམ་བྱང་ཆུབ་ཀྱི་སེམས་ཀྱི་ཁྲིད་བསྐྱངས་པ་
འདྲ་བ་ཡོད། ཡང་ཞལ་ནས། དགེ་བ་བསགས་པ་བྱང་ཆུབ་ཏུ་མ་བསྔོས་ན། ཡུལ་
ཁྱད་པར་ཅན་ལ་ཁོང་ཁྲོ་སྐྱེས་པ་ལ་སོགས་པ་དགེ་བ་འཛད་པའི་རྒྱུ་འགའ་ཞིག་
བྱུང་ན་འཛད་ཅིང་། བྱང་ཆུབ་ཏུ་བསྔོས་པའི་དགེ་བ་ནམ་ཡང་མི་འཛད་ཅིང་།
རང་ཉིད་གཅིག་པུའི་དོན་དུ་ཁམས་གསུམ་གྱི་བདེ་འབྲས་དང་ཐེག་པ་དམན་པར་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མི་བསྔོ་སྟེ། སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་ཏུ་བསྔོ་བ་
གལ་ཆེ། བསྔོ་བའི་དབང་པོར་རྒྱལ་བ་སྲས་དང་བཅས་པ་བཞུགས་པར་བསམས་
ལ། བསྔོ་བྱ་བསྔོ་བྱེད་ལ་སོགས་པའི་ཆོས་ཐམས་ཅད་མི་དམིགས་བཞིན་དུ་བསྔོ།
བསྔོ་བཞིན་དུ་མི་དམིགས་པར་ཤེས་དགོས། དེ་ལྟར་མི་ཤེས་ན་ཡང་འོ་སྐོལ་སོ་
སོ་སྐྱེ་བོ་མོས་པས་སྤྱོད་པ་ཡིན་པས། འཇམ་དབྱངས་དང་ཀུན་ཏུ་བཟང་པོ་ལ་
སོགས་པས་ཇི་ལྟར་བསྔོས་པ་བཞིན་དུ་བདག་གིས་ཀྱང་བསྔོ་སྙམ་པ་བྱས་པས་
ཆོག་གསུངས། ལན་ཅིག་ཆོས་སྡེའི་ཉེ་གནས་དགེ་བཤེས་རྒྱལ་བཟང་བྱ་བས། ཉེ་
གནས་སྟོན་པ་ལ་ཞུ་བ་བརྒྱུད་ནས། སང་རེད་སྐུ་མཚམས་གསེངས་ནས་ཟླ་བ་
གསུམ་ཆོས་གསུངས་པ་དེ། བདག་གི་ས་ཆར་བྱོན་ནས་གསུངས་པར་ཞུ། དཔོན་
སློབ་དུ་བྱོན་པའི་ཞབས་ཏོག་དང་མགྲོན་པོ་ཇི་ཙམ་བྱུང་བ་ལ་འདི་ལ་འདི་བྱིན་
ཟེར་བ་གང་དགོས་པ་ངེད་རང་གིས་སྒྲུབ། དྲུང་དུ་ཞུས་ཟེར་ནས་ཞུས་པས། ཁོང་
གི་དེ་སེམས་ནན་ཏར་བཟང་བློ་སྟོབས་ཆེ་སྟེ། རང་རེ་སང་ཕོད་ད་ཙམ་ན་ཁོང་གི་
གདན་འདྲེན་པ་དེ་ལས་ཐག་རིང་བ་ཞིག་ཏུ་འགྲོ་ཉེན་འདུག །ལར་གྱིས་ཀྱང་ད་
ན་སོ་རྒས་པས་ཟླ་བ་གསུམ་གསུམ་པོའི་མཚམས་གསེང་བ་འདི་ཡང་གཡེང་བ་
ཆེས་ འདུག་སྙམ་པ་ལ། དེ་ན་ཡར་འགྲོ་བ་ག་ལ་ཡོང་། ཁྱེད་ལ་ནོར་ཡོད་པར་
འདུག་པས་ང་གདན་མ་འདྲོངས་ཀྱང་ཆོས་ཕྱོགས་གཞན་དང་གཞན་དུ་གཏོང་བ་
ཞུ། རང་རེ་གཞན་དུ་འགྲོ་བའི་གླེང་མོ་དེ་ཁོང་དང་གཞན་ལ་མ་ལབ། གྲགས་པ་
བརྡེག་པ་ལས་མི་ཡོང་གསུངས་ཟེར། ཡོང་དེ་ལོ་གོང་དུ་གདན་འདྲེན་པའི་གསེར་
ཡིག་པ་ཡོང་གི་ཡོད་པ་འདུག་ཟེར་བ་ཞིག་ཐོས་ནས་སློབ་དཔོན་ཡོན་ཏན་འོད་
ཀྱིས་དྲུང་དུ་ཞུས་པས། ཡོང་དོན་མེད་མཆི། ཕོ་ཚོད་མེད་པར་བྱུང་སྲིད་ནའང་།
- 382 -



ལམ་རིམ་བླ་མ་བརྒྱུད་པའི་རྣམ་ཐར། །
དེ་ གོང་དུ་གདན་འདྲེན་གཞན་ཞིག་ཡོང་བར་གདའ་ ཡི་ གསུངས། དེའི་ལོ་སྐུ་
མཚམས་ལ་འཇུག་ཁར་ ཕྱག་རྫས་གང་ཡོད་ཐམས་ཅད་དེར་འདུས་པའི་དགེ་
འདུན་དང༌། སྐྱེ་བོའི་ཚོགས་ཆེན་པོ་རྣམས་ལ་འགྱེད་ཆེན་པོ་མཛད། ཐུབ་པའི་
བསྟན་པ་རིན་པོ་ཆེ་ལ་བྱ་བ་རྒྱ་ཆེན་པོ་བསྒྲུབས། བསྟན་པ་དང་སེམས་ཅན་གྱི་
དོན་ལ་དམིགས་པའི་གཞན་དོན་ཁོ་ན་མཛད་པའི་ཞར་ལ་རང་དོན་ཐོབ་བྱ་ཐམས་
ཅད་ཐོབ། སྤང་བྱ་ཐམས་ཅད་སྤངས་ནས། བཅོམ་ལྡན་འདས་ཐུབ་པའི་དབང་པོ་
ཉིད་ཀྱང་། སྐུ་རྒྱབ་བསྙུན་པ་དང། སྨན་པ་འཚོ་བྱེད་ལས་སྨན་བཞེས་པའི་ཚུལ་
བསྟན་པ་ལྟར། ས་མོ་བྱའི་ལོ་ཟླ་བ་གཉིས་པ་ནས་སྙན་པའི་ཚུལ་བསྟན་ཏེ། ལྷ་རྗེ་
ལ་སྟོན་པ་དང་། གསོལ་སྨན་བསྟེན་པར་ཞུ་ཞུས་པས། ངའི་བསམ་པ་ལ་སུས་
ཀྱང་མ་ཚོར་བར་ཤི་བ་ཞིག་བྱ་བསམ་པ་ཡིན་གསུངས་པས། ཉེ་གནས་ཀྱིས་ཕྱིས་
མི་ཐམས་ཅད་ཀྱིས་གསོལ་སྨན་བསྟེན་པ་ལ་སོགས་པའི་ཞུ་བ་གང་ཡང་མ་བྱས་
ཟེར་བའི་ཁག་ཡོང་ལགས་ཞུས་ནས་དེ་རང་མད་གསུངས་ནས། ལྷ་རྗེས་ཕྱག་རྩ་
བལྟས་པས། གདན་འདྲེན་པའི་གསེར་ཡིག་པ་ཕེབས་པ་ལ་བལྟ་རྒྱུ་མི་བདོག་
གམ་མཆི་གསུངས། དེའི་དུས་སུ་ཉིན་གཅིག་སློབ་དཔོན་ནམ་མཁའ་སེངྒེ་ལ་
བརྒྱད་སྟོང་པའི་བྱང་ཆུབ་སེམས་དཔའ་ཆོས་འཕགས་དང་རྟག་ཏུ་ངུ་གཉིས་ཀྱི་
ལེའུ་སྒྲོགས་གསུངས་པ་ལ། བྱང་ཆུབ་སེམས་དཔའ་རྟག་ཏུ་ངུའི་ཏིང་ངེ་འཛིན་གྱི་
སྒོ་དུ་མ་ཐོབ་ཚུལ་གྱི་སྐབས་སུ། ངེད་ཀྱི་ཏིང་ངེ་འཛིན་འདི་དག་གི་ངོ་བོ་ཉིད་དང་
རང་བཞིན་ལ་བལྟས་ན། གང་མཉམ་པར་བཞག་པར་བྱ་བའམ། ལྡང་བར་ བྱ་
བའམ། བྱང་ཆུབ་ཏུ་སྤྱད་པའམ། གང་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་འཚང་རྒྱ་བའི་ཆོས་དེ་གང་ཡང་ཡང་དག་པར་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩
རྗེས་སུ་མི་མཐོང་། རིགས་ཀྱི་བུ་འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཏེ།
ཞེས་པའི་སྐབས་སུ་དེ་འདྲ་ཞིག་རང་ཡིན་གསུངས་ནས་ཡུན་རིང་པོའི་བར་དུ་ཏིང་
ངེ་འཛིན་ལ་འབྱམས་སོ། །དེའི་དུས་དྲུང་རང་དུ་ཉིན་གཅིག་མི་ལྔ་སྨན་བླའི་ཆོ་ག་
རྒྱས་པ་ཞིག་སྐད་གསང་མཐོན་པོའི་སྒོ་ནས་བྱས་པ་ཚར་རྟིང་ཡུན་རིང་པོ་ཞིག་
ནས་ཁྱེད་རྣམས་ཀྱིས་སྨན་བླ་བྱས་སམ་མ་བྱས་གསུངས་བ་ལ་ཚར་ཞུས་པས།
ཁྱེད་རྣམས་གྲབ་བྱེད་ ཀྱི་འདུག་པ་དེ་དྲན་པ་ཡིན་ཏེ། རྗེས་ལ་མཉམ་བཞག་
གཅིག་ལ་ཡེངས་ནས་ཁྱེད་རྣམས་ཀྱིས་ཆོ་ག་བྱས་པ་མ་ཚོར་འདུག་གསུངས།
དེའི་དུས་སུ་ས་གཡོ་བ་དང༌། ནམ་ཐོ་རངས་ཁ་གཟིམ་ཁང་གི་ཉེ་སྐོར་འཇའ་འོད་
ཀྱིས་ཁེངས་པ་ལ་སོགས་པའི་ལྟས་ཆེན་པོ་རྣམས་བྱུང་བས། ཐམས་ཅད་སེམས་
མ་བདེ་བར་སྐུ་རིམ་ལ་འཇད་སྟོད་སྐོར་བསགས་ནས་འགྱེད་བྱེད་པ་དང༌། སྐུ་
རིམ་དང་གསོལ་འདེབས་ནར་མར་བསྒྲུབས་པ་དང་། གཞན་ཡང་ཕྱོགས་ཐམས་
ཅད་དུ་གསོལ་བ་འདེབས་པ་དང་། ཁྱད་པར་དུ་བདག་ཉིད་ཆེན་པོ་ཉིད་ཀྱི་སྲས་
ཀྱི་ཐུ་བོ་མཁན་ཆེན་བྱང་ ཆུབ་རྩེ་མོ་དང༌། ཆོས་ རྗེ་ ཉི་མ་སེང་གེ་གཉིས་ ཀྱིས་
བཞུགས་ སྟན་ཕུལ། མེ་ཏོག་གཏོར་ནས་བསྟན་པ་དང་སེམས་ཅན་གྱི་དོན་དུ་
བཞུགས་པར་གསོལ་བ་བཏབ་པའི་མཐུ་ཆེན་པོ་ལ་བརྟེན་ནས་ཟླ་བ་གསུམ་
བཞིའི་བར་དུ་སྙན་པ་དྭངས་པར་གྱུར་ཏོ། །ཡང་དེའི་དུས་སུ་སེམས་དཔའ་ཆེན་
པོས་ཁོང་རྣམ་གཉིས་ལ་ནད་པ་གཞན་དང་མི་འདྲ། དང་ཁ་མེད་ཀྱང་དགེ་སྦྱོར་
འཕེལ་དུ་སོང། རིག་པ་དྭངས་པོ་ཡོད་གསུངས། རྒྱལ་སྲས་འདིས་ཕྱི་རབས་ཀྱི་
གདུལ་བྱ་རྣམས་ཀྱི་དོན་དུ་གསུང་རབ་ཐམས་ཅད་ཀྱི་སྙིང་པོའི་དོན་གཅིག་ཏུ་
བསྡུས་པ་བློ་སྦྱོང་དོན་བདུན་མའི་ཁྲིད་ཡིག་དང་། རྒྱལ་སྲས་ལག་ལེན། འཇུག་
384 -



ལམ་རིམ་བླ་མ་བརྒྱུད་པའི་རྣམ་ཐར།
པ་སེམས་བསྐྱེད། སྤྱོད་འཇུག་གི་ཊིཀྐ། མདོ་སྡེ་རྒྱན་གྱི་ཊིཀྐ། ཐེག་པ་ཆེན་པོ་རྒྱུད་
བླ་མའི་ཊིཀྐ། སྨྱུང་གནས་ཀྱི་ཆོ་ག །རྟེན་འབྲེལ་ གྱི་ ཁྲིད་ ཡིག །བློ་སྦྱོང་ བླ་མ་
བརྒྱུད་པའི་གསོལ་འདེབས་སྨོན་ཚིག་དང་བཅས་པ། བློ་སྦྱོང་གི་བླ་མའི་རྣལ་
འབྱོར་ ལམ་ གྱི་ ལུས་ཡོངས་སུ་རྫོགས་པ། བླ་མ་རྣམས་ དང་སངས་ རྒྱས་བྱང་
སེམས་ཀྱི་བསྟོད་ཚོགས། རང་གཞན་ལ་གདམས་པ་སོགས་ཆོས་ཚན་བརྒྱ་དང་
བཅོ་ལྔ་མཛད་དོ། །དེ་ནས་ཟླ་བ་བདུན་པ་ནས་བསྙུན་ལོག་པའི་ཚུལ་བསྟན་ནས།
སྤྱིར་མི་འགྱུར་རྡོ་རྗེའི་སྐུ་ཐོབ་པས་བསྙུན་མི་མངའ་ཡང་། རྒྱུད་བླ་མ་ལས། ཡང་
དག་ཇི་བཞིན་མཐོང་བའི་ཕྱིར། །སྐྱེས་ སོགས་རྣམས་ལས་འདས་གྱུར་ཀྱང་། །
སྙིང་རྗེའི་བདག་ཉིད་སྐྱེ་བ་དང་། །འཆི་བ་དང་ནི་རྒ་བར་སྟོན། །ཞེས་གསུངས་པ་
ལྟར། སྙན་པའི་ཚུལ་བསྟན་པ་ལ། ད་རུང་སྨན་དང་ལྷ་ རྗེ་བསྟེན་པར་ཞུ་ཞུས་
པས། ན་སོ་མཐར་ཕྱིན་པ་དང་། ནད་ཀྱང་བྱིང་ཆེས་པའི་ཕྱིར་ཕན་པར་དཀའ་
བས་དགག་སྒྲུབ་མེད་པར་རང་སོར་གློད་ནས་འཇོག་པ་ཡིན། ལར་ཡང་རང་ཉིད་
མི་བསྒྲུབ་པ་དེ་གཞན་ལ་བསྟན་པར་མི་རིགས། འོ་སྐོལ་གྱིས་དང་པོ་ས་སྐྱར་ཕྱིན་
དུས་རྩིབས་རི་བ་ཡིན་པའི་རྟོགས་ལྡན་གཅིག་ས་སྐྱའི་ཡང་དགོན་ན་ནད་དྲག་
པོས་བཏབ་འདུག་པ་གཅིག་གིས། ན་ཚ་ལ་སོགས་པ་ལམ་དུ་འཁྱེར་ན་ཇི་ལྟར་
བྱེད་ ཟེར་བ་ལ། བདག་ གཞན་ སྒྱུ་ལུས་ཀྱི་ཕུང་པོ་འདི། ན་ན་ན་སྟེ་ན་བས་
དགའ། །སྔར་བསགས་ཀྱི་ལས་ངན་འཛད་པ་ཡིན། །ཆོས་སྤྱོད་ཀྱི་བྱ་བ་སྣ་ཚོགས་
ཀྱང་། །སྒྲིབ་གཉིས་སྦྱོང་བའི་ཆེད་དུ་ཡིན། །ན་བ་མེད་ན་མེད་དེ་དགའ། །ལུས་
སེམས་བདེ་ན་དགེ་སྦྱོར་འཕེལ། །མི་ལུས་དོན་ཅན་བྱེད་པ་ཡང་། །སྒོ་གསུམ་
དགེ་ལ་སྦྱོར་བ་ཡིན། །འབྱོར་པ་མེད་ན་མེད་དེ་དགའ། །བསྲུང་གསོག་གི་བྱ་
- 385-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བྲེལ་དེ་ལ་མེད། །འཐབ་རྩོད་ཀྱི་ཁྲོ་འཁྲུག་ཇི་སྙེད་པ། །འཛིན་ཆགས་ཀྱི་ནོར་
ལས་བྱུང་བར་ངེས། །འབྱོར་པ་ཡོད་ན་ཡོད་དེ་དགའ། །བསོད་ནམས་ཀྱི་དགེ་
ཚོགས་སྤེལ་བས་ཆོག །འཕྲལ་ཕུགས་ཀྱི་ཕན་བདེ་ཇི་སྙེད་པ། །བསོད་ནམས་ཀྱི་
འབྲས་བུ་ཡིན་པར་ངེས། །མྱུར་དུ་ཤི་ན་ཤི་བས་དགའ། །རྐྱེན་ངན་གྱིས་བར་དུ་
མ་ཆོད་ཅིང་། །མཚམས་སྦྱོར་གྱི་བག་ཆགས་བཟང་འགྲོགས་པས། །མ་ནོར་ཀྱི་
ལམ་དུ་ཚུད་པར་ངེས། །ཡུན་དུ་གསོན་ན་གསོན་པས་དགའ། །ཉམས་མྱོང་གི་ལོ་
ཏོག་སྐྱེས་པ་ལ། །གདམས་ངག་གི་རླན་དྲོད་མ་ཡལ་བར། །ཡུན་དུ་བསྟེན་པས་
སྨིན་པར་འགྱུར། །ཞེས་བསྟན་པ་བཞིན་དུ། འོ་སྐོལ་རང་ཡང་གང་བྱུང་ལ་དགའ་
བ་བསྒོམ་པའི་མན་ངག་འདི་ཉམས་སུ་ལེན་པའི་ཕྱིར་ཕན་པའི་ཐབས་མི་འཚོལ།
ན་བར་སྣང་བ་འདི་རྒྱུ་འབྲས་བསླུ་བ་མེད་པར་སྟོན་པའམ། སྒྲིབ་གཉིས་སྦྱོང་བའི་
ཐབས་མཆོག་ཀྱང་ཡིན། དགེ་སྦྱོར་གྱི་བསྐུལ་མ་ལྟ་བུར་ཡང་འདུག་པས། འདི་མི་
ཡོང་བའི་ཐབས་མི་འཚོལ། ཕྱོགས་ཀྱི་རིམ་གྲོ་བ་འདི་རྣམས་ཀྱིས་ཀྱང་ད་བར་ལ་
འཆོར་མ་བཅུག་གསུངས་པ་ལ། དྲུང་གི་ཞལ་མཐོང་བ་དང་། གསུང་ཐོས་སུ་རེ་
བའི་གདུལ་བྱ་དཔག་མེད་མཆིས་པས། ད་དུང་སྐུ་ཚེ་བྱིན་གྱིས་རློབས་པར་ཞུ་
ཞུས་པས། ཕྲུ་བའི་ནང་ན་མེད་པར་གཟར་བུར་འབྱུང་བ་ནི་རིགས་པ་མིན་ནའང་
ཕན་ཐོགས་པ་ཡང་མང་རབ་བྱུང་། གཞན་དོན་གྱི་ལས་ལ་ཆེས་བྱ་བ་མ་མཆིས་
ཀྱང་། འོ་སྐོལ་གྱི་ཚོད་རྩིས་པའི་ཟང་ཟིང་ཡང་ཅུང་མང་པ་ཙམ་ཡང་ཡིན། ཤི་ན་
ཡང་གཞན་དོན་ཆུང་དུ་ཡང་མི་འགྲོ་མཆི་གསུངས་པ་ལ། དྲུང་ནས་གཞན་དོན་
གཞན་དུ་རྒྱ་ཆེ་ཡང་། བདག་ཅག་གདུལ་བྱ་རྣམས་མགོན་མེད་པར་འགྱུར་བས།
ཅི་ནས་ཀྱང་བཞུགས་པར་ཞུ་ཞུས་པས། ནུས་པ་མེད་ན་ལྷན་ཅིག་འགྲོགས་ཀྱང་
- 386 -



ལམ་རིམ་བླ་མ་བརྒྱུད་པའི་རྣམ་ཐར།
དགོས་པ་ཆུང་། ནུས་པ་བྱུང་ན་མྱུར་དུ་འགྲོ་བ་ཐམས་ཅད་སྒྲོལ་བར་འདོད་ན། བློ་
གཏད་པའི་ལྟོས་ས་དང་བཅས་པ་ཁྱེད་རྣམས་ཡལ་བར་ག་ལ་འདོར། ང་དང་བྲལ་
བ་ལ་མྱ་ངན་བྱ་མི་དགོས། རྒྱུན་དུ་གསོལ་བ་ཐོབ་དང་ཁོ་བོ་ཡོད་པ་དང་མཚུངས་
ཀྱིས་གསུངས། དེའི་དུས་མཁན་ཆེན་བྱང་ཆུབ་རྩེ་མོ་བྱོན་ནས་གདན་བཞུགས་
ཞུས་པས་མ་བཞེས་པར་ཚུར་ལ་གདན་བཞུགས་མཛད་དེ། སེམས་དཔའ་ཆེན་པོ་
རང་གི་སྔར་གྱི་བཞུགས་གདན་གྱི་སྟེང་དུ་ཡང་གདན་བརྩེགས་གསུངས་ནས་
མཁན་ཆེན་པ་བཞུགས་སུ་བཅུག །རྟེན་འབྲེལ་མཛད་པས། དངོས་སུ་གསུང་མ་
བྱོན་ཡང་བཞུགས་གདན་གྱི་སྟེང་དུ་བཞུགས་སུ་འཇུག་པ་དེ། ཆོས་བརྒྱུད་ཟུངས་
ཟེར་བའི་ཞལ་ཏ་རུ་གོ་ཞེས་ཉེ་གནས་སྟོན་པས་གསུངས་སོ། །དེ་དུས་ཐམས་ཅད་
ལ་མཇལ་ཁ་ཞིག་གཏོང་བར་ཞུས་པས། ད་ལྟའི་སྐབས་འདི་འདྲར་འཕྲད་ཀྱང་
རང་གཞན་གཉིས་ཀ་ལ་གནོད་པ་ལས་མི་ཡོང་གསུངས་། དེའི་དུས་ཀྱང་མཚན་
བཅས་ཀྱི་ཐུགས་དམ་རྣམས་ཡེ་མ་ཆག་པར་མཛད་པ་དང་། མནལ་བསྲུང་བའི་
ཕྱིར་དཀོན་བརྩེགས་སྒྲགས་པའི་དུས་དང་། མགུར་མ་བླངས་པའི་དུས་ཤུགས་
ཆེན་པོ་བཤུམས་པས། དོ་ཞག་མཚན་བཅས་ཀྱི་ཐུགས་དམ་རྣམས་ཀྱང་གློད་པ་
དང༌། ཁྱད་པར་དུ་སྙིང་རྗེའི་དམིགས་པ་མི་མཛད་པར་ཞུ། གློ་བུར་དུ་སེར་མ་བྱུང་
དོགས་གདའ་ཞུས་པས། འོ་སྐོལ་གྱི་མཚན་མེད་ལ་མཚན་བཅས་ཀྱི་དགེ་སྦྱོར་
གྱིས་མི་གནོད་པར་གདའ་ཞིང་། ཐབས་ཤེས་རབ་ཟུང་དུ་འབྲེལ་བའི་ཕྱིར་རྩོལ་
བ་ཅུང་ཟད་ཡོད་ཀྱང་བྱེད་པར་སྤྲོ་བར་འདུག །སྙིང་རྗེའི་དམིགས་པ་ཆེད་ཀྱིས་མ་
བྱས་ཀྱང་འགྲོ་བའི་སྡུག་བསྔལ་དྲན་ཙ་ན་ངམ་ངམ་ཤུགས་ཀྱིས་སྐྱེ་བར་འདུག །
བྱུང་རྒྱལ་དུ་བཏང་ན་ཉིད་ཅག་རྣམས་ཡ་ང་བར་དོགས་ནས་དྲན་འཛིན་ཆེན་པོ་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བྱས་པ་ཡིན། འཆི་ཁར་འཕོ་བ་ཡང་སྒོམ་པ་ལས་འདི་འདྲའི་འཕྲོ་ལ་ཤི་ན་ལེགས་
པ་ཡིན་མོད་གསུངས། དེའི་དུས་སྤྱིར་བསྐྱེད་རྫོགས་གཉིས་ལ་བརྟན་པ་ཐོབ་པ།
ཁྱད་པར་དུ་སྒྱུ་ལུས་རྨི་ལམ་ལ་དབང་འབྱོར་བའི་མཁས་གྲུབ་ཆེན་པོ་སེམས་
དཔའ་ཆེན་པོའི་ཐུགས་སྲས་བླ་མ་རྡོར་ཞོན་པ་བྱ་བ་དངུལ་ཆུ་ན་སྐུ་མཚམས་དམ་
པོ་ལ་བཞུགས་པའི་ཆུ་སྐྱེལ་ལ་ཞུ་བ་བསྐུར་ནས། དྲུང་ནས་བསྙུང་བ་འདི་ལ་
གསོལ་བ་ཐེབས་མི་ཐེབས་ཀྱི་རྨི་ལམ་ཞིག་བཟུང་ནས་ལན་ཅིག་ཡི་གེར་བཏབ་
ནས་བསྐུར་བ་ཞུ་ཞུས་པས། ད་རེས་རང་གསོལ་བ་ཐེབས་སྙམ་པ་མི་འདུག །
ལྷག་པའི་ཡི་དམ་གྱི་ལྷ་དཔག་ཏུ་མེད་པ་འདུ་བ་དང་། དཔའ་བོ་དང་མཁའ་འགྲོ་
མའི་ཚོགས་བསམ་གྱིས་མི་ཁྱབ་པ་དང༌། ལྷ་དང་ལྷ་མོ་དུ་མས་མཆོད་པའི་ཚོགས་
མཐའ་ ཡས་ པ་ རྣམས་ ཀྱིས་ བསུ་ བ་ དང་། ཆོས་ རྗེ་ ཉིད་ ཀྱང་ ཞིང་ གཞན་ དུ་
གཤེགས་པ་ལ་ཐུགས་སྤྲོ་བའི་རྣམ་འགྱུར་ལ་སོགས་པའི་གཏན་ཚིགས་དུ་མ་ཞིག་
འདུག་སྟེ། ཞིབ་ཏུ་བཤད་ན་ཅི་རིགས་ཀྱི་བློར་མི་ཤོང་བའི་རྒྱུ་མཚན་ཞིག་འདུག་
པས་མི་འཆད་དེ་ཙམ་གྱིས་གོ་མེད་གསུངས། དེ་ནས་ཉེ་གནས་ཀྱིས་འོ་ན་འདི་
ལྟར་གྱིས་གསུངས་པའི་ཞལ་ཏ་གསུང་བར་ཞུ་ཞུས་པས། རྒྱལ་སྲས་འདིའི་ཞལ་
ནས་ཁ་ཆེམས་འཇོག་པ་སྐབས་སུ་བབ་འདུག་ནའང་། ནད་ཀྱིས་གདུངས། ལུས་
ཀྱི་ཤེད་ཟད་པའི་སྐབས་འདིར། ཚིག་བཞི་པ་རེ་རྩོམ་པ་དང་། སྨྲས་པ་ལ་ཡང་ཅུ་
གལ་ཡོང་གིན་འདུག་ལར་གྱིས་འོ་སྐོལ་ལ་ཁམས་བཟང་དུས། ཆོས་དང་འཇིག་
རྟེན་གྱི་བྱ་བ་གང་ལའང་། ཁྲིགས་ཁ་འདི་ལྟར་ཡིན་གྱི་ཏིག་ཏིག་མེད་པར་གང་
བྱུང་ལ་གཏོང་གིན་ཡོད་པ་དེ་ཡིན་མོད། ད་འཆི་ཁ་དང་། ཤི་བའི་རྗེས་ལ་འདི་
ལྟར་བྱེད་ཀྱི་ཁྲིགས་ཁ་དེ་བས་ཀྱང་ག་ན་ཡོང་། གལ་ཏེ་ཁ་ཆེམས་ལ་ཉན་མཁན་
- 388 -



ལམ་རིམ་བླ་མ་བརྒྱུད་པའི་རྣམ་ཐར། །
ཡོད་ན། སྔར་ཁམས་བཟང་དུས་རང་གི་ཤེས་ཚོད་དཔེ་འཁྱུད་མེད་པར་བསྟན། །
རྩོམ་པ་ཡང་ཆེ་ཆུང་ཅི་རིགས་པ་བྱས་ཤིང་། ཁྱད་པར་དུ་ཚིགས་བཅད་ཆེ་ཆུང་
མང་དག་ཅིག་ཡི་གེར་བཀོད་པ་དེ་རྣམས་ཁ་ཆེམས་ཡིན། དེ་མ་གཏོགས་དོ་ཞག་
འབྲེལ་ མེད་ ཚིག་ གསུམ་ སྨྲས་ པ་ ལ་ དགོས་ པ་མེད། དེ་ ཀ་ ལ་ བསམས་ནས།
འཕྲད་ཀྱང་འདི་ལས་གཞན་པ་སྨྲ་རྒྱུ་མེད། ཤི་ཡང་ཁ་ཆེམས་གཞན་འགའ་མ་
མཆིས་སོ། །བྱས་པ་དེ་ཀ་ཡིན། ཉིད་ཅག་རང་རྣམས་ཀྱང་བློ་དཀོན་མཆོག་ལ་
གཏོད་ལ། ཚེ་འདི་དང་མ་འདྲེས་པའི་ཆོས་རེ་གྱིས། སེམས་ཅན་གྱི་དོན་དུ་ཆོས་
ཚུལ་བཞིན་དུ་བྱེད་པ་ཐམས་ཅད་རྒྱལ་བ་སྲས་དང་བཅས་པའི་རྒྱུད་འཛིན་ཡིན་པ་
ལ། འོ་སྐོལ་ གྱིས་ལྟ་སྨོས་ཀྱང་ཅི་འཚལ། དེས་ན་ཀུན་ གྱིས་ཆོས་བརྒྱུད་ ཀྱང་
ལེགས་པར་ཟུངས། ཁྱད་པར་དུ་སྟོན་པ་ཟླ་བཟང་རང་ཡང་དགེ་སྦྱོར་ལ་འབད་པ་
ཐོན། བྱ་བྲལ་གྱི་མིང་བཏགས་ཡིན་པའི་ཕྱིར། ལོངས་སྤྱོད་མེད་ན་ལེགས་པས།
ངའི་རྗེས་ལ་བྲེ་གང་བཏང་རྒྱུ་མ་བྱུང་ཡང་བཟོད། ནུས་པ་བྱུང་ཚད་ཀྱིས་སྙོམ་ཆུང་
ལ་བྱམས་སུ་བྱེད་པ་དང་། ཁྱད་པར་དུ་ད་ལྟ་རང་རེས་སྐྱོང་དགོས་ཀྱིན་ཡོད་པའི་
མ་ནུས་པ་འདི་རྣམས་ལ་སྐྱོང་རན་ལེགས་པོ་གྱིས། སྡུག་གེ་རྣམས་སྙིང་རྗེ་བ་ཡིན་
ནོ། །ལབ་རྒྱུའི་དངོས་གཞི་དེ་ག་ཡིན་གསུངས། ཡང་ཞལ་ནས་རྨི་ལམ་འཛིན་པ་
འདི་ལ་སྔར་ནས་བྱང་ཆ་ཆེན་པོ་ཞིག་ཡོད། ཞིང་ཁམས་གྲངས་མེད་བལྟ་བ་དང་།
དེ་ན་བཞུགས་པའི་སངས་རྒྱས་དཔག་ཏུ་མེད་པ་ལ་ཆོས་ཉན་པ་ལ་སོགས་པ་
འབད་རྩོལ་མི་དགོས་པར་ཡོང་བ་ཞིག་བྱུང་། བར་སྐབས་ཤིག་ཏུ་འགྲིབས་འདུག་
པ་ཡིན་ཏེ། དེང་སང་ན་བ་འདིས་རྨི་ལམ་སོར་ཚུད་འདུག །མ་འགགས་པའི་སྣང་
བ་འདི་མཚར་ཆེ། བར་སྐབས་སུ་འགྲིབ་པ་དེ་ཡང་བསོད་ནམས་སུ་མི་བཏགས་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
པའི་འདུ་ལོངས་འདིས་ལན་ནམ་བསམ། ལར་ བློ་ ཆོས་ སུ་སོང་བ་དེ་བྱུང་ན་
འཇིག་རྟེན་གྱི་བསོད་ནམས་ཆེན་པོ་སྐད་ཅིག་ཟེར་བ་འདི་ཀུན་མ་བྱུང་ན་རང་
ལེགས་པ་འདུག་སྟེ། འབད་རྩོལ་ གྱིས་མ་བསྒྲུབས་པར་བྱུང་ན་ལོངས་སྤྱོད་དུ་
རུང་། ཞེས་ སོགས་ ཀྱི་ དགག་ སྒྲུབ་ མང་ པོ་བཤད་འདུག་ནའང། འབྱོར་ནའང་
འབྱོར་པ་ལམ་དུ་སློང་། རྒུད་ནའང་རྒུད་པ་ལམ་དུ་སློང་བ་འདི་ལ་ཅི་འདྲའི་ཅུ་
གལ་ཞིག་འདུག་གསུངས། དེ་ནས་ཟླ་བ་བཅུ་པའི་ཚེས་བརྒྱད་ཀྱི་ཐོ་རངས། སློབ་
དཔོན་དཔལ་ཡེ་ལ་ང་ཡར་ཙོང་སློངས་ལ་མདུན་རྒྱབ་ཅིག་སྒྱུར་གསུངས་ཏེ། དེ་
བཞིན་བྱས་པས། ཕྱག་ཐལ་མོ་སྦྱར་ནས། ཡུན་རིང་པོ་བཤུམས་པའི་བར་སྐབས་
ཤིག་ཏུ་གསུང་མང་པོ་འབྱོན་པའི་ཚིག་འབྲུ་གང་ཡིན་མ་གོ་ནས་ནང་པར་ རྒྱུ་
མཚན་ཞུས་པས། ང་སྙེས་ཉལ་བྱས་པས་དེའི་མདུན་ན་རྗེ་བཙུན་མ་བྱོན་འདུག་
པས། རྗེ་བཙུན་མའི་མདུན་དུ་ང་ཉལ་བསྡད་པས་མི་ཡོང་། ཙོང་ལངས་ལ་གསོལ་
བ་བཏབ་དགོས་བསམས་ནས་དེ་ལྟར་བྱས་པ་ཡིན་གསུངས་པ་ལ། རྗེ་བཙུན་མ་
རྣལ་འབྱོར་མ་ལགས་སམ་སྒྲོལ་མ་ལགས་ཞུས་པས། སྤྱན་ནམ་མཁའ་ལ་ཆེར་
མཛད་ནས་སྒྲོལ་མ་སྒྲོལ་མ་ཞེས་ལན་གཉིས་གསུངས་པས། རྗེ་བཙུན་མ་གསུང་
འབྱོན་གྱི་གདའ་ལགས་སམ་ཞུས་པས། ཧེ་དེ་འདྲ་མི་འདུག་སྟེ། འོ་སྐོལ་ངོས་
ཀྱིས་སེམས་ཅན་གྱི་སྡུག་བསྔལ་མ་བཟོད་ནས་རྗེ་བཙུན་མ་ལ་བྱས་པ་མེད་པའི་
ཡུས་ མང་ པོ་ བཙོངས་ གསུངས། དེ་ དང༌ དུས་ མཉམ་ པར་ མྱང་ སྟོད་ དུ་ སི་ཏུ་
འཕགས་པའི་སར་བུ་མོ་གྲོང་པའི་ཆོས་ཀྱིས་མ་གོས་པ་ཞིག་ལ། ལྷ་ཁ་བབ་ནས་
དང་པོ་དམག་གི་གཡུལ་རྒྱལ་ཕམ་འཆད་པའི་འཕྲོ་ལ། དེ་འདྲ་རྣམས་ལྟ་ཆ་མེད་
དེ། ཉི་མ་ནུབ་ཕྱོགས་ཡ་གི་ན། བླ་མ་རྒྱལ་སྲས་ཐོགས་མེད་བྱ་བ་ཟླ་བ་བཅུ་པའི་
- 390 -



ལམ་རིམ་བླ་མ་བརྒྱུད་པའི་རྣམ་ཐར།
ཚེས་བརྒྱད་ལ་རྗེ་བཙུན་མ་སྒྲོལ་མས་གཡུ་ལོ་བཀོད་པའི་ཞིང་ཁམས་སུ་གདན་
དྲངས་ནས་འགྲོ་བར་འདུག་ཟེར་བ་ཞེས་གྲག་གོ །དེ་དུས་ཉིན་གཅིག་ད་རུང་འཆི་
ནི་མི་འཆི་བར་འདུག་ཀྱང་རྩ་ ཁོ་ནི་བཏུལ་འདུག །རྩ་ ལའང་འཇུ་ས་མི་འདུག་
གསུངས་ནས་ ཕྱག་བརྐྱང་བྱུང་བ་ལ་བལྟས་པས། རྩ་ བཏུལ་འདུག་ སྟེ། དེ་ལ་
བརྟེན་ནས་སྙན་གཡོག་ཅོག་གིས། བླ་མ་ལ་མོས་གུས་ཆེ་རབ་ཡོད་ཀྱང་སངས་
རྒྱས་ དངོས་ ཀྱི་འདུ་ཤེས་ མེད་ པའི་ རྟགས་ སམ། འོན་ ཀྱང་ གསུང་འདི་རྣམས་
འབྱོན་པའི་རྐྱེན་དུ། རྩ་བཏུལ་ནས་ཆེན་པོ་མི་སྡོད་པ་ཡིན་ཟེར། གལ་ཏེ་མི་འདོད་
པ་ཐོག་ཏུ་བབ་ནས་སྐུ་གཤེགས་ན། འཕོ་བ་ལ་སོགས་པ་ཐུགས་དམ་གྱི་གསལ་
འདེབས་འདི་ལྟར་གྱིས་གསུངས་པའི་ཞལ་ཏ་ཐུགས་ལ་འདོགས་མི་འཚལ་ལམ་
ཞུས་པས། ཧེ་ཉིད་ན་རེ། མི་འདོད་པ་ཐོག་ཏུ་བབ་ནས་ཤི་ན་ཟེར་གྱིན་འདུག་སྟེ།
ཤི་ཡང་མི་འདོད་པ་ཐོག་ཏུ་བབ་པ་མིན། འདི་ཀོ་ཡོང་བའི་གྲབས་ཤིག་སྔར་ནས་
ཚར། མི་རྒན་གྱི་ལས་ཐབས་ཟིན། ཕོ་ལོ་ཡང་བདུན་ཅུ་དོན་ལྔ་ལོན་འདུག །ཚེ་
ཡང་ཐུང་ཐུང་མིན། མཚམས་གྲོལ་ནས་མི་མང་པོ་འཚོགས་པ་དང་། ཆོས་སྟོན་
པའི་འཕྲོ་ཡང་མེད་པས་ན་བས་དུས་ཀྱང་སྔ་ཕྱི་རན། འདི་འདྲ་ཞིག་མ་གྲུབ་སྙམ་
པའི་བློའི་ལྷག་མ་ཡང་ལུས་པ་མེད། དོ་ཅིག་ནས་སྟོན་དུས་འགྲོ་དོན་དགའ་རབ་
ཡོང་གི་འདུག་སྟེ། འགྲོ་དོན་ཆུང་དུ་ཡང་མི་འགྲོ་མཆི། བྱང་ཆུབ་ཀྱི་སེམས་གཉིས་
པོ་འདི་དང་ནམ་ཡང་འབྲལ་མ་མྱོང་། ན་བའི་རྐྱེན་གྱིས་རྨི་ལམ་སོར་ཚུད་བྱས་པ་
དང་འདྲ་བར། ཅི་ཡིན་ཆ་མེད་ཅིག་ལ་ཁ་སང་སྤྱི་བོ་ན་བ་ནས་བཟུང་སྟེ་དེང་སང་
གི་བར་དུ་ལུས་ལ་ཤེད་མེད་ཀྱང་། ལྷག་པར་དུ་བྱང་ཆུབ་ཀྱི་སེམས་གཉིས་འཕེལ་
བའི་སྐབས་འདི་འདྲ་འཛོམ་པའི་འཆི་བ་རྙེད་དཀའ་ཡང་། བདག་གིས་འབད་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མེད་དུ་རྙེད་པས་དཀོན་མཆོག་གི་དྲིན་ཡིན། དེ་ལྟ་བུའི་ངང་ནས་འཆི་བ་དེ་ཀ་ལ་
འཕོ་བ་ཟེར་བ་ཡིན། གཞན་གསལ་འདེབས་བྱ་རྒྱུ་ཅི་ཡང་མེད། བྱས་ཀྱང་དགའ་
རུ་ཨེ་གཏོང་མི་ཤེས། དེ་ཡི་སངས་རྒྱས་རྗེས་དྲན་སོགས། སུས་ཀྱང་གཡེངས་
པར་འགྱུར་བ་མེད། ཅེས་པ་དེ་དང་ཁྱེད་རང་རྣམ་པ་ཡང་མ་འགལ་བ་མཛོད་
གསུངས། དེ་ནས་ཉེ་གནས་ཀྱིས་ད་ཞལ་མི་བཞུགས་ན་ཞིང་ཁམས་གང་དུ་སྐྱེ་བ་
བཞེས་ཞེས་ཞུས་པས། འགྲོ་ལ་ཕན་པར་གྱུར་ན་དམྱལ་བར་འགྲོ་བ་ཡང་ཤིན་ཏུ་
སྤོ། མི་ ཕན་ན་ དག་ པའི་ ཞིང་ ཡང་ མི་ འདོད་ ལགས་ གསུངས། དེ་ དུས་ དགོང་
གཅིག་མཎྜལ་དང་མཆོད་པ་རྣམ་ལྔ་ ཁྱེར་ཤོག་གསུངས་ནས། བདུད་ རྩི་ ཕྱག་
མཛུབ་ཀྱིས་གཏོར་ཞིང་ཕུད་མཆོད་རྒྱས་པ་རེ་མཛད། ཡང་ཕྱག་ཐལ་མོ་སྦྱར་ཞིང་
དབུ་དུད་པོ་རེ་མཛད་མཆོད་པ་རྣམ་ལྔ་ཕྱག་རྒྱ་དང་བཅས་པ་ལན་ལྔ་ཙམ་སྐྱར་
ཀྱིན་དབུལ། དྲུང་ན་འཁོད་པ་རྣམས་ལ་ཡང་མཆོད་པ་ཕུལ་གསུངས་ནས་སྤྱན་
ཆབ་མང་པོ་འབྱིན་གྱིན་འདུག་པའི་ནང་པར་རྒྱུ་མཚན་ཞུས་པས། ཡི་དམ་གྱི་ལྷ་
འདྲ་བྱོན་པས་ཁྱེད་རྣམས་ལ་ཡང་མཆོད་པ་ཕུལ་བྱས་པ་ཡིན། གཞན་བཤད་རྒྱུ་
ཙམ་མི་གདའི་གསུངས་ནས་ཞིབ་ཆ་གསུང་དུ་མ་གནང་། དེ་ནས་སློབ་དཔོན་ཡོན་
ཏན་འོད་སྙན་གཡོག་རེ་མོས་ལ་ཡོད་པའི་སྐབས་སུ། ནུབ་ཅིག་སྲོད་ཀྱི་ཆ་ལ་མ་
དག་ པའི་ ལས་སྣང་ཐམས་ཅད་ འགགས་ནས། ཞིང་ ཁམས་རྣམ་པར་དག་པ།
མཛེས་ཤིང་ཡིད་དུ་འོང་བ། དྭངས་ཤིང་ཐོགས་པ་མེད་པ། ནམ་མཁའི་དབྱིངས་
ལྟར་རྒྱ་ཁྱོན་དང་ཚད་རྩ་བ་ནས་གཞལ་བར་མི་ནུས་པ་འདུག་གསུང་གིན་ཕྱག་
ནམ་མཁའ་ལ་ཡུག་ཡུག་མཛད་དེ། མནན་ན་ནེམ་གྱིས་བྱེད་ཅིང་བཏེག་ན་སྤར་
གྱིས་བྱེད། རེག་ན་བདེ་བ་བསྐྱེད་པ་ལ་སོགས་པ་མཚར་དུ་ཆེ་བ་ཞིག་གི་དབུས་ན་
- 392 -



ལམ་རིམ་བླ་མ་བརྒྱུད་པའི་རྣམ་ཐར།
རང་ རེ་ འདུག་ དེའི་ ཁོར་ ཡུག་ ཀུན་ འཁོར་ གྱི་ ཚོགས་ གྲངས་ མེད་ པས་བསྐོར་
འདུག །དེ་དུས་ཙ་ན་ཡོད་པའི་གནད་ཡིན་ནམ། བླ་མ་རྒྱལ་བ་རྣམ་པ་གསལ་
བར་འདུག །གཞན་ཡང་འོད་གསལ་གྱི་སྣང་བ་ཟ་ཟི་ལང་ལོང་བརྗོད་ཀྱིས་མི་
ལང་བ་ཞིག་འདུག་སྟེ། ད་སྟེ་མགྱོགས་པོར་འགྲོ་བར་འདུག་གསུངས། དེའི་ནང་
པར་སློབ་དཔོན་དཔལ་ཡེ་ཤེས། གླང་རི་ཐང་པ་བདེ་བར་གཤེགས་པ་བཞིན་དུ།
དག་པའི་སྣང་བ་འབའ་ཞིག་ཏུ་གདའ་ལགས་སམ་ཞུས་པས། ད་ལྟ་ཟ་ཟིའི་སྣང་
བ་སྣ་ཚོགས་ཤིག་ལ་ཡེངས་ནས་འགྲོ་ཡི་འདུག་སྟེ། དེ་ཐམས་ཅད་ལ་མངོན་ཞེན་
བྱ་རྒྱུ་མེད་རྨི་ལམ་སྒྱུ་མ་དང་འདྲ་གསུངས། བདེ་བར་གཤེགས་ལ་ཁད་པའི་དུས་
དེར་ཡང་སྔར་ནས་ཉལ་བ་དང་སྙེས་པ་ལ་མ་གོམས་པས། ཙོག་ཙོག་པུར་སྡོད་པ་
འདི་ཀ་བདེ་བ་འདུག་གསུངས་ནས་དང་པོ་བསྙེན་པའི་འགོ་བརྩམས་ནས་ཕྱིས་
བདེ་བར་གཤེགས་ཀྱི་བར་དུ་སྐུ་རྣམ་སྣང་གི་ཆོས་བདུན་དང་ནམ་ཡང་མི་འབྲལ་
བའི་ངང་ལས། བཅུ་དགུའི་ནུབ་མོ་ནས་གསུང་བཅད་མཛད་དེ། སྤྱན་ལ་ཡང་
འགྱར་འགྱུར་མེད་པར་འོད་གསལ་ཆོས་ཀྱི་སྐུ་ལས་མ་གཡོས་བཞིན་དུ། གདུལ་
བྱ་རྟག་འཛིན་ཅན་རྣམས་འདུལ་བ་དང༌། ལས་ ཚུལ་ བསམ་གྱིས་མི་ ཁྱབ་པ་
བསྟན་པ་དང༌། ཞིང་ཁམས་གཞན་དུ་གདུལ་བྱ་རྒྱ་ཆེན་པོར་དགོངས་ཏེ་སེམས་
དཔའ་ཆེན་པོ་ཉིད་ཀྱིས་དགུང་ལོ་བདུན་ཅུ་དོན་ལྔ་བཞེས་པ། ས་མོ་བྱའི་ལོ་ཟླ་བ་
བཅུ་པ་སྨིན་དྲུག་ཟླ་བའི་ཚེས་ཉི་ཤུ། རེས་གཟའ་སྤེན་པ། སྐར་མ་ལག་པ་ཡོད་
པའི་དགོང་མོའི་ཆ། གཟིམ་ཁང་ཆོས་རྫོང་གི་སྤུ་ཤུ་ལ་ཉི་མ་ནུབ་པ་དང་མཉམ་དུ་
སྐུའི་བཀོད་པ་བསྡུས་སོ། །དེའི་ནུབ་མཚན་མོ་ཡང་དངུལ་ཆུའི་སྟེང་གི་བར་སྣང་
ཐམས་ཅད་འཇའ་ཚོན་རྣམ་ལྔ་དང་། འོད་ཟེར་གྱི་རང་བཞིན་གྱིས་ཁེངས་ཤིང་།
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སྒྲ་ཆེན་པོ་གྲག་པ་དང་། དྲི་ཞིམ་པོའི་ངད་པས་ཁྱབ་པ་དང༌། ས་ཆེན་པོ་གཡོས་
པས། སྨན་བླའི་ཅོག་ཁྲིའི་སྟེང་ནས་གསེར་སྐུ་ས་ལ་ལྷུང་བ་ཙམ་བྱུང་། ལྷའི་མེ་
ཏོག་གི་ཆར་ཁ་བ་བུ་ཡུག་འཚུབས་པ་ལྟ་བུ་བབས་སོ། །རྒྱལ་སྲས་བདག་ཉིད་
ཆེན་པོ་འདིས་བསྟན་འགྲོའི་དོན་རྒྱ་ཆེར་མཛད་པས་བརྒྱུད་འཛིན་གྱི་སློབ་མ་
མཐའ་ཡས་པ་བྱོན་ཡང་ཐེག་པ་ཆེན་པོའི་བློ་སྦྱོང་འདི་རྒྱ་ཆེར་སྤེལ་བའི་འཕྲིན་
ལས་ཀྱི་བཀའ་བབ་པ་ནི་རྗེ་བཙུན་རེད་མདའ་པ་གཞོན་ནུ་བློ་གྲོས་སོ། །དེས་ན་
བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་རྒྱལ་སྲས་བདག་
ཉིད་ཆེན་པོ་འདི་ལ་གུས་པས་གསོལ་བ་འདེབས་ཤིང་། སེམས་དཔའ་ཆེན་པོ་
འདིའི་རྣམ་ཐར་ལྟར་དང་པོར་མདོ་སྔགས་ཀྱི་ལམ་གྱི་གནད་རྣམས་ལ་འཁྲུལ་
མེད་ཀྱི་ངེས་པ་བརྟན་པོ་རྙེད་པར་བྱས། དེ་ནས་ཚེ་འདིའི་ཕུན་ཚོགས་གང་ལའང་
མ་ཆགས་པར་དབེན་པའི་རི་སུལ་དུ་ལམ་ཆ་ཚང་ལ་སྒྲུབ་པ་སྙིང་པོར་བྱ་ཞིང་ལྷག་
པར་བྱང་ཆུབ་ཀྱི་སེམས་རིན་པོ་ཆེ་ཉམས་ལེན་གྱི་མཐིལ་དུ་བཟུང་ནས་རྒྱལ་བ་
དགྱེས་པའི་ལམ་ལ་སློབ་པ་ལ་བརྩོན་པ་ལྷུར་བྱའོ།། །།
རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱི་
རྣམ་ཐར་བཞུགས་སོ། །
རྗེ་བཙུན་རེད་མདའ་བ་གཞོན་ནུ་བློ་གྲོས་ནི། ས་སྐྱ་དང་ཉེ་བའི་སའི་ཆ་
རེད་མདའ་ཁང་སོར་བློན་པོ་འགར་སྟོང་བཙན་ཡུལ་བསྲུང་གི་བརྒྱུད་དུ་ཡབ་བཀྲ་
ཤིས་རྒྱལ་མཚན་དང་། ཡུམ་དབང་ཕྱུག་སྐྱིད་གཉིས་ཀྱི་སྲས་སུ་ས་མོ་གླང་ལ་སྐུ་
འཁྲུངས། རྒྱལ་སྲས་འདི་ཡུམ་གྱི་ལྷུམས་སུ་ཞུགས་པའི་ཚེ་ཡུམ་ལ་ཉི་ཟླ་ཤར་བ་
- 394 -



ལམ་རིམ་བླ་མ་བརྒྱུད་པའི་རྣམ་ཐར།
དང༌། སྒྲོན་མ་ མེ་ སྦར་ བ་ དང་། གཙུག་ ལག་ ཁང་ བཞེངས་ པ་ སོགས་ རྨི་ ལྟས་
བཟང་པོ་བྱུང་། རྒྱལ་སྲས་འདི་བཙས་པའི་ཚེ་ཡང་ངོ་མཚར་བའི་ལྟས་མང་དུ་
བྱུང༌། དེ་ནས་རྒྱལ་སྲས་གཞོན་ནུ་དེ་ཡབ་ཡུམ་གཉིས་ཀྱིས་འོ་མ་དང༌། ཞོ་དང་།
མར་གྱི་ཉིང་ཁུ་སོགས་ཀྱིས་བསྐྱེད་བསྲིངས་ཏེ་མཚན་ཡང་བཙུན་ནེ་ཞེས་བྱ་བར་
གསོལ་ཏེ། སྨྲ་ཤེས་དོན་གོ་ཚུན་ཆད་དཀོན་མཆོག་གསུམ་གྱི་སྒྲ་ཐོས་པའམ། རྟེན་
མཐོང་བ་ན་དད་ཅིང་གུས་པ་ཆེར་སྐྱེ་བ་བྱུང་། རྒྱས་སྲས་འདི་ཆུང་ངུའི་དུས་ན་
ཡབ་ཡུམ་གཉིས་ཀ་འདས་པས་ཨ་ནེ་མོ་བཀྲ་ཤིས་འབུམ་བྱ་བས་བསྐྱངས། རྒྱལ་
སྲས་བདག་ཉིད་ཆེན་པོ་འདིས་བྱིས་པའི་དུས་སུ། ཨ་ནེ་ལ། ང་ཡང་ན་ས་སྐྱ་
དཔོན་ཆེན་གྱི་ལག་རྟགས་བླངས་ནས་བོད་ཁམས་བདེ་ལ་འགོད། ཡང་ན་བསྟན་
པའི་ སྒོར་ཞུགས་ ཏེ་ སངས་ རྒྱས་ ཀྱི་ བསྟན་ པ་ ཉིན་མོ་ ལྟར་ གསལ་ བར་ བྱེད་
གསུངས་པས། ཨ་ནེ་ན་རེ། བཙུན་ནེ་བློ་བོ་ཆེ་ཁྱོད་ཀྱིས་དེ་ལྟར་ཨེ་ཡོང་ཞེས་ཟེར་
ཞིང་། དེ་ནས་བཟུང་སྟེ་རྒྱལ་སྲས་གཞོན་ནུ་འདི་ལ་བཙུན་ནེ་བློ་བོ་ཆེ་ཞེས་འབོད་
པ་བྱུང༌། དེ་ནས་རྒྱལ་སྲས་གཞོན་ནུ་དེ་སྐྱེས་རབས་མང་པོར་ཆོས་ལ་སྦྱངས་པའི་
བག་ཆགས་བརྟས་པས་བྱིས་པ་གཞན་དག་ནུ་ཞོ་ལེན་པ་དང་འཁྲུལ་པའི་རྩེད་མོ་
ལ་བསླབ་མི་དགོས་པར་ངང་གིས་འཇུག་པ་ལྟར། རྒྱལ་སྲས་འདི་དམ་པའི་ཆོས་
འཚོལ་བ་ལ་ངང་གིས་འཇུག་པ་ཞིག་བྱུང་སྟེ། འཕགས་ཆེན་ཆོས་བཟང་དཔལ་ལ་
སྐྱབས་འགྲོ་སེམས་བསྐྱེད་དང་། བསྙེན་གནས་ཀྱི་སྡོམ་པ་དང་། ཐུགས་རྗེ་ཆེན་
པོའི་ཆོས་སྐོར་མང་དུ་ཞུ་བར་མཛད། དེ་ནས་རྒྱལ་སྲས་འདིའི་ཐུགས་ལ་དལ་
བའི་རྟེན་བཟང་པོ་ལན་ཅིག་ཐོབ་པའི་དུས་འདིར་སྔོན་བྱོན་དམ་པའི་རྗེས་སུ་
ཞུགས་ཏེ་ཐོས་བསམ་སྒོམ་གསུམ་མཐར་ཕྱིན་པ་ཞིག་མ་བྱས་ན་ཡིད་བཞིན་གྱི་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
ནོར་བུའི་གླིང་ནས་ལག་སྟོང་དུ་ལྡོག་པ་ལྟར་དལ་འབྱོར་ཐོབ་པ་དོན་མེད་དུ་
འགྱུར་ཞིང་། དེ་ཡང་ཁྱིམ་དུ་གནས་པ་ནི་ཉེས་པ་དང་ཉོན་མོངས་པ་དུ་མའི་འབྱུང་
གནས། སྡུག་བསྔལ་དུ་མས་གཟིར་བའི་བཙོན་ར་དང་འདྲ་བ་འདི་ལས་མྱུར་དུ་
ཐར་བར་བྱས་ནས་ཆོས་རྣམ་དག་ཅིག་བྱའོ་སྙམ་དུ་དགོངས་ནས་ངེས་འབྱུང་གི་
བསམ་པ་ཤུགས་དྲག་པོས་དགུང་ལོ་བཅོ་བརྒྱད་པ་ལ་ས་བཟང་པཎ་ཆེན་གྱི་དྲུང་
དུ་དགེ་ཚུལ་གྱི་སྡོམ་པ་མནོས་ཏེ་མཚན་གཞོན་ནུ་བློ་གྲོས་སུ་བཏགས། དེ་ནས་
མཁས་པའི་དབང་པོ་ཉ་དབོན་ཀུན་དགའ་དཔལ་བ་དང༌། ལུང་ རིགས་སྨྲ་བ་
མཁན་ཆེན་སངས་རྒྱས་དཔལ་བ་གཉིས་ལ་གཏུགས་ཏེ་ཚད་མ་རྣམ་འགྲེལ་ལ་
སྦྱངས་པས་དྲི་མ་མེད་པའི་རིགས་པས་རྟོག་གེའི་ཚིག་དོན་བརྒྱད་ལེགས་པར་
རྟོགས་ནས་མཁས་ པའི་ གྲགས་ པས་ཁྱབ་ པར་མཛད། དེ་ རྗེས་སྡེ་བདུན་མདོ་
འགྲེལ་དང་བཅས་པ་ལ་སྦྱངས་ཤིང་། མཁྱེན་རབ་དབང་ཕྱུག་ས་སྐྱ་པཎྜི་ཏ་དང་།
འུ་ ཡུག་ པ་ རིགས་ པའི་ སེང་གེའི་ ལེགས་ བཤད་ རྣམས་ ལའང་ གཟིགས་ པས།
དཔལ་ལྡན་ཆོས་ཀྱི་གྲགས་པའི་གཞུང་ལུགས་ཕྱིན་ཅི་མ་ལོག་པར་ཐུགས་སུ་ཆུད་
དེ་རྣམ་འགྲེལ་གྱི་ཊིཀྐ་ཆེ་ཆུང་གཉིས་སྤྱི་དོན་དང་བཅས་པའང་མཛད། དེ་ནས་
བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པ་ལ་ལེགས་པར་
སྦྱངས་པས། རིང་པོར་མ་ལོན་པར་མཁས་པའི་ཕུལ་དུ་ཕྱིན་པར་གྱུར། གཞན་
ཡང་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་པ་སོགས་ལའང་ཕར་
ཕྱིན་གསན། ཁྱད་པར་དུ་ཉི་ཁྲི་སྣང་བ་དང་། བརྒྱད་སྟོང་འགྲེལ་ཆེན་འབྲེ་མར་གྱི་
ཊིཀྐ་རྣམས་ལའང་ཞིབ་ཏུ་གཟིགས་པས། འཕགས་སེང་གཉིས་ཀྱི་དགོངས་པ་ཇི་
ལྟ་བ་བཞིན་དུ་ཐུགས་སུ་ཆུད་དེ། ཕར་ཕྱིན་གྱི་ཊཱིཀྐ་དང་། དོན་བདུན་ཅུ་ལ་རྣམ་
- 396 -



ལམ་རིམ་བླ་མ་བརྒྱུད་པའི་རྣམ་ཐར། །
བཤད་ཀྱང་མཛད། དེ་ནས་ཆོས་ཐམས་ཅད་ཀྱི་མ་མོ་མངོན་པའི་སྡེ་སྣོད་གསན་
པར་དགོངས་ནས། ལོ་ཆེན་བྱང་ཆུབ་རྩེ་མོའི་ཞབས་ལ་བསྟེན་ཏེ། མངོན་པ་གོང་
འོག་ཚར་མང་དུ་གསན་ཅིང་། ས་སྡེ་ལྔ་དང་སྡོམ་རྣམ་པ་གཉིས། པཱ་ཀཱ་ར་ཎ་སྡེ་
བརྒྱད་འགྲེལ་བཤད་ དང་ བཅས་ པ་ལ་ གཟིགས་ཤིང་། མཁས་ པའི་ དབང་ པོ་
དཔང་ལོའི་ལེགས་བཤད་རྣམས་ལའང་གཟིགས་པས། ཐོགས་མེད་སྐུ་མཆེད་ཀྱི་
བཞེད་པ་ཇི་བཞིན་ཐུགས་སུ་ཆུད་ནས། མངོན་པ་གོང་འོག་གི་ཊཱིཀྐ་བསྡུས་དོན་
དང་བཅས་པ་མཛད། དེ་ནས་མཁན་ཆེན་ལྡོག་ལོག་པ་ཀུན་དགའ་བཟང་པོའི་
དྲུང་དུ་བྱོན་ཏེ། མཁན་སློབ་དགེ་འདུན་དང་བཅས་པའི་དབུས་སུ་བསྙེན་པར་
རྫོགས་ཏེ། མཁན་ཆེན་པའི་དྲུང་དུ་མདོ་རྩ་བ་ཚར་གཅིག་གསན་པས། མཁན་
ཆེན་པའི་ཞལ་ནས་འདུལ་བ་ངེད་ལས་ཁྱེད་མཁས་པར་བྱུང་བར་གདའ་བས་ཆོས་
བདག་པོ་ལ་འཕྲོད་དོ་གསུངས། མཁན་ཆེན་འདིས་བསྐུལ་ནས་མདོ་རྩའི་ཊཱིཀྐ་
དང༌། ལས་ཆོག་ཀྱང་མཛད་དེ་ཕྱིན་ཆད་ནས་དབྱར་གནས་དང་གསོ་སྦྱོང་དགག་
དབྱེ་གསུམ་འཆག་མེད་དུ་མཛད་དོ། །དེ་ནས་དབུ་མའི་གཞུང་ལ་སྦྱོང་བར་བཞེད་
དེ་ཆོས་རྗེ་བྱང་སེང་བའི་དྲུང་དུ་དབུ་མ་རིགས་ཚོགས་དང་། བཞི་བརྒྱ་པ། འཇུག་
པ་སོགས་དབུ་མའི་སྐོར་རྣམས་གསན་ཏེ། དཀོན་མཆོག་ལ་གསོལ་བ་བཏབ་ཅིང་
ཡང་ཡང་དཔྱད་པས། སྔོན་གྱི་སྨོན་ལམ་དང་དཀོན་མཆོག་གི་བྱིན་རླབས་ལ་
བརྟེན་ནས་ཀླུ་སྒྲུབ་ཡབ་སྲས་ཀྱི་དགོངས་པ་ཕྱིན་ཅི་མ་ལོག་པར་ཐུགས་སུ་ཆུད་དེ་
དབུ་མ་རྩ་བ་ཤེས་རབ་དང་། དབུ་མ་ལ་འཇུག་པ་དང༌། བཞི་བརྒྱ་པ་གསུམ་ལ་
ཊིཀྐ་མཛད་ཅིང་། རྩ་ཤེའི་འགྲེལ་པ་ཚིག་གསལ་ལ་སྤྱི་དོན་ཡང་མཛད་དོ། །དེ་
ནས་བདག་ཉིད་ཆེན་པོ་འདི་དང་འདིའི་རྗེས་སུ་སློབ་པ་ཐམས་ཅད་ཀྱིས་དབུ་མ་
- 397-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལ་འཆད་ཉན་མཛད་པས་དབུ་མའི་སྲོལ་ལེགས་པར་གཏོད་དེ་ཁོ་བོས་བསྟན་པ་
ལ་བྱ་བ་བྱས་པ་ཡིན་ཞེས་གསུངས་སོ། །དེ་རྗེས་ཐེག་པའི་ཡང་རྩེ་རྡོ་རྗེ་ཐེག་པ་ལ་
འཇུག་པར་དགོངས་ནས། ལོ་ཆེན་བྱང་ཆུབ་རྩེ་མོའི་དྲུང་དུ་གསང་བ་འདུས་པ་མི་
སྐྱོད་པའི་དབང་ཞུས་ཏེ་གསང་མཚན་མི་སྐྱོད་རྡོ་རྗེར་བཏགས། ལོ་ཆེན་སྐྱབས་
མཆོག་དཔལ་བཟང་པོའི་དྲུང་དུ་རྒྱུད་ཀྱི་བཤད་པ། དཔལ་ལྡན་བླ་མ་དམ་པ་
བསོད་ནམས་རྒྱལ་མཚན་པའི་དྲུང་དུ་དཔལ་གསང་བ་འདུས་པའི་འགྲེལ་པ་སྒྲོན་
གསལ་ཆ་ལག་དང་བཅས་པ་ཞིབ་པར་གསན་ཅིང་། ཀྱེ་རྡོ་ རྗེའི་མན་ངག་ལམ་
འབྲས་བུ་དང་བཅས་པ་སོགས་སྔགས་ཀྱི་ཟབ་ཆོས་མང་དུ་གསན། ས་བཟང་པཎ་
ཆེན་གྱི་དྲུང་དུ་བདེ་མཆོག་གི་དབང་། ལོ་ཆེན་སྐྱབས་མཆོག་པ་ལ་རྡོ་རྗེ་ཕྲེང་བ།
འཇམ་རྡོར། འཇིག་རྟེན་དབང་ཕྱུག །ས་སྐྱ་པའི་རྡོ་རྗེ་གཞོན་ནུ། རིམ་ལྔ་མདོར་
བྱས། སྤྱོད་བསྡུས་སྒྲོན་མ་སོགས་གསན་ཅིང་། ས་སྐྱ་པ་དང་བུ་སྟོན་རིན་པོ་ཆེ་ལ་
སོགས་པའི་ཡིག་ཆ་རྣམས་ལའང་ཡང་དག་པར་གཟིགས་ཏེ། དཔལ་གསང་བ་
འདུས་པའི་རྒྱུད་འགྲེལ་ཆ་ལག་དང་བཅས་པ་ཐུགས་སུ་ཆུད་ནས། རྩ་རྒྱུད་ལ་
ཊིཀྐ། མངོན་རྟོགས། བདག་འཇུག་ མཆོད་ཕྲེང་། རིམ་ལྔའི་བསྡུས་དོན་སོགས་
མཛད་ ཅིང་། གཞན་ ཡང་ རྒྱུད་ བླ་ མ། བཤེས་ སྤྲིང་། ལུང་ ཀུན་ ལས་ བཏུས་ པ་
རྣམས་ལ་ཊིཀྐའང་མཛད་དོ། །རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་
དྲུང་དུ་སྨོན་འཇུག་གཉིས་ཀྱི་སེམས་བསྐྱེད། བློ་སྦྱོང་ལ་སོགས་པའི་ཆོས་སྐོར་
མང་དུ་ཞུ་བར་མཛད་དོ། །རྒྱལ་སྲས་བདག་ཉིད་ཆེན་པོ་འདི་ནི་དམ་པའི་ཆོས་
འཚོལ་བ་ལ་ངོམས་པ་མེད་པས་མདོ་སྔགས་ཀྱི་ཆོས་འཚོལ་ཕྱིར་བཤེས་གཉེན་ཇི་
ཙམ་བསྟེན་པ་ནི། ཉིད་ཀྱི་ཞལ་ནས། སྐྱེ་དགུའི་གཙུག་རྒྱན་ཆོས་རྗེ་བསོད་རྒྱལ་
- 398 -



ལམ་རིམ་བླ་མ་བརྒྱུད་པའི་རྣམ་ཐར།
དང༌། །རྒྱལ་བའི་སྲས་པོ་ཐོགས་མེད་བཟང་པོ་དཔལ། །མ་ཏི་པཎ་ཆེན་པཎ་ཆེན་
བྱང་རྩེ་དང་། །མཁས་པའི་དབང་པོ་ཉ་དབོན་ཀུན་དགའ་སོགས། །བཀའ་དྲིན་
མནོས་པའི་བླ་མ་བཅུ་ཕྲག་གཉིས། །ཡུན་རིང་འབད་དེ་གུས་པས་གཙུག་གིས་
བསྟེན། །ཞེས་གསུངས་ཏེ། མདོར་ན་བདག་ཉིད་ཆེན་པོ་འདིས་བཤེས་གཉེན་དུ་
མ་ལ་བརྟེན་ཏེ་མདོ་སྔགས་མ་ལུས་པའི་ཚིག་དོན་ལ་མཁས་པར་མཛད་དེ་སྐལ་བ་
དང་ལྡན་པ་རྣམས་ལ་ཆོས་ཀྱི་འཁོར་ལོའང་རྒྱ་ཆེན་པོ་བསྐོར་ནས་སངས་རྒྱས་ཀྱི་
བསྟན་པ་རིན་པོ་ཆེ་འཛིན་སྐྱོང་སྤེལ་བར་མཛད་དོ། །མཁས་པ་ཆེན་པོ་འདིས་
དབུས་ཕྱོགས་སུ་བྱོན་ནས་རྗེ་བཙུན་ཙོང་ཁ་པ་ཆེན་པོ་དང་ཞལ་འཛོམ་སྟེ་གནམ་
རྩེར་ལྡེང་དང༌། བྱང་རྭ་སྒྲེང་དང༌། སྐྱིད་ཤོད་ཀྱི་སའི་ཆ་མང་པོ་དང་། གཙང་སྟག་
ཚང་རྫོང་ཁ་སོགས་སུ་ཡབ་སྲས་གཉིས་ཞལ་འཛོམ་སྟེ་ཆོས་ཀྱི་འཁོར་ལོ་རྒྱ་ཆེར་
བསྐོར་ནས་རྒྱལ་བའི་བསྟན་པ་གཞི་ནས་གསོ་བར་མཛད་པའི་ཚུལ་ཞིབ་པར་ནི་
རྗེ་རིན་པོ་ཆེའི་རྣམ་ཐར་དུ་གསལ་བ་ལྟར་རོ། །དེ་ནས་རྗེ་བཙུན་རེད་མདའ་བ་
ཆེན་པོ་འདིས་སྔོན་བྱོན་དམ་པའི་རྣམ་ཐར་ལྟར་མང་དུ་ཐོས་པའི་དོན་སྒྲུབ་པ་སྙིང་
པོར་མཛད་བཞེད་ནས་རྙེད་བཀུར་སྙན་གྲགས་འཁོར་ལོངས་སྤྱོད་ཐམས་ཅད་
མཆིལ་མའི་ཐལ་བ་བཞིན་དུ་དོར་ཏེ་ཉིད་ཀྱི་རྗེས་སུ་སློབ་པ་ཚེ་བློས་བཏང་ཞིང་
ངེས་འབྱུང་གི་བསམ་པ་ཤུགས་དྲག་པོས་རྒྱུད་བསྐུལ་ཏེ་ཐེག་པ་མཆོག་གི་ལམ་ལ་
སྒྲུབ་པ་སྙིང་པོར་བྱ་འདོད་པ་འགའ་ཞིག་དང་བཅས་གངས་བུ་ལེ་དཀར་པོའི་
གཡས་མགུལ་གཡུ་ལུང་རྡོ་རྗེ་ལྗོངས་སུ་ལོ་ལྔའི་བར་དུ་སྐུ་མཚམས་ལ་བཞུགས་
ཏེ་མདོ་སྔགས་ཀྱི་ལམ་ཡོངས་སུ་རྫོགས་པ་ལ་སྒྲུབ་པ་རྩེ་གཅིག་ཏུ་མཛད་པས་
ལམ་ཐུན་མོང་བ་དང་ཐུན་མོང་མིན་པ་སྔགས་ཀྱི་ལམ་རིམ་གཉིས་ལ་མྱོང་བ་ཕུལ་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཕྱིན་ཐོན་ཏེ་ལྷག་པའི་ལྷ་མང་པོའི་ཞལ་གཟིགས་པ་དང༌། ཏིང་ངེ་འཛིན་གྱི་སྒོ་
མང་པོ་འཁྲུངས་པ་དང་། རང་དང་གཞན་གྱི་ཚེ་རབས་བརྒྱ་སྟོང་དྲན་པ་དང་།
སངས་ རྒྱས་ ཀྱི་ཞིང་མང་པོར་བགྲོད་ནུས་པ་སོགས་རྒྱལ་བས་བསྔགས་པའི་
རྟོགས་པ་མཆོག་ཐོབ་པར་གྱུར་ཏོ། །དེ་ལྟ་ནའང་ཕྱི་རབས་ཀྱི་གདུལ་བྱ་རྣམས་ལ་
བསླབ་པའི་ཕྱིར་དབེན་པ་འབའ་ཞིག་ལ་ཐུགས་དགྱེས་པའི་ཚུལ་མཛད་དེ་སྒྲུབ་
པ་རྩེ་གཅིག་ཏུ་མཛད་བཞེད་པའི་གསུང་འདི་ལྟར་བྱོན་ཏེ། གང་ཞིག་ལེགས་
གསུངས་དམ་ཆོས་འདུལ་བ་ལ། །རབ་ཏུ་བྱུང་ནས་ལེགས་པར་མི་སྡོམ་ཞིང་། །
ཐུབ་པའི་བཀའ་ལུང་ཚུལ་མིན་འདའ་བྱེད་པའི། །དགེ་སྦྱོང་དེ་དག་འཇིག་རྟེན་
ཆོམ་རྐུན་ཡིན། །འཁྱོག་པོར་སྨྲ་ལ་གཞན་དག་བརླངས་པོར་སེམས། །ངག་མི་
བཙུན་པ་དགེ་སྦྱོང་ཚུལ་མིན་པས། །གྱ་གྱུའི་སེམས་དང་དེ་ཡི་ཚུལ་སྤངས་ཏེ། །
གསོང་པོར་སྨྲ་ལ་ཁོ་བོ་རྟག་ཏུ་བརྟེན། །འཛེམ་མེད་སྨྲ་ལ་གཞན་དག་སྤོབས་པར་
སེམས། །ངག་མི་སྡོམ་པ་དགེ་སྦྱོང་ཚུལ་མིན་པས། །མུ་ཅོར་སྨྲ་བ་སྨྱོན་པའི་ཚུལ་
སྤངས་ཏེ། །ཞི་བའི་ཚུལ་ལ་ཁོ་བོ་རྟག་ཏུ་བརྟེན། །ཕྱི་ཚུལ་འཆོས་པ་གཞན་དག་
བཙུན་པར་སེམས། །གཡོ་སྒྱུའི་སྤྱོད་པ་དགེ་སྦྱོང་ཚུལ་མིན་པས། །ཕ་རོལ་འདྲིད་
བྱེད་ ཡོན་ པོའི་ ཚུལ་ སྤངས་ཏེ། །དེས་ པའི་ ཚུལ་ ལ་ ཁོ་བོ་རྟག་ཏུ་བརྟེན། །རང་
དགའི་སྤྱོད་པ་གཞན་དག་དྲང་པོར་སེམས། །དབང་པོ་མི་སྡོམ་དགེ་སྦྱོང་ཚུལ་མིན་
པས། །བག་དང་མི་ལྡན་ཧྲལ་པོའི་ཚུལ་སྤངས་ཏེ། །བག་ཡོད་ཚུལ་ལ་ཁོ་བོ་རྟག་
ཏུ་བརྟེན། །བྱ་བྱེད་མང་བ་གཞན་དག་གྲུང་པོར་སེམས། །རྣམ་གཡེང་འདོད་པ་
དགེ་སྦྱོང་ཚུལ་མིན་པས། །འདུ་འཛི་བསྲེལ་བ་ཁྱིམ་པའི་ཚུལ་ སྤངས་ཏེ། །དོན་
ཉུང་ཚུལ་ལ་ཁོ་བོ་རྟག་ཏུ་བརྟེན། །ལོངས་སྤྱོད་འབྱོར་པ་གཞན་དག་དཔལ་དུ་
- 400-



ལམ་རིམ་བླ་མ་བརྒྱུད་པའི་རྣམ་ཐར།
སེམས། །འདོད་ཞེན་ཆེ་བ་དགེ་སྦྱོང་ཚུལ་མིན་པས། །ཟང་ཟིང་དང་བཅས་གྲོང་
པའི་ཚུལ་སྤངས་ཏེ། །ཆོག་ཤེས་ཚུལ་ལ་ཁོ་བོ་རྟག་ཏུ་བརྟེན། །གྲོང་འདབ་འགྲིམ་
པ་གཞན་དག་གདུལ་བྱར་སེམས། །རྙེད་བཀུར་སྒྲུབ་པ་དགེ་སྦྱོང་ཚུལ་མིན་པས།
ཁེ་སྤོགས་འདོད་པ་ཚོང་པའི་ཚུལ་སྤངས་ཏེ། །བས་མཐའི་གནས་ལ་ཁོ་བོ་རྟག་ཏུ་
བརྟེན། །ཞེས་དང་། དབེན་ པར་ བྱོན་ཏེ་སྒྲུབ་ པ་རྩེ་གཅིག་ཏུ་མཛད་ པའི་ དམ་
བཅའ་མཛད་ པ་ནི། གང་གི་ཞབས་ཟུང་པདྨོའི་གེ་སར་ རྡུལ། །ཚངས་དང༌ ལྷ་
དབང་ ཁྱབ་ འཇུག་ ལ་ སོགས་ པ། །འཇིག་རྟེན་དྲེགས་ ལྡན་ གཙུག་ གིས་ གུས་
བསྟེན་པའི། །སྤྱན་རས་གཟིགས་མགོན་དེ་ལ་ཕྱག་འཚལ་ལོ། །མང་དུ་ཐོས་ཀྱང་
ཚུལ་བཞིན་བསྒྲུབ་པ་གཡེལ། ཁྲིམས་བརྒྱ་ནོད་ཀྱང་ཉེས་ལྟུང་དྲི་མ་ཅན། །དགེ་
སྦྱོང་བདག་གི་གཡར་དམ་འདི་རྣམས་ལ། །མཁྱེན་ལྡན་ཐུགས་རྗེའི་ལྷ་ཁྱོད་ཡུད་
ཙམ་དགོངས། །གང་དུ་གནས་ན་སྣང་ཤས་འཕེལ་འགྱུར་ཞིང་། །རང་རྒྱུད་རྙེད་
བཀུར་ཞགས་པས་འཆིང་བྱེད་ལ། །གཞན་རྒྱུད་ ཕྲག་དོག་འགྲན་སེམས་ཀྱིས་
གདུངས་པའི། །གནས་དེར་སྐད་ཅིག་ཙམ་ཡང་མི་གནས་སོ། །དེང་ནས་བཟུང་སྟེ་
ཇི་སྲིད་འཚོ་བར་དུ། །གངས་དང་རི་སུལ་ནགས་ཀྱི་ཁྲོད་རྣམས་སུ། །བསེ་རུ་ལྟ་
བུ་རྟག་ཏུ་གནས་བྱེད་ཅིང་། །གྲོང་དང་འཁོར་མང་དབུས་སུ་གནས་མི་བགྱི། །
ཆོས་བརྒྱད་རྐྱེན་གྱིས་ནམ་ཡང་མི་གཡོ་བའི། །སེམས་ལ་ཇི་སྲིད་བརྟན་པ་མ་ཐོབ་
བར། །གཅིག་པུ་རང་རྒྱུད་འདུལ་བ་མ་གཏོགས་པ། །གཞན་དོན་ཐབས་ཀྱིས་
རང་དོན་ཉམས་མི་བགྱི། །ཆོས་གོས་གསུམ་དང་ལྷུང་བཟེད་ལ་སོགས་པ། །རང་
ཉིད་འཚོ་བའི་ཡོ་བྱད་མ་གཏོགས་པ། །གསེར་དང་དབྱིག་སོགས་ལྷག་པའི་ཡོ་
བྱད་ནི། །རང་གི་དོན་དུ་ཏིལ་ཙམ་མི་བཅང་ངོ༌། །གཞན་གྱི་ཉེས་པ་ནམ་ཡང་མི་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གླེང་ཞིང་། །དོན་དང་ལྡན་ཞིང་ཆོས་མཐུན་མ་གཏོགས་པ། །དམག་དང་ཆོམ་རྐུན་
རྒྱལ་པོའི་གཏམ་ལ་སོགས། །འཁྲུལ་པའི་བཀའ་མཆིད་ནམ་ཡང་མི་བགྱིད་དོ། །
ཆོས་ཀྱི་དོན་དུ་དཀའ་སྤྱད་སྲན་བཟོད་ཅིང་། །འཇིག་རྟེན་བློས་བཏང་རྣམ་གྲོལ་
དོན་དུ་གཉེར། །འདོད་ཆུང་ཆོག་ཤེས་རང་དང་ རྗེས་མཐུན་པའི། །རྗེས་འབྲང་
འཁོར་ནི་བཞི་བས་ལྷག་མི་བསྟེན། །གལ་ཏེ་བདག་གི་གཡར་དམ་འདི་རྣམས་
དང་། །འགལ་ བར་ བགྱིས་ན་ རྒྱལ་ བ་ སྲས་ བཅས་ དང་། །ཐུགས་ རྗེའི་ མངའ་
བདག་ སྤྱན་ རས་ གཟིགས་མགོན་གྱིས། ཁྱི་ ཕག་ ལུག་ བོང་རྣམས་ དང་ བདག་
སྙོམས་ཤིག །ཅེས་རྒྱལ་བ་སྲས་བཅས་དཔང་དུ་བཞག་སྟེ་དམ་བཅའ་མཛད། །
དབེན་པའི་ཡོན་ཏན་བསམ་ནས་རང་གིས་རང་ལ་བསྐུལ་བ་ནི། ཁོ་བོ་དབེན་པ་
བསྟེན་པའི་རྒྱུ་མཚན་ཡང་འཁོར་དང༌ གྲོགས་ཀྱིས་ཡིད་སུན་བྱུང་བའམ། རྙེད་
བཀུར་དང་གྲགས་པ་འདོད་པས་མ་ཡིན་གྱི་གཞན་དུ་ན། འཁོར་བའི་སྡུག་བསྔལ་
མེ་འོབས་ ལྟར་ ཤིན་ཏུ་བརྣག་ དཀའ་ བར་ མཐོང་ བའི་ ཕྱིར་ དང་། བཅོམ་ལྡན་
འདས་ཀྱིས་རྣམ་གྲངས་དུ་མར་བསྔགས་པའི་དབེན་པའི་གནས་པད་མའི་ཚལ་
བས་ཀྱང་ཤིན་ཏུ་ཡིད་དུ་འོང་བར་མཐོང་བའི་ཕྱིར་རོ། །དེ་ཡང་འདི་ལྟར། གང་
ལ་ཉེས་པ་རྡུལ་ཙམ་མི་མངའ་ཞིང་། །རྨད་བྱུང་ཡོན་ཏན་དཔལ་གྱིས་རབ་བརྗིད་
པས། །སྙན་པའི་བ་དན་འཇིག་རྟེན་གསུམ་ན་གཡོ། །ཐུབ་དབང་ལྷ་ཡི་ལྷ་ལ་ཕྱག་
འཚལ་ལོ། །ཀ་ཡེ་ཉོན་ཅིག་ཤེས་ལྡན་གྲོགས་པོ་དག །བསྟན་པའི་ཉིན་བྱེད་ནུབ་
རིའི་རྩེ་ལ་སོན། །ལུས་སྲོག་གཡོ་བ་འབབ་ཆུའི་རྒྱུན་དང་མཚུངས། །ཐར་འདོད་
རྣམས་ཀྱིས་བག་ཡོད་བསྟེན་པར་རིགས། །རིན་ཆེན་བདུན་ལྡན་གླིང་ཆེན་བཞི་
ལ་དབང་། །དཔག་མེད་ཚེར་ གནས་ དགེ་བཅུའི་དཔལ་ ལ་ སྤྱོད། །ཕུན་ཚོགས་
- 402 -



ལམ་རིམ་བླ་མ་བརྒྱུད་པའི་རྣམ་ཐར།
མངོན་མཐོའི་བདེ་ལ་རོལ་བྱེད་པའི། །འཁོར་ལོས་བསྒྱུར་རྒྱལ་དཔལ་དེའང་ཆུ་
ཤིང་འདྲ། །ལྷུན་ པོའི་ སྤོ་ ལ་ ཡུན་ རིང་ གནས་ བཅས་ཏེ། །ཡོངས་འདུ་ ཚལ་དུ་
དགའ་བདེའི་ དཔལ་ གྱིས་ རོལ། །འཆི་མེད་ ཉེ་དབང་ ཚོགས་ ཀྱིས་ གུས་བཏུད་
པའི། །འཕྲོག་བྱེད་མིག་སྟོང་ལྡན་དེའང་སྲིད་པའི་བྲན། །ལུས་སེམས་ཟུག་རྔུའི་
གདུང་བ་རིང་དུ་སྤངས། །ཏིང་འཛིན་བདེ་བས་བསྐལ་མང་འདའ་བྱེད་པའི། །
འཇིག་རྟེན་མེས་པོ་གསེར་གྱི་མངལ་ལྡན་ཡང་། །འཆི་མེད་གོ་འཕང་ལས་རིང་གྱི་
ནར་འཁོར། །གང་གིས་རེག་ན་རབ་བརྟན་ལྷུན་པོ་ཡང་། །སྐད་ཅིག་ཙམ་གྱིས་
ཐལ་བར་རློག་བྱེད་པའི། །མེ་ལྕེའི་ཕྲེང་བ་ལུས་ལ་རབ་འབར་བ། །དམྱལ་བའི་
ཟུག་རྔུ་ སུ་ཡིས་བརྣག་པར་ནུས། །བལྟས་པ་ཙམ་གྱིས་ཀླུང་ཆེན་ རྒྱུན་སྐེམས་
ཤིང་། །ལྗོན་ཤིང་ འབྲས་བུ་མེད་པར་བྱེད་པ་ཡི། །ཏ་ལ་ཡ་ཏོག་སྐམ་ལྟའི་ཡི་
དྭགས་གཟུགས། །གང་ཞིག་མཐོང་ན་འཇིགས་རུང་སྐྱི་ཡང་གཡའ། །བླང་དོར་
རྨོངས་པའི་གཏི་མུག་ སྨྲག་རུམ་ འཐོབ། །གཅིག་ལ་གཅིག་ཟ་རྡོ་ རྗེའི་མེ་སྟག་
དང༌། །བཀོལ་བཙོག་ཆར་རྒྱུན་ལུས་ལ་རྟག་འབབ་པའི། །རྣམ་མང་དུད་འགྲོའི་
གདུང་བ་སུ་ཡིས་བཟོད། །སྲིད་པའི་ཕུན་ཚོགས་དེ་ལྟར་མནོག་ཆུང་ཞིང་། །རབ་
མང་ ཉེས་ པའི་ ཚོགས་ དང༌ ལྡན་ རིག་ནས། །རང་ གཞན་ སྲིད་ པའི་ མཚོ་ ལས་
བསྒྲལ་ བྱའི་ ཕྱིར། །མང་ ཐོས་ བདག་ནི་དབེན་ པའི་ ནགས་ སུ་ འགྲོ །ཆར་ སྡོད་
བྱེའུས་འབྲུག་སྒྲ་ཐོས་པ་ལྟར། །དབེན་པའི་གཏམ་འདི་ཁོ་བོས་སྙིང་ལ་འབབ། །
ཐོས་ པའི་ དོན་རྣམས་དོན་ཡོད་ བྱ་ བའི་ ཕྱིར། །གཞོན་ནུ་ བློ་གྲོས་ དབེན་ པའི་
ནགས་ སུ་ འགྲོ །ངང་ པའི་ ཚོགས་ ཀྱིས་ པདྨའི་ མཚོ་ མཐོང་ ལྟར། །བས་ མཐའི་
གནས་ལ་ཁོ་བོ་སེམས་རབ་གཡོ། །དལ་འབྱོར་ལུས་ལ་སྙིང་པོ་བླང་བའི་ཕྱིར། །
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
གཞོན་ནུ་བློ་གྲོས་དབེན་པའི་ནགས་སུ་འགྲོ །བུང་བ་གཞོན་ནུས་འདབ་བརྒྱའི་
ཚལ་མཐོང་ལྟར། ཁོ་བོའི་ཡིད་ནི་དབེན་པའི་རོ་ལ་ཆགས། །ཏིང་འཛིན་བདུད་
རྩིའི་རོ་དེ་མྱང་བྱའི་ཕྱིར། །གཞོན་ནུ་བློ་གྲོས་དབེན་པའི་ནགས་སུ་འགྲོ །དཔྱིད་
དུས་བསིལ་བའི་ མ་ལ་ཡ་རླུང་ ལྟར། །ནགས་ཀྱི་སྨན་ལྗོངས་ ཁོ་བོའི་ཡིད་ལ་
འབབ། །ཉོན་མོངས་བདུད་ཀྱི་སྡེ་དེ་གཞོམ་བྱའི་ཕྱིར། །གཞོན་ནུ་བློ་གྲོས་དབེན་
པའི་ནགས་སུ་འགྲོ །ཞེས་དང་། འཇིག་རྟེན་འདྲེན་པ་ལྷ་མིའི་སྟོན་པ་ ཡིས། །
འདོད་ལ་ཞེན་པ་ཕུང་ཀྲོལ་རྩ་བར་བསྟན། །འདོད་པའི་ཡོན་ཏན་སྡུག་བསྔལ་
བསྐྱེད་ པ་ སྟེ། །ནད་ དང་ འབྲས་ དང༌ ཟུག་རྔུའི་ རྩ་བ་ཡིན། །ཇི་ལྟར་མཛེ་ཅན་
གཡན་པ་ཕྲུགས་པ་དང་། །ཚ་བའི་ཅད་ཅན་བསིལ་བའི་ཆུ་དང་ནི། །སྐོམ་པས་
ཉེན་ པ་ ལན་ཚྭའི་ཆུ་འཐུང་བཞིན། །འདོད་ པ་བསྟེན་པས་ནམ་ཡང་ངོམས་མི་
འགྱུར། །དུག་ དང༌ བཅས་ པའི་ ཁ་ ཟས་ གཡོས་ ལེགས་ དང་། །སྤུ་ གྲིའི་ སོ་ ལ་
ཆགས་ པའི་ སྦྲང་ རྩི་ དང་། །ཤིང་ རྟ་ འདྲེན་ པའི་ ཕྱུགས་ ཀྱིས་ རྩ་ ཟོས་ བཞིན། །
འདོད་པའི་ཡོན་ཏན་གནོག་ཆུང་ཉེས་པ་མང་། །གླང་ཆེན་དྲི་ལ་ཆགས་པའི་སྦྲང་
བུ་ དང༌། །རྔོན་ པའི་ གླུ་ དབྱངས་ ཉན་ པའི་ རི་ དྭགས་ དང༌། །ལྕགས་ཀྱུའི་ ཤ་ ལ་
ཆགས་ པའི་ ཉ་ བཞིན་ དུ། །འདོད་ ལ་ རྐམ་ པའི་ བྱིས་ པ་ མྱུར་ དུ་ བརླག །ཅེས་
སོགས་གསུངས་ནས། དབེན་པའི་གནས་སུ་སྒྲུབ་པ་སྙིང་པོར་མཛད་ཕྱིར་བལ་
བོད་ཀྱི་སའི་མཚམས་མང་ཡུལ་སྐྱེད་གྲོང་གི་ནགས་ཁྲོད་དུ་ཕེབས་ཏེ། དྲང་སྲོང་
མངོན་པར་དགའ་བའི་བསྟི་གནས་མེ་ཏོག་མདངས་ཅན་དུ་རྒྱལ་བའི་སྲས་པོ་ཐོས་
པ་དགའི་རྣམ་ཐར་བསྐྱངས་ཏེ་སྒྲུབ་པ་ལ་རྩེ་གཅིག་ཏུ་བཞུགས་སོ། །དེའི་ཚེ་
བདག་ཉིད་ཆེན་པོ་འདིའི་རྗེས་སུ་འབྲངས་ནས་དབེན་པའི་གནས་སུ་སྒྲུབ་པ་རྩེ་
སྔ
404 -



ལམ་རིམ་བླ་མ་བརྒྱུད་པའི་རྣམ་ཐར།
གཅིག་ཏུ་བྱ་འདོད་པའི་སྡེ་སྣོད་འཛིན་པ་མང་པོའང་ཕྱོགས་དེར་ལྷགས་ཏེ་དུས་
དུས་སུ་རྗེས་བཙུན་རེད་མདའ་བ་ཆེན་པོ་འདི་ལ་ཆོས་སྟོན་པར་གསོལ་བ་བཏབ་
ནས་ཆོས་ཀྱི་བདུད་རྩི་ཞུ་ཞིང་། རྒྱུན་དུ་ནགས་ཁྲོད་དབེན་པ་སོ་སོར་སྒྲུབ་པ་ལ་
བཞུགས་ཏེ་འགའ་ཞིག་ནི་གཅིག་པུ་དང་། ལ་ལ་ནི་བཞི་སྡེ་དང་། ལ་ལ་ནི་བརྒྱད་
དང། ལ་ལ་ནི་ཉི་ཤུ་སོགས་སྤོང་བ་པ་སྡེ་སྡེར་གནས་ནས་སྒྲུབ་པ་མཛད་དེ་མེ་
ཏོག་མདངས་ཅན་གྱི་གཡས་གཡོན་གྱི་རི་ངོས་རྣམས་དང༌། མ་ཎི་ལ་ཁ། བྲག་ཁ།
ཕུག་པོ་ཆེ། ཆོས་སྡིངས། ལྷ་ལྔ་ཕུག །ལ་ལྡེབས་ཆོས་རྫོང་། རྐྱང་ཕན་ནམ་མཁའ་
རྫོང་། ཀློང་ རྩེ་ བསམ་ གཏན་ གླིང་། དགུན་ ཕུ་ དགོན་གསར། རྩྭའི་ རྐང་ཚུགས་
ཕུག་སོགས་སུ་བསླབ་གསུམ་ལྡན་པའི་དགེ་སློང་སྤོང་བ་པ་མང་པོ་གནས་ཏེ་སྔོན་
སངས་རྒྱས་ཞལ་བཞུགས་པའི་དུས་དང་། སྒྲུབ་པའི་དུས་ཀྱི་བསྟན་པ་ལྟར་ལམ་
ཆ་ཚང་ལ་སྒྲུབ་པ་མཛད་པས་ཕྱོགས་དེ་གང་སྟེ་དཀར་ཕྱོགས་ཀྱི་ལྷ་རྣམས་དགའ་
ཞིང་མགུ་ནས་ཤིས་པ་བརྗོད་པ་ཞིག་བྱུང་ངོ༌། །དེ་དུས་རྗེ་བཙུན་ཙོང་ཁ་པ་ཆེན་
པོས་ཀྱང་རྗེ་རེད་མདའ་བ་ཆེན་པོའི་དྲུང་དུ་སྒྲུབ་པ་མཛད་པ་རྣམས་ལ་བསྔགས་
པ་ཆེ་བར་མཛད་དོ། །གྲུབ་ཐོབ་ཐང་སྟོང་རྒྱལ་པོས་ཀྱང་རྗེ་བཙུན་རེད་མདའ་བ་
ཆེན་པོའི་སྙན་པ་གསན་ནས་མེ་ཏོག་མདངས་ཅན་དུ་མཇལ་བར་ཕེབས་ཏེ་ཆོས་
གསན་པས་ཐོག་མར་ཐུགས་ཆོས་ལ་འགྱུར་བའི་རྐྱེན་བྱས་པར་ གྲགས་སོ། །
བདག་ཉིད་ཆེན་པོ་འདིས་རྒྱལ་བའི་དགོངས་པ་ཤིང་རྟ་ཆེན་པོ་རྣམ་གཉིས་ཀྱིས་
ཇི་ལྟར་བཀྲལ་བའི་དོན་ལྟར་དང་པོར་དྲི་མ་མེད་པའི་རིགས་པས་གསུང་རབ་ཀྱི་
དགོངས་དོན་རྙེད་པར་མཛད་པ་ནི། ཉིད་ཀྱི་ཞལ་ནས། སྟོན་པ་འདས་ནས་བཞི་
བརྒྱའི་ལོ་འདས་ཚེ། །བེ་ཏའི་ཡུལ་དུ་ལི་ཙ་བྱི་གཞོན་ནུ། །ཀླུ་སྒྲུབ་ཅེས་བྱའི་དགེ་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
སློང་དུ་གྱུར་ནས། །ཐུབ་བསྟན་རྒྱས་པར་མདོ་སྡེའི་ཚོགས་ལས་གསུངས། །ཀླུ་ཡི་
ཡུལ་སོགས་འཇིག་རྟེན་གཞན་དག་ནས། །ཟབ་ཅིང་རྒྱ་ཆེའི་མདོ་སྡེ་རྣམ་མང་
བླངས། །རྟག་ཆད་མཐར་ལྟའི་མུན་ པ་ སྟུག་པོ་བཅོམ། །མཐའ་བྲལ་དབུ་མའི་
སྒྲོན་མེ་དེ་ཡིས་སྦར། །དེ་འོག་ཐུབ་པས་ལུང་བསྟན་ཐོགས་མེད་ཀྱིས། །མི་ཕམ་
མགོན་ལ་བཀའ་དྲིན་རྗེས་ཐོབ་ནས། །རྣམ་རིག་སྨྲ་བའི་གྲུབ་མཐའ་གསལ་བྱས་
ཞེས། །རྒྱ་བོད་ཤིང་རྟ་ཆེན་པོ་རྣམས་ལ་གྲགས། །འདི་དག་ཐེག་ཆེན་ཤིང་རྟའི་
སྲོལ་འབྱེད་དེ། །ཐེག་ཆེན་མདོ་དང་རྒྱུད་སྡེའི་དགོངས་པ་རྣམས། །གཉིས་པོ་འདི་
ཡི་ལུགས་དང་མི་མཐུན་པ། །གང་གིས་བཀྲལ་དེ་ལོག་པའི་ལམ་དུ་ཤེས། །ཐུབ་
པའི་བསྟན་པ་ཉིད་ཀྱི་དགོངས་པ་བཞིན། །འཁྲུལ་མེད་སྨྲ་བ་འཕགས་པ་ཀླུ་སྒྲུབ་
ཡིན། །ཀླུ་སྒྲུབ་ དང་ ནི་ ཐོགས་མེད་གཉིས། ཁྱོད་བསྟན་ འཛིན་ པར་ ཁྱོད་ ཀྱིས་
གསུངས། །དེ་དག་གཞུང་གི་རྗེས་འབྲངས་ནས། །བདག་གིས་ཁྱོད་ཀྱི་དགོངས་
པ་ བཙལ། །ཞེས་ གསུངས་ སོ། ཁྱད་ པར་ བདག་ ཉིད་ཆེན་ པོ་ འདིས་ རྒྱལ་ བའི་
གསུང་རབ་ཀྱི་དགོངས་པ་དཔལ་མགོན་འཕགས་པ་ཀླུ་སྒྲུབ་ཀྱིས་ལེགས་པར་
བཀྲལ་བའི་དཀའ་གནས་མཐར་ཐུག་པ་ཟབ་མོ་རྟེན་འབྲེལ་རྟག་ཆད་ཀྱི་མཐའ་
དང་བྲལ་བའི་དབུ་མའི་ལམ་བཟང་འཕགས་པ་ཀླུ་སྒྲུབ་ཀྱི་དགོངས་པ་དཔལ་
ལྡན་ཟླ་བ་གྲགས་པས་བཀྲལ་བ་ཇི་བཞིན་ཐུགས་སུ་ཆུད་དེ་ཟབ་མོ་དབུ་མའི་
ལམ་ལ་གཞན་དྲིང་མི་འཇོག་པའི་ངེས་པ་བརྟན་པོ་རྙེད་ཅིང་ཕྱིར་མི་ལྡོག་པའི་
གདེང་ཐོབ་ནས་གངས་རིའི་ཁྲོད་འདིར་དབུ་མའི་ལམ་སྲོལ་གསལ་བར་སྟོན་པར་
མཛད་པ་ནི། ཉིད་ཀྱི་ཞལ་ནས། རྒྱ་གར་བལ་པོ་བོད་ཀྱི་ཡུལ་རྣམས་སུ། །མདོ་
དོན་སྨྲ་བའི་མཁས་པ་མང་བྱོན་ཡང་། །ཕལ་ཆེར་རྟོག་པས་སྦྱར་བའི་དོན་ཙམ་
- 406 -



ལམ་རིམ་བླ་མ་བརྒྱུད་པའི་རྣམ་ཐར། །
ལ། །མཁས་ པར་ ཟད་ ཀྱི་དེ་ ཉིད་ དོན་ ལ་ མིན། །ཐུབ་ པའི་ བསྟན་ ལ་ ཉིད་ ཀྱི་
དགོངས་པ་བཞིན། །འཁྲུལ་མེད་སྨྲ་བ་འཕགས་པ་ཀླུ་སྒྲུབ་ཡིན། །དེ་ཡི་བཞེད་
གཞུང་རབ་དཀར་ཀུན་དའི་ཚལ། །ཇི་བཞིན་འབྱེད་པ་དཔལ་ལྡན་ཟླ་བ་ཡིན། །
སློབ་དཔོན་དེ་དག་དགོངས་པ་འདི་ཡིན་ཞེས། །མཁས་རློམས་མང་ཡང་སུ་ལ་ཅི་
ཆ་ཡོད། །རྣམ་བཀྲ་ཚོན་གྱི་རི་མོ་གསལ་བ་ཡི། །རྣམ་དབྱེ་དམུས་ལོང་དག་ལ་
ཡོད་དམ་ཅི། །ལོང་བས་རིན་ཆེན་གཏེར་ཁ་ཕྱེད་པ་ལྟར། ། རྣམ་དག་འཕགས་
པའི་མིག་དང་མི་ལྡན་ཡང་། །རྒྱལ་དང་རྒྱལ་བའི་སྲས་ཀྱི་བྱིན་རླབས་ལས། །རྟེན་
འབྱུང་ཟབ་མོའི་ལམ་དེ་ཁོ་བོས་རྙེད། །འདས་དང་མ་བྱོན་ད་ལྟར་བཞུགས་པ་
ཡི། །རྒྱལ་བ་སྲས་བཅས་དགྱེས་པའི་ལམ་འདི་ཡིན། །འདི་ལས་གཞན་དུ་ཐར་
པའི་ལམ་ཡོད་ཅེས། །སྨྲ་བ་དེ་དག་བདག་གིས་གྱི་ནར་རྟོགས། །ཕྱོགས་བཅུར་
བཞུགས་ པའི་ རྒྱལ་ དང༌ དེ་ སྲས་ རྣམས། །མངོན་ སུམ་ བྱོན་ ནས་ དབྱངས་དང་
མགྲིན་གཅིག་གིས། །འདི་ལས་གཞན་དུ་ཐར་པའི་ལམ་སྟོན་ཀྱང་། །བདག་བློ་
གཡོ་བ་མེད་དོ་གྲོགས་པོ་དག །དེ་ཕྱིར་གང་ཞིག་ཉམ་ངའི་ལམ་སྤངས་ནས། །
བདེ་གཤེགས་དགྱེས་པའི་ལམ་ལ་འཇུག་འདོད་ན། །དཀའ་དང་འབད་པ་བརྒྱ་
ཕྲག་དག་གིས་ཀྱང་། །ཀླུ་སྒྲུབ་ལུགས་བཟང་འདི་ལ་འཇུག་པར་རིགས། །འདི་མ་
རྟོགས་ན་གཞུང་ལུགས་མང་བསླབས་ཀྱང་། །བདེ་གཤེགས་དགོངས་པ་རྟོགས་
པའི་ཐབས་གཞན་མེད། །ཕལ་ཆེར་རྟོགས་པའི་དྲ་བ་སྤེལ་བའི་ཕྱིར། །བློ་གྲོས་
ངལ་བ་ཙམ་ཞིག་ཐོབ་པར་ཟད། །དེ་ཕྱིར་རང་ཉིད་དྲན་པ་གསོ་ཕྱིར་དང། །སྐལ་
བཟང་གཞན་ལ་ཕན་པར་བྱ་ཕྱིར་དང་། །ཐུབ་པའི་བསྟན་པ་ཡུན་རིང་གནས་བྱའི་
ཕྱིར། །དུས་གསུམ་རྒྱལ་བའི་ལམ་འདི་བདག་གིས་བཤད། །ཅེས་དང་། འདི་ན་
- 407 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མེས་པོའི་ཤུལ་བཞག་ལས།
བློ་ངན་རྣམས་ཀྱི་ཉེས་བཤད་ཀྱིས། །ཐུབ་བསྟན་དྲི་མར་བྱས་པ་མ་བཟོད་ནས། །
རིགས་དང་མི་རིགས་ཅུང་ཟད་ཕྱེ་ན་ཡང་། །དེང་སང་འདི་ན་བདག་ལ་གཤེ་བ་
མང་། །འཇིག་རྟེན་སྐྱེ་བོ་མ་མཉེས་གྱུར་ཀྱང་བླའི། །དམ་པས་ཁྲེལ་ན་གསོན་པོ་
སྲོག་སོང་ཡིན། །དེ་ཕྱིར་བདག་ལ་བསྟན་པ་དང་འགལ་བའི། །ལྟ་ སྤྱོད་ཡོད་ན་
དམ་པ་རྣམས་ཀྱིས་སྨོད། ཁོ་བོས་སངས་རྒྱས་བསྟན་ལ་རབ་བྱུང་ནས། །རིགས་
དང་མི་རིགས་འབྱེད་ཤེས་ཚུན་ཆད་དུ། །ལུས་ངག་ཡིད་ཀྱི་སྤྱོད་པ་ཅི་བྱེད་ཀྱང་། །
རབ་ཏུ་བསྒྲིམས་ནས་ཐུབ་པའི་གསུང་བཞིན་བསྒྲུབས། །ཐོག་མེད་གོམས་པའི་
ཉོན་མོངས་ཤུགས་དྲག་པས། །གལ་ཏེ་མི་རིགས་ཅུང་ཟད་བྱས་ན་ཡང་། །དེ་ཡི་
མོད་ལ་དུག་ཟས་དྲན་པ་བཞིན། །འགྱོད་སེམས་ལྡན་པས་སླར་ཡང་ཆོས་བཞིན་
བྱས། །གནས་ ལུགས་ འབྱེད་ པའི་ འོད་ སྟོང་ ལྡན་ པ་ ཡི། །ཐུབ་ བསྟན་ ཉི་ མའི་
དཀྱིལ་འཁོར་མཐོང་བས་ན། །བློ་ངན་མུན་པའི་ཁྲོད་ན་འོད་འབྱིན་པའི། །གཞན་
གཞུང་མེ་ཁྱེར་ཚོགས་ལ་བདག་མི་གུས། །གསུང་རབ་རིན་ཆེན་གླིང་ལ་དབང་
བསྒྱུར་བའི། །ཀླུ་སྒྲུབ་ཀླུ་དབང་ལེགས་བཤད་གདེངས་ཀའི་ནོར། །དགོས་འདོད་
ཀུན་ འབྱུང་ འདོད་ དགུར་ སྤྱོད་ པས་ན། །ཉེས་བཤད་ མཆིང་ བུའི་ ཚོགས་ ཀྱིས་
བདག་མི་མགུ །མཐའ་གཉིས་སྤངས་པའི་ཆུ་གཏེར་ལ་གནས་ཏེ། །གདེངས་ཅན་
དབང་པོ་ཀླུ་སྒྲུབ་རིང་ལུགས་འཛིན། ཁོ་བོའི་ལྟ་ཟེར་འབར་བའི་གཟི་བརྗིད་
ལ། །ཕས་རྒོལ་འདབ་བཟང་སྟོང་གིས་འགོམ་མི་ནུས། །ཞེས་གསུངས་པ་ལྟར་
རོ། །བདག་ཉིད་ཆེན་པོ་འདིས་ཕྱི་རབས་ཀྱི་གདུལ་བྱ་རྣམས་ལ་ཐུགས་བརྩེ་བས་
འཕགས་པ་ཀླུ་སྒྲུབ་ཀྱི་དགོངས་པ་ཟབ་མོ་དབུ་མའི་ལྟ་བ་རྟོགས་པའི་ཚད་བསྟན་
པ་ནི། རྒྱུ་འབྲས་བསླུ་བ་མེད་པའི་ཡིད་ཆེས་དང་། །རྟེན་འབྲེལ་སྟོང་པར་རྟོགས་
- 408 -



ལམ་རིམ་བླ་མ་བརྒྱུད་པའི་རྣམ་ཐར།
པའི་ཤེས་རབ་གཉིས། །འབྲལ་མེད་ཟུང་དུ་ཆུད་པར་ནམ་གྱུར་པ། །དེ་ཚེ་མཐའ་
བྲལ་དབུ་མའི་ལམ་ལ་ཞུགས། །ཇི་ལྟར་སྣང་ཞིང་གྲགས་པའི་དངོས་འདི་ལ། །
རང་ གཞན་གྲུབ་མཐས་བཏགས་པའི་ཀུན་བརྟགས་དང༌། །ལྷན་སྐྱེས་ཡིད་ ཀྱི་
དངོས་འཛིན་མུན་པ་རྣམས། །རྣམ་དག་ལུང་རིགས་ཟེར་གྱིས་རབ་བསལ་ཏེ། །
སྣང་དུས་ཉིད་ན་སྟོང་པར་རྟོགས་པ་དང་། །སྟོང་པར་རྟོགས་ཚེ་སྣང་བ་མི་འགོག་
པའི། །ཟུང་འཇུག་ ཚུལ་ལ་ངེས་པ་ནམ་སྐྱེས་ན། །དེ་ཚེ་རྒྱལ་བའི་དགོངས་པ་
རྟོགས་ པ་ ཡིན། །ཞེས་ གསུངས། བདག་ཉིད་ཆེན་ པོ་ འདིས་ དེ་ལྟར་རྒྱལ་བའི་
དགོངས་པ་བཙལ་བས་ངེས་པ་རྙེད་ནས་སྒྲུབ་པ་མཐར་ཕྱིན་པར་མཛད་པ་རྒྱལ་
བ་སྲས་དང་བཅས་པས་བསྔགས་པའི་འོས་སུ་གྱུར་པ་ནི། རྗེ་རིན་པོ་ཆེས་རྗེ་
བཙུན་ རེད་ མདའ་ བ་ ལ་ བསྟོད་ པ་ མཛད་ པ་ ལས། །འཇིག་ རྟེན་ འདྲེན་ པའི་
དགོངས་ པ་ བཞིན། །དགོངས་ ཤིང་ དེ་ བཞིན་ འདོམས་ པ་ དང༌། ། འདོམས་ པ་
བཞིན་དུ་ལེགས་སྒྲུབ་པ། །འདི་ནི་ཁྱོད་ཀྱི་ཡོན་ཏན་ལགས། །གཞན་དུ་ཚུལ་འདི་
མ་མཐོང་བས། །གཤོང་བུ་དམའ་བར་ཆུ་རྒྱུན་བཞིན། །དུས་ཀུན་ཏུ་ནི་བདག་གི་
ཡིད། ཁྱོད་ཉིད་ལ་ནི་རྗེས་སུ་སོང་། །ཞེས་གསུངས་པ་ལྟར་རོ། །བདག་ཉིད་ཆེན་
པོ་འདིས་ཤིང་རྟ་ཆེན་པོའི་དགོངས་དོན་ཇི་བཞིན་རྙེད་ནས་དྲི་མ་མེད་པའི་ལམ་
སྲོལ་གངས་རིའི་ཁྲོད་དུ་གསལ་བར་མཛད་པ་ནི། ཐུབ་པའི་དགོངས་པ་འཚོལ་
བའི་སྒོ་གཅིག་པུ། །ལུང་དོན་ཚུལ་བཞིན་དཔྱོད་ པའི་ རིགས་ པ་ ཡི། །དོ་ཤལ་
མཆོག་འདིས་ཁྱོད་ཀྱི་མགྲིན་པ་ཉིད། །ཡོངས་སུ་བཟུང་ནས་གཞན་དུ་འགྲོ་མི་
བྱེད། །ལུང་ ཙམ་སྐྱབས་ སུ་གྱུར་ པའི་སྐྱེ་བོ་འདིས། །རང་གི་ ཁས་འཆེ་ཙམ་ལ་
རིགས་ པ་ཞེས། །རྣམ་ པར་ཞེན་ནས་ཐུབ་ པའི་ ལུགས་འཛིན་པ། །མཐོང་བར་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གྱུར་ཚེ་ལྷག་པར་ཁྱོད་ཉིད་དྲན། །ཞེས་གསུངས་པ་ལྟར་རོ། །བདག་ཉིད་ཆེན་པོ་
འདིས་བསྟན་པའི་ནང་མཛོད་འདུལ་བ་ལུང་སྡེ་བཞིའི་དོན་སློབ་དཔོན་ཡོན་ཏན་
འོད་ཀྱིས་བཀྲལ་བ་ལྟར་ཐུབ་པའི་བཅས་མཚམས་མཐའ་དག་ཐུགས་སུ་ཆུད་ནས་
ཕྱག་ལེན་ལ་བཏབ་སྟེ་ བསྟན་ པའི་ བྱ་བ་མཛད་ པ་ནི། ལེགས་ཚོགས་ ཇི་ རྙེད་
མཆིས་པ་སྐྱེ་བ་དང༌། །གནས་དང་འཕེལ་བ་གང་ལ་རག་ལུས་པར། །རྒྱལ་བས་
ལན་ཅིག་མིན་པར་བསྔགས་པ་ཡི། །ཚུལ་ཁྲིམས་འཕགས་པའི་ནོར་དུ་གཟིགས་
ནས་ནི། །ཉེར་སྦས་ཟླ་བའི་ནོར་བུ་ཡོན་ཏན་འོད། །ཐམས་ཅད་ཡོད་སྨྲའི་མཁས་
པའི་དགོངས་པ་བཞིན། །འདུལ་བ་འབུམ་སྡེའི་དགག་སྒྲུབ་གནང་གསུམ་གྱི། །
བསླབ་པའི་གནས་ལ་མཁས་ཤིང་ འདའ་མི་བྱེད། །ཅེས་གསུངས་པ་ལྟར་རོ། །
བདག་ཉིད་ཆེན་པོ་འདིས་གསུང་རབ་ཀྱི་དོན་ལ་ལྟ་བའི་མིག་གཅིག་པུ་ཚད་མ་སྡེ་
བདུན་མདོ་དང་བཅས་པའི་དགོངས་པའི་དོན་གཏིང་ཕྱིན་པར་རྙེད་ནས་གངས་
རིའི་ཁྲོད་འདིར་རིགས་པའི་ལམ་སྲོལ་གསལ་བར་མཛད་པ་ནི། ཐུབ་པའི་གསུང་
ལས་རྣམ་པ་གཞན་ཉིད་དུ། །དངོས་པོའི་དེ་ཉིད་བསྟན་པར་འདོད་པ་ཡི། །སེར་
སྐྱ་རྐང་མིག་སོགས་ཀྱིས་བསྟན་པའི་ལམ། །ཆུ་ཤིང་བཞིན་ཏེ་ཚིག་ཙམ་སྙིང་པོ་
རུ། །ལེགས་པར་མཐོང་ཞིང་བདེ་བར་གཤེགས་པའི་ལུགས། །དོན་བཟང་ཚིག་
འབྲུ་བཟང་ཞིང་མ་འདྲེས་རྫོགས། །ཐོག་མཐའ་བར་དུ་དགེ་བ་རོ་གཅིག་པར། །
ཡིད་ཆེས་གཏིང་ནས་རྙེད་པའི་ཐབས་ཀྱི་མཆོག །རིགས་ཚུལ་བརྒྱ་ཕྲག་དུ་མའི་རོ་
ལྡན་པས། །བློ་ཆེན་ལྡན་རྣམས་དགའ་བ་རྒྱས་བྱེད་པ། །རྣམ་འགྲེལ་མཛད་པའི་
ཐུན་མོང་མིན་པའི་ལུགས། །ཡོངས་སུ་རྫོགས་པར་སྨྲ་བའང་ཁྱོད་དུ་བས། །ཞེས་
གསུངས་ པ་ ལྟར་ རོ། །བདག་ཉིད་ཆེན་ པོ་འདིས་ཤིང་རྟ་ ཆེན་པོ་ གཉིས་ཀའི་
- 410 -



ལམ་རིམ་བླ་མ་བརྒྱུད་པའི་རྣམ་ཐར། །
བཞེད་གཞུང་མཐའ་དག་ཐུགས་སུ་ཆུད་ནས་རྒྱལ་བསྟན་ཡོངས་རྫོགས་ལ་ངེས་པ་
བསྐྱེད་པར་མཛད་པ་ནི། སྟོབས་བཅུ་མངའ་བ་ཐུབ་པའི་རིང་ལུགས་པ། །ཚུལ་
གཉིས་ཤིང་རྟའི་སྲོལ་འབྱེད་འཛམ་གླིང་རྒྱན། །གང་གིས་བདེ་བར་གཤེགས་པའི་
གདུང་འཚོབ་པ། །ཀླུ་སྒྲུབ་ཐོགས་མེད་གཉིས་ཀྱི་བཞེད་པའི་གཞུང་། །ཇི་བཞིན་
གསལ་ བར་ གཟིགས་ ནས་ བརྩེ་ བ་ ཡིས། །སྐྱོན་ བྲལ་ གསུང་ གིས་ གཞན་ ལ་
ལེགས་འདོམས་པས། །བསྟན་པའི་གནད་ལ་ངེས་པ་སྟེར་བ་འདི། ཁྱོད་ཀྱི་རྗེས་
སུ་བསྟན་ལས་གཞན་ སུ་ཞིག །ཅེས་གསུངས་ པ་ལྟར་ རོ། །བདག་ཉིད་ཆེན་པོ་
འདིས་མདོ་ཕྱོགས་ལ་བསྟན་པའི་བྱ་བ་རྒྱ་ཆེན་པོ་མཛད་པར་མ་ཟད་གསང་ཆེན་
རྡོ་རྗེ་ཐེག་པའི་སྙིང་པོའི་ཡང་སྙིང་པོ་གསུང་རབ་ཀུན་གྱི་རབ་དང་ཕུལ་དུ་གྱུར་པ་
དཔལ་གསང་བ་འདུས་པའི་རྩ་རྒྱུད་འགྲེལ་པ་སྒྲོན་གསལ་གྱི་སྟེང་ནས་མཐའ་
དྲུག་དང་ཚུལ་བཞིའི་རྒྱ་བཀྲོལ་ཏེ་ཟབ་ལམ་རིམ་པ་གཉིས་ཀྱི་མན་ངག་རྣམས་
གསལ་བར་ མཛད་ པ་ནི། ཐུབ་པ་ཆེན་པོས་ཆོས་ཀྱི་རྣམ་ གྲངས་ནི། །ཇི་སྙེད་
གསུངས་པ་ཀུན་གྱི་རྩེར་གྱུར་པ། །རྒྱུད་སྡེའི་མཐར་ཐུག་དཔལ་ལྡན་འདུས་པ་
ཡི། །མཐའ་དྲུག་ཚུལ་བཞིའི་རྒྱས་བཏབ་རྡོ་རྗེའི་ཚིག །ཇི་བཞིན་ལེགས་པར་ཕྱེད་
ནས་རིམ་གཉིས་ཀྱི། །ཏིང་འཛིན་མཆོག་གི་བདེ་ལ་རོལ་པས་ན། །རྡོ་རྗེ་འཛིན་པ་
ཞེས་ པའི་ སྒྲ་ དེ་ ཡང་། །མགོན་ པོ་ ཁྱོད་ ལ་ དོན་ དང་ བཅས་ པར་ གྱུར། །ཅེས་
གསུངས་པ་ལྟར་རོ། །མདོར་ན་བདག་ཉིད་ཆེན་པོ་འདི་ནི་གངས་རིའི་ཁྲོད་འདིར་
མདོ་སྔགས་གཉིས་ཀའི་བསྟན་པ་ཡོངས་སུ་རྫོགས་པ་འཛིན་ཅིང་སྤེལ་བ་ལ་ཟླ་
དང༌ བྲལ་བར་གྱུར་ པ་ནི། དེ་ལྟར་ཐོས་པ་རྒྱ་མཚོའི་ཕ་རོལ་སོན། །གཞན་ལ་
འདོམ་པའི་ངག་ཚིག་དྲི་མ་མེད། །ཚིག་གིས་མི་ངོམས་སྒྲུབ་པ་སྙིང་པོར་བྱེད། །
- 411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
དེ་ཕྱིར་ཁྱོད་ནི་མཁས་པས་བསྔགས་པར་འོས། ཁྱོད་ཀྱིས་རང་གི་སྟོན་པ་ཡི། །
ཡོན་ཏན་དང་ནི་ལུགས་གཞན་གྱི། །སྐྱོན་རྣམས་མཐོང་བའི་རིགས་པའི་མིག །དྲི་
མ་ མེད་ པ་ ལེགས་ པར་ སྩལ། །སྐྱོན་ དང༌ བྲལ་ བ་ ཐུབ་ པའི་ ལུགས། །གཞུང་
འཛུགས་ བགྱིད་ པའི་ སྒྲུབ་ པ་དང༌། །སྨྲ་བ་ངན་རྣམས་ཚར་གཅོད་པའི། །སུན་
འབྱིན་བགྱིད་པའི་གནས་རྣམས་ལ། །སྐྱོན་ཡང་ཡོན་ཏན་ལྟ་བུ་དང་། །ཡོན་ཏན་
སྐྱོན་ ལྟར་ སྣང་ བ་ ཡི། །ཡང་ དག་ པ་ དང་ ལྟར་ སྣང་ གི །རྣམ་ པར་ དབྱེ་ བའང་
ལེགས་པར་བསྟན། །དེ་ལྟར་ལོག་པར་འགྲོ་བ་བཀག །མཁས་པ་དགྱེས་ པའི་
ལམ་དུ་ཁྲིད། །མང་ཐོས་ཆུད་མི་ཟ་བའི་རྒྱུ། །དེ་དོན་སྒྲུབ་ལའང་རབ་ཏུ་སྦྱར། །དེ་
ཕྱིར་ཁྱེད་ཀྱིས་གདུལ་བྱ་ལ། །བགྱི་བར་འོས་པ་མ་ལུས་མཛད། །ཅེས་གསུངས་
པ་ལྟར་རོ། །མཁས་པའི་དབང་པོ་འདིས་བསྟན་པའི་དོན་དུ་ལེགས་བཤད་ཀྱི་
རྩོམ་པའང་མང་དུ་མཛད་པ་ནི། ཉིད་ཀྱི་ཞལ་ནས། འཛམ་གླིང་མཁས་པའི་རྒྱན་
མཆོག་དཀའ་ཆེན་བཞི། །རྩ་འཇུག་གཞི་གསུམ་ཐེག་ཆེན་རྒྱུད་བླ་དང་། །ཆོས་
མངོན་མཛོད་དང་དཔལ་ལྡན་འདུས་པ་སོགས། །རྣམ་བཤད་བྱས་པའི་གཞུང་
ལུགས་བཅུ་ཕྲག་གཅིག །གཞན་ཡང་བོད་ཡུལ་འགྱུར་བའི་བསྟན་བཅོས་དང་། །
མདོ་དང་རྒྱུད་སྡེ་ཕལ་ཆེར་ལེགས་པར་བལྟས། །རང་གཞན་གྲུབ་མཐའི་དེ་ཉིད་
འབྱེད་ པ་ ལ། །མཁས་ པའི་ མདུན་ སར་ མི་ འཇིགས་ སྤོབས་ པ་ ཐོབ། །ཅེས་
གསུངས་པ་ལྟར་ཡིན་ཞིང་། དེ་དག་ཀྱང་གཙོ་ཆེ་བ་འགའ་ཞིག་གསུངས་པ་ཡིན་
གྱི། དེ་དག་ལས་གཞན་ཡང་མང་སྟེ། བདག་ཉིད་ཆེན་པོ་འདིས་ལུང་ཀུན་ལས་
བཏུས་པའི་ཊཱིཀྐ་ཡང་མཛད་ཅིང་། གཞན་ཡང་བཤེས་སྤྲིང་གི་ཊཱིཀྐ་དང་། གསང་
འདུས་ཀྱི་ཆོ་ག་ཆ་ཚང་ཡང་མཛད། གཞན་ཡང་སངས་རྒྱས་བྱང་སེམས་ཀྱི་བསྟོད་
- 412 -



ལམ་རིམ་བླ་མ་བརྒྱུད་པའི་རྣམ་ཐར།
པ། བསྟན་འཛིན་དམ་པ་མང་པོའི་དྲིས་ལན། དད་ལྡན་མང་པོར་ཞལ་གདམས་
གནང་བ། ཉམས་མགུར་མཛད་པ་སོགས་མང་དུ་སྣང་ངོ༌། །དེ་ལྟར་རྒྱལ་སྲས་
བདག་ཉིད་ཆེན་པོ་རེད་མདའ་བ་གཞོན་ནུ་བློ་གྲོས་ཞེས་མཚན་ཡོངས་སུ་གྲགས་
པའི་མཁས་པའི་དབང་པོ་འདིས་བསྟན་པ་ལ་བྱ་བ་རྒྱ་ཆེར་མཛད་པས་ཆོས་
བརྒྱུད་འཛིན་པའི་སློབ་མ་བསྟན་འཛིན་དམ་པའང་མང་དུ་བྱོན་ཏེ། ཉིད་ཀྱི་ཞལ་
ནས། ཀུན་མཁྱེན་ཤེར་འོད་ བློ་བཟང་ གྲགས་ པ་ སོགས། །གཞུང་ ལུགས་ རབ་
འབྱམས་ཤེས་པའི་བཤེས་གཉེན་བདུན། །དཀའ་བཞི་ལེགས་ པར་སྨྲ་བ་བཅུ་
ཕྲག་གཅིག །ཕར་ཚད་ཤེས་པའི་སློབ་མ་བརྒྱ་ཕྲག་བརྒལ། །ཞེས་གསུངས་པ་
ལྟར་ཏེ་དེ་ཐམས་ཅད་ཀྱི་ནང་ནས་ཟླ་དང་བྲལ་བ་ཐུབ་བསྟན་ཡོངས་རྫོགས་ཀྱི་
བདག་པོ་ནི་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་བློ་བཟང་གྲགས་པའི་
དཔལ་ལོ། །རྗེ་བཙུན་རེད་མདའ་བ་ཆེན་པོ་དང༌ རྗེ་བཙུན་ཙོང་ཁ་པ་ཆེན་པོ་
གཉིས་ནི་སྐུ་ཚེ་འདི་ཙམ་དུ་མ་ཟད་སྐྱེས་རབས་མང་པོར་མཛད་པ་འཕྲིན་ལས་
མཐུན་པ་རེས་འགའ་རྗེ་བཙུན་རེད་མདའ་པས་བླ་མ་དང་རྗེ་རིན་པོ་ཆེས་སློབ་མ་
མཛད། རེས་འགའ་རྗེ་རིན་པོ་ཆེས་བླ་མ་དང་རྗེ་བཙུན་རེད་མདའ་བས་སློབ་མ་
མཛད་དེ་རྒྱལ་སྲས་ཀྱི་སྤྱོད་པ་སྟབས་གཅིག་ཏུ་སྤྱད་ཅིང་གཉིས་ཀ་རྗེ་བཙུན་
འཇམ་པའི་དབྱངས་ཀྱི་སྲས་ཀྱི་ཐུ་བོར་གྱུར་ཏེ་སྨོན་ལན་ལྷན་ཅིག་ཏུ་མཛད་ནས་
ཞིང་འདིར་བསམ་བཞིན་དུ་བྱོན་པ་ཡིན་པར་རྗེ་བཙུན་འཇམ་པའི་དབྱངས་དང་
གསང་བའི་བདག་པོ་ཕྱག་ན་རྡོ་རྗེས་ལུང་བསྟན་པའི་ཚུལ་མང་དུ་ཡོད་དེ། རྗེ་
བཙུན་འཇམ་པའི་དབྱངས་ཀྱིས་དབུ་མ་པ་དཔའ་བོ་རྡོ་རྗེ་ལ་གསུངས་པ་དང༌།
གསང་བའི་བདག་པོས་ལྷོ་བྲག་མཁན་ཆེན་ལ་གསུངས་པ་སོགས་སོ་སོའི་རྣམ་
- 413 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཐར་དུ་གསལ་བ་ལྟར་རོ། །དེ་ལྟར་བདག་ཉིད་ཆེན་པོ་འདིས་རྒྱལ་བའི་བསྟན་པ་
ལ་བྱ་བ་རྒྱ་ཆེར་མཛད་ནས་སྐུ་ཚེ་འདིའི་མཛད་པ་ཕལ་ཆེར་རྫོགས་ནས་ཞིང་
གཞན་དུ་འབྱོར་པར་བཞེད་པ་ན་ཕྱི་རབས་ཀྱི་གདུལ་བྱ་རྣམས་ལ་ཉིད་ཀྱིས་ཇི་
ལྟར་མཛད་པ་འདི་ལྟར་དུ་འབྱུང་བར་བྱ་དགོས་སོ་ཞེས་འདོམས་ཕྱིར་གདེང་ཐོབ་
པའི་ གསུང་ བྱོན་ པ་ ནི། གང༌ ལ་ སྐྱབས་ན་ བསླུ་མེད་དཀོན་ མཆོག་ གསུམ། །
འབྲལ་མེད་ སྤྱི་ གཙུག་རྒྱན་དུ་རྟག་ བཞུགས་ གསོལ། །སྣང་སྟོང་སྒྱུ་མའི་རྣལ་
འབྱོར་ རི་ ཁྲོད་ པ། །སེམས་ གནོང་མེད་ ཀྱི་གླུ་སྐད་འདི་བཞིན་ལེན། །ཤུལ་ན་
འཁྲེང་བའི་ཟས་ནོར་ལུས་པ་མེད། །གདོང་ན་འཚེར་བའི་ལས་ངན་བསགས་པ་
མེད། །ཐེག་ཆེན་བསླབ་པའི་བསམ་སྦྱོར་ཉམས་པ་མེད། །ད་སྒྱུ་མའི་ལུས་སེམས་
འབྲལ་ ཡང་ འགྱོད་ པ་ མེད། །ཚེ་འདིའི་ རྙེད་བཀུར་ ཆེ་ ཐབས་ སྒྲུབ་ མ་མྱོང་། །
འདོད་ཡོན་སྲིད་པའི་རྗེས་ཕྱིར་འབྲང་མ་མྱོང་། །ད་སྒྱུ་མའི་ལུས་སེམས་འབྲལ་
ཡང་འགྱོད་པ་མེད། །ཅིར་སྣང་སྒྱུ་མར་རྟོགས་པ་ཤེས་རབ་ཡོད། །འགྲོ་དྲུག་ཕ་
མར་ཤེས་པའི་ལྷག་བསམ་ཡོད། །ཐབས་ཤེས་ཟུང་དུ་འབྲེལ་བའི་ཉམས་ལེན་
ཡོད། །ད་སྒྱུ་མའི་ལུས་སེམས་འབྲལ་ཡང་འགྱོད་པ་མེད། །ཐོག་མར་གསུང་རབ་
དགོངས་ དོན་ ཚུལ་ བཞིན་ སྦྱངས། །བར་ དུ་ བློ་ གསལ་ གདུལ་ བྱའི་ ཚོགས་ ལ་
བཤད། །ཐ་མར་འདྲིས་པའི་དོན་ལ་རྩེ་གཅིག་བསྒོམས། །ད་སྒྱུ་མའི་ལུས་སེམས་
འབྲལ་ཡང་འགྱོད་པ་མེད། །རྒྱལ་བའི་བསྟན་པ་སྲོག་ལས་གཅེས་པར་བཟུང༌། །
རིགས་དང་མི་རིགས་ཚུལ་བཞིན་རྣམ་པར་ཕྱེ། །འཆད་རྩོད་རྩོམ་པས་དལ་འབྱོར་
དོན་ཡོད་བྱས། །ད་སྒྱུ་མའི་ལུས་སེམས་འབྲལ་ཡང་འགྱོད་པ་མེད། །འགྱོད་མེད་
གདེང་བྲོད་ཀྱི་མགུར་མ་འདི། །གངས་བུ་ལེའི་མགུལ་དུ་བླངས་པ་ཡིན། །མི་ཁོ་
- 414 -



ལམ་རིམ་བླ་མ་བརྒྱུད་པའི་རྣམ་ཐར། །
བོའི་ རྗེས་འཇུག་ དད་ ལྡན་རྣམས། །མི་ ང་བཞིན་བྱེད་ན་འདི་བཞིན་མཛོད། །
ཚོགས་གཉིས་ཟུང་དུ་འཇུག་པས་རྒྱུད་སྦྱངས་ཏེ། །བདེན་གཉིས་ཟུང་དུ་འཇུག་
པའི་དོན་རྟོགས་ཤིང་། །རིམ་གཉིས་ཟུང་འཇུག་རྡོ་ རྗེའི་ལམ་བསྒོམས་ནས། །
འཇའ་ལུས་རྡོ་རྗེའི་སྐུ་རུ་བདག་གྱུར་ཅིག །ཅེས་གསུངས་པ་ལྟར་རོ། །དེ་ནས་
ཀློངས་རྩེ་བསམ་གཏན་གླིང་དུ་ཕེབས་ནས་དགེ་འདུན་བརྒྱ་དང་ལྔ་བཅུ་སྐོར་ལ་
ཆོས་ཀྱི་འཁོར་ལོ་རྒྱ་ཆེར་བསྐོར་ཞིང་དབུ་མ་འཇུག་པ་གསུངས་སྐབས། གང་ཚེ་
སྐྱེ་མེད་དེ་ཉིད་ཡིན་ཅིང་བློ་ཡང་སྐྱེ་བ་དང་བྲལ་བ། །ཞེས་པའི་སྐབས་སུ་སླེབས་
པ་ན་མྱ་ངན་ལས་འདའ་བར་བཞེད་ནས་ཅུང་ཟད་བསྙེན་པའི་ཚུལ་བསྟན་པ་ན།
གདུལ་བྱ་རྣམས་ཀྱིས་གསོལ་བ་ཤུགས་དྲག་ཏུ་བཏབ་པས་ཞག་བདུན་དུ་སྐུ་ཚེ་
བྱིན་གྱིས་བརླབས་ནས་གདུལ་བྱ་རྣམས་ལ་ཆོས་བསྟན། དེ་ནས་དགུང་ལོ་རེ་
བཞི་པ་ཆུ་ཕོ་འབྲུག་གི་ལོ་ཟླ་བ་བཅུ་གཉིས་པའི་ཉེར་དགུའི་ཉིན་མྱ་ངན་ལས་
འདའ་བའི་ཚུལ་བསྟན་ནས་དེད་དཔོན་ཡིད་བཞིན་གྱི་ནོར་བུ་རྙེད་ནས་རང་ཡུལ་
དུ་འགྲོ་བ་ལྟར་དགའ་བཞིན་སྤྲོ་བཞིན་དུ་དགའ་ལྡན་ཆོས་ཀྱི་ཕོ་བྲང་དུ་ཕེབས་
སོ། །རྒྱལ་སྲས་དམ་པ་འདི་ཞིང་གཤེགས་པའི་ཚེ་ས་ཆེན་པོ་འདིས་ཀྱང་མྱ་ངན་
བྱས་པ་ལྟར་ཆེས་ཆེར་གཡོས་ཤིང་དཀར་ཕྱོགས་ཀྱི་ལྷ་རྣམས་ཀྱིས་བདག་ཉིད་
ཆེན་པོ་འདི་དགའ་ལྡན་དུ་ཕེབས་པ་ལ་མཆོད་པའི་བྱེ་བྲག་སྣ་ཚོགས་པ་ཐོགས་
ནས་བསུ་བ་བྱས་ཤིང་ལྷ་རྣམས་ཀྱིས་བརྡུངས་པའི་རྔ་བོ་ཆེའི་སྒྲ་ཆེར་གྲག་པ་མི་
རྣམས་ཀྱིས་ཐོས་པའང་བྱུང་ངོ༌། །རྗེ་བཙུན་རེད་མདའ་བ་ལ་རྗེ་བཙུན་ཆོས་ཀྱི་
རྒྱལ་པོ་ཙོང་ཁ་པ་ཆེན་པོས་བློ་སྦྱོང་དོན་བདུན་མའི་ཁྲིད་ལེགས་པར་གསན་ཞིང་
རྗེ་རིན་པོ་ཆེས་སྐལ་བ་དང་ལྡན་པ་མཐའ་ཡས་པ་ལ་སྤེལ་བར་མཛད་དེ་རྗེ་རིན་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཚ༽
པོ་ཆེས་བྱང་ཆུབ་ལམ་གྱི་རིམ་པའི་ཁྲིད་གནང་སྐབས་བྱང་ཆུབ་ཀྱི་སེམས་སྦྱོང་
ཚུལ་ལ་རྒྱུ་འབྲས་མན་ངག་བདུན་གྱི་སྒོ་ནས་སྦྱོང་ཚུལ་དང་། རྒྱལ་སྲས་ཞི་བ་ལྷའི་
གཞུང་ལ་བརྟེན་ནས་བདག་གཞན་མཉམ་རྗེའི་སྒོ་ནས་སྦྱོང་ཚུལ་གཉིས་སུ་མཛད་
ནས་བདག་གཞན་མཉམ་རྗེའི་སྒོ་ནས་སྦྱོང་ཚུལ་ལ་བློ་སྦྱོང་འདིའི་མན་ངག་རྣམས་
སྟེན་པར་མཛད་ལ། ཡང་བྱང་སེམས་འཆད་ཁ་བས་བློ་སྦྱོང་འདི་ལ་དོན་བདུན་དུ་
ས་བཅད་མཛད་ཅིང་མིང་ཡང་བློ་སྦྱོང་དོན་བདུན་མ་ཞེས་འདོགས་པར་མཛད་པ་
ལྟར་དེ་དང་མཐུན་པའི་ཁྲིད་ཚུལ་རྒྱལ་སྲས་ཐོགས་མེད་བཟང་པོ་དཔལ་གྱིས་དོན་
བདུན་མའི་ཁྲིད་ཡིག་ཟུར་དུ་མཛད་པ་ལྟར་བློ་སྦྱོང་དོན་བདུན་མའི་ཁྲིད་ཟུར་
དུའང་གནང་སྟེ་རྗེ་རིན་པོ་ཆེ་འོན་བཀྲ་ཤིས་རྡོ་ཁར་ཕེབས་སྐབས་སེམས་དཔའ་
ཆེན་པོ་ཧོར་སྟོན་པ་སོགས་རྒྱལ་སྲས་མང་པོ་ལ་བློ་སྦྱོང་དོན་བདུན་མའི་ཁྲིད་རྒྱས་
པར་སྩལ། སེམས་དཔའ་ཆེན་པོ་ཧོར་སྟོན་པས་ རྗེ་དགེ་འདུན་གྲུབ་ལ་གནང་།
དེས་འདུལ་འཛིན་བློ་གྲོས་སྦས་པ་ལ་གནང་། དེས་པཎ་ཆེན་ཡེ་ཤེས་རྩེ་མོ་ལ་
གནང་། དེས་རྗེ་སྐྱབས་མཆོག་དཔལ་ལ་གནང༌། དེས་རྒྱལ་བ་དབེན་ས་པ་ལ་
གནང་། དེས་ མཁས་གྲུབ་ སངས་ རྒྱས་ ཡེ་ ཤེས་ ལ་ གནང་། དེས་ རྗེ་ བཙུན་ བློ་
བཟང་ཆོས་ཀྱི་རྒྱལ་མཚན་ལ་གནང་། དེས་ཞབས་དྲུང་ལྷ་པ་བསྟན་པ་དར་རྒྱས་
ལ་གནང་། དེས་གྲུབ་ཆེན་བློ་བཟང་བྱམས་པ་ལ་གནང་། དེས་གྲུབ་དབང་ཆོས་
རྒྱ་མཚོ་ལ་གནང་། དེས་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་
ལ་གནང་། རྗེ་བླ་མ་བཀའ་དྲིན་མཚུངས་མེད་དེའི་ཞབས་དྲུང་དུ་བདག་གིས་ཆོས་
འདིའི་བཀའ་དྲིན་ཐོབ་བོ། །ཡང་རྒྱལ་བའི་སྲས་པོ་ཐོགས་མེད་བཟང་པོ་དཔལ་
གྱིས་སེམས་དཔའ་ཆེན་པོ་རྒྱ་མ་བ་ཡོན་ཏན་འོད་ལ་གནང་། དེ་ནས་རིམ་གྱིས་
- 416 -



ལམ་རིམ་བླ་མ་བརྒྱུད་པའི་རྣམ་ཐར། །
བརྒྱུད་དེ་བདག་གི་དྲིན་ཅན་རྩ་བའི་བླ་མ་རྗེ་བཙུན་ངག་དབང་བྱམས་པའི་ཞབས་
དྲུང་དུ་ཆོས་འདིའི་བཀའ་དྲིན་བདག་གིས་རྒྱས་པར་ཐོབ་བོ། །བློ་སྦྱོང་སྙན་བརྒྱུད་
ཆེན་མོ་འདིའི་རྒྱུད་རིམ་མདོར་བསྡུས་གསོལ་འདེབས་ཀྱི་ཚུལ་དུ་བཀོད་ན་འདི་
ལྟར། ཐུབ་དབང་འཇམ་དབྱངས་རྒྱལ་སྲས་ཞི་བ་ལྷ། །ཨེ་ལ་དྷ་རི་དཔའ་བོ་རྡོ་རྗེ་
དང༌། །རིན་ཆེན་དཔལ་དང་བླ་མ་གསེར་གླིང་པ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །ཡིད་བཞིན་ནོར་འདྲའི་ཐུགས་མངའ་མར་མེ་མཛད། །
རྒྱལ་བའི་འབྱུང་གནས་སྟོན་པ་རིན་པོ་ཆེ། །བསྟན་པ་རིན་ཆེན་གསལ་མཛད་པོ་
ཏོ་བ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཡོན་ཏན་མཆོག་གི་
གྲགས་པའི་ཤ་ར་བ། །བྱང་ཆུབ་ཐུགས་གཉིས་འབྱོངས་པའི་འཆད་ཀ་བ། །ལྟ་
སྤྱོད་རྣམ་པར་དག་པའི་རྒྱལ་བ་སེ། །གསོལ་བ་འདེགས་སོ་བདག་རྒྱུད་བྱིན་གྱིས་
རློབས། །གཅིག་ཏུ་གཞན་དོན་མཛད་པའི་སྐྱེས་མཆོག་ལྷ། །བསླབ་གསུམ་རྣམ་
པར་ དག་ པའི་ ལྷ་ སྡིངས་ པ། །སྒོ་ གསུམ་ གཞན་ དོན་ མཛད་ པའི་ ལྷ་ སྡིངས་
དཔོན། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དུས་གསུམ་རྒྱལ་
བའི་ལམ་གནས་ཡོན་ཏན་དཔལ། །སངས་རྒྱས་བསྟན་པ་རྒྱས་མཛད་བདེ་བ་
དཔལ། །མཁས་བཙུན་འགྲན་ཟླ་བྲལ་བའི་དཀའ་བཞི་པ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །ཕན་བདེ་ཀུན་གྱི་འབྱུང་གནས་རིན་པོ་ཆེ། །
བསོད་ནམས་ཡེ་ཤེས་སྟོབས་ཀྱིས་སྟོང་གསུམ་གྲགས། །བྱམས་དང་སྙིང་ རྗེའི་
མངའ་བདག་ཆོས་ཀྱི་རྗེ། །གསོལ་བ་འདེགས་སོ་བདག་རྒྱུད་བྱིན་གྱིས་རློབས། །
ཐོགས་མེད་གཉིས་པ་རྒྱལ་སྲས་རིན་པོ་ཆེ། །འཛམ་གླིང་མཁས་པའི་གཙུག་རྒྱན་
རེད་མདའ་བ། །རྒྱལ་བ་ཀུན་དངོས་བློ་བཟང་གྲགས་པའི་དཔལ། །གསོལ་བ་
- 417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
འདེབས་སོ་བདག་རྒྱུད་བྱིན་གྱིས་རློབས། །ཐེག་མཆོག་གདམས་པའི་གཏེར་གྱུར་
ནམ་ མཁའ་ དཔལ། ཁམས་ གསུམ་ བསྟན་ པའི་ བདག་ པོ་ དགེ་ འདུན་ གྲུབ། །
སེམས་དཔའ་ཆེན་པོ་བློ་གྲོས་སྦས་པའི་ཞབས། །གསོལ་བ་འདེབས་སོ་བདག་
རྒྱུད་ བྱིན་ གྱིས་ རློབས། །ཡེ་ ཤེས་ མཚན་ ཅན་ འཇམ་ དབྱངས་ སྐྱབས་ མཆོག་
དཔལ། །སྐུ་གསུམ་མངོན་གྱུར་རྗེ་བཙུན་དབེན་ས་པ། །དེ་སྲས་ཐུ་བོ་སངས་རྒྱས་
ཡེ་ཤེས་ཞབས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྗེ་བཙུན་
བློ་བཟང་ཆོས་ཀྱི་རྒྱལ་མཚན་ཞབས། །དེ་སྲས་ཐུ་བོ་ཞབས་དྲུང་ལྷ་པ་དང་། །
གྲུབ་ཆེན་བློ་བཟང་བྱམས་པ་རིན་པོ་ཆེར། གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །སེམས་དཔའ་ཆེན་པོ་གྲུབ་དབང་ཆོས་རྒྱ་མཚོ། །རྩ་བའི་བླ་མ་བློ་
བཟང་རྣམ་རྒྱལ་ཏེ། །དངོས་དང་བརྒྱུད་པའི་བླ་མ་མཆོག་རྣམས་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །ཡང་རྩ་བའི་བླ་མ་བྱམས་པའི་མཚན་
ཅན་གྱི་གསན་རྒྱུན་ལྟར་གསོལ་བ་འདེབས་པ་ནི། རྒྱལ་སྲས་ཐོགས་མེད་ཡན་
གོང་ ལྟར་ ལ། དེ་ ནས་ འདི་ ལྟར། རྒྱལ་ བའི་ སྲས་ པོ་ ཐོགས་མེད་ བཟང་ པོ་
དཔལ། །ཡོན་ཏན་འོད་དང་བློ་འཕེལ་ཚུལ་ཁྲིམས་དར། །བསོད་ནམས་ལྷ་དབང་
བསོད་ནམས་ལེགས་མཆོག་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །སྙུག་ལ་པཎ་ཆེན་ངག་དབང་གྲགས་པ་དང་། །སྤྱན་སྔ་ངག་དབང་ཆོས་
གྲགས་ བྲག་ དགོན་ པ། །དཔལ་ འབྱོར་ ལྷུན་གྲུབ་འཕྲིན་ལས་ རབ་ རྒྱས་ ལ། །
གསོལ་བ་འདེགས་སོ་བདག་རྒྱུད་བྱིན་གྱིས་རློབས། །གངས་ཅན་མགོན་པོ་བློ་
བཟང་རྒྱ་མཚོའི་སྡེ། །བློ་བཟང་དར་རྒྱས་འཇམ་དབྱངས་གྲགས་པའི་དཔལ། །
ལམ་བཟང་གསལ་མཛད་དགེ་ལེགས་རྒྱ་མཚོ་ལ། །གསོལ་བ་འདེབས་སོ་བདག་
- 418 -



ལམ་རིམ་བླ་མ་བརྒྱུད་པའི་རྣམ་ཐར། །
རྒྱུད་བྱིན་གྱིས་རློབས། །རྒྱལ་བ་ཀུན་གྱི་མཁྱེན་བརྩེ་ནུས་པ་ཀུན། །གཅིག་བསྡུས་
འཇམ་མགོན་བསྟན་པའི་སྲོག་ཤིང་ཆེ། །རྩ་བའི་བླ་མ་ངག་དབང་བྱམས་པ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རབ་འབྱམས་གསུང་རབ་
ཀུན་ གྱི་ སྙིང་ པོའི་དོན། །གཅིག་ཏུ་ བསྡུས་ནས་ གསལ་བར་ སྟོན་མཛད་པ། །
བཀའ་དྲིན་མཚུངས་མེད་རྗེ་བཙུན་བླ་མ་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །ཞེས་པའོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་
འདོད་པའི་གདུལ་བྱ་རྣམས་ཀྱིས་བདག་པས་གཞན་གཅེས་པའི་བྱང་ཆུབ་ཀྱི་
སེམས་རིན་པོ་ཆེ་མྱུར་དུ་རྒྱུད་ལ་སྐྱེ་བར་བྱ་བའི་ཕྱིར་བློ་སྦྱོང་སྙན་བརྒྱུད་ཀྱི་བླ་མ་
རྣམས་ལ་གསོལ་བ་འདེབས་ཤིང་བློ་སྦྱོང་རྒྱུད་པའི་བླ་མ་རྣམས་ཀྱི་མཛད་པ་རྣམ་
ཐར་རྣམས་བསམས་ལ་བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པ་དང་
སྐྱེས་ཟིན་གོང་ནས་གོང་དུ་སྤེལ་བ་ལ་བློས་གྲོས་དང་ནུས་པ་དང་རྩོལ་བ་ཅི་ཡོད་
ཐམས་ཅད་གཅིག་ཏུ་དྲིལ་ཏེ་རྣམ་པ་ཀུན་ཏུ་འབད་པར་བྱའོ།། །། །
ཐུན་མོང་མ་ཡིན་པ་རྡོ་རྗེ་ཐེག་པའི་ལམ་གྱི་རིམ་པ་གསང་བདེ་འཇིགས་གསུམ་གྱི་
ཆོས་སྐོར་བརྒྱུད་རིམ་གྱི་མཚན་བྱང་བཞུགས་སོ། ། །
ཇོ་བོ་རྗེ་དཔལ་ལྡན་ཨ་ཏི་ཤ་དང་ཆོས་ཀྱི་རྒྱལ་པོ་ཙོང་ཁ་བ་ཆེན་པོ་
གཉིས་ཀྱི་ཐུགས་ཀྱི་བཅུད་ཕྱུང་བའི་མན་ངག་བྱང་ཆུབ་ལམ་གྱི་རིམ་པ་འདི་ལ་
མདོ་སྔགས་གཉིས་ཀའི་ཐུན་མོང་བའི་ལམ་གྱི་རིམ་པ་དང་། ཐུན་མོང་མིན་པ་རྡོ་
རྗེ་ཐེག་པའི་ལམ་གྱི་རིམ་པ་གཉིས་ལས། ཐུན་མོང་བའི་ལམ་གྱི་རིམ་པ་ལ་ཇོ་བོ་
རྗེ་ལ་རྒྱུད་པའི་ཆུ་བོ་གསུམ་འདྲེས་པས་རྒྱ་ཆེན་སྤྱོད་རྒྱུད་དང་། ཟབ་མོ་ལྟ་རྒྱུད་
-419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དང༌། རྒྱ་ཆེན་སྤྱོད་རྒྱུད་ལས་ཕྱེ་བ་རླབས་ཆེན་སྤྱོད་པའི་རྒྱུད་གསུམ་གྱི་བླ་མ་གོང་
མ་རྣམས་ཀྱི་རྣམ་པར་ཐར་པ་མདོར་བསྡུས་བརྗོད་ཟིན་ནས་རྡོ་རྗེ་ཐེག་པའི་ལམ་
གྱི་རིམ་པའི་བླ་མ་རྣམས་ཀྱི་རྒྱུད་རིམ་ལ་ཇོ་བོ་རྗེས་ཉམས་ལེན་བྱིན་རླབས་རྒྱུད་
པ་ཞེས་ཐ་སྙད་མཛད་ལ། འདི་ལ་ཡང་རྡོ་རྗེ་ཐེག་པ་སྤྱིའི་བརྒྱུད་རིམ་དང་། ཇོ་བོ་
ཡབ་སྲས་ཀྱི་གསང་ཆོས་ཐུན་མོང་མིན་པ་བཀའ་གདམས་ཐིག་ལེ་བཅུ་དྲུག་གི་
བརྒྱུད་རིམ་གཉིས་ལས། དང་པོ་མདོ་སྔགས་སྤྱིའི་བརྒྱུད་རིམ་ལ་ཡང་རྒྱུད་སྡེ་
བཞིའི་དབང་ལུང་མན་ངག་མཐའ་ཡས་པ་ཡོད་མོད་ཀྱང་འདིར་མཐའ་དག་བྲི་མི་
ནུས་པས་གཞན་དུ་ཤེས་པར་བྱ་ཞིང་། འདིར་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་
ཆེན་པོ་ལ་མགོན་པོ་འཇམ་པའི་དབྱངས་ཀྱིས་སྙིགས་དུས་ཀྱི་ཚེ་ཐུང་འདི་ལ་མྱུར་
བ་ལས་ཀྱང་ཆེས་མྱུར་བར་འཚང་རྒྱ་བར་འདོད་པ་རྣམས་ཀྱིས་བཤེས་གཉེན་
བསྟེན་ཚུལ་ནས་སྤྱོད་པ་སྤྱི་བསླབ་ཀྱི་བར་ཐུན་མོང་བའི་ལམ་གྱི་རིམ་པ་ལ་མྱོང་
བ་ཐོན་ངེས་བྱས་ནས་བདེ་གསང་འཇིགས་གསུམ་གྱི་དབང་དང་མན་ངག་རྣམས་
ཐོབ་པར་བྱས་ལ་དེ་གསུམ་ཡ་མ་བྲལ་བའི་ཉམས་ལེན་ལ་འབད་དགོས་ཚུལ་རྒྱུ་
མཚན་དུ་མས་འདོམས་པར་མཛད་པ་ལྟར་བསྟན་པའི་སྙིང་པོ་མཐར་ཐུག་པའི་
ཉམས་ལེན་གྱི་གནད་འདི་དག་མ་ནུབ་ན་ཅི་མ་རུང་སྙམ་དུ་སྨོན་པས་གསང་བདེ་
འཇིགས་གསུམ་གྱི་དབང་ལུང་མན་ངག་གི་བརྒྱུད་རིམ་བླ་མ་རྣམས་ཀྱི་མཚན་
ཙམ་ཞིག་བརྗོད་པ་ནི། སྟོན་པ་བཅོམ་ལྡན་འདས་ཐུབ་པའི་དབང་པོ་ཐུགས་རྗེ་
ཅན་འདིས་རྡོ་རྗེ་ཐེག་པའི་ཆོས་ཀྱི་འཁོར་ལོ་བསྐོར་ཚུལ་ནི་ཐུབ་པའི་རྣམ་ཐར་གྱི་
སྐབས་སུ་བཤད་ཟིན་པ་ལྟར་ཡིན་ལ། ཐུབ་པའི་དབང་པོ་ནས་ད་ལྟའི་བར་དུ་རྡོ་
རྗེ་ཐེག་པའི་བླ་མ་བརྒྱུད་རིམ་ཇི་ལྟར་བྱུང་བ་ནི། སྟོན་པ་ཞལ་བཞུགས་དུས་ནུབ་
- 420 -



ལམ་རིམ་བླ་མ་བརྒྱུད་པའི་རྣམ་ཐར།
ཕྱོགས་ཨོ་ཌི་ཡའི་ཡུལ་ན་རྒྱལ་པོ་ཨིནྡྲ་བྷོ་ཏི་ཞེས་བྱ་བ་བྱུང་སྟེ། རྒྱལ་པོ་དེ་ཁང་
བཟང་གི་ཐོག་ན་གནས་པའི་ཚེ་དགེ་སློང་དགྲ་བཅོམ་པ་ནམ་མཁའ་ལ་འཕུར་ཏེ་
ཤར་ནུབ་ཏུ་འགྲོ་བ་དག་མཐོང་བ་ན་འདི་དག་ཅི་ཡིན་ཞེས་དྲིས་པས། བློན་པོས་
སངས་རྒྱས་འཇིག་རྟེན་དུ་བྱོན་པའི་རྒྱུས་ཡོད་པ་དག་གིས་འདི་དག་ནི་ཤཱཀྱའི་
རྒྱལ་པོ་ཟས་གཙང་གི་སྲས་པོ་སངས་རྒྱས་ནས་འཕགས་ཡུལ་ན་ཆོས་ཀྱི་འཁོར་
ལོ་བསྐོར་བར་མཛད་པ་དེའི་ཉན་ཐོས་དག་ཡུལ་གཞན་དང་གཞན་དུ་རྒྱུ་བ་ན་
ནམ་མཁའ་ལ་འཕུར་ཏེ་འགྲོ་བས་རྒྱལ་པོས་གཟིགས་པ་དེ་དག་ཀྱང་སངས་རྒྱས་
ཀྱི་ཉན་ཐོས་དག་གོ །ཞེས་བརྗོད་པ་ན་རྒྱལ་པོ་ཕྱིར་མི་ལྡོག་པའི་དད་པ་སྐྱེས་ཏེ་
སངས་རྒྱས་ལ་གསོལ་བ་བཏབ་པས་སྟོན་པས་མཁྱེན་བཞིན་དུ་འཁོར་དང་བཅས་
པ་རྫུ་འཕྲུལ་གྱིས་བྱོན་ནས་རྒྱལ་པོའི་ཁང་བཟང་དུ་ཕེབས་ཏེ་རྒྱལ་པོ་ལ་ཆོས་
བསྟན་པས་རྒྱལ་པོ་དད་པ་ལྷག་པར་སྐྱེས་ཤིང་། འདི་སྐད་དུ་བདག་གིས་ཁྱིམ་
པའི་རྟགས་ཆ་ལུགས་མ་བོར་བར་འདི་ཉིད་དུ་གནས་ནས་འཚང་རྒྱ་བར་ནུས་པ་
ཞིག་འདོད་ཅེས་ཞུས་པས་རྒྱལ་པོ་དེ་རིན་པོ་ཆེ་ལྟ་བུའི་གདུལ་བྱ་ཡིན་པས་བཅོམ་
ལྡན་འདས་ཀྱིས་དཔལ་གསང་བ་འདུས་པའི་དཀྱིལ་འཁོར་དུ་རྡོ་རྗེ་འཆང་གི་སྐུར་
བཞེངས་ ནས་ དབང་ བསྐུར། གདམས་ ངག་ བསྟན། རྒྱུད་ གསུངས། ཕྱག་ན་རྡོ་
རྗེས་ལེགས་པར་ཁྲིད་པས་རྒྱལ་པོ་ཨིནྡྲ་བྷོ་ཏིས་ལམ་ཐུན་མོང་བ་དང་ཐུན་མོང་
མིན་པའི་རིམ་གཉིས་ཀྱི་རྣམ་འབྱོར་མཐར་ཕྱིན་ཏེ་སྤྲོས་བཅས་ཀྱི་སྤྱོད་པ་སྤྱད་
ནས་ཚེ་དེ་ཉིད་ལ་ཟུང་འཇུག་གི་སྐུ་གྲུབ། དེ་ནས་རྒྱལ་པོ་ཨིནྡྲ་ བྷོ་ཏིས་ཡུལ་དེའི་
སྐྱེ་བོ་རྣམས་ལ་རྡོ་རྗེའི་ཐེག་པ་བསྟན་པས་གྲུབ་པ་ཐོབ་པ་བགྲང་བ་ལས་འདས་
པ་བྱུང་ཞིང་དཔལ་གསང་བ་འདུས་པའི་དབང་དང་གདམས་ངག་རྣམས་སྤེལ་བ་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ལ་བཀའ་བབས་པ་ཀླུ་མོ་རྣལ་འབྱོར་མ་ལ་རྫོགས་པར་གནང་། དེས་རྒྱལ་པོ་བི་
སུ་ཀ་པ་ལ་གནང་། དེས་ཀྱང་བསྒོམས་པས་གྲུབ་པ་ཐོབ་སྟེ་དཔལ་ལྡན་ས་ར་ཧ་
པ་ལ་གནང༌། དེས་ཀྱང་བསྒོམས་པས་གྲུབ་པ་ཐོབ་སྟེ་དཔལ་མགོན་འཕགས་པ་
ཀླུ་སྒྲུབ་ལ་དཔལ་གསང་བ་འདུས་པའི་དབང་ལུང་མན་ངག་ཐམས་ཅད་རྫོགས་
པར་གནང། འཕགས་པ་ཀླུ་སྒྲུབ་ཀྱིས་ལྷོ་ཕྱོགས་དཔལ་གྱི་རི་བོར་བསྒོམས་ནས་
སྐུ་ཚེ་དེ་ལ་ཟུང་འཇུག་གི་སྐུ་བརྙེས་ནས་སྲས་ཀྱི་ཐུ་བོ་ཨཱརྱ་དེ་བ་དང་། ཀླུའི་བྱང་
ཆུབ་དང་། ཤཱཀྱ་བཤེས་གཉེན་དང༌། ཟླ་བ་གྲགས་པ་སོགས་ཐུགས་སྲས་མང་པོ་
ལ་དཔལ་གསང་བ་འདུས་པའི་དབང་ལུང་མན་ངག་རྣམས་རྫོགས་པར་གནང་།
སློབ་དཔོན་ཨཱརྱ་དེ་བ་དང༌། སློབ་དབོན་ཀླུའི་བྱང་ཆུབ་དང་། སློབ་དཔོན་ཤཱཀྱ་
བཤེས་ གཉེན་དང༌། སློབ་ དཔོན་ ཟླ་ བ་ གྲགས་ པ་བཞི་ གས་ དཔལ་ གསང་ བ་
འདུས་པའི་ལམ་རིམ་གཉིས་མཐར་ཕྱིར་ཏེ་སྐུ་ཚེ་དེ་ལ་ཟུང་འཇུག་རྡོ་རྗེ་འཛིན་
པའི་གོ་འཕང་བརྙེས། གཞན་ཡང་སློབ་དཔོན་སངས་རྒྱས་བསྐྱངས་སོགས་སློབ་
དཔོན་ཀླུ་སྒྲུབ་ཀྱི་ཐུགས་སྲས་ཟུང་འཇུག་གྲུབ་པ་ཆེས་མང་ངོ༌། །སློབ་དཔོན་ཀླུ་
སྒྲུབ་ཡབ་སྲས་དེ་དག་ལས་གསང་བ་འདུས་པའི་དབང་ལུང་མན་ངག་གི་བརྒྱུད་
རིམ་མཐའ་ཡས་པ་བྱུང་མོད་ཀྱང་མཐའ་དག་བགྲང་བར་ག་ལ་ནུས། ཡོངས་སུ་
གྲགས་པའི་དབང་གི་བརྒྱུད་རིམ་ནི། སློབ་དཔོན་མ་ཏཎི་པ། དེས་གྲུབ་ཆེན་ཏེ་ལོ་
པ། དེས་པཎ་ཆེན་ནཱ་རོ་པ། དེས་སྒྲ་སྒྱུར་མར་པ་ལོ་ཙཱ། དེས་མཚུར་སྟོན་དབང་གི་
རྡོ་ རྗེ། དེས་འཁོར་ སྟོན་གད་ པ་ ཀཱིརྟི། དེས་ བྱ་ སྒང་བ་བསོད་ནམས་རིན་ཆེན།
དེས་ཐུར་ལྷ་བ་ཚུལ་ཁྲིམས་སྐྱབས། དེས་ཐང་སྦེ་བ་འཕགས་པ་སྐྱབས། དེས་
གསེར་སྡིངས་པ་གཞོན་ནུ་འོད། དེས་ཀུན་མཁྱེན་ཆོས་སྐུ་འོད་ཟེར། དེས་ཀུན་
422-



A)
ལམ་རིམ་བླ་མ་བརྒྱུད་པའི་རྣམ་ཐར།
མཁྱེན་འཕགས་པ་འོད། དེས་ཆོས་རྗེ་བུ་སྟོན་རིན་ཆེན་གྲུབ། དེས་ཁྱུང་པོ་ལྷས་པ་
གཞོན་ནུ་བསོད་ནམས། དེས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ། དེས་མཁས་
གྲུབ་དགེ་ལེགས་དཔལ་བཟང་། དེས་པཎ་ཆེན་ཆོས་ཀྱི་རྒྱལ་མཚན། དེས་གྲུབ་
ཆེན་ཆོས་རྡོ་རྗེ། དེས་རྒྱལ་བ་བློ་བཟང་དོན་གྲུབ། དེས་མཁས་གྲུབ་སངས་རྒྱས་
ཡེ་ཤེས། དེས་རྗེ་བཙུན་བློ་བཟང་ཆོས་ཀྱི་རྒྱལ་མཚན། དེས་རྡོ་རྗེ་འཛིན་པ་དཀོན་
མཆོག་རྒྱལ་མཚན། དེས་རྗེ་བཙུན་བློ་བཟང་ཡེ་ཤེས། དེས་རྡོ་རྗེ་འཛིན་པ་བློ་
བཟང་རིག་གྲོལ། དེས་མཁས་ཤིང་གྲུབ་པ་རྡོ་རྗེ་འཛིན་པ་ཡེ་ཤེས་དཔལ་འབྱོར།
བཀའ་དྲིན་མཚུངས་མེད་རྡོ་རྗེ་འཛིན་པ་ཆེན་པོ་དེའི་ཞབས་དྲུང་དུ་བདག་གིས་
དཔལ་གསང་བ་འདུས་པའི་དབང་བཞི་ཡོངས་སུ་རྫོགས་པ་ཐོབ། ཡང་རྗེ་ཐམས་
ཅད་མཁྱེན་པ་ནས་རྗེ་བཙུན་ཤེས་རབ་སེང་གེ་འདུལ་ནག་པ་དཔལ་ལྡན་བཟང་
པོ། རྒྱུད་ཆེན་དགེ་འདུན་འཕེལ། རྒྱུད་ཆེན་བཀྲ་ཤིས་འཕགས། རྒྱུད་ཆེན་བསམ་
གྲུབ་རྒྱ་མཚོ། རྒྱུད་ཆེན་བརྩོན་འགྲུས་འཕགས། རྒྱུད་ཆེན་རྡོ་རྗེ་བཟང་པོ། རྒྱུད་
ཆེན་ སངས་ རྒྱས་ རྒྱ་ མཚོ། རྒྱུད་ ཆེན་ དཀོན་ མཆོག་ རྒྱ་ མཚོ། རྒྱུད་ ཆེན་ དཀོན་
མཆོག་ཡར་འཕེལ། ཐང་སག་པ་དངོས་གྲུབ་རྒྱ་མཚོ། གྲུབ་པའི་དབང་ཕྱུག་དོན་
ཡོད་མཁས་གྲུབ། རྗེ་བཙུན་ངག་དབང་བྱམས་པ། རྗེ་བཙུན་བླ་མ་བཀའ་དྲིན་
མཚུངས་མེད་དེ་ཉིད་ཀྱི་ཞབས་དྲུང་དུ་བདག་གིས་དཔལ་གསང་བ་འདུས་པའི་
དབང་དང་རྒྱུད་ཀྱི་ལུང་རིམ་གཉིས་ཀྱི་མན་ངག་ཡོངས་སུ་རྫོགས་པ་ཐོབ། ཡང་
དཔལ་མགོན་འཕགས་པ་ཀླུ་སྒྲུབ་ནས་སློབ་དཔོན་ཟླ་བ་གྲགས་པ། སློབ་པའི་རྡོ་
རྗེ། གྲུབ་ཆེན་ནག་པོ་སྤྱོད་པ། བླ་མ་སྤྲིན་གྱི་ཤུགས་ཅན། རྗེ་རིན་པོ་ཆེ་འགོས།
མང་ར་བ་སེང་གེ་རྒྱལ་མཚན། རྡོག་ཡེ་ཤེས་སེང་གེ །རྡོག་ཨཱརྱ་དེ་བ། གླན་ཚ་ཉི་
- 423 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མ་ལྕམ། ལྟག་ པ་ རིན་ཆེན་གྲགས། ཐུར་ལྷ་བ་ཚུལ་ ཁྲིམས་སྐྱབས། ཐང་སྦེ་བ་
འཕགས་པ་སྐྱབས། གསེར་སྡིངས་ པ་གཞོན་ནུ་འོད། ཀུན་མཁྱེན་ཆོས་སྐུ་འོད་
ཟེར། ཀུན་མཁྱེན་འཕགས་པ་འོད། ཆོས་རྗེ་བུ་སྟོན་རིན་ཆེན་གྲུབ། བླ་མ་དམ་པ་
བསོད་ནམས་རྒྱལ་མཚན། སྒྲ་སྒྱུར་ནམ་མཁའ་བཟང་པོ། །མཉམ་མེད་རྗེ་བཙུན་
རེད་མདའ་བ་ཆེན་པོ། ཆོས་ཀྱི་རྒྱལ་པོ་ཙོང་ཁ་པ་ཆེན་པོ། རྗེ་བཙུན་ཤེས་རབ་
སེང་གེ །རྒྱུད་ཆེན་སྦྱིན་པ་དཔལ་བ་ནས་འདུས་པའི་བཤད་སྲོལ་སྤེལ་བའི་རྒྱུད་
འཛིན་རིམ་པར་བརྒྱུད་པ་ཡོངས་སུ་གྲགས་པ་ལྟར་ལ་འདུས་པའི་བསྟན་པའི་
བདག་པོ་རྗེ་བཙུན་ངག་དབང་བྱམས་པ་ནས་པཎ་ཆེན་ཐམས་ཅད་མཁྱེན་པ་རྗེ་
བཙུན་བློ་བཟང་དཔལ་ལྡན་ཡེ་ཤེས། སྐྱབས་མགོན་བཀའ་དྲིན་མཚུངས་མེད་དེ་
ཉིད་ཀྱི་ཞབས་དྲུང་དུ་བདག་གིས་དཔལ་གསང་བ་འདུས་པའི་རྒྱུད་ཀྱི་བཤད་པ་
འགྲེལ་པ་བཞི་སྦྲགས་སུ་གྲགས་པ་ཆ་ཚང་བ་ཐོབ་བོ།། །།
དཔལ་འཁོར་ལོ་སྡོམ་པའི་ཆོས་སྐོར་བརྒྱུད་རིམ་བཞུགས་སོ། །
དཔལ་འཁོར་ལོ་སྡོམ་པའི་ཆོས་སྐོར་ནི། སྟོན་པ་ཐུབ་དབང་རྡོ་རྗེ་འཆང་གིས་
གསང་བའི་བདག་པོ་ཕྱག་ན་རྡོ་རྗེ་ལ་འཁོར་ལོ་སྡོམ་པའི་དབང་དང་རྒྱུད་ཡོངས་
སུ་རྫོགས་པ་གནང་། གསང་བའི་བདག་པོས་གྲུབ་ཆེན་ས་ར་ཧ་ལ་གནང་། དེས་
དཔལ་མགོན་འཕགས་པ་ཀླུ་གྲུབ་ལ། དེས་དཔལ་ཤ་བ་རི་པ་ལ། དེས་གྲུབ་ཆེན་
ལཱུ་ཧི་པ་ལ། དེས་རྒྱས་པོ་དྷ་རི་ཀ་པ་ལ། དེས་སློབ་དཔོན་རྡོ་རྗེ་དྲིལ་བུ་པ་ལ།
དེས་གྲུབ་ཆེན་རུས་སྦལ་ཞབས་ལ། དེས་གྲུབ་ཆེན་ཛཱ་ལན་དྷ་ར་པ་ལ། དེས་གྲུབ་
ཆེན་ནག་པོ་སྤྱོད་པ་ལ། དེས་གྲུབ་ཆེན་གསང་བ་པ་ལ། དེས་གྲུབ་ཆེན་རྣམ་རྒྱལ་
- 424 -



ལམ་རིམ་བླ་མ་བརྒྱུད་པའི་རྣམ་ཐར། །
ཞབས་ལ། དེས་གྲུབ་ཆེན་ཏེ་ལོ་པ་ལ། དེས་པཎ་ཆེན་ནཱ་རོ་པ་ལ། དེས་ཕམ་
མཐིང་པ་སྐུ་མཆེད་ལ། དེས་གློག་སྐྱ་ཤེས་རབ་བརྩེགས་ལ། དེས་མལ་ལོ་ཙཱ་བ་
བློ་གྲོས་གྲགས་ལ། དེས་ས་ཆེན་ཀུན་དགའ་སྙིང་པོ་ལ། དེས་རྗེ་བཙུན་བསོད་
ནམས་རྩེ་མོ་ལ། དེས་རྗེ་བཙུན་གྲགས་པ་རྒྱལ་མཚན་ལ། དེས་ཆོས་རྗེ་ས་པཎྜི་ཏ་
ལ། དེས་རྒྱལ་སྲས་བསོད་ནམས་སེང་གེ་ལ། དེས་སློབ་དཔོན་སངས་རྒྱས་འབུམ་
ལ། དེས་མཆོག་ལྡན་ལེགས་པའི་བློ་གྲོས་ལ། དེས་བླ་མ་དཔལ་ལྡན་སེང་གེ་ལ།
དེས་བུ་སྟོན་རིན་ཆེན་གྲུབ་ལ། དེས་ཁྱུང་པོ་ལྷས་པ་གཞོན་ནུ་བསོད་ནམས་ལ།
དེ་ལ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་གསན། རྗེ་རིན་པོ་ཆེ་ནས་བརྒྱུད་རིམ་
ཕལ་ཆེར་གསང་བ་འདུས་པ་དང་འདྲ་བ་ལ་བདེ་མཆོག་ལཱུ་ཧི་པའི་རིམ་གཉིས་ཀྱི་
མན་ངག་རྣམས་ཐང་སག་པ་དངོས་གྲུབ་རྒྱ་མཚོས་གྲུབ་པའི་དབང་ཕྱུག་འཇམ་
དབྱངས་བདེ་བའི་རྡོ་རྗེ་ལ་གནང་། དེས་རྗེ་བཙུན་ངག་དབང་བྱམས་པ་ལ་གནང་།
གྲུབ་ཆེན་དྲིལ་བུ་ལུགས་ཀྱི་བདེ་མཆོག་གི་དབང་དང་རིམ་གཉིས་ཀྱི་མན་ངག་
རྣམས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་རྡོ་རྗེ་འཛིན་པ་དཀོན་མཆོག་
རྒྱལ་མཚན་ལ་གནང་། དེས་སྐྱིད་ཤོད་ཞབས་དྲུང་ངག་དབང་བསྟན་འཛིན་འཕྲིན་
ལས་ལ་གནང་། དེས་མཁས་གྲུབ་བློ་བཟང་མཁས་བཙུན་ལ་གནང་། དེས་ རྗེ་
བཙུན་ངག་དབང་བྱམས་པ་ལ་གནང་སྟེ། རྗེ་བཙུན་བླ་མ་བཀའ་དྲིན་མཚུངས་
མེད་དེ་ཉིད་ཀྱི་ཞབས་དྲུང་དུ་བདག་གིས་ལེགས་པར་ཐོབ་བོ། །བདེ་མཆོག་རྒྱུད་
འགྲེལ་སྦས་དོན་ཀུན་གསལ་རྩ་འགྲེལ་སྦྲགས་པའི་ལུང་དང་རྩ་བཤད་སྦྱར་བའི་
མན་ངག་ནི་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་
ཤེས་དཔལ་བཟང་པོའི་ཞབས་དྲུང་དུ་བདག་གིས་ལེགས་པར་ཐོབ་བོ།། །
75-



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དཔལ་རྡོ་རྗེ་འཇིགས་བྱེད་ཆེན་པོའི་ཆོས་སྐོར་
བརྒྱུད་རིམ་བཞུགས་སོ། ། །
དཔལ་རྡོ་རྗེ་འཇིགས་བྱེད་ཆེན་པོའི་ཆོས་སྐོར་ནི། འཕགས་ཡུལ་གྱི་གྲུབ་
ཆེན་ལཱ་ལི་ཏས་འཇམ་དཔལ་མཚན་བརྗོད་ཞལ་འདོན་དུ་མཛད་པ་ན། རྡོ་ རྗེ་
འཇིགས་བྱེད་ འཇིགས་ པར་བྱེད། །ཅེས་པ་དང་། ཁྲོ་བོའི་རྒྱལ་པོ་ གདོང་དྲུག་
འཇིགས། །ཞེས་པ་དང༌། གཤིན་རྗེ་གཤེད་པོ་བགེགས་ཀྱི་རྒྱལ། །ཞེས་པ་རྣམས་
ཀྱི་དོན་ལ་བསམས་པ་ན། དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་དང་གཤིན་
རྗེའི་གཤེད་དམར་ནག་གི་རྒྱུད་རྣམས་ཡོད་པར་བསམས་ནས་འཕགས་ཡུལ་གྱི་
པཎ་གྲུབ་རྣམས་ལ་རྩད་བཅད་ཀྱང་དེ་དུས་རྒྱུད་འདི་དག་འཕགས་ཡུལ་ན་མ་
བཞུགས་པས་མ་རྙེད། སྨྱོན་གྱི་ཡུལ་ན་བཞུགས་པར་རིག་ནས་བླ་མ་དང་ རྗེ་
བཙུན་འཇམ་པའི་དབྱངས་དབྱེར་མ་མཆིས་པ་ལ་གསོལ་བ་ཤུགས་དྲག་ལ་རྒྱུན་
རིང་བ་བཏབ། རྒྱལ་བའི་བསྟན་པ་འབའ་ཞིག་ལ་དགོངས་ཏེ་ཉིད་ཀྱི་སྐུ་དང་སྲོག་
ལའང་མི་ལྟ་བར་དཀའ་བ་ཆེན་པོས་ཨོ་རྒྱན་གྱི་ཡུལ་དུ་བྱོན་ནས་གསོལ་བ་
ཤུགས་དྲག་ཏུ་བཏབ་པ་ན་ཡེ་ཤེས་ཀྱི་མཁའ་འགྲོ་མས་རྗེས་སུ་བཟུང་སྟེ་དཔལ་རྡོ་
རྗེ་འཇིགས་བྱེད་ཆེན་པོའི་དབང་དང་གཤིན་རྗེའི་གཤེད་དམར་ནག་གཉིས་ཀྱི་
དབང་ རྣམས་ གནང་། གདམས་ པ་ དང༌ རྗེས་ སུ་ བསྟན་ པ་ ལེགས་ པར་ སྩལ།
སེམས་ཅན་རྣམས་ཀྱི་དོན་དུ་རྒྱུད་ཀྱི་གླེགས་བམ་གནང་དགོས་པར་གསོལ་བ་
བཏབ་པ་ན་ཡེ་ཤེས་ཀྱི་མཁའ་འགྲོ་མས་ཆོས་མཛོད་ཞལ་ཕྱེ་ནས་དཔལ་རྡོ་རྗེ་
འཇིགས་བྱེད་ཆེན་པོའི་རྩ་བའི་རྒྱུད་རྒྱས་པ་ཤོ་ལོ་ཀ་འབུམ་རྟོག་པ་སུམ་བརྒྱ་ཡོད་
- 426 -



ལམ་རིམ་བླ་མ་བརྒྱུད་པའི་རྣམ་ཐར།
པ་རྣམས་བསྟན་ཏེ་ཞག་བདུན་གྱི་རིང་ལ་འདིའི་ནང་ནས་གང་བློ་ལ་གཟུང་ཐུབ་
པ་རྣམས་ཟུངས། དེ་ལས་མི་ཡོང་ཞེས་རྒྱུད་ཐམས་ཅད་མ་གནང་བ་ན་གྲུབ་ཆེན་
གྱིས་ཞག་བདུན་གྱི་རིང་ལ་གླེགས་བམ་ཆེན་པོ་འདི་ནས་མང་པོ་ཞིག་འཛིན་མི་
ཐུབ་པས་སྨོན་ལམ་གདབ་པ་གལ་ཆེ་དགོངས་ནས་ཞག་བདུན་གྱི་རིང་རྒྱུད་ཀྱི་
གླེགས་བམ་རྣམས་ལ་མཆོད་པ་ཕུལ་ཏེ་ཕྱག་དང་བསྐོར་བ་བྱེད་ཅིང་གསོལ་བ་
ཤུགས་དྲག་ཏུ་བཏབ་པ་ན་ཞག་བདུན་སོང་བའི་ཉིན་རྟོག་པ་སུམ་བརྒྱའི་ནང་ནས་
དངོས་གྲུབ་ཀྱི་རྟོག་པ་ཞེས་བྱ་བ་དཔལ་རྡོ་རྗེ་འཇིགས་བྱེད་ཆེན་པའི་རྒྱུད་རྟོག་པ་
བདུན་པ་འདི་ཐུགས་ལ་ཝལ་གྱིས་ཤར། འདི་ལ་ནོར་འཁྲུལ་དང་ལྷག་ཆད་ཡོད་
དམ་མེད་བལྟ་དགོས་དགོངས་པ་ན། དེའི་ཐད་ཀྱི་གླེགས་བམ་རང་ཞལ་བྱེ་ནས་
ཐུགས་ལ་གང་ཤར་བ་དེ་ཁ་ཇི་བཞིན་དུ་བྱུང༌། དེ་མ་ཐག་གླེགས་བམ་རྣམས་
མཁའ་འགྲོ་མ་རྣམས་ཀྱི་གསང་བའི་ཆོས་མཛོད་དུ་བཞུགས་སུ་གསོལ། དེ་ནས་
གྲུབ་ཆེན་ལཱ་ལི་ཏས་འཕགས་ཡུལ་དུ་ཕེབས་ནས་གཤིན་རྗེའི་གཤེད་དམར་ནག་
འཇིགས་གསུམ་ག་དང་། ཁྱད་པར་དཔལ་རྡོ་རྗེ་འཇིགས་བྱེད་ཆེན་པོའི་དབང་
དང་རིམ་གཉིས་ཀྱི་མན་ངག་རྒྱུད་ཀྱི་ལུང་རྣམས་སྐལ་བ་དང་ལྡན་པ་མང་པོ་ལ་རྒྱ་
ཆེར་སྤེལ་བས་ལམ་འདི་ལ་བརྟེན་ནས་གྲུབ་པ་ཐོབ་པ་ཆེས་མང་བ་བྱུང་། རྒྱུད་
འཛིན་འཕྲིན་ལས་ཀྱི་བཀའ་བབ་པ་ནི་གྲུབ་ཆེན་དོན་ཡོད་རྡོ་རྗེ་ཆེ་ཆུང་གཉིས་
སོ། །དོན་ཡོད་རྡོ་རྗེ་ཆུང་བས་གྲུབ་ཆེན་པདྨ་བཛྲ་ལ་གནང་། དེས་གྲུབ་ཆེན་མར་
མེ་མཛད་སྲུང་ཆེན་པོ་ལ་གནང་། དེས་རྒྱུད་འདི་སྤེལ་བའི་སྨོན་ལམ་རླབས་པོ་
ཆེའི་མཐུ་གྲུབ་པ་རྭ་ལོ་རྡོ་རྗེ་གྲགས་ལ་གནང་། རྭ་ལོ་ཆེན་པོས་དབུས་གཙང་
ཁམས་གསུམ་གྱི་སའི་ཆ་ཐམས་ཅད་དུ་སྐལ་བ་དང་ལྡན་པ་མཐའ་ཡས་པ་ལ་རྒྱ་
- 427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
ཆེར་སྤེལ་ཞིང་། རྒྱུད་འདི་དབུ་འཕང་མཐོན་པོར་བྱས་ཏེ་རྟོག་བདུན་གྱི་ལུང་རེ་
ཙམ་ཞུ་བ་ལའང་གསེར་སྲང་མང་པོ་འབུལ་དགོས་པ་གསེར་ཆོས་ཁོ་ནར་མཛད།
དེའི་ཚེ་དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་གྱི་སྒོ་ནས་ལས་བཞིའི་
འཕྲིན་ལས་གྲུབ་པ་དང༌། རིམ་གཉིས་ལ་མྱོང་བ་ཐོན་པ་དང་། རིམ་པ་དང་པོ་
མཐར་སོན་པ་དང་། རྫོགས་རིམ་གྱི་རྟོགས་པ་ཐོབ་པ་སོགས་ལམ་འདིའི་ནུས་པ་
ཐོན་པ་བགྲང་བ་ལས་འདས་པ་བྱུང་ངོ་། །རྭ་ལོ་ཆེན་པོས་རྒྱ་ཆེར་སྤེལ་བར་མཛད་
པ་ལས་འཕྲིན་ལས་རྒྱུད་འཛིན་གྱི་བཀའ་བབ་ནི་རྭ་ཆོས་རབ་བོ། །རྭ་ཆོས་རབ་
ཀྱིས་རྭ་ཡེ་ཤེས་སེང་གེ་ལ་གནང་། དེས་རྭ་འབུམ་སེང་ལ་གནང་། དེས་རྗེ་བཙུན་
རྒ་ལོ་ལ་གནང་། དེས་རོང་པ་ཤེས་རབ་སེང་གེ་ལ་གནང་། དེས་བླ་མ་ཡེ་ཤེས་
དཔལ་བ་ལ་གནང་སྟེ་བླ་མ་གོང་མ་དེ་དག་ཐམས་ཅད་ཀྱང་དཔལ་རྡོ་རྗེ་འཇིགས་
བྱེད་ཆེན་པོའི་རིམ་གཉིས་ལ་ནུས་པ་ཐོན་པ་ཤ་སྟག་གོ །བླ་མ་ཡེ་ཤེས་དཔལ་
བས་ཆོས་རྗེ་དོན་གྲུབ་རིན་ཆེན་ལ་གནང་སྟེ། ཆོས་རྗེ་དོན་གྲུབ་རིན་ཆེན་ནི་
དཔལ་རྡོ་རྗེ་འཇིགས་བྱེད་ཆེན་པོའི་གྲུབ་ཐོབ་ཏུ་ཡོངས་སུ་གྲགས་པ་ལྟར་ཡིན་
ཞིང་། ཆོས་རྗེ་དེས་དཔལ་རྡོ་རྗེ་འཇིགས་བྱེད་ཆེན་པོ་ལ་ཕྱི་ནང་གསང་བ་དེ་ཁོ་ན་
ཉིད་ཀྱི་མཆོད་པ་ཕུལ་ཏེ་གསོལ་བ་ཤུགས་དྲག་ཏུ་བཏབ་པ་ན་དཔལ་རྡོ་ རྗེ་
འཇིགས་བྱེད་ཆེན་པོའི་ཞལ་ནས་ང་སང་ཕོད་ད་ཙམ་ལུང་པ་འདིའི་མདའ་རུ་སླེབ་
ཡོང་བས་དེའི་བར་བདེ་བར་གྱིས་ཞེས་གསུངས། དེ་ནས་ཆོས་རྗེ་དོན་གྲུབ་རིན་
ཆེན་གྱིས་ཁོང་རང་བཞུགས་སའི་ལུང་པའི་མདའ་ན་རྗེ་རིན་པོ་ཆེ་འཁྲུངས་སའི་
ཡུལ་ཙོང་ཁ་ཡོད་པས་དེར་རྡོ་རྗེ་འཇིགས་བྱེད་ཀྱི་སྤྲུལ་པ་ཅི་འདྲ་ཞིག་ཡོང་སྙམ་དུ་
བརྟགས་པ་ན་ཙོང་ཁར་ཀླུ་འབུམ་དགེ་དང་ཤིང་བཟའ་ཨ་ཆོས་གཉིས་ཀྱི་སྲས་སུ་
- 428 -



ལམ་རིམ་བླ་མ་བརྒྱུད་པའི་རྣམ་ཐར། །
རྡོ་རྗེ་འཇིགས་བྱེད་ཀྱི་སྤྲུལ་པ་བྱོན་པར་རིག་ནས་ཡབ་ཡུམ་དེ་གཉིས་ལ་སྤྲུལ་
བའི་སྲས་དེ་ལ་གཙང་སྦྲ་དང་གཅེས་སྤྲས་བྱེད་དགོས་པའི་བཀའ་ནན་ཏན་དུ་
གནང་ཞིང་དམ་རྫས་བདུད་རྩི་རིལ་བུ་བཞེས་རྒྱུ་དང༌། སྐུ་ལ་བཅང་རྒྱུའི་སྲུང་
མདུད་སོགས་གནང་སྟེ་སྤྲུལ་པའི་སྐུ་དེ་མཇལ་བར་ཕེབས། དེ་ནས་ཡབ་ཡུམ་
གཉིས་ལ་ཟང་ཟིང་གི་དངོས་པོ་ཚད་མེད་པ་གནང་སྟེ་སྤྲུལ་པའི་སྐུ་འདི་ང་ལ་
དགོས་ཞེས་རྗེ་རིན་པོ་ཆེ་འཁྲུངས་མ་ཐག་ནས་བདག་གིར་མཛད་དོ། །དེ་ལྟར་ན་
རྗེ་རིན་པོ་ཆེ་འདི་ནི་རྗེ་བཙུན་འཇམ་པའི་དབྱངས་བསྟན་པ་དང་འགྲོ་བའི་དོན་དུ་
བསམ་བཞིན་དུ་བྱོན་པ་ཞིག་ཡིན་ལ། དེ་ལྟ་ནའང་ཕྱི་རབས་ཀྱི་གདུལ་བྱ་རྣམས་
ལ་འདོམས་པའི་ཕྱིར་རང་ཉིད་རྗེ་བཙུན་འཇམ་པའི་དབྱངས་ཡིན་ཞེས་ཞལ་གྱིས་
མ་བཞེས་པར་ཐ་མལ་པའི་ཚུལ་བཟུང་སྟེ། ཆོས་རྗེ་དོན་གྲུབ་རིན་ཆེན་ཡོངས་
འཛིན་དུ་བསྟེན་ནས་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་གདམས་ངག་
རྣམས་ལེགས་པར་གསན་ཏེ་དགུང་ལོ་བདུན་བརྒྱད་ཀྱི་དུས་ཙམ་ནས་དཔལ་རྡོ་
རྗེ་འཇིགས་བྱེད་ཆེན་པོའི་བསྙེན་སྒྲུབ་མཐར་ཕྱིན་པར་མཛད། དུས་ཕྱིས་དབུས་
སུ་ཕེབས་ནས་བླ་མ་དབུ་མ་པས་མཚམས་སྦྱར་ཏེ་རྗེ་བཙུན་འཇམ་པའི་དབྱངས་
ལ་འཇམ་དབྱངས་ཆོས་སྐོར་དང་། རྡོ་ རྗེ་འཇིགས་བྱེད་ཀྱི་གདམས་ངག་མང་དུ་
གསན་ཞིང་། དེ་ནས་རྗེ་བཙུན་འཇམ་དབྱངས་ཉིད་ཀྱིས་དངོས་སུ་ཞལ་བསྟན་
ནས་མདོ་སྔགས་ཀྱི་ཆོས་མཐའ་ཡས་པ་གསུངས་ཤིང་། ལྷག་པར་དཔལ་རྡོ་རྗེ་
འཇིགས་བྱེད་ཆེན་པོའི་དབང་གནང་བའི་ཚེ་རྗེ་བཙུན་འཇམ་པའི་དབྱངས་སྐད་
ཅིག་གིས་རྡོ་རྗེ་འཇིགས་བྱེད་ཀྱི་སྐུར་བཞེངས་ནས་དབང་བཞི་ཡོངས་སུ་རྫོགས་
པ་བསྐུར་བ་དང་། གཤིན་རྗེ་ཆོས་ཀྱི་རྒྱལ་པོ་སྲུང་མར་བཀའ་བསྒོ་བ་སོགས་
- 429 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཛད་པའི་རྣམ་འཕྲུལ་བསམ་གྱིས་མི་ཁྱབ་པ་དེ་འདྲ་ཡོད་པར་གསུངས། དེས་ན་
ཐུན་མོང་མིན་པའི་དབང་དུ་བྱས་ན་རྗེ་རིན་པོ་ཆེ་རང་ཉིད་རྗེ་བཙུན་འཇམ་
དབྱངས་དངོས་ཡིན་པར་མ་ཟད་ཡི་དམ་ཞི་ཁྲོ་གཉིས་ཀས་རྗེ་རིན་པོ་ཆེ་ལ་དངོས་
སུ་ཞལ་བསྟན་ནས་ཡི་དམ་འདིའི་དབང་དང་གདམས་ངག་རྣམས་རྫོགས་པར་
གནང་བ་ཡིན་པས་ཉེ་རྒྱུད་ཐུན་མོང་མིན་པའི་རྒྱུད་རིམ་གསོལ་འདེབས་སུ་བྱས་
ན་འདི་ལྟར། འཇམ་དཔལ་རྡོ་རྗེ་རྒྱལ་བ་ཙོང་ཁ་པ། །མཁས་གྲུབ་སྐུ་མཆེད་དྷརྨ་
བཛྲ་ཞབས། །དབེན་ས་ཡབ་སྲས་བློ་བཟང་ཆོས་ཀྱི་རྒྱལ། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །གྲུབ་པ་མཆོག་བརྙེས་དཀོན་མཆོག་རྒྱལ་མཚན་
དང༌། །དཀྱིལ་ འཁོར་ མངའ་ བདག་ བློ་ བཟང་ ཡེ་ ཤེས་ ཞབས། །རྗེ་ བཙུན་ བློ་
བཟང་བསྐལ་བཟང་རྒྱ་མཚོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །རྒྱལ་ ཀུན་ ཐུགས་ རྗེའི་ ངོ་བོ་ བྱམས་ པའི་ མཚན། །རྗེ་ བཙུན་ བློ་བཟང་
དཔལ་ལྡན་ཡེ་ཤེས་ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་
བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་བ་ཀུན་གྱི་ཡབ་གཅིག་འཇམ་
པའི་དབྱངས། །མ་རུང་ གདུལ་ དཀའ་ མཐའ་ དག་ འདུལ་བའི་ཕྱིར། །འཇིགས་
བྱེད་ ཁྲོ་བོ་ཆེན་པོའི་སྐུར་བསྟན་པ། །གསོལ་བ་འདེབས་སོ་དངོས་གྲུབ་རྣམ་
གཉིས་སྩོལ། །དེ་ལྟར་བསྟོད་པས་བྱང་ཆུབ་སྙིང་པོའི་བར། །འགལ་རྐྱེན་བདུད་
བཞིའི་ གཡུལ་ ལས་ རྣམ་ རྒྱལ་ ཏེ། །ཞི་ རྒྱས་ དབང་ དྲག་ གྲུབ་ ཆེན་ བརྒྱད་ ལ་
སོགས། །དངོས་གྲུབ་ཀུན་ཀྱིས་རྟག་ཏུ་འབྱོར་གྱུར་ཅིག །མདོར་ན་དེང་ནས་ཚེ་
རབས་ཐམས་ཅད་དུ། །འཇམ་དཔལ་དཔའ་བོས་དགྱེས་བཞིན་རྗེས་བཟུང་སྟེ། །
རིམ་གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་གོ་འཕང་བདེ་བླག་
- 430 -



ལམ་རིམ་བླ་མ་བརྒྱུད་པའི་རྣམ་ཐར། །
ཐོབ་གྱུར་ཅིག །ཅེས་པའོ། །རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་
ཀྱིས་ རྗེ་ བཙུན་ བློ་བཟང་བསྐལ་བཟང་རྒྱ་མཚོ་ལ་ གནང་། དེས་རྗེ་བཙུན་བློ་
བཟང་དཔལ་ལྡན་ཡེ་ཤེས་ལ་གནང་། རྗེ་དེ་ཉིད་ཀྱི་ཞབས་དྲུང་དུ་བདག་གིས་རྡོ་
རྗེ་འཇིགས་བྱེད་ཀྱི་དབང་ལེགས་པར་ཐོབ་ཅིང་། ཡང་རྗེ་བློ་བཟང་ཡེ་ཤེས་ཀྱིས་
རྡོ་རྗེ་འཛིན་པ་བློ་བཟང་རིག་གྲོལ་ལ་གནང༌། དེས་རྡོ་རྗེ་འཛིན་པ་ཡེ་ཤེས་དཔལ་
འབྱོར་ལ་གནང་། རྡོ་རྗེ་འཛིན་པ་དེའི་ཞབས་དྲུང་དུ་བདག་གིས་ཡི་དམ་འདིའི་
དབང་ཐོབ། ཡང་རྗེ་བློ་བཟང་ཡེ་ཤེས་ཀྱིས་མཁན་ཆེན་ངག་དབང་བློ་བཟང་ལ་
གནང་། དེས་ཁྲི་ཆེན་ནམ་མཁའ་བཟང་པོ་ལ་གནང་། དེའི་ཞབས་དྲུང་དུ་བདག་
གིས་ཡི་དམ་འདིའི་དབང་ཐོབ། ཡང་རྗེ་བཙུན་ཤེས་རབ་སེང་གེ་ནས་སྲད་རྒྱུད་
གོང་མ་རྣམས་ལ་རིམ་གྱིས་བརྒྱུད་པ་རྗེ་བཙུན་བླ་མ་ངག་དབང་བྱམས་པའི་
ཞབས་དྲུང་དུ་བདག་གིས་ཡི་དམ་འདིའི་དབང་དང་རིམ་གཉིས་ཀྱི་མན་ངག་
རྣམས་ལེགས་པར་ཐོབ་བོ། ། །
༈ གསང་བདེ་འཇིགས་གསུམ་གྱི་བརྒྱུད་རིམ་གོང་དུ་བསྟན་པ་དེ་དག་
ཀྱང་དེང་སང་ཡོངས་གྲགས་ལྟར་བཀོད་པ་ཡིན་གྱི། འདི་དག་ལ་ནང་གསེས་
ཀྱིས་ཕྱེ་ན་རྒྱ་གར་གྲུབ་ཆེན་མང་པོ་ནས་བརྒྱུད་པའི་བརྒྱུད་རིམ་དང་། ལོ་ཙཱ་བ་
མང་པོ་བརྒྱུད་པ་དང་། དེ་ལའང་དབང་གི་བརྒྱུད་པ་དང༌། རྒྱུད་ཀྱི་ལུང་གི་བརྒྱུད་
པ་དང༌། རིམ་གཉིས་ཀྱི་མན་ངག་མྱོང་ཁྲིད་ཀྱི་བརྒྱུད་པ་དང་། རྩ་བཤད་སྦྱར་
བའི་བཤད་སྲོལ་གྱི་བརྒྱུད་རིམ་སོགས་མང་དུ་ཡོད་དེ། རྗེ་རིན་པོ་ཆེའི་གསན་
ཡིག་དང༌། མཁས་གྲུབ་རིན་པོ་ཆེའི་གསན་ཡིག་དང་། པཎ་ཆེན་བློ་བཟང་ཆོས་
ཀྱི་རྒྱལ་མཚན་ གྱི་གསན་ཡིག་དང་། ཀུན་མཁྱེན་ལྔ་པ་ཆེན་པོའི་གསན་ཡིག་
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
གངྒཱའི་ཆུ་རྒྱུན་དང༌། རྗེ་བཙུན་བློ་བཟང་ཡེ་ཤེས་ཀྱི་གསན་ཡིག་སོགས་ལས་
གསུངས་པ་ལྟར་རོ།། །། །
ཇོ་བོ་ཡབ་སྲས་ཀྱི་གསང་ཆོས་ཐུན་མོང་མིན་པ་བཀའ་གདམས་ཐིག་ལེ་
བཅུ་དྲུག་གི་བརྒྱུད་རིམ་བཞུགས་སོ། ། །
ཇོ་བོ་ཡབ་སྲས་ཀྱི་གསང་ཆོས་ཐུན་མོང་མིན་པ་བཀའ་གདམས་ཐིག་ལེ་བཅུ་
དྲུག་གི་བརྒྱུད་རིམ་ནི། ཇོ་བོ་ཡབ་སྲས་ཞལ་བཞུགས་དུས་ཤིན་ཏུ་གསང་བར་
མཛད་ནས་གསང་ཆོས་འདི་འཛིན་པའི་སྨོན་ལམ་གྱི་མཐུ་གྲུབ་པ་རྗེ་བཙུན་འཇམ་
པའི་དབྱངས་ཀྱིས་བྱིན་གྱིས་བརླབས་པའི་བཤེས་གཉེན་ཆེན་པོ་རྔོག་ལེགས་པའི་
ཤེས་ རབ་ གཅིག་ པུ་ ལ་ གནང་ སྟེ་ བཀའ་ རྒྱ་ དམ་པོར་བཏབ། ཇོ་བོ་ རྗེ་ ཞིང་
གཤེགས་ནས་འབྲོམ་རིན་པོ་ཆེས་དགེ་བཤེས་ཀ་བ་ལ་འདིའི་དབང་དང་གདམས་
ངག་མདོར་བསྡུས་ཤིག་གནང་ནས་བཀའ་རྒྱས་བཏབ། སྲས་ཀྱི་ཐུ་བོ་སྐུ་མཆེད་
གསུམ་ལས་ཕུ་ཆུང་བ་ལ་བཀའ་གདམས་སྙིང་གི་ཐིག་ལེའི་མན་ངག་གི་མཛོད་
འཛིན་པར་ལུང་བསྟན་མཛད་དོ། །དེས་ན་འབྲོམ་རིན་པོ་ཆེའི་ཐུགས་སྲས་དགེ་
བའི་བཤེས་གཉེན་ཕུ་ཆུང་བ་ཞེས་གྲགས་པ་དེ་ནི། འཕན་ཡུལ་རྒྱལ་གྱི་སྐྱི་ར་རྫིང་
ཁར་ལྕགས་མོ་ལུག་གི་ལོ་ལ་སྐུ་འཁྲུངས། ཚེ་རབས་མང་པོར་ལམ་ལ་སྦྱངས་པའི་
བག་ ཆགས་ བརྟས་ པས་ བྱིས་པའི་དུས་ནས་ མི་རྟག་ པ་ རྟོགས་ པའི་ བློ་ རང་
འཁྲུངས་བྱུང་སྟེ་སྲིད་པའི་ཕུན་ཚོགས་གང་ལའང་མ་ཆགས་པར་རྒྱལ་བའི་བསྟན་
པ་ལ་ཞུགས་ཏེ་ཆོས་རྣམ་དག་ཅིག་མཛད་བཞེད་ནས་རྒྱལ་ལྷ་ཁང་དུ་བྲོས་ཏེ་ཞང་
ཆེན་པོ་དང་། གླན་ ཚུལ་ བྱང་ལ་རབ་ཏུ་བྱུང་། མཚན་གཞོན་ནུ་རྒྱལ་མཚན་དུ་
- 432 -



ལམ་རིམ་བླ་མ་བརྒྱུད་པའི་རྣམ་ཐར། །
བཏགས། དེ་ནས་ འདུལ་བའི་བཅས་མཚམས་རྣམས་མིག་ གི་འབྲས་ བུ་ ལྟར་
བསྲུང་ཞིང་སྔོན་བྱོན་དམ་པའི་རྣམ་ཐར་བསམས་ཏེ་ཐོས་བསམ་སྒོམ་གསུམ་ཆ་
ཚང་བ་ཞིག་མཛད་བཞེད་ནས་མཁས་པ་ཆེན་པོ་ཁུ་སྟོན་ལ་ཕར་ཕྱིན་གྱི་འགྲེལ་
ཆུང་ཚར་བཅོ་ལྔ་གསན་པ་སོགས་ཐོས་པ་མང་དུ་མཛད། འདུལ་བ་ལའང་གསན་
སྦྱོང་མཐར་ཕྱིན་པར་མཛད། སྙེ་ཐང་དུ་ཇོ་བོའི་ཞལ་མཇལ་ཞིང་ཆོས་ཀྱང་ཅུང་
ཟད་གསན། ཇོ་བོ་གཤེགས་ནས་དགེ་བཤེས་སྟོན་པའི་ཕྱགས་ཕྱི་མཛད་ནས་རྭ་
སྒྲེང་དུ་ཕེབས། གདམས་ པ་ རྫོགས་ པར་ གསན་ཞིང་ཐུགས་ཉམས་ སུ་བཞེས།
དགེ་བཤེས་སྟོན་པའི་བཀའ་ལུང་གིས་སློབ་མ་སྐྱོང་བའང་མཛད་དེ། འབྲོམ་རིན་
པོ་ཆེའི་ཞབས་དྲུང་དུ་དགེ་སློང་གསར་བུ་བྱུང་བ་རྣམས་ལ་འདུལ་བའི་བསླབ་བྱ་
ལེགས་པར་སློབས་ཤིག་ཅེས་བཀའ་གནང་ནས། འདུལ་བའི་ཕྱག་ལེན་ཁྲིད་པར་
མཛད། དགེ་བཤེས་ སྟོན་ པ་ ལོ་བཅུ་ གཅིག་ཏུ་བསྟེན་ནས་ ཡོན་ཏན་མ་ལུས་
ཐུགས་ལ་མངའ་བར་མཛད། དགེ་བཤེས་སྟོན་པ་འདས་ནས་ཚེ་འདིའི་འཁྲི་བ་ཕྲ་
མོའང་མེད་པར་དབེན་པའི་གནས་སུ་མདོ་སྔགས་ཀྱི་ལམ་ཆ་ཚང་ལ་ཉམས་ལེན་
མཐར་ཕྱིན་པ་ཞིག་མཛད་བཞེད་པར་བྱུང་སྟེ། དགེ་བཤེས་ཕུ་ཆུང་བ་འདི་ཉིད་ནི།
སྐྱེས་ཀྱང་ནགས་སུ་སྐྱེས། དེངས་ཀྱང་ནགས་སུ་དེངས་པ་ལྟ་བུ་ཞིག་ཡིན་ཏེ། ཤ་
གཟུག་རང་ཟ་གསུངས་ནས་སྒྲུབ་པ་འབའ་ཞིག་མཛད་དེ། འཕན་ཡུལ་ཡུང་བའི་
ཕུ་ཕུ་ཆུང་དུ་སྒྲུབ་ཁང་བརྩིགས་ཏེ་སྒྲུབ་པ་གཙོ་བོར་མཛད། དེའི་ཚེ་སྒྲུབ་ཁང་གི་
ནུབ་ན་བྲག་ལ་ཕྱག་མཛུབ་བཙུགས་པར་སྒྲུབ་ཆུ་བྱུང་བའང་ཡོད་དོ། །འདིས་
སློབ་མ་དྲུང་དུ་འདུས་པ་དག་ལའང་རྟེན་ཅིང་འབྲེལ་བར་འབྱུང་བ་ཡན་ལག་བཅུ་
གཉིས་ཀྱི་གདམས་པ་གཙོ་བོར་འདེབས་པར་མཛད་ཅིང་། ལམ་གྱི་རིམ་པའང་
- 433 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དེའི་ཁོངས་སུ་འཐུས་པར་མཛད་དོ། །བདག་ཉིད་ཆེན་པོ་འདིའི་རི་དྭགས་རྨས་མ་
ལྟར་འདུ་འཛི་ལ་ཆེས་ འཇིགས་ པས་ སྐུ་མཆེད་གསུམ་ཚོགས་ པའི་ སྐབས་ མ་
གཏོགས་ཚོགས་མི་སྡུད་ཅིང་། གཅིག་པུ་གཉིས་སུ་མེད་པར་དབེན་པ་ནས་དབེན་
པར་འཕོ་བར་མཛད་ཀྱང་ཡོན་ཏན་གྱི་དྲི་བསུང་ལ་ཐམས་ཅད་འཁོར་ཏེ་སྐུ་མཆེད་
གཉིས་ཀྱི་སློབ་མ་ཕལ་ཆེ་བས་ཆོས་མ་གསན་པ་མེད་དེ། སྤྱན་སྔ་གཤེགས་ནས་
བྱ་ཡུལ་བས་ཕུ་ཆུང་དུ་བྱོན་ཏེ་རྟེན་འབྲེལ་གྱི་ཁྲིད་གསན་ཅིང་བཞུགས་དུས་མང་
རའི་ཞལ་ནས། ད་ལྟ་ཕུ་ཆུང་ན་ཉན་ཐོས་ཀྱི་རྫུ་འཕྲུལ་གྱིས་འགྲོ་བའི་བྱང་ཆུབ་
སེམས་དཔའ་ཞིག་སྨིན་བདོག་གསུང་སྐད། ཕུ་ཆུང་བའི་ལུགས་ཀྱི་རྟེན་འབྲེལ་གྱི་
ཁྲིད་ཉམས་སུ་ལེན་ཚུལ་བྱ་ཡུལ་བའི་བཀའ་རྒྱུད་ལ་དར་ཆ་ཆེ་བར་བྱུང་ངོ༌། །
དགེ་བཤེས་ཕུ་ཆུང་བ་དེ་ཉིད་དཀོན་མཆོག་མཆོད་པ་ལ་གཙོ་བོར་མཛད་པས་
གཟིམ་ཁང་གི་ཕྱི་རོལ་ཏུ་སྤོས་ཀྱི་དྲི་ངད་ལྡང་བ་ལགས་པར་གདའ། ཞལ་ནས་
ངས་དང་པོར་སྤང་སྤོས་སྣ་ཚ་ཏིང་ངེ་བ་ཕུལ། དེ་ནས་རེང་བུ་བཞི་སྦྱོར་མངར་སིང་
ངེ་བ་འབུལ་རྒྱུ་བྱུང་། ད་ལྟ་ཨ་ཀ་རུ་དང་དུ་རུ་ཀ་ལ་སོགས་པ་དྲི་བསུང་ཆིང་ངེ་བ་
འབུལ་ གསུངས། ལན་ཅིག་ལ་གསེར་སྲང་ཉི་ཤུ་རྩ་གཉིས་ཀྱི་སྤོས་སྦྱར་སྐད།
ཡང་ཞལ་ནས། ད་ལྟ་ནས་སྐྱབས་འགྲོ་གོམས་ཙ་ན་ན་བའི་ཚེ་ཨ་ར་ཟེར་བའི་དོད་
ལ་ སངས་ རྒྱས་ སོགས་ འོང་སྟེ་ གསུངས། ཡང་ ལན་ ཅིག་ གཡང་ཤུན་མགོ་ ལ་
བཀབ་ནས་རྒྱལ་ལྷ་ཁང་གི་ཤི་བ་རྣམས་བགྲང་གིན་སྣང་སྐད། ཡང་ལན་ཅིག་ཕུ་
ཆུང་བ་དང་ཁམ་ལུང་བ་འཛོམ་དུས་དགེ་བཤེས་པ་ནི་ལས་འབྲས་ཁོ་ན་གལ་ཆེ་
བར་གསུངས་པ་ལ། ད་ལྟ་བཤད་རིན་དང་ཉན་རིན་དང་སྒོམ་རིན་མེད་པར་བྱེད་
དེ། འདི་ཁོ་ན་ཉམས་སུ་བླངས་དཀའ་སེམས་གསུངས་པས། ཕུ་ཆུང་བ་ཡང་དེ་
- 434 -



ལམ་རིམ་བླ་མ་བརྒྱུད་པའི་རྣམ་ཐར། །
ཙུག་ ལགས་ གསུངས་ པ་ དང་། ཡང་ ཕུ་ ཆུང་ བའི་ ཞལ་ནས། ང་ ནི་ རྒས་ ཁར་
མཛངས་བླུན་ལ་ཁ་ལྷན་གྱིས་སོང་གསུང་སྐད། ཡང་ཞལ་ནས། འུ་ཅག་དགེ་བའི་
ཚིག་འབྲུ་བཏོན་དང་མི་དགེ་བ་དོན་བཏོན་དུ་འགྲོ་གསུངས། ཡང་ཕུ་ཆུང་བ་ཆེན་
པོས་ལན་ཅིག་ནམ་ཕྱེད་ཙ་ན་ཨ་ཙ་མ་གསུངས། ཅི་ནོངས་ཞུས་པས། དེ་རིང་
མདོ་སྡེ་བལྟས་པ་ན་དུས་ཀྱི་མཐའི་ཉན་ཐོས་བྱེད་མའི་སྒོ་བ་ཁ་སྤྲུབ་པ་བཞིན་
མར་ལ་འགྲོ་བར་བཤད་སྣང་། དེའི་གསེབ་ན་ནི་ང་ཡང་ཡོད་བླ་ལྷག་པའི་ཆོས་ནི་
མ་བྱས། སྲུབ་ཀར་ཆགས་པ་འདྲ་ཡིན་ན་རུང་སྟེ་ཞེས་གསུངས། ཡང་ཞལ་ནས།
ཆོས་བྱེད་པ་ལ་ཤེས་དགོས། དེ་ལ་གོ་དགོས། དེ་ལ་ཉན་དགོས། ཡང་ཧུར་ཆེན་
པོ་ཕྱུང་ནས་བྱེད་དགོས། ལུང་པའི་སྲོལ་བསྒྱུར་ནས་ཆོས་བྱེད་དགོས་ཏེ། བདག་
གཞན་ བརྗེ་ བའམ། འཇིག་ རྟེན་ དང་ མི་མཐུན་ པར་ བྱེད་ དགོས། གཏམ་ ངན་
བླངས་ནས་བྱེད་དགོས། སྙིང་ཁམ་རང་དཔེ་ཐེའུ་ཙམ་དགོས་གསུངས། ཡང་ལན་
ཅིག་དགེ་བཤེས་ཤ་བོ་སྒང་པའི་མཚན་ཕྱུང་ནས། ཇོ་བོ་པ་འཆི་བ་འདི་མངོན་
སུམ་དུ་མི་རོ་ལུད་བཞིན་སྐྱེལ་བ་འདི་མི་གོ་བར་ཆོས་རྣམས་ཀྱི་གནས་ལུགས་
འཇིག་རྟེན་མཐའ་དག་གིས་ཡིད་ཆེས་པར་དཀའ་བ་ལ་བློ་འགྲོ་བ་སྐད་ཟེར་ལ་
འདི་ལ་གློ་བ་མི་ཆེས་པར་གདའོ་གསུངས་སྐད། ཡང་ཤ་བོ་སྒང་བ་ལ་ང་དེ་རིང་
ཁྱེད་ལ་ཆོས་ཤིག་ཉན་གསུངས་ནས། སླེ་མོ་ཐང་དུ་རོ་བསྲེགས་པ་རྣམས་སྟོན་
ཅིག་གསུངས། ཤ་བོ་སྒང་པས་འདིར་འདི་སྐད་བྱ་བ་བསྲེགས་པ་ལགས། འདིར་
འདི་སྐད་བྱ་བ་བསྲེགས་པ་ལགས་བྱ་བ་ལ་སོགས་པ་གསུངས་པས། ཉོན་མོངས་
པ་ར་ཡོམ་མི་བ། སྒོ་ལྡེམ་མེ་བ། རྨིག་པ་ཤ་རེ་བར་བཞག་པའི་ཆོས་བྱེད་ཤེས་པ་
གསུངས་པ་ལ། ཤ་བོ་པའི་ཞལ་ནས། ཤེས་པ་བས་ཀྱང་མཁས་ཀྱང་མཁས། །
- 435-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མཁས་པ་བས་མང་ཡང་མང་གསུངས་སོ། །ཡང་ལན་ཅིག་ཞལ་ནས་འཆི་བ་མི་
རྟག་པ་དང་ལས་དང་འབྲས་བུ་མང་དུ་སྒོམས་ཤིག །ཕས་ཕམ་པ་བཞི་བྱུང་ཡང་
སྦྱོང་ནུས་པ་ཞིག་འོང་གི །དེ་ངའི་ཁ་ཆེམས་ཡིན་གསུངས་སོ། །ཡང་ཞལ་ནས།
བདག་ཉིད་གང་ལ་མི་དགའ་བ། །གཞན་ལ་ཀུན་ཏུ་ཅི་སྤྱད་དོ། །ཞེས་པ་བྱང་ཆུབ་
སེམས་དཔའི་བསླབ་པའི་ཁོག་པ་ཡིན་གསུངས། འབྲོམ་རིན་པོ་ཆེའི་ཞབས་དྲུང་
དུ་སྐུ་མཆེད་གསུམ་འཚོགས་ནས་འབྲོམ་རིན་པོ་ཆེ་ཞིང་གཤེགས་ཀྱི་བར་དུ་
འབྲལ་མེད་དུ་བཞུགས་ཀྱང་ཇོ་བོ་ཡབ་སྲས་ཀྱི་གསང་བའི་ཆོས་རྫོགས་པར་
མངའ་བ་ནི་ཕུ་ཆུང་བ་ཉིད་ཡིན་ཏེ། འབྲོམ་ རིན་པོ་ཆེའི་ཞལ་ནས་ཀྱང་། ཚུལ་
ཁྲིམས་འབར་བ་རིན་ཆེན་འོད་གསལ་བ། །རིན་ཆེན་གསལ་བས་ཚུལ་ཁྲིམས་
རྒྱན་མཛེས་པ། །ང་ཡི་རྣམ་ཐར་མི་ནུབ་སྐྱོང་བར་མཛོད། །གཞོན་ནུ་རྒྱལ་མཚན་
ང་དང་ གཉིས་སུ་མེད། །ཐུགས་ རྗེ་ཆེན་པོ་ཀུན་ཏུ་ སྦས་ པའི་བུ། །འཇིག་རྟེན་
ཁམས་རྣམས་རྒྱལ་མཚན་འདི་ཡིས་གང་། །པདྨའི་སུལ་རྣམས་གཞོན་ནུ་འདི་
ཡིས་བརྒྱན། །ཅེས་ དང་། འདི་ལ་ གྲ་པར་གྱུར་པ་སུ་ཡང་མེད། །སློབ་མར་མ་
གྱུར་ཆོས་པ་སུ་ཡང་མེད། །འདི་ལ་གནས་མེད་ཞིང་ཁམས་ཐམས་ཅད་འཛིན། །
མི་གྲལ་ནས་བུད་མི་དབང་རྣམས་ཀྱིས་མཆོད། །གཞོན་ནུ་རྒྱལ་མཚན་རྟག་ཏུ་
རྒྱལ་གྱུར་ཅིག །ཅེས་གསུངས་ཏེ་ལེགས་པར་བསྔགས་པའི་སེམས་དཔའ་ཆེན་པོ་
འདིས་ཇོ་བོ་ཡབ་སྲས་ཀྱི་གསང་ཆོས་བཀའ་གདམས་ཐིག་ལེ་བཅུ་དྲུག་གི་དབང་
དང་གདམས་ངག་ཇི་ལྟར་གསན་པ་དང༌། ཉམས་ལེན་ཇི་ལྟར་མཛད་པ་དང༌།
བདག་ཉིད་ཆེན་པོ་འདིའི་ཕྱག་ཏུ་སྤྲུལ་པའི་གླེགས་བམ་ཇི་ལྟར་བྱུང་ཚུལ་སོགས་
ལོ་རྒྱུས་རྣམ་ཐར་ཅུང་ཟད་བརྗོད་ན། ཇོ་བོ་ཡབ་སྲས་གཉིས་ཡེར་པ་ལྷ་རི་སྙིང་
- 436 -



ལམ་རིམ་བླ་མ་བརྒྱུད་པའི་རྣམ་ཐར། །
པོའི་མགུལ་ན་བཞུགས་དུས་མདོ་སྔགས་གསུང་རབ་དགོངས་འགྲེལ་དང་བཅས་
པ་ཐམས་ཅད་ཀྱི་སྙིང་པོའི་དོན་བྱང་ཆུབ་ལམ་གྱི་རིམ་པའི་གནད་རྣམས་ལ་
བཀའ་བགྲོ་བར་མཛད་པའི་ཚེ་རྒྱུད་པ་གསུམ་གྱི་བླ་མ་གོང་མ་ཐམས་ཅད་ཀྱང་
དངོས་སུ་བྱོན་ཏེ་ཞལ་འཛོམ། མགོན་པོ་སྤྱན་རས་གཟིགས་དང་རྗེ་བཙུན་མ་སྒྲོལ་
མ་སོགས་ལྷག་པའི་ལྷ་རྣམས་ཀྱིས་ཀྱང་དངོས་སུ་ཞལ་བསྟན། དེའི་ཚེ་མགོན་པོ་
གསེར་གླིང་པས་བྱང་ཆུབ་ལམ་གྱི་རིམ་པའི་སྙིང་པོ་དང་སྲོག་ཤིང་དང་ལམ་གྱི་རྩ་
བ་བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པ་དང་། སྐྱེས་ཟིན་གོང་ནས་
གོང་དུ་སྤེལ་བ་དང་། ཉམས་ལེན་མཐར་ཕྱིན་པར་བྱེད་པ་ལ་སྙིང་རྗེའི་ལྷ་མགོན་
པོ་སྤྱན་རས་གཟིགས་ལྷག་པའི་ལྷར་བསྟེན་ནས་གསོལ་བ་གདབ་དགོས་པ་དང་།
མགོན་པོ་སྤྱན་རས་གཟིགས་ཀྱི་སྐུའི་བཀོད་པ་བསམ་གྱིས་མི་ཁྱབ་པ་ཐིག་ལེ་
བཅུ་དྲུག་གི་མན་ངག་ལས་འབྱུང་བ་ལྟར་ཡོད་ཚུལ་རྣམས་གསུངས། རྗེ་བཙུན་མ་
སྒྲོལ་མས་ཀྱང་གསུང་ རབ་དགོངས་འགྲེལ་དང་བཅས་པ་ཐམས་ཅད་སྐྱབས་
གནས་བླ་མ་རྗེས་དྲན། རང་ལུས་ལྷ་སྐུར་རྗེས་དྲན། ངག་བཟླས་བརྗོད་དུ་རྗེས་
དྲན། འགྲོ་ཀུན་ཕ་མར་རྗེས་དྲན། གནས་ལུགས་སྟོང་པ་རྗེས་དྲན་ཏེ་རྗེས་དྲན་
ལྔར་བསྡུས་ནས་ཉམས་སུ་ལེན་ཚུལ་རྒྱས་པར་གསུངས་ཏེ། དེ་ནི་ཐིག་ལེ་བཅུ་
དྲུག་གི་གདམས་ངག་འདིའི་ཉམས་ལེན་བྱ་ཚུལ་ཉིད་དོ། །དེ་ནས་ཇོ་བོ་རྗེས་
འབྲོམ་རིན་པོ་ཆེའི་སྐྱེས་རབས་རྣམ་ཐར་རྣམས་དང་སྤྲུལ་པའི་བཀོད་པ་བསམ་
གྱིས་མི་ཁྱབ་པ་རྣམ་མདོར་བསྡུས་གསུངས་ཤིང་། འབྲོམ་རིན་པོ་ཆེ་ཉིད་ལའང་
ཁྱེད་བོད་ཀྱི་མགོན་པོ་ཐུགས་རྗེ་ཅན་ཡིན་པས་ཧ་ཅང་སྦ་བར་མ་མཛད་པར་ཕྱི་
རབས་ཀྱི་གདུལ་བྱའི་དོན་དུ་ཅུང་ཟད་གསུངས་ཤིག་ཅེས་བསྐུལ་བ་ན་འབྲོམ་
22
437-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
རིན་པོ་ཆེས་ཐ་མལ་པའི་སྣང་ངོར་བསྟན་པའི་སྐུ་དེ་ཡལ་ནས་ཐུགས་རྗེ་ཆེན་པོ་
རྒྱལ་བ་རྒྱ་ མཚོ་ རྟེན་ དང་ བརྟེན་པར་བཅས་ པའི་ དཀྱིལ་འཁོར་དུ་དངོས་སུ་
བཞེངས་ནས་ཐིག་ལེ་བཅུ་དྲུག་གི་གདམས་པ་ཟབ་མོ་རྣམས་གསུངས། དེ་ཡང་ཇོ་
བོ་ཡབ་སྲས་ཀྱིས་གསུངས་པ་ཙམ་མིན་གྱི། མདོ་རྒྱུད་ནས་གསུངས་པའི་མན་
ངག་སྟེ་མདོ་སྡེ་ཟ་མ་ཏོག་བཀོད་པར་ཐིག་ལེ་བཅུ་དྲུག་གི་དཀྱིལ་འཁོར་འདི་དང་
ཆ་འདྲ་བར་ཐུགས་རྗེ་ཆེན་པོའི་སྐུའི་བ་སྤུའི་བུ་ག་རེར་ཡང་སངས་རྒྱས་ཀྱི་ཞིང་
མང་པོ་ཡོད་པ་སོགས་གསུངས། དེ་བཞིན་དུ་འདུས་པ་ཆེན་པོའི་གཟུངས་ལ་
སོགས་པ་དང་། དཔལ་གསང་བ་འདུས་པ་ཡེ་ཤེས་ཞབས་ལུགས་ཀྱི་རྩ་བའི་མན་
ངག་ འཇམ་ པའི་ དབྱངས་ ཀྱི་ ཞལ་ ལུང་དང༌། དེའི་མན་ངག་ སྒྲུབ་ ཐབས་ ཀུན་
བཟང་དང་། གྲོལ་བའི་ ཐིག་ལེ་རྩ་འགྲེལ་ སོགས་ལས་ ཐིག་ལེ་བཅུ་ དྲུག་ གི་
ཉམས་ལེན་འདིའི་གནད་རྣམས་གསུངས་ཏེ་དེ་དག་གི་ཚུལ་ཞིབ་པར་བདག་གིས་
ཡི་གེ་ལོགས་སུ་བྲིས་ནས་ཡོད་དོ། །དེ་ལྟ་བུའི་སྙིང་གི་ཐིག་ལེའི་དཀྱིལ་འཁོར་
སྒོམ་ཚུལ་གྱི་གདམས་པ་ཟབ་མོ་ཡིད་ཆེས་ཁུངས་བཙུན་བྱིན་རླབས་ཀྱི་ཚན་ཁ་
ཤིན་ཏུ་ཆེ་བ་འདི་ཇོ་བོ་ཡབ་སྲས་གཉིས་ཀྱིས་དགེ་བཤེས་གསང་ཕུ་བ་ལ་གནང་
སྟེ། དེ་ཡང་དགེ་བཤེས་གསང་ཕུ་བ་རྔོག་ལེགས་པའི་ཤེས་རབ་ཅེས་བྱ་བ་འདི་ནི་
བསྐལ་བ་དཔག་ཏུ་མེད་པ་ནས་ཚོགས་རྒྱ་ཆེན་པོ་བསགས་ཤིང་། ལྷག་པར་ཇོ་བོ་
ཡབ་སྲས་ཀྱི་གསང་བའི་མཛོད་འཛིན་པའི་སྨོན་ལམ་རླབས་པོ་ཆེ་བཏབ་པ། རྗེ་
བཙུན་འཇམ་པའི་དབྱངས་ཀྱིས་དངོས་སུ་ བྱིན་གྱིས་བརླབས་པས་ཤེས་བྱའི་
གནས་ཐམས་ཅད་ལ་མཁྱེན་པ་ཐོགས་པ་མེད་པར་འཇུག་པ་ཞིག་སྟེ། དེ་ལྟ་བུའི་
བདག་ཉིད་ཆེན་པོ་དེ་གསང་ཕུ་ན་དགེ་འདུན་ལྔ་བརྒྱ་ཙམ་ལ་གཞུང་ལུགས་རབ་
- 438 -



ལམ་རིམ་བླ་མ་བརྒྱུད་པའི་རྣམ་ཐར། །
འབྱམས་འཆད་ཅིང་བཞུགས་པ་ན། རྗེ་བཙུན་འཇམ་པའི་དབྱངས་ ཀྱི་བཀས་
བསྐུལ་ནས་ཚེ་འདིའི་བུན་ལོང་ཐམས་ཅད་དོར་ཏེ་ཕྱི་བཞིན་འབྲང་བ་ཞིག་དང་
བཅས་ཡེར་པ་ལྷ་རི་སྙིང་པོར་ཕེབས་ནས་ཇོ་བོ་ཡབ་སྲས་ལ་དངུལ་གྱི་མཎྜལ་
མདའ་གང་པ་ཞིག་ལ་དུང་གི་ཚོམ་བུ་བཀོད་པ་སོགས་མཆོད་པའི་དངོས་པོ་ཚད་
མེད་པས་མཆོད་དེ་ཡང་དང་ཡང་དུ་གསོལ་བ་བཏབ་ནས་འབྲོམ་རིན་པོ་ཆེའི་
སྐྱེས་རབས་རྣམས་དང༌། སྙིང་གི་ཐིག་ལེའི་གདམས་པ་ཡོངས་སུ་རྫོགས་ པར་
ཞུས། གང་གསུངས་ཐམས་ཅད་ཐུགས་ལ་བཟུང་། རྗེ་བཙུན་འཇམ་པའི་དབྱངས་
ཀྱི་མཐུས་གདམས་པ་ཡོངས་སུ་རྫོགས་པ་ཡི་གེའི་གཟུགས་སུ་ཤར་བའི་བཀའ་
གདམས་ སྤྲུལ་ བའི་ གླེགས་བམ་ ཆེན་མོ་ཡང་ ཕྱག་ཏུ་བཞུགས། དེ་ ནས་ རྔོག་
ལེགས་པའི་ཤེས་རབ་ཀྱིས་གསང་ཕུར་ཕེབས་ནས་བཀའ་གདམས་སྤྲུལ་པའི་
གླེགས་བམ་ལ་མཆོད་པ་ཚད་མེད་པས་མཆོད་ཅིང་ཁོར་ཡུག་ཏུ་གསོལ་བ་བཏབ།
ནམ་ཞིག་ན་རྗེ་བཙུན་འཇམ་པའི་དབྱངས་ཀྱིས་བསྐུལ་ནས་མངའ་རིས་པ་ཤེས་
རབ་རྒྱལ་མཚན་ཞེས་བྱ་བའི་བྱང་ཆུབ་སེམས་དཔའ་ཆེན་པོ་ཞིག་གསང་ཕུའི་
ནགས་ཁྲོད་ན་སྒོམ་ཞིང་ཡོད་པའི་སར་གསང་ཕུ་བ་ཆེན་པོ་བྱོན་ནས་སྙིང་གི་ཐིག་
ལེའི་གདམས་པ་འདིའི་ལོ་རྒྱུས་ཅུང་ཟད་གསུངས་པ་ན་བྱང་ཆུབ་སེམས་དཔའ་
ཤེས་རབ་རྒྱལ་མཚན་གྱིས་ཀྱང་དེ་ལྟ་བུའི་གདམས་པ་ཟབ་མོ་དེ་ཅི་ནས་ཀྱང་
གསུང་འཚལ་ཞེས་གསོལ་བ་བཏབ་པ་ན། གསང་ཕུ་བ་ཆེན་པོས་ཀྱང་ཞལ་གྱིས་
བཞེས་ནས་འདི་ལ་སྤྱན་རས་གཟིགས་ཀྱི་དཀྱིལ་འཁོར་ལ་མཆོད་པའི་རྒྱུ་ཞིག་
དགོས་གསུངས་པ་ན། བྱང་ཆུབ་སེམས་དཔའ་ཤེས་རབ་རྒྱལ་མཚན་གྱིས་ཡོ་བྱད་
ཅི་ཡོད་མཆོད་པའི་རྒྱུར་ཕུལ། དེའི་སྟེང་དུ་གསང་ཕུ་བ་ཆེན་པོས་ཀྱང་ཡོ་བྱད་མང་
- 439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
དུ་གནང་སྟེ། ཐིག་ལེའི་དཀྱིལ་འཁོར་བཞེངས་ནས་སྒྲུབ་གྲོགས་དགེ་སློང་བཞི་
དང་བཅས་ཞག་སུམ་ཅུའི་རིང་ལ་ཐིག་ལེ་བཅུ་དྲུག་གི་དབང་དང་གདམས་པ་
ཡོངས་སུ་རྫོགས་པར་གནང་། མཐར་སྤྲུལ་པའི་གླེགས་བམ་ཡང་གནང་སྟེ་བཀའ་
རྒྱ་དམ་དུ་མཛད། དེ་ནས་བྱང་ཆུབ་སེམས་དཔའ་ཤེས་རབ་རྒྱལ་མཚན་གྱིས་མི་
མེད་དབེན་པའི་གནས་དུ་མར་ཉམས་སུ་བཞེས་ཏེ་རྟོགས་པ་མཆོག་བརྙེས་ནས་
དགེ་བཤེས་ཕུ་ཆུང་བའི་སར་བྱོན་པ་ན། ཕུ་ཆུང་བས་ཀྱང་ཁོང་ལ་སྙིང་གི་ཐིག་
ལེའི་གདམས་པ་ཟབ་མོ་འདི་ཡོད་པར་མངོན་ཤེས་ཀྱིས་མཁྱེན་ནས་དེ་གནང་
དགོས་པར་གསོལ་བ་བཏབ། བྱང་ཆུབ་སེམས་དཔའ་ཆེན་པོས་ཀྱང་ཞལ་གྱིས་
བཞེས་ནས་འདི་ལ་ སྤྱན་རས་གཟིགས་ཀྱི་དཀྱིལ་འཁོར་ལ་མཆོད་རྫས་ཤིག་
དགོས་གསུངས་པ་ན། ཕུ་ཆུང་བས་རྣམ་སྲས་ལ་འཕྲིན་ལས་ཀྱི་གྲོགས་བཅོལ་བ་
ན་དེ་མ་ཐག་ཏུ་མཆོད་རྫས་ཐམས་ཅད་ཐོགས་པ་མེད་པར་གྲུབ་སྟེ་དཀྱིལ་འཁོར་
བཤམས། གཉིས་ཀ་ཀུན་སྤང་བྱ་བྲལ་དུ་སོང་བས་སྒྲུབ་གྲོགས་གཞན་མ་རྙེད་པ་
ན་ཕུ་ཆུང་བས་འཕགས་ པ་གནས་བརྟན་བཅུ་དྲུག་ལ་གསོལ་བ་བཏབ་ནས་
གནས་བརྟན་བཅུ་དྲུག་ གིས་སྒྲུབ་གྲོགས་མཛད། དེར་ བྱང་ཆུབ་སེམས་དཔའ་
ཤེས་རབ་རྒྱལ་མཚན་གྱིས་སྙིང་གི་ཐིག་ལེའི་དཀྱིལ་འཁོར་དུ་དབང་བསྐུར་བ་
དང་གདམས་ངག་རྣམས་སྤེལ་མར་བྱས་ཏེ་ཟླ་བ་གཅིག་དང་ཞག་བཅོ་བརྒྱད་ཀྱི་
རིང་ལ་ཡོངས་སུ་རྫོགས་པ་གནང་ཞིང་། མཐར་བཀའ་གདམས་སྤྲུལ་པའི་གླེགས་
བམ་ཡང་དགེ་བཤེས་ཕུ་ཆུང་བ་ལ་གཏད་ནས་བྱང་ཆུབ་སེམས་དཔའ་ཤེས་རབ་
རྒྱལ་མཚན་ སྐུའི་སྣང་བ་བསྡུས་ཏེ་འཇའ་ལུས་སུ་གཤེགས་སོ། །དེ་ནས་དགེ་
བཤེས་ཕུ་ཆུང་བ་ཆེན་པོས་དབེན་པའི་གནས་དུ་མར་ཐུགས་ཉམས་སུ་བཞེས་ཏེ་
- 440 -



ལམ་རིམ་བླ་མ་བརྒྱུད་པའི་རྣམ་ཐར། །
ཟུང་འཇུག་གི་གོ་འཕང་བརྙེས་པ་ན་བྱང་ཆུབ་སེམས་དཔའ་རིན་ཆེན་རྒྱལ་མཚན་
ཞེས་བྱ་བའི་སར་ཕེབས། དེས་ཀྱང་ཕུ་ཆུང་བ་ཆེན་པོ་ལ་བཀའ་གདམས་བསྟན་
པའི་སྙིང་པོ་འདི་གནང་དགོས་པར་གསོལ་བ་བཏབ་པ་ན། གདམས་ངག་འདི་ལ་
ཐུགས་རྗེ་ཆེན་པོའི་དཀྱིལ་འཁོར་ལ་མཆོད་རྫས་ཤིག་དགོས་པས་ཁྱོད་རང་ཡང་
བསོད་སྙོམས་ཅུང་ཟད་མཛོད། ངས་ཀྱང་གྲོགས་བྱ་གསུངས་ནས་ཕུ་ཆུང་བ་ཆེན་
པོས་རྭ་སྒྲེང་སོགས་ནས་ཟས་སྣ་དང་སྨན་སྣ་བཙལ། བྱང་ཆུབ་སེམས་དཔའ་རིན་
ཆེན་རྒྱལ་མཚན་གྱིས་བསོད་སྙོམས་བྱས་ཏེ་ཡོ་བྱད་རྣམས་ཚོགས་པ་ན་ཞག་རེ་ལ་
ཐིག་ལེ་རེ་མཛད་ནས་ཞག་བཅུ་དྲུག་ལ་ཐིག་ལེ་བཅུ་དྲུག་གི་དབང་རྫོགས་པར་
མཛད། མན་ངག་རྣམས་ཟླ་བ་དྲུག་གི་རིང་རྫོགས་པར་བསྟན་ནས་རྒྱུད་སྨིན་ཅིང་
གྲོལ་བར་མཛད་དོ། །དེའི་ཚེ་ཕུ་ཆུང་བ་ཆེན་པོས་བཀའ་གདམས་བསྟན་པའི་སྙིང་
པོ་འདི་ཉིད་གངས་རིའི་ཁྲོད་འདིར་མི་ནུབ་ཅིང་འཕེལ་བར་བྱ་བའི་ཕྱིར་བཀའ་
གདམས་ལྷ་ཆོས་བདུན་ལྡན་སྙིང་གི་ཐིག་ལེའི་མན་ངག་འདི་ཇི་ལྟར་བྱོན་ཚུལ་
གཏེར་གྱི་ཁ་བྱང་ལྟ་བུ་ཞིག་ཀྱང་ཡི་གེར་འགོད་པར་མཛད་དོ། །དེ་ལྟར་ཕུ་ཆུང་བ་
ཆེན་པོས་སེམས་དཔའ་ཆེན་པོ་རིན་ཆེན་རྒྱལ་མཚན་ལ་བཀའ་གདམས་སྙིང་གི་
ཐིག་ལེའི་མན་ངག་ཡོངས་སུ་རྫོགས་པར་བསྟན་ནས་མཐར་སྤྲུལ་པའི་གླེགས་
བམ་ཡང་གནང་སྟེ་ཕུ་ཆུང་བ་ཆེན་པོ་འཇའ་ལུས་སུ་གཤེགས་སོ། །དེ་ནས་བྱང་
ཆུབ་སེམས་དཔའ་རིན་ཆེན་རྒྱལ་མཚན་གྱིས་དབུས་གཙང་མངའ་རིས་བལ་ཡུལ་
སོགས་དབེན་གནས་དུ་མར་བྱོན་ནས་ཉམས་སུ་བཞེས་ཤིང་རྟོགས་པ་མཆོག་
བརྙེས་པ་ན་རྭ་སྒྲེང་དུ་བྱོན་ཏེ་ཞང་སྟོན་དར་མ་རྒྱལ་མཚན་བཙུན་ཆུང་གཞོན་ནུ་
ཞིག་ཡོད་པ་དེ་གདམས་ངག་འདིའི་བདག་པོར་འགྱུར་བར་མཁྱེན་ནས་དེ་རྗེས་སུ་
-441-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བཟུང་། དགེ་བཤེས་སྟབས་ཀ་བ་ཆེན་པོས་ཞུ་སྣ་དང་མཆོད་རྫས་ཐམས་ཅད་
སྦྱོར་བར་མཛད་ནས་རྭ་སྒྲེང་གི་ཀ་གཉིས་མར་ཐིག་ལེ་བཅུ་དྲུག་གི་དཀྱིལ་འཁོར་
རྒྱས་པར་བྲིས་ཏེ། ཇོ་བོ་ཡབ་སྲས་གཉིས་ཀྱང་དངོས་སུ་བྱོན་ནས་བསྙེན་པའི་
གྲོགས་མཛད། ཟླ་བ་གཅིག་དང་ཞག་གཉིས་ཀྱི་རིང་ལ་ཐིག་ལེ་བཅུ་དྲུག་གི་
དབང་རྒྱས་པ་ཞིག་མཛད། དེ་ནས་ལོ་བཅུ་གཉིས་ཀྱི་རིང་ཞབས་འབྲིང་དུ་བསྟེན་
ཏེ་དབེན་བའི་གནས་དུ་མར་གདམས་ངག་ཡོངས་སུ་རྫོགས་པར་བསྟན། མཐར་
གླེགས་བམ་ཡང་གནང་སྟེ་ཞང་སྟོན་དར་མ་རྒྱལ་མཚན་ཆོས་འདིའི་བདག་པོར་
བྱིན་གྱིས་བརླབས་སོ། །དེ་ནས་ཞང་སྟོན་དར་མ་རྒྱལ་མཚན་གྱིས་དབེན་གནས་
དུ་མར་ཐུགས་ཉམས་སུ་བཞེས་ཤིང་རྟོགས་པ་མཆོག་བརྙེས་པ་ན་སྟབས་ཀ་བ་
བྱང་ཆུབ་བཟང་པོ་རྗེས་སུ་བཟུང་། བྱང་ཆུབ་བཟང་པོས་ཀྱང་ཞང་སྟོན་དར་མ་
རྒྱལ་མཚན་ལ་སྙིང་གི་ཐིག་ལེའི་གདམས་པ་འདི་གསུང་བར་གསོལ་བ་བཏབ་པ་
ན་ཞལ་གྱིས་བཞེས་ཏེ་མཆོད་རྫས་རྣམས་བསགས། མཆོད་པའི་ཡོ་བྱད་རྣམས་
འཛོམ་པ་ན་འབྲོམ་རིན་པོ་ཆེའི་འཁྲུངས་ཡུལ་ཕུག་རིང་དུ་བྱོན་ནས་ཞག་བཅུ་དྲུག་
གི་རིང་ལ་ཐིག་ལེ་བཅུ་དྲུག་གི་དབང་ཚར་བར་མཛད། དེ་ནས་རྭ་སྒྲེང་དུ་བྱོན་
ནས་ཟླ་བ་གཅིག་གི་རིང་ལ་ཐིག་ལེའི་སྒྲུབ་པ་མཛད། དེ་ནས་ལོ་དགུའི་བར་དུ་
བསྟེན་ནས་གདམས་ངག་རྣམས་རྫོགས་པར་གསན་ནོ། །དེ་ནས་སློབ་དཔོན་བྱང་
ཆུབ་བཟང་པོས་སྙིང་གི་ཐིག་ལེའི་གདམས་པ་ཐུགས་ཉམས་སུ་བཞེས་ཤིང་
རྟོགས་པ་མཆོག་བརྙེས་པ་ན་སྟབས་ཀ་བ་ནམ་མཁའ་རིན་ཆེན་རྗེས་སུ་བཟུང་སྟེ།
སྟབས་ཀ་ནམ་མཁའ་རིན་ཆེན་ཀྱིས་སློབ་དཔོན་བྱང་ཆུབ་བཟང་པོ་ལ་བཀའ་
གདམས་བསྟན་པའི་སྙིང་པོ་སྙིང་གི་ཐིག་ལེའི་གདམས་པ་གནང་དགོས་པར་ཞུས་
- 442 -



ལམ་རིམ་བླ་མ་བརྒྱུད་པའི་རྣམ་ཐར། །
པ་ན་འདི་ལ་མཆོད་རྫས་ཅུང་ཟད་ཅིག་དགོས་གསུངས། དེ་འཚོལ་བར་ཞུས་ནས་
ཡོ་བྱད་རྣམས་བཙལ་ཏེ་མཆོད་རྫས་རྣམས་ཚང་བར་བཙལ་གྲུབ་པ་ན་ཞག་བཅུ་
དྲུག་གི་རིང་ཐིག་ལེ་བཅུ་དྲུག་གི་དབང་མཛད། དེ་ནས་དབེན་པའི་གནས་དུ་མར་
ཕེབས་ནས་གདམས་ངག་རྣམས་ཡོངས་སུ་རྫོགས་པར་གནང་སྟེ། ལོ་ཉི་ཤུ་རྩ་
བཞིའི་རིང་འབྲལ་མེད་དུ་བསྟེན་ནས་བཀའ་གདམས་ཀྱི་གདམས་ངག་ཡོངས་སུ་
རྫོགས་པར་གསན་གསུངས་སོ། །འདི་ཡན་ཆད་ནི་ཆིག་རྒྱུད་ཁོ་ན་ཡིན་པ་ལ་སློབ་
དཔོན་བྱང་ཆུབ་བཟང་པོས་སྟབས་ཀ་བ་ནམ་མཁའ་རིན་ཆེན་ལ་ད་ཕྱིན་ཆད་ངག་
ཅུང་ཟད་ཡངས་སུ་ཐོངས་ཞེས་བཀའ་གནང་། དེ་ནས་སློབ་དཔོན་ནམ་མཁའ་
རིན་ཆེན་གྱིས་བྱང་ཆུབ་སེམས་དཔའི་ནོར་བུའི་ཕྲེང་བ་རྒྱ་ཆེར་སྤེལ་ཞིང་། བཀའ་
གདམས་གླེགས་བམ་ཡང་དོན་གཉེར་ཅན་མང་པོ་ལ་བཤད། སྙིང་གི་ཐིག་ལེའི་
གདམས་པ་ནི་འབྲོམ་ཀུ་མ་ར་མ་ཏི་ལ་གནང་སྟེ། མཆོད་པའི་ཡོ་བྱད་རྣམས་
ཚོགས་པར་བྱས་ཏེ་ཐིག་ལེ་བཅུ་དྲུག་གི་དབང་ཞག་བཅུ་གཉིས་ལ་རྫོགས་པ་ཞིག་
མཛད། གླེགས་བམ་ཡང་ཡོངས་སུ་རྫོགས་པར་བསྟན་ཏེ་ཐུགས་ལ་གཟུང་དུ་
བཅུག འབྲོམ་ཀུ་མ་ར་མ་ཏིས་ཀྱང་བཀའ་གདམས་གླེགས་བམ་ཡོངས་སུ་རྫོགས་
པ་ཚིག་གཅིག་ཀྱང་མ་ལུས་པར་ཐུགས་ལ་བཟུང་ནས་རྒྱུན་དུ་ཞལ་ཏོན་མཛད། །
བཀའ་གདམས་སྤྲུལ་པའི་གླེགས་བམ་ཆེན་མོ་ནི་སློབ་དཔོན་ནམ་མཁའ་རིན་ཆེན་
གྱིས་སྟབས་ཀའི་མཆོད་རྟེན་གྱི་ནང་དུ་བཞུགས་སུ་གསོལ་ཞེས་འབྱུང་ངོ༌། །དེ་
ནས་འབྲོམ་ཀུ་མ་ར་མ་ཏིས་སྣར་ཐང་དུ་ཕེབས་ནས་བཀའ་གདམས་གླེགས་བམ་
རྒྱ་ཆེར་སྤེལ་ཞིང་། སྣར་ཐང་མཁན་ཆེན་ཉི་མ་རྒྱལ་མཚན་གྱིས་འབྲོམ་ཀུ་མ་ར་མ་
ཏིའི་ ཞལ་ནས་ ཇི་ ལྟར་ གསུངས་ པ་ལྟར་བཀའ་གདམས་གླེགས་བམ་ཡི་གེར་
- 443 -



GAN
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
བཀོད། དེ་ལ་མ་ཕྱི་བྱས་ནས་ཕྱོགས་ཕྱོགས་སུ་འཕེལ་བ་ཡིན་པས་དེང་སང་
བཀའ་གདམས་གླེགས་བམ་ཡི་གེར་འཁོད་པ་ལ་བལྟར་ཡོད་པ་ནི་འབྲོམ་ཀུ་མ་ར་
མ་ཏིས་བཀའ་གདམས་གླེགས་བམ་ཐུགས་ལ་བཟུང་བ་དེའི་བཀའ་དྲིན་ལས་བྱུང་
བ་ཡིན་ནོ། །དེ་ནས་རིམ་གྱིས་ཐམས་ཅད་མཁྱེན་པ་དགེ་འདུན་གྲུབ་དང་། རྒྱལ་
བ་དགེ་འདུན་རྒྱ་མཚོ་གཉིས་ཀྱིས་རྒྱ་ཆེར་སྤེལ་བར་མཛད། དེ་ནས་རིམ་གྱིས་
བརྒྱུད་དེ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དང་། རྒྱལ་
དབང་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་གཉིས་ཀྱིས་སྤེལ་བར་
མཛད། རྒྱལ་དབང་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་ལ་ནི་
འབྲོམ་རིན་པོ་ཆེས་དངོས་སུ་ཞལ་གཟིགས་ནས་སྙིང་གི་ཐིག་ལེའི་དབང་དང་
གདམས་ངག་གནང་བ་ཡིན་ཞེས་བདག་གི་བླ་མ་དམ་པ་གསུངས་སོ། །དུས་ཕྱིས་
ནི་བདག་གི་དྲིན་ཅན་རྩ་བའི་བླ་མ་རྗེ་བཙུན་ངག་དབང་བྱམས་པས་སྙིང་གི་ཐེག་
ལེའི་དབང་དང་གདམས་ངག་མི་ནུབ་པར་བཟུང་ནས་དོན་གཉེར་ཅན་ཁ་ཤས་ལ་
གནང་བ་ལས་ཧ་ཅང་དར་ཆ་ཆེ་བ་མི་སྣང་ལ། བླ་མ་རིན་པོ་ཆེ་དེ་ཉིད་ཀྱི་ཞབས་
དྲུང་དུ་བདག་གིས་ཐིག་ལེ་བཅུ་དྲུག་གི་དབང་དང་བཀའ་གདམས་སྙིང་གི་ཐིག་
ལེའི་གདམས་ངག་འདིའི་བཀའ་དྲིན་ལེགས་པར་ཐོབ་ལ་ཇོ་བོ་ཡབ་སྲས་ཀྱི་
གསང་ཆོས་བཀའ་གདམས་ལྷ་ཆོས་བདུན་ལྡན་གྱི་སྙིང་པོའི་ཡང་སྙིང་པོ་ཐིག་ལེ་
བཅུ་དྲུག་གི་གདམས་ངག་འདི་མ་ནུབ་པར་ཡུན་རིང་དུ་གནས་ན་ཅི་མ་རུང་སྙམ་
དུ་སྨོན་པས་ཐིག་ལེ་བཅུ་དྲུག་གི་གདམས་ངག་འདིའི་བླ་མ་གོང་མའི་བརྒྱུད་རིམ་
རྣམ་ཐར་དང་། འདིའི་དཀྱིལ་ཆོག་སློབ་མ་རྗེས་སུ་འཛིན་ཚུལ་དང་བཅས་པ་ཆེས་
ཞིབ་པར་བཀོད་པ་བཀའ་གདམས་གསལ་བྱེད་ཅེས་བྱ་བ་དང༌། བློ་དམན་རྣམས་
- 444 -



ལམ་རིམ་བླ་མ་བརྒྱུད་པའི་རྣམ་ཐར། །
ཀྱིས་འདིའི་ཆོ་ག་རྣམས་ངག་འདོན་དུ་བྱ་ཚུལ་དང་། འདིའི་མན་ངག་ཇི་ལྟར་
ཉམས་སུ་ལེན་ཚུལ་གྱི་ཁྲིད་ཡིག་དང་། བཀའ་གདམས་ལྷ་ཆོས་བདུན་ལྡན་གྱི་
རྣམ་ཐར་ལ་སྨོན་ལམ་དུ་བྱ་ཚུལ་ཚིགས་བཅད་དུ་བསྡེབས་པ་བཅས་གདམས་
ངག་འདི་ཆ་ལག་དང་བཅས་པའི་ཡི་གེ་བདག་གིས་ལོགས་སུ་བྲིས་ནས་ཡོད་
དོ། །དེས་ན་བྱང་ཆུབ་ལམ་གྱི་རིམ་པ་ལ་བློ་སྦྱོང་བར་འདོད་པ་རྣམས་ཀྱིས་རྒྱ་
ཆེན་སྤྱོད་པའི་རྒྱུད་ཀྱི་བླ་མ་རྣམས་དང་། ཟབ་མོ་ལྟ་བའི་རྒྱུད་ཀྱི་བླ་མ་རྣམས་
དང་། ཉམས་ལེན་བྱིན་རླབས་རྒྱུད་ཀྱི་བླ་མ་རྣམས་ལ་གསོལ་བ་འདེབས་ཤིང་
ལམ་ཕྱོགས་རེར་མ་སོང་བར་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
རྫོགས་པ་ལ་སྒྲུབ་པ་སྙིང་པོར་བྱ་ཞིང་ཐ་ན་སྨོན་ལམ་གྱི་ཡུལ་ཚུན་ཆད་དུ་བྱས་ཏེ་
བག་ཆགས་ཅི་ཐེབས་བྱའོ།། །།
སྨྲས་པ། ནམ་མཁའི་མཐས་གཏུགས་ཕྱོགས་བཅུའི་འཇིག་རྟེན་ན། །ལུས་
ཅན་རྣམས་ལ་ཕན་བདེ་གང་འབྱུང་བ། །རྒྱལ་བའི་བསྟན་པ་ཉིད་ལ་རག་ལས་
ཞེས། །རྒྱལ་དང་རྒྱལ་སྲས་ཀུན་གྱིས་མཐུན་པར་གསུངས། །ཕན་བདེའི་འབྱུང་
གནས་རྒྱལ་བའི་བསྟན་པ་ནི། །ཚང་ལ་མ་ནོར་བྱང་ཆུབ་ལམ་རིམ་སྟེ། །རྒྱལ་
བསྟན་ ཐམས་ ཅད་ ལམ་ རིམ་ འདིར་ འདུ་ བར། །ཤིང་ རྟ་ ཆེན་ པོ་ གཉིས་ ཀྱིས་
གསུངས་ ཕྱིར་རོ། །དེ་ ཕྱིར་བྱང་ཆུབ་ལམ་གྱི་རིམ་པ་ཡི། །བཤད་སྒྲུབ་ ཇི་ སྲིད་
གནས་པ་དེ་སྲིད་དུ། །རྒྱལ་བའི་བསྟན་པ་གནས་པ་ཞེས་བྱ་སྟེ། །འདི་ཉམས་ན་
ནི་རྒྱལ་བསྟན་མེད་ཕྱིར་རོ། །སྐྱ་བ་འཛིན་པ་མེད་པར་ནི། །གྲུ་ཡིས་ཕ་རོལ་མི་
བགྲོད་ལྟར། །ལམ་སྟོན་བཤེས་གཉེན་མེད་ན་ནི། །ལམ་བཟང་དར་བའི་སྐབས་
མེད་དོ། །ཉི་མ་མེད་པར་ཉིན་མོ་མེད། །ས་གཞི་མེད་པར་ལོ་ཏོག་མེད། །རྒྱ་མཚོ་
- 445 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མེད་པར་ནོར་བུ་མེད། །ལམ་སྟོན་མེད་པར་ལམ་མེད་དོ། །ཆུ་ཤིང་ནགས་ཚལ་
ལོ་ཏོག་ཐམས་ཅད་ནི། །ས་ལ་ གནས་ཤིང་ས་ལས་འབྱུང་བ་ལྟར། །མཐོ་རིས་
ཐར་པའི་ཡོན་ཏན་མ་ལུས་པ། །ལམ་སྟོན་བཤེས་གཉེན་ཉིད་ལ་རག་ལས་སོ། །
མ་ནོར་ལམ་སྟོན་བཤེས་གཉེན་དམ་པ་ནི། །མཐོ་རིས་ཐར་པའི་ལམ་བཟང་ལྟ་
བའི་མིག །མཆོག་དང་ཐུན་མོང་དངོས་གྲུབ་ཀུན་གྱི་གཞིར། །རྒྱལ་དང་རྒྱལ་སྲས་
ཀུན་གྱིས་རྒྱ་ཆེར་བསྔགས། །ཚུལ་དེ་མཐོང་ནས་བདག་གིས་ནི། །མ་ནོར་ལམ་
བཟང་སྟོན་མཛད་པའི། །རྩ་བརྒྱུད་བླ་མའི་ཚོགས་རྣམས་ཀྱི། །རྟོགས་པ་བརྗོད་
པ་འདི་བྱས་སོ། །འཁོར་བ་ཐོག་མ་མེད་པ་ནས། །ལས་ཉོན་དབང་གིས་ལུས་
བླངས་ཏེ། །བྱ་བ་གང་དང་གང་བྱས་པ། །ཐམས་ཅད་དོན་མེད་ལས་རོར་སོང་། །
ད་ རེས་ རྒྱལ་བསྟན་འཕེལ་ བའི་ ཕྱིར། །བསྟན་འཛིན་དམ་ པའི་ ཚོགས་རྣམས་
ཀྱི། །རྟོགས་བརྗོད་ངལ་བ་འདི་བྱས་པས། །ལུས་འདིས་སྙིང་པོ་ཅུང་ཟད་ལོན། །
འཁོར་བ་ཐོག་མ་མེད་པ་ནས། །སེམས་དང་སེམས་བྱུང་འདི་དག་ནི། །ལོག་པའི་
ལམ་དུ་བརྒྱུགས་བརྒྱུགས་ནས། །རྒྱུན་དུ་རང་ཉིད་ཕུང་བར་བྱས། །ད་རེས་ཡུལ་
འཛིན་རྣམ་རིག་འདིས། །རྒྱལ་དང་རྒྱལ་བའི་སྲས་རྣམས་ཀྱི། །མཛད་བཟང་ཡོན་
ཏན་བལྟས་པས་ན། །རྣམ་རིག་བཀྲ་བ་དོན་ལྡན་བྱས། །ཐོག་མེད་དུས་ནས་ལས་
ཉོན་སྒྱུ་མ་མཁན་པོ་ཡིས། །མི་གཙང་ཁུ་བ་ཁྲག་གི་ཐིགས་པ་ཚོགས་པ་ལ། །རོ་
ལངས་ཤ་རུས་འཁྲུལ་འཁོར་ཇི་སྙེད་བཅོས་བཅོས་ཀྱང་། །ཅི་བྱས་ཐམས་ཅད་
རང་ གཞན་ ཕུང་ བའི་ ལས་ སུ་ སོང་། །ད་ རེས་ ཁུ་ ཁྲག་ ཐིགས་ པའི་ དང་ མ་
མཆོག །གཟུགས་འཛིན་དབང་པོས་དམ་པའི་རྣམ་ཐར་ལ། །ཡང་དང་ཡང་དུ་
བལྟས་ཏེ་དཔྱད་དཔྱད་ནས། །ལེགས་བཤད་གྲུབ་པས་ལྟ་བྱེད་དོན་དང་ལྡན། །
- 446 -



ལམ་རིམ་བླ་མ་བརྒྱུད་པའི་རྣམ་ཐར། །
ཐོག་མ་མེད་ནས་རོ་འཛིན་སྟོང་གྲུབ་ཀྱང་། །ཉོན་མོངས་དུག་གསུམ་དབང་དུ་
སོང་སོང་ནས། །མི་དགེའི་གཏམ་གྱིས་ཉིན་མཚན་དུས་འདས་ཏེ། །རང་གཞན་
ཐམས་ཅད་ ཕུང་བ་བརྒྱུད་མར་བྱས། །ད་རེས་འགྲོ་བའི་སྒྲོན་མེ་སངས་རྒྱས་
དང༌། །རྒྱལ་བའི་སྲས་པོ་རིམ་པར་བྱོན་རྣམས་ཀྱི། །མཛད་ཚུལ་རྣམ་ཐར་བཟང་
པོ་ཆེར་བསྒྲགས་པས། །ལྕེ་ཡི་དབང་པོ་དོན་དང་ལྡན་པར་བྱས། །རྒྱུད་པ་གསུམ་
ལྡན་བླ་མའི་ཚོགས་རྣམས་ཀྱི། །མཛད་པ་རྣམ་ཐར་བཟང་པོའི་ཚུལ་དག་ལ། །
བདག་གིས་བསྒྲིམས་ཏེ་རབ་ཏུ་བསྟོད་བྱས་ཀྱང་། །ཡོན་ཏན་ཆ་ཙམ་བརྗོད་པར་
ག་ལ་ནུས། །བྱིས་པའི་འདོམ་གྱིས་ལྷ་ལམ་འཇལ་བ་དང་། །ཚིག་གུའི་ཁོག་པས་
ཆུ་གཏེར་འཇལ་བ་བཞིན། །བདག་གིས་རྒྱལ་བ་སྲས་བཅས་བསྔགས་པ་ཡང་། །
དེ་དང་འདྲ་བས་བསམ་པ་བཟང་བ་ཙམ། །རྒྱུད་པ་གསུམ་ལྡན་རྣམས་ཀྱི་ཡོན་
ཏན་ནི། །མཁའ་ལྟར་རྒྱ་ཆེ་མཚོ་ལྟར་གཏིང་ཟབ་ལ། །བདག་བློ་ཉམ་ཆུང་ཤིན་ཏུ་
མི་གསལ་བས། །ནོངས་པར་གང་གྱུར་བརྩེ་ལྡན་རྣམས་ལ་བཤགས། །བྱིས་པ་
ཆུང་དུས་ཕ་མའི་ མིང་ ཙམ་ཞིག །འཁྲུལ་ པར་བརྗོད་ནའང་མཚར་ དུ་ བྱེད་ པ་
ལྟར། །བློ་ དམན་ བདག་ འདྲས་ རྒྱལ་ བ་ སྲས་ བཅས་ ཀྱི། །ཡོན་ ཏན་ བསྔགས་
པའང་མཚར་དུ་དགོངས་པར་རིགས། །དྲི་མེད་རིགས་ལམ་མཁྱེན་པའི་མཁས་པ་
དང། །ཉམས་མྱོང་ གནད་ དུ་ ཁེལ་ བའི་ དམ་ པ་ རྣམས། །ཐུགས་ ཁྲེལ་ གྱུར་ ན་
གསོན་ཡང་ཤི་དང་མཚུངས། །དེ་ཕྱིར་དམ་པས་སྨད་པའི་ལས་མི་བྱ། །བློ་ངན་
ཕྲག་དོག་གདོན་གྱིས་དཀྲུགས་རྣམས་ཀྱིས། །འདི་ལྟར་བགྱིས་ལ་སྨོད་པ་བྱས་
གྱུར་ཀྱང་། །དེ་ཡི་རང་བཞིན་དེ་ཉིད་ཡིན་པས་ན། །དེ་འདྲ་དེ་ལ་སུ་ཡིས་ཅི་ཞིག་
བྱ། །ཇི་ལྟར་བདེ་གཤེགས་སྐུ་གཟུགས་རྩིག་ངོས་ལ། །བྱིས་པས་རྩེད་མོར་རི་
- 447 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
མོར་བྲིས་པ་ཡང་། །དོན་དང་ལྡན་ཞིང་དེ་ཉིད་མཐོང་བ་ཡང་། །བསོད་ནམས་
འཕེལ་ཞེས་རྒྱལ་བས་བསྔགས་གྱུར་ན། །རྒྱལ་དང་རྒྱལ་སྲས་རྣམས་ཀྱི་མཛད་
པའི་ཚུལ། །དང་བའི་སེམས་ཀྱིས་ཕྱོགས་ཙམ་བསྔགས་པ་འདི། །དོན་དང་ལྡན་
ཞིང་བསོད་ནམས་ཆེར་འཕེལ་བར། །འགྱུར་སྙམ་ཚུལ་འདིར་བདག་གིས་ངལ་བ་
བྱས། །འདིར་འབད་པ་ལས་ཐོབ་པའི་དགེ་བ་དེས། །འགྲོ་ལ་ལམ་བཟང་མཚོན་
པའི་མིག་གཅིག་པུ། །བྱང་ཆུབ་ལམ་གྱི་རིམ་པའི་མན་ངག་འདི། །ནམ་ཡང་མི་
ནུབ་འཕེལ་བའི་རྒྱུ་རུ་བསྔོ། །ས་འཛིན་ལྷུན་པོ་ཆུ་གཏེར་སྨད་གཡོགས་མ་གྲོལ་
ཞིང་། །སྲིད་ པའི་ སྒྲོན་མེ་ཟུང་ གི་ སྣང་ བ་ མ་ ཆད་ པར། །དམ་ པའི་ སྤྱོད་ཚུལ་
བསྔགས་པའི་ལེགས་བཤད་འདི་ཡིས་ཀྱང༌། །འགྲོ་ལ་ལམ་བཟང་ལྟ་བའི་སྣང་བ་
སྟེར་གྱུར་ཅིག །བདག་ཀྱང་དེང་ནས་ཚེ་རབས་ཐམས་ཅད་དུ། །ཐེག་མཆོག་དམ་
པའི་མགོན་གྱིས་རྗེས་བཟུང་ནས། །ཚང་ལ་མ་ནོར་བྱང་ཆུབ་ལམ་རིམ་ལ། །སྒྲུབ་
པ་ སྙིང་ པོར་ བྱེད་ པ་ཉིད་གྱུར་ཅིག །རྒྱུད་པ་གསུམ་ལྡན་བླ་མའི་བྱིན་རླབས་
མཐུས། །སྡེ་སྣོད་གསུམ་གྱི་དོན་ལ་ངེས་རྙེད་ནས། །བསླབ་པ་གསུམ་གྱི་ཉམས་
ལེན་མཐར་ཕྱིན་ཏེ། །སྐུ་གསུམ་གོ་འཕང་མྱུར་དུ་ཐོབ་གྱུར་ཅིག །བློ་བཟང་ཐུབ་
དབང་རྡོ་རྗེ་འཆང་ཆེན་པོས། །ཆོས་འདི་གང་ལ་གཉེར་དུ་གཏད་མཛད་པ། །སྐྱེས་
བུ་གསུམ་གྱི་ལམ་གྱི་སྲུང་མ་ཡིས། །ཆོས་འདི་སྒྲུབ་ལ་རྟག་ཏུ་གྲོགས་མཛོད་
ཅིག །ཚངས་དབང་འཇིག་རྟེན་སྐྱོང་བ་བཞི་ལ་སོགས། །དཀའ་ཕྱོགས་སྐྱོང་བའི་
སྲུང་མ་ཐམས་ཅད་ཀྱིས། །ཆོས་ཚུལ་འདི་ལ་རྟག་ཏུ་གྲོགས་བྱེད་ཅིང་། །འཇིག་
རྟེན་བདེ་ལེགས་ཆེན་པོས་ཁྱབ་གྱུར་ཅིག །ཅེས་བྱང་ཆུབ་ལམ་གྱི་རིམ་པའི་བླ་མ་
བརྒྱུད་པའི་རྣམ་པར་ཐར་པ་རྒྱལ་བསྟན་མཛེས་པའི་རྒྱན་མཆོག་ཕུལ་བྱུང་ནོར་
- 448 -



ལམ་རིམ་བླ་མ་བརྒྱུད་པའི་རྣམ་ཐར། །
བུའི་ཕྲེང་བ་ཞེས་བྱ་བ་འདི་ནི། སྔ་མོ་ནས་དགེ་བའི་བཤེས་གཉེན་མང་པོ་ཞིག་
གིས་བསྐུལ་མ་བྱུང་བ་དང་། སྒྲུབ་པ་སྙིང་པོར་བྱེད་པ་དགེ་སློང་ངག་དབང་བསྟན་
འཛིན་གྱིས་བདེ་ལམ་དང་ཞལ་ལུང་གཉིས་ཀའི་བླ་མ་བརྒྱུད་པའི་རྣམ་པར་ཐར་
པ་རྒྱས་པ་ཞིག་དགོས་ཞེས་ཡང་དང་ཡང་དུ་ནན་ཆེན་པོས་བསྐུལ་ཞིང་། རང་གི་
ཉེ་འཁོར་བ་དགེ་སློང་ཡེ་ཤེས་བསམ་གཏན་གྱིས་ཀྱང་རྗེ་བདག་ཉིད་ཆེན་པོའི་
རྣམ་པར་ཐར་པ་རྒྱས་པ་ཞིག་དགོས་ཞེས་བསྐུལ་བ་དང༌། བསྟན་པའི་གསལ་
བྱེད་དམ་པ་དགེ་བཤེས་ཐོགས་མེད་ཀྱིས་ཀྱང་བྱམས་མགོན་བླ་མ་རིན་པོ་ཆེའི་
རྣམ་ཐར་རྒྱས་པ་ཞིག་དགོས་ཞེས་ཡང་ཡང་བསྐུལ་བ་དང༌། ཉེ་ཆར་༧གངས་ཅན་
འགྲོ་བའི་མགོན་པོ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་རྗེ་བཙུན་བློ་
བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོས་སྟོན་པ་
ཐུབ་པའི་དབང་པོ་ནས་བཟུང་ད་ལྟར་ཞལ་བཞུགས་པའི་རྩ་བའི་བླ་མ་ལ་ཐུག་གི་
བར་བྱང་ཆུབ་ལམ་གྱི་རིམ་པའི་བླ་མ་བརྒྱུད་པ་ཚང་བའི་རྣམ་པར་ཐར་པ་རྒྱས་པ་
ཞིག་བྱུང་ན་བསྟན་པའི་སྙིང་པོ་འདི་འཕེལ་བའི་རྐྱེན་དུ་ཆེ་བས་ཅིས་ཀྱང་བགྱི་
དགོས་སོ་ཞེས་བཀའ་ལུང་སྤྱི་བོར་ཕེབས་པ་གུས་པས་མནོས་ཏེ། དོན་གྱི་སླད་དུ་
མཚན་ནས་སྨོས་ཏེ་མཁན་པོ་རིན་པོ་ཆེ་པཎ་ཆེན་ཐམས་ཅད་མཁྱེན་པ་རྗེ་བཙུན་
བློ་བཟང་ཡེ་ཤེས་དཔལ་བཟང་པོའི་བཀའ་དྲིན་ལས་རྒྱལ་བའི་བསྟན་པ་རིན་པོ་
ཆེའི་སྒོར་ རབ་ཏུ་བྱུང་ནས་ཤིང་རྟ་ཆེན་པོའི་གཞུང་རྣམས་ལ་སྦྱོང་བའི་སྐལ་བ་
ཐོབ་ཅིང་། དཔལ་དབེན་ས་སྙན་བརྒྱུད་ཀྱི་མན་ངག་ལ་བརྟེན་ནས་གྲུབ་པའི་གོ་
འཕང་མཐོན་པོར་གཤེགས་པ་བྱ་བྲལ་གྲུབ་པའི་དབང་ཕྱུག་རྗེ་བཙུན་བླ་མ་བློ་
བཟང་རྣམ་རྒྱལ་དང༌། ཐུབ་བསྟན་ཡོངས་རྫོགས་ཀྱི་བདག་པོ་ རྗེ་བཙུན་ངག་
- 449 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༩༽
དབང་བྱམས་པ་གཉིས་ཀྱི་བཀའ་དྲིན་ལས་བྱང་ཆུབ་ལམ་གྱི་རིམ་པའི་མན་ངག་
ལེགས་པར་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་རབ་བྱུང་བཅུ་གསུམ་པའི་
སྤྲེའུ་ཞེས་པ་མེ་མོ་ལུག་གི་ལོ་ཕོ་བྲང་ཆེན་པོ་པོ་ཏ་ལར་སྦྱར་བའོ། །འདིས་ཀྱང་
རྒྱལ་བའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་
རྒྱས་ལ་ཡུན་རིང་དུ་གནས་པར་གྱུར་ཅིག། །།
ཨོཾ་ སྭསྟི། བསྐལ་བཟང་འདི་ལ་རྣམ་འདྲེན་མང་བྱོན་ཡང་། །མགོན་མེད་
སྙིགས་དུས་ཉམ་ཐག་འགྲོ་རྣམས་ལ། །རྒྱལ་བ་གཞན་ལས་ཐུགས་རྗེ་ཆེས་ལྷག་
པ། །ཟླ་མེད་སྟོན་པ་ཤཱཀྱའི་ རྒྱལ་ པོར་ འདུད། །སྟོན་ པ་མཉམ་མེད་ཐུབ་ པའི་
དབང་པོ་ཡིས། །མཐའ་ཡས་གདུལ་བྱའི་ཁམས་དང་བསམ་པ་དང་། །བག་ལ་
ཉལ་དང་དབང་པོ་ལ་གཟིགས་ནས། །ཆོས་ཕུང་བརྒྱད་ཁྲི་བཞི་སྟོང་བཀའ་སྩལ་
ཏོ། །རྒྱལ་བའི་གསུང་རབ་ཀུན་གྱི་སྙིང་པོའི་དོན། །སྐལ་བཟང་གཅིག་གི་ཉམས་
ལེན་རིམ་པ་རུ། །ལེགས་པར་དྲིལ་བ་མ་ཚང་མེད་པའི་ཆོས། །བྱང་ཆུབ་ལམ་གྱི་
རིམ་པ་འདི་ཉིད་དོ། །རབ་འབྱམས་ཞིང་གི་རྒྱལ་བ་མ་ལུས་པའི། །གདུང་འཚོབ་
ཐེག་པ་མཆོག་གི་དགེ་བའི་བཤེས། །བྱང་ཆུབ་ལམ་གྱི་རིམ་པ་སྟོན་མཛད་པའི། །
རྒྱ་བོད་རིམ་བྱོན་བླ་མ་རྣམས་ལ་འདུད། །ས་གསུམ་འགྲོ་བའི་རེ་སྐོང་ཡིད་བཞིན་
ནོར། །སྐྱེས་བུ་གསུམ་གྱི་ལམ་བཟང་གསལ་མཛད་པའི། །བླ་མ་རྣམས་ ཀྱི་ངོ་
མཚར་མཛད་པའི་ཚུལ། །གསལ་བར་སྟོན་པའི་སྔོན་མེད་ལེགས་བཤད་འདི། །
གངས་ཅན་འགྲོ་བ་ཡོངས་ ཀྱི་མགོན་གཅིག་པུ། །རྗེ་ བཙུན་བློ་ བཟང་ འཇམ་
དཔལ་རྒྱ་ མཚོ་ ཡིས། །མཐའ་དབུས་སྐྱེ་འགྲོ་ཡོངས་ལ་བརྩེར་དགོངས་ནས། །
ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །ཚུལ་འདིར་འབད་ལས་དུང་
- 450 -



ལམ་རིམ་བླ་མ་བརྒྱུད་པའི་རྣམ་ཐར། །
དང་ཀུན་ད་ལྟར། །རབ་དཀར་དགེ་བ་གང་ཞིག་ཐོབ་པ་དེས། །ཚང་ལ་མ་ནོར་
བྱང་ཆུབ་ལམ་རིམ་འདི། །ཕྱོགས་རྣམས་ཀུན་ཏུ་འཕེལ་ཞིང་རྒྱས་གྱུར་ཅིག། །། །
སརྦ་མངྒ་ལཾ། །
- 451 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
#
#
*# %E ︽ཞི༔ +
# % @ É + z
*#ཉིཏྟཾ ༔ # % @ #
ར# %
$ % ཚུ རྒྱུ ཞེf



རྩོམ་སྒྲིག་འགན་འཁུར་པ། ཚངས་པོ། །
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
བདེ ས་པོ འི ་ སྐུ ལ ་བཞག།
དེབ་བརྒྱ་དང་དོན་གཉིས་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༩/༣ ༢)
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ། །
དེབ་ཚད། ༨༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7=80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་）སྒོར། ༡༠༥༠.༠༠
གསུངseN9?



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… 1.0雍… 2百…0喇嘛教
- 文集 - 藏语 V.0B946.6-53
中国版本图书馆CIP数据核字(2011) 第260029号
先哲遗书
(第172卷)
雍增·益西坚赞文集
第9/32卷
雍增·益西坚赞著
百慈藏文古籍研究室编,
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 - 0/B.123
本文集总定价(1-32册):1050.00元



。
ISBN 978-7-80253-436-0
91787802534360||
本文集总定价(1-32 卷): 1050.00 元
