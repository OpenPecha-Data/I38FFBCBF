༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2644
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༤
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༡/༣༢)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



*.se
27
=e9
Se
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༡/༣༢)
que
གས།
FALZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
e-
+a
9



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
SE
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།
Grer



obos



དཀར་ཆག
•，，，，，，，
(1)
འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་
སྒྲོན་མེ།
བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། …
སྙིང་པོ་དོན་གསུམ་གྱི་བླ་བརྒྱུད་གསོལ་འདེབས། …………………
སྙིང་པོ་དོན་གསུམ་གྱི་བསྡུས་དོན། ..
སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང༌།……………………… (346)
སྙིང་པོ་དོན་གསུམ་གྱི་མན་ངག་མདོར་བསྡུས་དངོས་གྲུབ་ཀུན་འབྱུང༌། - (366)
，，，，，，，(340)
，，，，，，，， (342)



༄༅། །འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་
གཞུང་གསལ་བའི་སྒྲོན་མེ་ཞེས་བྱ་བ་
བཞུགས་སོ། ། །
ན་མོ་གུ་རུ་མུ་ནི་ཨིནྡྲ་ཡ། མཁའ་མཉམ་འགྲོ་བ་སྲིད་མཚོ་ཉམ་ངར་ལས་
དང་ཉོན་མོངས་འཆིང་བས་དམ་བཅིངས་སྡུག་བསྔལ་ཆུ་སྲིན་སྟོང་གིས་ཀུན་ནས་
མནར་བ་རྣམས་ལ་ཐུགས་རྗེས་རབ་དགོངས་ནས། །ནམ་མཁའི་མཐས་གཏུགས་
ཉམ་ཐག་འགྲོ་བ་འདི་ཀུན་བདག་ཉིད་གཅིག་པུས་སྒྲོལ་ཞེས་ཐུགས་དམ་བཅས་
ནས་དོན་དེ་བསྒྲུབ་ཕྱིར་གྲངས་མེད་གསུམ་དུ་ཚོགས་གཉིས་རྫོགས་མཛད་དེ། །
སྟོབས་དང་མི་འཇིགས་མ་འདྲེས་ལ་སོགས་ཡོན་ཏན་ཀུན་རྫོགས་གང་འདུལ་
སྤྲུལ་པས་ནམ་མཁའི་མཐའ་ཁྱབ་གསུང་དབྱངས་མཐོན་པོས་འགྲོ་ཀུན་མ་རིག་
གཉིད་ལས་སློང་མཛད་པ། །འགྲོ་བའི་བླ་མ་ཐམས་ཅད་མཁྱེན་ཅེས་འཇིག་རྟེན་
གསུམ་ན་སྙན་པར་ཡོངས་གྲགས་སྟོན་པ་མཉམ་མེད་ཐུབ་པའི་དབང་པོར་དུས་
རྣམས་ཀུན་ཏུ་གུས་པས་ཕྱག་འཚལ་ལོ། །རྒྱལ་བས་གདུལ་བྱའི་བློ་དང་འཚམ་
པར་གསུངས་པའི་བརྒྱད་ཁྲི་བཞི་སྟོང་ཆོས་རྣམས་ཀུན་གྱི་དྲང་ངེས་དྲི་མེད་རིགས་
པས་ལེགས་ཕྱེ་སྙིང་པོའི་དོན་རྣམས་རབ་བསྡུས་ནས། །ལམ་གྱི་གྲངས་དང་གོ་
རིམ་ངེས་པར་བྱས་ནས་མཐོ་རིས་ཐར་པའི་ལམ་བཟང་གསལ་བར་སྟོན་མཛད་
འཛམ་གླིང་མཛེས་པའི་རྒྱན་གྱུར་ཤིང་རྟའི་སྲོལ་འབྱེད་ཐམས་ཅད་དང༌། ཁྱད་
པར་འདུལ་ལུང་སྡེ་བཞིའི་བརྗོད་བྱ་མཐའ་དག་གདུལ་བྱ་གཅིག་གི་ཉམས་ལེན་
L-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
རིམ་པར་བསྡུས་ནས་འདོམས་ལ་ཀུན་ནས་དབང་འབྱོར་འཕགས་མཆོག་ཡོན་
ཏན་འོད་ལ་སོགས། །བསྟན་པའི་ནང་མཛོད་འདུལ་བ་བཟུང་སྟེ་ཐུབ་བསྟན་མི་
ནུབ་རྒྱལ་མཚན་སྒྲེང་བའི་འདུལ་འཛིན་གསེར་རིའི་ཕྲེང་བ་རིམ་བྱོན་དམ་པ་
ཡོངས་ལ་གུས་པས་ཕྱག་བགྱིད་དོ། །རྒྱལ་དང་རྒྱལ་སྲས་ཀུན་གྱིས་ཇི་ཙམ་འབད་
ཀྱང་འདུལ་བར་མ་ནུས་ཡལ་བར་བོར་ཞིང་སྙིགས་མ་ལས་ཀྱང་སྙིགས་མར་ལུས་
པ་བྱང་ཕྱོགས་བླུན་རྨོངས་འགྲོ་རྣམས་ལ། །རིང་མོ་ཞིག་ནས་ཐུགས་རྗེས་རབ་
དགོངས་རྩོད་དུས་འགྲོ་ལ་རྒྱལ་བསྟན་ཡོངས་རྫོགས་སྤེལ་བར་བྱ་ཞེས་རླབས་
ཆེན་སྨོན་ལམ་མཛད་པའི་ནུས་མཐུ་དུས་སུ་རབ་སྨིན་པས། །བསིལ་ལྡན་ལྗོངས་
འདིར་སྟོབས་བཅུ་མངའ་བ་སླར་ཡང་གཤེགས་བཞིན་རྒྱལ་བའི་མཛད་པ་ཀུན་གྱི་
རབ་དང་ཕུལ་གྱུར་སྡེ་སྣོད་གསུམ་གྱིས་ཆོས་འཁོར་རྒྱ་ཆེར་བསྐོར་མཛད་པ། །
འཇམ་མགོན་བླ་མ་ཐུགས་རྗེའི་གཏེར་ཆེན་སྤྱི་བོའི་རྒྱན་དང་སྙིང་གི་པདྨོའི་ཟེའུ་
འབྲུར་རྟག་ཏུ་བཞུགས་ལ་བྱང་ཆུབ་མ་ཐོབ་བར་དུ་འབྲལ་མེད་ཐུགས་རྗེས་བདག་
སྐྱོངས་ཤིག །འདུལ་བའི་བཅས་མཚམས་ལས་འབྲས་ཕྲ་མོའི་ཚུལ། །རྒྱལ་སྲས་
རང་རྒྱལ་ཉན་ཐོས་བཅས་པས་ཀྱང༌། །རང་དབང་མངོན་སུམ་སྤྱོད་ཡུལ་མ་ཡིན་
ན། །བླུན་རྨོངས་བདག་ལྟས་ཇི་བཞིན་ག་ལ་རིག །བཅས་དང་རྗེས་བཅས་གཏིང་
མཐའ་དཔག་དཀའ་ཞིང་། །དགག་སྒྲུབ་གནང་བའི་རླབས་ཕྲེང་ཆེར་འཁྲུག་པ། །
འདུལ་བ་ལུང་གི་ཆུ་གཏེར་ཆེན་པོ་ལ། །ཉམ་ཆུང་བདག་འདྲས་བརྒལ་བར་ག་ལ་
ནུས། །དེང་དུས་ ས་སྟེང་སྐྱེ་བོ་ཕལ་ཆེར་ནི། །ཚེ་འདིའི་བྱ་བ་ཁོ་ནས་གཡེངས་
གཡེངས་ནས། །དམ་པའི་ཆོས་ལ་སེམས་པའི་གོ་སྐབས་བྲལ། །ལྷག་པར་བསླབ་
ལ་གུས་པ་ཤིན་ཏུ་དཀོན། །དེ་ཕྱིར་གཞན་ལ་ཕན་པར་དཀའ་ན་ཡང་། ། རང་གི་
2 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བློ་ལ་བག་ཆགས་བཞག་ཕྱིར་དང་། །སྐལ་མཉམ་སྐྱེ་བོ་འགའ་ཡིས་བསྐུལ་གྱུར་
པས། །འདུལ་བ་རྒྱ་མཚོའི་སྙིང་པོ་དབྱེ་བར་བྱ། ། །
དེ་ལ་འདིར་བདག་ཅག་གི་སྟོན་པ་ཐུབ་པའི་དབང་པོ་ཤེས་བྱ་ཐམས་ཅད་
མངོན་སུམ་དུ་གཟིགས་ཤིང་གདུལ་བྱ་རྣམས་ལ་རྣམ་པ་ཀུན་ཏུ་ཕན་པ་འབའ་
ཞིག་མཛད་ པའི་ ཐུགས་ རྗེ་ ཅན་ དེས་གདུལ་ བྱའི་ ཁམས་ དང་ བསམ་ པ་དང༌།
དབང་པོའི་རིམ་པ་དང་མཐུན་པར་གསུངས་པའི་ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་གི་སྙིང་པོའི་དོན་བསྟན་པའི་ནང་མཛོད་ཐེག་པ་གསུམ་གྱི་ཡོན་ཏན་ཐམས་
ཅད་ཀྱི་གཞི་རྟེན། ཡོན་ཏན་མ་ལུས་པའི་འབྱུང་གནས་ཚུལ་ཁྲིམས་ཀྱིས་བསླབ་པ་
གཙོ་བོར་སྟོན་པའི་འདུལ་བ་ལུང་སྡེ་བཞིའི་བརྗོད་བྱའི་དོན་ཐམས་ཅད་བསྡུས་པ་
ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་མཛད་པའི་འདུལ་བ་རྒྱ་མཚོའི་
སྙིང་པོ་ཞེས་གྲགས་ པ་སྔོན་མེད་པའི་ལེགས་བཤད་འདིའི་དོན་བཤད་པ་ལ་
གསུམ། བཤད་པ་ལ་འཇུག་པའི་ཡན་ལག །བཤད་པ་ཉིད་ཉེ་བར་དགོད་པ།
བཤད་ པ་ མཐར་ ཕྱིན་ པའི་ ཚུལ་ལོ། །དང་ པོ་ ལ་ གསུམ། ཤིས་ པ་ བརྗོད་ པ།
བསྟོད་ཕྱག་མཛད་པ། རྩོམ་པར་དམ་བཅའ་མཛད་པའོ། །
དང་པོ་ཤིས་པ་བརྗོད་པ་ནི། ཨོཾ་བདེ་ལེགས་སུ་གྱུར་ཅིག །ཅེས་པའོ། །
དེ་ལ་ ཨོ་ ནི་སྐུ་གསུང་ཐུགས་གསུམ་མཚོན་པའི་ཡི་གེ་སྟེ། ཨུས་ སྐུ་དང་། ཨས་
གསུང་ དང་། མས་ ཐུགས་ མཚོན་ ཞིང་ དེ་ གསུམ་ ཡི་གེ་ གཅིག་ ལ་ འདུས་ པས་
སངས་རྒྱས་རྣམས་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་གསུམ་
དང་ལྡན་པ་མཚོན་ནོ། །དེ་ལྟར་མཚོན་དོན་ཁྱད་པར་ཅན་དང་ལྡན་པའི་ཡེ་ཤེས་
ཨོ་ཞེས་བརྗོད་པས་མཆོག་སྟེར་བ་དང༌། ནོར་སྟེར་བ་དང༌། དཔལ་ཕུན་སུམ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཚོགས་པའི་གཡང་ཆགས་པར་བྱེད་པ་དང་། དམ་བཅའ་འམ་བདེན་པའི་ཚིག་
འགྲུབ་པར་བྱེད་པ་དང༌། ལྟས་ངན་ཐམས་ཅད་ཞི་བར་བྱེད་པ་དང་། ཉེ་བར་འཚེ་
བ་ཐམས་ཅད་ཞི་བར་བྱེད་པ་དང་། བཀྲ་ཤིས་པར་བྱེད་པ་སོགས་རྒྱལ་བ་རྣམས་
ཀྱི་བྱིན་རླབས་ཀྱི་མཐུས་ཕན་ཡོན་བསམ་གྱིས་མི་ཁྱབ་པ་སྟེར་བར་བྱེད་པས་ན་
ནོར་ བུ་ འཛིན་ པའི་ སྔགས་ ཞེས་ བརྗོད་ པ་ ཡིན་ ཏེ། ༀ་ ནི་ཅི་ ཞིག་ ཡིན་ པར་
བཤད། །མཆོག་དང་ནོར་སྟེར་དཔལ་དང་གཡང༌། །སྐལ་བཟང་རྣམ་པ་དང་ལྡན་
ཞིང་། །དམ་ བཅའ་ བ་ དང༌ བཀྲ་ ཤིས་ དོན། །ནོར་ བུ་ འཛིན་ པའི་ སྔགས་ སུ་
བརྗོད། །ཅེས་ རྒྱལ་ བས་ གསུངས་ པ་ ལྟར་ རོ། །དེ་ ལྟར་ རྒྱལ་ བས་ བྱིན་ གྱིས་
བརླབས་པའི་སྔགས་དེ་བརྗོད་པ་ཙམ་གྱིས་ཕན་ཡོན་ཆེན་པོར་འགྱུར་བ་ཙམ་དུ་
མ་ཟད་སྐབས་འདིར་བདེ་ལེགས་ཀྱི་ཚིག་དང་སྦྲེལ་ནས་བརྗོད་པ་དགོས་པ་ཤིན་
ཏུ་ཆེ་སྟེ། རྒྱལ་བ་རྣམས་ཀྱི་ཐུགས་རྗེ་བསྐུལ་ནས་སེམས་ཅན་རྣམས་མཐོ་རིས་
ཀྱིས་བདེ་བ་མཆོག་དང་ལྡན་ཞིང་། ངེས་པར་ལེགས་པའི་ལམ་དུ་ཞུགས་ཏེ་སྐུ་
གསུམ་གྱི་གོ་འཕང་ཐོབ་པར་གྱུར་ཅིག་ཅེས་སྨོན་ལམ་དང་བདེན་ཚིག་བརྗོད་པ་
ཡིན་ནོ། །དེ་ཡང་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་དང་ལྡན་
པའི་རྒྱལ་བ་རྣམས་ལ་མཁྱེན་པར་གསོལ་ཏེ་སྐུ་གསུང་ཐུགས་ཀྱི་བྱིན་རླབས་དང་
ནུས་མཐུས་ནམ་མཁའི་མཐས་གཏུགས་པའི་སེམས་ཅན་ལས་ངན་པའི་དབང་
གིས་ངན་སོང་ངན་འགྲོ་ལོག་པར་ལྟུང་བའི་གནས་སུ་སྐྱེས་ཏེ་སྡུག་བསྔལ་བརྒྱུད་
མར་མྱོང་བ་འདི་རྣམས་ངན་སོང་གི་གནས་ནས་ཐར་ཏེ་མངོན་མཐོའི་བདེ་བ་
མཆོག་དང་ལྡན་པར་གྱུར་ཅིག །བདེ་འགྲོར་སྐྱེས་ཀྱང་ལས་དང་ཉོན་མོངས་པའི་
འཆིང་བ་བཅིངས་ནས་རང་དབང་མེད་པར་འཁྱམས་ཤིང་སྐྱེ་བ་དང་། རྒ་བ་དང༌།
- 4 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ན་བ་དང་། རྒུད་པ་དང༌། འཆི་བའི་སྡུག་བསྔལ་སྣ་ཚོགས་པས་རྣམ་པ་ཀུན་ཏུ་
མནར་བ་འདི་རྣམས་སྡུག་བསྔལ་དེ་དང་དེ་དག་རྒྱུ་བཅས་ལས་མྱུར་དུ་ཐར་ཏེ་
ཐར་པའི་བདེ་བ་མཆོག་དང་ལྡན་པར་གྱུར་ཅིག །སེམས་ཅན་འགའ་ཞིག་འཁོར་
བས་ཡིད་སྐྲག་ནས་མ་དྲིན་ཅན་རྣམས་ཡལ་བར་དོར་ཏེ་རང་གཅིག་པུ་ཅི་ཐར་
བྱེད་པའི་དམན་ལམ་དུ་ལྷུང་བ་དེ་དག་ཞི་བའི་རྒུད་པ་དེ་ལས་མྱུར་དུ་ཐར་ཏེ།
ཐེག་པ་ཆེན་པོར་ཞུགས་ནས་བླ་ན་མེད་པའི་བྱང་ཆུབ་ཀྱི་བདེ་བ་མཆོག་ལ་མྱུར་དུ་
རེག་པར་གྱུར་ཅིག་ཅེས་སྨོན་ལམ་དུ་མཛད་པའོ། །མདོར་ན་ཤེར་ཕྱིན་སྟོང་ཕྲག་
ཉི་ཤུ་ལྔ་པ་ལས། རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་
སེམས་གཡེང་བ་མེད་པར་ལུས་སམ་ངག་གམ་ཡིད་ཀྱིས་གང་སྤྱོད་ཀྱང་རུང་སྟེ་
བྱང་ཆུབ་ཀྱི་སེམས་ཀྱིས་མི་སྤྱོད་པ་མེད་དེ། བྱང་ཆུབ་སེམས་དཔའ་སེམས་དཔའ་
ཆེན་པོ་དེ་ནི་བྱང་ཆུབ་ཀྱི་སེམས་ལ་གནས་ནས་གཡེང་བ་མེད་པར་བྱང་ཆུབ་ཀྱི་
ལམ་བསྒྲུབ་བོ། །ཞེས་གསུངས་པ་ལྟར་རྗེ་བདག་ཉིད་ཆེན་པོས་ཐ་ན་དབུགས་ཕྱི་
ནང་དུ་རྒྱུ་བ་སོགས་སྒོ་གསུམ་གྱི་སྤྱོད་པ་ཅི་མཛད་ཐམས་ཅད་མཁའ་མཉམ་གྱི་
སེམས་ཅན་རྣམས་ཀྱི་དོན་ཁོ་ནར་མཛད་པ་ཡིན་པས། དེ་ལྟ་བུའི་ཐུགས་བསམ་
རླབས་པོ་ཆེ་དེ་འདུལ་བ་རྒྱ་མཚོའི་སྙིང་པོ་འདི་རྩོམ་པའི་ཐོག་མར་ཤིས་པ་བརྗོད་
པའི་ཚིག་གི་མཚོན་པར་མཛད་པའོ། །རྗེ་བླ་མའི་ཐུགས་བསམ་རླབས་པོ་ཆེ་དེ་
ལྟར་ཡིན་པ་ནི་རྗེ་རིན་པོ་ཆེ་ཉིད་ཀྱི་གསུང་ལས་ཤེས་ཏེ། ཞིང་མཆོག་སྒོ་འབྱེད་
ལས། དགེ་བའི་རྩ་བ་འདིས་མཚོན་ནས་ཟག་པ་དང་བཅས་པ་དང་ཟག་པ་མེད་
པའི་དགེ་བ་ཐམས་ཅད་ཕྱོགས་གཅིག་ཏུ་བསྡོམས་པའི་མཐུ་ལ་བརྟེན་ནས་བདག་
གིས་ནམ་མཁའ་ཇི་སྲིད་པ་དེ་སྲིད་དུ་ཁྱབ་པའི་སེམས་ཅན་ཐམས་ཅད་ཀྱི་ཆེད་དུ་
H



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽ །
ཀུན་མཁྱེན་ཆོས་ཀྱི་རྒྱལ་པོའི་གོ་འཕང་མྱུར་དུ་ཐོབ་པར་གྱུར་ཅིག །བདག་མ་
འོངས་པ་ན་གང་དུ་མངོན་པར་རྫོགས་པར་འཚང་རྒྱ་བའི་སངས་རྒྱས་ཀྱི་ཞིང་དེ་
ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་
པ་རྒྱལ་བ་ཀུན་ཏུ་གཟིགས་པ་ཞེས་པར་འཚང་རྒྱ་བའི་སངས་རྒྱས་ཀྱི་ཞིང་དག་
པའི་ཞིང་གཞན་དུ་མ་ལས་ཁྱད་པར་དུ་འཕགས་པའི་ཞིང་དེ་བས་ཀྱང་ཆེས་ཤིན་
ཏུ་ཐ་གྲུ་ཆེ་བ། ཆེས་ཤིན་ཏུ་ཡངས་པ། ཆེས་ཤིན་ཏུ་གྱ་ནོམ་པ། ཞིང་དེས་ཆ་ཤས་
ཙམ་དུ་ཡང་བསྐྲུན་པར་མི་ནུས་པའི་ཞིང་དེ་ལྟ་བུ་ཞིག་ཏུ་གྱུར་ཅིག །ཞིང་དེར་
སྐྱེས་པའི་བྱང་ཆུབ་སེམས་དཔའ་དེ་ཐམས་ཅད་ཀྱང་སྤྱན་དང་མངོན་པར་ཤེས་པ་
མཐའ་ཡས་པའི་འཇིག་རྟེན་ལ་གཟིགས་པ་ན་མ་དག་པའི་འཇིག་རྟེན་གྱི་ཁམས་
ཀྱི་སེམས་ཅན་རྣམས་ ཀྱི་ཉོན་མོངས་ པ་དང༌། ལས་དང་། དེའི་འབྲས་བུ་སྡུག་
བསྔལ་ རྣམ་ པ་ གསུམ་ དང༌ བཅས་ པ་ ཇི་ ལྟར་ བ་ བཞིན་དུ་ མཐོང་ བར་ གྱུར་
ཅིག །མཐོང་བའི་མོད་ལ་སེམས་ཅན་དེ་རྣམས་ཀྱི་སྡུག་བསྔལ་ལ་དམིགས་པའི་
བརྩེ་བའི་འགྱུར་བ་དྲག་པོས་ཡིད་རང་དབང་མེད་པར་གཞན་གྱི་དོན་ལ་བསྐུལ་
བ། ཡིད་དང་སྙིང་དུ་གཅགས་པའི་བུ་གཅིག་པ་མེའི་ཁྲོད་དུ་ལྷུང་བ་མཐོང་བའི་མ་
བཞིན་དུ་གྱུར་ཅིག །མ་དག་པའི་ཞིང་གི་སེམས་ཅན་རྣམས་མནོག་ཆུང་ཞིང་ཤིན་
ཏུ་ཉེས་དམིགས་ཆེ་བའི་རྙེད་བཀུར་གྱིས་དབྱེན་སྤྱོས་ནས་ཉོན་མོངས་པའི་དབང་
དུ་འགྲོ་བར་མཐོང་བ་ན། མི་བཟད་པའི་དུག་དང་འདྲེས་པའི་ཁ་ཟས་བཟང་པོ་ཟ་
བའི་སྡུག་པའི་བུ་མཐོང་བའི་མ་བཞིན་དུ་གྱུར་ཅིག །མ་དག་པའི་ཞིང་གི་སེམས་
ཅན་རྣམས་སྡིག་པའི་ལས་ཤིན་ཏུ་ལྕི་བ་གསོག་པ་ལྷུར་བླངས་ནས་ངན་འགྲོར་
ལྟུང་བར་འགྱུར་བ་མཐོང་བ་ན། ཕན་པ་དང་གནོད་པ་ངོ་མི་ཤེས་པའི་བུ་ཆུང་ངུ་
-
6 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དཔག་ཚད་དུ་མའི་འཕང་དང་ལྡན་པའི་གཡང་ཁར་རབ་ཏུ་འགྲོ་བ་མཐོང་བའི་མ་
བཞིན་དུ་གྱུར་ཅིག །མ་དག་པའི་ཞིང་གི་སེམས་ཅན་རྣམས་ལས་དང་ཉོན་མོངས་
པའི་འཆིང་བ་དམ་པོས་བཅིངས་པ་མཐོང་བ་ན། བརྩེ་བ་མེད་ཅིང་གཏུམ་ལ་ཤ་
འཁོན་ཆེན་པོ་དང་བཅས་ཤིང་། སྟོབས་དང་ལྡན་པའི་དགྲ་བོས་ཐར་དཀའ་བའི་
བཙོན་རར་ལྕགས་སྒྲོག་གིས་བཅིངས་ནས་ཉིན་རེ་བཞིན་དུ་གནོད་པ་དུ་མས་ཉེ་
བར་འཚེ་བའི་བུ་མཐོང་བའི་མ་བཞིན་དུ་གྱུར་ཅིག །མ་དག་པའི་ཞིང་གི་སེམས་
ཅན་རྣམས་ཤུགས་དྲག་པོའི་ཉོན་མོངས་ཀྱི་ནད་ ཀྱིས་ གཟིར་ནས་འཕྲལ་དང་
ཕུགས་ཀྱི་བདེ་བ་རྣམས་དང་འབྲལ་བར་མཐོང་བ་ན། འཆི་ངེས་པའི་ལྟས་ཀྱིས་
ཟིན་པའི་ལྷའི་བུ་གཞོན་ནུས་རང་ཉིད་མཐོ་རིས་ཀྱི་དགའ་ཚལ་དང་ལྷའི་བུ་མོ་
རྣམས་དང་འབྲལ་བར་མཐོང་བ་བཞིན་དུ་གྱུར་ཅིག །དེ་ལྟ་བུའི་བསམ་པ་སྐྱེས་
ནས་ཀྱང་དག་པའི་ཞིང་གི་བདེ་བའི་ཁྱད་པར་རྣམས་ལ་ཅུང་ཟད་ཀྱང་མི་ཆགས་
པར་དམན་པའི་སེམས་ཅན་རྣམས་ཀྱི་རང་རང་གི་རིགས་དང་མཐུན་པར་ཐབས་
མཁས་པའི་སྨོན་ལམ་དང་། བརྩེ་བའི་དབང་གིས་སྐྱེ་བ་འཛིན་པར་འདོད་པ་ཤིན་
ཏུ་སྐོམ་པ་ལ་ཆུའི་གཏམ་གླེང་པ་བཞིན་དུ་གྱུར་ཅིག །སེམས་ཅན་དེ་རྣམས་ཀྱི་
དོན་དུ་འགྱུར་བར་མཐོང་ན་ནི་མནར་མེད་པའི་དམྱལ་བའི་གནས་སུ་ཡང་ཚམ་
ཚོམ་མེད་པར་འཇུག་པ་པདྨའི་ཚལ་གྱིས་ལེགས་པར་བརྒྱན་པའི་ཤིན་ཏུ་དྭངས་
བའི་མཚོ་ཆེན་པོར་ངང་པའི་རྒྱལ་པོ་འཇུག་པ་བཞིན་དུ་གྱུར་ཅིག །སེམས་ཅན་དེ་
རྣམས་སྡུག་བསྔལ་བརྒྱ་ཕྲག་དུ་མའི་ནང་ནས་འདོན་པའི་སྦྱོར་བ་ལ་མ་ཞུམ་པའི་
སྒོ་ནས་འཇུག་པ་བུ་གཅེས་པ་གཡུལ་དུ་ལུས་པའི་ཕྱིར་དུ་ཕ་དཔའ་བོ་གཡུལ་དུ་
འཇུག་པ་བཞིན་དུ་གྱུར་ཅིག །སེམས་ཅན་དེ་རྣམས་ཀྱི་དོན་བསྒྲུབས་པ་ཉིད་ཀྱིས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
རང་ལ་དགའ་བ་དང་མཆོག་ཏུ་དགའ་བ་རྒྱ་ཆེན་པོ་སྐྱེ་བ་དབུལ་པོས་གཏེར་རྙེད་
པ་ལྟ་བུར་གྱུར་ཅིག །སེམས་ཅན་དེ་རྣམས་ཀྱི་ཉོན་མོངས་པའི་ཚ་གདུང་བསལ་
བའི་ཕྱིར་དུ་སྡུག་བསྔལ་གྱི་རྒྱ་མཚོར་སྤྲོ་བཞིན་དུ་འཇུག་པ་སོས་ཀའི་དུས་ཀྱི་ཚ་
བས་གདུངས་པའི་གླང་པོ་ཆེ་ཉི་མའི་གུང་ལ་བབ་པ་ན་ཆུའི་དབུས་སུ་འཇུག་པ་
བཞིན་དུ་གྱུར་ཅིག །ཅེས་གསུངས་པ་ལྟར་རོ། །དོན་འདི་ལ་དགོངས་ནས་མཁས་
གྲུབ་སྨྲ་བའི་ཉི་མས་རྗེ་རིན་པོ་ཆེ་ལ་བསྟོད་པ་མཛད་པ་ན་བྱང་ཆུབ་ཀྱི་སེམས་ཀྱི་
སྒོ་ནས་ཆེས་ཆེར་བསྔགས་ཏེ། ཇི་སྐད་དུ། ཉིད་ཀྱི་དོན་དུ་སྐབས་གསུམ་པའི། །
བདེ་བའང་མེ་འོབས་ལྟར་གཟིགས་ཀྱང་། །རང་གི་གནས་བཞིན་འཁོར་བ་ནི། །
གཞན་ཕྱིར་ཉིད་ཀྱིས་བཏང་མ་ལགས། །བློ་གྲོས་མིག་ལྡོངས་འགྲོ་འདི་ལ། ཁྱོད་
ཐུགས་ལེགས་བཤད་རིན་ཆེན་གཏེར། །ད་ལྟ་ སྤོ་བའི་ཐབས་གང་ཞེས། །ཨེ་མ་
འདི་ ཉིད་ འབའ་ ཞིག་ དགོངས། །ཐུབ་ པའི་ ལེགས་ བཤད་ བདུད་ རྩིའི་རྒྱུན། །
འཇམ་དབྱངས་ཞལ་གྱི་བུམ་པ་ལས། །ལེགས་འོང་ཐོས་པའི་སྙིམ་པ་ཡིས། །ལུས་
པ་མེད་ པར་ ཁྱོད་ ཀྱིས་ གསོལ། །དེ་ལྟའི་བདེ་བས་ཁྱོད་ཀྱི་ཐུགས། །རངས་པ་
ལས་ཀྱང་བདེ་བ་དེ། །ཀུན་གྱི་ལོངས་སྤྱོད་མ་གྱུར་པ། །དེ་ཡིས་ཁྱོད་ཐུགས་ལྷག་
པར་གདུངས། ཁྱོད་ཀྱི་ཐུགས་རྗེའི་ངང་ཚུལ་འདི། །མཐོང་བས་ཡིད་གམ་གྱུར་པ་
དག །རྒྱལ་བ་ཀུན་གྱི་ཐུགས་རྗེ་ཡང་། །ཅི་འདྲ་སྙམ་དུ་ཁྱོགས་ལ་འཕྱང་། །རང་
དོན་ རྩྭ་ལྟར་དགོངས་ཁྱོད་ཀྱིས། །རྒྱལ་བ་ཀུན་གྱི་དམ་པའི་ཆོས། །འཛིན་པའི་
སྨོན་ལམ་ལུས་ཅན་གྱི། །དཔུང་གཉེན་གྱུར་པ་རིང་ནས་མཛད། །ཅེས་བསྔགས་
པ་ལྟར་རོ། །
གཉིས་པ་བསྟོད་ཕྱག་མཛད་པ་ནི། ཐམས་ཅད་མཁྱེན་པ་ལ་ཕྱག་འཚལ་
=
x
-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
ལོ། །ཞེས་པ་སྟེ། རྗེ་བདག་ཉིད་ཆེན་པོས་སེམས་ཅན་ཤེས་རབ་ཀྱི་མིག་ལྡོངས་
ཤིང་དམ་པའི་མགོན་དང་བྲལ་བས་དམིགས་བུས་དོར་བའི་ལོང་བ་མྱ་ངམ་གྱི་
ཐང་དུ་འཁྱམས་པ་ལྟར་འཁོར་བའི་གནས་ན་རང་དབང་མེད་པར་འཁོར་ཞིང་
འཁྱམས་པ། སྡུག་བསྔལ་གསུམ་གྱིས་རྒྱུན་ཆད་མེད་པར་མནར་བ། སྡུག་བསྔལ་
མི་འདོད་ཀྱང་དེའི་རྒྱུ་སྤོང་མི་ཤེས་ཤིང་། བདེ་བ་འདོད་ཀྱང་དེའི་རྒྱུ་སྒྲུབ་མི་ཤེས་
པར་བླང་དོར་གོ་ལོག་ཏུ་སྤྱོད་པ་རྣམས་ལ་བཟོད་གླགས་མེད་པའི་བརྩེ་བ་ཆེན་པོ་
འཁྲུངས་ནས། དེ་དག་གི་དོན་དུ་བསྟན་པའི་ནང་མཛོད་འདུལ་བ་ལུང་སྡེ་བཞིའི་
གནད་བསྡུས་པའི་མན་ངག་གི་སྙིང་པོ་འདི་རྩོམ་པར་བཞེད་ནས་དེའི་ཕྱིར་དུ་
སངས་རྒྱས་བཅོམ་ལྡན་འདས་ལ་ཡོན་ཏན་དང་ཐུགས་རྗེ་དྲན་པའི་དད་གུས་ཆེན་
པོའི་སྒོ་ནས་སྐུའི་བ་སྤུ་ལྡང་ཞིང་སྤྱན་མཆི་མ་འཁྲུག་བཞིན་དུ་ཐལ་མོ་སྦྱར་བ་
དབུར་བཞག་སྟེ། ཐམས་ཅད་མཁྱེན་པ་ལ་ཕྱག་འཚལ་ལོ། །ཞེས་ཐུན་མོང་མིན་
པའི་ཡོན་ཏན་བརྗོད་པའི་སྒོ་ནས་ཕྱག་མཛད་པའོ། །དེ་ལྟར་བསྟོད་ཕྱག་མཛད་པ་
ལ་དགོས་པ་ཆེན་པོ་གསུམ་ཡོད་དེ། གདུལ་བྱ་རྣམས་ཀྱིས་སངས་རྒྱས་ཀྱི་ཆེ་བ་
ཤེས་པ་དང་། རང་གི་བསོད་ནམས་ཀྱི་ཚོགས་འཕེལ་བ་དང་། རང་ཉིད་སྔོན་བྱོན་
དམ་པ་རྣམས་ཀྱི་སྤྱོད་པ་དང་མཐུན་པར་བསྟན་པའོ། །དེ་ལ་གདུལ་བྱ་རྣམས་
ཀྱིས་སངས་རྒྱས་བཅོམ་ལྡན་འདས་ཀྱི་ཆེ་བ་ཤེས་པ་ན་སངས་རྒྱས་ལ་དད་ཅིང་
གུས་པར་འགྱུར་ལ། དེ་ལ་བརྟེན་ནས་གདུལ་བྱ་རྣམས་སངས་རྒྱས་ཀྱི་བསྟན་པ་
ལ་འཇུག་པ་དང་། ཞུགས་ནས་ཐོས་བསམ་སྒོམ་གསུམ་རིམ་གྱིས་སྦྱངས་ཏེ་རིམ་
གྱིས་རྒྱུད་སྨིན་ཅིང་གྲོལ་བར་འགྱུར་ལ། དེ་ལྟར་ན་བྱང་ཆུབ་སེམས་དཔའ་རྣམས་
ནི་སེམས་ཅན་སྨིན་ཅིང་གྲོལ་བ་འབའ་ཞིག་ཐུགས་ལ་བཅངས་ནས་ཅི་མཛད་དེའི་
0



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དོན་དུ་མཛད་པ་ཡིན་པས་ན་རིང་ནས་སྨོན་པའི་དོན་འགྲུབ་པར་འགྱུར་རོ། །རང་
གི་བསོད་ནམས་འཕེལ་བས་ནི་འགལ་རྐྱེན་བར་ཆད་ཐམས་ཅད་ཞི་ཞིང་། ལྷག་
པར་བསྟན་བཅོས་རྩོམ་པའི་འགལ་རྐྱེན་ཞི་ནས་མཐར་ཕྱིན་པར་འགྱུར་རོ། །དེ་
ཙམ་དུ་མ་ཟད་སངས་རྒྱས་རྣམས་ལ་ཕྱག་བཙལ་བས་ནི་བསོད་ནམས་ཀྱི་ཚོགས་
རྫོགས་ཏེ་མཐར་འབྲས་བུ་གཟུགས་ ཀྱི་སྐུ་མཚན་དཔེས་སྨྲས་ པ་ མཐོང་ན་མི་
མཐུན་པ་མེད་པ་འགྲོ་བ་ལྷ་དང་བཅས་པའི་ཕྱག་གི་གནས་སུ་གྱུར་པ་འཐོབ་པར་
འགྱུར་ཏེ། ཏིང་ ངེ་ འཛིན་རྒྱལ་ པོའི་ མདོ་ ལས། ཅི་འདྲ་བ་ ཡི་ ལས་ བྱས་ པ། །
འབྲས་བུ་དེ་འདྲ་འཐོབ་པར་འགྱུར། །ཞེས་གསུངས་པ་ལྟར་རོ། །གཞན་ཡང་རང་
ཉིད་དཀོན་མཆོག་ལ་ཇི་ཙམ་གུས་པ་དེ་ཙམ་དུ་འགྲོ་བ་གཞན་རྣམས་རང་ལ་གུས་
པར་འགྱུར་བ་རྟེན་འབྲེལ་གྱི་ཆོས་ཉིད་ཡིན་པས་རང་གིས་བརྩམས་པའི་བསྟན་
བཅོས་དེ་ལ་འགྲོ་བ་གཞན་རྣམས་དད་ཅིང་གུས་པས་འཇུག་པ་ཞིག་འོང་བས་
འཕྲིན་ ལས་ འཕེལ་ བར་ འགྱུར་ རོ། །དཀོན་མཆོག་ ལ་ སྐྱབས་ སུ་སོང་ བས་ཅི་
བསམ་པ་ཐམས་ཅད་འགྲུབ་པར་གཏན་ལ་དབབ་པ་བསྡུ་བར་གསུངས་སོ། །
བསྟན་བཅོས་རྩོམ་པའི་ཐོག་མར་སངས་རྒྱས་བཅོམ་ལྡན་འདས་ལ་བསྟོད་ཕྱག་
བྱས་པས་རང་ཉིད་དམ་པའི་སྤྱོད་པ་དང་མཐུན་པར་འགྱུར་བ་ནི། མཛོད་འགྲེལ་
ལས། བསྟན་བཅོས་བྱེད་པར་འདོད་པས་རང་གི་སྟོན་པའི་ཆེ་བའི་བདག་ཉིད་
ཤེས་པར་བྱ་བའི་ཕྱིར་དེ་ལ་ཡོན་ཏན་བརྗོད་པ་སྔོན་དུ་འགྲོ་བའི་ཕྱག་འཚལ་བ་
རྩོམ་མོ། །ཞེས་དང༌། ཊཱ་ཊིཀྐ་ ལས། ཕྱག་ འཚལ་ བ་ རྩོམ་ པ་ ནི་ རང་ གི་ བསོད་
ནམས་སྤེལ་བའི་ཕྱིར་རོ། །ཞེས་དང་། རྣམ་པ་གཅིག་ཏུ་ན་དམ་པ་རྣམས་ཀྱི་སྤྱོད་
པའི་རྗེས་སུ་འཇུག་པར་རབ་ཏུ་བསྟན་པའི་ཕྱིར་ཏེ། དམ་པ་རྣམས་ཀྱི་སྤྱོད་པ་ནི་
- 10 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མངོན་པར་འདོད་པའི་ལྷ་ལ་མཆོད་པ་དང་། བསྟོད་པ་དང་། ཕྱག་བྱས་ནས་བྱ་བ་
རྩོམ་ པ་ ཡིན་ནོ། །ཞེས་ གསུངས་ པ་ལྟར་ རོ། །རང་ ཉིད་ དམ་ པའི་ སྤྱོད་ པ་དང་
མཐུན་པར་བསྟན་པས་ནི་གདུལ་བྱ་རྣམས་ཀྱིས་དམ་པར་ཤེས་ནས་རང་གིས་
བརྩམས་པའི་བསྟན་བཅོས་དེ་ལ་དད་ཅིང་གུས་པས་འཇུག་པར་འགྱུར་ལ། དེ་
ལྟར་ན་རང་གི་ལས་བྱས་པ་འབྲས་བུ་དང་བཅས་པར་འགྱུར་རོ། །སངས་རྒྱས་
བཅོམ་ལྡན་འདས་ཀྱི་ཡོན་ཏན་བརྗོད་ཚུལ་ལ་སྐུ་གསུང་ཐུགས་ཀྱི་ཡོན་ཏན་
བརྗོད་ཚུལ་བསམ་གྱིས་མི་ཁྱབ་པ་ཡོད་དེ། སྐུའི་ཡོན་ཏན་ལ་མཚན་བཟང་དཔེ་
བྱད་ཀྱི་རྒྱུ་དང་ངོ་བོ་དང་བྱེད་ལས་ཀྱི་སྒོ་ནས་བརྗོད་ཚུལ་བསམ་གྱིས་མི་ཁྱབ་པ་
དང་། གསུང་གི་ཡོན་ཏན་ལ་གསུང་དབྱངས་ཡན་ལག་དྲུག་ཅུ་དང་དེའི་བྱེད་ལས་
དང་། གསུང་གི་གསང་བ་བསམ་གྱིས་མི་ཁྱབ་པ་དང་། ཐུགས་ཀྱི་ཡོན་ཏན་ལ་
ཏིང་ ངེ་ འཛིན་དང་། མངོན་པར་ཤེས་པ་དང་། རྫུ་ འཕྲུལ་ ལ་སོགས་པ་བསམ་
གྱིས་མི་ཁྱབ་པ་ཡོད་ཀྱང་། འདིར་ཡོན་ཏན་གཞན་གྱི་ཆ་ནས་མ་བརྗོད་པར་ཤེས་
བྱ་ཐམས་ཅད་མཁྱེན་པ་ཞེས་བརྗོད་པར་མཛད་པ་ནི་སངས་རྒྱས་ཀྱི་ཐུན་མོང་མ་
ཡིན་པའི་ཡོན་ཏན་གྱི་ཆ་ནས་བརྗོད་པ་དང་། དམ་པའི་ཆོས་འདུལ་བའི་ཆེ་བ་
བརྗོད་པའི་ཕྱིར་བརྗོད་པ་ཡིན་ནོ། །དེ་ཡང་སྤྱིར་ཇི་ལྟ་བ་དང་ཇི་སྙེད་པའི་ཆོས་
ཐམས་ཅད་དུས་གཅིག་ཏུ་མངོན་སུམ་དུ་གཟིགས་པ་ནི་རྒྱལ་བ་ཉག་གཅིག་ཡིན་
པ་དང་། ཁྱད་པར་སངས་རྒྱས་ཀྱི་ཆོས་བསམ་གྱི་མི་ཁྱབ་པ་རྣམས་དང་། གནས་
ཀྱིས་བསྐལ་བ་དང་། དུས་ཀྱིས་བསྐལ་བའི་དོན་ཕྲ་མོ་རྣམས་དང་། འདུས་བྱས་
རྣམས་ཀྱི་རྒྱུ་དང་རྐྱེན་རྟེན་ཅིང་འབྲེལ་བར་འབྱུང་བའི་ཚུལ་ཕྲ་མོ་རྣམས་དང་།
ལྷག་པར་འདུལ་བའི་བཅས་མཚམས་བསྲུངས་པའི་ཕན་ཡོན་དང་མ་བསྲུངས་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའི་ཉེས་དམིགས་ལས་འབྲས་ཕྲ་མོའི་ཚུལ་རྣམས་རྒྱལ་བ་ཉག་གཅིག་གི་སྤྱོད་
ཡུལ་དུ་གྱུར་པ་ལས་སེམས་ཅན་གཞན་གྱི་མངོན་སུམ་གྱི་ཡུལ་མིན་པས་ན་དོན་
དེ་དག་གི་ཕྱིར་དང་། ཆོས་རྒྱལ་ལོ་པཎ་རྣམས་ཀྱི་བཀས་བཅད་དང་མཐུན་པར་
མཛད་པའང་ཡིན་ནོ། །དེ་ཡང་ཉན་ཐོས་དང་རང་སངས་རྒྱས་ཉོན་མོངས་ཐམས་
ཅད་སྤངས་ཤིང་ནམ་མཁའ་དང་ལག་མཐིལ་དུ་མཉམ་པ། གསེར་དང་བོང་བར་
མཉམ་པ། མངོན་ཤེས་དང་རྫུ་འཕྲུལ་བསམ་གྱིས་མི་ཁྱབ་པ་དང་ལྡན་པ་རྣམས་
དང༌། རྒྱལ་སྲས་བདག་ཉིད་ཆེན་པོ་ས་བཅུ་ལ་གནས་པ་ཡོན་ཏན་བསམ་གྱིས་མི་
ཁྱབ་པ་དང་ལྡན་པ་རྣམས་ཀྱིས་ཀྱང་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་བློ་
གཅིག་གིས་དུས་གཅིག་ཏུ་མངོན་སུམ་དུ་རྟོགས་མི་ནུས་ཏེ། ཇི་ལྟ་བ་ཟབ་མོའི་
དོན་ལ་རྩེ་གཅིག་ཏུ་མཉམ་པར་བཞག་པའི་ཚེ་ཀུན་རྫོབ་ཀྱི་ཆོས་རྣམས་མི་སྣང་
ལ། ཇི་སྙེད་པ་ཀུན་རྫོབ་ཀྱི་ཆོས་རྣམས་མངོན་སུམ་དུ་སྣང་བའི་ཚེ་གཉིས་སྣང་
འཁྲུལ་པས་བསླད་པས་ཇི་ལྟ་བ་ཟབ་མོའི་དོན་ལ་རྩེ་གཅིག་ཏུ་འཇོག་མི་ནུས་
ཤིང་། ཡུལ་གཞན་དང་མ་འདྲེས་པར་ཟབ་མོའི་དེ་ཁོ་ན་ཉིད་ཀྱི་ཐུན་མོང་མ་ཡིན་
པའི་དོན་མངོན་སུམ་དུ་འཛིན་མི་ནུས་ལ། སངས་རྒྱས་བཅོམ་ལྡན་འདས་རྣམས་
ནི་ཆོས་རྣམས་ཀྱི་གནས་ལུགས་ཟབ་མོའི་དོན་ལ་གཉིས་སྣང་འཁྲུལ་པ་མེད་པར་
ཆུ་ལ་ཆུ་བཞག་བཞིན་དུ་རྩེ་གཅིག་ཏུ་ཞུགས་བཞིན་དུ་ཇི་སྙེད་པ་ཕྱི་ནང་གི་ཆོས་
ཐམས་ཅད་སོ་སོར་མ་འདྲེས་པར་མངོན་སུམ་དུ་གཟིགས་པར་མཛད་པས་ན།
ཚུལ་དེ་ནི་སངས་རྒྱས་ཀྱི་ཐུན་མོང་མ་ཡིན་པའི་ཡོན་ཏན་ཡིན་ནོ། །དེ་བཞིན་དུ་
སངས་རྒྱས་ཀྱི་ཆོས་བསམ་གྱིས་མི་ཁྱབ་པ་རྣམས་ཀྱང་སངས་རྒྱས་ཁོ་ནས་མཁྱེན་
པ་ལས་སེམས་ཅན་གཞན་གྱི་སྤྱོད་ཡུལ་དུ་མ་གྱུར་པ་ཡིན་ཏེ། བྱང་ཆུབ་སེམས་
12 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དཔའ་ཤུགས་འཆང་གིས་དེ་བཞིན་གཤེགས་པའི་དབུའི་གཙུག་ཏོར་གྱི་རྩེ་མོ་བལྟ་
བའི་ ཕྱིར་ རི་ རབ་ ཀྱི་ རྩེ་ དང༌། ལྷ་ གནས་ གོང་མ་རྣམས་དང༌། སྟེང་ ཕྱོགས་ ཀྱི་
འཇིག་རྟེན་གྱི་ ཁམས་ གྲངས་མེད་པའི་སར་འཕགས་ཏེ་བལྟས་ ཀྱང་ རྩེ་མོ་མ་
མཐོང་བ་སོགས་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་རྣམས་རྒྱལ་
སྲས་བདག་ཉིད་ཆེན་པོ་དག་གིས་ཀྱང་མཐོང་བའི་ཡུལ་ལས་འདས་པ་དང།
གནས་ཀྱིས་བསྐལ་བ་གནས་བརྟན་ཆེན་པོ་མོའུ་འགལ་གྱི་བུས་རང་གི་མ་འོད་
ཟེར་ཅན་གྱི་འཇིག་རྟེན་དུ་སྐྱེས་པ་མ་མཐོང་བར་དེ་བཞིན་གཤེགས་པས་སྟོན་
པར་མཛད་པ་ལྟ་བུ་དང་། དུས་ ཀྱིས་བསྐལ་བ་འཕགས་པ་ཤཱ་རིའི་བུས་ ཁྱིམ་
བདག་དཔལ་སྐྱེས་ཀྱིས་ཐར་པ་ཆ་མཐུན་གྱི་དགེ་རྩ་སྔོན་གང་དུ་བསྐྱེད་པ་འབད་
ནས་བལྟས་ཀྱང་མ་མཐོང་བར་དེ་བཞིན་གཤེགས་པས་སྟོན་པར་མཛད་པ་ལྟ་བུ་
དང་། འདུས་བྱས་རྣམས་ཀྱི་རྒྱུ་དང་རྐྱེན་གང་དང་གང་ཡིན་པའི་རྟེན་འབྲེལ་ཕྲ་མོ་
རྣམས་རྒྱལ་བ་ཉག་གཅིག་གིས་མཁྱེན་པ་ལས་གཞན་གྱི་སྤྱོད་ཡུལ་དུ་མ་གྱུར་པ་
ནི་གནས་བརྟན་སྒྲ་གཅན་ཟིན་གྱིས། རྨ་བྱའི་མདོངས་ནི་གཅིག་ལ་ཡང་། །རྒྱུ་ཡི་
རྣམ་པ་ཐམས་ཅད་ནི། །ཀུན་མཁྱེན་མིན་པས་ཤེས་བྱ་མིན། །དེ་ཤེས་ཀུན་མཁྱེན་
སྟོབས་ཡིན་ནོ། །ཞེས་གསུངས་པ་ལྟར་རོ། །ལྷག་པར་རུང་ཆུ་འདེབས་པ་ཡན་
ཆད་འདུལ་བའི་བཅས་མཚམས་ཕྲ་མོ་རྣམས་ཚུལ་བཞིན་བསྲུངས་ན་མཐོ་རིས་
དང་ཐར་པ་འཐོབ་པར་འགྱུར་ལ། མ་བསྲུངས་ན་མཐོ་རིས་དང་ཐར་པའི་གེགས་
སུ་འགྱུར་ཞིང་། རྣམ་སྨིན་ཡིད་མི་འོང་འབྱིན་པའི་ལས་འབྲས་ཕྲ་མོའི་ཚུལ་དེ་ནི་
རྒྱལ་བ་ཉག་གཅིག་གིས་མཁྱེན་པ་ལས་ སེམས་ཅན་གཞན་གྱི་བློའི་ཡུལ་མིན་
པས་ན་འདུལ་བའི་བཅས་མཚམས་རྣམས་ནི་རྒྱལ་བ་ཉག་གཅིག་གི་གསུང་ལས་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཤེས་པར་བྱ་བ་ཁོ་ན་ཡིན་ནོ། །དོན་གྱི་དབང་འདི་དག་ལ་དགོངས་ནས་སྔོན་དུས་
གངས་རིའི་ལྗོངས་འདིར་ཆོས་རྒྱལ་ལོ་པཎ་རྣམས་ཀྱིས་འཕགས་ཡུལ་ནས་རྒྱལ་
བའི་བཀའ་རྣམས་འབད་པ་ཆེན་པོས་གདན་དྲངས་ཏེ་བོད་སྐད་དུ་བསྒྱུར་བའི་ཚེ་
འདུལ་བའི་མདོ་དགོངས་འགྲེལ་དང་བཅས་པའི་དབུར་ཐམས་ཅད་མཁྱེན་པ་ལ་
ཕྱག་འཚལ་ལོ་ཞེས་བརྗོད་པའི་བཀས་བཅད་མཛད་དོ། །དོན་དེ་དག་ལ་དགོངས་
ནས་རྗེ་ཐམས་ཅད་མཁྱེན་པས་འདུལ་བ་རྒྱ་མཚོའི་སྙིང་པོ་འདི་རྩོམ་པའི་ཐོག་
མར་ཐམས་ཅད་མཁྱེན་པ་ལ་ཕྱག་འཚལ་ལོ་ཞེས་མཆོད་བརྗོད་མཛད་པ་ཡིན་
ནོ། །ཚུལ་དེ་དག་ལ་བློ་གྲོས་ཅན་རྣམས་ཀྱིས་ལེགས་པར་དཔྱོད་ཤེས་ན་སོ་སོར་
ཐར་པའི་སྡོམ་པ་ནི་རྒྱལ་བའི་བསྟན་པའི་རྩ་བ་ཡིན་པའི་ཚུལ་ལ་ངེས་པ་ཆེན་པོ་
རྙེད་པར་འགྱུར་རོ། །
གསུམ་པ་རྩོམ་པར་དམ་བཅའ་མཛད་པའི་ཚུལ་ལ་གཉིས། འདུལ་བའི་
ཆེ་བ་བརྗོད་པ་དང་། འདུལ་བ་ལུང་སྡེ་བཞིའི་གནད་ཐམས་ཅད་དོན་ཚན་དྲུག་ཏུ་
བསྡུས་ནས་སྟོན་པར་དམ་བཅའ་མཛད་པའི་ཚུལ་ལོ། །དང་པོ་འདུལ་བའི་ཆེ་བ་
བརྗོད་ པ་ནི། གང་ ལ་ བརྟེན་ན་བདེ་ བླག་ཏུ། །ཐར་ པའི་ གྲོང་དུ་བགྲོད་ པའི་
ཐབས། །བདེ་གཤེགས་བསྟན་པའི་སྙིང་པོ་མཆོག །སོ་སོར་ཐར་ཅེས་གྲགས་པ་
གང་། །ཞེས་པ་སྟེ། དེ་ཡང་བདག་ཅག་གི་སྟོན་པ་ཤཱཀྱའི་རྒྱལ་པོ་ཐུགས་རྗེ་ཅན་
དེས་བདག་ཅག་ཁམས་གསུམ་གྱི་སེམས་ཅན་འཁོར་བའི་གནས་ན་སྡུག་བསྔལ་
གྱིས་ཉམ་ཐག་པ་རྣམས་ཐུགས་རྗེས་མ་བཟོད་ནས་དང་པོར་བྱང་ཆུབ་མཆོག་ཏུ་
ཐུགས་བསྐྱེད། བར་དུ་བསྐལ་པ་གྲངས་མེད་གསུམ་དུ་ཚོགས་བསགས་ཤིང་
རྫོགས་སྨིན་སྦྱངས་གསུམ་གྱི་སྤྱོད་པ་མཐར་ཕྱིན་པར་མཛད་ནས་དགའ་ལྡན་གྱི་
- 14 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གནས་ སུ་ བཞུགས་ པ་ན། ཕྱོགས་ བཅུའི་ རྒྱལ་ བ་ རྣམས་ ཀྱིས་ སྔོན་གྱི་ཐུགས་
བསྐྱེད་དང་སྨོན་ལམ་དྲན་པར་བྱས་ནས་འཛམ་བུའི་གླིང་དུ་བྱོན་ཏེ་ཆོས་ཀྱི་འཁོར་
ལོ་བསྐོར་དགོས་པར་ཡང་ཡང་བསྐུལ་ཞིང་། དུས་ལ་བབ་པ་ན་གཟིགས་པ་ལྔ་ལ་
གཟིགས་ནས་འཛམ་བུའི་གླིང་དུ་བྱོན་ཏེ་སེར་སྐྱའི་གནས་སུ་སྐུ་བལྟམས། དགུང་
ལོ་ཉི་ཤུ་རྩ་དགུའི་བར་དུ་ཁབ་ཏུ་བཞུགས་ནས་གཞོན་ནུ་རོལ་རྩེད་ལ་སོགས་པ་
ཐབས་མཁས་ཀྱི་སྤྱོད་པ་དུ་མས་སེམས་ཅན་གྲངས་མེད་པ་ཞིག་སྨིན་པར་མཛད།
དེ་ནས་དགུང་ལོ་ཉི་ཤུ་རྩ་ དགུ་ལ་བབ་པ་ན། རྒ་བ་དང་། ན་བ་དང༌། ཤི་བ་
གཟིགས་པས་ཐུགས་ཡིད་ཕྱུང་ཞིང་། དགེ་སློང་གཟིགས་པས་རབ་ཏུ་བྱུང་བ་ལ་
ཐུགས་སྤྲོ་བར་གྱུར་ནས་འཁོར་ལོས་སྒྱུར་བའི་རྒྱལ་སྲིད་མཆིལ་མའི་ཐལ་བ་
བཞིན་དུ་དོར་ཏེ་རབ་ཏུ་བྱུང་ནས་ལོ་དྲུག་གི་བར་དུ་དཀའ་བ་སྤྱད་དེ། དཀའ་སྤྱད་
ཀྱིས་འདུལ་བའི་སེམས་ཅན་གྲངས་མེད་པ་ཞིག་སྨིན་པར་མཛད། དེ་ནས་དགུང་
ལོ་སོ་ལྔ་ལ་བབ་པ་ན་མ་ག་དྷ་རྡོ་རྗེའི་གནད་དུ་བྱང་ཆུབ་ཀྱི་ཤིང་དྲུང་དུ་རྩྭ་བཏིང་
བའི་སྟན་ལ་བཞུགས་ཏེ་ས་ག་ཟླ་བའི་ཚེས་བཅོ་ལྔ་ལ་སངས་རྒྱས་ཏེ། དེ་ཡང་
སྲོད་ལ་ཕྱི་ནང་གི་བདུད་ཐམས་ཅད་བཏུལ། ནམ་གུང་ལ་མཉམ་པར་བཞག་སྟེ་
ཟད་མི་སྐྱེ་ཤེས་པའི་ཡེ་ཤེས་མངོན་དུ་མཛད་ནས་ཐོ་རངས་རྒྱལ་རྔ་བརྡུང་བའི་
ཚོད་ཙམ་ན་མངོན་པར་རྫོགས་པར་སངས་རྒྱས་ཏེ་ཤིང་ཏ་ལ་བདུན་ཙམ་དུ་ནམ་
མཁའ་ལ་འཕགས་ཏེ་སྐུ་ལས་སྐྱེས་པའི་འོད་དང་ སྤྲུལ་ པས་ནམ་མཁའི་ཁྱོན་
ཐམས་ཅད་ཡོངས་སུ་བཀང་ཞིང་ཕྱོགས་བཅུ་ནས་འདུས་པའི་བྱང་ཆུབ་སེམས་
དཔའ་ ཐམས་ ཅད་ ཀྱིས་ མཆོད་ པའི་ སྦྱིན་ གྱིས་ནམ་ མཁའི་དབྱིངས་ཡོངས་ སུ་
བཀང་སྟེ་མཆོད་ཅིང་བསྟོད་ནས་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བོ། །དེ་ནས་བདུན་ཕྲག་བདུན་གྱི་རིང་ལ་བྱང་ཆུབ་ཀྱི་ཤིང་ལ་གཟིགས་པ་དང་།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་རྒྱང་རིང་དུ་འཆག་པར་
མཛད། དེ་ནས་ཆུ་སྟོད་ཟླ་བའི་ཚེས་བཞིའི་ཉིན་ཝཱ་ར་ཎཱ་སི་དྲང་སྲོང་ལྷུང་བ་རི་
དྭགས་ཀྱི་ནགས་སུ་ཕེབས་ཏེ་འདས་པའི་སངས་རྒྱས་གསུམ་གྱི་ཁྲི་ལ་བསྐོར་བ་
མཛད་ནས་ཁྲི་བཞི་པའི་སྟེང་དུ་བཞུགས་ཏེ། ཀོའུ་དི་ནྱ་ལ་སོགས་པའི་ལྔ་སྡེ་དང་།
ལྷའི་སྲས་པོ་བརྒྱད་ཁྲིས་གཙོ་བྱས་གདུལ་བྱ་བགྲང་བ་ལས་འདས་པ་ལ་བཀའ་
དང་པོ་བདེན་པ་བཞིའི་ཆོས་ཀྱི་འཁོར་ལོ་བསྐོར་ཞིང་། ལྔ་སྡེ་ལ་སྟོད་གཡོགས་
དང་སྨད་གཡོགས་ཟླུམ་པོར་བགོ་བ་དང་། ཕྱི་དྲོའི་ཁ་ཟས་སྤོང་བ་དང་། འདོད་པ་
བསོད་ཉམས་ཀྱི་མཐའ་དང་ངལ་ཞིང་དུབ་པའི་མཐའ་གཉིས་སྤངས་ཏེ་དབུ་མའི་
ལམ་འཕགས་ལམ་ཡན་ལག་བརྒྱད་ལ་གནས་པར་བྱ་བ་སོགས་འདུལ་བའི་
བསླབ་བྱ་དང་གདམས་ངག་རྣམས་རིམ་གྱིས་སློབ་པར་མཛད། དེ་ནས་རིམ་གྱིས་
འོད་སྲུང་ཆེན་པོ་དང་། ཤཱ་རིའི་བུ་དང་། མོའུ་འགལ་གྱི་བུ་ལ་སོགས་པ་སྲིད་པ་ཐ་
མའི་གདུལ་བྱ་བགྲང་བ་ལས་འདས་པ་ཞིག་དགེ་སློང་ཚུར་ཤོག་ཚངས་པར་སྤྱད་
པ་སྤྱོད་ཅིག་ཅེས་པ་ཙམ་གྱིས་བསྙེན་ པར་ རྫོགས་ པར་མཛད་དེ་འདུལ་བའི་
བཅས་མཚམས་མཐའ་དག་ཉམས་པ་མེད་པར་སྲུང་བ་བསྙེན་པར་རྫོགས་ནས་
ལོ་བརྒྱ་ལོན་པའི་སྤྱོད་ལམ་ལྟ་བུར་གྱུར་པ་མཐའ་ཡས་པ་བྱུང་ངོ་། །དེ་ནས་རིམ་
གྱིས་ཡུལ་ཐག་རིང་པོ་ནས་ལྷགས་ཏེ་ལུས་ཉམས་ཆུང་ཞིང་རིད་པར་གྱུར་པ་མང་
དུ་བྱུང་བ་དང་། འགའ་ཞིག་ལམ་བར་དུ་དུབ་སྟེ་ཤི་བར་གྱུར་པ་བྱུང་བ་ན་ཐུགས་
བརྩེ་བས་ད་ ཕྱིན་ཆད་དགེ་འདུན་ཐམས་ཅད་འདུས་ཏེ་གསོལ་བཞིའི་ཆོ་གས་
བསྙེན་པར་རྫོགས་པར་གནང་ངོ་ཞེས་སྔོན་གྱི་ཆོ་གའི་སྒོ་ནས་བསྙེན་པར་རྫོགས་
- 16 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པ་གནང་ཞིང་། གདུལ་བྱ་གྲངས་མེད་པ་ཞིག་སྨིན་གྲོལ་ལ་བཀོད། དེ་ནས་རིམ་
གྱིས་མཁན་སློབ་མེད་པས་སྤྱོད་ལམ་རྒོད་བག་ཅན་དུ་གྱུར་པ་མང་དུ་བྱུང་བ་ན་
ཐུགས་བརྩེ་བས་ད་ཕྱིན་ཆད་མཁན་པོ་དང་སློབ་དཔོན་ལ་བརྟེན་ཏེ་དགེ་འདུན་གྱི་
དབུས་སུ་བསྙེན་པར་རྫོགས་པར་བྱའོ་ཞེས་མཁན་པོ་དང་སློབ་དཔོན་ལ་བརྟེན་ཏེ་
གསོལ་བཞིའི་ཆོ་གས་བསྙེན་པར་རྫོགས་པར་ད་ལྟར་གྱི་ཆོ་ག་ཉེས་མེད་ཕུན་
ཚོགས་འདི་གནང་ཞིང་། ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་བཅས་པ་རྣམས་
རིམ་གྱིས་མཛད་དེ་སོ་སོར་ཐར་པའི་མདོ་མཛད་དོ། །སོ་ཐར་གྱི་མདོ་ལ་དགེ་སློང་
པའི་སོ་ཐར་གྱི་མདོ་ཤོ་ལོ་ཀ་བདུན་བརྒྱ་ཡོད་པ་ཞིག་དང་། དགེ་སློང་མའི་སོ་
ཐར་གྱི་མདོ་ཤོ་ལོ་ཀ་བརྒྱད་བརྒྱ་ཡོད་པ་ཞིག་སྟེ་གཉིས་ཡོད་ལ། སོ་སོར་ཐར་
པའི་མདོ་ནི་འདུལ་བའི་སྡེ་སྣོད་ཐམས་ཅད་ཀྱི་རྩ་བ་ཡིན་ཞིང་སོ་ཐར་གྱི་མདོའི་
དོན་འགྲེལ་པའི་འདུལ་བའི་སྡེ་སྣོད་ལ་གཙོ་བོར་ལུང་སྡེ་བཞི་དང་། དེ་དག་གི་
ཡན་ལག་གམ་ཕྱོགས་མཐུན་གྱི་མདོ་མང་དུ་ཡོད་དོ། །ལུང་སྡེ་བཞི་ནི། ལུང་གཞི་
དང་། ལུང་རྣམ་འབྱེད་དང༌། ལུང་ཕྲན་ཚེགས་དང༌། གཞུང་དམ་པ་རྣམས་སོ། །
ལུང་གཞི་ལ། རབ་བྱུང་གསོ་སྦྱོང་གཞི་དང་ནི། །དགག་དབྱེ་དབྱར་དང་ཀོ་ལྤགས་
དང༌། །སྨན་ དང་ གོས་དང་སྲ་བརྐྱང་དང་། །ཀོའུ་ཤམ་བི་དང་ ལས་ ཀྱི་གཞི། །
དམར་སེར་ཅན་དང་གང་ཟག་དང༌། །སྤོ་དང་གསོ་སྦྱོང་བཞག་པ་དང་། །གནས་
མལ་ དང་ ནི་ རྩོད་ པ་ དང་། །དགེ་ འདུན་ དབྱེན་ རྣམས་ བསྡུས་ པ་ ཡིན། །ཞེས་
གསུངས་པ་ལྟར་རབ་བྱུང་གི་གཞི་ལ་སོགས་པ་གཞི་བཅུ་བདུན་ཡོད་ལ། དེ་དག་
ལ་གཞི་ཞེས་བརྗོད་ པའི་ རྒྱུ་མཚན་ནི་གཞི་བཅུ་བདུན་པོའི་བརྗོད་བྱ་ནི་ཚུལ་
ཁྲིམས་ཀྱི་བསླབ་པ་ཡིན་ལ། བརྗོད་བྱ་ཚུལ་ཁྲིམས་ཀྱི་བསླབ་པ་དེ་ནི་ཐེག་པ་
17-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གསུམ་གྱི་ཡོན་ཏན་ཐམས་ཅད་ཀྱི་གཞི་ཡིན་པས་བརྗོད་བྱ་དོན་གྱི་འདུལ་བའི་ཆེ་
བ་བརྗོད་པའི་ཕྱིར་དུ་དེ་སྟོན་པའི་འདུལ་བ་ལེ་ཚན་བཅུ་བདུན་པོ་དེ་ལ་ཡང་གཞི་
ཞེས་ཐ་སྙད་མཛད་དོ། །ཡང་ནས་གང་དུ་བཞག་པའི་ཁང་པ་ལ་ནས་ཁང་དང་།
གསེར་གང་དུ་བཞག་པའི་ཁང་པ་ལ་གསེར་གྱི་མཛོད་ཅེས་བརྗོད་པ་ལྟར། འདུལ་
བའི་བསླབ་བྱ་ལ་དོན་ཚན་མང་དུ་ཡོད་པ་ལས་སྡོམ་པ་མ་ཐོབ་པ་ཐོབ་པར་བྱེད་
པའི་ཐབས་གང་དུ་སྟོན་པའི་མདོ་དེ་ལ་རབ་ཏུ་བྱུང་བའི་གཞི་ཞེས་པ་དང་། གསོ་
སྦྱོང་བྱ་ཚུལ་སྟོན་པའི་མདོ་ལ་གསོ་སྦྱོང་གི་གཞི་ཞེས་པ་ལྟ་བུ་འདུལ་བའི་བསླབ་
བྱ་རྣམས་གང་དང་གང་ནས་རྙེད་པ་ངོ་འཕྲོད་པའི་ཕྱིར་དུ་མདོ་དེ་དག་ལ་གཞི་
ཞེས་བརྗོད་པའང་ཡིན་པས་ཚུལ་དེ་གཉིས་ཀ་ལ་ངེས་པ་རྙེད་ན་དོན་ཤིན་ཏུ་
ཆེའོ། །གཞི་བཅུ་བདུན་པོ་དེས་ནི་སྡོམ་པ་མ་ཐོབ་པ་ཐོབ་པར་བྱེད་པའི་ཐབས།
ཐོབ་པ་མི་ཉམས་པར་སྲུང་བའི་ཐབས། ཉམས་ན་ཕྱིར་བཅོས་པའི་ཐབས་གསུམ་
སྟོན་ཏེ། སྡོམ་པ་མ་ཐོབ་པ་ཐོབ་པར་བྱེད་པའི་ཐབས་ནི་རབ་བྱུང་གི་གཞིས་སྟོན་
ལ། གསོ་ སྦྱོང་ གི་ གཞི་ དང༌། དབྱར་ གནས་ ཀྱི་ གཞི་དང་། དགག་དབྱེའི་ གཞི་
གསུམ་གྱིས་བསླབ་པ་ཡོངས་སྦྱོང་གི་སྒོ་ནས་སྡོམ་པ་སྲུང་བའི་ཐབས་འཆད་ཅིང་།
ཀོ་ལྤགས་ཀྱི་གཞི་དང་། སྨན་གྱི་གཞི་དང་། གོས་ཀྱི་གཞི་དང་། གནས་མལ་གྱི་
གཞི་ལ་སོགས་པ་གཞི་ལྷག་མ་ཕལ་ཆེ་བས་བདེ་བར་གནས་པའི་རྐྱེན་བསྟེན་པའི་
སྒོ་ནས་སྡོམ་པ་མི་ཉམས་པར་སྲུང་བའི་ཐབས་སྟོན་ལ། ཕྱིར་བཅོས་ཀྱི་གཞིས་ནི་
ཉམས་ན་ཕྱིར་བཅོས་པའི་ཐབས་སྟོན་པར་མཛད་དེ་ཕྱིར་བཅོས་ལ་ལྟུང་བ་ཕྱིར་
བཅོས་དང་། རྩོད་པ་ཕྱིར་བཅོས་གཉིས་ཡོད་དོ། །ལུང་རྣམ་འབྱེད་ཀྱིས་ནི་སྡོམ་
པའི་ངོ་བོ་སྤོང་བདུན་འཁོར་བཅས་ཀྱི་ཚུལ་ཁྲིམས་གཙོ་བོ་སྟོན་ལ། རྣམ་འབྱེད་
- 18 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལ་ཕའི་རྣམ་འབྱེད་དང་། མའི་རྣམ་འབྱེད་གཉིས་ཡོད་དེ། ཕའི་རྣམ་འབྱེད་ཀྱིས་
དགེ་ལོང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་དང༌། མའི་རྣམ་འབྱེད་ཀྱིས་དགེ་
སློང་མའི་ཁྲིམས་སུམ་བརྒྱ་དང་དྲུག་ཅུ་རྩ་བཞི་རྣམས་སྟོན་ལ། གཞན་ཡང་རྣམ་
འབྱེད་གཉིས་པོས་ལྟུང་བ་དེ་དང་དེ་དག་གང་ཟག་གང་དང་གང་ལ་བརྟེན་ནས་
བཅས་པའི་གླེང་གཞི་དང་། སྐྱེས་བུ་དམ་པ་མང་པོའི་རྟོགས་བརྗོད་དང་། སྔོན་གྱི་
བྱུང་བ་དང་། དེ་བཞིན་ གཤེགས་ པའི་སྔོན་གྱིས་ འཁྲུངས་ རབས་མང་པོ་དང་།
བསླབ་པ་བསྲུངས་བའི་ཕན་ཡོན་དང༌། མ་བསྲུངས་བའི་ཉེས་དམིགས་རྣམས་རྒྱ་
ཆེར་སྟོན་ནོ། །ལུང་ཕྲན་ཚེགས་ཀྱིས་ནི་གཞི་དང་རྣམ་འབྱེད་གཉིས་སུ་མི་གསལ་
བའི་དཀའ་གནས་མང་པོ་གསལ་བར་བྱེད་པ་དང་། མ་ཚང་བ་ཁ་སྐོང་བར་བྱེད་
ལ། ཕྲན་ཚེགས་ལ་ཕྲན་ཚེགས་སྒོ་བརྒྱད་ཡོད་པར་གྲགས་སོ། །གཞུང་དམ་པས་
ནི་གཞི་དང་རྣམ་འབྱེད་གཉིས་ཀྱི་དཀའ་གནས་རྣམས་ལ་དོགས་པ་གཅོད་པར་
བྱེད་དོ། །དེས་ན་གཞི་དང་རྣམ་འབྱེད་གཉིས་རྩ་བ་ལྟ་བུ་དང༌། ཕྲན་ཚེགས་དང་
གཞུང་དམ་པ་གཉིས་འགྲེལ་པ་དང་འགྲེལ་བཤད་ལྟ་བུར་ཡོད་དོ། །གཞུང་དམ་
པ་ལ་ནི་མཚན་གྱི་རྣམ་གྲངས་གཞུང་བླ་མ་ཞེས་ཀྱང་བཤད་ལ། གཞུང་དམ་པའི་
ཡན་ལག་ཏུ་འདུལ་བྱེད་ལ་སོགས་པ་ཡན་ལག་བཅུ་ཡོད་པར་བཤད་ཅིང་། ལུང་
བར་མ་དང་། ལུང་རིང་པོ་དང་། ཡང་དག་པར་ལྡན་པའི་ལུང་དང་། གཅིག་ལས་
འཕྲོས་པའི་ལུང་རྣམས་ཀྱང་ལུང་སྡེ་བཞི་པོ་འདི་དག་གི་ཡན་ལག་ཏུ་བཤད་དོ། །
འདུལ་བ་ལུང་སྡེ་བཞི་དང་ཕྱོགས་མཐུན་པའི་མདོ་ནི་དགེ་སློང་ལ་རབ་ཏུ་གཅེས་
པའི་མདོ། ཚུལ་ཁྲིམས་ཡང་དག་པར་ལྡན་པའི་མདོ། ལྟུང་བ་སྡེ་ལྔའི་ལྕི་ཡང་སྟོན་
པའི་མདོ། ཚུལ་ཁྲིམས་ཉམས་པའི་རྣམ་སྨིན་ལྕི་ཡང་སྟོན་པའི་མདོ། སྦྱངས་པའི་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཡོན་ཏན་ སྟོན་ པའི་མདོ། གཎྜིའི་མདོ། གཎྜིའི་དུས་ ཀྱི་མདོ། འཁར་གསིལ་ གྱི་
མདོ། འཁར་གསིལ་འཆང་བའི་སྤྱོད་ལམ་སྟོན་པའི་མདོ་ལ་སོགས་པ་མང་དུ་ཡོད་
དོ། །འདུལ་བའི་སྡེ་སྣོད་དེ་དག་གི་དགོངས་པ་འགྲེལ་པ་ལ་དགྲ་བཅོམ་པ་ཉེར་
སྦས་སོགས་ཀྱིས་བསྡུས་པར་གྲགས་པའི་བྱེ་བྲག་བཤད་མཛོད་ཆེན་མོའི་ནང་གི་
འདུལ་བ་བྱེ་བྲག་ཏུ་བཤད་པ་དང་། དགྲ་བཅོམ་པ་ས་ག་ལྷས་མཛད་པའི་འདུལ་
བ་མེ་ཏོག་ཕྲེང་རྒྱུད་ལ་སོགས་པ་དགྲ་བཅོམ་པས་མཛད་པ་མང་པོ་དང་། རྒྱལ་བ་
རང་ཉིད་ཀྱིས་ལུང་བསྟན་པའི་ཤིང་རྟ་ཆེན་པོ་རྣམས་ཀྱིས་མཛད་པའི་འདུལ་བའི་
དགོངས་འགྲེལ་མཐའ་ཡས་པ་ཡོད་ཅིང་། རྒྱལ་བ་རང་ཉིད་ཀྱིས་གསུངས་པའི་
མདོ་མང་པོ་དང་། བྱེ་བྲག་ཏུ་བཤད་མཛོད་ཆེན་མོ་སོགས་དགོངས་འགྲེལ་གྱི་
བསྟན་བཅོས་མང་པོ་ཞིག་ནི་བོད་དུ་མ་འགྱུར་ལ། འགྱུར་བའང་འཕགས་པ་
ཐོགས་མེད་ཀྱིས་མཛད་པའི་འདུལ་བ་བསྡུས་པ་དང༌། སློབ་དཔོན་ཡོན་ཏན་འོད་
ཀྱིས་མཛད་པའི་འདུལ་བའི་མདོ་དང་། འདུལ་བའི་ལས་བརྒྱ་རྩ་གཅིག་གི་ཆོ་ག་
དང༌། སློབ་དཔོན་ཤཱཀྱ་འོད་ཀྱིས་མཛད་པའི་འདུལ་བ་སུམ་བརྒྱ་པ་དང་། དེའི་
རང་འགྲེལ་འོད་ལྡན་དང་། དེའི་འགྲེལ་བཤད་སློབ་དཔོན་དུལ་བའི་ལྷས་མཛད་
པའི་སློབ་མ་ལ་ཕན་པ་ཞེས་བྱ་བ་དང༌། ཁ་ཆེ་འདུས་བཟང་གིས་མཛད་པའི་ཀཱ་རི་
ཀ་ ལྔ་བཅུ་ པ་དང༌། སློབ་དཔོན་དྲི་མེད་བཤེས་ གཉེན་གྱི་མཛད་པའི་ སོ་ཐར་
འགྲེལ་ཆེན་བམ་པོ་ལྔ་བཅུ་པ་སོགས་སོ་ཐར་གྱི་མདོ་འགྲེལ་མང་པོ་དང༌། དགེ་
ལེགས་བཤེས་གཉེན་གྱིས་མཛད་པའི་གཞི་འགྲེལ་དང་། རྣམ་འབྱེད་ཀྱི་འགྲེལ་
པ་དུལ་བའི་ལྷས་མཛད་ པ་དང༌། ལུང་ ཞུ་ བའི་ འགྲེལ་ པ་ དགའ་བའི་ བཤེས་
གཉེན་ གྱིས་ མཛད་ པ་ དང་། ལུང་ ཕྲན་ཚེགས་ ཀྱི་ འགྲེལ་ པ་ སློབ་ དཔོན་ ཚུལ་
20-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཁྲིམས་བསྐྱངས་ཀྱིས་མཛད་པ་དང༌། མདོ་རྩའི་རྒྱ་ཆེར་འགྲེལ་སློབ་དཔོན་ཆོས་
ཀྱིས་བཤེས་གཉེན་གྱིས་མཛད་པ་སོགས་འདུལ་བའི་དགོངས་འགྲེལ་བོད་དུ་
འགྱུར་བའང་ཆེས་མང་བ་ཡོད་དོ། །དེ་ལྟ་ནའང་གདུལ་བྱ་རྣམས་རིམ་གྱིས་བློའི་
མཐུ་བྲི་བས་འཕགས་ཡུལ་གྱི་གཞུང་ཆེན་མོ་དེ་དག་རྟོགས་དཀའ་བར་གྱུར་ཅིང་།
གཙོ་ཆེར་རྒྱལ་བ་རང་ཉིད་ཀྱིས་སོ་སོར་ཐར་པའི་མདོ་དང་དེའི་འགྲེལ་པ་ལུང་སྡེ་
བཞི་བཀའ་སྩལ་པ་དེ་དག་དེང་སང་གི་གདུལ་བྱས་དགག་སྒྲུབ་གནང་གསུམ་གྱི་
དབྱེ་བ་མི་ ཕྱེད་ པ་ དང་། ཁ་ འཐོར་བ་ རྣམས་ བསྡུ་ མི་ཤེས་ པ་ དང༌། གོ་ རིམ་
འཁྲུགས་པ་རྣམས་བསྒྲིག་མི་ཤེས་པས། དེ་ལྟ་བུའི་གདུལ་བྱ་རྣམས་ལ་ཐུགས་
བརྩེ་ བས་ དགོངས་ཏེ། རྗེ་ བདག་ ཉིད་ཆེན་པོས་འདུལ་བའི་སྡེ་སྣོད་དགོངས་
འགྲེལ་དང་བཅས་པ་མཐའ་དག་གི་གནས་བསྡུས་པ་སོ་སོར་ཐར་པའི་སྡོམ་པ་
གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པ་ཞེས་བྱ་བའི་བསྟན་
བཅོས་འདུལ་བའི་མདོ་དགོངས་འགྲེལ་དང་བཅས་པ་ལྟ་བ་ལ་མིག་ལྟ་བུར་གྱུར་
པ་འདི་མཛད་དོ། །དེ་ལ་འདི་སྙམ་དུ་རྒྱལ་བ་རང་ཉིད་ཀྱིས་འདུལ་བ་ལུང་དུ་མ་
གསུངས་པ་ཞིག་འདིར་འཆད་པ་ཡིན་ནམ། འདུལ་བ་ལུང་དུ་གསུངས་ཟིན་པ་
ཞིག་འདིར་འཆད་པ་ཡིན། དང་པོ་ལྟར་ན་རྒྱལ་བས་མ་གསུངས་པའི་འདུལ་བའི་
བཅས་མཚམས་སུས་ཀྱང་གསུང་དུ་མེད་པས་མི་རིགས་སོ། །གཉིས་པ་ལྟར་ན་
གྲུབ་ཟིན་བསྒྲུབས་པ་ཡིན་པས་དགོས་པ་ཆུང་ངོ་སྙམ་ན། རྟོག་པ་སྔོན་དུ་གཏོང་
བའི་རྣམ་དཔྱོད་ཅན་དག་ལ་དེ་ལྟ་བུའི་དོགས་པ་སྐྱེ་བ་བདེན་མོད་ཀྱང་། འདིར་
ནི་ སྐྱོན་དེ་ གཉིས་ ཀ་མེད་ དེ། རྒྱལ་ བས་ མ་ གསུངས་ པའི་ འདུལ་ བའི་ བཅས་
མཚམས་ནི་གང་ཡང་མེད་པས་རྒྱལ་བ་རང་ཉིད་ཀྱིས་ཇི་ལྟར་གསུངས་པ་ལྟར་
- 21 -



ཞག་ན
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འདིར་འཆད་པ་ཡིན་ནོ། །དེ་ལྟ་ནའང་གྲུབ་ཟིན་བསྒྲུབས་པའི་སྐྱོན་མེད་དེ། །དེང་
སང་གི་གདུལ་བྱ་དག་གིས་རྒྱལ་བ་ཉིད་ཀྱིས་གསུངས་པའི་སོ་ཐར་གྱི་མདོ་ལ་
ཞུགས་ན་ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་ངོ་བོ་ཙམ་ཤེས་ནུས་སུ་ཆུག་ཀྱང་
སྡོམ་པ་དེ་ཐོག་མར་ལེན་པའི་ཚུལ་དང༌། ལེན་དུས་ཀྱི་བསླབ་བྱ་མཐའ་ཡས་པ་
དང༌། གཞན་ལ་འབོགས་པའི་ཚུལ་དང་། སྡོམ་ པ་ དེ་ མི་ཉམས་པར་སྲུང་བའི་
ཐབས་སུ་བསླབ་པ་སྦྱོང་བ་དང་། ཟས་གོས་གནས་མལ་ལ་ཇི་ལྟར་ལོངས་སྤྱོད་
པའི་ཚུལ་སོགས་ཤེས་དཀའ་ཞིང་། ཁྲིམས་ཉིས་བརྒྱ་ལྔ་བཅུ་རྩ་གསུམ་པོ་ཉིད་
ལའང་བཀག་པའི་རྗེས་སུ་གནང་བ་དང༌། གནང་བའི་རྗེས་སུ་བཀག་པ་སོགས་
དགག་སྒྲུབ་གནང་གསུམ་གྱི་བཅས་མཚམས་ཕྲ་མོ་རྣམས་ཤེས་དཀའ་བས་དེ་
དག་མ་ནོར་བར་ཤེས་པ་ནི་འདུལ་བ་ལུང་སྡེ་བཞི་གུང་བསྒྲིགས་ཤིང་། སངས་
རྒྱས་ནས་བཟུང་འདུལ་འཛིན་དམ་པ་བར་མ་ཆད་པ་ལས་བརྒྱུད་པའི་མན་ངག་
ཐོབ་པ་ལ་ངེས་པར་རག་ལས་སོ། །དེ་བཞིན་དུ་གཞི་བཅུ་བདུན་ལ་ཐོས་བསམ་
གྱིས་ཞུགས་ན། དེ་ནས་བཤད་པའི་དངོས་བསྟན་ཙམ་ཞིག་ཤེས་ནུས་སུ་ཆུག་
ཀྱང་ལུང་གཞན་ལ་མ་བརྟེན་པར་ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་ངོ་བོ་ཙམ་
ཡང་ཤེས་མི་ནུས་པ་དང༌། དེ་བཞིན་དུ་མདོ་སྡེ་གཞན་དང་གཞན་ལ་མ་བརྟེན་
པར་བསྙེན་གནས་ཀྱི་སྡོམ་པར་འབོགས་ཆོག་ཙམ་ཡང་ཤེས་མི་ནུས་པས་དོན་དེ་
དག་ལ་དགོངས་ནས་སྔོན་མེད་པའི་ལེགས་བཤད་འདུལ་བ་རྒྱ་མཚོའི་སྙིང་པོ་
ཞེས་བྱ་བ་འདིར་སོ་ཐར་རིས་བརྒྱད་ཀྱི་གནད་རྣམས་མ་ཚང་བ་མེད་པར་བསྡུས་
ནས་ སྟོན་ པར་ མཛད་པས་ན། དབང་པོ་རྣོན་པོ་རྣམས་ ཀྱིས་ནི་བསྟན་བཅོས་
འདིས་མིག་བྱས་ནས་འདུལ་བའི་སྡེ་སྣོད་དགོངས་འགྲེལ་དང་བཅས་པ་མཐའ་
- 22 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དག་ལ་བློའི་སྣང་བ་རྒྱས་པར་བྱེད་ནུས་པ་དང༌། དབང་པོ་རྟུལ་པོ་ལུང་གི་ཚིག་རྒྱ་
ཆེན་པོ་འཛིན་མི་ནུས་པ་རྣམས་ ཀྱིས་ནི་འདུལ་བ་ལུང་གི་གནད་ཐམས་ཅད་
བསྡུས་ནས་ཚིག་ཉུང་ངུར་མཛད་པ་འདི་བཟུང་ནས་བསམ་ན། རང་གིས་སྡོམ་པ་
གང་ཁས་བླངས་པ་དེའི་བསླབ་བྱ་རྣམས་སྲུང་ཤེས་པ་ཞིག་འོང་བས་དོན་ཤིན་ཏུ་
ཆེའོ། །དེས་ན་རྗེ་བདག་ཉིད་ཆེན་པོས་གངས་རིའི་ཁྲོད་འདིར་སྤྱིར་རྒྱལ་བའི་
བསྟན་པ་མཐའ་དག་དང་། ལྷག་པར་བསྟན་པའི་རྩ་བ་སོ་སོའི་ཐར་པའི་གནད་
རྣམས་ཆེས་ཤིན་ཏུ་གསལ་བར་མཛད་ཅིང་། དེ་ཡང་ཚིག་ཙམ་དུ་མ་ལུས་པར་
རུང་ཆུ་འདེབས་པ་ཡན་ཆད་འདུལ་བའི་བཅས་མཚམས་མཐའ་དག་ལག་ཏུ་ལེན་
པའི་རྒྱུན་འཛུགས་པར་མཛད་པ་འདི་ལྟ་བུའི་བཀའ་དྲིན་ནི་གངས་ཅན་པ་རྣམས་
ཀྱིས་ནམ་ཡང་བསབ་ནུས་པ་མིན་ནོ། །འདི་ལ་འདུལ་བ་ཞེས་བརྗོད་པའི་རྒྱུ་
མཚན་ནི་འདུལ་བ་ལ་བརྗོད་བྱ་དོན་གྱི་འདུལ་བ་དང་། རྗོད་བྱེད་ཚིག་གི་འདུལ་
བ་གཉིས་ཡོད་ལ། བརྗོད་བྱ་དོན་གྱི་འདུལ་བ་ནི་སྤོང་བདུན་འཁོར་བཅས་ཀྱི་
ཚུལ་ཁྲིམས་ཏེ་འདིས་ཉོན་མོངས་པ་འདུལ་ཞིང་དབང་པོ་དུལ་བར་བྱེད་པས་ན་
འདུལ་བ་ ཞེས་བརྗོད་དོ། །རྗོད་བྱེད་ཚིག་ གི་ འདུལ་ བ་ནི་ རྒྱལ་ བ་ ཉིད་ ཀྱིས་
གསུངས་པའི་འདུལ་བའི་སྡེ་སྣོད་རྣམས་དང་། དེའི་དགོངས་འགྲེལ་མན་ངག་གི་
བསྟན་བཅོས་འདི་ལྟ་བུ་ཡིན་ཏེ། འདི་དག་གིས་གང་བྱར་རུང་བ་དང་གང་བྱར་མི་
རུང་བའི་བླང་དོར་སྟོན་པས་འདི་ལ་སློབ་པ་རྣམས་འདུལ་བར་བྱེད་པས་ན་འདུལ་
བ་ཞེས་བྱའོ། །ཚུལ་འདི་དག་ལ་ལེགས་པར་དཔྱོད་ཤེས་ན་སོ་སོར་ཐར་པའི་སྡོམ་
པ་བསྟན་པའི་རྩ་བ་ཡིན་པ་དང་། འདུལ་བ་བསྟན་པའི་སྙིང་པོ་ཡིན་པའི་ཚུལ་ལ་
ངེས་པ་རྙེད་པར་འགྱུར་རོ། །རྒྱལ་བའི་གསུང་རབ་ཀྱི་དགོངས་དོན་ལ་ཕུང་པོ་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དང༌། ཁམས་དང་། སྐྱེ་མཆེད་དང་། རྟེན་ཅིང་འབྲེལ་པར་འབྱུང་བ་དང༌། མི་རྟག་
པ་དང༌། བདག་མེད་པ་ལ་སོགས་པ་མཐའ་ཡས་པ་ཞིག་ཡོད་པ་ལས་དེ་དག་
གཞན་མི་འཆད་པར་འདིར་སོ་སོར་ཐར་པའི་སྡོམ་པ་ཉིད་རྩལ་དུ་བཏོན་ནས་
འཆད་པ་འདི་ལ་དགོས་པ་གང་ཡོད་ཅེ་ན། བསྟན་པའི་རྩ་བ་སོ་སོར་ཐར་པའི་
སྡོམ་པ་དང༌། དེ་བརྗོད་བྱར་སྟོན་པའི་འདུལ་བའི་ཆེ་བ་སྟོན་པར་བྱེད་པ་ལ།
གང་ ལ་ བརྟེན་ན་བདེ་བླག་ཏུ། །ཐར་ པའི་ གྲོང་དུ་བགྲོད་ པའི་ ཐབས། །བདེ་
གཤེགས་བསྟན་པའི་སྙིང་པོ་མཆོག །སོ་སོར་ཐར་ཅེས་གྲགས་པ་གང་། །ཞེས་
པའི་གཞུང་འདི་གསུངས། འདིའི་དོན་ནི་གང་ཞེས་པ་སྤྱི་སྒྲ་ཡིན་ཡང་དེ་ལ་བརྟེན་
ན་བདེ་བླག་ཏུ་ཐར་པར་བགྲོད་པའི་ཐབས་སོ་སོར་ཐར་པ་ཞེས་བརྗོད་པ་དང་
འབྲེལ་བས་བསྟན་པའི་རྩ་བ་སོ་སོར་ཐར་པ་དང་། དེ་སྟོན་པའི་འདུལ་བ་ལ་གོ་
བར་བྱའོ། །དེ་ན་བསྟན་པའི་རྩ་བ་སོ་སོར་ཐར་པའི་སྡོམ་པ་འདི་ལ་མ་བརྟེན་པར་
མངོན་མཐོའི་གོ་འཕང་ཙམ་ཡང་ཐོབ་མི་ནུས་ན། ཐར་པའི་གོ་འཕང་ཐོབ་པར་ག་
ལ་ནུས། དེ་ན་སོ་ཐར་གྱི་ཚུལ་ཁྲིམས་དང་དེ་བརྗོད་བྱར་སྟོན་པའི་འདུལ་བ་ལ་
བརྟེན་ཅིང་སོ་སོར་ཐར་པའི་སྡོམ་པ་འདི་ཚུལ་བཞིན་དུ་བསྲུངས་ན་གནས་སྐབས་
མངོན་མཐོ་དང་མཐར་ཐུག་ངེས་ལེགས་ཐར་པ་དང་ཐམས་ཅད་མཁྱེན་པའི་གོ་
འཕང་རྣམས་བདེ་བླག་ཏུ་ཐོབ་པར་ནུས་སོ། །དེའི་ཕྱིར་སོ་སོར་ཐར་པའི་སྡོམ་པ་
ནི་ཐེག་པ་གསུམ་གའི་ལམ་གྱི་རྩ་བ་དང་། ཡོན་ཏན་ཐམས་ཅད་ཀྱི་གཞི་རྟེན་
དང༌། ཉོན་མོངས་པ་དང་ཉེས་སྤྱོད་ཐམས་ཅད་འགོག་པའི་ཆུ་ལོན་ལྟ་བུ་དང་།
བསླབ་པ་འདི་སྟོན་པའི་འདུལ་བ་ནི་བསྟན་པའི་ནང་མཛོད་དང་། བསྟན་པའི་
སྙིང་པོ་དང་། རྒྱལ་བ་སྲས་བཅས་ཐམས་ཅད་ཀྱི་གཅེས་པའི་ནོར་གཅིག་པུ་དང་།
- 24 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འགྲོ་བའི་སྡུག་བསྔལ་ཐམས་ཅད་སེལ་བའི་སྨན་གཅིག་པུ་དང༌། རྒྱལ་བ་མྱ་ངན་
ལས་འདས་པའི་རྗེས་སུ་ཕྱི་རབས་ཀྱི་གདུལ་བྱ་རྣམས་ཀྱི་སྟོན་པར་གཟུང་དགོས་
པ་སོགས་རྒྱལ་བས་རྣམས་གྲངས་དུ་མར་བསྔགས་སོ། །དེ་ཡང་ཤིང་སྡོང་པོའི་
ཡལ་ག་དང་། ལོ་མ་དང་། མེ་ཏོག་དང་། འབྲས་བུ་རྣམས་སྐྱེ་བ་དང་། གནས་པ་
དང༌། འཕེལ་བ་ཐམས་ཅད་ཤིང་དེའི་རྩ་བ་ས་འོག་ཏུ་ཆུད་པ་དེ་ལ་རག་ལས་པ་
བཞིན་དུ་ཐེག་པ་གསུམ་གྱི་ལམ་འབྲས་བུ་དང་བཅས་པ་ཐམས་ཅད་ཀྱང་རྩ་བ་སོ་
ཐར་གྱི་ཚུལ་ཁྲིམས་ལ་རག་ལས་པ་ཡིན་པ་ནི། དགྲ་བཅོམ་པ་ཆོས་ཀྱི་ཚོང་དཔོན་
གྱིས་མཛད་པའི་འདུལ་བ་ལ་བསྟོད་པ་ལས། ཇི་ལྟར་འདི་ན་ཤིང་རྩ་གཙོ་བོ་སྟེ། །
རྣམ་པར་འཕེལ་དང་ཀུན་འཛིན་གཉིས་ ཀྱི་གཞི། །དེ་བཞིན་དམ་ཆོས་ཚོགས་
རྣམས་ ཀུན་ གྱི་ ཡང་། །གཞི་ དང༌ རྩ་ བ་ འདུལ་ བ་ ཡིན་ པར་ གསུངས། །ཞེས་
གསུངས་པ་ལྟར་རོ། །སོ་སོར་ཐར་པའི་སྡོམ་པ་འདི་ཡོན་ཏན་ཐམས་ཅད་ཀྱི་གཞི་
རྟེན་ས་ གཞི་ ལྟ་ བུ་ ཡིན་ པ་ནི། དེ་ཉིད་ལས། ཇི་ ལྟར་ ས་ནི་སྐྱེ་དགུ་རྣམས་ཀྱི་
གཞི། །དེ་ལས་འབྲུ་རྣམས་སྐྱེ་བར་འགྱུར་བ་ལྟར། །དེ་བཞིན་འདུལ་བའང་སྡོམ་
བརྩོན་རྣམས་ ཀྱི་གཞི། །དེ་བཞིན་དེ་ལས་བསོད་ནམས་རྣམས་ཀྱང་སྐྱེ། །ཚུལ་
ཁྲིམས་ཡོན་ཏན་རྣམས་ཀྱི་གནས་སུ་དགོངས། །དེ་ཡི་གནས་ནི་འདུལ་བ་ཡིན་
པར་ གསུངས། །འདི་ ལ་ གནས་ པར་ གྱུར་ན་ མཐར་ ཕྱིན་ འགྱུར། །འདི་ ལ་ མི་
གནས་མཐར་ ཕྱིན་ག་ལ་འགྱུར། །ཞེས་དང༌། དཔུང་བཟང་གིས་ཞུས་པ་ལས་
ཀྱང་། ཇི་ལྟར་ལོ་ཏོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་སྐྱེ་བ་
ལྟར། །དེ་ བཞིན་ ཚུལ་ ཁྲིམས་ བརྟེན་ནས་ཆོས་ དཀར་ མཆོག །སྙིང་ རྗེའི་ ཆུས་
བརླན་ པས་ ནི་ རྣམ་ པར་ སྐྱེ། །ཞེས་ དང་། བདག་ ཉིད་ ཆེན་ པོ་ ཀླུ་ སྒྲུབ་ ཀྱིས།
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་
གསུངས། །ཞེས་གསུངས་པ་ལྟར་རོ། །སོ་ཐར་གྱི་སྡོམ་པ་འདི་ཉོན་མོངས་པ་དང་
ཉེས་སྤྱོད་ཐམས་ཅད་འགོག་པའི་ཆུ་ལོན་ལྟ་བུ་ཡིན་པ་དང་། འདི་ལ་མ་བརྟེན་
པར་ཉོན་མོངས་དང་ཉེས་སྤྱོད་རྣམས་འགོག་པའི་ཐབས་མེད་པ་ནི། འདུལ་བ་ལ་
བསྟོད་པ་ལས། ཇི་ལྟར་ཆུ་ལོན་མི་ཕྱེད་སྲ་བ་ཡིས། །ཆུ་ཀླུང་ཆེ་ཡང་ཟློག་པར་
འགྱུར་བ་ལྟར། །དེ་བཞིན་འདུལ་བ་འཕགས་པའི་ཆུ་ལོན་འདིས། །ཚུལ་ཁྲིམས་
འཆལ་བའི་ཆུ་ཀླུང་ཟློག་པར་འགྱུར། །ཞེས་དང་། སོ་ཐར་གྱི་མདོ་ཉིད་ལས་ཀྱང་།
ཚུལ་ཁྲིམས་འཆལ་པས་ཟིན་རྣམས་ཀྱི། །གདུག་པ་རྣམ་སེལ་སྨན་འདི་ཡིན། །
འདི་ནི་ལང་ཚོས་རྣམ་འཁྲུལ་བའི། །རྐང་ གཉིས་གཞོན་ནུའི་ལྕགས་ཀྱུ་ཡིན། །
མཚོ་བས་ཟབ་པའི་འཁོར་བ་ལས། །སྒྲོལ་བའི་རྒལ་ཐབས་འདི་ཡིན་ནོ། །འདི་ནི་
བཟང་འགྲོར་འགྲོ་བ་ཡི། །ངེས་པའི་ཆུ་ལོན་ཟམ་པ་ཡིན། །འདི་ནི་ཉོན་མོངས་
ཕམ་བྱེད་ལམ། །རྒྱལ་པོ་ཡི་ནི་འདྲེན་པ་མཆོག །ཅེས་དང་། ཡང་འདུལ་བ་ལ་
བསྟོད་པ་ལས། འཇོག་བྲལ་སེམས་གླང་ལྕགས་ཀྱུ་འདི་ཡིན་ཏེ། །གདུལ་བྱ་མ་
དུལ་འདུལ་བའི་སྲབ་འདི་ཡིན། །ར་བའི་མཚམས་ཀྱི་འོབས་དང་འདྲ་བ་སྟེ། །
ཟག་པ་ཀུན་གྱི་ཆུ་ལོན་འདུལ་བ་ཡིན། །ཞེས་སོ་སོར་ཐར་པའི་སྡོམ་པ་འདི་ཉོན་
མོངས་དང་ཉེས་སྤྱོད་འགོག་པའི་ཐབས་མཆོག་ཆུའི་ཆུ་ལོན་ནམ་ཆུ་འགོག་པའི་
རགས་ལྟ་བུ་ཡིན་པ་དང་། གླང་པོ་ཆེ་མ་དུལ་བ་རྣམས་ལྕགས་ཀྱུ་རྣོན་པོས་འདུལ་
བར་བྱེད་པ་བཞིན་དུ་ཐོག་མ་མེད་པ་ནས་མ་དུལ་བའི་སེམས་ཉོན་མོངས་པའི་
དབང་དུ་སོང་བ་འདུལ་བར་བྱེད་པའི་ཐབས་མཆོག་ཡིན་པར་གསུངས། རྟ་དམུ་
རྒོད་ཅན་སྲབ་བཟང་པོས་འདུལ་བར་བྱེད་པ་ལྟར། སོ་སོར་ཐར་པའི་སྡོམ་པ་ནི་
- 26 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
སེམས་བྱ་བ་མ་ཡིན་པ་ལ་འཇུག་ན་ཚར་གཅོད་ཅིང་རྒྱལ་བ་དགྱེས་པའི་ལམ་དྲང་
པོ་ལ་འཇུག་པར་བྱེད་པའི་ཐབས་མཆོག་ཡིན་པ་ནི། སོ་ཐར་གྱི་མདོ་ཉིད་ལས།
སེམས་རྟ་ཁ་བསྲན་དཀའ་བ་ལ། །མཐུན་པའི་གཟེར་རྣོན་བཏབ་པ་ཡི། །སྲབ་ནི་
སོ་སོར་ཐར་འདི་ཡིན། །ཆེ་བ་གང་དག་ངག་ཙམ་གྱིས། །ལྡོག་ཅིང་མཚམས་ལས་
མི་འདའ་བ། །དེ་དག་མི་རྟ་བཟང་པོ་སྟེ། །ཉོན་མོངས་གཡུལ་ལས་ངེས་རྒྱལ་
འགྱུར། །སུ་ལ་སྲབ་འདི་མེད་པ་དང་། །ནམ་དུའང་འདོད་པར་མི་འགྱུར་བ། །དེ་
དག་ ཉོན་མོངས་ གཡུལ་ གྱིས་ དཀྲུགས། །འཇོག་ བྲལ་རྣམ་ པར་ འཁྱམས་ པར་
འགྱུར། །ཞེས་གང་གསུངས་པ་ལྟར་རོ། །སོ་ཐར་གྱི་སྡོམ་པ་འདི་སྟོན་པའི་འདུལ་
བ་ནི་བསྟན་པའི་ནང་མཛོད་དང་བསྟན་པའི་སྙིང་པོ་ཡིན་པ་ནི། འདུལ་བ་ལ་
བསྟོད་པ་ལས། སངས་རྒྱས་རྣམས་དང་རང་རྒྱལ་རྣམས་ཀྱིས་ཀྱང༌། །བྱང་ཆུབ་
གང་བརྙེས་ཐུབ་སློབ་རྣམ་དག་པའི། །སེམས་ཅན་དགྲ་བཅོམ་ཡོན་ཏན་ལྡན་པ་
རྣམས། །དེའི་ཡང་རྒྱུ་ནི་འདུལ་བ་ཡིན་པར་གསུངས། །ཇི་སྲིད་འགྲོ་འདིར་རྒྱལ་
བ་ཐམས་ཅད་ཀྱི། །མཛོད་མཆོག་འདུལ་བ་རྫོགས་པ་འདི་གནས་པ། །དེ་སྲིད་
ཆོས་སྒྲོན་འདི་ནི་གནས་འགྱུར་ཞིང་། །བཟློག་པར་གྱུར་ན་ཞི་བ་ཐོབ་མི་འགྱུར། །
སངས་རྒྱས་མི་བཞུགས་འཇིག་རྟེན་ཚིགས་བཅད་དང་། །མདོ་སྡེ་ཡན་ལག་དེ་
དང་དེ་དག་སྤྱོད། །བསླབ་འཇུག་མེད་ན་འདུལ་བའང་མེད་འགྱུར་བས། །དེ་ཕྱིར་
རྒྱལ་ བ་ དག་ པས་ ཆོས་ འདི་ དཀོན། །ཞེས་ དང་། སོ་ཐར་ གྱི་ མདོ་ ཉིད་ ལས།
སངས་རྒྱས་འདུལ་བ་གངས་ཆེན་མཚོ། །གཏིང་མཐའ་མེད་པ་ཐམས་ཅད་ཀྱི། །
གནས་པའི་སྙིང་དང་སྙིང་པོ་ནི། །སོ་སོར་ཐར་པ་འདི་ཡིན་ནོ། །འདི་ནི་དམ་ཆོས་
རྒྱལ་པོ་ཡི། །ཆོས་ཀུན་གྱི་ནི་འདྲེན་པ་མཆོག །འདི་ནི་དགེ་སློང་ཚོང་ཚོགས་ཀྱི། །
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བསླབ་ཟོང་ཚོང་ཁང་ཆེན་པོ་ཡིན། །ཚུལ་ཁྲིམས་འཆལ་ པས་ཟིན་རྣམས་ཀྱི། །
གདུག་པ་རྣམ་སེལ་སྨན་འདི་ཡིན། །ཞེས་གསུངས་པ་ལྟར་རོ། །སོ་སོར་ཐར་པའི་
སྡོམ་པ་འདི་ནི་རྒྱལ་བའི་བསྟན་པ་དང་དེ་སྟོན་པའི་སྟོན་པའི་དོད་གཉིས་ཀ་ཡིན་
ཏེ། སྟོན་པ་ཐུབ་པའི་དབང་པོ་གྲོང་ཁྱེར་རྩྭ་ཅན་དུ་མྱ་ངན་ལས་འདའ་བའི་ཚུལ་
སྟོན་པ་ལ་ཕྱོགས་པའི་ཚེ་ང་མྱ་ངན་ལས་འདས་པའི་འོག་ཏུ་སྟོན་པ་སོ་ཐར་ལ་
གྱིས་ཞེས་བཀའ་སྩལ་ཅིང་། དོན་དེ་ལ་དགོངས་ནས་སོ་ཐར་གྱི་མདོ་ལས་ཀྱང་།
ང་ནི་མྱ་ངན་འདས་གྱུར་ན། །འདི་ནི་ཁྱེད་ཀྱི་སྟོན་པ་ཞེས། །རང་བྱུང་ཉིད་ཀྱིས་
གུས་བཅས་པར། །ནན་ཏན་དགེ་སློང་ཚོགས་མདུན་བསྟོད། །ཅེས་གསུངས་ཤིང་།
འདུལ་བ་ལ་བསྟོད་པ་ལས་ཀྱང་། རྒྱལ་བ་སྟོན་པ་དེ་ཡི་བསྟན་པ་དག །མདོ་དང་
ཆོས་མངོན་ཡིན་གསུངས་འདུལ་བ་ནི། །སྟོན་དང་བསྟན་པ་དངོས་ཡིན་དེ་ཡི་
ཕྱིར། །ཉིས་འགྱུར་ཕྱག་བྱ་སངས་རྒྱས་ཆོས་གཅིག་བཞིན། །ཞེས་གསུང་པ་ལྟར་
རོ། །དེས་ན་རྒྱལ་བའི་བསྟན་པ་ལ་ཞུགས་ནས་རྒྱལ་བ་དགྱེས་པའི་ལམ་ལ་སློབ་
པར་འདོད་པ་རྣམས་ཀྱིས་ནི་བསྟན་པའི་ནང་མཛོད་འདུལ་བ་ལ་གུས་པ་བྱས་ཏེ་
རྣམ་པ་ཀུན་ཏུ་འདུལ་བའི་བཅས་མཚམས་ལས་མ་འདས་པ་ཞིག་བྱ་དགོས་པ་ནི།
དེ་ཉིད་ ལས། གང་ ལ་ བརྟེན་ཏེ་ གནས་ པའི་ སངས་ རྒྱས་རྣམས། །དེ་ ལ་ གུས་
བཅས་ཞེ་སར་བཅས་འགྱུར་ཞིང་། །དེ་ནི་མགོན་པས་མགོན་ཡིན་སྐྱབས་གནས་
ཡིན། །དེ་ཕྱིར་རབ་བསྒྲིམས་འདུལ་ལ་ཕྱག་འཚོལ་ཅིག །ཅེས་གསུངས་པ་ལྟར་
རོ། །དེ་ལྟར་སོ་སོར་ཐར་པའི་སྡོམ་པ་ནི་བསྟན་པའི་སྙིང་པོ་ཡིན་པ་དང་། སྡོམ་པ་
དེ་ལ་མ་བརྟེན་པར་ཐར་པ་ཐོབ་པའི་ཐབས་མེད་པ་དང་། སྡོམ་པ་དེ་ལ་བརྟེན་ན་
ཐར་པའི་གནས་སུ་བདེ་བླག་ཏུ་བགྲོད་ནུས་པ་སོགས་རྒྱ་ཆེར་བསྔགས་པ་དེ་དག་
- 28 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལ་ འགའ་ ཞིག་ འདི་ སྙམ་དུ། ཡོན་ཏན་ རིན་ པོ་ཆེ་ སྡུད་ པ་ ལས། དམུས་ལོང་
དམིགས་བུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་
པར་ག་ལ་འགྱུར། །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། །དམིགས་
བུ་མེད་པས་བྱང་ཆུབ་རེག་པར་ནུས་མ་ཡིན། །ཞེས་དང་། འཕགས་པ་ཀླུ་སྒྲུབ་
ཀྱིས། སངས་ རྒྱས་ རང་ སངས་ རྒྱས་རྣམས་ དང༌། །ཉན་ཐོས་རྣམས་ ཀྱིས་ངེས་
བསྟན་པའི། །ཐར་པའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་
ངེས། །ཞེས་གསུངས་པ་ལྟར། ཆོས་རྣམས་ཀྱི་གནས་ལུགས་རྟོགས་པའི་ ལྟ་བ་
མེད་པར་འཁོར་བ་ལས་གྲོལ་བའི་ཐབས་མེད་ཅིང་། གནས་ལུགས་རྟོགས་པའི་
ཤེས་རབ་ཀྱིས་བདག་འཛིན་གྱི་དངོས་གཉེན་བྱས་ནས་འཁོར་བ་ལས་ཐར་བར་
བྱེད་པ་ཡིན་པས་ན། སོ་སོར་ཐར་པའི་སྡོམ་པ་ཐར་པ་ཐོབ་པའི་ཐབས་མཆོག་ཏུ་
བསྔགས་པ་དེ་ནི་འདུལ་བ་ལ་ཞེན་པས་ཆེ་བརྗོད་བྱས་པ་ཙམ་ཡིན་ནམ་སྙམ་ན།
དེ་ནི་རྒྱལ་བའི་བསྟན་པའི་གནད་མ་རིག་པ་ཡིན་ཏེ། འཁོར་བ་ལས་གྲོལ་བའི་
ཐར་པ་ཐོབ་པ་ལ་གནས་ལུགས་རྟོགས་པའིཤེས་རབ་མི་དགོས་ཟེར་བ་མིན་གྱི།
དེ་ངེས་པར་དགོས་ཤིང་། ཤེར་ཕྱིན་གྱི་མདོ་སྡེ་རིན་པོ་ཆེ་དགོངས་འགྲེལ་དང་
བཅས་པ་ནས་ཇི་ལྟར་གསུངས་པ་ལྟར། ཆོས་རྣམས་ཀྱི་གནས་ལུགས་རྟོགས་པའི་
ལྟ་བ་འབད་པ་དུ་མས་བཙལ་ལ། ལྟ་བ་དེས་འཁོར་བའི་རྩ་བ་བདག་འཛིན་གྱི་
འཛིན་སྟངས་སུན་ཕྱུང་ནས་འཁོར་བའི་རྩ་བ་བཅད་དེ་ཐར་པ་ཐོབ་པར་བྱེད་
དགོས་པ་ཡིན་ཡང་། ཆོས་རྣམས་ཀྱི་གནས་ལུགས་མངོན་སུམ་དུ་རྟོགས་པའི་
ཤེས་རབ་དེ་བསྐྱེད་པ་ལ་སེམས་རྩེ་གཅིག་ཏུ་གནས་པའི་ཞི་གནས་དགོས་ལ། ཞི་
གནས་དེ་འགྲུབ་པ་ལ་སེམས་ཉོན་མོངས་པ་དང་ཉེས་སྤྱོད་གང་གི་ཡང་དབང་དུ་
9 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མི་འགྲོ་བར་དགེ་བའི་དམིགས་པ་ལ་རྩེ་གཅིག་ཏུ་འཛིན་ཐུབ་པ་དགོས། དེ་ཡོང་
བ་ལ་མི་ཤེས་པ་དང་། མ་གུས་པ་དང༌། བག་མེད་པ་དང༌། ཉོན་མོངས་མང་བ་སྟེ་
ལྟུང་བ་འབྱུང་བའི་སྒོ་བཞི་པོ་དེ་ལེགས་པར་བཀག་ཐུབ་པ་ཞིག་དགོས་ལ། དེ་
ཡོང་བ་ལ་ནི་དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས། འཁོར་
བའི་ཉེས་དམིགས་རྣམས་ཡུན་རིང་དུ་བསམ་ནས་འཁོར་བ་ལ་ཞེན་པ་ལོག་སྟེ་
ཡིད་ཐར་པའི་གནས་ལ་རྩེ་གཅིག་ཏུ་ཕྱོགས་པའི་ངེས་འབྱུང་ཤུགས་དྲག་པོས་
ཀུན་ནས་བསླངས་ཏེ། སྒོ་གསུམ་ལ་དྲན་པ་ཉེ་བར་བཞག་ནས་ཇི་ལྟར་གསུངས་
པའི་བླང་དོར་གྱི་བཅས་མཚམས་ལས་ཅུང་ཟད་ཀྱང་མི་འདའ་བའི་ཚུལ་ཁྲིམས་
རྣམ་པར་དག་པ་ཞིག་དགོས་སོ། །དེ་ལྟར་ན་སོ་ཐར་གྱི་ཚུལ་ཁྲིམས་ནི་ཐར་པ་
ཐོབ་པའི་ཐབས་མེད་མི་རུང་དང༌། ཡོན་ཏན་ཐམས་ཅད་ཀྱི་རྟེན་ས་གཞི་ལྟ་བུ་
ཡིན་པར་ རིགས་པས་ལེགས་པར་གྲུབ་བོ། །སོ་ཐར་ གྱི་ཚུལ་ཁྲིམས་ལ་བརྟེན་
ནས་ཏིང་ངེ་འཛིན་དང་ཤེས་རབ་སོགས་རིམ་གྱིས་འབྱུང་བ་ནི། ལུང་སྨན་གྱི་གཞི་
ལས། དགེ་སློང་དག་ཚུལ་ཁྲིམས་གོམས་པར་བྱས་ན་ཏིང་ངེ་འཛིན་ཡུན་རིང་དུ་
གནས་པར་འགྱུར་རོ། །ཏིང་ངེ་འཛིན་གོམས་པར་བྱས་ན་ཤེས་རབ་ཡུན་རིང་དུ་
གནས་པར་འགྱུར་རོ། །ཤེས་རབ་གོམས་པར་བྱས་ན་འདི་ལྟ་སྟེ། །འདོད་ཆགས་
དང་ཞེ་སྡང་དང་གཏི་མུག་ལས་སེམས་ཡང་དག་པ་ཁོ་ནར་རྣམ་པར་གྲོལ་བར་
འགྱུར་རོ། །ཞེས་གསུངས་པ་ལྟར་རོ། །སོ་ཐར་ལ་ཁྱིམ་པ་དང་རབ་བྱུང་གི་ཕྱོགས་
གཉིས་ཡོད་པ་ལས་རབ་ཏུ་བྱུང་བའི་ཚུལ་ཁྲིམས་ཉིད་ཆེས་མཆོག་ཏུ་བསྔགས་ཏེ།
བསྐལ་པ་མང་པོར་ལམ་ལ་སྦྱངས་པའི་རྒྱལ་སྲས་བདག་ཉིད་ཆེན་པོ་ཁྱིམ་ན་
གནས་པ་རྣམས་རབ་ཏུ་བྱུང་བ་ལ་སྨོན་པ་མཛད་པར་གསུངས་ཏེ། ཁྱིམ་བདག་
- 30 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དྲག་ཤུལ་ཅན་ གྱིས་ཞུས་པ་ལས། བདག་ ཀྱང་ སྡུག་བསྔལ་གྱི་གནས་ཁྱིམ་གྱི་
གནས་ནས་མངོན་པར་གྱུར་སྟེ་ནམ་ཞིག་ན་འདི་ལྟ་བུ་སྤྱོད་པར་འགྱུར། བདག་
ཀྱང་ནམ་ཞིག་ན་གང་དགེ་འདུན་གྱི་ལས་དང་། གསོ་སྦྱོང་གི་ལས་དང༌། དགག་
དབྱེའི་ལས་དང་། འདུད་པའི་ལས་དེ་ལ་གནས་པར་འགྱུར་སྙམ་ནས་དེས་འདི་
ལྟར་རབ་ཏུ་འབྱུང་བའི་སེམས་ལ་དགའ་བར་བྱའོ། །བྱང་ཆུབ་སེམས་དཔའ་ཁྱིམ་
ན་གནས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་པ་ནི་གང་ཡང་མེད་དེ། དེ་དག་ཐམས་ཅད་ཀྱང་ཁྱིམ་གྱི་གནས་
ནས་མངོན་པར་བྱུང་ནས་དགོན་པ་ལ་སེམས། དགོན་པ་ལ་གཞོལ། དགོན་པར་
སོང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་སོ། །ཚོགས་དེ་ཡང་དག་པར་བསྒྲུབས་སོ། །ཞེས་དང་། གཞོན་
ནུ་མ་བདུན་གྱི་རྟོགས་བརྗོད་ལས། སྒྲ་རྣམས་བྲེགས་པར་གྱུར་ནས་ནི། །ཕྱག་
དར་ཁྲོད་ཀྱི་གོས་འཆང་ཞིང་། །དགོན་པ་ཡུལ་དུ་འདོད་པར་ནི། །ནམ་ཞིག་དེ་
ལྟར་འགྱུར་ཞིག་གུ །གཉའ་ཤིང་གང་ཙམ་རྣམ་ལྟ་ཞིང་། །ས་ཡི་ལྷུང་བཟེད་ལག་
ཐོགས་ནས། །དཔྱས་མེད་ ཁྱིམ་ནས་ ཁྱིམ་དུ་ནི། །ནམ་ཞིག་སློང་མོ་སྤྱོད་པར་
འགྱུར། །རྙེད་དང་བཀུར་སྟི་ཆགས་མེད་ཅིང་། །ཉོན་མོངས་ཚེར་མའི་འདམ་རྫབ་
དག །སྦྱོང་བར་བྱེད་ཅིང་གྲོང་ཁྱེར་གྱི། །སྦྱིན་པའི་གནས་སུ་ནམ་ཞིག་འགྱུར། །
ཞེས་སོགས་མདོ་སྡེ་དང་དགོངས་འགྲེལ་གྱི་བསྟན་བཅོས་རྣམས་སུ་མཐའ་ཡས་
པ་ཞིག་གསུངས་པ་ལྟར་རོ། །རབ་ཏུ་བྱུང་བ་ལ་ཕན་ཡོན་ལྔ་ཡོད་པར་གསུངས་ཏེ་
འདུལ་བ་ལུང་ལས། ཕན་ཡོན་ལྔ་མཐོང་བའི་མཁས་པས་རབ་ཏུ་འབྱུང་བར་མོས་
པར་འོས་ཏེ། རང་གི་དོན་མ་འདྲེས་ པར་ ཐོབ་ པར་ འགྱུར་ བ་དང༌། བྲན་དང་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མངག་གཞུག་པ་དང་བཀོལ་བ་དང་རང་དབང་མེད་པ་དང་དགའ་མགུར་འགྲོར་
མེད་པ་དག་གིས་མཆོད་པ་དང་བསྟོད་པ་བྱ་བར་འགྱུར་བ་དང་། མྱ་ངན་ལས་
འདས་པ་གྲུབ་པ་དང་བདེ་བ་བླ་ན་མེད་པར་ཐོབ་པ་དང་། མྱང་འདས་མ་ཐོབ་
ཀྱང་ལྷར་སྐྱེ་བ་དང་། སངས་རྒྱས་དང་སངས་རྒྱས་ཀྱི་ཉན་ཐོས་སྐྱེས་བུ་དམ་པ་
ཡང་དག་པར་སོང་བ་མཆོག་རྣམས་ཀྱིས་རྣམ་གྲངས་དུ་མར་རབ་ཏུ་འབྱུང་བ་
བསྔགས་པར་ཡང་དག་པར་མཐོང་བའི་མཁས་པས་རབ་ཏུ་འབྱུང་བར་མོས་པར་
བྱ་བར་འོས་པ་ཉིད་དོ། །ཞེས་གསུངས་པ་ལྟར་རོ། །རབ་ཏུ་བྱུང་བའི་ནང་ནས་
ཀྱང་བསླབ་གཞི་ཡོངས་སུ་རྫོགས་པ་དགེ་སློང་གི་སྡོམ་པ་ཉིད་རྣམ་པ་ཀུན་ཏུ་
བསྔགས་ཤིང་། དགེ་སློང་གི་ཁྲིམས་ཉིས་བརྒྱ་ལྔ་བཅུ་ རྩ་ གསུམ་གྱི་བཅས་པ་
མཛད་པའི་ཚེ་བཅས་པ་རེ་རེ་ནས་ཕན་ཡོན་བཅུ་བཅུ་གསུངས་ཏེ། འདུལ་བ་ལུང་
ལས། དགེ་སློང་དག་དེ་ལྟ་བས་ན་ཕན་ཡོན་བཅུ་ཡང་དག་པར་གཟིགས་པས་
འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ། དགེ་འདུན་
བསྡུ་བའི་ཕྱིར་དང་། དགེ་འདུན་ལེགས་པར་བྱ་བའི་ཕྱིར་དང་། དགེ་འདུན་བདེ་
བར་གནས་པར་བྱ་བའི་ཕྱིར་དང་། གནོང་མི་བཀུར་བའི་གང་ཟག་རྣམས་ཚར་
གཅད་ པའི་ ཕྱིར་དང་། ངོ་ཚ་ཤེས་པ་རྣམས་བདེ་བར་གནས་པར་བྱ་བའི་ཕྱིར་
དང་། མངོན་པར་མ་དད་པ་རྣམས་མངོན་པར་དད་པར་བྱ་བའི་ཕྱིར་དང༌། མངོན་
པར་ དད་ པ་ རྣམས་ ཕྱིར་ཞིང་འབྱུང་བར་ བྱ་བའི་ཕྱིར་དང་། ཚེ་འདིའི་ཟག་ པ་
རྣམས་བསྡམ་པར་བྱ་བའི་ཕྱིར་དང་། ཚེ་རབས་ཕྱི་མའི་ཟག་པ་རྣམས་བཟློག་པར་
བྱ་བའི་ཕྱིར་དང་། ངའི་ཚངས་པར་སྤྱོད་པ་སྐྱེ་བོ་མང་པོ་ལ་ཕན་པ་ཡངས་པར་
གྱུར་པ་ལྷ་དང་མིའི་བར་ལ་ཡང་དག་པར་རབ་ཏུ་བསྟན་པ་ཡུན་རིང་དུ་གནས་
- 32 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པར་འགྱུར་བའི་ཕྱིར་ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་
ལྟར་གདོན་པར་བྱ་སྟེ། ཞེས་གསུངས་པ་ལྟར་རོ། ཁྱིམ་པ་དང་རབ་བྱུང་གཉིས་
ཀྱིས་ལམ་སྒྲུབ་པ་ལ་རབ་ཏུ་བྱུང་བའི་ཕྱོགས་ཉིད་བསྔགས་པ་ནི། ཁྱིམ་བདག་
དྲག་ཤུལ་ཅན་གྱིས་ཞུས་པ་ལས། ཁྱིམ་ན་གནས་པ་ནི་ཀུན་ཏུ་གནོད་པ་སྟེ་སྡུག་
བསྔལ་བབ་པའོ། །རབ་ཏུ་བྱུང་བ་ནི་སངས་རྒྱས་དང་དེའི་ཉན་ཐོས་རྣམས་ཀྱིས་
བསྔགས་པའོ། ཁྱིམ་ན་གནས་པ་ནི་ཉེས་པའི་སྐྱོན་ཆགས་པ་མང་བའོ། །རབ་ཏུ་
བྱུང་བ་ནི་ཡོན་ཏན་ཕུན་སུམ་ཚོགས་པ་མང་བའོ། ཁྱིམ་ན་གནས་པ་ནི་ཉམ་ང་
བའོ། །རབ་ཏུ་བྱུང་བ་ནི་བག་ཡངས་པའོ། ཁྱིམ་ན་གནས་པ་ནི་ཡོངས་སུ་འཛིན་
པའི་དྲི་མ་ཅན་ནོ། །རབ་ཏུ་བྱུང་བ་ནི་ཡོངས་སུ་འཛིན་པ་ལས་རྣམ་པར་གྲོལ་བའོ།
ཁྱིམ་ན་གནས་པ་ནི་ཉེས་པར་སྤྱོད་པའི་གཞིའོ། །རབ་ཏུ་བྱུང་བ་ནི་ལེགས་པར་
སྤྱོད་པའི་གཞིའོ། ཁྱིམ་ན་གནས་པ་ནི་སྡུག་བསྔལ་གྱི་ནང་ན་གནས་པའོ། །རབ་
ཏུ་བྱུང་བ་ནི་སྡུག་བསྔལ་གྱི་ནང་ན་མི་གནས་པའོ། ཁྱིམ་ན་གནས་པ་ནི་འདོད་
པའི་འདམ་དུ་བྱིང་བའོ། །རབ་ཏུ་བྱུང་བ་ནི་འདོད་པའི་འདམ་ནས་འབྱིན་པའོ།
ཁྱིམ་ན་གནས་པ་ནི་བྱིས་པའི་སྐྱེ་བོའི་ཞུགས་པའོ། །རབ་ཏུ་བྱུང་བ་ནི་སྐྱེ་བོ་
མཁས་པའི་ཞུགས་པའོ། ཁྱིམ་ན་གནས་པ་ནི་འཚོ་བ་སྦྱང་བར་དཀའ་བའོ། །རབ་
ཏུ་བྱུང་བ་ནི་འཚོ་བ་སྦྱང་བར་སླ་བའོ། ཁྱིམ་ན་གནས་པ་ནི་འགྲན་ཟླ་མང་བའོ། །
རབ་ཏུ་བྱུང་བ་ནི་འགྲན་ཟླ་མེད་པའོ། ཁྱིམ་ན་གནས་པ་ནི་ཕོངས་པ་མང་བའོ། །
རབ་ཏུ་བྱུང་བ་ནི་ཕོངས་པ་མེད་པའོ། ཁྱིམ་ན་གནས་པ་ནི་མྱ་ངན་གྱི་གནས་སོ། །
རབ་ཏུ་བྱུང་བ་ནི་དགའ་བའོ། ཁྱིམ་ན་གནས་པ་ནི་ངན་སོང་གི་ཐེམ་སྐས་སོ། །
རབ་ཏུ་བྱུང་བ་ནི་མངོན་པར་མཐོ་བའི་ཐེམ་སྐས་སོ། ཁྱིམ་ན་གནས་པ་ནི་བཅིངས་
33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའོ། །རབ་ཏུ་བྱུང་བ་ནི་ཐར་པའོ། །ཞེས་སོགས་རྒྱ་ཆེར་བསྔགས་པ་ལྟར་རོ། །
གཞན་ཡང་ཚུལ་ཁྲིམས་ཡོན་ཏན་ཐམས་ཅད་ཀྱི་གཞི་ཡིན་པར་མྱ་ངན་ལས་འདས་
པ་ཆེན་པོ་ལས། ཚུལ་ཁྲིམས་ནི་དགེ་བའི་ཆོས་ཐམས་ཅད་ཀྱི་ཐེམ་སྐས་སོ། །ཤིང་
ལ་སོགས་པའི་རྩ་བ་ས་ཡིན་པ་ལྟར་རྩ་བའོ། །ཚོང་དཔོན་ཚོང་པ་ཐམས་ཅད་ཀྱི་
ཐོག་མར་འགྲོ་བ་ལྟར་དགེ་བའི་ཆོས་ཐམས་ཅད་ཀྱི་ཐོག་མར་འགྲོ་བའོ། །བརྒྱ་
བྱིན་གྱི་རྒྱལ་མཚན་བསྒྲེང་བ་ལྟར་ཆོས་ཐམས་ཅད་ཀྱི་རྒྱལ་མཚན་ནོ། །སྡིག་པ་
ཐམས་ཅད་དང་ངན་སོང་གི་ལམ་གཏན་གཅོད་པའོ། །སྡིག་པའི་ནད་ཐམས་ཅད་
གསོ་བས་སྨན་གྱི་སྡོང་བུ་ལྟ་བུའོ། །སྲིད་པའི་ལམ་ཉམ་ང་བའི་བརྒྱགས་ཚོགས་
སོ། །ཉོན་མོངས་ པའི་ དགྲ་ འཇོམས་པའི་གོ་མཚོན་ནོ། །ཉོན་མོངས་པའི་སྦྲུལ་
གདུག་པ་སེལ་བའི་ རིག་ སྔགས་སོ། །སྡིག་པའི་ཆུ་ལས་སྒྲོལ་བའི་ཟམ་པའོ། །
ཞེས་སོགས་རྒྱ་ཆེར་བསྔགས་པ་ལྟར་རོ། །གཞན་ཡང་རིན་པོ་ཆེ་ཕུང་པོའི་མདོ་
ལས། སྟོང་གསུམ་གྱི་སེམས་ཅན་ཐམས་ཅད་བྱང་ཆུབ་སེམས་དཔའ་ཁྱིམ་པར་
གྱུར་པ་ཐམས་ཅད་ཀྱང་འཁོར་ལོས་སྒྱུར་རྒྱལ་ཤ་སྟག་ཏུ་གྱུར་ནས་རེ་རེ་ནས་ཀྱང་
སྣོད་ཕྱིའི་རྒྱ་མཚོ་ཆེན་པོ་ཙམ་སྙིང་པོ་དབུས་ཀྱི་རི་རབ་ཙམ་གྱི་མར་མེ་སྦར་ཏེ། དེ་
བཞིན་གཤེགས་པའི་མཆོད་རྟེན་ལ་མཆོད་པའི་བསོད་ནམས་ཀྱིས། བྱང་ཆུབ་
སེམས་དཔའ་རབ་ཏུ་བྱུང་བ་ཞིག་གིས་འབྲུ་མར་གྱིས་བསྐུས་པའི་མར་མེའི་སྙིང་
པོ་གཅིག་མཆོད་རྟེན་གྱི་དྲུང་དུ་འཛིན་པའི་བསོད་ནམས་ཀྱི་བརྒྱའི་ཆར་ཡང་མི་
འགྲོ་བར་གསུངས་ཏེ། འདི་ནི་མཆོད་ཡུལ་ལ་ཁྱད་པར་མེད་ཅིང་། ཐམས་ཅད་
ཀྱང་བྱང་ཆུབ་སེམས་དཔར་ཁྱད་པར་མེད་པའི་དབང་དུ་བྱས་པས་སེམས་བསྐྱེད་
ཀྱིས་ཟིན་མ་ཟིན་སོགས་ལའང་ཁྱད་པར་མེད་ཀྱང་། རབ་ཏུ་བྱུང་བའི་སྡོམ་པ་དང་
- 34 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལྡན་པས་ཕུལ་བ་དང་མི་ལྡན་པས་ཕུལ་བའི་དབང་གིས་བསོད་ནམས་ཀྱི་ཁྱད་
པར་དེ་ལྟར་བུ་འབྱུང་བར་གསུངས་པ་ཡིན་ནོ། །དེ་ལྟར་ཐར་པའི་གོ་འཕང་སྒྲུབ་
པ་ལ་སྤྱིར་སོ་སོར་ཐར་པ་དང༌། དེའི་ནང་ནས་ཀྱང་རབ་ཏུ་བྱུང་བ་རྣམ་པ་ཀུན་
ནས་བསྔགས་ཤིང་། དེར་མ་ཟད་ཕ་རོལ་ཏུ་ཕྱིན་པ་དང་། གསང་སྔགས་ཀྱི་ཐེག་
པའི་སྒོ་ནས་རྣམ་མཁྱེན་བསྒྲུབ་པ་ལའང་རབ་ཏུ་འབྱུང་བ་ཉིད་མཆོག་ཏུ་བསྔགས་
སོ། །རྒྱལ་བའི་བསྟན་པ་གནས་མི་གནས་ཀྱང་སོ་སོར་ཐར་པའི་སྡོམ་པ་དང་དེ་
སྟོན་པའི་འདུལ་བའི་ལས་ཀྱི་ཆོ་ག་ཡོད་མེད་ཁོ་ན་ལ་རག་ལས་ཏེ། ལུང་གཞི་
ལས། བཙུན་པ་ཇི་ཙམ་གྱིས་ན་དམ་པའི་ཆོས་མཆིས་པ་ཞེས་བགྱི། ཇི་ཙམ་གྱིས་
ན་ཞིག་པ་ཞེས་བགྱི། ཨུ་པ་ལི། ཇི་སྲིད་དུ་ལས་བྱེད་ཅིང་ནན་ཏན་བྱེད་པ་ཡང་
ཡོད་པའི་བར་དུ་སྟེ། ལས་བྱེད་ལ་ནན་ཏན་བྱེད་པ་ཡང་ཡོད་ན་དམ་པའི་ཆོས་
ཡོད་པ་ཞེས་བྱའོ། །ལས་ཀྱང་མི་བྱེད་ལ་ནན་ཏན་བྱེད་པ་དག་ཀྱང་མེད་ན། དེ་ནི་
དམ་པའི་ཆོས་ཞིག་པ་ཞེས་བྱའོ། །ཞེས་གསུངས་པ་ལྟར་རོ། །སོ་སོར་ཐར་ཅེས་
གྲགས་པ་དང་། ཞེས་བཤད་པ་དེ་ལ། སོ་སོར་ཐར་པའི་སྒྲ་བཤད་ཇི་ལྟ་བུ་སྙམ་
ན། སོ་སོར་ཐར་པའི་སྐད་དོད་ལ་པྲ་ཏི་མོཀྵ་ཞེས་པ་ཡོད་ལ། པྲ་ཏི་མོཀའི་སྒྲ་སོ་
སོར་ཐར་པ་དང་། དང་པོར་ཐར་པ་དང་ཐར་པའི་ཐབས་གསུམ་ལ་འཇུག་པ་སོ་
ཐར་འགྲེལ་ཆེན་ལས་བཤད་དོ། །དེ་ལ་དང་པོའི་དོན་ནི་པྲ་ཏི་མོཀྵ་ཞེས་པའི་པྲ་
ཏི་ནི་སོ་སོ་དང༌། མོཀྵ་ནི་ཐར་པ་སྟེ་སོ་སོར་ཐར་པ་ཞེས་བརྗོད་པ་ཡིན་ལ། པྲ་
ཏིའི་སྒྲ་སོ་སོ་ལ་འཇུག་པ་ནི་པྲ་ཏིཙྪ་ཞེས་པ་སོ་སོར་བཞེས་ཞེས་པ་ཡིན་པ་ལྟ་
བུའོ། །སོ་སོར་ཐར་པའི་དོན་ནི་འཁོར་བའི་ཉེས་དམིགས་དང་ཐར་པའི་ཕན་ཡོན་
ཚུལ་བཞིན་དུ་རིག་ནས་འཁོར་བ་ལ་ཡིད་འབྱུང་སྐྱོ་ཤས་དང་ཐར་པ་ཐོབ་འདོད་
35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཀྱིས་ཀུན་ནས་བསླངས་ཏེ་སོ་ཐར་གྱི་སྡོམ་པ་བླངས་ནས་ཚུལ་བཞིན་དུ་བསྲུངས་
ན་འཁོར་བ་དང་ངན་སོང་ལས་ཐར་བར་འགྱུར་གྱི། །སྡོམ་པ་མ་བླངས་པར་བག་
མེད་ དུ་ གནས་པ་དང་། སྡོམ་པ་བླངས་ཀྱང་བག་མེད་ པས་ ཚུལ་བཞིན་དུ་མ་
བསྲུངས་ན་འཁོར་བ་དང་ངན་སོང་ལས་མི་ཐར་ཅེས་པ་སྟེ། ལས་བདག་གིར་བྱ་
བ་ཡིན་པས་གཞན་གྱིས་བྱས་པ་གཞན་གྱིས་མི་མྱོང་བས་ཚུལ་ཁྲིམས་སྲུང་བ་
རྣམས་སོ་སོར་ཐར་གྱི། མི་སྲུང་བ་རྣམས་མི་ཐར་ཅེས་སོ་སོའི་དོན་རྒྱུད་སོ་སོ་ལ་
བྱས་སོ། །
གཉིས་པའི་དོན་ནི་པྲ་ཏི་མོཀྵའི་པྲ་ཏི་ནི་དང་པོ་དང༌
། མོཀྵ་ནི་ཐར་པ་སྟེ།
དང་པོར་ཐར་པ་ཞེས་པའོ། །དང་པོར་ཐར་པའི་དོན་ནི་ངེས་འབྱུང་གི་བསམ་པས་
ཀུན་ནས་བསླངས་ཏེ་སོ་ཐར་གྱི་སྡོམ་པ་བླངས་པ་ན་སྔར་ཉོན་མོངས་དང་ཉེས་
སྤྱོད་ཆུ་བོའི་རྒྱུན་བཞིན་འཇུག་པའི་སྡོམ་མིན་ཅན་དུ་གནས་པ་ལས་དང་པོར་
སྡོམ་ལྡན་དུ་སོང་བས་ན་དང་པོར་ཐར་པ་ཞེས་བྱ་སྟེ། སོ་ཐར་གྱི་སྡོམ་པ་བླངས་པ་
ནས་ཐར་པའི་གནས་སུ་བགྲོད་པའི་འགོ་ཚུགས་པ་ ཡིན་པས་ན་དང་པོ་ཞེས་
བརྗོད་དོ། །
གསུམ་པའི་དོན་ནི་པྲ་ཏི་མོཀྟའི་པྲ་ཏི་ཐབས་དང་མོཀྵ་ཐར་པ་སྟེ། པྲ་ཏིའི་
སྒ་ ལ་ རྐྱེན་ བྱིན་ ནས་ ངེས་ ཚིག་ གི་ བཤད་ པས་ ཐར་ པའི་ ཐབས་ ཞེས་ པའོ། །
ཐར་པའི་ཐབས་ཀྱི་དོན་ནི་ཐར་པ་ཐོབ་པའི་ཐབས་དམ་པ་ནི་ལམ་བསླབ་པ་རིན་
པོ་ཆེ་རྣམ་པ་གསུམ་ཡིན་ལ། བསླབ་པ་གསུམ་གྱི་ནང་ནས་ཀྱང་ལྷག་པ་ཚུལ་
ཁྲིམས་ཀྱི་བསླབ་པ་ཉིད་གཞི་དང་རྩ་བ་ལྟ་བུ་དང༌། ཐར་པའི་གནས་སུ་བགྲོད་
པའི་ཐབས་དམ་པ་ཡིན་པས་ན་ཐར་པའི་ཐབས་ཞེས་བརྗོད་དོ། །དེ་དག་ནི་སློབ་
- 36 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དཔོན་དྲི་མེད་བཤེས་གཉེན་གྱིས་མཛད་པའི་སོ་ཐར་འགྲེལ་ཆེན་ལས་བཤད་པ་
ལྟར་བཀོད་པ་ཡིན་ལ། པྲ་ཏི་མོཀྵའི་སྒྲ་སོ་སོར་ཐར་པ་དང་དང་པོར་ཐར་པ་
གཉིས་ལ་འཇུག་པ་མཁས་མཆོག་དབྱིག་གཉེན་གྱིས་མཛད་པའི་མཛོད་ རང་
འགྲེལ་དུའང་བཤད་དོ། །སྒྲ་བཤད་དུ་ཡོད་པ་ལ་སྒྲ་འཇུག་པས་མ་ཁྱབ་པ་དང་།
སྒྲ་འཇུག་པ་ལའང་སྒྲ་བཤད་དུ་ཡོད་པས་མ་ཁྱབ་པ་སོགས་འདི་དག་ལ་རིགས་
ལམ་ནས་དྲངས་ཏེ་བཤད་པར་བྱ་བ་མང་དུ་ཡོད་ཀྱང་མ་སྤྲོས་སོ། །
གཉིས་པ་འདུལ་བ་ལུང་སྡེ་བཞིའི་གནད་ཐམས་ཅད་དོན་ཚན་དྲུག་ཏུ་
བསྡུས་ནས་སྟོན་པར་དམ་བཅའ་མཛད་པ་ནི། ངོ་བོ་དང་ནི་རབ་དབྱེ་དང་། །སོ་
སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ ཕན་ཡོན་ཏེ། །རྣམ་པ་དྲུག་
གིས་ ཇི་ བཞིན་བཤད། །ཅེས་ གསུངས། གཞུང་འདིའི་དོན་ནི་ཐར་པ་ཐོབ་པའི་
ཐབས་མཆོག་ཏུ་གྱུར་པ་རྒྱལ་བའི་བསྟན་པའི་སྙིང་པོ་སོ་སོར་ཐར་པའི་སྡོམ་པ་
ཞེས་ཡོངས་སུ་གྲགས་པ་གང་ཡིན་པ་དེ་འདིར་སོ་ཐར་གྱི་སྡོམ་པའི་ངོ་བོ་དང་། སོ་
ཐར་གྱི་སྡོམ་པའི་རབ་དབྱེ་དང༌། སོ་ཐར་རིས་བརྒྱད་སོ་སོའི་ངོས་འཛིན་དང་།
སོ་ཐར་གྱི་སྡོམ་པ་སྐྱེ་བའི་རྟེན་དང་། སོ་ཐར་གྱི་སྡོམ་པ་གཏོང་བའི་རྒྱུ་དང་། སོ་
ཐར་གྱི་སྡོམ་པ་ཚུལ་བཞིན་དུ་བསྲུངས་བའི་ཕན་ཡོན་ཏེ། དོན་ཚན་དྲུག་ཏུ་བསྡུས་
ནས་རྒྱལ་བའི་དགོངས་པ་ཇི་བཞིན་དུ་བཤད་པར་བྱའོ་ཞེས་སོ་སོར་ཐར་པའི་
སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པ་ཞེས་བྱ་བའི་
བསྟན་བཅོས་འདི་རྩོམ་པར་དམ་བཅའ་མཛད་དོ། །དེ་ལ་འདི་སྙམ་དུ་སོ་ཐར་
རིས་བརྒྱད་པོ་དེ་དོན་ཚན་དྲུག་གི་སྒོ་ནས་རིམ་བཞིན་བཤད་པས་ཆོག་པ་ལ་སྔོན་
དུ་དོན་ཚན་དྲུག་གི་སྒོ་ནས་བཤད་པར་བྱའོ་ཞེས་དམ་བཅའ་མཛད་པ་ལ་དགོས་
-37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པ་ཅི་ཡོད་སྙམ་ན། འདི་ལ་དགོས་པ་ཆེན་པོ་ཡོད་དེ། སངས་རྒྱས་ཀྱི་མཛད་པ་
འཕྲིན་ལས་ཐམས་ཅད་ཀྱི་ནང་ནས་ཆོས་སྟོན་པའི་མཛད་པ་ནི་མཆོག་ཏུ་གྱུར་པ་
ཡིན་ལ། དེའི་ནང་ནས་ཀྱང་དམ་པའི་ཆོས་འདུལ་བ་སྟོན་པ་ནི་བསྟན་པའི་རྩ་བ་
འཛུགས་པར་བྱེད་པ་ཡིན་པས་ཆེས་མཆོག་ཏུ་གྱུར་པ་ཡིན་ལ། དེས་ན་འདི་ལྟ་
བུའི་བསྟན་པའི་བྱ་བ་རྒྱ་ཆེན་པོ་རྩོམ་པ་འདི་མཐར་ཕྱིན་པར་བྱ་བའི་ཕྱིར་དུ་རྩོམ་
པར་དམ་བཅའ་མཛད་པ་ཡིན་ནོ། །དེ་ལྟར་ཡིན་པ་ནི་བདག་ཉིདཆེན་པོ་ཀླུ་སྒྲུབ་
ཀྱིས། དམ་པ་མང་པོ་ཁས་འཆེ་མི་བྱེད་ལ། །གལ་ཏེ་དཀའ་བས་ཁས་ནི་བླངས་
གྱུར་ན། །རྡོ་ལ་རི་མོ་བྲིས་པ་ལྟ་བུར་ནི། །ཤི་ཡང་གཞན་དུ་བྱེད་པར་མི་འགྱུར་
རོ། །ཞེས་གསུངས་པ་ལྟར་སྐྱེས་བུ་དམ་པ་ནི་བདེན་པ་སྲོག་གི་ཕྱིར་ཡང་མི་འདོར་
བས་སྙིགས་མའི་སྐྱེ་བོ་རྣམས་ལ་ཐུགས་བརྩེ་བས་འདུལ་བ་ལུང་སྡེ་བཞིའི་གནད་
བསྡུས་པ་ཚིག་ཉུང་ལ་དོན་རྒྱ་ཆེ་བ་སྔོན་མེད་པའི་བསྟན་བཅོས་འདི་མཛད་དོ་
ཞེས་དམ་བཅས་པ་ན། སེམས་ཅན་རྣམས་ལ་བརྩེ་བ་དང་། སྟོན་པ་ཐུགས་རྗེ་
ཅན་དེའི་བཀའ་དྲིན་རྗེས་སུ་དྲན་པའི་དད་གུས་དང༌། སྔོན་ཡུན་རིང་པོ་ནས་
ཐུགས་དམ་བཅས་པ་ལྟར་རྒྱལ་བའི་བསྟན་པའི་སྙིང་པོ་འདི་ཉིད་གསལ་བར་
བྱའོ་སྙམ་པའི་ལྷག་བསམ་རྣམས་ཆེས་ཆེར་འཕེལ་ཏེ། གང་དམ་བཅས་པ་དེ་ངེས་
པར་མཐར་ཕྱིན་པར་འགྱུར་རོ། །བསྟན་བཅོས་ཀྱི་དབུར་དམ་བཅའི་ཚིག་འདི་
ལྟར་བརྗོད་པ་ལ་དགོས་འབྲེལ་གྱི་ངག་ཅེས་གཞུང་ཆེན་མོ་རྣམས་ལས་འབྱུང་
བས་བསྟན་བཅོས་འདིའི་དགོས་སོགས་ཆོས་བཞི་གཞུང་འདིས་སྟོན་པ་ཡིན་ནོ། །
ཆོས་ བཞི་ ནི་ བརྗོད་ བྱ་ དང༌། དགོས་ པ་ དང༌། ཉིང་ དགོས་ དང༌། འབྲེལ་ བ་
བཞིའོ། །དེ་ལ་སྤྱིར་ངག་ཙམ་ལ་ཡོད་པའི་དགོས་སོགས་ཆོས་བཞི་དང་། དགོས་
- 38 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འབྲེལ་ངག་ལ་ཡོད་པའི་དགོས་སོགས་ཆོས་བཞི་དང་། བསྟན་བཅོས་ལུས་ལ་
ཡོད་པའི་དགོས་སོགས་ཆོས་བཞི་རྣམས་ཤེས་དགོས་པས། ངག་ཙམ་ལ་ཡོད་
པའི་དགོས་སོགས་ཆོས་བཞི་ནི། ངག་དོན་མཐུན་ཐམས་ཅད་ལ་བརྗོད་བྱ་དང་།
དགོས་པ་དང་ཉིང་དགོས་དང་། འབྲེལ་བ་རྣམས་ཚང་དགོས་པས། སྨྲ་བ་པོས་
དགོས་པའི་ཕྱིར་སྨྲས་པའི་ངག་དོན་མཐུན་དེའི་བསྟན་བྱ་གང་ཡིན་པ་དེ་ནི་དེའི་
བརྗོད་བྱའོ། །ངག་དེ་སྨྲས་པ་ན་ཉན་པ་པོས་ངག་རྣ་བས་ཐོས་ཤིང་བརྗོད་བྱ་བློ་
ཡུལ་དུ་ཤར་ཏེ་དོན་གོ་ནས་སྨྲ་བ་པོའི་འདོད་པ་ལྟར་སྒྲུབ་པར་བྱེད་པ་ནི་དགོས་
པའོ། །དེ་ལ་བརྟེན་ནས་སྨྲ་བ་པོས་དོན་དེ་བརྗོད་པའི་དགོས་པ་གྲུབ་པ་ནི་ཉིང་
དགོས་སོ། །དེ་དག་གི་ཕྱི་མ་ཕྱི་མ་རྣམས་སྔ་མ་སྔ་མ་ལ་རག་ལས་པ་ནི་འབྲེལ་
བའོ། །དགོས་ འབྲེལ་ ངག་ ལ་ ཡོད་ པའི་ དགོས་ སོགས་ ཆོས་ བཞི་ ནི། གང་ ལ་
བརྟེན་ན་བདེ་བླག་ཏུ། །ཞེས་པ་ནས། རྣམ་པ་དྲུག་གིས་ཇི་བཞིན་བཤད། །ཅེས་
པའི་བར་གྱི་གཞུང་འདིས་འདུལ་བ་རྒྱ་མཚོའི་སྙིང་པོ་འདི་ལ་དགོས་སོགས་ཆོས་
བཞི་ཡོད་པར་སྟོན་པས་དེ་ནི་དེའི་བརྗོད་བྱའོ། །དེ་ལྟར་བསྟན་པ་ན་རྟོག་པ་དང་
ལྡན་པ་དག་བསྟན་བཅོས་འདི་ལ་གུས་པ་སྐྱེས་ནས་ཐོས་བསམ་གྱིས་འཇུག་པ་ནི་
དགོས་པའོ། །དེ་ལ་བརྟེན་ནས་རྒྱུད་སྨིན་ཅིང་གྲོལ་བར་འགྱུར་བ་ནི་ཉིང་དགོས་
སོ། །ཉིང་དགོས་དེ་དགོས་པ་ལ་རག་ལས། དགོས་པ་དེ་དགོས་འབྲེལ་གྱི་ངག་
བརྗོད་བྱ་དང་བཅས་པ་ལ་རག་ལས་པ་ནི་འབྲེལ་བའོ། །བསྟན་བཅོས་ལུས་ལ་
ཡོད་པའི་ དགོས་ སོགས་ ཆོས་ བཞི་ ནི། བསྟན་ བཅོས་ འདིའི་ བརྗོད་ བྱ་ དང༌།
བརྗོད་བྱ་དེ་བསྟན་པའི་དགོས་པ་དང་། དེ་ལ་བརྟེན་ནས་གྲུབ་པའི་མཐར་ཐུག་
གི་ཉིང་ དགོས་ དང༌། ཕྱི་ མ་ ཕྱི་ མ་ རྣམས་ སྔ་ མ་ སྔ་ མ་ ལ་ ལྟོས་ པའི་ འབྲེལ་བ་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞིའོ། །དེ་ལ་བསྟན་པའི་རྩ་བ་སོ་སོར་ཐར་པའི་སྡོམ་པ་ནི་བསྟན་བཅོས་འདིའི་
བརྗོད་བྱའོ། །བརྗོད་བྱ་སོ་ཐར་གྱི་སྡོམ་པ་གཏན་ལ་ཕབ་པ་ལས་གདུལ་བྱ་རྣམས་
ཀྱིས་ སོ་ཐར་གྱི་སྡོམ་པ་སྲུང་ཚུལ་ཤེས་ཏེ་ ཚུལ་བཞིན་དུ་བསྲུང་བ་ནི་དགོས་
པའོ། །སོ་ཐར་གྱི་སྡོམ་པ་ཚུལ་བཞིན་དུ་བསྲུངས་པ་ལས་ཐར་པ་དང་ཐམས་ཅད་
མཁྱེན་པ་ཐོབ་པ་ནི་ཉིང་དགོས་སོ། །མཐར་ཐུག་གི་ཉིང་དགོས་དེ་སོ་ཐར་གྱི་སྡོམ་
པ་ཚུལ་བཞིན་དུ་བསྲུངས་པ་ལ་རག་ལས། དེ་ལྟར་བསྲུང་བ་དེ་སྲུང་ཚུལ་ཤེས་པ་
ལ་རག་ལས། སོ་ཐར་གྱི་སྡོམ་པ་སྲུང་ཚུལ་ཤེས་པ་འདུལ་བའི་བསྟན་བཅོས་
བརྗོད་བྱ་དང་བཅས་པ་ལ་རག་ལས་པ་ནི་འབྲེལ་བའོ། །བསྟན་བཅོས་འདི་ལ་
དགོས་སོགས་ཆོས་བཞི་ཚང་བ་དེ་ཡང་གཞུང་གཞན་དང་བསྟུན་ནས་རིགས་པས་
བསྒྲུབ་པ་ཙམ་མིན་གྱི། བསྟན་བཅོས་འདིར་རང་གི་དམ་བཅའི་གཞུང་གིས་ཤིན་
ཏུ་གསལ་བར་བསྟན་ཏེ། བདེ་གཤེགས་བསྟན་པའི་སྙིང་པོ་མཆོག །སོ་སོར་ཐར་
ཅེས་གྲགས་པ་གང་། །ངོ་བོ་དང་ནི་རབ་དབྱེ་དང༌། །སོ་སོའི་ངོས་འཛིན་སྐྱེ་བའི་
རྟེན། །གཏོང་བའི་རྒྱུ་དང་ ཕན་ཡོན་ཏེ། །རྣམ་པ་དྲུག་གིས་ཇི་བཞིན་བཤད། །
ཅེས་པས་བསྟན་བཅོས་འདིའི་བརྗོད་བྱ་གསལ་བར་བསྟན། ཐར་པའི་གྲོང་དུ་
བགྲོད་ པའི་ ཐབས། ཞེས་ པས་ དགོས་ པ་དང་ ཉིང་ དགོས་ གསལ་བར་བསྟན།
གང་ལ་བརྟེན་ན་བདེ་བླག་ཏུ། །ཐར་པའི་གྲོང་དུ་བགྲོད་པའི་ཐབས། །ཞེས་པས་
འབྲེལ་བ་གསལ་བར་བསྟན་ནོ། །བསྟན་བཅོས་ཀྱི་དབུར་དགོས་འབྲེལ་གྱི་ངག་
བཀོད་ནས་ དགོས་ སོགས་ཆོས་ བཞི་ བསྟན་ པ་ནི་རྟོག་ ལྡན་ བསྟན་བཅོས་ལ་
འཇུག་པའི་ཡན་ལག་ཏུ་བསྟན་པ་ཡིན་ཏེ། ལེགས་ཉེས་དཔྱོད་པའི་བློ་གྲོས་དང་
ལྡན་པ་དག་ནི་གང་བྱུང་གི་ཚིག་ལ་ཡིད་མི་རྟོན་པར་བསྟན་བཅོས་དེ་ལ་བརྗོད་བྱ་
- 40 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དོན་དང་མཐུན་པ་ཡོད་དམ་མེད། བརྗོད་བྱ་ཡོད་ཀྱང་དེ་གཏན་ལ་ཕབ་པ་ལ་
དགོས་པ་ཡོད་དམ་མེད། དགོས་པ་ཡོད་ཀྱང་དགོས་པ་དེ་ཚེ་འདིའི་བདེ་ཐབས་
ཙམ་ཡིན་ནམ། སྲིད་པའི་ཕུན་ཚོགས་སྒྲུབ་པའི་ཐབས་ཙམ་ཡིན་ནམ། སྲིད་པ་
ལས་གྲོལ་བའི་ཐབས་ཡིན་སྙམ་དུ་དཔྱོད་ཅིང་། ཐར་པའི་གོ་འཕང་གཞུང་དེའི་
བརྗོད་བྱ་དང་བཅས་པ་ལ་བརྟེན་ནས་བསྒྲུབ་ནུས་མི་ནུས་ལེགས་པར་དཔྱད་ནས་
བརྗོད་བྱ་མེད་པའམ་ཡོད་ཀྱང་དགོས་པ་དམན་པའི་ཕྱིར་ཡིན་ན་བསྟན་བཅོས་དེ་
ལ་མི་འཇུག་ཅིང་། དེ་ལྟ་མིན་པར་བརྗོད་བྱ་དོན་དང་མཐུན་པ་ཡོད་ཅིང་། དེ་ཡང་
དགོས་པ་དམན་པའི་ཕྱིར་མིན་པར་ཐར་པ་དང་ཐམས་ཅད་མཁྱེན་པ་ཐོབ་པའི་
ཐབས་སུ་འགྱུར་བ་ཞིག་ཡིན་པ་དང་། མཐར་ཐུག་གི་དོན་དེ་བསྟན་བཅོས་དེའི་
བརྗོད་བྱ་དང་བཅས་པས་བསྒྲུབ་ནུས་པ་ཞིག་ཡིན་ན་བསྟན་བཅོས་དེ་ལ་དད་
གུས་ཆེན་པོས་འཇུག་ པ་ཞིག་འོང་བ་ཡིན་ནོ། །གཞན་ཡང་བསྟན་བཅོས་ ཀྱི་
དབུར་དགོས་སོགས་ཆོས་བཞི་གཏན་ལ་ཕབ་པས་གདུལ་བྱའི་ལོག་རྟོག་བཞི་
བཟློག་པ་དང༌། ཐེ་ཚོམ་བཞི་བསལ་ནས་བསྟན་བཅོས་དེ་ལ་ལྡོག་ཏུ་མེད་པའི་
དད་པའི་སྒོ་ནས་འཇུག་པའི་ཚུལ་སོགས་གཞུང་ལུགས་ཆེན་མོ་རྣམས་ཀྱི་སྟེང་
ནས་བཤད་པར་བྱ་བ་མང་དུ་ཡོད་ཀྱང་མ་སྤྲོས་སོ། །བསྟན་བཅོས་འདི་ལ་དམ་
པའི་ཆོས་འདུལ་བའི་བསྟན་བཅོས་ཞེས་བཤད་པའི་དོན་ནི་དམ་པ་ཡང་དག་པར་
རྫོགས་པའི་སངས་རྒྱས་ཀྱིས་གསུངས་པའི་ཆོས་ཡིན་པས་ན་དམ་པའི་ཆོས་ཞེས་
བྱ་ལ། འདུལ་ བའི་ དོན་ནི་ བཤད་ཟིན་ཅིང་། བསྟན་བཅོས་ ཀྱི་དོན་ནི་བསྟན་
བཅོས་ཀྱི་སྐད་དོད་ལ་ཤསྡུ་ཞེས་པ་ཡོད་ལ། དེ་ལ་ཡི་གེ་དབྲི་བསྣན་གྱི་ངེས་ཚིག་
གིས་བཤད་ན་ཤ་ས་ན་འཆོས་པ་དང་ཏྲ་ཡ་འམ་ཏཱ་ར་ན་ཞེས་པ་སྐྱོབ་པ་ལ་འཇུག་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པས་གདུལ་བྱའི་ཤེས་རྒྱུད་ཀྱི་ཉོན་མོངས་དང་ཉེས་སྤྱོད་རྣམས་འཆོས་པ་དང་
གདུལ་བྱ་འཁོར་བ་དང་ངན་སོང་ལས་སྐྱོབ་པར་བྱེད་པས་ན་བསྟན་བཅོས་ཞེས་
བྱ་ སྟེ། རྣམ་བཤད་ རིགས་ པ་ ལས། ཉོན་མོངས་དགྲ་རྣམས་མ་ལུས་འཆོས་པ་
དང༌། །ངན་འགྲོ་སྲིད་ལས་སྐྱོབ་པ་གང་ཡིན་པ། །འཆོས་སྐྱོབ་ཡོན་ཏན་ཕྱིར་ན་
བསྟན་བཅོས་ཏེ། །གཉིས་པོ་འདི་དག་གཞན་གྱི་ལུགས་ལ་མེད། །ཅེས་གསུངས་
པ་ལྟར་རོ། །ཆོས་ཀྱི་སྐད་དོན་དྷརྨཱ་ལ་ངེས་ཚིག་གི་བཤད་པ་ཁྱད་པར་ཅན་ཡང་
ཡོད་དེ་མཐའ་དག་བྲིས་ན་ཡི་གེ་མང་དུ་དོགས་པས་མ་སྤྲོས་སོ། །དམ་བཅའི་
གཞུང་གི་དོན་དེ་དག་ལ་ལེགས་པར་དཔྱོད་ཤེས་ན་དམ་པའི་ཆོས་འདུལ་བ་
བསྟན་པའི་ནང་མཛོད་ཡིན་པ་དང༌། སོ་སོར་ཐར་པའི་སྡོམ་པ་བསྟན་པའི་སྙིང་པོ་
ཡིན་པ་དང་། མཐོ་རིས་དང་ཐར་པ་དང་ཐམས་ཅད་མཁྱེན་པ་གང་བསྒྲུབ་ཀྱང་
ཚུལ་ཁྲིམས་ལ་ངེས་པར་བརྟེན་དགོས་པའི་ཚུལ་ལ་ངེས་པ་གཏིང་ཚུགས་པ་རྙེད་
པར་འགྱུར་བས། བདག་ལེགས་སུ་འདོད་པ་དག་གིས་བསྟན་པའི་རྩ་བ་སོ་སོར་
ཐར་པའི་སྡོམ་པ་འདི་ལ་གཞན་གྱིས་བཀྲིར་མི་ནུས་པའི་ངེས་པ་དྲངས་ནས་
ཉམས་ལེན་གྱི་མཐིལ་དུ་བྱའོ། །སོ་སོར་ཐར་པའི་སྡོམ་པ་གཏན་ལ་དབབ་པ་
འདུལ་བ་རྒྱ་མཚོའི་སྙིང་པོ་བསྡུས་པའི་བཤད་པ་ལ་འཇུག་པའི་ཡན་ལག་གི་དོན་
བཤད་ཟིན་ཏོ། །
གཉིས་པ་བཤད་པ་ཉིད་ཉེ་བར་དགོད་པ་ལ་དྲུག །སོ་སོར་ཐར་པའི་སྡོམ་
པའི་ངོ་བོ་བཤད་པ། སོ་སོར་ཐར་པའི་སྡོམ་པའི་ རབ་དབྱེ་བཤད་པ། སོ་ཐར་
རིས་བརྒྱད་སོ་སོའི་ངོས་འཛིན་བཤད་པ། སོ་སོར་ཐར་པའི་སྡོམ་པ་སྐྱེ་བའི་རྟེན་
བཤད་ པ། སོ་ཐར་ གྱི་ སྡོམ་ པ་ གཏོང་ བའི་ རྒྱུ་ བཤད་ པ། སོ་ཐར་ གྱི་ སྡོམ་ པ་
- 42 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བསྲུངས་པའི་ཕན་ཡོན་བཤད་པའོ། །དང་པོ་སོ་སོར་ཐར་པའི་སྡོམ་པའི་ངོ་བོ་
བཤད་པ་ལ་གཉིས། སོ་ཐར་གྱི་སྡོམ་པའི་ངོ་བོ་ངོས་གཟུང་བ་དང་། སོ་ཐར་གྱི་
སྡོམ་པའི་ངོ་བོ་འཇོག་ཚུལ་ལ་རང་གི་སྡེ་པ་གོང་འོག་རྣམས་ཀྱི་ལུགས་མི་འདྲ་
བའི་ཚུལ་བཤད་པའོ། ། །
དང་པོ་སོ་ཐར་གྱི་སྡོམ་པའི་ངོ་བོ་ངོས་གཟུང་བ་ནི། ངེས་འབྱུང་བསམ་
པས་ རྒྱུ་ བྱས་ ཏེ། །གཞན་ གནོད་ གཞི་ དང༌ བཅས་ པ་ ལས། ལྡོག་ པ། ཞེས་
གསུངས། འདིའི་དོན་ནི་ངེས་འབྱུང་གི་བསམ་པས་རྒྱུ་བྱས་ཏེ་བླ་མའི་སྤྱན་སྔར་
གཞན་ ལ་ གནོད་ པ་ གཞི་དང་བཅས་ པ་ ལས་ ལྡོག་ པར་ ཁས་བླངས་ཤིང་དམ་
བཅའ་བྱས་པའི་སྡོམ་པ་དེ་སོ་སོར་ཐར་པའི་སྡོམ་པའི་ངོ་བོའོ། །དེ་ལ་ངེས་འབྱུང་
གི་བསམ་པས་རྒྱུ་བྱས་པའི་དོན་ནི་སོ་ཐར་གྱི་སྡོམ་པ་ལེན་པའི་ཚེ་གཞན་གྱི་ལད་
མོ་དང་གཡམ་ལ་རྒྱུག་དང་ཚིག་ཙམ་མིན་པར་འཁོར་བ་མཐའ་དག་ལ་ཞེན་པ་
ལོག་པའི་ངེས་འབྱུང་གི་བསམ་པས་ཀུན་ནས་བསླངས་ཏེ་སྡོམ་པ་བླངས་པ་ཞིག་
དགོས་ཞེས་པའི་དོན་ནོ། །ཀུན་སློང་ལ་རྒྱུའི་ཀུན་སློང་དང་། དུས་ཀྱི་ཀུན་སློང་
གཉིས་ཡོད་པས་སྡོམ་པ་ལེན་པའི་སྔོན་དང་། ལེན་པའི་དུས་དང༌། བླངས་ཟིན་
ནས་ཀྱང་ཇི་སྲིད་འཚོའི་བར་དུ་བསྲུང་བ་ཐམས་ཅད་ངེས་འབྱུང་གི་བསམ་པས་
ཟིན་པ་ཞིག་བྱེད་དགོས་ཀྱང་གཞུང་འདིར་རྒྱུ་བྱས་ཏེ་ཞེས་གསུངས་པའི་དོན་ནི་
སྡོམ་པ་ལེན་པའི་སྔོན་དུ་ངེས་འབྱུང་གི་བསམ་པ་བསྐྱེད་ནས། བསམ་པ་དེས་
ཀུན་ནས་བསླངས་ཏེ་སྡོམ་པ་ལེན་དགོས་པའི་དོན་ཡིན་པས་ན་གཙོ་བོར་རྒྱུའི་
ཀུན་སློང་ལ་གོ་བར་བྱའོ། །ངེས་འབྱུང་གི་བསམ་པ་དེ་ཡང་རང་འཁྲུངས་སུ་མི་
འོང་བས་བློ་སྦྱངས་ནས་བསྐྱེད་དགོས་ལ། དེ་ཡང་རང་ཅག་རྣམས་སྔོན་ཐོག་མ་
43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མེད་པ་ནས་ཁམས་གསུམ་འཁོར་བ་འདིར་ལས་ཉོན་གྱིས་རང་དབང་མེད་པར་
བཅིངས་ཤིང་། མི་རྟག་པ་ལ་རྟག་པར་འཛིན་པ་དང༌། སྡུག་བསྔལ་བ་ལ་བདེ་
བར་འཛིན་པ་དང་། མི་གཙང་བ་ལ་གཙང་བར་འཛིན་པ་དང༌། བདག་མེད་པ་ལ་
བདག་ཏུ་འཛིན་པའི་ཕྱིན་ཅི་ལོག་བཞིས་བསླུས་བསླུས་ནས་བློ་འཁྲུལ་པའི་རང་
བཞིན་དུ་སོང་སྟེ་འཁོར་བ་མཐའ་དག་ལ་ཞེན་པ་ལོག་པའི་བློ་རྣལ་མ་ཞིག་སྐྱེ་མ་
མྱོང་བས། དེ་ལྟ་བུའི་བློ་དེ་མ་སྦྱངས་པར་གློ་བུར་དུ་སྐྱེ་བའི་གནས་མེད་ཅིང་
འབད་ནས་སྦྱངས་ཀྱང་ཤིན་ཏུ་སྐྱེ་དཀའ་བ་ཞིག་གོ །དེས་ན་དལ་འབྱོར་གྱི་རྟེན་
བཟང་པོ་ལན་ཅིག་ཐོབ་པའི་སྐབས་འདིར་བསམ་པ་དེ་ལྟ་བུ་ཞིག་འབད་ནས་
སྦྱོང་དགོས་ལ། སྦྱོང་བའི་ཚུལ་ནི་དགེ་བའི་བཤེས་གཉེན་མཚན་ཉིད་དང་ལྡན་པ་
ཞིག་འབད་པ་དུ་མས་བཙལ་ལ་རྙེད་པ་ན་དེ་བསམ་སྦྱོར་གཉིས་ཀྱིས་ཚུལ་བཞིན་
དུ་བསྟན། བཤེས་གཉེན་དེས་ཀྱང་སློབ་མ་དེ་རྒྱལ་བ་དགྱེས་པའི་ལམ་ལ་རིམ་
གྱིས་འཁྲིད་དགོས་པས། དེ་ལྟར་ཁྲིད་པ་ན་ཐོག་མར་དལ་འབྱོར་རྙེད་དཀའ། །
ནམ་འཆི་ཆ་མེད། ངན་འགྲོའི་སྡུག་བསྔལ། སྐྱབས་འགྲོ་ལས་འབྲས་རྣམས་མན་
ངག་བཞིན་དུ་ལེགས་པར་བསམ་ནས་ཚེ་འདི་ལས་བློ་ལོག་སྟེ་འཇིག་རྟེན་ཕྱི་མ་
དོན་གཉེར་གྱི་བསམ་པ་བཅོས་མ་མིན་པ་ཞིག་འབད་པ་དུ་མས་བསྐྱེད། དེ་ནས་
སྤྱིར་འཁོར་བ་དང་ཁྱད་པར་ངན་སོང་གིས་འཇིགས་ནས་དཀོན་མཆོག་གསུམ་ལ་
སྙིང་ཐག་པ་ནས་སྐྱབས་སུ་སོང་སྟེ་སྐྱབས་འགྲོའི་བསླབ་བྱ་ལས་ནམ་ཡང་མི་
འདའ་ཞིང་ལས་འབྲས་ལ་ཡིད་ཆེས་བརྟན་པོ་བསྐྱེད། དེ་ནས་ཕྱི་མར་ལྷ་མིའི་
དཔལ་ཐོབ་ཀྱང་གཏན་དུ་གནས་པའི་མཐུ་མེད་པས་ཡིད་བརྟན་མི་རུང་བ་དང༌།
ལས་ཉོན་གི་འཆིང་བ་དམ་པོས་བཅིངས་པས་སྡུག་བསྔལ་གྱི་རང་བཞིན་ལས་མ་
- 44 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འདས་པ་དང༌། སྡུག་བསྔལ་གྱི་གནས་ངན་ལེན་རྗེས་སུ་འབྲེལ་བས་སླར་ཡང་
སྡུག་བསྔལ་བཟོད་དཀའ་བ་མཐའ་དང་མུ་མེད་པར་མྱོང་དགོས་ཚུལ་བསམ་པས་
འཁོར་བ་མཐའ་དག་མེ་འབར་བའི་རླུབས་ལྟར་མཐོང་སྟེ་མཚོ་འཁྱགས་པའི་བྱ་
ལྟར་གཏིང་ཐག་པ་ནས་ཞེན་པ་ལོག་ཅིང་། འཁོར་བ་ལས་ཐར་འདོད་བཅོས་མ་
མིན་པ་ཞིག་བསྐྱེད་པ་ལ་སྐྱེས་བུའི་རྩལ་ཅི་ཡོད་ཀྱིས་འབད། བསམ་པ་དེ་ལྟ་བུ་
ཞིག་སྐྱེས་པ་ན་དེས་ཀུན་ནས་བསླངས་ཏེ་གཞན་གནོད་གཞི་དང་བཅས་པ་ལས་
ལྡོག་པའི་ཚུལ་ཁྲིམས་ཀྱི་སྡོམ་པ་བླ་མའི་སྤྱན་སྔར་ལེན་པར་བྱེད་པ་ཡིན་ལ། དེ་
འདྲ་བའི་སྡོམ་པ་དེ་ལ་ནི་སོ་སོར་ཐར་པའི་སྡོམ་པ་ཞེས་བྱའོ། །དེས་ན་བསྟན་
པའི་རྩ་བ་སོ་སོར་ཐར་པའི་སྡོམ་པ་བླངས་ནས་ཚུལ་བཞིན་དུ་བསྲུང་བར་འདོད་
པ་རྣམས་ཀྱིས་ནི་བྱང་ཆུབ་ལམ་གྱི་རིམ་པ་སྐྱེས་བུ་ཆུང་འབྲིང་དང་ཐུན་མོང་བའི་
ལམ་ལ་བློ་སྦྱོང་བ་ཉམས་ལེན་གྱི་མཐིལ་དུ་གཟུང་བར་བྱའོ། །ངེས་འབྱུང་གི་
བསམ་པས་ཀུན་ནས་བསླངས་ཏེ་སོ་ཐར་གྱི་སྡོམ་པ་རྣམ་པར་དག་པ་ཞིག་ལེན་པ་
དང༌། བླངས་ནས་ཚུལ་བཞིན་དུ་བསྲུང་བ་ལ་བསམ་པ་དེ་ལྟ་བུ་ཞིག་སྦྱང་དགོས་
པ་ནི་ངེས་པར་འབྱུང་བ་ཞེས་པའི་ཚིག་གི་ནུས་པས་ཀྱང་ཤེས་ཏེ། ངེས་པར་འབྱུང་
བ་ལ་གང་ནས་འབྱུང་བ། གང་འབྱུང་བ། གང་གིས་འབྱུང་བ། གང་དུ་འབྱུང་བ་
རྣམས་ཤེས་དགོས་ལ། གང་ནས་འབྱུང་བ་ནི། ཁམས་གསུམ་འཁོར་བའི་གནས་
ནས་འབྱུང་བ་ཡིན་པས་འཁོར་བའི་གནས་ནས་འབྱུང་བའམ། དེ་ལས་ཐར་འདོད་
བཅོས་མིན། སྐྱེ་བ་ལ་འཁོར་བ་སྡུག་བསྔལ་གྱི་རང་བཞིན་ཅན་དུ་ཤེས་ནས་དེ་ལ་
ཞེན་པ་གཏིང་ནས་ལོག་པ་དགོས་ཀྱིས། དེ་ལྟར་མིན་པར་འཁོར་བའི་ཕུན་ཚོགས་
ལ་ཞེན་པའི་སྲེད་པ་ཁ་བྲི་བ་ཙམ་ཡང་མེད་ཅིང་འཁོར་བའི་གནས་ལ་གཏིང་ནས་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཆགས་བཞིན་དུ་འཁོར་བ་ལས་ཐར་འདོད་ཡོད་ཅེས་སྨྲས་ཀྱང་རང་གི་རང་མཚང་
སྟོན་པ་དང་། རྒྱལ་བ་སྲས་བཅས་ཀྱི་སྤྱན་སྔར་རྫུན་སྨྲ་བ་ལས་མ་འདས་སོ། །
འཁོར་བའི་གནས་ལ་ཆགས་བཞིན་དུ་དེ་ལས་ཐར་འདོད་ཡོང་ས་མེད་པ་ནི།
བཞི་བརྒྱ་པ་ལས། གང་ལ་འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། །
རང་ཁྱིམ་ལས་བཞིན་སྲིད་པ་ནི། །འདི་ནས་འབྱུང་བའང་བྱ་བར་དཀའ། །ཞེས་
གསུངས་པ་ལྟར་རོ། །གང་འབྱུང་བ་ནི། གོང་དུ་སོ་སོར་ཐར་པའི་སྒྲ་བཤད་པ་
ལྟར་ ཚུལ་ ཁྲིམས་རྣམ་པར་དག་པ་བསྲུང་བ་དེ་འཁོར་བ་ནས་འབྱུང་གི །ངེས་
འབྱུང་གི་ཚུལ་ཁྲིམས་མེད་པར་འཁོར་བ་ནས་འབྱུང་ཐབས་མེད་དོ། །གང་གིས་
འབྱུང་བ་ནི། ལྷག་པ་ཚུལ་ཁྲིམས་ཀྱི་བསླབ་པ་གཞིར་བྱས་ནས་ལྷག་པ་ཏིང་ངེ་
འཛིན་གྱི་བསླབ་པ་དང་ལྷག་པ་ཤེས་རབ་ཀྱི་བསླབ་པ་ངོ་བོ་མ་ནོར་ཞིང་གོ་རིམ་
མ་འཁྲུགས་པར་མན་ངག་བཞིན་དུ་བསྒོམས་པའི་མཐུས་འཁོར་བ་ནས་འབྱུང་
ནུས་པ་ཡིན་ནོ། །གང་དུ་འབྱུང་བ་ནི། མྱ་ངན་ལས་འདས་པའི་སར་འབྱུང་བ་ཡིན་
ནོ། །དེ་ལྟར་ཡིན་པ་ནི་གོང་དུ། གང་ལ་བརྟེན་ན་བདེ་བླག་ཏུ། །ཐར་པའི་གྲོང་དུ་
བགྲོད་པའི་ཐབས། །ཞེས་བཤད་པ་ལྟར་རོ། །ངེས་པར་ཞེས་པའི་དོན་ནི་གཞན་
གྱི་ལད་མོ་དང་ཚིག་རྗེས་འབྲང་བ་ཙམ་མ་ཡིན་པར་གདོན་མི་ཟ་བར་ཐར་པ་དོན་
དུ་གཉེར་བའི་དོན་ཏེ། ངེས་པའི་སྐད་དོད་ལ་ནི་ཤུ་ཞེས་པ་ཡོད་ལ། །ནི་ཤུའི་སྒྲ་དེ་
རྟག་པ་དང་ཐེ་ཚོམ་མི་ཟ་བ་དང་གདོན་མི་ཟ་བ་རྣམས་ལ་བཤད་དོ། །གཞན་ཡང་
ངེས་པར་འབྱུང་བའི་དོན་ལ་མདོ་རྩའི་རྒྱ་ཆེར་འགྲེལ་དུ་བཤད་པའི་རྣམ་གྲངས་
མང་དུ་མཛད་ཀྱང་འདིར་མཐའ་དག་བྲིས་ན་མང་དུ་དོགས་པས་མ་སྤྲོས་སོ། །
ངེས་འབྱུང་བསམ་པས་རྒྱུ་བྱས་ཏེ། གཞན་གནོད་གཞི་དང་བཅས་པ་ལས། ལྡོག་
- 46 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པ། ཞེས་གསུངས་པ་འདི་ལ་དོགས་པའི་གནས་འདི་ཡོད་དེ། འདི་ལྟར་སོ་ཐར་གྱི་
སྡོམ་པ་རྣམ་པར་དག་པ་ལ་ངེས་འབྱུང་གི་བསམ་པས་ཀུན་ནས་བསླངས་པ་དེ་ལྟ་
བུ་དགོས་ན་ངེས་འབྱུང་གི་བསམ་པ་དེ་ལྟ་བུ་མེད་པར་སོ་ཐར་གྱི་སྡོམ་པ་སྐྱེ་འམ་
མི་སྐྱེ། སྐྱེ་ན་ནི་སོ་ཐར་གྱི་སྡོམ་པ་ལ་ངེས་འབྱུང་གི་བསམ་པ་དེ་ལྟ་བུ་དགོས་པ་མི་
འཐད་ཅིང་། མདོ་རྩ་བར་ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ།
ཞེས་དགེ་ཚུལ་དང་དགེ་སློང་གི་སྡོམ་པ་རྣམ་པར་དག་པ་ལ་ངེས་འབྱུང་གི་བསམ་
པས་ཟིན་པ་དགོས་པར་གསུངས་པའང་མི་འཐད་པ་དང༌། སོ་ཐར་གྱི་སྒྲ་བཤད་
ཀྱང་མི་འཐད་པར་འགྱུར་རོ། །ངེས་འབྱུང་གི་བསམ་པ་རྣམ་དག་མེད་པར་སོ་ཐར་
གྱི་སྡོམ་པ་མི་སྐྱེ་བར་འདོད་ནས་སོ་ཐར་གྱི་སྡོམ་པ་སྐྱེ་བ་ལ་ངེས་འབྱུང་གི་བསམ་
པ་རྣམ་པར་དག་པ་ཞིག་ཡོད་པ་དགོས་ན་ནི་འདུལ་བ་ལུང་དུ་གཅུང་དགའ་བོ་
ཁྱིམ་གྱི་གནས་ལ་མངོན་པར་ཆགས་བཞིན་དུ་སྟོན་པའི་བཀས་མི་འདོད་བཞིན་དུ་
རབ་ཏུ་བྱུང་ཞིང་བསྙེན་པར་རྫོགས་པ་དང་། བསྙེན་པར་རྫོགས་ནས་ཀྱང་ཁྱིམ་གྱི་
ལོངས་སྤྱོད་དང་ཆུང་མ་འབའ་ཞིག་སེམས་ཤིང་སྟོབས་ཀྱིས་འཁོར་ལོས་སྒྱུར་
བའི་རྒྱལ་སྲིད་བྱེད་འདོད་པ་ནར་མར་ཡོད་པ་ལས་སྡོམ་པ་བསྲུང་འདོད་མེད་པ་
ལ། སྟོན་པས་ལྷའི་གནས་སུ་ཁྲིད་ནས་ལྷའི་འབྱོར་པ་རྣམས་བསྟན་པས་དེ་ལ་
དགའ་ནས་ཚེ་འདིའི་ཕུན་ཚོགས་ལ་ཆགས་པ་ལོག་ནས་འཇིག་རྟེན་ཕྱི་མ་མཐོ་
རིས་ཀྱི་བདེ་བ་ཐོབ་འདོད་སྐྱེས་ཏེ་དེའི་ཕྱིར་དུ་བསླབ་པ་བསྲུང་། དེ་ནས་དམྱལ་
བའི་གནས་སུ་ཁྲིད་ནས་སྐྱོ་བ་སྐྱེད་ཅིང་མངལ་དུ་འཇུག་པའི་ཆོས་ཀྱི་རྣམ་གྲངས་
བསྟན་ནས་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་རྣམ་པར་དག་པ་
བསྐྱེད་ནས་ལམ་སྒོམ་པའི་གདམས་ངག་བསྟན་ཏེ་བསྒོམས་པས་དགྲ་བཅོམ་པ་
47 -



མེས་པོའི་ཤུལ་བཞག་ལས། : ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཐོབ་པར་གསུངས་པ་དང་། རྒྱལ་པོ་ཟས་གཙང་གིས་མདུན་ན་འདོན་བྲམ་ཟེ་
འཆར་ཀ་བཅོམ་ལྡན་འདས་སེར་སྐྱའི་གནས་སུ་གདན་འདྲེན་པའི་ ཕོར་ཉར་
མངགས་པ་ན། སྟོན་པས་འཆར་ཀ་ལ་རབ་ཏུ་བྱུང་ཞིག་ཅེས་བཀའ་སྩལ་པས།
འཆར་ཀ་འདོད་ཡོན་ལ་ཤིན་ཏུ་ཆགས་པས་རབ་ཏུ་འབྱུང་འདོད་མེད་ཀྱང་སྟོན་
པའི་བཀའ་བཅག་མ་ནུས་པར་རབ་ཏུ་བྱུང་ཞིང་བསྙེན་པར་རྫོགས། བསྙེན་པར་
རྫོགས་ནས་ཀྱང་འདོད་ཡོན་ལ་ཆགས་པ་ལྷུར་ལེན་ཅིང་གནས་པ་ལ་སླར་སྟོན་
པས་ཐབས་མཁས་ཀྱིས་བཏུལ་ནས་དགྲ་བཅོམ་ཐོབ་པར་གསུངས་པ་དང་། དེ་
བཞིན་དུ་འཕགས་སྐྱེས་པོས་སེར་སྐྱའི་གནས་ན་གནས་པའི་ཤཱཀྱ་རྣམས་བསད་
པའི་ཚེ་ཀུན་དགའ་བོའི་སྲིང་མོའི་བུ་གཉིས་ཕ་མས་བོར་ནས་འཁྱམས་པ་ལས་
རིམ་གྱིས་རྒྱལ་བྱེད་ཚལ་གྱི་སྒོར་སླེབ་པ་དང་ཀུན་དགའ་བོས་དེ་གཉིས་ཁྱད་
གཟུགས་ལས་ཤེས་ཏེ་སྟོན་པ་ལ་ཞུས་ཏེ་རབ་ཏུ་བྱུང་། དེ་གཉིས་རབ་ཏུ་བྱུང་ནས་
ཀློག་ཏུ་བཅུག་པ་དང་དེ་གཉིས་ཀྱིས་ཞག་ཉུང་ཤས་ཤིག་བཀླགས་ནས་ལེ་ལོས་
མི་ཀློག་པ་དང་མོའུ་འགལ་གྱི་བུ་ལ་གཏད་པས་སྔར་བཞིན་དུ་བྱེད་པ་ན། ཀུན་
དགའ་བོས་འདི་གཉིས་ཡིད་འབྱུང་བར་གྱིས་ཤིག་ཅེས་བྱས་པས། མོའུ་འགལ་གྱི་
བུས་ཉིན་མོ་སྤྱོད་དུ་འགྲོ་བའི་སར་ཁྲིད་ནས་སེམས་ཅན་དམྱལ་བ་སྤྲུལ་ཏེ་གཅོད་
པ་དང་གཤེག་པ་ལ་སོགས་པའི་སྒྲ་ཐོས་ནས་བལྟར་ཕྱིན་པ་དང་གཅོད་པ་སོགས་
ཀྱི་སྡུག་བསྔལ་མཐོང་ཞིང་། དེ་ན་ལྕགས་ཟངས་ཆེན་པོ་གཉིས་ཁོལ་བ་སྣང་ནས་
འདིར་སུ་ཡང་མི་འཇུག་གམ་ཞེས་སྨྲས་པ་དང༌། ཀུན་དགའ་བོའི་ཚ་བོ་གཉིས་
རབ་ཏུ་བྱུང་ནས་ལེ་ལོས་དུས་འདའ་བར་བྱེད་པ་ཤི་ནས་འདིར་སྐྱེའོ་ཞེས་སྨྲ་བ་
དང༌། དེ་གཉིས་ཤིན་ཏུ་སྐྲག་ནས་གལ་ཏེ་ཤེས་ན་ད་ལྟ་ཉིད་དུ་འཇུག་གོ་སྙམ་
- 48 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ནས་མོའུ་འགལ་གྱི་བུའི་སར་ཕྱིན་པ་དང་ཇི་ལྟར་གྱུར་པ་རྣམས་བསྙད་དོ། །དེ་
ནས་མོའུ་འགལ་གྱི་བུས་དགེ་ཚུལ་གཉིས་ཉེས་དམིགས་འདི་དག་དང་གཞན་ཡང་
ལེ་ལོ་ལས་འབྱུང་བས་བརྩོན་འགྲུས་རྩོམས་ཤིག་ཅེས་གསུངས་པས། དེ་གཉིས་
བརྩོན་འགྲུས་རྩོམ་ཞིང་ཟས་མ་ཟོས་པའི་གོང་དུ་དམྱལ་བ་དྲན་ན་ནི་ཟ་བར་མི་
བྱེད་ལ། ཟས་ཟོས་ཟིན་པའི་འོག་ཏུ་དྲན་ན་ནི་སྐྱུག་པར་བྱེད་དོ། །ཡང་ཉིན་མོ་
སྤྱོད་པའི་གནས་གཞན་ཞིག་ཏུ་ཁྲིད་ནས་ཕྱོགས་ཤིག་ཏུ་ལྷ་དག་སྤྲུལ་པའི་པི་ཝང་
ལ་སོགས་པའི་སྒྲ་ཐོས་ནས་བལྟར་ཕྱིན་པ་དང་ལྷའི་བུ་མེད་པའི་གཞལ་མེད་ཁང་
ལྷའི་བུ་མོས་གང་བ་མཐོང་ནས། ལྷའི་བུ་མི་འདུག་པའི་རྒྱུ་མཚན་དྲིས་པ་དང༌།
ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་བརྩོན་འགྲུས་རྩོམ་པས་དེ་གཉིས་
ཤི་ནས་འདིར་སྐྱེའོ་ཞེས་སྨྲས་པ་དང་། དེ་གཉིས་དགའ་ནས་མོའུ་འགལ་གྱི་བུ་ལ་
སྨྲས་པ་དང༌། དགེ་ཚུལ་གཉིས་ཕན་ཡོན་འདི་དག་དང་གཞན་ཡང་བརྩོན་འགྲུས་
བརྩམས་ པ་ ལས་ འབྱུང་ བས་ བརྩོན་ འགྲུས་ རྩོམས་ཤིག་ ཅེས་ གསུངས་ པས། །
བརྩོན་འགྲུས་རྩོམ་པས་ལུང་ནོད་པ་ན་གླེང་གཞིའི་རྒྱུད་དུ་གཏོགས་པ་བཀླགས་
པས། སྟོན་པས་ཕྱག་གི་སེན་མོའི་རྩེ་མོས་རྡུལ་དག་བཞེས་ནས། དགེ་སློང་དག །
ངས་སེན་མོའི་རྩེ་མོས་རྡུལ་དག་བླངས་པ་དང་ས་ལ་གནས་པའི་རྡུལ་གང་མང་།
ཕྱག་གི་སེན་མོའི་རྩེ་མོས་བཞེས་པའི་རྡུལ་ཉུང་ལགས་ཏེ། དེས་ས་ལ་གནས་པའི་
རྡུལ་གྱི་བརྒྱ་སྟོང་གི་ཆར་ཡང་མི་ཕོད་དོ། །བཀའ་སྩལ་པ། བདེ་འགྲོ་ནས་བདེ་
འགྲོ་དང་། ངན་སོང་ནས་བདེ་འགྲོར་སྐྱེ་བ་ནི་སེན་མོའི་རྩེ་མོའི་རྡུལ་དང་འདྲ།
ངན་སོང་ནས་ངན་སོང་དང་། བདེ་འགྲོ་ནས་ངན་སོང་དུ་སྐྱེ་བ་ནི་ས་ལ་གནས་
པའི་རྡུལ་དང་འདྲའོ། །དེ་གཉིས་ཀྱིས་སྨྲས་པ། འཕགས་པ་བདག་ཅག་ཀྱང་ལྷ་
49-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དང༌ མིའི་ནང་ནས་ཤི་འཕོས་ནས་ངན་སོང་དུ་ སྐྱེ་དགོས་སམ། བཞིན་བཟང་
གཉིས། ཉོན་མོངས་པ་མ་ཟད་ཀྱི་བར་དུ་ཟོ་ཆུན་རྒྱུད་མོའི་ཚུལ་དུ་འཁོར་དགོས་
སོ། །དེ་གཉིས་ཡིད་བྱུང་ནས་སྨྲས་པ། གང་ཕྱིར་མི་གནས་ལྷ་རྣམས་མི་བཟང་
སྟེ། །འཚོ་བ་ཐུང་བའི་མི་རྣམས་མི་བཟང་ངོ༌། །གང་ན་ཞི་མེད་སྲིད་པ་མི་བཟང་
སྟེ། །མྱ་ངན་འདས་པ་མཆོག་ཅེས་བདེ་གཤེགས་གསུངས། །འཕགས་པ་བདག་
ཅག་སླད་ཆད་ཅི་ནས་ཀྱང་འཁོར་བར་མི་འགྱུར་བ་དེ་ལྟ་བུའི་ཆོས་བསྟན་དུ་
གསོལ། དེས་དེ་གཉིས་ཀྱི་བསམ་པ་དང་བག་ལ་ཉལ་དང་ཁམས་དང་རང་བཞིན་
ཤེས་ནས་ཆོས་བསྟན་པས་དེ་གཉིས་ཀྱིས་དགྲ་བཅོམ་པ་ཐོབ་སྟེ། དེ་གཉིས་རྫུ་
འཕྲུལ་གྱིས་སྟེང་གི་ནམ་མཁའ་ལ་མེ་ཏོག་འཐུ་ཞིང་སོང་བ་དགེ་སློང་རྣམས་ཀྱིས་
མཐོང་ནས། འདི་དག་སུ་ཡིན། ཀུན་དགའ་བོའི་ ཚ་ བོ་ གཉིས་སོ། །དེ་དག་གི་
སྨྲས་པ། བདག་ཅག་ལྷུང་བཟེད་ནག་པོར་ཟོས་ནས་སོ་ཐག་ལྷུང་ཞིང་མགོ་སྐྱ་
བོར་གྱུར་ཀྱང་སེམས་གནས་པ་ཙམ་ཡང་མ་ཐོབ་ན། འདི་གཉིས་དང་པོ་ལོ་བདུན་
ལོན་པ་ལ་རབ་ཏུ་བྱུང་ནས་དགྲ་བཅོམ་པ་ཐོབ་པས། སྟོན་པས་བརྩོན་འགྲུས་
ཀྱིས་བྱང་ཆུབ་འཐོབ་བོ་ཞེས་གསུངས་པ་ནི་ལེགས་པར་གསུངས་པའོ་སྙམ་མོ་
ཞེས་གསུངས་པ་ལྟར། གཅུང་དགའ་བོ་དང་འཆར་ཀ་དང་ཀུན་དགའ་བོའི་ཚ་བོ་
གཉིས་ལ་སོགས་པ་མང་པོ་ཞིག་ཐོག་མར་རབ་ཏུ་བྱུང་བ་དང་སྡོམ་པ་ལེན་པའི་ཚེ་
ངེས་འབྱུང་གི་བསམ་པ་མེད་པར་གཞན་གྱིས་དབང་མེད་དུ་བསྐུལ་བ་དང་། ཟས་
གོས་ཀྱི་ཕྱིར་དང་། འཇིགས་སྐྱོབ་ཀྱི་ཕྱིར་རབ་ཏུ་བྱུང་བ་དང་སྡོམ་པ་བླངས་ནས་
ཕྱིས་བསྒོམས་པས་དགྲ་བཅོམ་ཐོབ་པ་མང་དུ་གསུངས་པ་དེ་དག་ཇི་ལྟར་ཡིན་
སྙམ་ན། འདི་ལ་ སྔོན་གྱི་འདུལ་འཛིན་རྣམས་ ལ་ བཤད་ སྲོལ་ གཉིས་ སྣང་སྟེ།
- 50 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འདུལ་འཛིན་འགའ་ཞིག་ནི་དགེ་ཚུལ་དང་དགེ་སློང་གི་སྡོམ་པ་ལེན་པ་ལ་ངེས་
འབྱུང་གི་བསམ་པ་ངེས་པར་ཡོད་དགོས་ཤིང་། གཅུང་དགའ་བོ་སོགས་ལ་སྡོམ་
པ་ལེན་པའི་ཚེ་སྟོན་པའི་བྱིན་རླབས་དང་བརྡ་སྤྲད་པའི་མཐུས་ངེས་འབྱུང་གི་
བསམ་པ་སྐྱེས་སོ་ཞེས་འདོད་ཅིང་། དེ་བཞིན་དུ་དེང་སང་གི་གང་ཟག་གཞན་
ལའང་མཁན་སློབ་ཀྱིས་བརྡ་སྤྲད་པའི་ཚེ་སངས་རྒྱས་ཀྱི་བྱིན་རླབས་དང་བརྡ་ཕྲད་
པའི་མཐུས་ངེས་འབྱུང་གི་བསམ་ པ་སྐྱེའོ་ཞེས་འདོད་དོ། །ཡང་ འདུལ་འཛིན་
འགའ་ཞིག་ནི་དེང་སང་གི་སྐྱེ་བོ་ཐམ་ཐོམ་གང་ཡང་བློ་མ་སྦྱངས་པ་ ཕ་མས་
བསྐུལ་བའམ། རྒྱལ་པོ་སོགས་ ཀྱིས་བསྐུལ་བའམ་འཇིགས་སྐྱོབ་སོགས་ ཀྱིས་
རབ་བྱུང་བསྙེན་རྫོགས་བྱེད་པ་རྣམས་ལ་དེའི་ཚེ་གློ་བུར་དུ་ངེས་འབྱུང་གི་བསམ་
པ་སྐྱེ་དཀའ་ཞིང་སངས་རྒྱས་ཀྱི་བྱིན་རླབས་དང་བརྡ་སྤྲད་པའི་ཚིག་གི་མཐུས་
སྐྱེའོ་ཞེས་སྨྲས་ཀྱང་། རང་བློ་རང་ལ་མངོན་དུ་གྱུར་པས་རང་གི་མ་ཤེས་པར་སྐྱེ་བ་
བཞག་དཀའ་ལ། དེས་ན་འདུལ་བ་ལུང་ལས་ཇི་ལྟར་གསུངས་པ་ལྟར་དང་པོར་
སྡོམ་པ་ལེན་དུས་སུ་ངེས་འབྱུང་རྣམ་དག་མེད་ཀྱང་མཁན་སློབ་ཀྱིས་བརྡ་སྤྲད་
པའི་མཐུས་སྡོམ་པ་ཐོབ་འདོད་དང་ཐོབ་བློ་སྐྱེ་ལ། དེའི་ཚེ་ངེས་འབྱུང་གི་སྡོམ་པ་
རྣམ་དག་མ་སྐྱེས་ཀྱང་སྡོམ་པ་ཙམ་པོ་ཞིག་སྐྱེ་ཞིང་། དེ་སླར་རིམ་གྱིས་གསོས་ཏེ་
ངེས་འབྱུང་གི་བསམ་པ་མཚན་ཉིད་ཚང་བ་སྐྱེས་པ་ན་སོ་ཐར་གྱི་སྡོམ་པ་རྣམ་དག་
སྐྱེ་བར་འདོད་དོ། །དེ་ལྟར་སྔོན་གྱི་མཁས་པ་རྣམས་ལ་ ལུགས་གཉིས་སྣང་བ་
ལས་ལུགས་ཕྱི་མ་ལེགས་པར་འདུལ་ཊཱིཀ་ཉི་མའི་འོད་ཟེར་དང༌། སྡོམ་གསུམ་
རྣམ་གཞག་ལས་བཤད་ལ། འདུལ་ཊཱིཀ་རིན་ཆེན་ཕྲེང་བ་ལས་ལུགས་ སྔ་མ་
ལེགས་པར་བཤད་དོ། །དེ་ཡང་འདུལ་ཊཱིཀ་ཉི་མའི་འོད་ཟེར་ལས་བཤད་ཚུལ་ནི།
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་ཉིད་ལས། མྱ་ངན་ལས་འདས་པའི་བསམ་པ་བརྟན་པོ་མེད་པར་སྡོམ་པ་མི་སྐྱེ་
ཞེས་གསུངས་པ་དེ་ཐམས་ཅད་ངེས་འབྱུང་གི་སྡོམ་པ་མི་སྐྱེ་ཞེས་བསྟན་པ་སྟེ།
མདོ་རྩ་འགྲེལ་དུ་སྡོམ་པ་སྐྱེ་མི་སྐྱེའི་བཤད་པ་ཐམས་ཅད་ངེས་པར་འབྱུང་བའི་
ཚུལ་ཁྲིམས་ཀྱི་དབང་དུ་བྱས་ཏེ་གསུངས་པའི་ཕྱིར་རོ། །མྱ་ངན་ལས་འདས་པའི་
བསམ་པ་བརྟན་པོ་མེད་པར་སྡོམ་པ་མནོས་ན་ངེས་འབྱུང་གི་སྡོམ་པ་མི་སྐྱེ་ཡང་
སྡོམ་པ་ཙམ་པོ་ཞིག་ནི་སྐྱེ་སྟེ་སྔར་གྱི་གཞུང་དེ་དག་གིས་གྲུབ་བོ། །འོ་ན་དང་པོར་
འཇིགས་སྐྱོབ་ཀྱི་སྡོམ་པའམ། ལེགས་སྨོན་གྱི་སྡོམ་པ་ཐོབ་པའི་གང་ཟག་དེ་ལ་
ཕྱིས་ངེས་འབྱུང་གི་བསམ་པ་སྐྱེས་ན། བསམ་པ་གནས་གྱུར་པས་སྡོམ་པ་གནས་
གྱུར་ཏམ་མ་གྱུར་སྙམ་ན། སྡོམ་པ་གནས་གྱུར་ཏེ། ལུང་གཞི་ལས། ཆོས་རྣམས་
སྔོན་ དུ་ ཡིད་ འགྲོ་ ཡིད་ གཙོ་ ཡིན། །ཞེས་ གསུངས་ པ་ དང་། ལུང་ ལས་ མཛེས་
དགའ་བོ་དང་ཀུན་དགའ་བོའི་ཚ་བོའི་བྱུང་བས་ཤེས་སོ། །ཞེས་གསུངས། སྡོམ་
གསུམ་རྣམ་གཞག་ ལས་ བཤད་ ཚུལ་ནི། དེ་ཉིད་ ལས། འདི་ ལ་ སྔོན་ གྱི་ སློབ་
དཔོན་ཁ་ཅིག་ཐོག་མར་སྡོམ་པ་ལེན་པའི་ཚེ་ངེས་འབྱུང་གི་བསམ་པ་མ་སྐྱེས་
ཀྱང་། ཕྱིས་ངེས་འབྱུང་གིས་བསམ་པ་སྐྱེས་པ་ན་སྔར་གྱི་ཚུལ་ཁྲིམས་དེ་ཡང་ངེས་
འབྱུང་གི་བསམ་པས་ཟིན་པས་ངེས་འབྱུང་གི་ཚུལ་ཁྲིམས་སུ་འགྱུར་ཏེ། དཔེར་ན་
གཅུང་དགའ་བོས་དང་པོར་སྟོན་པའི་བཀས་མི་འདོད་བཞིན་དུ་སྡོམ་པ་བླངས།
དེའི་རྗེས་སུ་སྟོན་པས་རྫུ་འཕྲུལ་གྱིས་ཁྱེར་ཏེ་ལྷའི་བུ་མོ་དག་བསྟན་པས། དེ་དག་
དང་ལྷན་ཅིག་སྐྱེ་བ་ཕྱི་མ་འདོད་པའི་བདེ་བ་ལ་ལོངས་སྤྱོད་པར་འདོད་པས་
བསླབ་པ་བསྲུང་བ་ལ་བརྩོན་པར་བྱས་ཏེ་སྔར་བླངས་པའི་སྡོམ་པ་ལེགས་སྨོན་གྱི་
ཚུལ་ཁྲིམས་ སུ་གྱུར། དེའི་རྗེས་སུ་དམྱལ་བའི་སྡུག་བསྔལ་བཅོམ་ལྡན་འདས་
ཏ2 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཀྱིས་མངོན་སུམ་དུ་བསྟན་པ་མཐོང་བས་ངེས་འབྱུང་གི་བསམ་པ་རྣམ་པར་དག་པ་
སྐྱེས་ཏེ། སྔར་གྱི་སྡོམ་པའི་རྒྱུན་ངེས་འབྱུང་གི་ཚུལ་ཁྲིམས་སུ་གྱུར་ནས་ལེགས་
པར་བསླབས་པས་དགྲ་བཅོམ་པའི་འབྲས་བུ་ཐོབ་པ་ལྟ་བུའོ་ཞེས་འཆད་དོ། །
སློབ་དཔོན་ཁ་ཅིག་ནི། དེ་ལ་ཡང་ལེན་པའི་ཚེ་བཅོམ་ལྡན་འདས་ཀྱི་བྱིན་གྱིས་
རླབས་ཀྱིས་ངེས་འབྱུང་གི་བསམ་པ་ཅུང་ཟད་ཅིག་སྐྱེས་པ་ཡིན་ནོ་ཞེས་འཆད་
མོད། །དེ་ནི་བསྒྲུབ་དཀའ་བར་སྣང་སྟེ་སྔ་མ་ཉིད་བཟང་ངོ༌། །དེའི་ཕྱིར་ད་ལྟའི་
གང་ཟག་སྔོན་དུ་བློ་མ་སྦྱངས་པའི་ཐམ་ཐོམ་ལ་སྡོམ་པ་ལེན་པའི་ཚེ་ངེས་འབྱུང་གི་
བསམ་པ་བཅོས་མ་ཙམ་ཡང་གསལ་ཐེབས་པ་ཤིན་ཏུ་དཀའ་བ་རྣམས་ཀྱིས་ཕྱིར་
སྐྱེས་བུ་གསུམ་གྱི་ལམ་གྱི་རིམ་པ་ལྟར་བུ་ལ་ལེགས་པར་བློ་སྦྱངས་ཏེ་ངེས་འབྱུང་
གི་བསམ་པ་མྱོང་བ་སྣ་ཟིན་སྐྱེས་ན། བློ་དེས་ཟིན་པའི་བསླབ་བྱ་ལ་སློབ་འདོད་
ཀྱིས་ཀུན་ནས་བསླངས་པའི་སྤོང་སེམས་སྐྱེས་ཕྱིན་ཆད་ངེས་འབྱུང་གི་ཚུལ་ཁྲིམས་
སུ་འགྱུར་བ་ཡིན་པས་ཚུལ་འདི་ལ་འབད་པར་བྱའོ། །ཞེས་གསུངས། འདུལ་ཊིཀ་
རིན་ཆེན་ཕྲེང་བ་ལས་བཤད་ཚུལ་ནི། དེ་ཉིད་ལས། འོ་ན་མྱང་འདས་ཀྱི་བསམ་
པ་མེད་པར་སོ་ཐར་གྱི་སྡོམ་པ་མི་སྐྱེའམ་ཞེ་ན་མི་སྐྱེ་སྟེ། སོ་སོར་ཐར་པའི་དོན་
སྡིག་པ་ལས་ཐར་པ་ཡིན་ལ། སྲིད་པ་ལ་བརྟེན་པས་དེ་ལས་ཐར་བར་མི་ནུས་
པའི་ཕྱིར་ཏེ། ཊཱིཀྐར་མྱ་ངན་ལས་འདས་པའི་བསམ་པ་བརྟན་པོ་མེད་པར་སྡོམ་པ་
མི་སྐྱེ་ཞེས་སོགས་དང་མཛོད་འགྲེལ་ལས། ཕྱི་རོལ་པ་རྣམས་ལ་ཡང་དག་པར་
བླངས་པའི་ཚུལ་ཁྲིམས་མེད་དམ་ཞེ་ན། ཡོད་མེད་ཀྱི་སོ་སོར་ཐར་པའི་སྡོམ་པ་ནི་
མ་ཡིན་ནོ། །ཅིའི་ཕྱིར་ན། དེ་ནི་སྲིད་པ་ལ་བརྟེན་པའི་ཕྱིར་གཏན་དུ་སྡིག་པ་ལས་
སོ་སོར་ཐར་པར་བྱེད་པ་མིན་ནོ། །ཞེས་གསུངས་སོ། ཁ་ཅིག་ན་རེ། མྱང་འདས་
53-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཀྱི་བསམ་པ་བརྟན་པོ་མེད་པར་སྡོམ་པ་མི་སྐྱེ་བར་གསུངས་པ་ནི་ངེས་འབྱུང་གི་
སྡོམ་པ་མི་སྐྱེ་བ་ལ་དགོངས་པ་ཡིན་ཏེ། མདོ་རྩ་འགྲེལ་དུ་སྡོམ་པ་སྐྱེ་མི་སྐྱེའི་
བཤད་པ་རྣམས་ནི་ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ་གསུངས་
པའི་ཕྱིར་རོ། །མྱང་འདས་ཀྱི་བསམ་པ་བརྟན་པོ་མེད་པར་ཡང་སྡོམ་པ་ཙམ་སྐྱེ་བ་
ཡོད་དེ། གཞི་ལས་ཀུན་དགའ་བོའི་ཚ་བོ་གཉིས་དང་། ཕྲན་ཚེགས་ལས་མཛེས་
དགའ་བོ་དང༌། རྣམ་འབྱེད་ལས་འཆར་ཀ་དང་། ཉེ་སྡེ་ལ་སྡོམ་པ་ལེན་དུས་ན་
མྱང་འདས་ཀྱི་བསམ་པ་མེད་ལ་སྡོམ་པ་སྐྱེས་པའི་ཕྱིར། དེ་དག་ལ་དེའི་ཚེ་མྱང་
འདས་ཀྱི་བསམ་པ་མེད་དེ། ཀུན་དགའ་བོའི་ཚ་བོ་གཉིས་ལྟོ་ཕྱིར་རབ་ཏུ་བྱུང་བ་
དང༌། མཛེས་དགའ་བོ་དང་འཆར་ཀ་གཉིས་སྟོན་པའི་ངོ་མ་ལྡོག་པར་རབ་ཏུ་བྱུང་
བ་དང་། ཉེ་སྡེ་སྲོག་ཚོལ་ལ་རབ་ཏུ་བྱུང་བར་གསུངས་པས་སོ། །དེ་དག་ལ་སྡོམ་
པ་མ་སྐྱེས་ན་རབ་བྱུང་གི་ཆ་ལུགས་ཅན་རྣམས་སྡོམ་པ་མེད་པས་ཀྱང་དགྲ་བཅོམ་
པ་ཐོབ་པ་ཡོད་པར་འགྱུར་རོ། །མྱང་འདས་ཀྱི་བསམ་པ་བརྟན་པོ་མེད་པར་སྡོམ་
པ་མི་སྐྱེ་ན་དེང་སང་གི་རབ་བྱུང་ཕལ་ཆེར་ལ་སྡོམ་པ་མ་སྐྱེས་པར་ཐལ། ཕལ་
ཆེར་ ལ་ མྱང་འདས་ ཀྱི་བསམ་པ་བརྟན་པོ་མེད་པའི་ཕྱིར། འདོད་ན་དེང་སང་
སངས་རྒྱས་ཀྱི་བསྟན་པ་མེད་པར་འགྱུར་རོ་ཞེས་ཟེར་རོ། །དེ་དག་ལ་ངེས་འབྱུང་
གི་བསམ་ པ་ ཡོད་དེ། དེ་དག་སྲིད་པ་ཐ་མལ་ པ་ ཡིན་པའི་ ཕྱིར་དང༌། གཞིར་
འཆར་ཀ་རང་ཉིད་དད་པས་ཀྱང་རབ་ཏུ་བྱུང་ཞེས་དང་། ཕྲན་ཚེགས་འགྲེལ་པར་
གལ་ཏེ་དགའ་བོ་དུས་ཐམས་ཅད་དུ་འབྲོས་པའི་བསམ་པ་དང་ལྡན་པར་གྱུར་པ་
ཡིན་ན་དེ་ལ་ཇི་ལྟར་སྡོམ་པ་སྐྱེ་བར་འགྱུར། སྡོམ་པ་སྐྱེ་བ་བརྟན་པ་དང་དགེ་བའི་
སེམས་ལ་རག་ལུས་པ་ཉིད་ཀྱི་ཕྱིར་ཞེས་རྗོད་པར་བྱེད་དེ། ཞེས་དོགས་པ་བསུ་
- 54 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ནས་འདིར་བླ་མའི་ལུང་ལས། དགའ་བོ་ནི་ཤིན་དུ་འདོད་ཆགས་དྲག་པས་སེམས་
བརྟན་པ་དང༌། སེམས་ཉོན་མོངས་པ་ཅན་ཡིན་ཏེ་བཅོམ་ལྡན་འདས་ཀྱི་ཞབས་
དྲུང་དང་ཉེ་བར་འདུག་པ་ན་དེའི་སེམས་འདོད་ཆགས་དང་ཀུན་ནས་ལྡང་བ་ལྡོག་
པ་དང་། དགེ་བའི་སེམས་མངོན་དུ་གྱུར་པ་ཡིན་པས་དགེ་བའི་སེམས་དང་སྡོམ་
པ་སྐྱེ་བ་ཞེས་བྱ་བ་འདི་ལ་འགལ་བ་ཡོད་པ་མ་ཡིན་ནོ། །ཞེས་གསུངས་པའི་ཕྱིར།
དེང་སང་གི་རབ་བྱུང་ཕལ་ཆེ་བ་ལ་མྱང་འདས་ཀྱི་བསམ་པ་མེད་པས་ངེས་འབྱུང་
གི་སྡོམ་པ་སྐྱེ་བ་མེད་པ་འདོད་པའང་མི་འཐད་དེ། མྱང་འདས་ཀྱི་བསམ་པ་བརྟན་
པོ་རྒྱུན་ཆགས་སུ་མེད་ཀྱང་སྡོམ་པ་ལེན་པའི་ཚེ་མཁན་སློབ་ཀྱིས་མྱང་འདས་ཀྱི་
བསམ་པ་བརྟན་པོ་དགོས་སོ་ཞེས་ལེགས་པར་བརྡ་སྤྲད་པ་ལས་ངེས་འབྱུང་གི་
བསམ་པ་སྐྱེ་བའི་ཕྱིར། དཔེར་ན་མཁན་སློབ་ཀྱིས་ལེགས་པར་བརྡ་སྤྲད་པ་ལས་
སྡོམ་པ་ཐོབ་དུས་ཤེས་པ་བཞིན་ནོ། ཁོ་བོ་ནི་རང་གི་རྒྱུད་ལ་དཔགས་ནས་དེང་
སང་གི་ རབ་བྱུང་ ཕལ་ཆེར་ལ་ངེས་འབྱུང་གི་ སྡོམ་པ་མེད་དོ་ཞེས་སྐུར་ པ་མི་
འདེབས་སོ། །ཞེས་གསུངས་པ་ལྟར་རོ། །དེ་ནས་བསྟན་པའི་རྩ་བ་སོ་སོར་ཐར་
པའི་སྡོམ་པ་རྣམ་པར་དག་པ་རྒྱལ་བ་དགྱེས་པ་ཞིག་བྱ་བར་འདོད་ན་བྱང་ཆུབ་
ལམ་གྱི་རིམ་པའི་ཉམས་ལེན་ལ་འབད་པ་གནད་དུ་ཆེའོ། །དེ་ལྟར་བཤད་ཚུལ་མི་
འདྲ་བ་གཉིས་བྱུང་ཡང་སོ་ཐར་གྱི་སྡོམ་པ་རྣམ་དག་ཏུ་འགྱུར་བ་ལ་དཀོན་མཆོག་
གསུམ་ལ་སྙིང་ནས་སྐྱབས་སུ་སོང་ཞིང་ངེས་འབྱུང་གི་བསམ་པས་ཟིན་པ་ཞིག་
དགོས་པ་ལ་ནི་འདུལ་འཛིན་མཁས་པ་ཐམས་ཅད་དགོངས་པ་མཐུན་ནོ། །དེས་
ན་རྗེ་བདག་ཉིད་ཆེན་པོས། ངེས་འབྱུང་བསམ་པས་རྒྱུ་བྱས་ནས། །གཞན་གནོད་
གཞི་དང་བཅས་པ་ལས། །ལྡོག་པ་དེ་ཡང་ལུས་ངག་ལས། །ཞེས་སོ་ཐར་གྱི་སྡོམ་
55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའི་ངོ་བོ་འཇོག་པར་མཛད་པ་འདི་ལ་མཁས་པ་སུ་འདྲ་ཞིག་གིས་ལུང་དང་
རིགས་པ་ཇི་ཙམ་དཔྱད་ཀྱང་ཀླན་ཀའི་གནས་མེད་དོ། །སོ་ཐར་གྱི་སྡོམ་པའི་ངོ་བོ་
དེ་ཙམ་ལ་ནི་གྲུབ་མཐའ་བཞི་པོ་ཐམས་ཅད་མཐུན་ཞིང་། འོག་ཏུ་གྲུབ་མཐའ་
གོང་འོག་རྣམས་སྡོམ་པའི་ངོ་བོ་འཇོག་ཚུལ་ལ་ལུགས་མི་འདྲ་བ་ཡོད་ཚུལ་བཤད་
པ་ནི་གོང་དུ་བཤད་པ་ལྟར་གྱི་སྡོམ་པའི་ངོ་བོ་དེ་ཙམ་བཤད་པ་ལ་མི་མཐུན་པ་
བྱུང་བ་མིན་གྱི། སྔར་བཤད་ པ་ ལྟར་ གྱི་ངེས་འབྱུང་གི་བསམ་པས་ཀུན་ནས་
བསླངས་པའི་སོ་ཐར་གྱི་སྡོམ་པ་དེ་ཤེས་པ་དང་གཟུགས་དང་ལྡན་མིན་འདུ་བྱེད་
གང་དུ་འཇོག་པ་ལ་ལུགས་མི་མཐུན་པ་བྱུང་བ་ཡིན་ཏེ། དེ་དག་གི་ཚུལ་ནི་འོག་ཏུ་
འཆད་དོ། །གཞན་གནོད་གཞི་བཅས་ལས་ལྡོག་པའི་དོན་ནི། གཞན་ལ་གནོད་པ་
ནི་ལུས་ངག་གི་མི་དགེ་བ་བདུན་ནོ། །བདུན་ནི་ལུས་ཀྱི་སྒོ་ནས་སྲོག་གཅོད་པ།
མ་བྱིན་པ་ལེན་པ། ལོག་གཡེམ་གསུམ་དང་། ངག་གི་སྒོ་ནས་རྫུན། ཕྲ་མ། ཚིག་
རྩུབ། ངག་འཁྱལ་བཞི་སྟེ་བདུན་ནོ། །ལུས་ངག་གི་མི་དགེ་བ་བདུན་པོ་དེའི་གཞི་
ལ་འཇོག་ཚུལ་གཉིས་ཡོད་དེ། ཀུན་སློང་བརྣབ་སེམས། གནོད་སེམས། ལོག་ལྟ་
གསུམ་ལུས་ངག་གི་མི་དགེ་བ་བདུན་པོ་དེའི་གཞིར་འཇོག་པ་དང་། བཅས་པའི་
ཁ་ན་མ་ཐོ་བ་རྣམས་མི་དགེ་བ་བདུན་པོ་དེའི་གཞིར་འཇོག་པའི་ཚུལ་གཉིས་ཡོད་
དོ། །དང་པོ་དེའི་འཇོག་ཚུལ་ནི། ཚད་མ་རྣམ་འགྲེལ་ལས། ཉེས་ཀུན་དེ་ཡི་རྩ་བ་
ཅན། །དེ་ ཡང་ འཇིག་ ཚོགས་ ལྟ་ བ་ ཡིན། །ཞེས་ དང་། འཇུག་ པ་ ལས། ཉོན་
མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བ། ཞེས་གསུངས་པ་
ལྟར། ཉེས་སྤྱོད་ཐམས་ཅད་ཀྱི་གཞི་དང་རྩ་བ་ནི་དུག་གསུམ་དང་། དུག་གསུམ་
གྱི་ནང་ནས་ཀྱང་རྩ་བ་ནི་གཏི་མུག་ཡིན་པར་གསུངས་པ་ལྟར་རོ། །གཞི་འཇོག་
56 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཚུལ་གཉིས་པའི་དོན་ནི། དུས་མ་ཡིན་པའི་ཁ་ཟས་ཟ་བ་དང༌། མྱོས་འགྱུར་གྱི་ཁུ་
བ་འཐུང་བ་དང་། ས་བརྐོ་བ་སོགས་བཅས་པའི་ཁ་ན་མ་ཐོ་བ་རྣམས་མ་བསྲུངས་
པར་བག་མེད་དུ་སྤྱད་པ་ལས་སྲོག་གཅོད་པ་དང༌། མ་བྱིན་པར་ལེན་པ་དང་།
ལོག་གཡེམ་ལ་སོགས་པ་ལུས་ངག་གི་ལས་རང་བཞིན་གྱི་ཁ་ན་མ་ཐོ་བར་གྱུར་པ་
རྣམས་འབྱུང་བའི་དོན་ཏེ། མཛོད་འགྲེལ་ལས། དེ་དག་ལ་ཁྱད་པར་ཅི་ཞིག་ཡོད་
ཅེ་ན། གཞིའི་ཁྱད་པར་ལས་ཁྱད་པར་ཡོད་དོ། །ཇི་ལྟར་བྱས་པས་ཤེས་ན། ཇི་ལྟ་
ཇི་ལྟར་བསླབ་པའི་གཞི་ཆེས་མང་པོ་དག་ཡང་དག་པར་ལེན་པར་འདོད་པ་དེ་ལྟ་
དེ་ལྟར་རྒྱགས་པ་དང་བག་མེད་པའི་གནས་ཆེས་མང་པོ་དག་ལས་ལྡོག་པས་ན།
སྲོག་གཅོད་པ་ལ་སོགས་པའི་གཞི་ཆེས་མང་པོ་དག་ལས་ལྡོག་པར་འགྱུར་ཞིང་།
སློང་བའི་གཞི་རྣམས་ལ་ཡང་འཇུག་པར་འགྱུར་བས་གཞིའི་ཁྱད་པར་ལས་སྤོང་
བ་རྣམས་ཁྱད་པར་ཡོད་དོ། །ཞེས་དང༌། དེའི་ཐད་ཀྱི་འགྲེལ་བཤད་རྒྱལ་སྲས་མ་
ལས། སྲོག་གཅོད་པ་ལ་སོགས་པའི་གཞི་ཆེས་མང་པོ་དག་ལས་ལྡོག་པར་འགྱུར་
ཞེས་བྱ་བ་ནི་དགེ་བསྙེན་བས་དགེ་ཚུལ་སྲོག་གཅོད་པ་ལ་སོགས་པའི་གཞི་ཆེས་
མང་པོ་དག་ལས་ལྡོག་པ་ཡིན་ཏེ། དཔེར་ན་དུས་མ་ཡིན་པའི་ཟས་སྲོག་གཅོད་
པའི་གཞིར་འགྱུར་ལ། དེ་ལས་ནི་དགེ་ཚུལ་ལྡོག་གི །དགེ་བསྙེན་ནི་མ་ཡིན་ནོ། །
ཞེས་ བྱ་བ་དེ་ལྟ་བུ་ལ་སོགས་པ་སྦྱར་བར་བྱའོ། །ཞེས་གསུངས་པ་ལྟར་རོ། །
བཅས་པའི་ཁ་ན་མ་ཐོ་བ་རྣམས་རང་བཞིན་གྱི་ཁ་ན་མ་ཐོ་བ་ཆེན་པོ་རྣམས་ཀྱི་
གཞིར་འགྱུར་བ་ཡིན་ཚུལ་ནི། ལུང་རྣམ་འབྱེད་ལས། གང་ཞིག་སྟོན་པ་ཐུགས་
རྗེའི་བསྟན་པ་ལ། །ཡང་བར་སེམས་ཤིང་ཅུང་ཟད་འདའ་བྱེད་པ། །དེ་ནི་དེ་ལས་
སྡུག་བསྔལ་གཞན་དབང་ཐོབ། །སྨུག་ ཚལ་ བྲེགས་ པས་ ཨ་ མྲའི་ ཚལ་ ཉམས་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བཞིན། །ཞེས་གསུངས་ པ་ལྟར་བཅས་པའི་ཁ་ན་མ་ཐོ་བ་རྣམས་སྲུང་བ་རང་
བཞིན་གྱི་ཁ་ན་མ་ཐོ་བ་རྣམས་སྲུང་བའི་ཐབས་ཡིན་པས་དེ་བསྲུངས་ན་རང་
བཞིན་གྱི་ཁ་ན་མ་ཐོ་བ་རྣམས་བསྲུང་བར་ནུས་ཀྱི། དེ་མ་བསྲུངས་ན་རང་བཞིན་
གྱི་ཁ་ན་མ་ཐོ་བ་རྣམས་བསྲུང་བར་མི་ནུས་པ་ནི། དཔེར་ན་བུ་རམ་ཤིང་གི་ཚལ་
བསྲུང་བའི་དོན་དུ་མཐའ་སྐོར་ལ་སྐྱིག་མའམ་ཚེར་མའི་ར་བ་བྱས་པ་ན་མཐའ་
སྐོར་གྱི་ར་བ་དེ་བསྲུངས་ཏེ་མ་ཞིག་པར་བྱས་ན་བུར་ཤིང་གི་ཚལ་བསྲུང་བར་ནུས་
ཀྱི། མཐའ་སྐོར་གྱི་ར་བ་དེ་མ་བསྲུངས་བར་ཞིག་ན་བུར་ཤིང་གི་ཚལ་དེ་བསྲུང་
བར་མི་ནུས་པ་བཞིན་ནོ། །གཞན་གནོད་གཞི་བཅས་ལས་ལྡོག་པའི་ཚུལ་ཁྲིམས་
དེ་གང་ལ་འཇོག་ཚུལ་ཞིབ་ཏུ་དཔྱད་ན་དེ་ལ་འཇོག་ཚུལ་གཉིས་ཡོད་དེ། སྤོང་
བདུན་འཁོར་བཅས་ཀྱི་ཚུལ་ཁྲིམས་ལ་འཇོག་པ་དང་། སྤོང་བ་བཞི་འཁོར་བཅས་
ཀྱི་ཚུལ་ཁྲིམས་ལ་འཇོག་པའི་ཚུལ་གཉིས་ཡོད་དོ། །སྤོང་བདུན་འཁོར་བཅས་ཀྱི་
ཚུལ་ཁྲིམས་ནི་ལུས་ངག་གི་མི་དགེ་བ་བདུན་སྤོང་བའི་སྤོང་བདུན་དང་། དེའི་
འཁོར་དུས་མ་ཡིན་པའི་ཁ་ཟས་སོགས་བཅས་པའི་ཁ་ན་མ་ཐོ་བ་མཐའ་དག་སྤོང་
བར་བྱེད་པའོ། །སྤོང་བ་བཞི་འཁོར་བཅས་ཀྱི་ཚུལ་ཁྲིམས་ནི། སྲོག་གཅོད་པ།
མ་བྱིན་པར་ལེན་པ། མི་ཚངས་པར་སྤྱོད་པ། རྫུན་དུ་སྨྲ་བ་སྟེ་བཞི་པོ་དེ་སྤོང་བའི་
སྤོང་བ་བཞི་དང་། དེའི་འཁོར་ནི་མྱོས་འགྱུར་གྱི་ཁུ་བ་འཐུང་བ་སྤོང་བ་སོགས་
སོ། །དེ་ལ་དགེ་སློང་གི་སོ་ཐར་གྱི་ཚུལ་ཁྲིམས་ནི་སྤོང་བདུན་འཁོར་བཅས་ཀྱི་
ཚུལ་ ཁྲིམས་དང་། དགེ་ཚུལ་མན་ཆད་ཀྱི་སོ་ཐར་ གྱི་ ཚུལ་ཁྲིམས་ནི་སྤོང་བཞི་
འཁོར་བཅས་ཀྱི་ཚུལ་ཁྲིམས་སོ། །འོ་ན་དགེ་ཚུལ་ལ་སོགས་པས་རྩ་བ་བཞི་ལས་
གཞན་མ་ཕྲ་མ་ཚིག་རྩུབ་ངག་འཁྱལ་རྣམས་སྤོང་མི་དགོས་སམ་ཞེ་ན། དགེ་ཚུལ་
- 58 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལ་སོགས་པས་མི་དགེ་བ་གཞན་རྣམས་སྤོང་མི་དགོས་པ་ནི་མིན་ཏེ། མི་དགེ་བ་
བཅུ་པོ་ནི་རང་བཞིན་གྱི་ཁ་ན་མ་ཐོ་བ་ཡིན་པས་སྡོམ་པ་མ་བླངས་པ་རྣམས་ཀྱིས་
ཀྱང་བྱ་བ་དེ་ལ་ཞུགས་ན་ཉེས་པ་དེ་སྤྱད་པ་ཙམ་གྱིས་རྣམ་སྨིན་ཡིད་མི་འོང་འབྱིན་
པའི་སྡིག་པར་འགྱུར་བས་ངེས་པར་སྤོང་དགོས་ན་སྡོམ་པ་བླངས་པ་རྣམས་ཀྱིས་
སྤོང་དགོས་པ་ལྟ་ཅི་སྨོས་དགེ་ཚུལ་རྣམས་ཀྱིས་ཕྲ་མ་ལ་སོགས་པའི་ཉེས་པ་དེ་
དག་བྱས་ན་རང་བཞིན་གྱི་ཁ་ན་མ་ཐོ་བར་འགྱུར་བར་མ་ཟད། དགེ་སློང་རྣམས་
ཀྱི་བཅས་པ་དང་ཕྱོགས་མཐུན་གྱི་ཉེས་པར་འགྱུར་བར་ལུང་ཞུ་བ་ལས་བཤད་
དོ། །འོ་ན་དགེ་སློང་རྣམས་ལ་ སྤོང་བ་བདུན་དང་དགེ་ཚུལ་སོགས་ལ་སྤོང་བ་
བཞིར་བྱེད་པ་འདི་ཅི་ཡིན་ཞེ་ན། དགེ་སློང་ནི་རྒྱལ་བའི་བསྟན་པ་ལ་ཞུགས་པ་
རྣམས་ཀྱི་ནང་ནས་མཆོག་ཏུ་གྱུར་པ་བསླབ་གཞི་ཡོངས་རྫོགས་བླངས་པ་ཡིན་
པས། ཁྲིམས་ཉིས་བརྒྱ་ལྔ་བཅུ་ རྩ་ གསུམ་གྱི་བཅའ་བ་མཛད་ཅིང་། ཁྲིམས་དེ་
དག་གི་ནང་ན་ཕྲ་མ་སོགས་བྱས་ན་ལྟུང་བར་འགྱུར་བའི་བཅའ་བ་མཛད་པ་ཡོད་
ལ། དགེ་ཚུལ་ལ་སོགས་པས་ནི་རྩ་བ་བཞི་ཡན་ལག་དང་བཅས་པ་སྤོང་བར་ཁས་
བླང་གི །སྡོམ་པ་ལེན་པའི་ཚེ་ན་ཕྲ་མ་ཚིག་རྩུབ་ངག་འཁྱལ་རྣམས་སྤོང་བར་ཁས་
བླངས་པའི་ཆོ་ག་མེད་ཅིང་དེ་ལྟར་དུ་བཅའ་བའང་མ་མཛད་དོ། །དེ་བཞིན་དུ་སྤོང་
བའི་འཁོར་ལའང་མང་ཉུང་ཡོད་དོ། །དགེ་ཚུལ་ལ་སོགས་པས་ངག་གི་ཉེས་པ་ཕྱི་
མ་གསུམ་པོ་དེ་སྤོང་དགོས་ཀྱང་སྤོང་བའི་ཁས་ལེན་གྱི་ཆོ་ག་མེད་པ་དང་། དེ་དག་
སྤོང་དགོས་པའི་བཅའ་བ་མི་མཛད་པ་ནི་རྒྱལ་བས་ཐབས་མཁས་ཀྱི་མཛད་པས་
གདུལ་བྱ་དེ་དག་རིམ་གྱིས་འདུལ་བའི་ཆེད་དུ་ཡིན་ཏེ། དེ་དག་གི་ཚུལ་ནི་སོ་སོའི་
སྡོམ་པ་གཏན་ལ་དབབ་པའི་སྐབས་སུ་བཤད་པར་བྱའོ། །ལུས་ངག་གི་མི་དགེ་བ་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བདུན་པོ་དེ་གཞན་ལ་གནོད་པ་ཡིན་པ་ནི་སྤྱིར་ཡང་མི་དགེ་བ་ཐམས་ཅད་རང་
གཞན་གཉིས་ཀ་ལ་གནོད་པ་དང་། དགེ་བ་ཐམས་ཅད་རང་གཞན་གཉིས་ཀ་ལ་
ཕན་པ་ཡིན་པར་གསུངས་ལ། ཁྱད་པར་ལུས་ངག་གི་ལས་བདུན་པོ་དེ་ནི་གཞན་
ལ་གདུང་བ་བསྐྱེད་པ་དང་། གཞན་གྱི་ལུས་སྲོག་ལ་གནོད་པ་དང༌། གཞན་གྱི་
ལོངས་སྤྱོད་ལ་གནོད་པ་དང་། གཞན་གྱི་ཚངས་སྤྱོད་ལ་གནོད་པ་དང་། གཞན་
འཁོར་བའི་སྡུག་བསྔལ་ལ་སྦྱོར་བར་བྱེད་པའི་རྒྱུ་ཉོན་མོངས་འཕེལ་བར་བྱེད་པ་
དང༌། གཞན་སླུ་བར་ བྱེད་ པ་ དང་། གཞན་མཐུན་པ་འབྱེད་པ་དང་། གཞན་ལ་
ཡིད་མི་བདེ་བསྐྱེད་པ་དང་། གཞན་གྱི་སེམས་གཡེང་བར་བྱེད་པ་སྟེ་རྣམ་པ་ཀུན་
ནས་གཞན་ལ་གནོད་པ་ཤ་སྟག་ཡིན་ནོ། །ལུས་ངག་གི་མི་དགེ་བ་བདུན་པོ་དེ་
དག་རེ་རེ་ནས་རང་གཞན་ལ་གནོད་པ་འདི་དང་འདི་བྱེད་དོ་ཞེས་ཞིབ་ཏུ་བཀྲལ་
ན་ཆེས་ངོ་མཚར་བ་ཡོད་མོད་ཀྱང་ཡི་གེ་མང་པོར་འགྱུར་བས་མ་སྤྲོས་སོ། །མི་
དགེ་བ་ཐམས་ཅད་གཞན་ལ་འཚེ་བ་ཡིན་པ་དང་། དགེ་བ་ཐམས་ཅད་གཞན་ལ་
མི་ འཚེ་ བ་ ཡིན་ པ་ནི། བཞི་བརྒྱ་པ་ལས། ཆོས་ནི་མདོར་ན་མི་འཚེ་བར། །དེ་
བཞིན་གཤེགས་པ་རྣམས་ཀྱིས་གསུངས། །ཞེས་གསུངས་པ་ལྟར་རོ། །མི་འཚེ་བ་
འཆད་པ་འདི་ཤིན་ཏུ་རྒྱ་ཆེ་བ་ཞིག་ཡོད་ཀྱང་། འདིར་མཐའ་དག་བྲི་མ་ནུས་པས་
བློ་གྲོས་ཅན་རྣམས་ཀྱིས་གཞུང་ལུགས་ཆེན་མོ་རྣམས་ལ་ལེགས་པར་དཔྱད་ནས་
འདིའི་གནད་མཐའ་དག་པར་ཁོང་དུ་ཆུད་པར་བྱའོ། །
གཉིས་པ་སོ་ཐར་གྱི་སྡོམ་པའི་ངོ་བོ་འཇོག་ཚུལ་ལ་རང་གི་སྡེ་པ་གོང་
འོག་རྣམས་ཀྱི་ལུགས་མི་འདྲ་བའི་ཁྱད་པར་བཤད་པ་ནི། དེ་ཡང་ལུས་ངག་ལས།
གཟུགས་ཅན་ཡིན་ཞེས་འདོད་པ་དང་། །སྤོང་བའི་སེམས་པ་རྒྱུན་ཆགས་པ། །ས་
60-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བོན་དང་བཅས་ཡིན་ནོ་ཞེས། འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་
གོང་འོག་སྨྲ། །ཞེས་གསུངས། འདིའི་དོན་ནི་སོ་ཐར་གྱི་སྡོམ་པ་ལུས་ངག་གི་ལས་
སུ་འཇོག་པ་ལ་ནང་པ་སངས་རྒྱས་པའི་གྲུབ་མཐའ་སྨྲ་བ་བཞི་ག་མཐུན་ཡང་དེ་
གཟུགས་དང་ཤེས་པ་གང་དུ་འཇོག་ལ་མི་མཐུན་ཏེ། འགའ་ཞིག་གིས་སོ་ཐར་གྱི་
སྡོམ་པ་གཟུགས་ཅན་དུ་འདོད། འགའ་ཞིག་གིས་དེ་སེམས་པར་འདོད། འགའ་
ཞིག་གིས་སྤོང་བའི་སེམས་པ་རྒྱུན་ཆགས་པ་ས་བོན་དང་བཅས་པ་ཡིན་ནོ་ཞེས་
འདོད་དོ། །ལུགས་ཕྱི་མ་འདི་ལ་སོ་ཐར་གྱི་སྡོམ་པ་ཤེས་པ་དང་། ལྡན་མིན་འདུ་
བྱེད་དུ་འཇོག་པའི་སྐབས་གཉིས་ཡོད་དོ། །དེ་ལྟར་འདོད་པ་དེ་དག་སུ་ཡིན་ཞེ་ན།
རང་གི་སྡེ་པ་གོང་འོག་རྣམས་དེ་ལྟར་དུ་སྨྲ་བར་བྱེད་དོ། །དེ་ལ་རང་སྡེ་ནང་པ་
སངས་རྒྱས་པའི་གྲུབ་མཐའ་སྨྲ་བ་ནི་བཞི་སྟེ། བྱེ་བྲག་སྨྲ་བ་དང་། །མདོ་སྡེ་པ་
དང་། སེམས་ཙམ་པ་དང་། དབུ་མ་པ་རྣམས་སོ། །ནང་པ་སངས་རྒྱས་པ་ལ་གྲུབ་
མཐའ་སྨྲ་བ་དེ་བཞིར་ངེས་པ་ནི། སངས་རྒྱས་པ་ལ་བཞི་པ་དང༌། ལྔ་པ་ཐུབ་པའི་
དགོངས་པ་མིན། ཞེས་བཤད་པ་ལྟར་རོ། །གྲུབ་མཐའ་སྨྲ་བ་བཞི་པོ་དེ་ནི་སྟོན་པ་
ཞལ་བཞུགས་པའི་དུས་ཉིད་ན་ཡོད་དེ། མདོ་སྡེ་དང་རྒྱུད་སྡེའི་ཕྱོགས་དུ་མ་ནས་
གྲུབ་མཐའ་སྨྲ་བ་བཞི་པོ་དེའི་ཐ་སྙད་འབྱུང་བས་སོ། །དེ་ལ་བྱེ་བྲག་སྨྲ་བ་ནི་
མངོན་པ་སྡེ་བདུན་གྱི་དགོངས་པ་འགྲེལ་པ་བྱེ་བྲག་ཏུ་བཤད་མཛོད་ཆེན་མོའི་
རྗེས་སུ་འབྲངས་ཏེ་གྲུབ་མཐའ་སྨྲ་བར་བྱེད་པའམ། དུས་གསུམ་རྫས་གྲུབ་ཀྱི་བྱེ་
བྲག་ཏུ་སྨྲ་བར་བྱེད་པས་ན་བྱེ་བྲག་ཏུ་སྨྲ་བ་ཞེས་བརྗོད་དོ། །མངོན་པ་སྡེ་བདུན་
ནི། ཆོས་ ཀྱི་ ཕུང་ པོ་ ཤྭ་ རིའི་ བུས། །གདགས་ པའི་ བསྟན་ བཅོས་མོའུ་འགལ་
བུས། །རྣམ་ཤེས་ ཚོགས་ ནི་ ལྷ་ སྐྱིད་ ཀྱིས། །ཡེ་ ཤེས་ ལ་ འཇུག་ ཀཱ་ ཏྱའི་བུས།
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཁམས་ཀྱི་ཚོགས་ནི་གང་པོས་བྱས། །རབ་ཏུ་བྱེད་པ་དབྱིག་བཤེས་ཀྱིས། །ཡང་
དག་ འགྲོ་ བའི་ རྣམ་ གྲངས་ ནི། །གསུས་ པོ་ ཆེ་ ཡིས་ བྱས་ ཞེས་ གྲགས། །ཞེས་
གསུངས་པ་ལྟར་གདགས་པ་ལ་སོགས་པ་བདུན་ནོ། །བདུན་པོ་དེ་ལས་འཕགས་
པ་མོའུ་འགལ་གྱི་བུས་བསྡུས་པའི་གདམས་པའི་བསྟན་བཅོས་ཀྱི་ནང་ཚན་འཇིག་
རྟེན་གདགས་པ། རྒྱུ་གདགས་པ། ལས་གདགས་པ་རྣམས་བོད་དུ་འགྱུར་ཞིང་།
གཞན་མ་རྣམས་མ་འགྱུར་བར་བཤད་དོ། །བྱེ་བྲག་ཏུ་སྨྲ་བའི་གྲུབ་མཐའ་རྐང་
བཙུགས་ཏེ་རྒྱ་ཆེར་འགྲེལ་པར་བྱེད་པའི་སློབ་དཔོན་ནི། དབྱིག་བཤེས་དང་།
ཆོས་སྐྱོབ་དང༌། སངས་རྒྱས་ལྷ་དང་། ཁ་ཆེ་འདུས་བཟང་སོགས་ཡིན་པར་གྲགས་
སོ། །ཉན་ཐོས་སྡེ་པ་ཐམས་ཅད་ཀྱི་ཐོག་མའི་རྩ་བ་ནི་གཞི་ཐམས་ཅད་ཡོད་པར་
སྨྲ་ བ་ ཡིན་ལ། དེ་ ལས་ རྩ་ བའི་ སྡེ་པ་བཞིར་གྱེས་ཏེ། རྩ་ བའི་སྡེ་པ་བཞི་ནི།
ཐམས་ཅད་ཡོད་ པར་ སྨྲ་བའི་ སྡེ་པ། དགེ་འདུན་ ཕལ་ཆེན་པའི་སྡེ་པ། གནས་
བརྟན་པའི་སྡེ་པ། མང་བཀུར་བའི་སྡེ་པ་བཞིའོ། །རྩ་བའི་སྡེ་པ་བཞི་པོ་འདི་དག་
གི་སོ་སོའི་ཐོག་མའི་མཁན་པོ་གང་ཡིན་པ་དང་། དེ་དག་ནས་བརྒྱུད་པ་རྣམས་ལ་
མི་འདྲ་བའི་ཁྱད་པར་ཇི་ལྟར་ཡོད་པ་ནི། ཐམས་ཅད་ཡོད་པར་སྨྲ་བའི་སྡེ་པ་ནི་
མཁན་པོ་རྒྱལ་རིགས་ལས་རབ་ཏུ་བྱུང་བ་བསླབ་པ་ལ་གུས་པའི་མཆོག་ཏུ་ལུང་
བསྟན་པ་གནས་བརྟན་སྒྲ་གཅན་ཟིན་བཟང་པོ་སྟེ། མཁན་པོ་དེ་ནས་བརྒྱུད་པ་
རྣམས་སོ་ཐར་གྱི་མདོ་འདོན་པའི་ཚེ་སྐད་རིགས་བཞིའི་ནང་ནས་སཾ་སྐྲྀ་ཏའི་སྐད་
དུ་འདོན་པར་བྱེད། སྣམ་སྦྱར་སྣམ་ཕྲན་ཉེར་ལྔ་པ་ནས་སྣམ་ཕྲན་དགུ་པ་ཡན་
ཆད་ལ་གྲྭ་རྟགས་ པདྨ་དང་། ཨུཏྤལ་དང༌། རིན་པོ་ཆེ་དང་། ཤིང་ལོ་ཅི་ རིགས་
བྱེད་པ་འབྱུང་ངོ༌། །དགེ་འདུན་ཕལ་ཆེན་པའི་སྡེ་པའི་ཐོག་མའི་མཁན་པོ་ནི་བྲམ་



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཟེའི་རིགས་ལས་རབ་ཏུ་བྱུང་བ་སྦྱངས་པའི་ཡོན་ཏན་ཅན་རྣམས་ཀྱི་ནང་ནས་
མཆོག་ཏུ་ལུང་བསྟན་པ་གནས་བརྟན་ཆེན་པོ་འོད་སྲུང་ སྟེ། དེ་ནས་བརྒྱུད་པ་
རྣམས་སོ་ཐར་གྱི་མདོ་འདོན་པའི་ཚེ་ཐ་མལ་པའི་སྐད་དུ་འདོན་པར་བྱེད། སྣམ་
སྦྱར་སྣམ་ཕྲན་ཉེར་གསུམ་པ་ནས་བདུན་པ་ཡན་ཆད་ལ་གྲྭ་རྟགས་དུང་བྱེད་པ་
འབྱུང་ངོ༌། །གནས་བརྟན་པའི་སྡེ་པའི་ཐོག་མའི་མཁན་པོ་ནི་བྲམ་ཟེའི་རིགས་
ལས་རབ་ཏུ་བྱུང་བ་མཐའ་འཁོབ་འདུལ་བའི་མཆོག་ཏུ་ལུང་བསྟན་པ་གནས་
བརྟན་ཆེན་པོ་འཕགས་པ་ཀཱ་ཏྱཱ་ཡ་ན་སྟེ། དེ་ནས་བརྒྱུད་པ་རྣམས་སོ་ཐར་གྱི་མདོ་
འདོན་པའི་ཚེ་པི་ཕྱིའི་སྐད་དུ་འདོན་པར་བྱེད། སྣམ་སྦྱར་སྣམ་ཕྲན་ཉེར་གཅིག་པ་
ནས་ལྔ་པ་ཡན་ཅད་ལ་གྲྭ་རྟགས་མེ་ཏོག་སོ་ཙི་ཀའི་རྣམ་པ་བྱེད་པ་འབྱུང་ངོ༌། །
མང་བཀུར་བའི་ སྡེ་པའི་ཐོག་མའི་མཁན་པོ་ནི་ དམངས་རིགས་ལས་རབ་ཏུ་
བྱུང་བ་འདུལ་བ་འཛིན་པའི་མཆོག་ཏུ་ལུང་བསྟན་པ་གནས་བརྟན་ཆེན་པོ་ཉེ་བར་
འཁོར་ཏེ། དེ་ནས་བརྒྱུད་པ་རྣམས་སོ་ཐར་གྱི་མདོ་འདོན་པའི་ཚེ་ཨ་ཝ་བྷཾ་ཤ་ཞེས་
པ་སྐད་ཟུར་ཆག་ཏུ་འདོན་པར་བྱེད། སྣམ་སྦྱར་སྣམ་ཕྲན་ཉེར་གཅིག་ནས་ལྔ་ཡན་
ཆད་ལ་གྲྭ་རྟགས་མེ་ཏོག་སོ་ཙི་ཀའི་རྣམ་པ་བྱེད་པ་འབྱུང་ངོ༌། །དེ་ལྟར་རྩ་བའི་སྡེ་
པ་བཞི་པོ་དེ་ལས་རིམ་གྱིས་སྡེ་པ་བཅོ་བརྒྱད་དུ་གྱེས་ཏེ། དེ་ཡང་སྟོན་པ་མྱ་ངན་
ལས་འདས་ པའི་ཚུལ་བསྟན་པའི་ རྗེས་སུ་འཕགས་པ་འོད་སྲུང་ཆེན་པོ་དང་།
འཕགས་པ་ཀུན་དགའ་བོ་དང༌། འཕགས་པ་ཉེ་བར་འཁོར་གསུམ་གྱིས་སྡེ་སྣོད་
གསུམ་བསྡུས་ཏེ་བཀའ་བསྡུ་དང་པོ་མཛད། རྒྱལ་བ་མྱ་ངན་ལས་འདས་ནས་ལོ་
བརྒྱ་དང་བཅུ་ཙམ་ན། དགེ་སློང་ལྷ་ཆེན་པོ་ཞེས་བྱ་བ་ལ་སོགས་པ་འགའ་ཞིག་
གིས་རུང་བ་མ་ཡིན་པའི་གཞི་བཅུ་སྤྱད་དེ་བསྟན་པའི་རྩ་བ་སོ་སོར་ཐར་པ་ལ་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གནོད་པ་ཆེན་པོ་བྱས་པ་ན། དགྲ་བཅོམ་པ་གྲགས་པ་ལ་སོགས་པ་དགྲ་བཅོམ་པ་
བདུན་བརྒྱ་ཡངས་པ་ཅན་གྱི་གཙུག་ལག་ཁང་དུ་འདུས་ནས་རུང་བ་མ་ཡིན་པའི་
གཞི་བཅུ་སྤྱོད་པ་རྣམས་སུན་ཕྱུང་ཞིང་གནས་དབྱུང་བྱས་ནས་དགྲ་བཅོམ་བདུན་
བརྒྱ་པོས་བཀྲ་ཤིས་ཀྱི་གསོ་སྦྱོང་མཛད་དོ། །དེ་ལྟར་མཛད་པ་ན་དཀར་ཕྱོགས་
སྐྱོང་བའི་ལྷ་རྣམས་ཀྱིས་ཆོས་མ་ཡིན་པའི་ཕྱོགས་ནི་ཕམ་མོ། །ཆོས་ཀྱི་ཕྱོགས་ནི་
རྒྱལ་ལོ་ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་ལྟར་དགྲ་བཅོམ་བདུན་
བརྒྱས་འདུལ་བའི་བཅས་མཚམས་ལ་རང་བཟོའི་བསྲེ་སླད་བྱེད་པ་རྣམས་སུན་
ཕྱུང་ནས་རྒྱལ་བ་རང་ཉིད་ཀྱི་གསུང་ལྟར་དག་ཐེར་མཛད་པ་ལ་བཀའ་བསྡུ་
གཉིས་པ་ཞེས་ གྲགས་སོ། །དེ་ལྟར་ དགྲ་བཅོམ་པ་བདུན་བརྒྱས་བཀའ་བསྡུ་
གཉིས་པ་བྱས་ཏེ་བསྟན་པའི་རྩ་བ་སོ་སོར་ཐར་པའི་སྡོམ་པའི་བཅས་མཚམས་
དག་པར་མཛད་ཅིང་དགེ་འདུན་ཐམས་ཅད་ཐུགས་མཐུན་པར་མཛད་ཀྱང་སེམས་
ཅན་རྣམས་བསོད་ནམས་དམན་པ་དང་། བསྟན་པ་རིམ་གྱི་སྙིགས་པས་དུས་རེ་
ཞིག་ན་བདུད་སྡིག་ཏོ་ཅན་གྱིས་དགྲ་བཅོམ་པའི་ཆ་བྱད་དུ་སྤྲུལ་ནས་དགེ་འདུན་
རྣམས་ལྟ་བ་ཐ་དད་དུ་ཕྱེ་བས་ལོ་མང་པོའི་བར་དུ་འཁྲུག་ལོང་དུ་གྱུར། དེ་ནས་
དགེ་སློང་གནས་མའི་བུ་ཞེས་བྱ་བས་དགེ་འདུན་རྣམས་བསྡུས་ཏེ་རྩོད་པ་ཆོས་
ཕྱོགས་སུ་ཞི་བར་བྱས་སོ། །དེ་ནས་ཡང་དུས་རེ་ཞིག་ན་རྩ་བའི་སྡེ་པ་བཞི་ལས་
རིམ་གྱིས་གྱེས་ཏེ་སྡེ་པ་བཅོ་བརྒྱད་བྱུང་སྟེ། དེ་དག་ནང་ཕན་ཚུན་མི་མཐུན་པར་
འདི་ཁོ་ན་སངས་རྒྱས་ཀྱི་བསྟན་པ་ཡིན་གྱི། གཞན་བཅུ་བདུན་མིན་ནོ་ཞེས་སོ་སོ་
ནས་རྩོད་པ་ལ། ནམ་ཞིག་རྒྱལ་པོ་ཀྲི་ཀྲིའི་རྨི་ལྟས་ལུང་བསྟན་པའི་མདོ་རྙེད་ནས་
བལྟས་པས་རྒྱལ་བ་འོད་སྲུང་གིས་རྒྱལ་པོ་ཀྲི་ཀྲི་ལ་ཁྱོད་ཀྱི་རྨི་ལྟས་དེ་རྣམས་
-64-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བཅོམ་ལྡན་འདས་ཤཱཀྱ་ཐུབ་པའི་བསྟན་པ་ལ་འདི་ལྟར་འབྱུང་བའི་སྔ་ལྟས་ཡིན་
ཞེས་གསུངས་ཤིང་ཐུབ་པའི་བསྟན་པ་ལ་སྡེ་པ་བཅོ་བརྒྱད་དུ་གྱེས་ཚུལ་དང་། དེ་
ཐམས་ཅད་ཀྱང་མཐར་རྣམ་པར་གྲོལ་བའི་འབྲས་བུ་ཐོབ་པ་ལ་མཚུངས་པར་
གསུངས་པ་མཐོང་བ་ན་ཐམས་ཅད་ཀྱི་སེམས་ཞི་སྟེ། སྡེ་པ་བཅོ་བརྒྱད་པོ་ཐམས་
ཅད་སངས་རྒྱས་ཀྱི་བསྟན་པར་མཐུན་པར་བསྡུས་པ་ལ་བསྡུ་བ་གསུམ་པ་ཞེས་
གྲགས་སོ། །རྒྱལ་པོ་ཀྲི་ཀྲིའི་རྨི་ལྟས་བྱུང་ཚུལ་ནི། མ་ག་དྷ་བཟང་མོའི་རྟོགས་པ་
བརྗོད་པ་ལས། སངས་རྒྱས་འོད་སྲུང་གི་དུས་སུ་དེའི་སྦྱིན་བདག་རྒྱལ་པོ་ཀྲི་ཀྲི་
ཞེས་བྱ་བ་བྱུང་བ་དེའི་རྨི་ལམ་དུ་གླང་པོའི་རྒྱལ་པོ་སྐར་ཁུང་ནས་བྱུང་བ་ལ་དེའི་
འཇུག་མ་ཐོགས་པ་དང་། སྐོམ་པའི་ཕྱི་ནས་ཁྲོན་པ་བསྙེགས་པ་དང༌། ཕྱེ་བྲེ་གང་
དང་མུ་ཏིག་བྲེ་གང་འཚོང་བྱེད་པ་དང༌། ཙན་དན་དང་ཤིང་ཕལ་པ་རིན་མཉམ་
པར་བྱེད་པ་དང་། ཀུན་དགའ་ར་བའི་མེ་ཏོག་དང་འབྲས་བུ་ཕུན་སུམ་ཚོགས་པ་
མ་ བྱིན་ པར་ ལེན་ པས་ ཕྱོགས་ པ་དང༌། གླང་ པོའི་ ཕྲུག་ གུས་ སྤོས་ ཀྱི་གླང་ པོ་
འཇིགས་པར་བྱེད་པ་དང༌། སྤྲེའུ་མི་གཙང་བས་གོས་པས་གཞན་ལ་སྐུད་པ་དང་།
སྤྲེའུ་རྒྱལ་པོར་དབང་བསྐུར་བ་མཐོང་བ་དང་། རས་ཡུག་གཅིག་མི་བཅོ་བརྒྱད་
ཀྱིས་བགོས་པ་ལས་རེ་རེའི་ལག་ཏུ་ཡང་རས་ཡུག་ཚང་བ་རེ་རེ་བྱུང་བ་དང༌། སྐྱེ་
བོའི་ཚོགས་ཆེན་པོ་འདུས་ནས་འཐབ་རྩོད་བྱེད་པ་མཐོང་བ་སྟེ། རྨི་ལམ་བཅུ་རྨིས་
པས་བདག་ཉིས་སུ་དོགས་པས་འཇིགས་ཏེ། བཅོམ་ལྡན་འདས་འོད་སྲུང་ལ་ཞུས་
སོ། །བཅོམ་ལྡན་འདས་ཀྱིས་དེ་དག་རྒྱལ་པོ་ཁྱོད་ལ་ཉེས་དམིགས་སུ་འགྱུར་བ་
མ་ཡིན་གྱི། མ་འོངས་པ་ན་ཚེ་ལོ་བརྒྱ་པའི་ཚེ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པའི་བསྟན་པ་ལ་མ་སྦྱངས་པའི་དགེ་སློང་རྣམས་ཁྱིམ་ནས་བྱུང་
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽ །
ཡང་གཙུག་ལག་ཁང་དང་རྙེད་པ་ལ་ཆགས་པ་འབྱུང་བས། གླང་པོ་ལུས་ཐོན་ནས་
མཇུག་མ་ཐོགས་པ་དེ་ནི་དེའི་ལྟས་སོ། །སྐོམ་པའི་ཕྱི་ནས་ཁྲོན་པ་བསྙེགས་པ་ནི།
གཙུག་ལག་ཁང་ན་གནས་པ་ལ་གཞན་གྱིས་ཆོས་བཤད་པ་ན་ཉན་པར་མི་བྱེད་
པའི་ལྟས་སོ། །ཕྱེ་དང་མུ་ཏིག་བརྗེ་བ་ནི། དེའི་ཉན་ཐོས་རྣམས་བཟའ་བའི་ཆེད་
དུ་ཆོས་སྟོན་པ་འབྱུང་བས་དེའི་ལྟས་སོ། །ཙན་དན་དང་ཤིང་གཞན་མཉམ་པར་
མཐོང་བ་ནི། དེའི་ཚེ་ཉན་ཐོས་རྣམས་མུ་སྟེགས་ཀྱི་གཞུང་དང་སངས་རྒྱས་ཀྱི་
བཀའ་མཉམ་པར་འཛིན་པ་འབྱུང་བས་དེའི་ལྟས་སོ། །ཀུན་དགའ་ར་བའི་མེ་ཏོག་
ལ་སོགས་པ་ཕུན་སུམ་ཚོགས་པ་ཆོམ་པོས་ཕྲོགས་པ་ནི། དེའི་ཚེ་ཉན་ཐོས་མ་
བསྡམས་པ་རྣམས་དགེ་འདུན་གྱི་ལོངས་སྤྱོད་ཀྱིས་ཁྱིམ་པའི་ངོ་སྲུང་བ་འབྱུང་བས་
དེའི་ལྟས་སོ། །གླང་པོའི་ཕྲུག་གུས་སྤོས་ཀྱི་གླང་པོ་འཇིགས་པར་བྱེད་པ་ནི། དགེ་
སློང་ སྡིག་ཅན་ གྱིས་ ཚུལ་ ཁྲིམས་དང་ལྡན་པའི་དགེ་སློང་ ཟིལ་ གྱིས་ གནོན་པ་
འབྱུང་བས་དེའི་ལྟས་སོ། །མི་གཙང་བས་གོས་པའི་སྤྲེའུས་གཞན་ལ་སྐུད་པ་ནི།
ཚུལ་ཁྲིམས་ཉམས་པས་ཚུལ་ཁྲིམས་དང་ལྡན་པ་ལ་སྐུད་པར་འགྱུར་བས་དེའི་
ལྟས་སོ། །སྤྲེའུ་རྒྱལ་པོར་དབང་བསྐུར་བ་ནི། དེའི་དུས་སུ་རྨོངས་པ་རྣམས་རྒྱལ་
པོར་དབང་བསྐུར་བ་འབྱུང་བས་དེའི་ལྟས་སོ། །མི་བཅོ་བརྒྱད་ཀྱིས་རས་ཡུག་
གཅིག་བགོས་པས་སོ་སོའི་ལག་ཏུ་མ་ཉམས་པ་རེ་བྱུང་བ་ནི། ཤཱཀྱ་ཐུབ་པའི་
བསྟན་པ་ལ་སྡེ་པ་བཅོ་བརྒྱད་དུ་གྱེས་ཀྱང་ཐམས་ཅད་རྣམ་པར་གྲོལ་བའི་སྐལ་བ་
ཅན་ཡིན་པས་དེའི་ལྟས་སོ། །སྐྱེ་བོའི་ཚོགས་འདུས་ནས་འཐབ་རྩོད་བྱེད་པ་ནི་
ཤཱཀྱ་ཐུབ་པའི་བསྟན་པ་རྩོད་པའི་ཆོས་ཀྱིས་ནུབ་པར་འགྱུར་བས་དེའི་ལྟས་སོ། །
ཞེས་འབྱུང་བ་ལྟར་རོ། །རྩ་བའི་སྡེ་པ་བཞི་ལས་སྡེ་པ་བཅོ་བརྒྱད་ཇི་ལྟར་གྱེས་
- 66 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཚུལ་ནི། སློབ་དཔོན་དུལ་བ་ལྷས། ཤར་ནུབ་རི་དང་གངས་རིར་གནས། །འཇིག་
རྟེན་འདས་པར་སྨྲ་བ་དང༌། །བཏགས་པར་སྨྲ་བའི་སྡེ་པ་རྣམས། །ལྔ་ཚན་དགེ་
འདུན་ཕལ་ཆེན་པ། །གཞི་ཀུན་པ་དང་འོད་སྲུང་སྡེ། །ས་སྲུང་སྡེ་དང་ཆོས་སྲུང་
སྡེ། །མང་ཐོས་གོས་དམར་སློབ་མ་དང་། །རྣམ་པར་ཕྱེ་སྟེ་སྨྲ་བའི་སྡེ། །ཐམས་ཅ་
ཡོད་པར་སྨྲ་བ་ཡིན། །རྒྱལ་བྱེད་ཚལ་གནས་འཇིགས་མེད་གནས། །གཙུག་ལག་
ཁང་གནས་གནས་བརྟན་པ། །ས་སྒྲོག་རི་དང་སྲུང་བ་པ། །གནས་མ་བུ་ཡི་སྡེ་
རྣམས་ནི། །ཀུན་གྱིས་བཀུར་བ་རྣམ་པ་གསུམ། །ཡུལ་དོན་སློབ་དཔོན་བྱེ་བྲག་
གིས། །ཐ་དད་རྣམ་པ་བཅོ་བརྒྱད་གྱུར། །ཅེས་གསུངས་པ་ལྟར་རོ། །འདི་དག་ལ་
འདུལ་བ་འོད་ལྡན་དང་ལོ་འདྲི་མཁན་པོའི་བཤད་ཚུལ་ལ་སོགས་པ་བཤད་ཚུལ་
མི་འདྲ་མང་དུ་ཡོད་ཀྱང་མ་སྤྲོས་སོ། །ཉན་ཐོས་སྡེ་པ་དེ་དག་ཐམས་ཅད་ཀྱི་རྩ་བ་
ནི་གཞི་ཐམས་ཅད་ཡོད་པར་སྨྲ་བ་ཡིན་པ་དང་། དེ་ལ་གཞི་ཞེས་བརྗོད་པའི་རྒྱུ་
མཚན་ནི། །འདུལ་བ་འོད་ལྡན་ལས། ཐམས་ཅད་ཡོད་པར་སྨྲ་བ་དེ་དག་ནི་གཞི་
དང་འདྲ་བ་ཡིན་ཏེ། ལེགས་པར་སྦྱར་བའི་སྐད་དུ་ཐ་སྙད་བརྗོད་པའི་ཕྱིར་རོ། །
འདི་ལྟར་ཡ་རབས་དག་ནི་ལེགས་པར་སྦྱར་བའི་སྐད་དུ་ཐ་སྙད་བརྗོད་པ་ཡིན་
ནོ། །ཞེས་ཟེར་བས་སྒྲའི་མཚན་ཉིད་ལ་བརྩོན་པར་བྱེད་པ་འདི་ཡང་ཡ་རབས་སུ་
ཤེས་པར་བྱ་བའི་ཕྱིར་རོ། །ཡ་རབས་ནི་འཇིག་རྟེན་ན་གཞི་དང་འདྲ་བ་ཡིན་ཏེ།
དེ་ལས་འཇིག་རྟེན་གྱི་ཆོས་ལུགས་འབྱུང་བའི་ཕྱིར་རོ། །དེ་ལྟ་བས་ན་ཐམས་ཅད་
ཡོད་པར་སྨྲ་བ་ནི་གཞི་ཞེས་བྱའི་སྡེ་པ་གཞན་དག་ནི་མ་ཡིན་ཏེ། ཐ་མལ་པ་དང་།
ཟུར་ཆག་པ་དང་། འབྲིང་དུ་འདོན་པའི་ཚིག་གིས་ཐ་སྙད་བརྗོད་པའི་ཕྱིར་རོ། །
འདི་སྐད་དུ་ སྔོན་ནི་ཐམས་ཅད་ཡོད་པར་སྨྲ་བ་འདི་གཅིག་པུ་ཡོད་པ་ལས།
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བཅོམ་ལྡན་འདས་ཡོངས་སུ་མྱ་ངན་ལས་འདས་པ་དང༌། དེ་ལ་བརྟེན་ནས་སྡེ་པ་
གཞན་དག་བྱུང་བས་དེ་དག་གི་གཞིར་གྱུར་པའི་ཕྱིར་གཞི་ཐམས་ཅད་ཡོད་པར་
སྨྲ་བ་ ཞེས་ བྱ་ བར་ བསྟན་ པ་ ཡིན་ནོ། །ཞེས་གསུངས་པ་ལྟར་རོ། །སྡེ་པ་བཅོ་
བརྒྱད་པོ་དེ་དག་ཐམས་ཅད་ཀྱང་དཀོན་མཆོག་གསུམ་ལ་སྙིང་ནས་སྐྱབས་སུ་
སོང་ཞིང་། བསླབ་པ་གསུམ་ལ་ནན་ཏན་དུ་མཛད་པ་ཤ་སྟག་ཡིན་པས་རྣམ་པར་
གྲོལ་བའི་འབྲས་བུ་ཅན་ཡིན་པ་ནི། འདུལ་བ་འོད་ལྡན་ལས། གྱེས་པ་རྣམ་པ་
བཅུ་བདུན་པོ་དེ་དག་ཀྱང་བསླབ་པ་གསུམ་པོ་དེ་དག་ཉིད་སྟོན་པར་བྱེད་པ་ཡིན་
པས་མདོ་སྡེ་ལ་འཇུག་པ་ཡང་ཡིན། །འདུལ་བ་ལ་སྣང་བ་ཡང་ཡིན། ཆོས་ཉིད་
དང་མཐུན་པ་ཡང་ཡིན་ཏེ། མྱ་ངན་ལས་འདས་པ་དང་མཐུན་པའི་ཕྱིར་རོ། །ཞེས་
གསུངས་པ་ལྟར་རོ། །དེ་ལྟར་ཉན་ཐོས་སྡེ་པ་དེ་དག་ཐམས་ཅད་སོ་ཐར་གྱི་སྡོམ་
པ་གཟུགས་ཅན་དུ་འདོད་པ་ཤ་སྟག་ཡིན་ལ། བྱེ་བྲག་ཏུ་སྨྲ་བའི་ལུགས་ལ་མངོན་
པ་མཛོད་ནས་བཤད་པ་ལྟར་ཤེས་བྱ་ཐམས་ཅད་གཞི་ལྔར་འདུ་བར་འདོད་ཅིང་།
དེ་ལྔ་གའང་དོན་བྱེད་པའི་དངོས་པོ་དང་རྫས་སུ་འདོད་དོ། །གཞི་ལྔ་ནི། སྣང་བ་
གཟུགས་ཀྱི་གཞི། གཙོ་བོ་སེམས་ཀྱི་གཞི། འཁོར་སེམས་བྱུང་གི་གཞི། ལྡན་པ་
མ་ཡིན་པའི་འདུ་བྱེད་ཀྱི་གཞི། འདུས་མ་བྱས་པའི་གཞི་སྟེ་ལྔའོ། །དེ་ལྟར་ཤེས་བྱ་
ཐམས་ཅད་གཞི་ལྟར་འདུ་བ་ལས་སོ་ཐར་གྱི་སྡོམ་པ་ནི་སྣང་བ་གཟུགས་ཀྱི་
གཞིར་འདོད་དོ། །དེ་ལ་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་
གཉིས་ལས། སོ་ཐར་གྱི་སྡོམ་པ་སྐད་ཅིག་དང་པོ་སྐྱེས་མ་ཐག་རྣམ་པར་རིག་བྱེད་
དང་། དེ་ནས་རྣམ་པར་རིག་བྱེད་མ་ཡིན་པའི་གཟུགས་སུ་འདོད་ལ། གཟུགས་ལ་
བསྟན་དུ་ཡོད་ཅིང་ཐོགས་པ་དང་བཅས་པའི་གཟུགས་དང༌། བསྟན་དུ་ཡང་མེད་
- 68 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལ་ཐོགས་པ་ཡང་མེད་པའི་གཟུགས་གསུམ་ལས། སོ་ཐར་གྱི་སྡོམ་པ་ནི་བསྟན་དུ་
མེད་ཅིང་ཐོགས་པ་མེད་པའི་གཟུགས་སུ་འདོད་དོ། །འདི་པའི་ལུགས་ལ་སོ་ཐར་
གྱི་སྡོམ་པའི་གཟུགས་ཇི་ལྟར་ཡོད་པ་ནི་ལུས་ལ་སྤྱི་ཆགས་པའི་ཚུལ་དུ་ཡོད་པར་
འདོད་པར་མཛོད་འགྲེལ་ལས་བཤད་དོ། །བྱེ་བྲག་ཏུ་སྨྲ་བའི་མཁས་པ་རྣམས་
ཀྱིས་སོ་ཐར་གྱི་སྡོམ་པ་གཟུགས་སུ་གྲུབ་པའི་རྒྱུ་མཚན་དུ་ལུང་དང་རིགས་པ་དུ་
མ་དང༌། སོ་ཐར་གྱི་སྡོམ་པ་གཟུགས་སུ་མེད་ན་དེ་འཕེལ་བ་མི་འཐད་པ་དང༌།
རྫས་ལས་བྱུང་བའི་བསོད་ནམས་ཀྱི་གཞི་བདུན་འཕེལ་བ་མི་འཐད་པ་དང༌།
དགེ་སློང་འགོག་པ་ལ་ཞུགས་པའི་ཚེ་སྡོམ་པ་མེད་པར་ཐལ་བ་སོགས་ཀྱི་གནོད་
བྱེད་མཐའ་ཡས་པ་བཀོད་ནས་བསྒྲུབས་ཤིང་། དེ་ལ་མདོ་སྡེ་པ་རྣམས་ཀྱིས་ལན་
ཇི་ལྟར་བཏབ་ཚུལ་རྣམས་ཤེས་ན་ཉན་ཐོས་སྡེ་གཉིས་ཀྱི་ཐུན་མོང་མིན་པའི་གྲུབ་
མཐའི་གནད་མང་པོ་ཞིག་ཤེས་པར་འགྱུར་བས་གལ་ཆེ་བར་ཡོད་ནའང་འདིར་
གཞུང་མང་དུ་དོགས་པས་བྲི་མ་ནུས་པས་ཤེས་པར་འདོད་ན་མཛོད་འགྲེལ་ལ་
བལྟ་བར་བྱའོ། །མདོ་སྡེ་པ་རྣམས་ཀྱི་སོ་ཐར་གྱི་སྡོམ་པ་སྤོང་བའི་སེམས་པར་
འདོད་དེ། །སོ་ཐར་གྱི་སྡོམ་པ་ནི་ལུས་ངག་གི་ལས་ཡིན་ལ། ལུས་ངག་གི་ལས་ནི་
ལུས་ངག་གི་རིག་བྱེད་དང་མཉམ་དུ་འཇུག་པའི་སེམས་པ་ལ་མཁས་མཆོག་
དབྱིག་གཉེན་གྱིས་བཤད་པས་དེ་ལྟར་དུ་འདོད་དོ། །ཡང་དགེ་སློང་འགོག་པ་ལ་
སྙོམས་པར་ཞུགས་པའི་ཚེ་སྤོང་སེམས་མངོན་གྱུར་པ་མེད་ཅིང་དགེ་སློང་གི་སྡོམ་
པ་ནི་ཡོད་དགོས་པ་དེ་འདྲ་ལ་བསམ་ནས་སྤོང་སེམས་ཀྱི་ས་བོན་རྒྱུན་ཆགས་
པའང་སོ་ཐར་གྱི་སྡོམ་པར་འདོད་དོ། །མདོ་སྡེ་པ་ཞེས་པའི་དོན་ནི་བྱེ་བྲག་ཏུ་
བཤད་ པ་ ཆེན་མོ་ སོགས་ བསྟན་བཅོས་ ལ་ ཚད་ མར་ མི་ བྱེད་ པར་ རྒྱལ་ བས་
69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གསུངས་པའི་མདོ་སྡེའི་རྗེས་སུ་འབྲངས་ནས་གྲུབ་མཐའ་རྣམ་པར་འཇོག་པར་
བྱེད་པས་ན་མདོ་སྡེ་པ་ཞེས་བཤད། མདོ་སྡེ་པ་ལ་དབྱེ་ན་ལུང་གི་རྗེས་འབྲང་དང་།
རིགས་པའི་རྗེས་འབྲང་གཉིས་ཏེ། སྔ་མ་ནི་མདོ་སྡེ་ལས་ཇི་ལྟར་འབྱུང་བ་སྒྲ་ཇི་
བཞིན་དུ་ཁས་ལེན་པ་ཙམ་གྱི་སྒོ་ནས་གྲུབ་པའི་མཐའ་སྨྲ་བ་དང༌། ཕྱི་མ་ནི་ཚད་
མ་སྡེ་བདུན་ནས་བཤད་པ་ལྟར་གྱི་རིགས་པའི་ རྗེས་སུ་འབྲངས་ཏེ་གྲུབ་པའི་
མཐའ་སྨྲ་བའི་མདོ་སྡེ་པའོ། །རིགས་པའི་རྗེས་འབྲང་གི་མདོ་སྡེ་པ་ལའང་རྣམ་
པའི་འདོད་ཚུལ་གྱི་སྒོ་ནས་གསུམ་དུ་ཡོད་པ་སོགས་བཤད་པར་བྱ་བ་མང་དུ་ཡོད་
ནའང་ཡི་གེས་འཇིགས་ནས་མ་བྲིས་སོ། །སེམས་ཙམ་པས་ཀྱང་སོ་ཐར་གྱི་སྡོམ་
པ་སྤོང་བའི་སེམས་པ་ས་བོན་དང་བཅས་པར་འདོད་ལ། སེམས་ཙམ་པ་ལ་རྣམ་
བདེན་པ་དང་རྣམ་རྫུན་པ་གཉིས་དང་། དེ་གཉིས་སོ་སོ་ལའང་ནང་གསེས་ཀྱི་
དབྱེ་བ་མང་དུ་ཡོད་དོ། །དབུ་མ་པ་ལ་རང་རྒྱུད་པ་དང་ཐལ་འགྱུར་བ་གཉིས་
ལས། དབུ་མ་རང་རྒྱུད་པས་ནི་སོ་ཐར་གྱི་སྡོམ་པ་སྤོང་བའི་སེམས་པ་ས་བོན་དང་
བཅས་པར་འདོད་པ་སེམས་ཙམ་པ་དང་འདྲའོ། །རང་རྒྱུད་པ་ལ་མདོ་སྡེ་སྤྱོད་པའི་
རང་རྒྱུད་པ་དང་། རྣལ་འབྱོར་སྤྱོད་པའི་རང་རྒྱུད་པ་གཉིས་སུ་ཡོད་དོ། །དབུ་མ་
ཐལ་འགྱུར་བས་ནི་སོ་ཐར་གྱི་སྡོམ་པ་གཟུགས་ཅན་དུ་འདོད་ལ། དེ་ཡང་ཕྱིའི་སྐྱེ་
མཆེད་ ཀྱི་ གཟུགས་ མིན་ པར་ ཆོས་ ཀྱི་ སྐྱེ་ མཆེད་ ཀྱི་ གཟུགས་ སུ་ འདོད་ དོ། །
གཟུགས་ཅན་དུ་འདོད་པ་ཙམ་ཞིག་བྱེ་བྲག་ཏུ་སྨྲ་བ་དང་མཚུངས་ཀྱང་ངོ་བོ་ཇི་
ལྟར་འཇོག་པའི་ཚུལ་མི་མཚུངས་ཏེ། བྱེ་བྲག་ཏུ་སྨྲ་བ་རྣམས་ནི་སོ་ཐར་གྱི་སྡོམ་པ་
འཇོག་པའི་ཚེ་བཏགས་དོན་བཙལ་ནས་རྙེད་པར་འཇོག་ཅིང་རང་ངོས་ནས་གྲུབ་
པར་འཇོག་ལ། དབུ་མ་ཐལ་འགྱུར་བ་རྣམས་ནི་བཏགས་དོན་བཙལ་ནས་རྙེད་པ་
- 70 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དང༌ རང་ ངོས་ནས་གྲུབ་པ་རྡུལ་ ཙམ་ ཡང་ མི་ འཇོག་ པར་ མིང་དང་རྟོག་པས་
བཏགས་ཙམ་དུ་བཞེད་དོ། །གྲུབ་མཐའ་གོང་མ་འདི་དག་གི་མིང་འདོགས་དང་
རྣམ་གཞག་རྣམས་བཤད་ན་ལྟ་བའི་གནད་ཕྲ་མོ་རྣམས་འཆད་དགོས་པས་འདིར་
མ་བྲིས་སོ། །དེ་ལྟར་རང་སྡེའི་གྲུབ་མཐའ་སྨྲ་བ་བཞི་པོ་ལ་སོ་ཐར་གྱི་སྡོམ་པ་
གཟུགས་ཅན་དང་སེམས་པ་གང་དུ་འཇོག་ལ་མི་མཐུན་པ་ཡོད་ཀྱང་། ངེས་འབྱུང་
གི་བསམ་པས་ཀུན་ནས་བསླངས་ཏེ་བཅས་པ་དང་རང་བཞིན་གྱི་ཁ་ན་མ་ཐོ་བ་
མཐའ་དག་ལས་ལྡོག་སྟེ། རྒྱལ་བས་ཇི་ལྟར་གསུངས་པ་ལྟར་སྒྲུབ་པར་བྱེད་པའི་
ཚུལ་ཁྲིམས་མིག་གི་འབྲས་བུ་ལྟར་སྲུང་བར་བྱེད་པ་ལ་མི་མཐུན་པ་གང་ཡང་མེད་
པས། བདག་ ལེགས་ སུ་ འདོད་ པ་ དག་ གིས་ རྒྱལ་ བས་ ལན་ ཅིག་ མིན་ པར་
བསྔགས་ཤིང་། སྔོན་བྱོན་དམ་པ་རྣམས་ཀྱིས་ཐུགས་དམ་གྱི་མཐིལ་དུ་མཛད་པ་
བསྟན་པའི་རྩ་བ་སོ་སོར་ཐར་པ་ལ་སྒྲུབ་པ་སྙིང་པོར་བྱའོ། །སོ་སོར་ཐར་པའི་
སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པའི་རྣམ་བཤད་
འདུལ་གཞུང་གསལ་བའི་སྒྲོན་མེ་ལས། སོ་ཐར་གྱི་སྡོམ་པའི་ངོ་བོ་ངོས་གཟུང་
བའི་སྐབས་ཏེ་དང་པོའོ།། །།
གཉིས་པ་སོ་སོར་ཐར་པའི་སྡོམ་པའི་རབ་དབྱེ་ལ་གཉིས། སོ་ཐར་ གྱི་
སྡོམ་པའི་དབྱེ་བ་དངོས་དང༌། སོ་ཐར་རིས་བརྒྱད་ཀྱི་བསྡུ་བ་བཤད་པའོ། །དང་
པོ་སོ་ཐར་གྱི་སྡོམ་པའི་དབྱེ་བ་དངོས་སྟོན་པ་ལ། བསྙེན་གནས་དགེ་བསྙེན་ཕ་མ་
དང་། །དགེ་ཚུལ་ཕ་མ་དགེ་སློབ་མ་དང་། །དགེ་སློང་མ་དང་དགེ་སློང་སྟེ། །སོ་
སོར་ཐར་པ་རིས་བརྒྱད་དོ། །ཞེས་གསུངས་ཏེ། འདིའི་དོན་ནི་སོ་སོར་ཐར་པའི་
སྡོམ་པ་ལ་དབྱེ་ན་རིས་བརྒྱད་ཡོད་དེ། བསྙེན་གནས་ཀྱི་སྡོམ་པ། དགེ་བསྙེན་གྱི་
-71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྡོམ་པ། དགེ་བསྙེན་མའི་སྡོམ་པ། དགེ་ཚུལ་གྱི་སྡོམ་པ། དགེ་ཚུལ་མའི་སྡོམ་པ།
དགེ་སློབ་མའི་སྡོམ་པ། དགེ་སློང་མའི་སྡོམ་པ། དགེ་སློང་གི་སྡོམ་པ་སྡེ་བརྒྱད་
ཡོད་དོ། །དེ་ལྟར་སོ་ཐར་རིས་བརྒྱད་ཡོད་པར་མདོ་ལས་བཤད་ཅིང་། མདོ་དོན་
འགྲེལ་པ་ལ་ཚད་མར་གྱུར་པ་འཕགས་པ་ཐོགས་མེད་ཀྱི་མཛད་པའི་མངོན་པ་
ཀུན་ལས་བཏུས་ལས། སོ་སོར་ཐར་པའི་སྡོམ་པས་བསྡུས་པའི་ལས་གང་ཞེ་ན།
རིས་བརྒྱད་དེ། དགེ་སློང་གི་སྡོམ་པ་དང་། དགེ་སློང་མའི་སྡོམ་པ་དང་། དགེ་སློབ་
མའི་སྡོམ་པ་དང་། དགེ་ཚུལ་གྱི་སྡོམ་པ་དང་། དགེ་ཚུལ་མའི་སྡོམ་པ་དང་། དགེ་
བསྙེན་གྱི་སྡོམ་པ་དང་། དགེ་བསྙེན་མའི་སྡོམ་པ་དང༌། བསྙེན་གནས་ ཀྱི་སྡོམ་
པའོ། །ཞེས་ དང་མཛོད་ལས། སོ་སོར་ཐར་ཅེས་ བྱ་རྣམ་བརྒྱད། ཅེས་དང་། སོ་
སོར་ཐར་དང་ལྡན་པ་བརྒྱད། །ཅེས་གསུངས་སོ། །འོ་ན་དགེ་བསྙེན་དང་། དགེ་
ཚུལ་དང༌། དགེ་སློང་རྣམས་ལ་ཕ་མ་གཉིས་གཉིས་སུ་ཕྱེ་ལ། བསྙེན་གནས་ལ་ཕ་
མ་གཉིས་སུ་མི་འབྱེད་པའི་རྒྱུ་མཚན་ཅི་ཡིན་སྙམ་ན། དེ་དག་གི་རྒྱུ་མཚན་ནི་དགེ་
བསྙེན་དང་དགེ་ཚུལ་དང་དགེ་སློང་རྣམས་ཀྱི་སྡོམ་པ་ནི་ཇི་སྲིད་འཚོའི་བར་དུ་
བསྲུང་བར་བྱ་བ་ཡིན་ལ། བསྙེན་གནས་ནི་ཉིན་ཞག་གི་མཐའ་ཅན་ཡིན་པས་
དུས་ཐུང་བ་ལ་དགོངས་ནས་ཕ་མ་གཉིས་སུ་མ་ཕྱེ་བར་གཅིག་ཏུ་བཞག་གོ །སོ་
ཐར་ལ་རིས་བརྒྱད་དུ་འབྱེད་པ་དེ་ལྟར་ཡིན་ན། ལམ་སྒྲོན་ལས། སོ་སོར་ཐར་པ་
རིས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་
ཡི། །སྐལ་བ་ཡོད་ཀྱི་གཞན་དུ་མིན། །སོ་སོར་ཐར་པ་རིས་བདུན་དུ། །དེ་བཞིན་
གཤེགས་པས་བཤད་པ་ལ། །ཚངས་སྤྱོད་དཔལ་ནི་མཆོག་ཡིན་ཏེ། །དགེ་སློང་
སྡོམ་པ་དག་ཏུ་བཞེད། །ཅེས་སོ་ཐར་རིས་བདུན་དུ་བཤད་པ་ཅི་ཡིན་སྙམ་ན། དེ་
- 72 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ནི་ཇོ་བོ་རྗེས་སོ་ཐར་རིས་བརྒྱད་མི་བཞེད་པར་སོ་ཐར་རིས་བདུན་དུ་ངེས་པར་
གསུངས་པ་མིན་གྱི། བྱང་སེམས་ཀྱི་སྡོམ་པའི་རྟེན་ཁྱད་པར་ཅན་ལ་དགོངས་ནས་
དེ་ ལྟར་ གསུངས་ པ་ ཡིན་ཏེ། དགེ་བསྙེན་ནས་དགེ་སློང་གི་བར་ སོ་ཐར་ རིས་
བདུན། གང་རུང་ལ་གནས་ནས་བྱང་སྡོམ་བླངས་ན་བྱང་སྡོམ་སྐྱེ་བ་དང་གནས་པ་
དང་འཕེལ་བའི་རྟེན་ཁྱད་པར་ཅན་དུ་འགྱུར་ཞིང་། སོ་ཐར་རིས་བདུན་དང་ཐུན་
མོང་བའི་སྤོང་སེམས་མེད་ན་བྱང་སེམས་ཀྱི་སྡོམ་པའི་རྟེན་དུ་མི་རུང་བ་དང༌།
བསྙེན་གནས་ནི་དུས་ཐུང་བས་དེ་ལ་དགོངས་ནས་བྱང་སེམས་ཀྱི་སྡོམ་པའི་རྟེན་
དུ་མ་བཤད་པར་བྱང་སེམས་ཀྱི་སྡོམ་པའི་རྟེན་དུ་སོ་ཐར་རིས་བདུན་གང་རུང་
དང༌། དེའི་ནང་ནས་ཀྱང་དགེ་སློང་གི་སྡོམ་པ་མཆོག་ཏུ་བསྔགས་པར་གསུངས་པ་
ཡིན་ནོ། །་
གཉིས་པ་སོ་ཐར་རིས་བརྒྱད་ཀྱི་བསྡུ་བ་བཤད་པ་ནི། ཁྱིམ་པའི་སྡོམ་པ་
དང་ པོ་གསུམ། །རབ་བྱུང་སྡོམ་པ་ཐ་མ་ལྔ། །ཞེས་གསུངས། འདིའི་དོན་ནི་སོ་
སོར་ཐར་པའི་སྡོམ་པ་རིས་བརྒྱད་པོ་དེ་ཡང་། རྟེན་གྱི་སྒོ་ནས་བསྡུ་ན་གཉིས་སུ་
འདུ་ སྟེ། ཁྱིམ་ པའི་ ཕྱོགས་ དང་། རབ་ཏུ་བྱུང་ བའི་ ཕྱོགས་ གཉིས་སོ། །དེ་ཡང་
བསྙེན་གནས་དང་དགེ་བསྙེན་ཕ་མ་གཉིས་ཏེ་གསུམ་པོ་དེ་ནི་ཁྱིམ་པའི་ཕྱོགས་ཀྱི་
སྡོམ་པ་དང༌། དགེ་ཚུལ་ཕ་མ། དགེ་སློབ་མ། དགེ་སློང་མ། དགེ་སློང་སྟེ་ལྔ་པོ་དེ་
ནི་རབ་ཏུ་བྱུང་བའི་ཕྱོགས་སོ། །གཞན་ཡང་རྫས་ཀྱི་སྒོ་ནས་བསྡུ་ན་སོ་ཐར་རིས་
བརྒྱད་པོ་དེ་བཞིར་འདུ་སྟེ། བསྙེན་གནས་ ཀྱི་སྡོམ་པ། དགེ་བསྙེན་གྱི་སྡོམ་པ།
དགེ་ཚུལ་གྱི་སྡོམ་པ། དགེ་སློང་གི་སྡོམ་པ་བཞིར་འདུའོ། །དེ་ཡང་དགེ་བསྙེན་ཕ་
མའི་སྡོམ་པ་གཉིས་རིགས་གཅིག་ཅིང་། དགེ་ཚུལ་ཕ་མ་གཉིས་དང་། དགེ་སློབ་
73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མ་སྟེ་གསུམ་པོ་ཡང་རིགས་གཅིག་ལ། དགེ་སློང་མའི་སྡོམ་པ་དང༌། དགེ་སློང་གི་
སྡོམ་པ་གཉིས་ཀྱང་རིགས་གཅིག་གོ །དེ་ལྟར་རིགས་གཅིག་པ་ཡང་ཡིན་ཏེ་དགེ་
སློང་ཕ་མཚན་གྱུར་ན་དགེ་སློང་མར་འགྱུར། དགེ་སློང་མ་མཚན་གྱུར་ན་དགེ་སློང་
དུ་འགྱུར། དེ་བཞིན་དུ་དགེ་ཚུལ་ཕ་མཚན་གྱུར་ན་དགེ་ཚུལ་མར་འགྱུར། དགེ་
ཚུལ་མ་དང་དགེ་སློབ་མ་གཉིས་མཚན་གྱུར་ན་དགེ་ཚུལ་དུ་འགྱུར་བར་འདུལ་བ་
ལུང་འགྲེལ་པ་དང་བཅས་པ་དང༌། མངོན་པ་མཛོད་རྩ་འགྲེལ་ནས་བཤད་དོ། །
གཞན་ཡང་དུས་ཀྱི་སྒོ་ནས་བསྡུ་ན་གཉིས་སུ་འདུ་སྟེ། ཇི་སྲིད་འཚོའི་བར་གྱི་སྡོམ་
པ་དང༌། ཉིན་ཞག་གི་སྡོམ་པ་གཉིས་སུ་འདུའོ། །དེ་ལ་བསྙེན་གནས་ཀྱི་སྡོམ་པ་
ནི་ཉིན་ཞག་གི་སྡོམ་པ་ཡིན་ལ། སྡོམ་པ་གཞན་མ་བདུན་པོ་ནི་ཇི་སྲིད་འཚོའི་སྡོམ་
པ་ཡིན་ནོ། །གཞན་ཡང་བསྲུང་བྱའི་གྲངས་ཀྱི་སྒོ་ནས་བསྡུ་ན་སྤོང་བ་བཞི་འཁོར་
བཅས་ཀྱི་ཚུལ་ཁྲིམས་དང་། སྤོང་བདུན་འཁོར་བཅས་ཀྱི་ཚུལ་ཁྲིམས་གཉིས་སུ་
འདུ་ སྟེ། དེའི་ ཚུལ་ནི་ སྔར་བཤད་ཟིན་ཏོ། །གཞན་ཡང་མངོན་པར་ ཀུན་ལས་
བཏུས་དང༌། གཏན་ལ་དབབ་པ་བསྡུ་བ་སོགས་ནས་གཞན་ལ་གནོད་པ་སྤོང་བ་
དང་། དེའི་གཞི་དང་ཡན་ལག་ཁ་ན་མ་ཐོ་བའི་ཉེས་སྤྱོད་སྤོང་ཚུལ་གྱི་ཁྱད་པར་
ལས་བསྡུ་བ་བཤད་པའང་ཡོད་དེ། ཞིབ་ཏུ་ཤེས་པར་འདོད་ན་གཞུང་དེ་དག་ཉིད་
ལས་ཤེས་པར་བྱའོ། །འོ་ན་སོ་ཐར་གྱི་སྡོམ་པ་རིས་བརྒྱད་པོ་འདི་ངོ་བོ་གཅིག་
གམ་ཐ་ དད་ གང་ཡིན་ཞེ་ན། དགེ་ བསྙེན་ ཕ་མ་ གཉིས་དང་། དགེ་ ཚུལ་ ཕ་མ་
གཉིས་དང་། དགེ་སློང་ཕ་མ་གཉིས་རྣམས་ནི་རྒྱུད་སོ་སོ་བ་ཡིན་པས་དེ་དག་གི་
རྒྱུད་ཀྱི་སྡོམ་པ་རྣམས་ཀྱང་ངོ་བོ་ཐ་དད་ཡིན་པར་རྟོགས་སླ་ལ། བསྙེན་གནས་ཀྱི་
སྡོམ་པ་དང་། དགེ་ཚུལ་ཕ་མ་དང་། དགེ་སློང་ཕ་མ་རྣམས་ཀྱང་རྟེན་སོ་སོ་བ་ཡིན་
- 74 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པས་ངོ་བོ་ཐ་དད་དུ་རྟོགས་སླ་ཞིང་། གང་ཟག་གཅིག་གིས་སྔར་ཁྱིམ་པའི་སྐབས་
སུ་བསྙེན་གནས་ཀྱི་སྡོམ་པ་དང་དགེ་བསྙེན་གྱི་སྡོམ་པ་བླངས། ཕྱིས་རབ་ཏུ་བྱུང་
ནས་དགེ་ཚུལ་ལམ། དགེ་སློང་གི་སྡོམ་པ་བླངས་པ་ལྟ་བུ་ཡིན་ན་གང་ཟག་སྔ་ཕྱི་
གཉིས་རྒྱུད་གཅིག་ཡིན་ཡང་དུས་སྔ་ཕྱི་གཉིས་ངོ་བོ་ཐ་དད་ཡིན་ནོ། །རྒྱུད་གཅིག་
དང་དུས་སྔ་ཕྱིའི་འཇོག་ཚུལ་འདི་དག་མཐའ་ཆོད་པར་ཤེས་པ་ལ་དབུ་ཚད་ཀྱི་
རིགས་པ་ཕྲ་མོ་རྣམས་ཤེས་དགོས་ཏེ་འདིར་མ་སྤྲོས་སོ། །གང་ཟག་གཅིག་གིས་
དགེ་བསྙེན་དང་། དགེ་ཚུལ་དང་། དགེ་སློང་གི་སྡོམ་པ་རྣམས་རིམ་གྱིས་བླངས་
པ་ན། དགེ་སློང་དེའི་རྒྱུད་ལ་སྔར་དགེ་བསྙེན་གྱི་སྐབས་སུ་བླངས་པའི་སྤོང་བ་
བཞི་དང་། དགེ་ཚུལ་གྱི་སྐབས་སུ་བླངས་པའི་སྤོང་བ་བཞི་དང༌། དགེ་སློང་དུ་
སྒྲུབ་པའི་ཚེ་བླངས་པའི་སྤོང་བ་རྣམས་དུས་གཅིག་ཏུ་ཇི་ལྟར་ཡོད། ངོ་བོ་གཅིག་
ཏུ་ཡོད་དམ་ངོ་བོ་ཐ་དད་དུ་ཡོད་སྙམ་ན། འདི་ལ་ནི་གྲུབ་མཐའ་གོང་འོག་ལ་མི་
འདྲ་བའི་ཁྱད་པར་ཡོད་དེ། བྱེ་བྲག་ཏུ་སྨྲ་བ་རྣམས་ནི་སྡོམ་པ་གཟུགས་ཅན་དུ་
འདོད་པས་དགེ་བསྙེན་གྱི་སྡོམ་པའི་གཟུགས་ལུས་ལ་ཆགས་པའི་སྟེང་དུ་དགེ་
ཚུལ་གྱི་སྡོམ་པའི་གཟུགས་ཆགས། དེའི་སྟེང་དུ་དགེ་སློང་གི་སྡོམ་པའི་གཟུགས་
ཆགས་པས་ངོ་བོ་ཐ་དད་དུ་ཡོད་པར་འདོད་དེ། མཛོད་འགྲེལ་དང་། དེའི་འགྲེལ་
བཤད་རྒྱལ་སྲས་མ་དང་། འགྲེལ་བཤད་གང་སྤེལ་རྣམས་སུ་བྱེ་བྲག་ཏུ་སྨྲ་བའི་
འདོད་པ་བརྗོད་པའི་ཚེ་དེ་ལྟར་དུ་བཤད་ལ། དེ་ཡང་དཔེར་ན་ཀ་བ་གཅིག་ལ་
ཐག་ པ་ གསུམ་ རིམ་གྱིས་དཀྲིས་པ་ལྟ་བུ་དང༌། མི་ གཅིག་གི་ལག་ཏུ་དོང་རྩེ་
གསུམ་རིམ་གྱིས་བྱུང་བ་ལྟ་བུར་འདོད་དེ། དེ་ལྟར་འདོད་དགོས་པ་ནི་སྡོམ་པ་
གཟུགས་ཅན་དུ་བཞག་པའི་གནད་ཀྱིས་ཡིན་ནོ། །སོ་ཐར་གྱི་སྡོམ་པ་སྤོང་བའི་
75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སེམས་པར་འདོད་པའི་གྲུབ་མཐའ་གོང་མའི་ལུགས་ལ་གང་ཟག་གཅིག་གི་རྒྱུད་
ཀྱི་སྤོང་བའི་སྡོམ་པ་དེ་དག་ངོ་བོ་གཅིག་ཏུ་ཡོད་དེ། དེ་དག་ངོ་བོ་ཐ་དད་དུ་ཡོད་ན་
སྤོང་བའི་སེམས་པ་ངོ་བོ་ཐ་དད་པ་དུ་མ་དུས་གཅིག་ཏུ་རྒྱུད་གཅིག་ལ་ཡོད་དགོས་
པར་འགྱུར་ལ། དེ་ལྟར་ཡོད་པ་མི་སྲིད་དེ། སེམས་ཅན་རྣམས་ནི་རྣམ་པར་ཤེས་
པ་རྒྱུད་རེ་རེ་བའོ། །ཞེས་མདོ་ལས་གསུངས་ཤིང་། སེམས་ཅན་གཅིག་གི་རྒྱུད་ལ་
ཤེས་པ་རིགས་མཐུན་རྫས་ཐ་དད་པ་དུ་མ་དུས་གཅིག་ཏུ་སྐྱེ་བ་མི་སྲིད་པའི་ཕྱིར་
རོ། །
དེ་ལྟར་ནའང་ཐོག་མར་སྡོམ་པ་ལེན་དུས་ཀྱི་རྒྱུའི་ཀུན་སློང་དང་། སྡོམ་པ་
ལེན་པའི་ཚེ་ཆོ་ག་མི་འདྲ་བའི་ཁྱད་པར་དང༌། བླངས་པའི་སྡོམ་པ་རྣམས་ཀྱང་
ལྡོག་པ་ཐ་དད་དུ་ཡོད་པས་ལག་རྗེས་མི་འདྲ་བ་འབྱུང་བ་ཡོད་དེ། དགེ་སློང་གི་
སྡོམ་པ་ཕུལ་ནས་དགེ་ཚུལ་དུ་གནས་པ་དང་། དགེ་ཚུལ་གྱི་སྡོམ་པ་ཕུལ་ནས་དགེ་
བསྙེན་དུ་གནས་པ་འབྱུང་བར་བཤད་པས། དེའི་ཚེ་དགེ་སློང་དང་དགེ་ཚུལ་གྱི་
སྡོམ་པའི་ཆ་དེ་གཏོང་ཡང་དགེ་བསྙེན་གྱི་སྡོམ་པའི་ཆ་དེ་མ་གཏོང་བར་གནས་
སོ། །དེས་མཚོན་ནས་བྱང་སེམས་ཀྱི་སྡོམ་པ་བླངས་པ་སོགས་ལའང་ཤེས་པར་
བྱའོ། །ཚུལ་འདི་དག་ནི་ཤིན་ཏུ་རྟོགས་དཀའ་བའི་གནས་ཡིན་པས་ ལུང་ཙམ་
སྐྱབས་སུ་གྱུར་པ་མིན་པར་རྒྱལ་བའི་དགོངས་པ་ཤིང་རྟ་ཆེན་པོ་དག་གིས་བཀྲལ་
བའི་དྲི་མ་མེད་པའི་རིགས་པའི་ལམ་ནས་དྲངས་ཏེ་མཐའ་དག་པར་ཤེས་དགོས་
པ་ཤིན་དུ་གལ་ཆེ་བ་ཡོད་ནའང་འདིར་ཡི་གེ་མང་བས་འཇིགས་ནས་མཐའ་དག་
བྲི་མ་ནུས་པས། བློ་གྲོས་ཅན་རྣམས་ཀྱིས་རྒྱལ་བའི་བཀའ་དང་ཤིང་རྟ་ཆེན་པོའི་
གཞུང་རྣམས་སྦྱར་ཏེ་ཤེས་པར་བྱའོ། །སོ་སོར་ཐར་པའི་སྡོམ་པ་གཏན་ལ་དབབ་
- 76 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པ་འདུལ་བ་རྒྱ་མཚོའི་སྙིང་པོ་བསྡུས་པའི་རྣམ་བཤད་འདུལ་གཞུང་གསལ་བའི་
སྒྲོན་མེ་ལས། སོ་སོར་ཐར་པའི་སྡོམ་པའི་རབ་དབྱེ་བཤད་པའི་སྐབས་ཏེ་གཉིས་
པའོ།། །།
གསུམ་པ་སོ་ཐར་རིས་བརྒྱད་སོ་སོའི་ངོས་འཛིན་བཤད་པ་ལ་དྲུག །བསྙེན་
གནས་ཀྱི་སྡོམ་པའི་རྣམ་གཞག་བཤད་པ། དགེ་བསྙེན་གྱི་སྡོམ་པའི་རྣམ་གཞག་
བཤད་པ། དགེ་ཚུལ་གྱི་སྡོམ་པའི་རྣམ་གཞག་བཤད་པ། དགེ་སློབ་མའི་སྡོམ་པའི་
རྣམ་གཞག་བཤད་པ། དགེ་སློང་མའི་སྡོམ་པའི་རྣམ་གཞག་བཤད་པ། དགེ་སློང་
གི་སྡོམ་པའི་རྣམ་གཞག་བཤད་པའོ། །དང་པོ་བསྙེན་གནས་ཀྱི་སྡོམ་པའི་རྣམ་
གཞག་བཤད་པ་ལ་གཉིས། བསྙེན་གནས་ཀྱི་སྡོམ་པ་ངོས་གཟུང་བ་དང་། བསྙེན་
གནས་ཀྱི་སྡོམ་པའི་སྤང་བྱ་ཡན་ལག་བརྒྱད་གཏན་ལ་དབབ་པའོ། ། །
དང་པོ་བསྙེན་གནས་ཀྱི་སྡོམ་པ་ངོས་གཟུང་བ་ནི། རྩ་བ་བཞི་དང་ཡན་
ལག་བཞི། །བརྒྱད་སྤོང་བསྙེན་གནས་སྡོམ་པའོ། །ཞེས་གསུངས་ཏེ། རྩ་བ་བཞི་
དང༌། ཡན་ལག་བཞི་སྟེ། སྤང་བྱ་ཡན་ལག་བརྒྱད་ཉིན་ཞག་གཅིག་གི་རིང་སྤོང་
བར་ཁས་བླངས་པའི་སྡོམ་པ་བསྙེན་གནས་ཀྱི་སྡོམ་པར་གསུངས་པ་འདིའི་དོན་
གཏན་ ལ་ དབབ་ པ་ ལ་ གསུམ། བསྙེན་ གནས་ ཀྱི་ སྡོམ་ པའི་ ཆོ་ ག་ གང་ ནས་
གསུངས་པའི་ཁུངས་བཤད་པ་དང༌། དེ་ལྟར་དུ་བསྙེན་གནས་ཀྱི་སྡོམ་པ་ལེན་
པའི་ཆོ་ག་ཇི་ལྟར་བྱ་བའི་ཚུལ་བཤད་པ་དང་། བསྙེན་གནས་ཀྱི་སྡོམ་པ་ལ་སྒྲས་
བརྗོད་རིགས་དང་བར་མ་དགེ་བ་ཇི་ལྟར་ཡོད་ཚུལ་བཤད་པའོ། །དང་པོ་བསྙེན་
གནས་ ཀྱི་ སྡོམ་ པ་ གང་ནས་བཤད་ པའི་ ཁུངས་བཤད་པ་ནི། འདུལ་ བ་ ལུང་
འགྲེལ་པ་དང་བཅས་པ་རྣམས་ནས་བསྙེན་གནས་ཀྱི་སྡོམ་པའི་རྣམ་གཞག་དང་
-77-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཕན་ཡོན་ཡང་ཡང་གསུངས་ཀྱང་ལེན་པའི་ཆོ་ག་གསལ་བར་གསུངས་པ་མི་སྣང་
ལ། དེ་བཞིན་དུ་མངོན་པ་ཀུན་ལས་བཏུས་དང་། མངོན་པ་མཛོད་རྩ་འགྲེལ་དང་།
གཏན་ལ་དབབ་པ་བསྡུ་བ་སོགས་ཤིང་རྟ་ཆེན་པོའི་གཞུང་མང་པོ་ནས་བསྙེན་
གནས་ཀྱི་སྡོམ་པའི་རྣམ་གཞག་མང་དུ་གསུངས་ཀྱང་ལེན་པའི་ཆོ་ག་གསལ་བར་
བཀོད་པ་མི་སྣང་ངོ༌། །བསྙེན་གནས་ཀྱི་སྡོམ་པ་ཇི་ལྟར་བླང་བའི་ཆོ་ག་ནི་གནས་
འཇོག་གི་མདོ་ལས་གསུངས་ཏེ། མདོ་དེ་ཉིད་ལས། བྲམ་ཟེ་གནས་འཇོག་ཅེས་
བྱ་བ་དཀའ་ཐུབ་ལ་གནས་པས་ལུས་རིད་རིད་པོར་གྱུར་པ་ཞིག་གིས་བཅོམ་ལྡན་
འདས་ཀྱི་སྤྱན་སྔར་ཕྱིན་པ་ན། བཅོམ་ལྡན་འདས་ཀྱིས་བྲམ་ཟེ་གནས་འཇོག་ལ་
ཁྱོད་ལུས་རིད་ཅིང་ཤིན་ཏུ་ཉམ་ཆུང་བའི་རྒྱུ་མཚན་གང་ཡིན་ཞེས་བཀའ་སྩལ་པ་
ན། བྲམ་ཟེ་གནས་འཇོག་གིས་བདག་དཀའ་ཐུབ་འབའ་ཞིག་བྱས་པས་འདི་ལྟར་
གྱུར་ཅེས་ཞུས་པ་ན། བཅོམ་ལྡན་འདས་ཀྱིས་གནས་འཇོག་ལ་བཀའ་སྩལ་པ།
དཀའ་ཐུབ་ཀྱིས་ལུས་གདུང་བར་བྱས་པ་ཙམ་གྱིས་གནས་སྐབས་དང་མཐར་ཐུག་
གི་དོན་མི་འགྲུབ་ཀྱི། ཡན་ལག་བརྒྱད་དང་ལྡན་པའི་བསྙེན་གནས་ལ་གནས་
པར་བྱས་ན་གནས་སྐབས་ལྷ་མིའི་བདེ་བ་ཐོབ་ཅིང་། མཐར་ཐུག་གི་དོན་གྲུབ་བོ་
ཞེས་བཀའ་སྩལ་པ་ན། གནས་འཇོག་གིས་གསོལ་པ། བཅོམ་ལྡན་འདས་ཡན་
ལག་བརྒྱད་དང་ལྡན་པའི་བསྙེན་གནས་ཞེས་བགྱི་བ་དེ་གང་ལགས་ཞེས་ཞུས་པ་
ན། བཅོམ་ ལྡན་ འདས་ ཀྱིས་ བཀའ་ སྩལ་པ། གནས་ འཇོག་ རིགས་ ཀྱི་ བུའམ།
རིགས་ཀྱི་བུ་མོ་དད་པ་དང་ལྡན་པ་འཕགས་པའི་ཡན་ལག་བརྒྱད་དང་ལྡན་པའི་
བསྙེན་གནས་ལ་གནས་པར་འདོད་པས་ནང་ པར་ ལངས་ནས་དགེ་སློང་ངམ།
བྲམ་ཟེའམ། གཞན་གང་ཡང་རུང་བ་ཤེས་པ་ཞིག་གི་དྲུང་དུ་སོང་སྟེ། བླ་གོས་
- 78 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཕྲག་པ་གཅིག་ཏུ་བྱས་ལ་པུས་མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་
ནས་ཚིག་འདི་སྐད་ཅེས་བརྗོད་པར་བྱ་སྟེ། བདག་མིང་ཆེ་གེ་མོ་ཞེས་བགྱི་བ་འདི་
དུས་འདི་ནས་བཟུང་སྟེ་གང་དོ་ནུབ་ཀྱི་མཚན་མོ་འདི་དང་། སང་ཉི་མ་ཤར་གྱི་
བར་དུ་སྲོག་གཅོད་པ་སྤངས་ཤིང་སྲོག་གཅོད་པ་ལས་སླར་ལོག་སྟེ། དབྱུག་པ་
སྤངས་ཤིང་མཚོན་ཆ་སྤངས་ཏེ་ངོ་ཚ་དང་ལྡན་ཞིང་སྙིང་རྗེ་དང་ལྡན་པར་བགྱིས་
ལ། སེམས་ཅན་དང་སྲོག་ཆགས་འབྱུང་པོ་ཐམས་ཅད་ལ་ཆུང་ངུ་ན་སྲོག་ཆགས་ཕྲ་
མོ་གྲོག་སྦུར་ཡན་ཆད་ཀྱི་སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལྡོག་
པར་བགྱིའོ། །ཇི་ལྟར་འཕགས་པ་དགྲ་བཅོམ་པ་དེ་དག་ཇི་སྲིད་འཚོའི་བར་དུ་
སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལོག་ནས་དབྱུག་པ་སྤངས་
ཤིང་མཚོན་ཆ་སྤངས་ཏེ། སེམས་ཅན་དང་སྲོག་ཆགས་འབྱུང་པོ་ཐམས་ཅད་ལས་
ཆུང་ངུ་ན་སྲོག་ཆགས་ཕྲ་མོ་གྲོག་སྦུར་ཡན་ཆད་ཀྱི་སྲོག་གཅོད་པའང་སྤངས་ཏེ།
སྲོག་གཅོད་པ་ལས་སླར་ལོག་པ་དེ་བཞིན་དུ་བདག་ཆེ་གེ་མོའང་དུས་འདི་ནས་
བཟུང་སྟེ་དོ་ནུབ་ཀྱི་མཚན་མོ་འདི་དང་། སང་ཉི་མ་ཤར་གྱི་བར་དུ་སྲོག་གཅོད་པ་
སྤངས་ཤིང་ སྲོག་གཅོད་པ་ལས་སླར་ལྡོག་སྟེ། དབྱུག་པ་སྤངས་ཤིང་མཚོན་ཆ་
སྤངས་ཏེ། ངོ་ཚ་དང་ལྡན་ཞིང་སྙིང་རྗེ་དང་ལྡན་པར་བགྱིས་ལ་སེམས་ཅན་དང་
སྲོག་ཆགས་འབྱུང་པོ་ཐམས་ཅད་ལས་ཆུང་ངུ་ན་སྲོག་ཆགས་ཕྲ་མོ་གྲོག་སྦུར་ཡན་
ཆད་ ཀྱི་ སྲོག་ གཅོད་ པའང་ སྤངས་ ཏེ། སྲོག་ གཅོད་ པ་ ལས་ སླར་ ལྡོག་ པར་
བགྱིའོ། །ཡན་ལག་དང་པོ་འདིས་བདག་འཕགས་པ་དགྲ་བཅོམ་པ་དེ་དག་གི་
བསླབ་པ་ལ་རྗེས་སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །ཇི་ལྟར་
སྲོག་གཅོད་པ་ལས་སླར་ལོག་པ་དེ་བཞིན་དུ་མ་བྱིན་པར་ལེན་པ་དང་། མི་ཚངས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པར་སྤྱོད་པ་དང༌། རྫུན་དུ་སྨྲ་བ་དང་། འབྲུའི་ཆང་དང་བཅོས་པའི་ཆང་མྱོས་པར་
འགྱུར་བ་བག་མེད་པའི་གནས་དང་། གླུ་གར་དང་། རོལ་མོའི་སྒྲ་དང་། ཕྲེང་བ་
དང༌། སྤོས་ཉུག་པ་དང་། རྒྱན་དང་ཁ་དོག་འཆང་བ་དང་། ཁྲི་སྟན་མཐོན་པོ་དང༌།
ཁྲི་སྟན་ཆེན་པོ་དང་། དུས་མ་ཡིན་པའི་ཁ་ཟས་སྤངས་ཏེ་དུས་མ་ཡིན་པའི་ཁ་ཟས་
ལས་སླར་ལྡོག་པར་བགྱིའོ། །ཇི་ལྟར་འཕགས་པ་དགྲ་བཅོམ་པ་དེ་དག་ཇི་སྲིད་
འཚོའི་བར་དུ་དུས་མ་ཡིན་པའི་ཁ་ཟས་སྤངས་ཏེ། དུས་མ་ཡིན་པའི་ཁ་ཟས་ལས་
སླར་ལོག་པ་དེ་བཞིན་དུ་བདག་ཆེ་གེ་མོའང་དུས་འདི་ནས་བཟུང་སྟེ་གང་དོ་ནུབ་
ཀྱི་མཚན་མོ་འདི་དང༌། སང་ཉི་མ་ཤར་གྱི་བར་དུ་དུས་མ་ཡིན་པའི་ཁ་ཟས་སྤངས་
ཏེ། དུས་མ་ཡིན་པའི་ཁ་ཟས་ལས་སླར་ལྡོག་པར་བགྱིའོ། །ཡན་ལག་བརྒྱད་པ་
འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་ སུ་སློབ་
བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །དེ་ལྟར་ལན་གཉིས། དེ་ལྟར་ལན་
གསུམ་དུའོ། །གནས་འཇོག་འདི་ནི་འཕགས་པའི་ཡན་ལག་བརྒྱད་དང་ལྡན་པའི་
བསྙེན་གནས་ ཡིན་ཏེ། དེ་ ལྟར་ འཕགས་ པའི་ ཡན་ ལག་ བརྒྱད་ དང་ ལྡན་ པའི་
བསྙེན་གནས་ལ་གནས་པ་ནི་ལྷ་དང་མིའི་འདོད་པ་ལ་ཉེ་བར་སྤྱོད་པར་འགྱུར་ཏེ།
གནས་འཇོག་ཁྱོད་འཕགས་པའི་ཡན་ལག་བརྒྱད་དང་ལྡན་པའི་བསྙེན་གནས་ལ་
གནས་ པར་གྱིས་ཤིག །ཅེས་བསྙེན་གནས་ ཀྱི་སྡོམ་པ་ཇི་ལྟར་བླང་བའི་ཆོ་ག་
བཀའ་སྩལ་ཏོ། །དགེ་བསྙེན་གྱི་སྡོམ་པ་བརྒྱད་པའི་འགྲེལ་པར་དགེ་བསྙེན་གྱི་
སྡོམ་པའི་ཡན་ལག་ཏུ་བསྙེན་གནས་ཀྱི་སྡོམ་པའི་ཆོ་ག་བཤད་པ་ནི་གནས་འཇོག་
གི་མདོ་ནས་བཤད་པ་འདི་ཉིད་བཀོད་པ་ཡིན་ཞིང་། འོན་ཀྱང་ཚིག་ཟུར་ཅུང་ཟད་
མི་འདྲ་བ་དང་། ལྷག་པར་བསྙེན་གནས་ཀྱི་སྡོམ་པ་ཇི་སྲིད་འཚོའི་བར་དུ་བླང་
- 80 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བའི་ཚུལ་ཡང་བཤད་དེ། གཞུང་དེར་བཤད་པ་དེ་ནི་ཉན་ཐོས་བྱེ་བྲག་ཏུ་སྨྲ་བའི་
སྡེ་པ་བཅོ་བརྒྱད་ཀྱི་ནང་ནས་ཕལ་ཆེན་པ་ལས་གྱེས་པ་ས་སྟོན་སྡེ་པ་ཞེས་པ་ཞིག་
གི་ལུགས་ཡིན་པར་བཤད་དོ། །གང་ལས་བླང་བའི་ཡུལ་ནི། སྟོན་པའི་འཁོར་
རྣམ་བཞིའི་ནང་ནས་མཆོག་ཏུ་གྱུར་པ་ཡིན་པས་དགེ་སློང་བཞུགས་ན་དེ་ལས་
བླང་བར་བྱ། དགེ་ཚུལ་ལས་ཀྱང་བླང་དུ་རུང་ཞིང་། དགེ་བསྙེན་ལས་ཀྱང་བླང་དུ་
རུང་སྟེ། འདུལ་བ་ལུང་ལས་ཁྱིམ་བདག་མགོན་མེད་ཟས་སྦྱིན་གྱིས་གཞན་ལ་
བསྙེན་གནས་ ཀྱི་སྡོམ་ པ་ བྱིན་པའི་ཚུལ་གསུངས་ པ་ལྟར་ རོ། །འོན་ ཀྱང་དགེ་
བསྙེན་གྱིས་གཞན་ལ་བསྙེན་གནས་ཀྱི་སྡོམ་པ་འབོགས་པ་ལ་སྔོན་ལ་དགེ་བསྙེན་
རང་གིས་བསྙེན་གནས་ཀྱི་སྡོམ་པ་ལེན་དགོས་པར་མངོན་ཏེ། བསླབ་པ་གང་དང་
གང་ལ་ཡང་གཞན་ལ་བསླབ་པ་དེ་འབོགས་པ་ལ་རང་ཉིད་བསླབ་པ་དེ་དང་ལྡན་
པ་ཞིག་དགོས་པ་ཡིན་པས། དགེ་བསྙེན་རང་ཉིད་ཕྱི་དྲོའི་ཁ་ཟས་སྤོང་བ་སོགས་
ཉི་མ་དེ་ལ་བསྙེན་གནས་ཀྱི་བསླབ་པ་དང་ལྡན་པར་མ་བྱས་པར་གཞན་ལ་བསྙེན་
གནས་ཀྱི་སྡོམ་པ་འབོག་ཏུ་མི་རུང་ངམ་སྙམ་སྟེ་མང་དུ་མཁྱེན་པ་རྣམས་ཀྱིས་
དཔྱད་ པར་བྱའོ། །དགེ་སློང་དང་ དགེ་ཚུལ་གཉིས་ ཀྱིས་ནི་ཁྱིམ་པ་ལ་བསྙེན་
གནས་ཀྱི་སྡོམ་པ་འབོགས་པའི་ཚེ་རང་གིས་བསྙེན་གནས་ཀྱི་སྡོམ་པ་ལེན་མི་
དགོས་ཏེ། བསྙེན་གནས་ཀྱི་སྡོམ་པའི་སྤང་བྱ་ཡན་ལག་བརྒྱད་སྤོང་བ་ནི་དགེ་
ཚུལ་གྱི་སྡོམ་པ་ལེན་པའི་ཚེ་སྤང་བྱ་དེ་དག་ཇི་སྲིད་འཚོའི་བར་དུ་སྤོང་བར་ཁས་
བླངས་པ་ཡིན་པས་བསླབ་པ་དེ་དག་ཡར་ལྡན་དུ་ཡོད་པས་སོ། །དགེ་སློང་དང་
དགེ་ཚུལ་གྱིས་བསྙེན་གནས་ཀྱི་སྡོམ་པ་བླངས་ན་ནི་སྡོམ་པ་གོང་མ་ཉམས་པར་
འགྱུར་བས་སྐྱོན་ཤིན་ཏུ་ཆེའོ། །དེའི་རྒྱུ་མཚན་ཡང་བསྙེན་གནས་ཀྱི་སྡོམ་པ་ནི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཁྱིམ་པའི་སྡོམ་པ་ཡིན་ལ། དགེ་སློང་གི་ཁྱིམ་པའི་སྡོམ་པ་བླངས་ན་ནི་དགེ་སློང་
ལས་བབས་ཏེ་བདག་ཁྱིམ་པར་གཟུང་དུ་གསོལ་ཞེས་བྱས་པར་འགྱུར་བས་སྐྱོན་
ཤིན་ཏུ་ཆེའོ། །བསྟན་པ་ཉམས་པ་ལ་ཕྱོགས་པས་བསྟན་པའི་ནང་མཛོད་འདུལ་
བའི་བཅས་མཚམས་རྣམས་ཇི་བཞིན་ཤེས་པ་དང་། ཤེས་ནས་མ་ཉམས་པར་སྲུང་
བ་ཤིན་ཏུ་དཀོན་ཞིང་། ལྷག་པར་བསྙེན་གནས་དང་སྨྱུང་གནས་ཀྱི་རྣམ་གཞག་མི་
ཤེས་པར་དེ་གཉིས་གཅིག་ཏུ་འཁྲུལ་པ་ཆེས་མང་བས་སྙིང་ནས་རྒྱལ་བའི་བསྟན་
པ་ལ་གཅེས་པར་འཛིན་པའི་དམ་པ་རྣམས་ཀྱིས་འདི་དག་མ་འཕྱུགས་པར་མཛད་
པ་ཤིན་ཏུ་གལ་ཆེའོ། །གཞན་ཡང་དེ་བཞིན་གཤེགས་པ་བདུན་གྱི་སྨོན་ལམ་གྱི་
ཁྱད་པར་རྒྱས་པར་བསྟན་པའི་མདོ་དང་། དོན་ཞགས་ཀྱི་ཆོ་ག་ཞིབ་མོ་སོགས་
ནས་གསུངས་པའི་ཡན་ལག་བརྒྱད་པའི་བསྙེན་གནས་ཞེས་པ་དང་། ཡན་ལག་
བརྒྱད་པའི་གསོ་སྦྱོང་ཞེས་བཤད་པ་རྣམས་སོ་ཐར་རིས་བརྒྱད་ཀྱི་ནང་ཚན་གྱི་
བསྙེན་གནས་ལ་གོ་ན་ནོར་བ་ཤིན་ཏུ་ཆེ་བས་དེ་དག་གི་དབྱེ་བ་ཕྱེད་པར་བྱ་སྟེ།
སྨན་བླའི་མདོ་དང་དོན་ཞགས་སོགས་ནས་བཤད་པ་དེ་ནི་ཐེག་ཆེན་གྱི་གསོ་སྦྱོང་
ཡིན་ལ། ཐེག་ཆེན་གསོ་སྦྱོང་གི་སྡོམ་པ་དང་བསྙེན་གནས་ཀྱི་སྡོམ་པ་གཉིས་གང་
ལ་བླང་བའི་ཡུལ་མི་འདྲ། གང་གིས་ལེན་པའི་རྟེན་མི་འདྲ། བསམ་པ་གང་གིས་
ལེན་པའི་ཀུན་སློང་མི་འདྲ། གང་བླང་བའི་ཆོ་ག་མི་འདྲ། བླངས་པའི་དགོས་པ་མི་
འདྲའོ། །གང་ལ་བླང་བའི་ཡུལ་མི་འདྲ་སྟེ། ཐེག་ཆེན་གསོ་སྦྱོང་གི་སྡོམ་པ་བླང་
བའི་ཡུལ་ནི་བྱང་སེམས་ཀྱི་སྡོམ་ལྡན་ཞིག་དགོས་ཏེ། གཞན་ལ་བྱང་སེམས་ཀྱི་
སྡོམ་པ་འབོགས་པ་ལ་འབོགས་པ་པོ་རང་ཉིད་བྱང་སེམས་ཀྱི་སྡོམ་པ་དང་ལྡན་
དགོས་ པར་ བྱང་སའི་ཚུལ་ ཁྲིམས་ལེའུ་དང་། སྡོམ་པ་ཉི་ཤུ་པ་དང་། ལམ་སྒྲོན་
82 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
སོགས་གཞུང་མང་པོ་ནས་བཤད་དོ། །བསྙེན་གནས་ཀྱི་སྡོམ་པ་ནི་གོང་དུ་བཤད་
པ་ལྟར་དགེ་སློང་དང་དགེ་ཚུལ་སོགས་སོ་ཐར་གྱི་སྡོམ་ལྡན་གང་ཡང་རུང་བ་ལས་
བླང་ཆོག་པས་སོ། །གང་གིས་ལེན་པའི་རྟེན་མི་འདྲ་སྟེ། ཐེག་ཆེན་གསོ་སྦྱོང་ནི་ལྷ་
དང་ཀླུ་ལ་སོགས་པས་ཀྱང་ལེན་དུ་རུང་ལ། བསྙེན་གནས་ཀྱི་སྡོམ་པ་ནི་མིའི་རྟེན་
ལ་མ་གཏོགས་ལྷ་དང་ཀླུ་ལ་སོགས་པའི་རྟེན་ལ་མི་སྐྱེ་བས་སོ། །བསམ་པ་གང་
གིས་ལེན་པའི་ཀུན་སློང་མི་འདྲ་སྟེ། ཐེག་ཆེན་གསོ་སྦྱོང་གི་སྡོམ་པ་ནི་སེམས་ཅན་
གྱི་དོན་དུ་རྫོགས་བྱང་སྒྲུབ་པར་འདོད་པའི་བསམ་པ་ཅན་ཞིག་གིས་ལེན་དགོས་
ལ། བསྙེན་གནས་ཀྱི་སྡོམ་པ་ནི་ངེས་འབྱུང་གི་བསམ་པས་བླང་ཆོག་པར་སྔར་
བཤད་པ་ལྟར་རོ། །གང་བླང་བའི་ཆོ་ག་མི་འདྲ་སྟེ། ཐེག་ཆེན་གསོ་སྦྱོང་ནི་སྔོན་གྱི་
དེ་བཞིན་གཤེགས་པ་རྣམས་ཀྱི་སྤྱོད་པའི་རྗེས་སུ་སློབ་པར་ཁས་ལེན་པ་ཡིན་ལ།
བསྙེན་གནས་ཀྱི་སྡོམ་པ་ནི་འཕགས་པ་དགྲ་བཅོམ་པ་རྣམས་ཀྱི་སྤྱོད་པའི་རྗེས་སུ་
སློབ་པར་ཁས་ལེན་པ་ཡིན་པས་ལེན་པའི་ཆོ་ག་མི་འདྲ་ཞིང་། བསམ་པའི་གོ་ཆ་
བགོ་ཚུལ་ལ་ནི་ནམ་མཁའ་དང་ལག་མཐིལ་ལྟ་བུའི་ཁྱད་ཡོད་དོ། །བླངས་པའི་
དགོས་པ་མི་འདྲ་སྟེ། ཐེག་ཆེན་གྱི་གསོ་སྦྱོང་ནི་སེམས་ཅན་ཐམས་ཅད་འཁོར་
བའི་སྡུག་བསྔལ་ལས་སྒྲོལ་བའི་ཕྱིར་དུ་ལེན་པ་ཡིན་པར་མ་ཟད། འདི་གཙོ་ཆེར་
བྱ་རྒྱུད་ནས་བཤད་པའི་ལྷའི་རྣལ་འབྱོར་གྱི་བོགས་འདོན་ཁྱད་པར་ཅན་ཞིག་ཡིན་
ཏེ། དེའི་ཚུལ་ནི་འདིར་བྲི་བ་སྐབས་སུ་མ་བབ་པས་བཞག་གོ །བསྙེན་གནས་ཀྱི་
སྡོམ་པ་ནི་དེ་ལྟ་བུའི་ཕྱིར་མིན་པ་ཆོ་ག་ཉིད་ལ་གསལ་ལོ། ། །
གཉིས་པ་བསྙེན་གནས་ཀྱི་སྡོམ་པ་ལེན་པའི་ཆོ་ག་ཇི་ལྟར་བྱ་བའི་ཚུལ་ནི།
སྟོན་པའི་སྐུ་གཟུགས་ཀྱི་སྤྱན་སྔར་མཆོད་པ་ཅི་འབྱོར་བཤམས་ལ་སྔ་དྲོ་ལག་རིས་
83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མཐོང་ཙམ་ལ་མཆིལ་ལྷམ་ཕུད། ཁྲུས་བྱས་ཤིང་གཙང་སྦྲ་དང་ལྡན་པས་གོས་
གཙང་མ་བགོས་ཏེ། ཐོག་མར་སྟོན་པ་ལ་ཕྱག་གསུམ་བཙལ། དེ་ནས་བླ་མ་ལ་
ཕྱག་གསུམ་བཙལ་ཏེ། བླ་མའི་མདུན་དུ་པུས་མོ་གཡས་པའི་ལྷ་ང་ས་ལ་བཙུགས་
པའམ། ཙོག་ཙོག་པུ་གང་བདེར་འདུག །ཐལ་མོ་སྙིང་གར་སྦྱར་ཏེ་གནས་པ་ལ།
བླ་མས་དལ་འབྱོར་རྙེད་དཀའ་འཆི་བ་མི་རྟག་པ་ལས་རྒྱུ་འབྲས་འཁོར་བའི་ཉེས་
དམིགས་རྣམས་བློ་འཁུལ་ངེས་སུ་བཤད་ནས་ངེས་འབྱུང་གི་བསམ་པ་བརྟན་པོ་
བསྐྱེད། དལ་འབྱོར་ལ་སྙིང་པོ་བླང་བའི་ཐབས་མཆོག་ཏུ་གྱུར་པ་དམ་པའི་ཆོས་
ཁོ་ན་ཡིན་ཚུལ་དང་། ཆོས་ཀྱི་ནང་ནས་ཀྱང་སྟོན་པ་ཐུགས་རྗེ་ཅན་དེས་ཁྱིམ་པ་
རྣམས་ལ་ཆེད་དུ་གནང་བ་ནི་བསྙེན་གནས་ཡན་ལག་བརྒྱད་པའི་ཁྲིམས་འདི་ཡིན་
ཚུལ་དང༌། ཁྱིམ་པས་བསྙེན་གནས་ཡན་ལག་བརྒྱད་པའི་ཁྲིམས་འདི་བསྲུངས་ན་
ཕན་ཡོན་ཚད་མེད་པ་ནི། གནས་འཇོག་གི་མདོ་ལས། རྒྱ་མཚོ་ཆེན་པོའི་ཆུ་བུམ་
པའི་ཚད་ཀྱིས་གཟུང་བར་ནུས་ཀྱི། བསྙེན་གནས་ཀྱི་ཕན་ཡོན་གྱི་ཚད་གཟུང་མི་
ནུས་པ་དང་། འཛམ་བུའི་གླིང་འདི་དགྲ་བཅོམ་པ་ཤ་སྟག་གིས་གང་བ་ལ་གསེར་
དང་དངུལ་དང་ཨིནྡྲ་ནཱི་ལ་དང་རྡོའི་སྙིང་པོ་དང་བྱུ་རུ་དང་མུ་ཏིག་ལ་སོགས་པ་
འཇིག་རྟེན་གྱི་རིན་པོ་ཆེ་ཐམས་ཅད་དང་། ཟས་གོས་གནས་མལ་སོགས་མཐུན་
པའི་ཡོ་བྱད་ཐམས་ཅད་ཀྱིས་ཇི་སྲིད་འཚོའི་བར་དུ་རྒྱུན་མ་ཆད་པར་ཕུལ་བ་བས།
བསྙེན་གནས་ཡན་ལག་བརྒྱད་པའི་ཁྲིམས་ཉིན་གཅིག་བསྲུངས་པ་ཕན་ཡོན་ཆེ་
བར་གསུངས་ཏེ། དེ་ནི་གནས་སྐབས་ཀྱི་ཕན་ཡོན་ཡིན་ལ། མཐར་ཐུག་གི་ཕན་
ཡོན་ནི་ད་ལྟ་བསྙེན་གནས་གཙང་མ་ལན་ཅིག་བསྲུངས་ན། སངས་རྒྱས་བྱམས་
པའི་བསྟན་པ་ལ་འབྲས་བུ་འཐོབ་པར་བཤད་དེ། བྱམས་པ་ལུང་བསྟན་པའི་མདོ་
- 84 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལས། བཅུ་བཞི་དང་ནི་བཅོ་ལྔ་དང་། །དེ་བཞིན་ཟླ་གཅིག་ཚེས་བརྒྱད་དང་། །ཆོ་
འཕྲུལ་ གྱི་ནི་ཟླ་བ་ལ། །ཡན་ལག་བརྒྱད་ལེགས་མཉམ་བཞག་ཅིང་། །བསྙེན་
གནས་གསོ་སྦྱོང་བྱས་ན་ནི། །ང་ཡི་བསྟན་ལ་ལྷགས་སོ་ཞེས། །དོན་འདི་རབ་ཏུ་
གསུངས་བར་གྱུར། །ཅེས་ གསུངས་ཤིང་། བཅོམ་ལྡན་འདས་ཀྱིས། ཟླ་བ་ཡར་
གྱི་ཚེས་བརྒྱད་དང་། །ཆོ་འཕྲུལ་གྱི་ནི་ཟླ་བ་ལ། །བསྙེན་གནས་ཡན་ལག་བརྒྱད་
བསྲུངས་ན། །དེ་ནི་ ང་ དང་འདྲ་བར་ འགྱུར། །ཞེས་ ཕན་ཡོན་མཐའ་ ཡས་ པར་
གསུངས་པའི་ཚུལ་རྣམས་བཤད་ནས་ངེས་འབྱུང་དང་སྤྲོ་བ་ཆེན་པོའི་སྒོ་ནས་
བསྙེན་གནས་ཀྱི་སྡོམ་པ་ལེན་འདོད་དང་། རང་གཅིག་པུའི་ཆེད་ཙམ་མིན་པར་
མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་སྒྲུབ་
འདོད་དང༌། དེའི་ཕྱིར་དུ་དཀོན་མཆོག་གསུམ་ལ་སྙིང་ནས་སྐྱབས་སུ་སོང་སྟེ་
བསྙེན་གནས་ཡན་ལག་བརྒྱད་པའི་སྡོམ་པ་བླངས་ལ་དེའི་སྤང་བྱ་མཐའ་དག་
སྤོང་། གཉེན་པོ་རྣམས་རྒྱུད་ལ་བསྐྱེད་ནས་ལེགས་པར་བསྲུང་སྙམ་པ་གྱིས་ལ་
རྗེས་ཟློས་གྱིས་ཞེས་བརྡ་སྤྲད་ནས་སྔར་ནས་ཆོས་འབྲེལ་ཡོད་ན་སློབ་དཔོན་ཞེས་
བརྗོད། མེད་ན་བཙུན་པ་དགོངས་སུ་གསོལ། བདག་མིང་འདི་ཞེས་བགྱི་བ་དུས་
འདི་ནས་བཟུང་སྟེ་ཇི་སྲིད་འཚོའི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་
ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་
སུ་མཆིའོ། །ཚོགས་རྣམས་ཀྱི་མཆོད་དགེ་འདུན་ལ་སྐྱབས་སུ་མཆིའོ། །བདག་
མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་
བསྙེན་ གནས་ ཡན་ ལག་ བརྒྱད་ པར་ བཙུན་ པས་ གཟུང་དུ་ གསོལ། ཞེས་ལན་
གསུམ་ བརྗོད། གསུམ་ པ་ ལ་ སྐྱབས་ བརྗོད་ དང༌། བདག་ བརྗོད་ དང༌། གཞན་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བརྗོད་གསུམ་ལས། སྐྱབས་བརྗོད་པ་དང་བདག་བརྗོད་གཉིས་རྫོགས་པ་དང་
མཉམ་དུ་བསྙེན་གནས་ཀྱི་སྡོམ་པ་སྐྱེ་བ་ཡིན་པས་དེ་ལྟར་དུ་བརྡ་སྤྲད་ལ་གསུམ་
པའི་ མཇུག་ཏུ་སློབ་དཔོན་ གྱིས་ གཟུང་ དུ་ གསོལ་ཞེས་བརྗོད། དེ་ནས་ ཐབས་
ལེགས་ བྱའོ། །བསྙེན་ གནས་ ཀྱི་ སྡོམ་ པའི་ ཆོ་ ག་ ལ་ བརྗོད་ པ་ གསུམ་ དུ་ བྱེད་
ལུགས་ནི་བཙུན་པ་དགོངས་སུ་ གསོལ་ཞེས་པ་ནས་དགེ་འདུན་ལ་སྐྱབས་ སུ་
མཆིའོ་ཞེས་པའི་བར་སྐྱབས་བརྗོད་པ་དང་། དུས་འདི་ནས་ཞེས་པ་ནས་ཡན་
ལག་བརྒྱད་ པར་ ཞེས་ པའི་ བར་ བདག་ བརྗོད་ པ་ དང་། བཙུན་ པས་ གཟུང་དུ་
གསོལ་ཞེས་པ་གཞན་བརྗོད་པའོ། །སྡོམ་པའི་ཚིག་བྱེད་པའི་ཚེ་སློབ་དཔོན་གྱི་
རྗེས་སུ་ཚིག་མ་ནོར་བར་ལྷག་ཆད་མེད་པར་རྗེས་ཟློས་བྱ་དགོས་ཀྱི། སློབ་དཔོན་
གྱི་སྔོན་ལ་བརྗོད་པ་དང་། མཉམ་དུ་བརྗོད་པ་སོགས་བྱས་ན་སྡོམ་པ་མི་སྐྱེའོ། །
སྡོམ་པ་རྣམ་དག་སྐྱེ་བ་ལ་ལེན་པའི་སྔོན་དུ་ངེས་འབྱུང་གི་བསམ་པ་དང༌། ལེན་
དུས་སུ་ཆོ་ག་ལྷག་ཆད་མེད་པར་རྗེས་ཟློས་བྱས་པ་དང་། ཆོ་ག་ལན་གསུམ་པའི་
བདག་བརྗོད་རྫོགས་པ་དང་མཉམ་དུ་སྡོམ་པ་ཐོབ་བློ་སྐྱེས་པ་ཤིན་ཏུ་གལ་ཆེ་བས་
དེ་ལྟར་དུ་བརྡ་འཕྲོད་ངེས་སུ་བྱ་དགོས་སོ། །དེ་ནས་སྡོམ་པ་ཐོབ་པས་མི་ཆོག་
བསྲུང་དགོས། བསྲུང་ ལུགས་ ཀྱང་ སྔོན་གྱི་དགྲ་བཅོམ་པ་རྣམས་ ཀྱིས་ སྤང་ བྱ་
བརྒྱད་པོ་ཡིད་ཀྱིས་སྤངས་ཏེ་ལུས་ངག་གིས་སླར་ལོག་པ་དེ་བཞིན་དུ་བདག་གིས་
ཀྱང་སྤང་བྱ་ཡན་ལག་བརྒྱད་ཆར་གཏོགས་དང་བཅས་པ་དེ་རིང་ཉིན་ཞག་ཕྲུགས་
འདི་ལ་ཡིད་ཀྱི་ཚུལ་བཞིན་དུ་སྤོང་ཞིང་ལུས་ངག་གིས་སླར་ལྡོག་པར་བྱའོ་སྙམ་
པའི་སྒོ་ནས་རྗེས་ཟློས་གྱིས་ཞེས་བརྡ་སྤྲད་ལ། སློབ་དཔོན་དགོངས་སུ་གསོལ།
ཇི་ལྟར་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་སྲོག་གཅོད་
- 86 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པ་སྤངས་ཏེ། སྲོག་གཅོད་པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་
བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་སྲོག་
གཅོད་པ་སྤངས་ཏེ། སྲོག་གཅོད་པ་ལས་སླར་ལྡོག་པར་བགྱིའོ། །ཡན་ལག་དང་
པོ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་བསླབ་
བོ། །རྗེས་སུ་བསྒྲུབ་བོ། །རྗེས་ སུ་བགྱིད་དོ། །གཞན་ཡང་ ཇི་ ལྟར་ འཕགས་ པ་
དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ་དང་། མི་
ཚངས་པར་སྤྱོད་པ་དང༌། རྫུན་དུ་སྨྲ་བ་དང་། འབྲུའི་ཆང་དང་བཅོས་པའི་ཆང་
མྱོས་པར་འགྱུར་བ་བག་མེད་པའི་གནས་དང༌། གླུ་གར་དང་། རོལ་མོའི་སྒྲ་དང༌།
ཕྲེང་བ་དང་། སྤོས་ཉུག་པ་དང་། རྒྱན་དང་ཁ་དོག་འཆང་བ་དང་། ཁྲི་སྟན་མཐོན་
པོ་དང་། ཁྲི་སྟན་ཆེན་པོ་དང་། དུས་མ་ཡིན་པའི་ཁ་ཟས་སྤངས་ཏེ་དུས་མ་ཡིན་
པའི་ ཁ་ ཟས་ ལས་ སླར་ལྡོག་ པར་ བགྱིའོ། །ཡན་ལག་བརྒྱད་པ་འདིས་ བདག་
འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་བསླབ་བོ། རྗེས་སུ་
བསྒྲུབ་བོ། །རྗེས་སུ་བགྱིད་དོ། །ཞེས་ལན་ཅིག་བརྗོད་ལ་ཐབས་ལེགས་བྱའོ། །
བསྙེན་གནས་ཀྱི་སྡོམ་པ་འདི་བླ་མ་ལས་ལེན་དགོས་པ་ནི་ད་ལྟར་གྱི་ཆོ་ག་ཉེས་
མེད་ཕུན་ཚོགས་ཀྱི་སྒོ་ནས་སོ་ཐར་རིས་བརྒྱད་ཀྱི་སྡོམ་པ་གང་ལེན་ཀྱང་བླ་མ་
ལས་ལེན་དགོས་པར་འདུལ་བ་ལུང་ལས་ནན་ཏན་དུ་གསུངས་ཤིང་། མངོན་པ་
མཛོད་ནས་ཀྱང་གཞན་ལས་ནོད་དགོས་པར་གསུངས་ཏེ། མཛོད་ལས། དམའ་
བར་ འདུག་ སྨྲས་ བཟླས་ པ་ ཡིས། །མི་ བརྒྱན་ ནམ་ནི་ནངས་ པར་ དུ། །བསྙེན་
གནས་ ཡན་ ལག་ ཚང་ བར་ ནི། །ནངས་ པར་ གཞན་ ལས་ནོད་ པར་ བྱ། །ཞེས་
གསུངས་ཤིང་། དེའི་ཐད་ཀྱི་རང་འགྲེལ་ལས། དམའ་བར་འདུག་པ་ནི་ཙོག་ཙོག་
87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པུར་འདུག་པའམ་པུས་མོ་བཙུགས་ནས་ཐལ་མོ་བསྣོལ་བའམ་ཐལ་མོ་སྦྱར་བ་སྟེ།
ནད་པ་ནི་མ་གཏོགས་སོ། །མ་གུས་པ་ལ་ནི་སྡོམ་པ་མི་སྐྱེའོ། །འབོག་པ་པོས་ཚིག་
མ་སྨྲས་པར་སྔར་ཡང་སྨྲ་བའི་མི་བྱ་ལ། ཁ་མཉམ་དུ་སྨྲ་བར་ཡང་མི་བྱ་སྟེ། དེ་
ལྟར་ན་འདི་གཞན་ལས་མནོས་པ་ཡིན་གྱི། གཞན་དུ་འབོག་པ་དང་ནོད་པ་འགྲུབ་
པར་མི་འགྱུར་རོ། །ཞེས་གསུངས་པ་ལྟར་རོ། །ཇི་སྲིད་འཚོའི་བར་དུ་ཟླ་བ་བྱུང་ངོ་
ཅོག་གི་ཚེས་བརྒྱད་ལ་བསྙེན་གནས་བསྲུང་བར་འདོད་པའམ། ཟླ་བ་བྱུང་ངོ་ཅོག་
གི་ཚེས་བརྒྱད་དང༌། ཉ་དང༌། གནམ་སྟོང་རྣམས་ལ་བསྙེན་གནས་བསྲུང་བར་
འདོད་ན་བླ་མའི་དྲུང་དུ་ལེན་པའི་ཚེ་དུས་འདི་ནས་བཟུང་སྟེ་ཇི་སྲིད་འཚོའི་བར་དུ་
ཟླ་བ་བྱུང་ངོ་ཅོག་གི་ཉ་དང་གནམ་སྟོང་དང་ཚེས་བརྒྱད་ལ་བསྙེན་གནས་ཡན་
ལག་བརྒྱད་པ་སློབ་དཔོན་གྱིས་གཟུང་དུ་གསོལ། ཞེས་བརྗོད། གཞན་མ་ཆོ་ག་
སྔ་ཕྱི་རྣམས་གོང་དང་འདྲའོ། །ཆོ་འཕྲུལ་གྱི་ཟླ་བ་ལ་བསྙེན་གནས་བསྲུང་བར་
འདོད་ན་ཆོ་འཕྲུལ་གྱི་ཟླ་བའི་ཚེས་རེ་རེ་ལ་ཞེས་བརྗོད་དོ། །དེ་ལྟར་དུ་སྡོམ་པ་
བླང་དུ་རུང་བ་ནི། མཛོད་འགྲེལ་ལས། གང་གིས་ཚེས་བརྒྱད་ལ་རྟག་ཏུ་བསྙེན་
གནས་ལ་གནས་པར་བྱའོ་ཞེས་སྔོན་ཡང་དག་པར་བླང་བར་བྱས་པ་དེས་ནི་ཟས་
ཟོས་ནས་ཀྱང་ནོད་པར་བྱའོ། །གཞན་ལས་ནོད་པར་བྱའོ། བདག་ཉིད་ལས་ནི་མ་
ཡིན་ཏེ་གཞན་ལ་ལྟོས་པས་ནི་རྐྱེན་ཡོད་ཀྱང་མི་འདའ་བར་བྱ་བའི་ཕྱིར་རོ། །ཞེས་
གསུངས་པ་ལྟར་རོ། །བསྙེན་གནས་ཀྱི་སྡོམ་པ་ནི་ཉིན་ཞག་གཅིག་གི་མཐའ་ཅན་
ཡིན་པས་ཆོ་འཕྲུལ་གྱི་ཟླ་བ་ལ་བསྙེན་གནས་བསྲུང་བར་ཁས་བླངས་པ་དེས་ཉིན་
ཞག་གཅིག་པའི་སྡོམ་པ་ཉིན་ཞག་བཅོ་ལྔའི་བར་དུ་བཟླས་ཏེ་བླངས་པ་ཡིན་ལ།
ཉིན་ཞག་རེ་རེ་ལ་བསྙེན་གནས་ཀྱི་སྡོམ་པ་རེ་རེ་སྐྱེ་ཞིང་དེ་བསྲུང་བ་ཡིན་ནོ། །
- 88 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བསྙེན་གནས་ ཀྱི་སྡོམ་པ་ཉིན་ཞག་གི་མཐའ་ཅན་ཡིན་པ་ནི། མཛོད་ལས། ཇི་
སྲིད་འཚོ་དང་ཉིན་ཞག་ཏུ། །སྡོམ་པ་ཡང་དག་བླང་བར་བྱ། །ཞེས་བསྙེན་གནས་
ཀྱི་སྡོམ་པ་ཉིན་ཞག་གི་མཐའ་ཅན་དང་། དྲག་ཞན་བར་མ་སོ་ཐར་རིས་བདུན་པོ་
ཇི་ སྲིད་ འཚོའི་མཐའ་ཅན་ཡིན་ པར་གསུངས་ པ་ ཡིན་ཏེ། དེའི་ ཐད་ཀྱི་མཛོད་
འགྲེལ་ལས། བསྙེན་གནས་ཀྱི་སྡོམ་པ་ནི་ཉིན་ཞག་ཏུའོ་ཞེས་བྱ་བ་དེ་ལྟར་ངེས་
སོ། །ཅིའི་ ཕྱིར་ཞེ་ན། དུས་ ཀྱི་མཐའ་ནི་ གཉིས་ཏེ། སྲོག་གི་ མཐའ་ དང༌། ཉིན་
ཞག་ གི་མཐའོ། །ཟླ་བ་ཕྱེད་ ལ་སོགས་པ་ནི་ཉིན་ཞག་འདས་པས་སོ། །ཞེས་
མ=མ་ལ་ལ་ཙ། །
གསུངས་པ་ལྟར་རོ། །
གསུམ་པ་བསྙེན་གནས་ཀྱི་སྡོམ་པ་ལ་སྒྲས་བརྗོད་རིགས་དང་བར་མ་དགེ་
བའི་དབྱེ་བ་ཇི་ལྟར་ཡོད་ཚུལ་ནི། བསྙེན་གནས་ཀྱི་སྡོམ་པ་ནི་ཉིན་ཞག་གི་མཐའ་
ཅན་ཡིན་པས་དུས་ཐུང་བ་དང་། སོ་ཐར་རིས་བརྒྱད་ཀྱི་ནང་ནས་དམའ་ཤོས་ཡིན་
པས་རིས་གཅིག་ཏུ་གསུངས་ལ། སྒྲས་བརྗོད་རིགས་ཀྱི་སྒོ་ནས་དབྱེ་ན། རྟེན་གྱི་
སྒོ་ནས་ཕ་མ་གཉིས་སུ་དབྱེ་བ་དང་། དུས་ཀྱི་སྒོ་ནས་ཉིན་ཞག་རིལ་པོ་སྲུང་བ་
དང༌། ཉིན་མོ་ཙམ་སྲུང་བ་དང་། མཚན་མོ་ཙམ་སྲུང་བ་དང་། ཡན་ལག་གི་སྒོ་
ནས་ཡན་ལག་སྣ་རེ་ཙམ་སྲུང་བ་དང་། ཕལ་ཆེར་སྲུང་བ་དང་། ཡོངས་རྫོགས་
སྲུང་བ་སོགས་ཡོད་ལ། ཉིན་མོ་སྲུང་མི་ནུས་པར་མཚན་མོ་ཙམ་སྲུང་བ་དང༌།
མཚན་མོ་སྲུང་མི་ནུས་པར་ཉིན་མོ་ཙམ་སྲུང་བ་དང་། སྲོག་གཅོད་སོགས་སྣ་རེ་རེ་
ཙམ་སྲུང་བ་དེ་དག་ནི་བསྙེན་གནས་ཀྱི་སྡོམ་པ་དངོས་མིན་ཡང་བསྙེན་གནས་ཀྱི་
སྡོམ་པའི་བར་མ་དགེ་བ་དང་ལེགས་སྤྱད་ཙམ་དུ་གསུངས་ཤིང༌། དེ་ཙམ་སྲུང་
བའང་ ཕན་ཡོན་ཆེ་བར་གསུངས་ཏེ། ལུང་ཀོ་ལྤགས་ཀྱི་གཞི་ལས། གྲོ་བཞིན་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྐྱེས་རྣ་བ་བྱེ་བ་རི་རྒྱ་མཚོར་ཕྱིན་ནས་མཚོའི་འགྲམ་དུ་འཁྱམས་ཏེ་སོང་སོང་བ་ན།
ལྕགས་ཀྱི་གྲོང་ཁྱེར་ཆེན་པོ་ཞིག་གི་སྒོ་ན་སྐྱེས་བུ་གནག་ལ་ཆེ་བ་མིག་དམར་བ།
བྱིན་སྙིང་རློ་བ། དབྱུག་པ་ཐོགས་པ་ཞིག་མཐོང་ནས། ཀྱེ་ནང་རྗེ། འདི་ན་ཆུ་ཡོད་
དམ། ཅང་མི་སྨྲའོ། །ནང་དུ་ཞུགས་ནས་ཆུ་ ཆུ་ཞེས་སྒྲ་ཕྱུང་བ་དང་། ཡི་དྭགས་
སྡོང་དུམ་ཚིག་པ་འདྲ་བ། ལྷོ་རི་སུལ་ཙམ། ཁ་ཁབ་མིག་ཙམ་ཡོད་པ་བརྒྱ་སྟོང་དུ་
མས་བསྐོར་ནས་གྲོ་བཞིན་སྐྱེས་སྙིང་རྗེ་དང་ལྡན་པ་ཁྱོད་ཀྱིས་བདག་ཅག་སྒོམ་པ་
ལ་ཆུ་བླུད་ཅིག །བདག་ཀྱང་སྐོམ་ན། བདག་གིས་ཆུ་བླུད་དུ་ག་ལ་ཡོད། དེ་དག་
ན་རེ། འདི་ན་ཆུ་ག་ལ་ཡོད། བདག་ཅག་གིས་ལོ་བཅུ་གཉིས་སུ་ཆུའི་མིང་དེང་
ཐོས་སོ། ཁྱེད་ལས་གང་གིས་འདིར་སྐྱེས། འཛམ་བུ་གླིང་པའི་མི་རྣམས་ཡིད་ཆེས་
པར་དཀའ་བས་ཡིད་མི་ཆེས་སོ། །ངས་མངོན་སུམ་དུ་མཐོང་ན་ཅི་སྟེ་ཡིད་མི་ཆེས།།
ནད་མེད་རྒྱགས་པས་མྱོས་པ་དང༌། །ལང་ཚོ་ལོངས་སྤྱོད་དྲེགས་མྱོས་ཏེ། །སྦྱིན་པ་
ཅི་ཡང་མ་བཏང་བས། །བདག་ཅག་ཡི་དྭགས་འཇིག་རྟེན་ལྷགས། །ཡི་དྭགས་ཀྱི་
གྲོང་ཁྱེར་དུ་ཞུགས་པ་ལ་གསོན་པོར་འགྲོ་བ་གང་ཡང་མེད་ཀྱི། ཁྱོད་བསོད་
ནམས་ཆེ་བས་སོང་ཞིག །དེ་སོང་བ་དང་ཉི་མ་ནུབ་ཀར་གཞལ་མེད་ཁང་ཞིག་ན་
ལྷ་མོ་གཟུགས་བཟང་བ་བཞི་དང༌། སྐྱེས་བུ་གཟུགས་བཟང་བ་བཞི་ལྷན་ཅིག་རྩེ་
བ་མཐོང་ནས། ལྷའམ་ཀླུ་ཞིག་ཡིན་ནོ་སྙམ་སྟེ། བདག་བཀྲེས་སོ། །སྐོམ་མོ། །དེ་
དག་གིས་ཁྲུས་བྱས་ནས་ཟན་བྱིན་ཏེ། གཞལ་མེད་ཁང་དེར་ཉི་མ་མ་ཤར་གྱི་བར་
དུ་ འདུག་ པ་ དང་། དེ་ དག་ ན་རེ། ཉེས་དམིགས་ འབྱུང་ གིས་ བྱུང་ ཞིག །དེས་
མཐའ་ཞིག་ཏུ་སོང་བ་དང་། གཞལ་མེད་ཁང་དང་བུ་མོ་བཞི་མི་སྣང་ནས། ཁྱི་སྲེ་
བོ་བཞི་བྱུང་སྟེ། དེ་དག་གིས་སྐྱེས་པ་དེ་ཁ་བུབ་ཏུ་བསྙལ་ཏེ། རྒྱབ་ཀྱི་ཤ་པགས་
- 90 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཁམ་ཚད་ཁམ་ཚད་དུ་བཅད་ཅིང་ཉི་མ་ནུབ་ཀྱི་བར་དུ་ཟོས་སོ། །དེའི་འོག་ཏུ་སྔར་
བཞིན་གྱུར་ནས། ཁྱེད་ལས་གང་གིས་འདིར་སྐྱེས། འཛམ་བུ་གླིང་པ་སོགས་འདྲ།
བདག་གནས་པའི་གྲོང་གི་ཤན་པ་ཡིན་པ་ལ། ཀཱ་ཏྱ་ཡ་ནས། ཁྱོད་སྲོག་གཅོད་
སྤོངས་ཤིག །མ་སྤངས་པ་དང་། ཁྱོད་ལུག་ཉིན་པར་རམ། ནུབ་མོ་གསོད། ཉིན་
པར་ རོ། །འོ་ན་ནུབ་མོ་ ཅི་ སྟེ་ ཚུལ་ ཁྲིམས་མི་ལེན། དེས་ནུབ་མོ་ ཚུལ་ ཁྲིམས་
མནོས་པས་འདི་ལྟ་བུའི་བདེ་བ་མྱོང་། ཉིན་པར་སྲོག་གཅད་པས་འདི་ལྟ་བུའི་
སྡུག་བསྔལ་མྱོང་ངོ༌། ཁྱོད་ཀྱིས་བདག་གི་བུ་ཤན་པ་བགྱིད་པ་དེ་ལ། ཁྱོད་ཀྱི་ཕ་
ངས་མཐོང་སྟེ། ལས་འདིས་སྡུག་བསྔལ་མྱོང་གིས་སྡིག་པ་སྤོངས་ཤིག་ཅེས་ཟེར་
རོ། །ཞེས་གསུངས་ཤིག །ཀྱེ་ཁྱོད་ཀྱིས་ཁོ་བོ་ལ་འཛམ་བུ་གླིང་པའི་མི་རྣམས་
ཡིད་ཆེས་དཀའོ་ཞེས་མ་སྨྲས་སམ། ཡིད་ཆེས་པར་མི་འགྱུར་རོ། །གལ་ཏེ་ཡིད་མི་
ཆེས་ན། དེ་ལ་ཕ་ན་རེ། རལ་གྲིས་བསད་པའི་སའི་འོག་ན་གསེར་བུམ་པ་གང་
བཞག་གིས། དེ་ཕྱུང་ལ། བདག་ཉིད་ཡུན་དུ་བདེ་བ་དང༌། དུས་དུས་སུ་ཀཱ་ཏྱཱ་ཡ་
ན་ལ་བསོད་སྙོམས་ཕུལ་ལ། བདག་གི་མིང་ནས་སྨོས་ཏེ་ཡོན་བསྔོ་བ་གྱིས་དང་།
ལས་དེ་བསྲབས་པར་འགྱུར་རོ། །ཞེས་གསུངས་ཤིག །དེ་སོང་བ་ལས། ཉི་མ་
འཆར་ཀའི་དུས་ སུ་ གཞལ་མེད་ ཁང་ གཞན་ཞིག་ན་ ལྷ་ མོ་ཞིག་དང་ སྐྱེས་ པ་
གཟུགས་བཟང་བ་ཞིག་ལྷན་ཅིག་རྩེ་བ་མཐོང་ནས་འོངས་པ་ལེགས་སོ། །མི་སྐོམ་
མམ། མི་བཀྲེས་སམ། ལྷའམ་ཀླུ་ཞིག་ཡིན་ནོ་སྙམ་སོགས་སྔར་བཞིན་ཏེ། ཉི་མ་
ནུབ་ཁར། འདིར་ཉེས་དམིགས་འབྱུང་གིས་བྱུང་ཞིག་དེས་མཐའ་ཞིག་ཏུ་བསྡད་
པ་དང༌། གཞལ་མེད་ཁང་དང་བུད་མེད་མི་སྣང་ནས། སྲིན་གྱི་བུད་མེད་ཆེན་མོ་
ཞིག་བྱུང་སྟེ་སྐྱེས་པ་དེའི་ལུས་ལ་ལན་བདུན་དུ་དཀྲིས་ནས། ཉི་མ་ཤར་གྱི་བར་དུ་
-91-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཀླད་རྒྱས་ཟ་བར་བྱེད་དོ། །ཉི་མ་ཤར་བ་དང་སྔར་བཞིན་གྱུར་ནས་དྲིས་པས།
གནས་པའི་གྲོང་གི་བྲམ་ཟེ་བྱི་བོ་བྱེད་པ་ལ། ཀཱ་ཏྱ་ཡ་ནས་ཉིན་མོ་ཚུལ་ཁྲིམས་
སྲུང་དུ་བཅུག་པ་ལས་འདི་ལྟར་རོ། ཁྱོད་ཀྱིས་བདག་གི་བུ་བྱི་བོ་བྱེད་པ་ལ་དེ་
སྤོངས། ཡིད་མི་ཆེས་ན་མེ་ཐབ་ཀྱི་འོག་ན་གསེར་བུམ་པ་གང་ཡོད་པས། ཀཱ་ཏྱ་ཡ་
ན་ལ་བསོད་སྙོམས་ཕུལ་སོགས་འདྲ། དེ་ནས་སོང་བ་དང་། བུད་མེད་གཟུགས་
བཟང་མོ་ཞིག་གིས་ཁྲིའི་རྐང་པ་བཞི་ལ་ཡི་དྭགས་བཞི་བཏགས་འདུག་གོ །དེས་
དེ་རྒྱང་རིང་པོ་ནས་མཐོང་སྟེ། འོངས་པ་ལེགས་སོ། །མི་སྐོམ་མམ། མི་བཀྲེས་
སམ། ལྷ་མོའམ་ཀླུ་མོ་ཞིག་གོ་སྙམ་ནས། བཀྲེས་སོ། །སྐོམ་མོ། །དེས་དེ་ལ་ཟན་
བྱིན་ཏེ། ཡི་དྭགས་འདི་དག་ལ་ཅུང་ཟད་ཀྱང་མ་སྦྱིན་ཅིག་ཅེས་སྨྲས་ནས་གཞལ་
མེད་ཁང་གི་ནང་དུ་ཞུགས་ཏེ་འདུག་གོ །དེ་དག་གིས་བསླངས་པས་ཁམ་རེ་བྱིན་
པ་དང་། གཅིག་ལ་ཕུབ་མ། གཅིག་ལ་ཐུ་ལུམ། གཅིག་ལ་རང་གི་ཤ །གཅིག་ལ་
རྣག་ཁྲག་ཏུ་སོང་ནས། བུད་མེད་དེ་བྱུང་སྟེ། ཁྱོད་ལ་ཁོ་མོས་མ་བཟློག་གམ། འདི་
དག་ལ་ཅིའི་ཕྱིར་བྱིན། ཁོ་མོའི་སྙིང་རྗེ་ལས་ཁྱོད་ཀྱི་སྙིང་རྗེ་ལྷག་གམ། འདི་དག་
ཁྱོད་ ཀྱི་ཅིར་འོང་། འདི་ ཁྱིམ་ ཐབ། འདི་ བུ། འདི་མནའ་ མ། འདི་ བྲན་ མོའོ། །
ལས་གང་གིས་འདིར་སྐྱེས། ཁོ་མོ་གནས་པའི་གྲོང་གི་བྲམ་ཟེ་མོ་སྟེ། རྒྱུ་སྐར་
བཟང་བའི་ཚེ་ཟས་བསོད་པ་སྟ་གོན་བྱས་པ་དང་ཀཱཏྱཱ་ཡ་ན་བྱོན་ནས་དེ་ལ་བསོད་
སྙོམས་དྲངས་ཏེ་ཁྱིམ་ཐབ་ལ་རྗེས་སུ་ཡི་རང་གྱིས་ཤིག །དེ་ཁྲོས་ནས་ཇི་སྲིད་
བྲམ་ཟེ་རྣམས་དང་། གཉེན་བཤེས་རྣམས་ལ་སྲི་ཞུ་མ་བྱས་པར་དགེ་སྦྱོང་མགོ་
རིག་ལ་ཕུད་སྦྱིན་ནམ། དེ་ཅིའི་ཕྱིར་ཕུབ་མ་མི་འགམ། བུ་ལ་བྱས་པས་ཅིའི་ཕྱིར་
ལྕགས་ཀྱི་ཐུ་ལུམ་མི་ཟ། གཉེན་གྱི་ཁོ་མོ་ལ་གཡར་གཟིགས་བསྐུར་བ་དེ་ཁོ་མོའི་
- 92 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མནའ་མ་ལ་གཏད་ན། དེས་གཡར་གཟིགས་བསོད་པ་དག་ཟོས་ལ། ངན་པ་ཁོ་
མོ་ལ་བྱིན་ཏེ། ཁོ་མོས། གཉེན་དག་ལ་ཁྱེད་ཅག་ལོ་ཉེས་སམ་ཅི། འདི་འདྲའི་
གཡར་ གཟིགས་ ངན་ པ་ བསྐུར། དེ་ དག་ན་རེ། བསོད་ པ་ བསྐུར་ རོ། ཁོ་མོས་
མནའ་མ་ལ་ཁྱོད་ཀྱིས་གཡར་གཟིགས་བསོད་པ་ཟོས་ནས། ཁོ་མ་ལ་ངན་པ་མ་
བྱིན་གྲང་། མོ་ན་རེ། ཁྱོད་ཀྱི་གཡར་ཚུས་ཟ་ན་རང་གི་ཤ་ཅིའི་ཕྱིར་མི་ཟ། བདག་
གིས་བྲན་མོ་ལ་གཡར་གཟིགས་བསོད་པ་ཞིག་གཉེན་རྣམས་ལ་བསྐུར་བས།
དེས་ལམ་དུ་གཡར་གཟིགས་བསོད་པ་ཟོས་ནས། དེ་དག་ལ་ངན་པ་བྱིན་པ་དང་།
དེ་དག་གི་ཁོ་མོ་ལ་ ལོ་ཉེས་སམ་ཅི། བདག་ཅག་ལ་ གཡར་ གཟིགས་ངན་པ་
བསྐུར། བྲན་མོ་ལ་དྲིས་པས། ཁྱོད་ཀྱི་གཡར་གཟིགས་ཟ་ན་རྣག་ཁྲག་ཅིའི་ཕྱིར་
མི་འཐུང་། བདག་གི་བསམ་པ་ལ་འདི་དག་གིས་ལས་འབྲས་མྱོང་བ་དེ་མཐོང་
བར་གྱུར་ཅིག་སྙམ་མོ། །ཀཱ་ཏྱ་ཡ་ན་ལ་བསོད་སྙོམས་ཕུལ་བས་སུམ་ཅུ་རྩ་གསུམ་
དུ་སྐྱེ་བར་འགྱུར་བ་ལས། བདག་གིས་སྨོན་ལམ་ལོག་པ་བཏབ་པས་ཡི་དྭགས་མོ་
མཐུ་ཆེ་བར་སྐྱེས་སོ། །གནས་པའི་གྲོང་ན་བདག་གི་བུ་མོ་སྨད་འཚོང་བྱེད་པ་དེ་
ལ་ཁྱོད་ཀྱི་ཕ་མ་དང་། མིང་པོ་དང་། མནའ་མ་དང་། བྲན་མོ་དག་ངས་མཐོང་སྟེ།
སྡིག་པ་སྤོངས་ཤིག །ཡིད་མི་ཆེས་ན་ཕའི་སྔོན་གྱི་ཁང་པ་ན་ལྕགས་ཟངས་གསེར་
གྱིས་གང་བ་ཟུང་བཞི་དང་། དབུས་ན་གསེར་གྱི་འཁར་བ་དང་རིལ་བ་སྤྱི་བླུགས་
ཡོད་ཀྱིས་ཕྱུང་ལ་ཀཱ་ཏྱཱ་ཡ་ན་ལ་བསོད་སྙོམས་ཕུལ་སོགས་སྔར་ལྟར་རོ། ཞེས་
གསུངས་པ་ལྟར་རོ། །གཞན་ཡང་མཛངས་བླུན་སོགས་ནས་གསུངས་པ་ལྟར།
སྟོན་པས་ལྷ་དང་ཀླུ་དང་གནོད་སྦྱིན་སོགས་མི་མ་ཡིན་མང་པོ་ལ་བསླབ་པའི་གཞི་
ཕོག་པར་གསུངས་པ་རྣམས་ཀྱང་དགེ་བསྙེན་དང་བསྙེན་གནས་ཅི་རིགས་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བར་མ་དགེ་བ་དང་ལེགས་སྤྱད་ཡིན་པར་གསུངས་སོ། །
གཉིས་པ་བསྙེན་གནས་ཀྱི་སྡོམ་པའི་སྤང་བྱ་ཡན་ལག་བརྒྱད་གཏན་ལ་
དབབ་ པ་ ནི། མི་ ཚངས་ སྤྱོད་ དང༌ མ་ བྱིན་ ལེན། །སྲོག་ གཅོད་ རྫུན་ དུ་ སྨྲ་ བ་
རྣམས། །རྩ་ བ་ བཞི་ ཡིན་ མལ་ཆེ་མཐོ། །ཆང་ འཐུང་ གར་ སོགས་ ཕྲེང་ སོགས་
དང་། །ཕྱི་དྲོའི་ ཁ་ ཟས་ ཡན་ ལག་བཞི། །ཞེས་ གསུངས། འདིའི་ དོན་ནི་བསྙེན་
གནས་ཀྱི་སྡོམ་པའི་སྤང་བྱ་ཡན་ལག་བརྒྱད་ནི་རྩ་བ་བཞི་དང་ཡན་ལག་བཞི་སྟེ་
བརྒྱད་དོ། །རྩ་ བ་བཞི་ནི། མི་ཚངས་སྤྱོད་དང་། མ་བྱིན་ལེན་དང་། སྲོག་གཅོད་
དང༌། རྫུན་དུ་སྨྲ་བ་རྣམས་སོ། །ཡན་ལག་བཞི་ནི། མལ་སྟན་ཆེ་མཐོ་དང༌། ཆང་
འཐུང་བ་དང་། གར་སོགས་ཕྲེང་སོགས་དང་། ཕྱི་དྲོའི་ཁ་ཟས་རྣམས་སོ། །དེ་ལ་
བསྙེན་གནས་ཀྱི་སྡོམ་པ་བླངས་པ་རྣམས་ཀྱིས་སྒོ་གསུམ་ལ་དྲན་པ་ཉེ་བར་བཞག་
ནས་སྐྱེས་པ་ཡིན་ན་བུད་མེད་ལ་ཆགས་སེམས་ཀྱིས་མིག་བལྟ་བ་ཙམ་ཡང་མི་བྱ་
ན་མི་ཚངས་པར་སྤྱོད་པ་ལྟ་ཅི་སྨོས། དེས་ན་བུད་མེད་ལ་ལག་རེག་པ་དང༌། སྟན་
གཅིག་ལ་ཉལ་བ་དང་། དབང་པོ་གཉིས་སྤྱོད་པ་སྲོག་གི་ཕྱིར་ཡང་མི་བྱ་བར་སྡོམ་
སེམས་བསྟེན་པ་ནི་མི་ཚངས་སྤྱོད་སྤོང་བའོ། །གཞན་གྱི་རྫས་ཏིལ་གྱི་འབྲུ་ཙམ་
ལ་ཡང་བརྣབ་སེམས་མི་བསྐྱེད་ཅིང་མ་བྱིན་པར་མི་བླངས་ན། རིན་ཐང་ཚང་བའི་
དངོས་པོ་བརྐུ་བ་ལྟ་ཅི་སྨོས། དེས་ན་སྲོག་གི་ ཕྱིར་ཡང་གཞན་གྱི་རྫས་རྐུ་བའི་
ལས་མི་བྱ་བ་ནི་མ་བྱིན་ལེན་སྤོང་བའོ། སྲོག་ཆགས་གྲོག་སྦུར་ཙམ་ལའང་གནོད་
སེམས་མ་ཤོར་བར་བྱ་དགོས་ན་གཞན་གྱི་སྲོག་གཅོད་པ་ལྟ་ཅི་སྨོས། དེས་ན་
གཞན་ལ་མཚོན་ཆ་དང་དབྱུག་པས་བསྣུན་པ་སོགས་གསོད་པའི་སྦྱོར་བ་སྲོག་གི་
ཕྱིར་ ཡང་ མི་ བྱ་ ཞིང་། གཞན་ ལ་ གནོད་ པའི་ བསམ་ པ་ དང༌། དེས་ ཀུན་ ནས་
- 94 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བསླངས་ཏེ་ལུས་སྲོག་ལ་གནོད་པའི་ལས་བྱེད་པ་སྤོང་བ་ནི་སྲོག་གཅོད་སྤོང་
བའོ། །དགོས་མེད་དུ་བཞད་གད་ཀྱི་ཕྱིར་རྫུན་ཕྲ་མོ་སྨྲ་བའང་སྤོང་དགོས་ཤིང་།
མི་ཆོས་བླ་མའི་རྫུན་སྲོག་གི་ཕྱིར་ཡང་མི་སྨྲ་བ་ནི་རྫུན་སྨྲ་བ་སྤོང་བའོ། །མི་ཚངས་
སྤྱོད་དང༌། མ་བྱིན་ལེན་དང་། སྲོག་གཅོད་དང་། རྫུན་སྨྲ་བ་བཞི་པོ་འདི་ལ་རྩ་བ་
ཞེས་བརྗོད་པའི་རྒྱུ་མཚན་ནི། མི་ཚངས་པར་སྤྱོད་པ་དང་། རིན་ཐང་ཚང་བའི་
དངོས་པོ་རྐུ་བ་དང་། མི་འམ་མིར་ཆགས་པ་གསོད་པ་དང་། མི་ཆོས་བླ་མའི་རྫུན་
སྨྲ་བ་རྣམས་གང་བྱས་ཀྱང་བྱས་མ་ཐག་ཏུ་སྡོམ་པ་ཉམས་པར་འགྱུར་བས་སྡོམ་པ་
ཉམས་པར་བྱེད་པའི་ཉེས་སྤྱོད་མཐར་ཐུག་ཡིན་པས་ན་རྩ་བ་ཞེས་བརྗོད་དོ། །
ཡན་ལག་བཞི་ལས། དང་པོ་ནི། འབྲུའི་ཆང་དང་བཅོས་པའི་ཆང་སྟེ་གང་འཐུངས་
ན་སེམས་མྱོས་པར་འགྱུར་བའི་ཁུ་བ་འཐུང་བ་ནི་ཆང་འཐུང་བ་ཡིན་པས། དེ་ལྟ་
བུའི་མྱོས་འགྱུར་གྱི་ཁུ་བ་འཐུང་བ་སྲོག་གི་ཕྱིར་ཡང་མི་བྱའོ། །ཡན་ལག་གཉིས་
པ་ནི། མལ་སྟན་ཆེ་མཐོ་སྟེ། བསྙེན་གནས་ ལ་ གནས་ པའི་ཉིན་གསེར་དངུལ་
གྱིས་སྤྲས་པ་སོགས་རིན་ཐང་ཆེ་བའི་མལ་སྟན་གསར་དུ་བྱས་ཏེ་དེ་ལ་བསྡད་ན་
ནི་མལ་སྟན་ཆེན་པོ་ལ་བསྡད་པའི་ཉེས་པ་འབྱུང་ལ། ཁྲུ་གང་ལས་མཐོ་བའི་མལ་
སྟན་ལ་བསྡད་ན་མལ་སྟན་མཐོན་པོ་ལ་བསྡད་པའི་ཉེས་པ་འབྱུང་ངོ༌། །དེ་ལ་ནང་
གསེས་ཀྱིས་ཕྱེ་ན། སྟན་ཆེན་པོ་དང་སྟན་མཐོན་པོ་ལ་བསྡད་པ་གཉིས་དང༌། ཁྲི་
ཆེན་པོ་དང་ཁྲི་མཐོན་པོ་ལ་བསྡད་པ་གཉིས་ཏེ་བཞི་ཡོད་དོ། །ཡན་ལག་གསུམ་
པ་ནི། གླུ་ལེན་པ་དང་། གར་བྱེད་པ་དང་། རོལ་མོ་བྱེད་པ་དང་། མེ་ཏོག་གི་ཕྲེང་
བ་མགོ་ལ་འདོགས་པ་སོགས་དང་། ལུས་ལ་སྤོས་བྱུག་པ་དང་། རྒྱན་གསར་པ་
འདོགས་པ་དང་། ཡུང་པ་དང་གུར་གུམ་ལ་སོགས་པ་ལུས་ལ་བྱུགས་ཏེ་ཁ་དོག་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བསྒྱུར་བ་དང་མཛེས་པར་བྱེད་པ་རྣམས་ཡིན་པས་དེ་དག་ཆགས་སེམས་ཀྱིས་མི་
བྱའོ། །ཡན་ལག་བཞི་པ་ནི། ཕྱི་དྲོའི་ཁ་ཟས་ཏེ། ཉི་མ་ཕྱེད་ཡོལ་ནས་སང་ཉི་མ་
མ་ཤར་གྱི་བར་དུ་ ཕྱེ་དང༌། འབྲས་ཆན་དང༌། འཁུར་བ་དང་། ཕྱེའི་ཐུག་པ་ལ་
སོགས་པ་དུས་མ་ཡིན་པའི་ཟས་མཐའ་དག་སྤོང་བའོ། །སྤང་བྱ་བརྒྱད་པོ་དེ་སྤོང་
བའི་ཡན་ལག་བརྒྱད་པོ་དེ་བསྡུ་ན་ཡན་ལག་གསུམ་དུ་འདུ་སྟེ། མཛོད་ལས།
ཚུལ་ཁྲིམས་ཡན་ལག་བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། །
བཞི་གཅིག་དེ་བཞིན་གསུམ་རིམ་བཞིན། །ཞེས་དང་། དེའི་ཐད་ཀྱི་རང་འགྲེལ་
ལས། རེ་ཞིག་རྫུན་དུ་སྨྲ་བ་སྤོང་བའི་བར་བཞི་ནི་རང་བཞིན་གྱི་ཁ་ན་མ་ཐོ་བ་
སྤོང་བའི་ཚུལ་ཁྲིམས་ཀྱི་ཡན་ལག་ཡིན་ནོ། །མྱོས་པར་འགྱུར་བའི་བཏུང་བ་སྤོང་
བ་གཅིག་པུ་ནི་བག་ཡོད་པའི་ཡན་ལག་སྟེ། མྱོས་པར་འགྱུར་བ་འཐུང་བའི་མི་
ཚུལ་ཁྲིམས་རྫོགས་ཀྱང་བག་མེད་པར་འགྱུར་རོ། །དུས་མ་ཡིན་པའི་ཁ་ཟས་སྤོང་
བའི་བར་གསུམ་ནི་སྐྱོ་བའི་རྗེས་སུ་མཐུན་པའི་ཕྱིར་བརྟུལ་ཞུགས་ཀྱི་ཡན་ལག་
ཡིན་ནོ། །ཞེས་གསུངས་པ་ལྟར་རོ། །གཏན་ལ་དབབ་པ་བསྡུ་བ་ལས་ནི་བསྙེན་
གནས་ཀྱི་སྡོམ་པའི་སྤང་བྱ་ཡན་ལག་བརྒྱད་སྤོང་བའི་སྤོང་བ་བརྒྱད་པོ་དེ་ཡན་
ལག་སྔར་འདུ་བར་བཤད་དེ། དེ་ཉིད་ལས། དེ་ལ་བསྙེན་གནས་པའི་སྡོམ་པ་ནི་
མདོར་བསྡུ་ན་ཡན་ལག་ལྔས་བསྡུས་པ་ཡིན་ཏེ། ཡན་ལག་ལྔ་གང་ཞེ་ན། གཞན་
ལ་གནོད་པ་སྤོང་བ་ཡང་དག་པར་ལེན་པའི་ཡན་ལག་དང་། བདག་དང་གཞན་
ལ་ གནོད་ པ་ སྤོང་ བ་ ཡང་ དག་ པར་ ལེན་ པའི་ ཡན་ ལག་ དང་། ཡང་ དག་ པར་
བླངས་པ་ལས་ཉམས་པ་ཕྱིར་གསོ་བའི་ཡན་ལག་དང༌། ཡང་དག་པར་བླངས་པ་
ལས་མི་ཉམས་པར་བྱ་བའི་ཕྱིར་དྲན་པ་ཉེ་བར་འཇོག་པའི་ཡན་ལག་དང་། དྲན་
- 96 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པ་རྨོངས་པར་མི་འགྱུར་བའི་ཡན་ལག་གོ །དེ་ལ་གཞན་གྱི་སྲོག་ལ་གནོད་པ་
དང་། ལོངས་ སྤྱོད་ལ་ གནོད་ པ་དག་སྤོང་བ་ནི་ཡན་ལག་དང་པོ་ཡིན་ནོ། །མི་
ཚངས་པར་སྤྱོད་པ་སྤང་བ་ནི་ཡན་ལག་གཉིས་པ་ཡིན་ནོ། །འདི་ལྟར་དེ་སྤངས་པ་
དེ་ནི་རང་གི་ཆུང་མ་ལ་མི་བརྟེན་པས་བདག་ལ་གནོད་པར་ཡང་མི་འགྱུར་ལ།
གཞན་གྱི་ཆུང་མ་ལ་མི་བརྟེན་པས་གཞན་ལ་གནོད་པར་ཡང་མི་འགྱུར་བའི་ཕྱིར་
རོ། །རྫུན་དུ་སྨྲ་བ་སྤོང་བ་ནི་ཡན་ལག་གསུམ་པ་ཡིན་ནོ། །འབྲུའི་ཆང་དང་བཅོས་
པའི་ཆང་དང་སྦྱར་བའི་ཆང་བག་མེད་པའི་གནས་སྤོང་བ་མ་གཏོགས་པ་དེ་ལས་
གཞན་པའི་གནས་གསུམ་པོ་སྤོང་བ་ནི་ཡན་ལག་བཞི་པོ་ཡིན་ནོ། །དེ་ཅིའི་ཕྱིར་
ཞེ་ན། འདི་ལྟར་དེ་དུས་རྟག་ཏུ་གར་དང༌། གླུ་དང༌། རོལ་མོའི་སྒྲ་དང་། སྤོས་
དང༌། མེ་ཏོག་ཕྲེང་བ་དང་། བྱུག་པ་དང་། ཁྲི་སྟན་མཐོན་པོ་དང་། ཁྲི་སྟན་ཆེན་པོ་
དང༌། དུས་མ་ཡིན་པའི་ཟས་ལ་བརྟེན་པ་དེ་དག་གིས་བདག་ཉིད་དབེན་པར་ཡུད་
ཙམ་ཡུད་ཙམ་ལ་མཐོང་བ་དང་། བདག་ནི་གསོ་སྦྱོང་བྱས་པ་ཡིན་ནོ་སྙམ་དུ་དུས་
རྟག་ཏུ་དྲན་པ་ཉེ་བར་གནས་པར་འགྱུར་བའི་ཕྱིར་རོ། །ཆང་དང་བཅོས་པའི་ཆང་
དང་སྦྱར་བའི་ཆང་བག་མེད་པའི་གནས་སྤོང་བ་ནི་ཡན་ལག་ལྔ་པ་ཡིན་ནོ། །དེ་
ཅིའི་ཕྱིར་ཞེ་ན། དེ་དག་ནི་དྲན་པ་ཉེ་བར་བཞག་སྟེ་གནས་པ་ཡིན་ནོ་སྙམ་དུ་
སེམས་ཀྱང་ཡན་ལག་ངེས་ན་ཆང་གི་མྱོས་པས་མྱོས་ཤིང་རྨོངས་ཏེ་རང་དབང་
མེད་པར་འཇུག་པར་འགྱུར་བའི་ཕྱིར་རོ། །ཞེས་གསུངས། ཡང་བསྙེན་གནས་ཀྱི་
ཡན་ལག་བརྒྱད་པོ་དེ་ཡན་ལག་གསུམ་དུ་བསྡུ་བའི་ཚུལ་ཡང་གཞུང་དེ་ཉིད་ལས་
བཤད་དེ་གཏན་ལ་དབབ་པ་བསྡུ་བ་ལས། འདུལ་བའི་རྣམ་པ་གསུམ་པའི་དབང་
དུ་མཛད་ནས་ནི། བསྙེན་གནས་པའི་སྡོམ་པ་རྣམ་པར་བཞག་སྟེ། དེའི་ཅིའི་ཕྱིར་
97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཞེ་ན། དེ་ནི་གཉིས་ཀ་ལས་དབེན་པར་སྤྱོད་པ་མ་ཡིན་ཏེ། དེ་གཉིས་ཀྱི་རྒྱུ་ཡོངས་
སུ་སྲུང་བ་ཙམ་ཡང་དག་པར་བླངས་ཤིང་། བདག་ནི་ཁུར་ཤིན་དུ་ལྕི་བས་ནོན་པ་
ཡིན་ནོ་སྙམ་དུ་མི་སེམས་པའི་ཕྱིར་རོ། །དེའི་ཡན་ལག་ནི་གསུམ་སྟེ། ཉེས་པར་
སྤྱོད་པ་ལས་དབེན་པས་རབ་ཏུ་ཕྱེ་བ་ནི་དང་པོ་གསུམ་མོ། །འདོད་པ་སྤྱོད་པ་
ལས་དབེན་པས་རབ་ཏུ་ཕྱེ་བ་ནི་ཐ་མ་བཞི་ཡིན་པར་བལྟ་བར་བྱའོ། །གཅིག་ནི་
གཉིས་ཀས་རབ་ཏུ་ཕྱེ་བ་ཡིན་ཏེ་མི་ཚངས་པར་སྤྱོད་པ་སྤོང་བའོ། །ཞེས་གསུངས་
པ་ལྟར་རོ། །འོ་ན་གར་སོགས་ཕྲེང་སོགས་དགེ་ཚུལ་ལ་ཡན་ལག་གཉིས་སུ་བྱེད་
ལ། བསྙེན་གནས་ཀྱི་སྐབས་འདིར་ཡན་ལག་གཅིག་ཏུ་བྱེད་པའི་རྒྱུ་མཚན་གང་
ཡིན་ཞེ་ན། དགེ་ཚུལ་རྣམས་ནི་རྒྱལ་བའི་བསྟན་པ་ལ་ཞུགས་ནས་རབ་ཏུ་བྱུང་བ་
ཡིན་པས་ཕྱར་གཡེང་གི་བསམ་པས་རྩེད་མོ་དང་སྒེག་ཆོས་བྱེད་པ་དགག་བྱ་ཆེ་
བས་བཅས་པ་དོག་པར་བྱས་ཏེ་གཉིས་སུ་མཛད་ལ། ཁྱིམ་པ་རྣམས་ནི་མ་གོམས་
པས་ལྟུང་བ་མང་པོ་ཞིག་བཅས་ན་དེ་ལྟ་བུ་མི་ནུས་སོ་སྙམ་ནས་ཡིད་སྐྲག་པར་
འགྱུར་བ་དང་། སྐྲག་ནས་བསྙེན་གནས་ཀྱི་སྡོམ་པ་ལ་མི་འཇུག་པའི་ཉེན་ཡོད་
པས་བཅས་པ་ཡང་པར་བྱས་ཏེ་གར་སོགས་ཕྲེང་སོགས་རྣམས་ཡན་ལག་གཅིག་
ཏུ་བགྲང་བ་ཡིན་པར་གསུངས་ཏེ། གཏན་ལ་དབབ་པ་བསྡུ་བ་ལས། ཅིའི་ཕྱིར་
དགེ་ ཚུལ་ གྱི་གར་དང་། གླུ་དང་། རོལ་ མོའི་ སྒྲ་དང༌། སྤོས་དང༌། མེ་ཏོག་ཕྲེང་
དང༌། བྱུག་པ་འཆང་བ་གང་ཡིན་པ་བསྙེན་གནས་པའི་སྡོམ་པ་ལ་ནི་ཡན་ལག་
གཅིག་ཏུ་མཛད་ལ། དེ་དེ་ལ་ཡན་ལག་གཉིས་སུ་མཛད་དེ་བཅས་ཤེ་ན། ཁྱིམ་པ་
རྣམས་ལ་ནི་གནས་དེ་ཚུལ་དང་མི་མཐུན་པ་མ་ཡིན་ལ། རབ་ཏུ་བྱུང་བ་ལ་ནི་ཚུལ་
དང་མི་མཐུན་པ་ཡིན་པས་དེའི་ཕྱིར་ཁྱིམ་པ་ལ་ནི་ཅི་ནས་ཀྱང་དེ་ལས་འགལ་ན་
- 98 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཉེས་པ་གཅིག་བཤགས་པར་ཟད་ཀྱི། གཉིས་མི་དགོས་པར་བྱ་བའི་ཕྱིར་ཡང་
བར་མཛད་ནས་བསླབ་པ་གཅིག་ཏུ་བསྡུས་ཏེ་བཅས་སོ། །དེ་རབ་ཏུ་བྱུང་བ་ལ་ནི་
ཅི་ནས་ཀྱང་དེ་ལས་འགལ་ན་ཉེས་པ་གཉིས་བཤགས་དགོས་ཤིང་གཅིག་མ་ཡིན་
པར་བྱ་བའི་ཕྱིར་ལྕི་བར་མཛད་དེ། གནས་གཅིག་པོ་དེ་ཉིད་ལས་ཕྱེ་ནས་ཡན་
ལག་ གཉིས་སུ་མཛད་དེ་བཅས་སོ། །ཞེས་དང༌། མཛོད་ཀྱི་འགྲེལ་བཤད་གང་
སྤེལ་ མ་ ལས། ཡང་ཅིའི་ ཕྱིར་ དགེ་ ཚུལ་ ལ་ གར་དང༌། གླུ་དང་། རོལ་མོ་དང༌།
སྤོས་དང༌། མེ་ཏོག་ཕྲེང་བ་དང་། བྱུག་པ་རྣམས་གཉིས་སུ་བྱས་ལ། བསྙེན་གནས་
ཀྱི་སྡོམ་པར་ནི་གཅིག་ཏུ་བྱས་ཤེ་ན། ཤིན་ཏུ་མང་ངོ་སྙམ་དུ་སྒྱིད་ལུག་པའི་ཁྱིམ་
པ་རྣམས་ལ་སླ་བར་བསྟན་པའི་ཕྱིར་གཅིག་ཉིད་དུ་རྣམ་པར་བཞག་སྟེ་བྲི་ཇིའི་བུ་
ལ་བསླབ་པའི་གཞི་བསྟན་པ་བཞིན་ནོ། །ཞེས་གསུངས་པ་ལྟར་རོ། །
གཞན་ཡང་བསྙེན་གནས་ཀྱི་སྡོམ་པའི་རྣམ་གཞག་ལ་གང་གིས་བླང་བའི་
རྟེན། གང་ལས་ནོད་པའི་ཡུལ། དུས་ཇི་སྲིད་དུ་བླང་བ། གང་བླང་བར་བྱ་བའི་
སྡོམ་པའི་ངོ་བོ། དུས་གང་གི་ཚེ་བླང་བ་སྟེ་དོན་ཚན་ལྔར་བསྡུས་ནས་གཏན་ལ་
འབེབས་པའི་ཚུལ་ཡང་མཛོད་ཀྱི་འགྲེལ་པ་དག་ལས་བཤད་དེ། འདིར་མཐའ་
དག་བྲིས་ན་མང་དུ་དོགས་པས་མ་བཀོད་དོ། །འདི་ལ་བསྙེན་གནས་ཞེས་བརྗོད་
པའི་རྒྱུ་མཚན་ནི། མཛོད་འགྲེལ་ལས། འདིས་དགྲ་བཅོམ་པ་དག་དང་ཉེ་བར་
གནས་པར་བྱེད་པས་ན་བསྙེན་གནས་ཏེ། དེ་དག་གི་རྗེས་སུ་སློབ་པའི་ཕྱིར་རོ། །
གཞན་དག་ན་རེ། འདི་ཇི་སྲིད་འཚོའི་བར་གྱི་སྡོམ་པ་དང་ཉེ་བར་གནས་པར་བྱེད་
པའི་ཕྱིར་རོ་ཞེས་ཟེར་རོ། །ཞེས་གསུངས་པ་ལྟར་ཐར་པའི་གོ་འཕང་དང་ཉེ་བར་
བྱེད་པའི་ཐབས་ཡིན་པས་ན་བསྙེན་གནས་ཞེས་བརྗོད་ལ། དགེ་བའི་རྩ་བ་གོང་
99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ནས་གོང་དུ་བསྐྱེད་ཅིང་གསོས་འདེབས་པར་བྱེད་པའི་ཕྱིར་ན་གསོ་སྦྱོང་ཞེས་ཀྱང་
བཤད་ལ། དགེ་བསྙེན་རྣམས་ཀྱིས་དུས་དུས་སུ་བསྙེན་གནས་ཀྱི་སྡོམ་པ་བླངས་
ཏེ་བསྲུང་བར་བྱ་བ་ཡིན་པས་ན་དགེ་བསྙེན་གྱི་གསོ་སྦྱོང་དུའང་བཤད་དོ། །དེ་
ལྟར་བསྙེན་གནས་ཀྱི་སྤང་བྱ་ཡན་ལག་བརྒྱད་ལས་རྩ་བ་བཞི་བྱུང་ན་སྡོམ་པ་
གཏན་ནས་ཉམས་པར་བྱེད་ལ། ཡན་ལག་བཞི་ལས་གང་ཡང་རུང་བ་བྱུང་ན་
བཤགས་བྱའི་ཉེས་པ་ཡིན་པས་སྡོམ་པ་གང་ལས་བླངས་པའི་སློབ་དཔོན་དེའམ།
དེ་མིན་ཡང་དགེ་སློང་ལ་སོགས་པ་བཤགས་ཡུལ་གང་ཡང་རུང་བའི་མདུན་དུ་
བཤགས་པར་བྱའོ། །ཡན་ལག་བརྒྱད་པོ་དེ་དག་དང་ཕྱོགས་མཐུན་པའི་ཉེས་པ་
ཕྲ་མོ་རྣམས་ནི་བསྡམ་བྱའི་ཉེས་པ་ཡིན་པས་ཕྱིན་ཆད་མི་བྱ་བའི་སྡོམ་སེམས་ཡང་
དང་ཡང་དུ་བསྟན་ནོ། །བསྙེན་གནས་ཀྱི་སྡོམ་པ་ལེན་པའི་དུས་ནི་ཉི་མ་མ་ཤར་
གོང་དུ་ལེན་དགོས་ཤིང་། དེ་ནས་སང་ཉི་མ་མ་ཤར་བར་བསྲུང་དགོས་ལ། ཉི་མ་
ཤར་ནས་སྡོམ་པ་བླངས་ན་སྡོམ་པ་དངོས་གཞི་མི་སྐྱེ་ཡང་ལེགས་སྤྱད་ཙམ་དུ་
འགྱུར་བས་བླངས་ནས་བསྲུངས་ན་ཕན་ཡོན་ཆེ་བར་གསུངས་སོ། །ཡང་ཇི་སྲིད་
འཚོའི་བར་དུ་ཟླ་བ་བྱུང་ངོ་ཅོག་གི་ཚེས་བརྒྱད་ལ་རྟག་ཏུ་བསྙེན་གནས་ལ་གནས་
པར་བྱའོ། །ཞེས་སློབ་དཔོན་གྱི་སྤྱན་སྔར་ཁས་བླངས་པ་ཡིན་ན། དེ་འདྲ་བ་དེས་
ནི་ཚེས་བརྒྱད་ཀྱི་ཉིན་སྔ་དྲོ་ཟས་མ་ཟོས་གོང་དུ་ཚེས་བརྒྱད་ཡིན་པ་མ་ཤེས་
པའམ། བརྗེད་ནས་མ་དྲན་པར་ཟས་ཟོས་རྗེས་སུ་དྲན་ནས་སྡོམ་པ་བླངས་ན་
སྡོམ་པ་སྐྱེ་བ་དམིགས་བསལ་ཡིན་པར་མཛོད་འགྲེལ་ལས་གསུངས་སོ། །འདི་ལ་
འདུལ་འཛིན་འགའ་ཞིག་གིས། མཛོད་ཀྱི་འགྲེལ་བཤད་རྒྱལ་སྲས་མ་ལས། སྡོམ་
པ་ནི་བླང་དོར་བྱེད་པ་ཡང་དག་པར་ལེན་པར་ངེས་པའི་སེམས་པ་ཡིན་པའི་ཕྱིར་
- 100 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
ཉི་མ་ཤར་བའི་ཚེ་ཁོ་ན་སྐྱེའོ། །ཟས་ཟོས་ནས་ནོད་པ་ནི་གསལ་བར་བྱ་བའི་ཕྱིར་
རོ། །ཞེས་གསུངས་པའི་དོན་དུ་བྱས་ནས་ཇི་སྲིད་འཚོའི་བར་དུ་ཟླ་བར་བྱུང་ངོ་
ཅོག་གི་ཚེས་བརྒྱད་ལ་བསྙེན་གནས་བསྲུང་བར་སྡོམ་པ་བླངས་པ་དེས་ཚེས་
བརྒྱད་ཀྱི་སྔ་དྲོ་ཚེས་བརྒྱད་ཡིན་པར་མ་དྲན་ཡང་སྔར་སྡོམ་པ་བླངས་པའི་དུས་ཀྱི་
འཕེན་པ་དང་དམ་བཅའི་སྟོབས་ཀྱིས་ཚེས་བརྒྱད་ཀྱི་ཉི་མ་ཤར་བའི་ཚེ་བསྙེན་
གནས་ཀྱི་སྡོམ་པ་སྐྱེ་ཞིང་། ཟས་ཟོས་རྗེས་སུ་ཚེས་བརྒྱད་ཡིན་པར་དྲན་ནས་སྡོམ་
པ་ལེན་པ་ནི་གསལ་འདེབས་ཀྱི་ཚུལ་དུ་ལེན་པ་ཡིན་ཞེས་བཞེད་དོ། །འདུལ་བ་
ལུང་སྡེ་བཞི་དང༌། འདུལ་བའི་གནད་ཐམས་ཅད་བསྡུས་པ་འདུལ་བའི་མདོ་རྒྱ་
ཆེར་འགྲེལ་དང་བཅས་པ་ནས་སོ་ཐར་རིས་བརྒྱད་ལས་གོང་མ་རྣམས་རྒྱ་ཆེར་
གཏན་ལ་བབ་ཀྱང་བསྙེན་གནས་ཀྱི་སྡོམ་པའི་རྣམ་གཞག་ཞིབ་ཏུ་གཏན་ལ་ཕབ་
པ་མི་སྣང་བས། འདིར་འདུལ་བ་རྒྱ་མཚོའི་སྙིང་པོའི་དགོངས་པ་ལྟར་ཞིབ་ཏུ་
བཤད་པ་ཡིན་ནོ། །བསྙེན་གནས་ཀྱི་སྡོམ་པའི་རྣམ་གཞག་བཤད་ཟིན་ཏོ། །
གཉིས་པ་དགེ་བསྙེན་གྱི་སྡོམ་པའི་རྣམ་གཞག་བཤད་པ་ལ་གཉིས། དགེ་
བསྙེན་གྱི་སྡོམ་པ་ངོས་གཟུང་བ་དང་། དགེ་བསྙེན་གྱི་སྡོམ་པའི་དབྱེ་བ་བཤད་
པའོ། །དང་པོ་དགེ་བསྙེན་གྱི་སྡོམ་པ་ངོས་གཟུང་བ་ནི། གསོད་རྐུ་སྨྲ་དང་ལོག་
པར་གཡེམ། །མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་ནི་སྡོམ་པའོ། །
ཞེས་ གསུངས་ཏེ། སྲོག་གཅོད། མ་བྱིན་ལེན། ལོག་གཡེམ། རྫུན་སྨྲ་བཞི་དང་།
ཆང་འཐུང་བ་སྤོང་བ་སྟེ་བསླབ་པའི་གཞི་ལྔ་བླངས་ནས་ཚུལ་བཞིན་དུ་བསྲུང་བའི་
སྡོམ་པ་ནི་དགེ་བསྙེན་གྱི་སྡོམ་པའོ་ཞེས་བཤད་པ་འདི་ལ། དགེ་བསྙེན་གྱི་སྡོམ་པ་
བླང་བའི་ཆོ་ག་གང་ནས་གསུངས་པའི་ཁུངས་བཤད་པ་ནི། དགེ་བསྙེན་གྱི་སྡོམ་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའི་ ཆོ་ ག་ ནི་ འདུལ་ བ་ ལུང་ ལས་ གསུངས་ཤིང་། འཕགས་ པ་ དཀོན་མཆོག་
བརྩེགས་པ་སོགས་ཐེག་པ་ཆེན་པོའི་མདོ་སྡེ་ལས་ཀྱང་གསུངས་ལ། མིང་ཆེན་
གྱིས་ཞུས་པའི་མདོ་ལས་ཀྱང་གསུངས། བསྟན་བཅོས་དུ་མ་ཞིག་ལས་ཀྱང་འབྱུང་
ངོ༌། །འདུལ་བ་ལུང་ལས་གསུངས་ཚུལ་ནི། འདུལ་བ་ལུང་སྡེ་བཞི་ལས་ལུང་གཞི་
ལ་གཞི་བཅུ་བདུན་ཡོད་པ་ལས། སྡོམ་པ་མ་ཐོབ་པ་ཐོབ་པར་བྱེད་པའི་ཐབས་
སྟོན་པར་བྱེད་པ་རབ་བྱུང་གི་གཞི་ལས་གསུངས་སོ། །ཇི་ལྟར་གསུངས་ཚུལ་ནི་
ལུང་གཞི་ལས། དགེ་བསྙེན་གྱི་སྡོམ་པ་འདི་ལྟར་སྦྱིན་པར་བྱ་སྟེ། དང་པོར་སྟོན་
པ་ལ་ཕྱག་འཚལ་དུ་གཞུག་གོ །དེའི་འོག་ཏུ་སློབ་དཔོན་ལ་ཕྱག་འཚལ་དུ་བཅུག་
ནས། མདུན་དུ་ཙོག་ཙོག་པུར་འདུག་ཏུ་བཅུག་སྟེ་ཐལ་མོ་སྦྱོར་དུ་བཅུག་ནས།
དེས་འདི་སྐད་ཅེས་བརྗོད་པར་བྱ་སྟེ། བཙུན་པ་དགོངས་སུ་གསོལ། བདག་མིང་
འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་འཚོའི་བར་དུ་རྐང་གཉིས་རྣམས་
ཀྱི་མཆོག་སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་
མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་
སུ་མཆིའོ། །བདག་ཇི་ སྲིད་འཚོའི་བར་དུ་དགེ་བསྙེན་དུ་བཙུན་པས་གཟུང་དུ་
གསོལ། དེ་བཞིན་དུ་ལན་གཉིས་ལན་གསུམ་དུ་བཟླས། ཚིག་གསུམ་པ་ལ་སློབ་
དཔོན་གྱིས་ཞེས་བརྗོད་པར་བྱའོ། །སློབ་དཔོན་གྱིས་ཐབས་ཡིན་ནོ་ཞེས་བརྗོད་
པར་བྱའོ། །དགེ་བསྙེན་གྱིས་ལེགས་སོ་ཞེས་བརྗོད་པར་བྱའོ། །དེ་ནི་དགེ་བསྙེན་
གྱི་སྡོམ་པ་སྦྱིན་པའོ། །དེའི་འོག་ཏུ་བསླབ་པ་ཁས་བླངས་པའི་ཚུལ་གྱིས་བྱའོ། །
འདི་ལྟར་བྱ་སྟེ། སློབ་དཔོན་དགོངས་སུ་གསོལ། ཇི་ལྟར་འཕགས་པ་དགྲ་བཅོམ་
པ་དེ་དག་གིས་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ། སྲོག་གཅོད་པ་
- 102 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་
ནས་བཟུང་སྟེ་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ། སྲོག་གཅོད་པ་ལས་
སླར་ལྡོག་པར་བགྱིའོ། །ཡན་ལག་དང་པོ་འདིས་བདག་འཕགས་པ་དགྲ་བཅོམ་
པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་སྒྲུབ་བོ། །རྗེས་སུ་བགྱིད་
དོ། །གཞན་ཡང་ཇི་ལྟར་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་
བར་དུ་མ་བྱིན་པར་ལེན་པ་དང་། འདོད་པ་ལོག་པར་གཡེམ་པ་དང་། རྫུན་དུ་སྨྲ་
བ་དང༌། འབྲུའི་ཆང་ དང་ བཅས་ པའི་ཆང་ མྱོས་ པར་ འགྱུར་ བ་བག་མེད་ པའི་
གནས་སྤངས་ཏེ། འབྲུའི་ཆང་དང་བཅོས་པའི་ཆང་མྱོས་པར་འགྱུར་བ་བག་མེད་
པའི་གནས་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་
དུས་འདི་ནས་བཟུང་སྟེ་ཇི་སྲིད་འཚོའི་བར་དུ་མ་བྱིན་པར་ལེན་པ་དང་། འདོད་པ་
ལོག་པར་གཡེམ་པ་དང༌། རྫུན་དུ་སྨྲ་བ་དང་། འབྲུའི་ཆང་དང་བཅོས་པའི་ཆང་
མྱོས་པར་འགྱུར་བ་བག་མེད་པའི་གནས་སྤངས་ཏེ། འབྲུའི་ཆང་དང་བཅོས་པའི་
ཆང་མྱོས་པར་འགྱུར་བ་བག་མེད་པའི་གནས་ལས་སླར་ལྡོག་པར་བགྱིའོ། །ཡན་
ལག་ལྔ་པ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་
སུ་སློབ་བོ། །རྗེས་སུ་སྒྲུབ་བོ། །རྗེས་སུ་བགྱིད་དོ། །སློབ་དཔོན་གྱིས་ཐབས་ཡིན་
ནོ། །ཞེས་བརྗོད་པར་བྱའོ། །དགེ་བསྙེན་གྱིས་ལེགས་སོ་ཞེས་བརྗོད་པར་བྱའོ། །
དགེ་བསྙེན་ཉིད་དུ་ཉེ་བར་བསྒྲུབ་པའི་ཆོ་གའོ། །ཞེས་གསལ་བར་གསུངས་སོ། །
དེ་ལ་དགེ་བསྙེན་གྱི་སྡོམ་པ་གང་ལས་བླང་བའི་ཡུལ་ནི་རབ་ཏུ་དགེ་སློང་རྙེད་ན་
དེ་ ལས་ བླང་ དགོས་ ཀྱི། དེ་མེད་ན་དགེ་ཚུལ་དང༌། བསླབ་ པའི་ གཞི་ ལྔ་ ཚུལ་
བཞིན་དུ་བསྲུང་བའི་དགེ་བསྙེན་ལས་ཀྱང་བླང་དུ་རུང་བར་གསུངས་སོ། །ཇི་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལྟར་བླང་བའི་ཚུལ་ནི་ཐོག་མར་དལ་འབྱོར་རྙེད་དཀའ། ནམ་འཆི་ཆ་མེད། ལས་
འབྲས་བསླུ་བ་མེད་པའི་ཚུལ་རྣམས་བསམས་ནས་འཇིག་རྟེན་རྒན་པོ་དག་གིས་
རྣམ་པར་ཕྱེ་བའི་ལུགས་ལྟར་མ་ཤི་ཚུན་ཆད་ཀྱིས་ཟས་གོས་རྙེད་པ་ཙམ་གྱིས་ཆོག་
པར་མི་བྱ་བར་འཇིག་རྟེན་ཕྱི་མ་དོན་གཉེར་གྱི་བསམ་པ་ཤུགས་དྲག་ཏུ་བསྐྱེད།
དེ་ནས་འཁོར་བའི་ཉེས་དམིགས་སྒོ་དུ་མ་ནས་བསམས་ཏེ་འཁོར་བ་ལ་ཡིད་
འབྱུང་སྐྱོ་ཤས་དང་། འཁོར་བ་ལས་ཐར་པའི་ཐར་པ་མྱ་ངན་ལས་འདས་པའི་གོ་
འཕང་ལ་ཐོབ་འདོད་ཤུགས་དྲག་ཏུ་བསྐྱེད་པར་བྱ་སྟེ། སྔར་བཤད་པ་ལྟར་སོ་ཐར་
རིས་བརྒྱད་པོ་གང་ལའང་སྡོམ་པ་ལེན་པའི་སྔོན་དུ་ངེས་འབྱུང་གི་བསམ་པ་བརྟན་
པོ་བསྐྱེད་པ་ནི་སྡོམ་པ་རྣམ་དག་སྐྱེ་བའི་རྒྱུ་མེད་མི་རུང་ཡིན་ནོ། ། གཞན་ཡང་སོ་
ཐར་རིས་བརྒྱད་ཀྱི་སྡོམ་པ་ཐམས་ཅད་ཀྱི་རྩ་བ་ནི་སྐྱབས་འགྲོ་ཡིན་ཞིང་། དགེ་
བསྙེན་གྱི་སྡོམ་པ་ལེན་པའི་ཚེ་སྐྱབས་འགྲོ་རྩོམ་བྱེད་དུ་བྱས་ནས་ལེན་དགོས་
པས། དཀོན་མཆོག་གསུམ་གྱི་ཡོན་ཏན་ཤེས་པ་དང་། ཁྱད་པར་ཤེས་པ་དང་།
དཀོན་མཆོག་གསུམ་ཁོ་ན་སྐྱབས་སུ་འཛིན་ཅིང་། དེ་ལས་གཞན་དུ་བློ་མི་འགྱུར་
བ་དང་། ཁས་བླངས་བ་དང་། གཞན་དུ་མི་སྨྲ་བ་སྟེ། གཏན་ལ་དབབ་པ་བསྡུ་བ་
ནས་གསུངས་པའི་ སྐྱབས་འགྲོའི་རྣམ་གཞག་རྣམས་ཤེས་པར་བྱས་ལ་སྐྱབས་
འགྲོའི་བསམ་པ་བརྟན་པོ་བསྐྱེད། གཞན་ལ་སྡོམ་པ་སྟེར་བའི་འདུལ་བ་འཛིན་པ་
རྣམས་ཀྱིས་ཀྱང་རང་ལ་དགེ་བསྙེན་གྱི་སྡོམ་པའི་དོན་དུ་གསོལ་བ་འདེབས་པ་
འབྱུང་ན། ངེས་འབྱུང་གི་བསམ་པ་དང༌། སྐྱབས་ སུ་འགྲོ་བའི་ཚུལ་རྣམས་བརྡ་
ལེགས་པར་སྤྲད་ལ་རྒྱུད་འཁུལ་ངེས་སུ་བྱ་བ་ཤིན་ཏུ་གལ་ཆེའོ། །དགེ་བསྙེན་གྱི་
སྡོམ་པ་ལེན་པའི་ཚེ་བླ་མ་ལ་གསོལ་བ་བཏབ་ནས་སྟོན་པའི་སྐུ་གཟུགས་ཀྱི་སྤྱན་
- 104 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
སྔར་ མཆོད་ པ་ ཅི་ འབྱོར་ བཤམས། མཆིལ་ ལྷམ་ ཕུད། སྟན་ མེད་ པའམ། སྟན་
དམའ་བ་ལ་པུས་མོ་གཡས་པའི་ལྷ་ང་ས་ལ་གཙུགས་ པའམ་ཙོག་ཙོག་པུར་
འདུག །ཐལ་མོ་སྦྱར་ཏེ་སྔར་བཤད་པ་ལྟར་གྱི་སྡོམ་པའི་ཆོ་ག་བླ་མའི་རྗེས་སུ་
ཟློས་ཏེ་ཆོ་ག་དངོས་གཞི་ལན་གསུམ་དང་། བསླབ་པ་བརྗོད་པ་ལན་གཅིག་བྱ་སྟེ།
མཇུག་ཏུ་ཐབས་ལེགས་བྱའོ། །འདི་ལ་ཁ་ཆེ་བྱེ་བྲག་ཏུ་སྨྲ་བ་དང་། ཉི་འོག་པ་
དང༌། མདོ་སྡེ་པ་རྣམས་ལ་འདོད་ཚུལ་མི་འདྲ་བ་ཡོད་དེ། ཉི་འོག་པ་རྣམས་ནི་
སྐྱབས་འགྲོ་བཟུང་བ་ཙམ་གྱིས་དགེ་བསྙེན་དུ་འགྱུར་བར་འདོད་ལ། ཁ་ཆེ་བྱེ་
བྲག་ཏུ་སྨྲ་བ་རྣམས་ནི་སྐྱབས་འགྲོ་བཟུང་བ་ཙམ་གྱིས་དགེ་བསྙེན་དུ་མི་འགྱུར་གྱི།།
སྐྱབས་འགྲོ་རྩོམ་བྱེད་དུ་བྱས་ནས་དེའི་རྗེས་སུ་བསླབ་པའི་གཞི་ལྔ་བསྲུང་བའི་
དགེ་བསྙེན་དུ་དམ་བཅའ་ཞིང་ཁས་ལེན་དགོས་པར་བཞེད་ལ། འོན་ཀྱང་སྡོམ་པ་
སྐྱེ་བ་ནི་བསླབ་པ་བརྗོད་པ་ལ་མི་ལྟོས་པར་སྐྱབས་འགྲོའི་རྗེས་སུ་བདག་ཇི་སྲིད་
འཚོའི་བར་དུ་དགེ་བསྙེན་དུ་གཟུང་དུ་གསོལ་ཞེས་ལན་གསུམ་བཟླས་པའི་མཐར་
སྡོམ་པ་སྐྱེ་བར་འདོད་དེ། དེ་ནི་འདུལ་བ་ལུང་དང་མཐུན་ནོ། ། མདོ་སྡེ་པ་འགའ་
ཞིག་ནི་སྐྱབས་འགྲོ་བྱས་པ་ཙམ་གྱིས་དགེ་བསྙེན་དུ་འགྱུར་བར་ཡོད་པར་འདོད་
ལ། བྱེ་བྲག་ཏུ་སྨྲ་བའི་སྡེ་པ་བཅོ་བརྒྱད་ཀྱི་ནང་ནས་སྡེ་པ་འགའ་ཞིག་ནི་སྐྱབས་
འགྲོའི་རྗེས་སུ་དགེ་བསྙེན་དུ་གཟུང་དུ་གསོལ་ཞེས་པའི་ཚིག་ལན་གསུམ་བརྗོད་
པ་ཙམ་གྱིས་སྡོམ་པ་མི་སྐྱེ་ཞིང་། དེའི་ རྗེས་སུ་བསླབ་པ་བརྗོད་པ་ལན་གསུམ་
བྱས་པའི་མཐར་སྡོམ་པ་སྐྱེ་བར་འདོད་དེ་དགེ་བསྙེན་གྱི་སྡོམ་པ་བརྒྱད་པའི་
འགྲེལ་པར་ཡང་དེ་ལྟར་བཤད་དེ། འདོད་ཚུལ་འདི་ནི་ཕལ་ཆེན་སྡེ་པ་ལས་གྱེས་
པའི་སྡེ་པ་འགའ་ཞིག་གི་འདོད་ཚུལ་ཡིན་པར་བཤད་དོ། ཁ་ཆེ་བ་དང༌། ཉི་འོག་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་སོགས་ཀྱི་ཐ་སྙད་ནི་སྔོན་འཕགས་ཡུལ་དུ་བྱུང་སྟེ། རྒྱ་གར་གྱི་ཡུལ་དབུས་ཀྱི་
གྲོང་ཁྱེར་ཆེན་པོ་དྲུག་གི་ཕྱོགས་ན་གནས་པའི་བྱེ་བྲག་སྨྲ་བ་རྣམས་ལ་ཉི་འོག་པ་
ཞེས་བརྗོད། ཤར་ཕྱོགས་ཁ་ཆེའི་ཡུལ་ན་གནས་པའི་བྱེ་བྲག་སྨྲ་བ་རྣམས་ལ་ཁ་ཆེ་
བྱེ་བྲག་ཏུ་སྨྲ་བ་ཞེས་བརྗོད། རྒྱ་གར་ནུབ་ཕྱོགས་ན་གནས་པ་རྣམས་ལ་ནུབ་པ་
ཞེས་པའི་ཐ་སྙད་བྱུང་སྟེ། བྱེ་བྲག་ཏུ་སྨྲ་བའི་སློབ་དཔོན་དབྱིག་བཤེས་དང་ཁ་ཆེ་
འདུས་བཟང་སོགས་ཀྱི་སྐབས་བྱེ་བྲག་ཏུ་སྨྲ་བ་གྲུབ་མཐའ་སྨྲ་བ་ཆེས་དར་བར་
བྱུང་བས་དེ་སྐབས་ཐ་སྙད་དེ་ལྟར་བྱུང་བར་མངོན་ནོ། །དེ་ནི་ཞར་ལ་བྱུང་བ་སྟེ།
ད་ནི་དཀྱུས་ལ་བརྗོད་པར་བྱ་བ་ནི། དེ་ལྟར་དགེ་བསྙེན་གྱི་སྡོམ་པའི་ཆོ་ག་ལ་
སྐྱབས་བརྗོད་པ་དང༌། བདག་བརྗོད་པ་དང་། གཞན་བརྗོད་པ་སྟེ་དུམ་བུ་གསུམ་
ལས། སྐྱབས་བརྗོད་དང་བདག་བརྗོད་གཉིས་རྫོགས་པ་བདག་དགེ་བསྙེན་དུ་
ཞེས་པའི་ཚིག་རྫོགས་པ་དང་མཉམ་དུ་དགེ་བསྙེན་གྱི་སྡོམ་པ་ཐོབ་པ་ཡིན་ལ།
གཞན་བརྗོད་པའི་ཚེ་ཡུལ་དེ་སློབ་དཔོན་དུ་གྱུར་པས་སློབ་དཔོན་གྱིས་གཟུང་དུ་
གསོལ་ཞེས་བརྗོད་དོ། །དགེ་བསྙེན་གྱི་སྡོམ་པ་ཐེག་པ་ཆེན་པོའི་མདོ་སྡེ་དཀོན་
མཆོག་བརྩེགས་པ་ལས་གསུངས་ཚུལ་ནི། དཀོན་མཆོག་བརྩེགས་པའི་དྲག་ཤུལ་
ཅན་ གྱིས་ཞུས་པའི་མདོ་ལས། ཁྱིམ་བདག་བྱང་ཆུབ་སེམས་དཔའ་ཁྱིམ་པ་ནི་
བསླབ་པའི་གཞི་ཐམས་ཅད་ཡོངས་སུ་བཟུང་བ་མ་ཡིན་ནོ། །འདི་ལྟ་སྟེ། བསླབ་
པའི་གཞི་ལྔ་ཡོངས་སུ་བཟུང་ནས་དེས་སྲོག་གཅོད་པ་སྤང་བར་བྱ་སྟེ། དབྱིག་པ་
དོར་བ་དང་། མཚོན་ཆ་དོར་བ་དང༌། ངོ་ཚ་ཤེས་པ་དང༌། སྙིང་ རྗེ་དང་ལྡན་པ་
དང༌། སྲོག་ཆགས་འབྱུང་པོ་ཐམས་ཅད་ལ་མི་འཚེ་བའི་རང་བཞིན་དང༌། སེམས་
ཅན་ཐམས་ཅད་ ལ་ སེམས་ སྙོམས་ པ་དང༌། རྟག་ཏུ་ བྱམས་ པ་ ལ་ གནས་ པར་
- 106 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བྱའོ། །དེས་མ་བྱིན་པར་ལེན་པ་སྤང་བར་བྱ་སྟེ། བདག་གིས་ལོངས་སྤྱོད་ཀྱིས་
ཆོག་ཤེས་པ་དང་། གཞན་གྱི་ལོངས་སྤྱོད་ལ་མངོན་པར་དགའ་བ་མེད་པ་དང་།
ཆགས་པ་དང་བརྣབ་སེམས་མེད་པ་དང་། གཞན་གྱི་ནོར་ལ་འདོད་པ་མེད་པ་
དང༌། ཐ་ན་རྩྭ་དང་ལོ་མ་ཙམ་ཡང་མ་བྱིན་པར་བླང་བར་མི་བྱའོ། །དེས་འདོད་པ་
ལ་ལོག་པར་གཡེམ་པ་སྤང་བར་བྱ་སྟེ། རང་གི་ཆུང་མས་ཆོག་པར་འཛིན་པ་དང་།
གཞན་གྱི་ཆུང་མ་ལ་འདོད་པ་མེད་པ་དང་། མ་ཆག་པའི་མིག་གི་བལྟ་བ་དང་།
ཡིད་འབྱུང་བའི་ཡིད་དང་། འདོད་པ་དག་ནི་ཤིན་དུ་སྡུག་བསྔལ་བའོ་སྙམ་དུ་མི་
ཆགས་པ་ཡིད་ལ་བྱེད་པ་ལ་བརྩོན་པར་བྱའོ། །དེ་གང་གི་ཚེ་རང་གི་ཆུང་མ་ལ་
འདོད་པའི་རྣམ་པར་རྟོག་པ་བྱུང་བ་དེའི་ཚེ་ཡང་ཉོན་མོངས་པའི་དབང་དུ་གྱུར་
པས་ན། དེས་རང་གི་ཆུང་མ་ལ་མི་སྡུག་པར་རྗེས་སུ་ལྟ་བ་དང༌། སྐྲག་པའི་ཡིད་
ཀྱིས་འདོད་པ་བསྟེན་པར་བྱ་ཡི། ཞེན་པས་ཟིན་བཞིན་དུ་ནི་མ་ཡིན་པ་དང་། མི་
རྟག་པ་དང༌། སྡུག་བསྔལ་བ་དང་། བདག་མེད་པ་དང༌། མི་གཙང་བར་འདུ་ཤེས་
པས་དེས་ཅི་ནས་བདག་གིས་ཡིད་ཀྱི་དགུ་ལ་ཡང་འདོད་པ་ལ་སྤྱོད་པར་མི་བྱ་ན།
མཚན་གཉིས་སྤྲོད་པའམ། ཡན་ལག་མ་ཡིན་པར་འཇུག་པར་ལྟ་སྨོས་ཏེ་བདག་
གིས་དེ་ལྟར་མི་བྱའོ་སྙམ་མོ། །དེས་རྫུན་དུ་སྨྲ་བ་སྤང་བར་བྱ་སྟེ། བདེན་པ་སྨྲ་བ་
དང་། ཡང་དག་པར་སྨྲ་བ་དང་། ཇི་སྐད་སྨྲ་བ་དེ་བཞིན་དུ་བྱེད་པ་དང་། མི་སླུ་བ་
དང་། བསམ་པ་ཕུན་སུམ་ཚོགས་པ་དང་། དྲན་པ་དང་ཤེས་བཞིན་དང་ལྡན་པར་
བྱ་སྟེ། ཇི་ལྟར་མཐོང་བ་ཐོས་པ་སྨྲ་བ་དང༌། ཆོས་རྗེས་སུ་བསྲུང་བར་གྱུར་པ་དེས་
ལུས་དང་སྲོག་གི་ཕྱིར་ཡང་ཤེས་བཞིན་དུ་རྫུན་སྨྲ་བར་མི་བྱའོ། །དེས་འབྲུའི་ཆང་
དང་སྦྱར་བའི་ཆང་མྱོས་པར་འགྱུར་བའི་བཏུང་བ་སྤང་བར་བྱ་སྟེ། དེས་ར་རོ་བ་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེད་པ་དང༌། མྱོས་པ་མེད་པ་དང་། འཁྲུལ་པ་མེད་པ་དང༌། ཚིག་མི་འཆལ་བ་
དང༌། མི་ འཕྱར་བ་དང༌། མི་རྒོད་ པ་དང༌། མི་ གཡེང་བ་དང་། དྲན་པ་ཉེ་བར་
གནས་པ་དང་། ཤེས་བཞིན་དང་ལྡན་པར་བྱ་སྟེ། ཁྱིམ་བདག་བྱང་ཆུབ་སེམས་
དཔའ་ཁྱིམ་པ་དེས་བསླབ་པའི་གཞི་ལྔ་བཟུང་བའི་དགེ་བའི་རྩ་བ་ཡང་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱའོ། །དེས་བསླབ་
པའི་གཞི་ལྔ་པོ་དེ་དག་ཀྱང་ཤིན་ཏུ་བསྲུང་བར་བྱའོ། །ཞེས་གསལ་བར་གསུངས་
ཤིང་། དགེ་བསྙེན་རྣམས་ཀྱིས་དངོས་སུ་བསླབ་པའི་གཞི་ལྔ་ལས་ཁས་མ་བླངས་
ཀྱང་། ཕྲ་མ་ལ་སོགས་པའི་མི་དགེ་བ་གཞན་མ་དྲུག་པོའང་སྤོང་བ་ལ་འབད་
དགོས་པ་ནི། མདོ་དེ་ཉིད་ལས། གོང་དུ་ཡང་དེས་ཕྲ་མ་མི་བྱ་ཞིང་བྱེ་བ་རྣམས་ཀྱི་
བསྡུམ་བྱའོ། །དེས་ངག་རྩུབ་མོ་ཡང་སྨྲ་བར་མི་བྱ་ཞིང་དེས་ངག་འཇམ་པོར་སྨྲ་བ་
དང་། ཚིག་སྙན་པ་དང་གསོང་པོར་སྨྲ་བར་བྱའོ། །དེས་ཚིག་བཀྱལ་པ་ཡང་སྨྲ་
བར་མི་བྱ་ཞིང་དུས་སུ་སྨྲ་བ་དང་། ཡང་དག་པར་སྨྲ་བ་དང༌། དོན་སྨྲ་བ་དང་།
ཆོས་སྨྲ་བ་དང་། རིགས་པ་སྨྲ་བ་དང༌། འདུལ་བ་སྨྲ་བ་དང་། ལན་ལེགས་པར་
འདེབས་པ་དེ་བཞིན་བྱེད་པར་བྱའོ། །དེས་བརྣབ་སེམས་སུ་མི་བྱ་ཞིང་སེམས་
ཅན་ཐམས་ཅད་ལ་ཕན་པ་དང་བདེ་བར་བསམ་པར་བྱའོ། །དེས་གནོད་སེམས་
སུ་མི་བྱ་ཞིང་རྟག་ཏུ་བཟོད་པའི་སྟོབས་ཀྱི་གོ་ཆ་བགོ་བར་བྱའོ། །དེས་ཡང་དག་
པར་བལྟ་བར་བྱ་ཞིང་ལོག་པ་ཕྱིན་ཅི་ལོག་ཏུ་བལྟ་བ་ཐམས་ཅད་དང་བྲལ་བར་
བྱའོ། །ལྷར་སངས་རྒྱས་བསམ་ པ་ རྗེས་སུ་སོང་ཞིང་ལྷ་ གཞན་མི་འཛིན་པར་
བྱའོ། །ཞེས་གསུངས་པ་ལྟར་རོ། །གཞན་ཡང་དགེ་བསྙེན་རྣམས་ཀྱིས་སྐྱེས་བུ་
ཆུང་ འབྲིང་ གི་ ལམ་ ལ་ བློ་ སྦྱངས་ ནས་ ངེས་ འབྱུང་ གི་ བསམ་ པས་ ཀུན་ནས་
- 108 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བསླངས་ཏེ་དགེ་བསྙེན་གྱི་སྡོམ་པ་བླངས་ནས་བསླབ་པའི་གཞི་ལྔ་ སྲོག་དང་
བསྡོས་ཏེ་བསྲུང་བ་གཞིར་བཞག་ནས་ཐེག་པ་ཆེན་པོའི་ལམ་ལ་བློ་སྦྱོང་ཚུལ་རྒྱས་
པར་མདོ་དེ་ཉིད་ལས་འབྱུང་ཞིང་། རང་གི་བསླབ་པ་མཐར་ཕྱིན་པའི་ཕྱིར་དུ་སྤྱིར་
འཁོར་བའི་གནས་མཐའ་དག་ལ་མི་རྟག་པ་དང་སྡུག་བསྔལ་བའི་འདུ་ཤེས་
བསྐྱེད་པ་དང་། ལྷག་པར་ཁྱིམ་ལ་བཙོན་རའི་འདུ་ཤེས་དང་། སྡུག་བསྔལ་ཐམས་
ཅད་ཀྱི་གནས་ཀྱི་འདུ་ཤེས་དང་། ཆོག་མི་ཤེས་པའི་འདུ་ཤེས་དང་། ཁ་ཟས་དུག་
དང་འདྲེས་པ་ལྟ་བུའི་འདུ་ཤེས་ལ་སོགས་པ་འདོད་ཆགས་ཀྱི་འཆིང་བ་གཅོད་
པའི་ཐབས་སུ་འདུ་ཤེས་མང་དུ་འཇོག་དགོས་ཚུལ་དང་། རང་གི་ཆུང་མ་ལ་མི་
གཙང་བ་དང༌། དྲི་ང་བ་དང༌། མི་མཐུན་པ་དང་། ཁུར་དང་། སྲིད་པ་དང་། སྲིད་
པར་ཡོངས་སུ་འཛིན་པ་ལ་སོགས་པའི་འདུ་ཤེས་དང་། དེ་བཞིན་དུ་ནོར་དང་འབྲུ་
ལ་སོགས་པའི་ལོངས་སྤྱོད་ཐམས་ཅད་ལའང་མི་རྟག་པ་ལ་སོགས་པའི་འདུ་ཤེས་
བཞག་ནས་གང་ལའང་མ་ཆགས་པར་བྱ་བ་དང་། རབ་ཏུ་བྱུང་བ་ལ་རྣམ་པ་ཀུན་
ཏུ་གུས་པར་བྱ་བ་དང་། བྱང་ཆུབ་ཀྱི་སེམས་ཀྱི་རྩལ་རྫོགས་པར་བྱ་བ་དང་། ཕ་
རོལ་ཏུ་ ཕྱིན་པ་དྲུག་ཡོངས་སུ་རྫོགས་པར་བྱ་བ་ལ་སོགས་པ་ལམ་གྱི་གནད་
རྣམས་ཤིན་ཏུ་གསལ་བར་སྟོན་པ་ཞིག་ཡོད་པས་དགེ་བསྙེན་རྣམས་ཀྱི་བསླབ་
པའི་གཞི་སྟོན་པར་མ་ཟད། བྱང་ཆུབ་ལམ་རིམ་ལ་བློ་སྦྱོང་བར་འདོད་པ་རྣམས་
ལ་ཤིན་ཏུ་གལ་ཆེ་བ་ཞིག་ཡོད་པས་ཡང་དང་ཡང་དུ་བལྟ་བར་བྱའོ། །མིང་ཆེན་
གྱི་མདོ་ལས་གསུངས་ཚུལ་ནི། མིང་ཆེན་གྱི་མདོ་ལས། མིང་ཆེན་འདི་ལྟར་ཁྱིམ་
པ་གོས་དཀར་པོ་བགོས་པ། སྐྱེས་པ་ཕོའི་དབང་པོ་དང་ལྡན་པ་ཞིག་སངས་རྒྱས་
སྐྱབས་སུ་འགྲོ། ཆོས་དང་དགེ་འདུན་ལ་སྐྱབས་སུ་འགྲོ་ཞིང་བདག་དགེ་བསྙེན་དུ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གཟུང་དུ་གསོལ་ཞེས་ཚིག་ཏུ་སྨྲ་བ་འདི་ཙམ་གྱིས་དགེ་བསྙེན་དུ་འགྱུར་རོ། །ཞེས་
གསལ་བར་གསུངས་ཤིང་། མདོ་འདི་ལས་དགེ་བསྙེན་གྱི་དབྱེ་བ་གསུངས་ཚུལ་
ནི་འོག་ཏུ་འཆད་དོ། །དགེ་བསྙེན་གྱི་སྡོམ་པ་བླངས་པའི་བསླབ་བྱ་ནི་སྐྱབས་
འགྲོའི་བསླབ་བྱ་རྣམས་དང་། བསླབ་པའི་གཞི་ལྔ་ཕྱོགས་མཐུན་དང་བཅས་པ་ལ་
ཚུལ་བཞིན་དུ་སློབ་པ་སྟེ། དེ་ལ་སྐྱབས་འགྲོའི་བསླབ་བྱ་ལ་མཐའ་ཡས་པ་ཡོད་
ཀྱང་། དགག་པའི་བསླབ་བྱ་གསུམ། སྒྲུབ་པའི་བསླབ་བྱ་གསུམ། མན་ངག་ལས་
འབྱུང་བའི་བསླབ་བྱ་བཞི་ཚན་གཉིས་རྣམས་ལ་བསླབ་པའོ། །དེ་ལ་དགག་པའི་
བསླབ་བྱ་གསུམ་ནི། སངས་རྒྱས་ལ་སྐྱབས་ སུ་སོང་བས་འཇིག་རྟེན་གྱི་ལྷ་ལ་
སྐྱབས་སུ་མི་འཛིན་ཅིང་ཕྱག་མཆོད་མི་བྱ། ཆོས་ལ་སྐྱབས་སུ་སོང་བས་སེམས་
ཅན་ ལ་ གནོད་ འཚེ་ སྤོང་། དགེ་འདུན་ལ་སྐྱབས་ སུ་ སོང་ བས་ གྲོགས་ ངན་མུ་
སྟེགས་པ་དངོས་སམ་ལས་འབྲས་ལ་ཡིད་མི་ཆེས་པའི་སྡིག་ཅན་གྱི་མི་དང་མི་
འགྲོགས་པའོ། །སྒྲུབ་པའི་བསླབ་བྱ་གསུམ་ནི། སྲོག་གི་ཕྱིར་ཡང་སངས་རྒྱས་
ལས་གཞན་དུ་རེ་གནས་མི་འཚོལ་ཞིང་། སངས་རྒྱས་ཀྱི་སྐུ་གཟུགས་ཅི་འདྲ་ཞིག་
མཐོང་ཡང་བདག་འཁོར་བ་ལས་སྒྲོལ་བའི་སྐྱབས་གནས་སྟོན་པ་ཐུགས་རྗེ་ཅན་
དེའི་ སྐུའོ་སྙམ་དུ་གུས་ པར་བྱ། ཆོས་ཚིག་བཞི་པ་རེ་ལའང་འགོམ་ཡུག་དང༌།
བརྙས་སྨོད་ཁ་གཏོགས་སོགས་མི་བྱ་བར་གུས་པར་བྱ། དགེ་འདུན་དངོས་ལྟ་ཅི་
སྨོས་ན་བཟའ་ལྷན་པ་སེར་པོའི་དུམ་བུ་ཙམ་ལའང་གུས་པར་བྱའོ། །མན་ངག་
ལས་འབྱུང་བའི་སྐྱབས་འགྲོའི་བསླབ་བྱ་བཞི་ཚན་གཉིས་ལ་བསླབ་པ་ནི། སྐྱེས་
བུ་དམ་པ་ལ་བརྟེན་པ། དམ་པའི་ཆོས་ཉན་པ། ཚུལ་བཞིན་ཡིད་ལ་བྱ་བ། ཆོས་
ཀྱི་ རྗེས་ སུ་མཐུན་ པའི་ ཆོས་སྒྲུབ་པ་སྟེ་བཞི་དང་། དབང་ པོ་ མི་རྒོད་པ་དང༌།
- 110 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བསླབ་པའི་གཞི་ཡང་དག་པར་ལེན་པ་དང༌། སེམས་ཅན་ལ་སྙིང་བརྩེ་བར་བྱ་བ་
དང༌། དུས་དུས་སུ་དཀོན་མཆོག་མཆོད་པ་ལ་བརྩོན་པར་བྱའོ། །བསླབ་པའི་གཞི་
ལྔ་ལ་སློབ་པ་ནི། མི་གསོད་པ་དང་། ཀརྨ་པ་ཎའི་བཞི་ཆའི་ཚད་ཀྱི་རིན་ཐང་ཚང་
བ་རྐུ་བ་དང་། བགྲོད་བྱ་མ་ཡིན་པ་ལ་བགྲོད་པ་དང༌། མི་ཆོས་བླ་མའི་རྫུན་སྨྲ་བ་
བཞི་སྲོག་གི་ཕྱིར་ཡང་མི་བྱ་ཞིང་། ཕྲ་མ་ལ་སོགས་པ་མི་དགེ་བ་གཞན་མ་དྲུག་
དང༌། དེ་དག་དང་ཕྱོགས་མཐུན་པའི་མི་དགེ་བ་ཐམས་ཅད་ལ་སྡོམ་སེམས་ཡང་
ཡང་བྱ། མྱོས་འགྱུར་གྱི་ཁུ་བ་སྤོང་བ་ལ་མྱོས་འགྱུར་གྱི་ཁུ་བ་ནི་ཆང་སྟེ། དེ་ལ་
འབྲུའི་ཆང་ནི་འབྲུ་བཙོས་པའམ་བཏགས་པ་ལ་ཕབས་བཏབ་ནས་མནན་པའི་
ཟས་ཀྱི་ཆང་སྟེ་སྦྱར་བའི་ཆང་ཞེས་ཀྱང་ཟེར་རོ། །བཅོས་པའི་ཆང་ནི་ཕབས་མེད་
པར་མནན་པ་ལས་བྱུང་བ་རྒུན་ཆང་དང་། བུར་ཆང་དང༌། མེ་ཏོག་གི་ཆང་ལ་
སོགས་པ་རྫས་ཀྱི་ཆང་ངོ༌། །དེ་གཉིས་ཀྱང་མྱོས་པ་སྟེ་ར་རོ་བར་འགྱུར་བའི་རྫས་
ཏེ། དེ་ལྟ་བུའི་མྱོས་འགྱུར་སྲོག་གི་ཕྱིར་ཡང་མི་བཏུང་ངོ༌། །དགེ་བསྙེན་གྱི་བསླབ་
པའི་གཞི་ལྔ་པོ་དེ་བསྡུ་ན་ཚུལ་ཁྲིམས་ཀྱི་ཡན་ལག་དང་། བག་ཡོད་ཀྱི་ཡན་ལག་
གཉིས་སུ་འདུ་སྟེ། རྩ་བ་བཞི་སྤོང་བ་ཚུལ་ཁྲིམས་ཀྱི་ཡན་ལག་དང༌། ཆང་འཐུང་
བ་སྤོང་བ་བག་ཡོད་ཀྱི་ཡན་ལག་ཏུ་གསུངས་སོ། །འོ་ན་དགེ་ཚུལ་ལ་སོགས་པའི་
སྡོམ་པ་གཞན་དག་ལ་མི་ཚངས་སྤྱོད་སྤོང་བ་ཡན་ལག་ཏུ་བཞག་ལ། དགེ་བསྙེན་
ལ་འདོད་ལོག་སྤོང་བ་ཡན་ལག་ཏུ་འཇོག་པའི་རྒྱུ་མཚན་གང་ཡིན་སྙམ་ན། ཁྱིམ་
པ་རྣམས་ནི་རིགས་རྒྱུད་སྤེལ་བར་བྱེད་པ་དང་། ཚོང་དང་ཞིང་ལས་ཀྱི་མཐའ་
དང༌། རྒྱལ་པོའི་དཔྱ་ཁྲལ་འབུལ་བ་སོགས་བྱ་བྱེད་མང་བས་མི་ཚངས་སྤྱོད་སྤོང་
དཀའ་ཞིང་འབྱུང་ཉེ་བས་རྒྱལ་བས་དེ་ལ་དགོངས་ནས་ཁྱིམ་པའི་དགེ་བསྙེན་
- 111-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
རྣམས་ལ་མི་ཚངས་སྤྱོད་སྤོང་བའི་བཅའ་བ་མ་མཛད་ལ། འདོད་པ་ལོག་པར་
གཡེམ་པ་ནི་གཞན་གྱི་ཆུང་མ་སུན་འབྱིན་པའི་ཕྱིར་གཞན་ལ་གནོད་པ་ཆེ་བ་དང་།
རང་ཉིད་ངན་སོང་དུ་འཕེན་པའི་རྒྱུ་ཡིན་པ་དང་། འཇིག་རྟེན་ན་ཤིན་ཏུ་སྨད་པའི་
གནས་ ཡིན་པ་དང་། རྒྱལ་ཁྲིམས་དང་འགལ་བའི་ལས་ཡིན་པ་དང་། ཁྱིམ་པ་
རྣམས་ཀྱིས་སྤོང་སླ་བ་དང་། དེ་སྤངས་ན་ཕན་ཡོན་ཆེ་བ་སོགས་ལ་དགོངས་ནས་
རྒྱལ་བས་ཁྱིམ་ན་གནས་པའི་དགེ་བསྙེན་རྣམས་ལ་འདོད་ལོག་སྤོང་བའི་བཅའ་
བ་མཛད་དོ། །ད་དུང་དེ་ལ་དོགས་པའི་གནས་འདི་ཡོད་དེ། དགེ་བསྙེན་གྱི་སྡོམ་
པ་ལེན་པའི་ཚེ་ལོག་གཡེམ་སྤོང་བར་ཁས་ལེན་དགོས་ན། དེས་ནི་རང་གི་ཆུང་མ་
མིན་པའི་བུད་མེད་གཞན་ལ་མི་བརྟེན་པར་ཁས་བླངས་ཤིང་གཞན་ལ་སྤྱད་ན་
སྡོམ་པ་ཁས་བླངས་བ་དང་འགལ་བའི་ཉེས་པར་འགྱུར་ལ། དེ་ལྟར་ན་སྡོམ་པ་
ལེན་པའི་ཚེ་དེ་ལ་ཆུང་མ་མེད་པ་ཕྱིས་ཆུང་མ་བླངས་པའམ་སྔ་མ་ཤི་ནས་གསར་
པ་བླངས་ན་སྡོམ་པ་ཉམས་པར་འགྱུར་ཏེ་སྡོམ་པ་ལེན་པའི་དུས་ན་བུད་མེད་དེ་
དག་ལ་འདོད་ལོག་མི་སྤྱོད་པར་དམ་བཅས་པའི་ཕྱིར་རོ་སྙམ་ན། རྟོག་པ་དང་
ལྡན་པ་དག་ལ་འདི་ལྟ་བུའི་དོགས་པ་སྐྱེ་བ་བདེན་ནའང་སྐྱོན་དེ་མེད་དེ། དེས་
དགེ་བསྙེན་གྱི་སྡོམ་པ་ལེན་པའི་དུས་སུ་རང་གི་ཆུང་མ་མ་གཏོགས་གཞན་ལ་
འདོད་ལོག་མི་སྤྱོད་ཅེས་ཁས་བླངས་ཀྱི། བུད་མེད་རེ་རེ་ནས་འདི་དང་འདི་ཞེས་
དམིགས་ཀྱིས་བསལ་བ་མིན་ཞིང་། ཆུང་མར་བླངས་པའི་ཚེ་ན་རང་གི་ཆུང་མར་
སོང་བ་ཡིན་པས་སྡོམ་པའི་ཁས་བླངས་དང་འགལ་བའི་ཉེས་པ་མེད་པར་མཛོད་
འགྲེལ་ལས་བཤད་དོ། །དེ་བཞིན་དུ་བསླབ་པའི་གཞི་གཞན་རྣམས་ལའང་རེ་རེ་
ནས་དོགས་པ་གཅད་དགོས་པ་མང་དུ་སྣང་ནའང་འདིར་ཡི་གེ་ཧ་ཅང་མང་དུ་
- 112 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དོགས་པས་བྲི་མ་ནུས་པས། ཤེས་པར་འདོད་ན་མཛོད་ རང་འགྲེལ་དང་། དེའི་
འགྲེལ་བཤད་ཆེན་མོ་རྣམས་ལས་ཤེས་པར་བྱའོ། །དགེ་བསྙེན་ཞེས་བརྗོད་པའི་
རྒྱུ་མཚན་ནི་དགེ་བསྙེན་གྱི་སྐད་དོད་ལ་ཨུ་པ་སི་ཀ་ཞེས་པ་ཡོད་ལ། དེ་ལ་ངེས་
ཚིག་གིས་བཤད་ན་ཨུ་པསྦྲ་ན་ཞེས་པ་བསྙེན་བཀུར་བ་དང་། ཀ་ར་ན་ཞེས་པ་
བྱེད་པ་སྟེ། དཀོན་མཆོག་གསུམ་ལ་བསྙེན་བཀུར་བར་བྱེད་པས་ན་དགེ་བསྙེན་
ཞེས་བརྗོད། ཡང་དགེ་བ་ནི་མྱ་ངན་ལས་འདས་པ་དང་། བསྙེན་པ་ནི་ཉེ་བ་ཡིན་
པས་མྱ་ངན་ལས་འདས་པའི་གོ་འཕང་ལ་ཉེ་བར་བྱེད་པས་ན་དགེ་བསྙེན་ཞེས་
བརྗོད། ཕྱི་མ་འདི་ཡང་ངེས་ཚིག་གི་བཤད་པ་ཡིན་ཏེ། ཨུ་པ་ཉེ་བ་དང་། ཨ་ས་ཀ་
གནས་ལ་འཇུག་པས་ཨུ་པ་སི་ཀའི་སྒྲ་དོན་བསྒྱུར་དུ་བྱས་ན་མྱ་ངན་ལས་འདས་པ་
ལ་ཉེ་བ་ཞེས་པར་འགྱུར་རོ། །
གཉིས་པ་དགེ་བསྙེན་གྱི་སྡོམ་ པའི་དབྱེ་བ་བཤད་པ་ནི། སྣ་གཅིག་སྣ་
འགའ་ཕལ་ཆེར་སྤྱོད། །ཡོངས་རྫོགས་སྤྱོད་དང་ཚངས་སྤྱོད་དང་། །སྐྱབས་འགྲོའི་
དགེ་བསྙེན་རྣམ་པ་དྲུག །རྩ་བ་བཞི་ལས་གཅིག་གཉིས་གསུམ། །འདོད་ལོག་མི་
ཚངས་སྤྱོད་སྤོང་དང་། །སྐྱབས་འགྲོ་ཙམ་གྱི་དགེ་བསྙེན་དུ། ཁས་ལེན་རྣམས་དང་
གོ་རིམ་བཞིན། །ཞེས་གསུངས། འདིའི་དོན་ནི་དགེ་བསྙེན་ལ་རྟེན་གྱི་སྒོ་ནས་
དབྱེ་ན། དགེ་བསྙེན་ ཕ་དང་། དགེ་བསྙེན་མ་གཉིས་ཡོད་ལ། ཡན་ལག་གི་སྒོ་
ནས་དབྱེ་ན་རྣམ་པ་དྲུག་ཏུ་ཡོད་དེ། སྣ་གཅིག་སྤྱོད་པའི་དགེ་བསྙེན། སྣ་འགའ་
སྤྱོད་པའི་དགེ་བསྙེན། ཕལ་ཆེར་སྤྱོད་པའི་དགེ་བསྙེན། ཡོངས་རྫོགས་སྤྱོད་པའི་
དགེ་བསྙེན། ཚངས་སྤྱོད་དགེ་བསྙེན། སྐྱབས་གསུམ་འཛིན་པའམ་སྐྱབས་འགྲོའི་
དགེ་བསྙེན་རྣམས་སུ་ཡོད་དོ། །དེ་ལ་དགེ་བསྙེན་ཕ་མ་གཉིས་ནི་སོ་ཐར་རིས་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བརྒྱད་ཀྱི་རྐང་གྲངས་རེ་ཡིན་པས་དངོས་ཀྱི་དབྱེ་བ་ཡིན་ལ། སྣ་གཅིག་སྤྱོད་པ་
སོགས་ནི་སྒྲས་བརྗོད་རིགས་སམ་ཡན་ལག་གི་དབྱེ་བ་ཡིན་ནོ། །སྣ་གཅིག་སྤྱོད་
སོགས་དྲུག་པོ་དེའི་ངོས་འཛིན་ནི་རྩ་བ་བཞི་ལས་གང་རུང་གཅིག་སྤོང་བར་ཁས་
ལེན་པ་སྣ་གཅིག་སྤྱོད་པའི་དགེ་བསྙེན་དང་། གཉིས་སྤོང་བར་ཁས་ལེན་པ་སྣ་
འགའ་སྤྱོད་པའི་དགེ་བསྙེན་དང་། གསུམ་སྤོང་བར་ཁས་ལེན་པ་ཕལ་ཆེར་སྤྱོད་
པའི་ དགེ་བསྙེན་དང༌། སྲོག་ གཅོད། མ་བྱིན་ལེན། ལོག་གཡེམ། རྫུན་བཞི་ ག་
སྤོང་བར་ཁས་ལེན་པ་ཡོངས་རྫོགས་སྤྱོད་པའི་དགེ་བསྙེན་དང༌། དེའི་སྟེང་དུ་མི་
ཚངས་སྤྱོད་སྤོང་བར་ཁས་ལེན་པ་ཚངས་སྤྱོད་དགེ་བསྙེན་དང་། བསླབ་པ་གཞན་
ཁས་ལེན་མི་ནུས་པར་དཀོན་མཆོག་གསུམ་ལ་སྐྱབས་སུ་འགྲོ་བ་ཙམ་ཁས་ལེན་
པ་སྐྱབས་འགྲོ་ཙམ་གྱི་དགེ་བསྙེན་དུ་བཞག་གོ །སྣ་གཅིག་སྤྱོད་པ་སོགས་འདི་
དག་གང་ནས་བཤད་ སྙམ་ན། མིང་ཆེན་གྱི་མདོ་དང་། མཛོད་རྩ་འགྲེལ་ ལས་
བཤད་དེ། མིང་ཆེན་གྱི་མདོ་ལས་བཤད་ཚུལ་ནི་མདོ་དེ་ཉིད་ལས། བཙུན་པ་ཇི་
ཙམ་གྱིས་སྣ་གཅིག་སྤྱོད་པའི་དགེ་བསྙེན་དུ་འགྱུར་བ་ལགས། ཞེས་སོགས་ཞུས་
པའི་ལན་དུ་གཅིག་བསྲུང་བས་སྣ་གཅིག །གཉིས་བསྲུང་བས་ཕྱོགས་གཅིག །
གསུམ་མམ་བཞི་བསྲུང་བ་ལ་ཕལ་ཆེར་སྤྱོད་པ། ལྔ་བསྲུང་བ་ཡོངས་སུ་རྫོགས་
པར་སྤྱོད་པའི་དགེ་བསྙེན་དུ་གསུངས་པ་ལྟར། སྣ་གཅིག་སྤྱོད་པ་ནས་ཡོངས་
རྫོགས་སྤྱོད་པའི་བར་བཞི་གསུངས་ལ། མདོ་དེར་སྐྱབས་འགྲོའི་དགེ་བསྙེན་ཡང་
བཤད་དོ། །མཛོད་རྩ་འགྲེལ་ལས་བཤད་ཚུལ་ནི། མཛོད་ལས། དགེ་བསྙེན་ཉིད་
དུ་ ཁས་བླངས་པས། །སྡོམ་པ་བསྟན་པ་དགེ་སློང་བཞིན། །གལ་ཏེ་ཐམས་ཅད་
བསྡམས་ཡིན་ན། །སྣ་གཅིག་སྤྱོད་སོགས་ཇི་ལྟ་བུ། །དེ་སྲུང་བ་ལ་གསུངས་ཞེས་
- 114-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གྲག །ཅེས་ གསུངས་ཤིང་ དེའི་ ཐད་ ཀྱི་ རང་ འགྲེལ་ དང༌། དེའི་ འགྲེལ་བཤད་
རྣམས་ལས་སྣ་གཅིག་སྤྱོད་པ་སོགས་བཞི་དང་། སྐྱབས་གསུམ་འཛིན་པའི་དགེ་
བསྙེན་ རྣམས་ མདོ་ ལས་ གསུངས་ ཚུལ་ དང་། སྐྱབས་ གསུམ་ འཛིན་ པའི་ དགེ་
བསྙེན་ལ་ཉི་འོག་པ་དང་། ཁ་ཆེ་བྱེ་བྲག་ཏུ་སྨྲ་བ་རྣམས་འདོད་པ་མི་མཐུན་ཞིང་སྣ་
གཅིག་སྤྱོད་པ་སོགས་ལ་བྱེ་བྲག་སྨྲ་བ་དང༌། མདོ་སྡེ་པ་ལུགས་མི་མཐུན་པའི་
ཚུལ་ཞིབ་ཏུ་གསུངས་ཤིང་སེམས་ཙམ་པའི་ལུགས་ལ། གཏན་ལ་དབབ་པ་བསྡུ་
བ་ལས་སྣ་གཅིག་སྤྱོད་པ་སོགས་ལ་ནང་གསེས་ཀྱིས་ཕྱེ་བས་དགེ་བསྙེན་གྱི་
རྣམས་གྲངས་བརྒྱ་ཙམ་གསུངས་ཏེ། དེ་དག་ཞིབ་ཏུ་བཀོད་ན་ཡི་གེ་ཤིན་ཏུ་མང་
པོར་འགྱུར་བས་བྲི་མ་ནུས་ཤིང་། ཤེས་པར་འདོད་ན་གཞུང་དེ་དག་ཉིད་ལ་བལྟ་
བར་བྱའོ། །ཚངས་སྤྱོད་དགེ་བསྙེན་ནི་འདུལ་བ་ལུང་ལས་གསུངས་ཏེ། ལུང་རྣམ་
འབྱེད་ལས། རབ་ཏུ་འབྱུང་མི་ནུས་ན་ལྔ་པ་ཚངས་པར་སྤྱོད་པའི་བསླབ་པའི་གཞི་
ལོང་ཞིག །ཅེས་གསལ་བར་གསུངས་ཤིང་། རྣམ་འབྱེད་འགྲེལ་པ་ལས་མི་ཚངས་
སྤྱོད་གཏན་དུ་སྤངས་པས་ཚངས་པར་སྤྱོད་པ་ཞེས་བྱ་བར་བཤད་དོ། །དགེ་བསྙེན་
གྱི་སྡོམ་པ་བརྒྱད་པའི་འགྲེལ་པ་དང་ཐུབ་པ་དགོངས་རྒྱན་ལས་གོ་མིའི་དགེ་
བསྙེན་ཞེས་པ་ཞིག་ཀྱང་བཤད་དེ། སློབ་དཔོན་ཆེ་བའི་སྡེས་ཀྱང་དེ་ལྟར་བཤད་
དོ། །དེ་ཡང་ཐམས་ཅད་ཡོད་པར་སྨྲ་བའི་སྡེ་པ་ལ་གོ་མིའི་སྡོམ་པ་བཤད་པ་མེད་
ལ། དགེ་འདུན་ཕལ་ཆེན་པའི་སྡེ་པ་ལ་གོ་མིའི་སྡོམ་པ་བཤད་པ་ཡོད་ཅེས་ཇོ་བོ་
རྗེས་གསུངས་ཞེས་འདུལ་ཊཱིཀ་ཉི་མའི་འོད་ཟེར་ལས་བཤད་དོ། །གོ་མིའི་སྡོམ་པ་
ཇི་ལྟར་ཡིན་པ་ནི་དགེ་བསྙེན་གྱིས་ཇི་སྲིད་འཚོའི་བར་དུ་བསྙེན་གནས་ཀྱི་སྡོམ་པ་
བླངས་པ་ནི་གོ་མིའི་སྡོམ་པ་ཡིན་པར་དགེ་བསྙེན་གྱི་སྡོམ་པ་བརྒྱད་པའི་འགྲེལ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པར་བཤད་དོ། །དེ་ལྟར་ན་དགེ་བསྙེན་དུ་མིང་བཏགས་པ་རྣམ་པ་བདུན་ནོ། །གོ་
མི་ཞེས་པ་ནི་བཙུན་པའི་མིང་སྟེ་བསྙེན་གནས་ཀྱི་སྡོམ་པ་ཁྱིམ་པའི་སྡོམ་པ་ཡིན་
ཡང་སྡོམ་པ་སྲུང་སླ་བ་དང༌། བརྟན་པའི་ཡན་ལག་ཏུ་བཙུན་པའི་ཆ་ལུགས་སུ་
བྱས་པས་གོ་མི་ཞེས་བཏགས་པ་ཡིན་པར་འདུལ་འཛིན་མཚོ་སྣ་བས་བཤད་དོ། །
སོ་ཐར་རིས་བརྒྱད་པོ་གང་ཟག་གཞན་ལས་ནོད་དགོས་པ་འདུལ་བ་ལུང་ལས་
གསུངས་ཤིང་། སྔོན་ཆོག་དང་ད་ཆོག་གི་ཁྱད་པར་ཡང་སྡོམ་པ་ལེན་པ་མཁན་
སློབ་ལ་ལྟོས་མི་ལྟོས་ཀྱི་ཁྱད་པར་ཡིན་པས། ད་ལྟར་ གྱི་ཆོ་ག་ཉེས་མེད་ཕུན་
ཚོགས་ཀྱི་སྒོ་ནས་སོ་ཐར་གྱི་སྡོམ་པ་ལེན་པ་ཐམས་ཅད་གང་ཟག་གཞན་ལས་
ལེན་དགོས་པ་འདུལ་བའི་ལུགས་ཡིན་ལ། འོན་ཀྱང་བསྙེན་གནས་ཀྱི་སྡོམ་པ་
ཐོག་ མར་ གང་ ཟག་ གཞན་ ལས་ བླངས་ ནས་ ཕྱིས་ རང་ གིས་ བླང་ ཆོག་ པའི་
དམིགས་བསལ་ཡོད་པར་གཏན་ལ་དབབ་པ་བསྡུ་བ་དང༌། མངོན་པ་མཛོད་རྩ་
འགྲེལ་དང༌། མངོན་པ་ཀུན་ལས་བཏུས་ཀྱི་རྣམ་བཤད་སོགས་གཞུང་མང་པོ་
ལས་བཤད་དོ། །གཏན་ལ་དབབ་པ་བསྡུ་བ་ལས་བཤད་ཚུལ་ནི། དེ་ཉིད་ལས།
དེ་དག་ལས་ལ་ལ་ནི་གཞན་ལས་དང་རང་ཡང་ལེན་པར་བྱེད་དོ། །དེ་དག་ལས་
ལ་ལ་ནི་རང་ཁོ་ནས་ལེན་པར་བྱེད་དེ་དགེ་སློང་གི་སྡོམ་པ་ནི་མ་གཏོགས་སོ། །
ཞེས་དང་། རང་གི་ཡང་དག་པར་བླངས་ཤིང་དེ་ཁོ་ན་བཞིན་དུ་སྲུང་བར་བྱེད་པ་
གང་ཡིན་པ་དེ་ལ་ཡང་བསོད་ནམས་མཚུངས་ཤིང་ཁྱད་པར་མེད་པར་སྐྱེ་བར་
རིག་པར་བྱའོ། །ཞེས་བསྙེན་གནས་ཀྱི་སྡོམ་པ་རང་གིས་བླང་བ་ཡོད་པར་གསལ་
བར་ གསུངས། མཛོད་འགྲེལ་ ལས་ གསུངས་ ཚུལ་ནི་ སྔར་དྲངས་ ཟིན་ པ་ ལྟར་
བསྙེན་གནས་ཀྱི་སྡོམ་པ་བླ་མ་ལས་ཐོག་མར་ལེན་པའི་ཚེ་ཇི་སྲིད་འཚོའི་བར་དུ་
- 116 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཟླ་བ་བྱུང་ངོ་ཅོག་གི་ཚེས་བརྒྱད་ལ་བསྲུང་བར་ཁས་བླང་ཆོག་པ་དང་། ཆོ་འཕྲུལ་
ཆེན་པོ་ལ་ཚེས་གཅིག་གི་སྔ་དྲོ་བླ་མ་ལས་སྡོམ་པ་ལེན་པའི་ཚེ་ཚེས་བཅོ་ལྔའི་བར་
ཞག་རེ་རེ་བཞིན་བསྙེན་གནས་བསྲུང་བར་ཁས་བླང་ཆོག་པར་གསུངས་ཤིང༌།
བསྙེན་གནས་ཀྱི་སྡོམ་པ་ནི་ཉིན་ཞག་གི་མཐའ་ཅན་ཡིན་པས་ནམ་སྲུང་དུས་སྔ་དྲོ་
ལེན་དགོས་ལ། ཟླ་བ་རེ་རེ་བཞིན་ཚེས་བརྒྱད་ཀྱི་ཉིན་རང་གིས་རྟེན་གྱི་དྲུང་ནས་
བླང་ཆོག་པར་རིགས་པས་འགྲུབ་སྟེ། ཟླ་བ་རེ་རེ་བཞིན་ཚེས་བརྒྱད་ཀྱི་སྔ་དྲོ་རང་
གིས་བླང་མི་ཆོག་པར་གང་ཟག་གཞན་ལས་ངེས་པར་ལེན་དགོས་ན་ཐོག་མར་
ལེན་དུས་ཇི་སྲིད་འཚོའི་བར་དུ་ཟླ་བ་བྱུང་ངོ་ཅོག་གི་ཚེས་བརྒྱད་ལ་བསྲུང་བར་
ཁས་བླངས་པ་ལ་དགོས་པ་གང་ཡང་མེད་དོ། །དགེ་བསྙེན་གྱི་སྡོམ་པ་བརྒྱད་པའི་
འགྲེལ་ པར་ ཇི་ སྲིད་ འཚོའི་བར་དུ་བསྙེན་གནས་ ཀྱི་ སྡོམ་ པ་ བསྲུང་བར་ ཁས་
བླངས་པ་གོ་མིའི་དགེ་བསྙེན་དུ་བཤད་པ་དེའི་ལུགས་ལའང་རང་གིས་བླངས་
ཆོག་ པར་ འོས་མེད་དུ་འགྲུབ་བོ། །མངོན་པ་ཀུན་བཏུས་ལས་བཤད་ཚུལ་ནི།
མངོན་པ་ཀུན་ལས་བཏུས་ཀྱི་རྣམ་བཤད་ཆོས་མངོན་རྒྱ་མཚོའི་སྙིང་པོ་ལས།
ཕལ་ཆེ་བའི་དབང་དུས་བྱས་ནས། ཇི་སྲིད་འཚོའི་བར་དུ་གཉིས་ཀ་ལས་དབེན་
པར་སྤྱོད་པ་མ་ཡིན། ཉིན་ཞག་རེ་ཙམ་དང་། ཟླ་ཕྱེད་རེ་ཙམ་སྤོང་བའི་དབང་དུ་
བྱས་ནས། བསྙེན་གནས་ཀྱི་སྡོམ་པ་རྣམ་པར་བཞག་པའི་ཕྱིར། ཉིན་ཞག་རེ་མ་
གཏོགས་མི་སྐྱེ་བར་འདོད་པ་ནི་ཉན་ཐོས་སྡེ་པ་ཁ་ཅིག་གི་ལུགས་ཡིན་པས་ཕྱིན་
ཅི་ལོག་ཏུ་ཤེས་པར་བྱའོ། །ཞེས་གསུངས་སོ། །དེ་ལྟར་དགེ་བསྙེན་ལ་རྣམ་གྲངས་
བདུན་བཤད་ཀྱང་སོ་ཐར་རིས་བརྒྱད་ཀྱི་ནང་ཚན་གྱི་དགེ་བསྙེན་གྱི་སྡོམ་པ་ནི་
ཡོངས་རྫོགས་དགེ་བསྙེན་དུ་ གྲགས་པ་བསླབ་གཞི་ལྔ་ ཇི་ སྲིད་འཚོའི་བར་དུ་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བསྲུང་བར་ཁས་བླངས་པ་འདི་ཡིན་པར་གསུངས་སོ། །སྣ་གཅིག་སྤྱོད་པ་སོགས་
དེ་དག་ཇི་ལྟར་བླང་བའི་ཚུལ་ནི་ཀུན་སློང་གི་བསམ་པ་དང་སྤྱོད་ལམ་དང་ཡུལ་ལ་
ཕྱག་འཚལ་བ་སོགས་སྔར་ལྟར་བྱས་ལ། བཙུན་པ་དགོངས་སུ་གསོལ། བདག་
མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་འཚོའི་བར་དུ་རྐང་གཉིས་
རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་
རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་འདུན་
ལ་སྐྱབས་སུ་མཆིའོ། །བདག་ ཇི་ སྲིད་འཚོའི་བར་དུ་སྣ་གཅིག་སྤྱོད་པའི་དགེ་
བསྙེན་ དུ་ བཙུན་ པས་ གཟུང་ དུ་ གསོལ། །ལན་ གསུམ་ དང་ ཐབས་ ལེགས་ བྱ།
བསླབ་པ་བརྗོད་པའི་ཚེ་བཙུན་པ་དགོངས་སུ་གསོལ། ཇི་ལྟར་འཕགས་པ་དགྲ་
བཅོམ་པ་དེ་དག་གིས་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ། སྲོག་གཅོད་
པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་
ནས་བཟུང་སྟེ་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ། སྲོག་གཅོད་པ་ལས་
སླར་ ལྡོག་ པར་ བགྱིའོ། །ཡན་ ལག་ གཅིག་ པ་ འདིས་ བདག་ འཕགས་ པ་ དགྲ་
བཅོམ་པ་དེ་དག་གི་བསླབ་པ་ལ་རྗེས་སུ་བསླབ་བོ། །རྗེས་སུ་བསྒྲུབ་བོ། །རྗེས་
སུ་ བགྱིད་དོ། །ཞེས་ བརྗོད་ ཅིང་ ཐབས་ ལེགས་ བྱ། དེ་ བཞིན་ དུ་ མ་ བྱིན་ལེན་
གཅིག་པུ་སྤོང་བ་ཡིན་ན་བསླབ་པ་བརྗོད་པའི་ཚེ་ མ་བྱིན་ལེན་སྤངས་ཏེ་ཞེས་
བརྗོད། དེ་བཞིན་ དུ་ འདོད་ལོག་ སྤོང་བ་དང༌། རྫུན་ སྤོང་བ་ལ་ ཡང་ ཆོ་ག་ དེ་
བཞིན་དུ་བརྗོད་དོ། །སྲོག་གཅོད་དང་མ་བྱིན་ལེན་གཉིས་ལྟ་བུ་སྣ་གཉིས་སྤོང་
བར་ཁས་ལེན་པ་དང་། དེ་གཉིས་ཀྱི་སྟེང་དུ་གཅིག་བསྣན་ཏེ་གསུམ་སྤོང་བར་
ཁས་ལེན་པ་ལྟ་བུ་ཡིན་ན་ཆོ་གའི་ཚེ་སྣ་འགའ་སྤྱོད་པའི་དགེ་བསྙེན་དུ་བཙུན་པས་
- 118 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
གཟུང་དུ་གསོལ། ཞེས་པ་དང་། ཕལ་ཆེར་སྤྱོད་པའི་དགེ་བསྙེན་དུ་བཙུན་པས་
གཟུང་དུ་གསོལ། ཞེས་བརྗོད། བསླབ་པ་བརྗོད་པའི་ཚེ་གང་ཁས་བླངས་པ་དེ་
དང་ དེ་ བརྗོད་ དེ། བརྗོད་ ཚུལ་ སྔར་ གྱི་ རིགས་ འགྲེ་ ཤེས་ པར་ བྱའོ། །ཡོངས་
རྫོགས་སྤྱོད་པ་ནི་སྲོག་གཅོད། མ་བྱིན་ལེན། ལོག་གཡེམ། རྫུན་བཞི་ ཆང་དང་
བཅས་པ་ཡོངས་རྫོགས་སྤོང་བར་ཁས་ལེན་པ་སྟེ། དགེ་བསྙེན་དངོས་གཞིའི་ཆོ་
ག་སྔར་བཤད་པ་ལྟར་བྱའོ། །ཚངས་སྤྱོད་དགེ་བསྙེན་ལེན་ཚུལ་ནི་འདོད་ལོག་གི་
ཚབ་ཏུ་མི་ཚངས་སྤྱོད་བཅུག་ལ་ཆོ་ག་དངོས་གཞི་སྔར་བཤད་པ་ལྟར་རོ། །སྐྱབས་
འགྲོའི་དགེ་བསྙེན་ལེན་ཚུལ་ནི། བཙུན་པ་དགོངས་སུ་གསོལ། བདག་མིང་འདི་
ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་འཚོའི་བར་དུ་རྐང་གཉིས་རྣམས་ཀྱི་
མཆོག་སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་
མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་
སུ་མཆིའོ། །བདག་ཇི་སྲིད་འཚོའི་བར་དུ་སྐྱབས་གསུམ་འཛིན་པའི་དགེ་བསྙེན་དུ་
བཙུན་ པས་ གཟུང་དུ་གསོལ། ཞེས་ལན་གསུམ་བརྗོད། ཐབས་ལེགས་ བྱའོ། །
འདི་ལ་བསླབ་པ་བརྗོད་པ་ཁས་བླངས་པའི་ཆོ་ག་གཞན་མེད་པས་སློབ་དཔོན་
གྱིས་སྐྱབས་འགྲོའི་བསླབ་བྱ་རྣམས་བརྡ་འཕྲོད་ངེས་སུ་ངོ་སྤྲད་དོ། །མཛོད་ཀྱི་
འགྲེལ་བཤད་རྒྱལ་སྲས་མ་དང་། གང་སྤེལ་གཉིས་ཀ་ནས་ སྣ་གཅིག་སྤྱོད་པ་
ལའང་ཆང་ནི་ངེས་པར་སྤོང་དགོས་པ་དང༌། དེ་བཞིན་དུ་གཞན་མ་ལྔ་ལའང་ཆང་
ངེས་པར་སྤོང་དགོས་པས་རྩ་བ་བཞིའི་ནང་ནས་སྣ་གཅིག་སྤྱོད་པ་སོགས་ཡིན་
ཡང་། དོན་དུ་སྣ་གཅིག་སྤྱོད་པ་ཡིན་ན་རྩ་བ་བཞི་ལས་གཅིག་དང་། ཆང་སྤོང་
བར་ཁས་བླང་དགོས་པས་བསླབ་པ་གཉིས་ཁས་བླང་དགོས་པ་དང་། དེ་བཞིན་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དུ་སྣ་འགའ་སྤྱོད་པ་ཡིན་ན་རྩ་བ་བཞི་ལས་གཉིས་དང་། ཆང་སྤོང་བར་ཁས་བླང་
དགོས་པས་བསླབ་པ་གསུམ་དང༌། ཕལ་ཆེར་སྤྱོད་པ་ལ་བསླབ་པ་བཞི་གཟུང་
དགོས་པར་བཤད་དོ། །ཡང་འདུལ་འཛིན་འགའ་ཞིག་གིས་སྣ་གཅིག་སྤྱོད་པ་
སོགས་འདི་དག་ལ་ཆང་སྤོང་བ་མི་དགོས་པའི་ལུགས་སུ་བྱས་ཏེ་རྩ་བ་བཞི་ལས་
གཅིག་སྤོང་བ་ཁོ་ན་ལོགས་སུ་བཤད་དེ། ཡོངས་རྫོགས་སྤྱོད་པ་རྩ་བ་བཞི་པོ་ཁོ་
ན་སྤོང་བར་བྱས་ཏེ་ཡོངས་རྫོགས་དགེ་བསྙེན་དངོས་གཞི་དང་མི་འདྲ་བར་བྱས་
པའང་ སྣང་སྟེ་འདུལ་བའི་བཅས་མཚམས་མཐའ་དག་མཁྱེན་པའི་མཁས་པ་
རྣམས་ཀྱིས་ཞིབ་ཏུ་དཔྱད་པར་བྱའོ། །དགེ་བསྙེན་གྱི་སྡོམ་པའི་རྣམ་གཞག་བཤད་
ཟིན་ཏོ། ། །
གསུམ་པ་དགེ་ཚུལ་གྱི་སྡོམ་པའི་རྣམ་གཞག་བཤད་པ་ལ་གཉིས། དགེ་
ཚུལ་གྱི་སྡོམ་པ་ངོས་ གཟུང་བ་དང་། དགེ་ཚུལ་གྱི་བསླབ་བྱ་གཏན་ལ་དབབ་
པའོ། །དང་པོ་དགེ་ཚུལ་གྱི་སྡོམ་པ་ངོས་གཟུང་བ་ནི། རྩ་བ་བཞི་དང་ཡན་ལག་
དྲུག །བཅུ་ སྤོང་དགེ་ཚུལ་སྡོམ་པའོ། །ཞེས་གསུངས། འདིའི་དོན་ནི་ངེས་འབྱུང་
གིས་བསམ་པས་ཀུན་ནས་བསླངས་ཏེ་རྩ་བ་བཞི་དང་། ཡན་ལག་དྲུག་སྟེ་བཅུ་ཇི་
སྲིད་འཚོའི་བར་དུ་སྤོང་བར་ཁས་ལེན་པའི་སྤོང་སེམས་ནི་དགེ་ཚུལ་གྱི་སྡོམ་
པའོ། །ཞེས་པ་སྟེ། འདིའི་དོན་གཏན་ལ་དབབ་པ་ལ་དགེ་ཚུལ་གྱི་སྡོམ་པ་སྐྱེ་བ་
ལ་འགལ་རྐྱེན་དང་བྲལ་ཞིང་མཐུན་རྐྱེན་ཚང་བ་ཞིག་དགོས་ལ། དེ་ལ་དགེ་ཚུལ་
གྱི་སྡོམ་པ་ལེན་པར་བྱེད་པ་ལ་ཐོག་མར་འགལ་རྐྱེན་རྣམས་དང་ལྡན་མི་ལྡན་དྲི་
བར་གསུངས་པས་འགལ་རྐྱེན་རྣམས་ཤེས་དགོས་ལ། ཤེས་ནས་འགལ་རྐྱེན་དང་
ལྡན་མི་ལྡན་བརྟག་དགོས་པས་འགལ་རྐྱེན་ནི་བཞི་སྟེ། སྡོམ་པ་སྐྱེ་བའི་བར་ཆད་
- 120 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དང་། སྡོམ་པ་གནས་པའི་བར་ཆད་དང་། སྡོམ་པ་ཁྱད་པར་དུ་འགྱུར་བའི་བར་
ཆད་དང༌། སྡོམ་པ་མཛེས་པའི་བར་ཆད་བཞིའོ། །དང་པོ་སྡོམ་པ་སྐྱེ་བའི་བར་
ཆད་ནི། མཚམས་མེད་ཀྱི་ལས་བྱས་པ་དང་། ཟ་མ་དང་། མ་ནིང་དང་། སྤྲུལ་པ་
དང༌། དུད་འགྲོ་སོགས་འགྲོ་བ་རིགས་མི་མཐུན་པ་ཡིན་པ་དང༌། སྔར་སྡོམ་པ་
བླངས་ནས་ ཕམ་པ་བྱུང་བ་དང༌། ལོག་སྲེད་ཅན་རྒྱལ་བའི་བསྟན་པ་ལ་གཏིང་
ནས་མི་མོས་པ་དང་། གྲོགས་ངན་གྱི་དབང་གིས་ལས་འབྲས་མི་བདེན་པར་ལྟ་
བའི་ལོག་ལྟ་ཅན་སོགས་ཏེ་བར་ཆད་དེ་དག་དང་ལྡན་ན་ནི་ཚེ་དེ་ལ་སྡོམ་པ་སྐྱེ་
བའི་སྐལ་བ་མེད་པས། འདུལ་བ་འཛིན་པ་རྣམས་ཀྱིས་རང་ལ་དགེ་ཚུལ་གྱི་སྡོམ་
པ་ཞུ་བ་བྱུང་ན་དེ་ལྟ་བུའི་བར་ཆད་ཅན་ཡིན་མིན་ལེགས་པར་བརྟག་དགོས་ཏེ།
མ་བརྟགས་པར་བར་ཆད་དེ་དག་དང་ལྡན་པ་རབ་ཏུ་བྱུང་ཞིང་དགེ་ཚུལ་དུ་བསྒྲུབ་
པ་དང༌། དེ་ནས་དགེ་སློང་དུ་བསྒྲུབ་པ་སོགས་བྱས་ན་གང་ཟག་དེ་ལ་སྡོམ་པ་མི་
སྐྱེ་བར་མ་ཟད་རྒྱལ་བའི་བསྟན་པ་ལ་གནོད་པ་ཆེན་པོར་འགྱུར་ཏེ། སྔར་སྡོམ་པ་
བླངས་ནས་ཕམ་པ་འཆབ་བཅས་བྱུང་བ་དང་། མུ་སྟེགས་ཀྱི་ལྟ་བ་ལ་ཞེན་ཆེ་བས་
འདུལ་བའི་བཅས་མཚམས་ལ་མི་མོས་པ་དང་། ལོག་ལྟ་ཅན་ལ་སོགས་པ་དེ་དག་
དགེ་འདུན་གྱི་གྲས་སུ་གནས་ན་རྐུ་ཐབས་སུ་གནས་པ་ཞེས་བྱ་བ་ཡིན་པས་དགེ་
འདུན་གྱི་ལས་ཐམས་ཅད་ལ་གནོད་པ་ཆེན་པོ་བྱེད་དེ། དགེ་ཚུལ་དང་དགེ་སློང་
བསྒྲུབ་པའི་ཆོ་ག་སོགས་བྱེད་པའི་ཚེ་རྐུ་ཐབས་སུ་གནས་པ་དེ་དག་ལས་གྲལ་དུ་
འདུས་ན་ལས་མི་འཆགས་པས་བསྒྲུབ་བྱ་ལ་སྡོམ་པ་མི་སྐྱེ་ལ། དེའི་ཕྱིར་བསྟན་པ་
འཇིག་ པའི་ རྐྱེན་དུ་འགྱུར་རོ། །སྡོམ་ པ་ གནས་ པའི་བར་ཆད་ནི། ཕ་མས་མ་
གནང་བ་དང༌། རྒྱལ་པོས་མ་གནང་བ་དང༌། བུ་ལོན་ཅན་ལ་སོགས་པ་ཡིན་ཏེ།
121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དེ་ལྟ་བུའི་བར་ཆད་དང་ལྡན་པ་དག་རབ་ཏུ་བྱུང་ཞིང་དགེ་ཚུལ་དུ་བསྒྲུབས་ན་
བསྒྲུབ་བྱ་དེ་ལ་སྡོམ་པ་སྐྱེ་ཡང་སྡོམ་པ་སྟེར་བ་པོ་ལ་བཅས་འགལ་གྱི་ལྟུང་བ་
འབྱུང་ཞིང་། བསྒྲུབ་བྱ་དེ་ཡང་སླར་ཕ་མ་དང་། རྒྱལ་པོ་དང༌། ནོར་བདག་རྣམས་
ཀྱིས་བཀུག་ནས་སྡོམ་པ་ལས་ཉམས་པར་འགྱུར་བའི་ཉེན་ཆེ་བས། དགེ་ཚུལ་གྱི་
སྡོམ་པ་སྟེར་བའི་ཚེ་ཐོག་མར་དེ་ལྟ་བུའི་བར་ཆད་ཡོད་མེད་དྲི་བར་གསུངས་པ་
ཡིན་ནོ། །སྡོམ་པ་ཁྱད་ པར་དུ་འགྱུར་བའི་བར་ཆད་ནི། མཛེ་ དང༌། ཕོལ་ མིག་
དང༌། སྐྲན་ལ་སོགས་པ་དགེ་བའི་བྱ་བ་ལ་སྦྱོར་མི་བཟོད་པའི་ནད་ཚབས་པོ་ཆེ་
དང་ལྡན་པ་སྟེ། དེ་ལྟ་བུའི་བར་ཆད་དང་ལྡན་ན་ནི་སྡོམ་པ་བླངས་ནས་སྐྱེས་ཀྱང་
བསླབ་བྱ་བསྲུང་མི་ནུས་ཤིང༌། ཀློག་པ་དང་བསམ་གཏན་ལའང་སྦྱོར་མི་བཟོད་
པས་སྡོམ་པ་བླངས་པའི་དགོས་པ་མི་འགྲུབ་བོ། །སྡོམ་པ་མཛེས་པའི་བར་ཆད་ནི།
ལག་རྡུམ་དང་། མི་མ་ཡིན་གྱི་རིགས་སུ་གཏོགས་པའི་སྐྲ་སེར་པོ་དང་། སྐྲ་ལྗང་ཁུ་
ཅན་དང༌། མགོ་ལུས་མི་མཚུངས་པའི་ལུས་ཀྱི་རྣམ་པ་འཇིགས་འཇིགས་ལྟར་
གནས་པ་ལ་སོགས་པ་དང་། བཤན་པ་དང་གདོལ་པའི་རིགས་ལ་སོགས་པ་ཀུན་
གྱིས་སྨད་པའི་གནས་སུ་བྱེད་པའི་རིགས་ངན་པ་དག་སྟེ། དེ་ལྟ་བུའི་སྐྱོན་ཅན་
དག་རབ་ཏུ་བྱུང་ཞིང་དགེ་ཚུལ་དུ་སྒྲུབ་པ་སོགས་བྱས་ན་ཁྱིམ་པ་རྣམས་ཀྱིས་འཕྱ་
བའི་གནས་སུ་བྱེད་པས་རྒྱལ་བའི་བསྟན་པ་ལ་མི་མཛེས་པ་ཆེན་པོ་བསྐྱེད་དོ། །
གཞན་ཡང་དགེ་ཚུལ་གྱི་སྡོམ་པ་རྣམ་པར་དག་པ་སྐྱེ་བ་ལ་ངེས་པ་ལྔ་དང་བྲལ་བ་
ཞིག་དགོས་ཏེ། ངེས་པ་ལྔ་ནི། སེམས་ཅན་ངེས་པ་དང་། ཡུལ་ངེས་པ་དང༌། ཚེ་
ངེས་པ་དང་། དུས་ངེས་པ་དང༌། ཡན་ལག་ངེས་པ་རྣམས་སོ། །དེ་ལ་སེམས་ཅན་
ངེས་པ་ནི། སྲོག་གཅོད་ལྟ་བུ་ལ་མཚོན་ན་སེམས་ཅན་འདི་འདྲ་ཞིག་གསད་རྒྱུ་
- 122 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བྱུང་ན་གསོད་ལ། གཞན་མ་སྲོག་ཆགས་ལ་གནོད་པ་སྤོང་སྙམ་པ་ལྟ་བུ་སྟེ། དེས་
གཞན་རྣམས་ལའང་རིགས་འགྲེ་ཤེས་པར་བྱའོ། །ཡུལངེས་པ་ནི། རྒྱལ་སྲིད་དང་
ནོར་བུ་ལ་སོགས་པ་ཁྱད་པར་ཅན་འདི་ལྟ་བུ་ཞིག་བྱུང་ན་ནི་མ་བྱིན་པར་ལེན་ལ།
དེ་ལས་གཞན་པ་ནི་མི་ལེན་སྙམ་པ་ལྟ་བུའོ། །ཚེ་ངེས་པ་ནི། ལམ་དུ་འགྲོ་བའི་
ཚེའམ་དགའ་སྟོན་གྱི་ཚེ་དུས་མ་ཡིན་པའི་ཁ་ཟས་མི་སྤོང་ལ། དེ་ལས་གཞན་པའི་
ཚེ་སྤོང་ངོ་སྙམ་པ་ལྟ་བུའོ། །དུས་ངེས་པ་ནི། ཟླ་བ་གཅིག་གམ་ལོ་གཅིག་ཙམ་དུ་
སྤང་བྱ་རྣམས་སྤོང་གི །དེ་ཕན་ཆད་དུ་མི་སྤོང་སྙམ་པ་ལྟ་བུའོ། །ཡན་ལག་ངེས་པ་
ནི། དགེ་ཚུལ་གྱི་སྤང་བྱ་རྣམས་ཀྱི་ནང་ནས་སྲོག་གཅོད་ལ་སོགས་པ་འདི་དང་
འདི་ལྟ་བུ་སྤོང་གི །ཕྱི་དྲོའི་ཁ་ཟས་ལ་སོགས་པ་འདི་དང་འདི་ལྟ་བུ་མི་སྤོང་ངོ་
སྙམ་པ་ལྟ་བུའོ། །ངེས་པ་ལྔ་པོ་དེ་ལས་གང་རུང་གཅིག་དང་མ་བྲལ་བར་རྒྱུད་ལ་
ཡོད་ན་སྡོམ་པ་བླངས་ཀྱང་མི་སྐྱེ་བ་འདུལ་བ་ལུང་དང་མཛོད་འགྲེལ་སོགས་
གཞུང་མང་པོ་ནས་བཤད་དོ། །དེས་ན་སྡོམ་པ་ལེན་པའི་ཚེ་མཁན་སློབ་སོགས་
ཀྱིས་བསྒྲུབ་བྱ་ལ་འགལ་རྐྱེན་དེ་དག་དང་བྲལ་བ་ཞིག་ངེས་པར་དགོས་ཞེས་བརྡ་
འཕྲོད་ངེས་སུ་བྱ་བ་ཤིན་ཏུ་གལ་ཆེའོ། །
སྡོམ་པ་སྐྱེ་བའི་མཐུན་རྐྱེན་ནི་ལྔ་སྟེ། ཡུལ་མཐུན་པའི་རྐྱེན་དང་། རྒྱུད་
མཐུན་པའི་རྐྱེན་དང༌། རྟགས་མཐུན་པའི་རྐྱེན་དང་། བསམ་པ་མཐུན་པའི་རྐྱེན་
དང་། ཆོ་ག་མཐུན་པའི་རྐྱེན་ནོ། །དང་པོ་ཡུལ་མཐུན་པའི་རྐྱེན་ནི། སྟོན་པ་སངས་
རྒྱས་ཀྱི་སྐུ་གཟུགས་དང་ལས་ཀྱི་ཆོ་གའི་གླེགས་བམ་བཞུགས་པ། ལས་ཀྱི་ཁ་
སྐོང་དུ་འོས་པའི་དགེ་འདུན་ཡོད་པ། མཁན་སློབ་མཚན་ཉིད་དང་ལྡན་པ་ཡོད་པ་
སོགས་མང་དུ་དགོས་ལ། དེ་ལ་མཁན་པོ་ནི་ཡན་ལག་བཞི་དང་ལྡན་པ་ཞིག་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དགོས་ ལ། ཡན་ ལག་ བཞི་ནི། བཙུན་ པའི་ ཡན་ ལག །བརྟན་པའི་ཡན་ལག །
མཁས་པའི་ཡན་ལག །ཕན་འདོགས་ཀྱི་ཡན་ལག་བཞིའོ། །དེ་ལ་བཙུན་པའི་
ཡན་ལག་ནི། བསྙེན་རྫོགས་ཀྱི་སྡོམ་པ་རྣམ་པར་དག་པ་དང་ལྡན་པའོ། །བརྟན་
པའི་ཡན་ལག་ནི། བསྙེན་པར་རྫོགས་ནས་སྡོམ་རྒྱུན་བར་མ་ཆད་དུ་ལོ་བཅུ་ལོན་
པ་ཞིག་གོ །མཁས་པའི་ཡན་ལག་ནི། ལྔ་ཕྲུགས་ཉི་ཤུ་རྩ་གཅིག་ལས་གང་ཡང་
རུང་ བ་ གཅིག་ དང༌ ལྡན་ པ་ སྟེ། མདོར་ན་འདུལ་བའི་ བཅས་ མཚམས་རྣམས་
ལེགས་པར་ཤེས་ཤིང་། ཤེས་པ་ལྟར་ལག་ལེན་ལ་འདེབས་པ་ཞིག་དགོས་སོ། །
ཕན་འདོགས་ཀྱི་ཡན་ལག་ནི། བསྒྲུབ་བྱ་དང་མཚན་མཐུན་པ། སྨྲ་ཤེས་པ། དོན་
གོ་བ། ཤེས་པ་རང་བཞིན་དུ་གནས་པ་སྟེ་ཐ་སྙད་གསུམ་དང་ལྡན་པ། ལྟ་བ་
མཐུན་པ། གཟུགས་གཞན་དུ་བསྒྱུར་བའམ། མི་སྣང་བར་བྱས་པ་མ་ཡིན་པ། སྤོ་
བ་སྤྱོད་པ་སོགས་ས་གཞན་ན་གནས་པ་མིན་པར་ས་རང་བཞིན་དུ་གནས་པ།
སྙིང་རྗེ་དང་ལྡན་པ། བཟོད་པ་དང་ལྡན་པ། ནང་འཁོར་དག་པ། ཆོས་དང་ཟང་
ཟིང་གི་ཕན་འདོགས་ལ་བརྩོན་པ། ཆོས་དུས་སུ་སྟོན་པ་སྟེ་ཕན་འདོགས་ཀྱི་ཡན་
ལག་དེ་རྣམས་དང་ལྡན་པ་ཞིག་སྟེ། ཡོན་ཏན་བཞི་པོ་དེ་དག་དང་ལྡན་པ་ཞིག་
དགོས་སོ། །སློབ་དཔོན་ཡང་གང་བྱུང་གིས་མི་ཆོག་གི །ཆོས་ བཅུ་ གཅིག་དང་
ལྡན་པ་ཞིག་དགོས་སོ། །དེ་ལྟར་འདུལ་བ་ནས་བཤད་པའི་མཁན་སློབ་ལ་མཚན་
ཉིད་མང་དུ་དགོས་པ་དེ་དག་གི་གནད་བསྡུས་ནས། འདུལ་བ་སུམ་བརྒྱ་པ་ལས་
ཀྱང་། ཚུལ་ཁྲིམས་དང་ལྡན་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་
ནི་ དག་ པ་ དང་། །ཆོས་དང་ཟང་ ཟིང་ཕན་འདོགས་ ལ་བརྩོན་ཞིང་། །དུས་སུ་
འདོམས་པ་དེ་དག་བླ་མར་བསྔགས། །ཞེས་གསུངས་སོ། །
- 124 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གཉིས་པ་རྒྱུད་མཐུན་པའི་རྐྱེན་ནི། དགེ་ཚུལ་གྱི་སྡོམ་པ་ལེན་པའི་ཚེ་
བསྒྲུབ་བྱ་གསུམ་མན་ཆད་དུ་གནས་པ་དགོས་ཀྱི། བསྒྲུབ་བྱ་བཞི་ལོངས་ན་རྒྱུད་
ཚོགས་སུ་གནས་པ་ཞེས་བྱ་བ་ཡིན་པས་ལས་མི་འཆགས་སོ། །གསུམ་པ་རྟགས་
མཐུན་པའི་རྐྱེན་ནི། སྐྲ་དང་ཁ་སྤུ་བྲེགས་ཤིང་གོས་དཀར་པོ་དང་ཕུ་ཐུང་ཅན་
སོགས་ཁྱིམ་པའི་རྟགས་ཆ་ལུགས་རྣམས་སྤངས། བླ་གོས་མཐང་གོས་གདིང་བ་ཆུ་
ཚགས་ལྷུང་བཟེད་རྣམས་རུང་བ་ཚད་ལྡན་ཚང་བའོ། །བཞི་པ་བསམ་པ་མཐུན་
པའི་རྐྱེན་ནི། ཤེས་པ་རང་བཞིན་དུ་གནས་པ། བསམ་པ་ཐག་པ་ནས་དགེ་ཚུལ་
གྱི་སྡོམ་པ་ནོད་པར་འདོད་པ། མཁན་སློབ་ཀྱིས་རང་ལ་ཆོ་ག་བྱེད་པར་ཤེས་པ།
ངེས་པ་ལྔ་དང་བྲལ་ཞིང་ངེས་འབྱུང་གི་བསམ་པ་རྣམ་པར་དག་པས་ཟིན་པའོ། །
ལྔ་པ་ཆོ་ག་མཐུན་པའི་རྐྱེན་ནི། སྦྱོར་དངོས་རྗེས་གསུམ་གྱི་སྒོ་ནས་དགེ་ཚུལ་དུ་
སྒྲུབ་པའི་ཆོ་ག་རྒྱལ་བས་ཇི་ལྟར་གསུངས་པ་ལྟར་ལྷག་ཆད་མེད་པར་བྱེད་པའོ། །
དགེ་ཚུལ་དུ་ སྒྲུབ་ པའི་ ཆོ་ག་ལ། དང༌པོར་བར་ཆད་དྲི་བ་དང་། དེ་ནས་དགེ་
བསྙེན་དུ་སྒྲུབ་པ་དང་། དེ་ནས་དགེ་འདུན་ལ་ཞུ་བའི་དགེ་སློང་ཆོས་བཅུ་གཅིག་
དང་ལྡན་པ་ཞིག་ལ་གཏད་དེ། དེས་དགེ་འདུན་གྱི་མཐའ་ལོགས་སུ་ཁྲིད་ནས་
དགེ་འདུན་ལ་ཞུ་བ་དང་། དགེ་འདུན་ལ་ཞུས་ནས་གནང་བ་བྱིན་པའི་རྗེས་སུ་
མཁན་པོར་གསོལ་བ་གདབ་པ་དང་། དེ་ནས་མཁན་པོས་བསྒྲུབ་བྱ་དེ་ལ་རྟགས་
ཆ་ལུགས་བརྗེ་བ། བསམ་པ་བརྗེ་བ། མིང་བརྗེ་བ་སྟེ། བརྗེ་བ་རྣམ་པ་གསུམ་
བྱས་ཏེ་བར་མ་རབ་བྱུང་དུ་སྒྲུབ་པ་སྟེ། དེ་དག་ནི་སྦྱོར་བའི་ཆོ་གའོ། །དེ་ནས་སློབ་
དཔོན་གྱིས་སྡོམ་པ་འབོགས་ཆོག་ལན་གསུམ་བྱས་ཏེ་སྡོམ་པ་སྟེར་བ་དང་། དེ་
ནས་མཇུག་གི་ཆོ་ག་ལ་དུས་ཚོད་ལ་མཁས་པའི་དགེ་སློང་ཞིག་གིས་གྲིབ་ཚོད་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བཅལ་ཏེ་དུས་བརྗོད་པ་དང་། དེ་ནས་སློབ་དཔོན་གྱིས་བསླབ་གཞི་བརྗོད་པ་
རྣམས་སུ་ཡོད་དོ། །ལས་ཀྱི་ཆོ་ག་ཇི་ལྟར་བྱ་ཚུལ་རྣམས་ནི་ལུང་རབ་བྱུང་གི་གཞི་
ལས་ཇི་ལྟར་གསུངས་པ་ལྟར་ལས་ཀྱི་ཆོ་གར་བཞུགས་ཤིང་དར་ཆ་ཤིན་ཏུ་ཆེ་བ་
དང༌། འདིར་ཚང་མ་བྲིས་ན་ཡི་གེ་མང་དུ་དོགས་པས་མ་བཀོད་ཅིང་། རྒྱལ་བའི་
བསྟན་པ་ལ་གཅེས་པར་མཛད་པའི་དམ་པ་རྣམས་ལ་བསྟན་པའི་རྩ་བ་སོ་སོར་
ཐར་པའི་སྡོམ་པ་སྦྱིན་པའི་ཆོ་ག་རྣམ་པར་དག་པ་ཞིག་བྱེད་པ་ལ་སྦྱོར་དངོས་རྗེས་
གསུམ་དུ་བྱ་བའི་ལག་ལེན་མེད་དུ་མི་རུང་བ་འདི་ལྟ་བུ་ཡོད་དོ་ཞེས་མིང་ཙམ་
ཞིག་བྲིས་པ་ཡིན་ནོ། །དགེ་ཚུལ་གྱི་སྡོམ་པ་ལ་དབྱེ་ན། དགེ་ཚུལ་ཕ་མའི་སྡོམ་པ་
གཉིས་སུ་ཡོད་དེ་སོ་ཐར་རིས་བརྒྱད་དུ་བྱེད་པའི་ཚེ་དེ་གཉིས་རྐང་གྲངས་རེ་ཡིན་
ནོ། །དགེ་ཚུལ་གྱི་སྒྲ་བཤད་ནི་དགེ་ཚུལ་གྱི་སྐད་དོད་ལ་ཤྲ་མ་ཎེ་ར་ཞེས་པ་ཡོད་
ལ། ཤྲ་མ་ཎ་ཞེས་པ་ངལ་བར་བྱེད་པའམ་དུབ་པ་ལ་འཇུག་པས་ཁ་ཏོན་དང་ཀློག་
པ་ལ་སོགས་པས་ངལ་ཞིང་དུབ་པར་བྱེད་པ་སྟེ་དགེ་བའི་ཕྱོགས་ལ་བརྩོན་པ་ཆེན་
པོས་ནན་ཏན་དུ་བྱེད་པས་ན་དགེ་ཚུལ་ཞེས་བརྗོད། འཕྲལ་སྐད་ཀྱི་སྐད་དོད་ལ་
ཙི་ ལུ་ཞེས་ པ་ཡོད་ཅིང་། ཙི་ལུ་ཞེས་པ་ནི་གཡོག་ལ་འཇུག་ པས་ རང་ རང་གི་
མཁན་སློབ་ཀྱི་བསྙེན་བཀུར་རིམ་གྲོ་ལ་འབད་དགོས་པ་དང་། དགེ་སློང་རྣམས་
ལ་བྱིན་ལེན་དང༌། རུང་ཆུ་འདེབས་པ་དང་། གཙུག་ལག་ ཁང་དང་མཆོད་རྟེན་
རྣམས་ལ་བྱི་དོར་བྱ་བ་དང་མེ་ཏོག་འབུལ་བ་སོགས་ལ་བརྩོན་པར་བྱེད་དགོས་
པས་ ན་ དགེ་ ཚུལ་ ཞེས་ བརྗོད་ པ་ ཡིན་ པར་ འདུལ་ འཛིན་ འགའ་ ཞིག་ གིས་
གསུངས། ཡང་ དགེ་བ་ནི་མྱ་ངན་ ལས་ འདས་ པ་ དང་། ཚུལ་ནི་ ལམ་ ལ་ ཡང་
འཇུག་པས་མྱ་ངན་ལས་འདས་པའི་གོ་འཕང་དུ་བགྲོད་པའི་ལམ་མམ། དེ་ཐོབ་
- 126 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པའི་ཐབས་ལ་ཞུགས་པ་ཡིན་པས་ན་དགེ་ཚུལ་ཞེས་བརྗོད་པར་གསུངས་སོ། ། །
གཉིས་པ་དགེ་ཚུལ་གྱི་བསླབ་བྱ་གཏན་ལ་དབབ་པ་ནི། གར་སོགས་ཕྲེང་
སོགས་རྣམ་གཉིས་དང་། །གསེར་དངུལ་ལེན་དང་རྣམ་པ་གསུམ། །ཕྱེ་བས་ཡན་
ལག་དྲུག་ཏུ་འགྱུར། །མཁན་པོར་གསོལ་བ་གདབ་པ་དང་། ཁྱིམ་པའི་རྟགས་ནི་
སྤོང་བ་དང་། །རབ་བྱུང་རྟགས་ནི་ལེན་པ་ལས། །ཉམས་པ་རྣམ་གསུམ་བསྣན་པ་
ཡིས། །སྤང་བྱ་བཅུ་གསུམ་དག་ཏུ་འགྱུར། །ཞེས་གསུངས། འདིའི་དོན་ནི། དགེ་
ཚུལ་གྱི་སྡོམ་པ་རྣམ་པར་དག་པ་ཞིག་བསྲུང་བ་ལ་སྲུང་ཐབས་ཡན་ལག་ལྔ་
གསུངས་ཏེ། ཡན་ལག་ལྔ་ནི། འགལ་རྐྱེན་མི་མཐུན་ཕྱོགས་ངོ་ཤེས་པའི་སྒོ་ནས་
བསྲུང་བ། གང་ཟག་གཞན་ལ་བརྟེན་ནས་བསྲུང་བ། རང་གི་བསམ་སྦྱོར་ཕུན་
སུམ་ཚོགས་པའི་སྒོ་ནས་བསྲུང་བ། བསླབ་པ་ཡོངས་སྦྱོང་གི་སྒོ་ནས་བསྲུང་བ།
བདེ་བར་ གནས་ པའི་ རྐྱེན་བསྟེན་ པའི་ སྒོ་ནས་བསྲུང་བ་རྣམས་སོ། །དང་ པོ་
འགལ་རྐྱེན་མི་མཐུན་ཕྱོགས་ངོ་ཤེས་པའི་སྒོ་ནས་བསྲུང་བ་ལ་ལྟུང་བ་རྣམས་ཀྱི་
དབྱེ་བསྡུ་བཤད་པ་དང་། བླངས་འདས་ཀྱི་ལྟུང་བ་རྣམས་ངོས་གཟུང་བ་དང་།
ཕྱོགས་མཐུན་དང་ལྟུང་མེད་ཀྱི་རྣམ་གཞག་བཤད་པའོ། །དང་པོ་ལྟུང་བ་རྣམས་ཀྱི་
དབྱེ་བསྡུ་བཤད་པ་ནི། སྤྱིར་བཅས་པ་དང་རང་བཞིན་གྱི་ཁ་ན་མ་ཐོ་བ་ལ་མཐའ་
ཡས་ ཀྱང་། དགེ་ཚུལ་རྣམས་ ཀྱིས་མཁན་སློབ་ ཀྱི་ སྤྱན་ སྔར་ ཁས་ བླངས་ པའི་
བསླབ་པ་ལས་དངོས་སུ་འདས་པའི་ལྟུང་བ་སྡོམ་གྱིས་བསྡུས་པ་ལ་དབྱེ་བ་བྱེད་
ཚུལ་གསུམ་སྟེ། སློབ་དཔོན་གྱི་སྤྱན་སྔར་དངོས་སུ་ཁས་བླངས་པ་ལས་འདས་
པའི་ལྟུང་བ་རྣམས་སྡོམ་དུ་བྱས་པ་དང་། དེའི་སྟེང་དུ་མཁན་པོའི་སྤྱན་སྔར་བར་
མ་རབ་བྱུང་བླངས་པ་ལས་འདས་པའི་ལྟུང་བ་བསྣན་པའི་དབྱེ་བ་བྱེད་ཚུལ་དང༌།
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དེ་དག་ལ་ནང་གསེས་ཀྱིས་ཕྱེ་བའི་ལྟུང་བའི་དབྱེ་བ་བྱེད་ཚུལ་གསུམ་མོ། །དང་པོ་
སློབ་དཔོན་གྱི་སྤྱན་སྔར་དངོས་སུ་ཁས་བླངས་པ་ལས་འདས་པའི་ལྟུང་བ་རྣམས་
སྡོམ་དུ་བྱས་པའི་དབྱེ་བ་བྱེད་ཚུལ་ནི། རྩ་བ་བཞི་དང་ཡན་ལག་དྲུག་སྟེ་བཅུར་
དབྱེའོ། །རྩ་བ་བཞི་ནི། སྲོག་གཅོད་པ། མ་བྱིན་པར་ལེན་པ། མི་ཚངས་པར་སྤྱོད་
པ། རྫུན་ དུ་ སྨྲ་བ་བཞིའོ། །ཡན་ ལག་ དྲུག་ནི། གར་ སོགས་ དང༌། ཕྲེང་ སོགས་
དང་། གསེར་ དངུལ་ ལེན་ པ་ དང་། ཆང་འཐུང་ བ་ དང༌། ཕྱི་དྲོའི་ ཁ་ ཟས་ དང་།
མལ་སྟན་ཆེ་མཐོ་སྟེ་དྲུག་གོ །དེ་ལྟར་བཅུ་པོ་དེ་སློབ་དཔོན་གྱི་སྤྱན་སྔར་ཁས་
བླངས་པ་ལས་དངོས་སུ་འདས་པའི་ལྟུང་བ་ཡིན་ཏེ། དགེ་ཚུལ་གྱི་སྡོམ་པ་ལེན་
པའི་ཆོ་ག་ལས། སྲོག་གཅོད་པ་དང་། མ་བྱིན་པར་ལེན་པ་དང་། མི་ཚངས་པར་
སྤྱོད་པ་དང་། རྫུན་དུ་སྨྲ་བ་དང་། ཆང་དང་། གླུ་གར་དང་རོལ་མོའི་སྒྲ་གཅིག་ཏུ་
བགྲངས་པ་དང་། ཕྲེང་བ་དང་སྤོས་ཉུག་པ་དང་། ཁ་དོག་འཆང་བ་རྣམས་གཅིག་
ཏུ་བགྲངས་ པ་ དང་། ཁྲི་སྟན་མཐོན་པོ་དང་ ཁྲི་ སྟན་ཆེན་པོ་ གཉིས་ གཅིག་ཏུ་
བགྲངས་པ་དང་། དུས་མ་ཡིན་པའི་ཁ་ཟས་དང་། གསེར་དངུལ་ལེན་པ་སྟེ་སྤང་
བྱ་བཅུ་པོ་དེ་དངོས་སུ་སྨོས་ནས། དེ་དག་ཇི་སྲིད་འཚོའི་བར་དུ་སྤོང་བར་ཁས་
བླངས་པ་ཡིན་པས་སྲོག་གཅོད་སོགས་སྤང་བྱ་བཅུ་པོ་དེ་ནི་སློབ་དཔོན་གྱི་སྤྱན་
སྔར་ཁས་བླངས་པ་ལས་འདས་པའི་ལྟུང་བ་ཡིན་པར་གྲུབ་བོ། །དེའི་ཕྱིར་དགེ་
ཚུལ་ གྱི་བསླབ་ གཞི་བཅུ་ ཞེས་ འདུལ་ བ་ལུང་ འགྲེལ་ པ་ དང་ བཅས་ པ་ དང༌།
མཛོད་འགྲེལ་སོགས་གཞུང་མང་པོ་ནས་བཤད་དོ། །གཉིས་པ་དེའི་སྟེང་དུ་མཁན་
པོའི་སྤྱན་སྔར་བར་མ་རབ་བྱུང་བླངས་པ་ལས་འདས་པའི་ལྟུང་བ་བསྣན་པའི་དབྱེ་
བ་བྱེད་ཚུལ་ནི་སྲོག་གཅོད་སོགས་ལྟུང་བ་བཅུ་པོ་དེའི་སྟེང་དུ་མཁན་པོར་གསོལ་
- 128 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བ་གདབ་པ་ལས་ཉམས་པ་དང་། ཁྱིམ་པའི་རྟགས་སྤོང་བ་ལས་ཉམས་པ་དང༌།
རབ་ཏུ་བྱུང་བའི་རྟགས་ལེན་པ་ལས་ཉམས་པ་སྟེ། ཉམས་པ་རྣམ་པ་ གསུམ་
བསྣན་པས་དགེ་ཚུལ་གྱི་སྡོམ་པ་དང་འགལ་བའི་སྤང་བྱ་བཅུ་གསུམ་དུ་འགྱུར་
རོ། །གསུམ་པ་དེ་དག་ལ་ནང་གསེས་ཀྱིས་ཕྱེ་བའི་ལྟུང་བའི་དབྱེ་བ་བྱེད་ཚུལ་ནི།
སྲོག་གཅོད་ལ་ནང་གསེས་ཀྱིས་ཕྱེ་བ་བཞི། མ་བྱིན་ལེན། མི་ཚངས་སྤྱོད། རྫུན་
ལ་ནང་གསེས་ཀྱིས་ཕྱེ་བ་བཅུ་གསུམ། གར་སོགས་ཕྲེང་སོགས་གཉིས་ལ་ནང་
གསེས་ཀྱིས་ཕྱེ་བ་བདུན། ཁྲི་སྟན་ཆེ་མཐོ་བཞི། ཆང་། ཕྱི་དྲོའི་ཁ་ཟས། གསེར་
དངུལ་ལེན་པ་སྟེ་སུམ་ཅུ་རྩ་གསུམ། སུམ་ཅུ་རྩ་གསུམ་པོ་དེའི་སྟེང་དུ་ཉམས་པ་
རྣམ་པ་གསུམ་བསྣན་པས་བླངས་འདས་སོ་དྲུག་ཡོད་དོ། །དེ་ལ་སྲོག་གཅོད་ལ་
བཞིར་དབྱེ་བ་དབྱེ་ཚུལ་ནི། མི་གསོད་ པ་ ཕམ་ འདྲའི་ཉེས་པ། དུད་འགྲོ་དང་
བཅས་པའི་ཆུ་ལ་སྤྱོད་པ། དུད་འགྲོ་དང་བཅས་པ་འདེབས་པ། དུད་འགྲོ་གསོད་
པ་སྟེ་བཞིའོ། །རྫུན་ལས་ཕྱེ་བ་བཅུ་གསུམ་ནི། མི་ཆོས་བླ་མའི་རྫུན། གཞི་མེད།
བག་ཙམ། དགེ་ འདུན་ དབྱེན། དེའི་ རྗེས་ སུ་ ཕྱོགས་ པ། ཁྱིམ་ པ་ སུན་ འབྱིན།
རྫུན། བཤེས་ངོ༌། འཕྱ་བ། ཟས་ཅུང་། ལྷག་མའི་ སྐུར་འདེབས། བསླབ་པ་ སྤོང་
བ། འབྲས་ཆན་འགེབས་པ་སྟེ་བཅུ་གསུམ་མོ། །གར་སོགས་ཕྲེང་སོགས་ལ་ནང་
གསེས་ཀྱི་ཕྱེ་བས་བདུན་དུ་བྱེད་ཚུལ་ནི། གླུ། གར། རོལ་མོ། ཕྲེང་བ། སྤོས་ཉུག་
པ། རྒྱན་འཆང་བ། ཁ་དོག་འཆང་བ་སྟེ་བདུན་ནོ། ཁྲི་སྟན་ཆེ་མཐོ་བཞི་ནི། ཁྲི་
ཆེན་པོ་དང༌། ཁྲི་མཐོན་པོ་དང༌། སྟན་ཆེན་པོ་དང༌། སྟན་མཐོན་པོ་བཞིའོ། །འོ་ན་
དགེ་ཚུལ་ནི་སྡོམ་པ་ལེན་པའི་ཚེ་བསླབ་གཞི་བཅུ་ཁས་བླངས་པ་ཡིན་པ་ལ།
འདིར་བླངས་འདས་སོ་དྲུག་ཏུ་བྱེད་པའི་རྒྱུ་མཚན་གང་ཡིན་ཞེ་ན། སྡོམ་པ་ལེན་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དུས་གང་ཁས་བླངས་པའི་བསླབ་གཞི་དེ་དག་ལ་ནང་གསེས་ཀྱིས་ཕྱེ་བ་ཡིན་གྱི།
སྡོམ་པ་ལེན་དུས་སུ་ཁས་མ་བླངས་པ་ཞིག་འདིར་གསར་དུ་བརྗོད་པ་མིན་ནོ། །འོ་
ན་ལྟུང་བ་སོ་དྲུག་པོ་དེ་སློང་བར་སྡོམ་པ་ལེན་དུས་སུ་ཇི་ལྟར་ཁས་བླངས་ཞེ་ན།
འདི་ནི་དོགས་པའི་གནས་ཆེ་བས་ཞིབ་ཏུ་བཤད་པར་བྱ་སྟེ། སྡོམ་པ་ལེན་དུས་སུ་
ཇི་སྲིད་འཚོའི་བར་དུ་སྲོག་གཅོད་སྤོང་བར་ཁས་བླངས་པ་ཡིན་པས། དུད་འགྲོ་
གསོད་པ་དང་སྲོག་ཆགས་ཕྲ་མོ་དང་བཅས་པའི་ཆུ་དང་ས་སོགས་ལ་སྲོག་ཆགས་
དེ་དག་ལ་གནོད་པར་ཤེས་བཞིན་དུ་ལྟོས་མེད་དུ་སྤྱད་ན་སྲོག་གཅོད་ཀྱི་ལས་བྱས་
པ་ཡིན་ལ། དེ་ལྟར་ན་མཁན་སློབ་ཀྱི་སྤྱན་སྔར་སྲོག་གཅོད་སྤོང་ཞེས་ཁས་བླངས་
པ་ལས་དངོས་སུ་འདས་པ་ཡིན་ནོ། །དེ་བཞིན་དུ་སྡོམ་པ་ལེན་དུས་མཁན་སློབ་
ཀྱི་སྤྱན་སྔར་ཇི་སྲིད་འཚོའི་བར་དུ་རྫུན་སྨྲ་བ་སྤོང་ཞེས་ཁས་བླངས་པ་ཡིན་པས།
ཤེས་བཞིན་དུ་འདུ་ཤེས་བསྒྱུར་ཏེ་མཐོང་བ་ལ་མ་མཐོང་ཡོད་པ་ལ་མེད་ཅེས་པ་
སོགས་རྫུན་སྨྲ་བ་དང་། དགེ་འདུན་གྱི་ཞལ་ཏ་བས་དགེ་འདུན་གྱི་དོན་དུ་ལས་
དྲང་པོ་བྱས་པ་ལ་ཕྲག་དོག་གི་དབང་གིས་འདུ་ཤེས་བསྒྱུར་ཏེ་འདིས་མི་རིགས་པ་
བྱས་སོ་ཞེས་འཕྱ་བར་བྱེད་པ་སོགས་རྫུན་ལས་ཕྱེ་བ་བཅུ་གསུམ་པ་དེ་གང་བྱས་
ཀྱང་རྫུན་དུ་སྨྲ་བའི་ཆར་གཏོགས་ཡིན་ལ། དེ་ལྟར་ན་མཁན་སློབ་ཀྱི་སྤྱན་སྔར་ཇི་
སྲིད་འཚོའི་བར་དུ་རྫུན་དུ་སྨྲ་བ་སྤོང་ཞེས་ཁས་བླངས་པ་ལས་དངོས་སུ་འདས་
པར་གྲུབ་བོ། །དེ་བཞིན་དུ་རང་གི་མཁན་སློབ་ལ་གུས་པ་མི་བྱ་བར་ཁྱད་གསོད་
བྱེད་པ་དང་། བྱ་བ་རྣམས་མ་ཞུས་པར་བྱས་ན་རབ་བྱུང་སྒྲུབ་པའི་ཚེ་མཁན་པོར་
གསོལ་བ་གདབ་པ་དེ་ལས་དངོས་སུ་འདས་པ་ཡིན་ནོ། །དེ་བཞིན་དུ་གོས་ཕུ་ཐུང་
ཅན་གྱོན་པ་སོགས་ཁྱིམ་པའི་རྟགས་འཆང་བ་དང་། ཆོས་གོས་དོར་ཏེ་གསོ་མའི་
- 130 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
རས་གྱོན་པ་དང༌། རས་གོས་ཆིག་རྐྱང་བྱེད་པ་དང་། རལ་པ་འཇོག་པ་སོགས་
བྱས་ན་རབ་བྱུང་བྱེད་དུས་སྟོན་པའི་རྗེས་སུ་སློབ་པར་ཁས་བླངས་པ་དང་ཁྱིམ་
པའི་རྟགས་སྤོང་ཞིང་རབ་ཏུ་བྱུང་བའི་རྟགས་ཡང་དག་པར་ལེན་ཅེས་མཁན་སློབ་
དགེ་འདུན་དང་བཅས་པའི་སྤྱན་སྔར་ཁས་བླངས་པ་ལས་དངོས་སུ་འདས་པ་ཡིན་
ནོ། །མ་བྱིན་ལེན་ནས་གསེར་དངུལ་ལེན་པའི་བར་གཞན་རྣམས་ནི་སྡོམ་པ་ལེན་
པའི་ཆོ་ག་ལས་དངོས་སུ་གསལ་བ་ལྟར་ཡིན་པས་སྲོག་གཅོད་ནས་ཉམས་པ་རྣམ་
གསུམ་གྱི་བར་སོ་དྲུག་ནི་བླངས་པ་ལས་འདས་པ་ཡིན་པར་ལེགས་པར་གྲུབ་
བོ། །གཞན་ཡང་བླངས་འདས་ཀྱི་ཉེས་པ་དེ་དག་བཅུར་འདུ་བར་མ་ཟད་དེ་ལས་
ཀྱང་བསྡུ་ན་མཁན་པོ་ལས་དངོས་སུ་བླངས་པ་ལས་འདས་པ་དང་། སློབ་དཔོན་
ལས་དངོས་སུ་བླངས་པ་ལས་འདས་པའི་ཉེས་པ་གཉིས་སུ་འདུ་སྟེ། ཉམས་པ་
རྣམ་པ་གསུམ་ནི་མཁན་པོའི་སྤྱན་སྔར་ཁས་བླངས་པ་ལས་འདས་པ་ཡིན་ལ།
སྲོག་གཅོད་ནས་གསེར་དངུལ་ལེན་པའི་བར་སུམ་ཅུ་རྩ་གསུམ་ནི་སློབ་དཔོན་གྱི་
སྤྱན་སྔར་ཁས་བླངས་པ་ལས་འདས་པ་ཡིན་ནོ། །ཡང་གསོ་བའི་ལྷག་མ་མེད་པ་
དང༌། ལྷག་མ་དང་བཅས་པའི་ལྟུང་བ་གཉིས་སུའང་འདུ་སྟེ། སྲོག་གཅོད་པ་དང་།
མ་བྱིན་པར་ལེན་པ་དང་། མི་ཚངས་པར་སྤྱོད་པ་དང༌། རྫུན་དུ་སྨྲ་བའི་ཕམ་འདྲ་
བཞི་པོ་ནི་གསོ་བའི་ལྷག་མ་མེད་པ་ཡིན་ལ། གཞི་མེད་ནས་ཉམས་པ་རྣམ་གསུམ་
གྱི་བར་ལྟུང་བ་སོ་གཉིས་ནི་གསོ་བའི་ལྷག་མ་དང་བཅས་པའི་ལྟུང་བའོ། །ཡང་
དངོས་པོ་གཙོ་བའི་ལྟུང་བ་དང༌། འདུ་ཤེས་གཙོ་བའི་ལྟུང་བ་གཉིས་སུའང་འདུ་
སྟེ། མི་ཚངས་སྤྱོད་ནི་དངོས་པོ་གཙོ་བའི་ལྟུང་བ་ཡིན་ལ། གཞན་མ་རྣམས་ནི་འདུ་
ཤེས་གཙོ་བའི་ལྟུང་བ་ཡིན་ནོ། །ཡང་དགེ་ཚུལ་གྱི་བསླབ་གཞི་ཐམས་ཅད་བསྡུ་ན་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཚུལ་ཁྲིམས་ཀྱི་ཡན་ལག་དང་། བག་ཡོད་ཀྱི་ཡན་ལག་དང་། བརྟུལ་ཞུགས་ཀྱི་
ཡན་ལག་གསུམ་དུ་འདུ་བས། དགེ་ཚུལ་གྱི་ལྟུང་བ་ཐམས་ཅད་ཀྱང་དེ་གསུམ་གྱི་
མི་མཐུན་ཕྱོགས་སུ་འདུ་སྟེ། རྩ་བའི་ལྟུང་བ་བཞི་དང་དེ་དག་གི་ཆར་གཏོགས་
རྣམས་ནི་ཚུལ་ཁྲིམས་ཀྱི་ཡན་ལག་གི་མི་མཐུན་ཕྱོགས་དང༌། ཆང་ནི་བག་ཡོད་ཀྱི་
ཡན་ལག་གི་མི་མཐུན་ཕྱོགས་དང་། གླུ་གར་སོགས་གཞན་མ་རྣམས་ནི་བརྟུལ་
ཞུགས་ཀྱི་ཡན་ལག་གི་མི་མཐུན་ཕྱོགས་སོ། །ཡང་ དགེ་ཚུལ་གྱི་སྡོམ་ པའི་མི་
མཐུན་ཕྱོགས་ཀྱི་ལྟུང་བ་ཐམས་ཅད་བསྡུ་ན་རང་བཞིན་གྱི་ཁ་ན་མ་ཐོ་བ་དང༌།
བཅས་པའི་ཁ་ན་མ་ཐོ་བ་གཉིས་སུ་འདུ་སྟེ། སྲོག་གཅོད་ལས་ཕྱེ་བ་བཞི་དང༌།
རྫུན་ལས་ཕྱེ་བ་བཅུ་གསུམ་དང༌། མ་བྱིན་ལེན་དང་། མི་ཚངས་སྤྱོད་དེ་ལྟུང་བ་
བཅུ་དགུ་པོ་དེ་ནི་རང་བཞིན་གྱི་ཁ་ན་མ་ཐོ་བ་ཡིན་ལ། ཆང་དང་གླུ་གར་སོགས་
གཞན་མ་རྣམས་ནི་བཅས་པའི་ཁ་ན་མ་ཐོ་བ་ཡིན་ནོ། །དེ་ལྟར་ལྟུང་བ་རྣམས་ཀྱི་
དབྱེ་བསྡུ་བྱེད་ཚུལ་དེ་དག་ལེགས་པར་ཤེས་ན་འདུལ་བའི་བཅས་མཚམས་ལ་བློ་
གྲོས་རྒྱས་པར་འགྱུར་བས་བློ་གྲོས་ཅན་རྣམས་ལ་རྣམ་པར་དཔྱོད་པའི་སྒོ་ཙམ་
ཞིག་ཏུ་བརྗོད་པ་ཡིན་ནོ། ། །
གཉིས་པ་བླངས་འདས་ཀྱི་ལྟུང་བ་རྣམས་ངོས་གཟུང་བ་ནི། སྲོག་གཅོད་
གཞི་དང་མ་བྱིན་ལེན། །མི་ཚངས་སྤྱོད་དང་རྫུན་དུ་སྨྲ། །གཞི་མེད་བག་ཙམ་དགེ་
འདུན་དབྱེན། །དེ་རྗེས་ཕྱོགས་དང་ཁྱིམ་སུན་འབྱིན། །རྫུན་དང་བཤེས་ངོར་འཕྱ་
བ་དང་། །ཟས་ཅུང་ལྷག་མའི་སྐུར་འདེབས་དང་། །བསླབ་པ་ སྤོང་དང་འབྲས་
ཆན་འགེབས། །ཆང་དང་གླུ་གར་རོལ་མོ་བྱེད། །རྒྱན་དང་ཁ་དོག་སྤོས་ཉུག་ཕྲེང་།
ཁྲི་དང་སྟན་ནི་ཆེ་མཐོ་དང་། །ཕྱི་དྲོའི་ཁ་ཟས་གསེར་དངུལ་ལེན། ། ཉམས་པ་
- 132 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
རྣམ་པ་གསུམ་དག་སྟེ། །སུམ་ཅུ་དྲུག་ནི་བླངས་ལས་འདས། །ཞེས་བླངས་འདས་
ཀྱི་ལྟུང་བ་རྣམས་སྡོམ་ཚིག་ཏུ་མཛད་པ་ལྟར་ཏེ། དེ་ཡང་མི་གསོད་པ། རིན་ཐང་
ཚང་བའི་དངོས་པོ་རྐུ་བ། མི་ཚངས་པར་སྤྱོད་པ། མི་ཆོས་བླ་མའི་རྫུན་སྨྲ་བ་སྟེ་
ཕམ་འདྲ་བཞི། སྲོག་ཆགས་དང་བཅས་པ་འདེབས་པའི་ཉེས་བྱས། སྲོག་ཆགས་
དང་བཅས་པའི་ཆུ་ལ་སྤྱོད་པའི་ཉེས་བྱས། དུད་འགྲོ་གསོད་པའི་ཉེས་བྱས། དགེ་
སློང་རྣམ་དག་ལ་མཐོང་ཐོས་དོགས་གསུམ་གྱི་གཞི་མེད་པར་ཤེས་བཞིན་དུ་འདུ་
ཤེས་བསྒྱུར་ཏེ་བྱ་བྱེད་སྦྱར་ནས་ཕམ་པས་སྐུར་བ་འདེབས་པའི་ཉེས་བྱས། དེ་ལ་
བྱ་བྱེད་མ་སྦྱར་བར་ཕམ་པས་སྐུར་པ་འདེབས་པའི་ཉེས་བྱས། དགེ་འདུན་གྱི་སྡེ་
ལ་སྟོན་པ་ལས་གཞན་དང་བསླབ་པ་གསུམ་ལས་གཞན་དུ་འབྱེད་པར་བྱེད་པ་
དགེ་འདུན་དབྱེན་གྱི་ཉེས་བྱས། དེ་འདྲ་བའི་དགེ་འདུན་དབྱེན་བྱེད་པའི་རྗེས་སུ་
ཕྱོགས་པའི་ཉེས་བྱས། ཁྱིམ་པ་གནས་པའི་གྲོང་དུ་ཆང་འཐུང་བ་དང་གླུ་གར་དང་
རྒྱན་པོ་རྩེ་བ་སོགས་ཁྱིམ་པ་སུན་འབྱིན་པའི་ཉེས་བྱས། ཤེས་བཞིན་དུ་འདུ་ཤེས་
བསྒྱུར་ནས་རྫུན་སྨྲ་བའི་ཉེས་བྱས། དགེ་འདུན་གྱིས་ལས་བྱེད་པ་པོ་ལ་ཆོས་དང་
མཐུན་པའི་ཡོ་བྱད་ རིགས་པར་བྱིན་པ་ལ་ཤེས་བཞིན་དུ་འདུ་ཤེས་བསྒྱུར་ཏེ་
བཤེས་ངོར་བྱས་སོ་ཞེས་སྐུར་བ་འདེབས་པའི་ཉེས་བྱས། དགེ་འདུན་གྱི་ཞལ་ཏ་
བ་ལ་འཕྱ་བའི་ཉེས་བྱས། དགེ་སློང་ཆོས་སྟོན་པ་པོ་ལ་ཟང་ཟིང་གི་ཕྱིར་སྟོན་ནོ་
ཞེས་སྐུར་བ་འདེབས་པའི་ཉེས་བྱས། དགེ་སློང་རྣམ་དག་ལ་གཞི་མེད་པར་ལྷག་
མའི་སྐུར་པ་འདེབས་པའི་ཉེས་བྱས། དགེ་སློང་གཞན་གྱིས་རང་ལ་བསླབ་པའི་
གནས་སྟོན་པ་ལ་བསམས་བཞིན་དུ་སྤོང་བའི་ཉེས་བྱས། བཟའ་བཏུང་གི་སྐལ་པ་
ཐོབ་ཀྱང་ལྷག་པ་ལེན་པའི་ཕྱིར་ཚོད་མས་འབྲས་ཆན་འགེབས་པ་སོགས་བྱེད་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའི་ཉེས་བྱས། ཆང་འཐུང་བའི་ཉེས་བྱས། རྒོད་བག་གི་བསམ་པས་གླུ་ལེན་པའི་
ཉེས་བྱས། བསམ་པ་དེ་ལྟ་བུས་གར་བྱེད་པའི་ཉེས་བྱས། བསམ་པ་དེ་ལྟ་བུས་
རོལ་ མོ་ བྱེད་ པའི་ ཉེས་ བྱས། དགོས་མེད་དུ་ ཕྱར་ གཡེང་གི་བསམ་ པས་ རྒྱན་
འདོགས་པའི་ཉེས་བྱས། དགོས་མེད་དུ་ཚོན་དང་དྲི་བཟང་པོས་ཁ་དོག་སྒྱུར་བར་
བྱེད་པའི་ཉེས་བྱས། དགོས་མེད་དུ་དྲི་བཟང་གི་ལྡེ་གུ་ལུས་ལ་བྱུག་པར་བྱེད་པའི་
ཉེས་བྱས། དགོས་མེད་དུ་མེ་ཏོག་གི་ཕྲེང་བ་མགོ་ལ་འདོགས་པ་སོགས་ཀྱི་ཉེས་
བྱས། དགོས་མེད་དུ་གསེར་དངུལ་ལས་བྱས་པའམ་གསེར་དངུལ་གྱིས་སྤྲས་པའི་
ཁྲི་རིན་ཐང་ཆེན་པོ་ལ་ཉལ་བའམ་འདུག་པའི་ཉེས་བྱས། དགོས་མེད་དུ་དེ་ལྟ་
བུའི་སྟན་རིན་ཐང་ཆེན་པོ་ལ་ཉལ་བའམ་འདུག་པའི་ཉེས་བྱས། དགོས་མེད་དུ་ཁྲུ་
གང་གི་ཚད་ལས་ལྷག་པའི་ཁྲི་མཐོན་པོ་ལ་ཉལ་བའམ་འདུག་པའི་ཉེས་བྱས།
དགོས་མེད་དུ་ཁྲུ་གང་གི་ཚད་ལས་ལྷག་པའི་ཁྲི་མཐོན་པོ་ལ་ཉལ་བའམ་འདུག་
པའི་ཉེས་བྱས། དགོས་མེད་དུ་ཁྲུ་གང་གི་ཚད་ལས་ལྷག་པའི་ཁྲི་སྟན་མཐོན་པོ་ལ་
ཉལ་བའམ་འདུག་པའི་ཉེས་བྱས། ཕྱི་དྲོའི་ཁ་ཟས་ཟ་བའི་ཉེས་བྱས། གསེར་དང་
དངུལ་ལ་སོགས་པའི་རིན་པོ་ཆེ་ནོར་གསོག་འདོད་ཀྱི་བསམ་པས་བདག་གིར་
བྱེད་པའི་ཉེས་བྱས་ཏེ། སློབ་དཔོན་གྱི་སྤྱན་སྔར་ཁས་བླངས་པ་ལས་དངོས་སུ་
འདས་པའི་ཉེས་བྱས་སོ་གསུམ། གོས་དཀར་པོ་དང་ཕུ་ཐུང་ཅན་སོགས་ཁྱིམ་པའི་
རྟགས་འཆང་བའི་ཉེས་བྱས། བླ་གོས་མཐང་གོས་གདིང་བ་ལྷུང་བཟེད་སོགས་
རབ་བྱུང་གི་རྟགས་རྣམས་དོར་ཏེ་སེང་རས་རྐྱང་པ་འཆང་བ་སོགས་མུ་སྟེགས་ཀྱི་
རྟགས་འཆང་བའི་ཉེས་བྱས། མཁན་པོ་ལ་མ་གུས་པ་དང་ཁྱད་གསོད་ཀྱིས་སྲི་ཞུ་
མི་བྱེད་པ་དང་བྱ་བ་རྣམས་མ་ཞུས་པར་བྱེད་པའི་ཉེས་བྱས་ཏེ། ཉམས་པ་རྣམ་པ་
- 134 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གསུམ་སྟེ་བླངས་འདས་སོ་དྲུག་གོ །བླངས་འདས་སོ་དྲུག་པོ་འདིའི་སོ་སོའི་ངོས་
འཛིན་དང་། ལྟུང་བ་རྣམ་གཞག་དང་། ཆར་གཏོགས་ཀྱི་ཉེས་པ་བཅས་ཞིབ་པར་
འདུལ་བའི་བསླབ་བྱ་འོད་ལྡན་སྙིང་པོར་བྲིས་ཟིན་ཏོ། ། །
གསུམ་པ་ཕྱོགས་མཐུན་དང་ལྟུང་མེད་ཀྱི་རྣམ་གཞག་བཤད་པ་ནི། འདུལ་
བ་ལུང་སྡེ་བཞི་ལས་གཞི་བཅུ་བདུན་དང་རྣམ་འབྱེད་གཉིས་སུ་གཙོ་ཆེར་ཆོ་ག་
དང་འཚོ་བ་ལས་བརྩམས་ཏེ་བཅས་འགལ་གྱི་ལྟུང་བ་རྣམས་དང་། དགེ་སློང་གི་
ཁྲིམས་ཉིས་བརྒྱ་ལྔ་བཅུ་རྩ་གསུམ་དང་། དེ་དག་གི་དགག་སྒྲུབ་གནང་གསུམ་གྱི་
བཅས་པ་རྣམས་རྒྱ་ ཆེར་ གཏན་ ལ་ ཕབ། ལུང་ཕྲན་ཚེགས་དང་ གཞུང་ དམ་ པ་
གཉིས་སུ་དེ་དག་གི་ཁ་སྐོང་དང་དཀའ་གནས་རྣམས་གཏན་ལ་འབེབས་པས།
གཞུང་དམ་པའི་ནང་ཚན་ལུང་ཞུ་བར་འཕགས་མཆོག་ཉེ་བར་འཁོར་གྱི་སྟོན་པ་
ལ་དགེ་སློང་ལ་བཅས་པའི་ཁྲིམས་ཉིས་བརྒྱ་ལྔ་བཅུ་རྩ་གསུམ་པོ་དེ་དག་དགེ་
ཚུལ་ལ་ཅིར་འགྱུར་ཞུས་པར། དགེ་སློང་ལ་ཐུན་མོང་མིན་པའི་བཅས་པ་དམིགས་
བསལ་འགའ་ཞིག་མ་གཏོགས་ཐམས་ཅད་དགེ་ཚུལ་རྣམས་ ཀྱིས་ཀྱང་བསྲུང་
དགོས་པ་དང་། མ་བསྲུངས་ན་ཕྱོགས་མཐུན་གྱི་ཉེས་བྱས་སུ་འགྱུར་པར་གསུངས་
པས། བླངས་འདས་སོ་དྲུག་ལས་གཞན་པ་ཁྲིམས་ཉིས་བརྒྱ་ལྔ་བཅུ་རྩ་གསུམ་དུ་
གཏོགས་པའི་བཅས་ཁྲིམས་ལས་འདས་པའི་ཉེས་པ་ཕལ་ཆེར་དགེ་ཚུལ་རྣམས་
ལ་ཕྱོགས་མཐུན་གྱི་ཉེས་བྱས་སུ་འགྱུར་རོ། །འོ་ན་འདུལ་བ་ལུང་སྡེ་བཞི་ནས་
གསུངས་པའི་ལྟུང་བ་རྣམས་ལས་དགེ་ཚུལ་ལ་དམིགས་བསལ་གནང་བའི་ལྟུང་
མེད་ཁ་ཤས་མ་གཏོགས་ཐམས་ཅད་དགེ་ཚུལ་གྱིས་ཀྱང་བསྲུང་དགོས་ཤིང་། མ་
བསྲུངས་ན་དེ་དག་ལས་འདས་པའི་ལྟུང་བ་འབྱུང་ན་དགེ་ཚུལ་ལ་བསླབ་གཞི་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཅུ་དང་། ཉེས་པ་རྣམས་ལ་ནང་གསེས་ ཀྱིས་ཕྱེ་བས་སོ་དྲུག་ཏུ་མཛད་ནས་
ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་བཅའ་བ་མི་མཛད་པ་ཅི་ཡིན་སྙམ་ན། དགེ་
ཚུལ་ནི་ཕལ་ཆེར་གཞོན་ནུ་ལ་བྱེད་པ་ཤས་ཆེ་བས་བསླབ་ཁྲིམས་མང་པོ་ཐོས་ན་
འཇིགས་ཤིང་སྐྲག་པར་འགྱུར་བས་བསླབ་གཞི་བཅུར་བསྡུ་བར་མཛད་པ་ཡིན་
ལ། དེ་ ཡང་ རྒྱལ་ བས་ གདུལ་ བྱའི་ ཁམས་ དང༌ བསམ་ པ་ ལ་ གཟིགས་ ནས་
འཕགས་པ་རྒྱ་གར་གྱི་བུ་ལ་བསླབ་པ་གསུམ་དུ་བསྡུས་ནས་བསྟན་པར་ཡང་གཞི་
འགྲེལ་ལས་གསུངས་ཏེ། དེའི་ཚུལ་ནི་བྲི་རྫིའི་བུ་ཞེས་བྱ་བའི་མི་ཞིག་བསླབ་པའི་
གཞི་ཉིས་བརྒྱ་ལྔ་བཅུ་ལྷག་གཅིག་བསྲུང་དགོས་པར་ཐོས་ནས་སྐྲག་སྟེ་སྤོང་བར་
ཁས་མི་འཆེ་བ་ལ། བྲི་རྫིའི་བུ། ཁྱོད་ཀྱིས་བསླབ་པ་གསུམ་དག་ལ་བསླབ་པར་
སྤྲོ་འམ། གསོལ་བ། བཅོམ་ ལྡན་འདས་སྤྲོ་ལགས་སོ། །བདེ་བར་ གཤེགས་ པ་
བསྲུང་བར་འཚལ་ལགས་སོ། །ཞེས་གསོལ་བ་དང་། འོ་ན་བྲི་རྫིའི་བུ། ཁྱོད་ཀྱིས་
དུས་དུས་སུ་ལྷག་པའི་ཚུལ་ཁྲིམས་ཀྱི་བསླབ་པ་དང༌། ལྷག་པའི་སེམས་དང༌།
ལྷག་པའི་ཤེས་རབ་ཀྱི་བསླབ་པ་ལ་སློབས་ཤིག །ཅེས་གསུངས་སོ། །དགེ་སློང་
ལ་བཅས་པའི་ཁྲིམས་ཉིས་བརྒྱ་ལྔ་བཅུ་རྩ་གསུམ་པོ་དེ་དག་ལས་དགེ་ཚུལ་རྣམས་
ལ་ལྟུང་མེད་དུ་གསུངས་པ་བཅོ་བརྒྱད་ཡོད་དེ། དེ་ཡང་ལྟུང་མེད་དུ་གསུངས་པ་
དང་ཕྱོགས་མཐུན་གྱི་ཉེས་པ་རྣམས་སྡོམ་ཚིག་ཏུ་བཀོད་པ་ནི། འཆང་བ་དང་ནི་
འབྲལ་བ་དང་། །དེ་བཞིན་ས་ནི་བརྐོ་བ་དང་། །རིན་ཆེན་རེག་དང་མེ་ལ་རེག །
བཏང་ནས་ཟ་བར་བྱེད་པ་དང་། །ལྗོན་ཤིང་འཛེག་དང་ཤིང་གཅོད་དང༌། །བྱིན་
ལེན་མ་བྱས་ཟ་བ་དང་། །རྩ་ སྔོན་མི་གཙང་འདོར་བ་དང་། །དེ་བཞིན་གསོག་
འཇོག་ཟ་བ་དང་། །ས་བོན་འཇོམས་དང་བསླབ་པའི་གཞི། །བཅུ་པོ་དག་ནི་མ་
- 136 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གཏོགས་ པ། །བླངས་ པའི་ ཕྱོགས་ མཐུན་ ཤེས་ པར་ བྱ། །ཞེས་ བྱེ་ བྲག་ བཤད་
མཛོད་ཆེན་མོར་གསུངས་སོ། །དེ་ཡང་ཞིབ་ཏུ་དཔྱད་ན་ཆོས་གོས་ཀྱི་འབྲལ་སྤང་
སོགས་ལྟུང་མེད་བཅོ་བརྒྱད་གསུངས་པ་དེ་ལས་ནུབ་ལྷག་ཉལ་བ་ཐམས་ཅད་མ་
གནང་སྟེ་ཁྱིམ་པ་དང་ནུབ་ལྷག་ཉལ་བ་མ་གནང་བས། དེ་ལྟར་ན་ལྟུང་མེད་ཕྱེད་
དང་བཅོ་བརྒྱད་དུ་མཛད་དོ། །ཕྱོགས་མཐུན་དང་ལྟུང་མེད་ཀྱི་ཚུལ་འདི་དག་ཀྱང་
ཞིབ་པར་འོད་ལྡན་སྙིང་པོར་བྲིས་ཟིན་ཏོ། །
གཉིས་པ་གང་ཟག་གཞན་ལ་བརྟེན་ནས་བསྲུང་བ་ནི། སྡོམ་པ་ཐོབ་མ་
ཐག་ནས་མཁན་པོ་བཞུགས་ན་མཁན་པོ་དེ་ཉིད་རང་ལ་བརྟེན་ཅིང་། དེ་མེད་ན་
སྔར་བཤད་པའི་མཁན་པོའི་མཚན་ཉིད་དང་ལྡན་པའི་དགེ་བའི་བཤེས་གཉེན་
ཞིག་ལ་གསོལ་བ་བཏབ་ནས་གནས་བཅས་ཏེ་བྱ་བ་ཐམས་ཅད་རང་དབང་དུ་མི་
གཏང་བར་ཞུས་ཏེ་བྱེད་པ་དང་། མཁན་པོ་དང་གནས་ཀྱི་བླ་མ་ལ་མ་བརྟེན་པར་
འདུག་པར་མི་བྱ་བར་རང་ཉིད་འདུལ་བའི་བཅས་མཚམས་མཐའ་དག་ལ་མཁས་
ཤིང་རང་དབང་ཐོབ་པ་དང་། བསྙེན་པར་རྫོགས་ནས་ལོ་བཅུ་ལོན་གྱི་བར་དུ་
མཁན་སློབ་ལ་བརྟེན་ཏེ་འདུལ་བའི་བཅས་མཚམས་མཐའ་དག་ལ་མཁས་པར་
སློབ་ཅིང་། ཇི་ཙམ་ཤེས་པ་དེ་ཙམ་དུ་རྒྱུད་ལ་སྦྱར་བར་བྱའོ། ། །
གསུམ་པ་རང་གི་བསམ་སྦྱོར་ཕུན་ཚོགས་ཀྱི་སྒོ་ནས་བསྲུང་བ་ནི། སྟོན་པ་
དང་མཁན་སློབ་ལ་དད་གུས་ཆེན་པོས་ཐུགས་ཁྲེལ་བར་དོགས་ནས་ངོ་ཚ་ཁྲེལ་
ཡོད་དང་ སྒོ་གསུམ་ལ་དྲན་པ་ཉེ་བར་འཇོག་པ་དང་། ཡང་དང་ཡང་དུ་ཤེས་
བཞིན་གྱིས་བྱ་ར་བྱེད་པ་དང་། ཉེས་པས་མི་གོས་པར་བྱ་བའི་ཕྱིར་བག་ཡོད་དང་
ལྡན་པར་བྱས་པའི་སྒོ་ནས། གུས་པ་དང་རྒྱུན་དུ་སྦྱོར་བའི་བརྩོན་འགྲུས་གཉིས་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཀྱིས་འདུལ་བའི་བཅས་མཚམས་རྣམས་ལ་ཚུལ་བཞིན་དུ་སློབ་པའོ། །
བཞི་པ་བསླབ་པ་ཡོངས་སྦྱོང་གི་སྒོ་ནས་བསྲུང་བ་ནི། གསོ་སྦྱོང་དང་
།
དབྱར་ གནས་དང༌། དགག་དབྱེ་གསུམ་གྱི་སྒོ་ནས་བསླབ་པ་གསུམ་གསོ་ཞིང་
ཉེས་ལྟུང་རྣམས་འཕྲུལ་དང་འཕྲལ་དུ་སྦྱོང་བའོ། །ལྔ་པ་བདེ་བར་གནས་པའི་
རྐྱེན་བསྟེན་པའི་སྒོ་ནས་བསྲུང་བ་ནི། ཟས་དང་གོས་དང་གནས་མལ་དང་སྨན་
རྣམས་ངན་པ་དང་ཉུང་ངུས་ཆོག་མི་ཤེས་པར་བཟང་པོ་དང་མང་པོ་བསྒྲགས་ཏེ་
དགེ་བའི་སྦྱོར་བ་རྣམས་ཉམས་པར་བྱེད་པ་འདོད་པ་བསོད་ནམས་ཀྱི་མཐའ་
དང༌། ངལ་ཞིང་དུབ་པར་བྱེད་ པའི་མཐའ་གཉིས་སྤངས་ཏེ། སྟོན་པས་ཇི་ལྟར་
གནང་བའི་ཟས་གོས་གནས་མལ་ལ་ལོངས་སྤྱོད་པའི་དམིགས་རྣམ་བསྟེན་ཚུལ་
རྣམས་ཉམས་པ་མེད་པར་བྱེད་པའོ། །སྲུང་ཐབས་ཡན་ལག་ལྔ་པོ་འདི་དག་གི་
ཚུལ་ཞིབ་པར་འདུལ་བའི་བསླབ་བྱ་འོད་ལྡན་སྙིང་པོར་བྲིས་ཟིན་པས་དེ་ལ་བལྟ་
བར་བྱའོ། །དགེ་ཚུལ་གྱི་སྡོམ་པའི་རྣམ་གཞག་བཤད་ཟིན་ཏོ། །
བཞི་པ་དགེ་སློབ་མའི་སྡོམ་པའི་རྣམ་གཞག་བཤད་པ་ལ་གཉིས། དགེ་
སློབ་མའི་སྡོམ་པ་ངོས་གཟུང་བ་དང་། དགེ་སློབ་མའི་བསླབ་བྱ་གཏན་ལ་དབབ་
པའོ། །དང་པོ་དགེ་སློབ་མའི་སྡོམ་པ་ངོས་གཟུང་བ་ནི། དགེ་ཚུལ་སྡོམ་པ་ཐོབ་
རྗེས་སུ། །རྩ་བའི་ཆོས་དྲུག་ རྗེས་མཐུན་གྱི། །ཆོས་དྲུག་སྤོང་བའི་སྡོམ་པ་ནི། །
དགེ་སློབ་མ་ཡི་སྡོམ་པ་ཡིན། །ཞེས་གསུངས། འདིའི་དོན་ལ་དགེ་སློབ་མའི་སྡོམ་
པའི་ཆོ་ག་ནི་ལུང་ཕྲན་ཚོགས་ལས་གསུངས་ཤིང་། དགེ་སློབ་མ་ཞེས་བྱ་བ་ནི་
དགེ་ཚུལ་མ་དང་དགེ་སློང་མ་གཉིས་ཀྱི་བར་དུ་བྱུང་བའི་བསླབ་པའི་ཚིགས་ཡིན་
ནོ། །དེ་ ཡང་སྐྱེ་དགུའི་བདག་མོ་འཁོར་ཤཱཀྱའི་བུ་མོ་ལྔ་ བརྒྱ་དང་བཅས་པས་
- 138 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བཅོམ་ལྡན་འདས་ལ་དམ་པའི་ཆོས་འདུལ་བ་ལ་རབ་ཏུ་བྱུང་བ་དང་བསྙེན་པར་
རྫོགས་པ་གནང་དུ་གསོལ་ཞེས་ཡང་དང་ཡང་དུ་གསོལ་བ་བཏབ་པ་ལ་བརྟེན་
ནས་བླ་མའི་ཆོས་ཁས་ལེན་དུ་བཞུག་པའི་བསླབ་པ་ལྕི་བ་བཅས་ཏེ་རབ་ཏུ་བྱུང་
ཞིང་བསྙེན་པར་རྫོགས་པར་མཛད་དེ། འདིའི་བྱུང་བ་ནི་དགེ་སློང་མའི་སྡོམ་པའི་
སྐབས་སུ་འཆད་དོ། །དེ་ལྟར་སྐྱེ་དགུའི་བདག་མོ་འཁོར་ལྔ་བརྒྱ་དང་བཅས་པ་
རབ་ཏུ་བྱུང་ཞིང་བསྙེན་པར་རྫོགས་པའི་རྗེས་སུ་བུད་མེད་དད་པ་ཅན་མང་པོ་
ཞིག་རབ་བྱུང་བསྙེན་རྫོགས་བྱེད་པར་འདོད་པ་བྱུང་བ་ན། འཕགས་པ་ཉེ་བར་
འཁོར་གྱིས། བཅོམ་ལྡན་འདས་ལ་བུད་མེད་གཞན་རབ་ཏུ་བྱུང་བར་འདོད་པ་
རྣམས་ཇི་ལྟར་བགྱི་ཞེས་ཞུས་པ་ན། བཅོམ་ལྡན་འདས་ཀྱིས་ད་ཕྱིན་ཆད་བུད་མེད་
རབ་ཏུ་བྱུང་ཞིང་བསྙེན་རྫོགས་སུ་སྒྲུབ་པར་འདོད་པ་རྣམས་ཐོག་མར་དགེ་བསྙེན་
དང༌། དེ་ནས་དགེ་ཚུལ་མ་དང༌། དེ་ནས་དགེ་སློང་མར་ རིམ་གྱིས་བསྒྲུབ་པར་
བྱའོ་ཞེས་ཇི་ལྟར་བྱ་བའི་ཆོ་ག་དང་བཅས་པ་གསུངས་སོ། །ལུང་ཕྲན་ཚེགས་སུ་ཇི་
ལྟར་གསུངས་པ་ལྟར་སློབ་དཔོན་ཡོན་ཏན་འོད་ཀྱིས་ཀརྨ་ཤ་ཏཾ་དུ་ཞིབ་ཏུ་འགོད་
པར་མཛད་དོ། །ལུང་ཕྲན་ཚེགས་དང་ཀརྨ་ཤ་ཏཾ་དུ་ཇི་ལྟར་གསུངས་པ་ལྟར་དགེ་
སློབ་མའི་སྡོམ་པ་སྦྱིན་ཚུལ་ནི། ཐོག་མར་བསྙེན་པར་རྫོགས་ནས་ལོ་བཅུ་གཉིས་
ལོན་པ་སོགས་མཁན་མོར་འོས་པའི་ཡོན་ཏན་ཐམས་ཅད་དང་ལྡན་པ་ཞིག་ལ་
གསོལ་བ་བཏབ། མཁན་མོ་དེས་ཀྱང་ལས་ཀྱི་ཁ་སྐོང་དུ་འོས་པའི་དགེ་སློབ་མ་
ཡུལ་དབུས་སུ་མ་མཐའ་བཅུ་གཉིས་དང་། མཐའ་འཁོབ་ཏུ་མ་མཐའ་དྲུག་ཚང་
བར་བྱས་ལ་ཐོག་མར་བར་ཆད་རྣམས་དྲིས། དེ་ནས་དགེ་བསྙེན་མར་བསྒྲུབ།
དེའི་ རྗེས་སུ་མཁན་མོར་གསོལ་བཏབ། དེའི་ རྗེས་སུ་ཁྲུས་བྱས་ཤིང་རྟགས་ཆ་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལུགས་རྣམས་བསྒྱུར། དེའི་རྗེས་སུ་བར་མ་རབ་བྱུང་དུ་བསྒྲུབ། དེའི་རྗེས་སུ་ལས་
བྱེད་པའི་སློབ་དཔོན་མས་དགེ་ཚུལ་མར་བསྒྲུབ། དེའི་རྗེས་སུ་གྲིབ་ཚོད་གཞལ།
དེའི་རྗེས་སུ་བསླབ་གཞི་བཅུ་བརྗོད་དེ་དགེ་ཚུལ་མར་བསྒྲུབ་པའི་ཆོ་ག་རྣམས་
སྔར་དགེ་ཚུལ་གྱི་སྡོམ་པའི་ཆོ་གར་བཤད་པ་དང་ཕལ་ཆེར་འདྲ་ཞིང་། མཚན་མི་
མཐུན་པའི་ཁྱད་ཀྱིས་ཐུན་མོང་མིན་པའི་ཁྱད་པར་འགའ་ཞིག་ཡོད་དེ། བར་ཆད་
དྲི་བའི་སྐབས་སུ་མུ་སྟེགས་ཅན་མོ་མ་ཡིན་ནམ་ཞེས་པ་དང་། བྲན་མོ་མ་ཡིན་
ནམ་ཞེས་པ་དང་། ཕ་མས་མ་གནང་བ་མ་ཡིན་ནམ་ཞེས་པའི་རྗེས་སུ། ཁྱིམ་ཐབ་
ཀྱིས་མ་གནང་བ་མ་ཡིན་ནམ་ཞེས་འདྲི་དགོས་པ་སོགས་ཁྱད་པར་འགའ་ཞིག་
ཡོད་དེ་ཀརྨ་ཤ་ཏཾ་ལས་ཤེས་པར་བྱའོ། །དེ་ལྟར་དགེ་ཚུལ་མར་བསྒྲུབས་པའི་
རྗེས་སུ་སྔར་ཁྱིམ་སོ་བཟུང་བ་ཡིན་ན་ལོ་བཅུ་དང་། དེ་ལྟ་མིན་པར་གཞོན་ནུ་མ་
ཡིན་ན་ལོ་བཅོ་བརྒྱད་ལོན་ནས་དགེ་སློང་མར་བསྒྲུབ་པར་བྱ་ལ། དེའི་སྔོན་དུ་
དགེ་སློབ་མར་སྒྲུབ་མི་རུང་སྟེ། དགེ་སློབ་མར་བསྒྲུབས་ནས་ལོ་གཉིས་སུ་དགེ་
སློབ་མའི་སྡོམ་པའི་བསླབ་བྱ་ཐུན་མོང་མིན་པ་བཅུ་གཉིས་ལ་བསླབས་ནས་དགེ་
སློང་མར་སྒྲུབ་པ་ཡིན་ལ། སྔར་ཁྱིམ་སོ་བཟུང་བ་ཡིན་ན་ལོ་གཉིས་སུ་དགེ་སློབ་
མའི་སྡོམ་པའི་བསླབ་བྱ་ལ་བསླབས་ནས་ལོ་བཅུ་གཉིས་དང་། གཞོན་ནུ་མ་ཡིན་
ན་ལོ་གཉིས་སུ་དགེ་སློབ་མའི་སྡོམ་པའི་བསླབ་བྱ་ལ་བསླབས་ནས་ལོ་ཉི་ཤུ་ལ་
དགེ་སློང་མར་སྒྲུབ་པ་ཡིན་ལ། ལོ་དེའི་གོང་དུ་དགེ་སློང་མར་སྒྲུབ་མི་རུང་བས་
སོ། །དགེ་སློབ་མར་སྒྲུབ་པའི་ཆོ་ག་ནི། ཐོག་མར་བར་ཆད་འདྲི། དེ་ནས་མཁན་
མོར་གསོལ་བ་བཏབ། དེ་ནས་བསླབ་པའི་སྡོམ་པའི་དོན་དུ་གསོལ་བ་བཏབ། དེ་
ནས་ལས་བྱེད་པའི་སློབ་དཔོན་ལས་བསླབ་པའི་སྡོམ་པ་གསོལ་གཉིས་ཀྱི་ལས་
- 140 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཀྱིས་བྱིན། དེ་ནས་གྲིབ་ཚོད་གཞལ། དེ་ནས་རྩ་བའི་ཆོས་དྲུག་དང་རྗེས་མཐུན་
གྱི་ཆོས་དྲུག་སྤོང་བར་བྱེད་པ་སྟེ་དགེ་སློབ་མའི་སྡོམ་པའི་བསླབ་བྱ་བཅུ་གཉིས་
བརྗོད་པ་རྣམས་བྱའོ། །དེ་དག་ཀྱང་འདིར་ནི་ས་བཅད་བསྡུས་དོན་གྱི་སྒོ་ནས་
དམིགས་ཕྱེ་བ་ཙམ་བརྗོད་པ་ཡིན་གྱི། ཞིབ་པར་ཀརྨ་ཤ་ཏ་ལས་ཤེས་པར་བྱའོ། །
གཉིས་པ་དགེ་སློབ་མའི་ སྡོམ་ པའི་ བསླབ་བྱ་གཏན་ལ་དབབ་པ་ནི།
གཅིག་པུ་ལམ་དུ་འགྲོ་མི་བྱ། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་
བྱ། །སྐྱེས་ པ་དང་ནི་འདུག་མི་བྱ། །སྨྱན་དུ་འགྱུར་བ་མི་བྱ་ཞིང་། ཁ་ན་མ་ཐོ་
འཆབ་མི་བྱ། ། དེ་དག་རྩ་བའི་ཆོས་དྲུག་སྤོང་། །གསེར་ལ་གཟུང་བར་མི་བྱ་
ཞིང་། །འདོམས་ཀྱི་སྤུ་ནི་བྲེག་མི་བྱ། །བྱིན་ལེན་མ་བྱས་ཟ་མི་བྱ། །གསོག་འཇོག་
བྱས་པ་ཟ་མི་བྱ། ། རྩྭ་ སྔོན་མི་གཙང་འདོར་མི་བྱ། །ས་ནི་བརྐོ་བར་མི་བྱ་བ། །
རྗེས་མཐུན་ཆོས་ནི་རྣམས་དྲུག་སྤོང་། །ཞེས་གསུངས་ཏེ། དགེ་སློབ་མའི་སྡོམ་པ་
ཐོབ་ནས་དགེ་ཚུལ་མའི་སྐབས་སུ་ཁས་བླངས་པའི་བསླབ་གཞི་བཅུ་དང་། འདིར་
ཁས་བླངས་པ་བཅུ་གཉིས་ཏེ་ཉི་ཤུ་རྩ་གཉིས་པོ་དེ་ཚུལ་བཞིན་དུ་བསྲུང་བ་ནི་དགེ་
སློབ་མའི་སྡོམ་པ་སྲུང་ཚུལ་ལོ། །གཅིག་པུ་ལམ་དུ་འགྲོ་མི་བྱ། །ཞེས་སོགས་དགེ་
སློབ་མའི་བསླབ་བྱ་སྟོན་པའི་ཚིགས་བཅད་འདི་དག་ནི་འདུལ་བ་ལུང་ཉིད་ལས་
གསུངས་ཏེ། ལུང་ཕྲན་ཚེགས་ཀྱི་དགེ་སློབ་མའི་སྡོམ་པ་སྦྱིན་པའི་ཆོ་གའི་སྐབས་
སུ་དགེ་སློབ་མའི་བསླབ་པ་བརྗོད་པའི་ཚེ་ཚིགས་བཅད་འདི་དག་གི་སྒོ་ནས་
བརྗོད་ པར་ གསུངས་ལ། དེ་དག་རྩ་བའི་ཆོས་དྲུག་སྤོང་། །ཞེས་པ་དང་། རྗེས་
མཐུན་ཆོས་ནི་རྣམ་དྲུག་སྤོང་། །ཞེས་པའི་ཚིག་རྐང་འདི་གཉིས་ནི་རྗེ་རིན་པོ་ཆེས་
དགེ་སློབ་མའི་བསླབ་བྱ་བཅུ་གཉིས་པོའི་མཇུག་སྡུད་དུ་སྦྱོར་བར་མཛད་པ་ཡིན་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ནོ། །དགེ་སློབ་མའི་བསླབ་བྱ་སྟོན་པའི་ཚིགས་བཅད་འདི་དག་ལ་འདུལ་བ་ལུང་
དང་དེའི་འགྲེལ་པ་རྣམས་སུ་འགྱུར་ཁྱད་ཡིན་ནམ་ཚིག་ཟུར་མི་འདྲ་བ་མང་དུ་
སྣང་ཞིང་རྗེ་རིན་པོ་ཆེས་འདིར་འགོད་པར་མཛད་པ་འདི་ནི་ཀརྨ་ཤ་ཏཾ་དང་མདོ་
རྩའི་རྒྱ་ཆེར་འགྲེལ་གཉིས་དང་ཕལ་ཆེར་མཐུན་ཞིང་། རྩྭ་སྔོན་མི་གཙང་འདོར་མི་
བྱ། །ཞེས་པ་འདི་ལ་ཀརྨ་ཤ་ཏཾ་དང་རྒྱ་ཆེར་འགྲེལ་གཉིས་སུ། རྩྭ་སྔོན་དག་ཀྱང་
གཅད་མི་བྱ། །ཞེས་འབྱུང་། དེང་སང་གི་ཕྲན་ཚེགས་བར་མར། སེན་མོས་རྩྭ་སྔོན་
མི་གཅོད་དོ། །ཞེས་འབྱུང་ངོ༌། །དགེ་ཚུལ་མའི་བསླབ་གཞི་བཅུ་ལ་ནང་གསེས་ཀྱི་
ཕྱེ་བས་སུམ་ཅུ་སོ་གསུམ་དང་། དེའི་སྟེང་དུ་བར་མ་རབ་བྱུང་གི་བསླབ་བྱ་གསུམ་
པ་བསྣན་པས་བསླབ་བྱ་སུམ་ཅུ་སོ་དྲུག་དང་། དེ་ དག་ དང༌ འགལ་བ་བླངས་
འདས་སོ་དྲུག་ཏུ་འགྱུར་ཚུལ་ནི་སྔར་དགེ་ཚུལ་གྱི་སྐབས་སུ་བཤད་པ་ལྟར་རོ། །
འདིར་ ཐུན་མོང་མིན་པའི་ བསྲུང་ བྱ་བཅུ་ གཉིས་ནི། ཁྲིམས་ གྲོགས་མེད་ པར་
གཅིག་པུར་ལམ་དུ་འགྲོ་བར་མི་བྱ་བ་དང་། ཆུ་བོ་ཆེན་པོ་ལ་གཅེར་པུར་ཕ་རོལ་
དུ་རྐྱལ་བར་མི་བྱ་བ་དང༌། སྐྱེས་པ་ལ་རེག་པར་མི་བྱ་བ་དང༌། སྐྱེས་པ་དང་སྟན་
གཅིག་ལ་འདུག་པར་མི་བྱ་བ་དང་། ཕོ་མོ་གཉིས་སྤྲོད་པ་སྨྱན་དུ་འགྱུར་བའི་ལས་
མི་བྱ་བ་དང་། ཟླ་མོའི་ཁ་ན་མ་ཐོ་བ་འཆབ་པར་མི་བྱ་བ་སྟེ་རྩ་བའི་ཆོས་དྲུག་སྤོང་
བ་དང་། གསེར་ལ་སོགས་པ་བདག་གིར་གཟུང་བར་མི་བྱ་བ་དང་། འདོམས་ཀྱི་
སྤུ་བྲེག་པར་མི་བྱ་བ་དང་། ས་བརྐོ་བར་མི་བྱ་བ་དང༌། རྩྭ་སྔོན་པོ་གཅད་པར་མི་
བྱ་ཞིང་རྩྭ་སྔོན་སྟེང་དུ་མི་གཙང་བ་འདོར་བ་ཡང་མི་བྱ་བ་དང་། བྱིན་ལེན་མ་བྱས་
པ་ཟ་བར་མི་བྱ་བ་དང་། གསོག་འཇོག་བྱས་པ་ཟ་བར་མི་བྱ་བ་སྟེ་རྗེས་སུ་མཐུན་
པའི་ཆོས་དྲུག་སྤོང་བ་སྟེ། བཅུ་གཉིས་པོ་འདི་དག་ཚུལ་བཞིན་དུ་བསྲུང་བར་
- 142 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བྱའོ། །འདི་དག་ལ་རྩ་བའི་ཆོས་དྲུག་དང་རྗེས་མཐུན་གྱི་ཆོས་དྲུག་ཅེས་བརྗོད་
པའི་ རྒྱུ་མཚན་ནི། དགེ་སློབ་མའི་ སྡོམ་ པའི་བསླབ་བྱ་ཐུན་མོང་མིན་པ་བཅུ་
གཉིས་ཀྱི་ནང་ནས་སྔ་མ་དྲུག་གཙོ་བོ་ཡིན་ཞིང་། ཕྱི་མ་དྲུག་པོ་དེ་སྔ་མ་དྲུག་གི་
ཡན་ལག་གམ་དེའི་རྗེས་མཐུན་ཡིན་པས་ན་རྗེས་མཐུན་གྱི་ཆོས་ཞེས་བརྗོད་པར་
ཕྲན་ཚེགས་འགྲེལ་པ་ལས་བཤད་ཅིང་། རིན་ཆེན་ཕྲེང་བ་ལས་སྤང་བྱ་གཉུག་
མའི་ཆོས་འཛིན་པས་ཆོས་དྲུག་དང༌། སྤང་བྱ་གློ་བུར་བའི་ཆོས་འཛིན་པས་རྗེས་
སུ་མཐུན་པའི་ཆོས་དྲུག་གོ་ཞེས་བཤད་དོ། །འདི་ལ་དགེ་སློབ་མ་ཞེས་བརྗོད་པའི་
རྒྱུ་མཚན་ནི་དགེ་སློང་མའི་སྡོམ་པ་ཐོབ་པར་འདོད་ནས་སྡོམ་པ་དེ་སྲུང་ནུས་པའི་
ཐབས་སུ་སྤང་བྱ་བཅུ་གཉིས་སྤོང་བའི་བསླབ་པའི་སྡོམ་པ་བླངས་ནས་ཡི་དམ་དུ་
བྱེད་པས་ན་དགེ་སློབ་མ་ཞེས་བརྗོད་དོ། །དགེ་སློབ་མའི་བསླབ་བྱ་འདི་དག་ཞིབ་
པར་ཤེས་འདོད་ན་ལུང་ཕྲན་ཚེགས་ལས་ཤེས་པར་བྱའོ། །དགེ་སློབ་མའི་སྡོམ་
པའི་རྣམ་གཞག་བཤད་ཟིན་ཏོ། །
ལྔ་པ་དགེ་སློང་མའི་སྡོམ་པའི་རྣམ་གཞག་བཤད་པ་ལ་གཉིས། དགེ་སློང་
མའི་ སྡོམ་ པ་ ངོས་ གཟུང་ བ་ དང༌། དགེ་ སློང་ མའི་ བསླབ་ བྱ་ གཏན་ ལ་ དབབ་
པའོ། །དང་པོ་དགེ་སློང་མའི་སྡོམ་པ་ངོས་གཟུང་བ་ནི། ཕམ་བརྒྱད་ལྷག་མ་ཉི་ཤུ་
དང༌། །སྤང་བའི་ལྟུང་བྱེད་སུམ་ཅུ་ གསུམ། །ལྟུང་བྱེད་འབའ་ཞིག་བརྒྱ་བརྒྱད་
བཅུ། །སོ་སོར་བཤགས་པ་བཅུ་གཅིག་དང༌། །ཉེས་བྱས་བརྒྱ་དང་བཅུ་གཉིས་
ཏེ། །སུམ་བརྒྱ་དྲུག་ཅུ་ རྩ་ བཞི་རྣམས། །སྤོང་བར་ བྱེད་ པ་ དགེ་སློང་མ། །ཞེས་
གསུངས་ཏེ། དེ་ལ་དགེ་སློང་མ་ཇི་ལྟར་བྱུང་བའི་གླེང་གཞི་ནི། བཅོམ་ལྡན་འདས་
སེར་སྐྱའི་གནས་ཤིང་ནྱ་གྲོ་དྷའི་ཀུན་དགའ་ར་བ་ན་བཞུགས་སོ། །དེའི་ཚེ་སྐྱེ་
- 143-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དགུའི་བདག་མོ་ཆེན་མོ་བུད་མེད་ལྔ་བརྒྱ་དང་ལྷན་ཅིག་སྟོན་པའི་གན་དུ་སོང་སྟེ་
ཕྱག་བཙལ་ནས་ཕྱོགས་གཅིག་ཏུ་འཁོད་དོ། །སྟོན་པས་དེ་ལ་ཆོས་ཀྱི་རྣམ་གྲངས་
དུ་མ་བསྟན་ནས་དགའ་བར་བྱས་ཏེ་ཅང་མི་གསུང་བ་དང་། སྐྱེ་དགུའི་བདག་མོས་
གསོལ་བ། བཙུན་པ་བུད་མེད་ཀྱིས་དགེ་སྦྱོང་གི་འབྲས་བུ་བཞི་ཐོབ་པའི་སྐབས་
མཆིས་ན། བུད་མེད་རྣམས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་
བྱུང་སྟེ་བསྙེན་པར་རྫོགས་ནས་དགེ་སློང་མའི་དངོས་པོ་སྤྱོད་ཅིང་སྟོན་པའི་དྲུང་ན་
ཚངས་པར་སྤྱོད་པ་སྤྱད་པར་གསོལ། གོའུ་ཏ་མི། ཁྱོད་ཁྱིམ་པ་མོ་གོས་དཀར་པོ་
གྱོན་ལ། ནམ་འཚོའི་བར་དུ་དེ་འབའ་ཞིག་ལ་ཡོངས་སུ་རྫོགས་པ། ཡོངས་སུ་
དག་པ། ཡོངས་སུ་བྱང་བར་ཚངས་པར་སྤྱད་པར་སྤྱོད་དང༌། དེས་ཁྱོད་ལ་ཡུན་
རིང་པོར་ཕན་པ་དང་བདེ་བར་འགྱུར་རོ། །དེས་ལན་གསུམ་དུ་བསྐྱར་ནས་ཞུས་
ཀྱང་མ་གནང་བ་དང༌། སྟོན་པ་ལ་ཕྱག་བཙལ་ནས་སོང་ངོ་། །དེ་ནས་སྟོན་པ་སེར་
སྐྱ་ནས་ཡུལ་ན་དི་ཀར་གཤེགས་པ་དང༌། སྐྱེ་དགུའི་བདག་མོས་དེ་ཐོས་ནས་བུད་
མེད་ལྔ་བརྒྱ་དང་ལྷན་ཅིག་ཏུ་རང་གིས་སྐྲ་བྲེགས། ཆོས་གོས་གྱོན་ཏེ་སྟོན་པའི་
དགོངས་མལ་དུ་རྗེས་བཞིན་འབྲངས་ནས་སོང་ངོ༌། །དེ་ནས་སྟོན་པ་ན་དི་ཀའི་གུ་
ཛའི་གནས་ན་བཞུགས་སོ། །སྐྱེ་དགུའི་བདག་མོ་ཆེན་མོ་ལུས་དལ་ཞིང་རྡུལ་གྱིས་
ཕོག་བཞིན་དུ་སྟོན་པའི་སྤྱན་སྔར་སོང་སྟེ། ཕྱག་བཙལ་ནས་སྔར་བཞིན་ཞུས་
པས། གོའུ་ཏ་མི། ཁྱོད་འདི་བཞིན་དུ་སྐྲ་བྲེགས། ཆོས་གོས་གྱོན་ལ། ནམ་འཚོའི་
བར་དུ་དེ་འབའ་ཞིག་ལ་ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་
བར་ཚངས་པར་སྤྱོད་ཅིག ཁྱོད་ལ་ཡུན་རིང་པོར་ཕན་པ་དང་བདེ་བར་འགྱུར་
རོ། །སྐྱེ་དགུའི་བདག་མོས་ལན་གསུམ་དུ་བསྐྱར་ནས་ཞུས་ཀྱང་མ་གནང་བ་དང༌།
- 144 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཕྱི་རོལ་གྱི་སྒོ་ཁང་གི་ཕྱོགས་ཤིག་ན་ངུ་ཞིང་མཆི་མ་འབྱིན་ནོ། །དེ་ཀུན་དགའ་
བོས་ མཐོང་ ནས། ཅིའི་ ཕྱིར་ དུ་ ཞེས་ སྨྲས་ པ་ དང༌། ཀུན་ དགའ་བོ། བུད་མེད་
ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་
རྫོགས་པར་མ་གནང་ངོ༌། །གོའུ་ཏ་མི། དེ་ལྟ་ན་སྡོད་ཅིག་ངས་སྟོན་པ་ལ་ཞུའོ། །
ཀུན་དགའ་བོས་སྟོན་པ་ལ་ཞུས་པས། བཀའ་སྩལ་པ། ཀུན་དགའ་བོ་ཁྱོད་བུད་
མེད་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་བསྙེན་པར་
རྫོགས་པར་མ་གསོལ་ཅིག །དེའི་ཕྱིར་ཞེ་ན། ཆོས་འདུལ་བ་འདི་ལ་བུད་མེད་
རབ་ཏུ་བྱུང་བ་ན་ཆོས་འདུལ་བ་འདི་ཡུན་ རིང་དུ་གནས་པར་མི་འགྱུར་རོ། །
དཔེར་ན་ཁྱིམ་གང་ན་བུད་མེད་མང་ཞིང་སྐྱེས་པ་ཉུང་བ་དེ་ན་རྐུན་པོ་དང་མི་ལ་རྐུ་
བ་རྣམས་ཀྱིས་ཆོམས་པར་འགྱུར་ཞིང་རབ་ཏུ་ཆོམས་པར་འགྱུར་རོ། །དེ་བཞིན་དུ་
ཆོས་འདུལ་བ་འདི་ལ་བུད་མེད་རབ་ཏུ་བྱུང་ན་ཆོས་འདུལ་བ་འདི་ཡུན་རིང་དུ་
གནས་པར་མི་འགྱུར་རོ། །འདི་ལྟ་སྟེ། དཔེར་ན་བུ་རམ་ཤིང་ལ་བཙའི་ནད་བྱུང་
ན་བུ་རམ་ཤིང་དག་མ་རུང་པར་འགྱུར། ཆུད་ཟོས་པར་འགྱུར་རོ། །དེ་བཞིན་དུ་
ཆོས་འདུལ་བ་འདི་ལ་བུད་མེད་རབ་ཏུ་བྱུང་ན་ཆོས་འདུལ་བ་འདི་ཡུན་རིང་དུ་
གནས་པར་མི་འགྱུར་རོ། །འོན་ཀྱང་ངས་བུད་མེད་རྣམས་དགག་ཅིང་མི་འདའ་
བའི་ ཕྱིར། ལྕི་བའི་ཆོས་ བརྒྱད་བཅས་ པ་ ལ་ནམ་འཚོའི་བར་དུ་བསླབ་པར་
བྱའོ། །བརྒྱད་གང་ཞེ་ན། དགེ་སློང་གི་དགེ་འདུན་ལས་རབ་ཏུ་བྱུང་བ་དང་བསྙེན་
པར་རྫོགས་པར་བྱ་བ་དང་། དགེ་སློང་ལ་ཟླ་བ་ཕྱེད་ཅིང་གདམས་ངག་དང་རྗེས་
སུ་བསྟན་པ་བཙལ་བ་དང་། དགེ་སློང་མེད་པའི་གནས་སུ་དབྱར་གནས་པར་མི་
བྱ་བ་དང༌། གཉིས་ཀའི་དགེ་འདུན་དགག་དབྱེ་བྱ་བ་དང་། དགེ་སློང་ལ་ཉེས་པ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བཞིས་མི་གླེང་བ་དང་། དགེ་སློང་ལ་ཁྲོ་བ་དང་ཚིག་རྩུབ་མི་བྱ་བ་དང༌། ལྕི་བའི་
ཆོས་ལས་འདས་ན་གཉིས་ཀའི་དགེ་འདུན་ལ་ཟླ་བ་ཕྱེད་ཀྱི་བར་དུ་མགུ་བ་སྤྱོད་
པ་དང༌། དགེ་སློང་མ་བསྙེན་པར་རྫོགས་ནས་ལོ་བརྒྱ་ལོན་པས་ཀྱང་དགེ་སློང་
གསར་བུ་ལ་ཕྱག་བྱ་བ་སྟེ། འདི་བརྒྱད་བཟུང་ཞིང་ནན་ཏན་བྱས་ན་འདི་ཉིད་རབ་
ཏུ་འབྱུང་བ་དང་བསྙེན་པར་རྫོགས་པར་བྱ་བའོ་ཞེས་བཀའ་སྩལ་བ་དང་། ཀུན་
དགའ་བོ་ཡི་རང་སྟེ་སོང་ནས་སྐྱེ་དགུའི་བདག་མོ་ཆེན་མོ་ལ་སྨྲས་པ། རབ་ཏུ་
འབྱུང་བ་དང་བསྙེན་པར་རྫོགས་པ་གནང་མོད་ཀྱི། འོན་ཀྱང་ལྕི་བའི་ཆོས་བརྒྱད་
བཅས་པ་ལ་བསླབ་པར་བྱའོ། །བཙུན་པ་ཀུན་དགའ་བོ་བཀའ་སྩལ་པ་དེ་མཉན་
གྱིས་གསུངས་ཤིག །དེས་སྔར་བཞིན་དུ་སྨྲས་པས། ཀུན་དགའ་བོ་བཅོམ་ལྡན་
འདས་ཀྱིས་བུད་མེད་རྣམས་ཀྱི་ཉེས་པ་དགག་པའི་ཕྱིར་དུ་ལྕི་བའི་ཆོས་བརྒྱད་
བཅས་པ་ལ་བུད་མེད་རྣམས་ཀྱིས་ནམ་འཚོའི་བར་དུ་བསླབ་པར་བགྱི་བ་འདི་ནི་
བདག་གིས་ལུས་དང་ངག་དང་ཡིད་ཀྱིས་ཀྱང་ནོད་དོ་ཞེས་སྨྲས་པས་བསྙེན་པར་
རྫོགས་ པར་གྱུར་ཏོ། །བུད་མེད་ལྔ་བརྒྱ་པོའང་ལྕི་བའི་ཆོས་ ཁས་བླངས་པས་
བསྙེན་པར་རྫོགས་སོ་ཞེས་ལུང་ཕྲན་ཚེགས་ལས་འབྱུང་ངོ༌། །དེ་ལྟར་སྐྱེ་དགུའི་
བདག་མོ་འཁོར་ཤཱཀྱའི་བུ་མོ་ལྔ་བརྒྱ་དང་བཅས་པ་ལྕི་བའི་ཆོས་ཁས་བླངས་པས་
རབ་ཏུ་བྱུང་ཞིང་བསྙེན་པར་རྫོགས་པའི་རྗེས་སུ་འཕགས་པ་ཉེ་བར་འཁོར་གྱིས་
ཞུས་ནས་བུད་མེད་གཞན་རྣམས་ད་ལྟར་གྱི་ཆོ་ག་ཉེས་མེད་ཕུན་ཚོགས་ཀྱི་སྒོ་ནས་
རབ་ཏུ་བྱུང་བ་དང་བསྙེན་པར་རྫོགས་པར་བྱ་བའི་ཚུལ་རྣམས་ལུང་ཕྲན་ཚེགས་
ལས་གསུངས་ལ། དེའི་ཆོ་ག་ཇི་ལྟར་བྱ་བའི་ཚུལ་ནི་སྔར་བཤད་པ་ལྟར་དགེ་སློབ་
མའི་སྡོམ་པ་ཐོབ་པ་དེས་ལོ་གཉིས་སུ་རྩ་བའི་ཆོས་དྲུག་དང་། རྗེས་སུ་མཐུན་པའི་
- 146 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཆོས་དྲུག་སྟེ། དགེ་སློང་མའི་སྡོམ་པ་ལེན་པ་ལ་བར་དུ་གཅོད་པའི་གེགས་བཅུ་
གཉིས་པོ་སྤོང་བ་ལ་ཚུལ་བཞིན་དུ་བསླབས་ནས་བསྙེན་རྫོགས་བྱར་རུང་བའི་ལོ་
ལོན་པ་ན་སྔར་གྱི་མཁན་མོ་དེའམ། དེ་མེད་ན་མཁན་མོར་འོས་པ་གཞན་ཞིག་ལ་
གསོལ་བ་བཏབ། མཁན་མོར་འོས་པའི་དགེ་སློང་མ་དེས་ཀྱང་ལས་བྱེད་པའི་
དགེ་སློང་མ་དང་། གསང་སྟེ་སྟོན་པའི་དགེ་སློང་མ་དང༌། ལས་ཀྱི་ཁ་སྐོང་དུ་འོས་
པའི་དགེ་སློང་མ་རྣམས་ལ་གསོལ་བ་བཏབ་སྟེ། ཡུལ་དབུས་སུ་དགེ་སློང་མ་བཅུ་
གཉིས་སོགས་དང་། མཐའ་འཁོབ་ཏུ་མ་མཐའ་དྲུག་སོགས་ཚང་བར་བྱས་ཏེ་དགེ་
སློང་མ་དེ་རྣམས་ཀྱིས་ཀྱང་ལྟུང་བ་བཤགས་པར་འོས་པ་རྣམས་བཤགས། བསྡམ་
པར་འོས་པ་རྣམས་བསྡམས། བྱིན་གྱིས་བརླབ་པར་འོས་པ་རྣམས་ བྱིན་གྱིས་
བརླབས་ཏེ་ ལས་ གྲལ་ དུ་ འདུ་ བར་ བྱའོ། །དེ་ནས་དགེ་སློང་མའི་ དགེ་འདུན་
ཚོགས་པའི་དབུས་སུ་མཁན་མོར་གསོལ་བ་བཏབ། མཁན་མོ་དེས་ཀྱང་སྣམ་སྦྱར་
དང༌། བླ་གོས་དང་། མཐང་གོས་དང་། དགེ་སློང་མའི་ཐུན་མོང་མིན་པའི་ཆོས་
གོས་ཤིང་ང་དཔུང་བཅད་དང་། ཆོས་གོས་རྔུལ་གཟན་ཏེ་ཆོས་གོས་ལྔ་བྱིན་གྱིས་
བརླབས་ཏེ་བསྐོན། དེ་ནས་དགེ་སློང་མ་གཞན་ཞིག་ལྷུང་བཟེད་སྟོན་དུ་བཅུག་སྟེ་
མཁན་མོས་ལྷུང་བཟེད་བྱིན་གྱིས་བརླབས་པ་སོགས་བྱའོ། །དགེ་སློང་མ་ལ་ཆོས་
གོས་གསུམ་གྱི་སྟེང་དུ་ཐུན་མོང་མིན་པ་ཆོས་གོས་ཤིང་ང་དཔུང་བཅད་དང་། ཆོས་
གོས་རྔུལ་གཟན་གཉིས་གནང་བ་ནི་དགེ་སློང་མ་རྣམས་ལ་བྲང་གི་ནུ་འབུར་མི་
མཛེས་པ་ཡོད་པས་དེ་སྲ་བའི་ཕྱིར་དུ་ཆོས་གོས་གཉིས་པོ་དེ་གནང་ངོ༌། །ཆོས་
གོས་དེ་གཉིས་ཀྱི་དབྱིབས་དང་ཚད་ནི་བླ་གོས་དང་འདྲ་བར་དགེ་སློང་མའི་རྣམ་
འབྱེད་ལས་བཤད་དོ། །གོས་དེ་ཉིད་བགོ་ལུགས་ནི་མཆན་འོག་ལ་དཀྲིས་ཏེ་རྒྱབ་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ནས་དཔུང་པ་གཉིས་ཀྱི་གོང་དུ་དྲང་ཏེ་དར་དཔྱངས་ཀྱི་ཚུལ་དུ་བགོ་བའོ། །དེ་
ནས་ལས་བྱེད་པའི་དགེ་སློང་མས་གསང་སྟོན་མ་གསོལ་བའི་ལས་ཀྱིས་བསྐོ་བ་
དང༌། གསང་སྟོན་མས་ཀྱང་དེ་ཕྱི་རོལ་ཏུ་ཁྲིད་དེ་བར་ཆད་རྣམས་དྲི་བར་བྱའོ། །
དེ་ནས་ནང་དུ་ཁྲིད་དེ་དགེ་སློང་མ་རྣམས་ཀྱི་མཐའ་ལོགས་སུ་གནས་པ་ལ་དགེ་
སློང་མ་ལས་བྱེད་པས་ཚངས་སྤྱོད་ཉེར་གནས་ཀྱི་སྡོམ་པའི་དོན་དུ་གསོལ་བ་ལན་
གསུམ་འདེབས་སུ་གཞུག་གོ །དེ་ནས་དགེ་སློང་མ་ལས་བྱེད་པ་དགེ་སློང་མའི་
དགེ་འདུན་གྱི་དབུས་སུ་བར་ཆད་རྣམས་དྲི་བར་བྱའོ། །དེ་ནས་དགེ་སློང་མ་ལས་
བྱེད་པས་གསོལ་གཉིས་ཀྱི་ལས་ཀྱིས་ཚངས་སྤྱོད་ཉེར་གནས་ཀྱི་སྡོམ་པ་སྦྱིན་
ནོ། །དེ་ནས་དགེ་སློང་མའི་དགེ་འདུན་ཚོགས་པ་དེའི་སྟེང་དུ། དགེ་སློང་གི་དགེ་
འདུན་ སྤྱན་དྲངས་ཏེ་ཡུལ་དབུས་ སུ་ དགེ་སློང་བཅུ་ལ་སོགས་པ་དང་། མཐའ་
འཁོབ་ཏུ་མ་མཐའ་འདུལ་བ་འཛིན་པ་དང་ལྔ་ཡན་ཆད་དགེ་འདུན་སྡེ་གཉིས་ཀ་
ཚོགས་པའི་དབུས་སུ་དགེ་སློང་ལས་བྱེད་པས་དགེ་སློང་མར་སྒྲུབ་པའི་དོན་དུ་
གསོལ་བ་ལན་གསུམ་འདེབས་སུ་གཞུག་གོ །དེ་ནས་དགེ་སློང་ལས་བྱེད་པས་
དགེ་འདུན་སྡེ་གཉིས་ཀ་ཚོགས་པའི་དབུས་སུ་བར་ཆད་རྣམས་འདྲི་བར་བྱ་སྟེ།
བར་ཆད་ཐུན་མོང་བ་རྣམས་ལ་མཚན་གྱི་ཁྱད་པར་གྱིས་འདྲི་ལུགས་སྔར་བཤད་
པ་ལྟར་དང་། བུད་མེད་ཀྱི་ཐུན་མོང་མིན་པའི་བར་ཆད་སྦྲུམ་མ་དང་། མཚན་
གཉིས་པ་དང་། གླེ་འདམས་པ་དང་། རྟག་ཏུ་ཟླ་མཚན་འཛག་པ་དང་། ཟླ་མཚན་
མི་ཟག་པ་སོགས་བར་ཆད་རྣམས་དྲིས་ལ་བར་ཆད་རྣམས་དང་མི་ལྡན་པར་ཤེས་
ན་ངེས་འབྱུང་གི་བསམ་པ་བསྐྱེད་པ་སོགས་བརྡ་ ལེགས་པར་སྤྱད་ལ་གསོལ་
བཞིའི་ཆོ་གའི་སྒོ་ནས་དགེ་སློང་མར་བསྒྲུབ་བོ། །དེ་ནས་དགེ་སློང་གཞན་ཞིག་
- 148 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གིས་ གྲིབ་ཚོད་བཅལ་ ཏེ་ དུས་ གོ་ བར་ བྱ། དེ་ནས་ དགེ་སློང་ ལས་ བྱེད་ པས་
གདམས་ངག་རྣམས་བརྗོད་པར་བྱ་སྟེ། དེ་ལྟར་ཆོ་ག་སྦྱོར་དངོས་རྗེས་གསུམ་གྱི་
སྒོ་ནས་དགེ་སློང་མ་བསྙེན་པར་རྫོགས་པར་ཉེ་བར་སྒྲུབ་པའི་ཆོ་ག་རྣམ་པར་དག་
པ་ལྷག་ཆད་མེད་པ་ཞིག་བྱའོ། །དེ་ལྟར་དགེ་འདུན་སྡེ་གཉིས་ཀྱི་དབུས་སུ་གསོལ་
བཞིའི་ཆོ་གའི་སྒོ་ནས་ཕམ་པ་བརྒྱད་དང་། ལྷག་མ་ཉི་ཤུ་དང༌། སྤང་ལྟུང་སུམ་
བཅུ་ སོ་ གསུམ་ དང༌། ལྟུང་ བྱེད་ འབའ་ ཞིག་ པ་ བརྒྱ་ བརྒྱད་ཅུ་ དང༌། སོ་ སོར་
བཤགས་པར་བྱ་བ་བཅུ་གཅིག་དང་། ཉེས་བྱས་བརྒྱད་དང་བཅུ་གཉིས་ཏེ་ལྟུང་བ་
སུམ་བརྒྱ་དྲུག་ཅུ་རྩ་བཞི་རྣམས་སྤོང་བར་ཁས་བླངས་ཤིང་དེ་ལྟར་དུ་ཚུལ་བཞིན་
སྲུང་བར་བྱེད་པའི་སྡོམ་པ་ནི་དགེ་སློང་མའི་སྡོམ་པའོ། ། །
གཉིས་པ་དགེ་སློང་མའི་བསླབ་བྱ་གཏན་ལ་དབབ་པ་ནི། དགེ་སློང་མའི་
སྡོམ་པ་ཐོབ་ནས་སྡོམ་པ་དེ་མི་ཉམས་པར་སྲུང་བར་བྱེད་པ་ལ་སྲུང་ཐབས་ཡན་
ལག་ལྔ་གསུངས་ཏེ། གྲོགས་དགེ་བའི་བཤེས་གཉེན་ལ་བརྟེན་ནས་བསྲུང་བ།
རང་ གི་ བསམ་ སྦྱོར་ཕུན་ཚོགས་ ཀྱི་ སྒོ་ནས་བསྲུང་བ། འགལ་རྐྱེན་མི་མཐུན་
ཕྱོགས་ངོ་ཤེས་པའི་སྒོ་ནས་བསྲུང་བ། བསླབ་པ་ཡོངས་སུ་སྦྱོང་བའི་སྒོ་ནས་
བསྲུང་བ། བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བ་ལྔའོ། །དེའི་
སྲུང་ཐབས་གཞན་རྣམས་ནི་སྔར་དགེ་ཚུལ་གྱི་སྐབས་སུ་བཤད་པ་དང་འོག་ཏུ་
དགེ་སློང་གི་སྡོམ་པ་གཏན་ལ་འབེབ་པའི་སྐབས་སུ་འཆད་པར་འགྱུར་བ་ལྟར་
ཤེས་པར་བྱ་ཞིང་། འདིར་འགལ་རྐྱེན་མི་མཐུན་ཕྱོགས་ངོ་ཤེས་པར་བྱེད་པ་ནི་
དགེ་སློང་མའི་ལྟུང་བ་རྣམས་རིགས་བསྡུ་ན་སྡེ་ལྔར་འདུ་སྟེ། སྡེ་ལྔ་ནི་ཕམ་པའི་སྡེ།
ལྷག་མའི་སྡེ། ལྟུང་བྱེད་ཀྱི་སྡེ། སོར་བཤགས་ཀྱི་སྡེ། ཉེས་བྱས་ཀྱི་སྡེ་རྣམས་སོ། །
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དེ་དག་ཀྱང་ཞིབ་ཏུ་ཕྱེ་ན། ཕམ་པ་བརྒྱད། ལྷག་མ་ཉི་ཤུ། ལྟུང་བྱེད་ལ་ཞག་གི་
ཆད་ ལས་ དང་ འབྲེལ་ བ་ སྤང་ ལྟུང་ དང་། ཞག་ གི་ ཆད་ ལས་ ལ་ མི་ ལྟོས་ པར་
གཤགས་པས་ཆོ་ག་ལྟུང་བྱེད་འབའ་ཞིག་པ་གཉིས་ཏེ། དེ་ཡང་སྤང་ལྟུང་སུམ་ཅུ་
སོ་གསུམ། ལྟུང་བྱེད་འབའ་ཞིག་པ་བརྒྱ་བརྒྱད་ཅུ། སོར་བཤགས་བཅུ་གཅིག །
ཉེས་བྱས་བརྒྱ་དང་བཅུ་གཉིས་ཏེ། ཀུན་བསྡོམས་ན་ལྟུང་བ་སུམ་བརྒྱ་དང་དྲུག་ཅུ་
རྩ་བཞི་ཡོད་དོ། །དེ་ལ་ཕམ་པ་བརྒྱད་ནི། མི་ཚངས་པར་སྤྱོད་པའི་ཕམ་པ། རིན་
ཐང་ཚང་བའི་དངོས་པོ་རྐུ་བའི་ཕམ་པ། མིའམ་མིར་ཆགས་པ་གསོད་པའི་ཕམ་
པ། མི་ཆོས་བླ་མའི་རྫུན་སྨྲ་བའི་ཕམ་པ། རེག་པའི་ ཕམ་ པ། ལུས་བཀན་པའི་
ཕམ་པ། འཆབ་ པའི་ ཕམ་པ། ཟློག་པའི་ ཕམ་ པ་རྣམས་སོ། །ལྷག་མ་ཉི་ཤུ་ནི།
སྨྱན་བྱེད་པའི་དགེ་འདུན་ལྷག་མ། གཞི་མེད་ཀྱི་དགེ་འདུན་ལྷག་མ། བག་ཙམ་
གྱི་དགེ་འདུན་ལྷག་མ། ཅི་ཡང་རུང་བ་ལེན་པའི་དགེ་འདུན་ལྷག་མ། ཅི་ཡང་རུང་
བ་ལེན་དུ་འཇུག་པའི་དགེ་འདུན་ལྷག་མ། མཚན་མོ་འབྲལ་བའི་དགེ་འདུན་ལྷག་
མ། ཉིན་མོ་འབྲལ་བའི་དགེ་འདུན་ལྷག་མ། ལམ་དུ་འཇུག་པའི་དགེ་འདུན་ལྷག་
མ། ཆུ་བརྒལ་བའི་དགེ་འདུན་ལྷག་མ། རབ་ཏུ་འབྱིན་པའི་དགེ་འདུན་ལྷག་མ།
ཤི་བའི་ནོར་ལེན་པའི་དགེ་འདུན་ལྷག་མ། བཟོད་པ་གསོལ་དུ་འཇུག་པའི་དགེ་
འདུན་ལྷག་མ། སྤོང་བའི་དགེ་འདུན་ལྷག་མ། འཐབ་ཀྲོལ་བྱེད་པའི་དགེ་འདུན་
ལྷག་ མ། བུད་མེད་ དང༌ སྟེན་ པའི་ དགེ་ འདུན་ ལྷག་མ། བུད་མེད་དང་ སྟེན་དུ་
འཇུག་པའི་དགེ་འདུན་ལྷག་མ། དགེ་འདུན་འབྱེད་པའི་དགེ་འདུན་ལྷག་མ། དགེ་
འདུན་འབྱེད་པའི་རྗེས་སུ་ཕྱོགས་པའི་དགེ་འདུན་ལྷག་མ། ཁྱིམ་སུན་འབྱིན་པའི་
དགེ་འདུན་ལྷག་མ། བཀའ་བློ་མི་བདེ་བའི་དགེ་འདུན་ལྷག་མ་རྣམས་སོ། །ཞག་
- 150 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གི་ཆད་ལས་དང་འབྲེལ་བ་སྤང་བའི་ལྟུང་བ་སུམ་ཅུ་སོ་གསུམ་ནི། འཆང་བའི་
སྤང་བ། འབྲལ་ བའི་ སྤང་བ། ཟླ་ འཇོག་ གི་ སྤང་བ། འཁྲུར་ འཇུག་གི་ སྤང་བ།
ལེན་ པའི་ སྤང་བ། སློང་བའི་སྤང་བ། སློང་བར་རིགས་པའི་སྤང་བ། སྦགས་པ་
སྤོང་བའི་སྤང་བ། སོ་སོ་ནས་སྦགས་པ་སློང་བའི་སྤང་བ། བསྐུར་བའི་སྤང་བ།
གསེར་དངུལ་ལེན་པའི་སྤང་བ། མངོན་མཚན་ཅན་གྱི་སྤྱོད་པའི་སྤང་བ། ཉོ་ཚོང་
བྱེད་པའི་སྤང་བ། ལྷུང་བཟེད་འཚོལ་བའི་སྤང་བ། འཐག་ཏུ་འཇུག་པའི་སྤང་བ།
འཐག་ པ་བསྐྱེད་ པའི་ སྤང་བ། འཕྲོག་ པའི་ སྤང་བ། བསྔོས་བསྒྱུར་ གྱི་ སྤང་བ།།
གསོག་འཇོག་གི་སྤང་བ། ལྷུང་བཟེད་འཆང་བའི་སྤང་བ། ཆོས་གོས་བྱིན་གྱིས་
བརླབ་ཏུ་རུང་བ་བྱིན་གྱིས་མི་རློབ་པའི་སྤང་བ། སྲ་བརྐྱང་འབྱིན་པའི་སྤང་བ། སྲ་
བརྐྱང་མི་འབྱིན་པའི་སྤང་བ། རིན་པོ་ཆེ་སློང་བའི་སྤང་བ། གོས་ཟ་བ་ལས་གྱུར་
པའི་སྤང་བ། གོས་ཀྱི་རྒྱུ་ཟ་བ་ལས་གྱུར་པའི་སྤང་བ། མལ་ཆའི་རྒྱུ་ཟ་བ་ལས་
གྱུར་པའི་སྤང་བ། དབྱར་ཁང་གི་རྒྱུ་ཟ་བ་ལས་གྱུར་པའི་སྤང་བ། སྐྱེ་བོ་མང་པོ་ལ་
བསྔོས་པ་བྱིན་གྱིས་རློབ་པའི་སྤང་བ། དགེ་འདུན་ལ་བསྔོས་པ་བྱིན་གྱིས་རློབ་
པའི་སྤང་བ། བཅིངས་པ་འགྲོལ་དུ་འཇུག་པའི་སྤང་བ། གོས་ལྕི་བ་བསྟེན་པའི་
སྤང་བ། གོས་ཡང་བ་བསྟེན་པའི་ སྤང་བ་རྣམས་སོ། །ལྟུང་བྱེད་འབའ་ཞིག་པ་
བརྒྱ་དང་བརྒྱད་ཅུ་ནི། རྫུན་སྨྲ་བའི་ལྟུང་བྱེད། སྐྱོན་བརྗོད་པའི་ལྟུང་བྱེད། ཕྲ་མ་
བྱེད་ པའི་ ལྟུང་བྱེད། སྐྱོ་ སྔོགས་ བྱེད་ པའི་ ལྟུང་བྱེད། ཆོས་ སྟོན་ པའི་ ལྟུང་བྱེད།
འདོན་པའི་ལྟུང་བྱེད། གནས་ངན་ལེན་བརྗོད་པའི་ལྟུང་བྱེད། སྐུར་བ་འདེབས་
པའི་ལྟུང་བྱེད། བསླབ་པ་ཁྱད་དུ་གསོད་བའི་ལྟུང་བྱེད། ས་བོན་དང་སྐྱེ་བ་འཇིག་
པའི་ལྟུང་བྱེད། འཕྱ་བའི་ལྟུང་བྱེད། བསྒོ་བ་རྣ་ལ་གཟན་པའི་ལྟུང་བྱེད། སྟན་མ་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བསྡུས་པར་འགྲོ་བའི་ལྟུང་བྱེད། རྩྭའི་གདིང་བ་མ་བསྡུས་པར་འགྲོ་བའི་ལྟུང་བྱེད།
ཕྱིས་གནོན་བྱེད་པའི་ལྟུང་བྱེད། རྩ་བ་འབྱུང་བ་ལ་འདུག་པའི་ལྟུང་བྱེད། སྲོག་
ཆགས་དང་བཅས་པའི་ཆུས་འདེབས་པའི་ལྟུང་བྱེད། རིམ་གསུམ་ལྷག་པར་རྩིག་
པའི་ལྟུང་བྱེད། འདུག་གནས་སུ་ཟས་གཉིས་ཟ་བའི་ལྟུང་བྱེད། ལྷུང་བཟེད་དོ་
གསུམ་ལས་ལྷག་པ་ལེན་པའི་ལྟུང་བྱེད། སྤངས་པ་ཟ་བའི་ལྟུང་བྱེད། སྤངས་པ་
ལ་བཟའ་བཅའ་སྟོབས་པའི་ལྟུང་བྱེད། འདུས་ཟའི་ལྟུང་བྱེད། དུས་མ་ཡིན་པར་
ཟ་བའི་ལྟུང་བྱེད། གསོག་འཇོག་བྱས་པ་ཟ་བའི་ལྟུང་བྱེད། བྱིན་ལེན་མ་བྱས་པར་
ཟ་བའི་ལྟུང་བྱེད། སྲོག་ཆགས་དང་བཅས་པའི་ཆུ་ལ་སྤྱོད་པའི་ལྟུང་བྱེད། གཅེར་
བུ་ལ་སྦྱིན་པའི་ལྟུང་བྱེད། དམག་ལ་ལྟ་བའི་ལྟུང་བྱེད། དམག་ནང་དུ་གནས་པའི་
ལྟུང་བྱེད། གཡུལ་བཤམས་དཀྲུག་པའི་ལྟུང་བྱེད། བརྡེག་པའི་ལྟུང་བྱེད། བརྡེག་
པར་གཟས་པའི་ལྟུང་བྱེད། གནས་ངན་ལེན་འཆབ་པའི་ལྟུང་བྱེད། ཟན་གཅོད་
པའི་ལྟུང་བྱེད། མེ་ལ་རེག་པའི་ལྟུང་བྱེད། འདུན་པ་ཕྱིར་བསྒྱུར་བའི་ལྟུང་བྱེད།
ནུབ་ལྷག་ ཉལ་བའི་ལྟུང་བྱེད། སྡིག་ལྟ་ མི་གཏོང་བའི་ལྟུང་བྱེད། སྡིག་ལྟ་ཅན་
བསྐྲད་པ་ལ་གཏམ་སྨྲ་བའི་ལྟུང་བྱེད། བསྙིལ་བ་སྡུད་པའི་ལྟུང་བྱེད། ཁ་དོག་མ་
བསྒྱུར་བའི་གོས་གྱོན་པའི་ལྟུང་བྱེད། རིན་པོ་ཆེ་ལ་རེག་པའི་ལྟུང་བྱེད། ཁྲུས་བྱེད་
པའི་ལྟུང་བྱེད། དུད་འགྲོ་གསོད་པའི་ལྟུང་བྱེད། འགྱོད་པ་བསྐྱེད་པའི་ལྟུང་བྱེད།
ག་ག་ཚིལ་བྱེད་པའི་ལྟུང་བྱེད། ཆུ་ལ་རྩེ་བའི་ལྟུང་བྱེད། སྐྱེས་པ་དང་ལྷན་ཅིག་
ཉལ་བའི་ལྟུང་བྱེད། སྡང་བར་བྱེད་པའི་ལྟུང་བྱེད། སྲེད་པའི་ལྟུང་བྱེད། ལྷག་མའི་
སྐུར་འདེབས་ཀྱི་ལྟུང་བྱེད། སྐྱེས་པ་དང་ལྷན་ཅིག་འགྲོ་བའི་ལྟུང་བྱེད། རྐུན་མ་
དང་ལྷན་ཅིག་འགྲོ་བའི་ལྟུང་བྱེད། ས་བརྐོ་བའི་ལྟུང་བྱེད། མགྲོན་དུ་གཉེར་བ་
- 152 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
ལས་རིང་དུ་འདུག་པའི་ལྟུང་བྱེད། བསླབ་པ་སྤོང་བའི་ལྟུང་བྱེད། ཉན་རྣ་བྱེད་
པའི་ལྟུང་བྱེད། མི་སྨྲ་བར་འགྲོ་བའི་ལྟུང་བྱེད། གུས་པར་མི་བྱེད་པའི་ལྟུང་བྱེད།
ཆང་འཐུང་བའི་ལྟུང་བྱེད། དུས་མིན་དུ་གྲོང་དུ་འགྲོ་བའི་ལྟུང་བྱེད། གྲོང་དུ་རྒྱུ་
བའི་ལྟུང་བྱེད། རྒྱལ་པོའི་ཕོ་བྲང་དུ་ནུབ་མོ་འགྲོ་བའི་ལྟུང་བྱེད། བསླབ་པ་ཁྱད་དུ་
གསོད་པའི་ལྟུང་བྱེད། བ་སོ་སོགས་ཀྱིས་ཁབ་རལ་བྱེད་པའི་ལྟུང་བྱེད། ཁྲི་ཚད་
ལས་ལྷག་པར་བྱེད་པའི་ལྟུང་བྱེད། ཤིང་བལ་བདལ་བའི་ལྟུང་བྱེད། གདིང་བ་
ཚད་ལས་ལྷག་པར་བྱེད་པའི་ལྟུང་བྱེད། གཡན་པ་དགབ་པ་ཚད་ལས་ལྷག་པར་
བྱེད་པའི་ལྟུང་བྱེད། བདེ་གཤེགས་ཆོས་གོས་བྱེད་པའི་ལྟུང་བྱེད། བསྙེན་པར་
རྫོགས་ནས་ལོ་བཅུ་གཉིས་མ་ལོན་པས་གཞན་བསྙེན་རྫོགས་བྱེད་པའི་ལྟུང་བྱེད།
འཁོར་ཉེ་བར་འཇོག་པའི་ལྟུང་བྱེད། འཁོར་མང་པོ་ཉེ་བར་འཇོག་པའི་ལྟུང་བྱེད།
ཁྱིམ་སོ་བཟུང་བ་ལོ་བཅུ་གཉིས་མ་ལོན་པར་བསྙེན་རྫོགས་བྱེད་པའི་ལྟུང་བྱེད།
གཞོན་ནུ་མ་ལོ་ཉི་ཤུ་མ་ལོན་པར་བསྙེན་རྫོགས་བྱེད་པའི་ལྟུང་བྱེད། ཁྱིམ་སོ་
བཟུང་བ་ལོ་བཅུ་གཉིས་ལོན་ཡང་བསླབ་པའི་སྡོམ་པ་མ་བྱིན་པར་བསྙེན་རྫོགས་
བྱེད་པའི་ལྟུང་བྱེད། གཞོན་ནུ་མ་ལོ་ཉི་ཤུ་ལོན་ཡང་བསླབ་པའི་སྡོམ་པ་མ་བྱིན་
པར་བསྙེན་རྫོགས་བྱེད་པའི་ལྟུང་བྱེད། བསླབ་པ་ལ་མ་བསླབས་པར་བསྙེན་
རྫོགས་བྱེད་པའི་ལྟུང་བྱེད། བསླབ་པ་ལ་བསླབས་པ་བསྙེན་རྫོགས་མི་བྱེད་པའི་
ལྟུང་ བྱེད། ཆོས་ འཚོང་ བའི་ ལྟུང་ བྱེད། འདྲིད་ པའི་ ལྟུང་ བྱེད། འཁོར་ མང་ པོ་
གསོག་ པའི་ ལྟུང་བྱེད། མ་ གནང་ བ་ སྡུད་པའི་ལྟུང་བྱེད། འཁྲུལ་པ་མོ་བསྙེན་
རྫོགས་བྱེད་པའི་ལྟུང་བྱེད། སྦྲུམ་མ་བསྙེན་རྫོགས་བྱེད་པའི་ལྟུང་བྱེད། མྱ་ངན་
གྱིས་གཟིར་བ་བསྙན་རྫོགས་བྱེད་པའི་ལྟུང་བྱེད། རྩ་བཀྲོལ་ཅན་བསྙེན་རྫོགས་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བྱེད་པའི་ལྟུང་བྱེད། རབ་བྱུང་བསྙེན་རྫོགས་བྱས་ཟིན་པ་ལ་ཕན་མི་འདོགས་པའི་
ལྟུང་བྱེད། དེ་ལ་བར་ཆད་མཐོང་ན་མི་འདྲེན་པའི་ལྟུང་བྱེད། བསླབ་པ་ལ་སློབ་ཏུ་
མི་འཇུག་པའི་ལྟུང་བྱེད། དེ་ན་བ་ལ་ནད་གཡོག་མི་བྱེད་པའི་ལྟུང་བྱེད། འདོད་པ་
བསྟེན་པའི་ལྟུང་བྱེད། འདོད་པ་བསྟེན་པ་ལྟར་བཅོས་པའི་ལྟུང་བྱེད། འདོད་པ་
བསྟེན་པ་ལྟར་གནོད་པའི་ལྟུང་བྱེད། བསྟེན་པར་བྱ་བ་ འཆོས་པའི་ལྟུང་བྱེད།
དབེན་པ་སྐྱབས་ཡོད་དུ་ཁྱིམ་པ་དང་ལྷན་ཅིག་འགྲེང་བའི་ལྟུང་བྱེད། དབེན་པ་
སྐྱབས་ཡོད་དུ་དགེ་སློང་དང་ལྷན་ཅིག་འགྲེང་བའི་ལྟུང་བྱེད། བླ་གབ་མེད་པར་
ཁྱིམ་པ་དང་ལྷན་ཅིག་འགྲེང་བའི་ལྟུང་བྱེད། བླ་གབ་མེད་པར་དགེ་སློང་དང་ལྷན་
ཅིག་འགྲེང་བའི་ལྟུང་བྱེད། ཁྱིམ་པའི་རྣར་བཤུབ་ཅིང་སྨྲ་བའི་ལྟུང་བྱེད། ཁྱིམ་པ་
ལས་རྣར་བཤུབ་ཅིང་སྨྲ་བ་ཉན་པའི་ལྟུང་བྱེད། དགེ་སློང་གི་རྣར་བཤུབ་ཅིང་སྨྲ་
བའི་ལྟུང་བྱེད། དགེ་སློང་གིས་རྣར་བཤུབ་ཅིང་སྨྲ་བ་ཉན་པའི་ལྟུང་བྱེད། ཁྱིམ་པ་
ལས་ རིག་ པ་ ལེན་ པའི་ ལྟུང་བྱེད། ཁྱིམ་ པ་ ལས་ རིག་ པ་ ཀློག་ པའི་ ལྟུང་ བྱེད།
བཅིངས་པ་འགྲོལ་དུ་འཇུག་པའི་ལྟུང་བྱེད། བུ་འཚོ་བའི་ལྟུང་བྱེད། ཁྱིམ་བདག་
ལ་མ་དྲིས་པར་མཚན་མོ་ཁྱིམ་དུ་ཉལ་བའི་ལྟུང་བྱེད། མཚན་མོ་མ་བརྟགས་པར་
སྐྱབས་ཡོད་པར་ཉལ་བའི་ལྟུང་བྱེད། མཚན་མོ་དགེ་སློང་མ་མེད་པར་གནས་ཁང་
དུ་ཉལ་བའི་ལྟུང་བྱེད། དགེ་སློང་མ་དང་ཁྲི་གཅིག་ལ་ལྷན་ཅིག་ཉལ་བའི་ལྟུང་
བྱེད། དགེ་སློང་མ་བྱི་དོར་བྱེད་དུ་འཇུག་པའི་ལྟུང་བྱེད། དགེ་སློབ་མ་བྱི་དོར་བྱེད་
དུ་འཇུག་པའི་ལྟུང་བྱེད། དགེ་ཚུལ་མ་བྱི་དོར་བྱེད་དུ་འཇུག་པའི་ལྟུང་བྱེད། ཁྱིམ་
པ་མོ་བྱི་དོར་བྱེད་དུ་འཇུག་པའི་ལྟུང་བྱེད། མུ་སྟེགས་མོ་བྱེ་དོར་བྱེད་དུ་འཇུག་
པའི་ལྟུང་བྱེད། བུད་མེད་གཞན་ཆུས་བཀྲུ་བཤལ་བྱེད་དུ་འཇུག་པའི་ལྟུང་བྱེད། །
- 154 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
རྫས་དྲི་ཞིམ་པོ་ལུས་ལ་སྐུད་པའི་ལྟུང་བྱེད། འབྲུ་མར་གྱི་ཚིགས་མ་ལུས་ལ་སྐུད་
པའི་ལྟུང་བྱེད། ལག་པ་སྦྲེལ་ཏེ་འབབ་ཆུ་ལ་ཁྲུས་བྱེད་པའི་ལྟུང་བྱེད། སྤུ་ཤེལ་
ཙིས་སྐྲ་བཤད་པའི་ལྟུང་བྱེད། སོ་མང་གིས་སྐྲ་བཤད་པའི་ལྟུང་བྱེད། སྨྱུག་ཤད་
ཀྱིས་སྐུ་བཤད་པའི་ལྟུང་བྱེད། དེ་གསུམ་ཆར་གྱིས་མ་བཤད་པའི་ལྟུང་བྱེད། སྐྲ་
ཚབ་མགོ་ལ་བཀབ་པའི་ལྟུང་བྱེད། ཁྱིམ་པའི་རྒྱན་འདོགས་པའི་ལྟུང་བྱེད། བྲོ་
བརྡུང་ བའི་ ལྟུང་ བྱེད། གླུ་ ལེན་ པའི་ ལྟུང་ བྱེད། རོལ་ མོ་ བྱེད་ པའི་ ལྟུང་ བྱེད།
གདུགས་ཐོགས་པའི་ལྟུང་བྱེད། མཆིལ་ལྷམ་ཁྲ་བོ་གྱོན་པའི་ལྟུང་བྱེད། ཁྲིའུའི་
སྟེང་དུ་འདུག་པའི་ལྟུང་བྱེད། ཐུགས་ཐུབ་ཏུ་ཕྱིས་གནོན་བྱེད་པའི་ལྟུང་བྱེད། ཁྱིམ་
པ་ལ་ལོག་ཐབས་བྱེད་པའི་ལྟུང་བྱེད། སྐུད་པ་འཁལ་བའི་ལྟུང་བྱེད། ཚོགས་ཀྱི་
གོས་བདག་གིར་བྱེད་པའི་ལྟུང་བྱེད། ཟས་འཚོང་བའི་ལྟུང་བྱེད། ཁྱིམ་གྱི་བྱ་བ་
བྱེད་པའི་ལྟུང་བྱེད། རྗེན་པ་འཚོད་པའི་ལྟུང་བྱེད། ལྟོ་འདུན་ལས་གྱུར་པའི་ལྟུང་
བྱེད། སྒོག་སྐྱ་སོགས་དྲི་ངན་པ་བསྟེན་པའི་ལྟུང་བྱེད། རྨེ་ཁབ་གོས་ངན་མི་འཆང་
བའི་ལྟུང་བྱེད། ཆུ་གོས་མི་འཆང་བའི་ལྟུང་བྱེད། འཁྲུར་འཇུག་པའི་ལྟུང་བྱེད།
ཆོས་ཀྱི་རྒྱལ་མཚན་ལ་མ་གུས་པའི་ལྟུང་བྱེད། རྒྱལ་མཚན་བརྗེ་བའི་ལྟུང་བྱེད།
དགེ་སློང་མ་གཞན་གྱི་བསྔགས་པ་ལ་སེར་སྣ་བྱེད་པའི་ལྟུང་བྱེད། ཁྱིམ་ལ་སེར་སྣ་
བྱེད་པའི་ལྟུང་བྱེད། གནས་ལ་སྤྱོད་པ་ལ་སེར་སྣ་བྱེད་པའི་ལྟུང་བྱེད། རྙེད་པ་ལ་
སེར་སྣ་བྱེད་པའི་ལྟུང་བྱེད། ཆོས་ལ་སེར་སྣ་བྱེད་པའི་ལྟུང་བྱེད། དབྱར་ཁང་ནས་
སྐྲོད་པའི་ལྟུང་བྱེད། ཁྱིམ་ནས་སྐྱོད་པའི་ལྟུང་བྱེད། མཐོ་འཚམ་པ་ལས་གྱུར་པའི་
ལྟུང་བྱེད། མནའ་འདོར་བའི་ལྟུང་བྱེད། མི་བརྟན་པས་རྣམ་པར་གྱུར་པའི་ལྟུང་
བྱེད། དགེ་སློང་མའི་དགེ་འདུན་ལ་བརྙས་ཐབས་བྱེད་པའི་ལྟུང་བྱེད། དགེ་སློང་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མའི་ཚོགས་ལ་སྤྱི་བའི་ལྟུང་བྱེད། དགེ་སློང་གི་ལུས་ལ་ཆུ་འཐོར་བའི་ལྟུང་བྱེད།
འཁྲུག་ལོང་ཡལ་བར་འདོར་བའི་ལྟུང་བྱེད། བློ་མཐུན་པར་མི་བྱེད་པའི་ལྟུང་བྱེད།
གདམས་ངག་དང་རྗེས་བསྟན་ཉམས་སུ་མྱོང་བར་མི་བྱེད་པའི་ལྟུང་བྱེད། དགེ་
སློང་མེད་པའི་སར་གསོ་སྦྱོང་བྱེད་པའི་ལྟུང་བྱེད། དགེ་སློང་གི་དགེ་འདུན་མེད་
པའི་སར་དབྱར་གནས་པར་ཁས་ལེན་པའི་ལྟུང་བྱེད། དགག་དབྱེ་མི་བྱེད་པའི་
ལྟུང་བྱེད། དབུལ་པོ་སྲ་བརྐྱང་སྦྱོར་དུ་བཅུག་པའི་ལྟུང་བྱེད། སྲ་བརྐྱང་དབྱུང་བའི་
ཕྱིར་བག་ཡངས་སུ་བྱ་བའི་ཚོགས་པ་མི་སྦྱིན་པའི་ལྟུང་བྱེད། གོས་འགྱེད་པའི་
ཕྱིར་ཚོགས་པ་མི་སྦྱིན་པའི་ལྟུང་བྱེད། དབྱར་ཁང་ཡལ་བར་འདོར་བར་ལས་གྱུར་
པའི་ ལྟུང་བྱེད། དབྱར་གྱི་ནང་དུ་ལྗོངས་རྒྱུར་འགྲོ་བའི་ལྟུང་བྱེད། དགག་དབྱེ་
བྱས་ནས་ལྗོངས་རྒྱུར་མི་འགྲོ་བའི་ལྟུང་བྱེད། ཆོམ་རྐུན་པའི་འཇིགས་པ་ཡོད་སར་
ལྗོངས་རྒྱུར་འགྲོ་བའི་ལྟུང་བྱེད། དགྲ་བོ་དང་བཅས་པའི་སར་ལྗོངས་རྒྱུར་འགྲོ་
བའི་ལྟུང་བྱེད། མུ་སྟེགས་ཅན་གྱི་གནས་སུ་འཐབ་ཀྲོལ་བྱེད་པའི་ལྟུང་བྱེད། རབ་
བྱུང་ལ་སྐབས་མ་ཕྱེ་བར་ཆོས་འདྲི་བའི་ལྟུང་བྱེད། དབྱར་ཁང་གི་ཉེ་འཁོར་ཆབ་
ཁུང་སར་གཅིག་པུ་འགྲོ་བའི་ལྟུང་བྱེད། རྩ་སྔོན་གྱི་སྟེང་དུ་བཤང་གཅི་མཆིལ་མ་
སོགས་འདོར་བའི་ལྟུང་བྱེད། རྩིག་པའི་སྟེང་ནས་བཤང་བ་འདོར་བའི་ལྟུང་བྱེད་
རྣམས་སོ། ། །
སོ་སོར་བཤགས་པ་བཅུ་གཅིག་ནི། གཞན་གྱི་ཁྱིམ་ནས་འོ་མ་བསླངས་ཏེ་
འཐུང་བའི་སོར་བཤགས། གཞན་གྱི་ཁྱིམ་ནས་ཞོ་བསླངས་ཏེ་འཐུང་བའི་སོར་
བཤགས། གཞན་གྱི་ཁྱིམ་ནས་མར་བསླངས་ཏེ་ཟ་བའི་སོར་བཤགས། གཞན་གྱི་
ཁྱིམ་ནས་ཞུན་མར་བསླངས་ཏེ་ཟ་བའི་སོར་བཤགས། གཞན་གྱི་ཁྱིམ་ནས་འབྲུ་
- 156 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མར་བསླངས་ཏེ་འཐུང་བའི་སོར་བཤགས། གཞན་གྱི་ཁྱིམ་ནས་སྦྲང་རྩི་བསླངས་
ཏེ་འཐུང་བའི་སོར་བཤགས། གཞན་གྱི་ཁྱིམ་ནས་བུ་རམ་གྱི་དབུ་བ་བསླངས་ཏེ་
ཟ་ བའི་ སོར་ བཤགས། གཞན་ གྱི་ ཁྱིམ་ ནས་ ཉ་ཤ་བསླངས་ ཏེ་ ཟ་ བའི་ སོར་
བཤགས། གཞན་གྱི་ཁྱིམ་ནས་ཤ་བསླངས་ཏེ་ཟ་བའི་སོར་བཤགས། གཞན་གྱི་
ཁྱིམ་ནས་ཤ་སྐམ་བསླངས་ཏེ་ཟ་བའི་སོར་བཤགས། བསྡམས་པའི་ཁྱིམ་ལས་
ཟས་བསླངས་ཏེ་ཟ་བའི་སོར་བཤགས་རྣམས་སོ། །
ཉེས་བྱས་བརྒྱ་དང་བཅུ་གཉིས་ནི། ཤམ་ཐབས་ཟླུམ་པོར་ མི་བགོ་བ།
ཤམ་ཐབས་ཧ་ཅང་བརྗེས་པ། ཤམ་ཐབས་ཧ་ཅང་འཇོལ་བ། ཤམ་ཐབས་གླང་པོ་
ཆེའི་སྣ་ལྟར་ནར་བ། ཤམ་ཐབས་ཏ་ལའི་འདབ་མ་ལྟར་ལྟེབ་པ། ཤམ་ཐབས་
འབྲུའི་ཕུ་མ་ལྟར་ཕུར་བ། ཤམ་ཐབས་སྦྲུལ་མགོའི་གདེངས་ཀ་ལྟར་འཕྱང་བ།
ཤམ་ཐབས་རྐེད་པ་སྣང་བར་བྱས་ཏེ་བགོ་བ། ཆོས་གོས་ཟླུམ་པོར་མ་བགོས་པ།
ཆོས་གོས་ཧ་ཅང་བརྗེས་པ། ཆོས་གོས་ཧ་ཅང་འཇོལ་བ། དྲན་ཤེས་མ་བསྡམས་
པ། ལེགས་པར་མ་བགོས་པ། སྒྲ་མ་བསྐྱང་བ། མིག་གཡེང་བར་ལྟ་བ། མིག་
གཉའ་ཤིང་གང་ཙམ་དུ་མི་ལྟ་བ། ཆགས་པར་གྱུར་ཅིང་ཁྱིམ་དུ་འགྲོ་བ། མགོ་
གཡོགས་ ཤིང་ འགྲོ་བ། གོས་ བརྗེ་ས་ ཤིང་ འགྲོ་བ། གོས་ གཟར་ ཞིང་ འགྲོ་ བ།
ལག་པ་གཉའ་གོང་དུ་བསྣོལ་ཞིང་འགྲོ་བ། ལག་པ་ལྟག་པར་བསྣོལ་ཞིང་འགྲོ་བ། །
མཆོང་ཞིང་འགྲོ་བ། བརྐྱངས་ཏེ་འགྲོ་བ། ཙོག་པུས་འགྲོ་བ། བྲང་གིས་འགྲོ་བ།
ལག་པ་དཀུར་བརྟེན་ཅིང་འགྲོ་བ། ལུས་བསྒྱུར་ཞིང་འགྲོ་བ། ལག་པ་ཀྱོག་ཅིང་
འགྲོ་བ། མགོ་བསྒྱུར་ཞིང་འགྲོ་བ། ཕྲག་པ་སྤྱད་དེ་འགྲོ་བ། ལག་པ་སྦྲེལ་ཏེ་འགྲོ་
བ། སྟན་ ལ་མ་བརྟགས་ པར་ འདུག་ པ། ལྕིད་ ཀྱིས་ ཕབ་ སྟེ་ འདུག་ པ། རྐང་ པ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བསྣོལ་ཏེ་འདུག་པ། བརླ་བསྣོལ་ཏེ་འདུག་པ། ལོང་བུའི་སྟེང་དུ་ལོང་བུ་བཞག་སྟེ་
འདུག་པ། རྐང་པ་བཀུག་སྟེ་འདུག་པ། རྐང་པ་གདངས་ཏེ་འདུག་པ། འདོམས་
སྣང་བར་བྱས་ཏེ་འདུག་པ། ཟས་ལེགས་པར་མ་བླངས་པ། མུ་དང་ཁད་ཆད་དུ་
བླང་བ། འབྲས་ཆན་དང་ཚོད་མ་མཉམ་པར་བླང་བ། མཐར་ཆགས་སུ་མ་བླང་བ།
ལྷུང་བཟེད་ལ་ཡིད་མ་གཏད་པར་བླང་བ། ཟས་མ་འོངས་པར་ལྷུང་བཟེད་བཟེད་
པ། འབྲས་ ཆན་ གྱིས་ ཚོད་ མ་ དགབ་ པའམ་ ཚོད་ མས་ འབྲས་ ཆན་ དགབ་ པ།
བཟའ་བཅའི་སྟེང་དུ་ལྷུང་བཟེད་བཟེད་པ། ཟས་ལེགས་པར་མ་ཟོས་པ། ཁམ་ཧ་
ཅང་ཆུང་བ། ཁམ་ཧ་ཅང་ཆེས་པ། ཁམ་རན་པ་མིན་པ། ཟས་མ་འོངས་པར་ཁ་
གདང་བ། ཁ་ཟས་ཀྱིས་བཀང་སྟེ་སྨྲ་བ། ཟ་བའི་ཚེ་ཙུག་ཙུག་ཟེར་བ། ཅག་ཅག་
ཟེར་བ། ཧུ་ཧུ་ཟེར་བ། ཕུ་ཕུ་ཟེར་བ། ལྕེ་ཕྱིར་ཕྱུང་སྟེ་ཟ་བ། འབྲུ་རེ་རེ་ནས་ཟ་བ།
ཟས་ལ་འཕྱ་བ། ཁུར་བ་གཡས་གཡོན་དུ་སྤོ་བ། རྐན་སྒྲ་གཏོགས་པ། ཁམ་འཕྲོ་
བཅད་ཅིང་ཟ་བ། ལག་ པ་བལྡག་པ། ལྷུང་བཟེད་འབྱོག་པ། ལག་ པ་ སྤྲུག་པ།
ལྷུང་བཟེད་ སྐྱོམ་པ། ཟས་ མཆོད་རྟེན་འདྲ་བར་ བྱས་ཏེ་ཟ་བ། འཕྱ་བའི་ ཕྱིར་
གཞན་གྱི་ལྷུང་བཟེད་ལ་བལྟ་བ། ལག་པ་ཟས་ཀྱིས་སྦགས་པས་ཆུ་སྣོད་ལ་བཟུང་
བ། དགེ་སློང་མ་གཞན་ལ་འབགས་ཆུས་འཐོར་བ། མ་དྲིས་པར་འབགས་ཆུ་ཁྱིམ་
དུ་འདོར་བ། ཟས་ཀྱི་ལྷག་མ་ལྷུང་བཟེད་དུ་ལྡུགས་པ། འོག་གཞི་མེད་པའི་སར་
ལྷུང་བཟེད་འཇོག་པ། ལྷུང་བཟེད་གད་ཁར་འཇོག་པ། ལྷུང་བཟེད་གཡང་སར་
འཇོག་པ། ལྷུང་བཟེད་དཀན་གཟར་ལ་འཇོག་པ། འགྲེང་སྟེ་ལྷུང་བཟེད་བཀྲུ་བ།
ལྷུང་བཟེད་ གད་ ཁར་ བཀྲུ་བ། ལྷུང་བཟེད་ གཡང་ སར་ བཀྲུ་བ། ལྷུང་བཟེད་
དཀན་གཟར་དུ་བཀྲུ་བ། ལྷུང་བཟེད་ཀྱིས་འབབ་ཆུ་དྲག་པོའི་རྒྱུན་ལས་ལྡོག་སྟེ་
- 158 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
ཆུ་བཅུ་བ། འདུག་པ་ལ་འགྲེང་སྟེ་ཆོས་སྟོན་པ། ཉལ་བ་ལ་འདུག་སྟེ་ཆོས་སྟོན་པ།
སྟན་མཐོན་པོ་ལ་འདུག་པ་ལ་སྟན་དམའ་བ་ལ་འདུག་སྟེ་ཆོས་སྟོན་པ། མདུན་དུ་
འགྲོ་བ་ལ་ཕྱི་ནས་འགྲོ་ཞིང་ཆོས་སྟོན་པ། ལམ་ནས་འགྲོ་བ་ལ་ལམ་གྱི་འགྲམ་
ནས་འགྲོ་ཞིང་ཆོས་སྟོན་པ། མགོ་གཡོགས་པ་ལ་ཆོས་སྟོན་པ། གོས་བརྗེ་ས་པ་ལ་
ཆོས་སྟོན་པ། གོས་གཟར་བ་ལ་ཆོས་སྟོན་པ། ལག་པ་གཉའ་གོང་དུ་བསྣོལ་བ་ལ་
ཆོས་སྟོན་པ། ལག་པ་ལྟག་པར་བསྣོལ་བ་ལ་ཆོས་སྟོན་པ། སྐུ་དོ་ཀེར་ཅན་ལ་
ཆོས་སྟོན་པ། ཞྭ་གྱོན་པ་ལ་ཆོས་སྟོན་པ། མགོ་ཅོད་པན་ཅན་ལ་ཆོས་སྟོན་པ།
མགོ་ཕྲེང་བ་ཅན་ལ་ཆོས་སྟོན་པ། མགོ་དཀྲིས་པ་ལ་ཆོས་སྟོན་པ། གླང་པོ་ཆེ་ཞོན་
པ་ལ་ཆོས་སྟོན་པ། རྟ་ཞོན་པ་ལ་ཆོས་སྟོན་པ། ཁྱོགས་ན་འདུག་པ་ལ་ཆོས་སྟོན་
པ། བཞོན་པའི་སྟེང་ན་འདུག་པ་ལ་ཆོས་སྟོན་པ། མཆིལ་ལྷམ་གྱོན་པ་ལ་ཆོས་
སྟོན་པ། ལག་ན་འཁར་བ་ཐོགས་པ་ལ་ཆོས་སྟོན་པ། ལག་ན་གདུགས་ཐོགས་པ་
ལ་ཆོས་སྟོན་པ། ལག་ན་མཚོན་ཆ་ཐོགས་པ་ལ་ཆོས་སྟོན་པ། ལག་ན་རལ་གྲི་
ཐོགས་པ་ལ་ཆོས་སྟོན་པ། ལག་ན་དགྲ་ཆ་ཐོགས་པ་ལ་ཆོས་སྟོན་པ། གོ་ཆ་གྱོན་
པ་ལ་ཆོས་སྟོན་པ། འགྲེང་སྟེ་བཤང་གཅི་བྱེད་པ། ཆུའི་ནང་དུ་བཤང་གཅི་དང་
མཆིལ་མ་དང་སྣབས་དང་སྐྱུགས་པ་དང་རླུགས་པ་འདོར་བ། ཤིང་ལ་མི་གང་ཙམ་
ལས་མཐོ་བར་འཛེག་པའི་ཉེས་བྱས་རྣམས་སོ། །དེ་ལྟར་ལྟུང་བ་སུམ་བརྒྱ་དང་
དྲུག་ཅུ་རྩ་བཞི་པོ་དེ་རྣམས་ལ་སོ་སོར་བཅས་པ་རྣམ་འཇོག་དང་། ལྟུང་བ་རྣམ་
གཞག་གི་དགག་བྱ་དང་། རྐྱེན་ལ་ལྟོས་ཏེ་གནང་བ་ཡོད་མེད་ཀྱི་ཁྱད་པར་དང༌།
ལྟུང་བའི་ཡན་ལག་ཚང་མ་ཚང་དང་། གླེང་གཞི་གང་ལ་བརྟེན་ནས་བཅའ་བ་
མཛད་པའི་ཚུལ་དང་། དགེ་སློང་མའི་ཐུན་མོང་མིན་པ་རྣམས་མ་གཏོགས་ཐམས་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཅད་དགེ་ཚུལ་མ་ལ་ཕྱོགས་མཐུན་དུ་འགྱུར་ཚུལ་སོགས་རྣམ་གཞག་ཞིབ་པར་
ཤེས་འདོད་ན་དགེ་སློང་མའི་སོ་ཐར་གྱི་མདོ་དང་། དེ་ཞིབ་ཏུ་འཆད་པ་མའི་རྣམ་
འབྱེད་གླེང་གཞི་དང་བཅས་པ་དང་། ཞུ་བ་སྤྱིར་བསྟན་གྱི་མཐའ་ གཅོད་དང་
བཅས་པ་རྒྱལ་བ་ཉིད་ཀྱིས་གསུངས་པའི་འདུལ་བ་ལུང་རྣམས་དང་། དེ་ཐམས་
ཅད་ཀྱི་གནད་བསྡུས་ནས་སྟོན་པ་འདུལ་བའི་མདོ་དང་། དེའི་འགྲེལ་པ་ཆེན་མོ་
རྣམས་ལས་ཤེས་པར་བྱའོ། །དགེ་སློང་མའི་སྡོམ་པའི་རྣམ་གཞག་བཤད་ཟིན་
ཏོ། །
ལྔ་པ་དགེ་སློང་གི་སྡོམ་པའི་རྣམ་གཞག་བཤད་པ་ལ་གཉིས། དགེ་སློང་
གི་སྡོམ་པ་ངོས་གཟུང་བ་དང་། དགེ་སློང་གི་བསླབ་བྱ་གཏན་ལ་དབབ་པའོ། །
དང་པོ་ལ་གསུམ། སྤྱིར་དགེ་སློང་ཇི་ལྟར་བྱུང་ཚུལ་བཤད་པ། ད་ལྟར་གྱི་ཆོ་ག་
ཉེས་མེད་ཕུན་ཚོགས་ཀྱི་སྒོ་ནས་དགེ་སློང་གི་སྡོམ་པ་ལེན་ཚུལ་བཤད་པ། དགེ་
སློང་གི་སྡོམ་པ་ངོས་གཟུང་བ་དངོས་སོ། །
དང་པོ་སྤྱིར་དགེ་སློང་ཇི་ལྟར་བྱུང་ཚུལ་ནི། ལུང་མ་མོ་ལས། བསྙེན་པར་
རྫོགས་པར་འོས་པ་རྣམ་པ་བཅུའོ། །དེ་བཞིན་གཤེགས་པ་རང་བྱུང་དང༌། རང་
སངས་རྒྱས་སློབ་དཔོན་མེད་པས་བསྙེན་པར་རྫོགས་པ་དང་། ལྔ་པོ་རྣམས་ཡེ་
ཤེས་ཁོང་དུ་ཆུད་པས་དང་། ཚེ་དང་ལྡན་པ་འོད་སྲུང་ཆེན་པོ་སྟོན་པར་ཁས་བླངས་
པས་དང་། ཚེ་དང་ལྡན་པ་འཆར་ལྡན་དྲིས་ནས་ལུང་བསྟན་པས་དང་། དགེ་སློང་
ཚུར་ཤོག་ཅེས་གསུངས་པས་དང༌། སྐྱབས་སུ་འགྲོ་བའི་ཚིག་གསུམ་གྱིས་དང་།
ཡུལ་མཐའ་འཁོབ་ཏུ་འདུལ་བ་འཛིན་པ་དང་ལྔའི་དགེ་འདུན་ལས་དང༌། ཡུལ་
དབུས་སུ་བཅུ་འདུས་པའམ་དེ་བས་ལྷག་པ་ལས་དང༌། བླ་མའི་ཆོས་ཁས་བླངས་
- 160 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པས་དང་། ཕོ་ཉས་དང་། དགེ་འདུན་གཉིས་ལས་བསྙེན་པར་རྫོགས་པའོ། །ཞེས་
དང་། མཛོད་འགྲེལ་ལས། བྱེ་བྲག་ཏུ་སྨྲ་བ་འདུལ་བ་པ་རྣམས་ན་རེ། རྣམ་པ་
བཅུས་བསྙེན་པར་རྫོགས་སོ་ཞེས་ཟེར་བ་བསྡུ་བའི་ཕྱིར་སོགས་པའི་སྒྲ་སྨོས་ཏེ།
རང་བྱུང་གིས་ནི་སངས་རྒྱས་དང་རང་སངས་རྒྱས་རྣམས་སོ། །ངེས་པར་འཇུག་
པས་ནི་རྟེན་ལྔ་པོ་རྣམས་སོ། །དགེ་སློང་ཚུར་ཤོག་ཅེས་གསུངས་པས་ནི་གྲགས་པ་
ལ་སོགས་པ་རྣམས་སོ། །སྟོན་པར་ཁས་བླངས་པས་ནི་འོད་སྲུང་ཆེན་པོའོ། །དྲི་
བས་མཉེས་པས་ནི་ལེགས་སྦྱིན་ནོ། །བླ་མའི་ཆོས་ཁས་བླངས་པས་ནི་སྐྱེ་དགུའི་
བདག་མོ་ཆེན་མོའོ། །ཕོ་ཉས་ནི་ཆོས་སྦྱིན་ནོ། །འདུལ་བ་འཛིན་པ་གཏོགས་པ་
ལྔས་ནི་མཐའ་འཁོབ་ཀྱི་མི་རྣམས་སོ། །བཅུའི་ཚོགས་ཀྱིས་ནི་དབུས་ཀྱི་མི་རྣམས་
སོ། །སྐྱབས་སུ་འགྲོ་བ་ལན་གསུམ་བཟླས་པས་ནི་སྡེ་བཟང་དྲུག་ཅུའི་ཚོགས་
ཀྱིས་བསྙེན་པར་རྫོགས་པར་བྱས་པ་རྣམས་ཏེ། དེ་དག་གི་སོ་སོར་ཐར་པའི་སྡོམ་
པ་ནི་གདོན་མི་ཟ་བར་རྣམ་པར་རིག་བྱེད་ལ་ རག་ལུས་པ་མ་ཡིན་ནོ། །ཞེས་
བསྙེན་པར་རྫོགས་པ་བཅུ་གསུངས་སོ། །དེ་ལ་རང་བྱུང་གིས་བསྙེན་པར་རྫོགས་
པ་ནི། བདག་ཅག་གི་སྟོན་པ་ཤཱཀྱའི་རྒྱལ་པོཐུགས་རྗེ་ཅན་དེས་དང་པོར་བྱང་ཆུབ་
མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་གསུམ་དུ་ཚོགས་བསགས།
མཐར་རྡོ་རྗེ་གདན་གྱི་སྤོ་ལ་བཞུགས་ཏེ། ནམ་གྱི་ཐུན་དང་པོ་ལ་རྫུ་འཕྲུལ་གྱི་
ཡུལ་ཤེས་པའི་མངོན་པར་ཤེས་པས་རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་
བར་མཛད། ལྷའི་རྣ་བའི་མངོན་པར་ཤེས་པས་ལྷ་དང་མི་རྣམས་ཀྱི་སྒྲ་ཉེ་རིང་
རྣམས་གསན། ནམ་གྱི་གུང་ཐུན་ལ་གཞན་གྱི་སེམས་ཤེས་པའི་མངོན་པར་ཤེས་
པས་གང་ཟག་གཞན་གྱི་རྟོག་དཔྱོད་རྣམས་ཇི་ལྟ་བ་བཞིན་མཁྱེན། སྔོན་གྱི་གནས་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
རྗེས་སུ་དྲན་པའི་མངོན་པར་ཤེས་པས་རང་དང་གཞན་གྱི་ཚེ་རབས་སྔ་མ་རྣམས་
ཇི་ལྟ་བ་བཞིན་མཁྱེན། ནམ་གྱི་ཐུན་ཐ་མ་ལ་འཆི་འཕོ་བ་དང་སྐྱེ་བ་ཤེས་པའི་
མངོན་པར་ཤེས་པས་སེམས་ཅན་རྣམས་ཀྱི་འཆི་འཕོ་བ་དང་སྐྱེ་བ་རྣམས་ཇི་ལྟ་བ་
བཞིན་མཁྱེན། ཟག་པ་ཟད་པ་ཤེས་པའི་མངོན་པར་ཤེས་པས་བདེན་བཞི་མངོན་
སུམ་དུ་མཁྱེན་ནས་མངོན་པར་རྫོགས་པར་སངས་རྒྱས་པས་ན་རང་བྱུང་གིས་
བསྙེན་པར་རྫོགས་པ་ཞེས་བྱ་སྟེ། དེ་ཡང་སངས་རྒྱས་བཅོམ་ལྡན་འདས་ཐུགས་
རྗེ་ཆེན་པོ་དང་ལྡན་པ། འཇིག་རྟེན་ལ་ཕན་པར་ཞུགས་པ། སྲུང་བ་གཅིག་པུ་པ།
ཉག་གཅིག་དཔའ་བ། གཉིས་པ་མེད་པ། གཉིས་སུ་མི་གསུང་བ། ཞི་གནས་དང་
ལྷག་མཐོང་གིས་བཞུགས་པ། རིག་པ་གསུམ་གསལ་བ། བསླབ་པ་གསུམ་ལ་
ལེགས་པར་བསླབས་པ། དུལ་བའི་གནས་གསུམ་གྱི་གཞི་ལ་མཁས་པ། ཆུ་བོ་
བཞི་ལས་བརྒལ་བ། རྫུ་ འཕྲུལ་གྱི་རྐང་པ་བཞིས་སྤྱོད་པའི་གཞི་ལ་གནས་པ།
བསྡུ་བའི་དངོས་པོ་བཞི་ལ་ཡུན་རིང་པོ་ནས་སྦྱང་བ་མཛད་པ། བདེན་པ་བཞི་སྟོན་
པ། མི་འཇིགས་པ་བཞིས་བསྙེངས་པ་མི་མངའ་བ། ཡན་ལག་ལྔ་སྤངས་པ། འགྲོ་
བ་ལྔ་ལས་འདས་པ། ཕུང་པོ་ལྔ་བདག་མེད་པར་སྟོན་པ། ཡན་ལག་དྲུག་དང་
ལྡན་པ། ཕར་ཕྱིན་དྲུག་རྫོགས་པ། དབང་པོ་དྲུག་གི་སྒོ་བསྡམས་པ། ཡང་དག་
པར་དགའ་བའི་ཆོས་དྲུག་ལ་གོམས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་
གིས་ཕྱུག་པ། འཕགས་པའི་ནོར་བདུན་སྟོན་པ། འཇིག་རྟེན་གྱི་ཆོས་བརྒྱད་ཀྱིས་
མ་གོས་པ། ལམ་གྱི་ཡན་ལག་བརྒྱད་སྟོན་པ། སྙོམས་འཇུག་དགུ་ལ་མཁས་པ།
ཀུན་ནས་མནར་སེམས་ཀྱི་དངོས་པོ་དགུ་ལ་མཁས་པ། སྟོབས་བཅུ་དང་ལྡན་པ།
ཕྱོགས་བཅུར་སྙན་པ་ཡང་དག་པར་རྒྱས་པ། བརྒྱ་ཕྲག་བཅུར་དབང་སྒྱུར་བ་ལས་
- 162 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
ཁྱད་པར་དུ་འཕགས་པ། ཁམས་གསུམ་གྱི་སེམས་ཅན་འཁོར་བའི་བཙོན་རར་
ཆུད་པ་རྣམས་ཐར་བར་མཛད་པའི་དཔའ་བོ་གཅིག་པུ། སྲིད་པའི་རྒྱ་མཚོར་བྱིང་
བ་རྣམས་འདོན་པར་བྱེད་པའི་མཉན་པ་གཅིག་པུ། སྲིད་མཚོ་ཉམ་ང་བ་ལས་སྒྲོལ་
བར་བྱེད་པའི་དེད་དཔོན་གཅིག་པུ། མི་ཤེས་མུན་པའི་སྨག་རུམ་དུ་ཆུད་པ་རྣམས་
ལ་ལམ་སྟོན་པར་བྱེད་པའི་སྒྲོན་མེ་གཅིག་པུ། འཁོར་བའི་འབྲོག་དགོན་པ་ཉམ་
ང་བར་འཁྱམས་པའི་འགྲོ་བ་རྣམས་ཐར་པའི་གནས་སུ་འཁྲིད་པར་བྱེད་པ་གཅིག་
པུ། ཁམས་གསུམ་གྱི་སེམས་ཅན་དུག་གསུམ་གྱི་གཅོང་ནད་ཆེན་པོས་མནར་བ་
རྣམས་གསོ་བར་བྱེད་པའི་སྨན་པ་གཅིག་པུ། མདོར་ན་འགྲོ་བ་ལྷ་དང་བཅས་པ་
ཐམས་ཅད་ཀྱི་མགོན་དང༌། སྐྱབས་དང་། དཔུང་གཉེན་གཅིག་པུ་སྟོན་པ་ཐུགས་
རྗེ་ཅན་དེས་འཇིག་རྟེན་འདིར་སློབ་དཔོན་གཞན་ལ་ལྟོས་པ་མེད་པར་ཆོས་ཀྱི་
འཁོར་ལོ་བསྐོར་ཏེ་སེམས་ཅན་རྣམས་འདྲེན་པར་མཛད་པས་ན་འཇིག་རྟེན་འདི་
ན་རང་བྱུང་གཅིག་པུ་ཞེས་ལུང་ལས་རྒྱ་ཆེར་བསྔགས་པ་ལྟར་རོ། །ངེས་པ་ལ་
འཇུག་པས་བསྙེན་པར་རྫོགས་པ་ནི་འཁོར་ལྔ་སྡེ་བཟང་པོ་སྟེ། ལྔ་སྡེ་ནི། ཀོའུ་དི་
ནྱ། རྟ་ཐུལ། རླངས་པ། མིང་ ཆེན། བཟང་ ལྡན་ ལྔའོ། །ལྔ་ སྡེ་བཟང་ པོ་ བསྙེན་
པར་རྫོགས་ཚུལ་ནི། བཅོམ་ལྡན་འདས་མངོན་པར་རྫོགས་པར་སངས་རྒྱས་ནས་
བདུན་ཕྲག་བདུན་གྱི་རིང་བྱང་ཆུབ་ཀྱི་ཤིང་ལ་གཟིགས་པ་དང་། སྟོང་གསུམ་ལ་
རྒྱང་རིང་དུ་འཆག་པ་སོགས་མཛད་ནས་བདུན་ཕྲག་བདུན་སོང་བ་ཆུ་སྟོད་ཟླ་བའི་
ཚེས་བཞི་ལ་ཝཱ་ར་ཎཱ་སི་དྲང་སྲོང་ལྷུང་བ་རི་དྭགས་ཀྱི་ནགས་སུ་ཕེབས་ནས་ལྔ་སྡེ་
ལ་བཀའ་སྩལ་པ། དགེ་སློང་དག་ང་སྔོན་མ་ཐོས་པའི་ཆོས་རྣམས་ལ་འདི་ནི་སྡུག་
བསྔལ་འཕགས་པའི་བདེན་པའོ་ཞེས་ཚུལ་བཞིན་ཡིད་ལ་བྱེད་པ་ན་མིག་སྐྱེས་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སོ། །ཤེས་པ་དང་། རིག་པ་དང་། བློ་དང༌། རྟོགས་པ་སྐྱེས་སོ། །དགེ་སློང་དག་ང་
སྔོན་མ་ཐོས་པའི་ཆོས་རྣམས་ལ་འདི་ནི་སྡུག་བསྔལ་ཀུན་འབྱུང་བའོ། །འདི་ནི་
སྡུག་བསྔལ་འགོག་པའོ། །འདི་ནི་སྡུག་བསྔལ་འགོག་པར་འགྲོ་བའི་ལམ་མོ་ཞེས་
ཚུལ་བཞིན་ཡིད་ལ་བྱེད་པ་ན་མིག་སྐྱེས་སོ། །ཤེས་པ་དང༌། རིག་པ་དང༌། བློ་
དང༌། རྟོགས་པ་སྐྱེས་སོ། །དགེ་སློང་དག་ང་སྔོན་མ་ཐོས་པའི་ཆོས་རྣམས་ལ་སྡུག་
བསྔལ་འཕགས་པའི་བདེན་པ་དེ་ངས་མངོན་པར་ཤེས་པས་ཡོངས་སུ་ཤེས་པར་
བྱའོ་ཞེས་ཚུལ་བཞིན་སོགས། དགེ་སློང་དག་ང་སྔོན་མ་ཐོས་པའི་ཆོས་རྣམས་ལ་
སྡུག་བསྔལ་ཀུན་འབྱུང་བ་འཕགས་པའི་བདེན་པ་དེ་ངས་མངོན་པར་ཤེས་པར་
སྤང་བར་བྱའོ་ཞེས་ཚུལ་བཞིན་སོགས། དགེ་སློང་དག་ང་སྔོན་མ་ཐོས་པའི་ཆོས་
རྣམས་ལ་སྡུག་བསྔལ་འགོག་པ་འཕགས་པའི་བདེན་པ་དེ་ངས་མངོན་པར་ཤེས་
པས་མངོན་དུ་བྱའོ་ཞེས་དང༌། དེ་བཞིན་དུ་སྡུག་བསྔལ་འགོག་པར་འགྲོ་བའི་
ལམ་འཕགས་པའི་བདེན་པ་དེ་ངས་མངོན་པར་ཤེས་པས་བསྒོམ་པར་བྱའོ་ཞེས་
དང་། དེ་ བཞིན་ དུ་ སྡུག་བསྔལ་ཤེས། ཀུན་ འབྱུང་ སྤངས། འགོག་ པ་ མངོན་ དུ་
བྱས། ལམ་བསྒོམས་སོ་ཞེས་ཚུལ་བཞིན་ཡིད་ལ་བྱེད་པ་ན་ཞེས་སོགས་ཆོས་ཀྱི་
རྣམ་གྲངས་དེ་བཀའ་སྩལ་པ་ན་ཀོའུ་དི་རྒྱ་དང་ལྷ་བརྒྱད་ཁྲི་ལ་མཐོང་ལམ་སྐྱེས་
སོ། །དེ་ནས་བཀའ་སྩལ་པ། ཀོའུ་དི་ནྱ་ཁྱོད་ཀྱིས་ཆོས་ཀུན་ཤེས་སམ་ཞེས་ལན་
གཉིས་དྲིས་ལ། དེས་ཀྱང་ཀུན་འཚལ་ལོ་ཞེས་ཞུས་པས། ཀུན་ཤེས་ཀོའུ་དི་རྒྱ་
ཞེས་གྲགས་སོ། །དེ་ནས་བཅོམ་ལྡན་འདས་ཀྱིས་ལན་གཉིས་སུ་ཡང་བདེན་པ་
བཞི་གསུངས་པས་ལྔ་སྡེ་ལྷག་མ་རྣམས་ཀྱི་རྒྱུད་ལ་མཐོང་ལམ་སྐྱེས་ལ། ཀུན་
ཤེས་ཀོའུ་དི་རྒྱས་དགྲ་བཅོམ་པ་ཐོབ་བོ། །དེ་ནས་དགེ་སློང་དག་གཟུགས་ནི་
- 164 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བདག་མ་ཡིན་ཞེས་སོགས་གསུངས་པས་ལྔ་སྡེ་ལྷག་མ་རྣམས་ཀྱིས་ཀྱང་དགྲ་
བཅོམ་པ་ཐོབ་བོ། །ཀོའུ་དི་རྒྱས་དགྲ་བཅོམ་པ་ཐོབ་པ་ན་སྣམ་སྦྱར་གྱི་རྒྱལ་མཚན་
ཐོགས་པ་རྣམས་ཀྱིས་མཆོག་ཏུ་ལུང་བསྟན་ནོ། །དེ་ལྟར་ཀུན་ཤེས་ཀོའུ་དི་རྒྱ་
སོགས་ལྔ་སྡེ་བཟང་པོ་ལ་ངེས་པ་མཐོང་ལམ་དང་། འཇུག་པ་ནི་བསྐྱེད་པ་ཡིན་
པས་སྟོན་པས་ཆོས་བསྟན་པའི་མཐུས་ཐོག་མར་མཐོང་ལམ་ཐོབ་པ་ནི་ངེས་པ་ལ་
འཇུག་པས་བསྙེན་པར་རྫོགས་པ་ཞེས་བྱ་སྟེ་འཇིག་རྟེན་འདིར་སྟོན་པའི་འཁོར་
དགེ་སློང་ཐོག་མར་བྱུང་བ་ནི་ཀོའུ་དི་རྒྱ་སོགས་ལྔ་སྡེ་བཟང་པོ་འདི་ཡིན་ནོ། །ཀུན་
ཤེས་ཀོའུ་དི་རྒྱ་འཇིག་རྟེན་འདིར་སྟོན་པའི་འཁོར་དགེ་སློང་གི་ཐོག་མར་བྱུང་བ་
དང༌། སྣམ་སྦྱར་གྱི་རྒྱལ་མཚན་འཛིན་པ་རྣམས་ཀྱི་མཆོག་ཏུ་ལུང་བསྟན་པ་ནི་
སྔོན་ཡུན་རིང་པོ་ནས་ངེས་འབྱུང་གིས་བསམ་པ་ལ་གོམས་པ་དང་། སྨོན་ལམ་གྱི་
དབང་གིས་ཡིན་ཏེ། དེ་ཡང་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ནས་
བསམ་གཏན་དང་ཀློག་པ་ལ་གནས་པར་བྱས་ཀྱང་འབྲས་བུ་མ་ཐོབ་པར་སངས་
རྒྱས་འོད་སྲུང་ཝཱ་ར་ཎཱ་སིར་མྱ་ངན་ལས་འདས་པ་ན། དེ་དག་ལ་ལྷ་རྣམས་ཀྱིས་
སྨྲས་པ། སངས་རྒྱས་འོད་སྲུང་མྱ་ངན་ལས་འདས་ནས་ཞག་བདུན་ལོན་ཏེ་དེའི་
བསྟན་པའང་ནུབ་ན། ཁྱེད་ཅག་འབྲས་བུ་མེད་པའི་སྦྱིན་པ་འདྲ་ཞིང་འདུག་པས་
ཅི་རུང་ཟེར་བ་ཐོས་ནས་ཝཱ་ར་ཎཱ་སིར་ཆས་པ་ན། ཚོང་པ་དག་འགྲོ་བ་ལས་གཅིག་
གིས་གླང་ཉམ་ཆུང་བས་འགྲོ་མི་ནུས་བཞིན་དུ་ལྕག་གིས་བཞུས་ནས་སྣ་ལ་འགྲོ་
བ་དང་། དེ་ལ་དགེ་སློང་དེ་རྣམས་ཀྱིས། ཁྱོད་ཀྱིས་གླང་ཉམ་ཆུང་བ་འདི་འགྲོ་མི་
ནུས་ན་དལ་བུས་འགྲོར་ཆུག་ལ་ཕྱི་ནས་སོང་ཞིག །དེས་སྨྲ་བ། དེ་ལྟར་བྱས་ན་
ཚོང་པ་འདི་དག་གིས་བདག་བོར་ནས་འགྲོ་བར་འགྱུར་རོ། །དེ་རྣམས་མ་དགའ་
།
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ནས་གཅིག་ལ་གཅིག་སྨྲས་པ། སངས་རྒྱས་འོད་སྲུང་མྱ་ངན་ལས་འདས་ནས་
བདག་ཅག་ལུས་ན། འདིས་ཀྱང་སྐུལ་མ་བཏབ་ཀྱིས་ བདག་ ཅག་ གིས་བརྩོན་
འགྲུས་བརྩམ་པར་བྱའོ་ཞེས་སྨྲས་ནས་ཚིགས་སུ་བཅད་པ་ལ། ཐུབ་པ་ཆེན་པོ་
འོད་སྲུང་གི །གལ་ཏེ་ཆོས་ནི་ནུབ་གྱུར་ཀྱང་། །ཡང་དག་སངས་རྒྱས་ཀྱིས་བཤད་
པའི། །བརྩོན་འགྲུས་དོར་བར་མི་བྱའོ། །བདག་ཅག་གི་ནི་ཟག་པ་ཡང་། །གལ་
ཏེ་ཟད་པར་མ་གྱུ་ན། །ཤཱཀྱ་སེང་གེ་སྐྱོབ་པ་ཡི། །ཉན་ཐོས་མཆོག་ཏུ་འགྱུར་བར་
བྱ། །དེ་རྣམས་སླར་ཡང་རི་བོ་རིལ་བའི་དབྱིབས་ལ་གནས་པ་ལས། བཞི་ཤི་ནས་
གཅིག་ལུས་པ་དེ་མི་དགའ་ཞིང་ཡིད་བྱུང་བས་བརྗོད་པ། བདག་གིས་སངས་རྒྱས་
འོད་སྲུང་ ལ་བསྙེན་བཀུར་ཞིང་དེའི་དགེ་སློང་ ཉི་ ཁྲིའང་ མཐོང་ན། ད་བདག་
གཅིག་པུ་འཛམ་བུ་གླིང་ན་སྣམ་སྦྱར་གྱི་རྒྱལ་མཚན་འཛིན་པ་ལྟ་སྙམ་ནས་སྨོན་
ལམ་བཏབ་པ། བདག་གིས་སངས་རྒྱས་འོད་སྲུང་ལས་ཇི་སྲིད་དུ་ཚངས་པར་སྤྱོད་
པར་སྤྱད་ ཀྱང་ ཡོན་ཏན་གྱི་ཚོགས་ཅུང་ཟད་ཀྱང་མ་ཐོབ་ཀྱི། དགེ་བའི་རྩ་བ་
འདིས་སངས་རྒྱས་ཤཱཀྱ་ཐུབ་པའི་བསྟན་པ་ལ་རབ་ཏུ་བྱུང་ནས་ཐོག་མར་དགྲ་
བཅོམ་པ་མངོན་སུམ་དུ་བྱས་པ་ན་བཅོམ་ལྡན་འདས་ཤཱཀྱ་ཐུབ་པས་བདག་སྣམ་
སྦྱར་གྱི་རྒྱལ་མཚན་འཛིན་པ་རྣམས་ཀྱི་མཆོག་ཏུ་ལུང་སྟོན་པར་གྱུར་ཅིག་ཅེས་
སྨོན་ལམ་བཏབ་བོ། །དེའི་དུས་ཀྱི་སྨོན་ལམ་འདེབས་པའི་དགེ་སློང་དེ་ནི་ཀུན་
ཤེས་ཀོའུ་དི་ནྱ་འདི་ཉིད་ཡིན་ཏེ། སྨོན་ལམ་གྱི་དབང་གིས་ད་ལྟར་ངས་སྣམ་སྦྱར་
གྱི་རྒྱལ་མཚན་འཛིན་པ་རྣམས་ཀྱི་མཆོག་ཏུ་ལུང་བསྟན་ཏོ། །ཞེས་འདུལ་བ་ལུང་
ལས་གསུངས་སོ། །སྟོན་པར་ཁས་བླངས་པས་བསྙེན་པར་རྫོགས་པ་ནི་འཕགས་
པ་འོད་སྲུང་ཆེན་པོ་སྟེ། འོད་སྲུང་ཆེན་པོ་སྟོན་པར་ཁས་བླངས་པས་བསྙེན་པར་
- 166 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
རྫོགས་ ཚུལ་ནི། བཅོམ་ ལྡན་ འདས་ རྒྱལ་ པོའི་ ཁབ་ བུ་མང་གི་མཆོད་རྟེན་ན་
བཞུགས་སོ། །དེ་འོད་སྲུང་གིས་མཐོང་སྟེ་སྟོན་པའོ་སྙམ་ནས་དྲུང་དུ་སོང་། ཕྱག་
བཙལ་ཏེ། བཅོམ་ལྡན་འདས་ནི་བདག་གི་སྟོན་པ་ལགས་སོ། །བདག་ནི་བཅོམ་
ལྡན་འདས་ཀྱི་ཉན་ཐོས་ལགས་སོ། །སྟོན་པས་ཀྱང་དེ་དེ་བཞིན་ཏེ། དེ་དེ་བཞིན་
ནོ། །ང་ནི་ཁྱོད་ཀྱི་སྟོན་པའོ། ཁྱོད་ནི་ངའི་ཉན་ཐོས་སོ་ཞེས་སོགས་གསུངས་ནས་
སྟོན་པ་གཤེགས་པ་དང་། འོད་སྲུང་བཅོམ་ལྡན་འདས་ཀྱི་ཞམ་རིང་དུ་འབྲང་ཞིང་
སྟོན་པ་བཞུགས་པ་དེར་སྣམ་སྦྱར་གདིང་ངོ་སྙམ་སྟེ། རས་ཡུག་ཆེན་གྱི་སྣམ་སྦྱར་
སྟོང་ཕྲག་བརྒྱ་རི་བ་བཏིང་བ་ལ་སྟོན་པ་བཞུགས་ནས། འོད་སྲུང་ཁྱོད་ཀྱི་སྣམ་
སྦྱར་ཡང་ངོ༌། །འཇམ་མོ། །གསོལ་པ། ཐུགས་བརྩེ་བའི་སླད་དུ་བདག་གི་སྣམ་
སྦྱོར་བཞེས་སུ་གསོལ། སྟོན་པས་ཀྱང་བཞེས་ནས་ཕྱག་དར་ཁྲོད་ཀྱི་སྣམ་སྦྱར་དེ་
ལ་གནང་ངོ་། །འོད་སྲུང་ལ་གདམས་ངག་གདམས་པས་ཉི་མ་བརྒྱད་ཀྱི་བར་དུ་
སློབ་པ་ལ་གནས་ནས་དགུ་པ་ལ་དགྲ་བཅོམ་པ་ཁམས་གསུམ་གྱི་འདོད་ཆགས་
དང་ བྲལ་བ། གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་
མཚུངས་པའི་སེམས་དང་ལྡན་པ། ཙན་དན་སྤངས་པ་ལྟ་བུར་བསིལ་བ། མ་རིག་
པའི་སྒོ་ངའི་སྤུབས་དྲལ་བ། རིག་པ་དང་། མངོན་པར་ཤེས་པ་དང་། སོ་སོ་ཡང་
དག་པར་རིག་པ་ཐོབ་པ། སྲིད་པ་དང་འདོད་པའི་རྙེད་པ་ལ་ཆགས་པ་དང་བཀུར་
སྟི་ལས་ཕྱིར་ཕྱོགས་པ། དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་
མཆོད་པ་དང་ཕྱག་བྱ་བར་གྱུར་ཅིང་སྦྱངས་པའི་ཡོན་ཏན་རྣམས་ཀྱི་མཆོག་ཏུ་ལུང་
བསྟན་ཏོ། །དེའི་ཚེ་འོད་སྲུང་གིས་ཁྱད་པར་ཆེན་པོ་འདི་རྟོགས་པར་འོད་སྲུང་ཆེན་
པོ་ཞེས་གྲགས་སོ། །འཕགས་པ་འོད་སྲུང་ཆེན་པོ་ནི་སྔོན་གྱི་སྨོན་ལམ་དང་ངེས་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འབྱུང་གི་བསམ་པ་ཤིན་ཏུ་སྟོབས་ཆེ་བས་ཁྱིམ་གྱི་འབྱོར་པ་རྒྱ་ཆེན་པོ་རྣམ་ཐོས་ཀྱི་
བུའི་ནོར་ལ་འགྲན་པ་ལྟ་བུ་ཡོད་པ་མཆིལ་མའི་ཐལ་བ་བཞིན་དུ་དོར་ཏེ། སྟོན་
པའི་སྤྱན་སྔར་བྱོན་ནས་སྟོན་པ་མཇལ་མ་ཐག་བདག་གི་སྟོན་པའོ་ཞེས་ཁས་
བླངས་པ་ཙམ་གྱིས་དགེ་སློང་གི་དངོས་པོར་གྱུར་པའོ། །འོད་སྲུང་ཆེན་པོ་སྦྱངས་
བའི་ཡོན་ཏན་ཅན་རྣམས་ཀྱི་མཆོག་ཏུ་ལུང་བསྟན་པ་ནི། སྔོན་ཡུན་རིང་པོ་ནས་
ངེས་འབྱུང་གི་བསམ་པ་ལ་གོམས་པ་དང༌། སྨོན་ལམ་གྱི་དབང་གིས་ཡིན་ཏེ། དེ་
ཡང་འོད་སྲུང་ཆེན་པོ་འདི་སྔོན་རྫ་མཁན་ཞིག་ཏུ་འཁྲུངས་པའི་ཚེ་ན། རྫ་མཁན་
དེའི་དཔོང་སའི་ཁང་པ་ཞིག་ཡོད་པ་དེར་ རང་སངས་རྒྱས་ཤིག་སོང་ནས་རྫ་
མཁན་ལ། བཞིན་བཟང་། ཁྱོད་ལ་མི་བདེ་བ་མེད་ པ་ན་དཔོང་ སའི་ ཁང་པའི་
ཕྱོགས་ཤིག་ཏུ་གནས་འཆའོ། །རྫ་མཁན་གྱིས་སྨྲས་པ། ཅི་བདེར་བཞུགས་ཤིག །
དེ་ནས་རང་སངས་རྒྱས་དེ་དཔོང་སའི་ཁང་པའི་ཕྱོགས་ཤིག་ཏུ་རྩྭའི་གདིང་བ་
བཤམས་པ་ལ་སྐྱིལ་ཀྲུང་བཅས་ནས་འདུག་གོ །དེ་བཞིན་དུ་ རང་སངས་རྒྱས་
གཉིས་པ་ཞིག་ཀྱང་འོངས་ནས་སྔར་བཞིན་དུ་བརྙས་ཏེ་དཔོང་སའི་ཁང་པ་དེའི་གྲྭ་
གཉིས་པར་འདུག་གོ །གསུམ་པ་ཞིག་ཀྱང་འོངས་ནས་གྲྭ་གསུམ་པར་འདུག་
གོ །བཞི་པ་ཞིག་ཀྱང་འོངས་ནས་གྲྭ་བཞི་པར་འདུག་གོ །དེ་ནས་མཚན་མོ་རང་
སངས་རྒྱས་བཞི་པོ་དེ་དག་མེའི་ཁམས་ལ་སྙོམས་པར་ཞུགས་པ་དང་། རྫ་མཁན་
གྱིས་སྒོ་གསེབ་ནས་དཔོང་སའི་ཁང་པ་ཐམས་ཅད་འབར། རབ་ཏུ་འབར། ཀུན་
ཏུ་རབ་ཏུ་འབར་ཞིར་མེ་ལྕེ་གཅིག་ཏུ་གྱུར་པ་མཐོང་ནས་ཡོན་གནས་འདི་ལྟ་བུ་
དག་བདག་གི་དཔོང་སའི་ཁང་པར་གནས་པ་ནི་བདག་དབང་ཐང་ཆེ་བ་དང༌།
ཕན་ འདོགས་ དང༌ ལྡན་ པ་ ཡིན་ ནོ་ སྙམ་ སྟེ། ཀྱེ་ མའོ་ ཡོན་ གནས་ བྱོན་ པ་
- 168 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དག །རིང་མོ་ཞིག་ནས་མཐོང་གྱུར་ པས། །འཇིག་རྟེན་འདི་ དང་ ཕ་རོལ་ཏུ། །
བདག་ནི་བདེ་བ་ཉིད་དུ་འགྱུར། །ཞེས་སྨྲས་སོ། །རང་རྒྱལ་ དེ་དག་ཀྱང་ཡོན་
བདག་གི་དགེ་བའི་རྩ་བ་བསྐྱེད་པའི་ཕྱིར་བསམ་གཏན་དང་། རྣམ་ཐར་དང༌།
ཏིང་ ངེ་ འཛིན་དང་། སྙོམས་ འཇུག་ གིས་མཚན་མོ་འདས་ནས་ ཕན་ཚུན་ཀུན་
དགའ་བར་འགྱུར་བ་རྩོམ་སྟེ། དེ་རྣམས་ཀྱིས་གཅིག་ལ་སྨྲས་པ། ཁྱོད་སུ་ཡིན།
ཅིའི་ཕྱིར་རབ་ཏུ་བྱུང་། དེས་སྨྲས་པ། ཁྱེད་རྣམས་ཀྱི་ཡུལ་ཀ་ལིང་ཀ་ན་རྒྱལ་པོ་
ལག་རྣ་ཅན་ཞེས་བྱ་བ་བྱུང་བ་ཐོས་སམ། ཐོས་སོ། །བདག་དེ་ཡིན་ཏེ། རྒྱལ་སྲིད་
ཀྱི་ ཉེས་དམིགས་ མཐོང་ ནས་ རབ་ཏུ་བྱུང་ངོ༌། །དེ་རྣམས་ ཀྱིས་ སྨྲས་ པ། ཉེས་
དམིགས་ཅི་མཐོང་ནས་རབ་ཏུ་བྱུང་། དེས་སྨྲས་པ། བདག་ཁང་བཟང་གི་ཐོག་ན་
འདུག་པའི་ཚེ། དེ་ན་བྱ་ཞིག་གིས་ཤའི་དུམ་བུ་ཞིག་ཁྱེར་ནས་འཕུར་བ་ན་ཤ་དེའི་
ཕྱིར་དུ་བྱ་དེ་བྱ་གཞན་མང་པོས་གཙེས་སོ། །བྱ་དེས་ཤ་དེ་བོར་བ་དང་བྱ་གཞན་
ཞིག་གིས་བླངས་པས་ཤ་བོར་བ་དེ་བཏང་ལ། ཤ་གང་གིས་བླངས་པ་དེ་ཀུན་ནས་
བསྐོར་ཏེ་ཕན་ཚུན་དུ་འཕྲོག་པ་ན་བདག་ཚུལ་བཞིན་ཡིད་ལ་བྱེད་པ་སྐྱེས་ཏེ། ཤ་
ལེན་པ་དེ་བཅིངས་ནས་འདོར་བ་དེ་གཏོང་བར་བྱེད་པས་ན། བདག་ཀྱང་རྒྱལ་
སྲིད་ལ་བརྟན་ནས་ཉི་འོག་གི་རྒྱལ་པོ་དང་འཐབ་པ་དང་རྩོད་པར་གདོན་མི་ཟ་
བས་བདག་རྒྱལ་སྲིད་ཀྱི་བདེ་བས་ཆོག་གོ་སྙམ་ནས་ངེས་པར་བྱུང་སྟེ་རང་རྒྱལ་གྱི་
བྱང་ཆུབ་མངོན་དུ་བྱས་སོ། །ཡང་སྨྲས་པ། བྱ་ཡིས་ཤ་ཡི་དུམ་བུ་ཁྱེར་བ་ན། །བྱ་
གཞན་ཀུན་ནས་བསྐོར་ཞིང་འབྲང་བ་མཐོང་། །དེ་ལྟར་འདོད་པའི་ཡོན་ཏན་རིག་
བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཡང་དེ་རྣམས་ཀྱིས་གཉིས་
པ་ལ་སྨྲས་པ། ཁྱོད་ སུ་ ཡིན། ཇི་ ལྟར་ རབ་ཏུ་བྱུང་། དེས་སྨྲས་པ། ཁྱེད་རྣམས་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཀྱིས་ཡུལ་མི་ཐི་ལིའི་རྒྱལ་པོ་གདོང་མ་ལེགས་ཞེས་བྱ་བ་དེ་ཐོས་སམ། ཐོས་སོ། །
དེ་བདག་ཡིན་ཏེ། རྒྱལ་སྲིད་ཀྱི་ཉེས་དམིགས་མཐོང་ནས་རབ་ཏུ་བྱུང་ངོ༌། །ཉེས་
དམིགས་ཅི་མཐོང་། དེས་སྨྲས་པ། བདག་ཁང་བཟང་གི་ཐོག་ན་འདུག་པའི་ཚེ།
གླང་གཉིས་འདོད་པའི་རྒྱུས་ཕན་ཚུན་བསྣད་ཅིང་རྨས་པ་མཐོང་ནས་བདག་ཚུལ་
བཞིན་ཡིད་ལ་བྱེད་པ་སྐྱེས་ཏེ། དུད་འགྲོ་འདི་གཉིས་ཀྱང་འདོད་པའི་རྒྱུས་ཕན་
ཚུན་བསྣད་པ་དང་རྨས་པར་གྱུར་ན། བདག་ཀྱང་འདོད་པའི་རྒྱུས་ཉི་འོག་གི་རྒྱལ་
པོ་དང་ལྷན་ཅིག་འཐབ་པ་དང་རྩོད་པར་འགྱུར་བ་གདོན་མི་ཟ་བས་བདག་རྒྱལ་
སྲིད་ཀྱིས་ཆོག་གོ་སྙམ་ནས་ངེས་པར་བྱུང་སྟེ་རབ་ཏུ་བྱུང་ནས་རང་རྒྱལ་གྱི་བྱང་
ཆུབ་མངོན་དུ་བྱས་སོ། །ཡང་སྨྲས་པ། འདོད་པའི་གཞི་དང་རྒྱུ་ཡིས་ནོག་གཡོ་
ཞིང་། །བསྣད་དང་ཅིག་ཤོས་རྨས་པར་གྱུར་མཐོང་བ། །དེ་ལྟར་འདོད་པའི་ཡོན་
ཏན་རིག་བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཡང་དེ་རྣམས་
ཀྱིས་གསུམ་པ་ལ་སྨྲས་པ། ཁྱོད་སུ་ཡིན། ཇི་ ལྟར་ རབ་ཏུ་བྱུང་། དེས་སྨྲས་པ།
བདག་ ཝཱ་ ར་ཎཱ་སིའི་རྒྱལ་པོ་ཚངས་བྱིན་ཡིན་ཏེ། རྒྱལ་ སྲིད་ཀྱི་ཉེས་དམིགས་
མཐོང་ནས་ རབ་ཏུ་བྱུང་ངོ༌། །ཉེས་ དམིགས་ཅི་མཐོང་། དེས་སྨྲས་པ། སོ་ གའི་
དུས་ཤིང་རྣམས་མེ་ཏོག་ལེགས་པར་རྒྱས། བུང་བ་འཕུར་བའི་ལང་ལིང་གིས་མེ་
ཏོག་གི་མགོ་ལྕོག་ སྡུག་གུ་རྣམས་ནི་ལྡེམ། ཙན་དན་བསྟེན་པ་དང་མཐུན་པའི་
ནགས་ཚལ་གྱི་ནང་ན་ངང་པ་ལ་སོགས་པ་སྐད་འབྱིན་པའི་ཚེ་བདག་བཙུན་མོ་
དང་ལྷན་ཅིག་སྐྱེད་མོས་ཚལ་དུ་སོང་བ་དང་། ཨ་མྲའི་ཤིང་གི་མེ་ཏོག་ཤིན་ཏུ་སྤ་
བ་ལ་བཙུན་མོ་རྣམས་ཆགས་པས་སྐད་ཅིག་གིས་ཡལ་ག་རྣམས་བཅག་ནས་
བཞག་གོ །དེ་ལ་བདག་ཚུལ་བཞིན་ཡིད་ལ་བྱེད་པ་སྐྱེས་ཏེ། ཕྱི་རོལ་གྱི་དངོས་པོ་
- 170 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
རྣམས་ཕུན་སུམ་ཚོགས་པ་ན་མཛེས་ལ། ཉམས་པ་ན་མི་མཛེས་པ་ཡིན་ན། རྒྱལ་
སྲིད་ཀྱང་དེ་ལྟར་ཡིན་སྙམ་ནས་རབ་ཏུ་བྱུང་སྟེ་རང་རྒྱལ་གྱི་བྱང་ཆུབ་མངོན་དུ་
བྱས་སོ། །ཡང་ སྨྲས་ པ། ཨ་ མྲའི་ ཤིང་ རྩེ་ མེ་ ཏོག་ ལེགས་ རྒྱས་ པ། །ཡིད་འོང་
གཟུགས་ལྡན་ཆགས་པ་མཐོང་བ་ན། །དེ་ལྟར་འདོད་པའི་ཡོན་ཏན་རིག་ བྱས་
ཏེ། །བསེ་རུ་ལྟ་བུར་གཅིག་པུར་སྦྱོད་པར་གྱུར། །ཡང་དེ་རྣམས་ཀྱིས་བཞི་པ་དེ་
ལ་དྲིས་པ། ཁྱོད་སུ་ཡིན། ཇི་ལྟར་རབ་ཏུ་བྱུང་། དེས་སྨྲས་པ། བདག་ཡུལ་བྲང་
གིས་ ཉལ་ན་རྒྱལ་པོ་གཅེར་པུ་ཐུལ་ཞེས་བྱ་བ་དེ་ཡིན་ཏེ། རྒྱལ་སྲིད་ཀྱི་ཉེས་
དམིགས་མཐོང་ནས་ རབ་ཏུ་བྱུང་ངོ༌། །ཉེས་དམིགས་ཅི་མཐོང་། དེས་སྨྲས་པ།
བདག་ཁང་བཟང་གི་ཐོག་ན་འདུག་པའི་ཚེ། བཙུན་མོ་ཞིག་གསེར་གྱི་གདུ་བུས་
བརྒྱན་ནས་ཚོན་རྩི་ འཐག་པ་ན་སྒྲ་བྱུང་བས། བདག་འདི་སྙམ་དུ་ཕྱི་རོལ་གྱི་
དངོས་པོ་འདི་སེམས་མེད་ཀྱང་བརྡུངས་པ་ན་སྒྲ་འབྱུང་ན། བདག་གིས་རྒྱལ་སྲིད་
ལ་བརྟེན་ནས་ཚིག་ངན་སྣ་ཚོགས་འབྱུང་བ་ལྟ་ཅི་སྨོས། རྒྱལ་སྲིད་ཀྱིས་ཆོག་གོ་
སྙམ་ནས་རབ་ཏུ་བྱུང་སྟེ་རང་རྒྱལ་གྱི་བྱང་ཆུབ་མངོན་དུ་བྱས་སོ། །ཡང་སྨྲས་པ།
གསེར་མགར་གྱིས་ནི་ལེགས་པར་བརྡུངས་པ་ཡི། །གསེར་གྱི་འོད་གསལ་ལག་
པའི་མཁྲིག་མ་གཉིས། །རྡུང་བ་ཐོས་པ་དེ་ལྟར་བདག་དང་ནི། །གཞན་དག་ལྷན་
ཅིག་གླེང་གཞི་འདི་ཡི་རྒྱུས། །ཚིག་ངན་སྣ་ཚོགས་འཐོན་ཅིང་སེམས་འཁྲུག་པ། །
དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་
གྱུར། །དེ་ལྟར་དེ་དག་ཕན་ཚུན་སྨྲས་ནས་འདུག་གོ །རྫ་མཁན་དང་དེའི་ཆུང་མས་
ཀྱང་དེ་ཐོས་ནས་བདག་ཉིད་ཆེན་པོ་འདི་དག་རྒྱལ་སྲིད་ཀྱང་སྤངས་ནས་རབ་ཏུ་
བྱུང་ན་བདག་ཅག་ཅིའི་ཕྱིར་རབ་ཏུ་མི་འབྱུང༌། དེ་ནས་ནམ་ལངས་པ་དང་རྫ་
- 171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མཁན་ཁྱོ་ཤུག་གིས་རང་རྒྱལ་དེ་དག་སྤྱན་དྲངས། བསོད་སྙོམས་ཕུལ་ནས་སྨོན་
ལམ་བཏབ་པ། དགེ་བའི་རྩ་བ་འདིས་ནམ་དུའང་དབུལ་པོའི་ཁྱིམ་དུ་སྐྱེ་བར་མ་
གྱུར་ཅིག །སྟོན་པ་ཁྱད་པར་དུ་འཕགས་པ་འདི་ལྟ་བུ་མཉེས་པར་བགྱིད་པར་
གྱུར་ཅིག་ཅེས་བྱས་ནས་དེ་གཉིས་རབ་ཏུ་བྱུང་བ་ལ་དགའ་བར་གྱུར་ཏོ། །རེ་ཞིག་
ན་རྫ་མཁན་བུམ་པ་ཐོགས་ནས་ཆུ་ལེན་དུ་སོང་བ་ན་ཆུང་མ་རབ་ཏུ་བྱུང་བ་དང་།
དེའི་རྗེས་ལ་རྫ་མཁན་ཡང་རབ་ཏུ་བྱུང་ངོ༌
། །དེའི་དུས་ཀྱི་རྫ་མཁན་དེ་ནི་འོད་སྲུང་
ཆེན་པོ་ཡིན་པར་གསུངས་སོ། །
དྲི་བས་མཉེས་པས་བསྙེན་པར་རྫོགས་པ་ནི་ལེགས་སྦྱིན་ཏེ། དེའི་ཚུལ་ནི་
བཅོམ་ལྡན་འདས་ཀྱིས་ལེགས་སྦྱིན་ལ། གཅིག་ཏུ་དགོས་པའི་ཆོས་གང་ཡིན།
ཞེས་གསུངས་པས། ཐར་པའོ། །དེ་ལ་དགོས་པ་གང་ཡིན། དད་པའོ་ཞེས་དྲི་བ་
དེའི་ལན་ཐེབས་པས་མཉེས་པ་ཙམ་གྱིས་བསྙེན་པར་རྫོགས་པ་ཐོབ་པའོ། ། །
ཚུར་ཤོག་གིས་བསྙེན་པར་རྫོགས་པ་ནི། འཕགས་པ་ཤཱ་རིའི་བུ་དང་མོའུ་
འགལ་གྱི་བུ་ལ་སོགས་པ་སྟེ། དེ་ཡང་འཕགས་པ་ཤཱ་རིའི་བུ་དང་མོའུ་འགལ་གྱི་
བུ་གཉིས་པོ་འདི་བྲམ་ཟེའི་རིགས་སུ་འཁྲུངས་ཏེ་ཉེ་རྒྱལ་དང་པང་ནས་སྐྱེས་ཞེས་
མིང་དུ་བརྗོད། བྲམ་ཟེའི་འབྱོར་པ་རྒྱ་ཆེན་པོ་དང་ལྡན་ཞིང་རིག་བྱེད་བཞི་དང་
རིག་གནས་ཐམས་ཅད་ལ་མཁས་པའི་ཕ་རོལ་ཏུ་སོན་ཏེ་སློབ་མ་བརྒྱ་ཕྲག་མང་པོ་
ལ་ གསང་ ཚིག་ འདོམས་ པར་ བྱེད་དོ། །དེ་ནས་ དེ་ གཉིས་ ཀྱིས་འབྱོར་ པ་ དང་
འཁོར་སློབ་རྒྱ་ཆེན་པོ་ཐམས་ཅད་མཆིལ་མའི་ཐལ་བ་བཞིན་དོར་ཏེ། ཡུན་རིང་པོ་
ནས་གོམས་པའི་ངེས་འབྱུང་གི་བསམ་པས་བསྐུལ་ཏེ་དབེན་པའི་གནས་རྣམས་སུ་
རྒྱུ་ཞིང་ཕེབས་པ་ན། སངས་རྒྱས་ཀྱི་ཆོས་ཉིད་ནི་དུས་དྲུག་ཏུ་སངས་རྒྱས་ཀྱི་སྤྱན་
- 172 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གྱིས་འཇིག་རྟེན་ལ་གཟིགས་ནས། སུ་འདུལ་བའི་དུས་ལ་བབ་སྙམ་དུ་གཟིགས་
ཏེ། ཆུ་ སྲིན་ གནས་ ཀྱི་ དུག་ཅན་ པ། །དུས་ ལས་ འདའ་ བར་ འགྱུར་ སྲིད་ ཀྱི། །
སངས་རྒྱས་གདུལ་ལ་བྱམས་པ་ནི། །དུས་ལས་འདའ་བར་མི་འགྱུར་རོ། །ཇི་ལྟར་
མ་ནི་བུ་སྡུག་གཅིག་པུ་ལ། །རྟོག་ཅིང་དེ་སྲོག་སྲུང་བར་བྱེད་པ་ལྟར། །དེ་བཞིན་
གཤེགས་པའང་གདུལ་བའི་སྐྱེ་བོ་ལ། །རྟོག་པར་མཛད་ཅིང་དེ་སྲོག་སྲུང་བར་
མཛད། །དེའི་ཚེ་ཉེ་རྒྱལ་དང་པང་ནས་སྐྱེས་གཉིས་གདུལ་བའི་དུས་ལ་བབ་ཅིང་།
སྟོན་པས་འདུལ་ལམ་ཉན་ཐོས་ཀྱིས་འདུལ། ཉན་ཐོས་ཀྱིས་འདུལ་ན་རྫུ་འཕྲུལ་
གྱིས་འདུལ་ལམ་སྤྱོད་ལམ་གྱིས་འདུལ་དགོངས་པ་ན་སྤྱོད་ལམ་གྱི་འདུལ་བར་
དགོངས། སྤྱོད་ལམ་གྱིས་འདུལ་བ་དེ་ལ་ཚེ་དང་ལྡན་པ་རྟ་ཐུལ་གཏོང་བར་མཛད་
དེ། དེའི་སྤྱོད་ལམ་གྱིས་ལྷ་དང་མིའི་ཡིད་སྡུད་པར་བྱེད་པའི་ཕྱིར་རོ། །དེ་ནས་
བཅོམ་ལྡན་འདས་ཀྱི་བཀའ་སྩལ་པ། །རྟ་ཐུལ་ཁྱོད་ཀྱིས་ཉེ་རྒྱལ་དེང་པང་ནས་
སྐྱེས་ལ་སོམས་ཤིག །རྟ་ཐུལ་ནི་བཅོམ་ལྡན་འདས་ཀྱི་བཀའ་ལ་ལྷག་པར་བྱ་བ་
བྱེད་པ་ཡིན་པས་ཞབས་གཉིས་ལ་ཕྱག་འཚལ་ནས་སོང་ངོ༌། །དེ་ནས་རྟ་ཐུལ་
གྱིས་སྔ་དྲོ་ཤམ་ཐབས་བགོས། སྣམ་སྦྱར་དང་ཆོས་གོས་དང་ལྷུང་བཟེད་ཐོགས་
པ་མཛེས་པས་རྒྱལ་པོའི་ཁབ་ཏུ་བསོད་སྙོམས་ལ་ཞུགས་སོ། །དེའི་ཚེ་ཉེ་རྒྱལ་
གྱིས་རྟ་ཐུལ་ཐག་རིང་པོ་ནས་མཐོང་སྟེ། རབ་ཏུ་བྱུང་བ་འདིའི་སྤྱོད་ལམ་ལྟ་བུ་ནི་
བདག་གིས་སྔོན་ཆད་མ་མཐོང་བས། དེའི་གན་དུ་སོང་ནས་ཁྱོད་ཀྱི་སྟོན་པ་གང་།
གང་གི་ཕྱིར་རབ་ཏུ་བྱུང་། སུའི་ཆོས་ལ་དགའ་ཞེས་དྲིའོ་སྙམ་སྟེ་དེ་ལྟར་དྲིས་པ་
དང༌། ཤཱཀྱའི་རིགས་ལས་རབ་ཏུ་བྱུང་ནས་སངས་རྒྱས་པ་དེ་བདག་གི་སྟོན་པ།
དེའི་ཕྱིར་རབ་ཏུ་བྱུང་། དེའི་ཆོས་ལ་དགའོ། །དགེ་སློང་ཆོས་དེ་སྟོན་ཅིག ཁོ་བོ་ན་
173-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གཞོན་ཞིང་རབ་ཏུ་བྱུང་བ་གསར་པས་དེའི་བསྟན་པ་རྒྱ་ཆེར་བསྟན་མི་ནུས་ཀྱིས་
དོན་བསྟན་པར་བྱའོ། །དགེ་སློང་ཁོ་བོ་ལ་ནི་དོན་དགོས་ཀྱི། དོན་མང་ཡང་རུང་
ཉུང་ཡང་རུང་སྟོན་ཅིག །རྟ་ཐུལ་གྱིས་སྨྲས་པ། ཆོས་རྣམས་གང་དག་རྒྱུ་ལས་བྱུང་
བ་དང་། །དེ་ཡི་རྒྱུ་དང་དེ་འགོག་གང་ཡིན་པའང་། །དེ་བཞིན་གཤེགས་པ་ཉིད་
ཀྱིས་བཀའ་སྩལ་ཏེ། །དེ་སྐད་གསུངས་པའི་ཚུལ་ཅན་དགེ་སྦྱོང་ཆེ། །ཆོས་ཀྱི་རྣམ་
གྲངས་འདི་བཤད་པ་ན། ཉེ་རྒྱལ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་
དང་ བྲལ་བ་སྐྱེས་སོ། །དེ་ནས་ཉེ་རྒྱལ་ཆོས་མཐོང་བ་དང་། ཆོས་ཐོས་པ་དང་།
ཆོས་རིག་པ་དང་། ཆོས་ཀྱི་གཏིང་སླེབ་པ་དང་། སོམ་ཉི་དང་ཐེ་ཚོམ་ལས་བརྒལ་
བ་དང་། གཞན་གྱི་དྲིང་མི་འཇོག་པ་དང་། གཞན་གྱིས་མི་བཀྲི་བ་དང་། སྟོན་
པས་བསྟན་པའི་ཆོས་རྣམས་ལ་མི་འཇིགས་པ་ཐོབ་ནས་སྨྲས་པ། སྐྱོབ་པ་རྣམས་
ཀྱི་ཆོས་འདི་ཡིན། །བསྐལ་མང་བྱེ་བ་ཁྲག་ཁྲིག་ཏུ། །སྔོན་ཆད་མ་མཐོང་མ་ཐོས་
པ། །འཆི་མེད་མྱ་ངན་མེད་པ་ཡི། །གོ་འཕང་འདི་ལ་རྗེས་སུ་རྟོགས། །བཅོམ་ལྡན་
འདས་དེ་ད་ལྟ་གང་ན་བཞུགས། རྒྱལ་པོའི་ཁབ་འོད་མའི་ཚལ་ནའོ། །དེ་ཡི་རང་
སྟེ་རྟ་ཐུལ་ལ་ཕྱག་བཙལ་སྐོར་བ་བྱས་ནས་པང་ནས་སྐྱེས་ཅན་སོང་བ་དང་། དེས་
ཐག་རིང་པོ་ནས་འོང་བ་མཐོང་སྟེ། ཁྱོད་ཀྱི་དབང་པོ་རྣམས་དྭངས། བཞིན་གྱི་
མདོག་ཡོངས་སུ་དག །པགས་པའི་མདོག་ཤིན་ཏུ་དཀར་ན་ཁྱོད་ཀྱིས་བདུད་རྩི་
རྙེད་ དམ། རྙེད་ དོ། །ཆོས་དེ་ སྟོན་ཅིག །སྔར་ གྱི་ ཚིགས་ བཅད་ བརྗོད་ པས། ད་
དུང་ལན་ཅིག་རྗོད་ཅིག །ཡང་ལན་ཅིག་བརྗོད་པས། དེས་བདེན་པ་མཐོང་ནས་
སྔར་བཞིན་ཆེད་དུ་བརྗོད་དེ། བཅོམ་ལྡན་འདས་དེ་ད་ལྟ་གང་ན་བཞུགས། འོད་
མའི་ ཚལ་ནའོ། །ཚུར་ཤོག་དེའི་ སྤྱན་ སྔར་ ཚངས་ པར་ སྤྱད་ པར་ བྱའོ། །ཚེ་དང་
- 174 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལྡན་པ་ཇེ་འཁོར་བ་བལྟ་བར་བྱ་སྟེ། བདག་ཅག་ལྟ་བུ་གྲགས་པ་དང་ལྡན་པས་
འཁོར་ལ་ ལྟ་བ་ནི་ལེགས་པ་ཡིན་ནོ། །དེ་ནས་དེ་གཉིས་ ཀྱིས་ བྲམ་ཟེའི་ཁྱེའུ་
རྣམས་ལ་སྨྲས་པ། ཁོ་བོ་ཅག་གཉིས་ནི་བཅོམ་ལྡན་འདས་ཀྱི་སྤྱན་སྔར་ཚངས་
པར་ སྤྱོད་ན་ ཁྱེད་རྣམས་ཅི་ བྱེད། མཁན་པོ་ གཉིས། བདག་ ཅག་ ཅི་ འཚལ་བ་
ཐམས་ཅད་ཁྱེད་གཉིས་ལ་བརྟེན་པ་ལགས་པས། བདག་ཅག་ཀྱང་ཁྱེད་གཉིས་ཀྱི་
རྗེས་སུ་རབ་ཏུ་འབུང་བར་བགྱིའོ། ཁྱེའུ་དག །ད་དེའི་དུས་ལ་བབ་པར་ཤེས་པར་
གྱིས་ཤིག །དེ་ནས་དེ་གཉིས་འཁོར་ལྔ་བརྒྱ་དང་བཅས་ནས་འོད་མའི་ཚལ་དུ་
སོང་བ་དང་། རྟ་ཐུལ་ཤིང་དྲུང་ཞིག་ན་འདུག་པ་མཐོང་ནས་ཉེ་རྒྱལ་གྱིས་པང་
ནས་སྐྱེས་ལ་སྨྲས་པ། དང་པོར་བཅོམ་ལྡན་འདས་ལ་ཕྱག་བྱའམ། གང་ལས་ཆོས་
ཐོས་པ་དེ་ལ་ཕྱག་བྱ། དང་པོར་ཆོས་ཐོས་པ་དེ་ལ་ཕྱག་བྱའོ། །དེ་གཉིས་རྟ་ཐུལ་
ཅན་སོང་སྟེ་ཕྱག་བཙལ་བ་དང་། བྲམ་ཟེར་ཟླ་བ་དགའ་བ་ཞིག་ཀྱང་ཟླ་བ་ལ་
ཕྱག་བྱེད་དོ། །བཅོམ་ལྡན་འདས་ཀྱིས། རྒན་པ་དང་ནི་གཞོན་པའང་རུང་། །གང་
ལས་ཆོས་ནི་རྣམ་ཤེས་པ། །དེ་ལ་གུས་པར་ཕྱག་བྱ་སྟེ། །ཟླ་བ་ཚེས་ལ་ཇི་བཞིན་
ནོ། །དེ་ནས་དེ་གཉིས་བཅོམ་ལྡན་འདས་ཀྱི་དྲུང་དུ་སོང་བ་དང་། བཅོམ་ལྡན་
འདས་ཀྱིས་རྒྱང་རིང་པོ་ནས་དེ་གཉིས་གཟིགས་ཏེ་བཀའ་སྩལ་པ། དགེ་སློང་དག །
ཁྱེད་ཀྱིས་འདི་གཉིས་མཐོང་ངམ། བཙུན་པ་མཐོང་ངོ༌། །འདི་གཉིས་ནི་ངའི་ཉན་
ཐོས་ཤེས་ རབ་ཅན་དང༌། རྫུ་ འཕྲུལ་ཅན་ གྱི་ མཆོག་ཏུ་འགྱུར་རོ། །དེ་ནས་དེ་
གཉིས་བཅོམ་ལྡན་འདས་ཀྱི་དྲུང་དུ་སོང་སྟེ་ཞབས་གཉིས་ལ་ཕྱག་བཙལ་ནས།
བཙུན་པ། བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་
དང༌། བསྙེན་པར་རྫོགས་པ་དགེ་སློང་གི་དངོས་པོ་གནང་ན་བཅོམ་ལྡན་འདས་ཀྱི་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །བཅོམ་ལྡན་འདས་ཀྱིས་དེ་གཉིས་
ལ། དགེ་སློང་ཚུར་ཤོག །ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པས། སྐྲ་
དང་ཁ་སྤུ་བྲེགས་ནས་ཞག་བདུན་ལོན་པ་ཙམ་དང་། ལག་ན་ལྷུང་བཟེད་དང་བྱ་
མ་བུམ་ཐོགས་པ་དང་། དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་
ལམ་ལྟ་བུར་གྱུར་ཏོ། །དེ་བཞིན་གཤེགས་པས་ཚུར་ཤོག་བཀའ་སྩལ་པས། སྐྲ་བྱི་
སྣམ་སྦྱར་གྱོན་པའི་ལུས་ལྡན་ཞིང་། །མོད་ལ་དབང་པོ་རབ་ཞི་གནས་གྱུར་ཏེ། །
སངས་རྒྱས་དགོངས་པས་ལུས་གཟུགས་བཀབ་པར་གྱུར། །ཅེས་ཆེད་དུ་བརྗོད་པ་
ཆེད་དུ་བརྗོད་དོ། །སྐྱབས་འགྲོ་ལན་གསུམ་བྱས་པས་བསྙེན་པར་རྫོགས་པ་ནི་སྡེ་
བཟང་དྲུག་ཅུའི་ཚོགས་ཏེ། དེ་ཡང་བཅོམ་ལྡན་འདས་ཝཱ་ར་ཎཱ་སི་ནས་གྲོང་ཁྱེར་
སྡེ་ཅན་དུ་བྱོན་ཏེ། དེ་ནས་རས་བལ་ཅན་གྱི་ནགས་ཚང་ཚིང་དུ་གཤེགས་ཏེ་ཤིང་
དྲུང་ཞིག་ན་བཞུགས་སོ། །དེའི་ཚེ་སྡེ་བཟང་དྲུག་ཅུའི་ཚོགས་གྲོང་ཁྱེར་སྡེ་ཅན་གྱི་
ཕྱི་རོལ་ཏུ་ཉི་མ་རེ་རེ་ཞིང་བུད་མེད་ཀྱིས་བྱས་པའི་རོལ་མོས་རྩེ་བར་བྱེད་པ་ན་
བུད་མེད་ཅིག་དམ་བཅས་པ་དྲལ་ཏེ་བྲོས་སོ། །དེ་ནས་སྡེ་བཟང་དྲུག་ཅུའི་ཚོགས་
བུད་མེད་དེ་ཚོལ་ཞིང་རས་བལ་ཅན་གྱི་ནགས་ཚང་ཚིང་དུ་སོང་བ་དང་། བཅོམ་
ལྡན་འདས་མཛེས་པ། དད་པར་འོས་པ། དབང་པོ་ཞི་བ། ཐུགས་ཞི་བ། ཐུགས་
མཆོག་ཏུ་དུལ་བ། ཞི་བ་དང་དུལ་བ་དང་ལྡན་པ། གསེར་གྱི་མཆོད་སྡོང་ལྟ་བུར་
གྱུར་པ། དཔལ་གྱིས་འབར་ ཞིང་ཤིང་དྲུང་ན་བཞུགས་པ་མཐོང་ནས། བཅོམ་
ལྡན་འདས་བུད་མེད་ཅིག་གཟིགས་སམ། གཞོན་ནུ་དག་བུད་མེད་དེ་ཁྱེད་ཀྱི་ཅིར་
འོང་། བདག་ཅག་བུད་མེད་ཀྱིས་བྱས་པའི་རོལ་མོས་རྩེ་བར་བྱེད་པ་ལས་བུད་
མེད་ཅིག་དམ་བཅས་པ་དྲལ་ནས་བྲོས་པ་དེ་འཚོལ་ལགས་སོ། །གཞོན་ནུ་དག་
- 176 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བུད་མེད་འཚོལ་བ་དང་། བདག་ཉིད་འཚོལ་བ་གང་འདམ། བཙུན་པ། བུད་མེད་
ཀྱིས་ཅི་བགྱི། བདག་ཉིད་འཚོལ་བ་འདམ་ལགས་སོ། །དེའི་ཕྱིར་འདུག་དང་ཆོས་
བཤད་དོ། །བཅོམ་ལྡན་འདས་ཀྱི་ཞབས་ལ་ཕྱག་བཙལ་ནས་ཕྱོགས་གཅིག་ཏུ་
འདུག་པ་དང་། དེ་དག་ལ་སྦྱིན་པ་དང་། ཚུལ་ཁྲིམས་དང༌། མཐོ་རིས་ཀྱི་གཏམ་
དང་། འདོད་པའི་ཉེས་དམིགས་དང༌། ངེས་པར་འབྱུང་བ་དང་། རབ་ཏུ་དབེན་
པའི་ བསྔགས་པ་དང༌། རྣམ་བྱང་གི་ཆོས་རྣམས་བཤད་དོ། །དེ་ དག་ དགའ་བ་
དང༌། སྐལ་བ་དང་ལྡན་པར་གཟིགས་ནས་འཕགས་པའི་བདེན་པ་བཞི་རྒྱ་ཆེར་
བཤད་པས་སྡེ་བཟང་དྲུག་ཅུའི་ཚོགས་ཀྱིས་སྟན་དེ་ཉིད་ལ་འདུག་བཞིན་དུ་བདེན་
པ་ མཐོང་ནས་བཙུན་པ་བདག་ཅག་འཕགས་སོ། །མངོན་པར་འཕགས་སོ། །
བདག་ཅག་བཅོམ་ལྡན་འདས་དང་། ཆོས་དང་། དགེ་འདུན་ལ་སྐྱབས་སུ་མཆི་
ལགས་ཀྱིས། །བདག་ཅག་དགེ་བསྙེན་དུ་གཟུང་དུ་གསོལ། །ཇི་སྲིད་འཚོའི་བར་
དུ་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །ཞེས་
ཞུས་པ་ཙམ་གྱིས་བསྙེན་པར་རྫོགས་པའོ། །བླ་མའི་ཆོས་ཁས་བླངས་པས་བསྙེན་
པར་རྫོགས་པ་ནི་སྐྱེ་དགུའི་བདག་མོ་འཁོར་ཤཱཀྱའི་བུ་མོ་ལྔ་བརྒྱ་དང་བཅས་པ་སྟེ།
དེའི་ཚུལ་ནི་སྔར་བཤད་ཟིན་ཏོ། །ཕོ་ཉས་བསྙེན་པར་རྫོགས་པ་ནི་ཆོས་སྦྱིན་མ་
སྟེ། དེ་ཡང་ཁྱིམ་བདག་བྱིན་པའི་བུ་མོ་ཆོས་སྦྱིན་མ་ཞེས་བྱ་བ་སྲིད་པ་ཐ་མལ་པ་
ཞིག་ཁྱིམ་ན་གནས་པའི་ཚེ་རི་དྭགས་སྒྲ་ཞེས་བྱ་བའི་ཁྱིམ་བདག་ཕྱུག་པོ་ཞིག་
གིས་བག་མར་ལེན་ནོ་ཞེས་དྲིལ་བསྒྲགས་པ་ན། ཆོས་སྦྱིན་མ་ངེས་འབྱུང་ཤུགས་
དྲག་པོས་དགེ་སློང་མ་ཨུཏྤ་ལའི་མདོག་ལ་རབ་ཏུ་བྱུང་བར་གསོལ་བ་བཏབ་པ་ན།
དགེ་སློང་མ་ཨུཏྤ་ལའི་མདོག་གིས་སྟོན་པའི་དྲུང་དུ་སོང་སྟེ་ཞུས་པས། སྟོན་པས་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཀུན་དགའ་བོ་ལ་བཀའ་སྩལ་པ། ཁྱོད་སོང་ལ་དགེ་སློང་མ་དག་ལ་འདི་སྐད་སྨོས་
ཤིག །ཆོས་སྦྱིན་མ་ཁྱིམ་དེ་ཉིད་དུ་ཨུཏྤ་ལའི་མདོག་འཕྲིན་པར་བཏང་ནས་སྐྱབས་
སུ་འགྲོ་བ་གསུམ་དང་བསླབ་པའི་གཞི་ལྔ་བྱིན་ལ། གནས་དེ་ཉིད་དུ་རབ་ཏུ་བྱུང་
བར་ངས་གནང་ངོ༌། །དེ་ནས་ཀུན་དགའ་བོས་དགེ་སློང་མ་རྣམས་ལ་བསྒོ་བས།
དགེ་སློང་མ་རྣམས་ཀྱིས་ཀྱང་ཨུཏྤ་ལའི་མདོག་འཕྲིན་པར་བཏང་སྟེ། དགེ་བསྙེན་
མ་དང་དགེ་ཚུལ་མའི་བསླབ་པ་བྱིན་ནས་ཁྱོད་ཀྱིས་འདི་ལ་བསླབ་པར་བྱའོ་ཞེས་
སྨྲས་པ་དང་དེ་ རབ་ཏུ་དགའ་བ་སྐྱེས་སོ། །ཨུཏྤ་ལའི་མདོག་གིས་བདེན་བཞི་
བསྟན་པ་ཆོས་སྦྱིན་མས་ཐོས་མ་ཐག་རྒྱུན་ཞུགས་ཐོབ། དེ་སྟོན་པ་ལ་གསོལ་བ་
དང༌། ཀུན་དགའ་བོ་ཁྱོད་སོང་ལ་དགེ་སློང་མ་རྣམས་ལ། ཆོས་སྦྱིན་མ་ལ་ཨུཏྲ་
ལའི་མདོག་འཕྲིན་པར་ཐོང་ལ། ལོ་གཉིས་སུ་ཆོས་དྲུག་དང་རྗེས་སུ་མཐུན་པའི་
ཆོས་དྲུག་གི་བསླབ་པ་བྱིན་ཅིག་ཅེས་བསྒོ་ཞིག །དེས་དགེ་སློང་མ་རྣམས་ལ་བསྒོ་
ནས། དེ་རྣམས་ ཀྱིས་ ཀྱང་ཨུཏྤ་ལའི་མདོག་འཕྲིན་པར་བཏང་། དེས་ཁྱོད་དགེ་
སློབ་མར་གྱུར་གྱིས་བསླབ་པ་ལ་སློབས་ཤིག་ཅེས་བརྗོད་ཅིང་ཆོས་བསྟན་པས་
ལན་ཅིག་ཕྱིར་འོང་ཐོབ་བོ། །ཆོས་སྦྱིན་མས་ལོ་གཉིས་སུ་ཆོས་དྲུག་དང་རྗེས་སུ་
མཐུན་པའི་ཆོས་དྲུག་ལ་བསླབས་པས་གཞོན་ནུ་མར་གྱུར་ཏོ། །དེ་ནས་རི་དྭགས་
སྒྲས་ཉི་མ་ནམ་བཟང་བ་བརྟགས་ནས་ཁྱེའུའི་བག་མར་བླང་ངོ་ཞེས་སྤྲིངས་པ་
དང་། བྱིན་པས་ཀྱང་འདི་ཙམ་ནའོ་ཞེས་ཁས་བླངས་སོ། །དེ་གཉིས་ཀྱི་ཉེ་འབྲེལ་
དང་སྐྱེ་བོ་མང་པོ་ལྷགས་པས་མཉན་ཡོད་ཀྱི་ནང་ཐམས་ཅད་གང་ངོ༌། །རྒྱལ་པོ་
གསལ་རྒྱལ་འཁོར་དང་བཅས་པས་དེ་ཐོས་ནས་བློན་པོ་རྣམས་ལ་དེ་གཉིས་ཀྱི་
གྲོགས་གྱིས་ཤིག་ཅེས་བསྒོས་ཏེ་དུས་སྟོན་གྱི་སྟ་གོན་རྒྱ་ཆེར་བྱས་པ་ཆོས་སྦྱིན་
- 178-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མས་མཐོང་ནས། ནང་གི་སྐྱེ་བོ་ལ་དུས་མ་ཡིན་པའི་དུས་སྟོན་འདི་ཅི་ཡིན་ཞེས་
དྲིས་པས། ཁྱོད་བག་མར་གཏང་བའི་དུས་སྟོན་ནོ་ཞེས་སྨྲས་པ་དང༌། སྐྲག་ སྟེ།
ཡབ་བདག་འདོད་པ་འཚལ་བ་མ་ལགས་པས་དབྱར་ཁང་དུ་མཆིར་ཅི་གནང་།
ཕས་སྨྲས་པ། ཁྱོད་མ་སྐྱེས་པ་ནས་ས་ག་ལ་བྱིན་པ་རྒྱལ་པོ་དང་བློན་པོ་དང་སྐྱེ་བོ་
མང་པོས་ཀྱང་ཤེས་ན་ངས་ཁྱོད་ད་ཇི་ལྟར་གནང་། བདག་ཅག་ཉེ་དུ་རྣམས་བཙོན་
རར་བཅུག་སྟེ་འཆི་བར་འདོད་དམ། སང་བག་མར་འགྲོ་བར་གྱིས་ཤིག་ཅེས་བསྒོ་
བ་དང༌། དེ་བརྩོན་པས་ལམ་ཡིད་ལ་བྱེད་པ་བསྒོམས་ཀྱང་འདོད་པ་དང་བྲལ་
བར་བྱ་བའི་ཐབས་མ་རྙེད་དོ། །དེ་བཅོམ་ལྡན་འདས་ཀྱིས་མཁྱེན་ནས་འཛུམ་པ་
མཛད་པས་ཞལ་ནས་འོད་ཟེར་སྔོ་སེར་དཀར་དམར་བྱུང་སྟེ། འོག་ཏུ་སོང་བས་
དམྱལ་བ་ཚ་གྲང་གི་སྡུག་བསྔལ་ཞི་བར་བྱས། བདག་ཅག་ཤི་འཕོས་སམ་སྙམ་
མོ། །དེ་དག་དད་པ་བསྐྱེད་པའི་ཕྱིར་དུ་སྟོན་པས་སྤྲུལ་པ་བཏང་བ་མཐོང་སྟེ།
འདིའི་མཐུའོ་སྙམ་དུ་དད་ནས་ཤི་འཕོས་ཏེ་ལྷ་མིར་སྐྱེས། སྟེང་དུ་སོང་བ་རྣམས་
རྒྱལ་ཆེན་རིས་བཞི་ནས་འོག་མིན་གྱི་བར་དུ་སོང་སྟེ། མི་རྟག་སྡུག་བསྔལ་སྟོང་
བདག་མེད་ཀྱི་སྒྲ་འབྱིན་ཅིང་། བརྩམ་པར་བྱ་ཞིང་དབྱུང་བར་བྱ། །སངས་རྒྱས་
བསྟན་ལ་འཇུག་པར་བྱ། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་
རྣམས་གཞོམ་པར་བྱ། །གང་ཞིག་ཆོས་འདུལ་འདི་ཉིད་ལས། །བག་ཡོད་པར་ནི་
སྤྱོད་གྱུར་པ། །སྐྱེ་བའི་འཁོར་བ་རབ་སྤངས་ནས། །སྡུག་བསྔལ་ཐ་མར་བྱེད་པར་
འགྱུར། །ཞེས་བསྒྲགས་ནས། འོད་ཟེར་གྱིས་སྟོང་གསུམ་བསྐོར་ཏེ་བཅོམ་ལྡན་
འདས་ཀྱི་ཕྱི་བཞིན་འབྲང་ཞིང་འོང་ངོ༌། །དེ་ལ་འདས་པ་ལུང་སྟོན་པར་བཞེད་ན་
སྣམ་ལོགས་སུ། མ་འོངས་པ་རྣམས་མདུན་དུ། དམྱལ་བ་ཞབས་མཐིལ་དུ། བྱོལ་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སོང་རྟིང་པར། ཡི་དྭགས་ཞབས་ཀྱི་མཐེ་བོང་དུ། མི་པུས་མོ་གཉིས་སུ། སྟོབས་
ཀྱི་འཁོར་ལོས་སྒྱུར་བ་ ཕྱག་གཡོན་པའི་མཐིལ་དུ། འཁོར་ལོས་སྒྱུར་བ་ཕྱག་
གཡས་ པའི་ མཐིལ་དུ། ལྷ་ ལྟེ་བར། ཉན་ཐོས་ཞལ་དུ། རང་རྒྱལ་ མཛོད་ སྤུར།།
སངས་རྒྱས་སུ་ལུང་སྟོན་པར་བཞེད་ན་གཙུག་ཏོར་དུ་མི་སྣང་བར་འགྱུར་རོ། །
འོད་ཟེར་དེ་བཅོམ་ལྡན་འདས་ལ་ལན་གསུམ་བསྐོར་ནས་ཞལ་དུ་མི་སྣང་བར་
གྱུར་ཏོ། །ཀུན་དགའ་བོས་དེའི་རྒྱུ་ཞུས་པས། ཆོས་སྦྱིན་མ་འཕྲིན་གྱིས་དགེ་ཚུལ་
མ་དང་དགེ་སློབ་མར་གྱུར་ནས། དེ་སང་བག་མར་གཏོང་འདོད་དེ། དེ་ནི་ཁྱིམ་དུ་
གནས་པའི་སྐབས་མེད་དེ། དེ་ཕྱིར་མི་འོང་བ་དང་དགྲ་བཅོམ་པར་འགྱུར་རོ།
ཁྱོད་སོང་ལ་དགེ་སློང་མ་རྣམས་ལ་ཨུཏྤ་ལའི་མདོག་འཕྲིན་པར་བཏང་ནས་དེ་ལ་
ཚངས་སྤྱོད་ཉེར་གནས་ཀྱི་སྡོམ་པ་བྱིན་ཅིག །དེས་སོང་སྟེ་དེ་རྣམས་ལ་བསྒོ་ནས།
དེ་རྣམས་ཀྱིས་ཨུཏཱ་ལའི་མདོག་འཕྲིན་པར་བཏང་སྟེ། ཁྱོད་ལ་ཚངས་སྤྱོད་ཉེར་
གནས་ཀྱི་སྡོམ་པ་གནང་གིས་ད་ཁྱོད་བསྙེན་པར་རྫོགས་པར་བྱའོ་ཞེས་བརྗོད་
ཅིང་ཆོས་བཤད་པ་ཐོས་མ་ཐག་ཏུ་དེས་ཕྱིར་མི་འོང་ཐོབ་ནས་རྫུ་འཕྲུལ་བསྒྲུབས་
སོ། །དེ་ནས་ཨུཏྤ་ལའི་མདོག་སོང་ནས། སྟོན་པ་ལ་གསོལ་བ་དང་། ཀུན་དགའ་
བོ། ཁྱོད་སོང་ལ་དགེ་འདུན་སྡེ་གཉིས་ཀྱི་ཨུཏྤ་ལའི་མདོག་འཕྲིན་པར་ཐོང་ལ་
ཆོས་སྦྱིན་མ་བསྙེན་པར་རྫོགས་པར་གྱིས་ཤིག་ཅེས་བསྒོ་ཞིག །དེས་དགེ་སློང་མ་
རྣམས་ཀྱིས་དགེ་འདུན་སྡེ་གཉིས་ཀ་བསྡུས་ནས་བསྙེན་པར་རྫོགས་པར་བྱས་ཏེ།
ཨུཏྤ་ལའི་མདོག་འཕྲིན་པར་བཏང་ནས་དེས་བསྙེན་པར་རྫོགས་པར་བྱས་སོ་ཞེས་
བརྗོད་ཅིང་། ཆོས་བཤད་པས་དགྲ་བཅོམ་མར་གྱུར་ཏོ། །དེའི་ཚེ་ཕ་མ་ལ་བདག་
གིས་དགྲ་བཅོམ་ཐོབ་ཀྱི་དབྱར་ཁང་དུ་མཆིའོ་ཞེས་ཞུས་པ་དང་། ཕ་མ་གཉིས་
- 180 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
གྲོས་བྱས་ནས། བུ་མོ་དེ་ལྟར་བྱས་ན་བདག་ཅག་ལ་རྒྱལ་པོའི་ཆད་པ་འོང་གི །དེ་
ལ་རིམ་པ་བཞིན་དུ་བྱས་ཏེ། བཅོམ་ལྡན་འདས་དང་ལྷན་ཅིག་སོང་ཞིག །དེས་
སྨྲས་པ། ལེགས་ཀྱིས་དེ་ལྟར་བྱའོ། །དེ་ནས་ཁྱིམ་བདག་བྱིན་པས་བཅོམ་ལྡན་
འདས་དགེ་འདུན་དང་བཅས་པ་ཡང་ཁྱིམ་དུ་སྤྱན་དྲངས། རི་དྭགས་སྒྲ་ལའང་
ཆོས་སྦྱིན་མ་ཁྱིམ་དུ་གནས་སུ་མི་བཏུབ་ཀྱིས་ནན་གྱིས་ལོངས་ཤིག་ཅེས་སྤྲིངས་
སོ། །རི་དྭགས་སྒྲས་ཀྱང་རྒྱལ་པོ་གསལ་རྒྱལ་ལ་གསོལ་ནས་སྟོན་མོའི་སྟ་གོན་
ཆེར་བྱས་སོ། །དེ་ནས་ཁྱིམ་བདག་བྱིན་པས་སྟོན་པ་འཁོར་བཅས་བསོད་སྙོམས་
བསོད་པས་ཚིམས་པར་བྱས་ཏེ་སྟོན་པའི་སྤྱན་སྔར་ཆོས་ཉན། རི་དྭགས་སྒྲ་འཁོར་
བཅས་ཀྱང་བག་མ་བླང་བའི་ཕྱིར་དེའི་སྒོ་དྲུང་ན་འཁོད་དོ། །སྟོན་པས་དེ་རྣམས་
ལ་ཆོས་བཤད་མགུ་བར་བྱས་ཏེ་བཞེངས་པའི་ཕྱི་བཞིན་ཆོས་སྦྱིན་མའང་སོང་བ་
དང༌། ཁྱེའུ་ས་གས་འཕྲལ་ལ་དཔུང་པ་བརྐྱངས་ཏེ་ཆོས་སྦྱིན་མའི་ལག་པ་ནས་
གཟུང་བར་བརྩམས་པ་དང་། ཆོས་སྦྱིན་མ་སེམས་ཅན་གྲངས་མེད་པས་མཐོང་
བཞིན་དུ་ངང་པའི་རྒྱལ་པོ་འདབ་མ་བརྐྱངས་པ་བཞིན་དུ་ནམ་མཁའ་ལ་འཕུར་ཏེ་
ཆོ་འཕྲུལ་བསྟན་པ་དང་། དེ་དག་ངོ་མཚར་ཆེ་ནས་ཕྱག་བཙལ་ཏེ། སྲིང་མོ་འདི་
འདྲ་བའི་ཡོན་ཏན་ཐོབ་ནས་འདོད་ཆགས་ལ་སྤྱོད་པ་གནས་མ་ཡིན་ཏེ་བཟོད་པར་
གསོལ་ལོ། །དེ་ནས་ཆོས་སྦྱིན་མས་ནམ་མཁའ་ལས་བབས་ཏེ་སྐྱེ་བོ་རྣམས་ལ་
ཆོས་བཤད་པས་ཁ་ཅིག་གིས་རྒྱུན་ཞུགས། ཕྱིར་འོང་། ཕྱིར་མི་འོང་། དགྲ་བཅོམ་
ཐོབ། ཁ་ཅིག་ཉན་ཐོས། རང་སངས་རྒྱས། བླ་ན་མེད་པའི་ བྱང་ཆུབ་ཏུ་སེམས་
བསྐྱེད། འཁོར་ཕལ་ཆེར་སངས་རྒྱས་ལ་གཞོལ། ཆོས་ལ་འབབ། དགེ་འདུན་ལ་
བབ་པར་བཀོད་དོ། །དེ་ནས་སྟོན་པའི་སྤྱན་སྔར་སོང་བ་དང་། སྟོན་པས་ཆོས་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྦྱིན་མ་དགེ་སློང་མ་ཆོས་སྨྲ་བའི་ནང་ནས་མཆོག་ཏུ་ལུང་བསྟན་ཏོ། །འདུལ་བ་
འཛིན་པ་གཏོགས་པ་ལྔས་མཐའ་འཁོབ་ཀྱི་མི་རྣམས་དང༌། བཅུའི་ཚོགས་ཀྱིས་
དབུས་ཀྱི་མི་རྣམས་བསྙེན་པར་རྫོགས་ཚུལ་ནི་འོག་ཏུ་འཆད་ཅིང་། དགེ་འདུན་སྡེ་
གཉིས་ལས་བསྙེན་པར་རྫོགས་པའི་ཚུལ་ནི་སྔར་དགེ་སློང་མའི་སྡོམ་པ་བཤད་
པའི་སྐབས་སུ་བཤད་པ་ལྟར་རོ། །
གཉིས་པ་ད་ལྟར་གྱི་ཆོ་ག་ཉེས་མེད་ཕུན་ཚོགས་ཀྱི་སྒོ་ནས་དགེ་སློང་གི་
སྡོམ་པ་ཇི་ལྟར་ལེན་ཚུལ་ནི། བདག་ཅག་གི་སྟོན་པ་བཅོམ་ལྡན་འདས་མངོན་
པར་རྫོགས་པར་སངས་རྒྱས་ནས་རིང་པོ་མ་ལོན་པ་ན་ཕལ་ཆེར་དགེ་སློང་ཚུར་
ཤོག་ཚངས་པར་སྤྱད་ པ་ སྤྱོད་ཅིག་ཅེས་ གསུངས་ པ་ ཙམ་གྱིས་བསྙེན་རྫོགས་
མཛད་པས་གཞན་དག་གི་གན་དུ་རབ་ཏུ་འབྱུང་བར་འདོད་པ་འོངས་པ་རྣམས་
ཀྱང་སྟོན་པའི་དྲུང་དུ་ཁྲིད་ནས་ཚུར་ཤོག་གིས་བསྙེན་པར་རྫོགས་པར་མཛད་
དོ། །དགེ་སློང་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་པ་ན། དེས་དེ་
ཁྲིད་ནས་སྟོན་པའི་སྤྱན་སྔར་སོང་བ་དང་ལམ་དུ་ཤི་ནས་རབ་ཏུ་འབྱུང་བ་དང་
བསྙེན་པར་རྫོགས་པའི་བར་ཆད་དུ་གྱུར་པའི་སྐབས་དེ་སྟོན་པ་ལ་གསོལ་བ་དང༌།
སྟོན་པས། ཀྱེ་མ་ངའི་ཉན་ཐོས་ཐག་རིང་པོ་ནས་འོངས་པ་རྣམས་ངལ་བར་འགྱུར་
སྙམ་དུ་དགོངས་ཏེ། དེང་ནས་དགེ་འདུན་གྱིས་རབ་ཏུ་དབྱུང་བ་དང་བསྙེན་པར་
རྫོགས་པར་བྱ་བར་གནང་ངོ་ཞེས་བཀའ་སྩལ་ཏེ། ཇི་ལྟར་བྱ་བ་མ་ཤེས་པར་ཞུས་
པས་རབ་ཏུ་འབྱུང་བར་འདོད་པ་འོངས་ན་དགེ་འདུན་ཐམས་ཅད་འདུས་པ་ན་
ཞེས་སོགས་ཆོ་ག་དང་བཅས་པ་གསུངས་སོ། །དེ་ལྟར་སྔོན་ཆོག་གིས་བསྙེན་པར་
རྫོགས་པ་དག་མཁན་སློབ་མེད་པས་ལེགས་པར་མ་སྦྱངས་པ་དང་། ལེགས་པར་
- 182 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མ་བགོས་པ་དང༌། སྒྲ་མཐོན་པོ་དང་། སྒྲ་ཆེན་པོ་དང་། རྒོད་བག་གི་སྤྱོད་ལམ་
གྱིས་བྲམ་ཟེ་དང་ཁྱིམ་བདག་གིས་ཁྱིམ་དུ་ཟས་དང་སྲན་ཚོད་སློང་བ་དང་སློང་དུ་
འཇུག་ཅིང་། བསྟན་པ་དང་འགལ་བར་བྱེད་པས་མུ་སྟེགས་ཅན་རྣམས་སྨོད་པ་
དང༌། ཕྱར་ཁ་གཏོང་བ་དང་། ཁ་ཟེར་བར་བྱེད་དོ། །ནད་པ་ཞིག་ཀྱང་ནད་གཡོག་
མེད་པས་ཤི་བའི་སྐབས་དེ་སྟོན་པ་ལ་ཞུས་པས། སྟོན་པས་ངས་ཉན་ཐོས་རྣམས་
གཅིག་གིས་གཅིག་བསྡུ་བའི་ཕྱིར་དང༌། ནད་པ་རྣམས་ལ་རིམ་གྲོ་བྱ་བའི་ཕྱིར་
མཁན་པོ་དང་སློབ་དཔོན་དག་གིས་རབ་ཏུ་དབྱུང་བ་དང་བསྙེན་པར་རྫོགས་པར་
བྱ་བར་གནང་ངོ་ཞེས་བཀའ་སྩལ་ཏེ་ད་ལྟར་གྱི་ཆོ་ག་འདི་གནང་ལ། ད་ལྟར་གྱི་ཆོ་
ག་ཉེས་མེད་ཕུན་ཚོགས་ཀྱི་སྒོ་ནས་བསྙེན་པར་རྫོགས་པར་བྱེད་པ་ལ་མཁན་སློབ་
ལ་ངེས་པར་བརྟེན་དགོས་ཤིང་། མཁན་པོ་ཡང་གང་རུང་རུང་གིས་མི་ཆོག །
བསྙེན་པར་རྫོགས་ནས་སྡོམ་རྒྱུན་བར་མ་ཆད་དུ་ལོ་བཅུ་ལོན་པ་དང༌། འདུལ་
བའི་སྡེ་སྣོད་ཀྱི་ཚིག་དོན་རྣམས་ཤེས་ཤིང་དགག་སྒྲུབ་གནང་གསུམ་གྱི་བཅས་
མཚམས་རྣམས་སྲུང་ཚུལ་ཤེས་ལ། ཤེས་པ་ལྟར་དུ་ལག་ལེན་དུ་བྱེད་པ་སོགས་
ཡོན་ཏན་མང་པོ་དང་ལྡན་པ་ཞིག་དགོས་པར་གསུངས་ཏེ། མཁན་པོ་དང་ལས་ཀྱི་
སློབ་དཔོན་དང་ གནས་ ཀྱི་ བླ་མར་འོས་པའི་ཡོན་ཏན་རྣམས་མདོར་བསྡུ་ན།
བཙུན་ པའི་ ཡན་ ལག །བརྟན་ པའི་ ཡན་ ལག །མཁས་ པའི་ ཡན་ ལག །ཕན་
འདོགས་ཀྱི་ཡན་ལག་བཞི་དང་ལྡན་པ་ཞིག་དགོས་པར་གསུངས་ཏེ། དེའི་ཡན་
ལག་གཞན་རྣམས་སྔར་དགེ་ཚུལ་གྱི་སྐབས་སུ་བཤད་ཟིན་ལ། མཁས་པའི་ཡན་
ལག་ཏུ་ལྔ་ཕྲུགས་དང་ལྡན་པ་ཞིག་དགོས་པར་གསུངས་ཏེ། དེའི་ཚུལ་ནི་འདུལ་
བ་ལུང་གཞིའི་བར་སྡོམ་ལས། ལོ་བཅུ་ལོན་དང་འཛིན་དང་མཁས། །རིག་དང་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གསལ་དང་འཛིན་འཇུག་དང་། །སློབ་དང་སློབ་འཇུག་རྣམ་པ་གཉིས། །ཕུན་སུམ་
ཚོགས་གཉིས་རྣམ་པ་གསུམ། །སློབ་དང་མི་སློབ་བྱུང་ཤེས་དང་། །གནས་འཆའ་
འཆར་འཇུག་ལྟུང་བ་ཤེས། །ལྷོ་ཡི་རི་ལ་རྒྱུ་བ་ཡི། །སྡེ་ཚན་ཡང་དག་བསྡུས་པ་
ཡིན། །ཞེས་གསུངས་པ་ལྟར། ལྔ་ ཕྲུགས་ཉི་ཤུ་རྩ་གཅིག་ལས་གང་ཡང་རུང་བ་
དང་ལྡན་པ་ཞིག་ངེས་པར་དགོས་པར་གསུངས་ལ། ལྔ་ཕྲུགས་ཉི་ཤུ་རྩ་གཅིག་ནི།
ལོ་བཅུ་ལོན་ པའི་ ལྔ་ ཕྲུགས། སྡེ་སྣོད་ གསུམ་ འཛིན་ པའི་ ལྔ་ ཕྲུགས། སྡེ་སྣོད་
གསུམ་ལ་མཁས་པའི་ལྔ་ཕྲུགས། སྡེ་སྣོད་གསུམ་རིག་པའི་ལྔ་ཕྲུགས། སྡེ་སྣོད་
གསུམ་གསལ་བའི་ལྔ་ཕྲུགས། སྡེ་སྣོད་གསུམ་འཛིན་དུ་འཇུག་པའི་ལྔ་ཕྲུགས།
བསླབ་པ་གསུམ་ལ་སློབ་པའི་ལྔ་ཕྲུགས། གཞན་བསླབ་པ་གསུམ་ལ་སློབ་ཏུ་
འཇུག་པའི་ལྔ་ཕྲུགས། ལྷག་པའི་སྤྱོད་པ་སོགས་ལ་སློབ་པའི་ལྔ་ཕྲུགས། ལྷག་
པའི་སྤྱོད་པ་སོགས་ལ་གཞན་སློབ་ཏུ་འཇུག་པའི་ལྔ་ཕྲུགས། དད་སོགས་ཕུན་
སུམ་ཚོགས་པའི་ལྔ་ཕྲུགས། ཚུལ་ཁྲིམས་སོགས་ཕུན་སུམ་ཚོགས་པའི་ལྔ་ཕྲུགས།
དྲན་ལྡན་གྱི་ལྔ་ཕྲུགས། ནང་དུ་འཇོག་པའི་ལྔ་ཕྲུགས། མཉམ་པར་བཞག་པའི་ལྔ་
ཕྲུགས། སློབ་པའི་ལྔ་ཕྲུགས། མི་སློབ་པའི་ལྔ་ ཕྲུགས། བྱུང་ཤེས་ཀྱི་ལྔ་ཕྲུགས།
གནས་འཆའ་བའི་ལྔ་ཕྲུགས། གནས་ འཆར་ གཞུག་ནུས་པའི་ ལྔ་ ཕྲུགས། ལྟུང་
ཤེས་ཀྱི་ལྔ་ཕྲུགས་རྣམས་སོ། །
དང་པོ་ལོ་བཅུ་ལོན་པའི་ལྔ་ཕྲུགས་ནི། བསྙེན་པར་རྫོགས་ནས་ལོ་བཅུ་
ལོན་ པའམ་ ལྷག་ པ་ དང་། ལྷན་ ཅིག་ གནས་ པ་ དང་ ཉེ་ གནས་རྣམས་ ཀྱི་ནད་
གཡོག་བྱེད་དམ་བྱེད་དུ་འཇུག་ནུས་པ་དང༌། ལྷན་ཅིག་གནས་པ་དང་ཉེ་གནས་
རྣམས་ལ་འགྱོད་པ་སྐྱེས་པ་སེལ་ཏམ་སེལ་དུ་འཇུག་ནུས་པ་དང་
། ལྷན་ཅིག་
- 184 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གནས་པ་དང་ཉེ་གནས་རྣམས་ལ་སྡིག་པ་ཅན་གྱི་ལྟ་བའི་རྣམ་པ་བྱུང་བ་སྤོང་དུ་
འཇུག་ནུས་པ་དང་ཕྱོགས་གང་དུ་ལྷན་ཅིག་གནས་པ་དང་ཉེ་གནས་རྣམས་མངོན་
པར་མི་དགའ་ན་དེ་འདོར་བའམ་འདོར་དུ་འཇུག་ནུས་པ་ལྔ་དང་ལྡན་པའོ། །
གཉིས་པ་སྡེ་སྣོད་གསུམ་འཛིན་པའི་ལྔ་ཕྲུགས་ནི། ཚུལ་ཁྲིམས་དང་ལྡན་
པ་དང་། མང་དུ་ཐོས་པ་དང་། མདོ་སྡེ་འཛིན་པ་དང་། འདུལ་བ་འཛིན་པ་དང་།
མ་མོ་འཛིན་པ་ལྔ་དང་ལྡན་པ་སྟེ། །བསྙེན་པར་རྫོགས་ནས་ལོ་བཅུ་ལོན་པའི་སྟེང་
དུ་ཡོན་ཏན་ལྔ་པོ་དེ་དང་ལྡན་པའོ། །གསུམ་པ་སྡེ་སྣོད་གསུམ་ལ་མཁས་པའི་ལྔ་
ཕུགས་ནི། ཚུལ་ ཁྲིམས་ དང༌ ལྡན་ པ་ དང་། མང་ དུ་ ཐོས་ པ་ དང་། མདོ་སྡེ་ ལ་
མཁས་པ་དང་། འདུལ་བ་ལ་མཁས་པ་དང་། མ་མོ་ལ་མཁས་པ་ལྔ་དང་ལྡན་པ་
སྟེ། བསྙེན་པར་རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་
པའོ། །བཞི་པ་སྡེ་སྣོད་གསུམ་རིག་པའི་ལྔ་ཕྲུགས་ནི། ཚུལ་ཁྲིམས་དང་ལྡན་པ་
དང་། མང་དུ་ཐོས་པ་དང་། མདོ་སྡེའི་སྡེ་སྣོད་ཀྱི་དོན་རིག་ནས་དགོངས་འགྲེལ་
རྩོམ་ནུས་པ་དང༌། འདུ་བའི་སྡེ་སྣོད་ཀྱི་དོན་རིག་ནས་དགོངས་འགྲེལ་རྩོམ་ནུས་
པ་དང་། མངོན་པའི་སྡེ་སྣོད་ཀྱི་དོན་རིག་ནས་དགོངས་འགྲེལ་རྩོམ་ནུས་པ་ལྔ་སྟེ།
བསྙེན་པར་རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་
པའོ། །ལྔ་པ་སྡེ་སྣོད་གསུམ་གསལ་བའི་ལྔ་ཕྲུགས་ནི། ཚུལ་ཁྲིམས་དང་ལྡན་པ་
དང་། མང་ དུ་ ཐོས་ པ་ དང་། རང་ གིས་ མདོ་ སྡེའི་ སྡེ་ སྣོད་ ཀྱི་ དགོངས་ འགྲེལ་
བརྩམས་པ་དེ་གཞན་ལ་གསལ་བར་སྟོན་ནུས་པ་དང་། འདུལ་བའི་སྡེ་སྣོད་ཀྱི་
དགོངས་འགྲེལ་བརྩམས་པ་དེ་གཞན་ལ་གསལ་བར་སྟོན་ནུས་པ་དང་། མངོན་
པའི་སྡེ་སྣོད་ཀྱི་དགོངས་འགྲེལ་བརྩམས་པ་དེ་གཞན་ལ་གསལ་བར་སྟོན་ནུས་པ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལྔ་སྟེ། བསྙེན་པར་རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་
ལྡན་ པའོ། །དྲུག་ པ་ སྡེ་ སྣོད་ གསུམ་ འཛིན་ དུ་ འཇུག་ པའི་ ལྔ་ ཕྲུགས་ནི། ཚུལ་
ཁྲིམས་དང་ལྡན་པ་དང་། མང་དུ་ཐོས་པ་དང་། ལྷན་ཅིག་གནས་པ་དང་ཉེ་གནས་
རྣམས་མདོ་སྡེ་འཛིན་དུ་འཇུག་ནུས་པ་དང་། འདུལ་བ་འཛིན་དུ་འཇུག་ནུས་པ་
དང༌། མ་མོ་འཛིན་དུ་འཇུག་ནུས་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་
པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །བདུན་པ་བསླབ་པ་གསུམ་ལ་སློབ་
པའི་ལྔ་ཕྲུགས་ནི། ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་། ལྷག་པའི་
ཚུལ་ཁྲིམས་ཀྱི་བསླབ་པ་ལ་སློབ་པ་དང་། ལྷག་པའི་སེམས་ཀྱི་བསླབ་པ་ལ་སློབ་
པ་དང༌། ལྷག་པའི་ཤེས་རབ་ཀྱི་བསླབ་པ་ལ་སློབ་པ་ལྔ་སྟེ། བསྙེན་པར་རྫོགས་
ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །བརྒྱད་པ་གཞན་
བསླབ་པ་གསུམ་ལ་སློབ་ཏུ་འཇུག་པའི་ལྔ་ཕྲུགས་ནི། ཚུལ་ཁྲིམས་དང་ལྡན་པ་
དང༌། མང་དུ་ཐོས་པ་དང༌། ལྷན་ཅིག་གནས་པ་དང་ཉེ་གནས་རྣམས་ལྷག་པའི་
ཚུལ་ཁྲིམས་ཀྱི་བསླབ་པ་ལ་སློབ་ཏུ་འཇུག་ནུས་པ་དང་། ལྷག་པའི་སེམས་ཀྱི་
བསླབ་པ་ལ་སློབ་ཏུ་འཇུག་ནུས་པ་དང་། ལྷག་པའི་ཤེས་རབ་ཀྱི་བསླབ་པ་ལ་
སློབ་ཏུ་འཇུག་ནུས་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་པའི་སྟེང་དུ་
ཡོན་ཏན་ལྔ་པོ་དེ་དང་ལྡན་པའོ། །དགུ་པ་ལྷག་པའི་སྤྱོད་པ་སོགས་ལ་སློབ་པའི་
ལྔ་ཕྲུགས་ནི། ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང༌། ལྷག་པའི་སྤྱོད་
པ་ལ་སློབ་པ་དང་། ལྷག་པའི་འདུལ་བ་ལ་སློབ་པ་དང་། ལྷག་པའི་སོ་སོར་ཐར་
པ་ལ་སློབ་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་
ལྔ་པོ་དེ་དང་ལྡན་པའོ། །ལྷག་པའི་སྤྱོད་པ་ཞེས་པ་ནི། ལྷག་པ་མྱང་འདས་ཀྱི་ཆེད་
- 186 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དུ་འགྲོ་འཆག་ཉལ་འདུག་གི་སྤྱོད་ལམ་ཐམས་ཅད་འདུལ་བ་ནས་བཤད་པ་ལྟར་
བྱེད་པའོ། །ལྷག་པའི་འདུལ་བ་ཞེས་པ་ནི། ལྷག་པ་ཚུལ་ཁྲིམས་ཀྱི་བསླབ་པ་གཙོ་
བོར་སྟོན་པའི་འདུལ་བ་ལུང་སྡེ་བཞི་ལ་སློབ་པའོ། །ལྷག་པའི་སོ་སོར་ཐར་པ་ནི་
ལྷག་པ་ཚུལ་ཁྲིམས་ཀྱི་བསླབ་པ་སྟོན་པའི་འདུལ་བ་ལུང་ཐམས་ཅད་ཀྱི་རྩ་བ་སོ་
ཐར་གྱི་མདོ་ལ་སློབ་པ་སྟེ། ལྔ་ཕྲུགས་འདི་ནི་འདུལ་བ་ལ་མཁས་པ་གཙོ་བོར་
སྟོན་ པའི་ ལྔ་ ཕྲུགས་སོ། །བཅུ་ པ་ལྷག་ པའི་ སྤྱོད་ པ་ སོགས་ལ་གཞན་སློབ་ཏུ་
འཇུག་པའི་ལྔ་ཕྲུགས་ནི། ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་།
ལྷན་ཅིག་གནས་པ་དང་ཉེ་གནས་རྣམས་ལྷག་པའི་སྤྱོད་པ་ལ་སློབ་ཏུ་འཇུག་ནུས་
པ་དང་། ལྷག་པའི་འདུལ་བ་ལ་སློབ་ཏུ་འཇུག་ནུས་པ་དང་། ལྷག་པའི་སོ་སོར་
ཐར་པ་ལ་སློབ་ཏུ་འཇུག་ནུས་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་པའི་
སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྷག་པའི་སྤྱོད་པ་སོགས་ཀྱི་དོན་ནི་སྔར་
བཤད་པ་ལྟར་རོ། །བཅུ་གཅིག་པ་དད་སོགས་ཕུན་སུམ་ཚོགས་པའི་ལྔ་ཕྲུགས་ནི།
དད་པ་ཕུན་སུམ་ཚོགས་པ་དང་། ཚུལ་ཁྲིམས་ཕུན་སུམ་ཚོགས་པ་དང་། ཐོས་པ་
ཕུན་སུམ་ཚོགས་ པ་དང༌། གཏོང་བ་ ཕུན་ སུམ་ཚོགས་ པ་དང༌། ཤེས་ རབ་ཕུན་
སུམ་ཚོགས་པ་ལྔ་སྟེ། བསྙེན་པ་རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་
པོ་དེ་དང་ལྡན་པའོ། །བཅུ་གཉིས་པ་ཚུལ་ཁྲིམས་སོགས་ཕུན་སུམ་ཚོགས་པའི་ལྔ་
ཕྲུགས་ནི། ཚུལ་ཁྲིམས་ཕུན་སུམ་ཚོགས་པ་དང་། ཏིང་ངེ་འཛིན་ཕུན་སུམ་ཚོགས་
པ་དང་། ཤེས་རབ་ཕུན་སུམ་ཚོགས་པ་དང༌། རྣམ་པར་གྲོལ་བ་ཕུན་སུམ་ཚོགས་
པ་དང༌། རྣམ་ པར་ གྲོལ་བ་ཤེས་པ་དང་མཐོང་བ་ཕུན་སུམ་ཚོགས་པ་ལྔ་ སྟེ།
བསྙེན་པར་རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའོ། །བཅུ་གསུམ་པ་དྲན་ལྡན་གྱི་ལྔ་ཕྲུགས་ནི། ཚུལ་ཁྲིམས་དང་ལྡན་པ་དང་།
མང་དུ་ཐོས་པ་དང་། བརྩོན་འགྲུས་བརྩམས་པ་དང་། ཤེས་ རབ་ དང་ ལྡན་ པ་
དང༌། དྲན་པ་དང་ལྡན་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་པའི་སྟེང་
དུ་ཡོན་ཏན་ལྔ་པོ་དེ་དང་ལྡན་པའོ། །བཅུ་བཞི་པ་ནང་དུ་འཇོག་པའི་ལྔ་ཕྲུགས་ནི།
ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་། བརྩོན་འགྲུས་བརྩམས་པ་
དང༌། ཤེས་རབ་དང་ལྡན་པ་དང་། ནང་དུ་ཡང་དག་པར་བཞག་པ་ལྔ་སྟེ། བསྙེན་
པར་རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྔ་
ཕྲུགས་འདི་ནི་ཚོགས་ལམ་པའི་ཡོན་ཏན་གཙོ་བོར་སྟོན་པའི་ལྔ་ཕྲུགས་སོ། །བཅོ་
ལྔ་པ་མཉམ་པར་བཞག་པའི་ལྔ་ཕྲུགས་ནི། ཚུལ་ཁྲིམས་དང་ལྡན་པ་དང་། མང་
དུ་ཐོས་པ་དང་། བརྩོན་འགྲུས་བརྩམས་པ་དང༌། ཤེས་རབ་དང་ལྡན་པ་དང་།
མཉམ་པར་བཞག་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་པའི་སྟེང་དུ་
ཡོན་ཏན་ལྔ་པོ་དེ་དང་ལྡན་པའོ། །ལྔ་ཕྲུགས་འདི་ནི་སྦྱོར་ལམ་པའི་ཡོན་ཏན་གཙོ་
བོར་སྟོན་པའི་ལྔ་ཕྲུགས་སོ། །བཅུ་དྲུག་པ་སློབ་པའི་ལྔ་ཕྲུགས་ནི། སློབ་པའི་ཚུལ་
ཁྲིམས་ཀྱི་ཕུང་པོ་དང་ལྡན་པ་དང༌། སློབ་པའི་ཏིང་ངེ་འཛིན་གྱི་ཕུང་པོ་དང་ལྡན་
པ་དང་། སློབ་པའི་ཤེས་རབ་ཀྱི་ཕུང་པོ་དང་ལྡན་པ་དང་། སློབ་པའི་རྣམ་པར་
གྲོལ་བའི་ཕུང་པོ་དང་ལྡན་པ་དང༌། སློབ་པའི་རྣམ་པར་གྲོལ་བ་ཤེས་པ་དང་
མཐོང་བའི་ཕུང་པོ་དང་ལྡན་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་པའི་
སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྔ་ཕྲུག་འདི་ནི་སློབ་པ་འཕགས་པའི་
ཡོན་ཏན་དང་ལྡན་པའི་ལྔ་ཕྲུགས་སོ། །བཅུ་བདུན་པ་མི་སློབ་པའི་ལྔ་ཕྲུགས་ནི།
མི་སློབ་པའི་ཚུལ་ཁྲིམས་ཀྱི་ཕུང་པོ་དང་ལྡན་པ་དང་། མི་སློབ་པའི་ཏིང་ངེ་འཛིན་
188 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གྱི་ཕུང་པོ་དང་ལྡན་པ་དང༌། མི་སློབ་པའི་ཤེས་རབ་ཀྱི་ཕུང་པོ་དང་ལྡན་པ་དང་།
མི་སློབ་པའི་རྣམ་པར་གྲོལ་བའི་ཕུང་པོ་དང་ལྡན་པ་དང་། མི་སློབ་པའི་རྣམ་པར་
གྲོལ་བ་ཤེས་པ་དང་མཐོང་བའི་ཕུང་པོ་དང་ལྡན་པ་ལྔ་སྟེ། བསྙེན་པར་རྫོགས་
ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྔ་ཕྲུགས་འདི་ནི་
དགྲ་བཅོམ་པའི་ཡོན་ཏན་དང་ལྡན་པའི་ལྔ་ཕྲུགས་སོ། །བཅོ་བརྒྱད་པ་བྱུང་ཤེས་
ཀྱི་ལྔ་ཕྲུགས་ནི། བྱུང་བ་ཤེས་པ་དང་། བཅས་པ་ཤེས་པ་དང་། རྗེས་སུ་བཅས་པ་
ཤེས་ པ་དང་། བཀག་ པ་ ཤེས་ པ་ དང་། གནང་བ་ཤེས་པ་ལྔ་ སྟེ། བསྙེན་ པར་
རྫོགས་ནས་ལོ་བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྔ་ཕྲུགས་
འདི་ནི་འདུལ་བ་ནས་བཤད་པའི་དགག་སྒྲུབ་གནང་གསུམ་གྱི་བཅས་མཚམས་
ལ་མཁས་པའི་ཡོན་ཏན་དང་ལྡན་པའི་ལྔ་ཕྲུགས་སོ། །བཅུ་དགུ་པ་གནས་འཆའ་
བའི་ལྔ་ཕྲུགས་ནི། བར་དུ་གཅོད་པ་ཤེས་པ་དང་། བར་དུ་གཅོད་པ་མ་ཡིན་པ་
ཤེས་པ་དང་། ཡན་ལག་གཉིས་པོ་དེ་གཞན་ལ་གསལ་བར་སྟོན་ནུས་པའི་སྨྲ་བ་
པོ་ཉིད་དང་། རང་གི་སྤང་བླང་ཇི་ལྟར་བྱེད་པ་བཞིན་དུ་སློབ་མ་སོགས་ལ་བླང་
དོར་རྗེས་སུ་མཐུན་པར་སྟོན་པ་དང་། ལྷན་ཅིག་གནས་པ་དང་ཉེ་གནས་རྣམས་
གཞན་ལ་གནས་འཆར་གཞུག་ནུས་པ་ལྔ་སྟེ། བསྙེན་པར་རྫོགས་ནས་ལོ་བཅུ་
ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྔ་ ཕྲུག་འདི་ནི་འདུལ་བའི་
བཅས་མཚམས་ལ་མཁས་ཤིང་འཁོར་ལ་མ་ཆགས་པའི་ཡོན་ཏན་དང་ལྡན་པའི་
ལྔ་ ཕྲུགས་སོ། །ཉི་ཤུ་ པ་གནས་འཆར་གཞུག་ནུས་པའི་ལྔ་ཕྲུགས་ནི། བར་དུ་
གཅོད་པ་ཤེས་པ་དང༌། བར་དུ་གཅོད་པ་མ་ཡིན་པ་ཤེས་པ་དང་། སྨྲ་བ་པོ་དང་
རྗེས་སུ་སྟོན་པ་དང་། རང་གི་སྤང་བླང་ཇི་ལྟར་བྱེད་པ་བཞིན་དུ་སློབ་མ་སོགས་ལ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བླང་དོར་དེ་རྗེས་སུ་མཐུན་པར་སྟོན་པ་དང༌། ལྷན་ཅིག་གནས་པ་དང་ཉེ་གནས་
རྣམས་རེ་ཞིག་གི་གནས་འཆར་གཞུག་ནུས་པ་ལྔ་སྟེ། བསྙེན་པར་རྫོགས་ནས་ལོ་
བཅུ་ལོན་པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྔ་ཕྲུགས་འདི་ཡང་རང་
ཉིད་འདུལ་བ་ལ་མཁས་ཤིང་འཁོར་ལ་མ་ཆགས་པའི་ལྔ་ཕྲུགས་སོ། །ཉེར་གཅིག་
པ་ལྟུང་ཤེས་ཀྱི་ལྔ་ཕྲུགས་ནི། ལྟུང་བ་ཤེས་པ་དང་། ལྟུང་བ་མ་ཡིན་པ་ཤེས་པ་
དང་། ཡང་བ་ཤེས་པ་དང་། ལྕི་བ་ཤེས་པ་དང་། སོ་སོར་ཐར་པའི་མདོ་འདོན་པ་
དང་རྒྱས་པ་བཀླགས་པ་དང་ཐོན་པ་ལྔ་སྟེ། བསྙེན་པར་རྫོགས་ནས་ལོ་བཅུ་ལོན་
པའི་སྟེང་དུ་ཡོན་ཏན་ལྔ་པོ་དེ་དང་ལྡན་པའོ། །ལྔ་ཕྲུགས་འདི་ནི་འདུལ་བའི་ཚིག་
དོན་གཉིས་ཀ་ལ་མཁས་པའི་ཡོན་ཏན་དང་ལྡན་པའི་ལྔ་ཕྲུགས་སོ། །དེ་ལྟར་
བསྙེན་པར་རྫོགས་པའི་མཁན་པོར་རུང་བ་ལ་རང་ཉིད་བསྙེན་པར་རྫོགས་ནས་
ལོ་བཅུ་ངེས་པར་ལོན་པ་དང༌། འདུལ་བའི་བཅས་མཚམས་ཚུལ་བཞིན་དུ་སྲུང་
བའི་ ཚུལ་ ཁྲིམས་ ལྡན་ པ་ དང༌། འདུལ་བའི་ ཚིག་དོན་ཤེས་པ་སྟེ་ཡོན་ཏན་དེ་
གསུམ་ དང༌ ལྡན་ པ་ཞིག་མེད་རུང་དུ་དགོས་ཀྱི། དེའི་སྟེང་དུ་ ལྔ་ ཕྲུགས་ཉེར་
གཅིག་ལས་གང་ཡང་རུང་བའི་ཡོན་ཏན་ཁྱད་པར་དང་ལྡན་པ་ཞིག་དགོས་སོ། །
བསྙེན་ པར་ རྫོགས་ནས་ལོ་བཅུ་ལོན་ ཡང་ ཚུལ་ ཁྲིམས་ དང་ མི་ལྡན་ པ་ དང་།
འདུལ་བ་མི་ཤེས་པས་ནི་བསྙེན་པར་རྫོགས་པའི་མཁན་པོ་དང་ལས་ཀྱི་སློབ་
དཔོན་དང་གནས་ཀྱི་བླ་མ་བྱར་མི་རུང་ཞིང་། དེ་འདྲ་བ་དེས་ནི་རང་ཉིད་བསྙེན་
པར་རྫོགས་ནས་ལོ་དྲུག་ཅུ་ལོན་ཡང་གཞན་གྱི་མཁན་པོ་སོགས་བྱ་མི་རུང་བར་མ་
ཟད། རང་ཉིད་གཞན་ལ་གནས་མ་བཅས་པར་འདུག་ཏུ་མི་རུང་ཞིང་། དེ་འདྲ་བ་
དེ་ལ་གནས་བརྟན་བྱིས་པ་ཞེས་བརྗོད་དོ། །གཞན་གྱི་མཁན་པོ་བྱེད་པ་ལ་བསྙེན་
- 190 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པར་རྫོགས་ནས་ལོ་བཅུ་ལོན་པ་དང་འདུལ་བ་ཤེས་པ་ཞིག་ངེས་པར་དགོས་པ་
ནི། གཞི་འགྲེལ་ ལས། དེ་ལ་ལོ་བཅུ་ལོན་པ་ཞེས་བྱ་བ་ནི་བསྙེན་པར་རྫོགས་
ནས་ལོ་བཅུ་ལོན་པའམ་ལྷག་པ་སྟེ། དེ་ནི་འདིར་ལྔ་པ་དང་པོའི་ཡན་ལག་དང་པོ་
ཡིན་ཏེ། དེས་འདུལ་བ་ལ་གནས་པའི་དོན་ཉིད་ཀྱང་བསྟན་ཏོ། །ལྔ་པ་ལྷག་མ་
རྣམས་ཀྱི་ནི་ཡུལ་ཡིན་པར་སྟོན་ཏེ། གང་ལ་ལོ་བཅུ་ལོན་པ་ཉིད་དང་། འདུལ་བ་
ལ་གནས་པའི་དོན་ཉིད་གཉིས་པོ་དེ་དག་ཡོད་པ་དེས་ནི་མཁན་པོ་ཉིད་ལ་སོགས་
པ་གསུམ་པོ་དག་བྱ་སྟེ། འདི་ལྟར་དེ་ནི་མཁན་པོ་ཉིད་ལ་སོགས་པ་དག་གི་གཙོ་
བོའི་རྒྱུ་ཡིན་པའི་ཕྱིར་རོ། །སློབ་པ་ཉིད་ལ་སོགས་པའི་ཡན་ལག་ལྷག་མ་ནི་བྱེ་
བྲག་ཏུ་གྱུར་པ་ཉིད་ཡིན་ཏེ། དེ་མེད་ཀྱང་མཁན་པོ་ཉིད་ལ་སོགས་པའི་རྒྱུར་རུང་
བས་དེའི་ཕྱིར་ལོ་བཅུ་ལོན་པ་ཉིད་དང་འདུལ་བ་ལ་གནས་པའི་དོན་ཉིད་ནི་
འདའ་བར་བྱ་བ་མ་ཡིན་པའི་ཡན་ལག་ཡིན་ནོ། །དོན་འདི་བསྟན་པའི་ཕྱིར་དང་
པོར་ལོ་བཅུ་ལོན་པ་ཉིད་སྨོས་སོ། །ཞེས་གསུངས་པ་ལྟར་རོ། །དེ་ལྟ་བུའི་མཁན་
པོ་དང་སློབ་དཔོན་དང་ ཁ་སྐོང་བར་འོས་པའི་དགེ་འདུན་མཚན་ཉིད་ཚང་བ་
ཚོགས་ནས་བསྙེན་པར་རྫོགས་པའི་ལས་བྱ་དགོས་ཀྱི། དེ་དག་ལས་གང་མ་ཚང་
ཡང་ལས་མི་འཆགས་སོ། །དེ་ཡང་བསྙེན་པར་རྫོགས་པའི་ཆོ་ག་རྣམ་པར་དག་པ་
རྒྱལ་བའི་བཀའ་དང་མཐུན་པ་ཞིག་བྱེད་པ་ལ། མཁན་སློབ་གོང་དུ་བཤད་པའི་
མཚན་ཉིད་དེ་ལྟ་བུ་དང་ལྡན་པ་ཞིག་དང་། ལས་ཀྱི་ཁ་སྐོང་དུ་ཚོགས་པའི་དགེ་
སློང་རྣམས་ཀྱང་ཁ་སྐོང་གི་ཆོས་བཅུ་གསུམ་དང་ལྡན་པ་ཞིག་དགོས་ལ། དེའི་ནང་
ནས་འཁྲུལ་བཅས་མིན་པ་ཞེས་པ་ནི་ལས་དངོས་གཞིའི་དུས་སུ་ཉེས་ལྟུང་ཕྲ་མོས་
ཀྱང་མ་གོས་པའི་རྣམ་པར་དག་པ་ཞིག་དགོས་ཞེས་པའི་དོན་ཡིན་ལ། སྤྱིར་ཡུལ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དུས་ཀྱི་དབང་གིས་ཉེས་ལྟུང་ཕྲ་མོས་ཀྱང་མ་གོས་པ་དཀའ་ཡང༌། སྟོན་པ་ཐུགས་
རྗེ་ཅན་དེས་ཐབས་མཁས་ཀྱི་གདམས་ངག་བསྟན་པ་ལྟར་ལྟུང་བ་བཤགས་པར་
འོས་པ་རྣམས་བཤགས། བསྡམ་པར་འོས་པ་རྣམས་བསྡམས། བྱིན་གྱིས་བརླབ་
པར་འོས་པ་རྣམས་བྱིན་གྱིས་བརླབས་ཏེ། ལས་ལ་འདུས་ན་ལས་དངོས་གཞིའི་
དུས་སུ་ཉེས་ལྟུང་གིས་མ་གོས་པའི་རྣམ་དག་ཏུ་འགྱུར་བས་དེ་ལྟར་དུ་བྱ་བ་ཤིན་
ཏུ་གལ་ཆེའོ། །དེའི་ཚུལ་ནི་དགེ་ཚུལ་དང་དགེ་སློང་དུ་སྒྲུབ་པའི་ལས་ཀྱི་ཁུར་ནི་
མཁན་པོ་ལ་བབ་པ་ཡིན་པས་བསྙེན་པར་རྫོགས་པའི་ལས་བྱ་བར་ཕྱོགས་པའི་ཚེ་
མཁན་པོས་ལས་ཀྱི་སློབ་དཔོན་དང་། གསང་སྟེ་སྟོན་པའི་སློབ་དཔོན་དང༌། ཁ་
སྐོང་དུ་འོས་པའི་དགེ་སློང་ཐུགས་མཐུན་ཞིང་ཁ་སྐོང་གི་ཆོས་བཅུ་གསུམ་ཚང་བ་
སོགས་མཚན་ཉིད་དང་ལྡན་པ་ལ་གསོལ་བ་བཏབ་ནས། ལས་གྲལ་དུ་འདུས་མ་
ཐག་གསོ་སྦྱོང་སྔ་མ་ནས་དེའི་བར་ལ་ལྟུང་བ་གང་དང་གང་བྱུང་བ་བཅས་པ་
རྣམས་བཤགས་ཏེ་དག་པར་བྱ། དེ་ནས་ལྟུང་བ་དངོས་གཞི་གང་དང་གང་བྱུང་བ་
བཤགས་པར་འོས་པ་རྣམས་བཤགས་ཏེ་དག་པར་བྱ། བསྡམ་པར་འོས་པ་ཉེས་
པ་ཕྲ་མོ་ཀུན་སློང་དང་བཅས་པ་རྣམས་ཚུལ་བཞིན་དུ་བསྡམས། བཤགས་པར་མི་
ནུས་པའི་ལྟུང་བ་ལྷག་མ་དང་སྤང་ལྟུང་བྱུང་བ་དང་ལྟུང་བ་མིང་རིགས་མི་མཐུན་
པའི་བཤགས་ཡུལ་མ་རྙེད་པ་སོགས་བཤགས་པར་མི་ནུས་པ་ཐམས་ཅད་བྱིན་གྱི་
རླབས་པའི་ཚོགས་བྱིན་གྱིས་བརླབས་ཏེ་རྒྱུད་གཙང་སིང་ངེ་བ་ཞིག་བྱས་ནས་
ལས་བྱ་དགོས་པ་ཡིན་ནོ། །དེ་ལྟར་མ་བྱས་པར་ལས་གྲལ་དུ་ལྟུང་བ་མི་མཐུན་པ་
འདུས་པ་དང་། སྤྱོད་ལམ་མི་མཐུན་པ་དང་། ཆ་ལུགས་མི་མཐུན་པ་དང་། ལྷག་
པར་སྔར་རབ་ཏུ་བྱུང་ནས་ཕམ་པ་འཆབ་བཅས་ཀྱིས་ཉམས་པ་སླར་སྡོམ་པ་
- 192 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བླངས་པའི་ལུགས་སུ་བྱས་པ་དག་གིས་ཁ་སྐོང་བྱས་ན་ལས་མི་འཆགས་པས་
བསྒྲུབ་བྱ་ལ་སྡོམ་པ་མི་སྐྱེ་ལ། གཞན་ཡང་མཁན་པོས་བསྙེན་རྫོགས་ལ་དགོས་
པའི་ཡོ་བྱད་རྣམས་ངེས་པར་ཚང་བར་མ་བྱས་པ་དང༌། མཁན་སློབ་གཉིས་ཀས་
བསྒྲུབ་བྱ་ལ་ངེས་འབྱུང་གི་བསམ་པ་བརྡ་འཕྲོད་ངེས་སུ་མ་བྱས་པ་དང་། ངེས་པ་
ལྔ་བྲལ་དགོས་ཚུལ་བརྡ་འཕྲོད་ངེས་སུ་མ་བྱས་པར་སྐལ་བ་བཟང་བའི་འདུ་ཤེས་
ཀྱིས་སྡོམ་པ་ལེན་པ་མ་གཏོགས་བསླབ་པ་སྲུང་བའི་བསམ་ པ་མེད་པ་དང་།
འགའ་ཞིག་བསྲུང་ལ་འགའ་ཞིག་མི་བསྲུང་སྙམ་པ་ཡོད་པ་དང༌། ཟླ་བའམ་ལོ་
ཙམ་བསྲུང་གི་དེ་ནས་མི་བསྲུང་སྙམ་པ་ཡོད་པ་དང་། རྩ་བ་བཞི་སོགས་བསྲུང་གི་
ཆང་དང་ ཕྱི་དྲོའི་ཁ་ཟས་སོགས་མི་བསྲུང་སྙམ་པ་ ཡོད་ པ་ དང༌། ལས་དངོས་
གཞིའི་དུས་ སུ་མཁན་ པོའི་ མིང་ ཆད་ པ་དང་། བསྒྲུབ་ བྱའི་ མིང་ ཆད་ པ་ དང་།
གསོལ་བཞིའི་ཆོ་ག་ལས་གང་རུང་ཆད་པ་དང་། བསྒྲུབ་བྱས་ཐོབ་དུས་མ་ཤེས་པ་
སོགས་བྱུང་ན་སྡོམ་པ་མི་སྐྱེ་བས། བསྟན་པའི་རྨང་འཛུགས་པའི་སྐབས་འདིར་
ཚུལ་བཞིན་དུ་མ་བྱས་ན་བསྟན་པའི་རྨང་འཇིག་པར་འགྱུར་བས་སྙིང་ནས་བསྟན་
པ་གཅེས་པར་འཛིན་པའི་དམ་པ་རྣམས་ཀྱིས་གང་བྱུང་གི་ཆོག་པར་མི་བྱ་བར་
རྒྱལ་བའི་བཀའ་དང་བསྟུན་ཏེ་རྣམ་པར་དག་པ་ཞིག་མཛད་པ་ཤིན་ཏུ་གལ་
ཆེའོ། །དེ་ལྟར་མཁན་སློབ་དགེ་འདུན་དང་བཅས་པ་མཚན་ཉིད་ཚང་བས་ལས་ཀྱི་
ཆོ་ག་སྦྱོར་དངོས་རྗེས་གསུམ་གྱིས་བསྒྲུབ་བྱ་ལ་སྡོམ་པ་ཐོབ་ངེས་པ་ཞིག་བྱའོ། །
བསྙེན་པར་རྫོགས་པའི་ལས་ཀྱི་ཆོ་ག་ཇི་ལྟར་བྱ་བའི་ཚུལ་ཚང་མ་བྲིས་ན་ཡི་གེ་ཧ་
ཅང་མང་དུ་དོགས་པས་ལས་བརྒྱ་རྩའི་ཆོ་ག་འདུལ་བ་ལུང་གི་དགོངས་པ་རྨ་མེད་
པར་བཀོད་པ་འཕགས་པ་ཡོན་ཏན་འོད་ཀྱི་མཛད་པ་ལས་ཤེས་པར་བྱའོ། ། །
- 193-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གསུམ་པ་དགེ་སློང་གིས་སྡོམ་པ་ངོས་གཟུང་བ་དངོས་གཞི་ནི། ཕམ་པ་
བཞི་དང་ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང་། །ལྟུང་བྱེད་འབའ་ཞིག་
དགུ་བཅུ་དང་། །སོར་བཤགས་བཞི་དང་ཉེས་བྱས་ནི། །བརྒྱ་དང་བཅུ་གཉིས་
བསྡོམས་པ་ཡིས། །ཉིས་བརྒྱ་ལྔ་བཅུ་རྩ་གསུམ་རྣམས། །སྤོང་བར་བྱེད་པ་དགེ་
སློང་ངོ༌། །ཞེས་གསུངས་ཏེ། ད་ལྟར་གྱི་ཆོ་ག་ཉེས་མེད་ཕུན་ཚོགས་ཀྱི་སྒོ་ནས་
བསྙེན་ པར་རྫོགས་ཏེ་ ཕམ་པ་བཞི་དང་། ལྷག་མ་བཅུ་གསུམ་དང་། སྤང་ལྟུང་
སུམ་ཅུ་དང༌། ལྟུང་བྱེད་འབའ་ཞིག་པ་དགུ་བཅུ་དང་། སོར་བཤགས་བཞི་དང༌།
བསླབ་བྱའི་ཉེས་བྱས་བརྒྱ་དང་བཅུ་གཉིས་ཏེ་ཉིས་བརྒྱ་ལྔ་བཅུ་རྩ་གསུམ་པོ་སྤོང་
བར་ཁས་བླངས་པའི་སྡོམ་པ་ནི་དགེ་སློང་གི་སྡོམ་པའོ། །དེ་ལ་ཕམ་པ་བཞི་ནི།
རང་གཞན་གྱི་རྨ་སྒོ་གསུམ་གང་རུང་དུ་བཅུག་རེག་མྱོང་བ་བདག་གིར་བྱེད་པ་མི་
ཚངས་སྤྱོད་ཀྱི་ཕམ་པ་དང་། རིན་ཐང་ཚང་བའི་དངོས་པོ་རྐུའམ་བརྐུར་བཅུག་སྟེ་
ཐོབ་བློ་སྐྱེས་པ་མ་བྱིན་ལེན་གྱི་ཕམ་པ་དང༌། མིའམ་མིར་ཆགས་པ་རང་ངམ་
གཞན་གྱིས་སྦྱོར་བ་གང་ཡང་རུང་བས་བསད་པ་སྲོག་གཅོད་པའི་ཕམ་པ་དང་།
མི་ཆོས་བླ་མའི་ཡོན་ཏན་མ་ཐོབ་བཞིན་དུ་འདུ་ཤེས་བསྒྱུར་ཏེ་བརྗོད་ཚུལ་གང་
ཡང་རུང་བས་ཐོབ་པར་སྨྲ་བ་རྫུན་སྨྲ་བའི་ཕམ་པ་བཞིའོ། །ལྷག་མ་བཅུ་གསུམ་
ནི། རང་གཞན་གྱི་སྦྱོར་བ་གང་ཡང་རུང་བས་ཁུ་བ་འབྱིན་པར་བྱེད་པའི་ལྷག་མ་
དང༌། བུད་ མེད་ ལ་ ཆགས་ སེམས་ ཀྱིས་རེག་ པའི་ ལྷག་ མ་དང་། བུད་ མེད་ ལ་
འཁྲིག་ ཚིག་ སྨྲ་ བའི་ ལྷག་ མ་ དང་། བུད་ མེད་ ལ་ འཁྲིག་ པའི་ བསྙེན་ བཀུར་
བསྔགས་པའི་ལྷག་མ་དང༌། ཕོ་མོ་གཉིས་ཕན་ཚུན་འཕྲིན་གྱི་སྒོ་ནས་སྤྲས་པ་སྤྱན་
བྱེད་པའི་ལྷག་མ་དང༌། དགེ་འདུན་ལ་གནང་བ་མ་གསོལ་བ་དང༌། ཚད་ལས་
- 194 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འདས་པ་དང་། གཞི་མ་དག་པར་ཁང་པ་རྩིག་པར་བྱེད་པའི་ལྷག་མ་དང་། དེ་
འདྲ་བའི་གནས་སུ་ཁང་ཆེན་རྩིག་པའི་ལྷག་མ་དང་། དགེ་སློང་རྣམ་དག་ལ་གཞི་
མེད་པར་ཕམ་པས་སྐུར་པ་འདེབས་པའི་ལྷག་མ་དང་། དེ་འདྲ་བ་ལ་བག་ཙམ་
གྱིས་སྐུར་པ་འདེབས་པའི་ལྷག་མ་དང་། དགེ་འདུན་གྱི་དབྱེན་བྱེད་པའི་ལྷག་མ་
དང༌། དགེ་འདུན་ གྱི་དབྱེན་ བྱེད་ པའི་ རྗེས་སུ་ཕྱོགས་ པའི་ ལྷག་མ་དང་། ཆང་
འཐུང་བ་དང་གླུ་གར་བྱེད་པ་སོགས་ཁྱིམ་པ་སུན་འབྱིན་པར་བྱེད་པའི་ལྷག་མ་
དང་། བཀའ་བློ་མི་བདེ་བའི་ལྷག་མ་སྟེ་བཅུ་གསུམ་མོ། །སྤང་ལྟུང་སུམ་ཅུ་ནི།
ཆོས་གོས་རྣམ་གསུམ་བྱིན་གྱིས་མ་བརླབས་པར་ཞག་བཅུ་ལས་འདས་པར་འཆང་
བའི་སྤང་ལྟུང་། ཆོས་གོས་རྣམ་གསུམ་བྱིན་རླབས་ཅན་ཞག་ཏུ་འབྲལ་བར་བྱེད་
པའི་སྤང་ལྟུང་། ཁ་སྐོང་གི་གོས་རེ་བ་ཅན་ཟླ་གཅིག་འཇོག་པའི་སྤང་ལྟུང་། དགེ་
སློང་མ་སྨད་གཡོགས་སོགས་གོས་རྙིང་པ་འཁྲུར་འཇུག་པའི་སྤང་ལྟུང་། རང་ཉིད་
གོས་ཀྱིས་ཕོངས་པ་མིན་པར་དགེ་སློང་མ་ལས་གོས་ལེན་པའི་སྤང་ལྟུང་། མ་
ཕོངས་པར་ཁྱིམ་པ་ལས་གོས་སློང་བའི་སྤང་ལྟུང་། ཕོངས་ཀྱང་སྟོད་གཡོགས་སྨད་
གཡོགས་ཟུང་ལས་ལྷག་པ་འདོད་པས་ལེན་པའི་སྤང་ལྟུང་། ཁྱིམ་པས་རང་ལ་
བསྔོས་པའི་གོས་འབུལ་ལོང་མེད་པར་ལེན་པའི་སྤང་ལྟུང་། སྦྱིན་བདག་ཕོ་མོ་སོ་
སོ་ནས་རང་ལ་བསྔོས་པའི་གོས་འབུལ་ལོང་མེད་པར་ལེན་པའི་སྤང་ལྟུང་། སྦྱིན་
བདག་ཁྱིམ་པས་རང་ལ་གོས་ཀྱི་རིན་བསྐུར་བ་བསྐུལ་བསྡད་དྲུག་མཐར་ལེན་
པའི་ སྤང་ལྟུང་། སྲིན་བལ་ལས་ སྟན་བྱེད་པའི་ སྤང་ལྟུང་། བལ་ནག་པོ་འབའ་
ཞིག་ལས་སྟན་བྱེད་པའི་སྤང་ལྟུང་། དེ་ཆ་གཉིས་བསྲེས་པའི་སྟན་བྱེད་པའི་སྤང་
ལྟུང་། སྟན་སྤྱད་བཟོད་ཡོད་བཞིན་དུ་ལོ་དྲུག་གི་ནང་དུ་སྟན་གཉིས་པ་བྱེད་པའི་
- 195-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྤང་ལྟུང་། གདིང་བ་གསར་པ་བྱེད་པའི་ཚེ་གདིང་བ་རྙིང་པ་ནས་གདིང་བ་གསར་
པ་དེ་ལ་བདེ་གཤེགས་མཐོ་གང་མ་གླན་པའི་སྤང་ལྟུང་། བལ་ཁུར་རྒྱང་གྲགས་
ལས་ལྷག་པར་འཁྱེར་བའི་སྤང་ལྟུང་། དགེ་སློང་མ་བལ་རྨེལ་དུ་འཇུག་པའི་སྤང་
ལྟུང་། བྱིན་རླབས་མ་བྱས་པར་རིན་པོ་ཆེ་ལ་རེག་གམ་རེག་ཏུ་བཅུག་སྟེ་བདག་
གིར་བྱེད་པའི་སྤང་ལྟུང་། བུན་བསྐྱེད་བྱེད་པའི་སྤང་ལྟུང་། ཁེ་འདོད་ནས་ཉོ་ཚོང་
བྱེད་པའི་སྤང་ལྟུང་། ལྷུང་བཟེད་བྱིན་གྱིས་མ་བརླབས་པར་ཞག་བཅུ་ལས་འདས་
པར་ འཆང་ བའི་ སྤང་ ལྟུང་། ལྷུང་བཟེད་ ཡོད་བཞིན་དུ་ ལྷུང་བཟེད་ གཉིས་པ་
འཚོལ་ བའི་ སྤང་ལྟུང་། གླ་རྔན་ མི་སྟེར་བར་འཐག་ཏུ་འཇུག་ པའི་ སྤང་ ལྟུང་།
འཐག་པ་བསྐྱེད་པའི་སྤང་ལྟུང་། རང་གིས་གཞན་ལ་གོས་སོགས་བྱིན་པ་སླར་
འཕྲོག་པའི་སྤང་ལྟུང་། འཇིགས་པའི་སར་གནང་བ་ལ་སྙད་ནས་སྣམ་སྦྱར་ཞག་
བདུན་འབྲལ་བའི་སྤང་ལྟུང་། རས་ཆེན་བཙལ་བ་སྔས་པ་དང་སྲེད་པ་འཕྱིས་པའི་
སྤང་ལྟུང་། དབྱར་རྙེད་བགོ་བ་སྔས་པ་དང་སྲེད་པ་འཕྱིས་པའི་སྤང་ལྟུང་། དགེ་
འདུན་ལ་བསྔོས་པའི་རྫས་བདག་ཉིད་ལ་བསྒྱུར་བའི་སྤང་ལྟུང༌། སྨན་བཞི་པོ་
གང་ཡང་རུང་བ་སྔ་དྲོ་བྱིན་ལེན་བྱས་པ་བྱིན་ལེན་མ་བཤིག་པར་ཐུན་མཚམས་
འདས་པ་གསོག་འཇོག་བྱས་པའི་སྤང་ལྟུང་རྣམས་སོ། །
ལྟུང་བྱེད་འབའ་ཞིག་པ་དགུ་བཅུ་ནི། ཤེས་བཞིན་དུ་འདུ་ཤེས་བསྒྱུར་ཏེ་
བརྫུན་གྱི་ཚིག་སྨྲ་བའི་ལྟུང་བྱེད། དགེ་སློང་གཞན་ལ་སྐྱོན་བརྗོད་པའི་ལྟུང་བྱེད།
ཕྲ་མ་བྱེད་པའི་ལྟུང་བྱེད། སྐྱོ་སྔོགས་བྱེད་པའི་ལྟུང་བྱེད། ཁྲིམས་གྲོགས་མེད་པར་
བུད་མེད་ལ་ཆོས་སྟོན་པའི་ལྟུང་བྱེད། བསྙེན་པར་མ་རྫོགས་པ་དང་ལྷན་ཅིག་
འདོན་པའི་ལྟུང་བྱེད། དགེ་སློང་གཞན་གྱི་ཕམ་པ་དང་ལྷག་མ་སོགས་གནས་ངན་
- 196 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལེན་བསྙེན་པར་མ་རྫོགས་པ་ལ་བརྗོད་པའི་ལྟུང་བྱེད། མི་ཆོས་བླ་མའི་ཡོན་ཏན་
ཐོབ་ཀྱང་དགོས་མེད་དུ་བསྙེན་པར་མ་རྫོགས་པ་སོ་སྐྱེ་ལ་སྨྲ་བའི་ལྟུང་བྱེད། ཞལ་
ཏ་བ་ལ་དགེ་འདུན་གྱིས་རྙེད་པ་རིགས་པར་བསྔོས་པ་ལ་བཤེས་ངོར་བྱས་ཞེས་
སྐུར་བ་འདེབས་པའི་ལྟུང་བྱེད། འདུལ་བའི་བཅས་མཚམས་ལ་ཁྱད་གསོད་བྱེད་
པའི་ལྟུང་བྱེད། ས་བོན་དང་སྐྱེ་བ་འཇིག་པའི་ལྟུང་བྱེད། དགེ་འདུན་གྱི་ཞལ་ཏ་བ་
དྲང་པོ་ཆོས་དང་མཐུན་པར་བྱེད་པ་ལ་ཉེ་རིང་བྱས་ཞེས་འཕྱ་བའི་ལྟུང་བྱེད། བསྒོ་
བ་རྣ་ལ་གཟན་པའི་ལྟུང་བྱེད། གནས་མལ་ཆུད་འཛའ་བའི་གནས་སུ་བཤམས་
པའམ་མ་བསྡུས་མ་བཅོལ་བར་འགྲོ་བའི་ལྟུང་བྱེད། རྩྭ་དང་ལོ་མའི་སྟན་བཏིང་
བ་རང་གིས་མ་བསྡུས་ཤིང་གཞན་ལ་མ་བཅོལ་བར་འགྲོ་བའི་ལྟུང་བྱེད་། སྔར་
གནས་པའི་དགེ་སློང་སྐྱོད་པའི་ལྟུང་བྱེད། དེ་ལ་ཕྱིས་གནོན་བྱེད་པའི་ལྟུང་བྱེད།
རྩ་ བ་ འབྱུང་ བ་ ལ་ འདུག་ པའི་ ལྟུང་ བྱེད། སྲོག་ཆགས་ དང་ བཅས་ པའི་ ཆུས་
འདེབས་པའི་ལྟུང་བྱེད། ཁང་པ་བྱེད་པའི་ཚེ་ རིམ་པ་གསུམ་ལས་ལྷག་པ་བྱེད་
པའི་ལྟུང་བྱེད། ཉེ་དུ་མ་ཡིན་པའི་དགེ་སློང་མ་ལ་མ་བསྐོས་པར་ཆོས་སྟོན་པའི་
ལྟུང་བྱེད། བསྐོས་ཀྱང་ཉི་མ་ནུབ་ཀྱི་བར་སྟོན་པའི་ལྟུང་བྱེད། དགེ་སློང་ཆོས་ཚུལ་
བཞིན་དུ་སྟོན་པ་པོ་ལ་ཟས་ཀྱི་ཕྱིར་ཆོས་སྟོན་ནོ་ཞེས་སྐུར་བ་འདེབས་པའི་ལྟུང་
བྱེད། དགེ་སློང་མའི་གོས་བཟོ་བའི་ལྟུང་བྱེད། དགེ་སློང་མ་ལ་ཆོས་གོས་སྟེར་
བའི་ལྟུང་བྱེད། དགེ་སློང་མ་དང་ལྷན་ཅིག་ཏུ་ཁྲིམས་གྲོགས་མེད་པར་རྒྱང་གྲགས་
སུ་འགྲོ་བའི་ལྟུང་བྱེད། དགེ་སློང་མ་དང་ལྷན་ཅིག་ཏུ་གྲུར་ཞུགས་ནས་འགྲོ་བའི་
ལྟུང་བྱེད། དབེན་པར་དགེ་སློང་མ་དང་ལྷན་ཅིག་ཏུ་འདུག་པའི་ལྟུང་བྱེད། དབེན་
པར་དགེ་སློང་མ་དང་ལྷན་ཅིག་འགྲེང་བའི་ལྟུང་བྱེད། དགེ་སློང་མས་བསྔགས་པ་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བརྗོད་ནས་སྦྱོར་དུ་བཅུག་པའི་ཟས་ཟ་བའི་ལྟུང་བྱེད། ཡང་ཡང་ཟ་བའི་ལྟུང་བྱེད།
མུ་སྟེགས་ཀྱི་ཁྱིམ་དུ་ཟས་གཉིས་ཟ་བའི་ལྟུང་བྱེད། ཅི་བདེར་བསྟབས་པ་མིན་
པར་ཕྱེ་ལྷུང་བཟེད་དོ་གསུམ་ལས་ལྷག་པ་ལེན་པའི་ལྟུང་བྱེད། དུས་རུང་གི་ཟས་
སྤངས་ནས་ཡང་ཟ་བའི་ལྟུང་བྱེད། ཟས་སྤངས་པ་ལ་བཟའ་བཅའ་སྟོབས་པའི་
ལྟུང་བྱེད། དགེ་སློང་བཞིར་ལོངས་པ་འདུས་ཏེ་ཟ་བའི་ལྟུང་བྱེད། དུས་མ་ཡིན་
པའི་ཁ་ཟས་ཟ་བའི་ལྟུང་བྱེད། གསོག་འཇོག་བྱས་པ་ཟ་བའི་ལྟུང་བྱེད། བྱིན་ལེན་
མ་བྱས་པར་ཟ་བའི་ལྟུང་བྱེད། ཟས་བསོད་པ་སློང་བའི་ལྟུང་བྱེད། སྲོག་ཆགས་
དང་བཅས་པའི་ཆུ་ལ་སྤྱོད་པའི་ལྟུང་བྱེད། ཁྱིམ་པ་ཕོ་མོ་ཉལ་གཤོམ་བྱེད་པའི་
སར་འདུག་པའི་ལྟུང་བྱེད། དེ་འདྲ་བའི་སར་འགྲེང་བའི་ལྟུང་བྱེད། གཅེར་བུ་པ་
ཕོ་མོ་ལ་ཟས་སྦྱིན་པའི་ལྟུང་བྱེད། དམག་ལ་ལྟ་བའི་ལྟུང་བྱེད། དམག་ནང་དུ་
ཞག་གཉིས་ལས་ལྷག་པར་འདུག་པའི་ལྟུང་བྱེད། གཡུལ་བཤམས་དཀྲུག་པའི་
ལྟུང་བྱེད། དགེ་སློང་གཞན་ལ་བརྡེག་པའི་ལྟུང་བྱེད། དགེ་སློང་ལ་བརྡེག་པར་
གཟས་པའི་ལྟུང་བྱེད། དགེ་སློང་གཞན་གྱི་ཕམ་པ་དང་ལྷག་མ་སོགས་གནས་ངན་
ལེན་ཤེས་བཞིན་དུ་དགོས་མེད་དུ་བཅབས་པའི་ལྟུང་བྱེད། དགེ་སློང་གཞན་གྱི་
ཟས་གཅོད་པའི་ལྟུང་བྱེད། མེ་ལ་རེག་གམ་རེག་ཏུ་འཇུག་པའི་ལྟུང་བྱེད། འདུན་
པ་ཕུལ་བ་སླར་ལེན་པའི་ལྟུང་བྱེད། ནུབ་ལྷག་ཉལ་བའི་ལྟུང་བྱེད། སྡིག་ལྟ་མི་
གཏོང་བའི་ལྟུང་བྱེད། སྡིག་ལྟ་ཅན་བསྐྲད་པ་ལ་གཏམ་སྨྲ་བའི་ལྟུང་བྱེད། དགེ་
ཚུལ་བསྙིལ་བ་སྡུད་པའི་ལྟུང་བྱེད། གོས་ཁ་དོག་མ་བསྒྱུར་བ་གྱོན་པའི་ལྟུང་བྱེད།
རིན་པོ་ཆེ་ལ་རེག་གམ་རེག་ཏུ་འཇུག་པའི་ལྟུང་བྱེད། ཟླ་བ་ཕྱེད་ཀྱི་ནང་དུ་ཁྲུས་
བྱེད་ པའི་ལྟུང་བྱེད། བསམ་བཞིན་དུད་འགྲོ་གསོད་པའི་ལྟུང་བྱེད། གཞན་ལ་
- 198 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འགྱོད་པ་བསྐྱེད་པའི་ལྟུང་བྱེད། ག་ག་ཚིལ་བྱེད་པའི་ལྟུང་བྱེད། ཆུ་ལ་རྩེ་བའི་ལྟུང་
བྱེད། ཁྲིམས་གྲོགས་མེད་པར་གནས་གཅིག་ཏུ་བུད་མེད་དང་ལྷན་ཅིག་ཉལ་བའི་
ལྟུང་བྱེད། དགེ་སློང་སྔངས་པར་བྱེད་པའི་ལྟུང་བྱེད། དགེ་སློང་གི་གོས་སོགས་
སྦེད་པའི་ལྟུང་བྱེད། དགེ་སློང་གཞན་ལ་བྱིན་པའི་གོས་རང་གིས་ལོངས་སྤྱོད་པའི་
ལྟུང་བྱེད། གཞི་མེད་པར་དགེ་སློང་ལ་ལྷག་མས་སྐུར་བ་འདེབས་པའི་ལྟུང་བྱེད།
ཁྲིམས་གྲོགས་མེད་པར་བུད་མེད་དང་ལྷན་ཅིག་འགྲོགས་ནས་འགྲོ་བའི་ལྟུང་
བྱེད། རྐུན་མ་སོགས་ངན་པ་དང་བསྡེབས་ནས་འགྲོ་བའི་ལྟུང་བྱེད། ལོ་ཉི་ཤུ་མ་
ལོན་པ་བསྙེན་རྫོགས་ བྱེད་ པའི་ ལྟུང་བྱེད། ས་བརྐོ་བའི་ལྟུང་བྱེད། མགྲོན་དུ་
གཉེར་བ་ལས་རིང་དུ་འདུག་པའི་ལྟུང་བྱེད། བསླབ་ཕྱིར་བསྒོ་བ་བཟློག་པའི་ལྟུང་
བྱེད། ཉན་རྣ་བྱེད་པའི་ལྟུང་བྱེད། དགེ་འདུན་གྱི་ལས་ལ་འདུས་ནས་མ་རྫོགས་
པར་འགྲོ་བའི་ལྟུང་བྱེད། དགེ་འདུན་གྱི་ཆོས་ལྡན་གྱི་བཀའ་ལས་འགལ་བར་
བྱེད་པའི་ལྟུང་བྱེད། མྱོས་འགྱུར་འཐུང་བའི་ལྟུང་བྱེད། དུས་མིན་པར་གྲོང་དུ་འགྲོ་
བའི་ལྟུང་བྱེད། དགེ་འདུན་སྤྱན་དྲངས་པ་ཡལ་བར་དོར་ནས་གྲོང་གཞན་རྒྱུ་བའི་
ལྟུང་བྱེད། རྒྱལ་པོའི་ཕོ་བྲང་དུ་མཚན་མོ་འགྲོ་བའི་ལྟུང་བྱེད། བསླབ་པ་ཁྱད་དུ་
གསོད་པའི་ལྟུང་བྱེད། བ་སོ་སོགས་ཀྱིས་ཁབ་རལ་བྱེད་པའི་ལྟུང་བྱེད། ཁྲི་རྐང་
ཚད་ལས་ལྷག་པར་བྱེད་པའི་ལྟུང་བྱེད། དགེ་འདུན་གྱི་གནས་མལ་ལ་ཤིང་བལ་
བདལ་བའི་ལྟུང་བྱེད། གདིང་བ་ཚད་ལས་ལྷག་པར་བྱེད་པའི་ལྟུང་བྱེད། གཡན་
པ་དགབ་པ་ཚད་ལས་ལྷག་པར་བྱེད་པའི་ལྟུང་བྱེད། རས་ཆེན་ཚད་ལས་ལྷག་
པར་བྱེད་པའི་ལྟུང་བྱེད། བདེ་གཤེགས་ཆོས་གོས་བྱེད་པའི་ལྟུང་བྱེད་རྣམས་སོ། །
སོ་སོར་བཤགས་པ་བཞི་ནི། གྲོང་ལམ་དུ་དགེ་སློང་མ་ལས་ཟས་ལེན་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའི་སོར་བཤགས། དགེ་སློང་མས་བསྐོ་བཤམ་བྱས་པ་མ་བཟློག་པར་གྲོང་དེར་
ཟས་ ཟ་ བའི་ སོར་ བཤགས། བསྡམས་ པའི་ ཁྱིམ་ ལས་ ཟས་ ལེན་ པའི་ སོར་
བཤགས། འཇིགས་པ་དང་བཅས་པའི་སར་ཁྱིམ་པ་ལས་ཟས་བསླངས་ཏེ་ཟ་བའི་
སོར་བཤགས་རྣམས་སོ། །
ཉེས་བྱས་བརྒྱ་དང་བཅུ་གཉིས་ནི། མཐང་གོས་ཟླུམ་པོར་མ་བགོས་པའི་
ཉེས་བྱས། མཐང་གོས་ཧ་ཅང་བརྩེངས་པའི་ཉེས་བྱས། མཐང་གོས་ཧ་ཅང་འཇོལ་
བའི་ཉེས་བྱས། མཐང་གོས་ནར་བའི་ཉེས་བྱས། མཐང་གོས་ལྟེབ་པའི་ཉེས་བྱས།
མཐང་ གོས་ ཕུར་ བའི་ ཉེས་ བྱས། མཐང་ གོས་ འཕྱང་ བའི་ ཉེས་ བྱས། སྟོད་
གཡོགས་ཟླུམ་པོར་མ་བགོས་པའི་ཉེས་བྱས། སྟོད་གཡོགས་ཧ་ཅང་བརྩེངས་པའི་
ཉེས་བྱས། སྟོང་གཡོགས་ཧ་ཅང་འཇོལ་བའི་ཉེས་བྱས། ལུས་ངག་མ་བསྡམས་
པར་ཁྱིམ་དུ་འགྲོ་བའི་ཉེས་བྱས། ཁྱིམ་དུ་འགྲོ་བའི་ཚེ་ཆོས་གོས་ཚུལ་བཞིན་དུ་མ་
བགོས་པའི་ཉེས་བྱས། ཅ་ཅོ་དང་བཅས་ཏེ་འགྲོ་བའི་ཉེས་བྱས། མིག་གཡེང་བག་
ཏུ་ལྟ་ཞིང་འགྲོ་བའི་ཉེས་བྱས། མིག་འདོམ་གང་ལས་ལྷག་པར་ལྟ་བའམ་འདོམ་
གང་ཙམ་དུའང་མི་ལྟ་བར་འགྲོ་བའི་ཉེས་བྱས། མགོ་གཡོགས་ཏེ་འགྲོ་བའི་ཉེས་
བྱས། འདོམས་སྣང་བར་གོས་བརྗེས་ཏེ་འགྲོ་བའི་ཉེས་བྱས། ཕྲག་པ་གཉིས་ཀར་
གོས་གཟར་ཏེ་འགྲོ་བའི་ཉེས་བྱས། ལག་པ་གཉིས་གཉའ་གོང་དུ་བསྣོལ་ཏེ་འགྲོ་
བའི་ ཉེས་ བྱས། ལག་ པ་ གཉིས་ ལྟག་ པར་ བསྣོལ་ ཏེ་ འགྲོ་ བའི་ ཉེས་ བྱས།
མཆོངས་ཏེ་འགྲོ་བའི་ཉེས་བྱས། བརྐྱང་བསྐུམ་བྱས་ཏེ་འགྲོ་བའི་ཉེས་བྱས། ཙོག་
པུས་འགྲོ་བའི་ཉེས་བྱས། བྲང་གིས་འགྲོ་བའི་ཉེས་བྱས། གྲུ་མོ་བརྒྱངས་ཏེ་འགྲོ་
བའི་ཉེས་བྱས། ལུས་བཅུ་ཞིང་འགྲོ་བའི་ཉེས་བྱས། ལག་པ་དབྱུག་ཅིང་འགྲོ་བའི་
- 200 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཉེས་བྱས། མགོ་བསྒྱུར་ཅིང་འགྲོ་བའི་ཉེས་བྱས། ཕྲག་པ་སྤྱད་དེ་འགྲོ་བའི་ཉེས་
བྱས། ལག་པ་སྦྲེལ་ཏེ་འགྲོ་བའི་ཉེས་བྱས། ཁྱིམ་པས་མ་བསྒོས་པར་སྟན་ལ་
འདུག་ པའི་ ཉེས་ བྱས། མ་བརྟགས་ པར་ འདུག་ པའི་ ཉེས་ བྱས། ལྕིད་ ཕབ་ སྟེ་
འདུག་པའི་ཉེས་བྱས། རྐང་པ་བསྣོལ་ཏེ་འདུག་པའི་ཉེས་བྱས། བརླ་བསྣོལ་ཏེ་
འདུག་པའི་ཉེས་བྱས། ལོང་བུའི་སྟེང་དུ་ལོང་བུ་བཞག་ཏེ་འདུག་པའི་ཉེས་བྱས།
ཁྲི་འོག་ཏུ་རྐང་པ་དགུག་པའི་ཉེས་བྱས། རྐང་པ་སོ་སོར་བརྐྱངས་ཏེ་འདུག་པའི་
ཉེས་བྱས། འདོམས་སྣང་བར་བྱས་ཏེ་འདུག་པའི་ཉེས་བྱས། ཟས་ལེགས་པར་མ་
བླངས་པའི་ཉེས་བྱས། །ཁང་ཆད་དུ་ལངས་པའི་ཉེས་བྱས། འབྲས་ཆན་དང་ཚོད་
མ་མཉམ་པར་བླངས་པའི་ཉེས་བྱས། མཐར་ཆགས་སུ་མ་བླངས་པའི་ཉེས་བྱས།
ཡིད་ མ་ གཏད་ པར་ བླངས་ པའི་ ཉེས་ བྱས། བཟའ་ བཅའ་ མ་ འོངས་ པར་ ལྷུང་
བཟེད་བཟེད་པའི་ཉེས་བྱས། ལྷག་པོ་ལེན་འདོད་ཀྱིས་འབྲས་ཆན་དང་ཚོད་མ་
ཕན་ཚུན་འགེབས་པའི་ཉེས་བྱས། ཟས་ཀྱི་སྟེང་དུ་ལྷུང་བཟེད་བཟེད་པའི་ཉེས་
བྱས། ཟས་ཚུལ་མཐུན་མ་ཟོས་པའི་ཉེས་བྱས། ཁམ་ཧ་ཅང་ཆུང་བ་བྱས་པའི་ཉེས་
བྱས། ཁམ་ཤིན་ཏུ་ཆེ་བ་བྱས་པའི་ཉེས་བྱས། ཁམ་རན་པར་མ་ཟས་པའི་ཉེས་
བྱས། ཟས་མ་འོངས་པར་ཁ་གདངས་བའི་ཉེས་བྱས། ཁ་བཀང་སྟེ་སྨྲ་བའི་ཉེས་
བྱས། ཟས་ཟ་བའི་ཚེ་ཙུག་ཙུག་ཟེར་བའི་ཉེས་བྱས། ཅག་ཅག་ཟེར་བའི་ཉེས་
བྱས། ཧུ་ཧུ་ཟེར་བའི་ཉེས་བྱས། ཕུ་ཕུ་ཟེར་བའི་ཉེས་བྱས། ལྕེ་ ཕྱིར་ཕྱུང་སྟེ་ཟ་
བའི་ཉེས་བྱས། འབྲུ་རེ་རེ་ནས་ཟ་བའི་ཉེས་བྱས། ཟས་ལ་འཕྱ་བའི་ཉེས་བྱས།
མཁུར་བ་ གཡས་ གཡོན་ སྤོ་བའི་ ཉེས་བྱས། རྐན་ སྒྲ་གཏོགས་ པའི་ ཉེས་བྱས།
ཁམ་འཕྲོ་བཅད་ནས་ཟ་བའི་ཉེས་བྱས། ལག་པ་བལྡག་པར་བྱེད་པའི་ཉེས་བྱས།
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལྷུང་བཟེད་སོར་མོས་འབྱོག་པའི་ཉེས་བྱས། ལག་པར་ཟས་གོས་པ་སྤྲུག་པའི་
ཉེས་བྱས། ལྷུང་བཟེད་ཟས་ཀྱིས་བཀང་པ་སྐྱོམ་པའི་ཉེས་བྱས། ཟས་ལ་མཆོད་
རྟེན་གྱི་གཟུགས་བྱས་ཏེ་གཞོམ་པར་བྱེད་ཅིང་ཟ་བའི་ཉེས་བྱས། གཞན་གྱི་ལྷུང་
བཟེད་ལ་འཕྱ་བའི་ཉེས་བྱས། ལག་པ་ཟས་ཀྱིས་གོས་པས་ཆུ་སྣོད་ལ་རེག་པའི་
ཉེས་བྱས། དགེ་སློང་ལ་འབགས་ཆུ་འཐོར་བའི་ཉེས་བྱས། མ་དྲིས་པར་འབགས་
ཆུ་ཅི་བདེར་འདོར་བའི་ཉེས་བྱས། ཟས་ཀྱི་ལྷག་མ་ལྷུང་བཟེད་དུ་ལྡུགས་པའི་
ཉེས་བྱས། ལྷུང་བཟེད་གཞི་མེད་དུ་འཇོག་པའི་ཉེས་བྱས། ལྷུང་བཟེད་གད་ཁར་
འཇོག་པའི་ཉེས་བྱས། ལྷུང་བཟེད་གཡང་སར་འཇོག་པའི་ཉེས་བྱས། ལྷུང་བཟེད་
དཀན་གཟར་ལ་འཇོག་པའི་ཉེས་བྱས། འགྲེང་སྟེ་ལྷུང་བཟེད་བཀྲུ་བའི་ཉེས་བྱས།
ལྷུང་བཟེད་གད་ཁར་བཀྲུ་བའི་ཉེས་བྱས། ལྷུང་བཟེད་གཡང་སར་བཀྲུ་བའི་ཉེས་
བྱ། ལྷུང་བཟེད་དཀན་གཟར་ལ་བཀྲུ་བའི་ཉེས་བྱས། ལྷུང་བཟེད་ཀྱིས་བབས་
ཆུའི་རྒྱུན་ལས་ལྡོག་སྟེ་ཆུ་བཅུ་བའི་ཉེས་བྱས། འདུག་པ་ལ་འགྲེང་སྟེ་ཆོས་འཆད་
པའི་ཉེས་བྱས། ཉལ་བ་ལ་འདུག་ སྟེ་ཆོས་ འཆད་ པའི་ ཉེས་བྱས། སྟན་མཐོན་
པོའམ་བཟང་པོ་ལ་འདུག་པ་ལ་སྟན་དམའ་བའམ་ངན་པ་ལ་འདུག་སྟེ་ཆོས་འཆད་
པའི་ཉེས་བྱས། མདུན་ནས་འགྲོ་བ་ལ་ཕྱི་ནས་འགྲོ་ཞིང་ཆོས་འཆད་པའི་ཉེས་
བྱས། ལམ་ནས་འགྲོ་བ་ལ་ལམ་གྱི་འགྲམ་ནས་ཆོས་འཆད་པའི་ཉེས་བྱས། མགོ་
གཡོགས་ པ་ ལ་ཆོས་འཆད་པའི་ ཉེས་ བྱས། གོས་ བརྗེ་ས་ཏེ་འདུག་པ་ལ་ཆོས་
འཆད་པའི་ཉེས་བྱས། གོས་ ཕྲག་པ་གཉིས་ཀར་གཟར་བ་ལ་ཆོས་འཆད་པའི་
ཉེས་བྱས། ལག་པ་གཉིས་གཉའ་བར་བསྣོལ་བ་ལ་ཆོས་འཆད་པའི་ཉེས་བྱས།
ལག་པ་གཉིས་ལྟག་པར་བསྣོལ་བ་ལ་ཆོས་འཆད་པའི་ཉེས་བྱས། མགོ་དོ་ཀེར་
202 -



，
འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཅན་ལ་ཆོས་འཆད་པའི་ཉེས་བྱས། ཞུ་གྱོན་པ་ལ་ཆོས་འཆད་པའི་ཉེས་བྱས།
མགོ་ལ་ཅོད་པན་བཅིངས་པ་ལ་ཆོས་འཆད་པའི་ཉེས་བྱས། ཕྲེང་བ་བཅིངས་པ་
ལ་ཆོས་འཆད་པའི་ཉེས་བྱས། ཐོད་དཀྲིས་པ་ལ་ཆོས་འཆད་པའི་ཉེས་བྱས། གླང་
པོ་ཆེ་ལ་ཞོན་པ་ལ་ཆོས་འཆད་པའི་ཉེས་བྱས། རྟ་ལ་ཞོན་པ་ལ་ཆོས་འཆད་པའི་
ཉེས་བྱས། ཁྱོགས་ན་འདུག་པ་ལ་ཆོས་འཆད་པའི་ཉེས་བྱས། བཞོན་པའི་སྟེང་ན་
འདུག་པ་ལ་ཆོས་འཆད་པའི་ཉེས་བྱས། མཆིལ་ལྷམ་གྱོན་པ་ལ་ཆོས་འཆད་པའི་
ཉེས་བྱས། ལག་ན་འཁར་བ་ཐོགས་པ་ལ་ཆོས་འཆད་པའི་ཉེས་ བྱས། ལག་ན་
གདུགས་ཐོགས་པ་ལ་ཆོས་འཆད་པའི་ཉེས་བྱས། ལག་ན་མཚོན་ཆ་ཐོགས་པ་ལ་
ཆོས་འཆད་པའི་ཉེས་བྱས། ལག་ན་རལ་གྲི་ཐོགས་པ་ལ་ཆོས་འཆད་པའི་ཉེས་
བྱས། ལག་ན་དགྲ་ཆ་ཐོགས་པ་ལ་ཆོས་འཆད་པའི་ཉེས་བྱས། གོ་ཆ་གྱོན་པ་ལ་
ཆོས་འཆད་པའི་ཉེས་བྱས། འགྲེང་ སྟེ་བཤང་གཅི་བྱེད་པའི་ཉེས་བྱས། བཤང་
གཅི་དང་མཆིལ་མ་དང་སྣབས་སོགས་ཆུ་ནང་དུ་འདོར་བའི་ཉེས་བྱས། རྩྭ་སྔོན་
སྐྱེས་པའི་སར་བཤང་གཅི་སོགས་བྱེད་པའི་ཉེས་བྱས། དགོས་མེད་དུ་འདོམ་གང་
ལས་མཐོ་བའི་ཤིང་ལ་འཛེག་པར་བྱེད་པའི་ཉེས་བྱས་རྣམས་སོ། །དེ་ལྟར་དགེ་
སློང་གི་སྡོམ་པའི་བཅས་པ་དང་འགལ་བའི་ཉེས་ལྟུང་མཐའ་ཡས་པ་ཡོད་ཀྱང་
རིགས་བསྡུ་ན་ལྟུང་བ་སྡེ་ལྔ་དང་། སྡེ་ལྔ་སོ་སོའི་ནང་གསེས་ཀྱི་དབྱེ་བ་ལྟུང་བ་
ཉིས་བརྒྱ་དང་ལྔ་བཅུ་རྩ་གསུམ་ཡོད་པ་དེ་ལས་མི་ཚངས་པར་སྤྱོད་པ་སོགས་ཕམ་
པ་བཞི་བྱུང་ན་ནི་ཤིང་ཏ་ལའི་མགོ་བཅད་ན་སླར་སྐྱེ་བ་མེད་པ་ལྟར་སྡོམ་པ་རྩ་བ་
ནས་ ཉམས་པས་སླར་སྐྱེ་བའི་སྐལ་བ་མེད་ཅིང་། གཡུལ་ངོར་ རལ་གྲིས་མགོ་
བཅད་ན་སྲོག་འཚོ་བའི་ཐབས་མེད་པ་ལྟར་རྣམ་པ་ཀུན་ནས་ ཕས་ཕམ་པས་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བཅོམ་ཞིང་ཉམས་པར་བྱས་པ་ཡིན་པས་ན་རྩ་བ་བཞི་པོ་འདི་ལ་ཕམ་པ་ཞེས་
བརྗོད། ཁུ་བ་འབྱིན་པའི་ལྷག་མ་སོགས་ལྷག་མའི་ལྟུང་བ་བྱུང་ན་ནི་གཡུལ་ངོར་
རལ་གྲིས་མགོ་བོ་མ་བཅད་ཀྱང་རྐང་ལག་སོགས་བཅད་ན་སྲོག་གི་ལྷག་མ་ཅུང་
ཟད་ལུས་པ་ཙམ་ཡིན་ཞིང་། མི་འདོད་པ་དང་སྡུག་བསྔལ་ཚབས་ཆེན་པོ་ལ་སྦྱོར་
བར་བྱེད་པ་དེ་བཞིན་ཁུ་བ་འབྱིན་པ་སོགས་ལྷག་མའི་ལྟུང་བ་འདི་དག་གིས་ཀྱང་
གསོ་བའི་ལྷག་མ་ཅུང་ཟད་ལུས་པ་ཙམ་ལས་མི་འདོད་པ་དང་སྡུག་བསྔལ་ཚབས་
ཆེ་བར་འབྱིན་པར་བྱེད་དེ། འདི་དག་བཤགས་པས་དག་པར་མ་བྱས་ན་ནི་ངེས་
པར་ངན་སོང་དུ་ལྟུང་བར་བྱེད་ཅིང་བཤགས་པའམ་ཤིན་ཏུ་དཀའ་སྟེ། ལྷག་མའི་
ལྟུང་བ་བྱུང་བ་བཅབས་ནས་ཞག་གཅིག་ནས་བཟུང་ཟླ་བ་དང་ལོ་སོགས་འདས་
ན་ནི་དེ་བཤགས་པར་བྱེད་པ་ལ་སྤོ་མགུ་དབྱུང་གསུམ་གྱི་ལས་བྱེད་དགོས་ཤིང་།
བཤགས་ཡུལ་ཡང་གནས་དེ་ན་དགེ་སློང་བརྒྱ་ལ་སོགས་པ་ཇི་སྙེད་ཡོད་པ་ཐམས་
ཅད་ཚོགས་དགོས་ལ། མ་མཐའང་དགེ་སློང་ཉི་ཤུ་མེད་ན་མི་རུང་བས་ཉི་ཤུ་ཡན་
ཇི་སྙེད་ཡོད་པ་ཐམས་ཅད་ཚོགས་པའི་དབུས་སུ་སྤོ་བ་སྤྱོད་པར་གསོལ་བ་བཏབ་
སྟེ་ཞག་གྲངས་ཇི་སྙེད་བཅབས་པ་དེ་སྙེད་དུ་སྤོ་བ་སྤྱད། དེ་ནས་ཡང་དགེ་འདུན་
ཐམས་ཅད་ལ་གསོལ་བ་བཏབ་སྟེ་མགུ་བ་ཞག་དྲུག་སྤྱད། དེ་ནས་དགེ་འདུན་
ཐམས་ཅད་ཚོགས་པའི་དབུས་སུ་གསོལ་བཞིའི་ཆོ་གའི་སྒོ་ནས་བཤགས་པ་
དངོས་གཞི་བྱ་དགོས་པ་ཡིན་པས་ཡུལ་དུས་ཀྱི་དབང་གིས་ཤིན་ཏུ་འགྲུབ་དཀའ་
བས། སྤྱིར་ཡང་འདུལ་བའི་བཅས་པ་དང་འགལ་བའི་ཉེས་ལྟུང་ཕྲ་མོས་ཀྱང་མ་
གོས་པ་ལ་འབད་ཅིང་། ལྷག་པར་ ཕམ་ལྷག་གཉིས་ ཀྱིས་མ་གོས་པ་ལ་སྲོག་
བསྡོས་བྱའོ། །སྡེ་ཚན་གསུམ་པ་ལྟུང་བྱེད་ཀྱི་སྡེ་ལ་ཞག་གི་ཆད་ལས་དང་འབྲེལ་
204 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བ་སྤང་བའི་ལྟུང་བྱེད་དང་། ལྟུང་བྱེད་འབའ་ཞིག་པ་གཉིས་ལས། སྤང་ལྟུང་བྱུང་
ན་ནི་རབ་ལྟུང་བྱེད་ཀྱིས་མ་གོས་པ། དེ་ལྟ་མིན་ཡང་སྤང་ལྟུང་གིས་མ་གོས་པའི་
དགེ་སློང་རྣམ་པར་དག་པ་ཞིག་ལ་ཞག་གཅིག་གི་ཆད་ལས་སྤང་འབྲལ་སྔོན་དུ་
བཏང་ནས་བཤགས་པ་བྱེད་དགོས་པ་ཡིན་ནོ། །ཤེས་བཞིན་དུ་རྫུན་སྨྲ་བ་སོགས་
ལྟུང་བྱེད་འབའ་ཞིག་པ་རྣམས་ནི་རབ་ལྟུང་བ་མིང་རིགས་མི་མཐུན་པ། དེ་ལྟ་
མིན་ཡང་རང་ཉིད་གང་བཤགས་པ་བྱ་བའི་ལྟུང་བ་དེ་དང་མི་ལྡན་པའི་དགེ་སློང་
རྣམ་དག་ཅིག་ལ་བཤགས་ཡུལ་མཛད་པར་གསོལ་བ་བཏབ་ནས་བཤགས་པའི་
སྔགས་ཚིག་ལན་གསུམ་བརྗོད་ནས་བཤགས་པ་བྱ་དགོས་སོ། །
སོར་བཤགས་བཞི་གང་རུང་བྱུང་ན་ནི་དགེ་སློང་གང་དང་གང་དུ་བཞུགས་
པ་དེ་དང་དེར་ཕྱིན་ཏེ་བདག་ལ་མི་རིགས་པ་ཉེས་པར་སྤྱད་པ་འདི་དང་འདི་བྱུང་
ངོ་ཞེས་ཆོ་ངེ་སྒྲོག་བཞིན་དུ་སོ་སོར་མཐོལ་བ་སྔོན་དུ་བཏང་སྟེ་བཤགས་པ་བྱ་
དགོས་ པ་ ཡིན་ནོ། །སྟོད་གཡོགས་དང་སྨད་གཡོགས་ ཟླུམ་ པོར་ མ་བགོས་ པ་
སོགས་ཉེས་བྱས་རྣམས་ནི་ཉེས་པ་དེ་དང་དེས་མ་གོས་པའི་དགེ་སློང་རྣམ་དག་གི་
མདུན་དུ་ལན་གསུམ་དུ་བཤགས་དགོས་པ་ཡིན་ནོ། །བསྡམ་བྱའི་ཉེས་པ་ཕྲ་མོ་
རྣམས་ནི་ཕྱི་མ་ངན་སོང་དུ་ལྟུང་བའི་རྣམ་སྨིན་ལ་འཇིགས་ཤིང་སྐྲག་པའི་སྒོ་ནས་
སྡོམ་སེམས་ཡང་དང་ཡང་དུ་བྱའོ། །དེ་ལྟར་ཉེས་པ་ཉིས་བརྒྱ་ལྔ་བཅུ་རྩ་གསུམ་
ཆར་གཏོགས་དང་བཅས་པ་དེ་དག་ཐམས་ཅད་ནི་བྱེད་པ་པོ་ངན་སོང་དུ་ལྟུང་བར་
བྱེད་པས་ན་ལྟུང་བ་དང་། རྒྱལ་བའི་བཀའ་དང་མཐུན་པར་བྱ་བ་ལེགས་པར་མ་
བྱས་པར་ཉེས་པར་བྱས་པ་ཡིན་པས་ན་ཉེས་བྱས་དང༌། ཡོན་ཏན་གོང་མ་རྒྱུད་ལ་
སྐྱེ་བ་ལ་བསྒྲིབས་པས་ན་སྒྲིབ་པ་དང་། སྐྱེ་བོ་དམ་པ་ཐམས་ཅད་ཀྱིས་སྨད་ཅིང་
205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཕྱི་མ་ལ་འབྲས་བུ་ཡིད་མི་འོང་འབྱིན་པས་ན་སྡིག་པ་དང་། དམ་པ་རྣམས་ཀྱི་སྤྱན་
སྔར་ཁ་ནས་འབྱིན་མི་ནུས་པར་ངོ་གནོང་བའི་ལས་ཡིན་པས་ན་ཁ་ན་མ་ཐོ་བ་
ཞེས་བྱ་བ་ཡིན་ནོ། །དེ་དག་ཀྱང་འདིར་ནི་མིང་ཙམ་རེ་བྲིས་པ་ཡིན་གྱི། ལྟུང་བ་
ཉིས་བརྒྱ་དང་ལྔ་བཅུ་རྩ་གསུམ་སོ་སོའི་ཡན་ལག་ཚང་མ་ཚང་གི་ཁྱད་པར་དང་།
སྦྱོར་ བའི་ ལྟུང་ བ་ དང༌། སྦྱོར་ བའི་ སྦྱོར་ བའི་ ལྟུང་ བ་ དང་། དེ་ དང༌ དེའི་ སྡེར་
གཏོགས་ཀྱི་ལྟུང་བ་དང་། དེ་དང་དེའི་སྐབས་ཀྱི་བསླབ་བྱ་དང་འགལ་བའི་ལྟུང་
བ་དང་། ཕྱོགས་མཐུན་གྱི་ལྟུང་བ་དང་། སྡོམ་གྱིས་མ་བསྡུས་པ་ལུང་སྡེ་བཞི་ནས་
གསུངས་པའི་བཅས་འགལ་གྱི་ལྟུང་བ་མཐའ་ཡས་པ་ཡོད་པ་རྣམས་འདུལ་བ་
ལུང་དང་དགོངས་འགྲེལ་བསྟན་བཅོས་ཆེན་པོ་རྣམས་ལས་ཤེས་པར་བྱའོ། །འོ་ན་
དེ་ལྟར་དགེ་སློང་ལ་ལྟུང་བ་གྲངས་མང་ཞིང་རྒྱ་ཆེ་བ་སློང་དཀའ་བ་དེ་ལྟར་བཅའ་
བ་མཛད་པའི་རྒྱུ་མཚན་གང་ཡིན་སྙམ་ན། རྒྱལ་བ་ཐུགས་རྗེ་ཅན་གྱིས་དེ་ལྟར་
བཅའ་བ་མཛད་པའི་རྒྱུ་མཚན་ནི། ལུང་རྣམ་འབྱེད་ལས། དགེ་སློང་དག་དེ་ལྟ་
བས་ན་ཕན་ཡོན་བཅུ་ཡང་དག་པར་གཟིགས་པས་འདུལ་བ་ལ་ཉན་ཐོས་རྣམས་
ཀྱི་བསླབ་ པའི་ གཞི་ བཅའ་ བར་ བྱ་སྟེ། དགེ་འདུན་བསྡུ་བའི་ ཕྱིར་དང་། དགེ་
འདུན་ལེགས་པར་བྱ་བའི་ཕྱིར་དང༌། དགེ་འདུན་བདེ་བར་གནས་པར་བྱ་བའི་
ཕྱིར་དང་། གནོང་མི་བཀུར་བའི་གང་ཟག་རྣམས་ཚར་གཅད་པའི་ཕྱིར་དང་། ངོ་
ཚ་ཤེས་པ་རྣམས་བདེ་བར་གནས་པར་བྱ་བའི་ཕྱིར་དང་། མངོན་པར་མ་དད་པ་
རྣམས་མངོན་པར་དད་པར་བྱ་བའི་ཕྱིར་དང་། མངོན་པར་དད་པ་རྣམས་ཕྱིར་ཞིང་
འགྱུར་བར་བྱ་བའི་ཕྱིར་དང་། ཚེ་འདིའི་ཟག་པ་རྣམས་བསྡམ་པར་བྱ་བའི་ཕྱིར་
དང༌། ཚེ་རབས་ཕྱི་མའི་ཟག་པ་རྣམས་བཟློག་པར་བྱ་བའི་ཕྱིར་དང་། ངའི་ཚངས་
- 206 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པར་སྤྱོད་པ་སྐྱེ་བོ་མང་པོ་ལ་ཕན་པ་ཡངས་པར་གྱུར་པ་ལྷ་དང་མིའི་བར་ལ་ཡང་
དག་པར་རབ་ཏུ་བསྟན་པ་ཡུན་རིང་དུ་གནས་པར་འགྱུར་བའི་ཕྱིར་ངའི་ཉན་ཐོས་
རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། ཞེས་ལྟུང་
བ་རེ་རེ་ནས་དེ་ལྟར་བཅའ་བ་མཛད་པ་ལ་ཕན་ཡོན་བཅུ་ཡོད་པར་གསུངས་པ་
ལྟར་རོ། །དགེ་སློང་ཞེས་བརྗོད་པའི་རྒྱུ་མཚན་ནི། སྤྱིར་དགེ་སློང་གི་ཐ་སྙད་བྱེད་
པ་ལྔ་གསུངས་ཏེ། ལུང་རྣམ་འབྱེད་ལས། ཡང་དགེ་སློང་གང་ཞེས་བྱ་བ་ནི། དགེ་
སློང་བཞི་པོ་མིང་གི་དགེ་སློང་དང་། ཁས་འཆེ་བའི་དགེ་སློང་དང་། སློང་བའི་དགེ་
སློང་དང་། ཉོན་མོངས་པ་བཅོམ་པའི་དགེ་སློང་ལས། མིང་གི་དགེ་སློང་ནི་གང་གི་
མིང་དང་། མིང་དུ་ བརྗོད་ པ་ དང་། ཚིག་གཉིས་པ་དང་། ཚིག་བླ་དགས་དང༌།
འདུ་ཤེས་དང་། བོད་པ་དང་། གདམས་པ་དང༌། ཐ་སྙད་དགེ་སློང་ཞེའམ། དགེ་
སློང་གི་རིགས་ཞེའམ། དགེ་སློང་དང་འདྲ་བར་གྱུར་པའོ། ཁས་འཆེ་བའི་དགེ་
སློང་ནི་དགེ་སློང་མ་ཡིན་བཞིན་དུ་བདག་ཉིད་དགེ་སློང་དུ་ཁས་འཆེ་བར་བྱེད་
པའོ། །སློང་བའི་དགེ་སློང་ནི་སློང་མོ་སྤྱོད་པས་འཚོ་བའོ། །ཉོན་མོངས་པ་བཅོམ་
པའི་དགེ་སློང་ནི་དགྲ་བཅོམ་པའོ། །དོན་འདིར་ནི་གསོལ་བ་དང་བཞིའི་ལས་མི་
གཡོ་བ་གཞག་པར་མི་འོས་པས་བསྙེན་པར་རྫོགས་པ་དེ་དགེ་སློང་དུ་དགོངས་
སོ། །ཞེས་གསུངས་པ་ལྟར་རོ། །དགེ་སློང་གི་དགྲ་བཤད་ནི་དགེ་སློང་གི་སྐད་དོད་
ལ་ བྷིཀྵུ་ཞེས་པ་ཡོད་ལ། བྷིཀྵ་ལ་ཡི་གེ་ཕྱིས་པ་དང་བསྣན་པའི་ངེས་ཚིག་གིས་
བཤད་ན་ལུས་ངག་གི་ཆགས་པ་བདུན་རྣམ་པར་ཟད་པས་ན་དགེ་སློང་དང་། དགེ་
བ་མྱ་ངན་ལས་འདས་པའི་གོ་འཕང་སློང་བའམ་འཚོལ་བར་བྱེད་པས་ན་དགེ་སློང་
དང༌། ཆོས་དང་མཐུན་པའི་ཟས་བསོད་སྙོམས་སློང་བར་བྱེད་པས་ན་དགེ་སློང་
207-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དང་། ཞི་བར་གནས་པས་ན་དགེ་སློང་དང༌། ལམ་བཟང་པོ་ལ་ཞུགས་པས་ན་
དགེ་སློང་དང་། ལོག་པའི་འཚོ་བ་སྤངས་ནས་སློང་མོས་འཚོ་བས་ན་དགེ་སློང་
དང་། ཡོ་བྱད་ཀུན་ཏུ་འཛིན་པའི་ཆགས་པ་སྤངས་ནས་སློང་མོས་འཚོ་བས་ན་དགེ་
སློང་དང་། མངོན་པར་ ཡིད་དུ་འོང་བས་ན་དགེ་སློང་ཞེས་བྱ་སྟེ། འདི་དག་ལ་
བྷིཀྵའི་སྒྲ་ལ་ཡི་གེ་ཕྱིས་སྣན་བྱེད་ཚུལ་རྣམས་ཞིབ་ཏུ་བྲིས་ན་ཡི་གེ་ཧ་ཅང་མང་དུ་
དོགས་པས་མ་བཀོད་དོ། །དགེ་སློང་གི་སྒྲ་བཤད་དེ་དག་ནི་དགེ་སློང་ལ་རབ་ཏུ་
གཅེས་པའི་མདོ་ལས་ཀྱང་རྒྱས་པར་གསུངས་ཏེ། མདོ་དེ་ཉིད་ལས། དགེ་སློང་
ཞེས་བྱ་ཆོས་ཀྱི་རྒྱལ་མཚན་ཏེ། །དགེ་སློང་ཞེས་བྱ་རྡོ་རྗེའི་སྲོག་ཤིང་ཡིན། །དགེ་
སློང་ཞེས་བྱ་སྡུག་བསྔལ་སྤོང་བ་སྟེ། །དགེ་སློང་ཞེས་བྱ་རྒྱལ་བའི་སྲས་པོ་ཡིན། །
དགེ་སློང་ཞེས་བྱ་ཉོན་མོངས་སྲོག་གཅོད་དེ། །དགེ་སློང་ཞེས་བྱ་ཐར་པའི་ལམ་
འགྲོའོ། །དགེ་སློང་རང་གི་ངོ་བོ་བསྡམས་པ་སྟེ། །རྩ་བ་བཞི་སོགས་ཉིས་བརྒྱ་ལྔ་
བཅུ་པ། །ཆེད་དུ་བྱ་བ་རྣམ་དག་ཚུལ་ཁྲིམས་ཡིན། །དབྱེ་བ་མིང་གི་དགེ་སློང་གང་
ཡིན་དང༌། །རྟགས་ཙམ་འཛིན་དང་ཡང་དག་དགེ་སློང་སྟེ། སྒྲ་འཇུག་རྣམ་པར་
ཟད་ ཕྱིར་ དང་། །དགེ་བ་སློང་ དང་ ཟས་ སློང་ དང་། །ཞི་བར་ གནས་ དང་ ལམ་
ཞུགས་དང༌། །ལེགས་པར་འཚོ་དང་ཆགས་སྤངས་དང་། །ཡིད་འོང་ཕྱིར་ན་དགེ་
སློང་ངོ༌། །ཞེས་དགེ་སློང་གི་སྒྲ་འཇུག་པའི་རྒྱུ་མཚན་གོང་དུ་བཤད་པ་རྣམས་དང་།
དགེ་སློང་ གི་ངོ་བོ་དང་། དབྱེ་བ་དང་། ཆེད་དུ་ བྱ་བ་རྣམས་ ཀྱང་ གསལ་བར་
གསུངས་སོ། །མདོ་འདིར་དགེ་སློང་ལ་ཆོས་ཀྱི་རྒྱལ་མཚན་ཞེས་གསུངས་པ་ནི་
འདུལ་བའི་ལས་ཚུལ་བཞིན་དུ་བྱེད་པའི་དགེ་སློང་ཇི་སྲིད་གནས་པ་དེ་སྲིད་དུ་
སྟོན་པའི་བསྟན་པ་གནས་པ་དང་། དེ་ནམ་ནུབ་པ་ན་བསྟན་པ་ནུབ་པ་ཡིན་པས་
- 208 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ན་འདུལ་བའི་ལས་ཚུལ་བཞིན་དུ་བྱེད་པའི་དགེ་སློང་ལུས་ལ་ཆོས་གོས་རྣམ་པ་
གསུམ་གྱིས་གཡོགས་པ་འདི་ནི་སྟོན་པའི་དམ་ཆོས་གནས་པའི་རྟགས་རྒྱལ་
མཚན་ཡིན་ནོ་ཞེས་པ་སྟེ། ཚུལ་འདི་དག་ལ་ལེགས་པར་དཔྱོད་ཤེས་ན་བསྟན་
པའི་ནང་མཛོད་དམ་པའི་ཆོས་འདུལ་བ་ལ་ཡིད་ཆེས་ཀྱི་ངེས་པ་བརྟན་པོ་སྐྱེའོ། །
གཉིས་ པ་ དགེ་ སློང་གི་བསླབ་བྱ་གཏན་ལ་དབབ་པ་ནི། བསྙེན་པར་
རྫོགས་པའི་ཆོ་ག་ལས་དགེ་སློང་གི་བསླབ་བྱ་རྣམས་གདམས་ངག་བཅུ་གཅིག་ཏུ་
བསྡུས་ནས་འདོམས་པར་མཛད་ལ། གདམས་ངག་བཅུ་གཅིག་ནི། གནས་རྣམས་
བརྗོད་པ། ལྟུང་བར་འགྱུར་བའི་ཆོས་རྣམས་བརྗོད་པ། དགེ་སྦྱོང་དུ་བྱེད་པའི་
ཆོས་རྣམས་བརྗོད་པ། མཆོག་ཏུ་འདོད་པར་བྱ་བ་ཡང་དག་པ་ཉིད་ཀྱིས་རྫོགས་པ་
ཉིད་བརྗོད་པ། ཚུལ་ཁྲིམས་ཀྱིས་མཉམ་པར་གྱུར་པ་ཉིད་སྒྲུབ་པ་ལ་ངེས་པར་
སྦྱར་བ། ཚུལ་དང་འབྲེལ་བའི་གཟུགས་བརྙན་ལ་ངེས་པར་སྦྱར་བ། དུལ་བར་
གནས་པ་ཉིད་ལ་ངེས་པར་སྦྱར་བ། དགོས་པ་རྗེས་སུ་སྒྲུབ་པ་ལ་ངེས་པར་སྦྱར་
བ། མ་བརྗོད་པ་ཡང་དག་པར་བླངས་པ་ཡོངས་སུ་ཤེས་པའི་སྒྲུབ་པར་འགྱུར་བ་
ཉིད་བརྗོད་པ། གུས་པ་ལ་ངེས་པར་སྦྱར་བ། བསྒྲུབ་པར་བྱ་བ་ཐབས་བརྗོད་པ་
དང་བཅས་པ་ལ་ངེས་པར་སྦྱར་བ་རྣམས་སོ། །
དང་པོ་གནས་རྣམས་བརྗོད་པ་ནི། ཚངས་སྤྱོད་འཕེལ་བའི་གནས་གོས་
ཕྱག་དར་ཁྲོད་པ། ཟས་བསོད་སྙོམས་པ། གནས་མལ་ཤིང་དྲུང་པ། སྨན་བཀུས་
ཏེ་བོར་བ་བཞི་ལ་གནས་ནས་ཚངས་སྤྱོད་འཕེལ་བར་བྱ་དགོས་སོ་ཞེས་འདོམས་
པ་སྟེ། དེས་མཚོན་ནས་སྦྱངས་པའི་ཡོན་ཏན་རྣམས་ལ་སློབ་དགོས་པར་འདོམས་
པའོ། །ལྟུང་བར་འགྱུར་བའི་ཆོས་རྣམས་བརྗོད་པ་ནི། ཕམ་པ་བཞི་སྲོག་གི་ཕྱིར་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཡང་མི་བྱ་བར་འདོམས་པ་སྟེ། དེས་མཚོན་ནས་འདུལ་བའི་བཅས་པ་དང་འགལ་
བའི་ཉེས་པ་མཐའ་དག་སྤོང་དགོས་པར་འདོམས་པའོ། །དགེ་སྦྱོང་དུ་བྱེད་པའི་
ཆོས་རྣམས་བརྗོད་པ་ནི། གཤེ་ཡང་སླར་མི་གཤེ ཁྲོས་ཀྱང་སླར་མི་ཁྲོ། བརྡེགས་
ཀྱང་སླར་མི་བརྡེག །མཚང་བྲུས་ཀྱང་སླར་མཚང་མི་འབྲུ་བ་སྟེ། དགེ་སྦྱོང་དུ་བྱེད་
པའི་ཆོས་བཞི་པོ་དེ་དག་གིས་མཚན་ནས་དགེ་སྦྱོང་གི་སྤྱོད་པ་རྣམས་མ་ཉམས་
པར་བྱ་དགོས་པར་འདོམས་པའོ། །མཆོག་ཏུ་འདོད་པར་བྱ་བ་ཡང་དག་པ་ཉིད་
ཀྱིས་རྫོགས་པ་ཉིད་བརྗོད་པ་ནི། མཆོག་ཏུ་འདོད་པའམ་སྨོན་པའི་དོན་འདུལ་
བའི་བསླབ་གཞི་ཡོངས་སུ་རྫོགས་པ་དགེ་སློང་གི་སྡོམ་པ་ཐོབ་པ་ལ་དགའ་བ་
བསྒོམ་ཞིང་། བདག་དགེ་སློང་ངོ་སྙམ་དུ་ཡང་དང་ཡང་དུ་དྲན་ནས་རང་གི་སྤྱོད་པ་
ལས་མ་འདས་པར་བྱ་དགོས་སོ་ཞེས་འདོམས་པའོ། །ཚུལ་ཁྲིམས་ཀྱིས་མཉམ་
པར་གྱུར་པ་ཉིད་སྒྲུབ་པ་ལ་ངེས་པར་སྦྱར་བ་ནི། བསླབ་གཞི་ཡོངས་སུ་རྫོགས་པ་
ཐོབ་པ་ཡིན་པས་མཆོག་ཟུང་དང་འོད་སྲུང་ཆེན་པོ་ལ་སོགས་པའི་སངས་རྒྱས་ཀྱི་
ཉན་ཐོས་གནས་བརྟན་ཆེན་པོ་དེ་དག་གིས་ཇི་ལྟར་བསླབས་པ་ལྟར་སློབ་ཅིང་།
འདུལ་བ་ལུང་ལས་ཇི་ལྟར་གསུངས་པ་ད་ལྟར་སྐྱེས་བུ་དམ་པ་རྣམས་ཀྱིས་ཉམས་
བཞེས་ ཇི་ ལྟར་ མཛད་ པ་ ལྟར་ སློབ་ དགོས་ སོ་ ཞེས་ འདོམས་ པའོ། །ཚུལ་ དང་
འབྲེལ་བའི་གཟུགས་བརྙན་ལ་ངེས་པར་སྦྱར་བ་ནི། འཇིག་རྟེན་ན་བུ་ཕའི་རྗེས་
སུ་སློབ་པ་ལྟར་མཁན་པོ་ལ་པའི་འདུ་ཤེས་ཉེ་བར་བཞག་སྟེ་བྱ་བ་ཐམས་ཅད་
རང་དབང་དུ་མི་གཏང་བར་མཁན་པོ་ཉིད་ལ་ཞུས་ནས་བྱེད་པ་དང༌། མཁན་པོ་
ལ་བསྙེན་བཀུར་ཚུལ་བཞིན་དུ་བྱ་བ་དང་། དགག་སྒྲུབ་གནང་གསུམ་གྱི་བཅས་
པ་ ཕྲ་ཞིང་ཕྲ་བ་མཐའ་ དག་ མཁན་ པོ་ ཉིད་ ལ་ ཞུས་ནས་ འདུལ་བའི་བཅས་
- 210 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མཚམས་ཕྲ་མོ་ལས་ཀྱང་མི་འདའ་བ་ཞིག་བྱ་དགོས་སོ་ཞེས་འདོམས་པའོ། །དུལ་
བར་གནས་པ་ཉིད་ལ་ངེས་པར་སྦྱར་བ་ནི། མཁན་པོ་ལ་གུས་པ་བྱ་དགོས་པར་མ་
ཟད། ཚངས་པ་མཚུངས་པར་སྤྱོད་པ་རྒན་གཞོན་བར་མ་ཐམས་ཅད་ལ་གུས་པ་
བསྐྱེད་ཅིང་ཞེས་དང་སྲི་ཞུ་བྱེད་པ་དང༌། དེ་དག་ཐུགས་ཁྲེལ་གྱིས་དོགས་ནས་
འཇིགས་པ་དང་བཅས་པ་དང༌། བག་འཁུམས་པ་དང་བཅས་པས་ རང་གི་སྒོ་
གསུམ་གྱི་སྤྱོད་པ་ལ་ཡང་དང་ཡང་དུ་བརྟགས་ཏེ་ཚངས་པ་མཚུངས་པར་སྤྱོད་པ་
རྒན་གཞོན་བར་མ་ཐམས་ཅད་ཐུགས་མི་ཁྲེལ་བ་ཞིག་ངེས་པར་བྱ་དགོས་སོ་ཞེས་
འདོམས་པའོ། །དགོས་པ་རྗེས་སུ་སྒྲུབ་པ་ལ་ངེས་པར་སྦྱར་བ་ནི། བསྙེན་པར་
རྫོགས་མ་ཐག་ནས་གཙོ་བོར་མཁན་སློབ་དང་གྲོགས་དགེ་བའི་བཤེས་གཉེན་
མཁས་པ་རྣམས་ལ་བརྟེན་ནས་འདུལ་བའི་བཅས་མཚམས་ཕྲ་ཞིང་ཕྲ་བ་མཐའ་
དག་ ལ་ སློབ་ཅིང་མཁན་སློབ་ ལ་ ལུང་ནོད་ པ་དང་། འདུལ་བའི་གླེགས་བམ་
བཀླག་པ་དང་། འདུལ་བའི་ཚིག་རྣམས་བློ་ལ་བཟུང་སྟེ་ཁ་ཏོན་དུ་བྱ་བ་དང་། སྡེ་
སྣོད་གཞན་གཉིས་ལའང་སློབ་ཅིང་འདུལ་བའི་བཅས་མཚམས་དག་པར་བསྲུང་
བ་གཞིར་གཟུང་ནས་ཀློག་པ་དང་བསམ་གཏན་གཉིས་ལ་བརྩོན་པར་བྱས་ཏེ་རྣམ་
པར་གྲོལ་བའི་ལམ་བསྒྲུབ་པ་ལ་བརྩོན་པ་ནམ་ཡང་མི་ལྷོད་པར་བྱ་དགོས་སོ་
ཞེས་འདོམས་པའོ། །མ་བརྗོད་པ་ཡང་དག་པར་བླངས་པ་ཡོངས་སུ་ཤེས་པའི་
སྒྲུབ་པར་འགྱུར་བ་ཉིད་བརྗོད་པ་ནི། བསྙེན་པར་རྫོགས་པའི་ཆོ་ག་བྱེད་པའི་ཚེ་
བསླབ་བྱ་རྣམས་མདོར་བསྡུས་ཏེ་གཙོ་བོ་དག་ཆེ་ལོང་ཙམ་ཞིག་བརྗོད་པ་ཡིན་གྱི།
ཞིབ་པར་མཁན་སློབ་ལ་བརྟེན་ནས་རྒྱུན་དུ་སློབ་པ་དང༌། གསོ་སྦྱོང་གི་ཚེ་འདོན་
པ་ལྟར་སོ་སོར་ཐར་པའི་མདོ་དང་། དེའི་དོན་འགྲེལ་པ་ལུང་སྡེ་བཞི་དང་། དེ་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དག་ཐམས་ཅད་ཀྱི་ལག་ལེན་མཁན་པོའི་མན་ངག་ལ་བརྟེན་ནས་ཤེས་པར་བྱ་བ་
དང་། གཞན་ཡང་སློབ་དཔོན་རྣམས་དང་། ཚངས་པ་མཚུངས་པར་སྦྱོད་པ་མཁས་
པ་རྣམས་ལ་རྒྱུན་དུ་འདྲི་ཞིང་བསླབས་ཏེ་འདུལ་བའི་བཅས་མཚམས་མཐའ་དག་
ཤེས་ པར་ བྱེད་ པ་དང་། ཤེས་ནས་ཉམས་ པ་ མེད་ པར་ བསྲུང་ དགོས་སོ་ཞེས་
འདོམས་པའོ། །གུས་པ་ལ་ངེས་པར་སྦྱར་བ་ནི། བསྐལ་མང་སྟོང་དུ་སངས་རྒྱས་
ཀྱི་མཚན་ཙམ་ཡང་ཐོས་པར་དཀའ་བ་ལ་ད་རེས་རྒྱལ་བའི་བསྟན་པ་ལ་ཞུགས་
ནས་བསླབ་གཞི་ཡོངས་སུ་རྫོགས་པ་ཐོབ་པ་ཡིན་པས་འདི་ལྟ་བུའི་དལ་བ་དང་
འབྱོར་པ་ནམ་ཡང་རྙེད་དཀའ་ཞིང་སངས་རྒྱས་འཇིག་རྟེན་དུ་འབྱོན་པའམ་དཀོན་
པས་ལན་ཅིག་ཙམ་ཞིག་ཐོབ་པའི་དལ་བའི་རྟེན་ལ་སྙིང་པོ་བླངས་ཏེ་རྒྱལ་བ་
དགྱེས་པ་ཞིག་བྱ་དགོས་སོ་ཞེས་འདོམས་པའོ། །བསྒྲུབ་པར་བྱ་བ་ཐབས་བརྗོད་
པ་དང་བཅས་པ་ལ་ངེས་པར་སྦྱར་བ་ནི། མདོར་ན་འདུལ་བའི་བཅས་མཚམས་
མཐའ་དག་ཉམས་པ་མེད་པ་སྲུང་བ་ནི་རང་གི་དྲན་ཤེས་བག་ཡོད་ལ་རག་ལས་
པས་དལ་འབྱོར་རྙེད་དཀའ། ནམ་འཆི་ཆ་མེད། ལས་འབྲས་བསླུ་མེད། འཁོར་
བའི་སྡུག་བསྔལ་བཟོད་དཀའ་བ་རྣམས་ཡང་དང་ཡང་དུ་བསམས་ཏེ་སྒོ་གསུམ་
ལ་དྲན་པ་ཉེ་བར་བཞག་ནས་ངན་སོང་དུ་ལྟུང་བས་འཇིགས་ཤིང་སྐྲག་ནས་སྐད་
ཅིག་ཀྱང་མ་ཡེངས་པར་བག་ཡོད་པར་བྱ་དགོས་སོ་ཞེས་འདོམས་པའོ། །དེ་ལྟར་
གདམས་ངག་བཅུ་ གཅིག་ གི་ སྒོ་ནས་འདོམས་ པ་ འདི་ནི་འདུལ་བའི་ བཅས་
མཚམས་ལ་སློབ་ཚུལ་མདོར་བསྡུས་ནས་འདོམས་པ་ཡིན་པས་ཤིན་ཏུ་རྒྱ་ཆེ་ཞིང་།
ལྷག་པར་འདུལ་བའི་བཅས་མཚམས་ལ་སློབ་པ་གཞིར་བཟུང་ནས་ཚེ་བློས་བཏང་
སྟེ་དབེན་པའི་གནས་སུ་སྒྲུབ་པ་མཐར་ཕྱིན་པ་ཞིག་བྱེད་པ་ལ་གནས་རྣམས་
- 212 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བརྗོད་པ་ཞེས་པའི་གདམས་ངག་གིས་བསྟན་པ་སྦྱངས་པའི་ཡོན་ཏན་རྣམས་ལ་
སློབ་པ་ཤིན་ཏུ་གལ་ཆེ་བས་ཅུང་ཟད་བཤད་ན། སྤྱིར་སྦྱངས་པའི་ཡོན་ཏན་ལ་
མཐའ་ཡས་པ་ཡོད་ཀྱང་། ཤེར་ཕྱིན་གྱི་མདོ་དང་། སྦྱངས་པའི་ཡོན་ཏན་བསྟན་
པའི་མདོ་དང་། ས་སྡེ་རྣམས་ལས་སྦྱངས་པའི་ཡོན་ཏན་བཅུ་གཉིས་གསུངས་ཏེ།
བཅུ་གཉིས་ནི། བསོད་སྙོམས་པ་དང་། སྟན་གཅིག་པ་དང་། ཟས་ཕྱིས་མི་ལེན་པ་
དང་། ཆོས་གོས་གསུམ་པ་དང་། ཕྱིང་པ་བ་དང་། ཕྱག་དར་ཁྲོད་པ་དང་། དགོན་
པ་བ་དང་། ཤིང་དྲུང་པ་དང་། བླ་གབ་མེད་པ་དང་། དུར་ཁྲོད་པ་དང༌། ཙོག་པུ་
བ་དང་། གཞི་ཇི་བཞིན་པ་སྟེ་བཅུ་གཉིས་སོ། དེ་ལ་ཉན་ས་ལས་བསོད་སྙོམས་པ་
ལ་རྙེད་པས་ཆོག་ཤེས་པའི་བསོད་སྙོམས་པ་དང༌། མཐར་གྱིས་སློང་བའི་བསོད་
སྙོམས་པ་གཉིས་སུ་ཕྱེ་ནས་སྦྱངས་པའི་ཡོན་ཏན་བཅུ་གསུམ་དུ་ཡང་གསུངས་
སོ། །དེ་དག་སོ་སོའི་ངོས་འཛིན་ནི། བསོད་སྙོམས་པ་ནི། བསགས་ཏེ་འཚོ་བའི་
བསམ་པ་དང་སྦྱོར་བ་དོར་ཏེ་ཉིན་རེ་བཞིན་བསོད་སྙོམས་བསླངས་ཏེ་འཚོ་བར་
བྱེད་པའོ། །བསོད་སྙོམས་པ་ལ་གཉིས་སུ་ཕྱེ་བ་ནི། ཉན་ས་ལས། དེ་ལ་བསོད་
སྙོམས་པ་ལ་དབྱེ་བ་རྣམ་པ་གཉིས་ཏེ། རྙེད་པས་ཆོག་ཤེས་པའི་བསོད་སྙོམས་པ་
དང༌། མཐར་གྱིས་སློང་བའི་བསོད་སྙོམས་པའོ། །དེ་ལ་རྙེད་པས་ཆོག་ཤེས་པའི་
བསོད་སྙོམས་པ་གང་ཞེ་ན། འདི་ལྟ་སྟེ། འདྲིས་པའི་ཁྱིམ་དག་ནས་ཅི་ཐོབ་པ་དང་
ཅི་རྙེད་པ་ཙམ་ཟ་བར་བྱེད་པའོ། ། མཐར་གྱིས་སློང་བའི་བསོད་སྙོམས་པ་གང་ཞེ་
ན། ཁྱིམ་རྣམས་སུ་ཁང་ཁྱིམ་ནས་ཁང་ཁྱིམ་དུ་བསླངས་ཤིང་བརྒྱངས་ཏེ་བསོད་
སྙོམས་ཅི་ཐོབ་པ་དང་ཅི་རྙེད་པ་ཟ་བར་བྱེད་ཀྱི། བདག་གིས་འདི་ནས་བཟའ་བ་
དང་བཅའ་བ་བཟང་པོ་ཇི་ཙམ་འདོད་པ་ཐོབ་པར་འགྱུར་རོ་སྙམ་ནས་མགོ་འཕང་
- 213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བསྟོད་དེ་ཁྱིམ་རྣམས་སུ་མི་འགྲོ་བ་གང་ཡིན་པའོ། །ཞེས་གསུངས་པ་ལྟར་རོ། །
སྟན་གཅིག་པ་ལ་གསུམ་སྟེ། སྟན་གྱི་མཐའི་སྟན་གཅིག་པ་དང་། ཆུའི་མཐའི་སྟན་
གཅིག་ པ་ དང་། ཟས་ ཀྱི་མཐའི་ སྟན་ གཅིག་ པའོ། །དེ་ ལ་ སྟན་གྱི་མཐའི་སྟན་
གཅིག་པ་ནི། ཉི་མ་གུང་ལ་བབ་ནས་ཟས་ཟ་བའི་ཚེ་སྟན་གང་ལ་འདུག་ནས་ཟ་
བའི་སྟན་དེ་ལས་ལངས་ནས་ཉིན་ཞག་དེ་ལ་དུས་རུང་གི་ཟས་མི་ཟ་བའོ། །ཆུའི་
མཐའི་སྟན་གཅིག་པ་ནི། སྟན་དེ་ལས་མ་ལངས་ཀྱང་ཟས་ཟོས་ཏེ་ཁ་བཤལ་བའི་
ལག་ཆུ་བླངས་ནས་ཉིན་ཞག་དེ་ལ་དུས་རུང་གི་ཟས་མི་ཟ་བའོ། །ཟས་ཀྱི་མཐའི་
སྟན་གཅིག་པ་ནི། སྟན་དེ་ལས་མ་ལངས་ཤིང་ལག་ཆུས་བླངས་ཀྱང་ཁམ་ཐ་མ་
མིད་དེ་ཟ་འཕྲོ་བཅད་ནས་ཉིན་ཞག་དེ་ལ་དུས་རུང་གི་ཟས་མི་ཟ་བའོ། །ཟས་
ཕྱིས་མི་ལེན་པ་ནི། ཇི་ཙམ་གྱིས་འཚོ་བར་བྱེད་པའི་ཟས་ཐམས་ཅད་བསགས་
ནས་མ་མནོས་པ་དེ་སྲིད་དུ་ཟ་བར་མི་བྱེད་ཅིང་། གང་ཟ་བར་བྱེད་པའི་ཟས་
ཐམས་ཅད་བསླངས་ནས་ཟ་བར་རྩོམ་པ་ནས་ཟས་ཕྱིས་མི་ལེན་པའོ། །འདི་ལ་
ཡང་དུས་གཅིག་པ་དང་། གསོག་པུ་པ་གཉིས་སུ་ཡོད་དོ། །དང་པོ་དུས་གཅིག་པ་
ནི། ཟླ་བའི་སྔ་རོལ་ཏུ་དུས་རུང་གི་ཟས་བྱིན་ལེན་ལན་ཅིག་བྱས་ནས་ཉིན་ཞག་དེ་
ལ་དུས་རུང་གི་ཟས་ཕྱིས་མི་ལེན་པའོ། །གཉིས་པ་གསོག་པུ་བ་ནི། འབྲས་ཆན་
དང་ཚོད་མ་དང་ཞོ་ལྟ་བུ་སྣོད་སོ་སོར་བླུག་པ་ཟ་བའི་སྔ་རོལ་ཏུ་དེ་རྣམས་ཀྱི་བྱིན་
ལེན་སྔ་ཕྱི་རིམ་གྱིས་བྱས་ཏེ། ཟ་འཕྲོ་བགོད་ནས་ཉིན་ཞག་དེ་ལ་དུས་རུང་གི་ཟས་
ཕྱིས་མི་ལེན་པའོ། །ཆོས་གོས་གསུམ་པ་ནི། འཚོ་བའི་ཡོ་བྱད་ཀྱི་གོས་རྒྱལ་བས་
གང་གནང་བ་དེ་འཆང་གི །དེ་ལས་གཞན་དུ་ལྷག་པའི་ཡོ་བྱད་ཀྱི་གོས་དང་མཁོ་
བའི་ཡོ་བྱད་ཀྱི་གོས་མི་འཆང་བའི་དམ་བཅའ་བྱས་པའོ། །ཕྱིང་བ་པ་ནི། གོས་
- 214 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
རྣམས་ལུག་གི་བལ་ལས་བྱས་པ་འབའ་ཞིག་འཆང་གི །དེ་ལས་གཞན་དུ་དར་
དང་རས་ལ་སོགས་པའི་གོས་མི་འཆང་བའི་ཡི་དམ་བླངས་པའོ། །ཕྱག་དར་ཁྲོད་
པ་ལ་གཉིས། བོར་བ་ཕྱག་དར་ཁྲོད་པ་དང་། དམན་པ་ཕྱག་དར་ཁྲོད་པའོ། །དང་
པོ་བོར་བ་ཕྱག་དར་ཁྲོད་པ་ནི། གཞན་གྱིས་ལམ་སྲང་ལ་སོགས་པར་བོར་བའི་
གོས་ཀྱི་དུམ་བུ་ལ་སོགས་པ་བཀྲུས་ནས་དྲུབས་ཏེ་ཁ་དོག་བསྒྱུར་ཅིང་འཆང་
བའོ། །གཉིས་པ་དམན་པ་ཕྱག་དར་ཁྲོད་པ་ནི། གཞན་གྱིས་ཟླ་བ་བཞི་ཡན་ཆད་
གྱོན་ཞིང་དམན་པར་བྱས་པ་མ་གཏོགས་པའི་གོས་གསར་ པ་ལོངས་མི་སྤྱོད་
པའོ། །དགོན་པ་བ་ནི། གྲོང་ལས་རྒྱང་གྲགས་ཡན་ཆད་ཀྱིས་བར་དུ་བཅད་པའི་
དབེན་ པར་ གནས་ འཆའ་ བའོ། །ཤིང་ དྲུང་ བ་ ནི། ཤིང་ དྲུང་ དུ་ གནས་ འཆའ་
བའོ། །བླ་གབ་མེད་པ་ནི། སྟེང་མ་གཡོགས་པའི་ཕྱོགས་སུ་གནས་འཆའ་བའོ། །
དུར་ཁྲོད་པ་ལ་གཉིས། ཐམས་ཅད་དུར་ཁྲོད་པ་དང༌། ཕྱོགས་འགའ་དུར་ཁྲོད་
པའོ། །དང༌ པོ་ ཐམས་ ཅད་ དུར་ ཁྲོད་ པ་ ནི། ཟས་ གོས་ སྣོད་ སྤྱད་ གནས་ མལ་
ཐམས་ཅད་དུར་ཁྲོད་ཀྱི་རྫས་ལ་བརྟེན་པ་སྟེ། ལུང་རྣམ་འབྱེད་ལས། ཉེ་དུ་དག་
གིས་ཤི་བའི་དུར་ཟས་ལྔ་དུར་ཁྲོད་དུ་དོར་བ་དེ་ལ་ཟས་སུ་བྱེད། རོའི་གོས་དུར་
ཁྲོད་དུ་དོར་བ་དེ་དག་བཀྲུས་ཏེ་དྲུབས་ཤིང་ཁ་བསྒྱུར་ནས་ཆོས་གོས་སུ་བྱེད། ཤི་
བ་དེའི་རྗེས་སུ་དུར་ཁྲོད་དུ་དོར་བའི་གྱོ་མོ་ལྷུང་བཟེད་དུ་བྱེད། གནས་མལ་ཡང་
དུར་ཁྲོད་པ་སྟེ་དེར་གནས་འཆའ་བར་བྱེད་པའོ། །ཞེས་གསུངས་པ་ ལྟར་ བྱེད་
པའོ། །གཉིས་པ་ཕྱོགས་འགའ་དུར་ཁྲོད་པ་ནི། ཟས་གོས་སོགས་སྣ་འགའ་ཙམ་
དུར་ཁྲོད་ཀྱི་རྫས་ལ་བརྟེན་པའོ། །ཙོག་པུ་བ་ནི། ཉིན་མཚན་ཐམས་ཅད་དུ་ནམ་
དུ་ཡང་གློས་ཕབ་སྟེ་མི་ཉལ་བར་ཙོག་པུར་འདུག་པའོ། །དེ་ལ་ཡང་ཆེ་འབྲིང་ཆུང་
215-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གསུམ་ཡོད་དོ། །དེ་ལ་ཙོག་པུ་བ་ཆེན་པོ་ནི། ཉིན་མཚན་ཐམས་ཅད་དུ་གཡས་
གཡོན་དང་མདུན་རྒྱབ་གང་ཡང་རྩིག་པ་ལ་མི་བརྟེན་པར་ཙོག་པུ་ཉིད་དུ་འདུག་
པའོ། །འབྲིང་ནི། རྒྱབ་རྩིག་ལོགས་ལ་བརྟེན་ནའང་མདུན་དང་གཡས་གཡོན་མི་
བརྟེན་པར་ཙོག་པུ་ཉིད་དུ་འདུག་པའོ། །ཆུང་ངུ་ནི། རྒྱབ་དང་གཡས་གཡོན་རྩིག་
པ་ལ་བརྟེན་ཡང་མགོ་སྔས་ལ་མི་འཇོག་པར་ཙོག་པུ་ཉིད་དུ་འདུག་པའོ། །གཞི་ཇི་
བཞིན་པ་ནི། རྩའམ་ལོ་མ་བཏིང་བའི་སྟེང་དུ་མལ་འཆའ་བར་བྱེད་ཅིང་། དེ་ཡང་
ལན་ཅིག་ཇི་ལྟར་བཏིང་བ་དེ་ལས་སླར་མི་བརྗེ་མི་འཆོས་པའོ། །སྦྱངས་པའི་ཡོན་
ཏན་བཅུ་གཉིས་པོ་དེ་ལ་སྦྱངས་པའི་ཡོན་ཏན་ཞེས་བརྗོད་པའི་རྒྱུ་མཚན་ནི། ཉན་
ས་ལས། ཅིའི་ཕྱིར་དེ་དག་ལ་སྦྱངས་ པའི་ ཡོན་ཏན་ཞེས་བྱ་ཞེ་ན། འདི་ལྟ་སྟེ་
དཔེར་ན། བལ་ལམ་ཤིང་བལ་ནི་གང་གི་ཚེ་མ་བསལ་མ་བཤིག་མ་རྨེལ་བའི་ཚེ་
ན་འཛིངས་ཤིང་མི་མཇལ་མི་ཡང་ལ། འདི་ལྟ་སྟེ། སྐུད་པར་འཁལ་བའམ་འདའ་
བར་བྱ་བའི་ལས་སུ་མི་རུང་ངོ༌། །དེ་བཞིན་དུ་འདི་ན་ལ་ལ་བསོད་སྙོམས་ལ་
ཆགས་པས་བསོད་སྙོམས་ལ་སེམས་ཞེན་ཅིང་ཀུན་ཏུ་ཞེན་པ་དང་། ཆོས་གོས་ལ་
ཆགས་པས་ཆོས་གོས་ལ་སེམས་ཞེན་ཅིང་ཀུན་ཏུ་ཞེན་པ་དང༌། གནས་མལ་ལ་
ཆགས་པས་གནས་མལ་ལ་སེམས་ཞེན་ཅིང་ཀུན་ཏུ་ཞེན་པ་དེ་སྦྱངས་པའི་ཡོན་
ཏན་དེ་དག་གིས་འདི་ལྟ་སྟེ། ཚངས་པར་སྤྱོད་པ་ལ་གནས་པར་བྱ་བའི་ཕྱིར་
སེམས་རྣམ་པར་སྦྱོང་བར་བྱེད། དྲང་པོར་བྱེད། མཉེན་པར་བྱེད། ལས་སུ་རུང་
བར་བྱེད། གནམ་པར་བྱེད། གདུབ་པར་བྱེད། རུང་བར་བྱེད་པས་ན་དེའི་ཕྱིར་
སྦྱངས་ པའི་ ཡོན་ཏན་ཞེས་ བྱའོ། །ཞེས་ གསུངས་ པ་ ལྟར་རོ། །སྦྱངས་ པའི་ ཡོན་
ཏན་བཅུ་གཉིས་པོ་དེ་དག་ཉོན་མོངས་གང་དང་གང་གི་གཉེན་པོར་བསྟེན་པ་ནི།
- 216 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཉན་ས་ལས། དེ་ལ་བསོད་སྙོམས་ལ་ཆགས་པ་ནི་བར་ཆད་རྣམ་པ་གཉིས་ཡིན་ཏེ།
ཟས་བཟང་པོ་ལ་ཆགས་པ་དང་། ཟས་མང་པོ་ལ་ཆགས་པའོ། །དེ་ལ་ཟས་བཟང་
པོ་ལ་ཆགས་པ་སྤང་བའི་ཕྱིར་བསོད་སྙོམས་པ་ཡིན་ནོ། །ཟས་མང་པོ་ལ་ཆགས་
པ་སྤང་བའི་ཕྱིར་སྟན་གཅིག་པ་དང་ཟས་ཕྱིས་མི་ལེན་པ་ཡིན་ནོ། །དེ་ལ་ཆོས་
གོས་ལ་ཆགས་པ་ནི་བར་ཆད་རྣམ་པ་གསུམ་ཡིན་ཏེ། ཆོས་གོས་མང་པོ་ལ་ཆགས་
པ་ དང༌། འཇམ་ ཞིང་ རེག་ན་བདེ་བ་ལ་ཆགས་པ་དང༌། བཟང་ པོ་ ལ་ ཆགས་
པའོ། །དེ་ལ་ཆོས་གོས་མང་པོ་ལ་ཆགས་པ་སྤང་བའི་ཕྱིར་ཆོས་གོས་གསུམ་པ་
ཡིན་ནོ། །ཆོས་གོས་འཇམ་ཞིང་རེག་ན་བདེ་བ་ལ་ཆགས་པ་སྤང་པའི་ཕྱིར་ཕྱིང་པ་
བ་ཡིན་ནོ། །ཆོས་གོས་བཟང་པོ་ལ་ཆགས་པ་སྤང་བའི་ཕྱིར་ཕྱག་དར་ཁྲོད་པ་ཡིན་
ནོ། །གནས་མལ་ལ་ཆགས་པ་ནི་བར་ཆད་རྣམ་པ་བཞི་ཡིན་ཏེ། འདི་ལྟ་སྟེ། འདུ་
འཛི་ལ་ཆགས་པ་དང༌། གནས་ལ་ཆགས་པ་དང་། གློས་འབེབས་པའི་བདེ་བ་
དང་ཉལ་བའི་བདེ་བ་ལ་ཆགས་པ་དང་། སྟན་དང་གདིང་བ་དང་དགབ་པ་ལ་
ཆགས་པའོ། །དེ་ལ་འདུ་འཛི་ལ་ཆགས་པ་སྤང་བའི་ཕྱིར་དགོན་པ་པ་ཡིན་ནོ། །
གནས་ལ་ཆགས་པ་སྤང་བའི་ཕྱིར་ཤིང་དྲུང་པ་དང་། བླ་གབ་མེད་པ་དང་། དུར་
ཁྲོད་པ་ཡིན་ནོ། །དུར་ཁྲོད་པ་ནི་འཁྲིག་པ་ལ་ཆགས་པ་སྤང་བའི་ཕྱིར་ཡང་ཡིན་
ནོ། །གློས་འབེབས་པའི་བདེ་བ་དང་ཉལ་བའི་བདེ་བ་ལ་ཆགས་པ་སྤང་བའི་ཕྱིར་
ཙོག་པུ་པ་ཡིན་ནོ། །སྟན་དང་གདིང་བ་དང་དགབ་པ་ལ་ཆགས་པ་སྤང་བའི་ཕྱིར་
གཞི་ཇི་བཞིན་པ་ཡིན་ཏེ། དེ་ལྟར་ན་སྦྱངས་པའི་ཡོན་ཏན་དང་ལྡན་པ་ཡིན་ནོ། །
ཞེས་གསུངས་པ་ལྟར་རོ། །གདམས་ངག་བཅུ་གཅིག་གི་ནང་ནས་དགེ་སྦྱོང་གི་
ཆོས་བཞི་བསྟན་པ་ནི་མཚོན་བྱེད་ཙམ་ཡིན་པས་དེས་མཚོན་ནས་འདུལ་བ་ནས་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཤད་པའི་དགེ་སྦྱོང་གི་སྤྱོད་པ་ཐམས་ཅད་མ་ཉམས་པར་བྱ་དགོས་ལ། འདུལ་
བ་ནས་བཤད་པའི་དགེ་སྦྱོང་གི་སྤྱོད་པ་རྣམས་ཀྱི་གནད་བསྡུས་ནས་འཕགས་པ་
ཐོགས་མེད་ཀྱིས་ཉན་སར་གསུངས་ལ། དགེ་སྦྱོང་གི་རྒྱན་རྣམས་ཀྱི་གནད་བསྡུས་
པ་ནི། ཉན་ས་ལས། དད་ལྡན་གཡོ་མེད་ནད་ཉུང་དང་། །བརྩོན་འགྲུས་ཤེས་རབ་
འདོད་ཆུང་དང་། །ཆོག་ཤེས་གསོ་སླ་དགང་སླ་དང༌། །སྦྱངས་དང་མཛེས་དང་དྲོད་
རིག་དང༌། །སྐྱེས་བུ་དམ་ཆོས་མཁས་རྟགས་དང་། །བཟོད་དང་ངེས་དང་གྱ་ནོམ་
ཡིན། །ཞེས་དགེ་སྦྱོང་གི་རྒྱན་བཅུ་བདུན་གསུངས་སོ། །དེ་ལ་དགེ་སྦྱོང་གི་རྒྱན་
བཅུ་བདུན་ནི། དད་པ་དང་ལྡན་པ་དང༌། གཡོ་མེད་པ་དང་། ནད་ཉུང་བ་དང་།
བརྩོན་འགྲུས་བརྩམས་པའི་རང་བཞིན་ཅན་དང་། ཤེས་རབ་རྣོ་བ་དང་། འདོད་
པ་ཆུང་བ་དང་། ཆོག་ཤེས་པ་དང་། གསོ་སླ་བ་དང་། དགང་སླ་བ་དང༌། སྦྱངས་
པའི་ཡོན་ཏན་དང་ལྡན་པ་དང༌། མཛེས་པ་དང༌། དྲོད་རིག་པ་དང་། སྐྱེས་བུ་དམ་
པའི་ཆོས་དང་ལྡན་པ་དང་། མཁས་པའི་རྟགས་དང་ལྡན་པ་དང་། བཟོད་པ་ཆེ་བ་
དང་། ངེས་པ་དང་། གྱ་ནོམ་པ་སྟེ་བཅུ་བདུན་ནོ། །
དང་པོ་དད་པ་དང་ལྡན་པ་ནི། སྟོན་པ་དང་སྟོན་པས་བཅས་པའི་བསླབ་
པའི་ གནས་རྣམས་ དང༌། བསླབ་ པ་ དེ་ ལ་ ཚུལ་བཞིན་དུ་ སློབ་ པའི་ ཚངས་པ་
མཚུངས་པར་སྤྱོད་པ་རྣམས་ལ་ཡོན་ཏན་སྒོ་དུ་མ་ནས་བསམས་ཏེ་སེམས་དང་
བར་བྱེད་པ་དང་། སྟོན་པས་ཇི་ལྟར་བཅས་པའི་བསླབ་པའི་གནས་རྣམས་ལ་
གཏིང་ནས་ཡིད་ཆེས་པ་དང༌། སྟོན་པས་ཇི་ལྟར་གསུངས་པའི་འདུལ་བའི་བཅས་
མཚམས་རྣམས་ཚུལ་བཞིན་དུ་བསྲུངས་ཏེ་རྣམ་གྲོལ་དོན་དུ་གཉེར་བའི་འདུན་པ་
ཤུགས་དྲག་ པ་ སྟེ། དང༌ བའི་ དད་ པ་དང༌། ཡིད་ཆེས་ ཀྱི་ དད་ པ་ དང༌། མངོན་
- 218 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འདོད་ཀྱི་དད་པ་གསུམ་དང་ལྡན་པའོ། །
གཡོ་མེད་པ་ནི། སུ་དང་འགྲོགས་ཀྱང་གྱ་གྱུའི་བསམ་པ་མེད་པར་བསམ་
པ་དྲང་པོའི་རང་བཞིན་ཅན་དུ་བྱེད་ཅིང་། ལྷག་པར་སྟོན་པ་དང་གྲོགས་ཚངས་པ་
མཚུངས་པར་སྤྱོད་པ་རྣམས་ལ་བསླུ་བའི་བསམ་པ་མེད་པར་ཇི་སྐད་དུ་སྨྲས་པ་དེ་
བཞིན་དུ་བྱེད་པ་དང་། ཇི་ལྟར་བྱས་པ་དེ་བཞིན་དུ་སྨྲ་བར་བྱེད་པའོ། །ནད་ཉུང་
བ་ནི། ཟས་ཀྱི་ཚོད་རིག་པས་གང་ཟོས་པ་དང་འཐུངས་པ་རྣམས་བདེ་བར་ཞུ་
བས་ལུས་ཀྱི་ཁམས་འཁྲུག་པ་མེད་པར་ཁམས་སྙོམས་པས་དགེ་བའི་བྱ་བ་གང་
ལ་ཡང་སྤྲོ་ཤུགས་ཆེ་ཞིང་སྟོབས་དང་ལྡན་པའོ། །བརྩོན་འགྲུས་བརྩམས་པའི་རང་
བཞིན་ཅན་ནི། རྒྱལ་བས་ཇི་ལྟར་གསུངས་པའི་ལས་དཀར་ནག་གི་འབྲས་བུའི་
ཚུལ་ལ་ཡིད་ཆེས་པས་སྤྱིར་དགེ་བའི་བྱ་བ་ཐམས་ཅད་དང་། ལྷག་པར་འདུལ་
བའི་བཅས་མཚམས་ཚུལ་བཞིན་དུ་བསྲུང་བ་ལ་ཕྱི་བཤོལ་གྱི་ལེ་ལོ་དང་སྒྱིད་ལུག་
པ་དང་ཞུམ་པ་མེད་པར་སྤྲོ་བ་དང་ལྡན་པ་དང༌། བརྟན་པས་ཕ་རོལ་གནོན་པ་
དང༌། སྒྲུབ་ཕོད་པས་དགེ་བའི་བྱ་བ་ཐམས་ཅད་ཉིན་རེ་བཞིན་འཕེལ་བའོ། །
ཤེས་རབ་རྣོ་བ་ནི། སྐྱེས་ཐོབ་ཀྱི་བློ་གྲོས་གསལ་བ་དང་། སྦྱོར་བ་ཐོས་བསམ་
སྒོམ་གསུམ་ལ་འབད་པས་བྱ་བ་གང་བྱེད་ཀྱང་མ་བརྟགས་པའི་བཏང་སྙོམས་
དང༌། མི་ཤེས་པའི་རྨོངས་པའི་དབང་དུ་མི་གཏང་བར་ལེགས་ཉེས་ལེགས་པར་
དཔྱད་ནས་བྱེད་ཅིང་། ལྷག་པར་འདུལ་བ་ནས་བཤད་པའི་བླང་དོར་གྱི་གནས་
རྣམས་ལ་བློ་གྲོས་ཤིན་ཏུ་གསལ་ཞིང་རྣོ་བའོ། ། །
འདོད་པ་ཆུང་བ་ནི། རང་ཉིད་གཞན་ངོར་གྲུབ་པར་འདོད་པའི་བསམ་པ་
མེད་ཅིང་སྦྱིན་བདག་རྣམས་དང་གྲོགས་ཚངས་པ་མཚུངས་པར་སྤྱོད་པ་རྣམས་
-219-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལས་རྙེད་པ་དང་བཀུར་སྟི་འཚོལ་བའི་བསམ་པ་མེད་པའོ། །
ཆོག་ཤེས་པ་ནི། ཟས་དང་གོས་དང་གནས་མལ་སོགས་འཚོ་བའི་ཡོ་བྱད་
རྣམས་བཟང་པོ་དང་མང་པོ་འཚོལ་བའི་བསམ་པ་མེད་པར་གང་བྱུང་གིས་ཆོག་
པར་ བྱེད་ པའོ། །གསོ་སླ་བ་ནི། ཕ་མ་དང་ སྤུན་ ཟླ་ སོགས་ གཉེན་བཤེས་དང་
འཁོར་གཡོག་གི་དོན་སྒྲུབ་པའི་བསམ་པ་མེད་པར་རང་གཅིག་པུ་འཚོ་བས་ཆོག་
པར་བྱེད་པས་སྦྱིན་བདག་ཡིད་སུན་པར་མི་བྱེད་པའོ། །དགང་སླ་བ་ནི། ངན་ངོན་
ཙམ་གྱིས་ཆོག་པར་བྱེད་པས་འཚོ་བ་ཅི་བྱས་སླ་བའོ། །སྦྱངས་པའི་ཡོན་ཏན་དང་
ལྡན་པ་ནི། ཟས་བསོད་སྙོམས་པ་སོགས་སྦྱངས་པའི་ཡོན་ཏན་བཅུ་གཉིས་ཏེ། དེ་
དག་གི་ཚུལ་ནི་སྔར་བཤད་ཟིན་ཏོ། །མཛེས་པ་ནི། འགྲོ་བ་དང་། ལྡོག་པ་དང་།
ཅུང་ཟད་ལྟ་བ་དང་། རྣམ་པར་ལྟ་བ་དང་། བརྐྱང་བ་དང་། བསྐུམ་པ་དང་། ཆོས་
གོས་བགོ་བ་དང༌། ལྷུང་བཟེད་བཅང་བ་སོགས་བྱ་བ་ཐམས་ཅད་འདུལ་བ་དང་
མཐུན་པར་བྱེད་པས་སུས་མཐོང་ཡང་ཡིད་དུ་འོང་བའོ། །དྲོད་རིག་པ་ནི། སྦྱིན་
བདག་དད་པ་ཅན་དག་དང་གྲོགས་ཚངས་པ་མཚུངས་པར་སྤྱོད་པ་དག་གིས་ཆོས་
གོས་དང་བསོད་སྙོམས་སོགས་ཡོ་བྱད་རྣམས་ཀྱིས་མགྲོན་དུ་གཉེར་བ་ན་ཧ་ཅང་
བསླང་བའི་བསམ་པ་མེད་པར་ཚོད་ཟིན་པར་བྱེད་པའོ། །སྐྱེས་བུ་དམ་པའི་ཆོས་
དང་ལྡན་པ་ནི། རང་ལ་ཆོས་དང་ཟང་ཟིང་གི་ལོངས་སྤྱོད་ཅི་ཡོད་ཀྱང་དེས་ཁེངས་
པར་མི་བྱེད་ཅིང་། རང་ལ་བསྟོད་པ་དང་གཞན་ལ་སྨད་པར་མི་བྱེད་པར་བྱ་བ་
ཐམས་ཅད་འདུལ་བ་ནས་ཇི་ལྟར་གསུངས་པ་དང་མཐུན་པར་བྱེད་པའོ། །མཁས་
པའི་རྟགས་དང་ལྡན་པ་ནི། བྱ་བ་ཐམས་ཅད་ལ་གཞན་གྱི་ཚིག་གི་རྗེས་སུ་མི་
འབྲང་བར་ལེགས་པར་བརྟགས་ནས་བྱེད་པ་དང༌། ལྷག་པར་འདུལ་བའི་བཅས་
- 220 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མཚམས་རྣམས་ལ་ཞིབ་ཏུ་བརྟགས་ནས་ཅུང་ཟད་ཀྱང་མ་ནོར་བར་བྱེད་པའོ། ། །
བཟོད་པ་ཆེ་བ་ནི། གཤེ་ཡང་སླར་མི་གཤེ ཁྲོས་ཀྱང་སླར་མི་ཁྲོ། བརྡེགས་
ཀྱང་ སླར་མི་བརྡེག །མཚང་བྲུས་ ཀྱང་ སླར་ མཚང་ མི་ འབྲུ་ཞིང་། ཚ་ གྲང་དང་
བཀྲེས་སྐོམ་སོགས་རྐྱེན་ཅུང་ཟད་ཀྱིས་སྲོ་ཤི་བ་དང་ཡིད་ཞུམ་པར་མི་བྱེད་པར་
སྡུག་བསྔལ་ཅི་བྱུང་ཡང་དང་དུ་ལེན་ཅིང་། དེས་སྐུལ་མ་བཏབ་སྟེ་དགེ་བའི་རྩ་བ་
ལ་བརྩོན་ཞིང་། ལྷག་པར་འདུལ་བའི་བཅས་མཚམས་མ་ཉམས་པར་བྱེད་པའོ། །
ངེས་པ་ནི། སུ་དང་འགྲོགས་ཀྱང་ལུས་ངག་ཡིད་གསུམ་བྱམས་པའི་རང་བཞིན་
ཅན་དུ་བྱེད་ཅིང་། འགྲོགས་ན་བདེ་བ་སུས་མཐོང་ཡང་ཡིད་དགའ་བར་འགྱུར་
ཞིང་། ལྷག་པར་ཚངས་པ་མཚུངས་པར་སྤྱོད་པ་མཁས་པ་རྣམས་དེ་དང་ལྷན་ཅིག་
གནས་པར་དགའ་བ་སྐྱེ་བར་འགྱུར་བའི་ངང་ཚུལ་ཅན་དུ་བྱེད་པའོ། ། གྱ་ནོམ་པ་
ནི། སུ་དང་འགྲོགས་ཀྱང་ཁྲོ་གཉེར་མེད་པར་བཞིན་གྱི་མདངས་གསལ་ཞིང་
འཛུམ་པ་སྔོན་དུ་བཏང་སྟེ་གསོང་པོར་སྨྲ་བ་དང་། དགའ་བར་སྨྲ་བ་དང་། རབ་ཏུ་
དང་བར་བྱས་ཏེ་ཀུན་དགའ་བར་འགྱུར་བའོ། །དེ་ལྟར་ཡོན་ཏན་བཅུ་བདུན་པོ་དེ་
ཡོད་ན་འགྲོ་བ་ལྷ་དང་བཅས་པ་ཡིད་ཚིམ་ཞིང་དགའ་བར་འགྱུར་བས་ན་དེ་དག་
ལ་དགེ་སྦྱོར་གྱི་རྒྱན་ཅེས་བྱའོ། །གཞན་ཡང་དབང་པོའི་སྒོ་སྡོམ་པ་དང་། ཟས་ཀྱི་
ཚོད་རིག་པ་དང་། གསུང་རབ་ཡན་ལག་བཅུ་གཉིས་པོ་སྡེ་སྣོད་གསུམ་དུ་བསྡུས་
ཏེ་གསུམ་པོ་དེ་ལ་མཁས་པར་བྱ་བ་དང་། སྡེ་སྣོད་གསུམ་གྱི་ཚིག་གཟུང་ཞིང་དོན་
བསམ་ནས་ཀློག་པ་དང་འདོན་པ་ལ་བརྩོན་པར་བྱ་བ་དང་
། ལྷག་པར་ནམ་གྱི་ཆ་
སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པར་བྱ་བ་དང་། ཉལ་བའི་
ཚེ་ཇི་ལྟར་བྱ་བ་རྣམས་འདུལ་བ་ལུང་ལས་ཇི་ལྟར་གསུངས་པ་ལྟར་བྱ་བ་དང་།
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གཞན་ཡང་ཚུལ་ཁྲིམས་དང༌། འཚོ་བ་དང༌། ཆོ་ག་དང༌། ལྟ་བ་རྣམས་མ་ཉམས་
པར་བྱེད་པ་སོགས་འདུལ་བ་ལུང་སྡེ་བཞི་ནས་ཇི་ལྟར་གསུངས་པའི་བཅས་
མཚམས་རྣམས་ཤེས་པར་བྱས་ཏེ་ཉམས་པ་མེད་པར་སྐྱོང་བའི་ཚུལ་བཤད་པར་
བྱ་བ་གལ་ཆེ་བ་མང་དུ་སྣང་ནའང་འདིར་མཐའ་དག་བྲི་མ་ནུས་པས་འདུལ་བ་
ལུང་འགྲེལ་པ་དང་བཅས་པ་རྣམས་དང་། དེ་དག་གི་གནད་འགག་བསྡུས་ཏེ་སྟོན་
པ་ཉན་ཐོས་ཀྱི་ས་ལས་ཤེས་པར་བྱའོ། །དེ་ལྟར་བསྙེན་པར་རྫོགས་པ་དགེ་སློང་
གི་སྡོམ་པ་ཐོབ་ནས་གདམས་ངག་བཅུ་གཅིག་ནས་བཤད་པ་ལྟར་གྱི་རྒྱལ་བས་
གསུངས་པའི་འདུལ་བའི་བསླབ་བྱ་མཐའ་དག་ལ་སློབ་ཚུལ་གྱི་གནད་བསྡུ་ན་
སྲུང་ ཐབས་ ཡན་ ལག་ ལྔར་ འདུ་ སྟེ། སྲུང་ ཐབས་ ཡན་ ལག་ ལྔ་ ནི། དགེ་བའི་
བཤེས་གཉེན་ལ་བརྟེན་ནས་བསྲུང་བ། རང་གི་བསམ་སྦྱོར་ཕུན་ཚོགས་ཀྱི་སྒོ་
ནས་བསྲུང་བ། བསླབ་པ་ཡོངས་སྦྱོང་གི་སྒོ་ནས་བསྲུང་བ། བདེ་བར་གནས་པའི་
རྐྱེན་བསྟེན་པའི་སྒོ་ནས་བསྲུང་བ། འགལ་རྐྱེན་མི་མཐུན་ཕྱོགས་ངོ་ཤེས་པའི་སྒོ་
ནས་བསྲུང་བ་ལྔའོ། །
དང༌ པོ་ དགེ་བའི་བཤེས་ གཉེན་ལ་བརྟེན་ནས་བསྲུང་ བ་ནི། རང་ གི་
མཁན་པོ་སོགས་ལམ་མ་ནོར་བར་སྟོན་པའི་དགེ་བའི་བཤེས་གཉེན་ལ་སངས་
རྒྱས་ཀྱི་འདུ་ཤེས་བཞག་སྟེ་སྐྱོན་རྟོགས་པའི་བློ་ཡེ་མ་ཤོར་བར་བྱ་ཞིང་། ཡོན་
ཏན་གྱི་ངོས་ནས་བསམས་ཏེ་དད་པ་སྦྱོང་བ་དང་། བཀའ་དྲིན་རྗེས་སུ་དྲན་པའི་
གུས་པ་བསྐྱེད་པ་དང་། སྒོ་གསུམ་གྱི་སྤྱོད་པ་ཐམས་ཅད་རང་དབང་དུ་མི་གཏང་
བར་བྱ་བ་ཐམས་ཅད་བླ་མ་ལ་ཞུས་ནས་བྱེད་པ་དང་། སྒོ་གསུམ་གྱི་སྤྱོད་པ་
ཐམས་ཅད་ལ་ཅི་འདི་དགེ་འམ་མི་དགེ་ཞེས་དཔྱད་ནས་དགེ་བ་འཚོལ་བའི་ངང་
- 222 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཚུལ་ ཅན་ དུ་ བྱེད་ པ་ དང་། སྟོན་ པ་ དང༌ བླ་ མ་ ཐུགས་ ཁྲེལ་ གྱིས་ དོགས་ནས་
འཇིགས་ཤིང་བག་འཁུམས་པར་བྱས་ཏེ་འདུལ་བའི་བཅས་མཚམས་ལས་ནམ་
ཡང་མི་གཡེལ་བར་བྱེད་པའོ། ། །
རང་གིས་བསམ་སྦྱོར་ཕུན་ཚོགས་ཀྱི་སྒོ་ནས་བསྲུང་བ་ནི། དྲན་པ་དང་།
ཤེས་བཞིན་དང་། ངོ་ཚ་ཤེས་པ་དང་། ཁྲེལ་ཡོད་པ་དང་། ཕྱི་མ་ངན་སོང་དུ་ལྟུང་
བས་འཇིགས་ནས་བག་ཡོད་པ་རྣམས་ཀྱི་སྒོ་ནས་འཕགས་པ་ཀཱ་ཏྱཱ་ཡ་ནའི་རྣམ་
ཐར་ལས་འབྱུང་བ་ལྟར་སྒོ་གསུམ་གྱི་སྤྱོད་པ་ལ་དྲན་པ་ཉེ་བར་བཞག་སྟེ་སྐད་
ཅིག་ཀྱང་མ་ཡེངས་བར་འདུལ་བའི་བཅས་པ་ལས་མི་འགལ་བར་བྱེད་པའོ། །
བསླབ་པ་ཡོངས་སྦྱོང་གི་སྒོ་ནས་བསྲུང་བ་ནི། རང་གི་ལུས་མི་གཙང་བ་
དང་། མི་སྡུག་པ་དང་། མི་རྟག་པའི་ངང་ཚུལ་ཡིད་ལ་བྱས་ཏེ་ལུས་དྲན་པ་ཉེ་བར་
བཞག་པ་སྒོམ་པ་སོགས་དྲན་པ་ཉེ་བར་བཞག་པ་བཞི་དང་། ཡང་དག་པར་སྤོང་
བ་བཞི་དང་། རྫུ་འཕྲུལ་གྱི་རྐང་པ་བཞི་དང་། དབང་པོ་ལྔ་དང་། སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་། འཕགས་པའི་ལམ་ཡན་ལག་བརྒྱད་རྣམས་
མན་ངག་བཞིན་དུ་སྒོམ་པར་བྱེད་པ་ཞི་གནས་ཀྱི་གསོ་སྦྱོང་དང་། ཟླ་བ་ཕྱེད་ཕྱེད་
ཅིང་ལྟུང་བ་བཤགས་པར་འོས་པ་རྣམས་བཤགས། བསྡམ་པར་འོས་པ་རྣམས་
བསྡམས། བྱིན་གྱིས་བརླབ་པར་འོས་པ་རྣམས་བྱིན་གྱིས་བརླབས་ཏེ་རྒྱུད་དག་
པར་བྱས་ལ། དགེ་འདུན་འདུས་ པའི་དབུས་སུ་རྒྱུན་ཆགས་གསུམ་པ་སྔོན་དུ་
བཏང་ནས་སོ་སོར་ཐར་པའི་མདོ་གདོན་པ་མཉན་ཏེ་ཁྲིམས་ཉིས་བརྒྱ་ལྔ་བཅུ་རྩ་
གསུམ་ལ་བསྔོ་བགྲང་བྱས་ཏེ་དགེ་སློང་གི་སྡོམ་པ་གོང་ནས་གོང་དུ་གསོ་ཞིང་དག་
པར་བྱེད་པ་མཐུན་པའི་གསོ་སྦྱོང་དང་། དབྱར་གྱི་ནང་དུ་མཚམས་བཅད་དེ་ཀློག་
༡23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པ་དང་བསམ་གཏན་ལ་བརྩོན་པར་བྱེད་པ་དབྱར་གནས་པ་དང་། མཐོང་ཐོས་
དོགས་གསུམ་གྱི་དགག་དབྱེ་བྱས་ཏེ་རྒྱུད་རྣམ་པར་དག་པར་བྱེད་པ་དགག་དབྱེ་
སྟེ་བཞི་གསུམ་གྱི་སྒོ་ནས་རང་གི་བསླབ་པ་ཡོངས་སུ་སྦྱོང་ཞིང་རྒྱལ་བའི་བསྟན་པ་
མི་ཉམས་ཤིང་གོང་འཕེལ་དུ་བྱེད་པའོ། །བདེ་བར་གནས་པའི་རྐྱེན་བསྟེན་པའི་
སྒོ་ནས་སྲུང་བ་ནི། ཟས་དང་། གོས་དང་། གནས་མལ་དང་། སྨན་ལ་སོགས་པ་
རྣམས་ཧ་ཅང་བཟང་པོ་འཚོལ་བ་འདོད་པ་བསོད་ཉམས་ཀྱི་མཐའ་དང་། དཀའ་
ཐུབ་ཀྱིས་ལུས་གདུང་བར་བྱེད་པ་ངལ་ཞིང་དུབ་པའི་མཐའ་གཉིས་སྤངས་ཏེ་སྟོན་
པ་ཐུགས་རྗེ་ཅན་གྱིས་ཇི་ལྟར་གནང་བ་ལྟར་འཚོ་བའི་ཡོ་བྱད་བཅུ་གསུམ་དང་།
གྲོགས་ཚངས་པ་མཚུངས་པར་སྤྱོད་པ་དང་ལྷན་ཅིག་ཏུ་སྤང་བའི་ཁང་པ་རྒྱལ་བས་
གནང་བ་དང་། དུས་རུང་ གི་ སྨན་དང་། ཐུན་ཚོད་དུ་རུང་བའི་སྨན་དང་། སྨན་
ཞག་བདུན་པ་དང་། འཚོ་བཅང་གི་སྨན་རྣམས་རྒྱལ་བས་ཇི་ལྟར་གནང་བ་ལྟར་
ལོངས་སྤྱོད་ཅིང་འདུལ་བ་ནས་བཀག་པ་རྣམས་རྣམ་པ་ཀུན་ནས་མི་བྱ་བའོ། །
འགལ་རྐྱེན་མི་མཐུན་ཕྱོགས་ངོ་ཤེས་པའི་སྒོ་ནས་བསྲུང་བ་ནི། སྔར་བཤད་པ་
ལྟར་ སྡོམ་གྱིས་བསྡུས་པ་ ཁྲིམས་ཉིས་བརྒྱ་དང་ལྔ་བཅུ་རྩ་ གསུམ་དང་། གཞི་
བསྡུས་ཀྱི་བསླབ་བྱ་རྣམས་མཁན་སློབ་ལ་དྲི་བ་དང་ལུང་བཀླག་པ་སོགས་ཀྱི་སྒོ་
ནས་ཤེས་པར་བྱས་ཏེ། སྤང་བླང་ལ་དྲན་ཤེས་ནར་མར་བསྟེན་ཅིང་། ལྷག་པར་
ཡུལ་དུས་ཀྱིས་གང་འབྱུང་ཉེ་བ་རྣམས་ལ་ཐོག་མ་ནས་དྲན་ཤེས་བསྟེན་ཏེ་གཞི་
འདི་ལས་ལྟུང་བར་མི་འགྱུར་བ་ཞིག་ཅི་ནས་ཀྱང་བྱའོ་སྙམ་དུ་ཞེ་དམ་ཡང་དང་
ཡང་དུ་བྱ་བའོ། །འདུལ་བའི་བཅས་མཚམས་རྒྱ་ཆེན་པོ་དེ་དག་ཀྱང་ལུས་སྲོག་གི་
བར་ཆད་དང་། ཚུལ་ཁྲིམས་ཀྱི་བར་ཆད་དང་། ལམ་གྱི་བར་ཆད་དང་། རང་གི་
- 224-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཆོས་ལྡན་གྱི་རྙེད་པའི་བར་ཆད་དང༌། དགེ་འདུན་གྱི་ཆོས་ལྡན་གྱི་རྙེད་པའི་བར་
ཆད་དང༌། བསོད་ནམས་གསོག་པའི་བར་ཆད་རྣམས་བསྲུང་བའི་ཕྱིར་དུ་བཅས་
པ་ཤ་སྟག་ཡིན་པས། བར་ཆད་དེ་དག་ལས་ལོངས་སྤྱོད་ཀྱི་བར་ཆད་དང་ཚུལ་
ཁྲིམས་ཀྱི་བར་ཆད་གཉིས་ནང་འདོམས་ཏེ་བྱ་དཀའ་བར་བྱུང་ན། རྙེད་པའི་བར་
ཆད་ཡལ་བར་དོར་ཏེ་ཚུལ་ཁྲིམས་ཀྱི་བར་ཆད་དུ་མི་འགྱུར་བ་ཞིག་བྱའོ། །ཡང་
ལུས་སྲོག་གི་བར་ཆད་དང་ཚུལ་ཁྲིམས་ཀྱི་བར་ཆད་གཉིས་ནང་འདོམས་ན། ལུས་
སྲོག་ལ་མ་ཆགས་པར་ཚུལ་ཁྲིམས་ཀྱི་བར་ཆད་ཏུ་མི་འགྱུར་བ་ཞིག་བྱའོ། །འདུལ་
བའི་བཅས་མཚམས་གང་སྲུང་བ་ཐམས་ཅད་རྣམ་གྲོལ་སྒྲུབ་པའི་ཆེད་དུ་ཡིན་པས་
བར་ཆད་ཐམས་ཅད་ཀྱི་ནང་ནས་ལམ་གྱི་བར་ཆད་སྲུང་བ་ལ་བསྒྲིམ། དེ་ལ་ཡང་
བཅས་པ་དང་རང་བཞིན་གྱི་ཁ་ན་མ་ཐོ་བ་གཉིས་ལས། རང་བཞིན་གྱི་ཁ་ན་མ་ཐོ་
བ་རྣམས་ལ་ནི་ནམ་དུའང་གནང་བའི་སྐབས་མེད་ལ། བཅས་ཀྱང་རྣམས་ཀྱི་ནང་
ནས་ཆང་ནི་སྲོག་གི་ཕྱིར་ཡང་མ་གནང་ཞིང་། དེ་མ་གཏོགས་པའི་བཅས་རྐྱང་
གཞན་རྣམས་གོང་དུ་བཤད་པའི་བར་ཆད་དེ་དག་བསྲུང་བའི་ཕྱིར་དུ་གནང་བའི་
སྐབས་ཡོད་ལ། བཅས་རྐྱང་ནང་འདོམས་ན་ལག་ཉའི་ལྟུང་བ་བསྲུང་བའི་ཕྱིར་དུ་
མེ་རེག་གནང་བ་ལྟ་བུ་དགག་དགོས་དང་བསྟུན་པའི་གནང་བཀག་ཤེས་དགོས་
པ་མཐའ་ཡས་པ་ཡོད་དོ། །མདོར་ན་གནས་སྐབས་དང་མཐར་ཐུག་གི་འདོད་པའི་
དོན་མངོན་མཐོ་ངེས་ལེགས་ཀྱིས་བསྡུས་པ་ཐམས་ཅད་ཚུལ་ཁྲིམས་ལ་རག་ལས་
པ་ཤ་སྟག་ཡིན་པས། འདུལ་བའི་བཅས་མཚམས་སྲུང་བ་ལ་སྐྱེས་བུའི་རྩལ་ཅི་
ཡོད་ཀྱིས་འབད་པར་བྱའོ། །དགེ་སློང་གི་སྡོམ་པའི་རྣམ་གཞག་བཤད་ཟིན་ཏོ། །
སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའི་རྣམ་བཤད་འདུལ་གཞུང་གསལ་བའི་སྒྲོན་མེ་ལས། སོ་ཐར་རིས་བརྒྱད་སོ་
སོའི་ངོས་འཛིན་བཤད་པའི་སྐབས་ཏེ་གསུམ་པའོ།། །། །
བཞི་པ་སོ་ཐར་གྱི་སྡོམ་པ་སྐྱེ་བའི་རྟེན་བཤད་པ་ནི། དེ་ལྟར་སོ་ཐར་རིས་
བརྒྱད་པོ། །སྒྲ་མི་སྙན་པ་མ་གཏོགས་པའི། །གླིང་གསུམ་སྐྱེས་པ་བུད་མེད་ཀྱི། །
རྟེན་ལ་སྐྱེ་ཡི་ཟ་མ་དང་། །མ་ནིང་མཚན་གཉིས་སོགས་ལ་མིན། །ཞེས་གསུངས།
དོན་ནི་སྔར་བཤད་པ་དེ་ལྟར་སོ་སོར་ཐར་པའི་སྡོམ་པ་རིས་བརྒྱད་པོ་དེ་འགྲོ་བ་
རིགས་དྲུག་གི་ནང་ནས་མིའི་རྟེན་ལ་སྐྱེ་བ་ཡིན་གྱི། དམྱལ་བ་དང༌། ཡི་དྭགས་
དང༌། དུད་འགྲོ་དང་། ལྷ་དང་། ལྷ་མ་ཡིན་རྣམས་ལ་སོ་ཐར་གྱི་སྡོམ་པ་མཚན་
ཉིད་ཚང་བ་མི་སྐྱེའོ། །འོ་ན་འདུལ་བ་ལུང་དང་མཛངས་བླུན་སོགས་མདོ་སྡེ་མང་
པོར་སྟོན་པས་ཚེས་བརྒྱད་སོགས་དུས་ཁྱད་པར་ཅན་རྣམས་ལ་དཀར་ཕྱོགས་ལ་
དགའ་བའི་ཀླུ་མང་པོ་ལ་ཡན་ལག་བརྒྱད་པའི་ཁྲིམས་སྩལ་བར་གསུངས་པ་དང་།
ཡི་དྭགས་ཀྱི་རིགས་སུ་གཏོགས་པའི་མི་མ་ཡིན་མང་པོ་ཞིག་དང་། དཀར་ཕྱོགས་
ལ་དགའ་བའི་ལྷ་མང་པོ་ཞིག་བསླབ་པའི་གཞི་ལ་བཀོད་པར་གསུངས་པ་ཇི་ལྟར་
ཡིན་སྙམ་ན། དེ་དག་ལས་འགའ་ཞིག་ནི་བསྙེན་གནས་ཡན་ལག་བརྒྱད་པ་དང་
ཚུལ་འདྲ་བའི་ཁྲིམས་བརྒྱད་སྲུང་དུ་བཅུག་པ་སྟེ། དེ་ནི་བསྙེན་གནས་ཀྱི་བར་མ་
དགེ་བར་བཤད་ལ། འགའ་ཞིག་བསླབ་པའི་གཞི་ལྔ་ལ་བཀོད་པ་དེ་དག་ནི་དགེ་
བསྙེན་གྱི་སྡོམ་པའི་བར་མ་དགེ་བ་ལ་བཀོད་པ་ཡིན་པར་བཤད་དོ། །མི་ལ་ཡང་
སྒྲ་མི་སྙན་པའི་མི་རྣམས་སོ་ཐར་གྱི་སྡོམ་པ་སྐྱེ་བའི་ཞིང་མ་ཡིན་པས་སྒྲ་མི་སྙན་
པའི་མི་རྣམས་ལ་སོ་ཐར་གྱི་སྡོམ་པ་མི་སྐྱེའོ། །དེའི་རྒྱུ་མཚན་ཡང་སྒྲ་མི་སྙན་པའི་
མི་རྣམས་ནི་གཟུགས་བཟང་ཞིང་ཚེ་རིང་བ། མ་རྨོས་པའི་ལོ་ཏོག་ལ་ལོངས་སྤྱོད་
བ 226 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པས་ གསོག་འདུན་དང་ བྲལ་བ། རང་བཞིན་ གྱིས་རྒྱུད་འཇམ་ པས་གཅིག་ལ་
གཅིག་ འཚེ་བ་མེད་ཅིང་། སྐབས་ སྐབས་ སུ་གླུ་ལེན་པའི་ངག་འཁྱལ་ཙམ་མ་
གཏོགས་མི་དགེ་བ་གཞན་མ་བདུན་མངོན་གྱུར་དུ་མི་སྐྱེ་བ། ཤི་ནས་ཀྱང་རྟེན་
གོང་མར་འགྲོ་བ། བདེ་བ་ཕུན་སུམ་ཚོགས་པ་དང་ལྡན་པ་ཞིག་ཡིན་ཡང་རྟེན་དེ་
ལ་ངེས་འབྱུང་མཚན་ཉིད་ཚང་བ་མི་སྐྱེ་བ་དང་། གནས་དེ་ན་སྡོམ་པའི་སྤང་བྱ་
སྲོག་གཅོད་པ་དང་མ་བྱིན་པར་ལེན་པ་སོགས་མེད་པས་སྤང་བྱ་དེ་དག་འགོག་
པའི་བཅའ་བ་མཛད་པའང་མེད་ཅིང་ཚེ་དེ་ལ་རྣམ་གྲོལ་ཐོབ་པའི་སྐལ་བ་མེད་པ་
ཤ་སྟག་ཡིན་པས་སྒྲ་མི་སྙན་པའི་མི་རྣམས་ལ་སོ་ཐར་གྱི་སྡོམ་པ་མི་སྐྱེ་བར་
གསུངས་པ་ཡིན་ནོ། །སྒྲ་མི་སྙན་གྱི་འཁོར་གླིང་ཕྲན་གཉིས་ན་གནས་པའི་མི་
རྣམས་ལའང་མི་སྐྱེ་བར་འདུལ་འཛིན་འགའ་ཞིག་གིས་གསུངས་ལ། འཛམ་བུ་
གླིང་དང་། ཤར་ལུས་ འཕགས་ པོ་ དང་། ནུབ་བ་ལང་ སྤྱོད་ ཀྱི་གླིང་ གསུམ་ ལ་
གནས་པའི་མི་རྣམས་ལ་སྐྱེ་བ་ཡིན་ལ། དེའི་ནང་ནས་ཀྱང་འཛམ་བུ་གླིང་པའི་མི་
རྣམས་དབང་པོ་རྣོ་ཞིང་ངེས་འབྱུང་སྐྱེ་སླ་བས་སོ་ཐར་གྱི་སྡོམ་པའི་རྟེན་གྱི་གཙོ་བོ་
ཡིན་ནོ། །སོ་ཐར་གྱི་སྡོམ་པ་སྐྱེ་ཚུལ་འདི་ལ་རྟེན་གང་ལ་སྐྱེ་བ་དང་། རྒྱུ་རྐྱེན་གང་
གིས་བསྐྱེད་པ་གཉིས་ལས། རྒྱུ་རྐྱེན་གང་གིས་བསྐྱེད་པ་ནི། མཛོད་ལས། བྱེད་རྒྱུ་
ལྷན་ཅིག་འབྱུང་བ་དང་། །སྐལ་མཉམ་མཚུངས་པར་ལྡན་པ་དང་། །ཀུན་ཏུ་འགྲོ་
དང་རྣམ་སྨིན་ཏེ། །རྒྱུ་ནི་རྣམ་པ་དྲུག་ཏུ་འདོད། །ཅེས་དང་། རྐྱེན་ནི་བཞི་པོ་དག་
ཏུ་གསུངས། །ཞེས་གསུངས་པ་ལྟར་རྒྱུ་དྲུག་དང་རྐྱེན་བཞི་ཡོད་པ་ལས་སོ་ཐར་གྱི་
སྡོམ་པ་རྒྱུ་རྐྱེན་དེ་དག་གང་དང་གང་གིས་བསྐྱེད་པ་དང་། དེ་ལ་ཡང་སོ་ཐར་གྱི་
སྡོམ་པ་གཟུགས་ཅན་དུ་འདོད་པ་དང་། སྤོང་བའི་སེམས་པར་འདོད་པ་གཉིས་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བྱུང་བའི་དབང་གིས་རྒྱུ་དྲུག་དང་རྐྱེན་བཞི་གང་དང་གང་གིས་བསྐྱེད་ཚུལ་ལ་གྲུབ་
མཐའ་གོང་འོག་རྣམས་མི་མཐུན་པའི་ཚུལ་ལ་སོགས་པ་བཤད་པར་བྱ་བ་མང་དུ་
ཡོད་ཀྱང་ཡི་གེ་ཧ་ཅང་མང་དུ་དོགས་པས་བྲི་མ་ནུས་ཤིང་། ཤེས་པར་འདོད་ན་
འདུལ་བ་མདོའི་འགྲེལ་བཤད་ཆེན་མོ་རྣམས་ དང་། མཛོད་ ཀྱི་འགྲེལ་བཤད་
རྣམས་ལས་ཤེས་པར་བྱའོ། །འོ་ན་གླིང་གསུམ་ན་གནས་པའི་མི་ཐམས་ཅད་ལ་
སོ་ཐར་གྱི་སྡོམ་པ་སྐྱེ་འམ་ཞེ་ན། དེ་ལྟ་མིན་ཏེ། ཟ་མ་དང་མ་ནིང་དང་མཚན་
གཉིས་ པ་ སོགས་ ལ་ སོ་ཐར་གྱི་སྡོམ་པ་སྐྱེ་བ་མིན་ནོ། །ཟ་མ་ལ་འདུལ་བའི་
འགྲེལ་བྱེད་རྣམས་ཀྱིས་ངོས་འཛིན་མི་འདྲ་བ་མང་དུ་གསུངས་ཏེ། སློབ་དཔོན་
དགེ་ལེགས་བཤེས་གཉེན་གྱིས་འབྲས་བུ་ཕྱུང་བས་མཐུ་ཉམས་པའམ་ས་བོན་
མེད་པ་ལ་ཟ་མ་ཞེས་བརྗོད་པར་བཤད། སློབ་དཔོན་དུལ་བ་ལྷས་དབང་པོ་ལས་
སུ་མི་རུང་བ་ལ་ཟ་མ་ཞེས་བརྗོད་པར་བཤད། དགྲ་བཅོམ་པ་ས་ག་ལྷས་གྲོང་
པའི་ཆོས་སྤྱོད་པའི་ནུས་པ་མེད་པ་ལ་ཟ་མ་ཞེས་བརྗོད་པར་བཤད། གཞན་ཡང་
གཞི་འགྲེལ་དང་། མཛོད་ཀྱི་འགྲེལ་བཤད་རྣམས་ནས་བཤད་ཚུལ་མང་དུ་ཡོད་
ཀྱང་མཐའ་དག་མ་བྲིས་སོ། །ཇི་ལྟར་ཡང་གྲོང་པའི་ཆོས་སྤྱོད་པའི་མཐུ་མེད་པས་
སེམས་མི་བརྟན་ཞིང་ངེས་འབྱུང་གི་བསམ་པ་བརྟན་པོ་བསྐྱེད་མི་ནུས་པས་སོ་
ཐར་གྱི་སྡོམ་པ་སྐྱེ་བའི་སྐལ་བ་མེད་པ་ཞིག་གོ །མ་ནིང་ལ་རྣམ་པ་ལྔ་བཤད་དེ།
སྐྱེས་ནས་མ་ནིང་དང༌། ཟླ་བ་ཕྱེད་པའི་མ་ནིང་དང༌། འཁྱུད་ནས་ལྡང་བའི་མ་ནིང་
དང་། ཕྲག་དོག་ཅན་གྱི་མ་ནིང་དང་། ཉམས་པ་མ་ནིང་རྣམས་སུ་ཡོད་དོ། །དེ་ལ་
སྐྱེས་ནས་མ་ནིང་ནི། སྐྱེས་མ་ཐག་ནས་ཕོ་མོའི་དབང་པོ་གཉིས་ཀ་ཡོད་པའམ།
ཕོ་མོའི་དབང་པོ་གཉིས་ཀ་མེད་པ་ཞིག་གོ །ཕོ་མོའི་དབང་པོ་གཉིས་ཀ་ཡོད་པ་
228 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལ་ནི་མཚན་གཉིས་པ་ཞེས་ཀྱང་བཤད་དོ། །ཟླ་བ་ཕྱེད་པའི་མ་ནིང་ནི། ཟླ་བ་ཕྱེད་
སྐྱེས་པའི་མཚན་དང་ལྡན་ཞིང་སྐྱེས་པའི་འདོད་ཆགས་འབྱུང་ལ། ཟླ་བ་ཕྱེད་བུད་
མེད་ཀྱི་མཚན་དང་ ལྡན་ཞིང་བུད་མེད་ཀྱི་འདོད་ཆགས་འབྱུང་བ་ཞིག་གོ །དེ་
བཞིན་དུ་ཟླ་བ་གཅིག་སྐྱེས་པའི་མཚན་དང་ལྡན་ལ། ཟླ་བ་གཅིག་བུད་མེད་ཀྱི་
མཚན་དང་ལྡན་པ་ནི་ཟླ་བའི་མ་ནིང་དང་། ལོ་གཅིག་སྐྱེས་པའི་མཚན་དང་ལྡན་
ལ། ལོ་གཅིག་བུད་མེད་ཀྱི་མཚན་དང་ལྡན་པར་འགྱུར་བ་ནི་ལོའི་མ་ནིང་ཞེས་
བཤད་དོ། །དེ་དག་ཀྱང་མ་ནིང་རིགས་ལྔའི་ནང་ནས་ཟླ་ཕྱེད་མ་ནིང་གི་རིགས་སུ་
བསྡུའོ། ། འཁྱུད་ནས་ ལྡང་བའི་མ་ནིང་ནི། སྐྱེས་པའམ་བུད་མེད་གཞན་ གྱིས་
བརྩལ་བ་ན་དབང་པོ་ལས་སུ་རུང་ཞིང་ལྡང་བའོ། །ཕྲག་དོག་ཅན་གྱི་མ་ནིང་ནི།
གྲོང་པའི་ཆོས་སྤྱོད་པའི་མཐུ་མེད་ཀྱང་གཞན་གྱིས་མི་ཚངས་པར་སྤྱོད་པ་ལ་ཕྲག་
དོག་སྐྱེ་ཞིང་དེའི་དབང་གིས་དབང་པོ་ལས་སུ་རུང་བའོ། །ཉམས་པ་མ་ནིང་ནི།
ནད་དང་མཚོན་དང་སྨན་ལ་སོགས་པས་སྐྱེས་པའི་དབང་པོ་ཆད་ནས་ཉམས་ཏེ་
གྲོང་པའི་ཆོས་སྤྱོད་པའི་མཐུ་མེད་པའོ། །དེ་བཞིན་དུ་བུད་མེད་མཚན་གཉིས་པ་
དང་། གླེ་འདམས་པ་དང་། རྟག་ཏུ་ཟླ་མཚན་འཛག་པ་དང་། ཟླ་མཚན་མི་འཛག་
པ་དང་། མཚན་མ་ཙམ་ཡོད་པའི་མ་ནིང་མོ་ལྔ་ལ་ཡང་སོ་ཐར་གྱི་སྡོམ་པ་སྐྱེ་བའི་
སྐལ་པ་མེད་དོ། །དེ་ལ་མཚན་གཉིས་པའི་མ་ནིང་མོ་ནི་ཕོ་མོའི་དབང་པོ་གཉིས་
ཀ་ ཡོད་ལ་བུད་མེད་ ཀྱི་དབང་པོ་ཤས་ཆེ་བའོ། །མ་ནིང་མོ་གླེ་འདམས་པ་ནི་
བཤང་ལམ་དང་མོ་མཚན་གཅིག་ཏུ་གྱུར་པའོ། །རྟག་ཏུ་ཟླ་མཚན་འཛག་པ་ནི་སྐྱེ་
གནས་ཀྱི་སྒོ་ནས་རྟག་ཏུ་ཁྲག་འཛག་པའོ། །ཟླ་མཚན་མི་འཛག་པ་ནི་སྐྱེ་བའི་
ཆོས་ཅན་མེད་པའོ། །མཚན་མ་ཙམ་ཡོད་པ་ནི་ཆུ་འཛག་པའི་བུ་ག་ཙམ་ཞིག་ལས་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མོ་མཚན་ཚང་མ་མེད་པའོ། །འདིར་རྗེ་ཐམས་ཅད་མཁྱེན་པས། མ་ནིང་མཚན་
གཉིས་སོགས་ལ་མིན། །ཞེས་སོགས་སྒྲ་སྨོས་པ་ནི་ཟ་མ་དང་མ་ནིང་དང་མཚན་
གཉིས་པ་རྣམས་ལས་གཞན་ལས་ཀྱི་རྣམ་སྨིན་གྱིས་ལུས་ལ་སྐྱོན་ཆགས་ཏེ་སྡོམ་
པ་སྐྱེ་བའི་རྟེན་དུ་མི་རུང་བ་རྣམས་དང་དེར་མ་ཟད་སྡོམ་པ་མི་སྐྱེ་བ་གཞན་ཡང་
མང་དུ་ཡོད་པ་ཤེས་པའི་ཕྱིར་དུ་སོགས་སྒྲ་སྨོས་པར་མཛད་པ་ཡིན་ནོ། །ཟ་མ་
དང་མ་ནིང་དང་མཚན་གཉིས་པ་སོགས་ལུས་ཀྱི་སྐྱོན་གྱིས་སྡོམ་པའི་རྟེན་དུ་མི་
རུང་བ་རྣམས་མ་གཏོགས་པ་སྡོམ་པ་མི་སྐྱེ་བ་གཞན་ཇི་ལྟར་ཡོད་སྙམ་ན། འདི་
ལྟར་ཡོད་དེ། མཚམས་མེད་ཀྱི་ལས་བྱས་པ་དང༌། རྐུ་ཐབས་སུ་གནས་པ་དང༌།
ལོག་ ལྟ་ ཅན་ དང་། སྡོམ་ པ་ ལེན་ འདོད་ མེད་ པ་ དང༌། མཁན་པོ་ཚུལ་ ཁྲིམས་
འཆལ་བ་ཡིན་པར་བསྒྲུབ་བྱས་ཤེས་པ་དང༌། བསྒྲུབ་བྱ་རང་ཉིད་ལོ་ཉི་ཤུ་མ་ལོན་
པར་ཤེས་པ་དང༌། ཚུལ་འཆལ་གྱིས་ལས་ཀྱི་ཁ་སྐོང་བྱས་པ་དང་། ལས་ཀྱི་སློབ་
དཔོན་གྱིས་གསོལ་བཞིའི་ཆོ་ག་བློ་ནས་མི་ཐོན་པར་ཆད་ལྷག་ཏུ་གྱུར་པ་དང༌།
བསྒྲུབ་བྱ་ལ་ངེས་པ་ལྔ་བྲལ་མ་བྱུང་བར་དུས་ངེས་པ་སོགས་ངེས་པ་ལྔ་གང་རུང་
དང་ ལྡན་ པ་ དང་། ཐོབ་ དུས་ མ་ ཤེས་ པ་ སོགས་ ལ་ སྡོམ་ པ་མི་སྐྱེའོ། །དེས་ན་
བསྟན་པའི་རྩ་བ་འཛུགས་པའི་སྐབས་འདིར་སྔར་རབ་ཏུ་བྱུང་ནས་ཕམ་པ་འཆབ་
བཅས་བྱུང་བ་དང་། སྤྱིར་རྒྱལ་བའི་བསྟན་པ་ལ་མི་མོས་པ་དང་། ལྷག་པར་དམ་
པའི་ཆོས་འདུལ་བ་ལ་མོས་པ་མེད་པ་དང་། ལོག་ལྟ་ཅན་དང༌། ཟ་མ་དང༌། མ་
ནིང་སོགས་སྡོམ་པ་སྐྱེ་བའི་བར་ཆད་ཅན་ཡིན་མིན་ལེགས་པར་བརྟགས་ནས་
སྡོམ་པའི་ཞིང་མ་ཡིན་པ་དེ་དག་ལ་སྡོམ་པ་མི་སྦྱིན་པ་དང་། བསྒྲུབ་བྱ་སྡོམ་པ་སྐྱེ་
བའི་ཞིང་ཡིན་ཡང་ཁ་སྐོང་གི་དགེ་འདུན་རྣམས་ཁ་སྐོང་གི་ཆོས་དང་མི་ལྡན་པ་
- 230 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དང༌། ལས་ཀྱི་ཆོ་ག་མཚན་ཉིད་མ་ཚང་བ་སོགས་བྱས་ན་བསྟན་པའི་རྨང་འཇིག་
པར་འགྱུར་བས། རྒྱལ་བའི་བསྟན་པ་ལ་གཅེས་པར་མཛད་པ་རྣམས་ཀྱིས་བསྟན་
པའི་རྩ་བ་འཛུགས་པའི་སྐབས་འདིར་རྒྱལ་བའི་བཀའ་དང་བསྟུན་ནས་ཚུལ་དང་
མཐུན་པ་ཞིག་ཅི་ནས་ཀྱང་བྱེད་དགོས་སོ། །སོ་སོར་ཐར་པའི་སྡོམ་པ་གཏན་ལ་
དབབ་པ་འདུལ་བ་རྒྱ་མཚོའི་སྙིང་པོ་བསྡུས་པའི་རྣམ་བཤད་འདུལ་གཞུང་གསལ་
བའི་སྒྲོན་མེ་ལས། སོ་སོར་ཐར་པའི་སྡོམ་པ་སྐྱེ་བའི་རྟེན་བཤད་པའི་སྐབས་ཏེ་
བཞི་པའོ།། །།
ལྔ་པ་སོ་ཐར་གྱི་སྡོམ་པ་གཏོང་བའི་རྒྱུ་བཤད་པ་ལ་གཉིས། སྡོམ་པའི་
གཏོང་རྒྱུ་རྣམས་བཤད་པ་དང༌། དེ་ལ་རང་སྡེའི་གྲུབ་མཐའ་སྨྲ་བ་རྣམས་ཀྱི་འདོད་
པ་མི་འདྲ་བ་ཡོད་ཚུལ་བཤད་པའོ། །དང་པོ་སྡོམ་པའི་གཏོང་རྒྱུ་རྣམས་བཤད་པ་
ལ་གཉིས། སོ་ཐར་རིས་བརྒྱད་ཀྱི་སྡོམ་པའི་གཏོང་རྒྱུ་ཐུན་མོང་བ་བཤད་པ་དང་
།
སོ་སོའི་ཐུན་མོང་མིན་པའི་གཏོང་རྒྱུ་བཤད་པའོ། །དང་པོ་སོ་ཐར་རིས་བརྒྱད་ཀྱི་
སྡོམ་པའི་གཏོང་རྒྱུ་ཐུང་མོང་བ་བཤད་པ་ནི། སྡོམ་པ་གཏོང་བའི་རྒྱུ་ལ་གཉིས།
བསླབ་པ་ཕུལ་དང་ཤི་འཕོས་དང་། །མཚན་གཉིས་བྱུང་དང་ལན་གསུམ་གྱུར། །
དགེ་རྩ་ཆད་རྣམས་ཐུན་མོང་ངོ༌། །ཞེས་གསུངས། འདིའི་དོན་ལ་སྤྱིར་སྡོམ་པའི་
གཏོང་རྒྱུ་ལ་ མང་ དུ་གསུངས་ཏེ། མཛོད་ལས། བསླབ་པ་ཕུལ་དང་ཤི་འཕོས་
དང༌
། །མཚན་གཉིས་དག་ནི་བྱུང་བ་དང་། །རྩ་བ་ཆད་དང་མཚན་འདས་ལས། །
སོ་སོར་ཐར་པའི་འདུལ་བ་གཏོང་། །ཞེས་བསླབ་པ་ཕུལ་བ་དང༌། ཤི་འཕོས་པ་
དང༌། མཚན་ གཉིས་ ཅིག་ ཅར་ དུ་ བྱུང་ བ་ དང༌། དགེ་བའི་ རྩ་ བ་ ཆད་ པ་ དང༌། །
བསྙེན་གནས་ཀྱི་སྡོམ་པའི་ཉིན་མཚན་འདས་པ་སྟེ་གཏོང་རྒྱུ་ལྔ་གསུངས་ལ།
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འདུལ་བའི་མདོར། ལོ་ཉི་ཤུ་མ་ལོན་པ་ཉིད་ན་མ་ལོན་པར་ཤེས་པ་དང་། བསླབ་
པ་ཉམས་པར་བྱས་པ་དང་། མཚན་ལན་གསུམ་དུ་གྱུར་པ་དང་། མཚན་ཉམས་པ་
འགྱུར་བ་བསྟེན་པ་དང་། ཟ་མར་གྱུར་པ་འགྱུར་བ་བསྟེན་པ་དང་། དགེ་སློབ་
མས་སྐྱེས་པ་དང་བསྟེན་པར་ཁས་བླངས་པ་སྟེ་གཏོང་རྒྱུ་དྲུག་གསུངས་ཏེ། ལུང་སྔ་
ཕྱིར་བཤད་པ་གཉིས་བསྡོམས་ན་གཏོང་རྒྱུ་བཅུ་གཅིག་གསུངས་ལ། ཡང་མཛོད་
ལས། ཁ་ཅིག་ལྟུང་བར་གྱུར་ལས་སྨྲ། །གཞན་དག་དམ་ཆོས་ནུབ་པ་ལས། །ཞེས་
རྩ་ལྟུང་བྱུང་བ་དང་། དམ་པའི་ཆོས་ནུབ་པ་གཉིས་ལ་རང་སྡེ་གྲུབ་མཐའ་སྨྲ་བའི་
འདོད་ཚུལ་མི་འདྲ་བ་ཡོད་པས་གཏོང་རྒྱུ་རྩོད་པ་ཅན་དུ་གྲགས་པ་གཉིས་དང་
བཅས་པས་གཏོང་རྒྱུའི་རྣམ་ གྲངས་སུ་བགྲང་བ་བཅུ་གསུམ་ཡོད་ལ། དེ་དག་
ལས་འདིར་བསླབ་པ་ཕུལ་བ་དང་། ཤི་འཕོས་པ་དང་། མཚན་གཉིས་དུས་གཅིག་
ཏུ་བྱུང་བ་དང༌། མཚན་ལན་གསུམ་དུ་གྱུར་པ་དང་། དགེ་རྩ་ཆད་པ་རྣམས་གཏོང་
རྒྱུ་ཐུན་མོང་ངོ་ཞེས་གཏོང་རྒྱུ་ཐུན་མོང་བ་ལྔ་གསུངས་ལ། འདིའི་ཐུན་མོང་བ་ཞེས་
པ་ནི་གཏོང་རྒྱུ་ལྔ་པོ་དེ་སོ་ཐར་གྱི་སྡོམ་པའི་གཏོང་རྒྱུར་འཇོག་པ་ལ་རང་གི་སྡེ་པ་
གོང་འོག་རྣམས་མི་མཐུན་པ་མེད་པས་ཐམས་ཅད་ཀྱི་ཐུན་མོང་བ་ཡིན་ཡང་གཞུང་
གི་དགོངས་ དོན་ནི་ སོ་ཐར་རིས་བརྒྱད་ཀའི་ གཏོང་རྒྱུ་ཐུན་མོང་བ་ཡིན་ཞེས་
པའོ། །དེ་ལ་སོ་ཐར་གྱི་སྡོམ་པ་གཏོང་བའི་རྒྱུ་ལ་སོ་ཐར་རིས་བརྒྱད་ཀའི་སྡོམ་
པའི་གཏོང་རྒྱུ་ཐུན་མོང་བ་དང༌། སོ་སོའི་ཐུན་མོང་མིན་པའི་གཏོང་རྒྱུ་གཉིས་
ལས། སོ་ཐར་ རིས་ བརྒྱད་ཀའི་ཐུན་མོང་བའི་གཏོང་རྒྱུ་ནི་བསླབ་པ་ཕུལ་བ་
སོགས་སྔར་བཤད་པའི་ལྔ་པོ་དེའོ། །དེ་ལྟར་གཏོང་རྒྱུ་ལྔ་ལས་བསླབ་པ་ཕུལ་བ་
ནི་དགེ་སློང་གི་སྡོམ་པ་ལ་མཚོན་ན་སྔར་སྡོམ་པ་ཁས་བླངས་དུས་སྟོན་པ་དང་དགེ་
- 232 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འདུན་གྱི་སྡེ་དཔང་དུ་བཞག་སྟེ་མཁན་སློབ་ཀྱི་སྤྱན་སྔར་ཇི་སྲིད་འཚོའི་བར་དུ་
དགེ་སློང་གི་སྡོམ་པ་བསྲུང་བར་ ཁས་ བླངས་ པ་ ཡིན་ པས། དེ་དང་ དངོས་ སུ་
འགལ་བ་ད་ཕྱིན་ཆད་བསླབ་པ་མི་སྲུང་ངོ་ཞེས་བསླབ་པ་ཕུལ་ན་དེ་མ་ཐག་སྡོམ་
པ་གཏོང་བར་འགྱུར་རོ། །འདི་ལ་བསླབ་པ་འབུལ་བའི་ཡུལ་ནི་ཐ་སྙད་ལྔ་དང་
ལྡན་པ། ལུས་ཐ་མལ་པར་གནས་པ། རང་ལས་རྒྱུད་ཐ་དད་པ་ཞིག་དགོས་སོ། །
ཐ་སྙད་ལྔ་ནི། མི་ཡིན་པ། སྨྲ་ཤེས་པ་དོན་གོ་བ། ཤེས་པ་རང་བཞིན་དུ་གནས་པ།
མ་ནིང་དང་མཚན་གཉིས་པ་སོགས་མ་ཡིན་པའོ། །འོན་པ་དང་ལྐུགས་པ་དང་མི་
མ་ཡིན་སོགས་ལ་བསླབ་པ་ཕུལ་ཡང་ཕུལ་བའི་གོ་མི་ཆོད་ཅིང་། འབུལ་བ་པོ་
རང་ཉིད་ཀྱང་སྨྱོ་བ་དང་ཁྲོ་བ་དང་མྱ་ངན་སོགས་ཀྱིས་ཟིལ་གྱིས་ནོན་པ་དང་།
སྡོམ་པ་གཏོང་འདོད་མེད་པར་གཞན་གྱིས་དབང་མེད་དུ་བསྐུལ་བའམ་གཞན་གྱི་
ལད་མོ་སོགས་ཀྱིས་འབུལ་ཚིག་བརྗོད་པ་དང་། སྐད་རིགས་མི་མཐུན་པ་རྒྱ་དང་
སོག་པོ་ལྟ་བུ་ལ་བོད་ཀྱི་ཚིག་གིས་བསླབ་པ་འབུལ་བ་སོགས་བྱས་ཀྱང་ཕུལ་བར་
མི་འགྱུར་བར་གསུངས་ཏེ། འདུལ་བ་ལུང་ལས། དགེ་སློང་ཁྲོ་བས་ཟིལ་གྱིས་
ནོན་པ་དང་། མྱོས་པ་དང་། སེམས་འཁྲུགས་པ་དང་། ཚོར་བས་ཉེན་པས་བསླབ་
པ་ འབུལ་ན་བསླབ་པ་མ་ཕུལ་བར་བརྗོད་ པར་ བྱའོ། །མྱོས་པ་དང༌། སེམས་
འཁྲུགས་པ་དང༌། ཚོར་བས་ཉེན་པ་ལ་བསླབ་པ་འབུལ་ན་བསླབ་པ་ཕུལ་བ་མ་
ཡིན་ནོ། །དེ་བཞིན་དུ་གླེན་པ་དང་། ལྐུགས་པ་དང་། འོན་པ་ལ་མ་ཡིན། དབེན་
པར་མ་ཡིན། དབེན་པ་ལ་དབེན་པར་འདུ་ཤེས་པས་མ་ཡིན། དབེན་པ་ལ་མི་
དབེན་པར་འདུ་ཤེས་པས་མ་ཡིན། མི་དབེན་པ་ལ་དབེན་པར་འདུ་ཤེས་པས་མ་
ཡིན། དབུས་པས་མཐའ་འཁོབ་པའི་ཚིག་གིས་དབུས་པ་ལ་དང་། མཐའ་འཁོབ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པས་དབུས་པའི་ཚིག་གིས་མཐའ་འཁོབ་པ་ལ་དང༌། མཐའ་འཁོབ་པས་མཐའ་
འཁོབ་པའི་ཚིག་གིས་དབུས་པ་ལ་དང་། དབུས་པས་དབུས་པའི་ཚིག་གིས་མཐའ་
འཁོབ་པ་ལ་བསླབ་པ་འབུལ་བར་བྱེད་པ་ལ་ཡུལ་དེ་དག་སོ་སོས་ཚིག་སྨྲས་པ་དེ་
དག་བརྡ་མ་འཕྲོད་ཅིང་མ་ཤེས་ན་བསླབ་པ་ཕུལ་བ་མ་ཡིན་ནོ། །གཉིད་ལོག་པ་
དང༌། སྙོམས་ པར་ ཞུགས་ པ་ དང་། ལྷ་ དང་། སྤྲུལ་ པ་ དང་། དུད་ འགྲོ་ དང་།
གཟུགས་བརྙན་ལ་བསླབ་པ་འབུལ་ན་བསླབ་པ་ཕུལ་བ་མ་ཡིན་ནོ། །ཀླག་ཅོར་
ཅན་གྱིས་ཀླག་ཅོར་ཅན་ལ་མ་ཡིན། གཏོང་སེམས་མེད་པ་དང༌། དགེ་སྦྱོང་གི་
ཚུལ་ འདོད་ པ་དང༌། ཁྱིམ་ན་ གནས་ པར་ མི་འདོད་ པ་དང༌། མི་ རང་བཞིན་དུ་
གནས་པ་ཤེས་པ་འགའ་ལའང་རྣམ་པར་རིག་པར་མི་བྱེད་ན་བསླབ་པ་མ་ཕུལ་
བའོ། །ཞེས་གསུངས་པ་ལྟར་རོ། །བསླབ་པ་མ་ཕུལ་ཡང་བསླབ་པ་ཉམས་པར་
བྱས་ན་སྡོམ་པ་གཏོང་བར་གསུངས་ལ། བསླབ་པ་ཉམས་པར་བྱས་པ་ནི། ལུང་
རྣམ་ འབྱེད་ ལས། བསླབ་ པ་ ཉམས་ པར་ བྱས་ པ་ནི། དགེ་སྦྱོང་གི་ཚུལ་གཏོང་
འདོད་པ་ན་དགེ་སློང་གི་དྲུང་དུ་སོང་སྟེ་ཚངས་པར་སྤྱོད་པ་སྤྱད་དཀའོ། །རབ་ཏུ་
དབེན་པར་བྱ་དཀའོ། །ཕ་མ་དང་ཕུ་ནུ་དང་བུ་སྲིང་དྲན་ནོ། །བདག་ཁྱིམ་བཟང་
པོ་དག་ཏུ་གཏོང་ཅིག །ཅེས་བྱ་བ་ལ་སོགས་པ་དགེ་སྦྱོང་གི་ཚུལ་གཏོང་འདོད་
པའི་ ཚིག་ རྗོད་ པར་ བྱེད་ པའོ། །ཞེས་ གསུངས། །བསླབ་པ་ཕུལ་བ་ནི། ཚེ་དང་
ལྡན་པ་དགོངས་སུ་གསོལ། བདག་མིང་འདི་ཞེས་བགྱི་བ་བསླབ་པ་འབུལ་ལོ། །
སངས་རྒྱས་དང་། ཆོས་དང་། དགེ་འདུན་དང། མདོ་སྡེ་དང་། འདུལ་བ་དང་། མ་
མོ་དང་། མཁན་པོ་དང༌། སློབ་དཔོན་འབུལ་ལོ། །བདག་ཁྱིམ་པའམ། དགེ་ཚུལ་
ལམ། ཟ་མའམ། མ་ནིང་ ངམ། དགེ་སློང་མ་སུན་ཕྱུང་བའམ། མ་བསད་ པའམ།
234 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཕ་ བསད་ པའམ། དགྲ་ བཅོམ་ པ་ བསད་ པའམ། དགེ་ འདུན་ གྱི་ དབྱེན་ བྱས་
པའམ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའམ། མུ་སྟེགས་
ཅན་ནམ། མུ་སྟེགས་ཅན་ཞུགས་པའམ། རྐུ་ཐབས་སུ་གནས་པའམ། ཐ་དད་དུ་
གནས་པའམ། གནས་པར་མི་བྱ་བར་གཟུང་དུ་གསོལ་ཞེའམ། བདག་ཚངས་པ་
མཚུངས་པར་སྤྱོད་པ་ཁྱེད་ཅག་དང་ལྷན་ཅིག་གནས་པས་ཆོག་གོ་ཞེས་ཟེར་བར་
ལྟ་བུའོ། །བསླབ་པ་ཕུལ་བ་དང་ཉམས་པར་བྱས་པ་གཉིས་ཀས་སོ་ཐར་གྱི་སྡོམ་
པ་མེད་པར་བྱེད་པ་ནི། བམ་པོ་ལྔ་བཅུ་པ་ལས། བསླབ་པ་ཕུལ་བ་དང་བསླབ་པ་
ཉམས་པར་བྱས་པ་གཉིས་ཀ་ལ་སྡོམ་པ་མེད་པ་ཉིད་དུ་འདྲ་སྟེ། བསླབ་པ་ཕུལ་
བས་ནི་བཏང་བའི་སྒོ་ནས་སྡོམ་པ་མེད་པར་བྱས་ལ། བསླབ་པ་ཉམས་པར་བྱས་
པས་ནི་བསླབ་པའི་ཡུལ་མཐུ་མེད་པར་བྱས་པའི་སྒོ་ནས་སྡོམ་པ་མེད་པར་བྱས་པ་
ཡིན་ནོ། །ཞེས་གསུངས་པ་ལྟར་རོ། །འདི་ཡང་ཞིབ་ཏུ་དཔྱད་ན། བསླབ་པ་ཕུལ་
བ་དང་ཉམས་པར་བྱས་པ་ལ་མུ་བཞི་ཡོད་དེ། བསླབ་པ་ཕུལ་ལ་ཉམས་པར་མ་
བྱས་པ་དང་། བསླབ་པ་ཉམས་པར་བྱས་ལ་མ་ཕུལ་བ་དང་། བསླབ་པ་ཕུལ་ཞིང་
ཉམས་པར་བྱས་པ་དང་། བསླབ་པ་མ་ཕུལ་ཞིང་ཉམས་པར་ཡང་མ་བྱས་པའོ། །
བསླབ་པ་ཕུལ་ལ་ཉམས་པར་མ་བྱས་པ་ནི། དགེ་སྦྱོང་གི་ཚུལ་གཏོང་འདོད་ནས་
དགེ་སློང་གི་དྲུང་དུ་སོང་སྟེ་བསླབ་པ་འབུལ་བའི་ཚིག་བརྗོད་ལ་ཚངས་པར་སྤྱོད་
པ་སྤྱད་དཀའོ་ཞེས་སོགས་ཉམས་པར་བྱེད་པའི་ཚིག་བརྗོད་པའོ། །བསླབ་པ་
ཉམས་པར་བྱས་ལ་མ་ཕུལ་བ་ནི། དགེ་སྦྱོང་གི་ཚུལ་གཏོང་འདོད་ནས་དགེ་སློང་
གི་དྲུང་དུ་སོང་སྟེ། ཚེ་དང་ལྡན་པ་མཁྱེན་པར་མཛོད་ཅིག །ཚངས་པར་སྤྱོད་པ་
སྤྱད་དཀའོ། །རབ་ཏུ་དབེན་པ་བྱ་དཀའོ། །གཅིག་པུ་ཉིད་ལ་མངོན་པར་དགའ་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བར་དཀའོ། །གནས་མལ་དགོན་པ་དང་། ནགས་ཁྲོད་དང་། རི་དྲུང་དང་། བས་
མཐར་གནས་པ་ཁང་དུ་ཆུད་དཀའོ། །གཅིག་པུ་དགོན་པར་གནས་པ་སྡུག་བསྔལ་
ལོ། །ཕ་མ་དང་། ཕུ་ནུ་དང་། བུ་སྲིང་དྲན་ནོ། །བདག་བཟོ་སློབ་ཏུ་ཆུག་ཅིག །
བདག་གི་ལས་ཀྱི་མཐའ་སྩོལ་ཅིག །བདག་ཁྱིམ་བཟང་པོ་དག་ཏུ་གཏོད་ཅིག་
ཅེས་ཟེར་ལ། བསླབ་པ་འཕུལ་ལོ་ཞེས་སོགས་མི་ཟེར་བའོ། །བསླབ་པ་ཕུལ་བ་
དང་ཉམས་པར་བྱས་པ་གཉིས་ཀ་ཡིན་པ་ནི། དགེ་སྦྱོང་གི་ཚུལ་གཏོང་འདོད་ནས་
དགེ་སློང་གི་དྲུང་དུ་སོང་སྟེ་ཚངས་པར་སྤྱོད་པ་སྤྱད་དཀའོ་ཞེས་སོགས་ཀྱང་ཟེར་
ལ། བསླབ་པ་འབུལ་ལོ་ཞེས་སོགས་འབུལ་བའི་ཚིག་ཀྱང་བརྗོད་པའོ། །བསླབ་
པ་མ་ཕུལ་ཞིང་ཉམས་པར་ཡང་མ་བྱས་པ་ནི། བསླབ་པ་འབུལ་བ་དང་ཉམས་
པར་བྱེད་པའི་ཚིག་མི་བརྗོད་པར་སྡོམ་པ་ཚུལ་བཞིན་དུ་བསྲུང་བའོ། །བསླབ་པ་
འབུལ་བ་འདི་དགག་སྒྲུབ་གཉིས་ཀྱི་ནང་ནས་དགག་པའི་བཅས་པ་ཡིན་ཏེ། རྙེད་
པར་དཀའ་བ་དལ་བའི་རྟེན་བཟང་པོ་ལན་ཅིག་ཐོབ་པའི་སྐབས་འདིར་བསྐལ་
མང་སྟོང་དུ་མཚན་ཙམ་ཡང་ཐོས་པར་དཀའ་བ་རྒྱལ་བའི་བསྟན་པ་རིན་པོ་ཆེ་དང་
མཇལ་ནས་བསྟན་པའི་རྩ་བ་སོ་སོར་ཐར་པའི་སྡོམ་པ་ལན་ཅིག་ཐོབ་པ་དོར་དུ་
ག་ལ་རུང་། འོན་ཀྱང་གདུལ་བྱ་དམིགས་བསལ་འགའ་ཞིག་ལ་སྒྲུབ་པའི་བསླབ་
བྱར་འགྱུར་བའང་ཡོད་དེ། ཐབས་ཅི་བྱས་ཀྱང་བསླབ་པ་སྲུང་མི་ནུས་པར་ཕམ་པ་
བཞི་ལས་གང་རུང་ཞིག་ངེས་པར་འབྱུང་དུ་ཉེ་བར་ཐུག་པ་ན་བསླབ་པ་འབུལ་
བའི་ཆོ་ག་གནང་སྟེ། དེའི་ཚེ་བསླབ་པ་ཕུལ་ན་སྔར་བསླབ་པ་བསྲུངས་པའི་ཕན་
ཡོན་འབྱུང་ཞིང་ད་ལྟ་ཕམ་པའི་ལྟུང་བ་འབྱུང་བ་ཁེགས་པ་དང་། ཕྱིས་སྡོམ་པ་
བླངས་ན་སྐྱེ་བའི་དགོས་པ་ཡོད་པའི་ཕྱིར་རོ། །དོན་འདི་དག་ལ་དགོངས་ནས་
- 236 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དགེ་སློང་ལ་རབ་ཏུ་གཅེས་པའི་མདོ་ལས། གང་ཞིག་བསླབ་ལ་མི་གནས་པ། །
བདེ་གཤེགས་རྒྱལ་མཚན་འཛིན་པ་བས། །བསླབ་པ་མི་གནས་སྐད་ཅིག་ལ། །
གཟུགས་བོར་ཁྱིམ་པར་གནས་པ་བཟང་། །ཞེས་གསུངས་སོ། །བསླབ་པ་འབུལ་
བའི་ཆོ་ག་ཡང་ལུང་ལས་གསུངས་ཏེ། དེ་ལ་ཡང་དགེ་སློང་གི་བསླབ་པ་ཕུལ་ནས་
དགེ་ཚུལ་དུ་བྱེད་པ་དང་། དགེ་བསྙེན་དུ་བྱེད་པ་དང་། ཁྱིམ་པར་བྱེད་པ་གསུམ་
ལས། དགེ་ཚུལ་དུ་བྱེད་ན་དགེ་སློང་གི་བསླབ་པ་འབུལ་བའི་ཚིག་བརྗོད་དེ་
བདག་དགེ་ཚུལ་དུ་གཟུང་དུ་གསོལ་ཞེས་བྱ། དགེ་བསྙེན་དུ་བྱེད་ན་བསླབ་པ་
འབུལ་བའི་ཚིག་བརྗོད་དེ་བདག་དགེ་བསྙེན་དུ་གཟུང་དུ་གསོལ་ཞེས་བྱ། བསླབ་
པ་གང་ཡང་མེད་པའི་ཁྱིམ་པ་རང་བཞིན་པར་བྱེད་ན་བསླབ་པ་འབུལ་བའི་ཚིག་
བརྗོད་དེ་བདག་ཁྱིམ་པར་གཟུང་དུ་གསོལ་ཞེས་བརྗོད། བསླབ་པ་འབུལ་བའི་
ཚིག་བརྗོད་ཚུལ་ལུང་རྣམ་འབྱེད་ལས་གསུངས་པ་ནི། འདོད་པའམ། མངོན་པར་
མི་དགའ་བའམ། རྣམ་པར་འཁྱམ་འདོད་ཅིང་དགེ་སྦྱོང་གི་ཚུལ་དོན་དུ་མི་གཉེར་
བའམ། དགེ་སྦྱོང་གི་ཚུལ་གྱིས་སྒྱིད་ལུག་པའམ། རྨུས་བྱུང་བའམ། ཐེ་ཚོམ་ཟ་
བའམ། དགེ་སྦྱོང་གི་ཚུལ་གཏོང་འདོད་པ་ན། དགེ་སློང་གི་དྲུང་དུ་སོང་སྟེ། ཚེ་
དང་ལྡན་པ་དགོངས་སུ་གསོལ། བདག་མིང་འདི་ཞེས་བགྱི་བ་བསླབ་པ་འབུལ་
ལོ། །སངས་ རྒྱས་ དང༌། ཆོས་དང་། དགེ་ འདུན་ དང་། མདོ་ སྡེ་ དང་། འདུལ་བ་
དང་། མ་མོ་དང་། མཁན་པོ་དང་། སློབ་དཔོན་འབུལ་ལོ། །བདག་ཁྱིམ་པའམ།
དགེ་ ཚུལ་ ལམ། ཟ་ མ་ འམ། མ་ནིང་ ངམ། དགེ་ སློང་ མ་ སུན་ བྱུང་ བའམ། མ་
བསད་ པའམ། ཕ་བསད་ པའམ། དགྲ་བཅོམ་པ་བསད་ པའམ། དགེ་འདུན་ གྱི་
དབྱེན་བྱས་པའམ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའམ།
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མུ་སྟེགས་ཅན་ནམ། མུ་སྟེགས་ཅན་ཞུགས་པའམ། རྐུ་ཐབས་སུ་གནས་པའམ།
ཐ་དད་དུ་གནས་པའམ། གནས་པར་མི་བྱ་བར་གཟུང་དུ་གསོལ་ཞེའམ། བདག་
ཚངས་པ་མཚུངས་པར་སྤྱོད་པ་ཁྱེད་ཅག་དང་ལྷན་ཅིག་གནས་པས་ཆོག་གོ་ཞེས་
ཟེར་ན་བསླབ་པ་ཕུལ་བར་བརྗོད་པར་བྱའོ། །ཞེས་གསུངས། དེ་ལ་བསླབ་པ་
འབུལ་ལོ་ཞེས་བརྗོད་པ་ནི་བསླབ་པ་རང་གི་ངོ་བོ་བཏང་བའོ། །དཀོན་མཆོག་
གསུམ་འབུལ་བའི་ཚིག་བརྗོད་པ་ནི་སྡོམ་ པའི་ རྩ་བ་བཏང་བའོ། །འདུལ་བ་
སོགས་འབུལ་བའི་ཚིག་བརྗོད་པ་ནི་སྡོམ་པ་ལ་ཉེ་བར་སྦྱོར་བ་ཡོངས་སུ་བཏང་
བའོ། ཁྱིམ་པ་སོགས་སུ་གཟུང་དུ་གསོལ་ཞེས་བརྗོད་པ་ནི་བསླབ་པའི་ས་བཏང་
བ་ཡིན་པར་གསུངས་སོ། །དགག་བྱ་ཆེན་པོ་དང་འདོམས་ཏེ་ཐབས་གཞན་མེད་
པར་བསླབ་པ་ཕུལ་ཏེ་དག་ཚུལ་དང་དགེ་བསྙེན་སོགས་སུ་བྱེད་པས་ནི་དཀོན་
མཆོག་གཏོང་བ་སོགས་ཀྱི་ཚིག་བརྗོད་པར་མི་བྱའོ། །
གཏོང་རྒྱུ་གཉིས་པ་ཤི་འཕོས་པས་སྡོམ་པ་གཏོང་བ་ནི། གང་གིས་སྡོམ་པ་
བླངས་པའི་རྟེན་བོར་བ་དང་འཕེན་པའི་དུས་ཟད་པས་སྡོམ་པ་ངང་ཤུགས་ཀྱིས་
གཏོང་བ་ཡིན་ཏེ། ས་ཆད་ན་དེ་ལ་གནས་པའི་ཤིང་རང་ཤུགས་ཀྱིས་འགྱེལ་བ་
དང༌། སྣོད་ཆག་ན་དེའི་ནང་གི་ཆུ་རང་ཤུགས་ཀྱིས་བོ་འགྲོ་བ་བཞིན་ནོ། །གཏོང་
རྒྱུ་གསུམ་པ་མཚན་གཉིས་དུས་གཅིག་ཏུ་བྱུང་བ་དང་། གཏོང་རྒྱུ་བཞི་པ་མཚན་
ལན་གསུམ་དུ་གྱུར་པ་ནི་སྡོམ་པའི་རྟེན་ཉམས་པས་སྡོམ་པ་གཏོང་བའོ། །མཚན་
ཉམས་པ་འགྱུར་བ་བསྟེན་པ་དང༌། ཟ་མར་གྱུར་པ་འགྱུར་བ་བསྟེན་པ་གཉིས་
ཀྱང་འདི་གཉིས་ཀྱི་བསྡུས་ཏེ། དགེ་སློང་མཚན་གྱུར་ཏེ་མོ་མཚན་བྱུང་ན་དགེ་སློང་
མར་འགྱུར། དགེ་སློང་མ་གྱུར་ཏེ་ཕོ་མཚན་བྱུང་ན་དགེ་སློང་དུ་འགྱུར་བས་མཚན་
- 238 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
འགྱུར་བ་ཙམ་གྱིས་སྡོམ་པ་མི་གཏོང་ཞིང་། མཚན་ཉམས་པ་དང་སྔར་སྡོམ་པ་
ལེན་དུས་ཟ་མ་མིན་ཡང་ཕྱིས་ཟ་མར་གྱུར་པ་ནི་འགྱུར་བ་མི་བསྟེན་ན་གནས་པར་
བྱ་བ་དང་། འགྱུར་བ་བསྟེན་ན་བསྙིལ་བར་འདུལ་བ་ལུང་ལས་གསུངས་པས། དེ་
དག་འགྱུར་བ་བསྟེན་པ་གཏོང་རྒྱུ་ཡིན་གྱི། མི་བསྟེན་པ་གཏོང་རྒྱུ་མིན་པས་མཐའ་
གཅིག་ཏུ་གཏོང་རྒྱུ་མིན་པ་ལ་དགོངས་ནས་འདིར་གཏོང་རྒྱུ་ཐུན་མོང་བའི་གྲངས་
སུ་མ་བགྲངས་ལ། མཚན་གཉིས་པ་དང་། མཚན་ལན་གསུམ་དུ་གྱུར་ པ་སྡོམ་
པའི་གཏོང་རྒྱུར་འགྱུར་བའི་རྒྱུ་མཚན་ལེགས་པར་ཤེས་པ་རྣམས་ཀྱིས་ནི་དེ་དག་
གི་ཚུལ་ཡང་ཤེས་པར་ནུས་པས་དེ་ལ་དགོངས་ནས་ཀྱང་འདིར་ཟུར་དུ་འདྲེན་པར་
མཛད་དོ། །གཏོང་རྒྱུ་ལྔ་པ་དགེ་རྩ་ཆད་པ་ནི། ལས་འབྲས་མི་བདེན་པར་ལྟ་བའི་
ལོག་ལྟ་སྐྱེས་པ་སྟེ། ལོག་ལྟ་དེ་སྐྱེས་ན་དེ་མ་ཐག་སྡོམ་པ་མཐའ་དག་གཏོང་ངོ༌། །
འདི་ནི་ལུས་ངག་ཏུ་ཐོན་པ་མི་དགོས་ཤིང་སྦྱོར་བའི་ཡན་ལག་གཞན་ཡང་མི་
དགོས་པར་སེམས་ལ་ལོག་ལྟ་དེ་སྐྱེས་པ་ཙམ་གྱིས་སྡོམ་པ་མཐའ་དག་ཉམས་
པར་འགྱུར་རོ། ། །
གཉིས་པ་སོ་ཐར་རིས་བརྒྱད་སོ་སོའི་ཐུན་མོང་མིན་པའི་གཏོང་རྒྱུ་བཤད་
པ་ནི། ཉི་ཤུ་མ་ལོན་དེར་ཤེས་དང་། །བསྟེན་ཕྱིར་ཁས་བླངས་ཉིན་ཞག་འདས། །
རིམ་བཞིན་དགེ་སློང་དགེ་སློབ་མ། །བསྙེན་གནས་རྣམས་ཀྱི་ཐུན་མོང་མིན། །
ཞེས་གསུངས། འདིའི་དོན་ནི་སོ་ཐར་རིས་བརྒྱད་ཀྱི་སྡོམ་པའི་གཏོང་རྒྱུ་ཐུན་མོང་
བ་རྣམས་སྔར་བཤད་པ་ལྟར་ལ། སོ་སོའི་ཐུན་མོང་མིན་པའི་གཏོང་རྒྱུ་ནི། ཉི་ཤུ་
མ་ལོན་པ་ན་དེར་ཤེས་པ་དང་། སྐྱེས་པ་གཞན་དང་འཁྲིག་པ་བསྟེན་པའི་ཕྱིར་
ཁས་བླངས་པ་དང་། ཉིན་ཞག་འདས་པ་རྣམས་ནི་རིམ་པ་བཞིན་དགེ་སློང་དང་།
-239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དགེ་སློབ་མ་དང་། བསྙེན་གནས་རྣམས་ཀྱི་གཏོང་རྒྱུ་ཐུན་མོང་མིན་པའོ། །དེ་ཡང་
མངལ་ཤོལ་དང་བཅས་པའི་ལོ་ཉི་ཤུ་མ་ལོན་པ་བསྙེན་པར་རྫོགས་པ་ན་ལོ་ཉི་ཤུ་
ལོན་པར་འདུ་ཤེས་ཡོད་ན་སྡོམ་པ་སྐྱེ་ལ། སྡོམ་པ་སྐྱེས་པའི་རྗེས་སུ་རང་ཉིད་ལོ་
ཉི་ཤུ་མ་ལོན་པར་བསྙེན་པར་རྫོགས་པ་ཡིན་པར་ཤེས་ནས་ཤེས་པ་དེའི་དུས་སུ་
ལོ་ཉི་ཤུ་ལས་འདས་པ་ཡིན་ན་སྡོམ་པ་མི་གཏོང་ལ། ཤེས་པ་དེའི་དུས་སུ་ལོ་ཉི་ཤུ་
མ་ལོན་པ་ཉིད་ཡིན་ལ་སྡོམ་པ་གཏོང་བར་བཤད་དོ། །འདི་ནི་རྩ་ལྟུང་བྱུང་བ་དང་
མི་འདྲ་བར་བསླབ་པ་ཕུལ་བ་དང་མཚུངས་པར་སྡོམ་པ་སླར་བླངས་ན་སྐྱེའམ་
སྙམ་སྟེ། འོན་ཀྱང་རྒྱལ་བའི་བཀའ་འབའ་ཞིག་ལ་རག་ལས་པ་ལས་རིགས་པས་
འགྲུབ་པའི་གནས་མིན་པས་འདུལ་འཛིན་མཁས་པ་རྣམས་ཀྱིས་རྒྱལ་བའི་བཀའ་
ཉིད་ལ་བརྟགས་ནས་ཞིབ་ཏུ་དཔྱད་པར་བྱའོ། །སྐྱེས་པ་དང་འཁྲིག་པ་བསྟེན་པའི་
ཕྱིར་ཁས་བླངས་པ་དགེ་སློབ་མའི་སྡོམ་པའི་ཐུན་མོང་མིན་པའི་གཏོང་རྒྱུར་བཤད་
པ་འདི་བཅས་པའི་དབང་གིས་ཡིན་ཏེ། དགེ་སློང་མའི་རྣམ་འབྱེད་ལས། ཤཱཀྱའི་
བུད་མེད་མང་པོ་མྱ་ངན་གྱིས་གདུངས་ནས་དགེ་སློང་མ་བྱས་ཏེ། མྱ་ངན་སངས་པ་
ན་བབས་པར་འདོད་པར་གྱུར་པ་ལ་བརྟེན་ནས་ལོ་གཉིས་སུ་དགེ་སློབ་མའི་
བསླབ་ པའི་ སྡོམ་ པ་ བྱིན་ཅིག །ཅེས་གསུངས་པ་ལྟར། དགེ་སློང་མའི་སྡོམ་པ་
བརྟན་པའི་ཐབས་སུ་བཅད་པ་མཛད་པ་ཡིན་པས། འདི་ལས་འདས་ན་དགེ་སློབ་
མའི་ སྡོམ་ པ་ གཏོང་ བར་ འགྱུར་ཏེ། འདུལ་ བའི་ མདོ་ ལས། བསྟེན་པའི་ ཕྱིར་
གཞན་ལ་ ཁས་ བླངས་ པ་ན་བསླབ་པ་འཁྲུགས་ པ་ཉིད་དོ། །ཞེས་གསུངས་ལ།
དེའི་ཊིཀྐ་ལས། བསླབ་པ་འཁྲུགས་པ་ཉིད་དེ་མེད་པར་གྱུར་ཏོ་ཞེས་བྱ་བའི་ཐ་
ཚིག་གོ་ཞེས་བཤད་ཅིང་། ཊཱིཀྐ་ལས། འདིར་དགེ་སློབ་མའི་བསླབ་པ་འཁྲུགས་
- 240 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། ་
པ་ ཉིད་ ཡིན་ གྱི། དགེ་ ཚུལ་ མའི་ བསླབ་ པ་ ནི་ འཁྲུགས་ པ་ མ་ ཡིན་ ཏེ། ཞེས་
གསུངས་པ་ལྟར་རོ། །ཉིན་ཞག་འདས་པ་བསྙེན་གནས་ཀྱི་སྡོམ་པའི་ཐུན་མོང་
མིན་པའི་གཏོང་རྒྱུ་ཡིན་པ་ནི་འཕེན་པ་ཟད་པའི་དབང་གིས་ཡིན་ཏེ། བསྙེན་
གནས་ཀྱི་སྡོམ་པ་ལེན་དུས་ཇི་སྲིད་སང་ཉི་མ་མ་ཤར་གྱི་བར་དུ་ཞེས་ཉིན་ཞག་གི་
མཐའ་ཅན་དུ་ཁས་བླངས་པ་ཡིན་པས། སྡོམ་པ་བླངས་པའི་ཉིན་ཞག་དེའི་མཚན་
མོ་འདས་ནས་སང་ཉི་མ་ཤར་བ་ན་མདའ་ནམ་མཁར་འཕངས་པའི་ཤུགས་ཟད་
པ་ན་ས་ལ་ལྟུང་བ་ལྟར་སྡོམ་པ་ལེན་དུས་ཀྱི་འཕེན་པ་ཟད་པས་སྡོམ་པ་གཏོང་བ་
ཡིན་ནོ། །འོ་ན་དགེ་སློང་མ་ལ་རེག་པའི་ཕམ་པ་སོགས་སོ་ཐར་རིས་བདུན་པོ་
གཞན་དང་མི་འདྲ་བའི་ཐུན་མོང་མིན་པའི་ཕམ་པ་བཞི་ཡོད་ཅིང་། དེ་དག་གིས་
སྡོམ་པ་གཏོང་བར་བྱེད་པས། དེ་དག་སོ་ཐར་རིས་གཞན་དང་མི་འདྲ་བའི་དགེ་
སློང་མའི་ཐུན་མོང་མིན་པའི་གཏོང་རྒྱུར་འགྱུར་བ་ལ། འདིར་སོ་ཐར་རིས་བརྒྱད་
སོ་སོའི་ཐུན་མོང་མིན་པའི་གཏོང་རྒྱུ་འཆད་པའི་སྐབས་སུ་དེ་དག་མི་འཆད་པ་ཅི་
ཡིན་སྙམ་ན། དགེ་སློང་མ་ལ་ཐུན་མོང་མིན་པའི་ཕམ་པ་བཞིའི་བཅའ་བ་ཡོད་
ཅིང་། དེ་དག་གིས་སྡོམ་པ་ཉམས་པར་བྱེད་པ་བདེན་ཡང་། འདིར་ཐུན་མོང་མིན་
པའི་གཏོང་རྒྱུར་མི་འཆད་པ་ནི་ཕམ་པས་སྡོམ་པ་གཏོང་མི་གཏོང་ལ་རང་གི་སྡེ་པ་
འབའ་ཞིག་ལུགས་མི་མཐུན་པ་ཡོད་པས། དེའི་ཚུལ་ཟུར་དུ་བཀར་ནས་གཞུང་
འོག་མར་སྟོན་བཞེད་ནས་འདིར་མ་གསུངས་པ་ཡིན་ནོ། །
གཉིས་པ་སོ་ཐར་རིས་བརྒྱད་ཀྱི་སྡོམ་པའི་གཏོང་རྒྱུ་འཇོག་པ་ལ་རང་སྡེ་
གྲུབ་མཐའ་སྨྲ་བའི་ལུགས་མི་མཐུན་པ་ཡོད་ཚུལ་དེ་སྟོན་པ་ལ། རྩ་བའི་ལྟུང་བ་
བྱུང་བ་དང་། །དམ་པའི་ཆོས་ནི་ནུབ་པ་ལས། །སྡོམ་པ་གཏོང་ཞེས་འདོད་པའང་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡོད། ཁ་ཆེ་བྱེ་བྲག་སྨྲ་བ་རྣམས། །སྡོམ་ལྡན་རྩ་ལྟུང་བྱུང་བ་ལ། །བུ་ལོན་ནོར་
ལྡན་བཞིན་དུ་འདོད། །ཅེས་གསུངས། འདིའི་དོན་ནི། མཛོད་ལས། ཁ་ཅིག་ལྟུང་
བར་གྱུར་ལས་སྨྲ། །གཞན་དག་དམ་ཆོས་ནུབ་པ་ལས། ཁ་ཆེ་རྣམས་ནི་བྱུང་བ་
ལ། །བུ་ལོན་ནོར་བཞིན་གཉིས་སུ་འདོད། །ཅེས་གསུངས་པ་ལྟར། ཁ་ཆེ་བྱེ་བྲག་
ཏུ་སྨྲ་བ་རྣམས་དང་། མདོ་སྡེ་པ་དང་། སེམས་ཙམ་པ་སོགས་གྲུབ་མཐའ་སྨྲ་བ་
གཞན་རྣམས་ལ་རྩ་ལྟུང་བྱུང་བས་སྡོམ་པ་གཏོང་མི་གཏོང་ལ་ལུགས་མི་མཐུན་པ་
ཡོད་དེ། མདོ་སྡེ་པ་དང་། ཉི་འོག་གི་བྱེ་བྲག་ཏུ་སྨྲ་བ་སོགས་འགའ་ཞིག་ནི་རྩ་
ལྟུང་བྱུང་ན་སྡོམ་པ་གཏོང་བར་འདོད་ལ། ཁ་ཆེ་བྱེ་བྲག་ཏུ་སྨྲ་བ་རྣམས་ནི་རྩ་ལྟུང་
གིས་སྡོམ་པ་གཏོང་བར་མི་འདོད་དོ། །དེ་བཞིན་དུ་ཉན་ཐོས་སྡེ་པ་བཅོ་བརྒྱད་ཀྱི་
ནང་ཚན་འགའ་ཞིག་གིས་དམ་པའི་ཆོས་ནུབ་ན་དེ་མ་ཐག་སྡོམ་པ་ཐམས་ཅད་
གཏོང་བར་འདོད་ལ། མདོ་སྡེ་པ་དང་སེམས་ཙམ་པ་སོགས་གྲུབ་མཐའ་སྨྲ་བ་
གོང་མ་ཕལ་ཆེར་ནི་དེ་མི་འདོད་དོ། །དེ་དག་གི་རྒྱུ་མཚན་ཡང་ཁ་ཆེ་བྱེ་བྲག་ཏུ་སྨྲ་
བ་རྣམས་ནི་རྩ་ལྟུང་གིས་སྡོམ་པ་མི་གཏོང་བའི་རྒྱུ་མཚན་འདི་ལྟར་འདོད་དེ།
སྲོག་གཅོད་པའི་རྩ་ལྟུང་བྱུང་ན་དེ་ལ་སྲོག་གཅོད་སྤོང་བའི་སྡོམ་པ་ཉམས་པའི་རྩ་
ལྟུང་བྱུང་ཡང་མ་བྱིན་ལེན་སྤོང་བའི་སྡོམ་པ་ཉམས་པའི་རྩ་ལྟུང་མ་བྱུང་བས་གང་
ཟག་དེ་ནི་སྲོག་གཅོད་སྤོང་བའི་སྡོམ་པ་ཉམས་པ་དེའི་ཆ་ནས་ཚུལ་ཁྲིམས་འཆལ་
པ་དང༌། མ་བྱིན་ལེན་སོགས་སྤོང་བའི་སྡོམ་པ་ཡོད་པ་དེའི་ཆ་ནས་ཚུལ་ཁྲིམས་
དང་ལྡན་པ་གཉིས་ཀ་ཡིན་པར་འདོད་དེ། དཔེར་ན་སྐྱེས་བུ་ཞིག་ལ་བུ་ལོན་དང་
ནོར་གཉིས་ཀ་ཡོད་ན་དེ་བུ་ལོན་དང་བཅས་པའང་ཡིན་ནོར་དང་ལྡན་པའང་ཡིན་
པ་བཞིན་དུ་འདོད། ཡང་སྲོག་གཅོད་ཀྱི་ལྟུང་བ་དེ་བཤགས་ན་ནི་ཚུལ་འཆལ་
- 242.



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལས་ལོག་ནས་ཚུལ་ཁྲིམས་དང་ལྡན་པ་ཁོ་ན་ཡིན་ཏེ། སྐྱེས་བུ་བུ་ལོན་ཅན་དེས་
བུ་ལོན་དེ་བཅལ་ན་བུ་ལོན་ཅན་ལས་ལྡོག་ནས་ནོར་ལྡན་ཁོ་ནར་འགྱུར་བ་བཞིན་
ནོ་ཞེས་འདོད། འདི་ལའང་ཁ་ཆེ་བྱེ་བྲག་ཏུ་སྨྲ་བའི་ནང་ཚན་འགའ་ཞིག་ནི་སྲོག་
གཅོད་པའི་རྩ་ལྟུང་གཅིག་བྱུང་ན་སྲོག་གཅོད་སྤོང་བའི་སྡོམ་པ་ཐམས་ཅད་གཏོང་
བར་འདོད་པ་དང་། ཡང་འགའ་ཞིག་ནི་རྩ་ལྟུང་དེའི་ཡང་ཆ་ཐམས་ཅད་མི་གཏོང་
བར་གང་བསད་པའི་སེམས་ཅན་དེ་ཁོ་ནའི་ཆ་ནས་སྲོག་གཅོད་སྤོང་བའི་སྡོམ་པ་
གཏོང་ཡང་སེམས་ཅན་གཞན་མཐའ་དག་ལ་དམིགས་ནས་སྲོག་གཅོད་སྤོང་བའི་
སྡོམ་པ་མི་གཏོང་ངོ་ཞེས་འདོད་དོ། །དེ་ཡང་ཁ་ཆེ་བྱེ་བྲག་ཏུ་སྨྲ་བ་དེ་དག་གིས་
རང་གི་བསམ་ངོར་ལུང་དང་རིགས་པས་དཔྱད་ནས་གྲུབ་མཐའ་དེ་ལྟར་བཞག་པ་
ཡིན་ཏེ། ལུང་ནི། ཕྲན་ཚེགས་ལས། མགར་བའི་བུ་ཙུན་དས། །ཕ་རོལ་བརྒལ་
ཅིང་སོམ་ཉི་སྤངས། །ཐུབ་པ་རབ་སད་རྣམས་འདྲེན་མཆོག ཁ་ལོ་བསྒྱུར་མཆོག་
འཇིག་རྟེན་ན། །དགེ་སྦྱོང་དུ་མཆིས་བདག་འདྲིའོ། །ཞེས་ཞུས་པ་ན། སྟོན་པའི་
ཞལ་ནས། ཙུན་ ད། དགེ་སྦྱོང་བཞི་ སྟེ་ ལྔ་ པ་མེད། །དེ་ དག་ གསལ་ བར་ ངས་
བཤད་བྱ། །ལམ་གྱི་རྒྱལ་དང་ལམ་སྟོན་དང་། །ལམ་ཕྱིར་འཚོ་དང་ལམ་ སུན་
འབྱིན། །ཅེས་ གསུངས་ པ་ དང་། ཡང་ ཙུན་ དས། ལམ་ གྱི་ རྒྱལ་ བ་ གང་ ལ་
བརྗོད། །ཇི་ ལྟར་ མཚུངས་ མེད་ ལམ་ སྟོན་ ཡིན། །ལམ་ ཕྱིར་ འཚོ་ བ་ འདྲི་ བས་
གསུངས། །ལམ་སུན་འབྱིན་པ་གསལ་བར་འདོད། །ཅེས་ཞུས་པ་ན། གང་ཞིག་
ཐེ་ཚོམ་ཟུག་རྔུ་སྤངས། །གཞན་གྱིས་བཀྲི་མིན་མྱ་ངན་འདས། །འཇིག་རྟེན་ལྷར་
བཅས་ སྟོན་ པ་ ཡི། །སངས་རྒྱས་ ལམ་ གྱི་རྒྱལ་ཞེས་བརྗོད། །བླང་དང་དོར་བྱ་
མཆོག་རིག་ནས། །ཆོས་རྣམས་དེ་བཞིན་སྟོན་ཅིང་འབྱེད། །ཐུབ་པ་བཀྲི་མིན་ཐེ་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཚོམ་ཆད། །ལམ་སྟོན་དགེ་སྦྱོང་གཉིས་པ་ཡིན། །གང་ཞིག་ཆོས་གནས་ལེགས་
སྟོན་ཅིང་། །དྲན་པའི་བདག་ཉིད་ལམ་ཕྱིར་འཚོ། ཁ་ན་མ་ཐོ་མེད་གནས་སློབ། །
དགེ་སྦྱོང་གསུམ་པ་ལམ་ཕྱིར་འཚོ། །འཕགས་པའི་རྟགས་ ཀྱིས་གཡོགས་བྱས་
ནས། །འགྲན་ ཅིང་ ཁྱིམ་ སུན་ འབྱིན་ པ་ དང་། །འཆལ་ ཞིང་མ་ དུལ་ རྒྱུ་ དང་
བཅས། །གཟུགས་བརྙན་བཞིན་སྤྱོད་ལམ་ སུན་འབྱིན། །ཅེས་གསུངས་པ་ལྟར།
ཚུལ་ཁྲིམས་འཆལ་བ་རྣམས་ཀྱང་དགེ་སྦྱོང་ཡིན་པར་གསུངས་སོ་སྙམ་པ་དང༌།
ཡང་ཕྲན་ཚེགས་ལས་དགའ་བ་ཅན་རྩ་ལྟུང་བྱུང་ནས་འཆབ་སེམས་མ་སྐྱེས་པ་དེ་
ཆད་པའི་ལས་ཀྱི་བསླབ་པ་བྱིན་པས་དགེ་སློང་དུ་མི་འགྱུར་བ་ལས་དེ་ལྟར་འགྱུར་
བར་བཤད་དོ་སྙམ་པ་དང་། ཡང་ལུང་རབ་ཏུ་བྱུང་བའི་གཞི་ལས། བྱ་རོག་སྤྱོད་
དང་སུན་ཕྱུང་དང་། །རྐུ་ཐབས་གནས་དང་མ་ནིང་དང་། །ཞེས་དགེ་སློང་མ་སུན་
ཕྱུང་བ་ལ་སོགས་པ་ཚུལ་ཁྲིམས་འཆལ་བ་རབ་ཏུ་དབྱུང་དུ་མི་རུང་བར་བཤད་
པའི་ཕྱིར་ཏེ། དེ་ནི་ཚུལ་ཁྲིམས་ངན་པ་དེས་གོ་བཀག་ནས་སྡོམ་པ་གསར་པ་མི་སྐྱེ་
བ་ཡིན་གྱི། གལ་ཏེ་དེ་ལ་སྡོམ་པ་མེད་ན་ཕྱིས་བླངས་པས་སྐྱེ་བར་འགྱུར་རོ། །དེ་
ལ་མི་སྐྱེ་ན་བསླབ་པ་ཕུལ་བ་ལའང་ཕྱིས་བླང་དུ་མེད་པར་འགྱུར་རོ་ཞེས་བྱའོ་
སྙམ་དུ་དེ་ལྟ་བུའི་ལུང་ལ་བརྟེན་ནས་སྨྲ་བའོ། །དེ་དག་གི་བསམ་ངོའི་རིགས་པ་
ནི་དགེ་སློང་གི་སྡོམ་པ་ནི་སྤོང་བ་བདུན་གྱི་ ཚུལ་ཁྲིམས་ཡིན་ལ། དེ་ལ་ སྲོག་
གཅོད་སྤོང་བའི་སྡོམ་པ་བཏང་བས་སྤོང་བ་གཞན་རྣམས་བཏང་བར་མི་འགྱུར་ཏེ།
སྡོམ་པ་གཞན་རྣམས་ཀྱི་མི་མཐུན་ཕྱོགས་མ་བྱས་པའི་ཕྱིར་རོ། །དེ་ལྟ་མིན་པར་
སྲོག་གཅོད་སྤོང་བའི་སྡོམ་པ་བཏང་བས་སྤོང་བ་གཞན་ཐམས་ཅད་བཏང་བར་
འགྱུར་ན་སྲོག་གཅོད་སྤོང་བའི་སྡོམ་པ་བླངས་བས་སྤོང་བ་གཞན་ཐམས་ཅད་ཀྱང་
- 244 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བླངས་པར་འགྱུར་བ་ལས་དེ་ནི་མི་རིགས་ཏེ། དཔེར་ན་ལག་པ་བཅད་ན་གང་
བཅད་པ་དེ་ཉམས་ཀྱང་རྐང་པ་སོགས་བཅད་པར་མི་འགྱུར་བ་བཞིན་ནོ། །ཞེས་
འདོད། དེ་ལ་མདོ་སྡེ་པ་སོགས་ཀྱི་ལན་འདི་ལྟར་འདེབས་ཏེ། རྩ་ལྟུང་བྱུང་བས་
སྡོམ་པ་གཏོང་བ་རྒྱལ་བ་ཉིད་ཀྱི་དགོངས་པ་ཡིན་ཏེ། རབ་ཏུ་བྱུང་བའི་གཞི་ལས།
མི་ཚངས་པར་སྤྱོད་པ་དང༌། མིའམ་མིར་ཆགས་པ་གསོད་པ་དང་། རིན་ཐང་ཚང་
བའི་དངོས་པོ་རྐུ་བ་དང་། མི་ཆོས་བླ་མའི་རྫུན་སྨྲ་བ་བཞི་ལས་གང་ཡང་རུང་བ་
ཞིག་བྱས་ན། བྱས་མ་ཐག་ཏུ་དགེ་སློང་དུ་མི་རུང་བར་འགྱུར། དགེ་སྦྱོང་དུ་མི་
རུང་། ཤཱཀྱའི་སྲས་ཀྱང་མི་རུང་། དགེ་སློང་གི་དངོས་པོ་ལས་ཉམས་པར་འགྱུར་
ཏེ། དེའི་དགེ་སྦྱོང་གི་ཚུལ་ཞིག་པར་འགྱུར་ཞིང་། ཉམས་པ་བཅོམ་པ་ལྟུང་བ་ཕམ་
པར་གྱུར་པ་སྟེ། དེའི་དགེ་སྦྱོང་གི་ཚུལ་ཕྱིར་བླང་དུ་མེད་པར་འགྱུར་རོ། །འདི་ལྟ་
སྟེ་དཔེར་ན། ཤིང་ཏ་ལའི་མགོ་བཅད་ན་སྔོན་པོར་འགྱུར་དུ་མི་རུང་ལ། འཕེལ་
ཞིང་རྒྱས་པ་དང་ཡངས་པར་འགྱུར་དུ་མི་རུང་བ་བཞིན་ནོ། །ཞེས་རྩ་ལྟུང་བྱུང་ན་
སྡོམ་པ་གཏན་ནས་གཏོང་བ་དཔེ་དང་བཅས་ཏེ་གསལ་བར་གསུངས་པ་ལྟར་རོ་
ཞེས་ལན་འདེབས་ཤིང་། དེ་བཞིན་དུ་ཁ་ཆེ་བྱེ་བྲག་ཏུ་སྨྲ་བ་རྣམས་ཀྱིས་རང་གི་
བསམ་ངོར་བཞག་པའི་ལུང་དང་རིགས་པ་དེ་དག་ལ་རེ་རེ་ནས་ལུང་དང་རིགས་
པས་ལན་བཏབ་སྟེ། རྩ་ལྟུང་བྱུང་བས་སྡོམ་པ་གཏོང་བར་སྒྲུབ་པར་བྱེད་དེ། དེ་
དག་གི་ཚུལ་ཞིབ་པར་བྲིས་ན་ཡི་གེ་ཤིན་ཏུ་མང་བ་དགོས་པས་བྲི་མ་ནུས་ཤིང་།
འདི་དག་ལ་ཚད་མ་རྣམ་འགྲེལ་ནས་བཤད་པའི་སྤྱི་གསལ་གྱི་འཇོག་ཚུལ་དང་།
ཁྱབ་བྱ་ཁྱབ་བྱེད་འཇོག་ཚུལ་དང་། རྗེས་སུ་འགྲོ་ལྡོག་གི་འབྲེལ་བའི་འཇོག་ཚུལ་
རྣམས་ཤེས་ན་དོགས་པའི་གནས་དེ་རྣམས་ལྷག་མ་མེད་པར་ཆོད་པ་ཞིག་འོང་སྟེ།
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དེ་ཡང་སྤྱི་ཁེགས་ན་བྱེ་བྲག་ཁེགས་པ་དང་། ཁྱབ་བྱེད་ཁེགས་ན་ཁྱབ་བྱ་ཁེགས་
དགོས་པ་དང༌། ཡ་གྱལ་ཞིག་ན་ཚོགས་པ་ཞིག་པར་འགྱུར་ཡང་། སྤྱི་ཡོད་པས་བྱེ་
བྲག་ཡོད་པར་མི་འགྱུར་ཞིང་། ཁྱབ་བྱེད་ཡོད་པས་ཁྱབ་བྱ་ཡོད་པར་མི་འགྱུར་བ་
སོགས་ཀྱི་རིགས་པའི་གནད་རྣམས་ཤེས་ན་སྲོག་གཅོད་སྤོང་བའི་སྡོམ་པ་ཉམས་
ན་སྤོང་བ་བདུན་པོ་ཉམས་པར་འགྱུར་བ་དང༌། སྲོག་གཅོད་སྤོང་བའི་སྡོམ་པ་
བླངས་པ་ཙམ་གྱིས་སྤོང་བ་བདུན་ག་བླངས་པར་མི་འགྱུར་བའི་ཚུལ་ལ་སོགས་པ་
རྣམས་བདེ་བླག་ཏུ་ཤེས་པར་ནུས་ཏེ་ཞིབ་པར་བྲིས་ན་ཡི་གེ་མང་དུ་དོགས་པས་
མ་སྤྲོས་སོ། །ཉན་ཐོས་སྡེ་པ་འགའ་ཞིག་གིས་དམ་པའི་ཆོས་ནུབ་ན་དེ་མ་ཐག་
སྡོམ་པ་ཐམས་ཅད་ཉམས་པར་འགྱུར་བར་འདོད་ཀྱང་། མདོ་སྡེ་པ་དང་སེམས་
ཙམ་པ་ལ་སོགས་པ་རྣམས་ཀྱིས་དེ་ལྟར་མི་འདོད་དེ། འཕགས་པ་ཐོགས་མེད་སྐུ་
མཆེད་གཉིས་ཀས་དམ་པའིཆོས་ནུབ་པ་ན་དེ་ཕྱིན་ཆད་བླང་དུ་མེད་པས་མི་སྐྱེ་བ་
ཡིན་གྱི། སྔར་ ཡོད་ གཏོང་ བར་ མི་ འགྱུར་ བར་ བཞེད་དེ། རྣམ་ པར་ གཏན་ ལ་
དབབ་པ་བསྡུ་བ་ལས། དམ་པའི་ཆོས་ནུབ་པ་ན་ནི་དགེ་སློང་ལ་སོགས་པའི་སྡོམ་
པ་སྔར་མ་བླངས་པ་ནི་བླང་དུ་མེད་ལ། སྔར་བླངས་པ་ནི་ཡོངས་སུ་མི་གཏོང་བར་
རིག་པར་བྱ་སྟེ། ཞེས་པ་དང༌། མཛོད་འགྲེལ་ལས་ཀྱང་། དམ་པའི་ཆོས་ནུབ་ན་
འདུལ་བའི་ལས་མེད་པའི་ཕྱིར་སྔོན་མེད་པའི་འདུལ་བ་འཐོབ་པ་ནི་མེད་ཀྱི།
ཐོབ་ཟིན་པ་གཏོང་བ་མིན་ནོ། །ཞེས་བཤད་པའི་ཕྱིར་རོ། །སྡོམ་པ་ཇི་ལྟར་གཏོང་
བའི་ཚུལ་ལ་སེམས་ཙམ་པ་རྣམས་ནི་གཏོང་ཚུལ་གསུམ་འདོད་དེ། མངོན་གྱུར་
བཏང་བ་དང་། ས་བོན་བཏང་བ་དང༌། དབང་བཏང་བའོ། །མངོན་གྱུར་བཏང་བ་
ནི། སྤོང་སེམས་མངོན་གྱུར་རྒྱུན་ཆད་པ་ཙམ་མོ། །ས་བོན་བཏང་བ་ནི། ཀུན་གཞི་
-246 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལ་བཞག་པའི་བག་ཆགས་ས་བོན་བཅོམ་པ་སྟེ་སླར་ནམ་ཡང་སྐྱེ་མི་རུང་དུ་བྱེད་
པའོ། །དབང་བཏང་བ་ནི། མངོན་གྱུར་ བྱེད་ པ་ དང་ བཅས་ པ་བཏང་བའོ། །དེ་
དག་ལས་སྤོང་སེམས་མངོན་གྱུར་རྒྱུན་ཆད་པ་ཙམ་གྱིས་སྡོམ་པ་བཏང་བར་མི་
འགྱུར་ཏེ། དེ་ལྟར་འགྱུར་ན་གཉིད་ལོག་པ་དང་བརྒྱལ་བ་དང་སྙོམས་པར་ཞུགས་
པ་སོགས་ཀྱིས་ཀྱང་སྡོམ་པ་གཏོང་བར་འདོད་དགོས་པ་ལས་དེ་ནི་མི་རིགས་
སོ། །སྡོམ་པའི་ས་བོན་ནི་སེམས་ལ་བག་ཆགས་གནས་པ་ཡིན་ལ། སྲོག་གཅོད་
སོགས་བྱས་པ་ཙམ་གྱིས་སྡོམ་པའི་ས་བོན་གཏན་ནས་མེད་པར་བྱེད་མི་ནུས་ཏེ།
ཚེ་འདིར་སྡོམ་པ་ཉམས་ཀྱང་ཚེ་རབས་ཕྱི་མ་རྣམས་སུ་སྡོམ་པ་ཐོབ་པར་འགྱུར་
བའི་ས་བོན་བག་ཆགས་སེམས་ལ་གནས་པ་སྲིད་པས་སོ། །གཞན་ཡང་སྡོམ་པ་
བཏང་བས་དེའི་ས་བོན་མེད་པར་འགྱུར་ན་བསླབ་པ་ཕུལ་ནས་ཚེ་དེ་ཉིད་ལ་སླར་
སྡོམ་པ་བླངས་ན་མི་སྐྱེ་བར་འགྱུར་ཏེ། སྡོམ་པ་ཕུལ་བས་སྡོམ་པ་གཏོང་ཞིང་སྡོམ་
པ་གཏོང་བའི་ཚེ་ས་བོན་གཏོང་བ་ཡིན་པའི་ ཕྱིར་རོ། །དེ་ལྟར་འདོད་ན་ནི་མི་
རིགས་ཏེ། སྡོམ་པ་ཕུལ་ནས་སླར་བླངས་ན་སྐྱེ་བར་འདུལ་བ་ལུང་ལས་གསུངས་
པའི་ཕྱིར་རོ། །དེས་ན་སྡོམ་པ་གཏོང་བ་ནི་དབང་བཏང་བ་ཡིན་ནོ། །ཞེས་སེམས་
ཙམ་པ་རྣམས་བཞེད་དོ། །བྱེ་བྲག་ཏུ་སྨྲ་བ་རྣམས་ནི་སྡོམ་པ་གཟུགས་ཅན་དུ་
འདོད་པས་ལུས་ལ་ཞོའི་སྤྲིས་མ་ལྟར་དུ་ཆགས་པར་འདོད་ཅིང་། དེ་ཡང་གང་
ཟག་གླང་པོ་ལྟ་བུ་ལ་སྡོམ་པ་ཁལ་ལྟ་བུ་དེ་ཐོབ་པ་ཞེས་བྱ་བ་ལྡན་མིན་འདུ་བྱེད་
ཀྱི་རྫས་ཐག་པ་ལྟ་བུ་ཞིག་གིས་བསྡམས་ཏེ་གནས་པར་འདོད་དོ། །གྲུབ་མཐའ་སྨྲ་
བ་འདི་དག་གིས་འདོད་ཚུལ་ཞིབ་ཏུ་བཀྲལ་ན་ཧ་ཅང་མང་དུ་དོགས་པས་མ་སྤྲོས་
སོ། །སྐབས་དོན་སྙིང་པོར་དྲིལ་ན་གོང་དུ་བཤད་པའི་སྡོམ་པའི་གཏོང་རྒྱུ་ཐུན་
༡47-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མོང་དང་ཐུན་མོང་མིན་པ་དེ་དག་ལས། བསླབ་པ་ཕུལ་བ་དང་། ཤི་འཕོས་པ་
དང་། བསྙེན་གནས་པའི་ཉིན་ཞག་འདས་པ་དང་། ཉི་ཤུ་མ་ལོན་པ་ན་དེར་ཤེས་
པ་རྣམས་ལ་ཇི་ལྟར་འགྱུར་སྔར་ཞིབ་ཏུ་བཤད་ཟིན་ཅིང་། མཚན་གཉིས་བྱུང་བ་
དང༌། མཚན་ལན་གསུམ་དུ་གྱུར་པ་དང་། ཟ་མ་དང་། མ་ནིང་སོགས་ཉམས་པ་
འགྱུར་བ་བསྟེན་པ་རྣམས་ཀྱིས་སྡོམ་པ་གཏོང་བ་ནི་བསམས་བཞིན་དུ་བཏང་བ་
མིན་པར་ལས་ངན་པའི་མཐུས་རྟེན་སྡོམ་པའི་ཞིང་མ་ཡིན་པར་གྱུར་པ་ཡིན་པས།
རྟེན་སྡོམ་ལྡན་ལས་ཉམས་པས་བསོད་ནམས་དམན་པ་དང་སྐལ་བ་ངན་པ་ཡིན་
མོད་ཀྱང་སྡོམ་པ་ཉམས་པ་དེའི་ཆ་ནས་གང་ཟག་དེ་ལ་སྡིག་ལྟུང་གསར་པ་འབྱུང་
བ་མིན་ནམ་སྙམ་སྟེ། གང་ཟག་དེ་དག་གི་སྡོམ་པ་གཏོང་བ་དེ་ནི་བཅོས་སུ་མེད་
པར་ལས་ངན་པའི་འབྲས་བུ་སྨིན་ཏེ་རྟེན་ཉམས་པ་ཡིན་ལ། དེ་ནི་རྣམ་སྨིན་གྱི་
འབྲས་བུ་ཡིན་ཞིང་། དེ་འདྲ་བའི་རྣམ་སྨིན་གྱི་འབྲས་བུ་རྣམས་ནི་ལུང་མ་བསྟན་
ཡིན་པར་མཛོད་ནས་གསུངས་པར་ལྟར་རོ། །དགེ་སློབ་མས་སྐྱེས་པ་དང་འཁྲིག་
པ་བསྟེན་ཕྱིར་ཁས་བླངས་པ་དེ་ནི་སྡོམ་པའི་གཏོང་རྒྱུར་སོང་ཞིང་། དགེ་སློང་མའི་
སྡོམ་པ་ལེན་པའི་སྐལ་བ་ཆད་པ་ཡིན་པར་མ་ཟད། བསམས་བཞིན་དུ་འདོད་
ཆགས་ཀྱིས་ཀུན་ནས་བསླངས་ཏེ་སྡོམ་པ་གཏོང་བའི་ལས་བྱས་པ་ཡིན་པས་རྣམ་
སྨིན་ཡིད་དུ་མི་འོང་བ་འབྱིན་པའི་སྡིག་ལྟུང་ཤིན་ཏུ་ཆེ་བ་ཡིན་ཞིང་། དགེ་རྩ་ཆད་
པའང་རྣམ་སྨིན་ཡིད་མི་འོང་འབྱིན་པའི་སྡིག་ལྟུང་ཤིན་ཏུ་ཆེ་བ་ཡིན་ཏེ། དགེ་རྩ་
ཆད་པ་ནི་ལས་འབྲས་མི་བདེན་པར་ལྟ་བའི་ལོག་ལྟ་སྐྱེས་པ་ཡིན་ལ། ལོག་ལྟ་དེ་
སྐྱེས་ན་ནི་སྐྱེས་མ་ཐག་ཏུ་སོ་ཐར་གྱི་སྡོམ་པ་གཏོང་བ་ཙམ་དུ་མ་ཟད་སྡོམ་པ་
ཐམས་ཅད་གཏོང་བར་འགྱུར་ཞིང་། ས་ཚིག་པ་ལྟར་ཡོན་ཏན་ཐམས་ཅད་སྐྱེ་བའི་
- 248 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གཞི་ ཉམས་པ་ཡིན་པས་རྩ་བའི་ལྟུང་བ་བཞི་ག་ ལས་ ཀྱང་རྣམ་སྨིན་ཆེ་བར་
གསུངས་ཏེ། སྐྱེས་རབས་ལས། མེད་པར་ལྟ་བ་ཚེ་རབས་ཕྱི་མ་ལ། །གནས་པ་དེ་
ན་མུན་ནག་རླུང་གྲང་ལྡང་། །དེས་ནི་རུས་པའང་འཇིག་པའི་ནད་སློང་ན། །བདག་
ལ་ཕན་འདོད་སུ་ཞིག་དེ་རུ་འཇུག །ཅེས་གསུངས་པ་ལྟར། རྣམ་སྨིན་དྲག་པོ་རྩུབ་
པ་ཡིད་དུ་མི་འོང་བ་དཔེ་བྱ་བར་དཀའ་བ་མྱོང་དགོས་པ་དང་། དེ་ཙམ་དུའང་མ་
ཟད་བྱེད་པ་རྒྱུ་མཐུན་དང་མྱོང་བ་རྒྱུ་མཐུན་གྱིས་དགེ་བའི་བསམ་པ་སྐྱེ་དཀའ་
ཞིང་། སངས་རྒྱས་ཀྱི་བསྟན་པ་དང་མཇལ་བར་ཤིན་ཏུ་དཀའ་བ་སོགས་འབྲས་
བུ་ཡིད་དུ་མི་འོང་བ་ཚབས་ཆེ་བ་འབྱིན་པས། བདག་ལེགས་སུ་འདོད་པ་དག་
གིས་མི་དགེ་བའི་བཤེས་གཉེན་དང༌། སྡིག་པའི་གྲོགས་པོའི་དབང་གིས་སྤྱིར་
ལས་འབྲས་ལ་ཡིད་མི་ཆེས་པ་དང་། ལྷག་པར་དམ་པའི་ཆོས་འདུལ་བའི་བཅས་
མཚམས་ལ་ཡིད་མི་ཆེས་པ་དང་། ཐེ་ཚོམ་ཟ་བ་དང་། ཁྱད་དུ་གསོད་པའི་རྐྱེན་ཉེ་
བར་སྣང་ན་པང་དུ་དུག་སྦྲུལ་བྱུང་བ་ལྟར་སྐད་ཅིག་ཙམ་ཡང་བསྙེན་པར་མི་བྱ་
བསྟེན་པར་མི་བྱ་བར་རྒྱང་རིང་དུ་དོར་ཏེ་ཕྱིན་ཆད་ནམ་ཡང་དེ་ལྟ་བུའི་རྐྱེན་ངན་
པ་དང་མི་འཕྲད་པའི་སྨོན་ལམ་གདབ་པར་བྱའོ། །གཞན་ཡང་དལ་བའི་རྟེན་ལན་
ཅིག་ཐོབ་པའི་སྐབས་འདིར་ཚུལ་ཁྲིམས་མཐར་ཕྱིན་པ་ཞིག་ཅིས་ཀྱང་བྱེད་དགོས་
པས། སྤྱིར་སྡིག་ལྟུང་ཐམས་ཅད་དང་། ཁྱད་པར་གདམས་ངག་བཅུ་ གཅིག་གི་
སྐབས་ནས་ཇི་ལྟར་བཤད་པ་ལྟར་སྡོམ་པ་བླངས་པའི་མི་མཐུན་ཕྱོགས་བཅས་པ་
དང༌ རང་བཞིན་གྱི་ཁ་ན་མ་ཐོ་བ་མཐའ་དག་དང་། བཅས་འགལ་ གྱི་ལྟུང་བ་
རྣམས་ཀྱང་སྡོམ་དུ་བསྡུས་པ་ཕམ་པ་དང་། ལྷག་མ་དང༌། ལྟུང་བྱེད་དང་། སོར་
བཤགས་དང་། ཉེས་བྱས་ཏེ་ལྟུང་བ་སྡེ་ལྔ་པོ་དེ་དག་སྡེར་གཏོགས་དང་། ཕྱོགས་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མཐུན་དང༌། སོ་སོའི་བསླབ་བྱ་དང་། འགལ་བའི་ཉེས་པ་དང་བཅས་པ་ཉེས་པ་
ཕྲ་མོས་ཀྱང་མ་གོས་པར་བྱ་བ་ལ་དྲན་ཤེས་བག་ཡོད་བརྟན་པོས་བསྒོམ་ཞིང་།
ཐམས་ཅད་ཀྱི་ནང་ནས་ཕམ་པ་བཞིས་མ་གོས་པ་ལ་སྐྱེས་བུའི་རྩལ་ཅི་ཡོད་ཀྱིས་
བསྒྲིམས་ཏེ་སྲོག་དང་བསྡོས་ཏེ་བསྲུང་བར་བྱའོ། །དེ་ལྟར་མ་བྱས་པར་ཕམ་པ་
བཞི་ལས་གང་ཡང་རུང་བ་ཞིག་བྱུང་ན་ནི་སྡོམ་པ་ཉམས་པར་འགྱུར་ཞིང་། ཚུལ་
ཁྲིམས་འཆལ་བ་ཞེས་བྱ་བ་ཡིན་ལ། སྡོམ་པ་ཉམས་ཏེ་ཚུལ་ཁྲིམས་འཆལ་བ་ལ་
ནི་ཉེས་དམིགས་མཐའ་ ཡས་ པ་ གསུངས་ཏེ། འདུལ་ བ་ལུང་གཞི་ལས། ཚུལ་
ཁྲིམས་ཉམས་པ་ལ་ཉེས་དམིགས་བཅུ་སྟེ། ཚུལ་ཁྲིམས་ཀྱིས་བདག་སྨད་པ་དང་།
གཞན་ལྷ་དང་སྟོན་པས་སྨད་པ་དང་། ཚངས་པ་མཚུངས་པར་སྤྱོད་པ་མཁས་པ་
རྣམས་ ཀྱིས་ སྨད་ པ་ དང༌། ཆོས་ཉིད་ ཀྱིས་ སྨད་པར་འོས་ པ་དང་། ཕྱོགས་དང་
ཕྱོགས་སུ་སྡིག་པ་མི་སྙན་པའི་སྒྲ་གྲགས་པར་འགྱུར་བ་དང་། མ་རྟོགས་པའི་ཆོས་
རྣམས་རྟོགས་པར་མི་འགྱུར་བ་དང་། རྟོགས་པའི་ཆོས་རྣམས་ཉམས་པར་འགྱུར་
བ་དང་། སྔོན་ཐོས་པའི་ཆོས་རྣམས་བརྗེད་པར་འགྱུར་བ་དང་། རྣམ་པར་འགྱོད་
བཞིན་དུ་ཚེའི་དུས་བྱེད་པ་དང་། ཤི་བའི་འོག་ཏུ་ངན་སོང་ལོག་པར་ལྷུང་ནས་
སེམས་ཅན་དམྱལ་བར་སྐྱེ་བའོ། །ཞེས་གསུངས། ཕམ་པ་བྱུང་བ་མིན་ཡང་འདུལ་
བའི་བཅས་མཚམས་ཚུལ་བཞིན་དུ་མི་སྲུང་བར་བཅས་འགལ་གྱི་ཉེས་པས་རྒྱུན་
དུ་གོས་པ་དང་བཅས་རྐྱང་རྣམས་ཀྱི་ནང་ནས་ཀྱང་ཆང་ནི་སྲོག་གི་ཕྱིར་ཡང་མ་
གནང་བས་ཆང་འཐུང་བར་བྱེད་པར་ནི་རང་ཉིད་ཉེས་ལྟུང་ཆེན་པོས་གོས་པར་མ་
ཟད་རྒྱལ་བའི་བསྟན་པ་ཉམས་པའི་རྐྱེན་དུའང་ཆེ་བ་ཡིན་པས་སྲོག་གི་ཕྱིར་ཡང་
བཏུང་བར་མི་བྱའོ། །ཆང་འཐུང་བའི་ཉེས་དམིགས་ནི། དགའ་བ་ཅན་གྱི་མདོ་
- 250 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ལས། དགའ་བ་ཅན། འབྲུའི་ཆང་དང་བཅོས་པའི་ཆང་བག་མེད་པའི་གནས་ཀྱི་
ཉེས་དམིགས་སུམ་ཅུ་རྩ་ལྔ་ནི་འདི་དག་ཡིན་པར་རིག་པར་བྱ་སྟེ། སུམ་ཅུ་རྩ་ལྔ་
པོ་དག་གང་ཞེ་ན། ཚེ་འདི་ལ་ནོར་ཟད་པ་དང་། ནད་རྣམས་རྒྱས་པར་བྱེད་པ་
དང་། འཐབ་པ་དང་རྩོད་པ་སྐྱེད་པ་དང༌། དོན་མེད་པ་ལ་ལྟ་བ་དང་། གྲགས་པ་
མ་ཡིན་པ་ཀུན་ཏུ་འབྱུང་བར་བྱེད་པ་དང༌། ཤེས་རབ་ཉམ་ཆུང་བར་བྱེད་པ་དང་།
ལོངས་སྤྱོད་མ་ཐོབ་པ་འཐོབ་པར་མི་འགྱུར་བ་དང་། ལོངས་སྤྱོད་ཐོབ་པ་ཡོངས་
སུ་ཟད་ཅིང་ཡོངས་སུ་གཏུགས་པར་འགྱུར་བ་དང་། གསང་མ་ཐུབ་པར་འགྱུར་བ་
དང༌། དེའི་ལས་ཀྱི་མཐའ་ཡོངས་སུ་འགྲིབ་པ་དང་། མཐུ་སྟོབས་ཆུང་ངུར་བྱེད་
པར་ འགྱུར་ བ་ དང་། མར་ མི་ འཛིན་ པར་ འགྱུར་ བ་ དང་། ཕར་ མི་ འཛིན་ པར་
འགྱུར་བ་དང༌། དགེ་སྦྱོང་དུ་མི་འཛིན་པར་འགྱུར་བ་དང༌། བྲམ་ཟེར་མི་འཛིན་
པར་འགྱུར་བ་དང་། རིགས་ཀྱི་གཙོ་བོ་ལ་བསྙེན་བཀུར་མེད་པར་འགྱུར་བ་དང༌།
སངས་རྒྱས་ལ་མི་གུས་པར་འགྱུར་བ་དང་། ཆོས་ལ་མི་གུས་པར་འགྱུར་བ་དང་།
དགེ་འདུན་ལ་མི་གུས་པར་འགྱུར་བ་དང་། བསླབ་པ་ཡང་དག་པར་བླངས་པ་ལ་
མི་གུས་པར་འགྱུར་བ་དང་། ཚུལ་ཁྲིམས་འཆལ་བར་འགྱུར་བ་དང་། དབང་པོའི་
སྒོ་མ་བསྡམ་པར་འགྱུར་བ་དང་། བག་མེད་པར་ཤིན་ཏུ་བུད་མེད་དོན་དུ་གཉེར་
བ་དང་། ཉེ་དུ་དང་སྣག་གི་གཉེན་མཚམས་དང་མཛའ་བཤེས་དང་བློན་པོ་དག་
གིས་སྤོང་བར་འགྱུར་བ་དང་། སྐྱེ་བོ་མང་པོ་དག་གི་ཡིད་དུ་མི་འོང་བར་འགྱུར་བ་
དང་། སྐྱེ་བོ་མང་པོ་དག་དང་མི་མཐུན་པར་འགྱུར་བ་དང༌། ཆོས་མ་ཡིན་པའི་
སྤྱོད་པར་འགྱུར་བ་དང་། ཆོས་མ་ཡིན་པ་ཡོངས་སུ་འཛིན་པར་འགྱུར་བ་དང༌།
དམ་པའི་ཆོས་ཡོངས་སུ་སྤོང་བར་འགྱུར་བ་དང་། ངོ་ཚ་ཤེས་པ་དང་ཁྲེལ་ཡོད་པ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཡོངས་སུ་སྤོང་བར་འགྱུར་བ་དང་། མི་མཛའ་བ་དག་གནས་ཀྱང་མཁས་པ་རྣམས་
ཡོངས་ སུ་འདྲི་བར་མི་སེམས་པ་དང་། བག་མེད་པ་ཉམས་བག་ཏུ་སྤྱོད་པར་
འགྱུར་བ་དང༌། དེ་བཞིན་གཤེགས་པའི་གསུང་རབ་ལ་ཀུན་ནས་མི་གནས་པ་
དང་། མྱ་ངན་ལས་འདས་པ་ལས་ཐག་རིང་དུ་འགྱུར་བ་དང༌། སྨྱོན་པར་འགྱུར་
བའི་ལས་བྱས་ཤིང་བསགས་པས་ལུས་ཞིག་སྟེ་ཤི་ནས་ངན་སོང་ངན་འགྲོ་ལོག་
པར་ལྟུང་བ་སེམས་ཅན་དམྱལ་བ་དག་ཏུ་སྐྱེ་ཞིང་། གལ་ཏེ་དེ་ནས་ཤི་འཕོས་ཏེ་
འདིར་མི་རྣམས་དང་སྐལ་བ་མཉམ་པར་སྐྱེས་ནའང་དེ་གང་དང་གང་དུ་སྐྱེས་པ་དེ་
དང་དེར་སྨོན་པར་འགྱུར་ཞིང་དྲན་པ་མི་གསལ་བར་འགྱུར་ཏེ། དགའ་བ་ཅན་
འབྲུའི་ཆང་དང་བཅོས་པའི་ཆང་བག་མེད་པའི་གནས་ཀྱི་ཉེས་དམིགས་ནི་སུམ་ཅུ་
རྩ་ལྔ་པོ་དེ་དག་ཡིན་པར་རིག་པར་བྱའོ། །ཞེས་གསུངས་ཤིང་གཞན་ཡང་མདོ་
རྒྱུད་ཐམས་ཅད་ནས་ལན་ཅིག་མིན་པར་ཉེས་དམིགས་རྒྱ་ཆེར་གསུངས་ལ། ལྷག་
པར་ལུང་རྣམ་འབྱེད་ལས། དགེ་སློང་དག་ང་ལ་སྟོན་པའོ་ཟེར་བ་རྣམས་ཀྱིས་མྱོས་
པར་འགྱུར་བ་ཐ་ན་རྩྭའི་རྩེ་མོས་ཀྱང་མི་བཏུང་བླུད་པར་མི་བྱའོ། །ཞེས་གསུངས་
སོ། །བསླབ་ཁྲིམས་ཚུལ་བཞིན་དུ་མི་སྲུང་བ་རྣམས་ལ་སྟོན་པ་ཐུགས་རྗེ་ཅན་དེས་
ཀྱང་ རྒྱ་ ཆེར་ སྨད་ ཅིང་། ལྷག་ པར་ ཚུལ་ ཁྲིམས་ འཆལ་ བ་ རྣམས་ ལ་ ནི་ སྤྱན་
གཟིགས་པ་ཙམ་ཡང་མི་བཞེད་པ་སོགས་སྟོན་པ་ཐུགས་རྗེ་ཅན་གྱི་རྣམ་པ་ཀུན་ཏུ་
སྨད་པར་མཛད་དེ། ཚུལ་ཁྲིམས་འཆལ་བ་ཚར་གཅོད་པའི་མདོ་ལས། ཤཱ་རིའི་བུ་
ང་ནི་ཚུལ་ཁྲིམས་འཆལ་བའི་དགེ་སློང་ཚུལ་ཁྲིམས་ཉམས་པ། སྤྱོད་པ་ཉམས་པ།
འཚོ་བ་ཉམས་པ། ལྟ་བ་ཉམས་པ་རྣམས་ནི་ལག་བརྡས་སྐྱོད་པར་མཛད་དོ། །དེ་
དག་ནི་ངས་བལྟ་བའི་ཕྱིར་ཡང་སྐབས་མ་ཕྱེ་ན། བསྟན་པ་འདི་ལ་མཚན་གཅིག་
- 252 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
གམ། ཉིན་གཅིག་གམ། སྐད་ཅིག་ཙམ་ཉེ་བར་འགྲོ་བའི་ཕྱིར་ལྟ་ཅི་སྨོས། ཤཱ་རིའི་
བུ། དཔེར་ན་སྤྲུལ་གྱི་རོའམ། ཁྱི་རོའམ། མི་རོ་མི་གཙང་བ། རུལ་བ། དྲི་མི་ཞིམ་
པ་དག་ནི་ལྷའི་འཁོར་དང་མཐུན་པ་མ་ཡིན་ཞིང་འདོད་པའི་རྩེད་མོ་རྣམས་དང་
ཡང་མཐུན་པ་མ་ཡིན་ཏེ། གལ་ཏེ་དེ་དག་མཐོང་ན་རྒྱང་རིང་པོ་ཁོ་ན་ནས་ཡོངས་
སུ་སྤོང་བར་བྱེད་དོ། །ཤཱ་རིའི་བུ། དེ་བཞིན་དུ་མཁས་པ་རྣམས་ཀྱིས་ཚུལ་ཁྲིམས་
འཆལ་བའི་དགེ་སློང་ཡང་སྦྲུལ་གྱི་རོ་དང་འདྲ་བར་རིག་པར་བྱ་སྟེ། འདི་ལྟར་དེ་
ནི་རྒྱང་ རིང་ པོར་ ཡོངས་ སུ་ སྤང་བར་ བྱའོ། །ཞེས་ གསུངས་ པ་ལྟར་ རོ། །ཚུལ་
ཁྲིམས་འཆལ་བ་དེ་དག་ནི་དགེ་འདུན་གྱི་ནང་དུ་གཞག་པར་མི་བྱ་བ་དང་། ཚུལ་
ཁྲིམས་འཆལ་བ་ཚར་གཅོད་པའི་མདོ་ལས། ཚུལ་ཁྲིམས་འཆལ་བ་དེ་དག་དང་
བཀྲ་ཤིས་ཀྱི་ལས་སམ། གསོ་སྦྱོང་ངམ། དགག་དབྱེའང་ལྷན་ཅིག་ཏུ་མི་བྱའོ། །
དེ་ཅིའི་ཕྱིར་ཞེ་ན། འདི་ལྟར་སྐྱེས་བུ་བླུན་པོ་དེ་དག་ནི་ཡུན་རིང་པོར་གནོད་པ་
དང་། ཕན་ པ་ མ་ ཡིན་ པ་དང་། བདེ་བ་མ་ཡིན་པ་དང་། སྡུག་བསྔལ་བ་དང་།
ཉམས་པ་དང་། གཞན་གྱིས་ཟིལ་གྱིས་མནན་པ་དང་། ལོག་པར་ལྟུང་བ་ཀུན་ཏུ་
རྫོགས་པར་འགྱུར་བ་ཡིན་པའི་ཕྱིར་རོ། །ཚུལ་ཁྲིམས་དང་ལྡན་པའི་དགེ་སློང་
གང་ཡིན་པ་དག་ལ་གུས་པར་མི་བྱེད། དགེ་སྦྱོང་མ་ཡིན་པར་དགེ་སྦྱོང་དུ་ཁས་
འཆེ། ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པར་ཁས་འཆེ་ཞིང་། བྱ་བ་
དང༌། ལས་ དང་། གསོ་ སྦྱོང་ དང་། དགག་དབྱེ་རྣམས་ འདྲལ་བར་ བྱེད་དོ། །ཤཱ་
རིའི་བུ། ངའི་བསྟན་པ་འདི་ལ་ཚུལ་ཁྲིམས་དང་ལྡན་པར་བཀུར་བའི་དགེ་སློང་
གང་ཡིན་པ་དེ་དག་གིས་ཚུལ་ཁྲིམས་འཆལ་བའི་དགེ་སློང་རྣམས་མཐོང་ན་རྒྱང་
རིང་ པོ་ ཁོ་ནར་ ཡོངས་ སུ་ སྤོང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ།
-253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འདི་ལྟར་ཚུལ་ཁྲིམས་འཆལ་བའི་དགེ་སློང་རྣམས་ཀྱི་ལྷུང་བཟེད་དམ་ཆོས་གོས་
གང་ཡིན་པ་དེ་དག་དང་། ཚུལ་ཁྲིམས་དང་ལྡན་པའི་དགེ་སློང་རྣམས་ཀྱི་འདྲེས་ན་
དུག་ དང་ འདྲེས་ པ་ ལྟ་ བུར་ རིག་ པར་ བྱའོ། །ཞེས་ གསུངས་ པ་ལྟར་ རོ། །ཆོས་
འདུལ་བ་འདི་ལ་རབ་ཏུ་བྱུང་ནས་བསླབ་པ་མི་སྲུང་བར་ཚུལ་ཁྲིམས་འཆལ་བར་
སོང་བ་དེ་དག་ནི་ཉམས་པ་མ་ནིང་དང་འདྲ་བ་དང༌། ལྟས་ངན་བྱ་མ་བྱི་དང་འདྲ་
བར་ཁྱིམ་པ་དང་དགེ་སྦྱོང་གང་དུའང་མི་རུང་བ་སོགས་རྒྱ་ཆེར་སྨད་པར་མཛད་
དེ། ཚུལ་ཁྲིམས་འཆལ་པ་ཚར་གཅོད་པའི་མདོ་ལས། ཤཱ་རིའི་བུ། སྐྱེས་བུ་ཚུལ་
ཁྲིམས་འཆལ་བ་དེ་དག་ནི་ཚུལ་འཆོས་པ། འཚོ་བ་ལྷུར་ལེན་པ། འཇིག་རྟེན་གྱི་
ཟང་ཟིང་གིས་བཀོལ་བ། ཟས་དང་བགོ་བ་ལྷུར་ལེན་པ་ཡིན་ནོ། །ཤཱ་རིའི་བུ།
དཔེར་ན། མ་ནིང་ནི་བུད་མེད་ཀྱང་མ་ཡིན། སྐྱེས་པའང་མ་ཡིན་ནོ། །ཞེས་བརྗོད་
པར་བྱའོ། །ཤཱ་རིའི་བུ། དེ་བཞིན་དུ་ཚུལ་ཁྲིམས་འཆལ་བའི་དགེ་སློང་ཡང་ཁྱིམ་
པའང་མ་ཡིན་དགེ་སྦྱོང་ཡང་མ་ཡིན་ནོ་ཞེས་བརྗོད་པར་བྱ་སྟེ། དེའི་ཐ་སྙད་ཀྱི་
བདེན་པའི་ཚིག་གི་དོན་གྱི་བླ་དྭགས་ནི་སེམས་ཅན་དམྱལ་བ་པ་ཞེས་བྱ་བ་ཁོ་ན་
ཡིན་ནོ། །ཤཱ་རིའི་བུ། དཔེར་ན། བྱ་མ་བྱི་ནི་འདབ་ཆགས་ཀྱི་བྲེལ་བ་བྱུང་ན་ནི་
ཕུག་ཏུ་ཞུགས་ནས་བྱི་བའི་འདུ་ཤེས་འབྱིན་ནོ། །བྱ་བའི་བྲེལ་བ་བྱུང་ན་ནི་འདབ་
ཆགས་རྣམས་ཀྱི་གྲངས་ཀྱི་ཁ་སྐོང་བར་བྱེད་དོ། །དེ་ལ་ནི་བྱ་བ་དང་བསྐྱོད་པའི་
མཐུ་ཡོད་པ་མ་ཡིན། སྐད་དང་གདངས་ཆེན་པོ་འབྱིན་པ་ལ་མ་ཡིན། ཁ་དོག་
བཟང་པོ་དང་ངན་པའི་གནས་རྣམས་བསྟན་དུ་མེད་དེ། འདི་ལྟར་མུན་ཁུང་ཉིད་
ལ་བརྟེན་པ་དང༌། དེ་བདག་ཉིད་ཀྱི་རང་བཞིན་ཡང་དྲི་མི་ཞིམ་པ་ཡིན་ནོ། །ཤཱ་
རིའི་བུ། དེ་བཞིན་དུ་ཚུལ་ཁྲིམས་འཆལ་བའི་དགེ་སློང་ཡང་བྱ་བ་དང་བསྐྱོད་པ་
- 254 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
ལ་མཐུ་མེད་པར་འགྱུར་ཏེ། རྒྱལ་པོའི་ལས་ལ་ནི་དགེ་སྦྱོང་དང་ཐུན་མོང་། བཟང་
པོའི་ལས་ལ་ནི་ཁྱིམ་པ་དང་ཐུན་མོང་དུ་བྱེད་དེ། དེ་ལྟ་བས་ན་དེ་ནི་ཁྱིམ་པའང་མ་
ཡིན་དགེ་སྦྱོང་ཡང་མ་ཡིན་པར་བརྗོད་པར་བྱའོ། །ཞེས་གསུངས་པ་ལྟར་རོ། །
ཚུལ་འཆལ་དེ་དག་ནི་དགེ་འདུན་གྱི་ནང་དུ་གནས་སུ་མི་གཞུག་པར་མ་ཟད།
ཚུལ་ཁྲིམས་རྣམ་པར་དག་པའི་དགེ་འདུན་གྱི་སྡེ་གང་ན་བཞུགས་པའི་ཡུལ་
ཕྱོགས་སུའང་མི་གཞག་པར་ཆོས་ལྡན་གྱི་རྒྱལ་པོ་རྣམས་ཀྱིས་རྒྱང་རིང་དུ་སྐད་
དགོས་པར་ཡང་གསུངས་ཏེ། མྱ་ངན་ལས་འདས་པ་ཆེན་པོའི་མདོ་ལས། བཅོམ་
ལྡན་འདས་རྒྱལ་བུ་རྒྱལ་བྱེད་ཀྱི་ཚལ་ན་འདམ་བུ་དང་ཨེ་རཎྜའི་ཚལ་དང་ཤིང་པི་
ཙུ་མར་དྷའི་དྲུང་ན་ཞུགས་པའི་ཚེ། བྲམ་ཟེ་ལུག་དཔལ་དང་། ཀོ་ས་ལའི་རྒྱལ་པོ་
གསལ་ རྒྱལ་ ལས་ བརྩམས་ཏེ་བཀའ་སྩལ་པ། དབྱིག་དང་། གསེར་དང༌། བྲན་
དང༌། བྲན་མོ་དང་། བ་ལང་དང་། མ་ཧེ་དང་། ར་དང་། ལུག་དང་། བྱ་གག་དང༌།
ཕག་དང་། ཁྱི་དང་། བྱི་ལ་དང་། སྦྲུལ་དང༌། ནེའུ་ལེ་དང་། ཟངས་དང་། ལྕགས་
ཟངས་དང་། ནོར་བུ་དང་། མུ་ཏིག་དང་། དུང་དང་། མན་ཤེལ་དང་། བྱུ་རུ་དང་།
ས་ལེ་སྦྲམ་དང་། དངུལ་དང་། ནོར་བུ་དང་། འཚོག་ཆས་རྣམ་པ་སྣ་ཚོགས་འཆང་
བ་དང༌། ཞིང་ ས་ དང༌། ཚོང་ དུས་ དང་། སྲང་ དང༌། ཉོ་ཚོང་བྱེད་ པ་ དང་། ཁྱེའུ་
དང༌། བུ་ མོ་ དང་། མཛོད་ དང་། བང་ བ་ འཆང་ བ་ དང༌། རང་ ལག་ བདར་ ཏེ་
གཡོས་བྱེད་པ་དང་། འཚེད་པ་དང་། འཚེད་དུ་འཇུག་པ་དང་། ལྟས་དང་། ཡན་
ལག་གི་རིག་པ་དང་། མོ་ཡིག་དང་། གྱང་ལྟ་ཤེས་པ་དང་། སྒྲ་གཅན་དང་། ཉི་མ་
དང་། ཟླ་བ་དང་། པ་བ་སངས་དང་། གཟའ་ལྷག་རྒྱུ་བ་དང༌། མེ་ཏོག་གི་ཤིང་རྟ་
དང༌། ལག་སྲུབས་ལྟ་བུ་དང་། རྨི་ལྟས་དང༌། སྐྱེས་ པ་དང་། བུད་མེད་དང༌། མ་
- 255-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ནིང་གི་མཚན་ལྟ་བ་དང་། སྒྱུ་རྩལ་དྲུག་ཅུ་རྩ་བཞི་དང༌། རིག་པའི་གནས་བཅོ་
བརྒྱད་དང༌། བཟོའི་ལས་ཐམས་ཅད་སྟོན་པ་དང༌། སྲུང་གཏམ་སྨྲ་བར་བྱེད་པ་
དང༌། སྤོས་ ཀྱི་ཕྱེ་ མས་ ལུས་ ལ་ འདེབས་ པ་ དང༌། མེ་ ཏོག་ དང་། སྤོས་ དང་།
བདུག་པ་དང་། མེ་ཏོག་ཕྲེང་བ་དང་། བྱུག་པ་འཆང་བ་དང་། མགོ་བོ་ལ་འོ་བྱེད་
པ་དང༌། ཚུལ་འཆོས་ པ་དང་། ཁ་ གསག་ བྱེད་ པ་ དང༌། ཆོག་མི་ཤེས་པ་དང་།
འདོད་ཆེན་ཅན་དང་། འདུ་འཛི་ལ་དགའ་བ་དང་། ཧ་ཅང་སྨྲ་འདོད་པ་དང་། ནོར་
དང་འབྲུ་དང་ཤ་དང་ཉ་ཤ་དང་དུག་གི་སྦྱོར་བ་བྱེད་པ་དང་། སྤོས་ཀྱི་ཏིལ་མར་
དང་། སྨན་ གྱི་ སྤྲུ་བུ་དང༌། གདུགས་དང་། ཀོ་ལྤགས་ཀྱི་མཆིལ་ལྷམ་དང་། ཏ་
ལའི་ལོ་མའི་བསིལ་ཡབ་དང༌། ཆུ་སྣོད་དང་། བུ་སྣོད་དང་། བོང་བུ་ འཆང་བ་
དང༌། ཤིང་ཐོག་སྡུད་པ་དང་། སོ་རྩི་དང་། བཙོ་མའི་ཕྱེ་མ་བཟང་པོ་དང་། ཀ་ཀོ་
ལ་ དང༌། འབྲས་བུ་ ཚ་ བ་ བསྟེན་པ་དང་། རྒྱལ་པོ་ལ་བརྟེན་པ་དང་། བློན་པོ་
སོགས་གཞན་ལ་བརྟེན་པ་དང་། དྲོད་མི་ཐུག་པ་དང་། གཏམ་མི་སྨྲ་བ་དང་། བུད་
མེད་ལྟར་རྟོག་པའི་ཤས་ཆེ་བ་དང་། དགོས་མེད་དུ་ངུ་བ་དང་། བཟང་ངན་སྤྱོད་པ་
དང་། འགྲོས་འཆོས་པ་དང་། གོས་དཀར་པོ་དང་། ཨར་མོ་ནིག་དང་ཁང་བཟང་
དང་གཙང་ཁང་ཕྱུར་པོའི་ལས་ལ་སོགས་པ་བྱེད་པ་དང་། རུང་བ་མ་ཡིན་པ་དང་
རྫས་ངན་པ་ཡོངས་སུ་འཛིན་པ་དང་། སྦྱིན་པ་པོའི་བསྔགས་པ་བརྗོད་པ་དང༌།
ཆང་བསྟེན་པ་དང་། སྨད་འཚོང་མའི་ཁྱིམ་དུ་འགྲོ་བ་རྣམས་དང༌། དེ་ལྟ་བུ་བྱེད་པ་
དམ་པ་མ་ཡིན་པ་ཚུལ་ངན་པ་དང་ལྡན་པ་དེ་དག་ལ་ནི་གོས་དཀར་པོ་དག་བྱིན་
ལ་ཁྱིམ་དུ་འཇིག་རྟེན་པའི་ལས་རྣམས་བྱེད་དུ་གཞུག་པར་ངས་གནང་ངོ་། །ཡང་
འབྲས་ས་ལུའི་ངོ་བསལ་བ་བཞིན་དུ་ཡུལ་ཕྱོགས་ནས་བསྐྲད་པར་ངས་གནང་
- 256 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ངོ༌། །ཞེས་གསུངས་པ་ལྟར་རོ། །དེང་སང་སྙིགས་མ་ལྔ་ཤིན་ཏུ་བདོ་བས་སྤྱིར་
ཆོས་ལ་བློ་ཕྱོགས་པ་དཀོན་ཞིང་། ལྷག་པར་དམ་པའི་ཆོས་འདུལ་བ་ལ་ཤེས་ནས་
དད་པ་ཐོབ་པ་དང་། དད་པ་ཐོབ་ནས་བསླབ་པ་བླངས་ཏེ་ཚུལ་བཞིན་དུ་བསྲུང་བ་
ཉིན་མོའི་སྐར་མ་ལྟར་དཀོན་ཞིང་། རང་གི་བསླབ་ཁྲིམས་སྲུང་མི་ནུས་པ་ཙམ་དུ་
མ་ཟད་ཐེག་པ་ཆེན་པོ་ལ་སྙད་བཏགས་ནས་འདུལ་བ་ནི་ཐེག་དམན་པའི་སྤྱོད་
པའོ་ཞེས་ཁྱད་དུ་གསོད་པ་དང་། སྔགས་ལ་སྙད་བཏགས་ནས་སྔགས་ཀྱི་ཉམས་
ལེན་ཡོད་པ་རྣམས་ཀྱིས་འདུལ་བའི་བཅས་མཚམས་སྲུང་མི་དགོས་སོ་ཞེས་ཟེར་
བ་སོགས་རྒྱལ་བའི་བསྟན་པའི་སྙིང་པོ་འདི་ཉམས་པར་བྱེད་པ་ཆེས་ཤིན་ཏུ་མང་
བས། བདག་ལེགས་སུ་འདོད་པ་དག་གི་དེ་ལྟ་བུའི་བདུད་ཀྱི་ཚིག་དག་ལ་ཡིད་མི་
རྟོན་པར་རྒྱལ་བ་ཐུགས་རྗེ་ཅན་ཉིད་ཀྱིས་ཇི་ལྟར་གསུངས་པའི་རྗེས་སུ་བསླབ་
པར་བྱའོ། །སྡོམ་པ་གོང་མས་འོག་མ་ཟིལ་གྱིས་གནོན་ཟེར་ནས་ཐེག་པ་ཆེན་པོ་
ལ་སློབ་པ་རྣམས་ཀྱིས་འདུལ་བའི་བཅས་མཚམས་སྲུང་མི་དགོས་སོ་ཞེས་ཟེར་བ་
ལ་ནི་རྒྱལ་བ་ཉིད་ཀྱིས་བསྟན་པ་ཉམས་པར་བྱེད་པའི་ལོག་རྟོག་དེ་དག་བཟློག་
པའི་ཕྱིར་དུ། འཕགས་པ་སྡོམ་པ་གསུམ་བསྟན་པ་ལས། དེས་ཇི་སྐད་དུ་བསྟན་
པའི་སོ་སོར་ཐར་པ་དང་མཐུན་པར་བྱའོ། །འོད་སྲུང། གང་དག་སོ་སོར་ཐར་པ་
དང་མི་མཐུན་པར་བྱ་བར་སེམས་པ་དེ་དག་ནི་སངས་རྒྱས་ཀྱི་སྟོབས་དང་མི་
འཇིགས་པ་དང་མི་མཐུན་པར་བྱ་བར་སེམས་པའོ། །གང་དག་སངས་རྒྱས་ཀྱི་
སྟོབས་དང་མི་འཇིག་པ་དང་མི་མཐུན་པར་བྱ་བར་སེམས་པ་དེ་དག་ནི་འདས་པ་
དང་མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བྱང་
ཆུབ་དང་མི་མཐུན་པར་བྱ་བར་སེམས་པ་སྟེ། དེའི་རྣམ་པར་སྨིན་པས་ནི་སྟོང་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ་སེམས་
ཅན་དམྱལ་བའི་སྡུག་བསྔལ་གྱི་ཚོར་བ་མྱོང་བའི་ཚོར་བ་དག་གིས་དེའི་བརྒྱའི་
ཆར་ཡང་ཉེ་བར་མི་འགྲོ །སྟོང་དང་བརྒྱ་སྟོང་དང་བྱེ་བ་བརྒྱ་སྟོང་དང་གྲངས་དང་
ཆ་དང་བགྲང་བ་དང་དཔེ་དང་རྒྱུར་ཡང་མི་ཕོད་དོ། །སྡུག་བསྔལ་དང་ཡིད་མི་
བདེ་བ་འདི་ལྟ་བུ་འདི་དག་ཡོངས་སུ་སྤང་བར་འདོད་པས་དགེ་སློང་དེ་དག་གི་
སྤྱོད་པ་འདི་ལྟ་བུ་དེ་དག་དཔག་ཚད་སྟོང་བས་ཀྱང་རིང་དུ་ཡོངས་སུ་སྤང་བར་བྱ་
སྟེ། བཟླས་པའི་སྒྲ་ཡང་ཡོངས་སུ་སྤང་བར་བྱ་ན་བལྟ་བ་དང་ཉན་པ་ལྟ་ཅི་སྨོས་ཏེ་
དེ་དག་ཡོངས་སུ་སྤང་བར་བྱའོ། །ཞེས་གསུངས་སོ། །སོ་སོར་ཐར་པའི་སྡོམ་པ་
གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པའི་རྣམ་བཤད་འདུལ་
གཞུང་གསལ་བའི་སྒྲོན་མེ་ལས། སོ་སོར་ཐར་པ་རིས་བརྒྱད་ཀྱི་སྡོམ་པའི་གཏོང་
རྒྱུ་བཤད་པའི་སྐབས་ཏེ་ལྔ་པའོ།། །།
དྲུག་པ་སོ་སོར་ཐར་པའི་སྡོམ་པ་བསྲུངས་པའི་ཕན་ཡོན་བཤད་པ་ལ་
གཉིས། སོ་ཐར་རིས་བརྒྱད་ ཀྱི་ སྡོམ་པ་ཚུལ་བཞིན་དུ་བསྲུངས་པའི་ཕན་ཡོན་
བཤད་པ་དང་། དེ་ལྟར་ཕན་ཡོན་ལ་ངེས་པ་རྙེད་ནས་སོ་ཐར་གྱི་སྡོམ་པ་བསྲུང་བ་
ལ་འབད་པར་གདམས་པའོ། །
དང་པོ་སོ་ཐར་རིས་བརྒྱད་ཀྱི་སྡོམ་པ་བསྲུངས་པའི་ཕན་ཡོན་བཤད་པ་ནི།
སྡོམ་པ་དེ་དག་བསྲུངས་པ་ལས། །གནས་སྐབས་འབྲས་བུ་ལྷ་མི་དང༌། །མཐར་
ཐུག་ འབྲས་ བུ་ བྱང་ ཆུབ་ གསུམ། །ཐོབ་པར་འགྱུར་ ཞེས་གསུངས་པའི་ ཕྱིར། །
ཞེས་ གསུངས། དོན་ནི་སོ་སོར་ཐར་པའི་སྡོམ་པ་ རིས་བརྒྱད་པོ་དེ་དག་ཚུལ་
བཞིན་དུ་བསྲུངས་པ་ལས་གནས་སྐབས་ཀྱི་འབྲས་བུ་ལྷ་མིའི་གོ་འཕང་དང་།
- 258 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
མཐར་ཐུག་གི་འབྲས་བུ་ཉན་ཐོས་ཀྱི་བྱང་ཆུབ་དང་། རང་རྒྱལ་གྱི་བྱང་ཆུབ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་གསུམ་ཐོབ་པར་འགྱུར་ཞེས་
རྒྱལ་བས་གསུངས་སོ། །དེ་ཡང་སོ་སོར་ཐར་པའི་སྡོམ་པ་ཚུལ་བཞིན་དུ་བསྲུངས་
པ་ལས་གནས་སྐབས་མངོན་མཐོ་ལྷ་མིའི་གོ་འཕང་ཐོབ་པར་འགྱུར་བ་ནི། ཡོན་
ཏན་རིན་པོ་ཆེ་སྡུད་པ་ལས། ཁྲིམས་ཀྱིས་དུད་འགྲོའི་འགྲོ་བ་དུ་མའི་ངོ་བོ་དང༌། །
མི་ཁོམ་བརྒྱད་སྤོང་དེ་ཡིས་དལ་བ་རྟག་ཏུ་རྙེད། །ཅེས་ཚུལ་ཁྲིམས་བསྲུངས་པའི་
འབྲས་བུ་ལ་དལ་འབྱོར་གྱི་རྟེན་ཐོབ་པར་གསུངས་ཤིང་། གནས་འཇོག་གི་མདོ་
ལས། བསྙེན་གནས་ཡན་ལག་བརྒྱད་པའི་ཁྲིམས་བསྲུངས་པས་འདོད་ལྷ་རིས་
དྲུག་གི་ལྷའི་རྟེན་ཕུན་སུམ་ཚོགས་པ་གང་འདོད་དུ་ཐོབ་ནུས་པར་གསུངས་ལ།
མདོར་ན་ལྷ་མིའི་གོ་འཕང་གི་རྒྱུ་ནི་ཚུལ་ཁྲིམས་ཉིད་ཡིན་གྱི། རྒྱུ་ཚུལ་ཁྲིམས་མ་
བསྲུངས་པར་ འབྲས་བུ་ ལྷ་མིའི་གོ་འཕང་ཐོབ་པ་གནས་མེད་པར་མདོ་ལས་
གསུངས་སོ། །སོ་ཐར་གྱི་སྡོམ་པ་ཚུལ་བཞིན་དུ་བསྲུངས་པས་ཉན་ཐོས་ཀྱི་བྱང་
ཆུབ་དང་རང་རྒྱལ་གྱི་བྱང་ཆུབ་ཐོབ་ནུས་པ་ནི། འདུལ་བ་ལུང་ལས་སྔོན་རྒྱལ་བ་
འོད་སྲུང་གི་བསྟན་པ་ལ་སོ་ཐར་གྱི་སྡོམ་པ་བླངས་ནས་ཚུལ་བཞིན་དུ་བསྲུངས་པ་
ཚེ་དེ་ལ་བྱང་ཆུབ་མ་ཐོབ་པ་རྣམས་ཞིང་འདིར་སྟོན་པའི་འཁོར་དུ་སྐྱེས་ཏེ་སྟོན་
པའི་ཞལ་མཐོང་བ་དང་གསུང་ཐོས་པ་ཙམ་གྱིས་ སྔོན་གྱི་བག་ཆགས་སད་དེ་
བདེན་པ་མཐོང་བ་དང་། ཐར་པའི་གོ་འཕང་ཐོབ་པ་མཐའ་ཡས་པ་གསུངས་པ་
དང་། སྟོན་པའི་སྤྱན་སྔར་བསླབ་པ་བླངས་ནས་ཚེ་དེ་ལ་ཐར་པ་མ་ཐོབ་པ་མང་པོ་
ཞིག་མ་འོངས་པ་ན་བསྐལ་པ་འདི་དང་འདི་ཞེས་བྱ་བ་ལ་རང་བྱང་ཆུབ་མངོན་དུ་
བྱེད་དོ་ཞེས་ལུང་བསྟན་པ་མཐའ་ཡས་པ་ཞིག་གསུངས་པ་ལྟར་རོ། །སོ་ཐར་གྱི་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྡོམ་པ་ཚུལ་བཞིན་དུ་བསྲུངས་པ་ལས་རྫོགས་པའི་བྱང་ཆུབ་ཐོབ་པར་འགྱུར་བ་
ནི། དགེ་སློང་ལ་རབ་ཏུ་གཅེས་པའི་མདོ་ལས། ཤིན་ཏུ་ལེགས་པར་ཚུལ་ཁྲིམས་
གང༌། །བསྡམས་ པའི་ མི་ དེ་ མཛེས་ པའི་ གཟུགས། །འདུལ་ བ་ ལ་ ནི་ ཉེ་བར་
གནས། །ཚུལ་ ཁྲིམས་བསླབ་ལ་རང་ཡིད་ཆེས། །མི་དེ་ཉི་མ་གཅིག་ལ་ཡང་། །
བསོད་ནམས་ཕུང་པོ་དཔག་ཏུ་མེད། །གསོག་ཅིང་སངས་རྒྱས་འབྲས་བུ་འགྲུབ། །
ཅེས་དང་། ཚུལ་ཁྲིམས་འདི་ནི་བདེ་བའི་མཆོག །ཚུལ་ཁྲིམས་འདི་ནི་ཐར་པའི་
ལམ། །ཚུལ་ཁྲིམས་འདི་ནི་ཡོན་ཏན་གཞི། །ཚུལ་ཁྲིམས་འདི་ནི་སངས་རྒྱས་རྒྱུ། །
ཞེས་གསུངས་པ་ལྟར་རོ། །དེ་ལྟར་དགེ་སློང་གི་སྡོམ་པ་བསྲུངས་པ་ལ་ཕན་ཡོན་
དེ་ལྟར་འབྱུང་བར་མ་ཟད། དགེ་ཚུལ་གྱི་སྡོམ་པ་བསྲུངས་པ་ལའང་ཕན་ཡོན་དེ་
ལྟར་འབྱུང་སྟེ། དགེ་ཚུལ་གྱི་ཚིག་ལེའུར་བྱས་པ་སུམ་བརྒྱ་པ་ལས། ཉོན་མོངས་
དགྲར་ གཡུལ་ རྒྱལ་ བྱེད་ ཚུལ་ ཁྲིམས་ ཏེ། །དགེ་ ཚུལ་ བརྟུལ་ ཞུགས་ ཆུ་ ལོན་
བརྩིགས་པ་དང་། །འཆི་བའི་མཆེ་བ་འབྱིན་པར་བྱེད་པའི་ཐབས། །རྫོགས་པའི་
བྱང་ཆུབ་དཔལ་ནོད་དབང་བསྐུར་ཡིན། །ཞེས་དགེ་ཚུལ་གྱི་སྡོམ་པ་བླངས་ནས་
ཚུལ་བཞིན་དུ་བསྲུངས་ན་རྫོགས་པའི་བྱང་ཆུབ་མྱུར་དུ་ཐོབ་པར་དབང་བསྐུར་བ་
ཡིན་པར་གསུངས་ཤིང་། ཀཱ་རི་ཀ་ལྔ་བཅུ་པ་ལས་ཀྱང་། ཇི་སྐད་བསྟན་པ་བཞིན་
དུ་བྱ། །ཇི་ལྟར་ཉོན་མོངས་མྱུར་ཟད་དང༌། །བྱང་ཆུབ་དམ་པ་ཐོབ་འགྱུར་བ། །དེ་
ལྟར་བསྒྲིམ་དང་ལྡན་པར་བྱ། །ཞེས་དགེ་ཚུལ་གྱི་སྡོམ་པ་ཚུལ་བཞིན་དུ་བསྲུངས་
ན་ཉོན་མོང་རྩ་བ་ནས་ཟད་པའི་ཐར་པ་དང༌། བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཐོབ་པར་འགྱུར་བས་སྡོམ་པ་ཚུལ་བཞིན་དུ་བསྲུང་བ་ལ་འབད་པར་
བྱ་དགོས་སོ་ཞེས་གདམས་པ་ལྟར་རོ། །མདོར་ན་སོ་སོར་ཐར་པའི་སྡོམ་པ་ཚུལ་
- 260-



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
བཞིན་དུ་བསྲུངས་པས་མངོན་མཐོ་དང་ངེས་ལེགས་ཀྱི་གོ་འཕང་ཐོབ་པར་འགྱུར་
བ་ནི། འདུལ་བ་ལུང་ལས། ངའི་ཉན་ཐོས་ཚུལ་ཁྲིམས་དང་ལྡན་པ་དེ་ལ་མཐོ་
རིས་ནི་རས་ཡུག་གིས་བར་དུ་ཆོད་པ་ཙམ་མོ། །ཐར་པ་ནི་ཡོལ་བས་བར་དུ་ཆོད་
པ་ཙམ་མོ། །ཞེས་ དང༌། དབུ་མ་ལ་འཇུག་པ་ལས། སོ་སོའི་སྐྱེ་བོ་རྣམས་དང་
གསུང་ སྐྱེས་དང་། རང་བྱང་ཆུབ་དང་བདག་ཉིད་ངེས་རྣམས་དང་། རྒྱལ་སྲས་
རྣམས་ཀྱི་ངེས་པར་ལེགས་པ་དང༌། མངོན་མཐོའི་རྒྱུ་ནི་ཚུལ་ཁྲིམས་ལས་གཞན་
མེད། ཅེས་མངོན་མཐོ་དང་ངེས་ལེགས་ཀྱི་གོ་འཕང་གང་སྒྲུབ་ཀྱང་ཚུལ་ཁྲིམས་
རྣམ་པར་དག་པ་ཞིག་ལ་འབད་དགོས་ཀྱི། ཚུལ་ཁྲིམས་རྣམ་པར་དག་པ་ཞིག་མ་
བྱས་པར་མངོན་མཐོ་དང་ངེས་ལེགས་གང་ཡང་འབྱུང་བའི་ཐམས་མེད་དོ་ཞེས་
རྗེས་སུ་འགྲོ་ལྡོག་གི་འབྲེལ་བ་ངེས་པར་གསུངས་པ་ལྟར་རོ། །སོ་སོར་ཐར་པའི་
སྡོམ་པ་ཚུལ་བཞིན་དུ་བསྲུངས་པའི་ཕན་ཡོན་འདུལ་བ་ལུང་ཉིད་ལས་གསུངས་
པ་ནི། བསླབ་པ་བཅས་པའི་ཕན་ཡོན་དགེ་འདུན་བསྡུ་བ་སོགས་བཅུ་དང་། རབ་
ཏུ་བྱུང་བའི་ཕན་ཡོན་ལྔ་ནི་སྔར་བཤད་ཟིན་ཅིང་། ཚུལ་ཁྲིམས་བསྲུངས་པའི་ཕན་
ཡོན་ནི། བམ་པོ་ལྔ་བཅུ་ པ་ ལས། ཚུལ་ ཁྲིམས་ ཀྱི་ ཕན་ཡོན་རྣམ་པ་བཅུ་ སྟེ།
འགྱོད་པ་མེད་པར་རིམ་གྱིས་མཆོག་ཏུ་དགའ་བ་སྔོན་དུ་འགྲོ་བའི་ཆོས་ཐོབ་པར་
འགྱུར་བ་ དང་། འགྱོད་པ་མེད་ པར་ འཆི་བའི་དུས་ བྱེད་ པར་ འགྱུར་བ་དང་།
ཕྱོགས་བཅུར་སྙན་པའི་སྒྲ་གྲགས་པར་འགྱུར་བ་དང་། བདེ་བར་གཉིད་ལོག་ཅིང་
བདེ་བར་སད་པར་འགྱུར་བ་དང་། གཉིད་ལོག་པ་ན་ལྷ་རྣམས་བསྲུང་བར་འགྱུར་
བ་དང་། གཞན་ལས་སྡིག་པའི་བག་ཚ་བ་དང་འཇིགས་པ་དང་དངངས་པ་མེད་
པར་འགྱུར་བ་དང་། དགྲ་བོ་རྣམས་ཀྱིས་གླགས་ཤིག་རྙེད་ན་ཡང་ཚུལ་ཁྲིམས་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
རྣམ་པར་དག་པའི་དབང་གིས་དེ་དག་བསྲུང་བ་ལ་སོགས་པས་ཕན་འདོགས་པར་
འགྱུར་བ་དང་། གནོད་སྦྱིན་དང་མི་མ་ཡིན་གདུག་པ་གཉུག་མར་གནས་པ་རྣམས་
ཀྱིས་གླགས་ཤིག་རྙེད་ན་ཡང་ཚུལ་ཁྲིམས་རྣམ་པར་དག་པའི་དབང་གིས་དེ་དག་
བསྲུང་བ་ལ་སོགས་པས་ ཕན་འདོགས་པར་འགྱུར་བ་དང༌། གཞན་ལས་ཆོས་
གོས་ལ་སོགས་པ་དག་ཆོས་ཀྱི་ཚེགས་ཆུང་ངུས་ཐོབ་པར་འགྱུར་བ་དང་། གང་དུ་
སྐྱེ་བར་འདོད་པ་ལ་སོགས་པའི་སྨོན་ལམ་ཡང་དག་པར་འགྲུབ་པར་འགྱུར་བར་
གསུངས་པ་ལྟར་རོ། །གཞན་ཡང་སོ་ཐར་གྱི་སྡོམ་པ་ཚུལ་བཞིན་དུ་བསྲུངས་ནས་
སངས་རྒྱས་རྣམས་ཀྱིས་བསྟོད་པ་དང་། དཀར་ཕྱོགས་ཀྱི་ལྷ་རྣམས་ཀྱིས་བསྔགས་
པ་བྱེད་པ་དང་། གྲོགས་ཚང་པ་མཚུངས་པར་སྤྱོད་པ་རྣམས་ཀྱིས་བསྔགས་པ་བྱེད་
པ་དང༌། ཚུལ་ ཁྲིམས་བསྲུངས་པས་རང་གི་སེམས་མགུ་ནས་བདག་ཉིད་ཀྱིས་
ཀྱང་བསྔགས་པ་དང༌། ཆོས་ ཉིད་ ཀྱིས་ བསྔགས་པར་འོས་ པ་དང༌། སྙན་ པའི་
གྲགས་པས་ཕྱོགས་ཀུན་ཏུ་ཁྱབ་པ་དང་། སེམས་ལས་སུ་རུང་བས་དམ་པའི་ཆོས་
ཐོས་པར་འགྱུར་ཞིང་། ཚུལ་ཁྲིམས་ཀྱི་མཐུས་དྲན་པ་གསལ་བས་ཆོས་ཐོས་པ་
རྣམས་མི་བརྗེད་པར་འགྱུར་བ་དང་། ཚུལ་ ཁྲིམས་རྣམ་པར་དག་པས་ཏིང་ངེ་
འཛིན་ལ་སོགས་པའི་ཡོན་ཏན་གོང་མ་རྣམས་མྱུར་དུ་རྒྱུད་ལ་སྐྱེ་བར་འགྱུར་བ་
དང་། ཚུལ་ཁྲིམས་རྣམ་པར་དག་པས་འཆི་བའི་དུས་སུ་འགྱོད་པ་མེད་ཅིང་ཤི་
ནས་ངན་སོང་དུ་མི་ལྟུང་བར་བདེ་འགྲོའི་རྟེན་ཁྱད་པར་ཅན་འདོད་པ་བཞིན་
འཐོབ་པར་འགྱུར་བ་དང་། བདེ་བར་ཉལ་ཞིང་བདེ་བར་སད་པར་འགྱུར་བ་དང་།
དཀར་ཕྱོགས་ཀྱི་ལྷ་རྣམས་ཀྱིས་རྒྱུན་དུ་སྲུང་བ་དང་སྐྱོབ་པ་དང་སྦེད་པར་བྱེད་
པར་འགྱུར་བ་དང་། ལུས་ལ་གཟི་བྱིན་སྐྱེད་པར་འགྱུར་བ་དང་། ཆོས་འཆད་པ་
I
- 262 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
སོགས་ལ་སྤོབས་པ་ཉེ་བར་སྒྲུབ་པར་འགྱུར་བ་དང་། སྐྱེས་བུ་དམ་པ་རྣམས་དང་
ཕྲད་ན་གནོང་མེད་པར་དགའ་ཞིང་སྤྲོ་ལ་སྤོབས་པ་དང་ལྡན་པར་འགྱུར་བ་དང་།
མི་དང་མི་མ་ཡིན་གླགས་ལྟ་བ་དག་གིས་གླགས་རྙེད་པར་མི་ནུས་ཤིང་། གང་
བསམས་པའི་ལོངས་སྤྱོད་ཚེགས་མེད་པར་རྙེད་པར་འགྱུར་བ་དང་། ཅི་བསམས་
པའི་སྨོན་ལམ་ཐམས་ཅད་འགྲུབ་པར་འགྱུར་བ་སོགས་ཕན་ཡོན་མཐའ་ཡས་པ་
གསུངས་སོ། །ཚུལ་ཁྲིམས་ཡང་དག་པར་ལྡན་པའི་མདོ་ལས། ཚུལ་ཁྲིམས་ལྡན་
པ་སངས་རྒྱས་འབྱུང་དང་ཕྲད། །ཚུལ་ཁྲིམས་ལྡན་པ་རྒྱན་རྣམས་ཀུན་གྱི་མཆོག །
ཚུལ་ཁྲིམས་ལྡན་པ་དྲི་དང་བྱུག་པ་ཡིན། །ཚུལ་ཁྲིམས་ལྡན་པ་དགའ་བ་ཀུན་གྱི་
གནས། །ཚུལ་ ཁྲིམས་ གདུང་བ་སེལ་བ་བསིལ་བའི་ཆུ། །ཚུལ་ ཁྲིམས་ ལྡན་ པ་
འཇིག་རྟེན་ཀུན་གྱིས་བསྟོད། །ཚུལ་ཁྲིམས་དག་གིས་འགྲོ་བ་དམ་པ་མནོས། །ཇི་
ལྟར་སྦྲུལ་གདུག་ཀླུ་ཆེན་ནག་པོ་ཡང་། །ཚུལ་ཁྲིམས་ལྡན་ལ་གནོད་མེད་གཞན་ཅི་
སྨོས། །ཚུལ་ ཁྲིམས་ ལྡན་ པའི་ དགེ་ སློང་ འོད་ དང་ ལྡན། །ཚུལ་ ཁྲིམས་ ལྡན་ པ་
གྲགས་ འགྱུར་བདེ་བ་འཐོབ། །ཅེས་ཚུལ་ ཁྲིམས་རྣམ་པར་དག་པ་ནི་གང་དུ་
གནས་ཀྱང་སངས་རྒྱས་དངོས་སམ་དེའི་སྤྲུལ་པ་དང་ཕྲད་ནས་བྱིན་གྱིས་རློབ་པ་
དང༌། འཇིག་རྟེན་ཐམས་ཅད་ ཀྱི་ནང་ནས་བལྟ་བ་དང་བསྔགས་པའི་འོས་སུ་
འགྱུར་བ་སོགས་ཕན་ཡོན་མཐའ་ཡས་པ་གསུངས་ཤིང་། ཕར་ ཕྱིན་བསྡུས་པ་
ལས་ ཀྱང་། ཚིག་ ཏུ་ མ་ བརྗོད་ ཚེགས་ སུ་ མ་ གྱུར་ ཀྱང་། །ཉམས་ སུ་ མཁོ་ བའི་
ལོངས་ སྤྱོད་ རིམ་གྲོ་འདུ། །བསྡིགས་པ་མེད་ པར་ འཇིག་རྟེན་ཀུན་འདུད་དེ། །
ཚེགས་མེད་མ་བསྒྲུབས་དབང་ཕྱུག་ཐོབ་པར་འགྱུར། །བརྗོད་དུ་མི་འོས་རིས་སུ་
འབྱུང་བ་དང་། །ཕན་ཞིང་དབེན་པ་གང་ཡང་མ་བྱས་ཤིང་། །སྔོན་ཆད་མི་ཤེས་སྐྱེ་
-263-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བོ་ཐམས་ཅད་ཀྱང་། །ཚུལ་ཁྲིམས་ལྡན་པའི་སྐྱེ་བོ་དེ་ལ་འདུད། །རྐང་པས་བཀྲ་
ཤིས་གྱུར་པའི་རྡུལ་དག་ཀྱང་། །སྤྱི་གཙུག་དམ་པས་བླངས་ཤིང་ལྷ་དང་མིས། །
ཕྱག་འཚལ་མགོས་བཏུགས་ཐོབ་པ་ཀུན་ཏུ་འཁྱེར། །ཞེས་སོགས་གནས་སྐབས་
དང་མཐར་ཐུག་གི་ཕན་ཡོན་མཐའ་ཡས་པ་གསུངས་སོ། །དེ་ལྟར་ཚུལ་ཁྲིམས་
རྣམ་པར་དག་པའི་ཕན་ཡོན་རྒྱ་ཆེན་པོ་བཤད་པ་དེ་དག་མདོ་ཕྱོགས་ལ་དེ་ལྟར་
ཡིན་གྱི། སྔགས་ལ་ནི་སོ་སོར་ཐར་པའི་སྡོམ་པ་བསྲུང་མི་དགོས་སོ་སྙམ་ན། དེ་ནི་
རྒྱུད་སྡེའི་དོན་ལ་ལོག་པར་ཞུགས་པ་ཡིན་ཏེ། འཇམ་དཔལ་རྩ་རྒྱུད་ལས། ཟློས་
པ་འདི་ལ་ཚུལ་ཁྲིམས་ཉམས། །དེ་ལ་གྲུབ་པ་མཆོག་མེད་ཅིང་། །གྲུབ་པ་འབྲིང་
ཡང་ཡོད་མེད་དེ། །གྲུབ་པ་ཐ་མའང་ཡོད་མ་ཡིན། །ཚུལ་ཁྲིམས་འཆལ་ལ་ཐུབ་
དབང་གིས། །སྔགས་འགྲུབ་པར་ནི་མ་གསུངས་ཏེ། །མྱ་ངན་འདས་གྲོང་འགྲོ་བ་
ཡི། །ཡུལ་ དང་ ཕྱོགས་ ཀྱང་ མ་ ཡིན་ ནོ། །བྱིས་ པ་ ངན་ པ་ འདི་ ལ་ནི། །སྔགས་
འགྲུབ་པ་ནི་ག་ལ་ཡོད། །སྐྱེ་བོ་ཚུལ་ཁྲིམས་འཆལ་འདི་ལ། །དེ་ལ་བདེ་འགྲོ་ག་
ལ་ཡོད། །མཐོ་རིས་སུ་ཡང་མི་འགྱུར་ཞིང་། །བདེ་བ་མཆོག་ཏུའང་མི་འགྱུར་ན། །
རྒྱལ་ བས་ གསུངས་ པའི་ སྔགས་ རྣམས་ ནི། །འགྲུབ་ པར་ འགྱུར་ བ་ སྨོས་ ཅི་
དགོས། །ཞེས་ཚུལ་ཁྲིམས་རྣམ་པར་དག་པ་ཞིག་མ་བསྲུངས་ན་སྔགས་ཀྱི་དངོས་
གྲུབ་མི་ཐོབ་པར་མ་ཟད། སྔགས་ཀྱིས་སྐྱོབ་མི་ནུས་པར་ངན་འགྲོར་འགྲོ་བར་
གསུངས་པ་ལྟར་རོ། །སྔགས་ཀྱི་དངོས་གྲུབ་གང་སྒྲུབ་ཀྱང་རྩ་བ་ཚུལ་ཁྲིམས་ལ་
བརྟེན་དགོས་པ་ནི། དཔུང་བཟང་གིས་ཞུས་པའི་རྒྱུད་ལས། སྔགས་ཀྱི་རྩ་བ་དང་
པོར་ཚུལ་ཁྲིམས་ཏེ། །དེ་ནས་བརྩོན་འགྲུས་དང་ནི་བཟོད་པ་དང་། །རྒྱལ་བ་ལ་ནི་
དད་དང་བྱང་ཆུབ་སེམས། །གསང་སྔགས་དང་ནི་ལེ་ལོ་མེད་པའོ། །ཇི་ལྟར་མི་
- 264 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
དབང་ རིན་ཆེན་བདུན་ལྡན་པ། །སྐྱོ་བ་མེད་པར་སྐྱེ་དགུ་འདུལ་བར་བྱེད། །དེ་
བཞིན་སྔགས་པ་ཡན་ལག་འདི་བདུན་དང་། །ལྡན་པར་གྱུར་ན་སྡིག་པ་འདུལ་
བར་བྱེད། །ཅེས་གསུངས་པ་ལྟར་རོ། །སྔགས་པ་རབ་འབྱུང་གིས་སོ་ཐར་གྱི་ཚུལ་
ཁྲིམས་ཚུལ་བཞིན་དུ་བསྲུང་དགོས་པར་མ་ཟད། སྔགས་པ་ཁྱིམ་པའི་རྟེན་ཅན་
རྣམས་ཀྱིས་ཀྱང་རབ་བྱུང་གི་རྟགས་ཆ་ལུགས་འཆང་བ་དང༌། ལས་ཀྱི་ཆོ་ག་དང་
བཅས་རྐྱང་འགའ་ཞིག་མ་གཏོགས་དམ་པའི་ཆོས་འདུལ་བ་དང་མ་འགལ་བར་བྱ་
དགོས་པ་ནི། དཔུང་བཟང་གིས་ཞུས་པའི་རྒྱུད་ལས། རྒྱལ་བ་ངས་གསུངས་སོ་
སོར་ཐར་པ་ཡི། །ཚུལ་ཁྲིམས་རྣམ་དག་འདུལ་བ་མ་ལུས་ལས། །སྔགས་པ་ཁྱིམ་
པས་རྟགས་དང་ཆོ་ག་སྤང་། །ལྷག་མ་རྣམས་ནི་ཉམས་སུ་བླང་བར་བྱ། །ཞེས་
གསུངས་པ་ལྟར་རོ། །དེ་ལྟར་ཚུལ་ཁྲིམས་རྣམ་པར་དག་པ་ཞིག་བསྲུངས་པ་ལ་
ཕན་ཡོན་མཐའ་ཡས་པ་གསུངས་པ་དེ་ལ་ཡང་སྔོན་བསྟན་པ་སྐྱོན་མེད་པའི་
སྐབས་སུ་ལོ་བརྒྱའི་བར་དུ་ཚུལ་ཁྲིམས་བསྲུངས་པ་ལས། དེང་སང་བསྟན་པ་
ཉམས་པ་ལ་ཕྱོགས་པའི་དུས་འདིར་ཉིན་གཅིག་ཙམ་ཚུལ་ཁྲིམས་བསྲུངས་པའང་
ཕན་ཡོན་ཆེ་སྟེ། ཏིང་ངེ་འཛིན་རྒྱལ་པོའི་མདོ་ལས། བསྐལ་པ་བྱེ་བ་གངྒཱའི་བྱེ་
སྙེད་དུ། །དང་བའི་སེམས་ཀྱིས་ཟས་དང་སྐོམ་རྣམས་དང་། །གདུགས་དང་བ་དན་
མར་མེའི་ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་གིས་
དམ་ཆོས་རབ་ཏུ་འཇིག་པ་དང༌། །བདེ་གཤེགས་བསྟན་པ་འགག་པར་འགྱུར་
བའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །བསོད་ནམས་འདི་ནི་དེ་
བས་བྱེ་བྲག་འཕགས། །ཞེས་གསུངས་པ་ལྟར་རོ། །
གཉིས་པ་དེ་ལྟར་ཕན་ཡོན་ལ་ངེས་པ་རྙེད་ནས་སོ་སོར་ཐར་པའི་སྡོམ་པ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཚུལ་བཞིན་དུ་བསྲུང་པ་ལ་འབད་པར་གདམས་པ་ནི། སྡོམ་བརྩོན་རྣམས་ཀྱིས་སོ་
སོར་ཐར། །རྟག་ཏུ་གུས་པས་འབད་དེ་སྲུངས། །ཞེས་གསུངས། དོན་ནི་དེ་ལྟར་
སོ་སོར་ཐར་པའི་སྡོམ་པ་མ་བསྲུངས་པའི་ཉེས་དམིགས་དང་། ཚུལ་བཞིན་དུ་
བསྲུངས་པའི་ཕན་ཡོན་རྒྱལ་བས་གསུངས་པ་དེ་དག་ལ་ཡིད་ཆེས་ཀྱི་ངེས་པ་
བསྐྱེད་ནས་དལ་བའི་རྟེན་ལ་སྙིང་པོ་བླང་བར་འདོད་པའི་བརྩོན་ལྡན་རྣམས་ཀྱིས་
བསྟན་པའི་རྩ་བ་སོ་སོར་ཐར་པའི་བཅས་མཚམས་རྣམས་རྟག་ཏུ་དང་གུས་པར་
སྦྱོར་བའི་བརྩོན་འགྲུས་གཉིས་ཀྱིས་རང་གི་སྲོག་ལས་ཀྱང་གཅེས་པར་བྱས་ནས་
འབད་དེ་བསྲུང་བར་བྱའོ། ཚུལ་ཁྲིམས་རྣམ་པར་དག་པ་ཞིག་ཡོད་པ་ནི་རྒྱལ་བའི་
བཀའ་ལ་ཡིད་ཆེས་རྙེད་པ་ལ་རག་ལས་པས་ཡིད་ཆེས་ཇི་ལྟར་བསྐྱེད་པ་ནི། ཚད་
མ་རྣམ་འགྲེལ་ལས། སྐྱོབ་པ་ཉིད་གཟིགས་ལམ་གསུངས་པ། །འབྲས་མེད་ཕྱིར་
ན་རྫུན་མི་གསུང་། །ཞེས་དང་། རྗེ་རིན་པོ་ཆེས། གང་ཞིག་གཟིགས་ཤིང་གསུང་
བ་ཡིས། །མཁྱེན་དང་སྟོན་པ་བླ་ན་མེད། །རྒྱལ་བ་རྟེན་ཅིང་འབྲེལ་བར་འབྱུང་། །
གཟིགས་ཤིང་འདོམས་པ་དེ་ལ་འདུད། །ཅེས་གསུངས་པ་ལྟར། རྒྱལ་བས་རྣམ་
པ་ཐམས་ཅད་མཁྱེན་པའི་ཡེ་ཤེས་ཐུགས་སུ་ཆུད་ནས་ཡེ་ཤེས་དེས་ཚུལ་ཁྲིམས་
བསྲུངས་ ན་ མངོན་མཐོ་དང་ ངེས་ ལེགས་ ཀྱི་ གོ་ འཕང་ ཐོབ་ནུས་ པ་དང༌། མ་
བསྲུངས་ན་ངན་འགྲོར་འགྲོ་བའི་ལས་དཀར་ནག་གི་འབྲས་བུ་མངོན་སུམ་དུ་
གཟིགས་ནས་གསུངས་པ་ཡིན་པས་དེ་ལ་ཡིད་ཆེས་པར་བྱའོ། །ཏིང་ངེ་འཛིན་
རྒྱལ་པོའི་མདོ་ལས། ཟླ་བ་སྐར་མར་བཅས་པ་གནས་ལྟུང་ཞིང་། །རི་དང་གྲོང་དུ་
བཅས་པའི་ས་ཞིག་ལ། །ནམ་མཁའི་ཁམས་ནི་རྣམ་པ་གཞན་གྱུར་ཀྱང་། ཁྱོད་ནི་
མི་བདེན་པ་ཡི་ཚིག་མི་གསུངས། །ཞེས་གསུངས་པ་ལྟར། སྟོན་པ་ཐུགས་རྗེ་ཅན་
- 266 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དེས་རྫུན་གསུངས་པ་ནམ་ཡང་མི་སྲིད་ཅིང་། རྣམ་པ་ཀུན་ཏུ་གདུལ་བྱ་རང་ཉིད་
ལ་ ཕན་ པ་ འབའ་ ཞིག་ གསུངས་ པ་ ཡིན་ པས་ རྒྱལ་ བས་ འདུལ་ བའི་ བཅས་
མཚམས་ཇི་ལྟར་གསུངས་པ་མཐའ་དག་ལ་ལོང་བ་ལ་མིག་ལྡན་གྱིས་ལམ་བདེ་
བ་དང་མི་བདེ་བ་གཡང་ས་འདི་དང་འདི་ལྟར་རོ་ཞེས་བསྟན་པ་ཇི་ལྟ་བར་རྒྱལ་
བའི་བཀའ་ལས་འདས་ན་རང་ཉིད་རྣམ་པ་ཀུན་ཏུ་ཕུང་བར་འགྱུར་རོ་སྙམ་དུ་
བསམས་ལ་ཡིད་ཆེས་ཀྱི་དད་པ་བརྟན་པོ་བསྐྱེད་ནས། སྤྱོད་འཇུག་ལས། ཉུངས་
མར་བཀང་བའི་ སྣོད་བསྐུར་ལ། །རལ་གྲི་ཐོགས་པས་དྲུང་བསྡད་དེ། །བོ་ན་
གསོད་བསྡིགས་འཇིགས་པ་ལྟར། །བརྟུལ་ཞུགས་ཅན་གྱིས་དེ་བཞིན་བསྒྲིམ། །
ཞེས་ གསུངས་པ་ལྟར། བླང་དོར་གྱི་དམིགས་རྣམ་མ་བརྗེད་པའི་དྲན་པ་དང་།
འཕྲལ་འཕྲལ་དུ་སྒོ་གསུམ་ལ་བརྟགས་ནས་སྐད་ཅིག་ཀྱང་གཞན་དུ་མི་གཡེང་
པར་བྱེད་པའི་ཤེས་བཞིན་དང་། རྒྱལ་བས་ཇི་ལྟར་གསུངས་པའི་བཅས་མཚམས་
ལས་འདས་ན་དེ་མ་ཐག་ཕུང་བར་འགྱུར་སྙམ་དུ་འཇིགས་ཤིང་སྐྲག་པའི་བག་
ཡོད་ཆེན་པོ་དང་། རེ་ས་རྒྱལ་བ་ཐུགས་རྗེ་ཅན་ལས་གཞན་དུ་མེད་དོ་སྙམ་དུ་གུས་
པ་ཆེན་པོས་བསྒྲིམས་ཏེ་བསྲུང་བར་བྱའོ། །སྲུང་ཚུལ་ཡང་བསྟན་བཅོས་འདིར་
བཤད་པ་ལྟར་དུ་དགེ་སློང་ཡིན་ན་སྡོམ་གྱིས་བསྡུས་པ་ཁྲིམས་ཉིས་བརྒྱ་དང་ལྔ་
བཅུ་ རྩ་ གསུམ། དགེ་ཚུལ་ཡིན་ན་སྡོམ་གྱིས་བསྡུས་ པ་ བླངས་འདས་སོ་དྲུག་
རྣམས་བློ་ལ་ངེས་པར་བྱས་ནས་ཡང་དང་ཡང་དུ་སྒོ་གསུམ་ལ་བརྟགས་ནས་སྡོམ་
གྱིས་བསྡུས་པའི་ལྟུང་བ་དེ་དག་དང་། དེ་དག་གི་ཕྱོགས་མཐུན་རྣམས་དང་། དེ་
དག་ གི་ སྡེར་ གཏོགས་རྣམས་ དང་། དེ་ དག་ སོ་ སོའི་ སྐབས་ ཀྱི་བསླབ་བྱ་དང་
འགལ་བའི་ཉེས་བྱས་རྣམས་དང༌། ལྟུང་བ་དེ་དག་ལུས་ངག་ཏུ་མཐོན་པར་ཀུན་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སློང་དུ་གནས་པ་བསྡམ་བྱའི་ཉེས་བྱས་རྣམས་དང་། དེ་དག་སྲུང་བར་བྱེད་པའི་
ཐབས་ཡན་ལག་ལྔ་གསུངས་པའི་ནང་ནས་སྲུང་ཐབས་ཀྱི་ཡན་ལག་གང་མ་ཚང་
བས་ལྟུང་བ་དེ་དང་དེ་དག་འབྱུང་བའི་རྒྱུ་བྱེད་པ་རྣམས་དང་། སྤྱིར་ལྟུང་བ་ཐམས་
ཅད་འབྱུང་བའི་རྒྱུ་མི་ཤེས་པ་དང་། མ་གུས་པ་དང་། བག་མེད་པ་དང༌། ཉོན་
མོངས་མང་བ་སྟེ་རྒྱུ་བཞི་གསུངས་པ་རྣམས་ལས་རང་ལ་གང་དང་གང་ཡོད་པ་
རྣམས་ངོས་ཟིན་པར་བྱས་ལ་དེ་དག་གང་གིས་ཀྱང་མ་གོས་པ་ལ་སྐྱེས་བུའི་རྩལ་
ཅི་ཡོད་ཀྱིས་བསྒྲིམ་པར་བྱའོ། །འདུལ་བའི་བཅས་མཚམས་རྒྱ་ཆེན་པོ་དེ་དག་
ཉམས་པ་མེད་པར་སྲུང་བ་ལ་འདུལ་བ་བསྡུས་པ་ཞེས་བྱ་བ་རུང་འདུན་གྱི་གནད་
ཤེས་པ་ཤིན་ཏུ་གཅེས་པས། དེ་ནི་ལུང་ཕྲན་ཚེགས་ལས། སངས་ རྒྱས་བཅོམ་
ལྡན་འདས་ཀུ་ཤའི་གྲོང་ཁྱེར་ན་གྱད་ཀྱི་ཉེ་འཁོར་ཤིང་སཱ་ལ་ཟུང་གི་ཚལ་ན་
བཞུགས་སོ། །དེ་ནས་བཅོམ་ལྡན་འདས་ཡོངས་སུ་མྱ་ངན་ལས་འདའ་བའི་ཚེ་
དགེ་སློང་རྣམས་ ལ་བཀའ་སྩལ་པ། ངས་འདུལ་བ་རྒྱས་པར་བསྟན་ན་མདོར་
བསྡུས་ཏེ་མ་བསྟན་པས་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་བཤད་
དོ། །དགེ་སློང་དག་ཁྱེད་ཀྱིས་ངས་སྔོན་གནང་བའང་མེད། བཀག་པའང་མེད་པ་
གང་ཡིན་པ་དེ་ཡང་གལ་ཏེ་མི་རུང་བ་བསྟེན་ཅིང་རུང་བ་དང་མི་མཐུན་ན་རུང་བ་
མ་ཡིན་པའི་ཕྱིར་སྤྱད་པར་མི་བྱའོ། །གལ་ཏེ་རུང་བ་བསྟེན་ཅིང་མི་རུང་བ་དང་མི་
མཐུན་ན་རུང་བ་ཡིན་པའི་ཕྱིར་སྤྱད་པར་བྱ་སྟེ། འདི་ལ་འགྱོད་པར་མི་བྱའོ། །
ཞེས་གསུངས་པ་འདིའོ། །འདུལ་བ་བསྡུས་པ་རུང་མཐུན་སྦྱོར་བ་འདི་ནི་འདུལ་བ་
ནས་གསུངས་པའི་གནང་བཀག་རྒྱ་ཆེན་པོ་རྣམས་ལ་བལྟ་བའི་མིག་ལྟ་བུ་ཡིན་ཏེ།
སུམ་བརྒྱ་པ་ལས། གང་ཞིག་གནང་མེད་དེ་བཞིན་བཀག་མེད་པ། དེ་ནི་གསུངས་
- 268 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
པའི་ རྗེས་མཐུན་བརྟགས་ཏེ་གཟུང་། འདུལ་བ་མདོར་བསྡུས་ཞེས་ བྱ་སྒྲོན་མ་
དང་། འདྲ་བ་གཞན་འདི་བདེ་བར་གཤེགས་པས་གསུངས། ཞེས་གསུངས་པ་ལྟ་
རོ། །རུང་ མཐུན་ སྦྱོར་ ཚུལ་ གྱི་ དཔེ་ ཙམ་ བརྗོད་ ན། ས་ བརྐོ་ བ་ ལྟུང་ བྱེད་ དུ་
གསུངས་ལ་བྱེ་མ་བརྐོ་བ་ལ་ལྟུང་བྱེད་དུ་དངོས་སུ་མ་གསུངས་ཀྱང་བྱེ་མ་ལ་སྲོག་
ཆགས་གནས་ན་བྱེ་མ་བརྐོ་བ་དེ་ལྟུང་བྱེད་དུ་འགྱུར་ཏེ། ས་བརྐོ་བའི་ལྟུང་བྱེད་ཀྱི་
དགག་བྱ་ནི་སྲོག་ཆགས་ཀྱི་ལུས་སྲོག་ལ་གནོད་པ་དང་དོན་དང་བྱ་བ་མང་བ་ཡིན་
ལ། དགག་བྱ་དེ་བྱེ་མ་སྲོག་ཆགས་དང་བཅས་པ་དེ་ལ་ཚང་བས་སོ། །དེ་བཞིན་དུ་
བལ་ནག་པོའི་སྟན་བྱེད་པ་སྤང་ལྟུང་དུ་གསུངས་པ་དེ་ལ་ཡུལ་འགའ་ཞིག་ཏུ་བལ་
ནག་པོ་མང་ཞིང་དཀར་པོ་དཀོན་ན་བལ་དཀར་པོ་ལས་སྟན་བྱེད་པ་སྤང་ལྟུང་དུ་
འགྱུར་ཏེ། བལ་ནག་གི་སྤང་ལྟུང་བཅས་པའི་དགག་བྱ་ནི་རང་གི་འདོད་ཞེན་
འཕེལ་བ་དང་དོན་དང་བྱ་བ་མང་བ་སོགས་ཡིན་ལ། བལ་དཀར་པོ་དཀོན་པའི་
ཡུལ་དུ་བལ་དཀར་པོའི་སྟན་བྱེད་པ་ལ་དགག་བྱ་དེ་དག་ཚང་བས་སོ། །དེ་བཞིན་
དུ་ཆང་མ་གཏོགས་པའི་བཅས་རྐྱང་མཐའ་དག་ལ་རུང་མཐུན་སྦྱོར་ཚུལ་ཤེས་པར་
བྱའོ། །རུང་མཐུན་སྦྱོར་ཚུལ་འདི་ལ་དགག་པའི་རུང་མཐུན་སྦྱོར་ཚུལ་དང་། སྒྲུབ་
པའི་རུང་མཐུན་སྦྱོར་ཚུལ་དང་། གནང་བའི་རུང་མཐུན་སྦྱོར་ཚུལ་གསུམ་ཡོད་
ཅིང་། དེ་རེ་རེ་ལའང་དགག་དགོས་ཀྱི་གནང་ཤེས་དགོས་པ་གལ་ཆེ་བ་མང་དུ་
ཡོད་དེ་ཡི་གེ་ཧ་ཅང་མང་བས་འཇིགས་ནས་བྲི་མ་ནུས་སོ། །མདོར་ན། བྱང་ཆུབ་
ལམ་གྱི་རིམ་པ་ལ་བློ་སྦྱོང་བ་གཞིར་བཞག་ནས་ཚེ་འདི་ལས་བློ་ལོག་ཅིང་འཁོར་
བའི་ཕུན་ཚོགས་ལས་ཡིད་ལོག་པའི་ངེས་འབྱུང་དང་། མཁའ་ཁྱབ་ཀྱི་སེམས་ཅན་
རྣམས་ལ་བྱམས་སྙིང་རྗེ་དང༌། དེས་དྲངས་པའི་བྱང་ཆུབ་ཀྱི་སེམས་རྣམས་ལ་ཡིད་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འགྱུར་གྱི་མྱོང་བ་འདོན་བཞིན་པའི་ངང་ནས་ཀུན་སློང་དེ་དག་གིས་ཀུན་ནས་
བསླངས་ཏེ་རང་གི་སྒོ་གསུམ་ལ་དྲན་པ་ཉེ་བར་བཞག་སྟེ་འདུལ་བའི་བཅས་
མཚམས་རྣམས་ལ་ཡང་དང་ཡང་དུ་བསྔོ་བགྲང་བྱས་ཏེ་བཅས་མཚམས་ཕྲ་མོ་
ཞིག་ལས་ཀྱང་མི་འདའ་བ་ལ་སྐྱེས་བུའི་རྩལ་ཅི་ཡོད་ཀྱིས་བསྒྲིམ་ཞིང་། དེའི་ཚེ་
རང་གི་ལུས་སྲོག་གི་བར་ཆད་དང༌། ཚུལ་ཁྲིམས་ཀྱི་བར་ཆད་དང་། ལམ་གོང་
མའི་རྟོགས་པ་སྐྱེ་བའི་བར་ཆད་དུ་འགྲོ་མི་འགྲོ་ལེགས་པར་བརྟགས་ནས་བྱ་
དགོས་ཤིང་། ཕམ་པ་བཞི་དང་རང་བཞིན་གྱི་ཁ་ན་མ་ཐོ་བ་གཞན་རྣམས་དང༌།།
ཆང་ལ་ནི་སྲོག་གི་ཕྱིར་ཡང་གནང་བའི་སྐབས་མེད་ཅིང་། དེ་དག་མ་གཏོགས་
པའི་བཅས་རྐྱང་རྣམས་ལ་གོང་གི་བར་ཆད་དེ་དག་བསྲུང་བའི་ཕྱིར་གནང་བའི་
སྐབས་ཡོད་པས། གོང་གི་བར་ཆད་དེ་དག་དང་ལྡན་མི་ལྡན་བརྟག་པ་དང༌། རུང་
མཐུན་སྦྱར་ཏེ་དགག་དགོས་ཀྱི་གནད་ཤེས་ན་འདུལ་བའི་བཅས་མཚམས་རྒྱ་ཆེན་
པོ་རྣམས་གནད་བསྡུས་ནས་བསྲུང་ཤེས་ཤིང་འབད་ནས་བསྲུངས་ན་བསྲུངས་
ཐུབ་པ་ཞིག་འོང་ལ། རྒྱ་ལ་ཉོན་མོངས་མང་བ་སོགས་ཀྱིས་བཅས་འགལ་གྱི་ཉེས་
པ་བྱུང་ན་འཕྲལ་འཕྲལ་དུ་ཕྱིར་བཅོས་ཀྱིས་དག་པར་བྱས་ཏེ་སྡིག་ལྟུང་དང་ཞག་
ཏུ་མི་འགྲོགས་པའི་རྒྱུད་རྣམ་པར་དག་པ་ཞིག་བྱ་བ་ལ་སྐྱེས་བུའི་རྩལ་ཅི་ཡོད་
ཀྱིས་འབད་པར་བྱའོ། །སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་
མཚོའི་སྙིང་པོ་བསྡུས་པའི་རྣམ་བཤད་འདུལ་གཞུང་གསལ་བའི་སྒྲོན་མེ་ལས། སོ་
སོར་ཐར་པའི་སྡོམ་པའི་ཕན་ཡོན་བཤད་པའི་སྐབས་ཏེ་དྲུག་པའོ།། །།
རྩ་ བའི་ གསུམ་ པ་ བཤད་ པ་ མཐར་ ཕྱིན་ པའི་ ཚུལ་ ལ་ གཉིས། བསྟན་
བཅོས་འདི་བརྩམས་པའི་དགེ་བ་བསྔོ་བ་དང་། བསྟན་བཅོས་འདི་མཛད་པ་པོ་
- 270 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གང་གིས་མཛད་པའི་ཚུལ་ལོ། །དང་པོ་བསྟན་བཅོས་འདི་བརྩམས་པའི་དགེ་བ་
བསྔོ་བ་ནི། དགེ་དེས་སྐྱེ་བར་ལུས་ཅན་རྣམས། །རྟག་ཏུ་ཚངས་སྤྱོད་ལ་གནས་
ཤོག །ཅེས་གསུངས་སོ། །དོན་ནི་རྗེ་ཐམས་ཅད་མཁྱེན་པས་རྒྱལ་བའི་བསྟན་པ་
ཉམས་པ་ཐུགས་ཀྱིས་མ་བཟོད་ནས་བསྟན་པའི་ནང་མཛོད་འདུལ་བའི་བསླབ་
ཁྲིམས་གསལ་བར་སྟོན་པ་འདུལ་བ་རྒྱ་མཚོའི་སྙིང་པོ་ཞེས་བྱ་བ་སྔོན་མེད་པའི་
ལེགས་བཤད་འདི་བརྩམས་པའི་དགེ་བ་དེས་ནམ་མཁའི་མཐས་གཏུགས་པའི་
ལུས་ཅན་ཐམས་ཅད་ངན་སོང་ངན་འགྲོ་ལོག་པར་ལྟུང་བའི་གནས་དང༌། མི་ཁོམ་
པའི་གནས་སུ་ནམ་ཡང་མི་སྐྱེ་ཞིང་གནས་ངན་དེ་དག་ཏུ་སྔར་སྐྱེས་ཟིན་པ་རྣམས་
ཀྱང་མྱུར་དུ་ཐར་ཏེ་དལ་བ་བརྒྱད་དང་འབྱོར་པ་བཅུ་ཚང་བའི་མིའི་རྟེན་ཁྱད་པར་
ཅན་ཐོབ། རྟེན་དེ་ལ་ཡང་གཞོན་ནུ་ཉིད་ལས་ཉོན་མོངས་སྤྱོད་པའི་གནས་ཁྱིམ་གྱི་
འདུ་འཛི་ལ་ཆགས་པ་མེད་པར་རྒྱལ་བའི་བསྟན་པ་ལ་ཞུགས་ཏེ་ཚངས་པར་སྤྱོད་
པའི་དཔལ་དང་ལྡན་པ་བསླབ་གཞི་ཡོངས་སུ་རྫོགས་པ་དགེ་སློང་གི་སྡོམ་པ་ཐོབ་
སྟེ་རྒྱལ་བས་ཇི་ལྟར་གསུངས་པའི་བསླབ་པའི་གནས་མཐའ་དག་ཚུལ་བཞིན་དུ་
བསྲུང་ཞིང་། འདུལ་བ་ནས་བཤད་པའི་ཞི་གནས་ཀྱི་གསོ་སྦྱོང་དྲན་པ་ཉེ་བར་
བཞག་པ་སོགས་བྱང་ཕྱོགས་རྣམས་མན་ངག་བཞིན་དུ་བསྒོམས་ཏེ་སྲིད་པའི་
འཆིང་བ་མཐའ་དག་ལས་མྱུར་དུ་གྲོལ་བ་དང་། དེ་ཡང་རང་གཅིག་པུའི་ཆེད་དུ་
མིན་པར་སེམས་ཅན་ཐམས་ཅད་ལ་དམིགས་པའི་བྱམས་སྙིང་ རྗེ་ དང་། དེས་
དྲངས་པའི་བྱང་ཆུབ་ཀྱི་སེམས་རིན་པོ་ཆེ་བསླབ་བྱ་དང་བཅས་པ་ལ་ཚུལ་བཞིན་
དུ་བསླབས་ཏེ་རྫོགས་སྨིན་སྦྱངས་གསུམ་མཐར་ཕྱིན་པར་བྱས་ནས་སྟོབས་བཅུ་
མངའ་བའི་གོ་འཕང་མྱུར་དུ་ཐོབ་པར་ཤོག་ཅིག་ཅེས་བསྔོ་བ་དང་སྨོན་ལམ་དུ་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མཛད་དོ། །འདིས་ནི་བསྟན་པ་རྒྱས་པའི་ཆེད་དུ་བསྔོ་བའང་དོན་གྱིས་འགྲུབ་སྟེ།
དམ་པའི་ཆོས་འདུལ་བའི་བསྟན་པ་མི་གནས་ན་ལུས་ཅན་རྣམས་ཚངས་སྤྱོད་ལ་
འཇུག་པའི་སྐབས་མེད་པས། ནམ་མཁའི་མཐས་གཏུགས་པའི་ལུས་ཅན་མཐའ་
དག་ཚངས་པར་སྤྱོད་པའི་དཔལ་ལ་འགོད་ཕྱིར་བདེ་བར་གཤེགས་པ་རྣམས་ཀྱི་
བསྟན་པའི་ནང་མཛོད་འདུལ་བའང་ནམ་མཁའི་མཐས་ཁྱབ་པའི་འཇིག་རྟེན་
ཐམས་ཅད་དུ་ཆེས་ཆེར་དར་ཞིང་རྒྱས་པར་གྱུར་ཅིག་ཅེས་སྨོན་ལམ་དུ་མཛད་
དོ། །ཚུལ་འདི་ནི་རྗེ་ཐམས་ཅད་མཁྱེན་པའི་མཛད་པ་རྣམ་ཐར་གཞན་ལས་ཁྱད་
པར་དུ་འཕགས་པའི་ཐུན་མོང་མིན་པ་ཞིག་ཡིན་ཏེ། སྔོན་ཐུགས་བསྐྱེད་པ་ནས་
བཟུང་སྒོ་གསུམ་གྱི་སྤྱོད་པ་ཅི་མཛད་ཐམས་ཅད་རྒྱལ་བའི་བསྟན་པ་རྒྱས་པའི་
ཐབས་འབའ་ཞིག་ཏུ་མཛད་ཅིང་། དེ་ལྟར་དུ་མཛད་པའང་ཚིག་གི་ལམ་དུ་མཚོན་
པར་མཛད་པ་ནི། དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་
ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །
ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །ཞེས་དང་། རྒྱལ་སྲས་སྨོན་ལམ་
གངྒཱའི་ཀླུང་ རྣམས་ ནི། །དམ་ ཆོས་ འཛིན་ པའི་ སྨོན་ ལམ་ ནང་ འདུས་ པར། །
གསུངས་ཕྱིར་དགེ་རྩ་ཇི་སྙེད་བསགས་པ་ནི། །ཀུན་ཀྱང་ཐུབ་བསྟན་རྒྱས་པའི་
ཆེད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་
དྲིན་ཆེའོ་རྗེ་བཙུན་མཁྱེན་པའི་གཏེར། །ཞེས་དང་། བསྟན་པ་ཁོ་ན་ལྷར་བཅས་
འགྲོ་བ་ཡི། །བདེ་ལེགས་ཀུན་གྱི་རྩ་བར་ཡིད་ཆེས་ནས། །ལུས་སྲོག་ཡལ་བར་
གྱུར་ཀྱང་མི་གཏོང་བའི། །སྙིང་སྟོབས་ཆེན་པོས་དམ་ཆོས་འཛིན་གྱུར་ཅིག །ཅེས་
སོགས་གསུངས་པ་ལྟར་རོ། །
- 272 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
གཉིས་པ་བསྟན་བཅོས་འདི་མཛད་པ་པོ་གང་གིས་མཛད་པ་ནི། ཅེས་སོ་
སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པ་
ཞེས་བྱ་བ་འདི་ནི། ཡུལ་གངས་ཅན་གྱི་མཐར་སྐྱེས་པའི་སྙན་ངག་མཁན་ཤར་
ཙོང་ཁ་པ་བློ་བཟང་གྲགས་པའི་དཔལ་གྱིས་སྦྱར་བའོ། །ཞེས་གསུངས་ཏེ། རྗེ་
ཐམས་ཅད་མཁྱེན་པས་རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་
བའི་བཅས་མཚམས་རྣམས་ཉམས་པ་ཐུགས་ཀྱིས་མ་བཟོད་ནས་རྒྱལ་བ་རང་ཉིད་
ཀྱིས་ ཇི་ལྟར་གསུངས་པ་ལྟར། ཐོག་མར་སྡོམ་པ་ལེན་པའི་ཚུལ་དང་། བླངས་
ནས་ཇི་ལྟར་བསྲུང་བའི་ཚུལ་དང་། ཉམས་ན་ཕྱིར་བཅོས་པའི་ཚུལ་རྣམས་གངས་
རིའི་ཁྲོད་འདིར་ཆེས་ཆེར་ཉམས་ཏེ་སྡོམ་པ་ལེན་པ་མང་ཡང་སྲུང་ཚུལ་མཐའ་དག་
པ་ལྟ་ཅི་སྨོས། རྟགས་ཆ་ལུགས་ཙམ་ཡང་ཇི་བཞིན་མི་འཆང་བར་གཟུགས་བརྙན་
ཙམ་ལ་ཐུག་པ་ན་སྟོན་པ་ཐུགས་རྗེ་ཅན་ཉིད་ལ་གསོལ་བ་ཤུགས་དྲག་ལ་རྒྱུན་
རིང་བ་བཏབ་སྟེ། འདུལ་བ་ལུང་སྡེ་བཞིའི་གནད་ཐམས་ཅད་བསྡུས་པ་གཞི་
ཐམས་ཅད་ཡོད་པར་སྨྲ་བའི་མཁས་པ་ཆེན་པོ་འདུལ་བའི་བསྟན་པ་སྤེལ་བར་
རྒྱལ་བས་ལུང་བསྟན་པ་སློབ་དཔོན་ཡོན་ཏན་འོད་ཀྱིས་མཛད་པའི་འདུལ་བའི་
མདོ་དང་། དེའི་རྒྱ་ཆེར་འགྲེལ་ཡོངས་སུ་རྫོགས་པ་ཐུགས་ལ་བཟུང་། སྡེ་པ་བཅོ་
བརྒྱད་པོ་སོ་སོའི་ལུགས་མ་འདྲེས་པར་སོ་སོའི་ཕྱག་ལེན་ཇི་ལྟར་ཡིན་པ་དང་།
གཙོ་བོར་གངས་རིའི་ཁྲོད་ཀྱི་འདུལ་བ་འཛིན་པ་ཐམས་ཅད་ཀྱི་མཁན་བརྒྱུད་གཞི་
ཐམས་ཅད་ཡོད་པར་སྨྲ་བ་ཡིན་པ་དང་། གཞི་ཐམས་ཅད་ཡོད་པར་སྨྲ་བ་འདི་ནི་
སྡེ་པ་བཅོ་བརྒྱད་པོ་ཐམས་ཅད་ཀྱི་ཡང་རྩ་བ་ཡིན་པ་དང་། རྒྱལ་བས་ལུང་བསྟན་
པའི་འདུལ་བའི་བདག་པོ་སློབ་དཔོན་ཆེན་པོ་ཡོན་ཏན་འོད་ཀྱིས་ཀྱང་གཞི་ཐམས་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཅད་ཡོད་པར་སྨྲ་བའི་ལུགས་ལྟར་འགྲེལ་པར་མཛད་པས་དེའི་ལུགས་ཀྱི་ཕྱག་
ལེན་འཛུགས་པར་མཛད་དེ། ཆོས་གོས་རྣམ་པ་གསུམ་དང་གདིང་བ་རྒྱུ་དང་ཁ་
དོག་དང་དབྱིབས་རྣམས་རུང་བ་ཚད་ལྡན་དྲས་ཤིང་དྲུབས་པ་དང་། དེ་དག་བགོ་
བའི་ཚུལ་འདུལ་བ་ནས་ཇི་ལྟར་བཤད་པ་ལྟར་མཛད་ཅིང་། ཐ་ན་རུང་ཆུ་འདེབས་
པ་ཡན་ཆད་རྒྱལ་བས་ཇི་ལྟར་གསུངས་པའི་འདུལ་བའི་བཅས་མཚམས་མཐའ་
དག་ཕྱག་ལེན་ལ་འདེབས་པར་མཛད་དེ། འདུལ་འཛིན་ངུར་སྨྲིག་འཆང་བ་ཁྲི་
ཕྲག་དུ་མས་ཁ་བ་ཅན་གྱི་ལྗོངས་འདི་ཡོངས་སུ་གང་སྟེ་སྟོན་པ་འཁོར་བཅས་སླར་
བྱོན་པ་ལྟ་བུར་གྱུར་པས་ན། རྗེ་བཙུན་བྱམས་པ་མགོན་པོས་ཞལ་མངོན་སུམ་དུ་
བསྟན་ཏེ་ཕྱག་གཡས་པ་དབུ་ཐོག་ཏུ་བཞག་ནས། རིགས་ཀྱི་བུ་ཁྱོད་ཀྱིས་སངས་
རྒྱས་འཇིག་རྟེན་དུ་བྱོན་པ་འདྲ་བ་ཞིག་འོང་བར་ཤེས་པར་བྱོས་ཤིག །ཅེས་
དབུགས་དབྱུང་བར་མཛད་དོ། །དེ་ནས་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་
འདུལ་བ་ལུང་སྡེ་བཞིའི་གནད་བསྡུས་པ་འདུལ་བ་རྒྱ་མཚོའི་སྙིང་པོ་ཞེས་བྱ་བ་
སྔོན་མེད་པའི་བསྟན་བཅོས་འདི་གཞན་གྱིས་བསྐུལ་བའི་རྐྱེན་ལ་མ་ལྟོས་པར་
སེམས་ཅན་རྣམས་ལ་ཐུགས་བརྩེ་བས་རྩོམ་པར་མཛད་དོ། །འདིར་ཡུལ་གངས་
ཅན་གྱི་མཐར་སྐྱེས་པའི་སྙན་ངག་མཁན་ཞེས་གསུངས་པ་ནི་འཕགས་ཡུལ་རྡོ་རྗེ་
གདན་གྱི་བྱང་ཕྱོགས་ཁ་བ་ཅན་གྱི་ལྗོངས་འདི་ལ། སྟོད་མངའ་རིས་སྐོར་གསུམ།
བར་དབུས་གཙང་རུ་བཞི། སྨད་མདོ་ཁམས་སྒང་དྲུག་རྣམས་སུ་ཡོད་པར་གྲགས་
པ་ལས། ཤར་ཕྱོགས་མདོ་ཁམས་ཀྱི་ནང་ཚན་ཙོང་ཆུ་འབབ་པའི་འགྲམ་གྱི་ཡུལ་
གྲུ་ཆེན་པོ་ཞིག་ཏུ་སྐུ་འཁྲུངས་པའི་ཚུལ་སྟོན་པར་མཛད་པས་ན་ཤར་ཙོང་ཁ་པ་
ཞེས་མཚན་དུ་ གྲགས་སོ། །སྙན་ངག་མཁན་ཞེས་གསུངས་པ་ནི་འདུལ་བ་རྒྱ་
- 274 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
མཚོའི་སྙིང་པོ་ཞེས་སྔོན་མེད་པའི་བསྟན་བཅོས་འདི་ཚིག་སྦྱོར་ཕུན་སུམ་ཚོགས་
པ་རྗེས་སུ་བསྔགས་པའི་སྡེབ་སྦྱོར་དུ་མཛད་ཅིང་། དེང་དུས་འཇིག་རྟེན་འདི་ན་
སྙན་ངག་མཁན་དུ་གྲགས་པ་དོན་གྱི་སྙིང་པོ་གསུང་རབ་ཀྱི་བརྡ་ལས་བརྒལ་ཞིང་།།
ལམ་གྱི་གནད་ལ་རྨོངས་པའི་རྟགས་གསལ་བར་སྣང་བ་དང་། ནམ་མཁའ་དང་།
རི་དང་། རྒྱ་མཚོ་དང༌། མེ་ཏོག་སོགས་ལ་ཚིག་སྦྱོར་ཤེས་པ་ཙམ་དང་། བུད་མེད་
ཀྱི་གཟུགས་དང་། ལང་ཚོ་དང་། དབྱིབས་དང་། རེག་པ་སོགས་ལ་བསྔགས་པར་
བྱེད་པ་བཙོག་གཏམ་འབའ་ཞིག་སྨྲ་བ་ལ་སྙན་ངག་མཁན་མཁས་པར་རློམ་པ་
རྣམས་ལ་འཕྱ་བར་བཞེད་ནས་བསྟན་བཅོས་འདི་རྩོམ་པ་པོ་ལ་སྙན་ངག་མཁན་
ཞེས་གསུངས་པར་ཡང་མངོན་ཏེ། བསྟན་བཅོས་འདིར་ནི་གོང་དུ་སྨོས་པའི་ཚིག་
རྒྱན་དེ་དག་མ་སྦྱར་ཞིང་ལྷག་པར་དམ་པ་རྣམས་སྐྱུག་བྲོ་བའི་གནས་སུ་བྱེད་པ་མི་
གཙང་བའི་བུམ་པ་རྒྱན་གྱིས་སྤྲས་པ་ལྟ་བུ་བུད་མེད་ཀྱི་ལུས་ལ་བསྔགས་པའི་
བཙོག་གཏམ་ཟུར་ཙམ་ཡང་མ་མཛད་པར། དབུ་ཞབས་ཀུན་ཏུ་འདོད་པའི་ཉེས་
དམིགས་རྩལ་དུ་གཏོན་ནས་སོ་ཐར་རིས་བརྒྱད་ཀའི་དགག་བྱ་དང་སྤང་བྱའི་གཙོ་
བོ་འདོད་པའི་འདོད་ཆགས་སུ་མཛད་ཅིང་། འདོད་ཆགས་སྤོང་བའི་ཐབས་སུ་
རྒྱལ་བས་ཇི་ལྟར་གསུངས་པའི་བསླབ་པ་རྣམས་ཞིབ་ཏུ་སྟོན་པར་མཛད་དེ་སྔར་
ཞིབ་ཏུ་བཤད་ཟིན་པ་ལྟར་རོ། །ཚིག་སྦྱོར་རང་གི་ངོས་ནས་ཀྱང་དེང་སང་གི་སྙན་
ངག་མཁན་རྣམས་ཀྱིས་བསྒྲུན་དུ་མེད་དེ། བསྟན་བཅོས་རྩོམ་པའི་ཐོག་མར་ཤིས་
བརྗོད་དང་། ཕྱག་བྱ་བ་དང་། དངོས་པོ་ངེས་བསྟན་གསུམ་གལ་ཆེ་བར་སྙན་ངག་
མཁན་རྣམས་སྨྲ་ཞིང་། སྔོན་གྱི་དམ་པ་རྣམས་ཀྱིས་ཀྱང་མཛད་པ་ལྟར་འདིར་ཡང་
ཤིས་བརྗོད་དང་། ཕྱག་བྱ་བ་དང་། དངོས་པོ་ངེས་བསྟན་གསུམ་ཚང་བར་མཛད།
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཤིས་བརྗོད་ལ་ཡང་ཕལ་མོ་ཆེས་རང་རང་གི་ལྷག་པའི་ལྷ་རེ་ལ་ཤིས་བརྗོད་བྱས་
ཏེ་རང་གི་འདོད་དོན་འགྲུབ་པར་གསོལ་བ་འདེབས་ལ། རྒྱལ་བའི་བསྟན་པའི་
རྣམ་གཞག་མ་ཆགས་པ་དག་ནི་ཚངས་པ་དང་བརྒྱ་བྱིན་ལ་སོགས་པའི་ལྷ་མཐུ་བོ་
ཆེ་དག་ལ་ཤིས་བརྗོད་བྱེད་པ་དང་། འགའ་ཞིག་ནི་ཡི་དྭགས་སུ་གཏོགས་པའི་
འདྲེ་མཐུ་ཆེན་རེ་ལ་ཤིས་བརྗོད་བྱེད་པ་མང་ལ། རྗེ་ཐམས་ཅད་མཁྱེན་པས་ནི་
བསྟན་བཅོས་འདི་རྩོམ་པའི་ཐོག་མར་ཕྱོགས་བཅུའི་སངས་རྒྱས་ཐམས་ཅད་ལ་
མཁྱེན་པར་གསོལ་ཏེ་ཐུགས་རྗེ་བསྐུལ་ནས་སེམས་ཅན་རྣམས་སྡུག་བསྔལ་གྱིས་
ཉེས་པ་ཐུགས་ཀྱིས་མ་བཟོད་པར་མཁའ་ཁྱབ་ཀྱི་སེམས་ཅན་ཐམས་ཅད་མཐོ་
རིས་དང་ཐར་པའི་བདེ་བས་མྱུར་དུ་ཚིམ་པར་བྱ་ཕྱིར་བདེ་ལེགས་ཀྱི་ཤིས་བརྗོད་
མཛད་དོ། །དེ་བཞིན་དུ་ཕྱག་བྱ་བའང་གཞན་དང་མི་འདྲ་བར་སྙིགས་མའི་འགྲོ་
བ་འདི་རྣམས་ལ་སངས་རྒྱས་ཐམས་ཅད་ལས་ཐུགས་རྗེ་ཆེ་བ་སྟོན་པ་ཐུགས་རྗེ་
ཅན་ཉིད་ལ་ཕྱག་མཛད་ཅིང་དེ་ལའང་ཡོན་ཏན་བརྗོད་ཚུལ་མང་དུ་ཡོད་པ་ལས།
བསྟན་བཅོས་ཀྱི་བརྗོད་བྱ་འདུལ་བའི་བཅས་མཚམས་ཕྲ་མོ་རྣམས་ཇི་བཞིན་དུ་
གཟིགས་པ་དང་། གཟིགས་པ་ལྟར་དུ་སྟོན་པ་ནི་རྒྱལ་བ་ཉག་གཅིག་ཡིན་པས་
སྟོན་པ་ཐུགས་རྗེ་ཅན་ལ་བསྟན་བཅོས་ཀྱི་བརྗོད་བྱའི་འགྲོས་དང་མཐུན་པར་
ཐམས་ཅད་མཁྱེན་པ་ཞེས་བརྗོད་ནས་ཕྱག་མཛད་དོ། །དེ་བཞིན་དུ་དངོས་པོ་ངེས་
བསྟན་ལ་ཡང་བསྟན་བཅོས་བྱེད་པར་འདོད་པ་གཞན་དག་དང་མི་འདྲ་བར་
བསྟན་བཅོས་ཀྱི་བརྗོད་བྱའི་ལུས་གང་ཡིན་པ་དེ་དམ་བཅའི་ཚིག་ལ་ཚང་བར་
མཛད་ཅིང་། བསྟན་བཅོས་བརྩམས་པའི་དགོས་པ་ལ་སོགས་པའི་ཆོས་བཞི་ཡང་
དམ་བཅའི་ཚིག་ལ་ཚང་བར་མཛད་པས་དངོས་པོ་ངེས་བསྟན་འདི་འདྲ་བ་སྔོན་
- 276 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
ཆད་གངས་རིའི་ཁྲོད་འདིར་ཚིག་སྦྱོར་བྱེད་པ་སུས་ཀྱང་མ་ཐོན་ནོ། །དེ་བཞིན་དུ་
བསྟན་བཅོས་ཀྱི་ལུས་དངོས་ལ་ཡང་ཚིག་ཉུང་ལ་དོན་རྒྱ་ཆེ་བ། རྒྱལ་བ་རང་ཉིད་
ཀྱིས་ཇི་ལྟར་གསུངས་པའི་བརྡ་ལས་མ་བརྒལ་བ། ལེགས་སྦྱར་གྱི་སྐད་ལ་འབྱུང་
བའི་ཡི་གེ་ལྕི་ཡང་ཇི་བཞིན་བོད་སྐད་ལ་མེད་ཀྱང་། བོད་སྐད་རང་ལ་ཡོད་པའི་ཡི་
གེ་ལྕི་ཡང་སྤེལ་བའི་ཚིག་སྦྱོར་དང་། དེ་ལའང་རང་ཚིག་འགལ་བ་དང་། སྔ་ཕྱི་
འགལ་བ་དང་། དངོས་ཤུགས་འགལ་བ་དང་། གྲུབ་ཟིན་བསྒྲུབས་པ་དང་། གྲོང་
ཚིག་འདྲེས་པ་དང་། ཟློས་བུར་བརྗོད་པ་སོགས་ཚིག་སྦྱོར་གྱི་སྐྱོན་ཕྲ་མོ་ཙམ་ཞིག་
ཀྱང་མེད་པ་ནི་ཀུན་ལ་མངོན་སུམ་དུ་གསལ་ཞིང་། འདི་འདྲ་བའི་ཚིག་སྦྱོར་ཕུན་
སུམ་ཚོགས་པ་འདུལ་བ་ལུང་སྡེ་བཞིའི་དོན་ཡོངས་སུ་རྫོགས་པ་ཡི་གེ་ཉུང་ངུས་
འགྲེལ་པ་བློ་མཆོག་དམན་སུས་བལྟས་ཀྱང་ཚིག་སྙན་ཞིང་དངོས་ཟིན་གྱི་དོན་གོ་
སླ་བ། བརྗོད་བྱའི་གཏིང་རྒྱལ་སྲས་མཐུ་ཆེན་དག་གིས་ཀྱང་དཔག་དཀའ་བ་འདི་
འདྲ་བ་གངས་རིའི་ཁྲོད་འདིར་སྔོན་ཆད་མ་བྱུང་བ་ནི་སྣང་རུང་མ་དམིགས་པའི་
རྟགས་ ཀྱིས་གྲུབ་བོ། །བསྟན་བཅོས་འདི་ལ་འདུལ་བ་རྒྱ་མཚོའི་ སྙིང་པོ་ཞེས་
མཚན་བརྗོད་པ་ནི། སོ་སོར་ཐར་པའི་མདོ་ལས། སངས་རྒྱས་འདུལ་བ་གངས་
ཆེན་མཚོ། །གཏིང་མཐའ་མེད་པ་ཐམས་ཅད་ཀྱི། །གནས་པའི་སྙིང་དང་སྙིང་པོ་
ནི། །སོ་སོར་ཐར་ པ་འདི་ཡིན་ནོ། །ཞེས་གསུངས་པ་ལྟར། རྒྱ་མཚོ་ཆེན་པོ་ནི་
གཏིང་མཐའ་མངོན་དཀའ་ཞིང་རིན་པོ་ཆེ་ཐམས་ཅད་ཀྱི་འབྱུང་གནས་ཡིན་པ་
ལྟར། དམ་པའི་ཆོས་འདུལ་བ་འདི་ཡང་བསླབ་གཞི་མཐའ་ཡས་པ་ལས་བརྩམས་
ཏེ་བཅས་པ་དང་རྗེས་བཅས། དེ་ལའང་དགག་སྒྲུབ་གནང་གསུམ་གྱི་མཐའ་མི་
མངོན་ཞིང་དཔག་དཀའ་བ་དང་། མཐོ་རིས་དང་ཐར་པའི་ཡོན་ཏན་མ་ལུས་པའི་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འབྱུང་གནས་ཡིན་པས་ན་རྒྱ་མཚོ་དང་ཆོས་མཚུངས་ལ། རིན་པོ་ཆེ་ཐམས་ཅད་ཀྱི་
འབྱུང་གནས་ནི་རྒྱ་མཚོ་ཆེན་པོ་ཡིན་ཞིང་། རྒྱ་མཚོ་ཆེན་པོའི་སྙིང་པོའི་ཡང་སྙིང་
པོ་ཁྱད་པར་ཅན་ནི་ཡིད་བཞིན་གྱི་ནོར་བུ་རིན་པོ་ཆེ་ཡིན་པ་ལྟར། ཡོན་ཏན་མ་
ལུས་པའི་འབྱུང་གནས་ནི་བསྟན་པའི་ནང་མཛོད་འདུལ་བ་ཡིན་ཞིང་། འདུལ་
བའི་ སྙིང་པོ་ཁྱད་པར་ཅན་ནི་སོ་སོར་ཐར་པའི་སྡོམ་པ་འདི་ཡིན་ལ། བསྟན་
བཅོས་འདིར་སོ་སོར་ཐར་པའི་སྡོམ་པ་རྩལ་དུ་བཏོན་ནས་འཆད་པས་ན་བསྟན་
བཅོས་འདི་ལ་འདུལ་བ་རྒྱ་མཚོའི་ སྙིང་ པོ་ཞེས་མཚན་བཏགས་སོ། །དེས་ན་
བདག་ལེགས་སུ་འདོད་པ་དག་གིས་བསྟན་བཅོས་འདི་བློ་ལ་བཟུང་ནས་འདིས་
མིག་བྱས་ཏེ་འདུལ་བ་ལུང་སྡེ་བཞི་རྩ་བ་སོ་ཐར་གྱི་མདོ་དང་བཅས་པ་ལ་ལེགས་
པར་དཔྱད་ན་རྒྱལ་བའི་དགོངས་པ་བདེ་བླག་ཏུ་རྙེད་པར་ནུས་སོ། །དེང་སང་
བསྟན་པ་འགྲིབ་པ་ལ་ཕྱོགས་ཤིང་བདུད་ཀྱི་གཉེན་དུ་གྱུར་པའི་སྡིག་གྲོགས་མང་
པོས་བསླུས་ནས་དམ་པའི་ཆོས་འདུལ་བ་ཁྱད་དུ་གསོད་པ་ཆེས་མང་བས། ཀཱ་རི་
ཀ་ལྔ་བཅུ་པ་དང་འདུལ་བ་འོད་ལྡན་རྩ་འགྲེལ་རྣམས་ནས་གསུངས་པ་ལྟར། དེ་
འདྲ་བའི་སྡིག་གྲོགས་དང་སེ་གོལ་གྱི་ཡུན་ཙམ་དུའང་འགྲོགས་པར་མི་བྱ། དེར་
མ་ཟད་དམ་པའི་ཆོས་འདུལ་བ་ལ་མོས་པར་རློམ་ཡང་བཅས་མཚམས་ཕྲ་མོ་
རྣམས་རང་གིས་སྲུང་མ་ནུས་པ་ན་དགོངས་པ་ལེན་པ་སྐད་བྱེད་པ་དང་། ཕྱི་དྲོའི་
ཁ་ ཟས་ སོགས་ རང་ གིས་སྲུང་མ་ནུས་པ་རྣམས་གང་ནས་གནང་བའི་ སྐབས་
འཆོལ་ བ་ དང༌། ལྷག་ པར་ སྔགས་ ལ་ སྙད་ བཏགས་ ནས་ འདུལ་ བའི་ བཅས་
མཚམས་ལས་འགལ་ཡང་ཐེག་པ་གོང་མས་འོག་མ་ཟིལ་གྱིས་གནོན་པས་ཉེས་
པར་མི་འགྱུར་ཟེར་ནས་བག་ཡངས་སུ་འཇུག་པ་ནི་རང་གིས་རང་བསླུ་བ་ཡིན་
- 278 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ། །
པས་དལ་བའི་རྟེན་ལན་ཅིག་ཐོབ་པའི་སྐབས་འདིར་རང་གིས་རང་བསླུ་བའི་ལས་
མི་བྱ་བར། སྟོན་པ་ཐུགས་རྗེ་ཅན་ཉིད་ལས་མཁས་པ་དང་། ཐུགས་རྗེ་ཆེ་བ་དང་།
གདུལ་བྱ་ལ་ཕན་འདོགས་ཆེ་བ་དང༌། གདམས་ངག་འདོམས་པ་ལ་མཁས་པ་
གཞན་སུ་ཡང་མེད་དོ་སྙམ་དུ་ཐག་བཅད་ནས་རྒྱལ་བའི་བཀའ་ཉིད་དང་བསྟུན་
ནས་བསྟན་པའི་རྩ་བ་སོ་སོར་ཐར་པའི་བཅས་མཚམས་བསྲུང་བ་ལ་བློ་གྲོས་དང་
སྐྱེས་བུའི་རྩལ་ཅི་ཡོད་ཀྱིས་བསྒྲིམ་དགོས་ཏེ། བདག་ཉིད་ཆེན་པོ་འཕགས་པ་ཀླུ་
སྒྲུབ་ཀྱིས། དེ་ནས་རབ་ཏུ་བྱུང་བ་ཡིས། །དང་པོར་བསླབ་ལ་རབ་གུས་བྱ། །སོ་
སོར་ཐར་པ་འདུལ་བཅས་དང་། །མང་ཐོས་དོན་གཏན་དབབ་ལ་བསྒྲིམ། །ཞེས་
གསུངས་པ་ལྟར་རོ། །མི་མཇེད་ཞིང་འདིའི་མགོན་པོ་ཟླ་མེད་སྟོན་པ་མཆོག་དེས་
མཁའ་མཉམ་འགྲོ་ལ་མཁྱེན་བརྩེས་རབ་དགོངས་ཉི་མ་མ་ལུས་ཅིག་ཅར་འཕྲོས་
པ་ཇི་བཞིན་འོད་ཀྱིས་ཞིང་ཀུན་སྣང་བྱས་དཔལ་གྱི་མགུར་ནས་བྱུང་བའི་དབྱར་
སྐྱེས་རྔ་ཆེན་སྒྲ་དབྱངས་སྙན་པོས་ནམ་མཁའི་ཁྱོན་ཀུན་བཀང་སྟེ་རིགས་དྲུག་
སེམས་ཅན་མཐའ་དག་མ་རིག་གཉིད་ལས་སློང་ཞིང་ཐུགས་རྗེའི་ཆུ་འཛིན་ཆེས་
ཆེར་འཁྲིགས་པ་ལས་ཐོན་འགྲོ་འདིའི་ལས་དང་ཉོན་མོངས་མཐའ་དག་འཁྲུད་
ཅིང་ ཕན་བདེའི་ལོ་ཏོག་མ་ལུས་སྐྲུན་བྱེད་ལེགས་བཤད་བདུད་རྩིའི་གྲུ་ཆར་
ཕྱོགས་ཀུན་ཕབ་པ་མི་བརྗེད་གཟུངས་ཐོབ་འདུལ་འཛིན་གངྒཱ་བྱེ་བའི་རྒྱུན་ཕྱོགས་
འོང་པ་རྣམས། །དམ་ཆོས་འཛིན་པའི་རླབས་ཆེན་སྨོན་ལམ་མཐུས་གྲུབ་དཔྱད་
གསུམ་དག་པའི་གསེར་གཞིར་རབ་འཁྱིལ་ནམ་ཡང་གཞན་དུ་མི་འགྱུར་མདོར་
བསྡུས་རུང་མཐུན་རྡོ་རྗེའི་ར་བས་ཕྱོགས་རྣམས་ཀུན་ནས་བསྐོར་ཞིང་བཅས་དང་
རྗེས་བཅས་ཆུ་ཀླུང་སྟོང་གིས་རྣམ་འཕེལ་དགག་སྒྲུབ་གནང་བའི་རླབས་ཕྲེང་
-279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཕྱོགས་རྣམས་ཀུན་ཏུ་རབ་གཡོ་བདེན་པ་བཞི་དང་ཆོས་ཀྱི་སྡོམ་བཞིའི་སྒྲ་དབྱངས་
རྒྱུན་མི་འཆད་དུ་སྒྲོག་ཅིང་སྤོང་དང་དྲན་དང་དད་སོགས་བྱང་ཆུབ་ཕྱོགས་མཐུན་
རིན་ཆེན་བྱེ་བས་བྱུར་བུར་བལྟམས་པའི་འདུལ་བ་ལུང་གི་ཆུ་གཏེར་ཆེན་པོར་
བཤེས་གཉེན་དེད་དཔོན་མཆོག་གི་མཐུ་དང་བློ་བཟང་མན་ངག་གྲུ་གཟིངས་ལ་
བརྟེན་ རབ་ཞུགས་ཏེ། །གླེང་གཞི་རྟོགས་བརྗོད་སྐྱེས་པའི་ རབས་སོགས་ ཡན་
ལག་བཅུ་གཉིས་ དང་ ལྡན་ཐོག་མ་བར་དང་མཐར་ དགེ་ཐོས་པས་ཚིམ་བྱེད་
ལེགས་གསུངས་ཆུ་ཡི་ཕུང་པོར་དབང་བསྒྱུར་རྒྱལ་བ་ཉིད་ཀྱིས་ལུང་བསྟན་བརྙེས་
པའི་འདུལ་འཛིན་གདེངས་ཅན་དབང་པོའི་ཚོགས་རྣམས་གུས་མཆོད་སོ་སོའི་
མན་ངག་རིག་པ་བླངས་ཏེ་བརྒྱད་ཁྲི་བཞི་སྟོང་ཆོས་ཀྱི་ནང་མཛོད་ཕུགས་ནོར་སྙིང་
པོའི་སྙིང་པོ་ཡོན་ཏན་མ་ལུས་སྟེར་བྱེད་སྣ་ཚོགས་གདུལ་བྱའི་ཁམས་དང་བསམ་
པ་དང་བསྟུན་སོ་ཐར་ཀླུ་ཡི་རིམ་པ་རྣམས་བརྩེགས་རྣམ་དག་སྤོང་བདུན་ཚུལ་
ཁྲིམས་ནོར་བུ་བསམ་འཕེལ་དབང་གི་རྒྱལ་པོ་ལེགས་སྤྱད་རིན་ཆེན་བྱེ་བའི་
འཁོར་བཅས་རབ་བླངས་ཏེ། །རིགས་ཚུལ་དག་བྱེད་དྲི་བཟང་ཆབ་དང་ཡིད་ཆེས་
ལུང་གི་རས་བཟང་སྟོང་གིས་རབ་ཕྱིས་སྐལ་བཟང་ཡོངས་ལ་ཅི་འདོད་རེ་བ་སྐོང་
བའི་གཟི་འོད་རབ་འཕྲོ་བློ་བཟང་ཐུབ་བསྟན་ཡོངས་རྫོགས་ཁང་བཟང་རྩེ་མོར་
རབ་བསྟན་དད་ པའི་ གཞིར་བཙུགས་ རི་མོ་རྣམ་བཀྲ་ལེགས་བཤད་ལུང་ གི་
གཤམ་བུ་རབ་བརྩེགས་རྣམ་དཔྱོད་གསེར་གྱི་ཡུ་བ་རིང་པོའི་རྩེ་མོར་བཀོད་དེ་
སྐལ་བཟང་ཡོངས་ཀྱི་སྤྱི་དཔལ་མཆོག་ཏུ་བདག་གིས་བསྒྲུབས་ཀྱིས་ནོར་འཛིན་
གཞིར་གནས་རྣམ་དཔྱོད་ཡངས་པའི་སྐྱེ་བོ་མ་ལུས་དགའ་བའི་དབྱངས་སྙན་དར་
དིར་སྒྲོགས་ལ་རང་རང་གཏན་གྱི་དོན་སྒྲུབ་རྣམ་དག་ཁྲིམས་ཀྱི་འདོད་དགུའི་
- 280 -



འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ།
དཔལ་ ལ་ ད་ སྤྱོད་ ཅིག །ཤིན་ ཏུ་ དབྱེ་ དཀའ་ བསྟན་ པའི་ ནང་ མཛོད་ སྒོ། །ལྔ་
ཕྲུགས་ལྡེ་མིག་འཆང་བའི་འདུལ་འཛིན་ལས། །གང་ཟག་གཞན་གྱིས་དབྱེ་བར་
ནུས་མིན་ན། ཁྱོད་ལྟའི་བླུན་པོས་ཕྱེ་འདི་ཅི་ཞེ་ན། །སྔོན་བྱོན་མཁས་པས་མ་
བཀྲལ་གང་ཡང་འདིར་བརྗོད་ཡོད་མ་ཡིན། །སྒྲ་དང་སྙན་ངག་སྡེབ་སྦྱོར་ཚུལ་
ཡང་བདག་གིས་མི་ཤེས་པས། །བླུན་པོ་བདག་འདྲའི་རྩོམ་པས་གཞན་ལ་ཕན་
པར་དཀའ་མོད་ཀྱང་། །བསྟན་པའི་སྙིང་པོ་འདི་ལ་འདྲིས་པར་བྱ་ཕྱིར་ཚུལ་འདི་
སྦྱར། །རྡོ་རྗེས་ཕུག་པའི་ཤུལ་དུ་བལ་གྱི་སྐུད་པའང་འཇུག །མིག་ལྡན་གྱིས་ཁྲིད་
རྗེས་སུ་ལོང་བ་དག་ཀྱང་འགྲོ །དེ་བཞིན་དམ་པའི་མགོན་གྱི་མཐུ་དང་མན་ངག་
ལ། །བརྟེན་ནས་ཚུལ་འདི་སྦྱར་གྱིས་རང་བློའི་སྟོབས་ཀྱིས་མིན། །དྲི་མེད་རིགས་
པའི་རྣམ་དཔྱོད་ དང་ བྲལ་ཞིང་། །རྒན་ རབས་ ཚིག་ ལ་ཞེན་ པས་ རྗེས་འཇུག་
པའི། །ཕྱོགས་ལྷུང་སྡང་ཤུགས་ལྡན་པའི་སྐྱེ་བོ་འགས། །སྨོད་ཀྱང་དེ་ལ་ཅི་ཡང་
བྱར་མེད་དོ། །དམ་པས་ཁྲེལ་ན་གསོན་ཡང་ཤི་དང་འདྲ། །དེ་ཕྱིར་བརྩེ་ལྡན་དམ་
པའི་ཚོགས་རྣམས་ཀྱིས། །ལེགས་པར་དཔྱད་ནས་རིགས་པས་གནོད་གྱུར་ན། །
བདག་ ལ་བརྩེར་དགོངས་ དག་ པར་མཛད་དུ་གསོལ། །རྒྱལ་བའི་བཀའ་དང་
དགོངས་འགྲེལ་ཚོགས་རྣམས་ལ། །ལེགས་པར་བརྟགས་ནས་སྦྱར་བ་ཡིན་མོད་
ཀྱང་། །བདག་བློ་མ་རིག་འཁྲུལ་པའི་དབང་གྱུར་པས། །ནོངས་པ་མཆིས་ན་ཐུབ་
དབང་ཉིད་ལ་བཤགས། །ཚུལ་འདིར་འབད་ལས་གངས་རིའི་ཏོག་ལྟར་དུ། །རབ་
དཀར་དགེ་བ་གང་ཞིག་ཐོབ་པ་དེས། །ཡང་ཡང་དྲིན་གྱིས་བསྐྱངས་པའི་འགྲོ་བ་
ཀུན། །ཚངས་སྤྱོད་ལ་གནས་མྱུར་དུ་གྲོལ་གྱུར་ཅིག །བདག་ཀྱང་དེང་ནས་ཚེ་
རབས་ཐམས་ཅད་དུ། །དམ་པའི་མགོན་དང་ནམ་ཡང་མི་འབྲལ་ཞིང་། །རང་གི་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལུས་ དང་ སྲོག་ ལའང་ མི་ ལྟ་ བར། །རྒྱལ་ བའི་ དམ་ ཆོས་ མ་ ལུས་ འཛིན་ གྱུར་
ཅིག །ནམ་ཞིག་བྱམས་མགོན་འཛམ་གླིང་འདིར་བྱོན་ཚེ། །འཁོར་གྱི་ཐོག་མ་ཉིད་
དུ་བདག་གྱུར་ཏེ། །འདུལ་བ་འཛིན་པའི་མཆོག་ཏུ་ལུང་བསྟན་ནས། །ཉམ་ཐག་
འགྲོ་བ་འདི་ཀུན་སྒྲོལ་བྱེད་ཤོག །ཅེས་སོ་སོར་ཐར་པའི་སྡོམ་པ་གཏན་ལ་དབབ་
པ་འདུལ་བ་རྒྱ་མཚོའི་སྙིང་པོ་བསྡུས་པའི་རྣམ་བཤད་འདུལ་གཞུང་གསལ་བའི་
སྒྲོན་མེ་ཞེས་བྱ་བ་འདི་ནི། དབེན་གནས་བྱང་ཆེན་དུ་སྒྲུབ་པ་སྙིང་པོར་མཛད་པ་
གསེར་ཁང་པ་དགེ་སློང་ཡེ་ཤེས་དགེ་འདུན་གྱིས་འདུལ་བ་རྒྱ་མཚོའི་སྙིང་པོ་འདི་
ལ་འགྲེལ་པ་གོ་སླ་ཞིང་དོན་ཚང་བ་རྒྱལ་བའི་བསྟན་པ་རིན་པོ་ཆེའི་རྒྱུན་ལ་ཕན་
པ་ཞིག་དགོས་ཞེས་ནན་ཆེན་པོས་བསྐུལ་ཞིང་། ཚེ་འདི་བློས་བཏང་གི་ཞེ་བཅད་
དྲག་པོས་དབེན་པའི་གནས་སུ་རྩེ་གཅིག་སྒྲུབ་ལ་གཞོལ་བ་དགེ་སློང་རྗེ་དྲུང་
བྱམས་པ་ཕུན་ཚོགས་ཀྱིས་ཀྱང་འདི་ལྟ་བུ་ཞིག་ཅིས་ཀྱང་བགྱི་དགོས་སོ་ཞེས་ཡང་
དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས། འདུལ་བ་འཛིན་པ་ཡེ་ཤེས་
རྒྱལ་མཚན་གྱིས་བལ་བོད་མཚམས་ཀྱི་དབེན་གནས་བཀྲ་ཤིས་བསམ་གཏན་
གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་ རིན་པོ་ཆེ་ ཕྱོགས་ཀུན་ཏུ་
འཕེལ་ཞིང་རྒྱས་པར་གྱུར་ཅིག། །།
- 282 -



༄༅། །བླ་བརྒྱུད་གསོལ་འདེབས་ཀྱི་རིམ་པ་ལམ་
མཆོག་སྒོ་འབྱེད་བཞུགས་སོ། །
ན་མོ་གུ་རུ་མཉྫགྷོ་ཥཱ་ཡ། མཁྱེན་པས་སྲིད་པའི་འཆིང་བ་མཐར་མཛད་
ཅིང་། །ཐུགས་རྗེས་ཞི་ལ་དགའ་བ་རིང་དུ་དོར། །སྲིད་ཞིའི་མཐའ་ལ་མི་གནས་
སྲིད་ཞིའི་མགོན། །རྒྱལ་བ་རྡོ་རྗེ་འཆང་ལ་གསོལ་བ་འདེབས། །རབ་འབྱམས་
ཞིང་གི་རྡུལ་སྙེད་ལས་འདས་པའི། །གྲངས་མེད་རྒྱལ་བ་རྣམས་ཀྱི་མཁྱེན་པའི་
གཏེར། །མཐའ་ཡས་གཅིག་ཏུ་བསྡུས་པའི་ཡེ་ཤེས་སྐུ། །མགོན་པོ་འཇམ་པའི་
དབྱངས་ལ་གསོལ་བ་འདེབས། །རླབས་ཆེན་ སྨོན་ལམ་རིང་ནས་བཏབ་པའི་
མཐུས། །རྗེ་བཙུན་འཇམ་དབྱངས་ཉིད་ཀྱིས་མངོན་སུམ་དུ། །ཐེ་ཚོམ་དྲ་བ་མཐའ་
དག་བསལ་ གྱུར་ པ། །དཔའ་བོ་རྡོ་རྗེའི་ཞབས་ལ་གསོལ་བ་འདེབས། །བདེན་
གཉིས་གནས་ཚུལ་ རིགས་པས་ལེགས་རྟོགས་ཤིང་། །ཐབས་ཤེས་ཟུང་འབྲེལ་
ཉམས་ སུ་ བླངས་ པའི་མཐུས། །སྐུ་གསུམ་མངོན་དུ་གྱུར་པའི་ཙོང་ཁ་པ། །བློ་
བཟང་གྲགས་པའི་ཞབས་ལ་གསོལ་བ་འདེབས། །གྲུབ་པའི་དབང་ཕྱུག་འཇམ་
དཔལ་རྒྱ་མཚོ་དང་། །མཁས་གྲུབ་བསྟན་པའི་ཉི་མ་དགེ་ལེགས་དཔལ། །སྙན་
བརྒྱུད་མཛོད་མཛིན་ཆོས་ཀྱི་རྒྱལ་མཚན་ཞབས། །ཟླ་མེད་བླ་མ་གསུམ་ལ་གསོལ་
བ་འདེབས། །རྡོ་རྗེའི་སྐུ་བརྙེས་ཆོས་གྱི་རྡོ་རྗེ་དང་། །སྐུ་གསུམ་མངོན་གྱུར་རྒྱལ་
བ་དབེན་ས་པ། །ལུང་རྟོགས་མངའ་བདག་སངས་རྒྱས་ཡེ་ཤེས་ཞབས། །མཁས་
གྲུབ་དམ་པ་གསུམ་ལ་གསོལ་བ་འདེབས། །བློ་བཟང་ཆོས་ཀྱི་རྒྱལ་མཚན་འཛིན་
-283-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་དཔལ། །དེ་སྲས་ཐུ་བོ་དཀོན་མཆོག་རྒྱལ་མཚན་དང་། །མཁས་ཤིང་གྲུབ་པ་
བློ་བཟང་དམ་ཆོས་ཞབས། །རྗེ་ཙུན་ཡབ་སྲས་གསུམ་ལ་གསོལ་བ་འདེབས། །
བྱང་ཆུབ་ཐུགས་ལ་མངའ་བརྙེས་དགེ་ལེགས་མཚན། །རྗེ་བཙུན་བླ་མ་བློ་བཟང་
ཡེ་ཤེས་ཞབས། །གྲུབ་པའི་དབང་ཕྱུག་བློ་བཟང་རྣམ་རྒྱལ་རྗེ། །བསྟན་པའི་སྒྲོན་
མེ་གསུམ་ལ་གསོལ་བ་འདེབས། །ངག་གི་དབང་ཕྱུག་རྗེ་བཙུན་ཙོང་ཁ་པའི། །
མདོ་སྔགས་ལེགས་བཤད་ཆོས་ཀྱི་རྒྱ་མཚོ་ཆེ། །བྱམས་པས་འགྲོ་ལ་སྤེལ་བའི་
སྙིང་ སྟོབས་ཅན། །བཀའ་དྲིན་མཚུངས་མེད་ཞབས་ ལ་ གསོལ་ བ་ འདེབས། །
སྐྱབས་གསུམ་ཀུན་འདུས་བླ་མ་རྡོ་རྗེ་འཆང་། །གང་ལ་གང་འདུལ་བཤེས་གཉེན་
ཚུལ་བཟུང་ནས། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །དྲིན་ཆེན་
བླ་མ་རྣམས་ལ་གསོལ་བ་འདེབས། །འཇིག་རྟེན་འཇིག་རྟེན་འདས་པའི་དགེ་
ལེགས་ཀྱི། །ཡོན་ཏན་ཀུན་གྱི་རྩ་བ་དྲིན་ཅན་རྗེ། །ཡིད་ལ་དྲན་པ་ཙམ་གྱིས་དུས་
ཀུན་ཏུ། །མོས་གུས་རྩོལ་མེད་སྐྱེ་བར་བྱིན་གྱི་རློབས། །འདོད་ཆུང་ཆོག་ཤེས་ཞི་
ཞིང་དུལ་བར་གནས། །སྙིང་ནས་ཐར་པ་དོན་གཉེར་གསོང་པོར་སྨྲ། །བག་ཡོད་
ལ་སྦྱོར་གྲོགས་མཆོག་སྟེན་བྱེད་ཅིང་། །དག་སྣང་ཕྱོགས་མེད་སྐྱེ་བར་བྱིན་གྱིས་
རློབས། །འཆི་བར་ངེས་ཤིང་ནམ་མཆི་ཆ་མེད་པ། །ཚིག་ཙམ་མིན་པར་དྲན་ནས་
ལོང་མེད་དང་། །རྙེད་བཀུར་ཆོས་ལ་གཏིང་ནས་ཞེན་ལོག་སྟེ། །དགོས་མེད་རྒྱུད་
ལ་སྐྱེ་བར་བྱིན་གྱིས་རློབས། །ལུས་ཅན་མཐའ་དག་དྲིན་ཅན་མར་ཤེས་པས། །
ཉམ་ཐག་རྣམས་ཀྱི་སྡུག་བསྔལ་དྲན་གྱུར་ནས། །རང་བདེ་འབའ་ཞིག་སྒྲུབ་ལས་
ཡིད་ལོག་སྟེ། །སྙིང་རྗེ་རྩོལ་མེད་སྐྱེ་བར་བྱིན་གྱིས་རློབས། །མཐར་འཛིན་ནད་
ཀུན་སེལ་བའི་སྨན་གཅིག་པུ། །ཟབ་མོ་རྟེན་འབྲེལ་མཐའ་དང་བྲལ་བའི་དོན། །
- 284 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
འཕགས་མཆོག་ཀླུ་སྒྲུབ་ཡབ་སྲས་དགོངས་པ་དག །ཇི་བཞིན་ཁོང་དུ་ཆུད་པར་
བྱིན་གྱིས་རློབས། །དགེ་འདིས་མཚོན་ནས་དུས་གསུམ་དང་འབྲེལ་བའི། །བདག་
གཞན་དགེ་བའི་རྩ་བ་ཇི་སྙེད་པ། །དེ་དག་ཐམས་ཅད་སྐྱེས་ཞིང་སྐྱེ་བ་རུ། །བྱང་
ཆུབ་མཆོག་གི་ རྗེས་སུ་མི་མཐུན་པའི། །ཤེས་ ཀྱི་ ཁེ་ འདོད་ པ་ དང་ གྲགས་ པ་
དང༌། །འཁོར་དང་ལོངས་སྤྱོད་རྙེད་དང་བཀུར་སྟིའི་རྒྱུར། །སྐད་ཅིག་ཙམ་ཡང་
ནམ་ཡང་མི་སྨིན་པར། །བླ་མེད་བྱང་ཆུབ་ཁོ་ནའི་རྒྱུར་གྱུར་ཅིག །རྨད་བྱུང་སྲས་
བཅས་རྒྱལ་བའི་ བྱིན་རླབས་ དང༌། །རྟེན་འབྲེལ་བསླུ་བ་མེད་ པའི་བདེན་པ་
དང༌། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་
གནས་འདི་འགྲུབ་པར་ཤོག །ཅེས་ལམ་གྱི་གཙོ་བོ་རྣམ་པ་གསུམ་གྱི་ཁྲིད་རྒྱུན་
གསོལ་འདེབས་འདི་ལྟ་བུ་ཞིག་དགོས་ཞེས་དད་ལྡན་རབ་འབྱམས་པ་ངག་དབང་
གྲགས་པ་སོགས་དོན་གཉེར་ཅན་མང་པོས་ནན་ཆེན་པོས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་རོང་བྱམས་ཆེན་གྱི་གཙུག་ལག་ཁང་
ཆེན་པོར་སྦྱར་བའོ།། །།
༈ བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་གསོལ་འདེབས་ཐུབ་པའི་
དབང་པོ་ནས་ལྷོ་བྲག་གྲུབ་ཆེན་དང་གྲྭ་སྐོར་མཁན་ཆེན་གཉིས་ཀྱི་བར་གྱི་གསོལ་
འདེབས་ རྗེ་ ཐམས་ཅད་མཁྱེན་པས་ལམ་རིམ་གསོལ་འདེབས་ལམ་མཆོག་སྒོ་
འབྱེད་དུ་གསུངས་པ་ལྟར་དང༌། དེ་ ཕྱིན་ གྱི་བརྒྱུད་འདེབས་ནི། དམིགས་མེད་
བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་
པའི་དབྱངས། །གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་
པའི་ཞབས་ལ་གསོལ་བ་འདེབས། །རྗེ་བཙུན་འཇམ་པའི་དབྱངས་ཀྱི་བཀའ་གྲུབ་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པས། །མདོ་རྒྱུད་རྒྱ་མཚོའི་ དཔལ་ ལ་ དབང་ བསྒྱུར་ཞིང་། །བློ་བཟང་ ཆོས་ ཀྱི་
མདུན་ས་མཛེས་པའི་རྒྱན། །འཇམ་དཔལ་རྒྱ་མཚོའི་ཞབས་ལ་གསོལ་བ་འདེབས།།
དགེ་ ལེགས་ རབ་ དཀར་ ཚོགས་ གཉིས་ གོམས་ པའི་ མཐུས། །དཔལ་ ལྡན་ སྐུ་
བཞིའི་གོ་འཕང་མཆོག་བརྙེས་ཀྱང་། །བཟང་པོའི་མཛད་པས་གདུལ་བྱ་མི་འདོར་
བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རབ་འབྱམས་ཆོས་ཀྱི་
དགོངས་དོན་འབྱེད་པ་ལ། །མཁས་མང་དབུས་ན་རྒྱལ་མཚན་ཏོག་ལྟར་མཛེས།།
དཔལ་ལྡན་ཀླུ་སྒྲུབ་གཉིས་པ་ཆོས་ཀྱི་རྗེ། །བཟང་པོའི་མཚན་ཅན་ཞབས་ལ་
གསོལ་བ་འདེབས། །རྒྱལ་བ་ཀུན་གྱིས་གསུངས་པའི་ཆོས་རྣམས་ཀྱི། །བཅུད་
རྣམས་བསྡུས་ནས་ཉམས་སུ་བླངས་པའི་མཐུས། །ཚེ་གཅིག་ཉིད་ལ་རྡོ་རྗེའི་སྐུ་
བརྙེས་པ། །འཆི་མེད་རྣལ་འབྱོར་མཆོག་ལ་གསོལ་བ་འདེབས། ། དཔལ་ལྡན་བླ་
མ་བདེ་ཆེན་དངོས་གྲུབ་ཀུན། །ཀུན་ལ་སྦྱིན་མཛད་བློ་བཟང་རྡོ་ རྗེ་ འཆང་། །
སྐྱབས་གསུམ་ཀུན་འདུས་རྗེ་བཙུན་སྤྲུལ་པའི་སྐུ། །བློ་བཟང་དོན་གྲུབ་ཞབས་ལ་
གསོལ་བ་འདེབས། །སྔོན་ཚེ་ཐུགས་བསྐྱེད་སྨོན་ལམ་གྲུབ་པའི་མཐུས། །ད་ལྟ་བློ་
བཟང་བསྟན་པའི་སྙིང་པོ་འཛིན། །དགག་སྒྲུབ་སྤང་བླང་བྲལ་བའི་རྣལ་འབྱོར་
པ། །སངས་རྒྱས་ཡེ་ཤེས་ཞབས་ལ་གསོལ་བ་འདེབས། །དགེ་ལེགས་ཡོན་ཏན་
མ་ལུས་འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་
ཀྱི་རྒྱལ་ མཚན་ འཛིན་ པའི་ དཔལ་ ཡོན་ཅན། །དཔལ་ ལྡན་ བླ་ མའི་ ཞབས་ལ་
གསོལ་ བ་ འདེབས། །རྒྱལ་ ཚབ་ དམ་ པ་ བརྩོན་ འགྲུས་ རྒྱལ་ མཚན་ དང༌། །རྗེ་
བཙུན་ བློ་ བཟང་ དམ་ ཆོས་ རྒྱལ་ མཚན་ དཔལ། །དགེ་ལེགས་ སྙན་ གྲགས་ རྒྱ་
མཚོའི་མཐར་ཁྱབ་པ། །རྗེ་བཙུན་ཡབ་སྲས་གསུམ་ལ་གསོལ་བ་འདེབས། །ངག་
- 286 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
གི་དབང་ཕྱུག་རྗེ་བཙུན་ཙོང་ཁ་པའི། །མདོ་སྔགས་ལེགས་བཤད་ཆོས་ཀྱི་རྒྱ་མཚོ་
ཆེ། །བྱམས་པས་འགྲོ་ལ་སྤེལ་བའི་སྙིང་སྟོབས་ཅན། །བཀའ་དྲིན་མཚུངས་མེད་
ཞབས་ལ་གསོལ་བ་འདེབས། །སྐྱབས་གསུམ་ཀུན་འདུས་བླ་མ་རྡོ་རྗེ་འཆང་། །
གང་ལ་གང་འདུལ་བཤེས་གཉེན་ཚུལ་བཟུང་ནས། །མཆོག་དང་ཐུན་མོང་དངོས་
གྲུབ་སྩོལ་མཛད་པའི། །དྲིན་ཅན་བླ་མ་རྣམས་ལ་གསོལ་བ་འདེབས། །ཞེས་རྗེ་
བཙུན་བླ་མ་ བྱམས་པའི་མཚན་ཅན་གྱི་གསན་རྒྱུན་ལྟར་དང་། ཡང་གྲུབ་པའི་
དབང་ཕྱུག་བློ་བཟང་རྣམ་རྒྱལ་གྱི་གསན་རྒྱུན་ལྟར་གསོལ་བ་འདེབས་པ་ནི། པཎ་
ཆེན་བློ་བཟང་ཆོས་རྒྱན་ཡན་གོང་ལྟར་དང་། དེ་ནས། མཁས་གྲུབ་དམ་པ་ནམ་
མཁའ་རྡོ་ རྗེ་ དང༌། །སྤྲོས་ བྲལ་དོན་གཟིགས་རིན་ཆེན་དོན་གྲུབ་ཞབས། །རྒྱུད་
པའི་བཀའ་བབ་བློ་བཟང་འཕྲིན་ལས་ཏེ། །མཁས་གྲུབ་བླ་མ་གསུམ་ལ་གསོལ་
བ་འདེབས། །ཐུབ་པའི་དགོངས་དོན་ཟབ་དང་རྒྱ་ཆེའི་གཞུང་། །བློ་གསལ་སྐལ་
བཟང་གདུལ་བྱར་རྣམ་ཀུན་ཏུ། །སྤེལ་མཛད་རྒྱལ་བ་དགྱེས་པའི་ལམ་བཟང་
ལ། །འགོད་ མཁས་ བཤེས་ གཉེན་ བཟང་ པོར་ གསོལ་ བ་ འདེབས། །སྐྱབས་
གསུམ་ཀུན་འདུས་བླ་མ་རྡོ་རྗེ་འཆང་། །གང་ལ་གང་འདུལ་བཤེས་གཉེན་ཚུལ་
བཟུང་ནས། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །དྲིན་ཆེན་བླ་མ་
རྣམས་ལ་གསོལ་བ་གསོལ་བ་འདེབས། །ཞེས་པའོ། །བྱང་ཆུབ་ལམ་གྱི་རིམ་
པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་སྙན་བརྒྱུད་ཐུན་
མོང་མིན་པའི་ཁྲིད་རྒྱུན་གསོལ་འདེབས་མདོར་བསྡུས་བྱ་བ་ནི། ཐུབ་པའི་དབང་
པོ་ནས་ལྷོ་བྲག་གྲུབ་ཆེན་དང་རྗེ་ཆོས་སྐྱབས་བཟང་པོའི་བར་གྱི་གསོལ་འདེབས་
ནི་རྗེ་རིན་པོ་ཆེ་ཉིད་ཀྱིས་མཛད་པའི་ལམ་རིམ་གསོལ་འདེབས་ལམ་མཆོག་སྒོ་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འབྱེད་དུ་གསལ་བ་ལྟར་ཡིན་ལ། དེ་ནས། དམིགས་མེད་བརྩེ་བའི་གཏེར་ཆེན་
སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །གངས་
ཅན་མཁས་ པའི་ གཙུག་ རྒྱན་ ཙོང་ ཁ་ པ། ། བློ་ བཟང་ གྲགས་ པའི་ ཞབས་ ལ་
གསོལ་བ་འདེབས། །གྲུབ་ པའི་ དབང་ ཕྱུག་ འཇམ་ དཔལ་རྒྱ་མཚོའི་ཞབས། །
མཁས་གྲུབ་བསྟན་པའི་ཉི་མ་དགེ་ལེགས་དཔལ། །སྙན་བརྒྱུད་གདམས་པའི་
མཛོད་འཛིན་བ་སོ་རྗེ། །ཟླ་མེད་བླ་མ་གསུམ་ལ་གསོལ་བ་འདེབས། །ཟུང་འཇུག་
སྐུ་བརྙེས་ཆོས་ཀྱི་རྡོ་རྗེ་དང་། །སྐུ་གསུམ་མངོན་གྱུར་རྒྱལ་བ་དབེན་ས་པ། །ལུང་
རྟོགས་མངའ་བདག་སངས་རྒྱས་ཡེ་ཤེས་ཞབས། །མཁས་གྲུབ་དམ་པ་གསུམ་ལ་
གསོལ་བ་འདེབས། །བློ་བཟང་ཆོས་ཀྱི་རྒྱལ་མཚན་འཛིན་པའི་རྗེ། །དེ་ཡི་ཐུགས་
སྲས་ དྲུང་ པ་ རྟ་ ཕུག་ པ། །ལམ་ བཟང་ གསལ་ མཛད་ དགེ་ ལེགས་ རྒྱ་ མཚོའི་
དཔལ། །བསྟན་པའི་སྒྲོན་མེ་གསུམ་ལ་གསོལ་བ་འདེབས། །ངག་གི་དབང་ཕྱུག་
རྗེ་བཙུན་ཙོང་ཁ་པའི། །མདོ་སྔགས་ལེགས་བཤད་ཆོས་ཀྱི་རྒྱ་མཚོ་ཆེ། །བྱམས་
པས་འགྲོ་ལ་སྤེལ་བའི་སྙིང་སྟོབས་ཅན། །བཀའ་དྲིན་མཚུངས་མེད་ཞབས་ལ་
གསོལ་བ་འདེབས། །སྐྱབས་གསུམ་ཀུན་འདུས་བླ་མ་རྡོ་རྗེ་འཆང་། །གང་ལ་གང་
འདུལ་བཤེས་གཉེན་ཚུལ་བཟུང་ནས། །མཆོག་དང་ཐུན་མོང་དངོས་གྲུབ་སྩོལ་
མཛད་པའི། །དྲིན་ཅན་བླ་མ་རྣམས་ལ་གསོལ་བ་འདེབས། །ཞེས་པ་འདི་ནི་ཆུ་
ལུག་ཆོས་འཁོར་ལྷ་སར་དགེ་བའི་བཤེས་གཉེན་སྟོང་ཕྲག་བརྒལ་བར་ལམ་རིམ་
བདེ་ལམ་གྱི་ཁྲིད་རྒྱས་པར་བྱས་སྐབས་ཚོགས་འདོན་མཛད་རྒྱུར། དགེ་སློང་ཡེ་
ཤེས་རྒྱལ་མཚན་གྱིས་ལྷ་ལྡན་སྤྲུལ་པའི་གཙུག་ལག་ཁང་དུ་སྦྱར་བའོ། །
- 288 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
༈ ལམ་རིམ་ཆེན་མོའི་བཤད་ལུང་གི་བརྒྱུད་བདེབས་ནི། དམིགས་མེད་
བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་
པའི་དབྱངས། །གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་
པའི་ཞབས་ལ་གསོལ་བ་འདེབས། །རྒྱལ་ཚབ་ཆེན་པོ་དར་མ་རིན་ཆེན་ཞབས། །
ཉན་པོ་ཆོས་རྗེ་ཤཱཀྱ་རྒྱལ་མཚན་དཔལ། །མཁས་པའི་དབང་པོ་དོན་ཡོད་དཔལ་
ལྡན་རྗེ། །ཟླ་མེད་བླ་མ་གསུམ་ལ་གསོལ་བ་འདེབས། །རྗེ་བཙུན་ཆོས་ཀྱི་རྒྱལ་
མཚན་དཔལ་བཟང་པོ། །ལུང་རིགས་དབང་ཕྱུག་ཨེ་པ་ཤེས་རབ་རྒྱལ། །མཁས་
ཤིང་གྲུབ་པ་ནམ་མཁའ་རྒྱལ་མཚན་རྗེ། ཐུབ་བསྟན་གསལ་མཛད་གསུམ་ལ་
གསོལ་བ་འདེབས། །འཇམ་མགོན་བསྟན་ལ་དེ་ཉིད་གཉིས་པའི་རྗེ། །རྗེ་བཙུན་
བློ་བཟང་ཆོས་ཀྱི་རྒྱལ་མཚན་ཞབས། །དེ་ཡི་ཐུགས་སྲས་དྲུང་པ་རྒྱལ་ཚབ་པ། །
རྗེ་བཙུན་ཡབ་སྲས་གཉིས་ལ་གསོལ་བ་འདེབས། །རྩེ་གཅིག་སྒྲུབ་པས་རྟོགས་པ་
མཆོག་ བརྙེས་ པ། །རྗེ་ བཙུན་ བློ་ བཟང་ དམ་ ཆོས་ རྒྱལ་ མཚན་ ཞབས། །ལམ་
བཟང་གསལ་མཛད་དགེ་ལེགས་རྒྱ་མཚོའི་དཔལ། །བསྟན་པའི་སྒྲོན་མེ་གཉིས་
ལ་ གསོལ་བ་འདེབས། །རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །གཅིག་
བསྡུས་དགེ་བའི་བཤེས་ཀྱི་སྐུར་བསྟན་པ། །རྗེ་བཙུན་བླ་མ་ངག་དབང་བྱམས་
པའི་དཔལ། །བཀའ་དྲིན་མཚུངས་མེད་ཞབས་ལ་གསོལ་བ་འདེབས། །སྐྱབས་
གསུམ་ཀུན་འདུས་བླ་མ་རྡོ་རྗེ་འཆང་། །གང་ལ་གང་འདུལ་བཤེས་གཉེན་ཚུལ་
བཟུང་ནས། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །དྲིན་ཆེན་བླ་མ་
རྣམས་ལ་གསོལ་བ་འདེབས། །ཞེས་པ་འདི་ནི་བཀའ་དྲིན་མཚུངས་མེད་རྗེ་བཙུན་
བླ་མ་བྱམས་པའི་མཚན་ཅན་གྱི་གསན་རྒྱུན་ལྟར། དགེ་སློང་ཡེ་ཤེས་རྒྱལ་མཚན་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །། །
༈ ལམ་ རིམ་ཆུང་བའི་བཤད་ལུང་གི་བརྒྱུད་འདེབས་ནི། བློ་གྲོས་ ཁང་
བཟང་བསླབ་གསུམ་ནོར་གྱིས་ཕྱུག །བཟང་པོའི་འཕྲིན་ལས་གདུལ་བྱའི་དཔལ་
དུ་ ཤར། །གྲགས་ པའི་ འོད་ ཟེར་ འཛམ་ གླིང་ ཕྱོགས་ བཅུར་ འཕྲོས། །བློ་བཟང་
གྲགས་པའི་ཞབས་ལ་གསོལ་བ་འདེབས། །མཁས་གྲུབ་ཆེན་པོ་ཤེས་རབ་སེང་
གེའི་ཞབས། །འདུལ་བ་འཛིན་པ་བློ་གྲོས་སྦས་པ་དང༌། །རྟོགས་པ་མཆོག་བརྙེས་
ཡེ་ ཤེས་ རྩེ་ མོའི་ ཞབས། །བསྟན་ པའི་ གསལ་ བྱེད་ གསུམ་ ལ་ གསོལ་ བ་
འདེབས། །ས་ བཅུའི་ དབང་ ཕྱུག་ སྐྱབས་ མཆོག་ དཔལ་ བཟང་ པོ། །སྐུ་ གསུམ་
མངོན་ གྱུར་ རྒྱལ་ བ་ དབེན་ས་པ། །མཁས་གྲུབ་ཆེན་པོ་ སངས་རྒྱས་ཡེ་ཤེས་
ཞབས། །ཀུན་མཁྱེན་བླ་མ་གསུམ་ལ་གསོལ་བ་འདེབས། །རྗེ་བཙུན་བློ་བཟང་
ཆོས་ཀྱི་རྒྱལ་མཚན་ཞབས། །དེ་ཡི་ཐུགས་སྲས་དྲུང་པ་རྟ་ཕུག་པ། །ལམ་བཟང་
གསལ་མཛད་དགེ་ལེགས་རྒྱ་མཚོའི་དཔལ། །བསྟན་པའི་སྲོག་ཤིང་གསུམ་ལ་
གསོལ་བ་འདེབས། །རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །གཅིག་བསྡུས་
དགེ་བའི་བཤེས་ ཀྱི་སྐུར་བསྟན་པ། །རྗེ་བཙུན་བླ་མ་ངག་དབང་ བྱམས་པའི་
དཔལ། །བཀའ་དྲིན་མཚུངས་མེད་ཞབས་ལ་གསོལ་བ་འདེབས། །སྐྱབས་གསུམ་
ཀུན་འདུས་བླ་མ་རྡོ་རྗེ་འཆང་། །གང་ལ་གང་འདུལ་བཤེས་གཉེན་ཚུལ་བཟུང་
ནས། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །དྲིན་ཆེན་བླ་མ་རྣམས་
ལ་གསོལ་བ་འདེབས། །ཞེས་པ་འདི་ནི་བཀའ་དྲིན་མཚུངས་མེད་རྗེ་བཙུན་བླ་མ་
བྱམས་པའི་མཚན་ཅན་གྱི་གསན་རྒྱུན་ལྟར། དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ།། །།
- 290 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
༈ དགའ་ ལྡན་ ལྷ་ བརྒྱ་ མའི་ བླ་ བརྒྱུད་ གསོལ་ འདེབས་ ནི། རྗེ་ བཙུན་
འཇམ་དབྱངས་རྒྱལ་བ་ཙོང་ཁ་པ། །ཤེས་རབ་སེང་གེ་འདུལ་འཛིན་དཔལ་ལྡན་
བཟང་། །འཇམ་དབྱངས་དགེ་འདུན་འཕེལ་དང་བཀྲ་ཤིས་འཕགས། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །རྒྱུད་ཆེན་བསམ་གྲུབ་རྒྱ་མཚོ་བརྩོན་
འགྲུས་འཕགས། །རྡོ་རྗེ་བཟང་དང་སངས་རྒྱས་རྒྱ་མཚོའི་ཞབས། །དཀོན་མཆོག་
རྒྱ་མཚོ་དཀོན་མཆོག་ཡར་འཕེལ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །ཆོས་འདིའི་བཀའ་བབ་ངག་དབང་བློ་གྲོས་ཞབས། །སྙན་བརྒྱུད་
མཛོད་འཛིན་དངོས་གྲུབ་རྒྱ་མཚོ་དང་། །ཟུང་འཇུག་སྐུ་བརྙེས་དོན་ཡོད་མཁས་
གྲུབ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱལ་བ་ཀུན་གྱི་
ཐུགས་ རྗེ་ གཅིག་ བསྡུས་པ། །བཀའ་དྲིན་མཉམ་མེད་ངག་དབང་བྱམས་ པའི་
དཔལ། །ལམ་ འདི་ གསལ་མཛད་དྲིན་ཅན་བླ་མ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །དངོས་གྲུབ་འབྱུང་གནས་རྩ་བརྒྱུད་བླ་མ་ལ། །རྩེ་
གཅིག་མོས་པས་གསོལ་བ་བཏབ་པའི་མཐུས། །བླ་མ་ལྷ་ཡི་མཁྱེན་བརྩེའི་འོད་
ཟེར་ གྱིས། །མི་ཤེས་རྨོངས་ པའི་ མུན་ པ་ སངས་ གྱུར་ ཅིག །ཟབ་ དང་ རྒྱ་ ཆེའི་
གསུང་ རབ་ཚོགས་རྣམས་ལ། །གཞན་དྲིང་མི་འཇོག་ངེས་པ་རྙེད་པ་དང༌། །དེ་
དོན་རྩེ་གཅིག་སྒྲུབ་པ་མཐར་ཕྱིར་ཏེ། བླ་མ་ལྷ་ཡི་གོ་འཕང་མྱུར་ཐུབ་ཤོག །
དགའ་ལྡན་ལྷ་བརྒྱ་མའི་བླ་བརྒྱུད་གསོལ་འདེབས་འདི་ཡང་ཆོས་ཚུལ་འདི་ལ་
མོས་པ་མང་པོར་ཕན་པར་བསམས་ནས། དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། །
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
༈ བློ་སྦྱོང་དོན་བདུན་མའི་བླ་བརྒྱུད་གསོལ་འདེབས་ནི། དཔལ་ལྡན་རྩ་
བའི་བླ་མ་རིན་པོ་ཆེ། །བདག་གི་སྤྱི་བོར་པདྨོའི་གདན་གཞུགས་ལ། །བཀའ་དྲིན་
ཆེན་ པོའི་ སྒོ་ ནས་ རྗེས་ བཟུང་ སྟེ། །སྐུ་ གསུང་ ཐུགས་ ཀྱི་ དངོས་ གྲུབ་ སྩལ་དུ་
གསོལ། །ཚོགས་གཉིས་རབ་རྫོགས་འདྲེན་མཆོག་ཤཱཀྱའི་ཏོག །རྒྱལ་བའི་རྒྱལ་
ཚབ་རྒྱལ་སྲས་མི་ཕམ་མགོན། །ས་གསུམ་མངའ་བདག་འཕགས་པ་ཐོགས་མེད་
ཞབས། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་རློབས། །ཀུན་ མཁྱེན་
གཉིས་པ་རྒྱལ་སྲས་དབྱིག་གི་གཉེན། །མཐའ་བྲལ་དོན་གཟིགས་འཕགས་པ་
རྣམ་ གྲོལ་ སྡེ། །བདེན་ གཉིས་དོན་རྟོགས་བཙུན་པ་རྣམ་ གྲོལ་ སྡེ། །གསོལ་བ་
འདེབས་ སོ་ བདག་ རྒྱུད་ བྱིན་གྱིས་རློབས། །འགྲོ་ བའི་ རྩ་ ལག་ གུ་ན་ མི་ ཏྲའི་
ཞབས། །ལྟ་ངན་རི་དྭགས་འཇོམས་མཛད་སེང་གེ་བཟང་། །བདག་གཞན་ཚོགས་
གཉིས་འཕེལ་མཛད་གང་བ་སྤེལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །ཡོན་ཏན་རིན་ཆེན་གཏེར་གྱུར་ཀུ་སུ་ལུ། །བདག་གཞན་བརྗེ་མཛད་ཀུ་
སུ་ལུ་གཉིས་པ། །མཁས་གྲུབ་ཆེན་པོ་མཉམ་མེད་གསེར་གླིང་པ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །ཡིད་བཞིན་ནོར་འདྲའི་ཐུགས་མངའ་
མར་མེ་མཛད། །རྒྱལ་བའི་འབྱུང་གནས་སྟོན་པ་རིན་པོ་ཆེ། །བསྟན་པ་རིན་ཆེན་
གསལ་མཛད་པོ་ཏོ་བ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
ཡོན་ཏན་མཆོག་གིས་ གྲགས་པའི་ཤ་ར་བ། །བྱང་ཆུབ་ཐུགས་གཉིས་འབྱོངས་
པའི་འཆད་ཁ་བ། །ལྟ་སྤྱོད་རྣམ་པར་དག་པའི་རྒྱལ་བ་སེ། །གསོལ་བ་འདེབས་
སོ་བདག་རྒྱུད་བྱིན་གྱི་རློབས། །གཅིག་ཏུ་གཞན་དོན་མཛད་པའི་སྐྱེས་མཆོག་
ལྷ། །བསླབ་གསུམ་རྣམ་ པར་ དག་ པའི་ ལྷ་ ལྡིངས་པ། །སྒོ་ གསུམ་ གཞན་ དོན་
- 292 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
མཛད་ པའི་ ལྷ་ ལྡིངས་ དབོན། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་
རློབས། །དུས་ གསུམ་ རྒྱལ་ བའི་ ལམ་ གནས་ ཡོན་ གཏན་ དཔལ། །སངས་རྒྱས་
བསྟན་པ་རྒྱས་མཛད་བདེ་བ་དཔལ། །མཁས་བཙུན་འགྲན་ཟླ་བྲལ་བའི་དཀའ་
བཞི་པ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཕན་བདེ་ཀུན་གྱི་
འབྱུང་ གནས་ རིན་ པོ་ ཆེ། །བསོད་ ནམས་ ཡེ་ ཤེས་ སྟོབས་ ཀྱིས་ སྟོང་ གསུམ་
གྲགས། །བྱམས་དང་སྙིང་རྗེའི་མངའ་བདག་ཆོས་ཀྱི་རྗེ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །ཐོགས་མེད་གཉིས་པ་ རྒྱལ་སྲས་ རིན་པོ་ཆེ། །
འཛམ་གླིང་མཁས་པའི་གཙུག་རྒྱན་རེད་མདའ་བ། །རྒྱལ་བ་ཀུན་དངོས་བློ་བཟང་
གྲགས་པའི་དཔལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཐེག་
མཆོག་གདམས་པའི་གཏེར་གྱུར་ནམ་མཁའ་དཔལ། ཁམས་གསུམ་བསྟན་པའི་
བདག་པོ་དགེ་འདུན་གྲུབ། །སེམས་དཔའ་ཆེན་པོ་བློ་གྲོས་སྦས་པའི་ཞབས། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཡེ་ཤེས་མཚན་ཅན་འཇམ་
དབྱངས་སྐྱབས་མཆོག་དཔལ། །སྐུ་གསུམ་མངོན་གྱུར་རྗེ་བཙུན་དབེན་ས་པ། །དེ་
སྲས་ཐུ་བོ་སངས་རྒྱས་ཡེ་ཤེས་ཞབས། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །རྗེ་བཙུན་བློ་བཟང་ཆོས་ཀྱི་རྒྱལ་མཚན་ཞབས། །དེ་སྲས་ཐུ་བོ་
ཞབས་ཟུང་ལྷ་པ་དང་། །གྲུབ་ཆེན་བློ་བཟང་བྱམས་པ་རིན་པོ་ཆེར། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །སེམས་དཔའ་ཆེན་པོ་གྲུབ་དབང་ཆོས་
རྒྱ་མཚོ། །རྩ་བའི་བླ་མ་བློ་བཟང་རྣམ་རྒྱལ་ཏེ། །དངོས་དང་བརྒྱུད་པའི་བླ་མ་
མཆོག་རྣམས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རབ་
འབྱམས་གསུང་རབ་ཀུན་གྱི་སྙིང་པོའི་དོན། །གཅིག་ཏུ་བསྡུས་ནས་གསལ་བར་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྟོན་མཛད་པ། །བཀའ་དྲིན་མཚུངས་མེད་རྩ་བའི་བླ་མ་ལ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །ཞེས་པ་འདི་ནི་གྲུབ་ཆེན་དབང་ཕྱུག་བློ་བཟང་
རྣམ་རྒྱལ་གྱི་གསན་རྒྱུན་ལྟར་བཀོད་པ་ཡིན་ལ། རྩ་བའི་བླ་མ་བྱམས་པའི་མཚན་
ཅན་གྱི་གསན་རྒྱུན་ལྟར་གསོལ་བ་འདེབས་པ་ནི་རྒྱལ་སྲས་ཐོགས་མེད་ཡན་གོང་
ལྟར་ལ། དེ་ནས་འདི་ལྟར། རྒྱལ་བའི་སྲས་པོ་ཐོགས་མེད་བཟང་པོ་དཔལ། །
ཡོན་ཏན་འོད་དང་བློ་འཕེལ་ཚུལ་ཁྲིམས་དར། །བསོད་ནམས་ལྷ་དབང་བསོད་
ནམས་ལེགས་མཆོག་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
སྙུག་ལྷ་པཎ་ཆེན་ངག་དབང་གྲགས་པ་དང༌། །སྤྱན་སྔ་ངག་དབང་ཆོས་གྲགས་
བྲག་དགོན་པ། །དཔལ་འབྱོར་ལྷུན་གྲུབ་འཕྲིན་ལས་རབ་རྒྱས་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །གངས་ཅན་མགོན་པོ་བློ་བཟང་རྒྱ་
མཚོའི་སྡེ། །བློ་བཟང་དར་རྒྱས་འཇམ་དབྱངས་གྲགས་པའི་དཔལ། །ལམ་བཟང་
གསལ་མཛད་དགེ་ལེགས་རྒྱ་མཚོ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །རྒྱལ་བ་ཀུན་གྱི་མཁྱེན་བརྩེ་ནུས་པ་ཀུན། །གཅིག་བསྡུས་འཇམ་
མགོན་བསྟན་པའི་སྲོག་ཤིང་ཆེ། །རྩ་བའི་བླ་མ་ངག་དབང་བྱམས་པ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །རབ་འབྱམས་གསུང་རབ་ཀུན་གྱི་
སྙིང་ པོའི་དོན། །གཅིག་ཏུ་བསྡུས་ནས་ གསལ་བ་ སྟོན་མཛད་པ། །བཀའ་དྲིན་
མཚུངས་མེད་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྙེད་དཀའ་ཡོན་ཏན་ལྡན་པའི་དལ་འབྱོར་འདི། །དོན་མེད་ཚེ་འདིའི་བྱ་
བས་ མི་ གཡེང་ བར། །དྲག་ ལ་ རྒྱུན་མི་འཆད་ པའི་ བརྩོན་ འགྲུས་ ཀྱིས། །ཉིན་
མཚན་ཆོས་ཀྱིས་འདའ་བར་བྱིན་གྱིས་རློབས། །ཆུ་བུར་ལྟ་བུར་མི་རྟག་ལུས་སྲོག་
- 294 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
འདི། །ནམ་འཇིག་ངེས་པ་མེད་པར་རྟོགས་གྱུར་ནས། །ཚེ་འདིའི་ཕུན་ཚོགས་སྒྲུབ་
པའི་བསམ་སྦྱོར་རྣམས། །སྐད་ཅིག་ཙམ་ཡང་མེད་པར་བྱིན་གྱིས་རློབས། །སྲིད་
པའི་སྡེ་ལ་ནམ་ཡང་མི་ཞེན་ཅིང་། །རང་ཉིད་ཞི་བ་དོན་དུ་མི་གཉེར་བར། །འགྲོ་
ཀུན་དོན་དུ་སངས་རྒྱས་སྒྲུབ་པ་ཡི། །བསམ་སྦྱོར་རྒྱུན་མི་འཆད་པར་བྱིན་གྱིས་
རློབས། །ཐོག་མེད་དུས་ནས་གཉན་གྱུར་འགྲོ་བ་རྣམས། །སྡུག་བསྔལ་རྒྱ་མཚོར་
བྱིང་བ་མཐོང་གྱུར་ནས། །བུ་སྡུག་ཆུ་ཡིས་ཁྱེར་བའི་མ་བཞིན་དུ། །བཅོས་མེད་
སྙིང་ རྗེ་ སྐྱེ་ བར་ བྱིན་གྱིས་རློབས། །རང་བདེ་འདོད་ ལས་ ཉེས་ པ་ ཀུན་འབྱུང་
ཞིང་། །གཞན་ཕན་སེམས་ལས་ཡོན་ཏན་ཀུན་འབྱུང་ཕྱིར། །གཞན་སྐྱོན་བདག་
ལ་ལེན་ཅིང་བདག་ཉིད་ཀྱི། །བདེ་དགེ་གཞན་ལ་གཏོང་བར་བྱིན་གྱིས་རློབས། །
རང་ཉིད་གཅེས་པར་འཛིན་པའི་དགྲ་བོ་འདིས། །ཐོག་མེད་དུས་ནས་རང་གཞན་
སྡུག་བསྔལ་བྱས། །ཕྱིན་ཆད་བྱང་ཆུབ་སེམས་གཉིས་སྟོབས་རྒྱས་ནས། །བདག་
འཛིན་རྩད་ནས་ཐོན་པར་བྱིན་གྱིས་རློབས། །འགྲོ་འདིས་ཐོག་མེད་དུས་ནས་ཕན་
བཏགས་ཤིང་། །བྱང་ཆུབ་སྒྲུབ་པའང་འདི་ལ་རག་ལས་པས། །རྒྱལ་བ་བཞིན་དུ་
ཕན་བདེའི་རྒྱུར་མཐོང་ནས། །གུས་པས་སྤྱི་བོར་ལེན་པར་བྱིན་གྱིས་རློབས། །
ལས་ངན་དབང་གིས་སྣོད་བཅུད་འགལ་རྐྱེན་གྱིས། །གང་བའི་དུས་འདིར་འགལ་
རྐྱེན་ཀུན་ སྤངས་ནས། །ལོགས་ནས་དམ་ཆོས་སྒྲུབ་དབང་མི་གདའ་བས། །རྐྱེན་
ངན་ལམ་དུ་ལོངས་པར་བྱིན་གྱིས་རློབས། །བདེ་སྡུག་ཕན་གནོད་འབྱོར་རྒུད་ཅི་
བྱུང་ཡང་། །རྨི་ལམ་ཡུལ་གྱི་འབྱོར་རྒུད་ཇི་བཞིན་དུ། །སྣང་ཡང་བདེན་པར་མེད་
པར་ཤེས་བྱས་ནས། །ཞེན་མེད་ རང་སར་གྲོལ་བར་བྱིན་གྱིས་རློབས། །དེ་ལྟར་
ལམ་གྱི་གནད་རྣམས་གོ་བ་དང་། །རྒྱུད་ལ་སྐྱེ་དང་སྒྲུབ་པ་མཐར་ཕྱིན་པ། །ཀུན་
295-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གྱི་རྩ་བ་ཐེག་མཆོག་བཤེས་གཉེན་གྱིས། །འབྲལ་བ་མེད་པར་རྗེས་སུ་འཛིན་གྱུར་
ཅིག །བློ་སྦྱོང་བརྒྱུད་འདེབས་འདིའི་སྟོད་རྣམས་རྒྱལ་སྲས་རིན་པོ་ཆེ་དང་པཎ་
ཆེན་བློ་བཟང་ཆོས་ཀྱི་རྒྱལ་གྱི་གསུང་བཞིན་ལ་འཕྲོས་རྣམས་རང་གི་ཐོབ་རྒྱུན་
ལྟར། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །
༈ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པདྨོའི་གདན་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །རྨད་བྱུང་མཚན་དཔེའི་དཔལ་འབར་ལོངས་སྤྱོད་
རྫོགས། ཁ་སྦྱོར་བདེ་སྟོང་རོ་ལ་རྟག་རོལ་ཞིང་། །དམིགས་མེད་ཐུགས་རྗེས་ཞི་
བའི་ མཐའ་ སྤངས་ པ། །རྒྱལ་ བ་ ཡན་ ལག་ བདུན་ ལྡན་ ལ་ ཕྱག་ འཚལ། ཁྱབ་
བདག་རྡོ་ རྗེ་འཆང་གི་གསང་བའི་གནས། །མ་ལུས་བསྡུད་མཛད་རིག་སྔགས་
འཆང་བའི་རྗེ། །མཐུ་སྟོབས་དབང་ཕྱུག་ཕྱག་ན་རྡོ་རྗེ་ལ། །གསོལ་བ་འདེབས་སོ་
བདུད་དཔུང་ གཞོམ་པར་མཛོད། །ས་ར་ཧ་དང་ཀླུ་སྒྲུབ་ཡབ་སྲས་དང་། །པཎ་
ཆེན་སངས་རྒྱས་གསང་དང་ཡེ་ཤེས་ཞབས། །ཏེ་ལོ་ནཱ་རོ་ཨ་བྱཱ་ཀ་ར་སོགས། །
འཕགས་ཡུལ་མཁས་གྲུབ་རྣམས་ལ་གསོལ་བ་འདེབས། །ལྔ་བརྒྱའི་གཙུག་རྒྱན་
ཇོ་བོ་ཨ་ཏི་ཤ །འཇིག་རྟེན་མིག་གྱུར་རིན་ཆེན་བཟང་པོ་དང་། །རྟ་ནག་འགོས་
དང༌ མར་ པ་ ལོ་ཙཱ་ སོགས། །ལམ་ བཟང་ གསལ་ མཛད་ རྣམས་ ལ་ གསོལ་ བ་
འདེབས། །གསང་ཆེན་རྒྱུད་སྡེ་བཞི་ཡི་ལམ་གྱི་ཚུལ། །རྡོ་རྗེ་འཆང་གི་དགོངས་པ་
ཇི་བཞིན་དུ། །ཕྱོགས་འདིར་གསལ་མཛད་འཇམ་མགོན་བློ་བཟང་གྲགས། །ཡབ་
སྲས་བརྒྱུད་པར་བཅས་ལ་གསོལ་བ་འདེབས། །བློ་བཟང་དཔལ་ལྡན་རྒྱལ་བ་མ་
- 296 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
ལུས་པའི། །ཡེ་ཤེས་རང་གཟུགས་བཀའ་དྲིན་གསུམ་ལྡན་རྗེ། །དངོས་དང་བརྒྱུད་
པའི་བླ་མ་ཐམས་ཅད་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཀྱི་ཆོས་ཀྱི་དཔལ་ལ་ལོངས་སྤྱོད་
ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་
ཐོབ་ཤོག །གསང་ཆེན་ལམ་གྱི་རིམ་པ་འདིར་འབད་པས། །རླབས་ཆེན་ཚོགས་
གཉིས་མང་དུ་བསགས་པ་རྣམས། །མར་གྱུར་འགྲོ་བ་ཀུན་གྱི་རེ་སྐོང་བའི། །ཟུང་
འཇུག་རྡོ་རྗེ་འཆང་དབང་ཐོབ་ཕྱིར་བསྔོ། །དེས་ནི་ཚེ་རབས་ཀུན་ཏུ་དངོས་གྲུབ་
གཞི། །ཐེག་ མཆོག་ བཤེས་ གཉེན་ འབད་ པས་ མཉེས་ བྱས་ནས། །ཚུལ་བཞིན་
བསྐུར་བའི་རྣམ་དག་དབང་བཞི་ཡིས། །ཟབ་མོའི་ལམ་གྱི་སྣོད་དུ་འགྱུར་བར་
ཤོག །དེ་ཚེ་བླ་མ་དཔའ་བོ་དཔའ་མོའི་ཚོགས། །དཔང་དུ་བཞག་ནས་ལེགས་
པར་ཁས་བླངས་པའི། །བསྲུང་དང་བཟའ་དང་བརྟེན་པའི་དམ་ཚིག་གི །བཅས་
པའི་མཚམས་ལས་འདའ་བར་མ་གྱུར་ཅིག །རིམ་གཉིས་སྤྱོད་དང་བཅས་པའི་
རྒྱུད་དོན་ལ། །གཏུགས་པ་མེད་པའི་དྲི་མེད་རིགས་པ་ཡིས། །མ་རྟོགས་ལོག་རྟོག་
ཐེ་ཚོམ་ཀུན་བཅད་ནས། །བརྩོན་པས་སྒྲུབ་པ་སྙིང་པོར་བྱེད་པར་ཤོག །དེ་ལྟར་
སློབ་པའི་རླབས་ཆེན་སྤྱོད་པ་ལ། །མཐུ་ལྡན་རྣམས་ཀྱིས་རྟག་ཏུ་གྲོགས་མཛད་
པས། །བར་དུ་གཅོད་པའི་མིང་ཡང་མེད་པ་དང་། །འདོད་པའི་རྐྱེན་རྣམས་ཡིད་
བཞིན་འབྱོར་བར་ཤོག །བསྟན་པ་ཁོ་ན་ལྷར་བཅས་འགྲོ་བ་ཡི། །བདེ་ལེགས་
ཀུན་གྱི་རྩ་བར་ཡིད་ཆེས་ནས། །ལུས་སྲོག་ཡལ་བར་གྱུར་ཀྱང་མི་གཏོང་བའི། །
སྙིང་སྟོབས་ཆེན་པོས་དམ་ཆོས་འཛིན་གྱུར་ཅིག །གསང་དོན་ལེགས་པར་ཕྱེ་བ་
འདི་ ཡིས་ཀྱང་། །ཐེག་པ་མཆོག་གི་བགྲོད་པ་མཐའ་ཡས་ལ། །གཞུང་ལུགས་
- 297-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གདམས་པར་འཆར་བའི་རྐྱེན་བྱས་ནས། །བསྟན་པའི་སྙིང་པོ་རིང་དུ་གསལ་བྱེད་
ཤོག །ལམ་བཟང་ བསྒྲིག་ པའི་མཐུན་ རྐྱེན་སྒྲུབ་བྱེད་ཅིང་། །འགལ་རྐྱེན་ སེལ་
བྱེད་མི་དང་མི་མིན་ཀུན། །ཚེ་རབས་ཀུན་ཏུ་རྒྱལ་བས་བསྔགས་པ་ཡི། །རྣམ་དག་
ལམ་དང་འབྲལ་བར་མ་གྱུར་ཅིག །གང་ཚེ་ཐེག་པ་མཆོག་ལ་ཆོས་སྤྱོད་བཅུས། །
ཚུལ་བཞིན་སྒྲུབ་ལ་བརྩོན་པ་དེ་ཡི་ཚེ། །མཐུ་ལྡན་རྣམས་ཀྱིས་རྟག་ཏུ་གྲོགས་བྱེད་
ཅིང་། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག །ཅེས་པ་འདི་ནི་ས་བྱི་ལོ་
སྔགས་རིན་ཆེན་མོའི་བཤད་ལུང་བྱེད་སྐབས་མང་ཡུལ་སྐྱིད་གྲོང་གི་ནགས་ཁྲོད་
དུ་བཞུགས་པའི་སྤོང་བ་པ་རྣམས་ཀྱིས་བསྐུལ་པ་ལྟར། དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་རྒྱལ་བའི་
བསྟན་པ་དར་ཞིང་རྒྱས་པར་གྱུར་ཅིག། །།
༈ ན་མོ་གུ་རུ་མཉྫགྷོ་ཥཱ་ཡ། སྣང་བ་མཐའ་ཡས་བདེ་གཤེགས་ཀུན་གྱི་
གཙོ། །གྲུབ་ པའི་རྒྱལ་མོ་འཆི་མེད་རིག་འཛིན་བརྙེས། །གསང་ སྔགས་ སྡོང་པོ་
མཆོག་གི་འབྲས་བུ་མཛེས། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །ཕོ་
ཉའི་ལམ་གྱིས་མཆོག་བརྙེས་རྡོ་རྗེ་གྲགས། །སྒྲུབ་རྒྱུད་བསྟན་པའི་སྲོག་ཤིང་མི་ལ་
རྗེ། །ཟླ་འོད་གཞོན་ནུར་གྲགས་པའི་སྒམ་པོ་པ། །གསོལ་བ་འདེབས་སོ་ཚེ་ཡི་
དངོས་གྲུབ་སྩོལ། །ཕག་མོ་གྲུ་པ་བདེ་གཤེགས་འདུས་པའི་སྐུ། །དེ་སྲས་འཇིག་
རྟེན་མགོན་པོ་འབྲི་ཁུང་པ། །རྒྱལ་བའི་སྲས་པོ་སྤྱན་སྔ་རིན་པོ་ཆེ། །གསོལ་བ་
འདེབས་སོ་ཚེ་ཡི་དངོས་གྲུབ་སྩོལ། །རྒྱལ་བའི་དབང་པོ་ཡང་དགོན་ཆོས་ཀྱི་རྗེ། །
ཐུགས་སྲས་དམ་པ་སྤྱན་སྔ་རིན་ཆེན་ལྡན། །ཀུན་མཁྱེན་གཉིས་པར་གྲགས་པའི་
ཟུར་ཕུག་པ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །བྱམས་དང་སྙིང་རྗེ་
- 298 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
འབྱོངས་པའི་འབའ་ར་བ། །སྡེ་སྣོད་གསུམ་གྱི་མངའ་བདག་ཤེས་རབ་དཔལ། །
སེམས་དཔའ་ཆེན་པོ་ཚུལ་ཁྲིམས་དཔལ་བཟང་ཞབས། །གསོལ་བ་འདེབས་སོ་
ཚེ་ ཡི་ དངོས་ གྲུབ་ སྩོལ། །གནས་ ལུགས་ དོན་ རྟོགས་ རིན་ ཆེན་ བཤེས་ གཉེན་
དང༌། །བསླབ་གསུམ་རྣམ་དག་སངས་རྒྱས་རྒྱ་མཚོའི་ཞབས། །རྒྱལ་བ་ཀུན་དངོས་
རྗེ་བཙུན་སྐྱབས་མཆོག་དཔལ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །
སྐུ་གསུམ་མངོན་གྱུར་རྒྱལ་བ་དབེན་ས་པ། །མཁས་གྲུབ་ཆེན་པོ་སངས་རྒྱས་ཡེ་
ཤེས་ཞབས། །ཚེ་དཔག་མེད་དངོས་བློ་བཟང་ཆོས་རྒྱན་ལ། །གསོལ་བ་འདེབས་སོ་
ཚེ་ཡི་དངོས་གྲུབ་སྩོལ། །རྡོ་རྗེའི་སྐུ་བརྙེས་དཀོན་མཆོག་རྒྱལ་མཚན་དང་། །སྣང་
བ་མཐའ་ཡས་བློ་བཟང་ཡེ་ཤེས་ཞབས། །རྗེ་བཙུན་བླ་མ་བློ་བཟང་རྣམ་རྒྱལ་
ལ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །བཅོམ་ལྡན་ཚེ་མཐའ་ཡས་
པའི་མགོན་པོ་ཉིད། །གསུམ་ལྡན་ངུར་སྨྲིག་འཛིན་པའི་ཚུལ་བཟུང་བ། །རྗེ་བཙུན་
བློ་ བཟང་ དཔལ་ ལྡན་ ཡེ་ཤེས་ལ། །གསོལ་བ་འདེབས་སོ་ཚེ་ཡི་དངོས་གྲུབ་
སྩོལ། །དྲན་པས་ཚེ་ཡི་བར་གཅོད་ཀུན་སེལ་ཞིང་། །མཆོག་དང་ཐུན་མོང་དངོས་
གྲུབ་ ཀུན་ རྩོལ་ བའི། །ཚེ་ དང༌ ཡེ་ཤེས་ དཔག་ མེད་མགོན་པོ་ལ། །གསོལ་བ་
འདེབས་སོ་ཚེ་ཡི་དངོས་གྲུབ་སྩོལ། །བདག་དང་མཐའ་ཡས་སེམས་ཅན་མ་ལུས་
པའི། །དུས་དང་དུས་མིན་འཆི་བའི་འཇིགས་པ་ཀུན། ཁྱོད་ཞབས་དྲན་པ་ཙམ་
གྱིས་བསལ་མཛད་ནས། །ཚེ་ཡི་རིག་འཛིན་ཐོབ་པ་བྱིན་གྱི་རློབས། །ཚེ་དབང་
བརྒྱུད་པའི་གསོལ་འདེབས་འདིའི་རྒྱལ་བ་དབེན་ས་པ་ཡན་རྗེ་བཙུན་བློ་བཟང་
ཆོས་ཀྱི་རྒྱལ་མཚན་གྱི་གསུང་བཅོས་མེད་དང༌། དེ་ཕྱིན་རང་གི་ཐོབ་རྒྱུན་ལྟར་
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
༈ གསོལ་འདེབས་མདོར་མསྡུས་བྱ་ཚུལ་ནི། འཇིག་རྟེན་འདྲེན་པའི་གཙོ་
བོ་ ཚེ་ དཔག་མེད། །དུས་ མིན་ འཆི་ བ་ མ་ ལུས་ འཇོམས་ པའི་ དཔལ། །སྐྱབས་
གསུམ་ཀུན་འདུས་ཚེ་དཔག་མེད་མགོན་ལ། །ཕྱག་འཚལ་འཆི་མེད་ཚེ་ཡི་དངོས་
གྲུབ་སྩོལ། །གྲུབ་ པའི་ རྒྱལ་ མོ་ གསང་ སྔགས་ སྡོང་པོ་དང་། །རྡོ་ རྗེ་ གྲགས་ པ་
དབང་ཕྱུག་མི་ལ་རྗེ། །སྒམ་པོ་ཕག་གྲུ་འཇིག་རྟེན་མགོན་པོ་ལ། །ཕྱག་འཚལ་
འཆི་མེད་ཚེ་ཡི་དངོས་གྲུབ་སྩོལ། །སྤྱན་སྔ་ཡང་དགོན་རིན་ལྡན་ཟུར་ཕུག་པ། །
རྒྱལ་མཚན་ཤེས་རབ་ཚུལ་ཁྲིམས་དཔལ་བཟང་ཞབས། །རིན་ཆེན་བཤེས་གཉེན་
སངས་རྒྱས་རྒྱ་མཚོ་ལ། །ཕྱག་འཚལ་འཆི་མེད་ཚེ་ཡི་དངོས་གྲུབ་སྩོལ། །སྐྱབས་
མཆོག་དཔལ་མངའ་རྒྱལ་བ་དབེན་ས་པ། །སངས་རྒྱས་ཡེ་ཤེས་བློ་བཟང་ཆོས་ཀྱི་
རྒྱལ། །དེ་སྲས་ཐུ་བོ་དཀོན་མཆོག་རྒྱལ་མཚན་ལ། །ཕྱག་འཚལ་འཆི་མེད་ཚེ་ཡི་
དངོས་གྲུབ་སྩོལ། །སྣང་བ་མཐའ་ཡས་བློ་བཟང་ཡེ་ཤེས་ཞབས། །ཐམས་ཅད་
མཁྱེན་པ་བསྐལ་བཟང་རྒྱ་མཚོའི་སྡེ། །རྗེ་བཙུན་བློ་བཟང་དཔལ་ལྡན་ཡེ་ཤེས་
ལ། །ཕྱག་འཚལ་འཆི་མེད་ཚེ་ཡི་དངོས་གྲུབ་སྩོལ།། །། །
ཅེས་པ་འདི་ཡང་རང་གི་ཉེ་འཁོར་དུ་བཞུགས་པའི་དགེ་སློང་རི་ཁྲོད་པ་
རྣམས་ཀྱིས་ཚེ་ཁྲིད་བརྒྱུད་པའི་གསོལ་འདེབས་རྒྱུན་དུ་ཚོགས་འདོན་བྱས་ཆོག་པ་
ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། ། །
༈ ཚེ་དཔག་མེད་གྲུབ་རྒྱལ་ལུགས་ཀྱི་བརྒྱུད་འདེབས་ནི་གོང་མ་རྣམས་
ཡོངས་ གྲགས་ ལྟར་ དང་ ཁ་ སྐོང་ནི། ཚེ་ དཔག་ མེད་ མགོན་ འགྲོ་ བའི་ དོན་ གྱི་
ཕྱིར། །ངུར་སྨྲིག་གར་མཛད་བློ་བཟང་ཡེ་ཤེས་ཞབས། །མགོན་དེའི་ཐུགས་སྲས་
- 300 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
བློ་བཟང་རྣམ་རྒྱལ་ལ། །ཕྱག་འཚལ་འཆི་མེད་ཚེ་ཡི་དངོས་གྲུབ་སྩོལ།། །།
ཅེས་པ་འདི་ནི་དད་ལྡན་དགེ་སློང་བློ་བཟང་རྡོ་རྗེས་འདི་ལྟ་བུ་ཞིག་དགོས་
ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། ། །
༈ གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་བརྒྱུད་པའི་
གསོལ་འདེབས་བྱིན་རླབས་ཆར་འབེབས་ཞེས་བྱ་བ་བཞུགས་སོ། །ན་མོ་གུ་རུ་
རཏྣ་ཏྲ་ཡཱ་ཡ། དུས་གསུམ་རྒྱལ་བ་སྲས་དང་བཅས་རྣམས་ཀྱི། །ཐུགས་རྗེའི་ངོ་བོ་
སྐྱབས་གསུམ་ཀུན་འདུས་མཆོག །བཀའ་དྲིན་གསུམ་ལྡན་དྲིན་ཅན་བླ་མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རབ་འབྱམས་འཁོར་ལོའི་
བདག་པོ་རྡོ་རྗེ་འཆང་། །རྒྱལ་ཀུན་ཐུགས་རྗེའི་སྤྱི་གཟུགས་སྤྱན་རས་གཟིགས། །
དྲན་པས་ལྷན་སྐྱེས་སྩོལ་མཛད་རྣལ་འབྱོར་མར། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །ལམ་འདིས་གྲུབ་པ་མཆོག་བརྙེས་ཚེམ་བུ་བ། །མཁས་
གྲུབ་སྤྱི་བོ་ལྷས་པ་བྱང་ཆུབ་འོད། །དེ་ཡི་ཐུགས་སྲས་བྱང་ཆུབ་ཚུལ་ཁྲིམས་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གྲུབ་པ་མཆོག་བརྙེས་ལྷ་
བཙུན་དགོན་གསར་བ། །ཡོན་ཏན་མཛོད་འཛིན་གྲགས་པ་སེང་གེ་དང་། །རིགས་
གནས་ཀུན་མཁྱེན་གཞོན་ནུ་སེང་གེ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །མཁས་པའི་མཆོག་གྱུར་གཞོན་ནུ་ཚུལ་ཁྲིམས་དང་། །འཇམ་པའི་
དབྱངས་དངོས་རིན་ཆེན་རྒྱལ་མཚན་ཞབས། །ཐུབ་བསྟན་གསལ་མཛད་ཀུན་
དགའ་དཔལ་རྣམས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
ལྷ་བཙུན་ཆོས་རྗེ་རིན་ཆེན་རྒྱ་མཚོའི་ཞབས། །མཁས་ཤིང་གྲུབ་པ་བཟང་པོ་བཀྲ་
301-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཤིས་དང༌། །གསང་བའི་མཛོད་འཛིན་ཡེ་ཤེས་རྩེ་མོ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །ཟུང་འཇུག་བརྙེས་པ་སྐྱབས་མཆོག་དཔལ་བཟང་
དང༌། །སྐུ་གསུམ་མངོན་གྱུར་རྒྱལ་བ་དབེན་ས་པ། ། མགོན་དེའི་ཐུགས་སྲས་
སངས་རྒྱས་ཡེ་ཤེས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
རྒྱལ་བ་གཉིས་པའི་བསྟན་པའི་སྲོག་ཤིང་མཆོག །རྗེ་བཙུན་བློ་བཟང་ཆོས་ཀྱི་
རྒྱལ་ མཚན་ དང༌། །རྡོ་ རྗེ་ འཛིན་ པ་ དཀོན་མཆོག་ རྒྱལ་ མཚན་ ལ། །གསོལ་ བ་
འདེབས་སོ་བདག་རྒྱུད་བྱིན་གྱིས་རློབས། །སྙན་བརྒྱུད་མཛོད་འཛིན་མེར་རྒན་
རིན་པོ་ཆེ། །བསྟན་པའི་སྒྲོན་མེ་དགེ་འདུན་ཕུན་ཚོགས་དང་། །གྲུབ་པའི་དབང་
ཕྱུག་དོན་ཡོད་མཁས་གྲུབ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རབ་འབྱམས་རྒྱལ་བ་ཀུན་གྱི་བྱམས་ཐུགས་ནི། །དུས་འདིར་བཤེས་
གཉེན་ཚུལ་བཟུང་བྱམས་པའི་དཔལ། །བཀའ་དྲིན་མཚུངས་མེད་རྩ་བའི་བླ་མ་
ལ། །གསོལ་བ་ འདེབས་ སོ་ བདག་ རྒྱུད་ བྱིན་གྱིས་རློབས། །སྲིད་དང་ཞི་བའི་
ལེགས་ཚོགས་ཐམས་ཅད་ནི། །གང་གི་མཐུ་ལ་ངེས་པར་རག་ལས་པ། །བཤེས་
གཉེན་དམ་པ་གུས་པས་བསྟེན་བྱས་ཏེ། །དངོས་གྲུབ་རྩ་བ་ཚུགས་པར་བྱིན་གྱིས་
རློབས། །དལ་ འབྱོར་ རྙེད་ དཀའ་ ཚེ་ ལ་ ལོང་ མེད་ ཅིང་། །ཕྱི་ མར་ ངན་ འགྲོའི་
གཡང་ས་འཇིགས་རུང་ཚུལ། །བསམས་ནས་ཚེ་འདིའི་བསམ་སྦྱོར་ཀུན་དོར་ཏེ། །
རྩེ་གཅིག་དམ་ཆོས་སྒྲུབ་པར་བྱིན་གྱིས་རློབས། །ལས་འབྲས་ནམ་ཡང་བསླུ་བ་
མེད་ པ་དང༌། །འཁོར་ བར་ ཡིད་བརྟན་ རུང་ བ་ མེད་ པའི་ ཚུལ། །བསམས་ནས་
འཁོར་བའི་ཕུན་ཚོགས་མཐའ་དག་ལ། །ཞེན་ལོག་ངེས་འབྱུང་སྐྱེ་བར་བྱིན་གྱིས་
རློབས། །རྣམ་དག་ངེས་འབྱུང་བསམས་པས་རྒྱུད་བསྐུལ་ཏེ། །སྟོན་པ་མཆོག་དེས་
- 302 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
བརྩེ་བས་ བཅས་ པ་ ཡི། །སོ་ཐར་བཅས་མཚམས་ ཚུལ་བཞིན་བསྲུང་བ་ལ། །
ཉམས་ལེན་སྙིང་པོར་བྱེད་པར་བྱིན་གྱིས་རློབས། །འགྲོ་འདིས་ཐོག་མེད་དུས་
ནས་ཡང་དང་ཡང་། །དྲིན་ཅན་ཕ་མ་བྱས་པའི་ཚུལ་བསམས་ཏེ། ། དེ་དག་དོན་
དུ་བྱང་ཆུབ་སེམས་བསྐྱེད་ནས། །རྒྱལ་སྲས་སྤྱོད་ལ་སློབས་པར་བྱིན་གྱིས་རློབས།།
བྱམས་དང་སྙིང་རྗེ་བྱང་སེམས་སྟོབས་རྒྱས་ཚེ། །རྡོ་རྗེ་སློབ་དཔོན་འབད་པས་
མཉེས་བྱས་ཏེ། །དབང་བཞི་ནོད་ཅིང་དེ་དུས་ཁས་བླངས་པའི། །དམ་ཚིག་སྡོམ་
པ་དག་པར་བྱིན་གྱིས་རློབས། །ལམ་བཟང་སྒྲུབ་ལ་བར་དུ་གཅོད་པའི་བགེགས། །
སྔོན་བསགས་ལས་སྒྲིབ་སྡིག་ལྟུང་མ་ལུས་པ། །བཅོམ་ལྡན་རྡོ་རྗེ་སེམས་དཔའི་
རྣལ་འབྱོར་ གྱིས། །མྱུར་དུ་བྱང་ཞིང་དག་ པར་ བྱིན་གྱིས་རློབས། །བླ་མ་ལྷ་ལ་
མཆོད་ཅིང་གསོལ་བཏབ་པས། །བྱིན་རླབས་བདུད་རྩིས་བདག་རྒྱུད་བརླན་བྱས་
ཤིང་། །རིམ་གཉིས་ལམ་བཟང་བགྲོད་པའི་མཐུན་པའི་རྐྱེན། །རླབས་ཆེན་དགེ་
རྩ་སྨིན་པར་བྱིན་གྱིས་རློབས། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །
ཐ་མལ་སྣང་ཞེན་དྲི་མ་སྦྱོང་བྱེད་ཅིང་། །བསྲེ་འཕོ་མཚམས་སྦྱོར་ཟབ་མོའི་མན་
ངག་གིས། །སྐུ་གསུམ་མངོན་དུ་འགྱུར་བར་བྱིན་གྱིས་རློབས། །སྐྱེ་བ་ཀུན་ཏུ་ཡང་
དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་
གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག། །།
ཅེས་གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་བརྒྱུད་
པའི་གསོལ་འདེབས་བྱིན་རླབས་ཆར་འབེབས་ཞེས་བྱ་བ་འདི་ནི། ཆོས་ཚུལ་འདི་
ལ་མོས་པ་སད་པ་དགེ་སློང་ཆོས་འབྱོར་གྱིས་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱི་བཀྲ་ཤིས་བསམ་གཏན་གླིང་དུ་སྦྱར་བའོ། ། །
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
༈ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པདྨའི་གདན་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །འདྲེན་པ་མཉམ་མེད་སྟོན་པ་བཅོམ་ལྡན་འདས། །
གངས་རིའི་མགོན་པོ་རྗེ་བཙུན་སྤྱན་རས་གཟིགས། །རྒྱལ་ཡུམ་སྒྲོལ་མ་བཅོམ་
ལྡན་མི་གཡོ་མགོན། །བཀའ་གདམས་ལྷ་མཆོག་བཞི་ལ་གསོལ་བ་འདེབས། །
བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །མཆོག་སྡེ་དུལ་བའི་སྡེ་དང་
གྲགས་པའི་སྡེ། །སེང་བཟང་ཀུ་ས་ལི་གཉིས་གསེར་གླིང་པ། །རྒྱ་ཆེན་སྤྱོད་པའི་
བརྒྱུད་ལ་གསོལ་བ་འདེབས། །འཇམ་དབྱངས་ཡོད་མེད་ཕྱོགས་འཇིག་ཀླུ་སྒྲུབ་
དང༌། །ཟླ་ བ་ གྲགས་ པ་ རིགས་ པའི་ ཁུ་ བྱུག་ ཆེ། །སངས་ རྒྱས་ དགོངས་ སྐྱོང་
འཕགས་པ་ཡབ་སྲས་ཏེ། །ཟབ་མོ་ལྟ་བའི་བརྒྱུད་ལ་གསོལ་བ་འདེབས། །ཐུགས་
རྗེ་ཆེན་པོ་བདེ་གཤེགས་རྡོ་རྗེ་འཆང་། །མཆོག་གཟིགས་ཏེ་ལོ་པ་དང་ནཱ་རོ་པ། །
དཔལ་མཆོག་ཌོ་བྷི་པ་དང་ཨ་ཏི་ཤ །ཉམས་ལེན་བྱིན་རླབས་བརྒྱུད་ལ་གསོལ་བ་
འདེབས། །ལམ་བཟང་གསལ་མཛད་མགོན་པོ་ཨ་ཏི་ཤ །བཀའ་གདམས་བསྟན་
པའི་མེས་པོ་རྒྱལ་བ་འབྲོམ། །བཤེས་གཉེན་རྫོག་དང་དེ་སྲས་རྣལ་འབྱོར་པ། །ཇོ་
བོ་ཡབ་སྲས་རྣམས་ལ་གསོལ་བ་འདེབས། །བསྟན་པ་རིན་ཆེན་གསལ་མཛད་པོ་
ཏོ་བ། །གྲུབ་ པའི་ དབང་ ཕྱུག་ སྤྱན་སྔ་ཚུལ་ ཁྲིམས་འབར། །སྙིང་གི་ཐིག་ལེའི་
མཛོད་འཛིན་ཕུ་ཆུང་བ། །རྒྱལ་སྲས་སྐུ་མཆེད་གསུམ་ལ་གསོལ་བ་འདེབས། །
བྱིན་རླབས་བཀའ་བབ་གཞོན་ནུ་རྒྱལ་མཛད་རྗེ། །སྦས་པའི་རྣལ་འབྱོར་རིན་ཆེན་
རྒྱལ་ མཚན་ ཞབས། །དར་ མ་ རྒྱལ་ མཚན་ བྱང་ ཆུབ་ བཟང་ པོའི་ དཔལ། །སྙན་
བརྒྱུད་བླ་མ་བཞི་ལ་གསོལ་བ་འདེབས། །ལྷ་ཆོས་སྤེལ་མཛད་ནམ་མཁའ་རིན་
- 304 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
ཆེན་ཞབས། །གླེགས་བམ་ཐུགས་འཆང་གཞོན་ནུ་བློ་གྲོས་དང་། །ནོར་བུའི་ཕྲེང་
བ་སྤེལ་མཁས་སྣར་ཐང་པ། །གླེགས་བམ་གསལ་མཛད་གསུམ་ལ་གསོལ་བ་
འདེབས། །ལྷ་ ཆོས་ བདུན་ ལྡན་ བཀའ་ གདམས་ ནོར་ བུའི་ ཕྲེང་། །སྟོན་ མཛད་
བཀའ་གདམས་བླ་མ་ཐམས་ཅད་དང་། ཁྱད་པར་ཐམས་ཅད་མཁྱེན་པ་དགེ་
འདུན་གྲུབ། །ཡབ་སྲས་བརྒྱུད་པར་བཅས་ལ་གསོལ་བ་འདེབས། །འབྲོམ་ལས་
ཆོས་འདི་དངོས་གསན་འབྲོམ་སྟོན་དངོས། །ཐམས་ཅད་མཁྱེན་པ་བློ་བཟང་རྒྱ་
མཚོའི་སྡེ། །མན་ངག་མཛོད་འཛིན་དགེ་ལེགས་རྒྱ་མཚོའི་དཔལ། །ལམ་བཟང་
གསལ་མཛད་གཉིས་ལ་གསོལ་བ་འདེབས། །རབ་འབྱམས་རྒྱལ་བ་རྒྱ་མཚོའི་
ཐུགས་རྗེའི་གཟུགས། །ངག་གི་དབང་ཕྱུག་བྱམས་མགོན་བླ་མ་རྗེ། །བཀའ་དྲིན་
མཚུངས་ མེད་ རྩ་ བའི་ བླ་ མ་ ལ། །སྙིང་ གི་ ཁོང་ ནས་ གུས་ པས་ གསོལ་ བ་
འདེབས། །སྐྱེ་བ་ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་
གོ་འཕང་མྱུར་ཐོབ་ཤོག །བརྒྱུད་པ་གསུམ་ལྡན་བླ་མ་ཐམས་ཅད་དང་། །ཡི་དམ་
ཐུགས་ རྗེ་ ཆེན་ པོའི་ ལྷ་ ཚོགས་ དང༌། །ཇོ་ བོ་ ཡབ་ སྲས་ ཐུགས་ རྗེ་ ཅན་ རྣམས་
ཀྱིས། །བདག་གི་སྨོན་ པའི་ གནས་ འདི་ འགྲུབ་ པར་མཛོད། །དུས་ གསུམ་ དང་
འབྲེལ་དགེ་ཚོགས་ཅི་ཡོད་དང༌། ཁྱད་པར་བཅུ་དྲུག་ཐིག་ལེའི་ལྷ་ཚོགས་ལ། །
དད་ཅིང་མོས་པས་མཆོད་བསྟོད་སྒོམ་བཟླས་ལ། །འབད་པའི་དགེ་བ་ཇི་སྙེད་
བསགས་ པ་ དེས། །བདག་ དང་ མཁའ་མཉམ་འགྲོ་བ་མ་ལུས་པ། །བརྒྱུད་ པ་
གསུམ་ལྡན་བླ་མ་དམ་པ་ཡིས། །ཚེ་རབས་ཀུན་ཏུ་འབྲལ་མེད་རྗེས་བཟུང་སྟེ། །
བཀའ་ གདམས་རྣམ་ཐར་ གཙང་ མ་མཐར་ ཕྱིན་ཤོག །རྒྱལ་བའི་ བཀའ་ དང་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དགོངས་འགྲེལ་མ་ལུས་པ། །སྐྱེས་བུ་གསུམ་གྱི་ལམ་གྱི་རིམ་པ་རུ། །ལེགས་པར་
བསྡུས་ནས་རྩེ་གཅིག་ཉམས་བླངས་པས། །ཐེག་པ་མཆོག་གི་ལམ་བཟང་བགྲོད་
པར་ཤོག །ཐུན་མོང་ལམ་སྦྱངས་རྒྱུད་སྡེ་རྒྱ་མཚོ་ཆེར། །ཞུགས་ནས་དམ་ཚིག་
སྡོམ་པ་དག་བྱེད་ཅིང་། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །ཟུང་
འཇུག་སྙིང་གི་ཐིག་ལེ་མངོན་འགྱུར་ཤོག །ལྷ་བཞིས་ལུས་དང་སྡེ་སྣོད་གསུམ་གྱི་
ངག །བསླབ་པ་གསུམ་གྱིས་སེམས་བརྒྱན་ རྗེས་དྲན་ལྔའི། །ཉམས་ལེན་མཐར་
ཕྱིན་འགྲོ་ཀུན་སྒྲོལ་བ་ལ། །རྒྱལ་བ་རྒྱ་མཚོ་ཉིད་དང་མཚུངས་པར་ཤོག །གསང་
ཆེན་སྙིང་གི་ཐིག་ལེའི་གདམས་པ་མཆོག །དབེན་པའི་གནས་སུ་ཉམས་སུ་ལེན་
པ་ལ། །ཇོ་བོའི་བཀའ་སྲུང་དགུ་བཅུ་རྩ་གཉིས་ཀྱིས། །གཡེལ་བ་མེད་པར་རྟག་
ཏུ་གྲོགས་བྱེད་ཤོག། །། །
ཅེས་ཇོ་བོ་ཡབ་སྲས་ཀྱི་ཐུན་མོང་མིན་པའི་གསང་ཆོས་བཀའ་གདམས་
ཐིག་ལེ་བཅུ་དྲུག་གི་བླ་བརྒྱུད་གསོལ་འདེབས་སྨོན་ཚིག་དང་བཅས་པ་འདི་ལྟ་བུ་
ཞིག་དགོས་ཞེས་ཆོས་ཚུལ་འདི་ལ་སྙིང་ནས་མོས་པ་རྗེ་དྲུང་ཡེ་ཤེས་ཕུན་ཚོགས་
ཀྱིས་ནན་གྱིས་བསྐུལ་བ་ལ་བརྟེན་ནས། ཆོས་དིའི་གདམས་ངག་ལེགས་པར་
ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་ཇོ་བོ་རྗེས་ཞབས་ཀྱིས་བཅགས་ཤིང་
བྱིན་གྱིས་བརླབས་པའི་དབེན་གནས་མ་ཎི་ལ་ཁ། མིང་གཞན་བཀྲ་ཤིས་བསམ་
གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་ཇོ་བོ་ཡབ་སྲས་ཀྱིས་ རྗེས་སུ་
འཛིན་པར་གྱུར་ཅིག །
༈ སྙིང་པོ་དོན་གསུམ་གྱི་བླ་བརྒྱུད་གསོལ་འདེབས་ནི། དཔལ་ལྡན་རྩ་
བའི་བླ་མ་རིན་པོ་ཆེ། །བདག་གི་སྤྱི་བོར་པད་ཟླའི་སྟེང་བཞུགས་ལ། །བཀའ་དྲིན་
- 306 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
ཆེན་ པོའི་ སྒོ་ནས་ རྗེས་ བཟུང་ སྟེ། །སྐུ་ གསུང་ ཐུགས་ ཀྱི་ དངོས་ གྲུབ་ སྩལ་ དུ་
གསོལ། །རྒྱལ་ཀུན་ཐུགས་རྗེའི་ངོ་བོ་པད་དཀར་འཛིན། །གང་དེའི་རྗེས་བཟུང་
མི་ཏྲ་ཛོ་ཀིའི་ཞབས། །སྐད་གཉིས་སྨྲ་བའི་དབང་པོ་བྱམས་པའི་དཔལ། །གསོལ་
བ་འདེབས་དངོས་གྲུབ་རྣམ་གཉིས་སྩོལ། །གདམས་པའི་གཏེར་མཛོད་བསོད་
ནམས་ དབང་ ཕྱུག་ དང་། །མཁྱེན་ བརྩེའི་ བདག་ ཉིད་ བསོད་ ནམས་ སེང་ གེའི་
ཞབས། །མཁས་གྲུབ་དམ་པ་རིན་ཆེན་སེང་གེ་ལ། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །གནས་ལྔ་རིག་པའི་པཎ་ཆེན་བུ་སྟོན་རྗེ། །རྒྱ་ཆེན་ཆོས་
ཀྱི་སྤྱན་ལྡན་ཁྱུང་ལྷས་པ། རྒྱལ་བ་ཀུན་དངོས་བློ་བཟང་གྲགས་པའི་དཔལ། །
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ལུང་དང་རིགས་པའི་དབང་
ཕྱུག་ དགེ་ ལེགས་ དཔལ། །སྙན་བརྒྱུད་ གདམས་ པའི་ བཀའ་ བབ་ པ་ སོ་བ། །
འཇམ་དབྱངས་གཞོན་ནུ་ལེགས་པ་ཆོས་འབྱོར་ལ། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །ཐམས་ཅན་མཁྱེན་པ་དགེ་འདུན་རྒྱ་མཚོའི་ཞབས། །རྒྱ་
ཆེ་གཞུང་ལུགས་འཆད་མཁས་བསོད་ནམས་གྲགས། །ཕྱག་ན་པདྨོ་བསོད་ནམས་
རྒྱ་ མཚོ་ ལ། །གསོལ་བ་ འདེབས་ སོ་ དངོས་ གྲུབ་རྣམ་ གཉིས་ སྩོལ། །ལྷ་བཙུན་
མཁས་གྲུབ་དམ་པ་བསོད་ནམས་དཔལ། །མདོ་སྔགས་ཆོས་ཀྱི་སྤྱན་ལྡན་བྲག་
དགོན་པ། །འཇམ་ དབྱངས་ འཁོན་ སྟོན་ མཁས་ གྲུབ་ ཨ་ ནནྟར། །གསོལ་ བ་
འདེབས་སོ་དངོས་གྲུབ་རྣམ་གཉིས་སྩོལ། །ངག་དབང་བློ་བཟང་སྐལ་བཟང་རྒྱ་
མཚོའི་སྡེ། །བློ་བཟང་དར་རྒྱས་འཇམ་དབྱངས་གྲགས་པའི་དཔལ། །གྲུབ་པའི་
དབང་ ཕྱུག་ དགེ་ལེགས་རྒྱ་མཚོ་ལ། །གསོལ་བ་འདེབས་སོ་དངོས་གྲུབ་རྣམ་
གཉིས་སྩོལ། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་པ། །འཇམ་མགོན་བསྟན་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པའི་སྲོག་ཤིང་བྱམས་མགོན་རྗེ། །བཀའ་དྲིན་མཉམ་མེད་རྩ་བའི་བླ་མ་ལ། །
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ངེས་འབྱུང་བྱང་སེམས་ཡང་
དག་ལྟ་བ་དང༌། །རྣམ་དག་དབང་ཐོབ་དམ་ཚིག་སྡོམ་ལ་གནས། །ཟབ་གསལ་བླ་
མ་ལྷ་ཡི་རྣལ་འབྱོར་ གྱིས། །སྒྲིབ་གཉིས་དག་ཅིང་ཚོགས་གཉིས་མྱུར་རྫོགས་
ཤོག །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །ཐ་མལ་སྣང་ཞེན་དྲི་མ་
ཀུན་བྱང་ཞིང་། །བསྲེ་འཕོ་མཚམས་སྦྱོར་ཟབ་མོའི་མན་ངག་གིས། །ཟུང་འཇུག་
གོ་འཕང་མྱུར་དུ་ཐོབ་པར་ཤོག །མདོར་ན་ཚེ་རབས་ཀུན་ཏུ་བླ་མ་དང་། །ཡི་དམ་
ཕྱག་ན་པདྨོས་རྗེས་བཟུང་སྟེ། །འདི་ཕྱི་བར་དོའི་ཉམས་ལེན་མཐར་ཕྱིན་ནས། །
བསྟན་དང་འགྲོ་བའི་ཉེར་འཚོར་བདག་གྱུར་ཅིག། །།
ཅེས་སྙིང་པོ་དོན་གསུམ་གྱི་བླ་བརྒྱུད་གསོལ་འདེབས་འདིའི་སྟོད་རྣམས་
བྱིན་རླབས་ཆེ་ཁྱད་རྗེ་བཙུན་རྩ་བའི་བླ་མ་ངག་དབང་བྱམས་པའི་གསུང་བཞིན་
ལ། གཤམ་དུ་སྨོན་ཚིག་གསར་བསྒྲིགས་དང་བཅས་ པ་འདི་ནི། ཤིང་སྤྲེལ་ལོ་
སྙིང་པོ་དོན་གསུམ་ གྱི་ཁྲིད་རྒྱས་པར་བྱས་སྐབས་དོན་གཉེར་ཅན་མང་པོས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་ཡུན་རིང་དུ་
གནས་པར་གྱུར་ཅིག །
༈ དགའ་ལྡན་ཕྱག་རྒྱ་ཆེན་པོའི་བླ་མ་བརྒྱུད་པའི་གསོལ་འདེབས་ནི། ན་
མོ་མཧཱ་མུ་དྲ་ཡ། ལྷུན་གྲུབ་སྐུ་གསུམ་གྱི་གཞལ་ཡས་སུ། །དཔལ་དང་པོའི་སངས་
རྒྱས་རིགས་ཀུན་གཙོ། ཁྱབ་བདག་རྡོ་རྗེ་འཆང་ཆེན་ལ་གསོལ་བ་འདེབས། །རྒྱུད་
བདག་ འཛིན་ འཁྲི་ བ་ ཆོད་ པ་ དང་། །བྱམས་ སྙིང་ རྗེ་ བྱང་ སེམས་ འབྱོངས་ པ་
- 308 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
དང༌། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་
རློབས། །ཞིང་རབ་འབྱམས་ཕྱོགས་བཅུའི་འཇིག་རྟེན་ན། །དུས་གསུམ་གྱི་རྒྱལ་
བ་བསྐྱེད་ པའི་ ཡབ། །མཁྱེན་ རབ་ འཕགས་ པ་ འཇམ་ དཔལ་ ལ་ གསོལ་ བ་
འདེབས། །རྒྱུད་བདག་འཛིན་འཁྲི་བ་ཆོད་པ་དང་། །བྱམས་སྙིང་རྗེ་བྱང་སེམས་
འབྱོངས་པ་དང་། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་
བྱིན་ གྱིས་རློབས། །ཡུལ་བྱང་ཕྱོགས་ཁ་བ་ཅན་ལྗོངས་འདིར། །ཐུབ་བསྟན་ལ་
ཐུབ་ དབང་ གཉིས་ པའི་ རྗེ། །རྗེ་ བཙུན་ བློ་ བཟང་ གྲགས་ པ་ ལ་ གསོལ་ བ་
འདེབས། །རྒྱུད་བདག་འཛིན་འཁྲི་བ་ཆོད་པ་དང༌། །བྱམས་སྙིང་རྗེ་བྱང་སེམས་
འབྱོངས་པ་དང༌། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་
བྱིན་ གྱིས་རློབས། །འཇམ་ དབྱངས་ ཀྱི་ སྲས་ པོ་ཙོང་ ཁ་ པའི། །སྒྲུབ་ བརྒྱུད་ ཀྱི་
བསྟན་ པ་ འཛིན་ པའི་ གཙོ། །རྟོགས་ ལྡན་ འཇམ་ དཔལ་ རྒྱ་མཚོ་ ལ་ གསོལ་བ་
འདེབས། །རྒྱུད་བདག་འཛིན་འཁྲི་བ་ཆོད་པ་དང༌། །བྱམས་སྙིང་རྗེ་བྱང་སེམས་
འབྱོངས་པ་དང་། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་
བྱིན་གྱིས་རློབས། །སྙན་བརྒྱུད་ཀྱི་གདམས་པའི་མཛོད་ ཕྱེ་ནས། །སྐལ་ལྡན་ གྱི་
གདུལ་བྱ་སྨིན་མཛད་པའི། །བ་སོ་ཆོས་ཀྱི་རྒྱལ་མཚན་ལ་གསོལ་བ་འདེབས། །
རྒྱུད་བདག་འཛིན་འཁྲི་བ་ཆོད་པ་དང༌། །བྱམས་སྙིང་རྗེ་བྱང་སེམས་འབྱོངས་པ་
དང་། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་
རློབས། །རིམ་གཉིས་ཀྱི་རྣལ་འབྱོར་མཐར་ཕྱིན་ནས། །འཆི་མེད་ཀྱི་རིག་མཛིན་
སྐུ་བརྙེས་པའི། །གྲུབ་ མཆོག་ དྷརྨ་ བཛྲ་ ལ་ གསོལ་ བ་ འདེབས། །རྒྱུད་ བདག་
འཛིན་འཁྲི་བ་ཆོད་པ་དང་། །བྱམས་སྙིང་རྗེ་བྱང་སེམས་འབྱོངས་པ་དང་། །ལམ་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །ཆོས་
བརྒྱད་ ཀྱི་ འཆིང་ བས་ མ་ གོས་ པར། །ངེས་ དོན་ གྱི་ བསྟན་ པའི་ རྒྱལ་ མཚན་
འཛིན། །བློ་བཟང་དོན་ཡོད་གྲུབ་པ་ལ་གསོལ་བ་འདེབས། །རྒྱུད་བདག་འཛིན་
འཁྲི་བ་ཆོད་པ་དང་། །བྱམས་སྙིང་རྗེ་བྱང་སེམས་འབྱོངས་པ་དང་། །ལམ་ཟུང་
འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །སྐུ་གསུམ་
གྱི་ཕོ་བྲང་ཉམས་དགའ་བར། །ངུར་སྨྲིག་གི་གར་གྱིས་འགྲོ་ཀུན་འདྲེན། །མཁས་
གྲུབ་སངས་རྒྱས་ཡེ་ཤེས་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་
པ་དང༌། །བྱམས་སྙིང་རྗེ་བྱང་སེམས་འབྱོངས་པ་དང་། །ལམ་ཟུང་འཇུག་ཕྱག་རྒྱ་
ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་བློ་བཟང་རྒྱལ་བའི་
བསྟན་པ་ལ། །མགོན་དེ་དང་དབྱེར་མེད་ཐམས་ཅད་མཁྱེན། །རྗེ་བཙུན་བློ་བཟང་
ཆོས་ རྒྱན་ ལ་ གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང༌། །
བྱམས་སྙིང་རྗེ་བྱང་སེམས་འབྱོངས་པ་དང་། །ལམ་ཟུང་འཇུག་ཕྱག་རྒྱ་ཆེན་པོ་
ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །བཀའ་མདོ་རྒྱུད་བསྟན་བཅོས་
མ་ ལས་ པ། །དོན་ གཅིག་ བསྡུས་ ཉམས་ ལེན་མཐར་ ཕྱིན་པ། །གྲུབ་ཆེན་ དགེ་
འདུན་ རྒྱལ་མཚན་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་
དང༌། །བྱམས་ སྙིང་ རྗེ་ བྱང་སེམས་འབྱོངས་ པ་དང༌། །ལམ་ཟུང་འཇུག་ ཕྱག་རྒྱ་
ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་བློ་བཟང་རྒྱལ་བསྟན་
སྙིང་པོའི་བཅུད། །བརྩོན་འགྲུས་ཆེན་པོས་མྱངས་པས་མཆོག་བརྙེས་པ། །གྲུབ་
པའི་རྒྱལ་མཚན་འཛིན་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་
དང་། །བྱམས་ སྙིང་ རྗེ་ བྱང་སེམས་འབྱོངས་པ་དང་། །ལམ་ཟུང་འཇུག་ཕྱག་རྒྱ་
- 310 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །ཟབ་རྒྱས་ཀྱི་དམ་ཆོས་
བདུད་ རྩིའི་བཅུད། །སྐལ་ ལྡན་ གྱི་ གདུལ་ བྱར་འདོམས་མཁས་པ། །རྒྱུད་ཆེན་
དཀོན་མཆོག་རྒྱལ་མཚན་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་
པ་དང༌། །བྱམས་སྙིང་རྗེ་བྱང་སེམས་འབྱོངས་པ་དང་། །ལམ་ཟུང་འཇུག་ཕྱག་རྒྱ་
ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་ བློ་བཟང་ཆོས་ ཀྱི་
རྒྱལ་མཚན་ཉིད། །སླར་བསྟན་འགྲོའི་དཔལ་དུ་ལེགས་བྱོན་པ། །རྗེ་བཙུན་བློ་
བཟང་ཡེ་ཤེས་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང་། །
བྱམས་སྙིང་རྗེ་བྱང་སེམས་འབྱོངས་པ་དང༌། །ལམ་ཟུང་འཇུག་ཕྱག་རྒྱ་ཆེན་པོ་
ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་སངས་རྒྱས་དངོས་ཀྱི་བྱིན་
བརླབས་ཤིང་། །ལམ་ སྙན་ བརྒྱུད་ ཟབ་ མོར་ མངའ་ བརྙེས་ པ། །རྗེ་ བཙུན་ བློ་
བཟང་འཕྲིན་ལས་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་
དང༌། །བྱམས་ སྙིང་ རྗེ་ བྱང་སེམས་འབྱོངས་པ་དང་། །ལམ་ཟུང་འཇུག་ཕྱག་རྒྱ་
ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་བློ་བཟང་རྒྱལ་བའི་
སྙན་བ རྒྱུད་ ཀྱི། །དོན་ སྙིང་ པོའི་ ཉམས་ ལེན་མཐར་ ཕྱིན་ པ། །གྲུབ་མཆོག་ བློ་
བཟང་རྣམ་ རྒྱལ་ ལ་ གསོལ་བ་འདེབས། །རྒྱུད་བདག་ འཛིན་ འཁྲི་བ་ཆོད་ པ་
དང༌། །བྱམས་སྙིང་རྗེ་བྱང་སེམས་འབྱོངས་པ་དང༌། །ལམ་ཟུང་འཇུག་ཕྱག་རྒྱ་
ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་གྲུབ་ཐོབ་གོང་མའི་
གདན་ས་རུ། །དད་ལྡན་གྱི་གདུལ་བྱའི་དཔལ་དུ་ཤར། །དྲིན་ཅན་རྩ་བའི་བླ་མ་
ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང་། །བྱམས་སྙིང་རྗེ་
བྱང་སེམས་འབྱོངས་པ་དང་། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དུ་ཐོབ་པར་བྱིན་གྱིས་རློབས། །རྗེ་བླ་མ་སངས་རྒྱས་སུ་མཐོང་བ་དང་། །གནས་
འཁོར་བ་ལ་ཞེན་པ་ལོག་པ་དང་། །མ་འགྲོ་ཀུན་སྒྲོལ་བའི་ཁུར་ཁྱེར་ནས། །ལམ་
ཐུན་མོང་དང་ཐུན་མོང་མ་ཡིན་པའི། །དཔལ་ཟུང་འཇུག་ཕྱག་རྒྱ་ཆེན་པོ་དེ། །
དུས་མྱུར་དུ་ཐོབ་པར་བྱིན་གྱིས་རློབས། །ཕ་ཁྱོད་ཀྱི་སྐུ་དང་བདག་གི་ལུས། །ཕ་
ཁྱོད་ཀྱི་གསུང་དང་བདག་གི་ངག །ཕ་ཁྱོད་ཀྱི་ཐུགས་དང་བདག་གི་ཡིད། །དོན་
དབྱེར་མེད་གཅིག་ཏུ་བྱིན་གྱིས་རློབས།། །། །
ཞེས་དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་བརྒྱུད་འདེབས་འདིའི་མཁས་
གྲུབ་སངས་རྒྱས་ཡེ་ཤེས་ཀྱི་གསོལ་འདེབས་ཡན་རྗེ་བཙུན་བློ་བཟང་ཆོས་ཀྱི་རྒྱལ་
མཚན་གྱི་གསུང་ཇི་བཞིན་དང་། དེ་ཕྱིན་རྗེ་བཙུན་བླ་མ་གྲུབ་པའི་དབང་ཕྱུག་བློ་
བཟང་རྣམ་རྒྱལ་གྱི་མཛད་རྒྱུན་ལྟར་དགེ་སློང་ཡེ་ཤེས་རྒྱལ་མཚན་གྱིས་ཆོས་གྲྭ་
ཆེན་པོ་སེ་ར་ཐེག་ཆེན་གླིང་གི་བྱེས་མཁས་མང་གྲྭ་ཚང་གི་བླ་བྲང་དུ་སྦྱར་བའོ། །
༈ དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་བརྒྱུད་པའི་གསོལ་འདེབས་
མདོར་བསྡུས་བྱ་ཚུལ་ནི། རྒྱལ་བ་ཀུན་འདུས་ ཁྱབ་བདག་རྡོ་རྗེ་འཆང་། །རྒྱལ་
ཀུན་ཡབ་གཅིག་རྗེ་བཙུན་འཇམ་པའི་དབྱངས། །རྒྱལ་ཀུན་ངོ་བོ་རྗེ་བཙུན་ཙོང་ཁ་
པ། །རྒྱལ་བའི་དབང་པོ་གསུམ་ལ་གསོལ་བ་འདེབས། །འཇམ་དབྱངས་སྲས་པོ་
འཇམ་དཔལ་རྒྱ་མཚོའི་ཞབས། །སྙན་བརྒྱུད་མཛོད་འཛིན་བ་སོ་ཆོས་ཀྱི་རྗེ། །
ཟུང་འཇུག་སྐུ་བརྙེས་ཆོས་ཀྱི་རྡོ་རྗེ་སྟེ། །གྲུབ་མཆོག་དབང་པོ་གསུམ་ལ་གསོལ་
བ་འདེབས། །སྐུ་གསུམ་མངོན་གྱུར་རྒྱལ་བ་དབེན་ས་པ། །མཁས་གྲུབ་དམ་པ་
སངས་རྒྱས་ཡེ་ཤེས་ཞབས། །རྒྱལ་བ་གཉིས་པ་བློ་བཟང་ཆོས་ཀྱི་རྒྱལ། །ཟླ་མེད་
བླ་མ་ གསུམ་ལ་གསོལ་བ་འདེབས། །དགའ་ལྡན་སྙན་བརྒྱུད་ཕྱག་རྒྱ་ ཆེན་པོ་
- 312 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
ཡི། །གདམས་ པ་ སྤེལ་མཛད་དཀོན་མཆོག་རྒྱལ་མཚན་དང་། །ལྷ་མིའི་འདྲེན་
མཆོག་བློ་བཟང་ཡེ་ཤེས་ལ། །སྒོ་གསུམ་གུས་པའི་སྒོ་ནས་གསོལ་བ་འདེབས། །
བློ་བཟང་རྡོ་རྗེ་འཆང་གི་འཕྲིན་ལས་མཆོག །སྤེལ་ལ་ཟླ་བྲལ་བྱ་བཏང་གྲུབ་
མཆོག་རྗེ། །ཟླ་མེད་བླ་མ་བློ་བཟང་རྣམ་རྒྱལ་ལ། །སྙིང་གི་ཁོང་ནས་གུས་པས་
གསོལ་བ་འདེབས། །འཁོར་བའི་གནས་ལ་ཞེན་པ་ལོག་པ་དང་། །བྱམས་དང་
སྙིང་རྗེ་བྱང་ཆུབ་སེམས་འབྱོངས་ཤིང་། །མཐའ་བྲལ་ཟུང་འཇུག་ལམ་བཟང་ཕྱག་
རྒྱ་ཆེ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ཞེས་པ་འདི་ནི་དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
༈ དཔལ་དབེན་ས་སྙན་བརྒྱུད་ཀྱི་མན་ངག་ཐུན་མོང་མིན་པ་མདོ་སྔགས་
གཉིས་ཀའི་ལམ་གྱི་ལུས་ཡོངས་སུ་རྫོགས་པའི་ཟབ་ལམ་བླ་མ་ལྷའི་རྣལ་འབྱོར་
གྱི་བརྒྱུད་འདེབས་ནི། རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །རྒྱལ་
བ་ཀུན་དངོས་རྗེ་བཙུན་ཙོང་ཁ་པ། །རྒྱལ་བའི་སྲས་པོ་འཇམ་དཔལ་རྒྱ་མཚོའི་
ཞབས། །རྒྱལ་བ་ཡབ་སྲས་གསུམ་ལ་གསོལ་བ་འདེབས། །འཇམ་མགོན་ཐུགས་
སྲས་གཙོ་བོ་དགེ་ལེགས་དཔལ། །འཇམ་མགོན་སྙན་བརྒྱུད་མཛོད་འཛིན་བ་སོ་
རྗེ། །འཇམ་མགོན་གྲུབ་པ་དྷརྨཱ་བཛྲ་ཞབས། །འཇམ་མགོན་རྒྱུད་འཛིན་གསུམ་
ལ་གསོལ་བ་འདེབས། །སྐུ་གསུམ་མངོན་གྱུར་རྒྱལ་བ་དབེན་ས་པ། །དེ་སྲས་
མཁས་གྲུབ་སངས་རྒྱས་ཡེ་ཤེས་དང་། །རྗེ་བཙུན་བློ་བཟང་ཆོས་ཀྱི་རྒྱལ་མཚན་
ཞབས། །ཟླ་མེད་བླ་མ་གསུམ་ལ་གསོལ་བ་འདེབས། །རྡོ་རྗེ་འཛིན་པ་དཀོན་
མཆོག་རྒྱལ་མཚན་དཔལ། །རྗེ་བཙུན་བླ་མ་བློ་བཟང་ཡེ་ཤེས་ཞབས། །དེ་ཡི་
ཐུགས་སྲས་བློ་བཟང་རིག་གྲོལ་ཏེ། །བསྟན་པའི་སྒྲོན་མེ་གསུམ་ལ་གསོལ་བ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འདེབས། །བློ་བཟང་རྣམ་འདྲེན་རྒྱལ་བ་མ་ལུས་པའི། །ཐུགས་རྗེ་གཅིག་བསྡུས་
བཤེས་གཉེན་སྐུར་བསྟན་པ། །རྗེ་བཙུན་བླ་མ་གྲུབ་པའི་དབང་ཕྱུག་ཆེ། །བཀའ་
དྲིན་མཚུངས་མེད་ཞབས་ལ་གསོལ་བ་འདེབས། །སྐྱེ་བ་ཀུན་ཏུ་ཡང་དག་བླ་མ་
དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་པ་འདི་ནི་
རྗེ་བཙུན་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་གསན་རྒྱུན་
ལྟར། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ།། །། །
༈ ཐུགས་རྗེ་ཆེན་པོ་རྒྱལ་བ་རྒྱ་མཚོའི་དབང་བརྒྱུད་གསོལ་འདེབས་ནི།
དཔལ་ལྡན་རིགས་བརྒྱའི་བདག་པོ་རྡོ་རྗེ་འཆང་། ཁ་སྦྱོར་བདེ་ཆེན་སྐུར་བསྟན་
པད་དཀར་འཛིན། །བྱང་ཆུབ་སེམས་དཔའ་བློ་གྲོས་རིན་ཆེན་ཞབས། །གསོལ་བ་
འདེབས་སོ་དངོས་སྒྲུབ་མ་ལུས་སྩོལ། །རྣལ་འབྱོར་མ་ཡིས་རྗེས་བཟུང་ཏེ་ལོ་པ། །
རོལ་པའི་རྡོ་རྗེ་རྒྱལ་བ་རྒྱ་མཚོ་ཡིས། །བྱིན་རླབས་ལུགས་འདིའི་སྲོལ་འབྱེད་མི་
ཏྲའི་ཞབས། །གསོལ་བ་འདེབས་སོ་དངོས་གྲུབ་མ་ལུས་སྩོལ། །སྐད་གཉིས་སྨྲ་
བའི་དབང་པོ་བྱམས་པའི་དཔལ། །བསླབ་གསུམ་རྣམ་དག་བསོད་ནམས་དབང་
ཕྱུག་དང༌། །མཁན་ཆེན་སེང་གེའི་མཚན་ཅན་དགེ་ འདུན་ གཙོར། །གསོལ་ བ་
འདེབས་སོ་དངོས་གྲུབ་མ་ལུས་སྩོལ། །མཁས་པའི་ཡང་རྩེ་ རིན་ཆེན་སེང་གེ་
དང༌། །སྙིགས་དུས་ཐུབ་ བསྟན་ གསལ་མཛད་ རིན་ ཆེན་གྲུབ། །གསང་ སྔགས་
འཆང་བ་ཁྱུང་པོ་ལྷས་པའི་ཞབས། །གསོལ་བ་འདེབས་སོ་དངོས་གྲུབ་མ་ལུས་
སྩོལ། །འཇམ་དཔལ་ངུར་སྨིག་གར་གྱིས་རྣམ་རོལ་བ། ཁམས་གསུམ་འགྲོ་བའི་
-314 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
འདྲེན་མཆོག་ཙོང་ཁ་པ། །དེ་སྲས་ཐུ་བོ་མཁས་དང་གྲུབ་པའི་རྗེར། །གསོལ་བ་
འདེབས་སོ་དངོས་གྲུབ་མ་ལུས་སྩོལ། །གདམས་པའི་མཆོག་མངའ་ཆོས་ཀྱི་རྒྱལ་
མཚན་དང་། །འཆི་མེད་ སྐུ་བརྙེས་ཆོས་ཀྱི་རྡོ་རྗེའི་ཞབས། །གཟུང་འཛིན་སྤྲོས་
བྲལ་བློ་བཟང་དོན་གྲུབ་ལ། །གསོལ་བ་འདེབས་སོ་དངོས་གྲུབ་མ་ལུས་སྩོལ། །
སྤངས་རྟོགས་མཐར་ཕྱིན་སངས་རྒྱས་ཡེ་ཤེས་ཞབས། །ལུང་རྟོགས་མངའ་བདག་
བློ་ བཟང་ ཆོས་རྒྱན་ རྗེ། །བསྟན་ པའི་ གཉེན་ གྱུར་ དགེ་ འདུན་ དོན་གྲུབ་ལ། །
གསོལ་བ་འདེབས་སོ་དངོས་གྲུབ་མ་ལུས་སྩོལ། །གདམས་པའི་གཏེར་མཛོད་བློ་
བཟང་ དོན་གྲུབ་ དང་། །རིགས་བརྒྱའི་ བདག་ པོ་ བློ་ བཟང་ ཡེ་ཤེས་ ཞབས། །
དཔལ་ལྡན་བླ་མ་ཀུན་བཟང་ཡེ་ཤེས་དཔལ། །གསོལ་བ་འདེབས་སོ་དངོས་གྲུབ་
མ་ལུས་སྩོལ། །དེ་ལྟར་དངོས་བརྒྱུད་བླ་མར་གསོལ་བཏབ་པས། །བྱིན་རླབས་
བདུད་རྩིས་དྲི་མ་ཀུན་སྦྱངས་ཤིང་། །ཟབ་ལམ་རིམ་གཉིས་རྣལ་འབྱོར་མཐར་
ཕྱིན་ནས། །ཟུང་འཇུག་བདེ་ཆེན་གོ་འཕང་མྱུར་ཐོབ་ཤོག། ། །
ཅེས་ པ་འདི་ནི་ རྡོ་ རྗེ་ འཛིན་ པ་ དགེ་འདུན་དོན་གྲུབ་ཡན་གྱི་ གསོལ་
འདེབས་རྣམས་རྗེ་བཙུན་བློ་བཟང་ཡེ་ཤེས་ཀྱི་གསུང་ཇི་བཞིན་དང་། དེ་ཕྱིན་རང་
གི་ཐོབ་རྒྱུན་ལྟར་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་
དུ་སྦྱར་བའོ། ། །
༈ རྗེ་བཙུན་བླ་མ་བྱམས་པའི་མཚན་ཅན་ལས་བརྒྱུད་པའི་གཅོད་ཀྱི་བླ་
བརྒྱུད་གསོལ་འདེབས་ནི། སྐུ་གསུམ་མངོན་གྱུར་ཁྱབ་བདག་རྡོ་རྗེ་འཆང་། །ཟག་
མེད་བདེ་བ་སྟེར་མཛད་རྗེ་བཙུན་མ། །རྒྱལ་སྲས་ཐུ་བོ་རྗེ་བཙུན་མཁྱེན་པའི་
གཏེར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གྲངས་མེད་རྒྱལ་
-315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བ་ཀུན་ གྱི་ཐུགས་ རྗེ་ནི། །གཅིག་ཏུ་བསྡུས་པ་སྐལ་བཟང་སྐྱེ་དགུའི་གཉེན། །
དབང་ཕྱུག་བརྒྱད་ལྡན་བློ་བཟང་གྲགས་པའི་དཔལ། །གསོལ་བ་འདེབས་སོ་
བདག་ རྒྱུད་ བྱིན་ གྱིས་རློབས། །ཀུན་ མཁྱེན་ གཉིས་ པ་ འཇམ་ དཔལ་ རྒྱ་ མཚོ་
དང༌། །གདམས་ པའི་ མཆོག་ མངའ་ ཆོས་ ཀྱི་ རྒྱལ་ མཚན་ ཞབས། །རྡོ་ རྗེའི་ སྐུ་
བརྙེས་ཆོས་ཀྱི་རྡོ་རྗེ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
རྡོ་རྗེ་འཆང་དངོས་བློ་བཟང་དོན་གྲུབ་དང་། །དེ་སྲས་མཁས་གྲུབ་སངས་རྒྱས་ཡེ་
ཤེས་ཞབས། །རྗེ་བཙུན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །གྲུབ་པ་མཆོག་བརྙེས་ནམ་མཁའ་རྡོ་རྗེ་དང༌། །
གཅོད་ཡུལ་མཐར་ཕྱིན་རིན་ཆེན་དོན་གྲུབ་ཞབས། །གྲུབ་པའི་དབང་ཕྱུག་དགེ་
ལེགས་རྒྱ་མཚོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མདོ་
སྔགས་ལེགས་བཤད་ཀུན་གྱི་སྙིང་པོའི་བཅུད། །གཅིག་ཏུ་བསྡུས་ནས་ལེགས་
པར་ འདོམས་མཛད་པ། །བཀའ་དྲིན་མཉམ་མེད་བྱམས་པའི་མཚན་ཅན་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། སྐུ་གསུམ་གོ་འཕང་བདེ་བ་
ཆེན་པོའི་གནས། །ཡིད་ལ་དྲན་པ་ཙམ་གྱིས་སྩོལ་མཛད་པ། །རྩ་བའི་བླ་མ་རྗེ་
བཙུན་རྣལ་འབྱོར་མར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
རྩ་ བརྒྱུད་ བླ་ མ་ ཡི་ དམ་ ལྷ་ ཚོགས་ དང་། །སྐྱབས་ ཀྱི་ མཆོག་ གསུམ་ དཔའ་བོ་
མཁའ་ འགྲོ་ མ། །མཐུ་ ལྡན་ བཀའ་ སྲུང་ རྒྱ་ མཚོར་ བཅས་ པ་ ལ། །གསོལ་ བ་
འདེབས་སོ་བདག་རྒྱུད་བྱིན་གྱིས་རློབས། །བཤེས་གཉེན་དམ་པ་ཚུལ་བཞིན་
བསྟེན་པ་དང་། །དལ་འབྱོར་དོན་ཆེ་རྙེད་པར་དཀའ་བ་དང་། །མྱུར་དུ་འཇིག་པར་
སླ་བའི་ཚུལ་རྟོགས་ནས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །འཁོར་
-316 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
བའི་ ངང་ ཚུལ་མེ་འོབས་ ལྟར་མཐོང་ནས། །བདག་གཞན་བརྗེ་བའི་བྱང་ཆུབ་
སེམས་མཆོག་གིས། སྒྱུ་མའི་ཕུང་པོ་ཟན་དུ་བསྒྱུར་བ་དང་། །གཉན་ས་རི་ཁྲོད་
ཟིན་ པར་ བྱིན་གྱིས་རློབས། །བདག་མེད་ གནས་ ལུགས་རྟོགས་ པའི་ ཡེ་ཤེས་
ཀྱིས། །ཉེས་བརྒྱའི་རྩ་བ་དྲུང་ནས་འབྱིན་པ་དང་། །ཐབས་ཤེས་གཅོད་ཀྱི་ཉམས་
ལེན་མཐར་ཕྱིན་ནས། །བདུད་བཞི་རང་སར་ཞི་བར་བྱིན་གྱིས་རློབས། །ཞེས་པ་
འདི་ཡང་དགེ་སློང་ཡེ་ཤེས་རྒྱལ་མཚན་གྱིས་རང་གི་ཐོབ་རྒྱུན་ལྟར་བཀྲ་ཤིས་
བསམ་གཏན་གླིང་དུ་སྦྱར་བའོ། ། །
༈ གྲུབ་པའི་དབང་ཕྱུག་བློ་བཟང་རྣམ་རྒྱལ་གྱི་གསན་རྒྱུན་ལྟར་གྱི་གཅོད་
ཀྱི་བླ་བརྒྱུད་གསོལ་འདེབས་ནི། རྗེ་བཙུན་བློ་བཟང་ཆོས་ཀྱི་རྒྱལ་མཚན་ཡན་
གོང་ ལྟར་ དང་། དེ་ནས་འདི་ ལྟར། གྲུབ་ པ་ མཆོག་བརྙེས་བློ་བཟང་དམ་ཆོས་
དང༌། །ལྷ་མིའི་འདྲེན་མཆོག་བློ་བཟང་ཡེ་ཤེས་ཞབས། །གཅོད་ཡུལ་མཐར་ཕྱིན་
འཕྲིན་ ལས་ ཆོས་ འཕེལ་ ལ། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་
རློབས། །མདོ་སྔགས་ལེགས་བཤད་ཀུན་གྱི་སྙིང་པོའི་བཅུད། །གཅིག་ཏུ་བསྡུས་
ནས་ལེགས་པར་འདོམས་མཛད་པ། །བཀའ་དྲིན་མཉམ་མེད་བློ་བཟང་རྣམ་རྒྱལ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྐུ་གསུང་གོ་འཕང་
ཞེས་སོགས་མན་གོང་ལྟར་རོ།། །།
ཞེས་པ་འདི་ཡང་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །
༈ བསྙེན་རྫོགས་སྡོམ་པའི་མཁན་བརྒྱུད་གསོལ་འདེབས་ནི། ན་མོ་གུ་རུ་
མུ་ནི་ཨིནྡྲ་ཡ། ཐུབ་པའི་དབང་པོ་ཤེས་རབ་ཅན་གྱི་མཆོག །སྒྲ་གཅན་ཟིན་དང་
= 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བྲམ་ཟེ་སྒྲ་གཅན་ཟིན། །ཀླུ་ སྒྲུབ་ སྙིང་ པོ་ ཡོན་ཏན་ བློ་གྲོས་ དང༌། །རིན་ཆེན་
བཤེས་གཉེན་ཆོས་སྐྱོང་ཡོན་ཏན་བདག །ཆོས་ཕྲེང་ཞི་བའི་འབྱུང་གནས་སྦས་པ་
དང༌། ཁ་ཆེ་པཎ་ཆེན་བྱང་ཆུབ་དཔལ་བཟང་པོ། །བདེ་བ་དཔལ་དང་མཁན་ཆེན་
གྲགས་པའི་ཞབས། །རྣམ་དག་དགྲ་བཅོམ་བུ་སྟོན་ཡབ་སྲས་དང་། །གྲགས་པ་
རྒྱལ་མཚན་ཤེར་འབྱུང་ཡེ་ཤེས་གྲགས། །པཎ་ཆེན་དམ་ཆོས་ཡར་འཕེལ་ཞལ་སྔ་
ནས། །རྒྱལ་བ་གཉིས་པ་བློ་བཟང་ཆོས་ཀྱི་རྒྱལ། །དེ་སྲས་ཐུ་བོ་དཀོན་མཆོག་
རྒྱལ་མཚན་ཞབས། །རྗེ་བཙུན་བློ་བཟང་ཡེ་ཤེས་དཔལ་བཟང་པོ། །དྲིན་ཅན་བླ་
མ་བློ་བཟང་རྣམ་རྒྱལ་ཏེ། །བསྙེན་རྫོགས་སྡོམ་པའི་མཁན་བརྒྱུད་མུ་ཏིག་ཕྲེང་། །
ཐུབ་དབང་གདུང་འཚོབ་རིམ་པར་བྱོན་རྣམས་ལ། །རྩེ་གཅིག་མོས་པའི་སེམས་
ཀྱིས་གསོལ་བ་འདེབས། །ཐེག་གསུམ་ཡོན་ཏན་མ་ལུས་འབྱུང་བའི་གཞི། །རྣམ་
དག་ངེས་འབྱུང་ཚུལ་ཁྲིམས་ལ་བརྟེན་ནས། །ས་ལམ་ཡོན་ཏན་མ་ལུས་མཐར་
ཕྱིན་ཏེ། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག །ཅེས་བསྙེན་རྫོགས་
སྡོམ་པའི་མཁན་བརྒྱུད་ལ་གསོལ་བ་འདེབས་ཚུལ་འདི་ནི། པཎ་ཆེན་དམ་ཆོས་
ཡར་འཕེལ་ཡན་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་གསུང་འབུམ་ལས་
འབྱུང་བ་ལྟར་བཀོད་ཅིང་། དེ་མན་རང་གི་ཐོབ་རྒྱུན་ལྟར་དགེ་སློང་ཡེ་ཤེས་རྒྱལ་
མཚན་གྱི་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ བྱང་སེམས་སྡོམ་པའི་བླ་བརྒྱུད་གསོལ་འདེབས་ནི། ན་མོ་མུ་ནི་ཨིན་
ཡ། སྟོབས་བཅུ་མངའ་བ་ཐུབ་པའི་དབང་པོ་དང༌། །བྱམས་པ་ཐོགས་མེད་དབྱིག་
གཉེན་རྣམ་གྲོལ་སྡེ། །བཙུན་པ་གྲོལ་སྡེ་མཆོག་སྡེ་དུལ་བའི་སྡེ། །སེང་བཟང་ཀུ་
སུ་ལི་གཉིས་གསེར་གླིང་པ། །ཨ་ཏི་ཤ་དང་འབྲོམ་སྟོན་སྤྱན་སྔ་བ། །གཞོན་ནུ་
- 318 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
འོད་ དང་ ཚར་ཆེན་དཔལ་ལྡན་གྲོ །སྒོམ་སེང་མཆིམས་དང་བསོད་ཡེ་ གྲགས་
མཚན་ཅན། །སེམས་ དཔའ་ ཆེན་པོ་བུ་སྟོན་ཡབ་སྲས་ཞབས། །གྲུབ་ཤེ་དགེ་
འདུན་གྲུབ་པ་ བློ་གྲོས་སྦས། །ལུང་རྟོགས་ སྐྱབས་མཆོག་ བློ་བཟང་དོན་གྲུབ་
དང་། །སངས་རྒྱས་ཡེ་ཤེས་ཆོས་ཀྱི་རྒྱལ་མཚན་ཞབས། །དེ་སྲས་གྲུབ་པའི་དབང་
ཕྱུག་རྒྱལ་ཚབ་མཚན། །སེམས་དཔའ་ཆེན་པོ་དྲུང་པ་རྟ་ཕུག་པ། །ཐེག་ཆེན་སྲོལ་
འབྱེད་དགེ་ལེགས་རྒྱ་མཚོའི་ཞབས། །རྩ་བའི་བླ་མ་བྱམས་པའི་མཚན་ཅན་ཏེ། །
བྱང་སེམས་སྡོམ་བརྒྱུད་ཕུལ་བྱུང་གསེར་གྱི་ཕྲེང་། །ཐུབ་བསྟན་སྲོག་ཤིང་རིམ་
པར་བྱོན་རྣམས་ལ། །སྙིང་ནས་གུས་པའི་ཡིད་ཀྱིས་གསོལ་བ་འདེབས། །དུས་
གསུམ་རྒྱལ་བ་མ་ལུས་གཤེགས་པའི་ཤུལ། །བརྒྱད་ཁྲི་བཞི་སྟོང་ཆོས་ཀྱི་ཉིང་ཁུ་
མཆོག །བྱམས་དང་སྙིང་རྗེ་བྱང་སེམས་མཐར་ཕྱིན་ནས། །ཆོས་ཀྱི་རྒྱལ་པོའི་གོ་
འཕང་མྱུར་ཐོབ་ཤོག། །། །
ཅེས་བྱང་སེམས་སྡོམ་པའི་བླ་བརྒྱུད་ལ་གསོལ་བ་འདེབས་ཚུལ་འདི་ཡང་
རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་གསུང་ལས་བྱུང་བའི་འཕྲོ་རྣམས། དགེ་
སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཀུན་མཁྱེན་བློ་བཟང་བསྟན་པའི་རྒྱ་མཚོ་ལས། །ཐོན་པའི་བྱིན་རླབས་
སྦྲང་རྩིའི་གྲུ་ཆར་གྱིས། །གངས་ཅན་སྐྱེ་འགྲོ་མ་ལུས་ཚིམས་མཛད་པ། །རྗེ་བཙུན་
བློ་བཟང་ཡེ་ཤེས་ལ་ཕྱག་འཚལ། །མགོན་དེས་བཀའ་དང་གདམས་ངག་མ་ལུས་
པའི། །བདག་པོར་དབང་བསྐུར་ བྱམས་མགོན་བླ་མ་རྗེ། །རྒྱལ་བསྟན་མི་ནུབ་
རྒྱལ་མཚན་བསྒྲེང་མཁས་པ། །རྗེ་བཙུན་ཡབ་སྲས་གཉིས་ལ་ཕྱག་འཚལ་ལོ། །
མགོན་མེད་ལྔ་བརྒྱ་ཐ་མའི་འགྲོ་བ་ལ། །ཐུགས་རྗེ་བྱིན་རླབས་ནུས་པ་ཕུལ་བྱུང་
-319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བ། །བདེ་བཤེགས་བདུན་གྱི་མཆོད་ཚོགས་དམ་པའི་ཆོས། །སྩོལ་མཛད་བླ་མ་
རྣམས་ལ་ཕྱག་འཚལ་ལོ། །ཞེས་ཀུན་མཁྱེན་ལྔ་པ་ཆེན་པོ་ནས་བརྒྱུད་པའི་སྨན་
བླའི་བརྒྱུད་འདེབས་འདི་ལྟ་བུ་ཞིག་དགོས་ཞེས་དགེ་སློང་ཡེ་ཤེས་ལྷུན་གྲུབ་ཀྱིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། ། །
༈ ཀུན་མཁྱེན་བློ་བཟང་བསྟན་ པའི་ རྒྱ་ མཚོ་ ལས། །ཐོན་པའི་ཡེ་ཤེས་
ཐུགས་རྗེའི་གྲུ་ཆར་གྱིས། །ཐུབ་བསྟན་སྦྲང་རྩིའི་རྒྱལ་མཚན་རྒྱས་མཛད་པ། །
བཀའ་དྲིན་མཚུངས་མེད་གསུམ་ལ་ཕྱག་འཚན་ལོ།། །།
ཞེས་སྨན་བླའི་མདོ་ཆོག་གི་བླ་བརྒྱུད་ཕྱག་འཚལ་གྲས་སུ་བཅུག་ཆོག་པའི་
ཚིགས་བཅད་འདི་ལྟ་བུ་ཞིག་དགོས་ཞེས། དགའ་ལྡན་ཕུན་ཚོགས་གླིང་འདུས་
སྤྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་དགའ་ལྡན་
ཕུན་ཚོགས་གླིང་གི་ཆོས་སྡེ་ཆེན་པོར་སྦྱར་བའོ། །
༈ སྨན་བླའི་ བླ་ བརྒྱུད་ ཕྱག་ འཚལ་ ཁ་ སྐོང་ནི། བསྐལ་ བཟང་ རྒྱ་ མཚོ་
གཉིས་ ལ་ ཕྱག་ འཚལ་ལོ། །ཞེས་ པ་ཡན་ཆད་མདོ་ཆོག་ལྟར་ལ། དེ་ནས་ འདི་
ལྟར། གངས་ཅན་མགོན་པོ་བློ་བཟང་རྒྱ་མཚོའི་སྡེ། །ཚེ་དཔག་མེད་དངོས་བློ་
བཟང་ཡེ་ཤེས་ཞབས། །ཆོས་འདིའི་བཀའ་དྲིན་སྩོལ་མཛད་ཡེ་ཤེས་མཚན། །དྲིན་
ཅན་བླ་མ་རྣམས་ལ་ཕྱག་འཚལ་ལོ།། །།
ཞེས་པ་འདི་ནི་བཤེས་གཉེན་དམ་པ་བུ་ཆེན་གྲགས་པ་ཆོས་བཟང་གིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཤེལ་དཀར་ཆོས་
སྡེར་སྦྱར་བའོ། །
- 320 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
༈ འཇིགས་བྱེད་བཅུ་གསུམ་མའི་བརྒྱུད་འདེབས་ནི། ཁྱབ་བདག་འཇམ་
དཔལ་རྡོ་རྗེ་གཤིན་རྗེའི་གཤེད། །ཅེས་པ་ནས། ལུང་རྟོགས་མངའ་བདག་སངས་
རྒྱས་ ཡེ་ ཤེས་ ཞབས། །ཞེས་ པའི་ བར་ ཡོངས་ གྲགས་ ལྟར་ དང༌། དེ་ནས། རྗེ་
བཙུན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ་འདེབས་སོ་དངོས་གྲུབ་རྣམ་
གཉིས་ སྩོལ། །གྲུབ་ པ་ མཆོག་བརྙེས་ དཀོན་མཆོག་རྒྱལ་མཚན་དང༌། །དཀྱིལ་
འཁོར་མངའ་བདག་བློ་བཟང་ཡེ་ཤེས་ཞབས། །རྗེ་བཙུན་བློ་བཟང་བསྐལ་བཟང་
རྒྱ་མཚོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་ ཀུན་
ཐུགས་རྗེའི་ངོ་བོ་བྱམས་པའི་མཚན། །རྗེ་བཙུན་བློ་བཟང་དཔལ་ལྡན་ཡེ་ཤེས་
ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །ཞེས་
སོགས་ཡོངས་གྲགས་འདོན་རྒྱུན་ལྟར་རོ།། །།
༈ ཉེ་བརྒྱུད་ཐུན་མོང་མིན་པའི་གསོལ་འདེབས་ཤིན་ཏུ་བསྡུས་པ་བྱ་ཚུལ་
ནི། འཇམ་ དཔལ་ རྡོ་ རྗེ་རྒྱལ་བ་ཙོང་ཁ་པ། །མཁས་གྲུབ་སྐུ་མཆེད་དྷརྨ་བཛྲ་
ཞབས། །དབེན་ས་ ཡབ་ སྲས་ བློ་བཟང་ ཆོས་ ཀྱི་རྒྱལ། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །གྲུབ་པ་མཆོག་བརྙེས་དཀོན་མཆོག་རྒྱལ་མཚན་
དང༌། །དཀྱིལ་ འཁོར་ མངའ་ བདག་ བློ་ བཟང་ ཡེ་ཤེས་ ཞབས། །རྗེ་ བཙུན་ བློ་
བཟང་བསྐལ་བཟང་རྒྱ་མཚོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །རྒྱལ་ ཀུན་ ཐུགས་ རྗེའི་ ངོ་ བོ་ བྱམས་ པའི་ མཚན། །རྗེ་ བཙུན་ བློ་ བཟང་
དཔལ་ལྡན་ཡེ་ཤེས་ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་
བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་བ་ཀུན་གྱི་ཡབ་གཅིག་འཇམ་
321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དཔལ་དབྱངས། །མ་རུང་གདུལ་དཀའ་མཐའ་དག་འདུལ་བའི་ཕྱིར། །འཇིགས་
བྱེད་ཁྲོ་བོ་ཆེན་པོའི་སྐུར་སྟོན་པ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །དེ་ལྟར་བསྟོད་པས་བྱང་ཆུབ་སྙིང་པོའི་བར། །འགལ་རྐྱེན་བདུད་བཞིའི་
གཡུལ་ལས་རྣམ་རྒྱལ་ཏེ། །ཞི་རྒྱས་དབང་དྲག་གྲུབ་ཆེན་བརྒྱད་ལ་སོགས། །
དངོས་གྲུབ་ཀུན་གྱིས་རྟག་ཏུ་འབྱོར་གྱུར་ཅིག །མདོར་ན་དེང་ནས་ཚེ་རབས་
ཐམས་ཅད་དུ། །འཇམ་དཔལ་དཔའ་བོས་དགྱེས་བཞིན་རྗེས་བཟུང་སྟེ། །རིམ་
གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་གོ་འཕང་བདེ་བླག་ཐོབ་
གྱུར་ཅིག །ཅེས་པ་འདི་ཡང་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །
༈ རྗེ་ཐམས་ཅད་མཁྱེན་པ་ནས་མཁས་གྲུབ་ཤེས་རབ་སེང་གེ་ལ་བརྒྱུད་
པའི་རྡོ་རྗེ་འཇིགས་བྱེད་ཀྱི་བསྐྱེད་རྫོགས་གཉིས་ཀའི་ཁྲིད་རྒྱུན་གསོལ་འདེབས་
ནི། ཁྱབ་བདག་འཇམ་ད པལ་རྡོ་ རྗེ་ གཤིན་རྗེའི་གཤེད། །མགོན་ དེ་ དགྱེས་ པ་
ཀུན་བསྐྱེད་མཁའ་འགྲོའི་གཙོ། །ཟུང་འཇུག་གོ་འཕང་མངོན་གྱུར་ལཱ་ལི་ཏ། །
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །གྲུབ་མཆོག་དོན་ཡོད་རྡོ་རྗེ་
ཡེ་ཤེས་སྦས། །རླུང་སེམས་དབང་བསྒྱུར་པདྨ་བཛྲ་དང་། །མདོ་རྒྱུད་མངའ་བདག་
མར་ མེ་ མཛད་ པའི་ཞབས། །གསོལ་ བ་ འདེབས་ སོ་ དངོས་ གྲུབ་ རྣམ་ གཉིས་
སྩོལ། །མཐུ་སྟོབས་དབང་ཕྱུག་རྭ་ལོ་རྡོ་རྗེ་གྲགས། །འཇིག་རྟེན་མིག་གྱུར་ཆོས་
རབ་དེ་སྲས་མཆོག །དཔལ་ལྡན་ཡེ་ཤེས་སེང་གེ་འབུམ་སེང་ཞབས། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །བདུད་བཞིའི་ཡུལ་བཟློག་རྗེ་བཙུན་རྒ་
ལོ་དང༌། །ཀུན་མཁྱེན་ཤེས་རབ་སེང་གེ་ཡེ་ཤེས་དཔལ། །དོན་གཉིས་ལྷུན་གྱིས་
- 322 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
གྲུབ་པའི་རིན་པོ་ཆེ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་
བའི་ཡབ་གཅིག་རྗེ་བཙུན་འཇམ་དཔལ་དབྱངས། །རྒྱལ་བསྟན་སྤེལ་ཕྱིར་བཤེས་
གཉེན་ཚུལ་བཟུང་བ། །རྒྱལ་བ་གཉིས་པ་བློ་བཟང་གྲགས་པ་ལ། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །གསང་བའི་མཛོད་འཛིན་ཤེས་རབ་
སེང་གེའི་ཞབས། ཁྱབ་བདག་དཔལ་ལྡན་བཟང་དང་དགེ་འདུན་འཕེལ། །བཀྲ་
ཤིས་འཕགས་དང་བསམ་འགྲུབ་རྒྱ་མཚོའི་ཞབས། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །རྒྱུད་ཆེན་བརྩོན་འགྲུས་འཕགས་དང་རྡོ་ རྗེ་ བཟང་། །
མཁས་གྲུབ་ སངས་རྒྱས་དཀོན་ མཆོག་ རྒྱ་མཆོའི་ ཞབས། །དཀོན་མཆོག་ ཡར་
འཕེལ་དངོས་གྲུབ་རྒྱ་མཚོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །ཟུང་འཇུག་སྐུ་བརྙེས་དོན་ཡོད་མཁས་གྲུབ་ཞབས། །སྐྱབས་གསུམ་ཀུན་
འདུས་ རྗེ་ བཙུན་བྱམས་ པའི་ དཔལ། །བཀའ་དྲིན་མཚུངས་མེད་ རྩ་བའི་ བླ་ མ་
ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་བ་ཀུན་གྱི་ཡབ་
གཅིག་འཇམ་དཔལ་དབྱངས། །མ་རུང་ གདུལ་ དཀའ་ མཐའ་ དག་འདུལ་བའི་
ཕྱིར། །འཇིགས་བྱེད་ཁྲོ་བོ་ཆེན་པོའི་སྐུར་སྟོན་པ། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །དེ་ལྟར་བསྟོད་པས་བྱང་ ཆུབ་ སྙིང་ པོའི་བར། །འགལ་
རྐྱེན་འདུད་བཞིའི་གཡུལ་ལས་རྣམ་རྒྱལ་ཏེ། །ཞི་རྒྱས་དབང་དྲག་གྲུབ་ཆེན་བརྒྱད་
ལ་སོགས། །དངོས་གྲུབ་ཀུན་གྱིས་རྟག་ཏུ་འབྱོར་གྱུར་ཅིག །མདོར་ན་དེང་ནས་
ཚེ་རབས་ཐམས་ཅད་དུ། །འཇམ་དཔལ་དཔའ་བོས་དགྱེས་བཞིན་རྗེས་བཟུང་
སྟེ། །རིམ་གཉིས་ལམ་གྱི་རྟོག་པ་མཐར་ ཕྱིན་ནས། །སྐུ་གསུམ་གོ་འཕང་བདེ་
བླག་ཐོབ་གྱུར་ཅིག །སྐྱེ་བ་ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་
འཆང་གི་གོ་འཕང་མྱུར་ཐོབ་ཤོག །རྡོ་རྗེ་འཇིགས་བྱེད་ཀྱི་བསྐྱེད་རྫོགས་ཀྱི་ཁྲིད་
རྒྱུན་གསོལ་འདེབས་འདི་ཡང་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། །
༈ གྲུབ་པ་མཆོག་བརྙེས་དཀོན་མཆོག་རྒྱལ་མཚན་དང་། །དཀྱིལ་འཁོར་
མངའ་བདག་བློ་བཟང་ཡེ་ཤེས་ཞབས། །རྡོ་རྗེ་འཛིན་པ་དཔལ་ལྡན་ཡེ་ཤེས་ལ། །
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །སྐྱབས་གསུམ་ཀུན་འདུས་
བླ་མ་ལྷག་པའི་ལྷ། །དབང་ཕྱུག་བརྒྱད་ལྡན་རྒྱལ་བ་ཙོང་ ཁ་ པའི། །བསྟན་པ་
གསལ་མཛད་རྒྱ་མཚོའི་མཚན་ཅན་ལ། །གསོལ་བ་འདེབས་སོ་དངོས་གྲུབ་རྣམ་
གཉིས་སྩོལ། །ཅེས་པ་འདི་ནི་དགེ་སློང་བློ་བཟང་རྡོ་རྗེས་འཇིགས་བྱེད་ཀྱི་བླ་
བརྒྱུད་གསོལ་འདེབས་ཀྱི་འཇུག་ཏུ་རང་གི་ཐོབ་རྒྱུན་ལྟར་ལ་གསོལ་འདེབས་ཁ་
སྐོང་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། ། །
༈ གསང་འདུས་མི་བསྐྱོད་པའི་བརྒྱུད་འདེབས་ནི། རྗེ་བཙུན་བློ་བཟང་
ཆོས་ཀྱི་རྒྱལ་མཚན་ཡན་མདོ་རྒྱུད་མ་ལྟར་ལ། དེ་ནས། ཟུང་འཇུག་གྲུབ་པ་དཀོན་
མཆོག་རྒྱལ་མཚན་དང་། །རིགས་ཀུན་བདག་པོ་བློ་བཟང་ཡེ་ཤེས་ཞབས། །དེ་
སྲས་ ཐུ་ བོ་ བློ་ བཟང་ རིག་ གྲོལ་ ཏེ། །རྗེ་ བཙུན་ བླ་ མ་ གསུམ་ ལ་ གསོལ་ བ་
འདེབས། །རྡོ་རྗེ་འཛིན་པ་ཡེ་ཤེས་དཔལ་འབྱོར་དང༌། །འཇམ་མགོན་གྲུབ་པ་རྗེ་
བཙུན་ནམ་མཁའི་མཚན། །རྗེ་བཙུན་བློ་བཟང་བསྐལ་བཟང་རྒྱ་མཚོའི་ཞབས། །
དྲིན་ཅན་བླ་མ་གསུམ་ལ་གསོལ་བ་འདེབས། །རྒྱལ་ཀུན་ཐུགས་རྗེ་གཅིག་བསྡུས་
- 324-



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
བྱམས་ པའི་མཚན། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །བཀའ་
དྲིན་མཚུངས་མེད་ རྩ་ བའི་བླ་མ་ལ། །སྙིང་ གི་ཁོང་ནས་གུས་པས་གསོལ་བ་
འདེབས། །བདག་ནི་སྔོན་ཆད་ཅེས་སོགས་བྱའོ།། །།
༈ འཁོར་ ལོ་ སྡོམ་ པ་ལུ་ཧི་ པའི་ བརྒྱུད་ འདེབས་ ནི། དུས་ གསུམ་ བདེ་
གཤེགས་ཀུན་གྱི་དངོས། །ཞེས་པ་ནས། མཁས་གྲུབ་སངས་རྒྱས་ཡེ་ཤེས་ལ། །
གསོལ་བ་འདེབས་སོ་བྱིན་གྱིས་རློབས། །ཞེས་པའི་བར་པར་མ་ནང་ལྟར་ལ། དེ་
ནས། འཇམ་མགོན་བསྟན་པའི་སྲོག་ཤིང་མཆོག །རྗེ་བཙུན་བློ་བཟང་ཆོས་རྒྱན་
དང་། །གྲུབ་བརྙེས་དཀོན་མཆོག་རྒྱལ་མཚན་ལ། །གསོལ་བ་འདེབས་སོ་བྱིན་
གྱིས་རློབས། །བཀའ་དྲིན་མཚུངས་མེད་ཐམས་ཅད་མཁྱེན། །རྗེ་བཙུན་བློ་བཟང་
ཡེ་ཤེས་དང་། །དེ་སྲས་བློ་བཟང་རིག་གྲོལ་ལ། །གསོལ་བ་འདེབས་སོ་བྱིན་གྱིས་
རློབས། །རྒྱུད་ སྡེ་ རྒྱ་ མཚོར་ དབང་ བསྒྱུར་བ། །མཁས་གྲུབ་ ཛྙཱ་ ན་ ཤྲཱི་དང་། །རྗེ་
བཙུན་ནམ་མཁའ་བཟང་པོ་ལ། །གསོལ་བ་འདེབས་སོ་བྱིན་གྱིས་རློབས། །རྗེ་
བཙུན་བསྐལ་བཟང་རྒྱ་མཚོ་དང༌། ཁྱབ་བདག་ངག་དབང་བྱམས་པའི་ཞབས། །
པཎ་ཆེན་དཔལ་ལྡན་ཡེ་ཤེས་ལ། །གསོལ་བ་འདེབས་སོ་བྱིན་གྱིས་རློབས། །ཧེ་
རུ་ཀ་དཔལ་དུས་ཀྱི་མཐར། །ངུར་སྨྲིག་གཟུགས་ཀྱིས་རྣམ་རོལ་བ། །དྲིན་ཅན་རྩ་
བའི་བླ་མ་ལ། །གསོལ་བ་འདེབས་སོ་བྱིན་གྱིས་རློབས། །ཤེས་བྱའི་འཁོར་ལོ་
ཞེས་སོགས་བྱའོ། །རྡོ་རྗེ་འཇིགས་བྱེད་ཀྱི་བརྒྱུད་འདེབས་ནི་སྔར་བྲིས་ཟིན་པ་
ལོགས་སུ་གསལ་བ་ལྟར་བྱའོ།། །།
ཞེས་པ་འདི་ནི་དཀའ་ཆེན་བློ་བཟང་དགེ་འདུན་གྱིས་གསང་བདེ་འཇིགས་
གསུམ་གྱི་བརྒྱུད་འདེབས་སྒྲུབ་སྡེའི་ཚོགས་འདོན་དུ་བཙུགས་ཆོག་པ་འདི་ལྟ་བུ་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཞིག་ དགོས་ཞེས་ཡང་ཡང་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པདྨོའི་སྟེང་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །རྒྱལ་བ་ཡན་ལག་བདུན་ལྡན་རྡོ་ རྗེ་ འཆང་། །བློ་
གྲོས་ རིན་ཆེན་ཀླུ་གྲུབ་མ་ཏངྒི། །ཏེ་ལོ་ནཱ་ རོ་ལ་སོགས་བླ་མ་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །སྒྲ་སྒྱུར་མར་པ་དེ་སྲས་མཚུར་སྟོན་
དབང༌། །གད་པ་ཀིརྟི་བསོད་ནམས་རིན་ཆེན་དང་། །ཐུར་ལྷ་བ་དང་ཐང་སྤེ་བ་
རྣམས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གསེར་སྡིངས་
པ་དང་ཆོས་སྐུ་འོད་ཟེར་ཞབས། །འཕགས་པ་འོད་དང་བུ་སྟོན་རིན་ཆེན་གྲུབ། །
སྔགས་འཆང་གཙོར་གྱུར་ཁྱུང་ལྷས་པ་རྣམས་ལ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །རྒྱལ་བ་ཀུན་དངོས་རྗེ་བཙུན་ཙོང་ཁ་པ། །གསང་བདག་
ཤེར་སེང་འདུལ་འཛིན་དཔལ་ལྡན་བཟང་། །དགེ་འདུན་འཕེལ་དང་བཀྲ་ཤིས་
འཕགས་ རྣམས་ ལ། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་རློབས། །
བསམ་འགྲུབ་རྒྱ་མཚོ་རྒྱུད་ཆེན་བརྩོན་འགྲུས་འཕགས། །རྡོ་རྗེ་བཟང་པོ་སངས་
རྒྱས་རྒྱ་མཚོའི་ཞབས། །རྒྱུད་ཆེན་དཀོན་མཆོག་རྒྱ་མཚོའི་དཔལ་རྣམས་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རིམ་གཉིས་མཐར་ཕྱིན་
དཀོན་མཆོག་ཡར་འཕེལ་དང༌། །རྒྱུད་ པའི་ བཀའ་བབ་དངོས་གྲུབ་རྒྱ་མཚོའི་
ཞབས། །ཟུང་འཇུག་གྲུབ་པ་དོན་ཡོད མཁས་གྲུབ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །རིགས་ཀུན་བདག་པོ་བློ་བཟང་རྡོ་རྗེ་འཆང་། །
- 326 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
དུས་འདིར་ངུར་སྨྲིག་གར་གྱིས་རྣམ་རོལ་བ། །བཀའ་དྲིན་མཚུངས་མེད་ངག་
དབང་བྱམས་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྐྱེ་བ་
ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །
ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕངས་མྱུར་ཐོབ་
ཤོག། །ཅེས་ དཔལ་ གསང་ བ་ འདུས་ པའི་ རིམ་ གཉིས་ ཀྱི་ ཁྲིད་ རྒྱུན་ གསོལ་
འདེབས་མདོར་བསྡུས་སུ་བཀོད་པ་འདི་ཡང་རྒྱུད་པ་འདིའི་སྙན་བརྒྱུད་ཀྱི་མན་
ངག་ཐོབ་པ། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
སྦྱར་བའོ། ། །
༈ ན་མོ་གུ་རུ་ཤྲཱི་ཙཀྲ་ཤཾ་བ་རཱ་ཡ། རིགས་ཀུན་ཁྱབ་བདག་བླ་མ་རྡོ་རྗེ་
འཆང་། །གསང་བ་ཀུན་གྱི་མཛོད་འཛིན་གསང་བའི་བདག །ས་ར་ཧ་དང་ཀླུ་སྒྲུབ་
ཤ་ བ་ རི། །ལུ་ ཧི་ པ་ དང༌ དཱ་ རི་ ཀ་ པ་ དང༌། །རྡོ་ རྗེ་ དྲིལ་བུ་ པ་ དང༌ རུས་ སྦལ་
ཞབས། །ཛཱ་ལནྡྷ་ར་པ་དང་ནག་པོ་པ། །གུ་བྱ་བ་དང་རྣམ་རྒྱལ་ཞབས་དང་ནི། །
ཏེ་ལོ་ནཱ་རོ་ཕམ་ཐིང་མཆེད་རྣམས་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །ཤེས་ རབ་ མཆོག་ བརྩེགས་ སྒྲ་བསྒྱུར་ བློ་ གྲོས་ གྲགས། །ས་ཆེན་
ཀུན་སྙིང་བསོད་ནམས་རྩེ་མོ་དང༌། །རྗེ་བཙུན་གྲགས་པ་ས་སྐྱ་པཎྜི་ཏ། །བསོད་
ནམས་སེང་གེ་སངས་རྒྱས་འབུམ་པའི་ཞབས། །ལེགས་པའི་བློ་གྲོས་དཔལ་ལྡན་
སེང་གེ་དང་། །ཆོས་རྗེ་བུ་སྟོན་ཁྱུང་ལྷས་པ་རྣམས་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །རྒྱལ་ཀུན་ངོ་བོ་རྗེ་བཙུན་ཙོང་ཁ་པ། །མཁས་གྲུབ་
མཆེད་དང་དྷརྨ་བཛྲ་དང༌། །དབེན་ས་ཡབ་སྲས་བློ་བཟང་ཆོས་རྒྱན་རྗེ། །རཏྣ་དྷ་
ཛ་བློ་བཟང་ཡེ་ཤེས་ཞབས། །དེ་སྲས་ རིག་གྲོལ་ཞབས་དང་ཡེ་ཤེས་དཔལ། །
327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
རྒྱལ་བ་ཡབ་སྲས་ རྗེ་བཙུན་ནམ་མཁའ་བཟང་། །རྒྱལ་ཀུན་ཐུགས་རྗེ་གཅིག་
བསྡུས་བྱམས་པའི་དཔལ། །བཀའ་དྲིན་མཚུངས་མེད་རྩ་བའི་བླ་མ་ལ། །གསོལ་
བ་ འདེབས་ སོ་བདག་རྒྱུད་བྱིན་གྱིས་རློབས། །སྐྱེ་བ་ཀུན་ཏུ་ཡང་ དག་ བླ་ མ་
དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག། །། །
ཅེས་ བདེ་མཆོག་ལུ་ཧི་པའི་བརྒྱུད་རིམ་གསོལ་འདེབས་ཚིག་ཉུང་ངུར་
བྱས་པ་འདི་ཡང་། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་
གླིང་དུ་སྦྱར་བའོ། །
༈ ནཱ་རོ་ཆོས་དྲུག་གི་བརྒྱུད་རིམ་གསོལ་འདེབས་ནི། རབ་འབྱམས་རྒྱལ་
བ་ སྲས་ དང་ བཅས་ རྣམས་ ཀྱི། །མཁྱེན་ བརྩེ་ ནུས་ པ་ གཅིག་ ཏུ་ བསྡུས་ པའི་
གཟུགས། །བཀའ་དྲིན་གསུམ་ ལྡན་ རྩ་ བའི་ བླ་མ་ལ། །གསོལ་བ་འདེབས་སོ་
བདག་ རྒྱུད་ བྱིན་ གྱིས་ རློབས། །རྣམ་ དག་ དབྱིངས་ ལས་ མཚན་ དཔེའི་ སྐུར་
བཞེངས་ཏེ། །རབ་འབྱམས་རྟེན་དང་བརྟེན་པའི་འཁོར་ལོའི་ཚོགས། །སྤྲོ་མཛད་
ཁྱབ་བདག་རྡོ་རྗེ་འཆང་དབང་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྡོ་ རྗེ་ འཆང་ གིས་དངོས་སུ་ བྱིན་བརླབས་ པས། །དངོས་གྲུབ་མཆོག་
བརྙེས་ཏེ་ལོ་ཤེར་བཟང་དང་། །གྲུབ་པའི་འཁོར་བསྒྱུར་ནཱ་རོ་ཏ་པ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །གསང་ཆེན་བླ་མེད་རྒྱུད་སྡེ་རྒྱ་མཚོ་
ཡི། །སྙན་བརྒྱུད་མན་ངག་མཛོད་འཛིན་མར་པ་དང་། །རྣལ་འབྱོར་དབང་ཕྱུག་མི་
ལ་རས་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ནཱ་རོ་མེ་
དྲིའི་གདམས་ངག་སྤེལ་བ་ལ། །སྨོན་ལམ་མཐུ་ལྡན་ཟླ་འོད་གཞོན་ནུ་དང་། །བདེ་
- 328-



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
གཤེགས་མཚན་འཛིན་རྡོ་རྗེ་རྒྱལ་པོ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །རྟོགས་པ་མཆོག་བརྙེས་འཇིག་རྟེན་མགོན་པོ་དང༌། །སེམས་དཔའ་
ཆེན་པོ་ སྤྱན་སྔ་རིན་ཆེན་མགོན། །རྣལ་འབྱོར་དབང་ཕྱུག་ཀུན་ ལྡན་པ་རྣམས་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྐད་གཉིས་སྨྲ་བའི་
དབང་པོ་བྱམས་པའི་དཔལ། །དེ་ཡི་ཐུགས་སྲས་བསོད་ནམས་དབང་ཕྱུག་དང༌། །
རྒྱལ་སྲས་བསོད་སེང་ཡང་རྩེ་པ་རྣམས་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །ཐམས་ཅད་མཁྱེན་པ་བུ་སྟོན་རིན་ཆེན་གྲུབ། །བདག་ཉིད་
ཆེན་པོ་བསོད་ནམས་རྒྱལ་མཚན་དང་། །རྒྱལ་སྲས་སྤྱན་སྔ་གྲགས་པ་བྱང་ཆུབ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྣལ་འབྱོར་བླ་མེད་
ལམ་བཟང་འདོམས་པ་ལ། །རྡོ་རྗེ་འཆང་དང་གཉིས་སུ་མ་མཆིས་པ། །རྗེ་བཙུན་
བླ་ མ་ བློ་བཟང་ གྲགས་ པ་ ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྒྱལ་བ་གཉིས་པའི་སྙན་བརྒྱུད་གདམས་པའི་མཛོད། །འཛིན་མཛད་བ་
སོ་ཆོས་ཀྱི་རྒྱལ་མཚན་དང་། །ཟུང་འཇུག་སྐུ་བརྙེས་ཆོས་ཀྱི་རྡོ་རྗེ་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །སྐུ་གསུམ་མངོན་གྱུར་རྒྱལ་བ་དབེན་
ས་པ། །དེ་སྲས་མཁས་གྲུབ་སངས་རྒྱས་ཡེ་ཤེས་དང་། །རྗེ་བཙུན་བློ་བཟང་ཆོས་
ཀྱི་རྒྱལ་མཚན་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གྲུབ་
པ་མཆོག་བརྙེས་བློ་བཟང་དམ་ཆོས་དང་། །དེ་ཡི་ཐུགས་སྲས་བླ་མ་སྨན་ཁང་
པ། །ཆོས་ འདི་ སྤེལ་ མཛད་ ཆུ་ བཟང་ མཁན་ཆེན་ལ། །གསོལ་ བ་ འདེབས་ སོ་
བདག་རྒྱུད་བྱིན་གྱིས་རློབས། །རྡོ་རྗེ་འཆང་དབང་བཤེས་གཉེན་ཚུལ་བཟུང་སྟེ། །
ལམ་བཟང་འདོམས་མཛད་བྱམས་མགོན་བླ་མ་རྗེ། །བཀའ་དྲིན་མཚུངས་མེད་རྩ་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྐྱེ་བ་ཀུན་
ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་
དང་ ལམ་གྱི་ཡོན་ཏན་ རབ་རྫོགས་ནས། །རྡོ་ རྗེ་ འཆང་གི་གོ་འཕང་མྱུར་ཐོབ་
ཤོག །ཅེས་ཟབ་ལམ་ནཱ་རོ་ཆོས་དྲུག་གི་ཁྲིད་ཀྱི་བླ་མ་བརྒྱུད་པའི་གསོལ་འདེབས་
འདི་ལྟ་བུ་ཞིག་དགོས་ཞེས་དཔལ་ལྡན་སྨད་རྒྱུད་གྲྭ་ཚང་གི་གྲྭ་རིགས་སྔགས་རིམ་
པ་སྦྱིན་པ་རྒྱལ་མཚན་གྱིས་ནན་ཆེན་པོས་བསྐུལ་བ་ལ་བརྟེན་ནས། ཆོས་འདིའི་
མན་ངག་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་
དུ་སྦྱར་བའོ། །
༈ བདེ་མཆོག་ལུ་ཧི་ པའི་ བསྐྱེད་ རྫོགས་ གཉིས་ ཀའི་ ཁྲིད་ རྒྱུན་ གསོལ་
འདེབས་ ནི། དུས་ གསུམ་ བདེ་ གཤེགས་ ཀུན་ གྱི་དངོས། །བསླུ་མེད་ གཏན་ གྱི་
སྐྱབས་གནས་མཆོག །དྲིན་ཅན་རྩ་བའི་བླ་མ་ལ། །གསོལ་བ་འདེབས་སོ་བྱིན་
གྱིས་རློབས། །རབ་ འབྱམས་ དཀྱིལ་ འཁོར་ ཀུན་ གྱི་ གཙོ། །རིགས་ ཀུན་ ཁྱབ་
བདག་དང་པོའི་མགོན། །ཟུང་འཇུག་རྡོ་རྗེ་འཆང་ཆེན་ལ། །གསོལ་བ་འདེབས་སོ་
བྱིན་གྱིས་རློབས། །མཐུ་སྟོབས་དབང་ཕྱུག་རྡོ་རྗེ་འཛིན། །རྒྱལ་སྲས་ཕྱག་ན་རྡོ་རྗེ་
དང༌། །དཔལ་ ལྡན་ ས་ ར་ ཧ་ པ་ ལ། །གསོལ་ བ་ འདེབས་ སོ་ བྱིན་གྱི་རློབས། །
བསྟན་ལ་རྒྱལ་བའི་མཛད་པ་ཅན། །དཔལ་མགོན་འཕགས་པ་ཀླུ་སྒྲུབ་དང་། །རྗེ་
བཙུན་རི་ཁྲོད་དབང་ཕྱུག་ལ། །གསོལ་བ་འདེབས་སོ་བྱིན་གྱིས་རློབས། །ལམ་
འདིས་དཔལ་ལྡན་ཧེ་རུ་ཀའི། །གོ་འཕང་མཆོག་བརྙེས་ལུ་ཧི་པ། །དེ་སྲས་དཱ་རི་ཀ་
པ་ལ། །གསོལ་བ་འདེབས་སོ་བྱིན་གྱིས་རློབས། །ཕྱག་རྒྱའི་རོལ་པས་སྒྱུ་མའི་
སྐུ། །མངོན་གྱུར་ རྡོ་ རྗེ་ དྲིལ་བུ་བ། །རུས་ སྦལ་ཞབས་ དང་ འབར་ འཛིན་ ལ། །
- 330 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
གསོལ་བ་འདེབས་སོ་བྱིན་གྱི་རློབས། །བརྟུལ་ཞུགས་སྤྱོད་པ་ནག་པོ་པ། །གུ་རྒྱ་
པ་དང་རྣམ་རྒྱལ་ཞབས། །གྲུབ་ཆེན་ཏེ་ལོ་ཤེར་བཟང་ལ། །གསོལ་བ་འདེབས་སོ་
བྱིན་གྱི་རློབས། །གནས་ལྔ་མཐར་ཕྱིན་པཎྜི་ཏ། །འཇིགས་མེད་ནཱ་རོ་ཏ་པ་དང་། །
ནུས་པ་མངོན་གྱུར་ ཕམ་ཐིང་མཆེད། །གསོལ་བ་འདེབས་སོ་བྱིན་གྱི་རློབས། །
བདེ་ བ་ མཆོག་ གི་ ལམ་ བཟང་ འདི། །ཕྱོགས་ འདིར་ གསལ་ མཛད་ ཤེས་ རབ་
བརྩེགས། །སྒྲ་ སྒྱུར་ བློ་ གྲོས་ གྲགས་ པ་ ལ། །གསོལ་ བ་ འདེབས་ སོ་ བྱིན་གྱིས་
རློབས། །འགྲོ་བའི་བླ་མ་དགེ་བསྙེན་ཚུལ། །ས་ཆེན་ཀུན་དགའ་སྙིང་པོ་དང༌། །
རིག་འཛིན་བསོད་ནམས་རྩེ་མོ་ལ། །གསོལ་བ་འདེབས་སོ་བྱིན་གྱིས་རློབས། །
གསང་ སྔགས་ རྒྱ་ མཚོའི་མཐར་ སོན་ པའི། །རྗེ་ བཙུན་ གྲགས་ པ་ རྒྱལ་ མཚན་
དང༌། །འཇམ་ དབྱངས་ ས་ སྐྱ་ པཎ་ཆེན་ལ། །གསོལ་བ་ འདེབས་ སོ་ བྱིན་གྱིས་
རློབས། །ཕ་རོལ་རྒོལ་བ་སྐྲག་མཛད་པའི། །རྒྱལ་སྲས་བསོད་ནམས་སེང་གེ་
དང༌། །མཁས་བཙུན་སངས་རྒྱས་འབུམ་པ་ལ། །གསོལ་བ་འདེབས་སོ་བྱིན་གྱིས་
རློབས། །མདོ་རྒྱུད་གཞུང་ལུགས་ཀུན་མཁྱེན་པའི། །མཆོག་ལྡན་ལེགས་པའི་བློ་
གྲོས་དང་། །སློབ་དཔོན་ དཔལ་ལྡན་སེང་གེ་ལ། །གསོལ་བ་འདེབས་སོ་བྱིན་
གྱིས་རློབས། །བསྟན་པའི་མངའ་བདག་ཐམས་ཅད་མཁྱེན། །བུ་སྟོན་རིན་ཆེན་
གྲུབ་པ་དང་། །སྔགས་འཆང་ཁྱུང་པོ་ལྷས་པ་ལ། །གསོལ་བ་འདེབས་སོ་བྱིན་གྱི་
རློབས། །དབང་ ཕྱུག་ བརྒྱད་ ལྡན་ རྡོ་ རྗེ་ འཆང་། །ངུར་སྨྲིག་གར་མཛད་ཙོང་ ཁ་
པ། །དེ་སྲས་ཤེས་རབ་སེང་གེ་ལ། །གསོལ་བ་འདེབས་སོ་བྱིན་གྱིས་རློབས། །
འདུལ་བ་རྒྱ་མཚོའི་མཛོད་འཛིན་པའི། །བྱང་སེམས་དཔལ་ལྡན་བཟང་པོ་དང་། །
འཇམ་ དབྱངས་ དགེ་ འདུན་ འཕེལ་ བ་ ལ། །གསོལ་ བ་ འདེབས་ སོ་ བྱིན་ གྱིས་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
རློབས། །མདོ་རྒྱུད་གསང་བ་མ་ལུས་པ། །འབྱེད་མཁས་ཀུན་མཁྱེན་བཀྲ་ཤིས་
འཕགས། །པཎ་ཆེན་བསམ་འགྲུབ་རྒྱ་མཚོ་ལ། །གསོལ་བ་འདེབས་སོ་བྱིན་གྱིས་
རློབས། །བདེ་མཆོག་ སྦས་ཆུའི་རྒྱ་མཚོ་ཆེར། །དབང་བསྒྱུར་དེད་དཔོན་བརྩོན་
འགྲུས་འཕགས། །མཁས་གྲུབ་རྡོ་ རྗེ་བཟང་པོ་ལ། །གསོལ་བ་འདེབས་སོ་བྱིན་
གྱིས་རློབས། །རྨི་ལམ་སྒྱུ་མའི་གདམས་ངག་ལ། །མངའ་བརྙེས་སངས་རྒྱས་རྒྱ་
མཚོ་དང་། །རྒྱུད་ཆེན་དཀོན་མཆོག་རྒྱ་མཚོ་ལ། །གསོལ་བ་འདེབས་སོ་བྱིན་གྱིས་
རློབས། །རྒྱལ་བ་གཉིས་པའི་སྙན་བརྒྱུད་ཀྱི། །མཛོད་འཛིན་དཀོན་མཆོག་ཡར་
འཕེལ་དང༌། །འཇམ་དབྱངས་བཞད་པའི་རྡོ་རྗེ་ལ། །གསོལ་བ་འདེབས་སོ་བྱིན་
གྱིས་རློབས། །ལེགས་བཤད་རླབས་ཀྱི་ཕྲེང་བ་འཁྲིགས། །དངོས་གྲུབ་རིན་ཆེན་
འབྱུང་བའི་གནས། །རྒྱུད་སྡེ་རྒྱ་མཚོ་དབང་བསྒྱུར་ལ། །གསོལ་བ་འདེབས་སོ་
བྱིན་གྱིས་རློབས། །འཇམ་པའི་དབྱངས་དངོས་ཙོང་ཁ་པའི། །བསྟན་པའི་རྒྱ་མཚོ་
སྤེལ་ བ་ ལ། །ཟླ་ བྲལ་བདེ་ བའི་ རྡོ་ རྗེ་ ལ། །གསོལ་བ་འདེབས་སོ་བྱིན་ གྱིས་
རློབས། །བཀའ་དང་གདམས་ངག་མ་ལུས་ལ། །དབང་བསྒྱུར་སྐྱབས་གསུམ་ཀུན་
འདུས་རྗེ། །བྱམས་མགོན་བཀའ་དྲིན་མཚུངས་མེད་ལ། །གསོལ་བ་འདེབས་སོ་
བྱིན་གྱིས་རློབས། །ཧེ་རུ་ཀ་དཔལ་དུས་ཀྱི་མཐར། །ངུར་སྨྲིག་གཟུགས་ཀྱིས་རྣམ་
རོལ་བ། །དྲིན་ཆེན་རྩ་བའི་བླ་མ་ལ། །གསོལ་བ་འདེབས་སོ་བྱིན་གྱིས་རློབས། །
ཤེས་བྱའི་འཁོར་ལོ་མ་ལུས་པ། །སྒྲིབ་བྲལ་བདེ་བ་ཆེན་པོའི་ངོར། །སྡོམ་མཛད་
ཧེ་རུ་ཀ་ དཔལ་ ལ། །གསོལ་བ་འདེབས་སོ་བྱིན་གྱིས་རློབས། །དྲན་པས་ ལྷན་
སྐྱེས་བདེ་བ་ཆེ། །སྩོལ་མཛད་རྒྱལ་བ་ཀུན་གྱི་ཡུམ། །རྗེ་བཙུན་རྡོ་རྗེ་རྣལ་འབྱོར་
མར། །གསོལ་བ་འདེབས་སོ་བྱིན་གྱིས་རློབས། །དེང་ནས་ཚེ་རབས་ཐམས་ཅད་
- 332 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
དུ། །འཁོར་ལོ་བཞི་དང་མི་འབྲལ་ཞིང་། །ཐུན་མོང་ལམ་གྱི་བདུད་རྩི་ཡིས། །
ཡིད་ཀྱི་ཤེལ་བུམ་གང་བར་ཤོག །དཔའ་བོ་རྣལ་འབྱོར་མ་རྣམས་ཀྱིས། །བདག་
ཅག་འབྲལ་མེད་རྗེས་བཟུང་སྟེ། །སྒྲིབ་བྲལ་ལྷན་སྐྱེས་བདེ་བ་ཆེ། །འབད་མེད་
ལྷུན་གྱིས་གྲུབ་པར་ཤོག །མ་དག་སྐྱེ་ཤི་བར་དོ་གསུམ། །རྣམ་དག་རྒྱལ་བའི་སྐུ་
གསུམ་དུ། །སྒྱུར་བྱེད་འཁོར་ལོ་བདེ་མཆོག་གི །རིམ་གཉིས་རྟོགས་པ་མཐར་
ཕྱིན་ཤོག །ཚེ་འདིའི་མཐར་ཡང་བླ་མ་ལྷས། །ངོ་མཚར་ལྟས་བཟང་མཆོད་སྤྲིན་
སོགས། །མཐལ་ཡས་བསུ་བ་མངོན་གྱུར་ནས། །མཁའ་སྤྱོད་གནས་སུ་ཁྲིད་པར་
ཤོག །དེར་ནི་བླ་མ་ཧེ་རུ་ཀའི། །མངོན་སུམ་ཞལ་མཐོང་དབང་བསྐུར་ནས། །
བདེ་ཆེན་འོད་གསལ་སྒྱུ་མའི་སྐུ། །ཟུང་འཇུག་རྡོ་རྗེ་འཆང་ཐོབ་ཤོག །དེ་ནས་
གདུལ་བྱའི་བསམ་པ་བཞིན། །གང་འདུལ་སྤྲུལ་པའི་ཟློས་གར་གྱིས། །མཁའ་
མཉམ་འགྲོ་བ་མ་ལུས་པ། །བདེ་བ་མཆོག་ལ་འགོད་པར་ཤོག །ཅེས་པ་འདི་ནི་
རང་གི་ཐོབ་རྒྱུན་ལྟར་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་
གླིང་དུ་སྦྱར་བའོ། །
༈ བདེ་མཆོག་དྲིལ་བུ་ལུགས་ཀྱི་བརྒྱུད་འདེབས་ནི། །དཔལ་ལྡན་རིགས་
བརྒྱའི་ཁྱབ་བདག་འཁོར་ལོ་སྡོམ། །ཟག་མེད་བདེ་བའི་དཔལ་སྟེར་རྗེ་བཙུན་
མ། །རྣལ་འབྱོར་དབང་ཕྱུག་དྲིལ་བུ་རུས་སྦལ་ཞབས། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །བདེ་ཆེན་འབར་འཛིན་བརྟུལ་ཞུགས་སྤྱོད་པ་པ། །
མ་རུང་ཚར་གཅོད་གུ་རྒྱ་ཕྱོགས་ཀུན་ལས། །རྣམ་རྒྱལ་གྲུབ་མཆོག་ཏེ་ལོ་ནཱ་རོའི་
ཞབས། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ལམ་འདིའི་ནུས་
པ་ མངོན་ གྱུར་ ཕམ་ཐིང་ མཆེད། །ཤེས་རབ་མཆོག་ བརྩེགས་ སྒྲ་སྒྱུར་ བློ་གྲོས་
333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གྲགས། །རྗེ་བཙུན་ཡབ་སྲས་ས་སྐྱ་པཎྜི་ཏར། །གསོལ་བ་འདེབས་སོ་དངོས་གྲུབ་
རྣམ་གཉིས་སྩོལ། །ཕན་བདེས་ས་སྐྱོང་འཕགས་པ་རིན་པོ་ཆེ། །དཀོན་མཆོག་
གསུམ་ གྱི་དཔལ་གྱུར་རྒྱལ་བའི་སྲས། །ན་བཟའ་བ་དང་བསོད་ནམས་རྒྱལ་
མཚན་ འཛིན། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་བ་
གཉིས་པ་བློ་བཟང་གྲགས་པའི་དཔལ། །སྲས་ཀྱི་ཐུ་བོ་མཁས་གྲུབ་མཆེད་དང་
བཅས། །འཆི་མེད་གྲུབ་པ་དྷརྨ་བཛྲ་ཞབས། །གསོལ་བ་འདེབས་སོ་དངོས་གྲུབ་
རྣམ་ གཉིས་ སྩོལ། །སྐུ་ གསུམ་ མངོན་ གྱུར་ རྒྱལ་ བ་ དབེན་ ས་ པ། །འཇམ་ པའི་
དབྱངས་དངོས་སངས་རྒྱས་ཡེ་ཤེས་ཞབས། །རྗེ་བཙུན་བློ་བཟང་ཆོས་ཀྱི་རྒྱལ་
མཚན་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྡོ་རྗེ་འཛིན་པ་
དཀོན་མཆོག་རྒྱལ་མཚན་ཞབས། །གྲུབ་པའི་དབང་ཕྱུག་བསྟན་འཛིན་འཕྲིན་
ལས་དང་། །མཁས་གྲུབ་དམ་པ་བློ་བཟང་མཁས་བཙུན་ལ། །གསོལ་བ་འདེབས་
སོ་དངོས་གྲུབ་རྣམ་གཉིས་སྩོལ། །རྒྱལ་བ་ཀུན་གྱི་མཁྱེན་བརྩེ་ནུས་པ་ཀུན། །
གཅིག་ བསྡུས་ དགེ་བའི་ བཤེས་ ཀྱི་ སྐུར་ བསྟན་ པ། །བཀའ་ དྲིན་ གསུམ་ ལྡན་
བྱམས་ མགོན་ བླ་ མ་ ལ། །གསོལ་ བ་ འདེབས་ སོ་ དངོས་ གྲུབ་ རྣམ་ གཉིས་
སྩོལ། །ཧེ་རུ་ཀ་དཔལ་སྙིགས་མའི་དུས་མཐར་འདིར། །ངུར་སྨིག་གར་གྱིས་རྣམ་
པར་ རོལ་ མཛད་ པ། །བཀའ་ དྲིན་ མཉམ་ མེད་ རྩ་ བའི་ བླ་ མ་ལ། །གསོལ་ བ་
འདེབས་སོ་དངོས་གྲུབ་རྣམ་གཉིས་སྩོལ། །དེ་ལྟར་བསྟོད་པའི་རྣམ་དཀར་དགེ་
བའི་མཐུས། །ཚེ་རབས་ཀུན་ཏུ་རྗེ་བཙུན་ཡབ་ཡུམ་གྱིས། །འབྲལ་མེད་བརྩེ་བས་
རྗེས་ སུ་ ལེགས་བཟུང་ནས། །ལྷན་སྐྱེས་ཡེ་ཤེས་སྐྱེ་བར་བྱིན་གྱིས་རློབས། །མ་
དག་སྐྱེ་ཤི་བར་དོ་སྐུ་གསུམ་དུ། །སྒྱུར་བྱེད་ཐབས་མཁས་འཁོར་ལོ་བདེ་མཆོག་
-334 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
གི །རིམ་གཉིས་ལམ་གྱི་རྟོགས་པ་མཐར་ཕྱིན་ཏེ། །ཟུང་འཇུག་གོ་འཕང་མྱུར་དུ་
ཐོབ་པར་ཤོག །དེ་ནས་གདུལ་བྱའི་མོས་པ་ཇི་བཞིན་དུ། །སྣ་ཚོགས་ཐབས་ཀྱི་སྒྱུ་
འཕྲུལ་རོལ་པ་ཡིས། །མཁའ་མཉམ་འགྲོ་བ་མ་ལུས་སྐད་ཅིག་ལ། །སྒྲིབ་བྲལ་
བདེ་བ་མཆོག་ལ་འགོད་པར་ཤོག །ཅེས་པ་འདི་ནི་མཁས་གྲུབ་སངས་རྒྱས་ཡེ་
ཤེས་ཡན་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་གསུང་ཇི་བཞིན་ལ། དེ་ཕྱིན་
རང་གི་ཐོབ་རྒྱུན་ལྟར་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་
གླིང་དུ་སྦྱར་བའོ།། །།
༈ རྣལ་འབྱོར་རྒྱུད་ཀུན་རིག་ལྷ་སོ་བདུན་མའི་བརྒྱུད་འདེབས་ནི། རྒྱལ་
བ་རྣམ་སྣང་ཛེ་ཏཱ་རི་ཀུན་སྙིང་། །རབ་འབྱོར་བསྐྱངས་དང་ན་ཡ་ཀ་མི་ཏྲི། །རྡོ་རྗེ་
གདན་པ་ལཾ་ཀ་རེ་ཝེན། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །
ཆག་ལོ་ལེགས་པའི་བློ་གྲོས་ཡང་རྩེ་བ། །ཀུན་མཁྱེན་གཉིས་པ་བུ་སྟོན་རིན་ཆེན་
གྲུབ། །སྔགས་འཆང་ཀུན་གྱི་གཙོར་གྱུར་ཁྱུང་ལྷས་པར། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །གངས་རིའི་ཁྲོད་འདིར་གསང་ སྔགས་ རྒྱུད་སྡེ་
བཞིའི། །ལམ་སྲོལ་འབྱེད་ལ་ཀུན་ནས་ཟླ་བྲལ་བ། །རྗེ་བཙུན་བླ་མ་བློ་བཟང་
གྲགས་ པའི་ དཔལ། །གསོལ་ བ་ འདེབས་ སོ་ དངོས་ གྲུབ་ རྣམ་ གཉིས་ སྩོལ། །
འདུལ་འཛིན་ཤེར་འབྱུང་མཁས་བཙུན་ བློ་བཟང་ཞབས། །དགེ་ལེགས་དཔལ་
བཟང་མཁས་གྲུབ་ནམ་མཁའི་མཚན། །རྗེ་བཙུན་བློ་བཟང་ཆོས་ཀྱི་རྒྱལ་མཚན་
ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །གྲགས་པ་དཔལ་ལྡན་
ངག་དབང་བློ་བཟང་དང་། །བློ་བཟང་འཇམ་དབྱངས་དཔལ་འབྱོར་ལྷུན་གྲུབ་
རྗེ། །འཇམ་ དབྱངས་ གྲགས་ པ་ བསྟན་ འཛིན་ འཕྲིན་ ལས་ ལ། །གསོལ་ བ་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
འདེབས་སོ་དངོས་གྲུབ་རྣམ་གཉིས་སྩོལ། །དགའ་ལྡན་ཁྲི་ཆེན་ཚུལ་ཁྲིམས་དར་
རྒྱས་དང་། །རྡོ་རྗེ་འཛིན་པ་ཡོན་ཏན་དཔལ་བཟང་པོ། །རྒྱུད་དོན་འཆད་མཁས་
ཡོན་ཏན་དར་རྒྱས་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །
ངག་ ལ་ དབང་བསྒྱུར་ བློ་བཟང་དོན་ཀུན་གྲུབ། །འགྲོ་ ལ་ བྱམས་ པས་ བཤེས་
གཉེན་ཚུལ་བཟུང་བ། །བཀའ་དྲིན་མཚུངས་མེད་རྩ་བའི་བླ་མ་ལ། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །དེ་ལྟར་བསྟོད་པའི་རབ་དཀར་དགེ་
བའི་མཐུས། །ཚེ་རབས་ཀུན་ཏུ་བཤེས་གཉེན་དམ་པ་ཡིས། །རྗེས་བཟུང་ལམ་
བཟང་ བགྲོད་ པ་ མཐར་ ཕྱིན་ ཏེ། །རྣམ་ པར་ སྣང་ མཛད་ གོ་ འཕང་ ཐོབ་ གྱུར་
ཅིག །ཅེས་པ་འདི་ནི་དགེ་སློང་ཡེ་ཤེས་རྒྱལ་མཚན་གྱིས་རང་གི་ཐོབ་རྒྱུན་ལྟར་
བསྒྲིགས་ཏེ་བཀྲ་ཤིས་བསམ་གཏན་གླིང་དུ་སྦྱར་བའོ།། །། །
༈ སྤྱོད་རྒྱུད་རྣམ་སྣང་མངོན་བྱང་གི་བརྒྱུད་འདེབས་ནི། །འདྲེན་པ་མཉམ་
མེད་ སྟོན་ པ་ བཅོམ་ ལྡན་ འདས། །རྒྱལ་ བ་ ཀུན་ གྱི་ ཡབ་ གཅིག་ འཇམ་ པའི་
དབྱངས། །རྒྱལ་བས་ དངོས་ སུ་ བྱིན་བརླབས་ཛེ་ཏ་རི། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །མཁས་གྲུབ་ཆེན་པོ་ཨ་ཤྭ་ཀ་ཤྲཱི །གྲུབ་པའི་དབང་
ཕྱུག་ལཱ་ཏི་ཏ་བཛྲ། །ཆོས་འདི་སྒྱུར་མཛད་བ་རི་ལོ་ཙཱ་བར། །གསོལ་བ་འདེབས་
སོ་དངོས་གྲུབ་རྣམ་གཉིས་སྩོལ། །ལམ་འདིས་མཆོག་བརྙེས་བརྩོན་འགྲུས་སེང་
གེ་དང༌། །འགྲོ་ལ་ལམ་བཟང་སྟོན་མཛད་དོན་གྲུབ་རྒྱལ། །གནས་ལུགས་དོན་
གཟིགས་ ཆོས་ ཀྱི་སེང་གེའི་ཞབས། །གསོལ་བ་ འདེབས་ སོ་དངོས་གྲུབ་རྣམ་
གཉིས་སྩོལ། །ཐུབ་བསྟན་གསལ་མཛད་བློ་གྲོས་ བརྟན་ པ་དང་། །མཁས་ཤིང་
གྲུབ་པའི་དབང་ཕྱུག་ནམ་མཁའ་གྲགས། །བཀའ་གདམས་གསལ་མཛད་དར་མ་
- 336 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད།
རྒྱལ་མཚན་ཞབས། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བྱང་
ཆུབ་སེམས་དཔའ་ཆེན་པོ་བསོད་ནམས་འཕེལ། །སྐད་གཉིས་སྨྲ་བ་ལེགས་པའི་
བློ་གྲོས་དང་། །ཐུབ་བསྟན་གསལ་མཛད་དཔལ་ལྡན་སེང་གེའི་ཞབས། །གསོལ་
བ་འདེབས་སོ་དངོས་གྲུབ་རྣམ་གཉིས་སྩོལ། །ཀུན་མཁྱེན་གཉིས་པ་བུ་སྟོན་རིན་
ཆེན་གྲུབ། །གསང་ སྔགས་ རྒྱུད་ སྡེ་བཞི་ ཡི་ མཛོད་ འཛིན་ པ། ཁྱུང་ པོ་ ལྷས་ པ་
གཞོན་ནུ་བསོད་ནམས་ ལ། །གསོལ་ བ་ འདེབས་ སོ་ དངོས་ གྲུབ་རྣམ་ གཉིས་
སྩོལ། །གངས་རིའི་ ལྗོངས་ འདིར་གསང་ ཆེན་ རྒྱུད་སྡེའི་ཚུལ། །འབྱེད་ ལ་ རྡོ་ རྗེ་
འཆང་ དང་ དབྱེར་ མེད་ པ། །རྗེ་ བཙུན་ བླ་ མ་ བློ་ བཟང་ གྲགས་ པའི་ དཔལ། །
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཇོ་བོ་རྗེ་དང་འཇམ་མགོན་
བླ་མ་ཡི། །ལུགས་བཟང་སྤེལ་ལ་སྨོན་ལམ་མཐུ་གྲུབ་པ། །ཤེར་འབྱུང་བློ་གྲོས་
དཔལ་ལྡན་བཟང་པོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །
རྒྱུད་ ཆེན་ འཇམ་ དབྱངས་ དགེ་ འདུན་ འཕེལ་ བ་ དང་། །གསང་ ཆེན་ རྒྱུད་ སྡེའི་
མཛོད་འཛིན་བཀྲ་ཤིས་འཕགས། །གནས་ལྔ་མཁྱེན་པ་བསམ་གྲུབ་རྒྱ་མཚོ་ལ། །
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱུད་དོན་འབྱེད་མཁས་
བརྩོན་འགྲུས་འཕགས་པ་དང་། །གྲུབ་པའི་དབང་ཕྱུག་རྡོ་རྗེ་བཟང་པོའི་ཞབས། །
ལམ་བཟང་མཐར་ཕྱིན་སངས་རྒྱས་རྒྱ་མཚོ་ལ། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །འཇམ་མགོན་བླ་མའི་ལུགས་བཟང་སྤེལ་བ་ལ། །རླབས་
ཆེན་སྨོན་ལམ་མཆོག་གི་མཐུ་གྲུབ་པ། །རྗེ་བཙུན་བློ་བཟང་ཆོས་ཀྱི་རྒྱལ་མཚན་
ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །དེ་ཡི་ཐུགས་སྲས་དགེ་
འདུན་དོན་གྲུབ་དང་། །མཁས་ཤིང་གྲུབ་པ་བསྟན་འཛིན་འཕྲིན་ལས་ཞབས། །
337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གྲུབ་པའི་དབང་ཕྱུག་བློ་བཟང་མཁས་བཙུན་ལ། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །སྙན་བརྒྱུད་མཛོད་མཛིན་ངག་དབང་ཆོས་གྲགས་དང་། །
རྒྱུད་དོན་འབྱེད་མཁས་ཡོན་ཏན་དར་རྒྱས་ཞབས། །ལུང་རིགས་གཏེར་མཛོད་བློ་
བཟང་ཚུལ་ཁྲིམས་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །
གནས་ལྔ་མཁྱེན་པ་བློ་བཟང་རྒྱལ་མཚན་དང་། །བསྟན་པའི་སྲོག་ཤིང་རོལ་པའི་
རྡོ་ རྗེའི་ཞབས། །བཀའ་དྲིན་གསུམ་ལྡན་ངག་དབང་ བྱམས་པ་ལ། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །རྣམ་སྣང་ཆེན་པོ་སྙིགས་མའི་དུས་
མཐའ་ འདིར། །གང་ འདུལ་ སྤྲུལ་ པས་ ངུར་སྨིག་ གར་ མཛད་ པ། །བཀའ་དྲིན་
མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་
སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་
མྱུར་ཐོབ་ཤོག །ཅེས་པ་འདི་ནི་དགེ་སློང་ཡེ་ཤེས་རྒྱལ་མཚན་གྱིས་རང་གི་ཐོབ་
རྒྱུན་ལྟར་བཀྲ་ཤིས་བསམ་གཏན་གླིང་དུ་སྦྱར་བའོ། ། །
༈ འཇམ་ལུགས་ཚེ་དཔག་མེད་ལྷ་ལྔའི་དབང་གི་བརྒྱུད་འདེབས་ནི། རྣམ་
འདྲེན་གཙོ་བོ་རྒྱལ་བ་ཚེ་དཔག་མེད། །རྒྱལ་ཀུན་ཡེ་ཤེས་གཅིག་བསྡུས་འཇམ་
པའི་དབྱངས། །འཇམ་མགོན་བླ་མ་བློ་བཟང་གྲགས་པ་ལ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །གྲུབ་པའི་དབང་ཕྱུག་འཇམ་དཔལ་རྒྱ་མཚོ་
དང་། །སྙན་བརྒྱུད་གདམས་པའི་མཛོད་འཛིན་བ་སོ་རྗེ་། །ཟུང་འཇུག་སྐུ་བརྙེས་
ཆོས་ ཀྱི་ རྡོ་ རྗེ་ ལ། །གསོལ་ བ་ འདེབས་ སོ་ བདག་ རྒྱུད་ བྱིན་གྱིས་རློབས། །སྐུ་
གསུམ་མངོན་གྱུར་རྒྱལ་བ་དབེན་ས་པ། །མཁས་གྲུབ་དམ་པ་སངས་རྒྱས་ཡེ་ཤེས་
338 -



བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། །
ཞབས། །རྗེ་བཙུན་བློ་བཟང་ཆོས་ ཀྱི་ རྒྱལ་མཚན་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །ཟུང་འཇུག་དཔའ་བོ་དཀོན་མཆོག་རྒྱལ་མཚན་
དང༌། །སྙིགས་དུས་འགྲོ་བའི་བླ་མ་ཐུགས་རྗེ་ཅན། །རྗེ་བཙུན་བླ་མ་བློ་བཟང་ཡེ་
ཤེས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ངག་ལ་དབང་
བསྒྱུར་བློ་བཟང་རྡོ་རྗེ་འཆང་། །ནམ་མཁའ་དང་མཉམ་འགྲོ་ལ་བརྩེར་དགོངས་
ནས། །འཇམ་ མགོན་ ལུགས་ བཟང་ སྤེལ་ མཛད་ དྲིན་ ཅན་ རྗེར། །གསོལ་ བ་
འདེབས་སོ་བདག་རྒྱུད་བྱིན་གྱིས་རློབས། །དེང་ནས་བཟུང་སྟེ་ཚེ་རབས་ཐམས་
ཅད་དུ། །འཇམ་མགོན་བླ་མས་དགྱེས་བཞིན་རྗེས་བཟུང་སྟེ། །མདོ་སྔགས་ལམ་
གྱི་རིམ་པ་མཐར་སོན་ནས། །ཡེ་ཤེས་ལྔ་ལྡན་འཆི་མེད་སྐུ་ཐོབ་ཤོག །ཅེས་པ་
འདི་ནི་དགེ་སློང་ཡེ་ཤེས་རྒྱལ་མཚན་གྱིས་རང་གི་ཐོབ་རྒྱུན་ལྟར་བཀྲ་ཤིས་བསམ་
གཏན་གླིང་དུ་སྦྱར་བའོ།། །། །
- 339 -



༄༅། །སྙིང་པོ་དོན་གསུམ་གྱི་བླ་བརྒྱུད་གསོལ་
འདེབས་བཞུགས་སོ། ། །
དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱིར་བོར་པད་ཟླའི་སྟེང་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །རྒྱལ་ཀུན་ཐུགས་རྗེའི་ངོ་བོ་པད་དཀར་འཛིན། །
གང་ དེས་ རྗེས་ བཟུང་ མི་ ཏྲ་ ཛོ་ ཀིའི་ ཞབས། །སྐད་ གཉིས་ སྨྲ་ བའི་ དབང་ པོ་
བྱམས་པའི་ དཔལ། །གསོལ་ བ་ འདེབས་ སོ་ དངོས་ གྲུབ་ རྣམ་ གཉིས་ སྩོལ། །
གདམས་ པའི་ གཏེར་ མཛོད་ བསོད་ ནམས་ དབང་ ཕྱུག་ དང་། །མཁྱེན་ བརྩེའི་
བདག་ཉིད་བསོད་ནམས་སེང་གེ་ཞབས། །མཁས་གྲུབ་དམ་པ་རིན་ཆེན་སེང་གེ་
ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །གནས་ལྔ་རིག་པའི་
པཎ་ཆེན་བུ་སྟོན་རྗེ། །རྒྱ་ཆེན་ཆོས་ ཀྱི་སྤྱན་ལྡན་ ཁྱུང་ལྷས་པ། །རྒྱལ་བ་ཀུན་
དངོས་བློ་བཟང་གྲགས་པའི་དཔལ། །གསོལ་བ་འདེབས་སོ་དངོས་གྲུབ་རྣམ་
གཉིས་སྩོལ། །ལུང་དང་རིགས་པའི་དབང་ཕྱུག་དགེ་ལེགས་དཔལ། །སྙན་བརྒྱུད་
གདམས་པའི་བཀའ་བབ་བ་སོ་བ། །འཇམ་དབྱངས་གཞོན་ནུ་ལེགས་པ་ཆོས་
འབྱོར་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཐམས་ཅད་
མཁྱེན་པ་ དགེ་འདུན་རྒྱ་མཚོའི་ཞབས། །རྒྱ་ཆེན་ གཞུང་ ལུགས་ འཆད་མཁས་
བསོད་ ནམས་ གྲགས། །ཕྱག་ ན་ པདྨོ་ བསོད་ ནམས་ རྒྱ་ མཚོ་ ལ། །གསོལ་ བ་
འདེབས་སོ་དངོས་གྲུབ་རྣམ་གཉིས་སྩོལ། །ལྷ་བཙུན་མཁས་གྲུབ་དམ་པ་བསོད་
- 340 -



སྙིང་པོ་དོན་གསུམ་གྱི་བླ་བརྒྱུད་གསོལ་འདེབས།
ནམས་དཔལ། །མདོ་སྔགས་ཆོས་ཀྱི་སྤྱན་ལྡན་བྲག་དགོན་པ། །འཇམ་དབྱངས་
འཁོན་ སྟོན་ མཁས་གྲུབ་ ཨ་ ནནྟར། །གསོལ་ བ་ འདེབས་ སོ་ དངོས་ གྲུབ་ རྣམ་
གཉིས་སྩོལ། །ངག་དབང་བློ་བཟང་ སྐལ་བཟང་རྒྱ་མཚོའི་སྡེ། །བློ་བཟང་དར་
རྒྱས་འཇམ་དབྱངས་གྲགས་པའི་དཔལ། །གྲུབ་པའི་དབང་ཕྱུག་དགེ་ལེགས་རྒྱ་
མཚོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་བ་ཀུན་གྱི་
ཐུགསརྗེ་གཅིག་བསྡུས་པ། །འཇམ་མགོན་བསྟན་པའི་སྲོག་ཤིང་བྱམས་མགོན་
རྗེ། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་དངོས་གྲུབ་
རྣམ་གཉིས་སྩོལ། །ངེས་འབྱུང་བྱང་སེམས་ཡང་དག་ལྟ་བ་དང་། །རྣམ་དག་དབང་
ཐོབ་དམ་ཚིག་སྡོམ་ལ་གནས། །ཟབ་གསལ་བླ་མ་ལྷ་ཡི་རྣལ་འབྱོར་གྱིས། །སྒྲིབ་
གཉིས་དག་ཅིང་ཚོགས་གཉིས་མྱུར་རྫོགས་ཤོག །ཟབ་གསལ་གཉིས་མེད་ལྷ་ཡི་
རྣལ་འབྱོར་གྱིས། །ཐ་མལ་སྣང་ཞེན་དྲི་མ་ཀུན་བྱང་ཞིང་། །བསྲེ་འཕོ་མཚམས་
སྦྱོར་ཟབ་མོའི་མན་ངག་གིས། །ཟུང་འཇུག་གོ་འཕང་མྱུར་དུ་ཐོབ་པར་ཤོག །
མདོར་ན་ཚེ་རབས་ཀུན་ཏུ་བླ་མ་དང་། །ཡི་དམ་ཕྱག་ན་པདྨས་རྗེས་བཟུང་སྟེ། །
འདི་ཕྱི་བར་དོའི་ཉམས་ལེན་མཐར་ཕྱིན་ནས། བསྟན་དང་འགྲོ་བའི་ཉེར་འཚོར་
བདག་གྱུར་ཅིག །ཅེས་སྙིང་པོ་དོན་གསུམ་གྱི་བླ་བརྒྱུད་གསོལ་འདེབས་འདི་ནི།
ཤིང་སྤྲེལ་ལོར་འདིའི་ཁྲིད་རྒྱས་པར་བྱས་སྐབས་དོན་གཉེར་ཅན་མང་པོས་བསྐུལ་
བ་ལ་བརྟེན་ནས། སྟོད་རྣམས་བྱིན་རླབས་ཆེ་ཁྱད་ རྗེ་བཙུན་རྩ་བའི་བླ་མ་ངག་
དབང་ བྱམས་ པའི་ གསུང་བཞིན་ ལ་ གཤམ་དུ་སྨོན་ཚིག་གསར་བསྒྲིགས་དང་
བཅས་དགེ་སློང་ཡེ་ཤེས་རྒྱ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་ཡུན་རིང་དུ་གནས་པར་གྱུར་ཅིག །
- 341-



༄༅། །སྙིང་པོ་དོན་གསུམ་གྱི་བསྡུས་དོན་བཞུགས་སོ། །
རྗེ་བཙུན་བླ་མ་ཐུགས་རྗེ་ཅན་རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་
སུ་མཆིའོ། །བརྩེ་བ་ཆེན་པོ་རྗེས་སུ་གཟུང་དུ་གསོལ། །སྙིང་པོ་དོན་གསུམ་གྱི་
ཁྲིད་ལ་གཉིས། རྩ་ཚིག་གི་ཁུངས་བཀོད་པ་དང་། དེའི་དོན་ཉམས་སུ་ལེན་ཚུལ་
ལོ། །དང་ པོ་ནི། ཚེ་ འདིར་ རྒྱུན་ གྱི་ ཡི་ དམ་ བསྒོམ། །འཆི་ ཁར་ འཕོ་ བའི་ རྣལ་
འབྱོར་ བསྒོམ། །བར་ དོར་ བསྲེ་ བ་ བསྒོམ་ བྱ་ སྟེ། །རྒྱུན་དུ་ བསྒོམ་ པ་ ཀུན་ གྱི་
གནང་། །མི་རྟག་སྡུག་བསྔལ་དྲན་བྱས་ནས། །སྙིང་རྗེ་ཆེན་པོ་རབ་བསྐྱེད་དེ། །སྤྱི་
བོར་བླ་མ་སྙིང་གར་ལྷ། །རང་སེམས་སྐྱེ་མེད་བསྒོམ་པར་བྱ། །རང་ལུས་མཆོད་
སྦྱིན་བྱས་ནས་ནི། །ལྟོས་པ་ཐམས་ཅད་རབ་སྤངས་ཏེ། །འོད་ཀྱི་སྦུ་གུའི་སྦྱོར་བ་
ཡིས། །སེམས་ནི་དགའ་ལྡན་གནས་སུ་འཕངས། །འདི་ཉིད་བར་དོར་ཤེས་བྱས་
ནས། །ཕྱི་ནང་གསང་བ་བསྒྱུར་བྱས་ཏེ། །སྟོང་ཉིད་སྙིང་རྗེའི་རྣལ་འབྱོར་གྱིས། །
མཁས་པས་ཉིང་མཚམས་སྦྱར་བར་བྱ། །གང་ཤར་ངོས་འཛིན་ལྟ་བའི་གནད། །
དེ་ལ་མ་ཡེངས་སྒོམ་པའི་གནད། །དྲན་པ་རོ་སྙོམས་སྤྱོད་པའི་གནད། །གྲུབ་ཐོབ་
ཆེན་པོའི་གདམས་པའོ། །ཞེས་པའོ། ། །
གཉིས་ པ་ ལ་ གསུམ། གདམས་ པ་ ཁུངས་བཙུན་ པར་ བསྟན་ པའི་ ཕྱིར་
བརྒྱུད་པའི་ལོ་རྒྱུས་དང་། གདམས་ངག་ལ་གུས་པ་བསྐྱེད་པའི་ཕྱིར་ཆེ་བ་བཤད་
པ་དང་། གདམས་པ་དངོས་ཉམས་སུ་ལེན་ཚུལ་ལོ། དང་པོ་ནི། གྲུབ་ཐོབ་ཆེན་
པོའི་གདམས་པའི། ཞེས་གསུངས་པ་ལྟར། རྒྱ་གར་གྲུབ་ཆེན་མི་ཏྲ་ཛོ་ཀི་ལ་ཡི་
- 342 -



སྙིང་པོ་དོན་གསུམ་གྱི་བསྡུས་དོན།
དམ་ལྷས་དངོས་སུ་གནང་ཞིང་། དེ་ནས་བཟུང་དམ་པ་བར་མ་ཆད་པ་ལས་བརྒྱུད་
པའོ། །གཉིས་ པ་ ནི། མདོ་ སྔགས་ ཀྱི་ གནད་ ཐམས་ ཅད་ གང་ ཟག་ གཅིག་ གི་
ཉམས་ལེན་གྱི་རིམ་པར་བསྡུས་ཏེ་སྙིང་པོར་དྲིལ་བ་མཚན་དོན་ལྟར་རོ། །གསུམ་
པ་ལ་བཞི །ཚེ་འདིར་ཉམས་སུ་བླང་བྱའི་གདམས་ངག་གི་སྙིང་པོ་རྒྱུན་གྱི་ཡི་དམ་
དུ་བྱ་བ་དང༌། འཆི་ཁར་ ཉམས་སུ་བླང་བྱའི་གདམས་ངག་གི་སྙིང་པོ་འཕོ་བ་
བསྒོམ་པ་དང༌། བར་དོར་ཉམས་སུ་བླང་བྱའི་གདམས་ངག་གི་སྙིང་པོ་བསྲེ་བ་
བསྒོམ་པ་དང༌། ལྟ་སྒོམ་སྤྱོད་པའི་གནད་བསྟན་པའོ། །དང་པོ་ལ་གཉིས། ཐུན་
གྱི་ངོ་བོ་དང༌། ཐུན་མཚམས་སོ། །དང་པོ་ལ་གསུམ། སྦྱོར་བ་དང་། དངོས་གཞི་
དང་། མཇུག་ཏུ་ཇི་ལྟར་བྱ་ཚུལ་ལོ། །དང་པོ་ནི། སྐྱབས་འགྲོ་སེམས་བསྐྱེད་ཚད་
མེད་བཞི་ཁྱད་པར་གྱི་སེམས་བསྐྱེད་རྣམས་རྒྱུད་དང་འདྲེས་ངེས་བྱ་བའོ། །གཉིས་
པ་ལ་བཞི །རྐྱེན་སྐུལ་མར་གདབ་པའི་མན་ངག །རྒྱུ་ བྱང་ཆུབ་ཀྱི་སེམས་སྦྱོང་
བའི་མན་ངག །ཐབས་བླ་མ་ཡི་དམ་ལ་གསོལ་བ་གདབ་པའི་མན་ངག །ངོ་བོ་
རང་སེམས་སྐྱེ་མེད་དུ་བསྒོམ་པའི་མན་ངག་གོ །དང་པོ་ལ་གཉིས། ཚེ་འདིའི་སྣང་
ཤས་ལྡོག་པའི་ཐབས་དང་། འཁོར་བ་མཐའ་དག་ལ་ཞེན་པ་ལྡོག་པའི་ཐབས་
སོ། །དང་པོ་ནི། མི་རྟག་ཅེས་པའི་རྩ་ཚིག་གི་དོན་ལྟར་རོ། །གཉིས་པ་ནི། སྡུག་
བསྔལ་དྲན་བྱས་ནས་ཞེས་པའི་རྩ་ཚིག་གི་དོན་ལྟར་རོ། །རྩ་བའི་གཉིས་པ་ནི།
སྙིང་རྗེ་ཆེན་པོ་རབ་བསྐྱེད་དེ། །ཞེས་པའི་རྩ་ཚིག་གི་དོན་ལྟར་རོ། །གསུམ་པ་ལ།
སྔོན་འགྲོ་བླ་མའི་རྣལ་འབྱོར་དང་། དངོས་གཞི་ཡི་དམ་ལྷའི་སྒོམ་བཟླས་གཉིས།
དང་པོ་ནི། སྤྱི་བོར་བླ་མ་ཞེས་པའི་རྩ་ཚིག་གི་དོན་ལྟར་རོ། །གཉིས་པ་ནི། སྙིང་
གར་ལྷ་ཞེས་པའི་རྩ་ཚིག་གི་དོན་ལྟར་རོ། །རྩ་བའི་བཞི་པ་ནི། རང་སེམས་སྐྱེ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
མེད་བསྒོམ་པར་བྱ། །ཞེས་པའི་རྩ་ཚིག་གི་དོན་ལྟར་རོ། །གསུམ་པ་མཇུག་ཏུ་ཇི་
ལྟར་བྱ་བའི་ཚུལ་ནི། མན་ངག་ཞལ་ཤེས་ལས་འབྱུང་བ་ལྟར་རོ། །གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི། རྒྱུད་སྡེའི་དགོངས་པ་གྲུབ་ཆེན་རྣམས་ཀྱི་
མན་ངག་ལས་འབྱུང་བ་ལྟར་བྱ་བའོ། །ཐུན་གཅོད་ཚུལ་དེ་ཡང་དཀྱུས་གཅིག་ལ་
སྒོམ་པའི་དབང་དུ་བྱས་པ་ཡིན་གྱི། དམིགས་སྐོར་སོ་སོར་མྱོང་བ་མ་ཐོན་པར་
སྒོམ་ པར་ བྱེད་ན་ དམིགས་སྐོར་ སོ་ སོར་ སྦྱོར་དངོས་མཇུག་གསུམ་ཚང་བར་
བྱའོ། །ཡང་རྐྱེན་སྐུལ་མར་གདབ་པའི་མན་ངག་གི་སྒོ་ནས་སྐྱབས་འགྲོ་དང་། རྒྱུ་
བྱང་ཆུབ་ཏུ་སེམས་སྦྱོང་བའི་མན་ངག་གི་སྒོ་ནས་སེམས་བསྐྱེད་བྱ་བ་སོགས་
དབང་པོའི་རིམ་པ་དང་བསྟུན་པའི་བསྡུས་དོན་བྱ་ཚུལ་གཞན་ཡང་ཡོད་དོ། །རྩ་
བའི་གཉིས་པ་ནི། སྒྱུ་ལུས་ཚོགས་སུ་འབུལ་བ། ཡིད་ཀྱི་འབྲེལ་ཐག་གཅད་པ།
ཐར་ པའི་ལམ་ཆེན་དབྱེ་བ། རྣམ་ཤེས་གྱེན་དུ་འཕངས་པའོ། །དང་པོ་ནི། རང་
ལུས་མཆོད་སྦྱིན་བྱས་ནས་ནི། །ཞེས་པའི་རྩ་ཚིག་གི་དོན་ལྟར་རོ། །གཉིས་པ་ནི།
ལྟོས་པ་ཐམས་ཅད་རབ་སྤངས་ཏེ། ཞེས་པའི་རྩ་ཚིག་གི་དོན་ལྟར་རོ། །གསུམ་པ་
ནི། འོད་ཀྱི་སྦུ་གུའི་སྦྱོར་བ་ཡིས། ཞེས་པའི་རྩ་ཚིག་གི་དོན་ལྟར་རོ། །བཞི་པ་ནི།
སེམས་ནི་དགའ་ལྡན་གནས་སུ་འཕངས། །ཞེས་པའི་རྩ་ཚིག་གི་དོན་ལྟར་རོ། །རྩ་
བའི་གསུམ་པ་ལ། བར་དོའི་ཚོད་འཛིན་རྨི་ལམ་སྦྱང་བ། དེ་ནས་བར་དོ་སྦྱང་བ།
དེ་དག་ལའང་དེ་དང་དེར་ངོ་ཤེས་པའི་ཐབས། དེ་དག་ཐ་མལ་དུ་ཞེན་པའི་གཉེན་
པོ་ཕྱི་ནང་གསང་སྒྱུར་བྱ་ཚུལ། ཉིང་མཚམས་སྦྱོར་བའི་ཚེ་ཇི་ལྟར་བྱ་ཚུལ་རྣམས་
སུ་ཡོད་པ་ནི། འདི་ཉིད་བར་དོར་ཤེས་བྱས་ནས། །ཕྱི་ནང་གསང་བ་བསྒྱུར་བྱས་
ཏེ། །སྟོང་ཉིད་སྙིང་རྗེའི་རྣལ་འབྱོར་གྱིས། །མཁས་པས་ཉིང་མཚམས་སྦྱར་བར་
- 344 -



སྙིང་པོ་དོན་གསུམ་གྱི་བསྡུས་དོན།
བྱ། །ཞེས་པའི་རྩ་ཚིག་གི་དོན་ལྟར་རོ། །རྩ་བའི་བཞི་པ་ནི། གང་ཤར་ངོས་འཛིན་
ལྟ་བའི་གནད། །དེ་ལ་མ་ཡེངས་སྒོམ་པའི་གནད། །དྲན་པ་རོ་སྙོམས་སྤྱོད་པའི་
གནད། །གྲུབ་ཐོབ་ཆེན་པོའི་གདམས་པའོ། །ཞེས་པའི་རྩ་ཚིག་གི་དོན་ལྟར་རོ། །
དེ་ལྟར་སྙིང་པོ་དོན་གསུམ་གྱི་བསྡུས་དོན་ཁྲོ་ཕུ་ལོ་ཙཱ་བ་དང༌། རྗེ་ཡབ་སྲས་ཀྱི་
བཞེད་པ་དང་མཐུན་པར་བཀོད་པ་འདི་ནི། ཤིང་སྤྲེལ་ལོ་འདིའི་ཁྲིད་རྒྱས་པར་
བྱས་སྐབས་རང་གཞན་ལ་ཕན་རེས། དགེ་སློང་ཡེ་ཤེས་རྒྱལ་མཚན་གྱིས་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་
ཕྱོགས་དུས་ཀུན་ཏུ་འཕེལ་བར་གྱུར་ཅིག། །།
- 345 -



༄༅། །སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་
བཟང་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་
པ་རྣམས་ཀྱི་ཞབས་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །
བརྩེ་བ་ཆེན་པོས་རྗེས་སུ་གཟུང་དུ་གསོལ། འདིར་སྐལ་བ་དང་ལྡན་པའི་གདུལ་
བྱས་དལ་འབྱོར་གྱི་རྟེན་ལ་སྙིང་པོ་ལེན་པའི་ཐབས་ཁྱད་པར་ཅན་རྒྱལ་བའི་
གསུང་རབ་མཐའ་དག་གི་དོན། ཚེ་འདི་དང་། འཆི་ཁ་དང་། བར་དོའི་ཉམས་
ལེན་གསུམ་དུ་དྲིལ་བ་སྙིང་པོ་དོན་གསུམ་དུ་གྲགས་པ། འཕགས་པ་སྤྱན་རས་
གཟིགས་ཀྱིས་གྲུབ་ཆེན་མི་ཏྲ་ཛོ་ཀི་ལ་དངོས་སུ་གནང་བའི་གདམས་པ་ཟབ་མོ་
ཉམས་སུ་ལེན་པར་འདོད་པས་ཡིད་མཐུན་གྱི་དབེན་པའི་གནས་སུ་གནས་ཁང་
བྱི་དོར་བྱས། སྐུ་གསུང་ཐུགས་རྟེན་དགྲམ། མཆོད་པ་གཡོ་མེད་པར་གཅལ་ལ་
བཀོད་པ་མཛེས་པར་བཤམས། སྟན་བདེ་བ་ལ་ལུས་རྣམ་སྣང་གི་ཆོས་བདུན་
ལྡན་དུ་འཁོད་ནས་ཀུན་སློང་བཅོས་ཏེ། དགེ་སེམས་ཁྱད་པར་ཅན་གྱི་ངང་ནས་
ཡིད་མ་ཡེངས་པར་དངོས་གཞི་འདི་ལྟར་ཉམས་སུ་བླང་བར་བྱའོ། །ཐོག་མེད་
དུས་ནས་ཁམས་གསུམ་འཁོར་བ་འདིར། །མ་རིག་ལས་ཉོན་རླུང་ཤུགས་དྲག་
པོའི་མཐུས། །སྐད་ཅིག་ངལ་བསོ་མེད་པར་འཁོར་ཞིང་འཁྱམས། །སྡུག་བསྔལ་
གསུམ་གྱིས་བར་མཚམས་མེད་པར་མནར། །བླ་མ་མཆོག་གི་ཐུགས་རྗེའི་ནུས་
མཐུ་ཡིས། །ད་རེས་ སྟབས་ལེགས་དལ་འབྱོར་ལུས་ཐོབ་ཀྱང་། །སྔོན་ཆད་ཚེ་
- 346 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་།
འདིའི་བྱ་བས་གཡེངས་ཤིང་འདས། །ཆུ་ཡི་ཆུ་ལྦུར་ལྟ་བུའི་ལུས་རྟེན་འདི། །མི་
རྟག་མི་བརྟེན་ནམ་འཆི་ངེས་པ་མེད། །ཤི་ནས་གར་སྐྱེའི་རང་དབང་བདག་ལ་
མེད། །ངན་སོང་ གནས་ ན་ ཚ་ གྲང་ བཀྲེས་སྐོམ་དང་། །གླེན་ ཞིང་ སྐུགས་དང་
གཅིག་ལ་གཅིག་ཟ་སོགས། །བཟོད་དཀའི་སྡུག་བསྔལ་དཔག་མེད་ཡོད་པར་
གསུངས། །མྱོང་བ་ལྟ་ཞོག་ཐོས་ནའང་སྐྱི་རེ་གཡའ། །མཐོ་རིས་ན་ཡང་སྐྱེ་རྒ་ན་
འཆི་དང་། །འཆི་འཕོ་ ལྟུང་ སོགས་ སྡུག་བསྔལ་མཐའ་ ཡས་ཤིང་། །ཀུན་ཀྱང་
ལས་ཉོན་འཆིང་བས་རབ་བཅིངས་ནས། །འདུ་བྱེད་སྡུག་བསྔལ་ཟུག་རྔུས་ཡུན་
དུ་ མནར། །དལ་ བའི་ རྟེན་ ཐོབ་ ལམ་ སྟོན་ བཤེས་ གཉེན་ དང། །མཇལ་བའི་
སྐབས་འདིར་རང་གིས་མ་འབད་ན། །འཁོར་བའི་མཚོ་ཆེན་འདི་ལས་སུ་ཡིས་
སྒྲོལ། ཁྱད་པར་ཉོན་མོངས་ལས་ངན་དབང་བཙན་པས། །ངན་སོང་གནས་སུ་
ལྷུང་ན་ཅི་ཙུག་བྱེད། །དེ་ཚེ་བདག་ལ་མགོན་སྐྱབས་སུ་ཞིག་ཡོད། །དེས་ན་བསླུ་
མེད་ བླ་ མ་ མཆོག་གསུམ་ལ། །ད་ ལྟ་ ཉིད་ནས་སྐྱབས་སུ་བཟུང་བར་བགྱི། །
བསླུ་མེད་དཀོན་མཆོག་གསུམ་གྱི་ཐུགས་རྗེ་དང༌། །བདག་གི་དད་མོས་གདུང་
ཤུགས་དྲག་པོའི་མཐུས། །མདུན་གྱི་ནམ་མཁར་པདྨའི་སྡོང་པོ་ནི། །ཡངས་ཤིང་
རྒྱ་ཆེ་རྩེ་ མོར་ པད་འདབ་བཞི། །ལྟེ་བར་ རིན་ཆེན་ཁྲི་སྟེང་པད་ཟླའི་སྟེང་། །
བཀའ་དྲིན་མཉམ་མེད་རྩ་བའི་བླ་མ་དང་། །དབྱེར་མེད་རྗེ་བཙུན་ཁ་སརླ་ཎི་
བཞུགས། །མདུན་གྱི་འདབ་མར་ལོངས་སྤྲུལ་ སངས་རྒྱས་རྣམས། །གཡས་ ཀྱི་
འདབ་མར་དམ་ཆོས་དཀོན་མཆོག་རྣམས། །རྒྱབ་ཀྱི་འདབ་མར་བྱང་སེམས་
ཉན་ རང་ རྣམས། །གཡོན་ གྱི་ འདབ་མར་ཆོས་སྲུང་ཚོགས་རྣམས་བཞུགས། །
སྟེང་གི་ནམ་མཁར་རྩ་བརྒྱུད་བླ་མ་རྣམས། །ཐུགས་རྗེ་གཏིང་ནས་གཡོས་པའི་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཞལ་གྱི་མདངས། །དགྱེས་འཛུམ་ལྡན་པས་ རང་ལ་ གཟིགས་ཤིང་བཞུགས། །
རང་གི་མཐའ་སྐོར་ཕ་མ་རིགས་དྲུག་རྣམས། །རང་དབང་མེད་པར་སྡུག་བསྔལ་
མྱོང་བའི་ཚུལ། །བསམས་ནས་བཟོད་གླགས་མེད་པའི་ སྙིང་ རྗེ་བསྐྱེད། །རང་
དང་འགྲོ་རྣམས་ལྷག་པར་འཇིགས་ཤིང་སྐྲག །མཆོག་གསུམ་ཁོ་ན་སྐྱོབ་པའི་
ནུས་ལྡན་དུ། །མཐོང་ནས་ཤུགས་དྲག་གདུང་བས་སྐྱབས་སུ་འགྲོ །བདག་དང་
མཁའ་མཉམ་འགྲོ་བ་མ་ལུས་པ། །ཇི་སྲིད་བྱང་ཆུབ་སྙིང་པོར་མཆིས་ཀྱི་བར། །
བླ་མ་རིན་པོ་ཆེ་ལ་སྐྱབས་སུ་མཆི། །སྟོན་པ་སངས་རྒྱས་རྣམས་ལ་སྐྱབས་སུ་
མཆི། །ལུང་རྟོག་དམ་པའི་ཆོས་ལ་སྐྱབས་སུ་མཆི། །འཕགས་མཆོག་དགེ་འདུན་
རྣམས་ལ་སྐྱབས་སུ་མཆི། ཁྱད་པར་རྗེ་བཙུན་སྤྱན་རས་གཟིགས་དབང་གི །ལྷ་
ཚོགས་འཁོར་དང་བཅས་ལ་སྐྱབས་སུ་མཆི། །དེང་ནས་བཟུང་སྟེ་བྱང་ཆུབ་མ་
ཐོབ་བར། །བླ་མ་དཀོན་མཆོག་གསུམ་ལ་སྐྱབས་འགྲོ་ཞིང་། །ཕ་མ་རིགས་དྲུག་
སེམས་ ཅན་ མ་ ལུས་ པ། །སྒྲོལ་ ཕྱིར་ སངས་ རྒྱས་ གོ་ འཕང་ མྱུར་ཐོབ་ཤོག །
སེམས་ཅན་ཐམས་ཅད་རྟག་ཏུ་བདེ་གྱུར་ཅིག །འགྲོ་བའི་སྡུག་བསྔལ་མ་ལུས་ཞི་
གྱུར་ཅིག །བླ་ན་མེད་པའི་བདེ་དང་ བྲལ་མ་གྱུར། །འགྲོ་བའི་ཆགས་སྡང་མ་
ལུས་ཞི་གྱུར་ནས། །ཕན་ཚུན་བྱམས་པའི་ངང་དུ་གནས་པར་ཤོག །སླར་ཡང་མ་
རྒན་རྣམས་དང་མགྲིན་གཅིག་ཏུ། །དུས་འདི་ནས་བཟུང་སངས་རྒྱས་མ་ཐོབ་
བར། །བླ་མ་དཀོན་མཆོག་རིན་ཆེན་རྣམ་གསུམ་ལ། །སྙིང་ནས་ ཕྱག་ འཚལ་
མཆོད་ཅིང་སྐྱབས་སུ་མཆི། །མྱུར་དུ་ཤེས་རྒྱུད་བྱིན་གྱིས་བརླབ་ཏུ་གསོལ། །
གདུང་ཤུགས་དྲག་པོས་ལན་མང་གསོལ་བཏབ་པས། །སྐྱབས་ཡུལ་རྣམས་ལས་
བདུད་རྩི་འོད་ཟེར་ཚོགས། །དཔག་མེད་འཕྲོས་པ་ རང་དང་མཐའ་སྐོར་གྱི། །
- 348 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་། །
སེམས་ཅན་རྣམས་ལ་ཕོག་པས་སྡིག་སྒྲིབ་དག །ལུས་ནི་དྭངས་གསལ་འོད་ཀྱི་
རང་བཞིན་ཅན། །འཕགས་མཆོག་ཐུགས་རྗེ་ཆེན་པོའི་སྐུ་རུ་གྱུར། །ཡིད་ནི་སྒྲིབ་
གཉིས་ འཆིང་བ་ལས་ གྲོལ་ནས། །ཆོས་སྐུ་ཐོབ་སྟེ་ དག་ ཞིང་ གཤེགས་ པར་
བསམ། །སྐྱབས་ཡུལ་རྣམས་ཀྱང་དགྱེས་བཞིན་འོད་ཞུ་ནས། །རང་ལ་ཐིམ་པས་
བྱིན་གྱིས་བརླབས་པར་གྱུར། །རྙེད་དཀའ་དོན་ཆེན་དལ་བའི་རྟེན་འདི་ཡང་། །
མྱུར་དུ་འཇིག་ཅིང་ནམ་འཆི་ངེས་པ་མེད། །ཤི་ནས་སྲིད་པའི་འགྲོ་བ་གར་སྐྱེས་
ཀྱང་། །སྡུག་བསྔལ་རང་བཞིན་བདེ་བའི་གོ་སྐབས་མེད། །བདག་ཉིད་ཇི་བཞིན་
དྲིན་གྱིས་བསྐྱངས་པའི་མ། །སེམས་ཅན་ཐམས་ཅད་སྡུག་བསྔལ་གསུམ་གྱིས་
མནར། །དེས་ན་འདི་དག་སྲིད་མཚོ་ལས་གྲོལ་ཕྱིར། །རྫོགས་པའི་སངས་རྒྱས་
གོ་འཕང་བསྒྲུབ་པར་བྱ། །དེ་ཡི་ཕྱིར་དུ་སྙིང་པོ་དོན་གསུམ་གྱི། །གདམས་པ་
ཟབ་མོ་ཉམས་སུ་བླང་བར་བྱ། །རང་གི་སྤྱི་བོར་ཤེལ་དཀར་ལས་གྲུབ་པའི། །
བྱང་ཆུབ་མཆོད་ རྟེན་མཚན་ ཉིད་ ཡོངས་ རྫོགས་ པ། །བུམ་ པའི་ ལྟེ་བར་ པད་
དཀར་ཟླ་བའི་སྟེང་། །སྐྱབས་གསུམ་ཀུན་འདུས་རྩ་བའི་བླ་མ་དང་། །དབྱེར་
མེད་ རྗེ་ བཙུན་ ཁ་ སརླ་ཎི་ བཞུགས། །སྐུ་མདོག་ དཀར་ པོ་ ཞལ་ གཅིག་ ཕྱག་
གཉིས་པ། །དངོས་གྲུབ་ཅི་འདོད་ང་ཡིས་སྦྱིན་ནོ་ཞེས། །མཚོན་ཕྱིར་ཕྱག་གཡས་
མཆོག་སྦྱིན་ཕྱག་རྒྱ་མཛད། །སེམས་ཅན་མ་ལུས་ང་ཡིས་བསྐྱབ་བོ་ཞེས། །ཕྱག་
གཡོན་དཀོན་མཆོག་གསུམ་མཚོན་སྐྱབས་སྦྱིན་མཛད། །སྲིད་འདིར་རྣམ་མང་
སྤྲུལ་པ་བརྒྱ་སྟོན་ཀྱང་། །ཉེས་པའི་རྡུལ་གྱིས་ནམ་ཡང་མ་གོས་ཞེས། །གསལ་
བར་མཚོན་ཕྱིར་པདྨ་དཀར་པོ་འཛིན། །སྲིད་དང་ཞི་བའི་ལོངས་སྤྱོད་ཅི་འདོད་
ཀྱང་། རེ་བ་ཐམས་ཅད་ཡིད་བཞིན་བསྐང་ངོ་ཞེས། །མཚོན་ཕྱིར་རྣམ་མང་རིན་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་ རྒྱན་ གྱིས་ སྤྲས། །མཁའ་ མཉམ་ འགྲོ་ བ་ སྒྲོལ་ ཕྱིར་ ཕྱོགས་ བཅུ་ རུ། །
གཤེགས་ལ་ནམ་ཡང་སྐྱོ་ངལ་མེད་དོ་ཞེས། མཚོན་ཕྱིར་ཞབས་གཉིས་མཉམ་
པའི་སྟབས་ཀྱིས་བཞེངས། །སྤངས་རྟོགས་རྒྱལ་བ་ཀུན་དང་མཉམ་མོ་ཞེས། །
དབྱིངས་རིག་རྣམ་དག་པད་ཟླ་ཞབས་ཀྱིས་མནན། །དམུ་རྒོད་སྙིགས་མའི་འགྲོ་
བ་སྒྲོལ་བ་ལ། །རྒྱལ་བ་ཀུན་ལས་སྙིང་རྗེ་ལྷག་གོ་ཞེས། །མཚོན་ཕྱིར་རི་དྭགས་
པགས་ པས་ ནུ་ མ་ བཀབ། །འཇིག་ རྟེན་ འཇིག་ རྟེན་ འདས་ པའི་ དངོས་གྲུབ་
ཀུན། །དགེ་བའི་བཤེན་གཉེན་ཉིད་ལ་རག་ལས་ཞེས། །ཐབས་ཀྱིས་འདོམས་
ཕྱིར་མགོན་པོ་འོད་དཔག་མེད། །དབུ་ཡི་རལ་པའི་ཁྲོད་ན་ལྷམ་མེར་བཞུགས། །
ཐུགས་རྗེའི་སྤྱན་གྱིས་འགྲོ་ལ་ཕྱོགས་བཅུར་གཟིགས། །གང་འདུལ་སྤྲུལ་པས་
ལྷ་ལམ་འགེངས་བཞིན་དུ། །འོད་ཀྱི་ཕུང་པོའི་དབུས་ན་ལྷམ་མེར་བཞུགས། །
སྒོ་སྟོང་དག་ལ་བསྐལ་བཟང་སངས་རྒྱས་སྟོང་། །རིགས་ལྔའི་ཚུལ་དུ་རང་ལ་
གཟིགས་ བཞིན་ བཞུགས། །ཤར་ ཕྱོགས་ ངོས་ ལ་ བཞུགས་ པའི་ སངས་ རྒྱས་
རྣམས། །དཀར་ པོ་ བྱང་ ཆུབ་ མཆོག་ གི་ ཕྱག་ རྒྱ་ ཅན། །ལྷོ་ ཕྱོགས་ ངོས་ ལ་
བཞུགས་པའི་སངས་རྒྱས་རྣམས། །སྐུ་མདོག་སེར་པོ་མཆོག་སྦྱིན་མཉམ་བཞག་
ཅན། །ནུབ་ཕྱོགས་ངོས་ལ་བཞུགས་པའི་སངས་རྒྱས་རྣམས། །སྐུ་མདོག་དམར་
པོ་མཉམ་བཞག་ཕྱག་རྒྱ་ཅན། །བྱང་ཕྱོགས་ངོས་ལ་བཞུགས་པའི་སངས་རྒྱས་
རྣམས། །སྐུ་མདོག་ལྗང་ཁུ་སྐྱབས་སྦྱིན་མཉམ་བཞག་ཅན། །ཐམས་ཅད་ སྤྲུལ་
སྐུའི་ཆ་ལུགས་ཅན་དུ་བཞུགས། །མཆོད་རྟེན་དེ་ཡི་སྟེང་གི་ནམ་མཁའ་ལ། །
ཆོས་འདིའི་བརྒྱུད་པའི་བླ་མ་མཆོག་རྣམས་བཞུགས། །བདག་སྙིང་པདྨ་དམར་
པོ་ འདབ་ སྟོང་ ཅན། །ལྟེ་བར་ རང་ གི་ སེམས་ དང༌ ཡི་ དམ་ ལྷ། །དབྱེར་ མེད་
- 350 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་། །
འཕགས་མཆོག་ཁ་སརྦ་ཎི་བཞུགས། །འདབ་མ་སྟོང་ལ་ཨ་དཀར་སྟོང་གིས་
མཛེས། །བླ་མ་ལྷག་པའི་ལྷ་ཡི་གནས་གསུམ་དུ། །ཡི་གེ་གསུམ་མཚན་ཁྱད་པར་
ཐུགས་ཀའི་དབུས། །ཟླ་སྟེང་ཧཱུྃཡིག་མཐར་སྐོར་ཡི་གེ་དྲུག །ཆུ་ཤེལ་ཕྲེང་བ་ལྟ་
བུས་མཛེས་པར་བསྐོར། །དེ་ལས་འོད་འཕྲོས་རྩ་བརྒྱུད་བླ་མ་དང༌། །ཡི་དམ་ལྷ་
ཚོགས་སྐྱབས་གསུམ་བཀའ་སྡོད་བཅས། །གསང་སྔགས་རིག་སྔགས་གཟུངས་
སྔགས་མ་ལུས་པ། །སྤྱན་དྲངས་སོ་སོའི་དམ་ཚིག་པར་ཐིམ་པས། །ཀུན་འདུས་
གསུམ་གྱི་བདག་ཉིད་ཡིད་བཞིན་ནོར། །བསླུ་མེད་སྐྱབས་མཆོག་འདུས་པའི་ངོ་
བོར་བསམ། །ཐུགས་ རྗེའི་ སྤྱན་ རས་སྟོང་གིས་ འགྲོ་ཀུན་ལ། །གཟིགས་ནས་
གང་ལ་གང་འདུལ་སྤྲུལ་པ་ཡིས། །ནམ་མཁའི་ཁྱོན་ཀུན་ཅིག་ཅར་འགེངས་
མཛད་པ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །རབ་འབྱམས་ཞིང་
ན་ མཆོད་ རྫས་ ཅི་ ཡོད་ དང༌། །བདག་ གིས་ དངོས་ སུ་ བཤམས་ པ་ འདི་ དག་
རྣམས། །ཀུན་བཟང་མཆོད་པའི་སྤྲིན་དུ་ལེགས་དམིགས་ནས། །ཐུགས་ རྗེ་ ཆེ་
མགོན་ཚོགས་རྣམས་མཉེས་ཕྱིར་འབུལ། །བདག་སེམས་དུག་གསུམ་གདོན་གྱི་
དབང་གྱུར་པས། །སྒོ་གསུམ་ཉེས་པར་སྤྱད་པ་ཅི་མཆིས་པ། །གནོང་ཞིང་འགྱོད་
པའི་སེམས་ཀྱིས་སོ་སོར་བཤགས། །ཐུགས་རྗེའི་ཆབ་ཀྱིས་སྒྲིབ་པ་དག་པར་
མཛོད། །སྲིད་ཞིའི་རྣམ་དཀར་ཇི་སྙེད་མཆིས་རྣམས་དང་། ཁྱད་པར་འཕགས་
མཆོག་སྤྱན་རས་གཟིགས་དབང་གི །སྐུ་གསུང་ཐུགས་ཀྱི་ཡོན་ཏན་ཐམས་ཅད་
ལ། །བསམ་པ་ཐག་པས་གུས་ཤིང་ཡི་རང་ངོ༌། །དུག་གསུམ་མུན་པ་འཐུག་པོས་
རབ་བསྒྲིབས་ཤིང་། ཁམས་གསུམ་འཁོར་བར་ངལ་བསོ་མེད་པར་འཁྱམས། །
སྡུག་བསྔལ་གསུམ་གྱིས་མནར་བའི་འགྲོ་འདི་ལ། །ཐེག་གསུམ་ཆོས་ཀྱི་སྒྲོན་མེ་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
སྦར་ དུ་ གསོལ། །བཟོད་ དཀའ་ སྡུག་བསྔལ་བརྒྱ་ཡིས་གཙེས་གྱུར་ པ། །ཉམ་
ཐག་བདག་དང་བདག་འདྲའི་འགྲོ་རྣམས་ལ། །ཐུགས་རྗེས་གཟིགས་ལ་འཁོར་
བ་མ་སྟོང་བར། །སྲིད་འདིར་སྐུ་ཡི་སྣང་བ་རྟག་བརྟན་གསོལ། །བླ་མ་ཐུགས་རྗེ་
ཆེན་པོའི་ལྷ་ཚོགས་ལ། །ཕྱག་མཆོད་བགྱིས་སོགས་དགེ་རྩ་ཅི་མཆིས་པ། །ཕ་མ་
རིགས་དྲུག་འཁོར་བའི་སྡུག་བསྔལ་ལས། །སྒྲོལ་ཕྱིར་སངས་རྒྱས་ཐོབ་པའི་རྒྱུ་
རུ་བསྔོ། །གླིང་བཞི་གླིང་ཕྲན་ཉི་ཟླ་ལྷུན་པོར་བཅས། །སྣོད་བཅུད་འབྱོར་པའི་
ཁྱད་པར་མ་ལུས་པ། །བློ་ཡིས་བསླངས་ནས་འཇིག་རྟེན་མགོན་ལ་འབུལ། །
ཐུགས་རྗེས་བཞེས་ནས་བྱིན་གྱིས་བརླབས་སུ་གསོལ། །དཔལ་ལྡན་རྩ་བའི་བླ་
མ་ཡི་དམ་ལྷ། །བདག་སྙིང་སྤྱི་བོ་པད་ཟླའི་སྟེང་བཞུགས་ལ། །བཀའ་དྲིན་ཆེན་
པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །
རྒྱལ་ཀུན་ཐུགས་རྗེའི་ངོ་བོ་པད་དཀར་འཛིན། །གང་དེས་རྗེས་བཟུང་མི་ཏྲ་ཛོ་
ཀིའི་ ཞབས། །སྐད་གཉིས་སྨྲ་ བའི་ དབང་ པོ་ བྱམས་པའི་ དཔལ། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །གདམས་པའི་གཏེར་མཛོད་བསོད་
ནམས་ དབང་ ཕྱུག་ དང་། །མཁྱེན་བརྩེའི་བདག་ ཉིད་ བསོད་ནམས་སེང་གེའི་
ཞབས། །མཁས་གྲུབ་དམ་ པ་ རིན་ ཆེན་ སེང་གེ་ལ། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །གནས་ལྔ་རིག་པའི་པཎ་ཆེན་བུ་སྟོན་རྗེ། །རྒྱ་
ཆེན་ཆོས་ཀྱི་སྤྱན་ལྡན་ཁྱུང་ལྷས་པ། །རྒྱལ་བ་ཀུན་དངོས་བློ་བཟང་གྲགས་པའི་
དཔལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ལུང་དང་རིགས་
པའི་དབང་ཕྱུག་དགེ་ལེགས་དཔལ། །སྙན་བརྒྱུད་གདམས་བའི་བཀའ་བབ་བ་
སོ་བ། །འཇམ་དབྱངས་གཞོན་ནུ་ལེགས་པ་ཆོས་འབྱོར་ལ། །གསོལ་བ་འདེབས་
- 352 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་། །
སོ་དངོས་གྲུབ་རྣམ་གཉིས་སྩོལ། །ཐམས་ཅད་མཁྱེན་པ་དགེ་འདུན་རྒྱ་མཚོའི་
ཞབས། །རྒྱ་ཆེན་ གཞུང་ ལུགས་འཆད་མཁས་བསོད་ནམས་ གྲགས། །ཕྱག་ན་
པདྨོ་བསོད་ནམས་རྒྱ་མཚོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །ལྷ་བཙུན་མཁས་གྲུབ་དམ་པ་བསོད་ནམས་དཔལ། །མདོ་སྔགས་ཆོས་
ཀྱི་ སྤྱན་ ལྡན་ བྲག་ དགོན་ པ། །འཇམ་ དབྱངས་ འཁོན་ སྟོན་ མཁས་ གྲུབ་ ཨ་
ནནྟར། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ངག་དབང་བློ་
བཟང་སྐལ་བཟང་རྒྱ་མཚོའི་སྡེ། །བློ་བཟང་དར་རྒྱས་འཇམ་དབྱངས་གྲགས་
པའི་ དཔལ། །གྲུབ་ པའི་ དབང་ ཕྱུག་ དགེ་ ལེགས་ རྒྱ་ མཚོ་ ལ། །གསོལ་ བ་
འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་བ་ཀུན་གྱི་ཐུགས་རྗེ་གཅིག་
བསྡུས་པ། །འཇམ་མགོན་བསྟན་པའི་སྲོག་ཤིང་བྱམས་མགོན་རྗེ། །བཀའ་དྲིན་
མཉམ་ མེད་ རྩ་ བའི་ བླ་ མ་ ལ། །གསོལ་ འདེབས་ སོ་ དངོས་ གྲུབ་རྣམ་གཉིས་
སྩོལ། །མཚན་དཔེའི་དཔལ་འབར་ གཟི་བརྗིད་ཕུང་པོའི་སྐུ། །བརྒྱད་ཁྲི་བཞི་
སྟོང་ཆོས་ཕུང་སྒྲོག་པའི་གསུང་། །མཁྱེན་བརྩེ་ནུས་པ་ཕུལ་དུ་བྱུང་བའི་ཐུགས། །
གསོལ་བ་འདེབས་སོ་བླ་མ་རིན་པོ་ཆེ། །གསོལ་བ་འདེབས་སོ་མགོན་པོ་སྤྱན་
རས་གཟིགས། །བྱིན་གྱིས་རློབས་ཤིག་འཕགས་མཆོག་ཐུགས་རྗེའི་ལྷ། །རྒྱལ་
བ་ཀུན་གྱི་ཐུགས་རྗེ་གཅིག་བསྡུས་ནས། །བདག་ཅག་མགོན་མེད་འགྲོ་བ་མ་
ལུས་ ལ། །རབ་ འབྱམས་ རྒྱལ་ བའི་ མཛད་ པ་ སྒྲུབ་ མཛད་ པ། །གསོལ་ བ་
འདེབས་ སོ་ བླ་ མ་ རིན་ པོ་ ཆེ། །གསོལ་ བ་ འདེབས་ སོ་ མགོན་ པོ་ སྤྱན་ རས་
གཟིགས། །བྱིན་གྱིས་རློབས་ཤིག་འཕགས་མཆོག་ཐུགས་རྗེའི་ལྷ། །ངན་འགྲོའི་
ཚ་གདུང་སེལ་བའི་རྫོགས་ལྡན་སྤྲིན། །རྒལ་དཀར་འཁོར་བའི་མཚོ་ལས་སྒྲོལ་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བའི་གྲུ། །རྣམ་གྲོལ་གླིང་དུ་འཁྲིད་པའི་དེད་དཔོན་མཆོག །གསོལ་བ་འདེབས་
སོ་བླ་མ་རིན་པོ་ཆེ། །གསོལ་བ་འདེབས་སོ་མགོན་པོ་སྤྱན་རས་གཟིགས། །བྱིན་
གྱིས་རློབས་ཤིག་འཕགས་མཆོག་ཐུགས་ རྗེའི་ལྷ། །མཐོ་རིས་ཐར་པའི་ལམ་
བཟང་ སྟོན་ པའི་ མིག །ཉོན་མོངས་ནད་ ཀུན་ འཇོམས་ པའི་ སྨན་ པ་ མཆོག །
འདོད་དགུའི་དངོས་གྲུབ་མཆོག་སྩོལ་ཡིད་བཞིན་ནོར། །གསོལ་བ་འདེབས་སོ་
བླ་མ་རིན་པོ་ཆེ། །གསོལ་བ་འདེབས་སོ་མགོན་པོ་སྤྱན་རས་གཟིགས། །བྱིན་
གྱིས་རློབས་ཤིག་འཕགས་མཆོག་ཐུགས་རྗེའི་ལྷ། །བདག་དང་ཕ་མ་རིགས་དྲུག་
སེམས་ཅན་རྣམས། །མཐའ་མེད་འཁོར་བའི་རྒྱ་མཚོ་ཆེན་པོར་ལྷུང་། །ལས་དང་
ཉོན་མོངས་ཆུ་སྲིན་དྲག་པོས་བཟུང་། །བཟོད་མེད་སྡུག་བསྔལ་བརྒྱ་ཡིས་ཀུན་ཏུ་
མནར། །མགོན་དང་སྐྱབས་དང་དཔུང་གཉེན་གཞན་མ་མཆིས། །ཤིན་ཏུ་ཉམ་
ཐག་རྣམས་ལ་ཐུགས་རྗེས་གཟིགས། །སྡུག་བསྔལ་རྒྱ་མཚོ་འདི་ལས་བསྒྲལ་དུ་
གསོལ། །རྫུ་འཕྲུལ་ཤུགས་ཀྱིས་མྱུར་དུ་དྲང་དུ་གསོལ། །ལས་ཉོན་སྡིག་སྒྲིབ་
དག་པར་མཛད་དུ་གསོལ། །མྱུར་དུ་སངས་རྒྱས་ས་ལ་གཞག་ཏུ་གསོལ། །དེ་
ལྟར་ཤུགས་དྲག་གསོལ་བ་བཏབ་པའི་མཐུས། །བླ་མ་ལྷ་ཚོགས་རྣམས་ཀྱི་སྐུའི་
ཆ་ལས། །བདུད་རྩི་དཀར་པོ་འོད་ཟེར་བཅས་པའི་རྒྱུན། །བབས་པ་རང་གི་སྤྱི་
བོ་ནས་ཞུགས་ཏེ། །སྙིང་གའི་ཡི་དམ་ཨ་དང་བཅས་ལ་ཐིམ། །ཡི་དམ་ལྷ་དང་
ཨ་ཡིག་དེ་དག་ལས། །ཟག་མེད་བདུད་རྩིའི་ཆུ་རྒྱུན་ཆེར་འཕེལ་བས། །རང་
ལུས་བདུད་རྩི་དཀར་པོས་མེར་གྱིས་གང་། །ནད་གདོན་སྡིག་སྒྲིབ་བག་ཆགས་
བཅས་པ་དག །ཚེ་དང་བསོད་ནམས་ལུང་རྟོགས་ཡོན་ཏན་འཕེལ། །རང་ལུས་
དྭངས་གསལ་འོད་ཀྱི་རང་བཞིན་ཅན། །འཕགས་མཆོག་ཐུགས་རྗེ་ཆེན་པོའི་
-354-



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་།
སྐུར་གྱུར་ཏེ། །སྒོ་གསུམ་ཐུགས་རྗེ་ཆེན་པོའི་ངོ་བོར་གྱུར། །སླར་ཡང་སྔར་ལྟར་
གདུང་ཤུགས་ དྲག་ པོ་ ཡིས། །གསོལ་ བ་ བཏབ་ཅིང་ ཐུགས་ རྗེ་ བསྐུལ་ བའི་
མཐུས། །བླ་མ་ལྷ་ཚོགས་རྣམས་ ཀྱི་སྐུའི་ཆ་ལས། །བདུད་རྩི་འོད་ཟེར་བཅས་
པའི་རྒྱུན་བབས་ཤིང༌། །སྙིང་གའི་ལྷ་དང་ ཨ་ལས་བདུད་རྩིའི་རྒྱུན། །བྱུང་བ་
དམྱལ་བའི་སེམས་ཅན་ཐམས་ཅད་ལ། །ཕོག་པས་ཚ་གྲང་སྡུག་བསྔལ་མ་ལུས་
ནི། །ལུས་སེམས་ཟག་མེད་བདེ་བས་ཚིམས་ཤིང་གང་། །ལས་ཉོན་སྡིག་སྒྲིབ་
བག་ཆགས་བཅས་པ་ཀུན། །དག་ནས་ཐུགས་རྗེ་ཆེན་པོའི་ངོ་བོར་གྱུར། །སླར་
ཡང་བདུད་རྩིའི་འོད་ཟེར་བཅས་པའི་རྒྱུན། །བྱུང་བ་ཡི་དྭགས་འགྲོ་བ་ཐམས་
ཅད་ལ། །ཕོག་པས་བཀྲེས་སྐོམ་སྡུག་བསྔལ་མ་ལུས་ཞི། །ལུས་སེམས་ཟག་
མེད་བདེ་བས་ཚིམས་ཤིང་གང་། །ལས་ཉོན་སྡིག་སྒྲིབ་བག་ཆགས་བཅས་པ་
ཀུན། །དག་ནས་ཐུགས་རྗེ་ཆེན་པོའི་ངོ་བོར་གྱུར། །སླར་ཡང་བདུད་རྩི་འོད་ཟེར་
བཅས་པའི་རྒྱུན། །བྱུང་བ་དུད་འགྲོའི་འགྲོ་བ་ཐམས་ཅད་ལ། །ཕོག་པས་བཀོལ་
སྤྱད་རྨོངས་པའི་སྡུག་བསྔལ་ཞི། །ལུས་སེམས་ཟག་མེད་བདེ་བས་ཚིམས་ཤིང་
གང་། །ལས་ཉོན་སྡིག་སྒྲིབ་བག་ཆགས་བཅས་པ་ཀུན། །དག་ནས་ཐུགས་རྗེ་
ཆེན་པོའི་ངོ་བོར་གྱུར། །སླར་ཡང་བདུད་རྩི་འོད་ཟེར་བཅས་པའི་རྒྱུན། །བྱུང་བ་
ལྷ་མིན་འགྲོ་བ་ཐམས་ཅད་ལ། །ཕོག་པས་ཕྲག་དོག་འཐབ་རྩོད་སྡུག་བསྔལ་
ཞི། །ལུས་སེམས་ཟག་མེད་བདེ་བས་ཚིམས་ཤིང་གང་། །ལས་ཉོན་སྡིག་སྒྲིབ་
བག་ཆགས་བཅས་པ་ཀུན། །དག་ནས་ཐུགས་རྗེ་ཆེན་པོའི་ངོ་བོར་གྱུར། སླར་
ཡང་བདུད་རྩི་འོད་ཟེར་བཅས་པའི་རྒྱུན། །བྱུང་བ་མི་ཡི་འགྲོ་བ་ཐམས་ཅད་
ལ། །ཕོག་པས་སྐྱེ་རྒ་ན་འཆིའི་སྡུག་བསྔལ་ཞི། །ལུས་སེམས་ཟག་མེད་བདེ་བས་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཚིམས་ཤིང་གང་། །ལས་ཉོན་སྡིག་སྒྲིབ་བག་ཆགས་བཅས་པ་ཀུན། །དག་ནས་
ཐུགས་རྗེ་ཆེན་པོའི་ངོ་བོར་གྱུར། །སླར་ཡང་བདུད་རྩི་འོད་ཟེར་བཅས་པའི་
རྒྱུན། །བྱུང་བ་ལྷ་ཡི་འགྲོ་བ་ཐམས་ཅད་ལ། །ཕོག་པས་འཆི་འཕོ་ལྟུང་བའི་སྡུག་
བསྔལ་ཞི། །ལུས་སེམས་ཟག་མེད་བདེ་བས་ཚིམས་ཤིང་གང་། །ལས་ཉོན་སྡིག་
སྒྲིབ་བག་ཆགས་བཅས་པ་ཀུན། །དག་ནས་ཐུགས་རྗེ་ཆེན་པོའི་ངོ་བོར་གྱུར། །
མདོར་ན་སྲིད་རྩེ་ནས་བཟུང་དམྱལ་བའི་བར། ཁམས་གསུམ་འཁོར་བའི་སེམས་
ཅན་ཐམས་ཅད་ལ། །བདུད་རྩི་འོད་ཟེར་འཕྲོས་པ་རེག་ཙམ་གྱིས། །རང་རང་
སྡུག་བསྔལ་མ་ལུས་ཞི་གྱུར་ཅིང་། །ལས་ཉོན་སྡིག་སྒྲིབ་བག་ཆགས་བཅས་པ་
ཀུན། །སྐད་ཅིག་ཉིད་ལ་དག་ཅིང་རྒྱུད་གྲོལ་ནས། །དག་པ་གཉིས་ལྡན་ཆོས་ཀྱི་
སྐུ་ཐོབ་སྟེ། །སྒོ་གསུམ་ཐུགས་རྗེ་ཆེན་པོའི་ངོ་བོར་གྱུར། །སླར་ཡང་བདུད་རྩི་
འོད་ཟེར་བཅས་པའི་རྒྱུན། །བྱུང་བ་སྣོད་ཀྱི་འཇིག་རྟེན་ཐམས་ཅད་ལ། །ཕོག་
པས་སྣོད་ཀྱི་ཉེས་སྐྱོན་ཀུན་སྦྱངས་ཏེ། །སྐད་ཅིག་ཉིད་ལ་དག་པའི་ཞིང་དུ་གྱུར།
རང་ ཉིད་ འཕགས་ མཆོག་ སྤྱན་ རས་ གཟིགས་དབང་དུ། །གསལ་ བའི་ སྐུ་ ལ་
གསལ་སྣང་བརྟན་པོའི་ངང་། །གཟུགས་སྣང་ཐམས་ཅད་ཐུགས་རྗེ་ཆེན་པོའི་
སྐུར། །སྒོམ་པའི་སྣང་བ་སྐུ་ཡི་འཁྱེར་སོ་དང་། །སྒྲ་རྣམས་ཡི་གེ་དྲུག་པའི་རང་སྒྲ་
རུ། །སྒོམ་པའི་སྒྲ་གྲགས་གསུང་གི་འཁྱེར་སོ་དང་། །གང་ཤར་སྟོང་ཉིད་སྙིང་
རྗེའི་སྙིང་པོ་ཅན། །རྣམ་དག་ཐུགས་ཀྱི་འཁྱེར་སོ་གསུམ་པོ་ལ། །གནས་ནས་
རང་གཞན་ཀུན་གྱིས་མགྲིན་གཅིག་ཏུ། །མ་ཡེངས་ཡིག་དྲུག་བཟླས་པ་ཅི་ནུས་
བྱ། །ཐུན་མཐར་སྣོད་བཅུད་དག་པ་རབ་འབྱམས་རྣམས། །འོད་དུ་ཞུ་ནས་རང་
གི་ལུས་ལ་ཐིམ། །སྤྱི་བོའི་བླ་མ་སྙིང་གའི་ཡི་དམ་དང་། །སངས་རྒྱས་སྟོང་ཡང་
-356 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་
། །
ཨ་ཡིག་ སྟོང་ལ་ཐིམ། །མཆོད་རྟེན་མཁའ་ལ་འཇའ་ལྟར་ཡལ་བར་བསྒོམ། །
རང་ལུས་པདྨ་ཨ་ཡིག་ཡི་དམ་རྣམས། །རིམ་གྱིས་བསྡུས་ནས་སྙིང་གའི་དབུས་
སུ་བསྡུ། །རང་ སེམས་ ལ་ སོགས་ འཁོར་ འདས་ ཆོས་རྣམས་ ཀུན། །རྟོག་ པས་
བཏགས་པ་ཙམ་ཞིག་མ་གཏོགས་པ། །ངོ་བོས་གྲུབ་པ་རྡུལ་ ཙམ་མ་མཆིས་
པས། །སྤྲོས་བྲལ་ནམ་མཁའ་ལྟ་བུའི་ངང་དུ་གཞག །རྗེས་ཐོབ་གཟུང་འཛིན་
སྣང་བ་ཅི་ཤར་ཡང་། །སྒྱུ་མ་སྨིག་རྒྱུ་རྨི་ལམ་ཆུ་ཟླ་བཞིན། །སྣང་ཡང་བདེན་པར་
མེད་པའི་ཚུལ་རིག་ནས། །སྣང་སྟོང་དབྱེར་མེད་ཚོགས་གཉིས་ཟུང་འབྲེལ་དུ། །
གསོག་ལ་སྒོ་གསུམ་བརྩོན་པས་འབད་པར་བྱ། །རྒྱལ་བའི་གསུང་རབ་མཐལ་
དག་གི་དགོངས་པ་སྙིང་པོ་དོན་གསུམ་དུ་དྲིལ་བ་ལས་ཚེ་འདིའི་ཉམས་ལེན་ཇི་
ལྟར་བྱ་བའི་སྐབས་ཏེ་དང་པོའོ།། །།
དེ་ནི་རྩ་ཚིག་ལས། ཚེ་འདིར་རྒྱུན་གྱི་ཡི་དམ་བསྒོམ། །འཆི་ཁར་འཕོ་
བའི་རྣལ་འབྱོར་བསྒོམ། །བར་དོར་བསྲེ་བ་བསྒོམ་བྱ་སྟེ། །རྒྱུན་དུ་བསྒོམ་པ་
ཀུན་ གྱི་ གནད། །མི་རྟག་ སྡུག་ བསྔལ་དྲན་ བྱས་ ནས། །སྙིང་ རྗེ་ ཆེན་ པོ་ རབ་
བསྐྱེད་དེ། །སྤྱི་བོར་བླ་མ་སྙིང་གར་ལྷ། །རང་སེམས་སྐྱེ་མེད་བསྒོམ་པར་བྱ། །
ཞེས་གསུངས་པའི་དོན་ནོ། །དེ་ལྟར་ཚེ་འདིའི་གདམས་ངག་གི་སྙིང་པོ་རྒྱུན་གྱི་
ཡི་དམ་དུ་བྱ་བའི་ཚུལ་དེ་དག་ལ་ལམ་གྱི་གྲངས་དང་། གོ་རིམ་དང་། ངོ་བོ་མ་
ནོར་བར་བརྩོན་པ་ཆེན་པོས་འབད་ན་མཆོག་གི་དངོས་གྲུབ་ཐོབ་པར་གསུངས་
སོ། །དེ་ལྟར་འབད་ཀྱང་ཚེ་འདིར་བཙན་ས་མ་ཟིན་ན་མཆི་ཁ་དང་བར་དོའི་
ཉམས་ལེན་རྣམས་ཤེས་དགོས་ལ། དེ་ཡང་ད་ལྟ་ནས་ཉམས་འོག་ཏུ་ཆུད་པར་བྱ་
དགོས་པས་འཆི་ཁའི་གདམས་ངག་གི་སྙིང་པོ་འཕོ་བའི་ཉམས་ལེན་ཇི་ལྟར་བྱ་
- 357-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
བའི་ཚུལ་ནི། ལུས་དང་ལོངས་སྤྱོད་གཉེན་ལ་ཆགས་གྱུར་ན། །བྱ་ལ་རྡོ་བཏགས་
འཕུར་བར་མི་ནུས་བཞིན། །རྣམ་ཤེས་དག་ཞིང་འཕོ་བར་མི་ནུས་པས། །གང་
ལའང་ཆགས་ཞེན་མེད་པ་ཤིན་ཏུ་གཅེས། ཁྱད་པར་མི་གཙང་ཤ་རུས་ལུས་རྟེན་
འདི། །འབད་པ་དུ་མས་བསྲུང་ཞིང་གསོས་བྱས་ཀྱང་། །སྐྱེས་ཆེན་འདེགས་དུས་
རྡུལ་ཙམ་ཁྱེར་དབང་མེད། །ལུས་འདི་གསོ་ཕྱིར་སྡིག་པ་བསགས་པ་རྣམས། །
ལུས་ཀྱི་གྲིབ་མ་བཞིན་དུ་རྗེས་སུ་འབྲང་། །ང་ཡི་ལུས་ཞེས་ཆགས་ཤིང་ཞེན་
བྱས་ཀྱང་། །རང་དབང་མེད་པར་ངེས་པར་འདོར་དགོས་ན། །ད་ལྟ་རང་དབང་
ཡོད་དུས་མཆོད་སྦྱིན་དུ། །བཏང་ན་དོན་ཆེན་སྙིང་པོ་ལོན་པ་ཡིན། །མདུན་གྱི་
ནམ་ མཁར་ སེང་ ཁྲི་ པད་ ཟླའི་ སྟེང་། །རྩ་ བའི་ བླ་ མ་ རྗེ་ བཙུན་ སྤྱན་ རས་
གཟིགས། །དངོས་བརྒྱུད་བླ་མ་ཡི་དམ་སངས་རྒྱས་དང་། །བྱང་སེམས་ཉན་རང་
ཆོས་ སྐྱོང་ སྲུང་ ཚོགས་ ཀྱིས། །སྤྲིན་ ཕུང་ དཀྲིགས་ པ་ བཞིན་ དུ་ བསྐོར་ ནས་
བཞུགས། །གདོན་བགེགས་ལན་ཆགས་རིགས་དྲུག་སྙིང་རྗེའི་མགྲོན། །མ་ལུས་
ས་ཡི་དྲེག་པ་བཞིན་དུ་འཁོད། །རང་ཉིད་ཐ་མལ་གནས་པའི་སྙིང་དབུས་སུ། །
རང་སེམས་འཕགས་པ་མཚོན་གང་ཙམ་གནས་པ། །རྒྱངས་ ཀྱིས་ འཐོན་ནས་
གཙོ་བོའི་མདུན་དུ་འཁོད། །རང་སེམས་འཕགས་པར་གསལ་བས་ཐལ་སྦྱར་
ཏེ། །རྩ་བརྒྱུད་བླ་མ་ཡི་དམ་ཐུགས་རྗེ་ཅན། །བདག་གི་ཤ་རུས་རྡོས་བཅས་ལུས་
འདི་ ལ། །བརྟེན་ནས་ཚོགས་ གཉིས་ རྫོགས་ པར་མཛད་དུ་ གསོལ། །དེ་ལྟར་
གསོལ་བ་བཏབ་པས་གཙོ་བོ་ཡིས། །རྡོ་རྗེ་གསུམ་གྱི་སྔགས་ཡིག་ལན་གསུམ་
དུ། །བརྗོད་ པས་ ཕུང་པོ་ རྙིང་ པའི་ མགོ་བོ་ནི། །ཆད་ནས་མི་མགོའི་སྒྱེད་པུ་
གསུམ་དུ་ གྱུར། །ཡི་ དམ་ ཐུགས་ རྗེ་ ཆེན་ པོའི་ ཐུགས་ ཀ་ ནས། །མཁའ་ འགྲོ་
༢
- 358 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་།
དམར་མོ་གྲི་ཐོད་འཛིན་པ་ཞིག །རྒྱངས་ཀྱིས་འཐོན་ནས་རང་གི་ཕུང་པོ་དེའི། །
མགོ་བོ་ཕྱི་མ་སྐྱེས་པའི་ཐོད་པ་ནི། །སྨིན་མཚམས་ནས་ ཕྲལ་སྒྱེད་པུའི་སྟེང་
བཞག་པས། །རླུང་མེ་སྒྱེད་པུ་ལ་གནས་ཀ་པཱ་ལ། །སྟོང་གསུམ་ཁྱོན་ལྟར་ཡངས་
པའི་སྣོད་དུ་གྱུར། །མཁའ་འགྲོ་དེ་ལས་རང་འདྲ་དཔག་མེད་འཕྲོས། །རང་གི་
ལུས་དེ་དུམ་བུ་བརྒྱར་བཏུབས་ནས། །ཐོད་པའི་ནང་དུ་བླུགས་པས་མེར་གྱིས་
གང་། །གཙོ་བོས་ ཡི་གེ་གསུམ་གྱིས་བྱིན་བརླབས་པས། །སྦྱངས་རྟོགས་སྦར་
བྱས་བདུད་རྩིའི་རྒྱ་མཚོར་གྱུར། །མཁའ་འགྲོ་རྣམས་ཀྱི་ཕྱག་གི་ཐོད་པ་ཡིས། །
བཅུས་ནས་བླ་མ་ཡི་དམ་སངས་རྒྱས་དང་། །བྱང་སེམས་ཉན་རང་ཆོས་སྲུང་
བཅས་པ་ལ། །མཆོད་པས་ཐུགས་རྒྱུད་ཟག་མེད་བདེ་བས་མཉེས། །གནོད་བྱེད་
ལན་ཆགས་རིགས་དྲུག་མགྲོན་རྣམས་ལ། །བྱིན་པས་ལུས་སེམས་ཟག་མེད་བདེ་
བས་ཚིམས། །མ་རུང་རྒྱུད་ངན་གདུག་རྩུབ་ཐམས་ཅད་ཞི། །གསེར་འགྱུར་རྩི་
དང་ཕྲད་པའི་ལྕགས་བཞིན་དུ། །སྐད་ཅིག་ཉིད་ལ་ལས་ཉོན་ཀུན་དག་ནས། །
སྒོ་གསུམ་ཐུགས་རྗེ་ཆེན་པོའི་ངོ་བོ་རུ། །གྱུར་ནས་དག་པའི་ཞིང་དུ་གཤེགས་
པར་མོས། །རིགས་དྲུག་སྤྱི་མཐུན་ལས་དབང་གིས་གྲུབ་པའི། །མ་དག་སྣོད་
འདིའང་དག་པའི་ཞིང་དུ་གྱུར། །སྙིང་པོ་མེད་པའི་མི་གཙང་ལུས་འདི་ལས། །
སྲིད་ཞིའི་མགྲོན་ལ་རླབས་ཆེན་མཆོད་སྦྱིན་གྱིས། །མཆོད་པས་སྙིང་པོ་ལོན་སྙམ་
དགའ་བ་བསྒོམ། །ཚོགས་ཞིང་རྣམས་ ཀྱང་ དགྱེས་བཞིན་ རང་ལ་ཐིམ། །རང་
ཡང་མི་དམིགས་ངང་དུ་མཉམ་པར་བཞག །དེ་ལྟར་ལུས་ལ་ཆགས་ཞེན་ཡོངས་
བཏང་སྟེ། །གཉེན་དང་ཉེ་དུ་ལོངས་སྤྱོད་དག་ལ་ཡང་། །ཆགས་ཤིང་ཞེན་པ་
ཡོངས་སུ་སྤང་བར་བྱ། །མི་བཟད་ཁམས་གསུམ་འཁོར་བའི་བཙོན་ཁང་ལས། །
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ཅུང་ཟད་ཙམ་ཡང་མི་ཐར་འཆིང་བྱེད་ནི། །འདོད་ཆགས་སྲེད་པ་འདི་ཉིད་ཡིན་
པར་གསུངས། །ཚེ་སྔོན་དགྲ་བོ་ཚེ་འདིའི་གཉེན་དུ་འགྱུར། །ཚེ་སྔོན་གཉེན་དག་
ཚེ་འདིའི་དགྲ་བོར་འགྱུར། །ཚེ་སྟོད་དགྲ་བོ་ཚེ་སྨད་གཉེན་དུ་འགྱུར། །སྔ་དྲོ་
འབྲལ་མི་ཕོད་པའི་གཉེན་དག་ ཀྱང་། །ཕྱི་དྲོ་དགྲ་བོའི་དྭངས་མར་འགྱུར་བ་
མང་། །དགྲ་ གཉེན་ དག་ ལ་ ཡིད་ བརྟན་ ཅང་ མེད་ ཀྱང་། །ཤིང་ ལོ་ རླུང་ གིས་
བསྡུས་ པ་ ཇི་བཞིན་དུ། །ཡུད་ཙམ་ཚོགས་ ཚེ་བདག་གཞན་རིས་སུ་བཅད། །
ཆགས་ སྡང་ དབང་ གིས་ ལས་ ངན་ སྣ་ཚོགས་བསགས། །ཡུད་ཙམ་ཞིག་ནས་
འཇིག་རྟེན་ཕྱི་མ་ལ། །སོ་སོར་གྱེས་ནས་རང་རང་ལས་ལ་སྤྱོད། །དེ་ཕྱིར་གཉེན་
ལ་ཆགས་པ་ཡོངས་སུ་སྤང་། །ལོངས་སྤྱོད་གཡོ་བ་སྦྲང་མའི་སྦྲང་རྩི་ལྟར། །སྡིག་
སྡུག་གཏམ་ངན་ཐམས་ཅད་ ཁྱད་བསད་ནས། །སེར་སྣ་བསགས་ཀྱང་འབྲེལ་
མེད་གཞན་གྱིས་སྤྱོད། །རྫས་ལ་ཆགས་པའི་རྣམ་ཤེས་འཕྲེང་བཞིན་དུ། །རྡུལ་
ཕྲན་ཙམ་ཡང་འཁྱེར་བའི་དབང་མེད་པར། །ནོར་ཕྱིར་བསགས་པའི་ལས་ངན་
དང་བཅས་ཏེ། །ག་ཤེད་ཅིག་ཏུ་དབང་མེད་འཁྱམ་དགོས་ན། །ད་ལྟ་རང་ལ་རང་
དབང་ ཡོད་ དུས་ སུ། །དཀོན་ མཆོག་ མཆོད་ དང༌ དབུལ་ཕོངས་ སྦྱིན་ གཏོང་
སོགས། །དགེ་བའི་ཕྱོགས་སུ་ཕངས་མེད་གཏང་བར་བྱ། །དེ་ལྟར་གང་ལའང་
ཆགས་ཞེན་མེད་ བྱས་ཏེ། །དགའ་ལྡན་ཆོས་ཀྱི་ཕོ་བྲང་ཉམས་དགའ་བར། །
མགོན་པོ་བྱམས་པའི་དྲུང་དུ་འགྲོ་སྙམ་དུ། །ཡང་དང་ཡང་དུ་སྨོན་འདུན་ཤུགས་
དྲག་བྱ། །རང་གི་ལུས་དབུས་དབུ་མེ་སྦ་ལྕག་ཙམ། །ཡར་སྣ་ཚངས་བུག་མར་སྣ་
ལྟེ་འོག་ ཟུག །སྙིང་ དབུས་ རང་ སེམས་ འཕགས་ པར་ གསལ་ བ་ དེས། །སྟེང་
ཕྱོགས་དགའ་ལྡན་ཆོས་ཀྱི་ཕོ་བྲང་ན། །བྱམས་མགོན་གསེར་མདོག་བཟང་པོའི་
- 360 -



སྙི ང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་། །
བཞུགས་སྟངས་ཅན། །ཆོས་འཁོར་ཕྱག་རྒྱ་མཚན་དཔེའི་འོད་སྟོང་འབར། །དྲན་
པ་ཙམ་གྱིས་སྲིད་ཞིའི་འཇིགས་འཕྲོག་པ། །དགྱེས་པའི་འཛུམ་ཞལ་དངོས་སུམ་
མཐོང་བར་མོས། །བདག་ཉིད་མི་ཕམ་མགོན་པོའི་ཞབས་དྲུང་དུ། །ངེས་པར་
འགྲོ་སྙམ་འདུན་པ་ཤུགས་དྲག་བསྐྱེད། །སྐྱོན་བྲལ་ཡོན་ཏན་ཀུན་གྱི་གཏེར་གྱུར་
པ། །མགོན་མེད་ཉམ་ཐག་འགྲོ་བའི་སྐྱབས་གཅིག་པུ། །ཐུབ་པའི་རྒྱལ་ཚབ་མི་
ཕམ་ཆོས་ཀྱི་རྗེ། །གསོལ་བ་འདེབས་སོ་བླ་མ་རིན་པོ་ཆེ། །གསོལ་བ་འདེབས་
སོ་བྱམས་མགོན་ཐུགས་རྗེ་ཅན། །འདི་ཕྱི་བར་དོའི་འཇིགས་ལས་བསྐྱབ་ཏུ་
གསོལ། །གནད་གཅོད་བདུད་དང་ གཤིན་རྗེའི་འཇིགས་ལས་སྐྱོབས། །འཁོར་
བ་ངན་སོང་གནས་ལས་བསྒྲལ་དུ་གསོལ། །དགའ་ལྡན་གཞལ་མེད་ཁང་དུ་དྲང་
དུ་གསོལ། །དེ་ལྟར་གདུང་ཤུགས་དྲག་པོས་གསོལ་བཏབ་པས། །བྱམས་མགོན་
ཐུགས་ཀ་ནས་བྱུང་འོད་ཟེར་གྱིས། །སྦུ་གུ་སྤྱི་བོ་ཚངས་པའི་བུ་གར་ཟུག །རང་
སེམས་སྤྱན་རས་གཟིགས་སུ་གསལ་བ་དེས། །འོད་ཀྱི་སྦུ་གུའི་ནང་ནས་ཡར་
བལྟས་པས། །བྱམས་མགོན་ཐུགས་ཀ་གསེར་གྱི་མེ་ལོང་ལྟར། །འོད་ཕུང་ལྷམ་
མེར་བཞུགས་པ་མཐོང་བ་ན། །དགའ་དང་སྤྲོ་དང་མོས་གུས་ཆེན་པོ་ཡིས། །འོད་
ཀྱི་སྦུ་གུའི་ནང་བརྒྱུད་ཐུགས་ཀ་རུ། །ངེས་ པར་ འཕོ་ སྙམ་ འདུན་པ་དྲག་ཏུ་
བསྐྱེད། །སྔར་ལྟར་གསོལ་བ་བཏབ་པས་རྗེ་བཙུན་གྱིས། །ཐུགས་ཀ་ནས་བྱུང་
འོད་ཟེར་སེར་པོ་ཡི། །ལྕགས་ཀྱུ་འོད་ཀྱི་སྦུ་གུའི་ནང་བརྒྱུད་དེ། །རང་སེམས་
འཕགས་པར་གསལ་བའི་རལ་པ་ལ། །བཏབ་ནས་ཡར་དྲངས་བྱམས་མགོན་
ཐུགས་ཀ་ལ། །རེག་ཙམ་བྱས་ཏེ་སླར་ཡང་རང་གནས་བབས། །འོད་ཟེར་ཐུགས་
ཀ་ནས་ཆད་མར་བབས་ཏེ། །ཚངས་བུག་གསེར་གྱི་གར་བུ་བཞིན་དུ་བཀག །ད་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལྟ་སྦྱོང་དུས་རྣམ་ཤེས་ཚངས་བུག་ལས། །མི་འདོན་དམིགས་པ་མ་བརྗེད་ཡང་
ཡང་སྦྱོང་། །ངེས་པར་འཆི་བའི་མཚན་མ་བྱུང་བའི་ཚེ། །ཚངས་བུག་སྒོ་ཕྱེ་འོད་
ཀྱི་ལྕགས་ཀྱུ་ཡིས། །རབ་དྲངས་འདུ་ཤེས་གསུམ་ལྡན་ཐོགས་མེད་དུ། །སྐར་
མདའ་འཕངས་བཞིན་རྗེ་བཙུན་ཐུགས་ཀར་ཐིམ། །སླར་འཐོན་ཡིད་དགའ་ཆོས་
འཛིན་པདྨོ་ལས། །ལྷའི་བུ་རྣམ་དཔྱོད་ལྡན་པར་རྫུས་སྐྱེས་ནས། །མཐུ་ཆེན་རྒྱལ་
སྲས་རྣམས་ དང་ ཆབས་ཅིག་ཏུ། །ཐེག་མཆོག་ཆོས་ ཀྱི་དགའ་སྟོན་མྱོང་བར་
ཤོག །སྙིང་ པོ་ དོན་ གསུམ་ ལས། འཆི་ ཁའི་ ཉམས་ ལེན་ གྱི་སྐབས་ཏེ་གཉིས་
པའོ།། །།
དེ་ ཡང་ རྩ་ ཚིག་ ལས། རང་ ལུས་ མཆོད་ སྦྱིན་ བྱས་ནས་ནི། །ལྟོས་པ་
ཐམས་ཅད་རབ་སྤངས་ཏེ། །འོད་ ཀྱི་སྦུ་གུའི་སྦྱོར་བ་ཡིས། །སེམས་ནི་དགའ་
ལྡན་གནས་སུ་འཕངས། །ཞེས་གསུངས་པའི་དོན་ནི། དབང་རྣམ་པར་དག་པ་
ཐོབ་ཅིང་དམ་ཚིག་དང་ལྡན་པས་ཇི་སྐད་བཤད་པ་ལྟར་འབད་ན་ངེས་པར་འཕོ་
ཐུབ་པར་གསུངས་ཤིང་། རྒྱ་ལ་འཕོ་མ་ཐུབ་ཀྱང་སྔགས་སྤྱོད་པའི་རྟེན་ཁྱད་པར་
ཅན་དུ་སྐྱེ་བ་སོགས་རྒྱུད་སྡེ་དང་གྲུབ་ཆེན་གྱི་གཞུང་ལས་ཕན་ཡོན་མཐའ་ཡས་
པ་གསུངས་སོ། །དེ་ལྟར་འབད་ཀྱང་འཕོ་མ་ནུས་པར་བར་དོའི་སྣང་བ་ཤར་ཚེ་
ཉམས་ལེན་ཇི་ལྟར་བྱ་བའི་ཚུལ་ནི། ལས་ཀྱི་དབང་གིས་བར་དོ་གྲུབ་པའི་ཚེ། །
ཕྱི་ནང་གསང་བ་སྒྱུར་བའི་རྣལ་འབྱོར་གྱིས། །མ་དག་འཁྲུལ་པའི་སྣང་བ་ཀུན་
གསལ་ཏེ། །རྣམ་དག་ཞིང་དུ་བགྲོད་པར་ནུས་གྱུར་ཅིག །དེ་ཡང་ད་ལྟ་ཉིད་ནས་
འབད་དགོས་ཤིང་། །བར་དོའི་ཚོད་འཛིན་རྨི་ལམ་གདམས་ངག་ལ། །ཐོག་མར་
འབད་དེ་ཡིད་ཆེས་རྙེད་པར་བྱ། །ད་ལྟ་བཟང་ངན་སྣང་བ་གང་ཤར་ཡང་། །རྨི་
- 362 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་། །
ལམ་འཁྲུལ་པའི་སྣང་བ་ཉིད་ཡིན་ཞེས། །རྒྱུན་ཆགས་དྲན་པའི་ ཉམས་ལེན་
གོམས་པར་བྱ། །གཉིད་དུ་འགྲོ་ཁར་བླ་མ་དཀོན་མཆོག་ལ། །རྨི་ལམ་གསལ་
དང་ཟིན་དང་བསྒྱུར་ནུས་པར། །བྱིན་གྱིས་རློབས་ཞེས་གསོལ་བ་ཤུགས་དྲག་
བཏབ། །རྨི་ལམ་ཤར་ཚེ་ཡུལ་སྣང་དེ་དང་དེ། །རྨི་ལམ་སྣང་བ་ཡིན་པར་ངོས་
ཟིན་ནས། །མི་སྡུག་ཡུལ་སྣང་ཤར་སོགས་དག་ཞིང་དང་། །སེམས་ཅན་ཅི་སྣང་
ཐུགས་རྗེ་ཆེན་པོའི་སྐུ། །ཀུན་ཀྱང་རང་བློས་བཏགས་པ་ཙམ་ཞིག་ལས། །ངོ་
བོས་ གྲུབ་ པ་ རྡུལ་ ཙམ་ མ་ མཆིས་ པའི། །བདེན་མེད་ རྫུན་ པ་སྒྱུ་མ་ ལྟ་ བུར་
བསྒོམ། །དེ་ལ་གོམས་ནས་ངེས་པ་རྙེད་པ་ན། །ད་ལྟ་བཟང་ངན་སྣང་བ་གང་
ཤར་ཡང་། །བར་དོ་འཁྲུལ་པའི་སྣང་བ་ཉིད་ཡིན་ཞེས། །རྒྱུན་ཆགས་དྲན་པའི་
ཉམས་ལེན་གོམས་བྱས་ཏེ། །ད་གཟོད་བར་དོའི་སྣང་བ་ཤར་བའི་ཚེ། །མི་སྡུག་
ཡུལ་སྣང་ཤར་ཚེ་དག་པའི་ཞིང་། །འཇིགས་རུང་གཤིན་རྗེའི་སྣང་སོགས་ལྷ་ཡི་
སྐུ། །ཀུན་ཀྱང་མ་རིག་འཁྲུལ་སྣང་ཙམ་ཞིག་ལས། །བདེན་མེད་རྫུན་སྣང་སྒྱུ་
མའི་རྣལ་འབྱོར་གྱིས། །བར་དོ་འཁྲུལ་པའི་སྣང་བ་ཀུན་བསལ་ཏེ། །རྣམ་ཤེས་
མཁའ་སྤྱོད་ རིག་ འཛིན་གནས་སུ་བགྲོད། །ཡང་ན་ཆོས་ལྡན་མ་ཡི་མངལ་དུ་
འཇུག །དེ་ཚེ་ཆགས་སྡང་བཀག་ནས་ཕ་མ་གཉིས། །ཡི་དམ་ལྷར་སྒོམ་བསམས་
བཞིན་ཉིང་མཚམས་སྦྱོར། །དལ་འབྱོར་རྣམ་སྨིན་ཡོན་ཏན་བརྒྱད་ ལྡན་ གྱི། །
ལུས་བླངས་རྟེན་དེར་ལམ་གྱི་ལྷག་མ་རྣམས། །བསླབས་པས་ས་ལམ་རིམ་པ་
མཐར་ ཕྱིན་ཏེ། །ཟུང་འཇུག་ གོ་ འཕང་ མྱུར་དུ་ ཐོབ་ པར་ ཤོག །སྙིང་ པོ་ དོན་
གསུམ་ལས། བར་དོའི་ཉམས་ལེན་གྱི་སྐབས་ཏེ་གསུམ་པའི།། །།
དེ་ ཡང་ རྩ་ ཚིག་ ལས། འདི་ ཉིད་ བར་ དོར་ ཤེས་ བྱས་ ནས། །ཕྱི་ནང་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
གསང་བ་བསྒྱུར་བྱས་ཏེ། །སྟོང་ཉིད་སྙིང་རྗེའི་རྣལ་འབྱོར་གྱིས། །མཁས་པས་
ཉིང་མཚམས་སྦྱར་བར་བྱ། །ཞེས་གསུངས་པའི་དོན་ཡིན་ཞིང་། དེ་ལྟར་སྙིང་པོ་
དོན་གསུམ་གྱི་ཉམས་ལེན་དེ་ཡང་ལྟ་སྒོམ་སྤྱོད་གསུམ་ཡ་བྲལ་དུ་མ་སོང་བར་
གཅིག་གྲོགས་སུ་གཅིག་འགྲོ་བ་ཞིག་དང་། སོ་སོའི་གནད་མ་འཕྱུགས་ པར་
རྒྱལ་བའི་དགོངས་པ་བཞིན་དུ་འཁྲུལ་མེད་དུ་སྟོན་པའི་མཁས་གྲུབ་ཚད་ལྡན་གྱི་
མན་ངག་ལ་བརྟེན་ནས་ཉམས་སུ་ལེན་དགོས་སོ་ཞེས་གོ་བའི་ཕྱིར་དུ། རྩ་ཚིག་
ལས། གང་ཤར་ངོས་འཛིན་ལྟ་བའི་གནད། །དེ་ལ་མ་ཡེངས་སྒོམ་པའི་གནད། །
དྲན་པ་རོ་སྙོམས་སྤྱོད་པའི་གནད། །གྲུབ་ཐོབ་ཆེན་པོའི་གདམས་པའོ། །ཞེས་
གསུངས་སོ། །དེ་ལྟར་ཐུན་དངོས་གཞི་ལ་དམིགས་རྣམ་ལེགས་པར་བསྐྱངས་
ཤིང་། མཇུག་ཏུ། དགེ་བ་འདི་ཡིས་མྱུར་དུ་བདག །བླ་མ་སངས་རྒྱས་འགྲུབ་
གྱུར་ ནས། །འགྲོ་ བ་ གཅིག་ ཀྱང་ མ་ ལུས་ པ། །དེ་ ཡི་ ས་ ལ་ འགོད་ པར་
ཤོག །ངེས་འབྱུང་བྱང་སེམས་ཡང་དག་ལྟ་བ་དང༌། །རྣམ་དག་དབང་ཐོབ་དམ་
ཚིག་སྡོམ་ལ་གནས། །ཟབ་ལམ་བླ་མ་ལྷ་ཡི་རྣམ་འབྱོར་གྱིས། །སྒྲིབ་གཉིས་དག་
ཅིང་ཚོགས་གཉིས་མྱུར་རྫོགས་ཤོག །ཟབ་གསལ་གཉིས་མེད་ལྷ་ཡི་རྣལ་འབྱོར་
གྱིས། །ཐ་མལ་སྣང་ཞེན་དྲི་མ་ཀུན་བྱང་ཞིང་། །བསྲེ་འཕོ་མཚམས་སྦྱོར་ཟབ་
མོའི་མན་ངག་གིས། །ཟུང་འཇུག་གོ་འཕང་མྱུར་དུ་ཐོབ་པར་ཤོག །ཅེས་སོགས་
བསྔོ་བ་དང་སྨོན་ལམ་རྣམ་པར་དག་པས་རྒྱས་གདབ་ཅིང་། ཐུན་མཚམས་སུ་
ཡང་འཁྱེར་སོ་གསུམ་དང་རོལ་པ་གསུམ་གྱི་སྒོ་ནས་ཉམས་སུ་བླངས་ཏེ་དལ་
བའི་རྟེན་ལན་ཅིག་ཐོབ་པ་འདི་དོན་མེད་དུ་སྐད་ཅིག་ཀྱང་མི་གཏང་བར་སྙིང་པོ་
ལོན་པར་བྱའོ། །རྒྱལ་བའི་གསུང་རབ་ཀུན་གྱི་སྙིང་པོའི་དོན། །ཚེ་འདིའི་འཁྲི་བ་
- 364 -



སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་། །
ཕྲ་མོས་མ་གོས་པར། །དབེན་པའི་གནས་སུ་རྩེ་གཅིག་ཉམས་བཞེས་པའི། །
དམ་པ་རྣམས་ལ་སྙིང་ནས་སྐྱབས་སུ་མཆི། །ཆུ་ནང་ཟླ་བའི་གཟུགས་བརྙན་ནོར་
བུ་རུ། །འཁྲུལ་ནས་ འཛིན་ པའི་ ངལ་བ་བྱེད་པ་ལྟར། །ཚེ་འདིའི་རྙེད་བཀུར་
འབའ་ཞིག་སེམས་སེམས་ནས། །དལ་འབྱོར་སྟོང་ལོག་བྱེད་པ་ཀྱེ་མ་བླུན། །
དགུན་ཉི་ལྟ་བུའི་ཚེ་ཐུང་ཡུད་ཙམ་འདི། །སྐྱིད་སྡུག་མཐོ་དམའ་ཇི་ལྟར་གྱུར་ཀྱང་
བླ། །འདི་འདྲའི་ལམ་བཟང་ནམ་ཡང་རྙེད་དཀའ་བས། །ཚེ་མཇུག་ཉམས་ལེན་
སྙིང་པོར་བྱེད་པར་ཤོག །དགེ་བ་འདི་ཡིས་ཚེ་རབས་ཐམས་ཅད་དུ། །ལེགས་
ཚོགས་ ཀུན་ གྱི་ རྩ་ བ་ ཟླ་མེད་པ། །རྗེ་ བཙུན་ བླ་ མ་ མཆོག་ གིས་ རྗེས་བཟུང་
ཞིང་། །བཀའ་བཞིན་སྒྲུབ་པ་སྙིང་པོར་བྱེད་པར་ཤོག། །། །
ཅེས་སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་ཞེས་བྱ་བ་
འདི་ནི། དབེན་པའི་གནས་སུ་སྒྲུབ་པ་སྙིང་པོར་མཛད་པའི་བཤེས་གཉེན་དམ་
པ་བུ་ཆེན་གྲགས་པ་ཆོས་བཟང་གིས་རྩིབ་རི་ཆུ་བཟང་གི་རི་ཁྲོད་ནས་རིན་པོ་
ཆེའི་མེ་ཏོག་དང་བཅས་ཏེ་སྙིང་པོ་དོན་གསུམ་གྱི་ཁྲིད་ཡིག་མན་ངག་གི་གནད་
རྣམས་ཤིན་ཏུ་གསལ་བ་ཚིགས་བཅད་དུ་སྡེབ་པ་ཞིག་ཅིས་ཀྱང་དགོས་ཞེས་ནན་
གྱིས་བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་
དུ་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་ཡུལ་སྐྱིད་གྲོང་གི་རི་ཁྲོད་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་
སྒོ་ཀུན་ནས་འཕེལ་བར་གྱུར་ཅིག ། །
- 365 -



༄༅། །སྙིང་པོ་དོན་གསུམ་གྱི་མན་ངག་མདོར་བསྡུས་
དངོས་གྲུབ་ཀུན་འབྱུང། །
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་
དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་
གཟུང་དུ་གསོལ། འདིར་སྙིང་པོ་དོན་གསུམ་གྱི་གདམས་པ་ཟབ་མོ་ཉམས་སུ་
ལེན་པའི་ཚུལ་ནི། ཡིད་མཐུན་གྱི་གནས་སུ་བདེ་བའི་སྟན་ལ་ལུས་རྣམ་སྣང་གི་
ཆོས་བདུན་ལྡན་དུ་འཁོད་ནས་ཀུན་སློང་བཅོས་ཏེ། དགེ་སེམས་ཁྱད་པར་ཅན་གྱི་
ངང་ནས་སྐྱབས་ཡུལ་མན་ངག་བཞིན་དུ་གསལ་བཏབ། རང་གི་མཐའ་སྐོར་དུ་ཕ་
མ་སེམས་ཅན་ཐམས་ཅད་གསལ་བར་དམིགས་ནས་སྐྱབས་འགྲོ་སེམས་བསྐྱེད་
བྱ་ཚུལ་ནི། བདག་དང་མཁའ་མཉམ་འགྲོ་བ་མ་ལུས་པ། །ཇི་སྲིད་བྱང་ཆུབ་སྙིང་
པོར་མཆིས་ཀྱི་བར། །བླ་མ་རིན་པོ་ཆེ་ལ་སྐྱབས་སུ་མཆི། །སྟོན་པ་སངས་རྒྱས་
རྣམས་ ལ་ སྐྱབས་ སུ་ མཆི། །ལུང་རྟོགས་ དམ་ པའི་ ཆོས་ ལ་ སྐྱབས་ སུ་ མཆི། །
འཕགས་མཆོག་དགེ་མདུན་རྣམས་ལ་སྐྱབས་སུ་མཆི། ཁྱད་པར་རྗེ་བཙུན་སྤྱན་
རས་གཟིགས་དབང་གི །ལྷ་ཚོགས་འཁོར་དང་བཅས་ལ་སྐྱབས་སུ་མཆི། །དེང་
ནས་བཟུང་སྟེ་བྱང་ཆུབ་མ་ཐོབ་བར། །བླ་མ་དཀོན་མཆོག་གསུམ་ལ་སྐྱབས་འགྲོ་
ཞིང་། །ཕ་ མ་ རིགས་དྲུག་ སེམས་ཅན་མ་ལུས་པ། །སྒྲོལ་ ཕྱིར་ སངས་ རྒྱས་ གོ་
འཕང་མྱུར་ཐོབ་ཤོག །སེམས་ཅན་ཐམས་ཅད་རྟག་ཏུ་བདེ་གྱུར་ཅིག །འགྲོ་བའི་
སྡུག་བསྔལ་མ་ལུས་ཞི་གྱུར་ཅིག །བླ་ན་མེད་པའི་བདེ་དང་བྲལ་མ་གྱུར། །འགྲོ་
- 366 -



སྙིང་པོ་དོན་གསུམ་གྱི་མན་ངག་མདོར་བསྡུས་དངོས་གྲུབ་ཀུན་འབྱུང་།
བའི་ཆགས་སྡང་མ་ལུས་ཞི་གྱུར་ནས། །ཕན་ཚུན་བྱམས་པའི་ངང་དུ་གནས་པར་
ཤོག །བླ་ མ་ དཀོན་ མཆོག་ རིན་ཆེན་རྣམ་ གསུམ་ལ། །སྙིང་ ནས་ ཕྱག་ འཚལ་
མཆོད་ཅིང་སྐྱབས་སུ་མཆི། །མྱུར་དུ་ཤེས་རྒྱུད་བྱིན་གྱིས་བརླབ་ཏུ་གསོལ། །དེ་
ལྟར་གདུང་ཤུགས་དྲག་པོས་གསོལ་བཏབ་པས། །སྐྱབས་ཡུལ་རྣམས་ལས་བདུད་
རྩི་འོད་ཟེར་ཚོགས། །དཔག་མེད་འཕྲོས་ པ་ རང་དང་མཐར་སྐོར་གྱི། །སེམས་
ཅན་རྣམས་ལ་ཕོག་པས་ སྡིག་སྒྲིབ་དག །ལུས་ནི་དྭངས་གསལ་འོད་ཀྱི་རང་
བཞིན་ཅན། །འཕགས་ མཆོག་ ཐུགས་ རྗེ་ ཆེན་ པོའི་ སྐུ་ རུ་ གྱུར། །ཡིད་ནི་སྒྲིབ་
གཉིས་འཆིང་བ་ལས་གྲོལ་ནས། །ཆོས་སྐུ་ཐོབ་སྟེ་དག་ཞིང་གཤེགས་པར་བསམ། །
སྐྱབས་ཡུལ་རྣམས་ཀྱང་དགྱེས་བཞིན་འོད་ཞུ་ནས། །རང་ལ་ཐིམ་པས་བྱིན་གྱིས་
བརླབ་པར་གྱུར། ། །
དེ་ནས་ངེས་འབྱུང་དང་བྱང་ཆུབ་ཀྱི་སེམས་སྒོམ་ཚུལ་ནི། རྙེད་དཀའ་དོན་
ཆེ་དལ་བའི་རྟེན་འདི་ཡང་། །མྱུར་དུ་འཇིག་ཅིང་ནམ་འཆི་ངེས་པ་མེད། །ཤི་ནས་
སྲིད་པའི་འགྲོ་བ་གར་སྐྱེས་ཀྱང་། །སྡུག་བསྔལ་རང་བཞིན་བདེ་བའི་གོ་སྐབས་
མེད། །བདག་ཉིད་ཇི་བཞིན་དྲིན་གྱིས་བསྐྱངས་པའི་མ། །སེམས་ཅན་ཐམས་ཅད་
སྡུག་བསྔལ་གསུམ་གྱིས་མནར། །དེས་ན་འདི་དག་སྲིད་མཚོ་ལས་སྒྲོལ་ཕྱིར། །
རྫོགས་ པའི་ སངས་ རྒྱས་གོ་འཕང་བསྒྲུབ་པར་བྱ། །དེ་ཡི་ཕྱིར་དུ་ སྙིང་ པོ་དོན་
གསུམ་གྱི། །གདམས་པ་ཟབ་མོ་ཉམས་སུ་བླང་བར་བྱ། །
དེ་ནས་བླ་མ་ཡི་དམ་ལ་གསོལ་བ་འདེབས་པའི་ཚུལ་ནི། རང་གི་སྤྱི་བོར་
ཤེལ་དཀར་ལས་གྲུབ་པའི། །བྱང་ ཆུབ་མཆོད་རྟེན་མཚན་ཉིད་ཡོངས་རྫོགས་
པ། །བུམ་ པའི་ ལྟེ་ བར་ པད་དཀར་ཟླ་བའི་སྟེང་། །རྩ་ བའི་ བླ་ མ་ ཁ་ སརྦ་ ཎི་
367-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
དང༌། །སྒོ་ སྟོང་ དག་ ལ་ བསྐལ་བཟང་སངས་རྒྱས་སྟོང་། །རྒྱལ་བ་རིགས་ ལྔའི་
ཚུལ་ཅན་རང་ལ་གཟིགས། །སྟེང་དུ་དངོས་བརྒྱུད་བླ་མའི་ཚོགས་རྣམས་བཞུགས། །
བདག་སྙིང་པདྨ་དམར་པོ་འདབ་སྟོང་ཅན། །ལྟེ་བར་རང་གི་སེམས་དང་ཡི་དམ་ལྷ། །
དབྱེར་མེད་འཕགས་མཆོག་ཁ་སརླ་ཎི་བཞུགས། །འདབ་མ་སྟོང་ལ་ཨ་དཀར་
སྟོང་གིས་མཛེས། །བླ་མ་ལྷག་པའི་ལྷ་ཡི་གནས་གསུམ་དུ། །ཡི་གེ་གསུམ་མཚན་
ཁྱད་པར་ཐུགས་ཀའི་དབུས། །ཟླ་སྟེང་ཧཱི༔ཡིག་ཐ་མར་ཡི་གེ་དྲུག །ཆུ་ཤེལ་ཕྲེང་
བ་ལྟ་བུས་མཛེས་པར་བསྐོར། །དེ་ལས་འོད་འཕྲོས་རྩ་བརྒྱུད་བླ་མ་དང་། ། ཡི་
དམ་ལྷ་ཚོགས་སྐྱབས་གསུམ་བཀའ་སྡོད་བཅས། །གསང་སྔགས་རིགས་སྔགས་
གཟུངས་སྔགས་མ་ལུས་པ། །སྤྱན་དྲངས་སོ་སོའི་དམ་ཚིག་པར་ཐིམ་པས། །ཀུན་
འདུས་གསུམ་གྱི་བདག་ཉིད་ཡིད་བཞིན་ནོར། །བསླུ་མེད་སྐྱབས་མཆོག་འདུས་
པའི་ངོ་བོར་བསམ། །ཐུགས་རྗེའི་སྤྱན་རས་སྟོང་གིས་འགྲོ་ཀུན་ལ། །གཟིགས་
ནས་གང་ལ་གང་འདུལ་སྤྲུལ་པ་ཡིས། །ནམ་མཁའི་ཁྱོན་ཀུན་ཅིག་ཅར་འགེངས་
མཛད་པ། །མགོན་པོ་སྤྱན་རས་གཟིགས་ལ་ཕྱག་མཚལ་ལོ། །རབ་འབྱམས་ཞིང་
ན་མཆོད་རྫས་ཅི་ཡོད་དང༌། །བདག་གིས་དངོས་སུ་བཤམས་པ་འདི་དག་རྣམས། །
ཀུན་བཟང་མཆོད་པའི་སྤྲིན་དུ་ལེགས་དམིགས་ནས། །ཐུགས་རྗེ་ཆེ་མགོན་ཚོགས་
རྣམས་མཉེས་ཕྱིར་འབུལ། །བདག་སེམས་དུག་གསུམ་གདོན་གྱི་དབང་གྱུར་པས། །
སྒོ་གསུམ་ཉེས་པར་སྤྱད་པ་ཅི་མཆིས་པ། །གནོང་ཞིང་འགྱོད་པའི་སེམས་ཀྱིས་སོ་
སོར་བཤགས། ཐུགས་རྗེའི་ཆབ་ཀྱིས་སྒྲིབ་པ་དག་པར་མཛོད། །སྲིད་ཞིའི་རྣམ་
དཀར་ཇི་སྙེད་མཆིས་རྣམས་དང་། ཁྱད་པར་འཕགས་མཆོག་སྤྱན་རས་གཟིགས་
དབང་གི །སྐུ་གསུང་ཐུགས་ཀྱི་ཡོན་ཏན་ཐམས་ཅད་ལ། །བསམ་པ་ཐག་པས་
- 368 -



སྙིང་པོ་དོན་གསུམ་གྱི་མན་ངག་མདོར་བསྡུས་དངོས་གྲུབ་ཀུན་འབྱུང༌།
གུས་ ཤིང་ ཡི་ རང་ ངོ༌། །དུག་ གསུམ་ མུན་ པ་ འཐུག་ པོས་ རབ་ བསྒྲིབས་ཤིང་།
ཁམས་གསུམ་འཁོར་བར་ ངལ་བསོ་མེད་པར་འཁྱམས། །སྡུག་བསྔལ་གསུམ་
གྱིས་མནར་བའི་འགྲོ་འདི་ལ། །ཐེག་གསུམ་ཆོས་ཀྱི་སྒྲོན་མེ་སྦར་དུ་གསོལ། །
བཟོད་དཀའ་སྡུག་བསྔལ་བརྒྱ་ཡིས་གཙེས་གྱུར་པ། །ཉམ་ཐག་བདག་དང་བདག་
འདྲའི་འགྲོ་རྣམས་ལ། །ཐུགས་རྗེས་གཟིགས་ལ་འཁོར་བ་མ་སྟོང་བར། །སྲིད་
འདིར་སྐུ་ཡི་སྣང་བ་རྟག་བརྟན་གསོལ། །བླ་མ་ཐུགས་རྗེ་ཆེན་པོའི་ལྷ་ཚོགས་ལ། །
ཕྱག་མཆོད་བགྱིས་ སོགས་ དགེ་ རྩ་ཅི་མཆིས་པ། །ཕ་མ་རིགས་དྲུག་འཁོར་བའི་
སྡུག་བསྔལ་ལས། །སྒྲོལ་ཕྱིར་སངས་རྒྱས་ཐོབ་པའི་རྒྱུ་རུ་བསྔོ། །གླིང་བཞི་གླིང་
ཕྲན་ཉི་ཟླ་ལྷུན་པོར་བཅས། །སྣོད་བཅུད་འབྱོར་པའི་ཁྱད་པར་མ་ལུས་པ། །བློ་
ཡིས་བསླངས་ནས་འཇིག་རྟེན་མགོན་ལ་འབུལ། །ཐུགས་རྗེས་བཞེས་ནས་བྱིན་
གྱིས་བརླབ་ཏུ་གསོལ། །དཔལ་ལྡན་རྩ་བའི་བླ་མ་ཡི་དམ་ལྷ། །བདག་སྙིང་སྤྱི་བོ་
པད་ཟླའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་
གསུང་ཐུགས་ཀྱི་དངོས་གྲུབ་སྩལ་དུ་གསོལ། །གང་གི་ཐུགས་རྗེས་མཆོག་ཐུན་
དངོས་གྲུབ་ཀུན། །སྩོལ་མཛད་དངོས་བརྒྱུད་བླ་མ་ཐམས་ཅད་དང་། །ཡི་དམ་
ཐུགས་རྗེ་ཆེན་པོའི་ལྷ་ཚོགས་ལ། །གསོལ་བ་འདེབས་སོ་དངོས་གྲུབ་རྣམ་གཉིས་
སྩོལ། །མཚན་དཔེའི་དཔལ་འབར་གཟི་བརྗིད་ཕུང་པོའི་སྐུ། །བརྒྱད་ཁྲི་བཞི་སྟོང་
ཆོས་ཕུང་སྒྲོག་ པའི་ གསུང་། །མཁྱེན་བརྩེ་ནུས་པ་ཕུལ་དུ་བྱུང་བའི་ཐུགས། །
གསོལ་བ་འདེབས་སོ་བླ་མ་རིན་པོ་ཆེ། །གསོལ་བ་འདེབས་སོ་མགོན་པོ་སྤྱན་
རས་གཟིགས། །བྱིན་གྱིས་རློབས་ཤིག་འཕགས་མཆོག་ཐུགས་རྗེའི་ལྷ། །བདག་
དང་ཕ་མ་རིགས་དྲུག་སེམས་ཅན་རྣམས། །མཐའ་མེད་འཁོར་བའི་རྒྱ་མཚོ་ཆེན་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
པོར་ལྷུང་། །ལས་དང་ཉོན་མོངས་ཆུ་སྲིན་དྲག་པོས་བཟུང་། །བཟོད་མེད་སྡུག་
བསྔལ་བརྒྱ་ཡིས་ཀུན་ཏུ་མནར། །མགོན་དང་སྐྱབས་དང་དཔུང་གཉེན་གཞན་མ་
མཆིས། །ཤིན་ཏུ་ཉམ་ཐག་རྣམས་ལ་ཐུགས་རྗེས་གཟིགས། །སྡུག་བསྔལ་རྒྱ་མཚོ་
འདི་ལས་བསྒྲལ་དུ་གསོལ། །རྫུ་ འཕྲུལ་ཤུགས་ཀྱིས་མྱུར་དུ་དྲང་དུ་གསོལ། །
ལས་ཉོན་སྡིག་སྒྲིབ་དག་པར་མཛད་དུ་གསོལ། །མྱུར་དུ་སངས་རྒྱས་ས་ལ་གཞག་
ཏུ་གསོལ། །དེ་ལྟར་ཤུགས་དྲག་གསོལ་བ་བཏབ་པའི་མཐུས། །བླ་མ་ལྷ་ཚོགས་
རྣམས་ཀྱི་སྐུའི་ཆ་ལས། །བདུད་རྩི་དཀར་པོ་འོད་ཟེར་བཅས་པའི་རྒྱུན། །བབས་པ་
རང་གི་སྤྱི་བོ་ནས་ཞུགས་ཏེ། །སྙིང་གའི་ཡི་དམ་ཨ་དང་བཅས་ལ་ཐིམ། །ཡི་དམ་ལྷ་
དང་ཨ་ཡིག་དེ་དག་ལས། །ཟག་མེད་བདུད་རྩིའི་ཆུ་རྒྱུན་ཆེར་འཕེལ་བས། །རང་
ལུས་བདུད་རྩི་དཀར་པོས་མེར་གྱིས་གང་། །ནད་གདོན་སྡིག་སྒྲིབ་བག་ཆགས་
བཅས་པ་དག །ཚེ་དང་བསོད་ནམས་ལུང་རྟོགས་ཡོན་ཏན་འཕེལ། །རང་ལུས་
དྭངས་གསལ་འོད་ཀྱི་རང་བཞིན་ཅན། །འཕགས་མཆོག་ཐུགས་རྗེ་ཆེན་པོའི་སྐུར་
གྱུར་ཏེ། །སྒོ་གསུམ་ཐུགས་རྗེ་ཆེན་པོའི་ངོ་བོར་གྱུར། །སླར་ཡང་སྔར་ལྟར་གདུང་
ཤུགས་དྲག་པོ་ཡིས། །གསོལ་བ་བཏབ་ཅིང་ཐུགས་རྗེ་བསྐུལ་བའི་མཐུས། །བླ་མ་
ལྷ་ཚོགས་རྣམས་ཀྱི་སྐུའི་ཆ་ལས། །བདུད་རྩི་འོད་ཟེར་བཅས་པའི་རྒྱུན་བབས་
ཤིང་། །སྙིང་གའི་ལྷ་དང་ཨ་ལས་བདུད་རྩིའི་རྒྱུན། །བྱུང་བ་རིགས་དྲུག་སེམས་
ཅན་ཐམས་ཅད་ལ། །ཕོག་པས་རང་རང་སྡུག་བསྔལ་མ་ལུས་ཞི། །ལས་ཉོན་སྡིག་
སྒྲིབ་བག་ཆགས་བཅས་པ་ཀུན། །སྐད་ཅིག་ཉིད་ལ་དག་ཅིང་རྒྱུད་གྲལ་ནས། །
དག་པ་གཉིས་ལྡན་ཆོས་ཀྱི་སྐུ་ཐོབ་སྟེ། ། སྒོ་གསུམ་ཐུགས་རྗེ་ཆེན་པོའི་ངོ་བོར་
གྱུར། །སླར་ཡང་བདུད་རྩི་འོད་ཟེར་བཅས་པའི་རྒྱུན། །བྱུང་བ་སྣོད་ཀྱི་འཇིག་རྟེན་
- 370 -



སྙིང་པོ་དོན་གསུམ་གྱི་མན་ངག་མདོར་བསྡུས་དངོས་གྲུབ་ཀུན་འབྱུང་།
ཐམས་ཅད་ལ། །ཕོག་པས་སྣོད་ཀྱི་ཉེས་སྐྱོན་ཀུན་སྦྱངས་ཏེ། །སྐད་ཅིག་ཉིད་ལ་
དག་པའི་ཞིང་དུ་གྱུར། །རང་ཉིད་འཕགས་མཆོག་སྤྱན་རས་གཟིགས་དབང་དུ། །
གསལ་བའི་སྐུ་ལ་གསལ་སྣང་བརྟན་པོའི་ངང་། །འཁྱེར་སོ་གསུམ་གྱི་རྣལ་འབྱོར་
དང་ལྡན་པས། །མ་ཡེངས་ཡིག་དྲུག་བཟླས་པ་ཅི་ནུས་བྱ། །དེ་ལྟར་བླ་མ་ཡི་དམ་
ལ་ གསོལ་ འདེབས་ དང༌། ཡི་གེ་དྲུག་ པའི་བཟླས་བརྗོད་འོད་ཟེར་སྤྲོ་བསྡུའི་
དམིགས་པ་ཅི་ནུས་སུ་བསྐྱངས་པའི་མཐར་ལྟ་བ་སྒོམ་ཚུལ་ནི། ཐུན་མཐར་སྣོད་
བཅུད་དག་པ་རབ་འབྱམས་རྣམས། །འོད་དུ་ཞུ་ནས་རང་གི་ལུས་ལ་ཐིམ། །སྤྱི་
བོའི་བླ་མ་སྙིང་གི་ཡི་དམ་དང༌། །སངས་རྒྱས་སྟོང་ཡང་ཨ་ཡིག་སྟོང་ལ་ཐིམ། །
མཆོད་རྟེན་མཁའ་ལ་འཇའ་ལྟར་ཡལ་བར་བསྒོམ། །རང་ལུས་པདྨ་ཨ་ཡིག་ཡི་
དམ་རྣམས། །རིམ་གྱིས་བསྡུས་ནས་སྙིང་གའི་དབུས་སུ་བསྡུ། །རང་སེམས་ལ་
སོགས་ འཁོར་ འདས་ ཆོས་རྣམས་ ཀུན། །རྟོག་ པས་ བཏགས་ པ་ ཙམ་ ཞིག་ མ་
གཏོགས་པ། །ངོ་བོས་གྲུབ་པ་རྡུལ་ཙམ་མ་མཆིས་པས། །སྤྲོས་བྲལ་ནམ་མཁའ་
ལྟ་བུའི་ངང་དུ་གཞག །ཐུན་དངོས་གཞི་ལ་དེ་ལྟར་བསྐྱངས་ནས་ཐུན་མཚམས་ཀྱི་
ཉམས་ལེན་བྱ་ཚུལ་ནི། རྗེས་ཐོབ་གཟུང་འཛིན་སྣང་བ་ཅི་ཤར་ཡང་། །སྒྱུ་མ་སྨིག་
སྒྱུ་རྨི་ལམ་ཆུ་ཟླ་བཞིན། །སྣང་ཡང་བདེན་པར་མེད་པའི་ཚུལ་རིག་ནས། །སྣང་
སྟོང་དབྱེར་མེད་ཚོགས་གཉིས་ཟུང་འབྲེལ་དུ། །གསག་ལ་སྒོ་གསུམ་བརྩོན་པས་
འབད་པར་བྱ། །དེ་ལྟར་སྙིང་པོ་དོན་གསུམ་ལས་ཚེ་འདིའི་ཉམས་ལེན་གྱི་སྙིང་པོ་
ཇི་ལྟར་བྱ་བའི་ཚུལ་ལོ། །འཆི་ཁའི་ཉམས་ལེན་གྱི་སྙིང་པོ་ཇི་ལྟར་བྱ་བའི་ཚུལ་ནི།
དེ་ལྟར་འབད་ཀྱང་བཙན་ས་མ་ཟིན་པར། །ལས་ཉོན་དབང་གིས་འཆི་བར་མངོན་
ཕྱོགས་ཚེ། །ལུས་དང་ལོངས་སྤྱོད་གཉེན་འཁོར་གང་ལ་ཡང་། །མ་ཆགས་སྟོབས་
-371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༡༽
ལྔ་སྦྱར་བའི་གདམས་ངག་གིས། །རྣམ་ཤེས་དག་པའི་ཞིང་དུ་འཕོ་བར་བྱ། །འཕོ་
བའི་ གདམས་ ངག་ གི་ ཚུལ་ ཞིབ་ པར་ ཞལ་ ལས་ ཤེས་ པར་ བྱའོ། །བར་ དོའི་
གདམས་ངག་གི་སྙིང་པོ་ནི། དག་པའི་ཞིང་དུ་བགྲོད་པར་མ་ནུས་ ཤིང་། །ལས་
ཀྱི་དབང་གིས་བར་དོ་གྲུབ་པའི་ཚེ། །ཕྱི་ནང་གསང་བ་བསྒྱུར་བའི་མན་ངག་གིས། །
བར་དོའི་འཁྲུལ་སྣང་ཐམས་ཅད་ཟིལ་མནན་ནས། །མཁའ་སྤྱོད་རིག་པ་འཛིན་པའི་
རྟེན་མཆོག་གམ། །ཚངས་སྤྱོད་བསླབ་གསུམ་ལྡན་པའི་ལུས་ཐོབ་ཤོག །མདོར་ན་
འདི་ཕྱི་བར་དོ་ཐམས་ཅད་དུ། །བླ་མ་ཐུགས་རྗེ་ཆེན་པོ་ལས་ལྷག་པའི། །རེ་སའི་
སྐྱབས་གནས་གཞན་དུ་མི་འཚོལ་བས། །ཐུགས་རྗེས་བཟུང་ལ་ལམ་སྣ་དྲང་དུ་
གསོལ། །སྐྱེ་བ་ ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་ རྗེ་འཆང་གི་
གོ་འཕང་མྱུར་ཐོབ་ཤོག །སྙིང་པོ་དོན་གསུམ་གྱི་མན་ངག་ཞིབ་པ་ཡི་གེ་ལོགས་
སུ་ཡོད་པས་དེར་བལྟ་བར་བྱའོ། །དེ་ལྟར་སྙིང་པོ་དོན་གསུམ་གྱི་གནད་རྣམས་
མདོར་བསྡུས་སུ་བཀོད་པ་འདི་ནི། དད་པ་དང་མཁྱེན་རབ་ལ་སོགས་པའི་ཡོན་
ཏན་དུ་མས་ཐུགས་རྒྱུད་ཕྱུག་པ་པད་ཆལ་མདའ་དཔོན་ཕུན་ཚོགས་རྣམ་པར་རྒྱལ་
བའི་སྡེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་འབྲི་ལུང་
དུ་སྦྱར་བའོ། །འདིས་ཀྱང་འགྲོ་ཀུན་འཕགས་མཆོག་ཐུགས་རྗེ་ཅན་གྱིས་རྗེས་སུ་
འཛིན་པར་གྱུར་ཅིག། །།
-372 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
e # &
*#ཚེ%E ཎ ︽རི༔ +
*# # # % f;
རི ཚི ཏི སྨིཾ ཀྐ ཤི
@ #
# %
$ ཉི རྒྱུ ༔ ༔
མ



-
2



རྩོམ་སྒྲིག་འགན་འཁུར་པ། ཚངས་པོ། །
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
གེ ས་པོ འི ་ ཤུལ་བཞག།
དེབ་བརྒྱ་དང་དོན་བཞི་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༡༡/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢པར་པར་ཐེངས་དང་པོ་བཏབ། །
དེབ་ཚད། ༨ ༨༠ X ༡ ༢ ༣༠mm ༡/༣༢
དཔར་གྲུངས། ༠༠༠༡—༡༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… 1.0雍… 2百….0喇嘛教
- 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
(第174卷)
雍增·益西坚赞文集
第11/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B.123
本文集总定价(1-32册):1050.00元



ISBN 978-7-80253-436-0
9787802lls 3436oll
本文集总定价(1-32 卷):1050.00 元
