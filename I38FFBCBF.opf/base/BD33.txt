༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2656
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༦
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ།
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢ ༣/༣༢)
186
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



བse
#
Po
s
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༣/༣༢)
གས།
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
Pa
-
9



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



།
།
G
ན
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



പ്രീം
-
2



དཀར་ཆག
，，，，，，，，(1)
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། སྟོད་ཆ། (1)
མཆོད་བརྗོད། .……………
བླ་མ་བརྒྱུད་པའི་ཁུངས་བཤད་པའི་སྒོ་ནས་མཛད་པ་པོའི་ཆེ་བ་
བསྟན་པ། .…………………………………………………….
གདམས་ངག་ལ་ཡིད་ཆེས་བསྐྱེད་པའི་ཕྱིར་ཆོས་ཀྱི་ཆེ་བ་བསྟན་པ། … (28)
གདམས་པ་དངོས་བཤད་པ། ………………………………………………… （44)
སྔོན་འགྲོ་རྟེན་གྱི་ཆོས་བསྟན་པ། .…… ………………
དངོས་གཞི་བྱང་ཆུབ་ཀྱི་སེམས་གཉིས་སྦྱོང་བ། ……… ……
ཀུན་རྫོབ་བྱང་ཆུབ་ཀྱི་སེམས་སྦྱོང་བའི་ཚུལ། .………



༄༅། །ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་
དགོངས་རྒྱན་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ། སྙིང་སྟོབས་ཕུལ་ཕྱིན་
སྨོན་ལམ་ལྔ་བརྒྱའི་མཐུས། །སྙིགས་དུས་མགོན་མེད་རྣམས་ཀྱི་མགོན་མཛད་པ། །
སྟོན་པ་མཉམ་མེད་ཤཱཀྱའི་རྒྱལ་པོ་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །
རྒྱལ་བས་གང་ལ་ཆོས་ཀྱི་སྲིད་གཏད་པ། །རྒྱལ་ཚབ་མི་ཕམ་མགོན་དང་འཇམ་
པའི་དབྱངས། །རྒྱལ་བས་ལུང་བསྟན་ཀླུ་སྒྲུབ་ཐོགས་མེད་སོགས། །རྒྱལ་བསྟན་
གསལ་མཛད་རྣམས་ལ་སྙིང་ནས་འདུད། །ཐེག་མཆོག་ཤིང་རྟ་ཆེན་པོ་ཞི་བ་ལྷ། །
ཐེག་མཆོག་གདམས་པའི་གཏེར་གྱུར་གསེར་གླིང་པ། །ཐེག་མཆོག་བསྟན་པའི་
སྒྲོན་མེ་ཨ་ཏི་ཤ །ཐེག་མཆོག་གསལ་མཛད་རྣམས་ལ་སྙིང་ནས་འདུད། །བཀའ་
གདམས་བསྟན་པའི་མེས་པོ་རྒྱལ་བ་འབྲོམ། །བཀའ་གདམས་སྐུ་མཆེད་རིན་ཆེན་
རྣམ་པ་གསུམ། །བཀའ་གདམས་བསྟན་འཛིན་ཤ་ར་འཆད་ཁ་སོགས། །བཀའ་
གདམས་བླ་མ་རྣམས་ལ་སྙིང་ནས་འདུད། །ཐུབ་བསྟན་སྤྱི་དང་ཁྱད་པར་ཐེག་ཆེན་
ཚུལ། །ཤིང་ རྟ་ ཆེན་ པོའི་ རིགས་ ལམ་ ནས་ དྲངས་ ཏེ། །མ་ནོར་ ཡོངས་ རྫོགས་
གསལ་བར་སྟོན་མཛད་པ། །འཇམ་མགོན་བླ་མའི་ཞབས་ལ་སྙིང་ནས་འདུད། །
- 1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྲས་བཅས་རྒྱལ་བ་ཀུན་གྱིས་བགྲོད་གཅིག་ལམ། །བརྩེ་བ་ཆེན་པོས་གསལ་
བར་སྟོན་མཛད་པ། བཀའ་དྲིན་མཚུངས་མེད་རྗེ་བཙུན་བླ་མ་ཡིས། །ད་དུང་བྱང་
ཆུབ་བར་དུ་བདག་སྐྱོངས་ཤིག །རྒྱལ་སྲས་སྤྱོད་པ་མཁའ་ལྟར་རྒྱ་ཆེ་བས། །
བདག་འདྲས་ཕྱོགས་ཙམ་རྟོགས་པར་ག་ལ་ནུས། །འོན་ཀྱང་དད་ལྡན་སློབ་མས་
བསྐུལ་བའི་མཐུས། །བླ་མའི་གསུང་ལས་གང་ངེས་ཅུང་ཟད་བྲི། ། །
དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་སྙིང་པོའི་གནད་གཅིག་
ཏུ་བསྡུས་པ། རྒྱལ་བ་སྲས་བཅས་ཐམས་ཅད་ཀྱིས་བགྲོད་པ་གཅིག་པའི་ལམ་པོ་
ཆེ། ཤིང་རྟ་ཆེན་པོ་ཀླུ་སྒྲུབ་དང་། ཐོགས་མེད་དང་། ཞི་བ་ལྷ་གསུམ་གྱིས་རྒྱལ་
བའི་དགོངས་པ་ཡོངས་སུ་རྫོགས་པར་བཀྲལ་བ། རྣམ་པ་ཐམས་ཅད་མཁྱེན་པར་
བགྲོད་པའི་ལམ་ཚང་ལ་མ་ནོར་བ། དཔལ་ལྡན་ཨ་ཏི་ཤའི་མན་ངག་ཐེག་ཆེན་བློ་
སྦྱོང་དུ་གྲགས་པ། བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་སྙན་བརྒྱུད་ཀྱི་
མན་ངག་ལ་བརྟེན་ནས་ཉམས་སུ་ལེན་པའི་ཚུལ་ནི་གང་བཤད་པར་བྱ་བའི་ཆོས་
སོ། །
དེས་ན་གདམས་པ་འདི་འཆད་པ་ལ་གསུམ། བླ་མ་བརྒྱུད་པའི་ཁུངས་
བཤད་པའི་སྒོ་ནས་མཛད་པ་པོའི་ཆེ་བ་བསྟན་པ། གདམས་ངག་ལ་ཡིད་ཆེས་
བསྐྱེད་པའི་ཕྱིར་ཆོས་ཀྱི་ཆེ་བ་བསྟན་པ། གདམས་པ་དངོས་བཤད་པའོ། ། །
དང་པོ་བླ་མ་བརྒྱུད་པའི་ཁུངས་བཤད་པའི་སྒོ་ནས་མཛད་པ་པོའི་ཆེ་བ་
སྟོན་པ་ལ། རྩ་ཚིག་ལས། མན་ངག་བདུད་རྩིའི་སྙིང་པོ་འདི། །གསེར་གླིང་པ་
ནས་བརྒྱུད་པ་ཡིན། །ཞེས་གསུངས་ཤིང་། དེའི་དོན་རྒྱལ་སྲས་རིན་པོ་ཆེས། དེ་
བསྒོམ་པའི་མན་ངག་ཇོ་བོ་ཆེན་པོ་རྗེ་ལྷ་ཅིག་གིས། བླ་མ་དྷརྨ་རཀྵི་ཏ་ཞེས་བྱ་བ།
- 2 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རང་ གི་ སྐུ་ ཤ་བཅད་ ནས་ གཞན་ ལ་ བྱིན་ ཞིང་། བྱམས་ སྙིང་ རྗེ་ འབའ་ ཞིག་
བསྒོམས་ པས་ སྟོང་ཉིད་ ཀྱི་རྟོགས་པ་ཐུགས་ ལ་ འཁྲུངས་ པ་དང་། ཡང་ བླ་མ་
བྱམས་པའི་རྣལ་འབྱོར་པ་ཞེས་བྱ་བ། གཞན་གྱི་སྡུག་བསྔལ་བདག་ལ་དངོས་སུ་
ལེན་ནུས་པ་དང་། བླ་མ་གསེར་གླིང་པ་དང་གསུམ་ལ་ཐོབ་པ་ལས། འདི་བླ་མ་
གསེར་གླིང་པའི་ལུགས་ཡིན་ཞེས་གསུངས། དེ་ཡང་བྱང་ཆུབ་ལམ་གྱི་རིམ་པའི་
དམར་ཁྲིད་ཐམས་ཅད་མཁྱེན་པར་བགྲོད་པའི་མྱུར་ལམ་ལས། ཆུ་མགོ་གངས་ལ་
ཐུག་པ་ཞིག་དགོས་པ་ལྟར། དམ་པའི་ཆོས་ཀྱི་བརྒྱུད་པའང་བསྟན་པའི་བདག་པོ་
ཡང་དག་པར་རྫོགས་པའི་སངས་རྒྱས་ལ་ཐུག་པ་ཞིག་དགོས་ཞེས་གསུངས་པ་
ལྟར། མན་ ངག་རྣམ་ པར་ དག་ པ་ ཞིག་ཡིན་པ་ ལ་ ཡང་ དག་ པར་ རྫོགས་ པའི་
སངས་རྒྱས་ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་ཅིང་། རྒྱལ་བའི་
བཀའ་དང་མི་མཐུན་པ་རྣམ་པ་ ཀུན་ནས་མེད་པ་ཞིག་དང་། མན་ངག་དེ་ལ་
སྦྱངས་པས་རྒྱལ་བའི་བཀའ་དང་དགོངས་འགྲེལ་ཆེན་མོ་རྣམས་ལ་ངེས་པ་ལྷག་
པར་དུ་སྟེར་ནུས་པ་ཞིག་དགོས་པས། ཐེག་པ་ཆེན་པོའི་བློ་སྦྱོང་གི་གདམས་ངག་
འདི་ཡང་སངས་རྒྱས་ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་ཅིང་།
རྒྱལ་བའི་བཀའ་དགོངས་པ་འཁྲུལ་མེད་ཡིན་པ་དང༌། མན་ངག་འདི་ལ་བརྟེན་
ནས་བཀའ་དང་དགོངས་འགྲེལ་ཆེན་མོ་རྣམས་ལ་ངེས་པ་ལྷག་པར་འདྲེན་ནུས་
པའི་ཚུལ་འོག་ཏུ་ཞིབ་པར་འབྱུང་ངོ༌། །བློ་སྦྱོང་གི་གདམས་ངག་འདི་སྤྱིར་རྒྱལ་
སྲས་ཞི་བ་ལྷའི་བསླབ་བཏུས་དང་སྤྱོད་འཇུག་གཉིས་ཀྱི་གདམས་ངག་ཡིན་ཞིང་།
ཁྱད་པར་བློ་སྦྱོང་གི་ལམ་གྱི་རིམ་པ་འདི་ལྟར་མཛད་པ་པོ་ནི་ཇོ་བོ་རྗེ་སྟེ། དེ་ཡང་
ཇོ་བོ་རྗེས་བླ་མ་མང་པོ་ལ་བྱང་ཆུབ་སེམས་སྦྱོང་གི་གདམས་པ་གསན་པར་མཛད་
3-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པས་ཤིང་རྟ་ཆེན་པོའི་བྱང་ཆུབ་སེམས་སྦྱོང་གི་གདམས་པ་མ་ལུས་པའི་བཀའ་
བབས་ཤིང་། ཁྱད་པར་རྒྱལ་སྲས་ཞི་བ་ལྷའི་བསླབ་བཏུས་དང་སྤྱོད་འཇུག་གཉིས་
ཀྱི་མན་ངག་བདག་གཞན་མཉམ་བརྗེའི་སེམས་རིན་པོ་ཆེ་སྦྱོང་ཚུལ་མཐའ་དག་
པར་གསེར་གླིང་པ་ནས་རྙེད་པས་དེ་གཙོ་བོར་མཛད་ཅིང་། བླ་མ་དྷརྨ་རཀྵི་ཏ་
དང༌། སྐྱེས་མཆོག་བྱམས་པའི་རྣལ་འབྱོར་པ་ལ་སོགས་པའི་བླ་མ་གཞན་གྱི་མན་
ངག་ཐོར་བུ་རྣམས་ཀྱང་ཕྱོགས་གཅིག་ཏུ་བསྡུས་ཏེ་ཐེག་ཆེན་བློ་སྦྱོང་གི་ལམ་གྱི་
རིམ་པ་འདི་མཛད་དོ། །ཇོ་བོའི་སྐུ་ཆེ་བའི་ཡོན་ཏན་བརྗོད་པ་ལ་ཐོག་མར་བརྒྱུད་
པའི་ལོ་རྒྱུས་བརྗོད་པས། ཇོ་བོ་ཆོས་ཁུངས་བཙུན་པར་འགྱུར་པ་ཡིན་པས་གལ་
ཆེ་སྟེ། ཇོ་བོ་ཉིད་ཀྱིས་བླ་མ་གོང་མ་རྣམས་ཀྱི་མཚན་རྣམས་བརྗོད་པའི་མཇུག་ཏུ།
ལྷ་དང་མི་དང་ལྷ་མིན་སྐལ་ལྡན་འདིར། །བདེ་བར་ཚོགས་པ་ཐམས་ཅད་དྲང་
སླད་དུ། །རྩེ་གཅིག་ཆུ་རྒྱུན་ཁ་གཉིས་ཁ་གསུམ་པ། །ཟློས་པ་ལྟ་བུར་བསྟན་ཡང་
བརྒྱུད་ལུགས་བསྟན། །སྔོན་དུས་ཚེ་རབས་ཐམས་ཅད་དེ་དག་གིས། །དངོས་སུ་
ཆོས་བསྟན་ད་ལྟ་ཡན་ཆོད་དུ། །མཁའ་ལ་བྱོན་ཞིང་ཆོས་ནི་བསྟན་མཛད་པ། །ལ་
ལ་ཉིད་ཀྱིས་སྤྲུལ་ཞིང་བསྟན་པའང་ཡོད། །སྦས་པའི་བརྟུལ་ཞུགས་མཛད་པའི་
བླ་མ་རྣམས། །མི་མངོན་དབྱིངས་ན་བཞུགས་ལའང་ཕྱག་འཚལ་ལོ། །བརྒྱ་དང་
ལྔ་བཅུའི་ཚོགས་རབ་བཟང་པོ་རྣམས། །རྒྱུན་ཆད་མེད་པར་བྱིན་གྱིས་བརླབ་ཏུ་
གསོལ། །བདེ་བར་གཤེགས་དང་དབྱེར་མེད་པའི། །མཁས་གྲུབ་དཔག་མེད་གྱུར་
པ་ ཡི། །ཆོས་དང་མཚན་རབ་བརྗོད་གྱུར་པས། ཁོ་བོའང་ཁུངས་བཟང་བཟང་
པོར་བསྟན། །དེ་བརྟེན་འདིར་འཚོགས་འགྲོ་བ་རྣམས། །འདི་ནས་སྐྱེ་བ་ཐམས་
ཅད་དུ། །བླ་མའི་ཞབས་དྲུང་རབ་བརྒྱུད་ནས། །ཚོགས་གཉིས་མཆོག་རབ་གོང་དུ་
-
d



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རྒྱས། །མཐར་ཐུག་བདེ་ཆེན་ཆོས་ཀྱི་སྐུ། །གཟུགས་སྐུའི་ཡུལ་ཅན་ཐོབ་པར་ཤོག །
ཅེས་གསུངས་ཤིང་། རྗེ་ཐམས་ཅད་མཁྱེན་པས་བྱང་ཆུབ་ལམ་རིམ་ཆེན་མོར་
ཡང་། ཇོ་བོའི་ཆེ་བ་བརྗོད་པ་ལ་ཆོས་ཁུངས་བཙུན་པར་བསྟན་པའི་ཕྱིར་མཛད་
པ་པོའི་ཆེ་བ་བརྗོད་པ་ཞེས་གསུངས་པ་དགོས་པ་ཤིན་ཏུ་ཆེའོ། །དེས་ན་བདག་
ཅག་གི་སྟོན་པ་ཐུགས་རྗེ་ཅན་དེ་ཉིད་ཀྱིས་དང་པོར་བྱང་ཆུབ་མཆོག་ཏུ་ཐུགས་
བསྐྱེད། བར་ དུ་ བསྐལ་ ཆེན་ གྲངས་ མེད་ གསུམ་ དུ་ ཚོགས་ བསགས། མཐར་
གདུལ་བྱ་འདུལ་བའི་དུས་ལ་བབས་པ་ན་དགའ་ལྡན་གྱི་གནས་ནས་གཟིགས་པ་
ལྔ་ལ་གཟིགས་ཏེ། སེར་སྐྱའི་གནས་སུ་ཡུམ་སྒྱུ་འཕྲུལ་མའི་ལྷུམས་སུ་ཞུགས་ཤིང་
སྐུ་བལྟམས། དེ་ནས་དགུང་ལོ་ཉེར་དགུའི་བར་དུ་ཁབ་ཏུ་བཞུགས་ནས་ལྷ་མི་
གྲངས་མེད་སྨིན་པར་མཛད། ཉེར་དགུ་པ་ལ་ཁྱིམ་ནས་ཁྱིམ་མེད་པར་རབ་ཏུ་བྱུང་
སྟེ་ལོ་དྲུག་ཏུ་དཀའ་བ་སྤྱད། དེ་ནས་རྡོ་རྗེའི་གདན་གྱི་སྤོ་ལ་མངོན་པར་རྫོགས་
པར་སངས་རྒྱས་པའི་ཚུལ་བསྟན་ནས་ཆོས་འཁོར་རིམ་པ་གསུམ་དུ་བསྐོར་ཏེ་
འགྲོ་བ་གྲངས་མེད་པ་ཞིག་སྨིན་ཅིང་གྲོལ་བར་མཛད། དེ་ལྟར་རྒྱལ་བས་གདུལ་
བྱའི་ཁམས་དང་བསམ་པ་ལ་གཟིགས་ནས་ཆོས་གྲངས་མེད་པ་ཞིག་གསུངས་
ཀྱང་། རིགས་བསྡུ་ན་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དུ་འདུ། ཆོས་ཕུང་བརྒྱད་
ཁྲི་བཞི་སྟོང་པོ་དེ་ཡང་བསྡུ་ན་སྡེ་སྣོད་གསུམ་དུ་འདུ་ཞིང་། བརྗོད་བྱ་བསླབ་པ་
གསུམ་དང༌། ཐེག་ པའི་ དབང་ དུ་ བྱས་ན་ ཐེག་ པ་ གསུམ་དུ་འདུ་ལ། ཐེག་པ་
གསུམ་པོ་དེ་བསྡུ་ན། ཐེག་པ་དམན་པ་དང་། ཐེག་པ་ཆེན་པོ་གཉིས་སུ་འདུ། དེ་
ལ་ཡང་གདུལ་བྱའི་བསམ་པའི་དབང་གིས་དྲང་དོན་དང་། ངེས་དོན་མཐའ་ཡས་
པ་ཞིག་ཡོད་དེ། གདུལ་བྱ་འགའ་ཞིག་ལ་བདེ་འགྲོའི་རྟེན་ཐོབ་པའི་ཐབས་ཙམ་
5 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དང་། འགའ་ཞིག་ལ་འཁོར་བ་ལས་ཐར་པ་ཙམ་གྱི་ཐབས་དང༌། འགའ་ཞིག་ལ་
ཐེག་པ་ཆེན་པོའི་སྤྱོད་པ་རྣམས་གཙོ་བོར་སྟོན་པ་དང་། གདུལ་བྱ་ལམ་ཡོངས་
རྫོགས་ལ་བཀྲིར་རུང་བ་རྣམས་ལ། ཐེག་པ་ཆེན་པོའི་ལམ་ཆ་ཚང་བར་སྟོན་པར་
མཛད་པ་སོགས་མཐའ་ཡས་ཀྱང་། མཐར་ཐམས་ཅད་ཐེག་པ་ཆེན་པོ་ལ་ ཁྲིད་
ནས་སངས་རྒྱས་ཐོབ་པའི་ཐབས་སུ་འགྱུར་བ་ཤ་སྟག་ཡིན་གྱི། སངས་རྒྱས་ཐོབ་
པའི་ཐབས་སུ་མི་འགྱུར་བའི་རྒྱལ་བའི་བཀའ་ཚིག་གཅིག་ཀྱང་མེད་པར་གསུངས་
སོ། །དེ་ལྟར་ཡང་མཚན་ཡང་དག་པར་བརྗོད་པ་ལས། ཐེག་པ་གསུམ་གྱི་ངེས་
འབྱུང་ལས། །ཐེག་པ་གཅིག་གི་འབྲས་བུར་གནས། །ཞེས་དང་། རྗེ་ཐམས་ཅད་
མཁྱེན་པས་ཀྱང་ཡང་དག་པར་རྫོགས་པའི་སངས་རྒྱས་ནི་སྐྱོན་ཕྱོགས་རེ་ཟད་པ་
དང་ཡོན་ཏན་ཕྱོགས་རེ་རྫོགས་པ་མིན་གྱི། སྐྱོན་གྱི་རིགས་ཐམས་ཅད་ཟད་ཅིང་
ཡོན་ཏན་གྱི་རིགས་མཐའ་དག་རྫོགས་པ་ཡིན་ལ། དེ་བསྒྲུབ་པའི་ཐེག་པ་ཆེན་པོ་
ཡང་སྐྱོན་མཐའ་དག་འགོག་ཅིང་ཡོན་ཏན་མཐའ་དག་པ་བསྐྱེད་པས་ན་ཐེག་པ་
གཞན་ཐམས་ཅད་ཀྱི་སྤངས་རྟོགས་ཀྱི་ཡོན་ཏན་གྱི་རིགས་ཐམས་ཅད་ཐེག་པ་
ཆེན་པོའི་ལམ་དུ་འདུ་བ་ཡིན་ནོ། །དེའི་ཕྱིར་སངས་རྒྱས་བསྒྲུབ་པའི་ཐེག་པ་ཆེན་
པོའི་ཡན་ལག་དུ་གསུང་རབ་ཐམས་ཅད་འདུ་སྟེ། སྐྱོན་སྣ་རེ་ཟད་པའམ་ཡོན་ཏན་
སྣ་རེ་བསྐྱེད་པ་མིན་པའི་ཐུབ་པའི་གསུང་མེད་པའི་ཕྱིར་དང་། དེ་ཐམས་ཅད་ཀྱང་
ཐེག་ཆེན་པས་མི་བསྒྲུབ་པ་མེད་པའི་ཕྱིར་རོ། །ཞེས་གསུངས་སོ། །ཇོ་བོའི་ཆོས་
བརྒྱུད་འདི་ལ་བཀའ་གདམས་པ་ཞེས་བརྗོད་པ་ཡང་རྒྱལ་བའི་བཀའ་ལས་ཡི་གེ་
ན་གཅིག་ཀྱང་འདོར་རྒྱུ་མེད་པར་དངོས་དང་བརྒྱུད་པའི་སྒོ་ནས་གདུལ་བྱ་གཅིག་
འཚང་རྒྱ་བའི་ཐབས་ཤ་སྟག་ཏུ་འཁྱེར་བར་བྱེད་པ་ཞིག་ལ་གསུངས་པ་ཡིན་ནོ། །



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དེས་ན་སྟོན་པ་ཐུགས་ རྗེ་ཅན་དེ་ཉིད་ཀྱིས་རྒྱལ་ཚབ་བྱམས་པ་མགོན་པོ་ལ་
གསུངས། དེས་འཕགས་པ་ཐོགས་མེད་ལ། དེས་སློབ་དཔོན་དབྱིག་གཉེན་ལ།
དེས་འཕགས་པ་གྲོལ་སྡེ་ལ། དེས་བཙུན་པ་གྲོལ་སྡེ་ལ། དེས་རྒྱལ་སྲས་མཆོག་
གི་སྡེ་ལ། དེས་རྒྱལ་སྲས་དུལ་བའི་སྡེ་ལ། དེས་སེམས་དཔའ་ཆེན་པོ་རྣམ་པར་
སྣང་མཛད་བཟང་པོ་ལ། དེས་རྒྱལ་སྲས་སེང་གེ་བཟང་པོ་ལ། དེས་ཀུ་ས་ལི་ཆེ་བ་
ལ། དེས་ཀུ་ས་ལི་ཆུང་བ་ལ། དེས་བླ་མ་གསེར་གླིང་པ་ལ། དེས་ཇོ་བོ་རྗེ་ལྷ་ཅིག་
ལ་གནང་ངོ༌། །ཡང་བཙུན་པ་རྣམ་གྲོལ་སྡེས་གུ་ཎ་མི་ཏྲ་ལ་གནང་། དེས་སེང་གེ་
བཟང་པོ་ལ། དེས་གང་བ་སྤེལ་ལ། དེས་ཀུ་ས་ལི་ཆེ་བ་ལ་གནང་ཞེས་འབྱུང་ངོ༌། །
ཡང་སློབ་དཔོན་དབྱིག་གཉེན་གྱིས་སློབ་དཔོན་བློ་གྲོས་བརྟན་པ་ལ་གནང༌། དེས་
ཀུ་ས་ལི་ཆེ་བ་ལ་གནང་ཞེས་ཀྱང་འབྱུང་སྟེ། རྒྱལ་བས་ལུང་བསྟན་པའི་ཤིང་རྟ་
ཆེན་པོ་འདི་དག་ནི་ཕལ་ཆེར་དགུང་ལོ་བརྒྱ་ཕྲག་མང་པོར་བཞུགས་ནས་སེམས་
ཅན་གྱི་དོན་མཛད་པས་ད་ལྟར་གྱི་སྐྱེ་བོ་དག་གི་ཚེའི་ཚད་དང་བསྟུན་ནས་དུས་སྔ་
ཕྱི་ མཚུངས་མི་མཚུངས་སོགས་ ཀྱི་དོགས་པ་ བྱ་མི་དགོས་སོ། །ཡང་ ཐུབ་པའི་
དབང་པོས་ རྗེ་བཙུན་འཇམ་དབྱངས་ལ་གསུངས། དེས་འཕགས་པ་ཀླུ་སྒྲུབ་ལ་
གནང་། དེས་སློབ་དཔོན་ཟླ་བ་གྲགས་པ་ལ། དེས་རིག་པའི་ཁུ་བྱུག་ཆེ་བ་ལ།
དེས་རིག་པའི་ཁུ་བྱུག་ཆུང་བ་ལ། དེས་ཇོ་བོ་རྗེ་ལ་གནང་ངོ༌། །ཡང་ རྗེ་བཙུན་
འཇམ་པའི་དབྱངས་ཀྱིས་རྒྱལ་སྲས་ཞི་བ་ལྷ་ལ་གནང༌། དེ་ནས་རིམ་གྱིས་བརྒྱུད་
དེ་གསེར་གླིང་པ་ལ། དེས་ཇོ་བོ་རྗེ་ལ་གནང་ངོ༌། །རྒྱལ་སྲས་ཞི་བ་ལྷ་ནས་ཇི་ལྟར་
བརྒྱུད་པའི་རིམ་པ་ནི་བཀའ་གདམས་གླེགས་བམ་ལས། འཇམ་པའི་དབྱངས་
དང་བློ་གྲོས་མི་ཟད་པ། །ཨེ་ལ་རྡ་ རི་དཔའ་བོ་རྡོ་རྗེ་དང༌། །བྱང་ཆུབ་སེམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དཔའ་ཆེན་པོ་རིན་ཆེན་དཔལ། །རྩ་བའི་བླ་མ་མགོན་པོ་གསེར་གླིང་པ། །བདག་
ལ་རྒྱ་ཆེན་སྤྱོད་པ་སྦྱིན་མཛད་པའི། །དྲིན་ཅན་བླ་མ་དྲུག་ལ་ཕྱག་འཚལ་ལོ། །
ཞེས་གསུངས་པ་འདི་ཡིན་ནམ་སྙམ་སྟེ། དེ་ལྟར་ན་མགོན་པོ་འཇམ་དབྱངས་ཀྱིས་
རྒྱལ་སྲས་ཞི་བ་ལྷ་ལ་གནང་། དེས་སློབ་དཔོན་ཨེ་ལ་རྡ་རི་ལ་གནང་། དེས་སློབ་
དཔོན་དཔའ་བོ་རྡོ་རྗེ་ལ་གནང༌། དེས་སློབ་དཔོན་མཧཱ་ཤྲཱི་རཏྣ་བོ་དྷི་སཏྭ་ཞེས་པ་
བོད་སྐད་དུ་ བྱང་ཆུབ་སེམས་དཔའ་ཆེན་པོ་རིན་ཆེན་དཔལ་ལ་གནང་། དེས་
མགོན་པོ་གསེར་གླིང་པ་ལ། དེས་ཇོ་བོ་རྗེ་ལ་གནང་། འདིའི་བློ་གྲོས་མི་ཟད་པ་
ཞེས་པ་རྒྱལ་སྲས་ཞི་བ་ལྷའི་མཚན་གྱི་རྣམ་གྲངས་ཤིག་ཡིན་ནམ་སྙམ་སྟེ་མང་དུ་
མཁྱེན་པ་དག་གིས་བརྟག་པར་བྱའོ། །དེ་ཡང་ཇོ་བོ་རྗེ་འདི་ཉིད་ནི་བསྐལ་པ་
དཔག་ཏུ་མེད་པའི་སྔ་རོལ་ནས་ཚོགས་གཉིས་རྫོགས་པར་མཛད་ནས། སྙིགས་
མའི་དུས་འགྲོ་བ་རྣམས་ཀྱི་མགོན་སྐྱབས་སུ་བསམ་བཞིན་དུ་བྱོན་པ་ཞིག་སྟེ།
ཤར་ཕྱོགས་ཟ་ཧོར་རྒྱལ་པོའི་ཕོ་བྲང་གསེར་གྱི་རྒྱལ་མཚན་ཅན་ཞེས་བྱ་བར།
ཡང་ཆོས་རྒྱལ་དགེ་བ་དཔལ་དང༌། ཡུམ་འོད་ཟེར་ཅན་གཉིས་ཀྱི་སྲས་སུ་སྐུ་
འཁྲུངས། སྐུ་འཁྲུངས་ཙམ་ཉིད་ནས་རྗེ་བཙུན་སྒྲོལ་མའི་ཞལ་གཟིགས་ཤིང་། བྱ་
བ་ཐམས་ཅད་རྗེ་བཙུན་མས་ལུང་སྟོན་པར་མཛད། དེ་ནས་དགུང་ལོ་བཅུ་དྲུག་གི་
བར་དུ་བཟོ་དང་། གསོ་བ་དང༌། སྒྲ་དང་། གཏན་ཚིགས་རིག་པ་བཞི་ལ་ གཙོ་
བོར་སྦྱངས་པས་མཁས་པའི་ཕུལ་དུ་ཕྱིན་པར་གྱུར་ཏེ། རྒྱལ་བའི་བསྟན་པ་ལ་
ལོག་པར་འཁུ་བའི་མུ་སྟེགས་བྱེད་མང་པོ་ཡང་གཏན་ཚིགས་རིག་པའི་སྒོ་ནས་
ཚར་བཅད། དེ་བས་རི་ནག་པོའི་གཙུག་ལག་ཁང་དུ། གྲུབ་ཆེན་རཱ་ཧུ་ལ་ཆེན་པོ་
ལ་དབང་བཞི་ཡོངས་སུ་རྫོགས་པར་ཞུས། གསང་མཚན་ཡེ་ཤེས་གསང་བའི་རྡོ་



བློ
སྦྱོ
གི
ཁྲི
བློ
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རྗེ་ཞེས་བཏགས། གཞན་ཡང་གྲུབ་ཆེན་གྱི་བླ་མ་མང་དུ་བསྟེན་ཅིང་། དགུང་ལོ་
ཉེར་དགུའི་བར་གསང་ སྔགས་ རྒྱུད་སྡེ་བཞིའི་གཞུང་མན་ངག་ཐམས་ཅད་ལ་
སྦྱངས་པས་མཁས་པའི་ཕུལ་དུ་ཕྱིན་པར་གྱུར་ཅིང་། ཏིང་ངེ་འཛིན་དང་། མངོན་
པར་ཤེས་པ་ལ་སོགས་པའི་ཉམས་རྟོགས་དཔག་ཏུ་མེད་པ་ཐུགས་ལ་འཁྲུངས།
རྟེན་འདི་ཉིད་ཀྱིས་སྔགས་ཀྱི་ཉམས་ལེན་ལ་འབད་དེ་མཆོག་གི་དངོས་གྲུབ་
བསྒྲུབ་པར་བྱའོ་སྙམ་དུ་དགོངས་པ་ན། བླ་མ་རཱ་ཧུ་ལ་རི་ནག་བྱ་རྐང་ཅན་ན་
བཞུགས་པས་མཁྱེན་ནས། དེ་དང་ཇོ་བོ་བཞུགས་པའི་བར་ལ་ཉིན་ལམ་མང་པོ་
ཡོད་ཀྱང་སྐད་ཅིག་ལ་ཇོ་བོའི་མདུན་དུ་བྱོན་ནས། ཁྱོད་ཀྱིས་རིག་པའི་གནས་ལྔ་
ཤེས་པ་སོགས་གོང་གི་ཡོན་ཏན་དེ་རྣམས་ཀྱིས་གར་ཡང་མི་ཕྱིན་པས་རབ་ཏུ་བྱུང་
ལ་ཡི་དམ་ཐུགས་རྗེ་ཆེན་པོ་ལ་གྱིས། བྱམས་སྙིང་རྗེ་བྱང་ཆུབ་ཀྱི་སེམས་སྒོམས།
འབྲས་བྲེ་ཕྱེད་སྦྱིན་པར་བཏང་བའི་འབྲས་བུ་ལ་ལོངས་སྤྱོད་པའི་མི་གཅིག་གིས་
ཁྱོད་འབོད་པར་འདུག་གིས་དེར་སོང་། དེ་ན་གདུལ་བྱ་མང་པོ་ཡོད་ཅེས་རབ་ཏུ་
འབྱུང་བར་བསྐུལ་ཞིང་བྱང་ཕྱོགས་གངས་རིའི་ཁྲོད་དུ་བསྟན་པ་དང་འགྲོ་བའི་
དོན་རྒྱ་ཆེན་པོ་འབྱུང་བར་ལུང་བསྟན། ཡང་ནུབ་གཅིག་རྨི་ལམ་དུ་ཐུབ་པ་འཁོར་
བཅས་གདུགས་ཚོད་གསོལ་གྱིན་འདུག་པའི་གྲལ་གཤམ་ན། ཇོ་བོ་ཡང་འདུག་
པ་ལ་ཐུབ་པ་འཁོར་བཅས་ཇོ་བོ་ལ་སྤྱན་ཅེར་རེ་གཟིགས་ནས། ཁྱོད་ཅི་ལ་ཆགས་
ནས་རབ་ཏུ་མི་འབྱུང་གསུང་བ་ཞིག་རྨིས་པས། ད་ངེས་པར་རབ་ཏུ་འབྱུང་དགོས་
པར་འདུག་དགོངས་ནས་ཕལ་ཆེན་སྡེ་པའི་གནས་བརྟན་འདུལ་བ་འཛིན་པ་ཆེན་
པོ་ཤཱི་ལ་རཀྵི་ཏ་ཞེས་བྱ་བ་སྦྱོར་བའི་ལམ་གྱི་དེ་ཁོ་ན་ཉིད་ཀྱི་ཕྱོགས་གཅིག་ལ་
ཞུགས་པའི་ཏིང་ངེ་འཛིན་བརྙེས་པ་ཞིག་ལ་མཁན་པོ་མཛད་ནས་རབ་ཏུ་བྱུང་སྟེ།
9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མཚན་ཡང་དཔལ་མར་མེ་མཛད་ཡེ་ཤེས་ཞེས་བཏགས་སོ། །དེ་ནས་ལོ་སུམ་ཅུ་
རྩ་གཅིག་གི་བར་དུ་མཚན་ཉིད་ཀྱི་ཐེག་པའི་ནང་ རིག་ པའི་སྡེ་སྣོད་གོང་འོག་
རྣམས་ལ་སྦྱངས་ཤིང་
། ཁྱད་པར་དུ་བྱེ་བྲག་ཏུ་བཤད་པ་ཆེན་པོ་ལ་བླ་མ་དྷརྨ་རཀྵ་
ཏའི་སྤྱན་སྔར་ཨོ་ཏན་ཏ་པཱུ་རིར་ལོ་བཅུ་གཉིས་སུ་གསན་ནོ། །དེ་ནས་དྷརྨ་རཀྱི་
ཏའི་སྤྱན་སྔར་བློ་སྦྱོང་གི་གདམས་པ་གསན་པར་མཛད་དོ། །བླ་མ་དྷརྨ་རཀྵི་ཏ་
ཞེས་བྱ་བ་དེ་ནི། ཐུགས་སྙིང་རྗེ་ཤིན་ཏུ་ཆེ་བས་ཁོང་བཞུགས་པའི་ཉེ་སྐོར་དུ་མི་
ཞིག་ནད་དྲག་པོས་ཐེབས་པ་ལ་སྨན་པ་ན་རེ། ནད་འདི་ལ་མི་གསོན་པོའི་ཤ་རྙེད་
ན་ཕན་ཏེ་མི་རྙེད། གཞན་ཐབས་མེད་ཟེར་བ་ལ། མི་གསོན་པའི་ཤ་གང་ནས་
ཀྱང་མ་རྙེད་པར་ནད་པ་དེ་ཉམ་ཐག་པ་ལ་བླ་མ་འདི་སྙིང་རྗེ་ཚད་མེད་པ་སྐྱེས་
ནས། དེས་ཕན་ན་ངས་སྦྱིན་གྱི་གསུངས་ནས། རང་གི་བརླ་ལས་ཤ་བཅད་ནས་
བྱིན། ནད་པས་ཤ་དེ་ཟོས་པས་ཕན། སྙང་ཟུག་ཆེན་པོ་བྱུང་ཡང་སྙིང་རྗེ་ཆེ་བས་
འགྱོད་པ་མ་སྐྱེས། ནད་པ་ལ་ཕན་ནམ་དྲིས་པས། ཁོ་ན་རེ། བདག་གི་ནད་ལ་
ཕན་ལགས་ཏེ། ཁྱོད་འོ་བརྒྱལ་དུ་བཅུག་ཟེར། སེམས་ཅན་ལ་ཕན་ན་ང་ཤི་ཡང་
བཟོད་དགོངས་པ་བྱུང་། ཟུག་ཆེས་བས་མནལ་མ་བྱུང་། ཐོ་རངས་མནལ་ཟིམ་
ཙམ་ཞིག་བྱུང་བའི་མནལ་ལམ་དུ་མི་དཀར་པོ་ཞིག་བྱུང་ནས། བྱང་ཆུབ་ཆེན་པོ་
ཐོབ་ པར་ འདོད་ པས་ ཁྱེད་ ཀྱི་འདི་ ལྟ་ བུའི་ བཀའ་ བ་ སྤྱད་ དགོས། ལེགས་ སོ་
ལེགས་སོ་གསུངས་ནས་རྨ་ལ་ལྗགས་མཆིལ་བཏབ་ནས་ཕྱག་གིས་བྱབས་པས་
རྨེན་པའང་མེད་པར་སོང་བ་རྨིས། མནལ་སད་ཙ་ན་དེ་བཞིན་སོང་འདུག །མི་དེ་
ཐུགས་རྗེ་ཆེན་པོ་ཡིན་པར་འདུག་གསུངས། སྔར་ནས་ཉན་ཐོས་བྱེ་བྲག་སྨྲ་བའི་
ལྟ་བ་འཛིན་པ་ཡིན་ཀྱང་། ཐུགས་རྗེ་ཆེན་པོའི་བྱིན་རླབས་དང་། སྙིང་རྗེས་གཞན་
- 10 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལ་སྐུ་ཤ་བྱིན་པས་ལས་སྒྲིབ་མང་བ་དག་ཅིང་། བསོད་ནམས་ཀྱི་ཚོགས་རླབས་
ཆེན་རྫོགས་པའི་མཐུས་གནས་ལུགས་སྟོང་པ་ཉིད་ཀྱི་དོན་ཀླུ་སྒྲུབ་ཡབ་སྲས་ཀྱི་
དགོངས་པ་བཞིན་ཐུགས་ལ་འཁྲུངས། དབུ་མ་རིགས་ཚོགས་རྣམས་ཀྱང་གཞན་
གྱིས་བསླབས་པ་དང་དཔེ་གཟིགས་པ་ལ་མ་ལྟོས་པར་ཐུགས་ལ་ཝལ་གྱི་ཤར་
ནས་ཞལ་འདོན་དུ་མཛད་པ་ཞིག་བྱུང་གསུངས། བླ་མ་འདིས་ཇོ་བོ་ལ་བློ་སྦྱོང་གི་
ཁྲིད་རྒྱས་པར་གནང་བ་རྣམས་རྩ་ཚིག་ལྟ་བུར་བསྡུས་པ་ནི། བློ་སྦྱོང་མཚོན་ཆ་
འཁོར་ལོ་དང༌། རྨ་བྱ་དུག་འཇོམས་གཉིས་ཡིན་གསུངས། ཇོ་བོ་རྗེས་བླ་མ་དེ་ལ་
བློ་སྦྱོང་གི་ཁྲིད་གསན་ནས་ཐུགས་ལ་ཉམས་རྟོགས་འཁྲུངས་ པའི་ཚིགས་སུ་
བཅད་པའང་འདི་ལྟར་གསུངས་སོ། ཁོ་བོས་རྒྱལ་སྲིད་སྤངས་ནས་དཀའ་བ་སྤྱད་
པའི་ ཚེ། །བསོད་ ནམས་ བསགས་ པས་ བླ་ མ་ མཆོག་ དང་ མཇལ། །དམ་ཆོས་
བདུད་རྩི་འདི་བསྟན་ཆོས་དབང་བསྐུར། །དིང་སང་གཉེན་པོ་ཐོབ་ནས་ཚིག་རྒྱ་
བཟུང་། །གྲུབ་པའི་མཐའ་ལ་ཕྱོགས་རིས་མ་མཆིས་པས། །བློ་གྲོས་བཀྲམ་ནས་
ཀུན་ལ་བསླབས་པའི་ཚེ། །ཡ་མཚན་དཔག་མེད་བདག་གིས་མཐོང་མོད་ཀྱི། །
སྙིགས་མའི་དུས་འདིར་ཆོས་འདིས་ཕན་པར་བྱུང་། །ཞེས་གསུངས་སོ། །ཡང་ཇོ་
བོས་བླ་མ་བྱམས་པའི་རྣལ་འབྱོར་པ་ལའང་བློ་སྦྱོང་གི་ཆོས་སྐོར་འདི་ གསན།
བྱམས་པའི་རྣལ་འབྱོར་པ་ཞེས་བྱ་བ་དེ་ནི། དབེན་པའི་གནས་སུ་བྱམས་སྙིང་རྗེ་
བྱང་ཆུབ་ཀྱི་སེམས་ལ་ཐུགས་དམ་གཙོ་བོར་མཛད་ནས། ཀྭ་ཡེ་ཕ་མར་གྱུར་པའི་
འགྲོ་བ་མ་ལུས་དྲང་བའི་ཕྱིར། །བདག་ལ་ཡོད་པའི་ཉོན་མོངས་དུག་ལྔ་གང་དག་
གིས། །སེམས་ཅན་རྣམས་ཀྱི་དུག་ལྔ་མ་ལུས་དྲང་བར་བྱ། །འདོད་ཆགས་ལ་
སོགས་ མེད་ པའི་ དགེ་ བ་ གང་ ཡོད་རྣམས། །འགྲོ་དྲུག་ སེམས་ཅན་རྣམས་ ལ་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྙོམས་པར་བྲིམས་པར་བྱ། །ན་ཚ་ལ་སོགས་འབྲས་བུར་གྱུར་པའི་སྡུག་བསྔལ་
གྱིས། །དེ་དང་རིགས་མཐུན་སྡུག་བསྔལ་མ་ལུས་དྲང་བར་བྱ། །ན་ཚ་ལ་སོགས་
མེད་པའི་ཕན་བདེ་གང་ཡིན་དེ། །འགྲོ་དྲུག་སེམས་ཅན་རྣམས་ལ་སྙོམས་པར་
བྲིམས་པར་བྱ། །དེ་ལྟར་བྱས་ན་རང་ཉིད་འཁོར་བའི་རྒྱ་མཚོ་འདིར། །སྐད་ཅིག་
ཙམ་ཡང་འཁྱམས་པའི་གོ་སྐབས་ག་ལ་སྲིད། །འོན་ཀྱང་ཇི་སྲིད་བྱང་ཆུབ་མ་ཐོབ་
བར། །མྱོང་འགྱུར་ཉོན་མོངས་རྒྱུ་འབྲས་ཇི་སྙེད་པ། །ཐམས་ཅད་སྐྱེ་བ་འདི་ལ་
ཡོངས་སུ་རྫོགས་པར་བྱ། །དེ་ཡང་ད་ལོ་ཟླ་བ་འདི་ལ་དྲང་བར་བྱ། །དེ་ཡང་དེ་
རིང་ད་ལྟ་ཉིད་དུ་རྫོགས་བྱས་ནས། །སྡུག་བསྔལ་བྲང་བྲེང་ རབ་ཆད་ཙམ་ཞིག་
ཐབས་སུ་བསྟེན། །བློ་འདི་འབྱོངས་པར་གྱུར་ཅིག་བྱམས་པའི་རྣལ་འབྱོར་པ། །
ཞེས་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་ཉམས་མགུར་མཛད་ཅིང་ཆུ་བོ་གངྒཱའི་
འགྲམ་དུ་སྒོམ་ཞིང་བཞུགས་པ་ན། རྗེ་བཙུན་བྱམས་པ་མགོན་པོ་མདུན་དུ་བྱོན་
ནས་ ཞལ་ བསྟན། ཐོས་ པ་ ཙམ་ གྱིས་ངན་ འགྲོའི་ སྡུག་ བསྔལ་ སེལ་ བའི་ གླུ། །
བསམ་པ་ཙམ་གྱིས་འཁོར་བའི་ལྗོན་པ་གཅོད་པའི་གླུ། །བསྒོམས་པ་ཙམ་གྱིས་
བྱང་ཆུབ་མྱུར་དུ་འབྱིན་པའི་གླུ། །བྱམས་པ་ སྙིང་རྗེ་བྱང་ཆུབ་སེམས་ཀྱི་གླུ་འདི་
མཚར། །ཉོན་མོངས་དུག་ལྔས་དགྲ་བཞིན་འཇོམས་པར་རིག་ན་ཡང་། ཁྱོད་ཀྱི་
འདི་ལྟར་ན་ནི་རྒྱུད་ལ་བསྟེན་པ་མཚར། །ན་ཚ་སྡུག་བསྔལ་ཀུན་ནས་བཟོད་པར་
དཀའ་ན་ཡང་། ཁྱོད་ཀྱི་འདི་ལྟར་ན་ནི་ངོ་མཚར་རྨད་དུ་བྱུང་། །རང་དོན་ཡལ་
བར་ དོར་ནས་གཞན་དོན་ལྷུར་མཛད་ཚེ། །རང་ དབང་ མེད་ པར་ འཁོར་ བར་
འཁྱམས་པ་སུ་ཡི་བཀའ། །དེས་ན་རང་དོན་བསམ་པ་སྐད་ཅིག་མ་འཁྲིས་པར། །
གཞན་གྱི་མི་འདོད་བདག་གིས་ལེན་པ་དམ་པ་ཡིན། །ཐེག་པ་ཆེན་པོའི་གསུང་
- 12 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རབ་མཐའ་ཡས་མུ་མེད་ཀྱང་། །འདི་རུ་མ་འདུས་རྡུལ་ཙམ་གང་ཡང་ཡོད་མ་ཡིན། །
དེ་ ཕྱིར་རྣལ་ འབྱོར་ ཁྱོད་ཀྱི་རྡོ་ རྗེའི་གླུ་དབྱངས་འདི། །ཐོས་ སམ་བསམ་མམ་
བསྒོམ་མམ་བཤད་ཀྱང་རུང་། །འཇིག་རྟེན་ལྷ་དང་བཅས་པའི་སྐྱབས་གནས་དམ་
པ་སྟེ། །ཕྱོགས་བཅུའི་རྒྱལ་བ་རྣམས་ཀྱི་ཐུགས་ཀྱི་ཉིང་ཁུ་དེ། ཁྱོད་ཀྱི་བློ་ལ་ཤར་
བ་ངོ་མཚར་ཤིན་ཏུ་ཆེ། །ཞེས་ཐུགས་ཤིན་ཏུ་མཉེས་པའི་སྒོ་ནས་དབུགས་དབྱུང་
བར་མཛད་པས། བྱམས་སྙིང་རྗེའི་རྟོགས་པ་རྒྱ་ཆེར་འཕེལ་ཞིང་ཐེ་ཚོམ་གྱི་མདུད་
པ་གྲོལ་ནས་མཐོང་ཐོས་དྲན་རེག་ཐམས་ཅད་ལ་ཕན་པའི་ནུས་པ་ཐོབ་སྟེ། འདི་
ལྟར་ཉིན་ལན་གསུམ་མཚན་ལན་གསུམ་དུས་དང་གནས་སྐབས་ཐམས་ཅད་དུ་
དྲན་པ་བརྗེད་པ་མ་མཆིས་པར་ཆོས་འདི་བློ་ལ་སྦྱངས་ཤིང་ཁམས་བསོས་རྡོ་རྗེའི་
གླུ་དབྱངས་འདི་ བླངས་ པས། ལྷ་དང༌། ཀླུ་དང་། གནོད་སྦྱིན་དང༌། ལྷ་མ་ཡིན་
དང༌། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེའི་ཚོགས་དང་། ཤ་ཟ་དང་།
སྲིན་པོ་ལ་སོགས་པ་མ་རང་གི་བུ་གཅིག་པུ་ལ་བྱམས་པ་བཞིན་དུ་གུས་པར་
དབང་དུ་འདུས་པར་གྱུར་ཏོ། །གཞན་ཡང་ཡུལ་གྱི་རྒྱལ་པོ་དང༌། བློན་པོ་དང་།
བཙུན་མོ་དང་། བྲམ་ཟེ་དང༌། ཁྱིམ་བདག་དང༌། ཁྱེའུ་བུ་མོ་དམངས་རིགས་ལ་
སོགས་པ་ཐམས་ཅད་དབང་དུ་འདུས་ཏེ། དགའ་བས་རྗེས་སུ་འབྲང་ཞིང་མཐོང་
བ་དང་ཐོས་པ་ཐམས་ཅད་ཀྱང་བྱམས་པའི་རང་བཞིན་ཅན་དུ་གྱུར་ཏོ། །གཞན་
ཡང་རྟ་དང་གླང་པོ་དང་མ་ཧེ་དང་སྤྲེའུ་དང་འདབ་ཆགས་རྣམས་དང་། གཅན་
གཟན་གྱི་ཚོགས་རྣམས་དང་། ཐ་ན་སྲོག་ཆགས་གྲོག་སྦུར་ཡན་ཆད་མི་འཇིགས་
ཤིང་། བག་ཕེབས་པར་རྣལ་འབྱོར་པའི་དྲུང་དུ་འཁོད་པར་གྱུར་ཏོ། །དེ་ལྟར་རྣལ་
འབྱོར་པའི་ཐུགས་ཀྱིས་དགོངས་ནས། སླར་ཡང་། ཐོག་མེད་དུས་ནས་ཉེ་བར་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འབྲེལ་བ་ཡི། །ཕ་མར་གྱུར་པའི་སེམས་ཅན་མ་ལུས་པ། །བྱང་ཆུབ་མཆོག་ལ་
འགོད་པའི་ཡི་དམ་བསམ། །ཆོས་འདིས་བྱམས་པ་མགོན་ལ་མཆོད་པར་བགྱི། །
དེ་ཚེ་རང་དོན་སྐད་ཅིག་མ་འཁྲིས་པར། །གཞན་དོན་འབའ་ཞིག་སྙིང་ལ་གོམས་
པར་ བྱ། །འདི་ནི་ བྱང་ ཆུབ་ བསྒྲུབ་ པའི་ གཙོ་བོ་ ཡིན། །ཆོས་ འདིས་ བྱམས་ པ་
མགོན་ལ་མཆོད་པར་བགྱི། །བདེ་སྡུག་བཏང་སྙོམས་ཚོར་བ་ཅི་བྱུང་ཡང་། །བྱང་
ཆུབ་འབྱིན་པའི་གྲོགས་སུ་དང་དུ་བླངས། །བསྐལ་པ་དུ་མར་བསོད་ནམས་ཅི་
གསོག་ཀྱང་། །ཉན་ཐོས་སྡར་མའི་ཆོས་སུ་ཤོར་མ་གྱུར། །ཆོས་འདིས་བྱམས་པ་
མགོན་ལ་མཆོད་པར་བགྱི། །དེ་ཙམ་ཞིག་ཏུ་མི་འདོད་ཅི་བྱུང་ཡང་། །བཟོད་པའི་
གོ་ཆ་ཅུང་ཟད་ཤོར་མ་གྱུར། །ལྷག་པར་དྲིན་གྱིས་བསྐྱངས་པའི་སྐྱེ་བོ་ཡིས། །
ལོག་སྒྲུབ་བྱས་ཀྱང་འཛུམ་པའི་བཞིན་གྱིས་བསྐྱངས། །ཆོས་འདིས་བྱམས་པ་
མགོན་ལ་མཆོད་པར་བགྱི། །སྡང་བའི་སྐྱེ་བོའི་ཕྱོགས་ནས་སྡིག་བསགས་ཀྱང་། །
ངན་པའི་བསམ་པ་སྐད་ཅིག་ཤོར་མ་གྱུར། །སྣང་སྲིད་བདུད་དང་ལྷ་འདྲེ་དགྲར་
ལངས་ ཀྱང་། །རང་ འདོད་ འཁྲིས་ པའི་བསྲུང་ སྐྱོབ་བྱེད་མ་མྱོང་། །ཆོས་ འདིས་
བྱམས་པ་མགོན་ལ་མཆོད་པར་བགྱི། །ངེས་པར་འཆི་བའི་ནད་ཀྱིས་བཏབ་གྱུར་
ཀྱང་། །ཆོས་མིན་དག་ལ་ཡིད་བརྟན་འཆའ་མ་མྱོང་། །སེར་སྣ་གོམས་པས་འབྱོར་
པ་ཆུང་ན་ཡང་། །ལོག་པའི་འཚོ་བས་ལྟོ་གོས་བྱེད་མ་མྱོང་། །ཆོས་འདིས་བྱམས་
པ་མགོན་ལ་མཆོད་པར་བགྱི། །ངན་པའི་གྲོགས་ཀྱིས་ཀུན་ནས་བསྐོར་ན་ཡང་། །
གཉེན་པོའི་རང་ཚུགས་གང་ལའང་བསྐྱེལ་མ་མྱོང་། །མདོར་ན་འགྲོའམ་འདུག་
གམ་ཅི་བྱེད་ཀྱང་། །མ་བརྟགས་བྱ་བ་གང་ཡང་བྱེད་མ་མྱོང་། །ཆོས་འདིས་བྱམས་
པ་མགོན་ལ་མཆོད་པར་བགྱི། །དེ་ལྟར་ཡིན་མོད་འོན་ཀྱང་ཆོས་རྣམས་ལ། །
- 14 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བདེན་པར་རྟོག་པ་རྡུལ་ཙམ་ཡོང་མ་མྱོང་། །འདི་ནི་བྱང་ཆུབ་བསྒྲུབ་པའི་གཙོ་བོ་
ཡིན། །ཆོས་ འདིས་ བྱམས་ པ་ མགོན་ ལ་ མཆོད་ པར་ བགྱི། །དེ་ ལྟར་ སྒྲུབ་ པའི་
མཆོད་པ་དམ་པ་འདི། །རྣལ་འབྱོར་བདག་གི་བསམ་པ་སྦྱང་བའི་ཕྱིར། །བྱམས་
པའི་དཔུང་གིས་ཡོན་འདི་བཞེས་སུ་གསོལ། །བཞེས་ལ་བློ་འདི་འབྱོངས་པར་
མཛད་དུ་གསོལ། །ཞེས་རྗེ་བཙུན་བྱམས་པ་མགོན་པོ་ལ་སྒྲུབ་པའི་མཆོད་པ་བརྒྱ་
ཚར་ཕུལ། དེའི་ཚེ་བར་སྣང་ལ་མཆོད་པའི་ལྷ་མོ་ལྔ་དང་། སྒྲ་དང་འོད་ལ་སོགས་
པ་ཡིད་དུ་འོང་བའི་མཆོད་པ་གཞན་ཡང་དཔག་ཏུ་མེད་པའི་རྣམ་པ་བྱུང་བར་གྱུར་
ཏོ། །དེའི་ཚེ་བྱམས་པའི་རྣལ་འབྱོར་པ་ལ་བློ་སྦྱོང་འདི་ཞུ་བ་ཆེས་མང་དུ་བྱུང་ཡང་
གཙོ་བོར་གྱུར་པ་ནི་ཇོ་བོ་རྗེ་ཉིད་དེ། ཇོ་བོ་རྗེས་བླ་མ་དེའི་ཞབས་དྲུང་དུ་ཐེག་པ་
ཆེན་ པོའི་ བློ་སྦྱོང་ གི་མན་ ངག་ གསན་ པས་ཐུགས་ངེས་འཁྲུངས་ཤིང༌། བླ་མ་
གཉིས་པོ་དེ་ལ་སྐུ་དྲིན་ཤིན་ཏུ་ཆེ་བར་འཛིན་ནོ། །དེ་ཡང་ཇོ་བོ་ཉིད་ཀྱི་ཞལ་ནས།
བྱམས་པའི་སྐྱེས་མཆོག་གྲུབ་ཆེན་རྣལ་འབྱོར་པ། །རཀྵི་ཏ་ཞེས་རང་ཤའང་གཞན་
ལ་སྟེར། །ཐུན་མོང་མ་ཡིན་སེམས་བསྐྱེད་བྱིན་མཛད་པའི། །བླ་མ་དཔའ་བོ་ག
ཉིས་ལ་ཕྱག་འཚལ་ལོ། །ཞེས་གསུངས་སོ། །དེ་ལྟར་ཇོ་བོ་རྗེས་མཁས་གྲུབ་ཀྱི་བླ་
མ་མང་དུ་བསྟེན་ཏེ། མདོ་ སྔགས་ ཀྱི་ གདམས་པ་རྒྱ་ཆེར་གསན་ནས་ཐུགས་
ཉམས་སུ་བཞེས་པའི་ཚེ་མྱུར་དུ་མངོན་པར་རྫོགས་པར་འཚང་རྒྱ་བ་ལ་ལམ་གང་
ཞིག་མྱུར་སྙམ་དུ་དགོངས་ཤིང་རྡོ་རྗེ་གདན་ལ་སྐོར་བ་མཛད་པ་ན། ནམ་མཁའ་
ལ་བུད་མེད་རྒན་གཞོན་གཉིས་འདུག་པའི་རྒན་པ་ལ་གཞོན་པས་ཕྱག་བཙལ་
ནས་མྱུར་དུ་སངས་རྒྱས་ཐོབ་པར་འདོད་པས་ཆོས་གང་ལ་བསླབ་པར་བྱ་ཞེས་ཞུ་
ཡིན་འདུག་པ་ལ། རྒན་པ་ན་རེ་བྱམས་སྙིང་རྗེ་བྱང་ཆུབ་ཀྱི་སེམས་ལ་བསླབ་པར་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བྱའོ་གསུངས་ནས། གསང་སྔགས་ལུགས་ཀྱི་བྱང་སེམས་སྒོམ་པའི་མན་ངག་ཞིག་
གསུང་གིན་འདུག་པ་ལ། ཇོ་བོས་ཀྱང་གསན་པས་བུམ་པ་གཅིག་ནས་གཅིག་ཏུ་
བྱོ་བ་ལྟར་ཐུགས་སུ་ཆུད་ཅིང་། བྱང་ཆུབ་ཀྱི་སེམས་ལ་སྔར་བས་ཀྱང་ངེས་ཤེས་
སྐྱེས། ཡང་ནང་སྐོར་ལ་བྱོན་པས་གཙང་ཁང་གི་ལྷ་ཆུང་བ་རྣམས་ཀྱིས་ལྷ་ཆེ་བ་
རྣམས་ལ་ཕྱག་བཙལ་ནས་མྱུར་དུ་སངས་རྒྱས་ཐོབ་པར་འདོད་པས་ཆོས་གང་ལ་
བསླབ་པར་བྱ་ཞེས་ཞུ་ཡིན་འདུག་པ་ལ། ལྷ་ཆེ་བ་རྣམས་ཀྱིས་བྱམས་སྙིང་རྗེ་བྱང་
ཆུབ་ཀྱི་སེམས་ལ་བསླབ་པར་བྱའོ་གསུངས་ནས་ཕར་ཕྱིན་ལུགས་ཀྱི་བྱང་སེམས་
བསྒོམས་ལུགས་ཤིག་གསུང་གིན་འདུག་པ་ལ་གསན་པས་ཀྱང་བུམ་པ་གཅིག་
ནས་གཅིག་ཏུ་བྱོ་བ་ལྟར་ཐུགས་སུ་ཆུད་ཅིང་བྱང་ཆུབ་ཀྱི་སེམས་ལ་ཐུགས་ངེས་
ཆེན་པོ་འཁྲུངས། དེ་ནས་བྱང་ཆུབ་ཀྱི་སེམས་རིན་པོ་ཆེའི་མན་ངག་ཡོངས་སུ་
རྫོགས་པར་སྟོན་པའི་བླ་མ་ཞིག་གང་ན་ཡོད་སྙམ་དུ་རྩད་བཅད་པ་ན། བླ་མ་
གསེར་གླིང་པ་ཆེན་པོ་བྱང་ཆུབ་ཀྱི་སེམས་ཀྱི་མན་ངག་ཐམས་ཅད་ཀྱི་བདག་པོར་
གྲགས་པས། གསེར་གླིང་དུ་ཕེབས་པར་དགོངས་ནས། པཎྜི་ཏ་སའི་སྙིང་པོ་ལ་
སོགས་པའི་འཁོར་པཎྜི་ཏ་མང་པོ་དང་བཅས་རྒྱ་མཚོའི་སྟེང་ལ་གྲུ་གཟིངས་བཅས་
ནས། ཟླ་བ་བཅུ་གསུམ་ཙམ་གྱི་བར་དུ་མཚོ་འབའ་ཞིག་གི་སྟེང་དུ་ཕེབས་དགོས་
བྱུང་ཞིང་། དེའི་ཚེ་ཆུ་སྲིན་ཉ་རློན་མིད་ཆེན་པོ་དང་། རྒྱ་མཚོའི་ཀློང་དང་ཕྲད་པ་
དང༌། མུ་སྟེགས་ངན་པས་གནོད་པ་ཆེན་པོ་བྱས་ཏེ། རླུང་གི་ཤུགས་དྲག་པོས་གྲུ་
གཟིངས་འཇིག་ཏུ་ཉེ་བ་ལ་སོགས་པ་གེགས་དང༌། ཡ་ང་བ་མང་དུ་བྱུང་བ་རྣམས་
བྱམས་སྙིང་རྗེའི་མཐུ་དང་གཤིན་རྗེ་གཤེད་ཀྱི་རྣལ་འབྱོར་ལ་བརྟེན་ནས་ཞི་བར་
མཛད། བསྟན་པ་དང་སེམས་ཅན་གྱི་དོན་དུ་དཀའ་སྤྱད་བཟོད་པར་མཛད་དེ་
- 16 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གསེར་གླིང་དུ་ཕེབས། བླ་མ་གསེར་གླིང་པ་དང་ཞལ་མཇལ། མཆོད་པའི་བྱེ་བྲག་
བསམ་གྱིས་མི་ཁྱབ་པ་ཕུལ། བྱང་ཆུབ་ཀྱི་སེམས་ཀྱི་མན་ངག་ཡོངས་སུ་རྫོགས་པ་
གནང་དགོས་པར་གསོལ་བ་བཏབ་པ་ན། གསེར་གླིང་པ་ཆེན་པོའི་ཞལ་ནས།
བྱམས་སྙིང་རྗེ་བྱང་ཆུབ་ཀྱི་སེམས་ལ་སློབ་པར་ནུས་སམ། འདིར་ལོ་བཅུ་གཉིས་
སྡོད་ནུས་སམ་གསུངས། ནུས་ལགས་ཞེས་ཞུས་ནས། ལོ་བཅུ་གཉིས་ཀྱི་བར་དུ་
དབུ་སྔས་སྦྲེལ་ནས་གསན་པས་ཐེག་ཆེན་བློ་སྦྱོང་གི་མན་ངག་ཡོངས་སུ་རྫོགས་པ་
བུམ་པ་གང་བྱོར་ཐོབ། བདག་པས་གཞན་གཅེས་ཀྱི་བྱང་ཆུབ་ཀྱི་སེམས་རིན་པོ་
ཆེ་རླབས་ཆེན་པོ་ཐུགས་ལ་འཁྲུངས། གསེར་གླིང་པ་ཆེན་པོ་ཡང་ཐུགས་ཤིན་ཏུ་
དགྱེས་ནས་བསྟན་པའི་བདག་པོར་མངའ་གསོལ་བའི་རྟེན་འབྲེལ་དུ་ཁོང་རང་
གིས་ཆུང་ངུའི་དུས་སུ་རྙེད་པའི་ཐུབ་པའི་གསེར་སྐུ་ཞིག་ཡོད་པ་དེ་ཇོ་བོ་རྗེ་ལ་
གནང་། སྤྱིར་བསྟན་པ་ཡོངས་རྫོགས་ཀྱི་བདག་པོར་འགྱུར་བ་དང༌། ལྷག་པར་
བྱང་ཕྱོགས་ཁ་བ་ཅན་གྱི་ལྗོངས་འདིར་ཐེག་པ་ཆེན་པོའི་བསྟན་པ་ཉི་མ་ལྟར་
གསལ་བར་མཛད་པའི་རྟེན་འབྲེལ་མང་དུ་བསྒྲིགས་ཤིང་། ཞལ་གདམས་ཚིགས་
སུ་བཅད་པའང་མང་དུ་གསུངས་སོ། །དེ་ལྟར་ཇོ་བོ་རྗེ་ལ་སྤྱིར་མཁས་གྲུབ་ཀྱི་བླ་
མ་བརྒྱ་དང་ལྔ་བཅུ་ཙམ་བཞུགས་ཤིང༌། ཉི་ཟླ་ལྟར་གྲགས་པའི་གྲུབ་ཆེན་གྱི་བླ་
མའང་བཅུ་གཉིས་ཙམ་བཞུགས་ཀྱང་ཐམས་ཅད་ཀྱི་ནང་ནས་དཔལ་གསེར་གླིང་
པ་ཉིད་འགྲན་གྱི་དོ་མེད་སྐུ་དྲིན་ཆེ་ཤོས་སུ་འཛིན་ཅིང་། གསེར་གླིང་པའི་མཚན་
ཐོས་ཙམ་ཉིད་ནས་སྤྱན་ཆབ་འབྱིན། ཕྱག་སྤྱི་བོར་ཐལ་མོ་སྦྱོར་བ་མཛད། ཟླ་བ་
རེ་རེ་བཞིན་འདས་མཆོད་ཀྱང་ཆག་མེད་མཛད། ཇོ་བོ་ལ་མཁས་གྲུབ་ཀྱི་བླ་མ་
མང་དུ་བཞུགས་པ་ལ། གསེར་གླིང་པ་ལ་འདི་ཙམ་གྱིས་གུས་པ་ཅི་ལགས་ཞུས་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པས། ངའི་བླ་མ་རྣམས་ལ་ཡོན་ཏན་ཆེ་ཆུང་ཡོད་ནས་ཁྱད་བྱས་པ་མིན་གསེར་
གླིང་པ་ཁོ་བོ་ལ་བཀའ་དྲིན་ཆེ་བས་ཡིན་གསུངས། དྲིན་ཅི་བདོག་ཞུས་པས་ཁོ་བོ་
ལ་ཡོན་ཏན་དུ་བྱ་བ་སེམས་བཟང་པོ་སྒྲིག་ཙམ་ཞིག་ཡོད་པ་འདི་གསེར་གླིང་པའི་
སྐུ་དྲིན་ཡིན་གསུངས། དེ་ཡང་བཀའ་གདམས་གླེགས་བམ་གྱི་ལེ་ལག་བླ་མའི་
རྣམ་ཐར་ཆོས་ཀྱི་འབྱུང་གནས་ལས། ཇོ་བོས་བླ་མ་གསེར་གླིང་པ་ལ་ལོ་བཅུ་
གཉིས་སུ་དབུ་སྔས་སྦྲེལ་ནས་ཐེག་པ་ཆེན་པོའི་ཆོས་མ་ལུས་པར་བསླབས། ཁྱད་
པར་དུ་ཕ་རོལ་དུ་ཕྱིན་པའི་གདམས་པ་ཤིང་རྟ་ཆེན་པོའི་སྲོལ། དུས་གསུམ་གྱི་
སངས་རྒྱས་ཐམས་ཅད་ཀྱི་གཤེགས་ཤུལ་བསྟན་པ་ལ་འཇུག་པའི་རིམ་པ་དང༌།
བྱང་ ཆུབ་ སེམས་ དཔའི་ བསླབ་ པ་ ཀུན་ ལས་ བཏུས་ པ་ དང༌། སྤྱོད་ འཇུག་ གི་
གདམས་པ་ཐུན་མོང་མིན་པ་ལྷག་པའི་བསམ་པ་རྣམ་པར་དག་པས་བདག་གཞན་
རྗེ་བ་ཀུན་རྫོབ་བྱང་ཆུབ་ཀྱི་སེམས་སྒོམ་པའི་གདམས་པ་ཐུན་མོང་མ་ཡིན་པ་ཡང་
བླ་མ་གསེར་གླིང་པ་ནས་བྱུང་བས་གང་དང་ཡང་མི་མཉམ་པས་འགྲན་གྱི་ཟླ་མེད་
ཡིན། བཀའ་གདམས་ཀྱི་གཙང་སྦྲ་ཕུན་སུམ་ཚོགས་པ་གཟིམས་ཁང་ཀུན་ཡང་
འོད་དུ་འབར་བའི་སྲོལ་འདི་ཡང་གསེར་གླིང་པའི་ཡིན། དེ་ལ་སོགས་པ་བཀའ་
གདམས་ཀྱི་རྣམ་ཐར་ཕལ་ཆེར་གསེར་གླིང་པ་ལས་བྱུང་ཞེས་འབྱུང་། ཚུལ་འདི་
ལ་རྗེ་ཐམས་ཅད་མཁྱེན་པ་ཆེན་པོས། དཔལ་ལྡན་ཨ་ཏི་ཤ་དབུ་མའི་ལྟ་བ་འཛིན་
ཅིང་གསེར་གླིང་པ་སེམས་ཙམ་རྣམ་བདེན་གྱི་ལྟ་བ་འཛིན་པ་ཡིན་ཀྱང་བྱང་ཆུབ་
ཀྱི་སེམས་ཁོང་ལ་བརྟེན་ནས་རྙེད་པས་བླ་མ་རྣམས་ཀྱི་སྐུ་དྲིན་ཆེ་ཤོས་སུ་འཛིན་
པའི་རྣམ་པར་ཐར་པ་ལ་གསུང་རབ་ཀྱི་གནད་ཤེས་པ་ཞིག་གིས་བལྟས་ན་ལམ་
གྱི་གནད་ལ་གོ་རྒྱུ་ཆེན་པོ་ཡོད་དོ་ཞེས་གསུངས་ཤིང་། བྱང་ཆུབ་ལམ་རིམ་ཆེན་
- 18 -



བློ
གི
DD
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
མོར་ཇོ་བོ་ལ་སྡོམ་པ་གསུམ་ལྡན་གྱི་སྒོ་ནས་བསྔགས་པའི་ཚེ་ཡང་བྱང་ཆུབ་
སེམས་དཔའི་སྡོམ་པ་དང་ལྡན་པ་ནི། བསྟོད་པ་ལས། ཁྱོད་ནི་ཕར་ཕྱིན་ཐེག་པའི་
སྒོར་ ཞུགས་ནས། །ལྷག་ པའི་ བསམ་ པ་ རྣམ་ པར་ དག་ གྱུར་ ཅིང་། །བྱང་ ཆུབ་
ཐུགས་ཀྱིས་འགྲོ་རྣམས་མི་གཏོང་བ། །བློ་ལྡན་སྙིང་རྗེ་ཅན་ལ་ཕྱག་འཚལ་ལོ། །
ཞེས་གསུངས་པ་ལྟར། བྱམས་པ་དང་སྙིང་རྗེའི་རྩ་བ་ཅན་གྱི་བྱང་ཆུབ་ཀྱི་སེམས་
སྦྱོང་བའི་གདམས་པ་མང་པོ་དང་ཁྱད་པར་དུ་གསེར་གླིང་པ་བསྟེན་ནས་རྗེ་བཙུན་
བྱམས་པ་དང་འཇམ་པའི་དབྱངས་ནས་ཐོགས་མེད་དང་ཞི་བ་ལྷ་ལ་བརྒྱུད་པའི་
གདམས་པ་མཆོག་ལ་རིང་དུ་སྦྱངས་པ་ལས། བསྟོད་པ་ལས། རང་དོན་ཡལ་བར་
དོར་ནས་གཞན་གྱི་དོན། །ལྷུར་མཛད་དེ་ནི་བདག་གི་བླ་མ་ལགས། །ཞེས་འབྱུང་
བ་ལྟར་བདག་པས་གཞན་གཅེས་པའི་བྱང་ཆུབ་ཀྱི་སེམས་ཐུགས་ལ་འཁྲུངས་
ཤིང་སྨོན་པའི་སེམས་དེས་ཀུན་ཏུ་དྲངས་པའི་འཇུག་པའི་སེམས་བྱང་ཆུབ་སེམས་
དཔའི་སྤྱོད་པ་རླབས་ཆེ་བ་ལ་སློབ་པར་ཁས་བླངས་པའི་རྗེས་སུ་འགྲོ་བའི་བསླབ་
པ་ལ་སློབ་པའི་སྤྱོད་པ་བཟང་པོ་རྒྱལ་སྲས་རྣམས་ཀྱི་བཅས་པའི་མཚམས་ལས་མི་
འདའ་བར་མཛད་དོ། །ཞེས་གསེར་གླིང་པའི་མན་ངག་ལ་བརྟེན་ནས་བདག་པས་
གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་ཐུགས་ལ་འཁྲུངས་པའི་བསྔགས་
པ་མཛད་དོ། །དེ་ནས་རྒྱ་གར་དུ་ཕེབས་ཏེ་བསྟན་པ་ལ་བྱ་བ་རྒྱ་ཆེན་པོ་མཛད་ཅིང་
བཞུགས་པ་ན། བོད་ཀྱི་ལྷ་བླ་མ་ཁུ་དབོན་རྣམས་ཀྱིས་ལོཙྪ་བ་རྒྱ་བརྩོན་འགྲུས་
སེང་གེ་དང་ནག་ཚོ་ལོཙྪ་བ་གཉིས་རྒྱ་གར་དུ་རིམ་བཞིན་བརྫངས་ཏེ། དཀའ་བ་
དུ་མའི་སྒོ་ནས་ཇོ་བོ་བོད་དུ་སྤྱན་དྲངས་པ་ན་འཕགས་ཡུལ་གྱི་མཁས་པ་ཐམས་
ཅད་ཀྱི་གཙུག་གི་ནོར་བུར་གྱུར་པ་དང་། རྒྱལ་བློན་ཆེ་དགུ་མང་པོས་གཙུག་གིས་
19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མཆོད་པ་བཅས། བོད་དུ་ཕེབས་པའི་སྙན་གསན་ཞུ་བའང་དཀའ་བར་བྱུང་ཀྱང་
འབྲོམ་རིན་པོ་ཆེས་ཐབས་མཁས་ཀྱིས་སྤྲུལ་པ་དཔག་ཏུ་མེད་པས་རྟེན་འབྲེལ་སྒོ་
དུ་མ་ནས་བསྒྲིགས་ཤིང་། ལྷག་པར་འབྲོམ་རིན་པོ་ཆེའི་སྤྲུལ་པ་ལོཙཱ་བ་རྒྱ་བརྩོན་
སེང་གིས་དབེན་པ་ཞིག་གི་སྐབས་ནག་ཚོ་ལོཙཱ་བ་ཁྲིད་ནས་ཇོ་བོའི་སྐུ་མདུན་དུ་
ཕེབས་ནས་མཎྜལ་དང་གསེར་མང་དུ་ཡོད་པ་རྣམས་ཕུལ་ཏེ། བོད་མཐའ་ཁོབ་ཀྱི་
ཡུལ་དུ་སྔོན་དུས་ཆོས་རྒྱལ་རྣམས་བྱོན་ཚུལ། བོད་ཀྱི་རྒྱལ་བློན་དེ་རྣམས་བྱང་
སེམས་ ཡིན་ལུགས། ལྷ་ ཁང་ དང་ རྟེན་ གསུམ་ ཁྱད་ འཕགས་ བཞུགས་ ལུགས།
བསྟན་པ་དར་ནུབ་བྱུང་ལུགས། ལྷ་བཙུན་ཁུ་དབོན་ཇོ་བོ་རང་ལ་མོས་ལུགས་
དང༌། ད་ལྟ་བསྟན་པ་རྣམ་དག་མེད་ཚུལ་རྣམས་ཞུས་ནས་བོད་ལ་ཐུགས་རྗེས་
གཟིགས་པར་ཞུ་ཞུས་ཏེ་ཐམས་ཅད་ཀྱིས་ངུས་པས། ཇོ་བོའི་ཞལ་ནས། བོད་ཀྱི་
རྒྱལ་བློན་རྣམས་བྱང་སེམས་སུ་འདུག ཁྱད་པར་ལྷ་བཙུན་ཁུ་དབོན་བྱང་སེམས་
སུ་འདུག །ངའི་ཕྱིར་བོད་ཀྱི་མི་ནོར་མང་པོ་ཡང་ཆུད་ཟོས་པས་ངོ་ཡང་གནོང་།
བྱང་སེམས་ཀྱི་བཀའ་བཅག་པར་ཡང་འགྲོ་སྟེ། འོན་ཀྱང་བོད་ལ་ཕན་ཐོགས་མི་
ཐོགས་བརྟག་དཔྱད་བྱ། ལྷ་ལ་གསོལ་བ་བཏབ་ལ་ལན་བྱ་གསུངས། དེའི་ནུབ་
མོ་སྒྲོལ་མ་ལ་གསེར་གྱི་མཎྜལ་ཕུལ་ནས། བོད་དུ་ཕྱིན་ན་བསྟན་པ་དང་སེམས་
ཅན་ ལ་ ཕན་ཐོགས་ མི་ ཐོགས། རྒྱལ་ པོའི་ ཐུགས་ དགོངས་ རྫོགས་ མི་ རྫོགས།
ལུས་སྲོག་གི་བར་ཆད་དུ་འགྱུར་མི་འགྱུར་ཞུས་པས། བསྟན་པ་དང་སེམས་ཅན་
ལ་ཕན་ཐོགས། ཁྱད་པར་ཨུ་པ་སི་ཀ་གཅིག་ལ་ཕན་ཐོགས། དེས་བསྟན་པ་དར་
བར་བྱེད། བུ་བས་ཚ་བོ་དགའ། ཚ་བོ་བས་ཡང་ཚ་དགའ་བ་འབྱུང་། རྒྱལ་པོའི་
ཐུགས་དགོངས་ཀྱང་རྫོགས་ཏེ། ལོ་ཉི་ཤུས་ཚེ་ཐུང་དུ་འགྲོ་གསུངས། སེམས་ཅན་
- 20 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལ་ཕན་ཐོགས་ན་ཚེ་ཞག་གཅིག་ལས་མེད་ཀྱང་བཟོད་དགོངས་ཏེ། བོད་ཚོ་ལ་ང་
བོད་དུ་འགྲོ་བ་ལ་སྔར་གྱི་ཆོས་ཀྱི་བྱ་བ་ཀུན་ཟིན་པ་ལ་ལོ་གསུམ་ཐོགས་པར་
འདུག་སྟེ་དེ་ཙམ་སྡོད་ནུས་སམ་གསུངས་པས། ལོ་བཅུ་ཐོགས་ཀྱང་སྡོད་ནུས་ཞུས་
པས་འབྱོན་པར་ཞལ་གྱིས་བཞེས་སོ། །དེ་ནས་ཇོ་བོས་རྒྱ་གར་གྱི་མི་རྣམས་བྲིད་
པའི་ཕྱིར། ལྷོ་བྱང་གི་གནས་ཆེན་རྣམས་མཇལ་བར་ཕེབས། དེ་ནས་ཤིང་ཀུན་
བལྟ་བར་འགྲོ་གསུངས་ནས། བོད་ཀྱི་ལོཙྪ་བ་རྣམས་དང་བཅས་ཕེབས། རིམ་
གྱིས་མངའ་རིས་སྟོད་དུ་ཕྱག་ཕེབས། ལྷ་བླ་མ་བྱང་ཆུབ་འོད་ཀྱིས་བོད་དུ་བསྟན་
པ་དར་ནུབ་བྱུང་ཚུལ་ཞིབ་ཏུ་ཞུས་ནས། བོད་སྤྱི་ལ་ཕན་པའི་ཆོས་ཤིག་ཐུགས་
རྗེས་ཟུངས། བོད་ཀྱི་སེམས་ཅན་དམུ་རྒོད་ཅན་འདི་རྣམས་ལས་རྒྱུ་འབྲས་ཀྱིས་
བསྐྱང་བར་ཞུ། ཞེས་ཞུས་པས། ཇོ་བོ་ཐུགས་ཤིན་ཏུ་མཉེས་ནས་རྒྱལ་བའི་བསྟན་
པ་ཡོངས་སུ་རྫོགས་པ་གང་ཟག་གཅིག་གི་ཉམས་ལེན་གྱི་རིམ་པར་བསྒྲིགས་པ།
གཞུང་བྱང་ཆུབ་ལམ་གྱི་སྒྲོན་མ་མཛད་དེ། རྒྱལ་བའི་བསྟན་པ་ལ་མ་རྟོགས་པ་
དང་ལོག་པར་རྟོག་པ་ཐམས་ཅད་བསལ་ནས་བསྟན་པ་ཉིན་མོ་ལྟར་མཛད། ལོཙྪ་
བ་རིན་ཆེན་བཟང་པོས་མཐོ་ལྡིང་གསེར་གྱི་ལྷ་ཁང་དུ་སྤྱན་དྲངས། བསྙེན་བཀུར་
རྒྱ་ཆེན་པོ་མཛད། དབང་དང་གདམས་ངག་ཞུས་པས་བདེ་མཆོག་གི་དབང་ལ་
སོགས་པའི་ཆོས་མང་དུ་གནང་། དེར་ལོ་ཆེན་ཚད་མེད་པའི་དད་པ་འཁྲུངས་ཏེ།
སྐུ་གསུང་ཐུགས་རྟེན་མ་གཏོགས་ནོར་དངོས་པོ་ཐམས་ཅད་ཇོ་བོ་ལ་ཕུལ། ཇོ་
བོའི་ཞལ་ནས་ངའི་ལོཙྪ་ལ་འགྲོ་དགོས་གསུངས་པས། ལོཙྪ་བས་དབུ་བསྟན་ཏེ་
མགོ་བོ་དཀར་པོ་འདི་བཞིན་དུ་སོང་བས་ཁོ་བོ་སྒྲུབ་པ་ཞིག་བྱེད་པར་ཞུ་བ་ཕུལ་
བས། ཀྭ་ཡེ་རིན་ཆེན་བཟང་པོ་ཁྱེད་སྒྲུབ་པ་གཤའ་མ་ཞིག་བྱེད་ན་སྐྱེ་བ་སྔ་མ་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཕན་ཆད་ཀྱི་དགེ་བའི་ཆོས་དཔག་ཏུ་མེད་པའི་མཐུ་ནི་ཡོད། དལ་འབྱོར་གྱི་མི་
ལུས་རིན་པོ་ཆེ་ཐོབ་པར་དཀའ་བ་ནི་ཐོབ། སངས་རྒྱས་ཀྱི་བསྟན་པ་དང་ནི་ཕྲད།
དེ་སྟོན་པའི་དགེ་བའི་བཤེས་གཉེན་དང་ནི་མཇལ། སྲིད་པའི་ནད་རབ་ཏུ་ཞི་བར་
བྱེད་པ་དམ་པའི་ཆོས་ཀྱི་བདུད་རྩིའི་སྨན་ནི་རྙེད། གཏི་མུག་གི་མུན་པ་སེལ་བར་
བྱེད་པ་དམ་པའི་ཆོས་ཀྱི་སྒྲོན་མེ་དང་ཕྲད་པའི་སྐབས་འདིར། སེམས་བྱ་བ་ངན་
པ་རྣམས་ཀྱིས་མ་གཡེངས་པར་མཛོད་ཅིག་གསུངས། དེ་ཐུགས་ལ་བཞག་ནས་
སྒྲུབ་ཁང་གི་སྒོ་ལ་ལྕགས་གཟེར་བཏབ་ནས། ཆོས་སྟོན་བུག་པ་ཞིག་ནས་ཚུད་
བླངས། སྒོའི་ཡ་ཐེམ་ལ་ཡི་གེ་བྲིས་ནས། གནས་ཁང་འདིའི་ནང་དུ་ཐ་མལ་པའི་
རྟོག་པ་སྐྱེས་ན་ཆོས་སྐྱོང་བའི་སྲུང་མ་རྣམས་ཀྱིས་མགོ་བོ་ཁོས་བྱ་བ་བྲིས་ནས།
ཇོ་བོ་ཐེགས་རྗེས་ལོ་བཅུའི་བར་དུ་སྒྲུབ་པ་རྩེ་གཅིག་ཏུ་མཛད་པས། བདེ་མཆོག་
གི་དཀྱིལ་འཁོར་མངོན་སུམ་དུ་གཟིགས་ཤིང་འཇའ་ལུས་བརྙེས་པར་གྲགས་སོ། །
འབྲོམ་རིན་པོ་ཆེས་ཀྱང་ཇོ་བོ་མངའ་རིས་སུ་མཇལ། ཐབས་མཁས་དུ་མའི་སྒོ་
ནས་བོད་ཡུལ་དབུས་སུ་གདན་དྲངས་ཏེ་སྐལ་པ་དང་ལྡན་པ་རྣམས་ལ་ཆོས་ཀྱི་
འཁོར་ལོ་རྒྱ་ཆེར་བསྐོར་ཏེ་ལོ་བཅུ་བདུན་གྱི་རིང་བོད་ཡུལ་དུ་བསྟན་པའི་བྱ་བ་རྒྱ་
ཆེར་མཛད་དེ། རྗེ་ཐམས་ཅད་མཁྱེན་པའི་ཞལ་ནས། དེ་ཡང་མངའ་རིས་སུ་ལོ་
གསུམ། སྙེ་ཐང་དུ་ལོ་དགུ །དབུས་གཙང་གཞན་དུ་ལོ་ལྔའི་བར་དུ་སྐལ་བ་དང་
ལྡན་པ་རྣམས་ལ་མདོ་སྔགས་ཀྱི་གཞུང་གདམས་ངག་མ་ལུས་པ་བསྟན་ནས་
བསྟན་པའི་སྲོལ་ནུབ་པ་རྣམས་གསར་དུ་བཙུགས། སྲོལ་ཅུང་ཟད་ཡོད་པ་རྣམས་
འཕེལ་བར་མཛད། ལོག་པར་རྟོག་པའི་དྲི་མས་སྦགས་པ་རྣམས་ལེགས་པར་
བསལ་ཏེ་བསྟན་པ་རིན་པོ་ཆེ་དྲི་མ་དང་བྲལ་བར་མཛད་དོ། །ཞེས་གང་གསུངས་
- 22 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པ་ལྟར་རོ། །དེ་ལྟར་བསྟན་པའི་བྱ་བ་རྒྱ་ཆེར་མཛད་ཅིང་། དེའི་ནང་ནས་ཀྱང་
ཐེག་པ་ཆེན་པོའི་བློ་སྦྱོང་གི་གདམས་པ་འདི་བོད་ཡུལ་དུ་གསལ་བར་མཛད་དེ།
གཞི་ཚུལ་ཁྲིམས་རྣམ་པར་དག་པ་ལ་གནས་ནས་ཐེག་པ་ཆེན་པོའི་བློ་སྦྱོང་ཐུགས་
ཉམས་སུ་བཞེས་པའི་ཇོ་བོ་བཀའ་གདམས་པ་ཞེས་རྣམ་ཐར་གཙང་ཞིང་མཁས་
བཙུན་བཟང་གསུམ་གང་གི་སྒོ་ནས་ཀྱང་ཟླ་དང་བྲལ་བའི་རིང་ལུགས་འདིར་དར་
བར་མཛད་པས། བོད་ཁམས་རྣམས་ལ་བཀའ་དྲིན་ཟླ་མེད་དུ་མཛད་དོ། །ཇོ་བོ་
རྗེས་བཤེས་གཉེན་འབྲོམ་ལ་གནང་། འབྲོམ་རིན་པོ་ཆེས་ཇོ་བོ་ཐོག་མར་མངའ་
རིས་སུ་མཇལ་བ་ནས་བཟུང་སྟེ། མཐར་སྙེ་ཐང་དུ་ཞིང་གཤེགས་པའི་བར་ཡུན་
དུ་བསྟེན་ནས། བྱང་ཆུབ་ལམ་གྱི་རིམ་པ་དང་དེའི་སྙིང་པོ་བློ་སྦྱོང་སྙན་བརྒྱུད་
འདིའི་མན་ངག་རྣམས་བུམ་པ་གང་བྱོའི་ཚུལ་དུ་གསན། འབྲོམ་རིན་པོ་ཆེས་སྐུ་
མཆེད་གསུམ་དང་ལྷག་པར་དགེ་བའི་བཤེས་གཉེན་པོ་ཏོ་བ་ལ་གནང་། དགེ་
བཤེས་པོ་ཏོ་བས་འབྲོམ་རིན་པོ་ཆེ་ལོ་བདུན་གྱི་བར་དུ་ལུས་དང་གྲིབ་མ་བཞིན་
དུ་འབྲལ་མེད་དུ་བསྟེན་ནས་ཐེག་པ་ཆེན་པོའི་བློ་སྦྱོང་འདི་ཡོངས་སུ་རྫོགས་པར་
གསན་ཅིང་ཐུགས་ཉམས་སུ་བཞེས། དགེ་བཤེས་པོ་ཏོ་བས། ཐེག་པ་ཆེན་པོའི་
བློ་སྦྱོང་གི་གདམས་པ་འདིའི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་ལ་ཐུགས་དམ་
གྱི་མཐིལ་དུ་མཛད་ཅིང་། དེ་ལ་ངེས་པ་འདྲེན་པའི་ཡན་ལག་ཏུ་བྱང་ས་དང་མདོ་
སྡེ་རྒྱན་གཉིས། སྐྱེས་རབས་དང་ཚོམས་གཉིས། བསླབ་བཏུས་དང་སྤྱོད་འཇུག་
སྟེ་བཀའ་གདམས་གཞུང་དྲུག་ལ་བཤད་ཉན་རྒྱ་ཆེར་མཛད། དགེ་བཤེས་པོ་ཏོ་བ་
ལ་སློབ་མ་བསམ་གྱིས་མི་ཁྱབ་པ་ཡོད་ཀྱང་དགེ་བའི་བཤེས་གཉེན་གླང་རི་ཐང་
པ་དང་། དགེ་བའི་བཤེས་གཉེན་ཤ་ར་བ་གཉིས་ལ་དབུས་ཀྱི་ཉི་ཟླ་ཟུང་གཅིག་ཏུ་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གྲགས། ལྷག་ པར་ དགེ་བའི་བཤེས་གཉེན་ཤ་ར་བ་ཆེན་པོར་ འཕྲིན་ལས་ ཀྱི་
བཀའ་བབས་པས་ཐེག་པ་ཆེན་པོའི་བློ་སྦྱོང་འདི་རྒྱ་ཆེར་སྤེལ། དགེ་བའི་བཤེས་
གཉེན་ཤ་ར་བ་ལ་སློབ་མ་མང་དུ་ཡོད་ཀྱང་། བྱང་སེམས་འཆད་ཁ་བ་ལ་བློ་སྦྱོང་
འདིའི་བཀའ་བབས། བྱང་སེམས་འཆད་ཁ་བ་ཞེས་གྲགས་པ་དེ་ནི་སྔགས་རྙིང་
མའི་རིགས་ཆེ་བ་ཞིག་ཏུ་སྐུ་འཁྲུངས། གསང་སྔགས་གསར་རྙིང་གི་ཆོས་མང་དུ་
མཁྱེན། མཚན་ ཉིད་ ཀྱི་ གཞུང་ ལའང་ ཡུན་ རིང་ སྦྱངས། པོ་ ཏི་ བརྒྱ་ ཙམ་ ཞིག་
མཁྱེན་ཀྱང་ཐུགས་ཀྱི་གཏིང་ན་འཚང་རྒྱ་བ་ལ་ཆོས་བྱེད་ལུགས་འདི་འདྲ་མིན་
པའི་མན་ངག་གི་གནད་ཟབ་པ་ཞིག་ཡོད་ཡོང་སྙམ་པ་ཞིག་ནར་མར་བྱུང་། ནམ་
ཞིག་ན་དགེ་བའི་བཤེས་གཉེན་གླང་རི་ཐང་པའི་བློ་སྦྱོང་ཚིགས་བརྒྱད་མའི་དཔེ་
ཞིག་ གཟིགས་ པས། ཁེ་དང་རྒྱལ་ཁ་གཞན་ལ་འབུལ། །གྱོང་དང་བུབ་ཀ་ རང་
གིས་ལེན། །གསུངས་པ་དེ་ལ་ཐུགས་དད་ཆེན་པོ་འཁྲུངས་ནས་དཔོན་གཡོག་
འགས་དབུ་རུར་བྱོན་ནས་རྩད་བཅད་པས་གླང་རི་ཐང་པ་འདས་ཟེར། གཞན་བློ་
སྦྱོང་འདི་སུ་ལ་ཡོད་རྩད་བཅད་པས་དགེ་བའི་བཤེས་གཉེན་ཤ་ར་བ་ལ་ཡོད་ཟེར་
བ་གསན་ནས། མལ་གྲོར་བྱོན་ནས་ལོ་གཅིག་གི་རིང་ཆོས་ལ་ལྐོག་ཉན་བྱས་ཏེ་
རྩད་བཅད་ཀྱང་ཚོགས་སུ་སྤྱི་ཙམ་པ་ལས་བློ་སྦྱོང་གི་གནད་ཞིབ་པར་གསུང་བ་ནི་
མ་བྱུང་བས། ཐེ་ཚོམ་དུ་གྱུར་ཏེ་དགེ་བཤེས་ཉིད་ལ་དྲིས་ནས་བློ་སྦྱོང་གི་གདམས་
ངག་ཡོད་མེད་ཐག་བཅད་ལ་ཡོད་ན་སྙན་གསན་ཞུ། མེད་ན་གནས་གཞན་དུ་འགྲོ་
དགོས་དགོངས་ཏེ། ཉིན་གཅིག་དགེ་བཤེས་ཤ་ར་བ་ཆེན་པོ་ཤུག་པའི་གསེབ་ན་
མཆོད་རྟེན་ལ་སྐོར་བ་མཛད་ཀྱིན་འདུག་པའི་སྤྱན་སྔར་ཕྱིན་ཏེ། ཕྱམ་ཚེ་སྟན་དུ་
བཏིངས་ནས་འདིར་བཞུགས་པ་ཞུ་དང་བྱས་པས། ཤ་ར་བའི་ཞལ་ནས། ཇོ་བོ་
-24-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྟོན་པ་ཅི་བྱེད་ད་ལྟ་ཆོས་ནི་མི་འོང་གསུངས། གྲོས་ཤིག་ཞུ་བ་ལགས་བྱས་པས།
ཇོ་བོ་སྟོན་པ་གྲོས་ཐག་མ་ཆོད་རྒྱུ་ཅི་ཡོད་གྲོས་ཐམས་ཅད་ཁྲི་ཁ་ནས་བཅད་པ་
ཡིན་ཏེ་གསུངས། དེའང་ལགས་ཏེ་བདག་གིས་མཐོང་བའི་ཆོས་ཤིག་ན། བདག་
གི་བདེ་བ་སེམས་ཅན་ལ་བཏང་ཞིང་། སེམས་ཅན་གྱི་སྡུག་བསྔལ་རང་གི་ཁུར་དུ་
བླང་བར་གསུངས་པར་གདའ་བས། དེ་བདག་གི་སེམས་ལ་ཕན་པ་ཞིག་བྱུང་བས་
དེ་སངས་རྒྱ་བའི་གདམས་ངག་གཤའ་མ་ཞིག་ལགས་སམ་ཞུས་པས། ཇོ་བོ་སྟོན་
པ་ཁྱོད་ཀྱི་སེམས་ལ་ཕན་མ་ཕན་གྱི་ཁ་ན་ཅི་ཡོད། རྣམ་པ་ཐམས་ཅད་མཁྱེན་པའི་
སངས་རྒྱས་མི་བསྒྲུབས་ན་མི་བསྒྲུབ། བསྒྲུབ་ཕན་ཆད་བསམ་པ་དེ་ལྟ་བུ་ཞིག་ལ་
མ་བརྟེན་པར་འགྲུབ་མི་སྲིད་གསུངས། འདི་ཙམ་པའི་ཐག་ཆོད་གསུང་ཚོད་ཀྱིས་
ནང་ཉམས་མྱོང་ཁྱད་པར་ཅན་ཡོད་ངེས་སྙམ་པ་ཞིག་བྱུང་གསུངས། དེས་ན་དེ་ལ་
ལུང་ཞིག་འཚལ། འོ་སྐོལ་ལུང་ཆོས་པ་བྱ་བ་ལུང་ལ་བརྟེན་པ་ཡིན་ཞུས་པས།
སློབ་དཔོན་འཕགས་པ་ཀླུ་སྒྲུབ་ལ་ཚད་མར་མི་བྱེད་པ་སུ་ཡོད། རིན་ཆེན་འཕྲེང་
བ་ན། བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག །
ཅེས་ གསུངས་ གདའ་བ་ གསུངས་ པས། ཁོ་བོ་ཆོས་འདི་ལ་ཤིན་ཏུ་མོས་ པས་
ཐུགས་ལ་གདགས་པར་ཞུ་བྱས་པས། ཇོ་བོ་སྟོན་པ་རང་གིས་འདི་ལྟར་བཞུགས་
ནུས་པར་གྱིས་ཤིག །བདག་གིས་རྐྱེན་གྱིས་ཚོར་བ་ཞིག་བྱ་ཡི་གསུངས། དེ་ནས་
དགེ་བཤེས་ཤ་ར་བ་ཆེན་པོ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་
ཏེ་ལོ་བཅུ་གཉིས་ཀྱི་བར་དུ་ཤ་ར་བ་ཆེན་པོ་དང་འབྲལ་བ་མེད་པར་བློ་སྤྱོང་གི་
ཁྲིད་གསན་ཅིང་ཐུགས་ཉམས་སུ་བཞེས་པས་གདེང་ཐོབ་པར་གྱུར་ཅིང་། ཆོས་
འདིའི་འཕྲིན་ལས་ཀྱི་བཀའ་བབས། ཚུལ་འདི་ལ་རྗེ་ཐམས་ཅད་མཁྱེན་པ་ཆེན་
25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པོས་ཀྱང་། བྱང་ཆུབ་ཐུགས་ཀྱི་བཀའ་བབས་འཆད་ཁ་པ། །ཞེས་གསུངས་ཤིང་
བསྔགས་པ་རྒྱ་ ཆེར་མཛད་དོ། །བྱང་ སེམས་ འཆད་ ཁ་ པ་ ཆེན་ པོས་ དགེ་བའི་
བཤེས་གཉེན་སེ་སྤྱིལ་ཕུ་བ་ལ་གནང་། སེ་སྤྱིལ་ཕུ་བས་དགེ་བཤེས་འཆད་ཁ་པ་
ཆེན་པོ་ལོ་ཉི་ཤུ་རྩ་གཅིག་གི་བར་དུ་བསྟེན་ནས་བློ་སྦྱོང་གི་གདམས་པ་འདི་
ཡོངས་སུ་རྫོགས་པར་གསན་ཅིང་ཐུགས་ཉམས་སུ་བཞེས། བློ་སྦྱོང་སྙན་བརྒྱུད་ཀྱི་
རྩ་ཚིག་རྣམས་ལ་ས་བཅད་བསྡུས་དོན་ཟིན་བྲིས་མཛད་ཅིང་གཞན་ལའང་རྒྱ་ཆེར་
སྤེལ་བར་མཛད་དོ། །སེ་སྤྱིལ་ཕུ་བས་དམ་པ་ལྷ་སྡིངས་པ་ལ་གནང་། དེས་སངས་
རྒྱས་དབོན་ལ་གནང་། དེས་ཚོགས་པའི་སློབ་དཔོན་ཡོན་ཏན་དཔལ་ལ་གནང་།
དེས་མཁན་ཆེན་བདེ་བ་དཔལ་ལ་གནང་། དེས་རིན་པོ་ཆེ་བསོད་ནམས་གྲགས་
པ་ལ་གནང་། དེས་རྒྱལ་བའི་སྲས་པོ་ཐོགས་མེད་བཟང་པོ་དཔལ་ལ་གནང་།
རྒྱལ་སྲས་བཟང་པོ་དཔལ་གྱིས་སྐུ་ཚེ་རིལ་པོར་བློ་སྦྱོང་འདི་ཉམས་སུ་བཞེས་པས་
བདག་པས་གཞན་གཅེས་པའི་བྱང་ཆུབ་ཀྱི་སེམས་བཅོས་མ་མིན་པ་ཐུགས་རྒྱུད་
ལ་འཁྲུངས་ཏེ། སྐུ་མཐོང་བ་དང་། གསུང་ཐོས་པ་དང་། ཕྱག་གིས་རེག་པ་ཐམས་
ཅད་དང་། ཐ་ན་མཚན་ཐོས་པ་ཙམ་གྱིས་ཀྱང་ཡིད་ཀྱི་གདུང་བ་སེལ་ནུས་པར་
གྱུར་ཅིང་། ཕྱི་རབས་ཀྱི་སྐྱེ་བོ་རྣམས་ཀྱི་དོན་དུ་བློ་སྦྱོང་གི་ཁྲིད་ཡིག་འདི་མཛད་
དོ། །རྒྱལ་སྲས་བཟང་པོ་དཔལ་གྱིས་རྗེ་བཙུན་རེད་མདའ་བ་ལ་གནང་། རྗེ་རེད་
མདའ་བས་རྗེ་ཐམས་ཅད་མཁྱེན་པ་ཆེན་པོ་ལ་གནང་། རྗེ་རིན་པོ་ཆེས་ཧོར་སྟོན་
ནམ་མཁའ་དཔལ་ལ་གནང་། བྱང་སེམས་ཧོར་སྟོན་པས་ཐམས་ཅད་མཁྱེན་པ་
དགེ་འདུན་གྲུབ་པ་ལ་གནང་། རྗེ་དགེ་འདུན་གྲུབ་ཀྱིས་འདུལ་འཛིན་བློ་གྲོས་
སྦས་པ་ལ་གནང་། འདུལ་འཛིན་རིན་པོ་ཆེས་པཎ་ཆེན་ཡེ་ཤེས་རྩེ་མོ་ལ་གནང་།
- 26 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དེས་རྗེ་སྐྱབས་མཆོག་དཔལ་ལ་གནང་། དེས་རྗེ་བཙུན་དབེན་ས་པ་ཆེན་པོ་ལ་
གནང་། དེས་ མཁས་ གྲུབ་ སངས་ རྒྱས་ ཡེ་ ཤེས་ ལ་ གནང་། དེས་ རྗེ་ བཙུན་ བློ་
བཟང་ཆོས་ཀྱི་རྒྱལ་མཚན་ལ་གནང་། དེས་ཞབས་དྲུང་ལྷ་པ་བློ་བཟང་བསྟན་པ་
དར་རྒྱས་ལ་གནང་། དེས་གྲུབ་ཆེན་བློ་བཟང་བྱམས་པ་ལ་གནང་། དེས་གྲུབ་
དབང་ཆོས་རྒྱ་མཚོ་ལ་གནང༌། དེས་དྲིན་ཅན་རྩ་བའི་བླ་མ་གྲུབ་པའི་དབང་ཕྱུག་
བློ་བཟང་རྣམ་རྒྱལ་ལ་གནང་། རྗེ་གྲུབ་པའི་དབང་ཕྱུག་དེ་ཉིད་ལ་ཆོས་གྲྭ་ཆེན་པོ་
བཀྲ་ཤིས་ལྷུན་པོར་བློ་སྦྱོང་ཁྲིད་ཡིག་འདིའི་ལུང་བདག་གིས་ཞུས་ཤིང་། དགའ་
ལྡན་ཕུག་པོ་ཆེར་འདིའི་སྙིང་པོའི་མན་ངག་རྣམས་ལན་མང་དུ་ཐོབ། ཡང་རྒྱལ་
སྲས་ཐོགས་མེད་བཟང་པོ་དཔལ་གྱིས་རྒྱ་མ་བ་ཡོན་ཏན་འོད་ལ་གནང་། དེས་
འཕགས་པ་བློ་འཕེལ་ལ་གནང་། དེས་སྤྱན་སྔ་ ཚུལ་ ཁྲིམས་དཔལ་ ལ་ གནང་།
དེས་ལོ་པ་སྤྱན་སྔ་བསོད་ནམས་ལྷ་དབང་ ལ་ གནང་། དེས་རྒྱལ་སྲས་བསོད་
ནམས་ལེགས་མཆོག་ལ་གནང་། དེས་སྙུག་ལ་པཎ་ཆེན་ངག་དབང་གྲགས་པ་ལ་
གནང་། དེས་སྤྱན་སྔ་ངག་དབང་ཆོས་གྲགས་ལ་གནང་། དེས་སྤྱན་སྔ་བྲག་དགོན་
པ་ལ་གནང་། དེས་ཕ་བོང་ཁ་པ་དཔལ་འབྱོར་ལྷུན་གྲུབ་ལ་གནང་། དེས་ཟུར་
འཕྲིན་ལས་རབ་རྒྱས་ལ་གནང་། དེས་གངས་ཅན་མགོན་པོ་ངག་དབང་བློ་བཟང་
རྒྱ་མཚོ་ལ་གནང་། དེས་སྡེ་དྲུག་མཁན་ཆེན་བློ་བཟང་དར་རྒྱས་དང་། གནས་
བརྟན་ འཇམ་ དབྱངས་ གྲགས་ པ་གཉིས་ ལ་ གནང་། དགེ་སློང་འཇམ་དབྱངས་
གྲགས་པས་རྗེ་སྒྲུབ་ཁང་པ་ཆེན་པོ་ལ་གནང་། དེས་དྲིན་ཅན་རྩ་བའི་བླ་མ་རྗེ་
བཙུན་ངག་དབང་བྱམས་པ་ལ་གནང་ངོ༌། །བརྒྱུད་ཚུལ་དེ་ནི་རྒྱལ་སྲས་ཐོགས་
མེད་བཟང་པོ་དཔལ་གྱིས་མཛད་པའི་དོན་བདུན་མའི་ཁྲིད་ཡིག་གི་སྟེང་ནས་བློ་
-27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྦྱོང་གི་ཁྲིད་རྒྱས་པར་གནང་བའི་བརྒྱུད་ལུགས་ཡིན་གྱི། བློ་སྦྱོང་གི་སྙིང་པོའི་
གནད་རྣམས་བྱང་ཆུབ་ལམ་གྱི་རིམ་པའི་བདག་གཞན་མཉམ་བརྗེའི་སྐབས་སུ་
རྒྱས་པར་གནང་ཞིང་། དེའི་གསན་རྒྱུན་གྱི་དབང་དུ་བྱས་ན། པཎ་ཆེན་བློ་བཟང་
ཆོས་ཀྱི་རྒྱལ་མཚན་གྱིས་དྲུང་པ་རྟ་ཕུག་པ་ལ་གནང་། དེས་རྗེ་སྒྲུབ་ཁང་པ་ལ་
གནང་། རྗེ་སྒྲུབ་ཁང་པས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་བཞེད་པ་
ལྟར། ལམ་རིམ་གྱི་བདག་གཞན་མཉམ་བརྗེའི་སྐབས་སུ་བློ་སྦྱོང་གི་ཁྲིད་རྒྱས་
པར་སྩལ་བ་ལ་རྗེ་བཙུན་བླ་མ་ངག་དབང་བྱམས་པས་ཟིན་བྲིས་མཛད་པའང་
བཞུགས་སོ། །རྗེ་སྒྲུབ་ཁང་པ་ཆེན་པོས་དྲིན་ཅན་རྩ་བའི་བླ་མ་རྗེ་བཙུན་ངག་
དབང་བྱམས་པ་ལ་འདིའི་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་དགྱེས་
བཞིན་ དུ་ གནང་ ཞིང་། བཀའ་ གདམས་ བསྟན་ པའི་ བདག་ པོར་ བྱིན་ གྱིས་
བརླབས། དྲིན་ཅན་རྩ་བའི་བླ་མ་ངག་དབང་བྱམས་པ་རིན་པོ་ཆེའི་ཞབས་དྲུང་དུ་
བདག་གི་རྒྱལ་སྲས་ཐོགས་མེད་བཟང་པོ་དཔལ་གྱིས་མཛད་པའི་དོན་བདུན་མའི་
ཁྲིད་ཡིག་གི་སྟེང་ནས་འདིའི་ཟབ་ཁྲིད་རྒྱས་པ་དང་། བློ་སྦྱོང་གི་སྙིང་པོའི་གནད་
རྣམས་བྱང་ཆུབ་ལམ་གྱི་རིམ་པའི་བདག་གཞན་མཉམ་བརྗེའི་དམིགས་སྐོར་གྱི་
སྐབས་སུ་སྩལ་བ་ཡང་དང་ཡང་དུ་ཐོབ་བོ། །
༈ གཉིས་ པ་ གདམས་ངག་ ལ་ གུས་ པ་བསྐྱེད་ པའི་ ཕྱིར་ཆོས་ཀྱི་ཆེ་བ་
བརྗོད་པ་ལ། ཆོས་ནི་གདམས་ངག་འདིའི་གཞུང་རྩ་བ་མཐར་གཏུགས་པ་ནི།
མདོ་སྡེ་ཕལ་པོ་ཆེ་དང༌། ཤེས་རབ་ཀྱི་ཕ་རོལ་དུ་ཕྱིན་པ་སྟོང་ཕྲག་བརྒྱ་པ་སོགས་
ཐེག་ཆེན་གྱི་སྡེ་སྣོད་རྣམས་དང་། དེའི་དགོངས་པ་འགྲེལ་པའི་གཞུང་རྗེ་བཙུན་
བྱམས་མགོན་གྱིས་མཛད་པའི་མངོན་པར་རྟོགས་པའི་རྒྱན་དང་མདོ་སྡེ་རྒྱན་ལ་
- 28 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སོགས་པ་རྣམས་དང་། འཕགས་པ་ཀླུ་སྒྲུབ་ཀྱིས་མཛད་པའི་དབུ་མ་རིན་ཆེན་ཕྲེང་
བ་དང་། བྱང་ཆུབ་སེམས་འགྲེལ་ལ་སོགས་པ་རྣམས་དང༌། འཕགས་པ་ཐོགས་
མེད་ཀྱིས་མཛད་པའི་བྱང་ས་ལ་སོགས་པ་རྣམས་དང་། ཤིང་རྟ་ཆེན་པོ་རྣམས་ཀྱི་
གཞུང་དེ་རྣམས་ ཀྱི་དོན་ ཕྱོགས་གཅིག་ཏུ་བསྒྲིགས་ཏེ། མགོན་པོ་འཇམ་པའི་
དབྱངས་ཀྱི་མན་ངག་ལ་བརྟེན་ནས་ཐེག་པ་ཆེན་པོའི་བཀའ་དགོངས་འགྲེལ་
དང་བཅས་པ་གང་ཟག་གཅིག་གི་ཉམས་ལེན་གྱི་རིམ་པ་གཅིག་ཏུ་བསྒྲིགས་པ་
རྒྱལ་སྲས་ཞི་བ་ལྷའི་བསླབ་བཏུས་དང་སྤྱོད་འཇུག་གཉིས་དང་། དེ་དག་ཐམས་
ཅད་ཕྱོགས་གཅིག་ཏུ་བསྡུས་པ་ནི། བརྒྱུད་པའི་ཆུ་བོ་གསུམ་འདྲེས་ཀྱི་མན་ངག་
དཔལ་ཨ་ཏི་ཤས་མཛད་པའི་གཞུང་བྱང་ཆུབ་ལམ་གྱི་སྒྲོན་མ་ཡིན་ལ། དེས་ན་
སྐབས་འདིའི་གདམས་ངག་གི་རྩ་བ་ནི་གཞུང་བྱང་ཆུབ་ལམ་གྱི་སྒྲོན་མ་ལ་བྱ་
དགོས་སོ། །དེ་ལྟར་ཡང་ རྗེ་ ཐམས་ཅད་མཁྱེན་པ་ཆེན་པོས། ཆོས་ནི་གདམས་
ངག་འདིའི་གཞུང་བྱང་ཆུབ་ལམ་གྱི་སྒྲོན་མའོ། །ཇོ་བོས་མཛད་པའི་གཞུང་མང་དུ་
ཡོད་ ཀྱང་རྩ་བ་ ལྟ་ བུ་ ཡོངས་སུ་རྫོགས་ པ་ནི་ ལམ་སྒྲོན་ཡིན་ཏེ། མདོ་སྔགས་
གཉིས་ཀའི་གནད་བསྡུས་ནས་ སྟོན་པས་བརྗོད་བྱ་ཡོངས་སུ་རྫོགས་པ་དང༌།
སེམས་འདུལ་བའི་རིམ་པ་གཙོ་བོར་བྱས་པས་ལག་ཏུ་བླང་བདེ་བ་དང་། ཤིང་རྟ་
ཆེན་པོ་གཉིས་ཀྱི་ལུགས་ལ་མཁས་པའི་བླ་མ་གཉིས་ཀྱི་གདམས་པས་བརྒྱན་
པས་ལུགས་གཞན་ལས་ཁྱད་པར་དུ་འཕགས་པའོ། །ཞེས་གང་གསུངས་པ་ལྟར་
རོ། །སྐབས་འདིར་བློ་སྦྱོང་གི་རྩ་ཚིག་ཟུར་དུ་མཛད་པ་ནི། བྱང་ཆུབ་ལམ་གྱི་རིམ་
པའི་སྐྱེས་བུ་ཆེན་པོའི་སྐབས་བྱང་ཆུབ་ཀྱི་སེམས་སྦྱོང་ཚུལ་ལ། རྒྱུ་འབྲས་མན་
ངག་བདུན་གྱི་སྒོ་ནས་སྦྱོང་ཚུལ་དང༌། བདག་གཞན་མཉམ་བརྗེའི་སྒོ་ནས་སྦྱོང་
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཚུལ་གཉིས་ཡོད་པས། བློ་སྦྱོང་འདི་རྒྱལ་སྲས་ཞི་བ་ལྷའི་གཞུང་ལ་བརྟེན་ནས་
བདག་གཞན་མཉམ་བརྗེའི་བྱང་ཆུབ་ཀྱི་སེམས་སྦྱོང་ཚུལ་དེ་ལ་སྙན་བརྒྱུད་ཀྱི་
མན་ངག་ཁྱད་པར་ཅན་མང་དུ་ཡོད་པ་རྣམས་ཟུར་དུ་བཀོལ་ནས་མཛད་པ་ཡིན་
ནོ། །དེ་ལྟར་ཡང་རྗེ་ཐམས་ཅད་མཁྱེན་པ་ཆེན་པོའི་ཞལ་ནས། ཤིང་རྟ་ཆེན་པོའི་
བྱང་ཆུབ་སེམས་སྦྱོང་གི་ལུགས་སོ་སོ་བ་རྣམས་ཀྱི་ནང་ནས། འཆད་ཁ་བ་ཆེན་
པོའི་བློ་སྦྱོང་འདི་འཕགས་པ་ཞི་བ་ལྷའི་གཞུང་ལ་བརྟེན་པའི་བྱང་ཆུབ་སེམས་
སྦྱོང་གི་གདམས་ངག་ཏུ་སྣང་བས་དེའི་ལུགས་སུ་བཤད་དགོས་ལ། ཞེས་དང༌།
ཡང་རྗེ་རིན་པོ་ཆེས། འཇུག་པའི་རྣམ་བཤད་དགོངས་པ་རབ་གསལ་དུ་ཡིད་འོང་
ཐབས་གང་གིས་བསྐྱེད་པ་ལ་མཁས་པའི་དབང་པོ་དག་གི་ལུགས་གཉིས་སྣང་
བའི་དང་པོ་ནི། ཟླ་བའི་ཞབས་ཀྱི་བཞི་བརྒྱ་པའི་འགྲེལ་པར་སེམས་ཅན་རྣམས་
ཐོག་མ་མེད་པ་ནས་ཕ་མ་སོགས་ཀྱི་གཉེན་ཡིན་པ་བསམས་ན། དེ་རྣམས་བསྒྲལ་
བའི་ཕྱིར་དུ་འཁོར་བར་མཆོང་བར་བཟོད་པ་ཡིན་པར་གསུངས་པ་ལྟར། བདག་
ཉིད་ཆེན་པོ་ཙནྡྲ་གོ་མི་དང་། མཁས་པའི་དབང་པོ་ཀཱ་མ་ལ་ཤི་ལས་ཀྱང་གསུངས་
སོ། །ཕྱོགས་གཉིས་པ་ནི་དཔལ་ལྡན་ཞི་བ་ལྷའི་ལུགས་ཏེ། དེ་ནི་གཞན་དུ་བཤད་
ཟིན་པ་ལས་ཤེས་པར་བྱའོ། །ཞེས་གསུངས་སོ། །དེས་ན་གཞུང་འདིའི་གདམས་
ངག་གི་ཆེ་བ་ལ། བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ། གསུང་
རབ་ཐམས་ཅད་གདམས་ངག་ཏུ་འཆར་བའི་ཆེ་བ། རྒྱལ་བའི་དགོངས་པ་བདེ་
བླག་ཏུ་རྙེད་པའི་ཆེ་བ། ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བ་བཞི་
ཡོད་དེ། དེ་དག་རེ་རེ་ནས་ཞིབ་ཏུ་བཤད་ན་གཞུང་ཧ་ཅང་མང་དུ་དོགས་པས། ས་
གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་གྱི་རིམ་པ་ཆེན་མོ་ནས་ཞིབ་ཏུ་འབྱུང་
- 30 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བས་དེར་ཤེས་པར་བྱའོ། །འདིར་བློ་སྦྱོང་རྩ་ཚིག་ལས་ཇི་ལྟར་འབྱུང་བ་མདོར་
བསྡུས་ཤིག་བརྗོད་ན། རྡོ་རྗེ་ཉི་མ་ལྗོན་ཤིང་བཞིན། །གཞུང་དོན་ལ་སོགས་ཤེས་
པར་བྱ། །ཞེས་དང་། མན་ ངག་ བདུད་ རྩིའི་ སྙིང་པོ་འདི། །གསེར་གླིང་པ་ནས་
བརྒྱུད་ པ་ ཡིན། །ཞེས་ དང་། སྙིགས་མ་ལྔ་ པོ་ བདོ་བ་འདི། །བྱང་ ཆུབ་ལམ་དུ་
བསྒྱུར་བ་ཡིན། །ཞེས་པ་རྣམས་གསུངས་ཏེ། དེ་ཡང་རྡོ་རྗེ་རིན་པོ་ཆེའི་ཆ་ཡོངས་
སུ་རྫོགས་པས་དབུལ་བ་ཐམས་ཅད་སེལ་ཞིང་འདོད་པའི་དོན་གྲུབ་པ་ལྟ་ཅི་སྨོས།
རྡོ་རྗེ་རིན་པོ་ཆེའི་ཆ་ཤས་དུམ་བུ་ཕྲ་མོས་ཀྱང་དབུལ་བ་སེལ་ཞིང་། རིན་པོ་ཆེའི་
རྒྱན་ཁྱད་པར་དུ་འཕགས་པ་ཐམས་ཅད་ཀྱང་ཟིལ་གྱིས་གནོན་ནོ། །དེ་བཞིན་དུ་
ཐེག་པ་ཆེན་པོའི་བློ་སྦྱོང་གི་གདམས་པ་འདི་ཉམས་སུ་བླངས་ནས་ལམ་གྱི་ལུས་
ཡོངས་སུ་རྫོགས་པ་རྒྱུད་ལ་སྐྱེས་ན་གནས་སྐབས་དང་མཐར་ཐུག་གི་འདོད་དོན་
ཐམས་ཅད་འགྲུབ་ཅིང་། འདིའི་ལམ་གྱི་ཆ་ཤས་གཅིག་ཙམ་རྒྱུད་ལ་སྐྱེས་ནའང་
ཤིན་ཏུ་ཁྱད་པར་འཕགས་ཏེ། འདིའི་ལམ་ཡོངས་སུ་རྫོགས་པ་ནི་སྐྱེས་བུ་ཆུང་
འབྲིང་གི་ལམ་སྔོན་དུ་སོང་སྟེ། ངེས་འབྱུང་མཚན་ཉིད་ཚང་བ་ཞིག་ཡོད་པའི་སྟེང་
ནས་ཐེག་པ་ཆེན་པོའི་ལམ་དུ་ཞུགས་ཏེ། སྨོན་པ་དང་འཇུག་པའི་བདག་ཉིད་ཅན་
གྱི་བྱང་ཆུབ་ཀྱི་སེམས་རིན་པོ་ཆེ་བསླབ་བྱ་དང་བཅས་པ་དང་། སེམས་དེས་ཀུན་
ནས་བསླངས་ཏེ་ཕྱིན་དྲུག་བསྡུ་བཞི་སོགས་རྒྱལ་སྲས་ཀྱི་སྤྱོད་པ་མཐའ་དག་ལ་
སློབ་ཅིང་། ཁྱད་པར་ཟབ་མོ་དབུ་མའི་ལྟ་བ་ཕུ་ཐག་ཆོད་པར་ངེས་ནས། སྒོམ་
ལུགས་ཀྱི་མན་ངག་མ་ནོར་བར་བྱས་ཏེ་སྒོམ་པའི་ཞི་ལྷག་ཟུང་འབྲེལ་གྱི་ཏིང་ངེ་
འཛིན་རྫོགས་པར་བསྒོམ་པ་ཞིག་ཡིན་ལ། དེ་ལྟ་བུའི་ལམ་ཡོངས་རྫོགས་རྒྱུད་ལ་
མ་སྐྱེས་ཀྱང་། དེའི་ཕྱོགས་གཅིག་ཀུན་རྫོབ་བྱང་ཆུབ་ཀྱི་སེམས་རིན་པོ་ཆེ་མ་ཐ་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཙམ་ཞིག་རྒྱུད་ལ་སྐྱེས་ན་ཡང་བྱང་ཆུབ་སེམས་དཔའ་ཞེས་བྱ་བའི་མིང་ཐོབ་ཅིང་
རྒྱལ་བའི་སྲས་སུ་འགྱུར་ལ། ཉན་ཐོས་དང་རང་སངས་རྒྱས་བདག་ཉིད་ཆེན་པོ་
ཉོན་མོངས་པ་ཐམས་ཅད་སྤངས་ཤིང་མངོན་ཤེས་དང་རྫུ་འཕྲུལ་ལ་སོགས་པའི་
ཡོན་ཏན་དཔག་ཏུ་མེད་པ་དང་ལྡན་པའི་དགྲ་བཅོམ་ཆེན་པོ་རྣམས་ཀྱང་རིགས་ཀྱི་
སྟོབས་ཀྱིས་ཟིལ་གྱིས་གནོན་པ་དང་། ནད་གདོན་དབུལ་ཕོངས་ལ་སོགས་པའི་
ཉེར་འཚེ་ཐམས་ཅད་ཀྱང་རྣམ་པར་བཟློག་གོ །དེ་ལྟར་ཡང་འཕགས་པ་བྱམས་
པའི་རྣམ་པར་ཐར་པ་ལས་ཀྱང་། རིགས་ཀྱི་བུ་འདི་ལྟ་སྟེ་དཔེར་ན་རྡོ་རྗེ་རིན་པོ་ཆེ་
ནི་ཆག་ཀྱང་གསེར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་
ཅིང་རྡོ་རྗེ་རིན་པོ་ཆེའི་མིང་ཡང་མི་འདོར་ལ་དབུལ་བ་ཐམས་ཅད་ཀྱང་རྣམ་པར་
བཟློག་གོ །རིགས་ཀྱི་བུ་དེ་བཞིན་དུ་ཐམས་ཅད་མཁྱེན་པར་སེམས་བསྐྱེད་པའི་
རྡོ་རྗེ་རིན་པོ་ཆེ་ནན་ཏན་དང་བྲལ་ཡང་ཉན་ཐོས་དང་རང་སངས་རྒྱས་ཀྱི་ཡོན་ཏན་
གྱི་གསེར་གྱི་རྒྱན་ཐམས་ཅད་ཟིལ་གྱིས་གནོན་ཅིང་བྱང་ཆུབ་སེམས་དཔའི་མིང་
ཡང་མི་འདོར་ལ། འཁོར་བའི་དབུལ་བ་ཐམས་ཅད་ཀྱང་རྣམ་པར་བཟློག་གོ །
ཞེས་དང་། ཡང་ཕལ་ཆེན་ལས། རིགས་ཀྱི་བུ་འདི་ལྟ་སྟེ་དཔེར་ན་ལྷའི་དབང་པོ་
བརྒྱ་བྱིན་རྡོ་རྗེའི་ལག་ཆ་ཐོགས་པ་ནི་ལྷ་མ་ཡིན་གྱི་ཚོགས་ཐམས་ཅད་རབ་ཏུ་
འཇོམས་སོ། །དེ་བཞིན་དུ་བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་དུ་
སེམས་བསྐྱེད་པ་བརྟན་པའི་ལྷག་པའི་བསམ་པ་རྡོ་རྗེའི་ལག་ཆ་ཐོགས་པ་ཡང་།
བདུད་དང་ཕས་ཀྱི་རྒོལ་བའི་ལྷག་མ་ཡིན་གྱི་ཚོགས་ཐམས་ཅད་འཇོམས་སོ། །
ཞེས་དང་། ཡང་དེ་ཉིད་ལས། རིགས་ཀྱི་བུ་འདི་ལྟ་སྟེ་དཔེར་ན་རྡོ་རྗེའི་ཁམས་ནི་
ཇི་ཙམ་ཞིག་ཏུ་ཆུང་ཡང་རྡོ་བ་ཐམས་ཅད་བཅོག་པའི་མཚན་ཉིད་དོ། །དེ་བཞིན་དུ་
- 32 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དམིགས་པ་ཇི་ཙམ་དུ་ཆུང་བ་ལ་ཞུགས་ཀྱང་ཐམས་ཅད་མཁྱེན་པ་ཉིད་དུ་སེམས་
བསྐྱེད་པ་རྡོ་རྗེའི་ཁམས་ནི་མི་ཞེས་པ་ཐམས་ཅད་འཇིག་པར་བྱེད་པའི་མཚན་ཉིད་
དོ། །རིགས་ཀྱི་བུ་འདི་ལྟ་སྟེ་དཔེར་ན་སྐྱེས་བུ་ཆེན་པོའི་ལག་ནས་སྤྱད་པའི་མདེའུ་
ཆུང་མདའ་ཐུང་གིས་ནི་གོ་ཆ་ཇི་ཙམ་སྲ་བ་ཡང་བརྟོལ་ལོ། །དེ་བཞིན་དུ་བྱང་ཆུབ་
སེམས་དཔའ་བརྩོན་འགྲུས་བརྟན་པོ་དང་ལྡན་པའི་ལག་ནས་སྤྱད་པའི་ཐམས་
ཅད་མཁྱེན་པ་ཉིད་དུ་སེམས་བསྐྱེད་པའི་མདེའུ་ཐུང་གིས་ཀྱང་ལྟ་བ་དང་བག་ལ་
ཉལ་བའི་གོ་ཆ་ཐམས་ཅད་མི་བརྟོལ་བ་མེད་དོ། །ཞེས་གསུངས་སོ། །གདམས་པ་
འདི་ཉི་མའི་དཀྱིལ་འཁོར་དང་ཆོས་མཚུངས་པ་ནི། ཉི་མའི་དཀྱིལ་འཁོར་ཤར་
བའི་ཚེ། ཉི་མའི་དཀྱིལ་འཁོར་དེ་ལ་མུན་པས་ཁེབས་པའི་གནས་རྣམ་པ་ཀུན་
ནས་མི་སྲིད་པ་དང༌། ཉི་མའི་དཀྱིལ་འཁོར་རང་ཉིད་ལ་མུན་པའི་སྐབས་མེད་པ་
མ་ཟད། ཉི་འོད་གང་དུ་ཤར་བའི་གླིང་དེའི་མུན་པ་རྣམས་ཀྱང་སེལ་ཞིང་། ཉི་མའི་
འོད་ཟེར་ཕྲ་མོ་ཞིག་གང་དུ་ཞུགས་པའི་ས་དེར་ཉི་མའི་འོད་ཟེར་དང་མུན་པ་
མཉམ་དུ་འགྲོགས་པའི་སྐབས་མེད་པ་བཞིན་དུ་ཐེག་པ་ཆེན་པོའི་བློ་སྦྱོང་གི་
གདམས་པ་འདིའི་སྙིང་པོ་བྱང་ཆུབ་ཀྱི་སེམས་རྣམ་པ་གཉིས་པོ་ཡོངས་སུ་རྫོགས་
པར་རྒྱུད་ལ་སྐྱེས་པ་ལྟ་ཅི་སྨོས། གདམས་པ་འདིའི་ཡན་ལག་གི་ཆ་ཤས་སྙིང་རྗེ་
ཆེན་པོ་ཙམ་ཞིག་རྒྱུད་ལ་སྐྱེས་ནའང་ཉོན་མོངས་པ་དང་། དེས་དྲངས་པའི་ལུས་
ངག་གི་སྤྱོད་པ་ངན་པ་རྣམས་རང་འགགས་སུ་སོང་སྟེ། དེ་དག་དང་མཉམ་དུ་
འགྲོགས་པའི་སྐབས་མེད་དོ། །དེ་ཡང་བྱམས་ སྙིང་ རྗེའི་སྟོབས་ཆེས་ཆེར་རྒྱས་
ནས། དེས་དྲངས་པའི་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་སྐྱེས་པའི་ཚེ།
ཅི་བྱས་ཐམས་ཅད་དགེ་བར་འགྱུར་ཞིང་ལུས་ངག་གི་སྤྱོད་པ་གཞན་རྣམས་ལྟ་ཅི་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྨོས། གཞན་ལ་ལུང་མ་བསྟན་དུ་འགྱུར་བ་རྣམས་ཀྱང༌། སེམས་རིན་པོ་ཆེ་འདིའི་
མཐུས་དགེ་བར་འགྱུར་ཞིང༌། དེར་མ་ཟད་སེམས་རིན་པོ་ཆེ་འདིའི་སྟོབས་ཆེས་
ཆེར་རྒྱས་པའི་རྒྱལ་སྲས་བདག་ཉིད་ཆེན་པོ་རྣམས་ལ་ནི་གཞན་ལ་མི་དགེ་བར་
འགྱུར་བའི་ལས་རྣམས་ཀྱང་དགེ་བར་བསྒྱུར་ཐུབ་པ་ཡོད་དེ། སྡོམ་པ་ཉི་ཤུ་པ་
ལས། སྙིང་བརྩེར་ལྡན་ཞིང་བྱམས་ཕྱིར་དང་། །སེམས་དགེ་བ་ལ་ཉེས་པ་མེད། །
ཅེས་གསུངས་ཤིང་། བྲམ་ཟེའི་ཁྱེའུ་སྐར་མའི་སྔོན་གྱི་བྱུང་བ་དང་། དེད་དཔོན་
སྙིང་རྗེ་ཅན་གྱི་སྔོན་གྱི་བྱུང་བ་ལས་ཇི་ལྟར་བཤད་པ་ལྟར་རོ། །དེ་ཡང་མི་དགེ་བ་
བཅུ་ལས། བརྣབ་སེམས། གནོད་སེམས། ལོག་ལྟ་རྣམས་ནི་སྐྱེས་ཙམ་ཉིད་ནས་
མི་དགེ་བའི་ངོ་བོར་སྐྱེ་བ་ལས་ སེམས་ངན་པ་དེ་དག་དང༌། དགེ་སེམས་དུས་
མཉམ་དུ་སྐྱེ་བ་མི་སྲིད་དོ། །ལུས་ངག་གི་བདུན་ནི་སེམས་ཀྱི་གཞན་དབང་ཅན་
ཡིན་པས། རང་ཅག་ཐ་མལ་པ་རྣམས་ལ་ཚིག་རྩུབ་སོགས་ལུས་ངག་གི་སྤྱོད་པ་
ངན་པ་རྣམས་ཀུན་སློང་ཡང་ངན་པས་བྱེད་པས་མི་དགེ་བ་ལས་འོས་མེད་ཀྱང་།
རྒྱལ་སྲས་བདག་ཉིད་ཆེན་པོ་རྣམས་ལ་ནི་ཐབས་མཁས་ཀྱི་འཕྲུལ་ཆེན་པོ་གཞན་
དང་མི་འདྲ་བ་ཡོད་པས་རྣམ་པ་ཀུན་ནས་མི་འདྲའོ། །འོན་ཀྱང་འདི་དག་ནི་རྟོག་
གེའི་རིགས་པས་འགྲུབ་པ་མ་ཡིན་གྱི། རྒྱལ་བ་ཉག་གཅིག་གི་བཀའ་ལ་བརྟེན་
ནས་ཤེས་པར་བྱ་དགོས་པ་ཡིན་པས་ཕྲ་ཞིང་མཛངས་པའི་བློ་གྲོས་ཅན་རྣམས་
ཀྱིས་ཡིད་ཆེས་ཀྱི་ལུང་ལ་བརྟེན་ནས་ཤེས་དགོས་ཀྱིས། གྱ་ཚོམ་དུ་ཐག་བཅད་
པར་མི་བྱ་ལ། བདག་ཉིད་ཆེན་པོ་དག་གི་ལད་མོ་སྐྱེ་བོ་ཉམ་ཆུང་དག་གིས་རྣམ་
པ་ཀུན་ནས་མི་བྱའོ། །བྱང་ཆུབ་ཀྱི་སེམས་རིན་པོ་ཆེ་ཉི་མའི་དཀྱིལ་འཁོར་དང་
ཆོས་མཚུངས་པ་ནི། ཡོན་ཏན་རིན་པོ་ཆེ་སྡུད་པ་ལས། ཉི་མའི་དཀྱིལ་འཁོར་གང་
- 34 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཚེ་འོད་ཀྱི་དྲ་བ་འགྱེད། །དེ་ཚེ་སེམས་ཅན་ལས་བྱེད་བརྩོན་པ་དེ་བཞིན་དུ། །
མཁས་པ་ཤེས་ཕྱིར་འཇིག་རྟེན་བྱང་ཆུབ་སེམས་བྱུང་ན། །ཡེ་ཤེས་ཀྱིས་ནི་སེམས་
ཅན་ཡོན་ཏན་ཆོས་དང་ལྡན། །ཞེས་དང་། ཡང་བྱང་ཆུབ་ཀྱི་སེམས་རིན་པོ་ཆེ་འདི་
མེད་ན་ཐེག་པ་ཆེན་པོའི་ས་ལམ་འབྲས་བུ་དང་བཅས་པ་གང་ཡང་འབྱུང་ས་མེད་
པ་ནི། དཔེར་ན་མ་དྲོས་མཚོ་ལ་ཀླུ་བདག་མེད་གྱུར་ན། །འཛམ་བུའི་གླིང་འདིར་
ཆུ་ཀླུང་འབབ་པར་ག་ལ་འགྱུར། །ཆུ་ཀླུང་མེད་ན་མེ་ཏོག་འབྲས་བུ་འབྱུང་མི་
འགྱུར། །རྒྱ་ མཚོ་ ལ་ ཡང་ རིན་ ཆེན་ གཟུགས་མང་ མེད་ པར་ འགྱུར། དེ་བཞིན་
འདིར་ཡང་བྱང་ཆུབ་སེམས་མེད་བདེ་གཤེགས་ཀྱི། །ཡེ་ཤེས་འཇིག་རྟེན་འདི་
དག་ཀུན་ཏུ་ག་ལ་བྱུང་། །ཡེ་ཤེས་མེད་ན་ཡོན་ཏན་འཕེལ་མེད་བྱང་ཆུབ་མེད། །
རྒྱ་མཚོ་འདྲ་བའི་སངས་རྒྱས་ཆོས་ཀྱང་མེད་པར་འགྱུར། །ཞེས་དང་། ཉན་རང་
རྣམས་ཀྱི་གཞི་གསུམ་གྱིས་བསྡུས་པའི་དགེ་རྩ་ ཐམས་ཅད་ ཕྱོགས་ གཅིག་ཏུ་
བསྡོམས་ཀྱང་། བྱང་ཆུབ་ཀྱི་སེམས་རིན་པོ་ཆེས་ཟིན་པའི་རྗེས་སུ་ཡི་རང་གི་དགེ་
བ་ཙམ་ལ་ཡང་ཆར་མི་ཕོད་པ་དཔེ་དང་བཅས་གསུངས་པ་ནི། འཇིག་རྟེན་འདི་ན་
སྣང་བྱེད་སྲོག་ཆགས་ཇི་སྙེད་པ། །ཀུན་གྱིས་སྣང་བར་བྱ་ཕྱིར་འོད་རྣམས་ཕྱུང་བ་
བས། །ཉི་མའི་དཀྱིལ་འཁོར་འོད་ཟེར་ གཅིག་ཕྱུང་ཆེས་མཆོག་སྟེ། །སྣང་བྱེད་
ཚོགས་ཀྱི་འོད་རྣམས་ཀུན་གྱིས་ཆར་མི་ཕོད། །ཉན་ཐོས་ཚོགས་རྣམས་ཇི་སྙེད་
སྦྱིན་དང་ཚུལ་ཁྲིམས་དང༌། །སྒོམ་དང་ རབ་ཏུ་ལྡན་པའི་བསོད་ནམས་ཚོགས་
བསྐྱེད་པའང་། །བྱང་ཆུབ་སེམས་དཔའི་རྗེས་སུ་ཡི་རང་སེམས་གཅིག་ལ། །ཉན་
ཐོས་ཚོགས་ཀྱི་བསོད་ནམས་ཕུང་པོས་ཆར་མི་ཕོད། །ཅེས་གསུངས་ཤིང་། སྤྱོད་
འཇུག་ལས་ཀྱང་། འགྲོ་བའི་ཉོན་མོངས་གདུང་སེལ་བའི། །སེམས་ཀྱི་ཟླ་བ་ཤར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བ་ཡིན། །འགྲོ་བའི་མི་ཤེས་རབ་རིབ་དག །དཔྱིས་འབྱིན་ཉི་མ་ཆེན་པོ་ཡིན། །
ཞེས་གསུངས་པ་ལྟར་རོ། །གདམས་པ་རིན་པོ་ཆེ་འདི་ཉིད་སྨན་གྱི་ལྗོན་ཤིང་དང་
ཆོས་མཚུངས་ པ་ནི། སྨན་ གྱི་ལྗོན་ཤིང་ནི། རྩ་བ་དང༌། སྡོང་པོ་དང་། ཡལ་ག་
དང༌། ལོ་མ་དང་། མེ་ཏོག་དང་། འབྲས་བུར་བཅས་པ་ཆ་ཐམས་ཅད་ཀྱིས་ཐམས་
ཅད་དུ་སྐྱེ་བོའི་ནད་ཞི་བར་བྱེད་པའི་སྨན་མཆོག་ཏུ་གྱུར་པ་བཞིན་དུ། གདམས་པ་
འདིའི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཡན་ལག་དང་བཅས་
པ་འདི་དག་ ཀྱང་ ཆ་ཐམས་ཅད་ནས་ཐམས་ཅད་དུ་ཉོན་མོངས་པ་དང༌། དེས་
བསྐྱེད་པའི་སྡུག་བསྔལ་མཐའ་དག་ཞི་བར་བྱེད་པའི་སྨན་གྱི་མཆོག་གོ །འདིའི་
ལམ་ཡོངས་རྫོགས་ལྟ་ཞོག་ཆ་ཤས་ཙམ་ཞིག་རྒྱུད་ལ་སྐྱེས་ནའང་ཉོན་མོངས་པ་
དང་སྡུག་བསྔལ་དཔག་ཏུ་མེད་པ་བཟློག་པར་ནུས་ཏེ། རྐྱེན་ངན་ལམ་དུ་སློང་བའི་
བཟོད་པ་ཙམ་ཞིག་ཡོད་ནའང་འཇིག་རྟེན་ཆོས་བརྒྱད་ལ་བརྟེན་ནས་བྱུང་བའི་
དོན་མེད་པའི་སྡུག་བསྔལ་མང་པོ་ཞིག་བཟློག་པར་ནུས་སོ། །དེ་ཡང་སྤྱོད་འཇུག་
ལས། བྱེ་མའི་ ཁང་བུ་རྡིབ་གྱུར་ན། །བྱིས་པ་རྣམས་ནི་ག་ཆད་དུ། །དེ་བཞིན་
བསྟོད་ དང༌ གྲགས་ ཉམས་ ན། །རང་ གི་ སེམས་ ནི་ བྲིས་ པ་ བཞིན། །ཞེས་ གང་
གསུངས་པ་ལྟར། རང་ཅག་ཐ་མལ་པ་རྣམས་ནི་དོན་མེད་ཚེ་འདིའི་རྙེད་བཀུར་
སྙན་གྲགས་ཕྲ་མོ་རེ་བློས་མ་ཐོངས་པར་སྡུག་བསྔལ་བརྒྱ་ཕྲག་དུ་མས་དུས་རྟག་
ཏུ་མནར་བར་གྱུར་པ་ཚེར་མའི་དོང་དུ་གཅེར་བུར་བསྒྱུར་བ་ལྟར་རྣམ་པ་ཀུན་ནས་
སྡུག་བསྔལ་ཞིང་ཟོས་མི་བདེ་བ་འདི་ནི། སྲིན་བུ་རང་གི་ཁ་ཆུས་འཆིང་བ་ལྟར་
རང་གིས་རང་ཉིད་སྡུག་བསྔལ་དུ་བཅུག་པ་ཡིན་ལ། རྐྱེན་ངན་ལམ་དུ་སློང་བའི་
བཟོད་པ་དང་ལྡན་ན་ནི། ཅི་བྱས་བདེ་བ་འབའ་ཞིག་ཏུ་འགྱུར་གྱིས་དོན་མེད་པའི་
- 36 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཡི་མུག་དང་སྡུག་བསྔལ་མང་པོ་འདི་སྐྱེ་བར་མི་འགྱུར་རོ། །དེར་མ་ཟད་ཚེ་འདིའི་
རྙེད་བཀུར་ལ་ཆགས་པའི་དབང་གིས་ལུས་ངག་གི་དགེ་བ་མང་དུ་བསགས་པ་
རྣམས་ཀྱང་བསམ་པ་ངན་པའི་དུག་གིས་བསླད་པས་ཕལ་ཆེར་ཆུད་ཟོས་སུ་འགྱུར་
ཞིང་། དེར་ཡང་མ་ཟད་ཕྱི་མའི་དོན་དུ་ལྷ་མིའི་བདེ་བ་ཐོབ་པར་འདོད་ནས་བྱས་
པའི་ལས་ཕལ་ཆེར་ཡང་འཁོར་བའི་རྒྱུ་འབའ་ཞིག་ཏུ་འགྱུར་གྱིས། ཐར་པ་དང་
ཐམས་ཅད་མཁྱེན་པའི་རྒྱུར་གཏན་ནས་མ་འགྱུར་ལ། བྱང་ཆུབ་ཀྱི་སེམས་རིན་པོ་
ཆེ་རྒྱུད་ལ་སྐྱེས་ན་ནི། དེས་དྲངས་བའི་དགེ་བ་ཅི་བྱས་ཐམས་ཅད་བླ་ན་མེད་པའི་
བྱང་ ཆུབ་འབའ་ཞིག་གི་རྒྱུར་འགྱུར་གྱིས། འཁོར་བའི་གནས་སུ་ཟད་པ་དང་
སྐབས་སུ་ཆུད་ཟ་བར་མི་འགྱུར་བས་སྨན་གྱི་ལྗོན་ཤིང་ཆེན་པོ་འབྲས་བུ་རྒྱུན་དུ་
འབྱུང་བ་དང་ཆོས་མཚུངས་པ་ཡིན་ཏེ། ཕལ་ཆེན་ལས། རིགས་ཀྱི་བུ་འདི་ལྟ་སྟེ།
དཔེར་ན་རྩིའི་ཤིང་ཆེན་པོ་སྦྱོར་བ་ཞེས་བྱ་བ་ཡོད་དེ། དེའི་ཤུན་པས་རྨ་ལ་རེག་མ་
ཐག་ཏུ་རྨ་ཐམས་ཅད་འཚོ་བར་འགྱུར་རོ། །གང་ནས་བཤུས་པ་དེའི་ཤུན་པ་ཕྲ་
རགས་ཀྱང་ཕྱིར་སྐྱེའོ། །དེ་བཞིན་དུ་བྱང་ཆུབ་ཀྱི་སེམས་ཀྱི་ས་བོན་ལས་སྐྱེས་པའི་
ཤིང་ཐམས་ཅད་མཁྱེན་པ་ཉིད་དུ་སྦྱོར་བ་ཡང་། མཐོང་མ་ཐག་ཏུའང་རིགས་ཀྱི་བུ་
དད་པ་རྣམས་ ཀྱི་ལས་དང་ཉོན་མོངས་པའི་རྨ་ཡོངས་སུ་འཚོ་བར་གྱུར་རོ། །
ཐམས་ཅད་མཁྱེན་པ་ཉིད་ཀྱི་ཤིང་དེ་ལ་ཡང་འཇིག་རྟེན་ཐམས་ཅད་ཀྱིས་རྨ་བྱུང་
བའམ་ཉམས་པར་མི་འགྱུར་རོ། །རིགས་ཀྱི་བུ་འདི་ལྟ་སྟེ། དཔེར་ན་རྩི་ཆེན་པོ་རྩ་
བ་མ་གྲུགས་པ་ཞེས་བྱ་བ་ཡོད་དེ། དེའི་མཐུས་འཛམ་བུའི་གླིང་གི་ཤིང་ཐམས་
ཅད་ཀྱང་ཡན་ལག་ཐམས་ཅད་དུ་རྣམ་པར་འཕེལ་ལོ། །དེ་བཞིན་དུ་བྱང་ཆུབ་ཀྱི་
སེམས་རྩ་བ་མ་གྲུགས་པའི་རྩི་ཆེན་པོའི་མཐུས་ཀྱང་སློབ་པ་དང་མི་སློབ་པ་དང་
-37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་དགེ་བའི་རྩ་བའི་ཆོས་
ཀྱི་ཤིང་རྣམས་རྣམ་པར་འཕེལ་ལོ། །རིགས་ཀྱི་བུ་འདི་ལྟ་སྟེ། དཔེར་ན་རིའི་རྒྱལ་
པོ་རི་རབ་གྱི་དྲུང་དུ་ཇི་སྙེད་ཅིག་ཉེ་བར་འདོད་པ་དེ་དག་ཐམས་ཅད་གསེར་གྱི་ཁ་
དོག་ཏུ་ཁ་དོག་གཅིག་པར་འགྱུར་རོ། །དེ་བཞིན་དུ་གང་སུའང་རུང་། ཐམས་ཅད་
མཁྱེན་པ་ཉིད་དང་ལྡན་པའི་བྱང་ཆུབ་སེམས་དཔའི་དྲུང་དུ་ཉེ་བར་འོངས་པ་དེ་
དག་ཐམས་ཅད་ཀྱང་ཐམས་ཅད་མཁྱེན་པ་ཉིད་ཀྱི་ཁ་དོག་ཏུ་ཁ་དོག་གཅིག་པར་
འགྱུར་རོ། །ཞེས་དང་། མདོ་སྡེ་དཀོན་མཆོག་ཟ་མ་ཏོག་ལས། འཇམ་དཔལ་འདི་
ལྟ་སྟེ། དཔེར་ན་གྲོང་ཁྱེར་གྱི་ནང་ན་འདུག་པའི་སྨན་གྱི་ཤིང་ནི་སྐྱེ་བོ་མང་པོའི་ཉེ་
བར་འཚོ་བར་འགྱུར་རོ། །འཇམ་དཔལ་དེ་བཞིན་དུ་བྱམས་པ་ཆེན་པོ་དང་སྙིང་རྗེ་
ཆེན་པོའི་ནང་དུ་སོང་བའི་བྱང་ཆུབ་སེམས་དཔའ་ནི་ཐམས་ཅད་མཁྱེན་པ་ཉིད་ཀྱི་
སེམས་བསྐྱེད་ པས་ སེམས་ཅན་ ཐམས་ཅད་ ཀྱི་ཉེ་བར་ འཚོ་བར་ འགྱུར་ རོ། །
འཇམ་དཔལ་འདི་ལྟ་སྟེ། དཔེར་ན་གཡང་ས་ཉམ་ང་བར་འདུག་པའི་སྨན་གྱི་ཤིང་
ནི་སྐྱེ་བོ་མང་པོའི་ཉེ་བར་འཚོ་བར་མི་འགྱུར་རོ། །འཇམ་དཔལ་དེ་བཞིན་དུ་ཉན་
ཐོས་འཁོར་བས་འཇིགས་པའི་གཡང་ས་ཉམ་ང་བར་གནས་པ་རྣམས་ནི་སྐྱེ་བོ་
མང་པོའི་ཉེ་བར་མི་འགྱུར་རོ། །འཇམ་དཔལ་འདི་ལྟ་སྟེ། དཔེར་ན་མཆོག་ཏུ་མཐུ་
དང་ལྡན་པ་རྟ་ཅང་ཤེས་ནི་རྟ་ཞོན་པ་ལ་བསྲུང་བར་བྱེད་དེ། བདག་ལ་ནི་དེ་ལྟ་མ་
ཡིན་ནོ། །འཇམ་དཔལ་དེ་བཞིན་དུ་སྙིང་རྗེ་ཆེན་པོ་ཐོབ་པའི་བྱང་ཆུབ་སེམས་
དཔའ་མཐུ་དང་ལྡན་པ་དག་ནི་སེམས་ཅན་རྣམས་ལ་སྲུང་བར་བྱེད་དེ། བདག་ལ་
ནི་དེ་ལྟ་མ་ཡིན་ནོ། །ཞེས་དང་། བྱམས་པའི་རྣམ་པར་ཐར་པ་ལས་ཀྱང་། རིགས་
ཀྱི་བུ་འདི་ལྟ་སྟེ། དཔེར་ན་ཤིང་གི་རིགས་ན་ལི་ཀི་རི་ཤེས་བྱ་བ་རྒྱ་མཚོ་གནོད་པ་
- 38-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དང་བྲལ་བ་ནས་སྐྱེ་བ་ཡོད་དེ། དེའི་རྩ་བ་ཡན་ཆད་མེ་ཏོག་གི་བར་དུ་ཡང་དུས་
ཐམས་ཅད་དུ་ནམ་ཡང་སེམས་ཅན་རྣམས་ཀྱི་ཉེ་བར་འཚོ་བར་མི་འགྱུར་བ་མང་
ངོ༌། །དེ་བཞིན་དུ་སྙིང་རྗེ་ཆེན་པོ་དང་སྨོན་ལམ་གྱི་རྩ་བ་ལས་ཡང་དག་པར་སྐྱེས་
པའི་བྱང་ཆུབ་སེམས་དཔའ་ཡང་ཐོག་མ་ཐམས་ཅད་མཁྱེན་པ་ཉིད་དུ་སེམས་
བསྐྱེད་པ་ནས་ཉེ་བར་བཟུང་ཕྱིན་ཆད་དམ་པའི་ཆོས་གནས་པའི་མཐར་ཐུག་གི་
བར་དུ་ནམ་ཡང་ལྷ་དང་བཅས་པའི་འཇིག་རྟེན་གྱི་ཉེ་བར་འཚེ་བར་མི་འགྱུར་བ་
མེད་དོ། །ཞེས་དང་། སྤྱོད་འཇུག་ལས། །དགེ་བ་གཞན་ཀུན་ཆུ་ཤིང་བཞིན་དུ་ནི། །
འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་
རྟག་པར་ཡང་། །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་དང་།
འགྲོ་བའི་ནད་རབ་ཞི་བྱེད་པའི། །སྨན་གྱི་མཆོག་ཀྱང་འདི་ཡིན་ནོ། །སྲིད་ལམ་
འཁྱམས་ཤིང་དུབ་པ་ཡི། །འགྲོ་བ་ངལ་གསོའི་ལྗོན་ཤིང་ཡིན། །འགྲོ་བ་ཐམས་
ཅད་ངན་འགྲོ་ལས། །སྒྲོལ་བར་བྱེད་པའི་སྤྱི་སྟེགས་ཡིན། །ཞེས་མང་དུ་གསུངས་
པ་ལྟར་རོ། །མན་ངག་འདི་བདུད་རྩི་དང་ཆོས་མཚུངས་པ་ནི། བདུད་རྩིས་སྐྱེ་བོའི་
ནད་བསལ་ནས་འཆི་མེད་ཀྱི་དཔལ་སྟེར་བ་བཞིན་དུ་མན་ངག་འདིས་ཀྱང་ཉོན་
མོངས་ལ་སོགས་པའི་དྲི་མ་ཐམས་ཅད་བཀྲུས་ནས། ཐར་པ་དང་ཐམས་ཅད་
མཁྱེན་པའི་བདེ་བ་བླ་ན་མེད་པ་སྟེར་བར་བྱེད་པའོ། །དེ་ལྟར་ཡང་སྤྱོད་འཇུག་
ལས། འགྲོ་བའི་འཆི་བདག་འཇོམས་བྱེད་པའི། །བདུད་རྩི་མཆོག་ཀྱང་འདི་ཡིན་
ནོ། །འགྲོ་བའི་དབུལ་བ་སེལ་བ་ཡི། །མི་ཟད་གཏེར་ཡང་འདི་ཡིན་ནོ། །ཞེས་
དང༌། དམ་ཆོས་འོ་མ་བསྲུབས་པ་ལས། །མར་གྱི་ཉིང་ཁུ་ཕྱུང་བ་ཡིན། །འགྲོ་བའི་
མགྲོན་པོ་སྲིད་པའི་ལམ་རྒྱུ་ཞིང་། །བདེ་བའི་ལོངས་སྤྱོད་སྤྱད་པར་འདོད་པ་ལ། །
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འདི་ནི་བདེ་བའི་མཆོག་ཏུ་ཉེར་གནས་ཏེ། །སེམས་ཅན་མགྲོན་ཆེན་ཚིམ་པར་བྱེད་
པ་ཡིན། །ཞེས་གསུངས་སོ། །སྤྱིར་དམ་པའི་ཆོས་ལ་བདུད་རྩི་ཞེས་རྒྱལ་བ་རང་
ཉིད་ཀྱིས་གསུངས་ཏེ། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་
ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་
ནགས་ཀྱི་ཚལ་དུ་གནས་པར་བྱ། །ཞེས་དང་། འདུལ་བ་ལུང་ལས་ཀྱང་། བདེན་
པ་མཐོང་བ་ལ་བདུད་རྩི་ཐོབ་པ་ཞེས་ལན་མང་དུ་གསུངས་སོ། །དེའི་ནང་ནས་
ཀྱང་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་པོ་འདི་ལ་ནི། བདུད་རྩིའི་ནང་
ནས་ཀྱང་མཆོག་ཏུ་གྱུར་པའི་བསྔགས་བརྗོད་རྒྱ་ཆེར་མཛད་དེ། ཤེས་རབ་ཀྱི་ཕ་
རོལ་ཏུ་ཕྱིན་པ་སྟོང་ཕྲག་བརྒྱད་པ་ལས། ཀོ་ཤ་ཀ་འདི་ལྟ་སྟེ་དཔེར་ན་རྩི་མ་གི་
ཞེས་བྱ་བ་དུག་ཐམས་ཅད་རབ་ཏུ་ཞི་བར་བྱེད་པ་ཞིག་ཡོད་དེ། དེར་སྐྱེ་བོ་སྦྲུལ་
གདུག་པ་བཀྲེས་ཤིང་ཟས་འདོད་དེ་ཟས་འཚོལ་བ་ཞིག་གིས་སྲོག་ཆགས་སུ་གྱུར་
པ་འགའ་ཞིག་མཐོང་སྟེ། སྐྱེ་བོ་སྦྲུལ་གདུག་པ་དེས་ཟས་ཀྱི་ཕྱིར་ཟ་བར་འདོད་
ནས་སྲོག་ཆགས་སུ་གྱུར་པ་དེའི་དྲིའི་ཕྱོགས་སུ་འབྲང་ཞིང་བསྙེགས་པ་དང་། དེ་
ནས་སྲོག་ཆགས་སུ་གྱུར་པ་དེ་རྩི་མ་གྷི་གང་ན་ཡོད་པ་དེར་སོང་ནས་ཕྱིན་ཏེ་
འདུག་པ་དང་། དེ་ནས་སྦྲུལ་དེ་རྩི་དེའི་དྲི་ཙམ་གྱིས་ཕྱིར་ལྡོག་གོ །དེ་ཅིའི་ཕྱིར་ཞེ་
ན། དེ་ལྟར་སྦྲུལ་གྱི་གདུག་པ་ཟིལ་གྱིས་གནོན་པ་དེ་ནི་རྩི་དེའི་སྨན་གྱི་ཡོན་ཏན་
དུ་བལྟ་བར་བྱ་སྟེ། རྩི་དེ་ནི་དེ་ལྟར་མཐུ་ཆེའོ། །ཀོ་ཤི་ཀ་དེ་བཞིན་དུ་རིགས་ཀྱི་
བུའམ་རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་དུ་ཕྱིན་པ་འདི་འཛིན་པ་དང་།
འཆང་བ་དང་། ཀློག་པ་དང༌། ཀུན་ཆུབ་པར་བྱེད་པ་དང་། རབ་ཏུ་འདོན་པ་དང་།
སྟོན་པ་དང༌། ཉེ་བར་སྟོན་པ་དང་། ལུང་འབོགས་པ་དང་། ཁ་ཏོན་བྱེད་པ་དེ་ལ་
- 40 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ནི་ཀོ་ཤི་ཀ་རྩོད་པ་དང་རྒོལ་བ་དང་འགལ་བར་བྱེད་པའི་གཞི་སྐྱེས་ཤིང་སྐྱེས་པ་
གང་ཡིན་པ་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པའི་གཟི་བརྗིད་དང་སྟོབས་དང་
མཐུ་དང་ཤེས་རབ་ཀྱི་ཕ་རོལ་དུ་ཕྱིན་པའི་སྟོབས་བསྐྱེད་པས་མྱུར་དུ་དེ་ཉིད་ནས་
མེད་པར་འགྱུར། ཉེ་བར་ཞི་ཞིང་འཕེལ་བར་མི་འགྱུར་ཏེ། དེ་གང་དང་གང་ནས་
བྱུང་བ་དེ་དང་དེ་ཉིད་ནས་འགག་ཅིང་ནུབ་པར་འགྱུར་ལ་གནས་པར་མི་འགྱུར་
རོ། །དེ་ཅིའི་ཕྱིར་ཞེ་ན། ཤེས་ རབ་ ཀྱི་ ཕ་རོལ་ཏུ་ ཕྱིན་པ་ནི་འདོད་ ཆགས་ལ་
སོགས་པ་ནས་མྱ་ངན་ལས་འདས་པ་ཉིད་ཀྱི་བར་དུ་འཛིན་པ་དག་ཉེ་བར་ཞི་བར་
བྱེད་དེ་རྣམ་པར་འཕེལ་བར་བྱེད་པ་མ་ཡིན་ནོ། །ཞེས་གསུངས་སོ། །དེ་ལྟར་
གདམས་པ་རིན་པོ་ཆེ་འདི་ནི། མདོ་སྡེ་ཕལ་པོ་ཆེ་དང་། སྤྱོད་འཇུག་དང་། བསླབ་
བཏུས་སོགས་ནས་རྒྱ་ཆེར་བསྔགས་པ་ལྟར་ཕན་ཡོན་མཐའ་ཡས་ཤིང་། ལྷག་
པར། སྙིགས་མ་ལྔ་ པོ་བདོ་བ་འདི། །བྱང་ཆུབ་ལམ་དུ་བསྒྱུར་བ་ཡིན། །ཞེས་
སྙིགས་མ་ལས་ཀྱང་སྙིགས་མར་གྱུར་པའི་དུས་འདིར་ཆོས་འདི་ལྟ་བུའི་ཉམས་
ལེན་ཞིག་མེད་ན་ཆོས་ལམ་དུ་འགྲོ་བ་ཤིན་ཏུ་དཀའ་སྟེ། སྙིགས་མ་ལྔ་ཤིན་ཏུ་
བདོ་བའི་དུས་སུ་སླེབས་པས། སེམས་ཅན་ཕལ་ཆེར་བསམ་རྒྱུ་ཉོན་མོངས་པ་དང་
བྱ་རྒྱུ་ལས་ངན་སྡིག་གསོག་པ་ལས་མེད་པས་ཕན་ཚུན་གནོད་འཚེ་དང་བསམ་པ་
ངན་པས་གཞན་སྡུག་བསྔལ་བ་ལ་རྗེས་སུ་ཡི་རང་བྱེད་པ་མ་གཏོགས་ཕན་སེམས་
བྱེད་པ་ཤིན་ཏུ་དཀོན་ཞིང་། གཞན་ལ་ལེགས་པ་སྣ་རེ་བྱུང་བ་མཐོང་ཡང་ཕྲག་
དོག་གིས་མི་བཟོད་པའི་ཟུག་རྔུ་སྐྱེ་བ་ལས་རྗེས་སུ་ཡི་རང་བྱེད་པ་ཤིན་ཏུ་དཀོན།
འཇིག་རྟེན་ཕལ་པ་རྣམས་ལྟ་ཅི་སྨོས། ཆོས་སྒོར་ཞུགས་ པ་ ཕལ་ཆེར་ཡང་ཚེ་
འདིའི་སྣང་ཤས་ཀྱི་གདོན་དྲག་པོས་ཡིད་བསྐྱོད་དེ། རྙེད་བཀུར་སྙན་གྲགས་ཀྱི་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཆེད་དུ་ཕན་ཚུན་འཐབ་ཅིང་རྩོད་པ་དང༌། གཅིག་ལ་གཅིག་ཁ་ཟེར་ཞིང་མི་སྙན་
པ་སྣ་ཚོགས་བརྗོད་པས་རང་གཞན་གཉིས་ཀའི་རྒྱུད་བསྲེག་པར་བྱེད་པ་ཤ་སྟག་
གིས་ཁེངས་ཤིང༌། སྣོད་ཀྱི་འཇིག་རྟེན་ཕལ་ཆེར་ཡང་མི་དགེ་བཅུའི་བདག་འབྲས་
ཆེས་ཆེར་བདོ་བས་ཆར་ཆ་དུས་སུ་མི་འབབ་པས་ལོ་ཉེས་པ་དང༌། འབྱུང་ཁུངས་
བཟང་པོ་རྣམས་ནུབ་ཅིང་སྲོག་ཆགས་གདུག་པ་ཅན་དག་དང༌། ཆོམ་རྐུན་དང༌།
སྐྱེ་བོ་གཡོ་ཅན་མང་པོས་ཁེངས་ཤིང་། འབྱུང་བ་ཆ་མི་སྙོམས་པས་ནད་སྣ་ཚོགས་
འཕེལ་བ་ལ་སོགས་པ་མི་འདོད་ པའི་རྐྱེན་ཆར་ལྟར་འབབ་ཅིང་། གཞན་ཡང་།
དགེ་བཤེས་པོ་ཏོ་པའི་བེའུ་བུམ་ལས། སངས་རྒྱས་བསྟན་པ་མར་འགྲིབ་དུས་ན། །
ནག་པོའི་ ཕྱོགས་ ལ་ དགའ་བ་ མཐུ་ཆེ། །དཀར་པོའི་ ཕྱོགས་ ལ་ དགའ་ བ་མཐུ་
ཉམས། །དེ་ཕྱིར་ཆོས་མིན་ཞུགས་པ་རྣམས་ལ། །ཕན་ཐོགས་མང་ཞིང་ཚེ་རིང་
གནོད་མེད། །ཆོས་ལ་ཞུགས་པ་དེ་ལས་བཟློག་པ། །རང་བཞིན་ཡིན་པས་ཆོས་
ཞུགས་མ་ཞུམ། །དགེ་བཞེས་སྟོན་པས་ངེད་ལ་དེ་གསུང་། །དེ་ལྟ་བས་ན་གཉེན་
པོར་དེ་བསམ། །ཞེས་གང་གསུངས་པ་ལྟར། དཀར་ཕྱོགས་སྐྱོང་བའི་བསྟན་སྲུང་
རྣམས་ནི་རྒྱལ་བའི་བསྟན་པ་དང་བསྟན་འཛིན་གྱི་སྐྱེས་བུ་གང་ན་བཞུགས་པའི་
ཞིང་ཁམས་རྣམ་པར་དག་པ་རྣམས་སུ་འགྲོ་བ་ལ་མངོན་དུ་ཕྱོགས། ནག་ཕྱོགས་
ལ་དགའ་བའི་འདྲེ་སྲིན་གདུག་པ་ཅན་རྣམས་ཀྱི་མཐུ་ནུས་རྒྱས་ཏེ། སྤྱིར་སྐྱེ་འགྲོ་
ཡོངས་ལ་གནོད་འཚེ་དང༌། ཁྱད་པར་ཆོས་སྒོར་ཞུགས་པ་རྣམས་ལ་སྒོ་སྣ་ཚོགས་
ནས་གནོད་པ་དང་བར་ཆད་བྱེད་པའི་སྐབས་འདིར་བློ་སྦྱོང་གི་མན་ངག་འདི་ལྟ་
བུའི་སྒོ་ནས་རྐྱེན་ངན་ལམ་དུ་བསྒྱུར་ཐུབ་པ་ཞིག་མེད་ན་ཆོས་མཐར་ཕྱིན་པ་ཤིན་
ཏུ་དཀའ་ཞིང་། བློ་སྦྱོང་འདིའི་སྒོ་ནས་བྱང་ཆུབ་ཀྱི་སེམས་རིན་པོ་ཆེ་རྣམ་པ་
- 42 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གཉིས་ཀྱི་ཐབས་མཁས་ཀྱི་འཕྲུལ་ལ་བརྟེན་ནས་འབད་ན་ནི། རྐྱེན་ངན་ཐམས་
ཅད་ཀྱིས་མི་གནོད་པར་མ་ཟད་ཇི་ལྟར་བུ་རམ་ཤིང་གི་ཚལ་ལ་གྲོང་པའི་ལུད་
ཀྱང་སྨན་དུ་འགྱུར་བ་བཞིན་དུ་རྐྱེན་ངན་ཅི་བྱུང་ཡང་ཆོས་ཀྱི་གྲོགས་སུ་བསྒྱུར་
ཐུབ་ཅིང་། འགལ་རྐྱེན་ཐམས་ཅད་མཐུན་རྐྱེན་དུ་འགྱུར། མི་དང་མི་མ་ཡིན་གྱི་
གནོད་པ་ཅི་བྱུང་ཡང་ཡིད་བཞིན་གྱི་ནོར་བུ་རང་གི་ལག་ཏུ་གློ་བུར་དུ་བྱིན་པ་ལྟར་
ཕན་པའི་ཐབས་མཆོག་ཏུ་འགྱུར། གཞན་ལ་སྡུག་བསྔལ་གྱི་རྒྱུར་འགྱུར་བ་ཐམས་
ཅད་ཀྱང་འདི་ལ་བདེ་བའི་རྐྱེན་དུ་འགྱུར་བས་ན། རྐྱེན་ངན་གྱི་འཕྲང་ཐམས་ཅད་
ལས་གྲོལ་ནས་ཅི་བྱས་བདེ་བའི་རྐྱེན་འབའ་ཞིག་ཏུ་འཆར་བས། བློ་སྦྱོང་བསྒོམ་
པའི་ལུས་རྟེན་འདི་ལ་བདེ་བ་ཅན་གྱི་ཞིང་ཁམས་ཞེས་བཀའ་གདམས་གོང་མ་
རྣམས་གསུངས། སྡུག་བསྔལ་དང་གནོད་པ་གང་གིས་ཀྱང་འཁྲུག་མི་ནུས་པའི་མི་
འཁྲུག་པའི་ཞིང་ཁམས་ཞེས་ཀྱང་བྱ་གསུངས། བདེ་སྐྱིད་ཐམས་ཅད་རང་གི་ནང་
ནས་འབྱུང་བས་གྲོང་ཁྱེར་སྐྱིད་པའི་འབྱུང་གནས་ཞེས་ཀྱང་བྱ་གསུངས། ཚུལ་
འདི་དག་གི་གནད་ལེགས་པར་ཤེས་ན་ནི་སྙིགས་མ་ལྔ་བདོ་བ་དེ་ཡང་བློ་སྦྱོང་
སྒོམ་པ་པོ་རང་ལ་ཆོས་བསྒྲུབ་པའི་མཐུན་རྐྱེན་གྱི་གཙོ་བོར་སོང་བ་འདྲ་ཞིག་འོང་
སྟེ། དག་པའི་ཞིང་དུ་བསྐལ་བ་མང་པོར་ཚོགས་བསགས་པ་ལས། རྩོད་དུས་
འདིར་ཡུད་ཙམ་ཞིག་ཚོགས་བསགས་པ་རླབས་ཆེ་བ་དང༌། ཐུབ་པའི་བསྟན་པ་
ལ་སྐྱོན་མེད་པའི་དུས་སུ་ལོ་མང་པོའི་བར་དུ་ཚོགས་བསགས་པ་ལས། ལྔ་བརྒྱ་ཐ་
མར་གྱུར་པའི་དུས་འདིར་ཡུད་ཙམ་ཞིག་ཚོགས་བསགས་པ་རླབས་ཆེ་བ་དང༌།
རྐྱེན་ངན་གྱིས་མ་གཙེས་པར་ཟོས་བདེར་སྒྲུབ་པ་བྱེད་བློ་ཡུན་རིང་བྱས་པ་ལས།
རྐྱེན་ངན་རུ་འཛིངས་པའི་སྐབས་སུ་བློ་སྦྱོང་ཐུན་གཅིག་བསྒོམ་པ་ཉོན་མོངས་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འཇོམས་ཚབས་ཆེ་བ་དང་། ཚོགས་རླབས་ཆེན་རྫོགས་པ་སོགས་ཕན་ཡོན་མཐའ་
ཡས་པ་ཞིག་སྣང་བས། མན་ངག་འདིའི་ཉམས་ལེན་ཡོད་པ་རྣམས་ལ་ནི་དགེ་བ་
འབུམ་འགྱུར་གྱི་དུས་བཟང་རྒྱུན་མི་ཆད་པ་ཡིན་གསུངས། འཇིག་རྟེན་ན་མཐུ་
གཏད་མནན་གསུམ་གྱི་དྲག་སྔགས་མཁན་རྣམས་ལ་ནུས་པ་ཅན་ཟེར་ཏེ། དེས་ནི་
རང་གཞན་གཉིས་ཀ་ཕུང་བ་ལས་འདི་ཕྱི་གང་དུའང་བདེ་བ་མི་ཐོབ་ལ་བློ་སྦྱོང་
འདི་ཉམས་སུ་ལེན་པས་ནི་འགལ་རྐྱེན་གྲོགས་སུ་བསྒྱུར། སྡུག་བསྔལ་བདེ་བར་
བསྒྱུར། རང་གཞན་གཉིས་ཀ་ཕན་བདེ་ལ་སྦྱོར་ནུས་པས་ན་ནུས་པ་ཅན་ཡང་འདི་
ལ་ཟེར་གསུངས། སྐྱེ་བོ་ཕལ་མོ་ཆེས་རྗེས་སུ་ཡི་རང་ཙམ་ཡང་མི་ནུས་པ་བདག་
གཞན་བརྗེ་བར་འདིས་ནུས་པས་དཔའ་བོ་སྙིང་སྟོབས་ཅན་ཡང་འདི་ལ་ཟེར་
གསུངས། གཞན་སུས་ཀྱང་མ་ཤེས་པའི་ཐབས་མཁས་ཀྱི་འཕྲུལ་ཆེན་པོ་འདིས་
ཤེས་པས་མཁས་པ་ཆེན་པོ་ཡང་འདི་ལ་ཟེར་གསུངས། དེ་ལྟར་གདམས་ངག་
འདིའི་ཐུན་མོང་མ་ཡིན་པའི་ཡོན་ཏན་རྣམས་ལ་ཡང་དང་ཡང་དུ་བསམ་སྟེ། ངེས་
པ་ཐོབ་པར་བྱས་ལ་བློ་སྦྱོང་འདི་བསྒོམ་པ་ལ་སྤྲོ་བ་ཤུགས་དྲག་ཏུ་བསྐྱེད་པར་
བྱའོ། །
༈ གསུམ་པ་གདམས་པ་དངོས་བཤད་པ་ལ་བདུན། སྔོན་འགྲོ་རྟེན་གྱི་
ཆོས་བསྟན་པ། དངོས་གཞི་བྱང་ཆུབ་ཀྱི་སེམས་གཉིས་སྦྱོང་བ། རྐྱེན་ངན་བྱང་
ཆུབ་ ཀྱི་ལམ་དུ་བསྒྱུར་བ། ཚེ་གཅིག་ གི་ཉམས་ལེན་དྲིལ་ནས་བསྟན་པ། བློ་
འབྱོངས་པའི་ཚད། བློ་སྦྱོང་གི་དམ་ཚིག །བློ་སྦྱོང་གི་བསླབ་བྱ་བཤད་པའོ། ། །
དང་པོ་སྔོན་འགྲོ་རྟེན་གྱི་ཆོས་བསྟན་པ་ལ། རྩ་ཚིག་ཏུ། དང་པོར་སྔོན་
འགྲོ་དག་ལ་བསླབ། །ཅེས་གསུངས། དེའི་དོན་འཆད་ཀ་བ་ཆེན་པོས་ཇོ་བོ་ནས་
- 44-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བརྒྱུད་པའི་བླ་མ་ཚད་ལྡན་ཞིག་ལ་བརྟེན་ནས་སྐྱེས་བུ་གསུམ་གྱི་ལམ་གྱི་རིམ་
པས་བློ་སྦྱོང་ཚད་དུ་ལོངས་པར་བྱས་ཏེ་སྨོན་འཇུག་གི་སེམས་བསྐྱེད་ནས། དེ་
དག་གི་བསླབ་བྱ་ཚུན་ཆད་ལེགས་པར་ཤེས་ནས་བསྲུང་བ་ཞིག་བློ་སྦྱོང་འདིའི་
རྟེན་དུ་དགོས་པས་སྔོན་དུ་འགྲོ་བའི་ཆོས་སོ། །དེ་ལྟ་བུའི་རྟེན་དེས་བྱང་ཆུབ་ཀྱི་
སེམས་གཉིས་བསྒོམ་པ་ན་ཐུན་འགོ་ལ་དྲོད་པ་བསྐྱེད་པའི་ཆེད་དུ་ཆོས་འདི་
རྣམས་བསམ་སྟེ། འདི་ལྟར་དལ་བ་ཐོབ་པ་ཆུད་མ་ཟོས་པར་བྱེད་པ་ལ་ཆོས་
བསྒྲུབ་དགོས་ཤིང་། ཆོས་ཀྱི་མཆོག་ཀྱང་འདི་ཡིན་སྙམ་དུ་བསམས། དལ་འབྱོར་
ཐོབ་ཀྱང་ཚེ་ལ་ལོང་མེད་ལ། ཕྱི་མར་དགེ་སྡིག་གཉིས་ཀྱི་འབྲས་བུ་བདེ་སྡུག་ལ་
སྤྱོད་པས་དགེ་བའི་ལས་ཀྱི་མཆོག་ཀྱང་འདི་ཡིན། འཁོར་བ་ལས་ཐར་པར་བྱེད་
པའི་ལམ་ཡང་འདི་ལས་བཟང་བ་མེད་པ་ཡིན། བདག་གཞན་དོན་དུ་སངས་རྒྱས་
བསྒྲུབ་པའི་ཐབས་ཀྱི་མཆོག་ཀྱང་འདི་ཡིན་སྙམ་དུ་བསམས་གསུང་། དེ་དག་གི་
དོན་ཉམས་སུ་ལེན་པ་ལ་བླ་མ་གོང་མ་རྣམས་ཀྱིས་འཁྲིད་ཚུལ་མི་འདྲ་བ་མང་དུ་
གསུངས་ཏེ། རྒྱལ་སྲས་ཐོགས་མེད་བཟང་ པོ་ དཔལ་ གྱི་བློ་སྦྱོང་གི་ ཁྲིག་ ཡིག་
འདིར། སྔོན་ལ་དལ་འབྱོར་རྙེད་དཀའ། ནམ་འཆི་ཆ་མེད། ལས་རྒྱུ་འབྲས་རྣམས་
བསམས་ ནས། དངོས་ གཞི་ བྱང་ ཆུབ་ ཀྱི་ སེམས་ གཉིས་ བསྒོམ་ པའི་ འགོར།
སྐྱབས་འགྲོ་སེམས་བསྐྱེད། བླ་མའི་རྣལ་འབྱོར་ཡན་ལག་བདུན་པ་དང་བཅས་པ་
བྱ་བར་གསུངས་ཤིང་། དལ་འབྱོར་རྙེད་དཀའ་བསྒོམ་པའི་སྔོན་དུ། སྐྱབས་འགྲོ་
སེམས་བསྐྱེད་སོགས་བྱེད་པའི་གསལ་ཁ་མ་མཛད་ལ། རྒྱལ་སྲས་རིན་པོ་ཆེའི་
གསུང་གི་ཟིན་བྲིས་བློ་སྦྱོང་དཔལ་ཡེ་མ་ལས་ཀྱང་དེ་བཞིན་དུ་གསུངས། བློ་སྦྱོང་
སྙན་བརྒྱུད་ཆེན་མོ་ལས་སྔོན་དུ་སྐྱབས་འགྲོ་སེམས་བསྐྱེད་སོགས་བྱས་ན་ལེགས་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པར་གསུངས་ཤིང་། བླ་མའི་རྣལ་འབྱོར་ཡང་ སྔོན་དུ་བྱ་བར་གསུངས། དེ་ཡང་
དགེ་བའི་བཤེས་གཉེན་སེ་སྤྱིལ་བུ་བས་འཆད་ཁ་པའི་གསུང་ཟིན་བྲིས་སུ་བཏབ་
པའི་ དགོངས་ པ་ ལྟར། རང་ གི་ སྤྱི་ བོར་ བླ་ མ་ ཐུགས་ རྗེ་ ཆེན་ པོའི་ རྣམ་ པར་
བསྒོམས་ཏེ། ཡན་ལག་བདུན་པ་ཕུལ། གསོལ་བ་ཤུགས་དྲག་ཏུ་བཏབ་ནས་རང་
ལ་བསྟིམ་པར་གསུངས་ལ། རྒྱལ་སྲས་རིན་པོ་ཆེའི་གསུང་དཀའ་བཞི་པ་ནམ་
མཁའ་འོད་ཟེར་གྱིས་ཟིན་བྲིས་སུ་བཏབ་པ་ལས། སྔོན་དུ་དལ་འབྱོར་རྙེད་དཀའ།
འཆི་བ་མི་རྟག་པ། ལས་རྒྱུ་འབྲས། འཁོར་བའི་ཉེས་དམིགས་རྣམས་བསྒོམས་
ནས། དངོས་གཞི་བྱང་ཆུབ་ཀྱི་སེམས་གཉིས་བསྒོམ་པའི་སྔོན་དུ། སྐྱབས་འགྲོ་
སེམས་བསྐྱེད་དང་། བསག་སྦྱང་གཉིས། བྱམས་སྙིང་རྗེའི་དམིགས་རྣམ་སྦྱོང་བ་
རྣམས་སྔོན་དུ་བཏང་ དགོས་ པར་ བཤད། རྗེ་ ཐམས་ ཅད་ མཁྱེན་ པ་ ཆེན་པོས་
དགའ་ལྡན་རྣམ་པར་རྒྱལ་བའི་གླིང་འདེབས་པའི་འགོ་རྩོམ་པའི་ཚེ་འོལ་ཁ་སྟག་
རྩེ་དང༌། བསམ་གཏན་གླིང་སོགས་སུ་ཕེབས་སྐབས་སེམས་དཔའ་ཆེན་པོ་ཧོར་
སྟོན་ པ་ སོགས་ ལ་ བློ་སྦྱོང་ གི་ ཁྲིད་རྒྱས་ པར་ གནང་ བའི་ཚེ། རྗེ་ རིན་ པོ་ཆེའི་
དགོངས་པ་ལྟར་སེམས་དཔའ་ཆེན་པོ་ཧོར་སྟོན་པས་བློ་སྦྱོང་གི་ཁྲིད་ཡིག་མཛད་
པ་ལས་དམིགས་སྐོར་རེ་རེའི་འགོར་སྦྱོར་བའི་ཆོས་དྲུག་བྱ་བར་གསུངས་ལ། དེ་
བཞིན་དུ་ཐམས་ཅད་མཁྱེན་པ་དགེ་འདུན་གྲུབ་པས་སེམས་དཔའ་ཆེན་པོ་ཧོར་
སྟོན་པ་ལ་བློ་སྦྱོང་གི་ཁྲིད་རྒྱས་པར་གསན་ཅིང་། བློ་སྦྱོང་གི་ཁྲིད་ཡིག་མཛད་པ་
ཐེག་ཆེན་བློ་སྦྱོང་ལས་ཀྱང་། དལ་འབྱོར་གྱི་སྔོན་དུ་བླ་མའི་རྣལ་འབྱོར་སྦྱོར་བའི་
ཆོས་དྲུག་དང་བཅས་པ་སྔོན་དུ་བཏང་དགོས་པར་གསུངས་ལ། སྤྱན་སྔ་བློ་གྲོས་
རྒྱལ་ མཚན་ གྱིས། སྔོན་འགྲོ་རྟེན་ གྱི་ ཆོས་བསྟན་པ་ལ། ལམ་ གྱི་ མཐུན་ རྐྱེན་
- 46 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཚོགས་གསོག་པ། འགལ་རྐྱེན་སྡིག་སྒྲིབ་སྦྱོང་བ། སྔོན་འགྲོའི་ཆོས་བཞི་བསམ་
པ་གསུམ་དུ་བསྡུས་ནས་གསུངས་པས། གསུང་རིགས་མི་འདྲ་ཙམ་མང་དུ་སྣང་
ཡང་། སྦྱོར་ བའི་ ཆོས་དྲུག་ སྔོན་ དུ་བཏང་ དགོས་ པ་ནི། ལམ་རིམ་ཆེ་མོ་ལས་
འབྱུང་བའི་ཆོས་ནི་དྲུག་སྟེ། གསེར་གླིང་པའི་རྣམ་ཐར་ཡིན་པས། གནས་ ཁང་
ལེགས་པར་བྱི་དོར་བྱས་ལ་སྐུ་གསུང་ཐུགས་ཀྱི་རྟེན་ལེགས་པར་དགྲམ། མཆོད་
པ་གཡོ་མེད་པར་བཙལ་ལ་བཀོད་པ་མཛེས་པ་བཤམ། དེ་ནས་ཉན་ས་ལས་
གཉིད་རྨུགས་ཀྱི་སྒྲིབ་པ་ལས་སེམས་སྦྱོང་བའི་སྐབས་སུ་ཕན་ཚུན་འཆག་དགོས་
ལ་དེ་ལས་གཞན་པའི་འདོད་པ་ལ་འདུན་པ་ལ་སོགས་པའི་སྒྲིབ་པ་རྣམས་ལས་
སེམས་སྦྱོང་བའི་ཚེ་ཁྲིའམ་ཁྲིའུ་ལ་སོགས་པའི་སྟེང་དུ་སྐྱིལ་མོ་ཀྲུང་དུ་འཁོད་ནས་
བྱ་བར་གསུངས་པས་གནས་མལ་བདེ་བ་ལ་ལུས་དྲང་པོར་བསྲངས་ཏེ། སྐྱིལ་མོ་
ཀྲུང་དམ་སྐྱིལ་མོ་ཀྲུང་ཕྱེད་དུ་ཡང་རུང་བའི་སྤྱོད་ལམ་གྱིས་འཁོད་ནས་སྐྱབས་སུ་
འགྲོ་བ་དང་སེམས་བསྐྱེད་པ་རྒྱུད་དང་འདྲེས་པ་ཞིག་བྱ། མདུན་གྱི་ནམ་མཁའ་ལ་
རྒྱ་ཆེན་སྤྱོད་པ་དང་ཟབ་མོ་ལྟ་བའི་བརྒྱུད་པའི་བླ་མ་རྣམས་དང༌། གཞན་ཡང་
སངས་རྒྱས་དང་བྱང་ཆུབ་སེམས་དཔའ་འཕགས་པ་ཉན་ཐོས་དང་རང་སངས་
རྒྱས་བཀའ་སྡོད་དང་བཅས་པ་དཔག་ཏུ་མེད་པ་བཞག་པར་བསམས་ཏེ་ཚོགས་
བསགས་ པའི་ ཞིང་ གསལ་ གདབ། དེ་ནས་ ལམ་ རྒྱུད་ ལ་ སྐྱེ་ བའི་ མཐུན་ རྐྱེན་
ཚོགས་བསག་པ་དང་འགལ་རྐྱེན་སྒྲིབ་པ་སྦྱོང་བའི་ལྷན་ཅིག་བྱེད་རྐྱེན་མེད་ན་
ཉེར་ལེན་གྱི་རྒྱུ་དམིགས་རྣམ་སྐྱོང་བ་ཙམ་ལ་འབད་ཀྱང་ལམ་ཤིན་ཏུ་སྐྱེ་དཀའ་
བས་བསག་སྦྱང་གི་གནད་རྣམས་བསྡུས་པའི་ཡན་ལག་བདུན་པས་རྒྱུད་སྦྱང་
དགོས་སོ། །ཞེས་སོགས་སྦྱོར་བའི་ཆོས་དྲུག་ངེས་ཅན་དུ་བྱ་དགོས་པར་གསུངས་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པ་ལྟར་ རྗེ་ ཐམས་ཅད་མཁྱེན་ པའི་ དགོངས་ པ་ ཡིན་ ཞིང་ ཤིན་ཏུ་གལ་ཆེ་ལ།
བཤེས་གཉེན་བསྟེན་ཚུལ་གྱི་དམིགས་རྣམ་སྐྱོང་བའང་ཤིན་ཏུ་གལ་ཆེ་སྟེ། པོ་ཏོ་
བའི་བེའུ་བུམ་སྔོན་པོ་ལས། མན་ངག་ཐམས་ཅད་བསྡུས་པའི་འགོ་ནི། །བཤེས་
གཉེན་དམ་པ་མི་བཏང་བ་ཡིན། །དེ་ལས་དད་དང་ བྱང་ཆུབ་སེམས་སོགས། །
ཡོན་ཏན་ཀུན་འབྱུང་ཀུན་གྱི་གཏེར་ཡིན། །ཞེས་དང་། ཡོན་ཏན་རིན་པོ་ཆེ་སྡུད་པ་
ལ། སློབ་མ་བཟང་པོ་བླ་མར་གུས་ལྡན་དེ་དག་གིས་བླ་མ་མཁས་པ་རྣམས་ལ་
རྟག་ཏུ་བསྟེན་པར་བྱ། ཅི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །དེ་
དག་ཤེས་རབ་ཕ་རོལ་ཕྱིན་པ་རྗེས་སུ་སྟོན། །སངས་རྒྱས་ཆོས་རྣམས་དགེ་བའི་
བཤེས་ ལ་ བརྟེན་ ཏོ་ཞེས། །ཡོན་ ཏན་ ཀུན་ གྱི་ མཆོག་ མངའ་ རྒྱལ་ བ་ དེ་ སྐད་
གསུངས། །ཞེས་དང་། ཡེ་ཤེས་གྲུབ་ པ་ ལས། སྐྱ་བ་འཛིན་ པ་ མེད་ པ་ཡི། །གྲུ་
ཡིས་ ཕ་རོལ་ཕྱིན་མི་འགྱུར། །ཡོན་ཏན་ཐམས་ཅད་ རབ་ རྫོགས་ཀྱང་། །བླ་མ་
མེད་ན་སྲིད་མཐར་མིན། །ཞེས་གསུངས་ཤིང་། དགེ་བའི་བཤེས་གཉེན་འཆད་ཁ་
པའི་དགོངས་པ་ཡང་སྔོན་ལ་བཤེས་གཉེན་བསྟེན་ཚུལ་དང་། དེ་ནས་དལ་འབྱོར་
སོགས་ཀྱི་དམིགས་རྣམ་སྐྱོང་དགོས་པ་གོང་དུ་དྲངས་པའི་གསུང་དེས་ཤེས་ལ།
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་ཤར་རྩེ་ཆོས་རྗེར་གནང་བའི་བློ་སྦྱོང་
དམར་ཁྲིད་དུའང་། སྐྱབས་འགྲོ་སེམས་བསྐྱེད། བླ་མའི་རྣལ་འབྱོར། ཡན་ལག་
བདུན་ པ་ གསོལ་ འདེབས་ དང་ བཅས་ པ་ སྔོན་ དུ་ བཏང་ནས། དངོས་ གཞིའི་
དམིགས་རྣམ་སྐྱོང་བའི་འགོར་བཤེས་གཉེན་བསྟེན་ཚུལ་གྱི་དམིགས་རྣམ་སྐྱོང་
བར་གསུངས་སོ། །དེ་ལྟར་ན་བློ་སྦྱོང་གི་གདམས་པ་འདི་བྱང་ཆུབ་ལམ་གྱི་རིམ་
པ་དང་རྣམ་པ་ཀུན་ནས་མཐུན་པར་བྱ་དགོས་ཀྱི། ལམ་རིམ་དང་མི་མཐུན་པའི་
- 48 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཆོས་ལོགས་པ་ཞིག་ཏུ་མི་བཟུང་ངོ༌། །སྐབས་འདིར་སྐྱེས་བུ་ཆུང་འབྲིང་གི་སྐོར་
རྣམས་རྩ་ཚིག་ལས་གསལ་བར་མི་འབྱུང་བ་ནི། སྔོན་འགྲོ་རྟེན་གྱི་ཆོས་བསྟན་པ་
ཞེས་བྱ་བ་དེས་སྐྱེས་བུ་ཆུང་འབྲིང་གི་ལམ་ལ་ལེགས་པར་སྦྱངས་ནས་མྱོང་བ་ཐོན་
པ་ཞིག་དང་། ཐེག་པ་ཆེན་པོའི་ལམ་ལ་དོན་གཉེར་ཤིན་ཏུ་ཆེ་ཞིང་བྱང་ཆུབ་ཀྱི་
སེམས་ལ་ཡིད་འགྱུར་ཅུང་ཟད་རྙེད་པ་ཞིག་གིས། བདག་དང་གཞན་དུ་བརྗེ་བྱ་
བ། །གསང་བའི་དམ་པ་སྤྱད་པར་བྱ། །ཞེས་གང་གསུངས་པ་ལྟར། བདག་གཞན་
མཉམ་བརྗེའི་བྱང་ཆུབ་ཀྱི་སེམས་རླབས་ཆེན་པོ་བློ་དམན་པ་དག་ལ་གསང་བར་
བྱ་བ། དཔག་པར་དཀའ་བའི་སྙིང་སྟོབས་ཆེན་པོའི་སྒོ་ནས་ཐེག་པ་ཆེན་པོ་ཐུན་
མོང་མ་ཡིན་པའི་སྤྱོད་པ་རླབས་ཆེན་པོ་རྣམས་ལ་སློབ་པ་ཡིན་པས། བློ་སྦྱོང་འདི་
བསྒོམ་པ་ལ་སྐྱེས་བུ་ཆུང་འབྲིང་གི་ལམ་ལ་བློ་སྦྱངས་པ་དང་། ཐེག་པ་ཆེན་པོའི་
ཡོན་ཏན་ལ་དད་པ་རྙེད་པ་ཞིག་ངེས་པར་དགོས་ཏེ། དེ་ཡང་བསླབ་བཏུས་ལས།
དད་པའི་རྩ་བ་བརྟན་བྱས་ལ། །བྱང་ཆུབ་ལ་ཡང་བློ་བརྟན་བྱ། །ཞེས་གསུངས་པ་
ལྟར། དགེ་བའི་བཤེས་གཉེན་ལ་དད་པ་དང་ཡིད་ཆེས་པའི་དད་པ་ཆེན་པོའི་སྒོ་
ནས་དལ་འབྱོར་རྙེད་དཀའ། ནམ་འཆི་ཆ་མེད། ངན་འགྲོའི་སྡུག་བསྔལ་རྣམས་
དྲག་ཏུ་བསམས་ནས་སྐྱབས་འགྲོ་ལས་འབྲས་ལ་ཡིད་ཆེས་ཀྱི་དད་པ་ཤུགས་དྲག་
བསྐྱེད། འཁོར་བ་སྤྱི་བྱེ་བྲག་གི་སྡུག་བསྔལ་དྲག་ཏུ་བསམས་ནས་སྲིད་པའི་ཕུན་
ཚོགས་ལ་ཞེན་པ་ལོག་ཅིང་ཐར་པ་ལ་མངོན་འདོད་ཀྱི་དད་པ་ཤུགས་དྲག་བསྐྱེད།
རང་ཉམས་ལ་དཔག་ཏེ་སེམས་ཅན་རྣམས་ལ་བྱམས་སྙིང་རྗེ་དང་། སངས་རྒྱས་
ཀྱི་ཡོན་ཏན་ལ་དད་པའི་དད་པ་ཡུན་རིང་སྦྱངས་ནས་བླ་ན་མེད་པའི་བྱང་ཆུབ་ལ་
མངོན་འདོད་ཀྱི་དད་པ་ཆེན་པོ་བསྐྱེད། དེ་ནས་རྒྱལ་སྲས་ཀྱི་སྙིང་སྟོབས་རླབས་པོ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཆེ་རྣམས་ལ་རྩལ་སྦྱོང་ཞིང་སྤྱོད་པ་ལ་སློབ་པ་ཡིན་པས་བྱང་ཆུབ་ཀྱི་སེམས་ཡན་
ཆད་དད་པར་འདུ་བ་ཡིན་གསུངས། དེ་བཞིན་དུ་སྤྱོད་འཇུག་ལས་ཀྱང་། སྔོན་དུ་
བྱང་ཆུབ་ཀྱི་སེམས་ཀྱི་ཕན་ཡོན་སྒོ་དུ་མ་ནས་སེམས་པ་དང་། སྐྱབས་འགྲོ་དང་
ཡན་ལག་བདུན་པ་སོགས་ཀྱིས་རྒྱུད་སྦྱངས་ནས་བྱང་ཆུབ་སེམས་དཔའི་སྡོམ་པ་
ལེན་པར་གསུངས་ལ། ཕན་ཡོན་གྱི་ནང་དུ་སྐྱེས་བུ་ཆུང་འབྲིང་གི་ལམ་ལ་སྦྱོང་བ་
ཡང་ལྷ་དང་བཅས་པ་ཚང་བས། དོན་དུ་ན་བྱང་ཆུབ་ལམ་གྱི་རིམ་པའི་འཁྲིད་ཚུལ་
དང་རྣམ་པ་ཀུན་ནས་ཁྱད་མེད་དོ། །དེ་ལྟར་ཡང་བཀའ་གདམས་གླེགས་བམ་
ལས། ང་དང་ཁྱོད་ལ་སྙིང་ཐག་པས། །ངུར་སྨྲིག་གོས་ཀྱིས་ལུས་བརྒྱན་པ། །རྣམ་
ཐར་སྙིང་པོ་སྙིང་དུ་ལེན། །འདུལ་བ་བཞིན་དུ་འདུལ་ཁྲིམས་བསྲུང་། །མདོ་སྡེ་
བཞིན་དུ་ ལྷག་བསམ་སྦྱོང་། །མངོན་པ་བཞིན་དུ་ལྷག་ཤེས་རྒྱས། །གཞི་མ་མ་
འཕྱུགས་ཚུལ་ཁྲིམས་གཙང་། །ལམ་སྣ་མ་འཕྱུགས་ཚད་མེད་འགྲོ། །འབྲས་བུ་མི་
འཕྱུགས་འཚང་རྒྱ་བའི། །སྐྱེས་བུ་དེ་ནི་འདི་བསྟན་ཡུལ། །འདི་ཡི་བྱ་བ་རྒྱབ་ཀྱིས་
ཕྱོགས། །མི་གྲལ་ནས་བུད་རི་དྭགས་བཞིན། །འཕྲལ་ལ་ཟས་འཚོལ་བྱ་དང་འདྲ། །
ཀོག་སྟེ་ལངས་པས་གཞིས་རྫོགས་པ། །བྱར་མེད་དེ་ནི་བསྟན་ཡུལ་ཡིན། །ཞེས་
དང༌། རྗེ་ཐམས་ཅད་མཁྱེན་པ་ཆེན་པོས། ཐེག་པ་ཆེན་པོར་འཇུག་པའི་འཇུག་སྒོ་
ནི་བྱང་ཆུབ་ཀྱི་མཆོག་ཏུ་སེམས་བསྐྱེད་པ་ཉིད་ཡིན་ཏེ་དེ་རྒྱུད་ལ་སྐྱེས་པ་ན། སྤྱོད་
འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་
རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་
བྱ་ཞིང་། །ཞེས་གསུངས་པ་ལྟར་རྒྱལ་བའི་སྲས་སམ་བྱང་ཆུབ་སེམས་དཔའ་ཞེས་
པའི་མིང་ཐོབ་ནས་རྟེན་དེ་ཐེག་ཆེན་པར་ཚུད་ལ། དེ་ནམ་ཉམས་པ་ན་ཐེག་ཆེན་
- 50 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པའི་གསེབ་ནས་ཕྱིར་ལ་འཐོན་པར་འགྱུར་བའི་ཕྱིར་རོ། །དེས་ན་ཐེག་ཆེན་དུ་
འཇུག་འདོད་པ་རྣམས་ཀྱིས་ནི་སེམས་དེ་ཐབས་དུ་མས་འབད་ནས་བསྐྱེད་དགོས་
ལ། དེ་བསྐྱེད་པ་ལ་ནི་སྔོན་དུ་སེམས་དེ་བསྐྱེད་པའི་ཕན་ཡོན་བསྒོམས་ནས་སྙིང་
ཐག་པ་ནས་ཕན་ཡོན་ལ་སྤྲོ་ཤུགས་འཕེལ་བ་ཞིག་དང་ཡན་ལག་བདུན་པ་སྐྱབས་
འགྲོ་དང་བཅས་པ་དགོས་པར་བྱང་སེམས་ཀྱི་ལམ་གྱི་རིམ་པ་སྟོན་པའི་གཞུང་
མཆོག་ཏུ་གྱུར་པ། བསླབ་བཏུས་དང་སྤྱོད་པ་ལ་འཇུག་པ་ལས་གསུངས་སོ། །དེ་
ལྟར་གསུངས་པའི་ ཕན་ཡོན་ཡང་བསྡུ་ན་གཉིས་ཏེ། གནས་སྐབས་དང་མཐར་
ཐུག་གི་ཕན་ཡོན་ནོ། །དང་པོ་ལ་ཡང་ངན་འགྲོར་མི་ལྟུང་བ་དང་བདེ་འགྲོར་སྐྱེ་བ་
གཉིས་ཏེ། སེམས་དེ་སྐྱེས་ན་ངན་འགྲོའི་རྒྱུ་སྔར་བསགས་དུ་མ་འདག་པ་དང་།
ཕྱིས་གསོག་པ་རྣམས་རྒྱུན་ཆད་པ་དང་། བདེ་འགྲོའི་རྒྱུ་སྔར་བསགས་རྣམས་དེས་
ཟིན་པས་རྒྱ་ཆེར་འཕེལ་བ་དང་། གསར་དུ་བྱེད་པ་རྣམས་ཀྱང་དེས་ཀུན་ནས་
སློང་བས་ཟད་པའི་མཐའ་མེད་པའོ། །མཐར་ཐུག་གི་དོན་ཐར་པ་དང་ཐམས་ཅད་
མཁྱེན་པ་རྣམས་ཀྱང་སེམས་དེ་ལ་བརྟེན་ནས་བདེ་བླག་ཏུ་འགྲུབ་པ་ལ། སྔོན་དུ་
གནས་སྐབས་དང་མཐར་ཐུག་གི་ཕན་ཡོན་ལ་ཐོབ་འདོད་ཀྱི་འདུན་པ་བཅོས་མ་
མ་ཡིན་པ་ཞིག་མེད་ན་ཕན་ཡོན་དེ་དག་སེམས་བསྐྱེད་ལས་འབྱུང་བས་སེམས་དེ་
བསྐྱེད་པ་ལ་འབད་པར་བྱའོ་ཞེས་སྨྲས་ཀྱང་ཚིག་ཙམ་དུ་འགྱུར་བ་རང་གི་རྒྱུད་ལ་
བརྟགས་ན་ཤིན་ཏུ་གསལ་ལོ། །དེས་ན་སྔོན་དུ་མངོན་མཐོ་དང་ངེས་ལེགས་ཀྱི་
ཕན་ཡོན་གཉིས་པོ་དེ་ལ་ཐོབ་འདོད་བསྐྱེད་པ་ལ་སྐྱེས་བུ་ཆུང་འབྲིང་དང་ཐུན་
མོང་བའི་བསམ་པ་སྦྱོང་དགོས་སོ། །དེ་ལྟར་ཕན་ཡོན་གཉིས་ལ་ཐོབ་འདོད་སྐྱེས་
ནས་ཕན་ཡོན་ཅན་གྱི་སེམས་བསྒོམ་པ་ལ་འཇུག་པ་ན། སེམས་དེའི་རྩ་བ་བྱམས་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པ་དང་སྙིང་རྗེ་ཆེན་པོ་བསྐྱེད་དགོས་ལ། དེ་ཡང་རང་བདེ་བས་ཕོངས་པ་དང་སྡུག་
བསྔལ་གྱིས་མནར་བའི་འཁོར་བར་འཁྱམས་ཚུལ་བསམས་པ་ན། བ་སྤུ་གཡོ་
འགུལ་མེད་པ་ཞིག་ལ། སེམས་ཅན་གཞན་འཁོར་བར་འཁྱམས་པའི་ཚེ་བདེ་བས་
ཕོངས་ཤིང་ སྡུག་བསྔལ་གྱིས་མནར་བ་ལ་མི་བཟོད་ པ་ འོང་ས་མེད་དེ། སྤྱོད་
འཇུག་ལས། སེམས་ཅན་དེ་དག་རྣམས་ལ་ སྔོན། །རང་ གི་དོན་དུ་འདི་འདྲའི་
སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་སྐྱེ། །ཞེས་གསུངས་
པའི་ ཕྱིར་ རོ། །དེའི་ཕྱིར་སྐྱེས་བུ་ཆུང་ངུའི་ སྐབས་སུ་རང་ལ་ངན་འགྲོར་ སྡུག་
བསྔལ་གྱི་གནོད་པ་འབབ་ཚུལ་དང་། འབྲིང་གི་སྐབས་སུ་མཐོ་རིས་ན་ཡང་སྡུག་
བསྔལ་ཞིང་། ཞི་བའི་བདེ་བ་མེད་ཚུལ་རྣམས་བསམས་ནས། དེ་ནས་གཉེན་དུ་
གྱུར་པའི་སེམས་ཅན་རྣམས་ལ་ཡང་རང་གི་ཉམས་དཔགས་ནས་བསྒོམས་པས་
བྱམས་པ་དང་སྙིང་རྗེ་སྐྱེ་བའི་རྒྱུར་འགྱུར་ཞིང་། དེ་ལས་བྱང་ཆུབ་ཀྱི་སེམས་སྐྱེ་
བས་ན་ཆུང་འབྲིང་དང་ཐུན་མོང་བའི་བསམ་པ་སྦྱོང་བ་ནི། བྱང་ཆུབ་ཀྱི་སེམས་
བཅོས་མ་མ་ཡིན་པ་སྐྱེ་བའི་ཐབས་ཡིན་གྱི། ལམ་ལོགས་པ་ཞིག་ཏུ་འཁྲིད་པ་མིན་
ནོ། །དེ་ བཞིན་དུ་དེ་ གཉིས་ ཀྱི་ སྐབས་ ཀྱི་ སྐྱབས་སུ་འགྲོ་བ་དང༌ ལས་འབྲས་
བསམ་པ་ལ་སོགས་པའི་སྒོ་ནས་བསག་སྦྱང་གི་སྒོ་དུ་མ་ལ་འབད་པ་ནི། བྱང་
ཆུབ་ཀྱི་སེམས་ཀྱི་སྔོན་འགྲོ་རྒྱུད་སྦྱོང་བའི་ཐབས་ཡན་ལག་བདུན་པ་སྐྱབས་འགྲོ་
དང་བཅས་པ་རྣམས་སུ་ཅི་རིགས་སུ་འགྱུར་བས་དེ་དག་ཀྱང་སེམས་དེ་སྐྱེ་བའི་
ཐབས་སུ་འགྲོ་བར་བྱའོ། །ཞེས་དང་། སྤྱིར་སྔར་བཤད་པ་ལྟ་བུའི་མྱོང་བ་མ་སྐྱེས་
ཀྱང་ཐེག་པ་ཆེན་པོའི་བསླབ་པར་བྱ་བ་རྣམས་ཤེས་ཤིང་ཐེག་ཆེན་ལ་མོས་པ་
བརྟན་ན་སྔོན་ལ་སེམས་བསྐྱེད་པ་དང་སྡོམ་པ་ཆོ་གས་གཟུང་ནས། དེ་ནས་བྱང་
- 52 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཆུབ་ཀྱི་སེམས་སྦྱོང་བ་ཡང་ཡོད་དེ། སྤྱོད་འཇུག་ཏུ་སྔོན་ལ་སྡོམ་པ་དང་སེམས་
གཟུངས་ནས། དེའི་བསླབ་བྱ་ཕྱིན་དྲུག་གི་བསམ་གཏན་གྱི་སྐབས་སུ་བྱང་ཆུབ་ཀྱི་
སེམས་སྦྱོང་ལུགས་རྣམས་རྒྱས་པར་གསུངས་པ་ལྟ་བུའོ། །འོན་ཀྱང་དེ་དག་གི་
སྣོད་རུང་དུ་སྒྲུབ་པ་ལ་ཡང་སྔོན་དུ་བློ་མང་པོ་ཞིག་སྦྱང་དགོས་པར་སྣང་སྟེ། ཕན་
ཡོན་སེམས་པ་དང་ཡན་ལག་བདུན་པ་དང་སྐྱབས་འགྲོས་རྒྱུད་སྦྱོང་བ་དང་བསླབ་
བྱ་རྣམས་ཤེས་པར་བྱས་ནས་བསྲུང་འདོད་བསྐྱེད་པའོ། །ཞེས་གསུངས་པ་ལྟར་
རོ། །
དེས་ན་དང་པོ་སྔོན་འགྲོ་རྟེན་གྱི་ཆོས་བསྟན་པ་ལ་གཉིས། ལམ་གྱི་རྩ་བ་
བཤེས་གཉེན་བསྟེན་པའི་ཚུལ་དང་། བསྟེན་ནས་སྔོན་འགྲོའི་ཆོས་བཞི་བསམ་
ཚུལ་ལོ། །དང་པོ་ལམ་གྱི་རྩ་བ་བཤེས་གཉེན་བསྟེན་པའི་ཚུལ་ལ་གཉིས། ཐུན་
གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་
ལ་སྦྱོར་བ་དང་། དངོས་གཞི་དང༌། མཇུག་གསུམ་མོ། །དང་པོ་སྦྱོར་བ་ནི། རང་
གང་དུ་སྒྲུབ་པ་བྱེད་པའི་གནས་ཁང་དེར། ཆག་ཆག་དང་། ཕྱག་བདར་སོགས་
ལེགས་པར་བྱས་ལ་བསྟན་པའི་བདག་པོའི་སྐུ་དང་། ཇོ་བོ་རྗེ་དང༌། རྗེ་ཐམས་
ཅད་མཁྱེན་པ་དང་། རང་གི་རྩ་བའི་བླ་མའི་སྐུ་སོགས་སྐུ་གསུང་ཐུགས་རྟེན་ཅི་
ཡོད་རྣམས་སྟེགས་མཐོ་སར་བཀྲམ། དེའི་མདུན་དུ་མཆོད་ཡོན་དང་། མེ་ཏོག་
དང༌། བདུག་སྤོས་སོགས་མཆོད་པ་ཅི་འབྱོར་བཀོད་པས་མཛེས་པར་བཤམ། དེ་
ཡང་གཞན་གྱི་མིག་སྔར་མཛེས་ཆོས་དང་གཡམ་ལ་རྒྱུགས་སོགས་དང་། ཀུན་
སློང་སྐྱོན་ཅན་དུ་སོང་བ་མ་ཡིན་པར་དད་གུས་ཆེན་པོའི་སྒོ་ནས་བཤམ། རང་གི་
མལ་འོག་ཏུ་ས་དཀར་གྱི་གཡུང་དྲུང་བྲི་བ་དང་། སྟན་ཇི་ལྟར་བཤམ་ཚུལ་སོགས་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བྱང་ཆུབ་ལམ་གྱི་རིམ་པའི་ཁྲིད་ཀྱི་སྐབས་རྒྱས་པར་འབྱུང་བ་ལྟར་བྱས་ལ། སྟན་
བདེ་བ་ལ་ལུས་རྣམ་སྣང་གི་ཆོས་བདུན་དང་ལྡན་པར་འཁོད་ནས། ཐོག་མར་རང་
རྒྱུད་ལ་བརྟགས་ནས་ ཀུན་སློང་ འཆོས་པ་ཤིན་ཏུ་གལ་ཆེ་སྟེ། རྗེ་ཐམས་ཅད་
མཁྱེན་པས། གནས་དབེན་པར་ལུས་དྲང་པོར་བསྲངས་ནས་བློ་ནང་དུ་ཕྱོགས་ཏེ་
ལེགས་པར་བསམས་པའི་ཚེ། ག་ན་ང་སྔོན་ཆད་ཐོག་མ་མེད་པའི་འཁོར་བའི་
མལ་གཏིང་འདིར་སྡུག་བསྔལ་གྱི་ཟུག་གཟེར་འདི་ཙམ་པ་དུས་རྒྱུན་དུ་མྱོང་བ་
རང་རིག་གིས་གྲུབ་པ་འདི་འདྲར་གྱུར་འདུག་པ། ད་འདི་ལྟ་བུའི་གནས་སུ་དེང་
ནས་རང་མི་སྐྱེ་བ་ཞིག་ཅི་ནས་བྱ་དགོས། དེ་ལྟར་མ་བྱས་ན་ང་སྙིང་རུལ་སྙམ་པའི་
མྱོང་བ་ལྷང་བ་མཁལ་མའི་ཟུག་གཟེར་ཚོར་བ་ལྟ་བུ་ཞིག་སྐྱེ་བའི་ཐབས་ལ་དང་
པོར་འབད་དགོས་ཏེ་དེ་ལྟ་ཤིན་ཏུ་དཀའ། འདི་ལ་མྱོང་བ་མ་སྐྱེས་ན་འཁོར་བ་
ལས་ཐར་པའི་ཐབས་ཟབ་མོ་བླ་མས་ཅི་ཙམ་བསྟན་ཅིང་གོ་མོད་ཀྱང་། སྔར་ལྟར་
འཁྱག་སྟེང་གི་ཆུ་དང་མཚུངས་པར་འགྲོ་སྟེ། དཔེར་ན་ཆུ་ འཐུང་འདོད་མེད་ན་
འཐུང་བའི་རྩོལ་བ་མི་བྱེད་པར་སྡོད་པ་བཞིན་ནོ། །ཞེས་དང་། དགེ་སྦྱོར་གང་
བྱེད་ཀྱི་ཐུན་འགོར་བྱང་ཆུབ་ཀྱི་སེམས་བསྒོམ་པ་དང་། ཐུན་གཤམ་དུ་སྨོན་ལམ་
རླབས་པོ་ཆེས་ཁ་བསྒྱུར་བ་ནི། ཐུན་གྱི་དངོས་གཞི་ལ་བསྐྱངས་པའི་དགེ་བ་དེ་
ཉིད་གནད་དུ་གཏོང་བ་དང་མི་ཟད་པར་བྱེད་པའི་ཐབས་མཁས་ཆེན་པོ་ཡིན་པས།
གང་བྱུང་རེས་མི་ཆོག་པར་རྒྱུད་དང་འདྲེས་ངེས་པ་རེ་བྱེད་དགོས་པ་ལགས། ཞེས་
གང་གསུངས་པ་ལྟར་རོ། །ཀུན་སློང་བཅོས་པ་འདི་སྒོམ་ཐམས་ཅད་ཀྱི་ཐོག་མ་
ཡིན་ཏེ་དྲི་བ་ལྷག་བསམ་རབ་དཀར་ གྱི་ དྲིས་ ལན་ བློ་ བཟང་ བཞད་ པའི་ སྒྲ་
དབྱངས་ལས། སྒོམ་རྣམས་ཀུན་གྱི་དང་པོའི་འགོ །རྒྱ་གར་སྐད་མཚུངས་རང་རྒྱུད་
-54 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལ། །ལེགས་པར་བརྟག་པ་ཡིན་ནོ་ཞེས། །ཟླ་མེད་བླ་མ་མཆོག་དེ་བཞེངས། །
ཞེས་གསུངས་པ་ལྟར་རོ། །དེ་ཡང་ཆོས་གང་དང་གང་ཡང་ལམ་དུ་འགྲོ་མི་འགྲོ་ནི།
ཀུན་སློང་གི་བསམ་པ་ཉིད་ལ་རག་ལས་ཏེ། ཀུན་སློང་གི་བསམ་པ་ངན་པས་བྱས་
ན་ནི་ལས་ཅི་བྱས་ཉེས་པར་འགྱུར་ཏེ། འབྲོམ་རིན་པོ་ཆེས། ཇོ་བོ་ལ་ཚེ་འདིའི་
བདེ་སྐྱིད་དང་རྙེད་བཀུར་འདོད་ནས་བྱས་པའི་ལས་རྣམས་ལ་འབྲས་བུ་ཅི་མཆིས་
ཞུས་ པས། འབྲས་བུ་དེ་ ཁོ་ན་ཉིད་མཆི་གསུངས། ཕྱི་མ་ལ་ཅི་མཆི་ཞུས་ པས་
དམྱལ་བ་མཆི། ཡི་དྭགས་མཆི། དུད་འགྲོ་མཆི། ཞེས་དང་། རྩ་བ་དུག་ཡིན་ན་
ཡལ་ག་དང་ལོ་མ་དུག །རྩ་བ་སྨན་ཡིན་ན་ཡལ་ག་དང་ལོ་མ་སྨན་དུ་ཡོད་པ་
བཞིན་དུ། རྩ་བ་འདོད་ཆགས་ཞེ་སྡང་གཏི་མུག་གསུམ་གྱིས་ཀུན་ནས་བསླངས་
པའི་ལས་ཅི་བྱས་པ་ཐམས་ཅད་མི་དགེ་བ་འབའ་ཞིག་ཡིན་གསུངས། ཡང་ཇོ་
བོས་སྒོམ་པ་རིན་ཆེན་བླ་མ་ལ་ཞལ་གདམས་གནང་བ། ཁོ་བོའི་སྒོམ་པ་རིན་ཆེན་
བླ་མ་སྒོམ་སྐད། སྒོམ་ཙ་ན་བསྒོམས་པས་དར་ཡུག་དང་ ཇ་སིག་མང་པོ་ཡོད་
སེམས་ན་ཇི་ཙམ་སྒོམ་པ་སྡིག་པ་ཡིན། སྒོམ་ཙ་ན་སྐྱེ་བའི་རྒྱ་མཚོ་མཐར་དབྱུང༌།
བྱང་ཆུབ་མཆོག་གིས་ས་བོན་བཏབ་སེམས་ན། སེམས་ཙམ་པ་ཞིག་བྱས་པའི་
བསོད་ནམས་ཀྱང་ནམ་མཁར་མི་ཤོང་། ཞེས་གསུངས་སོ། །ས་ལམ་ཐམས་ཅད་
ཀྱང་ཀུན་སློང་གི་བསམ་པའི་འཕྲུལ་ཉིད་དུ་ཟད་ཅིང་། ཐེག་པ་མཐོ་དམན་ཀྱང་
ཀུན་སློང་གི་བསམ་པའི་ཁྱད་པར་ཉིད་ཡིན་ཏེ། ཐེག་པ་ཆེན་པོ་ཞེས་བྱ་བ་རང་
ཡལ་བར་དོར་ནས། འགྲོ་བ་སེམས་ཅན་ཐམས་ཅད་ཀྱི་དོན་བསྒྲུབ་པའི་ཕྱིར་དུ་
ཐམས་ཅད་མཁྱེན་པའི་གོ་འཕང་འདོད་པ་ཞིག་ཡིན། ཐེག་པ་དམན་པ་ནི་རང་
གཅིག་པུ་འཁོར་བ་ལས་ཐར་བར་འདོད་པ་ཞིག་ལ་ཟེར་བ་ཡིན། ཐེག་པ་ཆེན་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པོའི་བསམ་པ་དེ་འདྲ་བས་ཀུན་ནས་བསླངས་ཏེ་ངན་སློང་ལ་ཟན་ཆངས་གཅིག་
སྦྱིན་པའང་རྒྱལ་སྲས་ཀྱི་སྤྱོད་པ་ཞེས་བྱ་བའི་གྲངས་སུ་འགྲོ་ལ། རང་གཅིག་པུ་
ཐར་འདོད་ཀྱི་དམན་པའི་བསམ་པས་ཀུན་ནས་བསླངས་ཏེ་སྟོང་གསུམ་གྱི་སེམས་
ཅན་ཐམས་ཅད་ལ་འཚོ་བ་སྦྱར་ཡང་རྒྱལ་སྲས་ཀྱི་སྤྱོད་པར་མི་འགྱུར་བས། སྦྱིན་
བྱའི་རྫས་ལ་དེ་ཙམ་གྱི་རྒྱ་ཆེ་ཆུང་ཡོད་ཀྱང་ཀུན་སློང་གི་བསམ་པའི་ཁྱད་ཀྱིས་སྔ་
མས་རྫས་ཆུང་ངུ་དེ་ཙམ་བྱིན་པ་ཡང་རླབས་ཆེན་གྱི་བསོད་ནམས་སུ་འགྱུར་ལ།
ཕྱི་མས་རྫ་ས་རྒྱ་ཆེན་པོ་དེ་ཙམ་བྱིན་ཡང་ཀུན་སློང་གི་བསམ་པ་དམན་པས་འབྲས་
བུ་དམན་ པ་ལས་མ་བྱུང་བ་ཡིན་ནོ། །དེས་ན། མདོ་ལས། ཆོས་རྣམས་ཐམས་
ཅད་རྐྱེན་བཞིན་ཏེ། །འདུན་པའི་རྩ་ལ་རབ་ཏུ་གནས། །ཞེས་གསུངས་པ་ལྟར།
ཆོས་ཐམས་ཅད་ཀུན་སློང་འདི་འབའ་ཞིག་གི་འཕྲུལ་ཡིན་པས། ཀུན་སློང་བཅོས་
པ་འདི་ལ་ནན་ཏན་དུ་བྱ་དགོས་གསུངས། དཔལ་དབེན་ས་པ་ཡབ་སྲས་ཀྱིས་
ཀུན་སློང་བཅོས་པའི་སྐབས་འདིར་དཔྱད་སྒོམ་གྱི་སྒོ་ནས་ཡང་དང་ཡང་དུ་བསྐྱར་
ཏེ་དགེ་སེམས་ཁྱད་པར་ཅན་ཤུགས་དྲག་ཏུ་བསྐྱེད་དགོས་པར་གསུངས་པ་ནི།
ཆོས་ཚིག་སྤྱི་ཙམ་དུ་མ་ལས་པར་ཉམས་ལེན་གྱི་གནད་མཁྱེན་པའི་གདམས་ངག་
ཁྱད་པར་ཅན་ཡིན་པས། བློ་གྲོས་ཅན་རྣམས་ཀྱིས་འདི་ལྟ་བུའི་སྙན་བརྒྱུད་ཀྱི་
མན་ངག་རྣམས་གཅེས་པར་བཟུང་ངོ༌། །དེས་ན་འདིར་ཀུན་སློང་ལ་ལེགས་པར་
བརྟགས་ནས་ཀུན་སློང་ངན་པའི་དབང་དུ་མ་སོང་བར་དགེ་སེམས་ཁྱད་པར་ཅན་
བསྐྱེད་ཅི་ཐུབ་བྱ་དགོས་ལ། ཀུན་སློང་ངན་པ་མ་བཀག་པར་དགེ་སྦྱོར་ལ་འཇུག་
ཏུ་མི་རུང་གསུངས། རང་རྒྱུད་ལ་ཀུན་སློང་ངན་པ་ཤུགས་དྲག་པོའི་འདུག་ན་དེ་
བཀག་ལ་རླུང་ཆམ་ལ་ཕབ་པའི་སྒོ་ནས་རེ་ཞིག་སེམས་ལུང་མ་བསྟན་ལ་གནས་
- 56 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཅི་ཐུབ་བྱ། དེའི་ངང་ནས་འཁོར་བ་སྤྱི་བྱེ་བྲག་གི་སྡུག་བསྔལ་བསམས་ནས་ངེས་
འབྱུང་དྲག་ཏུ་བསྐྱེད། ངེས་འབྱུང་ཤུགས་དྲག་པོའི་ངང་ནས་མཐའ་སྐོར་དུ་ཕ་མ་
སེམས་ཅན་རྣམས་གསལ་བར་དམིགས་ཏེ་བྱམས་སྙིང་རྗེ་ཤུགས་དྲག་ཏུ་བསྐྱེད།
བྱམས་སྙིང་རྗེའི་མཚན་གྱིས་ཕུལ་ཏེ་བྱང་ཆུབ་ཀྱི་སེམས་ཤུགས་དྲག་ཏུ་བསྒོམ་མོ། །
དགེ་སྦྱོར་ཅི་བྱེད་ཀྱི་སྔོན་དུ་དགེ་སེམས་ཁྱད་པར་ཅན་བསྐྱེད་གསུང་བ་ནི། བྱང་
ཆུབ་ཀྱི་སེམས་རིན་པོ་ཆེ་ལ་གསུང་བ་ཡིན་ཏེ། དགེ་བཤེས་སྟོན་པ་འདའ་ཁར་པོ་
ཏོ་བའི་ པང་ དུ་ དབུ་བཞག་ནས་ཡོད་པའི་ཚེ། པོ་ཏོ་བའི་ ཐུགས་ དགོངས་ ལ།
འཇིགས་སར་སྐྱེལ་མས་བོར་བ་འདྲ་བ་ཞིག་འོང་བ་འདུག་ན་ད་སུ་ལ་བརྟེན་སྙམ་
པ་དང་། སྤྱན་ཆབ་གོང་པའི་རྩ་ན་མར་ཉིལ་གྱིས་བྱུང་བ། དགེ་བཤེས་སྟོན་པས་
མཁྱེན་ནས། ངས་ཁྱོད་ཀྱི་རྟེན་ས་སུ་ཡང་མ་མཐོང་བས་ད་ཕན་ཆད་གསུམ་ཡན་
ཆད་ལྔ་མན་ཆད་དཔུང་གདང་ཆོས། དགེ་བའི་བཤེས་གཉེན་མདོ་སྡེ་ལ་གྱིས་ལ་
སེམས་བཟང་པོ་གྱིས་དང་ཁྱད་པར་ཅན་དང་ཕྲད་དེ་འོང་གསུངས་པས། མདུན་
ན་ཇོ་བོ་ལེགས་ཡོད་པས་སེམས་བཟང་པོ་གང་ལ་ཟེར་ཞུས་པས། འོ་ན་བྱང་ཆུབ་
ཀྱི་སེམས་ལ་ཟེར་བ་ཡིན་མོད་ཅེས་ལན་གཅིག་བསྙད་ནས་གསུང་བས། དེ་སྔ་
ནས་ཀྱང་མ་གོ་རྒྱུ་མེད་པ་ལ་དེས་གསལ་བཏབ་པ་འདྲ་བ་ཞིག་བྱུང་ནས། དེའི་
ཐབས་ལྐོག་ཏུ་མན་ངག་ཏུ་ཡང་གསུངས། ཚོགས་སུ་ལུང་དང༌སྦྱར་ནས་ཀྱང་
གསུངས། བཀའ་བཀྱོན་ཚུན་ཆད་ ཀྱིས་ ཀྱང་དེའི་ཐབས་སུ་གསུངས་ནས་ཡོད་
པས། ལོ་གཉིས་ཙམ་དུ་མྱ་ངན་ཡང་སངས་པ་འདྲ་ཞིག་བྱུང་བ་ལ། ཕྱིས་སེམས་
བཟང་པོ་ལ་ཁོང་རང་དགོས་པར་སོང་བས་མྱ་ངན་ལ་སངས་དུས་མེད་གསུང་།
བྱང་ཆུབ་ལམ་གྱི་རིམ་པ་དང༌། བློ་སྦྱོང་འདིའི་སྐབས་སུ་ཐོག་མ་ཉིད་ནས་བྱང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཆུབ་ཀྱི་སེམས་རིན་པོ་ཆེ་གསལ་བཏབ་ནས། རེ་ཞིག་བཅོས་མ་ཙམ་ལས་མ་བྱུང་
ཡང་། དགེ་སྦྱོང་ཐམས་ཅད་སེམས་དེས་ཟིན་པའི་སྒོ་ནས་བྱེད་པ་ནི་གནད་དམ་
པ་ཡིན་ཏེ། རྗེ་ཐམས་ཅད་མཁྱེན་པ་ཆེན་པོས། ཆོས་ཐེག་པ་ཆེན་པོའི་ཆོས་ཡིན་
པས་མི་ཆོག་གིས་གང་ཟག་དེ་ཐེག་པ་ཆེན་པོ་བར་ཆུད་པ་ཞིག་གལ་ཆེའོ། །ཐེག་
ཆེན་པར་བྱེད་པ་ཡང་བྱང་ཆུབ་ཀྱི་སེམས་ཉིད་ལ་རག་ལས་པས་ན་སེམས་དེ་གོ་
བ་ཙམ་ལས་མེད་ན་ཐེག་ཆེན་པ་ཡང་དེ་དང་འདྲ་ལ། སེམས་དེ་མཚན་ཉིད་ཚང་
བ་ཞིག་ཡོད་ན་ཐེག་ཆེན་པ་ཡང་རྣམ་པར་དག་པ་ཞིག་འོང་བས་འདི་ལ་འབད་
པར་བྱའོ་གསུངས། དེ་ཡང་རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་
ལས། གསང་བ་པའི་བདག་པོ་ཐམས་ཅད་མཁྱེན་པའི་ཡེ་ཤེས་དེ་ནི་སྙིང་རྗེའི་རྩ་
བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུད་ལས་བྱུང་བ་ཡིན། ཐབས་ཀྱིས་
མཐར་ཕྱིན་པ་ཡིན་ནོ། །ཞེས་དང་། མགོན་པོ་ཀླུ་སྒྲུབ་ཀྱིས། བདག་ཉིད་དང་ནི་
འཇིག་རྟེན་འདིས། །བླ་མེད་ བྱང་ ཆུབ་ ཐོབ་ འདོད་ན། །དེ་ཡི་རྩ་བ་བྱང་ ཆུབ་
སེམས། །རི་དབང་རྒྱལ་པོ་ལྟར་བརྟན་དང་། །ཕྱོགས་མཐས་གཏུགས་པའི་སྙིང་
རྗེ་དང་། །གཉིས་ ལ་ མི་ བརྟེན་ ཡེ་ ཤེས་ ལགས། །ཞེས་དང་། སློབ་དཔོན་ཟླ་བ་
གྲགས་པས། སྙིང་རྗེའི་སེམས་དང་གཉིས་སུ་མེད་བློ་དང་། །བྱང་ཆུབ་སེམས་ནི་
རྒྱལ་སྲས་རྣམས་ཀྱི་རྒྱུ། །ཞེས་གསུངས་པ་ལྟར། རྒྱལ་བའི་བཀའ་དང་ཤིང་རྟ་
ཆེན་པོའི་གཞུང་རྣམས་ཀྱི་དགོངས་པའི་གནད་ཡིན་ནོ། །དེ་ལྟར་དགེ་སེམས་ཁྱད་
པར་ཅན་གྱི་ངང་ནས། སྐྱབས་ཡུལ་གསལ་བཏབ་སྟེ་སྐྱབས་འགྲོ་བྱའོ། །སྐྱབས་
ཡུལ་དང་ཚོགས་ཞིང་གསལ་འདེབས་ཚུལ་ལ། བླ་མ་གོང་མའི་གསུང་འགྲོས་མི་
འདྲ་བ་མང་དུ་སྣང་སྟེ། བློ་སྦྱོང་སྙན་བརྒྱུད་ཆེན་མོ་དང་སྤྱན་སྔ་རིན་པོ་ཆེའི་བློ་
- 58-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྦྱོང་སོགས་སུ་བླ་མ་ཐུགས་རྗེ་ཆེན་པོའི་རྣམ་པར་གསལ་འདེབས་པར་གསུངས།
བློ་སྦྱོང་འགྲེལ་བཤད་ཆེན་མོར་བླ་མ་ཐུབ་པའི་དབང་པོའི་རྣམ་ པར་ གསལ་
འདེབས་པར་གསུངས། ཐེག་ཆེན་བློ་སྦྱོང་དང་རྗེ་བཙུན་བློ་བཟང་ཆོས་ཀྱི་རྒྱལ་
མཚན་གྱི་བློ་སྦྱོང་དམར་ཁྲིད་སོགས་སུ་བླ་མ་འོད་དཔག་མེད་ཀྱི་རྣམ་པར་གསལ་
འདེབས་པར་གསུངས། སེམས་དཔའ་ཆེན་པོ་ཧོར་སྟོན་པའི་བློ་སྦྱོང་སོགས་སུ་
བྱང་ཆུབ་ལམ་གྱི་རིམ་པ་ལྟར་བྱ་བར་གསུངས་པ་སོགས་མང་དུ་སྣང་བས། རང་
རང་གི་མོས་པ་དང་བསྟུན་ནས་དེ་དག་གང་བྱས་ཀྱང་རུང་བར་བླ་མ་རིན་པོ་ཆེ་
གསུང་ངོ༌
། །དེས་ན་རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་
ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་
ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་
མ་ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་
གཙུག་ཏོར་ དང་ ལྡན་ པ་ ཞལ་ གཅིག་ ཕྱག་ གཉིས་ ཀྱི་ གཡས་ ས་ གནོན་ དང་། །
གཡོན་མཉམ་བཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་
ལ་ཆོས་ གོས་ངུར་སྨྲིག་གི་མདོག་ཅན་ གསུམ་ མཛེས་ པར་ གསོལ་བ། མཚན་
དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་སྐུ་ལས་སྐྱེས་པའི་འོད་ཀྱི་
ཕུང་པོའི་དཀྱིལ་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་
མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་
བོ་དཔའ་མོ་བསྟན་བསྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་བཞུགས་
པ། དེ་དག་རང་རང་གི་མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་གིས་
གསུང་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པུ་ཏིའི་རྣམ་པར་ཡོད་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པ་གསལ་བཏབ་ལ། སྐྱབས་ཡུལ་དེ་དག་ལ་དད་གུས་ཤུགས་དྲག་པོ་དང་། རང་
ཉིད་འཁོར་བ་དང་ངན་སོང་གི་སྡུག་བསྔལ་ལ་འཇིགས་ཤིང་སྐྲག་པ་དང་། རང་
གཅིག་པུ་ཙམ་མིན་པར་མཐའ་སྐོར་གྱི་ཕ་མ་སེམས་ཅན་རྣམས་སྡུག་བསྔལ་གྱི་
མནར་ཚུལ་བསམས་ནས། དེ་ལས་སྐྱོབ་པའི་ནུས་པ་མདུན་གྱི་བླ་མ་དཀོན་
མཆོག་གསུམ་པོ་མ་གཏོགས་གཞན་སུ་ལའང་མེད་པས་རེ་ས་གཞན་ན་མེད་པའི་
བློ་བལྟོས་དྲག་པོ་བཅས་ཏེ་མ་ལག་ཞར་མས་བུ་ཆུང་ཆུས་ཁྱེར་བ་མཐོང་བ་ན་
གཞན་ལ་ར་མདའ་སྦྲན་པ་ལྟར་མ་རྒན་སེམས་ཅན་ཐམས་ཅད་འཁོར་བའི་སྡུག་
བསྔལ་ ལས་སྒྲོལ་བའི་ཕྱིར། སྙིང་ཐག་པ་ནས་སྐྱབས་ འཚོལ་ བར་བསམ་ སྟེ་
སྐྱབས་འགྲོ་ཤུགས་དྲག་ཏུ་བྱའོ། །སྐྱབས་འགྲོའི་དོན་ལེགས་པར་ཚང་ན་ཚིག་གི་
བརྗོད་ཚུལ་ཇི་ལྟར་བྱས་ཀྱང་རུང་མོད་ཀྱང་། ཇོ་བོ་རྗེས་སེམས་བསྐྱེད་ཀྱི་ཆོ་གར་
གསུངས་པའི་སྐྱབས་འགྲོ་འདི་བཞིན་བྱས་ན་བྱིན་རླབས་ཆེ་ཞིང་ཐེག་པ་ཆེན་པོ་
ཐུན་མོང་མིན་པའི་སྐྱབས་འགྲོ་ཡང་འགྱུར་བས་རང་དང་མཐའ་སྐོར་གྱི་མ་སེམས་
ཅན་ཐམས་ཅད་ཀྱིས་མགྲིན་གཅིག་ཏུ་བརྗོད་པར་བསམས་ནས། བདག་དང་
འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད། རྐང་གཉིས་
རྣམས་ཀྱི་མཆོག་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆོའོ། །
ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་བའི་ཆོས་ལ་སྐྱབས་སུ་མཆིའོ། །
ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའི་ཕྱིར་མི་ལྡོག་པའི་
དགེ་འདུན་ཆེན་པོ་རྣམས་ ལ་ སྐྱབས་ སུ་ མཆིའོ། །ཞེས་ལན་ གང་ མང་ བརྗོད།
བདུད་རྩི་འབེབས་སྦྱང་སོགས་བྱ་བར་སྤྲོ་ན་མྱུར་ལམ་ནས་འབྱུང་བ་ལྟར་བྱ་རུང་
གསུངས། གཙོ་བོ་ནི་དཀོན་མཆོག་གསུམ་སོ་སོར་སྐྱབས་སུ་འཛིན་པའི་དམིགས་
- 60 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རྣམ་ཤུགས་དྲག་ཏུ་བྱ་ཞིང་། དེ་ཡང་སྟོན་པ་སངས་རྒྱས་ལ་སྙིང་ཐག་པ་ནས་
སྐྱབས་སུ་འཛིན་ཞིང་སེམས་ཅན་ཐམས་ཅད་ཀྱི་དོན་དུ་དེའི་གོ་འཕང་མངོན་དུ་
བྱེད་འདོད་ཀྱི་བསམ་པས་སྐྱབས་སུ་སོང་ན་རྒྱུ་སྐྱབས་དང་འབྲས་སྐྱབས་གཉིས་
ཀའི་གནད་ཚང་གསུངས། ཆོས་ལ་སྐྱབས་སུ་འགྲོ་བའི་ཚེ། བཤེས་གཉེན་བསྟེན་
ཚུལ་ནས་བཟུང་སངས་རྒྱས་ཀྱི་སའི་བར་གྱི་ལུང་དང་རྟོགས་པའི་ཆོས་ཐམས་ཅད་
ལ་སྙིང་ནས་སྐྱབས་སུ་འཛིན་ཞིང་། ལྷག་པར་བྱང་ཆུབ་ལམ་གྱི་རིམ་པ་དང་བློ་
སྦྱོང་འདི་ལྟ་བུ་ལ་སྙིང་ཐག་པ་ནས་ཇི་སྲིད་བྱང་ཆུབ་མ་ཐོབ་ཀྱི་བར་དུ་ཉམས་སུ་
བླང་བར་འཛིན་པ་གནད་ཡིན་གསུངས། དགེ་འདུན་ལ་སྐྱབས་སུ་འགྲོ་བའི་ཚེ་
སྤྱིར་ཐེག་པ་གསུམ་གྱི་དགེ་འདུན་ཐམས་ཅད་ལ་སྙིང་ནས་གུས་ཤིང་། ལྷག་པར་
ཕྱིར་མི་ལྡོག་པའི་བྱང་ཆུབ་སེམས་དཔའ་རྣམས་ལ་ལམ་མཐུན་པའི་གྲོགས་སུ་
བཟུང་ནས་ཇི་སྲིད་བྱང་ཆུབ་མ་ཐོབ་བར་དུ་སེམས་དཔའ་ཆེན་པོ་དེ་དག་གི་རྗེས་
སུ་སློབ་པའི་བདུན་པ་ཤུགས་དྲག་བྱེད་པ་གནད་ཡིན་གསུངས། སེམས་བསྐྱེད་པ་
ནི། བྱམས་ སྙིང་ རྗེའི་དམིགས་རྣམ་ཤུགས་དྲག་ཏུ་གསལ་བཏབ་ནས། ཕྱོགས་
བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་
ལ་ དགོངས་ སུ་ གསོལ། བདག་དང་མཁའ་ མཉམ་ གྱི་ སེམས་ ཅན་ མ་ ལུས་ པ་
ཐམས་ཅད་ཀྱིས་སྐྱེ་བ་འདི་དང་སྐྱེ་བ་གཞན་དག་ཏུ་སྦྱིན་པའི་རང་བཞིན་དང་ཚུལ་
ཁྲིམས་ཀྱི་རང་བཞིན་དང་བསྒོམ་པའི་རང་བཞིན་གྱི་དགེ་བའི་རྩ་བ་ཅི་བགྱིས་པ་
དང་། བགྱིད་དུ་སྩལ་བ་དང་བགྱིས་པ་ལ་རྗེས་སུ་ཡི་རང་བའི་དགེ་བའི་རྩ་བ་
དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་དང་། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་
61



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དཔའ་རྣམས་ཀྱིས་དང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཐུགས་བསྐྱེད་པར་མཛད་པ་དེ་བཞིན་དུ། བདག་སོགས་སེམས་ཅན་ཐམས་ཅད་
ཀྱིས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་པོ་ལ་སེམས་བསྐྱེད་པར་
བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ། །མ་གྲོལ་བ་རྣམས་
དགྲོལ་བར་བགྱིའོ། །དབུགས་མ་ཕྱུང་བ་རྣམས་དབུགས་དབྱུང་བར་བགྱིའོ། །
ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་
བགྱིའོ། །ཞེས་ལན་གང་མང་བརྗོད། ཡང་སྐྱབས་འགྲོ་སེམས་བསྐྱེད་ཀྱི་ཚིག་མྱུར་
ལམ་ནས་འབྱུང་བ་ལྟར་བྱ་བར་འདོད་ནའང་བྱར་རུང་བས་ཐོག་མར་སྐྱབས་འགྲོ་
བཞི་སྐོར་གང་མང་། དེ་ནས་སངས་རྒྱས་ཆོས་དང་ཚོགས་ཀྱི་མཆོག་རྣམས་ལ།
ཞེས་སོགས་སྐྱབས་འགྲོ་སེམས་བསྐྱེད་ཚད་མེད་བཞི་དང་བཅས་པ་ནན་ཏན་དུ་
བྱའོ། །དེ་གཉིས་གང་བྱ་ཡང་མཇུག་ཏུ་ཁྱད་པར་གྱི་སེམས་བསྐྱེད་བྱས་ན་ལེགས་
པས། ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་
པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ།
དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་ཐེག་པ་ཆེན་པོའི་བློ་
སྦྱོང་གི་གདམས་པ་ཉམས་སུ་བླང་བར་བགྱིའོ། །ཞེས་ལན་གང་མང་བརྗོད་ཅིང་
འདུན་པ་དྲག་ཏུ་བྱ། དེ་ནས་ཚོགས་ཞིང་གོང་ལྟར་གསལ་བཏབ་སྟེ་བསག་སྦྱང་གི་
གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་འབུལ། ཐེག་པ་ཆེན་
པོའི་བློ་སྦྱོང་འདི་སྐྱེ་བོ་བསོད་ནམས་ཆུང་ངུ་རྣམས་ཀྱི་རྒྱུད་ལ་སྐྱེ་བ་ཤིན་ཏུ་དཀའ་
བས་བསག་སྦྱང་གཉིས་ལ་ནན་ཏན་དུ་བྱ་བ་ཤིན་ཏུ་གལ་ཆེ་ཞེས་བླ་མ་གོང་མ་
62 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རྣམས་ ཀྱིས་ནན་ཏན་དུ་གསུངས་སོ། །དེ་ ཡང་ སྡོང་པོ་བཀོད་པའི་མདོ་ལས།
རིགས་ཀྱི་བུ་འདི་ལྟ་སྟེ། དཔེར་ན་རྡོ་རྗེ་ནི་རིན་པོ་ཆེ་མ་རབས་ཀྱི་འབྱུང་ཁུངས་
ནས་མི་འབྱུང་གི །རྡོ་རྗེའི་འབྱུང་ཁུངས་སམ་གསེར་གྱི་འབྱུང་ཁུངས་ནས་འབྱུང་
ངོ༌། །དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་རྡོ་རྗེ་ལྟ་བུའང་
སེམས་ཅན་བསམ་པ་དམན་པ་མ་རབས་ཀྱི་འབྱུང་གནས་ནས་མི་སྐྱེ་སྟེ། གཞན་
དུ་ན་སེམས་ཡོངས་སུ་སྐྱོབ་པའི་སྙིང་ རྗེ་ཆེན་པོའི་རྡོ་ རྗེའི་ འབྱུང་ཁུངས་སམ།
ཐམས་ཅད་མཁྱེན་པའི་ཡེ་ཤེས་ ལ་ལྷག་པར་དམིགས་པའི་ གསེར་ གྱི་ འབྱུང་
ཁུངས་ཆེན་པོ་ནས་འབྱུང་ངོ༌། །ཞེས་དང་། ཡང་འདི་སྐད་དུ། རིགས་ཀྱི་བུ་འདི་ལྟ་
སྟེ། དཔེར་ན་རྡོ་རྗེ་རིན་པོ་ཆེ་ནི་སྐྱེ་བོ་མ་རབས་ཀྱི་ལག་ཏུ་ཕྱིན་པར་མི་འགྱུར་རོ། །
དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་རྡོ་རྗེ་རིན་པོ་ཆེ་ཡང་མ་
རབས་ཀྱི་བསམ་པ་དང་ལྡན་པ་དགེ་བའི་རྩ་བ་ངན་ངོན་ཅན་གྱི་ལྷ་དང་མིའི་ལག་
ཏུ་ཕྱིན་པར་མི་འགྱུར་རོ། །ཞེས་སེམས་ཅན་བསམ་པ་ངན་པ་དང་བསོད་ནམས་
ངན་ངོན་ལ་མི་འབྱུང་བར་གསུངས་སོ། །ཡང་མདོ་དེ་ཉིད་ལས། རིགས་ཀྱི་བུ་
འདི་ལྟ་སྟེ། དཔེར་ན་རྡོ་རྗེའི་ལག་ཆ་ཆེན་པོ་ནི་གཞན་དུ་མཐུ་བོ་ཆེ་ཆེན་པོའི་
སྟོབས་ལྟར་ཁྱད་པར་དུ་འཕགས་པའི་མཐུ་སྟོབས་ཀྱི་ཤུགས་དྲག་པོ་མ་གཏོགས་
པར་ སྟོབས་ཆེན་པོས་ ཀྱང་ བཟུང་བར་མི་ནུས་སོ། །དེ་བཞིན་དུ་ ཐམས་ཅད་
མཁྱེན་པ་ཉིད་དུ་སེམས་བསྐྱེད་པའི་རྡོ་རྗེའི་ལག་ཆ་ཆེན་པོ་ཡང་གཞན་དུ་ན་བྱང་
ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་མཁྱེན་པ་ཉིད་ཀྱི་རྒྱུའི་སྟོབས་
ཀྱིས་བརྟན་པ་དགེ་བའི་རྩ་བ་ཚད་མེད་པའི་མཐུ་བོ་ཆེ་ཆེན་པོའི་སྟོབས་ལྟར་ཁྱད་
པར་འཕགས་པ་སྟོབས་ཤུགས་ཆེན་པོ་རབ་ཏུ་ཐོབ་པ་མ་གཏོགས་པར། ཉན་ཐོས་
，
I



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དང་རང་སངས་རྒྱས་སྟོབས་པོ་ཆེ་ཐམས་ཅད་ཀྱིས་ཀྱང་ཡོངས་སུ་བཟུང་བར་མི་
ནུས་སོ། །ཞེས་དང་། རྗེ་ རིན་པོ་ཆེས། ལམ་མཆོག་བསྒྲུབ་ལ་མཚན་ཉིད་ཚང་
བའི་རྟེན། །མ་རྙེད་བར་དུ་ས་ཆོད་མི་འོང་བས། །དེ་ཡི་མ་ཚང་མེད་པའི་རྒྱུ་ལ་
བསླབ། །སྒོ་གསུམ་སྡིག་ལྟུང་དྲི་མས་སྦགས་པ་འདི། །ལྷག་པར་ལས་སྒྲིབ་སྦྱོང་
བ་གནད་ཆེ་བས། །རྒྱུན་དུ་སྟོབས་བཞི་ཚང་བ་བསྟེན་པ་གཅེས། །རྣལ་འབྱོར་
ངས་ ཀྱང་ ཉམས་ ལེན་དེ་ལྟར་བགྱིས། །ཐར་ འདོད་ ཁྱེད་ ཀྱང་དེ་བཞིན་བསྐྱང་
འཚལ་ལོ། །ཞེས་གསུངས་པ་ལྟར། ཚོགས་གསོག་པ་དང་སྒྲིབ་པ་སྦྱོང་བ་ནི་ལམ་
རྒྱུད་ལ་སྐྱེ་བ་ལ་ཤིན་ཏུ་གལ་ཆེ་བས་ནན་ཏན་དུ་བྱ་དགོས་སོ། །དེ་ཡང་རབ་ཏུ་ནི་
སྤྱོད་འཇུག་ནས་གསུངས་པའི་ཡན་ལག་བདུན་པ་ཡོངས་རྫོགས་བློ་ལ་བཟུང་
ནས་ཁ་ཏོན་དུ་བྱས་ན་ཕུན་སུམ་ཚོགས་ཤིང་། དེ་ཙམ་མ་གྲུབ་ཀྱང་། རིན་ཆེན་
སེམས་དེ་གཟུང་བར་བྱ་བའི་ཕྱིར། །དེ་བཞིན་གཤེགས་པ་རྣམས་དང་དམ་པའི་
ཆོས། །དཀོན་མཆོག་དྲི་མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་
ལ་ ལེགས་ པར་མཆོད། །ཅེས་ སོགས་ མཆོད་ ཕྲེང་དང་། གཙོ་བོར་ རྒྱལ་ བ་ འགྲོ་
བའི་མགོན། །ཞེས་ པ་ནས། འཇིགས་པ་མྱུར་དུ་བསལ་དུ་གསོལ། །ཞེས་ པའི་
བར་རྣམས་བརྗོད་ཅིང་དོན་ཡིད་ལ་དྲན་པར་བྱས་ན། མཆོད་པ་འབུལ་ཚུལ་དང༌།
སྡིག་པ་བཤགས་ཚུལ་སོགས་དམིགས་རྣམ་གསལ་ཞིང་བློ་འཁུལ་ཆེ་བ་དང༌།
བྱིན་ རླབས་ ཀྱི་ ཚན་ ཀ་ཤིན་ ཏུ་ ཆེ་ བས་ དེ་ བཞིན་ དུ་ བྱའོ། །གཞན་ ཡང་ ལྟུང་
བཤགས་བརྒྱ་ཕྱག་དང་བཅས་པ། གསེར་འོད་ཀྱི་བཤགས་པ་སོགས་བསག་སྦྱང་
གི་སྒོ་གང་ཟབ་ནས་འབད་པར་བྱའོ། །འདི་དག་ཇི་ལྟར་བྱ་བའི་ཚུལ་ཞིབ་པར་ནི་
གདམས་ངག་འདིའི་རྩ་བ་སྤྱོད་འཇུག་དང་བསླབ་བཏུས་གཉིས་ལས་འབྱུང་བས་
64-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དེར་བལྟའོ། །དེ་ལྟར་ཡན་ལག་བདུན་པ་མཎྜལ་དང་བཅས་པ་ཕུལ་ནས། ཚོགས་
གཉིས་རབ་རྫོགས་འདྲེན་མཆོག་ཤཱཀྱའི་ཏོག །རྒྱལ་བའི་རྒྱལ་ཚབ་རྒྱལ་སྲས་མི་
ཕམ་མགོན། །ས་གསུམ་མངའ་བདག་འཕགས་པ་ཐོགས་མེད་ཞབས། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །ཞེས་ སོགས་ བླ་མ་བརྒྱུད་པའི་
གསོལ་ འདེབས་ དལ་བུས་བརྗོད་ ཅིང་ གསོལ་བ་ཤུགས་དྲག་ཏུ་འདེབས། རྩ་
བརྒྱུད་ཀྱི་བླ་མ་ལ་གསོལ་བ་འདེབས་པ་འདི་ཤིན་ཏུ་གལ་ཆེ་སྟེ། ཇོ་བོ་རྗེས་བླ་མ་
གོང་མ་རྣམས་ཀྱི་མཚན་བརྗོད་ཅིང་གསོལ་བ་བཏབ་ན་བསོད་ནམས་དཔག་ཏུ་
མེད་ པ་ཐོབ་ཅིང་ ལས་ ཀྱི་ སྒྲིབ་ པ་ དག་ནས་ བྱིན་རླབས་མྱུར་ དུ་ འཇུག་ཅེས་
གསུངས། རྗེ་རིན་པོ་ཆེས་ཀྱང་བྱང་རྭ་སྒྲེང་རྒྱལ་བའི་དབེན་གནས་སུ། ཇོ་བོ་ཆེན་
པོའི་སྐུ་བརྙན་དབུ་ཡོན་མར་གྲགས་པ་སྤྱན་དྲངས་གསོལ་བ་ཤུགས་དྲག་ལ་ཡུན་
རིང་བ་བཏབ་པས། ཡང་དག་པར་རྫོགས་པའི་སངས་རྒྱས་ནས་ལྷོ་བྲག་གྲུབ་
ཆེན་ནམ་མཁའ་རྒྱལ་མཚན་གྱི་བར་གྱི་བླ་མ་བརྒྱུད་པ་རྣམས་དང༌། ཁྱད་པར་ཇོ་
བོ་ ཆེན་ པོ། འབྲོམ་ སྟོན་ པ། པོ་ ཏོ་བ། ཤ་ ར་ བ་ རྣམས་ ཟླ་ བའི་ བར་ དུ་ ཞལ་
གཟིགས། གདམས་པ་དང་། རྗེས་སུ་བསྟན་པ་ཡང་མང་དུ་སྩལ་ནས། མཐར་པོ་
ཏོ་བ་ལ་སོགས་པ་གསུམ་ཇོ་བོ་ལ་ཐིམ། ཨ་ཏི་ཤས་ཕྱག་སྤྱི་བོར་བཞག་ནས་
བསྟན་པ་ལ་བྱ་བ་རྒྱ་ཆེན་པོ་གྱིས་དང་། བྱང་ཆུབ་སྒྲུབ་པ་དང་སེམས་ཅན་གྱི་དོན་
བྱེད་པའི་གྲོགས་བདག་གིས་བགྱི་གསུངས་ནས་མི་སྣང་བར་གྱུར་པ་ལ་སོགས་
པའི་ངོ་མཚར་དག་པའི་མཚན་མ་མང་དུ་གཟིགས་ཤིང་། བྱང་ཆུབ་ལམ་གྱི་རིམ་
པའི་འཕྲིན་ལས་ ཀྱིས་ སའི་སྟེང་མ་ལུས་པར་ཁྱབ་པའི་རྟེན་འབྲེལ་འགྲིག་པ་
སོགས་བྱུང་བས། གྲུབ་མཆོག་དབེན་ས་པ་ཡབ་སྲས་རྣམས་རྩ་བརྒྱུད་ཀྱི་བླ་མ་ལ་
65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གསོལ་བ་འདེབས་པ་འདི་ལམ་གྱི་རྩ་བར་མེད་མི་རུང་དུ་མཛད་ཅིང་། བདུད་རྩི་
འབེབས་སྦྱང་དང་བཅས་ནན་ཏན་དུ་བྱ་བ་ཤིན་ཏུ་གལ་ཆེ་བར་བཞེད་དོ། །དེ་
ནས་རྒྱལ་སྲས་རིན་པོ་ཆེས་བློ་སྦྱོང་གི་སྔོན་འགྲོ་བླ་མའི་རྣལ་འབྱོར་དུ་མཛད་པ།
རྒྱལ་བའི་སྐུ་གསུང་ཐུགས་ཀྱི་ངོ་བོ་ཉིད། །ཡོན་ཏན་རིན་ཆེན་དཔག་ཏུ་མེད་པའི་
གཏེར། །རྒྱ་ ཆེ་ རྒྱན་ མི་ འཆད་ པའི་ འཕྲིན་ ལས་ ཅན། །ཆོས་ རྗེ་ རིན་ པོ་ ཆེ་ ལ་
གསོལ་བ་འདེབས། །ཞེས་ པ་དང་། རྡོ་ རྗེ་ འཆང་གི་གོ་འཕང་མྱུར་ཐོབ་ཤོག །
ཅེས་པའི་བར་བརྗོད་ན་བྱིན་རླབས་ཀྱི་ཚན་ཀ་ཆེ་ཞིང་བློ་སྦྱོང་གི་དམིགས་རྣམ་
ཤིན་ཏུ་གསལ་བས་ཁྱད་པར་ཆེའོ། །དེ་ནས་ཚོགས་ཞིང་རྣམས་བསྡུས་ཏེ་རང་གི་
སྤྱི་བོར་བླ་མ་ཐུགས་རྗེ་ཆེན་པོའི་རྣམ་པ་ཅན་གསལ་བཏབ། སྐྱབས་གསུམ་མ་
ལུས་པའི་བདག་ཉིད་དུ་མོས་པ་ཤུགས་དྲག་པོའི་སྒོ་ནས། གང་གི་དྲིན་གྱིས་བདེ་
ཆེན་ཉིད། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་
ཅན་ཞབས་པད་ལ་འདུད། །དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །
ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་
རྣམས་ལ་རྗེས་ཡི་རང་། །འཁོར་བ་མ་སྟོང་བར་དུ་ལེགས་བཞུགས་ནས། །འགྲོ་
ལ་ཆོས་ཀྱི་འཁོར་ལོ་བསྐོར་བ་དང༌། །བདག་གཞན་དགེ་རྣམས་བྱང་ཆུབ་ཆེན་
པོར་བསྔོ། །གླིང་ བཞི་ ཉི་ ཟླ་ རི་ རབ་ རིན་ཆེན་བདུན། །རིན་ཆེན་མཎྜལ་ ཀུན་
བཟང་ མཆོད་ པའི་ ཚོགས། །བླ་ མ་ ཡི་ དམ་ དཀོན་མཆོག་ གསུམ་ ལ་ འབུལ། །
ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །ཞེས་ཡན་ལག་བདུན་པ་
མཎྜལ་ དང་ བཅས་ པ་ མདོར་བསྡུས་ ཕུལ་ཏེ། དུས་ གསུམ་སྐྱབས་ གནས་ ཀུན་
འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་ལན་གང་མང་
- 66 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གསོལ་བ་བཏབ་སྟེ། ཕྱིན་ཅི་ལོག་གི་བློ་སྣ་མཐའ་དགའ་འགག་པ་དང་། ཕྱིན་ཅི་
མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། རྐྱེན་ཕྱི་ནང་གི་བར་ཆད་
ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་བླ་མ་
དགེ་བའི་བཤེས་གཉེན་རིན་པོ་ཆེ་བརྒྱུད་པ་དང་བཅས་པ་རྣམས་ཀྱི་ཐུགས་རྒྱུད་
ལ་ཇི་ལྟར་འཁྲུངས་པ། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་
རྒྱུད་ལ་ཇི་ལྟར་མངའ་བ། ངེས་པའི་དོན་གྱི་མདོ་སྡེ་རིན་པོ་ཆེ་རྣམས་ཀྱི་བརྗོད་
བྱའི་དོན་གྱི་མཐིལ། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རིན་པོ་ཆེ་
རྣམ་པ་གཉིས་བདག་གི་རྒྱུད་ལ་ད་ལྟ་ཉིད་དུ་སྐྱེ་བར་བྱིན་གྱིས་བརླབ་ཏུ་གསོལ།
འབྱོར་ པ། རྒུད་ པ། མཐོ་བ། དམའ་བ། བདེ་བ། སྡུག་ པ། ན་བ། འཆི་འཕོ་བ།
སྐྱེ་བའི་གནས་སྐབས་ཐམས་ཅད་དུ་བྱང་ཆུབ་ཀྱི་སེམས་རིན་པོ་ཆེ་མི་བརྗེད་པར་
མངོན་དུ་འགྱུར་བར་བྱིན་གྱིས་བརླབ་ཏུ་གསོལ། རྐྱེན་དང་བར་ཆད་ཅི་བྱུང་ཡང་
ཆོས་འདིའི་གྲོགས་སུ་འཁྱེར་ནུས་པར་བྱིན་གྱིས་བརླབ་ཏུ་གསོལ། ཞེས་ལན་མང་
དུ་གདུང་ཤུགས་དྲག་པོས་གསོལ་བ་གདབ། དེ་ནས་སྤྱི་བོའི་བླ་མ་ལས་རང་འདྲ་
གཉིས་པ་ཞིག་ཆད་ནས་རང་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་
བྱའོ། ། །
གཉིས་པ་དངོས་གཞི་ལ། བཤེས་གཉེན་བསྟེན་པའི་ཕན་ཡོན། མ་བསྟེན་
པའི་ཉེས་དམིགས། རྩ་བ་དད་པ་སྦྱང་བ། བཀའ་དྲིན་རྗེས་སུ་དྲན་པ། སྦྱོར་བས་
མཉེས་པ་བསྒྲུབ་པ་སྟེ། དོན་ཚན་ལྔའི་སྒོ་ནས་བསམས་དགོས་གསུངས། དེ་ལ་
དང་པོ་ནི། སྙིང་པོ་ངེས་པར་བསྡུ་བ་ལས། རིགས་ལ་གནས་པའི་གང་ཟག་དེས། །
བཤེས་གཉེན་དམ་པ་བསྟེན་བྱས་ལ། ཞེས་དང་། ཡོན་ཏན་རིན་པོ་ཆེ་སྡུད་པ་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལས། དེ་ལྟ་བས་ན་བྱང་ཆུབ་བདམ་པ་ཚོལ་བ་ཡི། །བསམ་པ་དྲག་ལྡན་མཁས་
པས་ང་རྒྱལ་ངེས་བཅོམ་སྟེ། །ནད་པའི་ཚོགས་ཀྱིས་གསོ་བྱེད་སྨན་པ་བསྟེན་པ་
ལྟར། །གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། །ཞེས་གང་
གསུངས་པ་ལྟར། སྙིང་ནས་ཆོས་བྱ་འདོད་པ་རྣམས་ ཀྱིས་ནི་ཐོག་མར་ལེགས་
ཚོགས་ཐམས་ཅད་ཀྱི་རྩ་བ་བླ་མ་ཞིག་ལ་ངེས་པར་བརྟེན་དགོས་ལ། བླ་མ་ཡང་
གང་བྱུང་གིས་མི་ཆོག་གི །མཚན་ཉིད་དང་ལྡན་པ་ཞིག་དགོས་ལ། དེ་ལ་རབ་ཏུ་
ནི་མདོ་སྡེ་རྒྱན་ལས་གསུངས་པ་ལྟར། ཚུལ་ཁྲིམས་རྣམ་པར་དག་པ་ལ་སོགས་
པའི་ཡོན་ཏན་བཅུ་དང་ལྡན་པ་ཞིག་ལ་བརྟེན་དགོས་ལ། ཡུལ་དུས་ཀྱི་དབང་
གིས་མཚན་ཉིད་ཡོངས་སུ་རྫོགས་པའི་བླ་མ་དེ་ལྟ་བུ་མ་རྙེད་ཀྱང་མ་ཐ་ཚུལ་
ཁྲིམས་དག་ཅིང་། བླ་མ་གོང་མ་ལ་དམ་ཚིག་གི་སེལ་མེད་པ། བླ་མ་བརྒྱུད་པའི་
མན་ངག་དང་ལྡན་པ། སློབ་མ་ཚེ་འདིའི་བྱ་བ་ལ་མི་སྦྱོར་བར་ཕྱི་མའི་དོན་ལ་སྦྱོར་
བ་ཞིག་ངེས་པར་དགོས་གསུངས། བླ་མ་གོང་མ་རྣམས་ཀྱི་ཞལ་ནས་མ་ཐ་ཚེ་འདི་
བས་ཕྱི་མ་གལ་ཆེ་ཟེར་བ་ཞིག་དགོས། ཚེ་ཕྱི་མ་ལས་ཚེ་འདི་གལ་ཆེ་བར་བྱེད་
པས་བླ་མ་མི་ཡོང་གསུངས། འབྲོམ་རིན་པོ་ཆེའི་ཞལ་ནས། ཐེག་ཆེན་གྱི་བླ་མ་བྱ་
བ་བཤད་པ་ན་འབྱམ་ཀླས་པར་གོ་བ་བསྐྱེད་ལ་ལག་ཏུ་ལེན་པ་ན་བསྟན་པའི་ཐ་
མ་ལ་གང་ཕན་དང་ཐད་ཀར་དོན་དུ་གང་འགྱུར་སྟོན་པ་ཞིག་དགོས་གསུངས་སོ། །
དགེ་བའི་བཤེས་གཉེན་ཤ་ར་བའི་ཞལ་ནས། སྒྲུབ་པས་མཉེས་ཀྱི་ཟང་ཟིང་ཅུང་
ཟད་ཙམ་ལ་ཡང་མི་བལྟ་བ་ཞིག་ལ་བླ་མ་ཟེར་བ་ཡིན་དེ་ལས་བཟློག་པས་རྣམ་
གྲོལ་བསྒྲུབ་པའི་བླ་མ་མི་འོང་གསུངས་སོ། །ལོག་པའི་བཤེས་གཉེན་དང་ཕྲད་ན་
ནི། རང་གི་རྒྱུད་བཅོམ་ནས་འདི་ཕྱི་གཉིས་ཀར་ཕུང་བར་བྱེད་པས་ལེགས་ཚོགས་
- 68 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཀྱི་རྩ་བ་འཛུགས་པའི་སྐབས་འདིར་མ་འཕྱུགས་པ་གལ་ཆེའོ། །ད་ལྟ་རང་རེ་
རྣམས་ཚེ་འདི་བློས་མ་ཐོངས་པས་ཟས་གོས་སོགས་ངན་ངོན་རེའི་མིག་ཉེ་ལ་
བལྟས་ནས། ལོག་པའི་བཤེས་གཉེན་དང་སྡིག་གྲོགས་ཀྱི་དབང་དུ་སོང་བ་ཆེས་
མང་བས། སྤྱན་སྔ་རུག་པ་ན་བཞུགས་ཙ་ན། སྒོམ་པ་ཡོན་ཏན་འབར་གྲང་བ་
ཆེས་པས་ཁམས་ཞན་ནས་ཇོ་བོ་གཞོན་ནུ་གྲགས་ལ་འགྲོ་འདུག་གི་གྲོས་ཞུས་
པས། གནས་མལ་བདེ་བ་རྣམ་པར་རྒྱལ་བའི་ཁང་བཟང་དུ་བསྡད་པ་ཡང་ཅི་ཙམ་
ཞིག་བྱས་ཏེ། ཐེག་ཆེན་གྱི་བཤེས་གཉེན་ལ་བརྟེན་ཅིང་ཆོས་ཉན་པ་ད་རེས་ལས་
མ་མྱོང་བ་ཡིན་པས་ཙོག་གེ་སྡོད་ཅིག་ཅེས་གང་གསུངས་པ་ལྟར་བསླབ་པར་བྱའོ། །
རྗེ་རིན་པོ་ཆེས། དེ་ལྟར་རྣམ་གྲོལ་བསྒྲུབ་པའི་བླ་མ་ནི་གཏན་གྱི་མདུན་མའི་རྩ་བ་
ཡིན་པས་བླ་མ་བསྟེན་པར་འདོད་པ་རྣམས་ཀྱིས་ནི་དེ་དག་ཤེས་པར་བྱས་ལ།
མཚན་ཉིད་དང་ལྡན་པ་ཚོལ་བ་ལ་འབད་པར་བྱ་ཞིང་། སློབ་མ་བསྟེན་པར་འདོད་
པ་རྣམས་ཀྱིས་ཀྱང་དེ་དག་ཤེས་པར་བྱས་ནས་མཚན་ཉིད་དེ་དག་དང་ལྡན་པར་
བྱ་བ་ལ་འབད་དོ། །ཞེས་དང༌། བླ་མས་བཀྲིར་རུང་བའི་ཆོས་དེ་རྣམས་ཚང་མ་
ཚང་བརྟགས་ལ་ཚང་ན་དགའ་བ་བསྒོམ། མ་ཚང་ན་ཕྱི་མ་ཚུན་ཆོད་དུ་ཚང་བའི་རྒྱུ་
ལ་འབད་པར་བྱ་དགོས་པས་རྟེན་གྱི་ཆོས་དེ་དག་ཤེས་པར་བྱས་ཏེ། དེ་དག་གི་
མཚན་ཉིད་མི་ཤེས་ན་རྟོག་དཔྱོད་མི་འཇུག་པས་དོན་ཆེན་པོ་ལས་ཉམས་པར་
འགྱུར་རོ། །ཞེས་གང་གསུངས་པ་ལྟར་རོ། །བཤེས་གཉེན་ཚུལ་བཞིན་དུ་བསྟེན་
པའི་ཕན་ཡོན་ནི། སངས་རྒྱས་མྱུར་དུ་ཐོབ་པ་དང༌། ཚོགས་མྱུར་དུ་རྫོགས་ཤིང་།
སྡིག་སྒྲིབ་འདག་པ་དང༌། ཚེ་རབས་ཐམས་ཅད་དུ་དགེ་བའི་བཤེས་གཉེན་གྱིས་
མི་ཕོངས་པ་ལ་སོགས་ཕན་ཡོན་ཐམས་ཅད་མཐའ་ཡས་པ་གསུངས་སོ། །མདོར་
69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བསྡུ་ན། བླ་མ་ལྔ་བཅུ་པ་ལས། དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་
འཛིན་པ་ཉིད་གསུང་བར། །ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་
སུ་མཉེས་པར་བྱ། །ཞེས་གང་གསུངས་པ་ལྟར། དངོས་གྲུབ་ཐམས་ཅད་ཀྱི་རྩ་བ་
བླ་མ་ཉིད་ཡིན་ཞིང་། བླ་མ་ལ་མ་བརྟེན་པར་དངོས་གྲུབ་གང་ཡང་ཐོབ་པ་མེད་
པར་ གསུངས་སོ། །ད་ ལྟར་ རང་ རེ་ རྣམས་ ཀྱི་ བསམ་ པ་ ལ། ཆོས་ སྒོར་ཞུགས་
ནས་ས་ལམ་རིམ་གྱིས་བགྲོད་པ་བླ་མ་ལ་རག་ལས་ཀྱང་། ཚེ་འདིའི་ཟས་གོས་
སོགས་འཇིག་རྟེན་གྱི་བདེ་སྐྱིད་རྣམས་རང་གི་ཤེས་རྒྱ་ཞིག་ལས་འབྱུང་བ་མ་
གཏོགས་བླ་མ་ལ་རག་ག་ན་ལས་སྙམ་པ་འབྱུང་སྟེ། དེ་ནི་ཆོས་གཏན་ནས་མ་གོ་
བ་ཡིན། རྗེ་རིན་པོ་ཆེས། འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །
ཡོན་ཏན་ཀུན་གྱི་རྩ་བ་དྲིན་ཅན་རྗེ། །ཞེས་འཇིག་རྟེན་ལས་འདས་པའི་དངོས་
གྲུབ་རྣམས་ལྟ་ཅི་སྨོས། འཇིག་རྟེན་གྱི་བདེ་སྐྱིད་རྣམས་ཀྱི་རྩ་བའང་བླ་མ་ཉིད་
ཡིན་པར་གསུངས། དེ་ལ་རྨོངས་པ་མཁས་པར་རློམ་པ་འགའ་ཞིག་གི་རྟོག་པ་ལ་
དེ་འདྲ་དེ་མོས་བློ་སྦྱོང་བ་ཡིན་མོད། དོན་ལ་རང་ག་ན་ཡིན་སྙམ་པ་འོང་སྟེ། དོན་
ལ་མིན་ན་དེ་ལྟར་བསྒོམས་པས་ཅི་ཞིག་ཕན། བླ་མ་སངས་རྒྱས་བླ་མ་ཆོས། །དེ་
བཞིན་ བླ་མ་དགེ་འདུན་ཏེ། །ཀུན་ གྱི་བྱེད་པོ་བླ་མ་སྟེ། །བླ་མ་རྣམས་ལ་ཕྱག་
འཚལ་ལོ། །ཞེས་ དང༌། སངས་ རྒྱས་ ཐམས་ ཅད་ འདུས་ པའི་སྐུ། །རྡོ་རྗེ་ འཛིན་
པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་
ལོ། །ཞེས་རང་རེ་ཐམས་ཅད་ཀྱིས་འདོན་བཞིན་པ་མིན་ནམ། རང་ཅག་ལ་འཁོར་
བའི་བདེ་སྐྱིད་རྣམས་རྒྱུ་མེད་དུ་འབྱུང་བ་ནི་མིན། རྒྱུ་དགེ་བ་ཁོ་ན་ལས་འབྱུང་
དགོས། རྒྱུ་དགེ་བ་མ་བསགས་པར་བདེ་བ་ཕྲ་མོ་ཞིག་ཀྱང་འབྱུང་བའི་གནས་
- 70 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མེད། རྒྱུ་ དགེ་ བ་ གསོག་ པ་ནི། བླ་མ་ ཞིག་ ཁོ་ན་ལ་ རག་ ལས། བླ་ མ་ དཀོན་
མཆོག་གི་མཐུ་ལ་མ་བརྟེན་པར་དགེ་སེམས་ཕྲ་མོ་ཞིག་ཀྱང་སྐྱེ་མི་ནུས་པ་ནི།
སྤྱོད་འཇུག་ལས། ཇི་ལྟར་མཚན་མོ་མུན་ནག་སྤྲིན་རུམ་ན། །གློག་འགྱུ་སྐད་ཅིག་
རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །འཇིག་
རྟེན་བསོད་ནམས་བློ་གྲོས་ཐང་འགའ་འབྱུང་། །ཞེས་གང་གསུངས་པ་ལྟར་རོ། །
དེ་ལྟར་ན་ལེགས་ཚོགས་ཐམས་ཅད་བླ་མ་དཀོན་མཆོག་གི་ཐུགས་རྗེ་ཁོ་ནར་རག་
ལས། དཀོན་མཆོག་གསུམ་ཀྱི་རྩ་བ་ཡང་བླ་མ་ཉིད་ཡིན་པས་ན། ལེགས་ཚོགས་
ཐམས་ཅད་ཀྱི་རྩ་བ་བླ་མ་ཉིད་ཡིན་པར་གཏིང་ནས་ངེས་པར་འདྲོངས་པར་བྱའོ། །
ཚུལ་ འདི་ ལྟ་ བུའི་ གནད་ལ་ དགོངས་ནས། མགོན་པོ་ཀླུ་སྒྲུབ་ ཀྱིས། མཆོད་པ་
ཐམས་ཅད་ཡོངས་ སྤངས་ནས། །བླ་མ་མཆོད་པ་ ཡང་ དག་བརྩམ། །དེ་མཉེས་
པས་ ནི་ ཀུན་ མཁྱེན་ གྱི། །ཡེ་ ཤེས་ མཆོག་ དེ་ འཐོབ་ པར་ འགྱུར། །ཞེས་ དང་།
འཇམ་དཔལ་ཞལ་ལུང་ལས། འདི་ཡི་དོན་ལྡན་འགའ་ཞིག་ལ། །ང་ནི་དེ་ཡི་ལུས་
གནས་ཏེ། །སྒྲུབ་ པ་ གཞན་ ལ་ མཆོད་ པ་ ལེན། །ཞེས་ དང་། བྱང་ ཆུབ་ སེམས་
དཔའི་སྡེ་སྣོད་ལས་མདོར་ན་བྱང་ཆུབ་སེམས་དཔའི་སྤྱོད་པ་ཐམས་ཅད་འཐོབ་
ཅིང་ཡོངས་སུ་རྫོགས་པ་དང་དེ་བཞིན་དུ་ཕ་རོལ་དུ་ཕྱིན་པ་དང་། ས་དང་བཟོད་
པ་དང་ཏིང་ངེ་འཛིན་དང་མངོན་པར་ཤེས་པ་དང་གཟུངས་དང་སྤོབས་པ་དང་བསྔོ་
བ་དང་སྨོན་ལམ་དང་སངས་རྒྱས་ཀྱི་ཆོས་ཐམས་ཅད་འཐོབ་ཅིང་ཡོངས་སུ་རྫོགས་
པ་ནི་བླ་མ་ལ་རག་ལས། བླ་མ་རྩ་བར་གྱུར་བླ་མ་ལས་བྱུང་བླ་མ་སྐྱེ་གནས་དང་
སྐྱེ་མཆེད་དུ་གྱུར་བླ་མས་བསྐྱེད་བླ་མས་སྤེལ་བླ་མ་ལ་བརྟེན་བླ་མ་རྒྱུར་གྱུར་པ་
དག་གོ །ཞེས་དང་། པོ་ཏོ་བའི་ ཞལ་ནས་ཀྱང་། རྣམ་ གྲོལ་ བསྒྲུབ་པ་ལ་བླ་མ་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལས་གལ་ཆེ་བ་མེད་དེ། ཚེ་འདིའི་བྱ་བ་བལྟས་ནས་བྱས་པས་ཆོག་པ་ལའང་སློབ་
མཁན་མེད་པར་མི་འོང་ན་ངན་སོང་ནས་འོང་མ་ཐག་པ་འགྲོ་མ་མྱོང་བའི་སར་
འགྲོ་བ་ལ་བླ་མ་མེད་པར་ག་ན་འོང་། ཞེས་གསུངས་པ་ལྟར་རོ། །དེ་ལྟར་ཕན་
ཡོན་སྒོ་དུ་མ་ནས་བསམས་པས་བཤེས་གཉེན་བསྟེན་པ་ལ་སྤྲོ་བ་ཤུགས་དྲག་ཏུ་
བསྐྱེད་དོ། །
གཉིས་པ་མ་བསྟེན་པའི་ཉེས་དམིགས་ནི། བཤེས་ གཉེན་དུ་བྱས་ནས་
བསྟེན་ཚུལ་ལོག་ན་ནི། ཚེ་འདིར་ནད་གདོན་དུ་མས་འཚེ་བ་དང༌། ཕྱི་མར་ངན་
འགྲོའི་སྡུག་བསྔལ་མུ་མཐའ་མེད་ པ་ མྱོང་ དགོས་ པ་ སོགས་རྣམ་སྨིན་ཤིན་ཏུ་
ཚབས་ཆེ་སྟེ། ལག་ན་རྡོ་རྗེ་དབང་བསྐུར་བའི་རྒྱུད་ལས། བཅོམ་ལྡན་འདས་གང་
དག་སློབ་དཔོན་ལ་བརྙས་པར་བགྱིད་པ་དེ་དག་གི་རྣམ་པར་སྨིན་པ་ཇི་ལྟ་བུ་
ལགས། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ་ལྷ་དང་བཅས་པའི་
འཇིག་རྟེན་སྐྲག་པར་འགྱུར་གྱིས་དེ་སྐད་མ་སྨྲ་ཤིག །གསང་བའི་བདག་པོ། འོན་
ཀྱང་ཅུང་ཞིག་བརྗོད་པར་བྱའི། །དཔའ་བོས་བསྒྲིམས་ཏེ་དེ་ཉོན་ཅིག །མཚམས་
མེད་ལ་སོགས་མི་བཟད་པ། །དམྱལ་བ་གང་དག་ངས་བཤད་པ། །དེ་རྣམས་ཀྱི་ནི་
གནས་སུ་བརྗོད། །དེར་ནི་བསྐལ་པ་མཐའ་ཡས་སོ། །དེ་ལྟ་བས་ན་རྣམ་ཀུན་ཏུ། །
དེ་ལ་ནམ་ཡང་བརྙས་མི་བྱ། །ཞེས་དང་། ལྔ་བཅུ་པ་ལས་ཀྱང༌། སློབ་དཔོན་ལ་
ནི་སྨོད་པ་དེ། །ཡམས་དང་མཛེ་དང་ནད་རྣམས་དང་། །གདོན་དང་རིམས་དང་
དུག་ རྣམས་ ཀྱིས། །རྨོངས་ཆེན་དེ་ ནི་ འཆི་ བར་ འགྱུར། །རྒྱལ་ པོ་ མེ་ དང༌ སྦྲུལ་
གདུག་དང་། །ཆུ་དང་མཁའ་འགྲོ་རྐུན་པོ་དང་། །གདོན་དང་ལོག་འདྲེན་རྣམས་
ཀྱིས་ཀྱང་། །བསད་ནས་སེམས་ཅན་དམྱལ་བར་འགྲོ །ནམ་ཡང་སློབ་དཔོན་དག་
- 72 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གི་ནི། །ཀུན་ཏུ་ སེམས་ དཀྲུག་མི་བྱ་སྟེ། །གལ་ཏེ་རྨོངས་པས་བྱས་གྱུར་ན། །
དམྱལ་བར་ངེས་པར་འཚེད་པར་འགྱུར། །མནར་མེད་ལ་སོགས་འཇིགས་རུང་
པའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨོད་པ་རྣམས། །དེ་ནི་
གནས་པར་ཡང་དག་བཤད། །ཅེས་དང་། མཁས་གྲུབ་ཆེན་པོ་ཤཱནྟི་པས་མཛད་
པའི་དགྲ་ནག་གི་དཀའ་འགྲེལ་དུ་དྲངས་པ་ལས་ཀྱང་། ཚིགས་བཅད་གཅིག་ཙམ་
མཉན་པ་ལ། །གང་གིས་བླ་མར་མི་འཛིན་པ། ཁྱི་ཡི་སྐྱེ་གནས་བརྒྱར་སྐྱེས་ནས། །
སྨེ་ཤ་ཅན་དུ་སྐྱེ་བར་འགྱུར། །ཞེས་གསུངས་པ་ལྟར་རོ། །དེ་ལྟར་ཕན་ཡོན་དང་
ཉེས་དམིགས་ལེགས་པར་བསམས་ནས་བཤེས་གཉེན་བསྟེན་ཚུལ་ལ་ནུས་པ་ཅི་
ཡོད་ཀྱིས་འབད་པ་གལ་ཆེ་སྟེ། རྗེ་ཐམས་ཅད་མཁྱེན་པ་ཆེན་པོས། དེ་ལྟར་ན་བླ་
མའི་རྣལ་འབྱོར་ཞེས་ཡོངས་སུ་གྲགས་པའི་གདམས་པའང་སྔར་བཤད་པ་ལྟར་གོ་
དགོས་ཀྱི། དམིགས་པ་ཐུན་རེ་ཙམ་ལ་སྦྲངས་པས་ནི་གར་ཡང་མི་ཕྱིན་ལ་སྙིང་
ཐག་པ་ནས་ཆོས་ཤིག་བྱེད་ན་ནི་མ་ནོར་བར་འཁྲིད་པའི་བཤེས་གཉེན་དམ་པ་ལ་
རྒྱུན་རིང་དུ་བརྟེན་དགོས་ལ། དེའི་ཚེ་ཡང་འཆད་ཁ་པའི་ཞལ་ནས། བླ་མ་བསྟེན་
བདོ་ཙ་ན་སྤངས་དོགས་ཡོད་གསུངས་པ་ལྟར་བསྟེན་ཚུལ་མ་ཤེས་པར་བསྟེན་ན་
ནི་ཁེ་མི་ཐོན་པར་གྱོང་འབྱུང་བས་བཤེས་གཉེན་བསྟེན་པའི་ཆོས་སྐོར་འདི་རྣམས་
ནི་གང་ལས་ཀྱང་གལ་ཆེ་བ་གཏན་གྱི་འདུན་མའི་རྩ་བར་སྣང་བས་རགས་རིམ་
ཞིག་དྲི་མ་མེད་པའི་གསུང་རབ་དང་དགོངས་འགྲེལ་ནས་དྲངས་ཏེ་གོ་སླ་ལ་ཡིད་
འཁུལ་ཞིང་གསུང་རབ་ཀྱི་དོན་ལ་གཞོལ་བའི་དམ་པ་རྣམས་ཀྱི་གསུང་སྒོས་ཀྱིས་
བརྒྱན་ནས་བཀོད་དེ། རྒྱས་པར་གཞན་ནས་ཤེས་པར་བྱའོ། །འོ་སྐོལ་ཉོན་མོངས་
ཤིན་ཏུ་རགས་ལ་བླ་མ་བསྟེན་ཚུལ་མི་ཤེས་ཤིང་ཤེས་ཀྱང་མི་བྱེད་པར་དུ་མ་ལ་
73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཆོས་ཉན་པ་རྣམས་ལ་བླ་མ་ལ་བརྟེན་པའི་ཁ་ན་མ་ཐོ་བ་དཔག་ཏུ་མེད་པ་འབྱུང་
ཞིང་། དེ་ལའང་འཆགས་པ་དང་ སྡོམ་པ་སོགས་ཀྱི་བློ་འབྱུང་དཀའ་བས་སྔར་
བཤད་པ་ལྟར་ཕན་ཡོན་དང་ཉེས་དམིགས་རྣམས་ཤེས་པར་བྱས་ཏེ་ཡང་དང་ཡང་
དུ་བསམས་ལ་ཚེ་རབས་སྔ་མ་རྣམས་ནས་བསྟེན་ཚུལ་ཇི་བཞིན་དུ་མ་བྱུང་བ་
རྣམས་བསམ་པ་ཐག་པ་ནས་བཤགས་ཤིང་སྡོམས་སེམས་མང་དུ་བྱ། སྣོད་རུང་
གི་ཆོས་རྣམས་ཀྱང་རང་ལ་འབད་པས་བསྒྲུབ་དགེ་བའི་བཤེས་གཉེན་གྱི་མཚན་
ཉིད་ཡོངས་སུ་རྫོགས་པ་རྣམས་ཀྱང་ཡང་ཡང་བསམས་ལ་དེ་ལྟ་བུས་བྱང་ཆུབ་མ་
ཐོབ་ཀྱི་བར་དུ་རྗེས་སུ་འཛིན་པའི་རྒྱུར་ཚོགས་བསག་ཅིང་། སྨོན་ལམ་མང་དུ་
གདབ་སྟེ། དེ་ལྟར་བྱས་ན་རིང་པོར་མི་ཐོགས་པར་སྙིང་སྟོབས་ཕུལ་དུ་བྱུང་བའི་
རྒྱལ་སྲས་རྟག་ཏུ་ངུ་དང་བཤེས་གཉེན་འཚོལ་བས་ངོམ་མི་ཤེས་པའི་གཞོན་ནུ་
ནོར་བཟང་ལྟ་བུར་འགྱུར་རོ། །ཞེས་གང་གསུངས་པ་ལྟར་རོ། །
གསུམ་པ་རྩ་བ་དད་པ་སྦྱང་བ་ནི། དགེ་བའི་བཤེས་གཉེན་བསྟེན་ཚུལ་གྱི་
གནད་བསྡུས་ན་བསམ་པ་དགུའི་སྒོ་ནས་བསྟེན་དགོས་པར་སྡོང་པོ་བཀོད་པའི་
མདོ་ལས་གསུངས་སོ། ། །
བསམ་པ་དགུ་ལ། བུ་མཛངས་པ་ལྟ་བུའི་སེམས་ཀྱིས་བསྟེན་པ་ནི། བྱ་བ་
གང་བྱེད་ཀྱང་རང་གི་འདོད་དབང་དུ་མི་གཏང་བར་བླ་མའི་ཐུགས་དང་བསྟུན་
ནས་བྱ་བའོ། །ད་ལྟ་རང་རེ་རྣམས་རང་གི་བློ་དང་མཐུན་ན་བླ་མའི་ངག་ལ་གུས་
གུས་བྱེད། རང་གི་བློ་དང་མི་མཐུན་པ་རེ་བྱུང་ཚེ་བླ་མའི་བཀའ་ཇི་ལྟར་ཡིན་ཀྱང་
རས་སུ་བོར་གཏོང་བ་འདི་འདྲ་ལ་བྱིན་རླབས་ཡོང་བའི་སྒོ་མེད་དོ། །
རྡོ་རྗེ་ལྟ་བུའི་སེམས་ཀྱིས་བསྟེན་པ་ནི། ཐོག་མར་རང་གི་བླ་མར་རུང་མི་
- 74 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རུང་ལེགས་པར་བརྟགས་ནས་བྱ་དགོས་ཀྱི། གྱ་ཚོམ་དུ་ཁྱི་དང་གློ་བ་ཕྲད་པ་
བཞིན་དུ་སུ་རུང་རུང་ལ་མི་བརྟེན། བརྟགས་ནས་བསྟེན་པའི་རྗེས་སུ་སྲོག་ལ་
བབས་ཀྱང་མི་འདོར་ཞིང་བདུད་དང་སྡིག་པའི་གྲོགས་པོའི་དབང་གིས་དད་པ་
གཞན་དུ་བསྒྱུར་མི་ཐུབ་པ་ཞིག་བྱ་བའོ། ། །
ས་ལྟ་བུའི་སེམས་ཀྱིས་བསྟེན་པ་ནི། བླ་མའི་བྱ་བ་ཆེ་ཆུང་གང་གི་ཁུར་
བབས་ཀྱང་ནམ་ཡང་སྐྱོང་ངལ་མི་བྱེད་པའོ། ཁོར་ཡུག་གི་རི་ལྟ་བུའི་སེམས་ཀྱིས་
བསྟེན་པ་ནི། བླ་མའི་བྱ་བ་བསྒྲུབ་པའི་ཚེ་ལུས་སེམས་ལ་སྡུག་བསྔལ་ཅི་བྱུང་ཡང་
དེས་སེམས་མི་བསྐྱོད་པར་བརྟན་པར་བྱེད་པའོ། །
འཇིག་རྟེན་གྱི་བྲན་ལྟ་བུའི་སེམས་ཀྱིས་བསྟེན་པ་ནི། ངན་ལས་ཇི་འདྲ་བ་
ཞིག་ཉམས་སུ་ལེན་དགོས་བྱུང་ཡང་ཡིད་ཆད་པ་དང་ངལ་བའི་འདུ་ཤེས་མི་བྱེད་
པར་དད་ཅིང་གུས་པ་དང༌། འཇིགས་ཤིང་སྐྲག་པའི་སེམས་ཀྱིས་རང་གི་བྱ་བ་
དེས་བླ་མའི་ཐུགས་དང་འགལ་བ་སོགས་བྱུང་དོགས་ཏེ་ལྷག་པར་བསྒྲིམས་ཏེ་
འཇུག་པའོ། །ད་ལྟ་རང་རེ་བཟའ་བཏུང་སོགས་མཐུན་རྐྱེན་ཚང་ཞིང་བླ་མས་ཀྱང་
མཉེས་མཉེས་མཛད་ཚེ་བླ་མའི་བྱ་བ་རྣམས་བྱེད་པར་སྤྲོ་ལ། བླ་མས་ཅུང་ཟད་རེ་
བཀའ་བཀྱོན་ཡང་གཏིང་ནས་མི་བཟོད་པར་བྱེད་པ་ནི་འདི་ལྟ་བུའི་གནད་རྣམས་
མ་གོ་བའི་རྟགས་སོ། །
ཕྱག་དར་བ་ལྟ་བུའི་སེམས་ཀྱིས་བསྟེན་པ་ནི། དུས་སྐབས་ཐམས་ཅད་དུ་
ང་རྒྱལ་དང་རློམ་སེམས་ ཀྱི་དབང་དུ་མ་སོང་བར་ རང་བླ་མ་བས་དམའ་བར་
འཛིན་ཞིང་བྱ་བ་ངན་པ་ཇི་འདྲ་ཞིག་ལའང་སྤྲོ་བར་འཇུག་པའོ། །
ཐེག་པ་ལྟ་བུའི་སེམས་ཀྱིས་བསྟེན་པ་ནི། བླ་མའི་བྱ་བ་ཤིན་ཏུ་བྱ་དཀའ་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བ་ཅི་འདྲ་ཞིག་སྒྲུབ་དགོས་ཀྱང་དགའ་ཞིང་སྤྲོ་བཞིན་དུ་བྱེད་པའོ། །
ཁྱི་ལྟ་བུའི་སེམས་ཀྱིས་བསྟེན་པ་ནི། བླ་མས་རང་ལ་བཀའ་བཀྱོན་སོགས་
ཅི་གནང་ཡང་། དེ་ལ་ཁྲོ་བར་མི་བྱེད་ཅིང་བླ་མ་ལས་བྱོལ་ཏེ་མི་འགྲོ་བར་སླར་
ཡང་བླ་མ་ཉིད་ལ་བརྟེན་ཅིང་སྡོད་པའོ། །དགེ་བའི་བཤེས་གཉེན་པོ་ཏོ་བའི་ཞལ་
ནས། སྙིགས་མའི་དུས་འདིར་མཁས་རློམ་ཕལ་ཆེར་བླ་མ་ཐུབ་ན་དེས་ཆོག་པར་
བརྩི། དེ་འདྲ་ལ་བྱིན་རླབས་ག་ན་འོང་། བླ་མ་ལས་ཨེན་ཅིག་ཁས་ཉེན་ཙམ་བྱ་
དགོས་གསུངས། ད་ལྟ་ཁ་ནས་བླ་མ་སངས་རྒྱས་ཟེར་བཞིན་དུ་དོན་གྱིས་བླ་མ་
ལས་རང་མཁས་པ་དང་། སྤང་བ་དང་གྲུང་བ་དང་ཕོ་རྒོད་པར་རློམ་པ་མང་། དེ་
ལྟར་ཞིབ་ཏུ་བརྟགས་ན་བླ་མ་ལ་སངས་རྒྱས་སུ་བལྟ་བ་ལྟ་ཞོག །རང་དང་སྐལ་
མཉམ་ཙམ་དུ་བལྟ་བའང་མ་བྱུང་འདུག་པས། ཇོ་བོ་ལ་བོད་སྟོན་རྣམས་ཀྱིས་སྐད་
ཆེན་པོས་ཨ་ཏི་ཤ་གདམས་ངག་ཞུ་ཞེས་ཞུས་པ་ན། ཧེ་ཧེ་ཁོ་བོ་ལ་རྣ་བ་ཏ་བཟང་
པོ་བཟང་པོ་བདོག་སྟེ་མན་ངག་བྱ་བ་དད་པ་ཡིན་དད་པ་དད་པ་གསུང་བ་དང༌།
ཡང་འབྲོམ་རིན་པོ་ཆེས། ཇོ་བོ་ལ་དེང་བོད་ལ་སྒོམ་སྒྲུབ་བྱེད་པ་མང་པོ་ཡོད་པ་
ལ་ཡོན་ཏན་ ཁྱད་ པར་ཅན་བརྙེས་པ་མི་བདོག་ཞུས་པས། ཇོ་བོའི་ཞལ་ནས།
ཐེག་ཆེན་གྱི་ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་བླ་མ་ལ་བརྟེན་ནས་སྐྱེ་བ་ལ་
ཁྱེད་བོད་བླ་མ་ལ་ཐ་མལ་པའི་འདུ་ཤེས་ལས་མེད་ག་ན་སྐྱེ་ཞེས་གང་གསུངས་པ་
ལྟར་ རོ། །དེས་ན་བྱང་ཆུབ་སེམས་དཔའི་ནོར་བུའི་ཕྲེང་བ་ལས། ལས་དང་པོ་
པའི་སེམས་ཅན་ལ། སྟོན་པའི་འདུ་ཤེས་བསྐྱེད་པར་བྱ། །ཞེས་གསུངས་པ་ལྟར།
སྤྱིར་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་དགོས་ཤིང་། ལྷག་
པར་ཆོས་སྒོར་ཞུགས་པ་རྣམས་ལ་སྟོན་པའི་འདུ་ཤེས་བསྐྱེད་ནས་དད་པ་སྦྱོང་
- 76 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དགོས་ པར་ གསུངས་ན། རང་གི་བླ་མ་ལ་ལྟ་ཅི་སྨོས། བླ་མས་རང་ལ་བཀའ་
བཀྱོན་སོགས་བྱུང་བའི་ཚེ་ནའང་བླ་མ་ཐུགས་ཁྲོས་པ་ཡིན་སྙམ་དུ་བྱ་མི་རུང་སྟེ།
དགེ་བའི་བཤེས་གཉེན་ཤ་བོ་བའི་ཞལ་ནས། དེང་སང་ངེད་ཅག་གི་དགེ་བཤེས་
ཐུགས་མ་བདེ་ཟེར་ཏེ། ཆ་ལ་འདི་ལས་སྐུར་པ་ཆེ་བ་མེད་སྙམ་གསུངས། དགེ་
བའི་བཤེས་གཉེན་པོ་ཏོ་བའི་ཞལ་ནས། དུས་སྙིགས་མའི་སློབ་མ་རྣམས་ཀྱིས་བླ་
མ་ལ་ཞེ་ས་དང་བཅས་ཏེ་སྐུར་པ་འདེབས་གསུངས། དེ་ནི་ཐུགས་ཤིན་ཏུ་མད་དེ།
ངེད་ཅག་གི་བླ་མ་ཐུགས་རྒྱལ་བཞེངས་འདུག །དེང་སང་ཐུགས་མི་བདེ། ཞེ་ས་
མ་ཞུས་ན་ཐུགས་གཏུམ་པོ་ཡོད། ཞེ་ས་མ་ཞུས་ན་འཇིག་རྟེན་གྱི་བྱ་བྱེད་ལ་ཐུགས་
མཁྱེན་རྒྱ་ཆུང་། ཞེ་ས་མ་ཞུས་ན་ཐུགས་འཛིན་པ་དམ་ཞེས་སོགས་རང་ཅག་གི་ཁ་
འདི་ནས་མི་རུང་བ་བརྒྱ་ཕྲག་ཅིག་ཐོན་ཡོད་པ་འདི་ཡིན་ནོ། །དེས་ན་བླ་མས་
བཀའ་བཀྱོན་སོགས་བྱུང་བའི་ཚེ་རང་གི་སྤྱོད་ངན་གསལ་བར་སྟོན་པའི་ཕྱིར་ཞལ་
གདམས་མཛད་པར་གོ་དགོས། ཐ་ན་ཕྱག་འབེབས་བྱུང་ཡང་རང་ལ་ནད་གདོན་
གྱིས་གནོད་པ་ཚབས་ཆེན་ཡོད་པ་ཞི་ཕྱིར་བྱིན་རླབས་བཀའ་བསྒོ་མཛད་པ་ལྟ་
བུར་བསམ་དགོས། དེ་ལྟར་བསམ་ཤེས་ན་བླ་མའི་བྱིན་རླབས་འཇུག་ པ་ལ་
ཚེགས་མེད། ཅི་མཛད་ལེགས་པར་མཐོང་བའི་མོས་གུས་བྱ་བ་དེ་འདྲ་ལ་ཟེར་བ་
ཡིན། བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ཀྱི་ཞལ་ནས། ཐེག་པ་ཆེན་པོའི་
དགེ་བའི་བཤེས་གཉེན་གྱི་ཐུགས་ཐ་མལ་པས་མི་རྟོགས། ཕྱི་ལྟར་མཉེས་མཉེས་
མཛད་པ་ལ་མཉེས་པའི་ངེས་པ་མེད། མི་མཉེས་པའི་རྣམ་འགྱུར་ཅི་མཛད་ཀྱང་མི་
མཉེས་པའི་ངེས་པ་མེད། གང་ལ་དགོངས་ཏེ་མཛད་པ་ཡིན་མི་ཤེས་པས་གཟབ་
དགོས་གསུངས། དེ་ལྟར་ཡང་ཤེས་རབ་ཀྱི་ཕ་རོལ་དུ་ཕྱིན་པ་བརྒྱད་སྟོང་པ་ལས།
77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རིགས་ཀྱི་བུ་ཕན་ཡོན་འདི་རྣམས་ཁྱོད་ཀྱིས་ཡོངས་སུ་རྟོགས་ལ་དགེ་སློང་ཆོས་སྨྲ་
བ་ལ་སྟོན་པ་ཡིན་པར་འདུ་ཤེས་བསྐྱེད་པར་བྱའོ། །རིགས་ཀྱི་བུ་ཁྱོད་ཀྱིས་འཇིག་
རྟེན་གྱི་ཟང་ཟིང་དང་ལྡན་པའི་སེམས་ཀྱི་རྒྱུད་ཀྱིས་དགེ་སློང་ཆོས་སྨྲ་བའི་ཕྱི་
བཞིན་འབྲང་བར་མི་བྱའི། ཁྱོད་ཀྱིས་དགེ་སློང་ཆོས་སྨྲ་བ་ལ་ཆོས་དོན་དུ་གཉེར་
བ་དང་ཆོས་ལ་གུས་པར་བྱ་བས་ཕྱི་བཞིན་འབྲང་བར་བྱའོ། ཁྱོད་ཀྱིས་བདུད་ཀྱི་
ལས་རྣམས་ཀྱང་རྟོགས་པར་བྱ་སྟེ། རིགས་ཀྱི་བུ་བདུད་སྡིག་ཅན་ནི་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ལ་གཟུགས་དང་སྒྲ་དང་དྲི་དང་རོ་དང་
རེག་པ་དག་བསྙེན་པ་དང་བསྟེན་པ་དང་སྤྱད་པར་བྱ་བའི་ཕྱིར་ཉེ་བར་བསྒྲུབ་སྟེ།
དེ་དག་ཆོས་སྨྲ་བ་དེས་ཟིལ་གྱིས་མནན་ནས་ཐབས་མཁས་པས་འགྲོགས་ཤིང་
བསྟེན་པར་བྱེད་པ་དང་བསྙེན་པར་བྱེད་པའང་ཡོད་དེ་རིགས་ཀྱི་བུ་ཁྱོད་ཀྱིས།
དགེ་སློང་ཆོས་སྨྲ་བ་དེ་ལ་མ་དད་པ་བསྐྱེད་པར་མི་བྱའོ། །གཞན་དུ་ན་སེམས་འདི་
ལྟར་བསྐྱེད་པར་བྱ་སྟེ་བདག་ནི་ཐབས་མཁས་པ་དེ་མི་ཤེས་ཀྱི་འདི་ནི་ཐབས་
མཁས་པ་རབ་ཏུ་ཤེས་སོ། །འདི་ནི་སེམས་ཅན་གདུལ་བའི་ཚུལ་གྱིས་སེམས་ཅན་
རྣམས་ཀྱི་དགེ་བའི་རྩ་བ་ཡོངས་སུ་གཟུང་བའི་ཕྱིར་ཆོས་འདི་དག་ལ་བརྟེན་ཅིང་
འགྲོགས་ཏེ་བསྙེན་ པར་བྱེད་ཀྱི་བྱང་ཆུབ་སེམས་དཔའ་སེམས་དཔའ་ཆེན་པོ་
རྣམས་ནི་གང་ལའང་ཆགས་པའམ་སྒྲིབ་པ་མེད་ཀྱིས། སྐད་ཅིག་དེ་ཉིད་ལ་རིགས་
ཀྱི་བུ་ཁྱོད་ཉིད་ཀྱིས་ཆོས་རྣམས་ཀྱི་ཡང་དག་པའི་ཚུལ་སོ་སོར་བརྟག་པར་བྱའོ། །
ཞེས་གསུངས་པ་ལྟར་རོ། ། །
གྲུ་ལྟ་བུའི་སེམས་ཀྱིས་བསྟེན་པ་ནི། བླ་མའི་བྱ་བ་རྣམ་པ་མང་པོས་འགྲོ་
ཞིང་འོང་བ་ལ་མི་སྐྱོ་བའོ། །དེ་ལྟར་སེམས་དགུས་བཤེས་གཉེན་བསྟེན་ཚུལ་རྒྱལ་
- 78 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བ་རང་ཉིད་ཀྱིས་ཇི་ལྟར་གསུངས་པ་དེ་དག་གི་གནད་ཤེས་ན་མན་ངག་བླ་ན་མེད་
པར་འགྱུར་རོ། །དད་པ་ཤིན་ཏུ་གལ་ཆེ་བ་ནི། སྤྱིར་ཡོན་ཏན་ཐམས་ཅད་ཀྱི་རྩ་བ་
དད་པ་ཡིན་ཞིང་དེའི་ནང་ནས་ཀྱང་བླ་མ་ལ་དད་པ་ནི་བདེ་ལེགས་ཐམས་ཅད་ཀྱི་
རྩ་བ་ཡིན་པར་རྒྱལ་བས་གསུངས་ཏེ། དཀོན་མཆོག་ཏ་ལ་ལའི་གཟུངས་ལས།
དད་པ་སྔོན་འགྲོ་མ་ལྟར་བསྐྱེད་པ་སྟེ། །ཡོན་ཏན་ཐམས་ཅད་བསྲུང་ཞིང་འཕེལ་
བར་བྱེད། །དོགས་པ་སེལ་ཞིང་ཆུ་བོ་རྣམས་ལས་སྒྲོལ། །དད་པ་བདེ་ལེགས་གྲོང་
ཁྱེར་མཚོན་བྱེད་ཡིན། །དད་པ་རྙོག་པ་མེད་ཅིང་སེམས་དང་བྱེད། །ང་རྒྱལ་སྤོང་
ཞིང་གུས་པའི་རྩ་བ་ཡིན། །དད་པ་ནོར་དང་གཏེར་དང་རྐང་པའི་མཆོག །ལག་པ་
བཞིན་དུ་དགེ་སྡུད་རྩ་བ་ཡིན། །ཞེས་དང་། ཆོས་བཅུ་པ་ལས་ཀྱང་། གང་གིས་
འདྲེན་པ་ངེས་འབྱུང་ལ། །དད་པ་ཐེག་པའི་མཆོག་ཡིན་ཏེ། །དེ་ཕྱིར་བློ་དང་ལྡན་
པའི་མིས། །དད་ པའི་ རྗེས་སུ་ འབྲང་ བ་བསྟེན། །མ་ དད་ པ་ ཡི་ མི་ དག་ ལ། །
དཀར་པོའི་ཆོས་རྣམས་མི་སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་
བཞིན་ནོ། །ཞེས་དད་པ་ཡོད་ན་ཡོད་དང་མེད་ན་མེད་དུ་གསུངས་སོ། །བླ་མ་ལ་
དད་པ་ཇི་ལྟར་སྒོམ་སྙམ་ན། ལག་ན་རྡོ་རྗེ་དབང་བསྐུར་བའི་རྒྱུད་ལས། གསང་
བ་པའི་བདག་པོ་སློབ་དཔོན་ལ་སློབ་མས་ཇི་ལྟར་བལྟ་བར་བྱ་ཞེ་ན། སངས་རྒྱས་
བཅོམ་ལྡན་འདས་ལ་ཇི་ལྟ་བ་དེ་བཞིན་དུའོ། །དེ་ཡི་སེམས་ནི་དེ་ལྟ་ན། རྟག་ཏུ་
དགེ་བ་སྐྱེ་བར་འགྱུར། །དེ་ནི་འཇིག་རྟེན་ཐམས་ཅད་ལ། །ཕན་པར་བྱེད་པའི་
སངས་ རྒྱས་ འགྱུར། །ཞེས་གསུངས་ པ་ ལྟར་སྐྱོན་རྟོག་གི་བློ་བཀག་ནས་སྐྱོན་
ཐམས་ཅད་ཟད་ཡོན་ཏན་ཐམས་ཅད་དང་ལྡན་པའི་སངས་རྒྱས་སུ་བསྒོམ་པའོ། །
དེ་ཡང་ཚིག་ཙམ་མིན་པར་ཞེ་ཐག་པ་ནས་དད་པ་སྦྱོང་དགོས་ཀྱི། ཁ་ནས་སངས་
79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རྒྱས་སུ་སྨྲ་ཞིང་ཞེ་ནས་སྐྱོན་རྟོག་འབའ་ཞིག་བྱེད་པ་ནི་རང་གིས་རང་ལ་གནོད་པ་
བྱེད་ པ་ ཡིན་པས་སྐྱོན་རྟོག་ པའི་བློ་ཤར་ན། དེའི་ཉེས་དམིགས་བསམས་ལ་
བཀག་ཅི་ཐུབ་བྱ། ཡོན་ཏན་སེམས་པའི་བློ་སྒོ་དུ་མ་ནས་སྦྱངས་ནས་དད་པ་ཅི་
འཕེལ་ བྱའོ། །དེ་ལྟར་ཡང་ རྗེ་རིན་པོ་ཆེས། དེ་དག་གི་དོན་ནི། ཇི་ལྟར་སངས་
རྒྱས་ཡིན་པར་ཤེས་པ་ན་དེ་ལ་སྐྱོན་རྟོག་པའི་བློ་མི་འབྱུང་ཞིང་ཡོན་ཏན་སེམས་
པའི་བློ་འབྱུང་བ་ལྟར། བླ་མ་ལའང་ཆེད་དུ་བྱས་ཏེ་སྐྱོན་རྟོག་པ་རྣམ་པ་ཐམས་
ཅད་དུ་འདོར་ཞིང་ཡོན་ཏན་རྟོག་པའི་བློ་སྦྱོང་བའོ། །དེ་ཡང་རྒྱུད་དེ་ལས། སློབ་
དཔོན་གྱི་ནི་ཡོན་ཏན་བཟུང་། །སྐྱོན་ནི་ནམ་ཡང་བཟུང་མི་བྱ། །ཡོན་ཏན་བཟུང་
ན་དངོས་གྲུབ་འཐོབ། །སྐྱོན་རྣམས་བཟུང་ན་དངོས་མི་འགྲུབ། །ཅེས་གསུངས་པ་
ལྟར་བྱ་སྟེ། འདི་ལྟར་བླ་མ་ཡོན་ཏན་ཤས་ཆེ་བ་ཡིན་ཀྱང་དེའི་སྐྱོན་ཅུང་ཟད་ཡོད་
པའི་ངོས་ནས་བརྟགས་ན་རང་ལ་དངོས་གྲུབ་ཀྱི་གེགས་སུ་འགྱུར་ལ། སྐྱོན་ཤས་
ཆེ་བ་ལའང་སྐྱོན་གྱི་ངོས་ནས་མ་བརྟགས་པར་ཡོན་ཏན་གྱི་ངོས་ནས་དད་པ་
སྦྱངས་ན་རང་ལ་དངོས་གྲུབ་འབྱུང་བའི་རྒྱུར་འགྱུར་རོ། །དེའི་ཕྱིར་རང་གི་བླ་མ་
ཡིན་ན་སྐྱོན་ཆེ་ཆུང་ཅི་ཡོད་ཀྱང་དེའི་ངོས་ནས་རྟོག་པའི་ཉེས་དམིགས་བསམས་
ལ་སྤོང་སེམས་མང་དུ་བྱས་ཏེ་དགག་པར་བྱའོ། །གལ་ཏེ་བག་མེད་པའམ་ཉོན་
མོངས་མང་བ་སོགས་ཀྱི་མཐུས་སྐྱོན་རྟོག་པ་བྱུང་བའི་ཚེ་ནའང་བཤགས་བསྡམ་
ལ་འབད་པར་བྱའོ། །དེ་ལྟར་བྱས་ན་རིམ་གྱིས་མཐུ་ཆུང་ངུར་འགྱུར་རོ། །ཞེས་
གསུངས་པ་ལྟར་རོ། །བླ་མ་ལ་དད་པ་སྦྱོང་བའི་ཚེ་རྡོ་རྗེ་འཆང་ངམ་ཐུབ་པའི་སྐུའི་
རྣམ་པ་ལྟ་བུར་སྒོམ་ལོ་བྱས་ཀྱང་། སོ་སོར་རྟོག་པའི་ཤེས་རབ་ཀྱིས་དཔྱད་ནས་
ཡོན་ཏན་སེམས་པའི་བློ་སྦྱོང་ཤེས་པ་ཞིག་མེད་ན། སྐྱོན་རྟོག་གི་བློ་མངོན་གྱུར་དུ་
- 80 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཤར་བའི་ཚེ་བཀག་ཐུབ་པ་ཤིན་ཏུ་དཀའ་བས། བླ་མ་དེའི་མཛད་པ་རང་གི་བློ་
ཡུལ་དུ་ཤར་བ་རྣམས་ཀྱི་ནང་ནས་ཚུལ་ཁྲིམས་གཙང་བའམ་ཐོས་པ་ཆེ་བའམ་
སློབ་མ་ལ་ཕན་སེམས་ཆེ་བ་སོགས་ཡོན་ཏན་གྱི་ཆ་གང་དང་གང་ཤར་བ་རྣམས་
ཡང་ཡང་ཡིད་ལ་བྱས་ལ། བདག་གི་དཔལ་ལྡན་བླ་མ་དམ་པ་འདི་ལ་ཡོན་ཏན་
འདི་དང་འདི་ལྟ་བུ་མངའོ། །དེ་ཡང་རང་ཐ་མལ་བའི་སྣང་བ་ལ་སྣང་ཚོད་ཙམ་
ཡིན་གྱི། དོན་དུ་ན་སངས་རྒྱས་དངོས་རང་ཡིན་སྙམ་དུ་ཡང་ཡང་བསྒོམ་པ་གནད་
དམ་པ་ཡིན། དེ་ལྟར་ཡང་རྗེ་རིན་པོ་ཆེས། ཡང་ཚུལ་ཁྲིམས་སམ་མང་དུ་ཐོས་
པའམ་དད་པ་ལ་སོགས་པའི་ཡོན་ཏན་ཡོད་པ་རྣམས་ལ་བློས་དེའི་ཕྱོགས་བཟུང་
ཞིང་ཡོན་ཏན་བསམ་པར་བྱའོ། །དེ་ལྟར་གོམས་པ་ན་སྐྱོན་ཐན་ཐུན་ཡོད་པར་
མཐོང་ཡང་བློས་ཡོན་ཏན་གྱི་ཕྱོགས་འཛིན་པས་དད་པ་ལ་གེགས་སུ་མི་འགྲོ་སྟེ།
དཔེར་ན་རང་མི་འདོད་པའི་ཕྱོགས་ལ་ཡོན་ཏན་མང་པོ་ཡོད་པར་མཐོང་བའི་བློ་
ཤུགས་དྲག་པས་ཡོན་ཏན་མཐོང་བའི་བློ་ཟིལ་གྱིས་གནོན་པ་དང་། ཡང་རང་ལ་
སྐྱོན་མང་པོ་མཐོང་ཡང་རང་གི་ཡོན་ཏན་སྣ་རེ་མཐོང་བའི་བློ་ཤུགས་དྲག་ན་དེས་
སྐྱོན་མཐོང་བའི་བློ་ཟིལ་གྱིས་གནོན་པ་བཞིན་ནོ། །ཞེས་གསུངས་པ་ལྟར་རོ། །བླ་
མ་སངས་རྒྱས་སུ་སྒོམ་པའི་ཚེ་འདི་ལྟར་སྒོམ་པ་ནི་རང་གི་མོས་བློ་སྦྱོང་བ་ཡིན་གྱི་
དོན་དུ་བླ་མ་འདི་ལ་སངས་རྒྱས་ཀྱི་ཡོན་ཏན་ཆ་ཙམ་ཡང་མི་སྣང་བས་སངས་རྒྱས་
རང་མིན་ནོ་སྙམ་པ་བྱུང་ན། བདག་ལྟ་བུའི་ལས་ངན་ཅན་ཞིག་ལ་སངས་རྒྱས་ཀྱི་
ཡོན་ཏན་ཡོངས་རྫོགས་མཐོང་བའི་སྐལ་བ་ག་ལ་ཡོད། ཡོན་ཏན་སྣ་རེ་ཙམ་
མཐོང་བ་འདི་ཡང་བླ་མ་རང་གི་ཐུགས་རྗེའི་མཐུ་ཡིན་སྙམ་དུ་བསམས། སངས་
རྒྱས་དངོས་སུ་མཐོང་ཡང་རང་ལ་དད་པ་མེད་ན་ཡོན་ཏན་མི་མཐོང་ཞིང་སྐྱོན་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མཐོང་བར་བཤད་དེ། སྔོན་ལེགས་པའི་སྐར་མས་སྟོན་པ་བཅོམ་ལྡན་འདས་ལ་
ལོ་མང་པོའི་བར་དུ་དངོས་སུ་བསྟེན་ཞིང་། མདོ་སྡེ་མང་པོ་བློ་ལ་བཟུང་ཡང་དད་
པ་མེད་པས་སྐྱོན་གྱི་གོང་བུར་མཐོང་སྟེ། སྟོན་པས་གདུལ་བྱ་ལུང་བསྟན་པ་མཐོང་
བ་ན་ཟོག་བྱས་པར་མཐོང་བ་སོགས་རྣམ་པ་ཀུན་ནས་སྐྱོན་འབའ་ཞིག་ཏུ་སེམས།
ཁམས་གསུམ་གྱི་མགོན་པོ་དེ་ལྟ་བུ་ལ་བློ་མི་གཏོད་པར་ལྐོག་ཏུ་གྲོགས་ངན་མུ་
སྟེགས་ པ་ ལ་ བློ་གཏད་ པ་ ལྟ་བུ་དང༌། ལྷས་ བྱིན་ གྱིས་ སྟོན་ པ་ དང༌ ཡུན་ རིང་
འགྲོགས་ཤིང་མདོ་སྡེ་མང་པོ་ཁ་ཏོན་དུ་བྱེད། ཏིང་ངེ་འཛིན་དང་རྫུ་འཕྲུལ་ཐོབ་
ཀྱང་སྟོན་པ་ལ་ལོག་ལྟ་འབའ་ཞིག་དང་ཕྲག་དོག་འགྲན་འདོད་དྲག་པོས་གྲོགས་
ངན་པ་དང་འགྲོགས་ཏེ་སྟོན་པའི་སྐུ་ལ་བསྡོ་བའི་མཚམས་མེད་ཀྱི་ལས་བྱས་
ཤིང་། ལེགས་སྐར་དང་ལྷས་སྦྱིན་ཉིས་ཀ་ས་གས་ནས་ཚེ་དེ་ཉིད་ལ་མནར་མེད་དུ་
ལྷུང་བ་ལྟ་བུའོ། །དེས་ན་བདག་འདྲ་བའི་ལས་ངན་ཅན་ལ། བླ་མས་རང་དང་
སྐལ་བ་མཉམ་པའི་ཐ་མལ་པར་བསྟན་ནས་རྒྱལ་བའི་མཛད་པ་བསྒྲུབས་པ་འདི་
ནི་སངས་རྒྱས་ལས་ཀྱང་སྐུ་དྲིན་ཆེ་བར་འདུག་སྙམ་དུ་བསམ། རང་གི་ལས་མ་
དག་ན་ སངས་ རྒྱས་དངོས་སུ་ བྱོན་ཡང་མཐོང་བའི་ངེས་པའང་མེད་དེ། སྔོན་
འཕགས་པ་ཐོགས་མེད་ཀྱིས་རྗེ་བཙུན་བྱམས་མགོན་ལོ་བཅུ་གཉིས་སུ་བསྒྲུབས་
ཀྱང་རྟགས་གང་ཡང་མ་བྱུང་བ་ལ། ཁྱི་མོ་རོ་སྨད་འབུས་གཡེང་བ་ཞིག་གཟིགས་
པ་ན། ཁྱི་མོ་དང་འབུ་གཉིས་ཀ་ལ་མི་བཟོད་པའི་སྙིང་ རྗེ་ཆེན་པོ་འཁྲུངས་ཏེ།
རང་གི་བརླའི་ཤ་བཅད་ནས་འབུ་རྣམས་ལྗགས་ཀྱིས་བཞེས་པར་བརྩམ་པ་ན། ཁྱི་
མོ་གར་སོང་མེད་པར་རྗེ་བཙུན་བྱམས་མགོན་མདུན་དུ་བྱོན་ནས་ཞལ་གཟིགས།
ལོ་དེ་ཙམ་སོང་བ་ལ་ད་བར་ཞལ་མི་གཟིགས་པ་ཞེས་ཞུས་པ་ན། རྗེ་བཙུན་གྱི་
x-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཞལ་ནས། ང་དང་པོ་ནས་ཁྱོད་རང་གི་རྩར་ཡོད་པ་ཡིན་ཏེ་ལས་སྒྲིབ་མ་དག་པས་
མ་མཐོང་བ་ཡིན། ད་ལྟ་སྙིང་རྗེ་ཆེན་པོ་སྐྱེས་པ་དེས་ལས་སྒྲིབ་དག་ནས་མཐོང་བ་
ཡིན་གསུངས། གཞན་ཡང་ ཡབ་སྲས་མཇལ་བའི་མདོ་ལས། བརྒྱ་བྱིན་ཚངས་
པའི་ཆ་བྱད་དང༌། །ལ་ལར་བདུད་གྱི་ཆ་བྱད་ཀྱིས། །སེམས་ཅན་རྣམས་ཀྱི་དོན་
མཛད་དེ། །འཇིག་རྟེན་རྣམས་ ཀྱིས་རྟོགས་མི་ནུས། །བུད་མེད་ ཆ་བྱད་སྤྱོད་པ་
མཛད། །དུད་ འགྲོའི་ སྐྱེ་ གནས་ དག་ ནའང་ གདའ། །འདོད་ ཆགས་ མི་ མངའ་
ཆགས་ པའི་ཚུལ། །འཇིགས་པ་མི་མངའ་འཇིགས་པ་ལྟར། །རྨོངས་མེད་རྨོངས་
པའི་ཚུལ་བསྟན་ཏེ། །སྨྱོས་པ་མ་ལགས་སྨོས་པའི་ཚུལ། །ཞ་བ་མ་ལགས་ཞུ་བ་
ལྟར། །རྣམ་པར་འཕྲུལ་བ་སྣ་ཚོགས་ཀྱིས། །སེམས་ཅན་རྣམས་ནི་འདུལ་བར་
མཛད། །ཅེས་གསུངས་པ་ལྟར་སངས་རྒྱས་ཀྱི་གང་ལ་གང་འདུལ་གྱི་སྤྲུལ་པ་
བསམ་གྱིས་མི་ཁྱབ་པ་སྟོན་པར་གསུངས་པས། དུད་འགྲོ་ལ་སོགས་པར་སྤྲུལ་པ་
ན་ བདག་ གིས་ དད་ པ་ ཇི་ ལྟར་ སྦྱང་། ད་ ལྟ་ མིའི་ རྣམ་ པར་ བསྟན་ ནས་ ཆོས་
གསུངས་པ་འདི་འདྲ་ཐུགས་རྗེ་རེ་ཆེ་སྙམ་དུ་ལུས་ཀྱི་བ་སྤུ་ལྡང་། མིག་ནས་མཆི་
མ་འཁྲུག །དད་པ་གཏིང་ནས་གཡོས་པ་མ་བྱུང་གི་བར་དུ་ཡང་དང་ཡང་དུ་སོ་
སོར་རྟོག་པའི་ཤེས་རབ་ཀྱིས་དཔྱད་ནས། ཡོན་ཏན་རྣམས་ལ་བསམས་ཤིང་དད་
པ་སྒོ་དུ་མ་ནས་སྦྱང་ངོ༌། །
བཞི་ པ་ བཀའ་ དྲིན་ དྲན་ པ་ ནི། བླ་ མ་ རྣམས་ མདུན་ དུ་ གསལ་ བར་
དམིགས་ཏེ། བདག་གི་དཔལ་ལྡན་བླ་མ་དམ་པ་འདི་རྣམས་བཀའ་དྲིན་རེ་ཆེ།
བདག་སངས་རྒྱས་དང་བྱང་ཆུབ་སེམས་དཔའ་གཞན་ཐམས་ཅད་ཀྱིས་ཡལ་བར་
བོར། འཁོར་བའི་རྒྱ་མཚོར་ལྷུང་ནས་སྡུག་བསྔལ་རྒྱུན་མི་འཆད་དུ་མྱོང་བ་ལ། ད་
- 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རེས་བླ་མ་རྣམས་ཀྱིས་ཐུགས་རྗེས་མིའི་ལུས་རྟེན་ཐོབ། སངས་རྒྱས་ཀྱི་བསྟན་པ་
དང་མཇལ། ལམ་ཚང་ལ་མ་ནོར་བ་འདི་ལྟ་བུ་ཐོབ། སངས་རྒྱས་དངོས་སུ་བྱོན་
ཡང་འདི་ལས་མཛད་རྒྱུ་མི་འདུག་པས་བཀའ་དྲིན་འཁོར་མེད་རང་དུ་འདུག །
རང་དང་སྐལ་བ་མཉམ་པ་གཞན་ལ་བལྟས་ནའང་ཁྱིམ་པའི་དུས་ན་རང་གི་ཉེ་དུ་
ཉེ་འབྲེལ་རང་དང་མཉམ་པ་རྣམས་དང་། རང་གི་གོང་ན་ཡོད་པ་རང་ལས་ཆེ་བར་
རློམ་པ་རྣམས་ཀྱང་ད་ལྟ་བརྟགས་ན་ཕལ་ཆེར་སྡུག་བསྔལ་བརྒྱ་ཕྲག་དུ་མས་
མནར་ནས་མེ་དོང་དུ་ལྷུང་བ་འདྲ་བ་ཤ་སྟག་ཏུ་འདུག་པ་ལ། བདག་ བླ་མའི་
ཐུགས་རྗེས་ཁྱིམ་ནས་བྱུང་སྟེ་ལུས་ལ་ཆོས་གོས་བགོས། ངག་ནས་སངས་རྒྱས་ཀྱི་
གསུང་རབ་འདོན། ཡིད་ལ་འཇིག་རྟེན་ཕྱི་མའི་དོན་སེམས་ཤིང་དབེན་པའི་རི་
སུལ་ན་དྲང་སྲོང་གི་སྤྱོད་ཚུལ་གྱིས་གནས་ཆོག་པ་འདི་འདྲ་བ་ནི་བླ་མའི་དྲིན་མིན་
ན་སུའི་དྲིན་ཡིན། རང་གི་ངོས་ནས་དང་པོ་སྣབས་འཕྱི་བ་ཡང་མི་ཤེས་པ་ཞིག་
ཡིན་མོད། བླ་མས་ཐབས་མཁས་ཀྱིས་སྤྲུལ་པ་སྣ་ཚོགས་པས་འགའ་ཞིག་གིས་ཡི་
གེའི་བརྡ་བསླབས། འགའ་ཞིག་གིས་སྐྲ་བཅད་ཆོས་སྒོ་སྣ་ཚོགས་ནས་བསླབས།
མཐུན་རྐྱེན་སྒོ་མཐའ་དག་ནས་ཚང་བར་མཛད། འགལ་རྐྱེན་སྒོ་མཐའ་དག་ནས་
བསྲུངས་ཏེ་བོང་བུ་མི་ཁྱུར་ཚུད་པ་འདྲ་ཞིག་མཛད་པ་ནི་བཀའ་དྲིན་ལ་འཁོར་
ཐབས་རང་མི་འདུག །སྔོན་ཡང་དག་པར་རྫོགས་པའི་སངས་རྒྱས་ཀྱིས་ཆོས་
ཚིགས་བཅད་རེ་ཙམ་གྱི་ཕྱིར་དུ་ཡང་དཀའ་བ་དཔག་མེད་མཛད་དགོས་བྱུང་སྟེ།
དེ་བཞིན་གཤེགས་པ་སྔོན་རྒྱལ་པོ་ཁ་དོག་དམ་པར་འཁྲུངས་པའི་ཚེ། འདུ་བྱེད་
ཐམས་ཅད་མི་རྟག་སྟེ། །ཇི་ཙམ་སྐྱེ་བ་སྡུག་བསྔལ་བཅས། །ལྔ་ཕུང་མཚན་མ་
མེད་པས་སྟོང་། །བདག་དང་བདག་གི་བ་ཡང་མེད། ། ཅེས་པའི་ཚིགས་བཅད་
- 84-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འདི་འཚོལ་བའི་ཕྱིར་དུ། བཙུན་མོ་ཡིད་དུ་འོང་བ་དང་སྲས་གཅེས་པ་གནོད་སྦྱིན་
གཏུམ་པོ་ལ་ཕུལ་ཏེ་ཟར་བཅུག་པ་དང༌། ཡང་སྔོན་རྒྱལ་པོ་བྱི་ལིང་གར་ལི་དར་
འཁྲུངས་པའི་ཚེ། འདུ་བྱེད་ཐམས་ཅད་མི་རྟག་སྟེ། །སྐྱེ་བ་ཐམས་ཅད་སྡུག་བསྔལ་
བཅས། །ཆོས་ཀུན་སྟོང་པས་བདག་པོ་མེད། །བདག་གི་བ་ཡང་ཡོད་མ་ཡིན། །
ཞེས་པའི་ཚིགས་བཅད་འདིའི་ཆེད་དུ་སྐུ་ལ་ལྕགས་གཟེར་སྟོང་གིས་གདབ་དགོས་
བྱུང་བ་དང་། ཡང་དྲང་སྲོང་ཨུ་ཏ་ལ་ཞེས་བྱ་བར་འཁྲུངས་པའི་ཚེ་ལུས་ཀྱི་སྤྱོད་པ་
རབ་བསྡམས་ཤིང་། སྲོག་གཅོད་རྐུ་དང་གཡེམ་མི་བྱ། །ཕྲ་མ་རྫུན་དང་ཚིག་རྩུབ་
དང༌། །བཀྱལ་བ་སྨྲ་བར་མི་བྱའོ། །འདོད་པ་རྣམས་ལ་མི་ཆགས་ཤིང་། །ཞེས་
སྡང་སེམས་ཀྱང་མེད་པར་བྱ། །ངན་པར་ལྟ་བ་ཀུན་སྤངས་ན། །བྱང་ཆུབ་སེམས་
དཔའི་སྤྱོད་པའོ། །ཞེས་བྱ་བའི་ཚིགས་བཅད་འདི་གཉིས་ཀྱི་ཕྱིར་དུ་སྐུའི་པགས་
པ་བཤུས་ཏེ་ཤོག་བུ་བྱས། རུས་པས་མྱུ་གུ་བྱས། སྐུ་ལས་བྱུང་བའི་ཁྲག་སྣག་ཚར་
སྦྱར་ཏེ་བྲི་དགོས་བྱུང་བ་དང་། ཡང་རྒྱལ་པོ་འགའ་ན་ཤ་ནི་བ་ལི་ཞེས་བྱ་བར་
འཁྲུངས་པའི་ཚེ། མི་རྟག་ཐམས་ཅད་ཟད་པར་འགྱུར། །མཐོ་བ་དེ་ཡང་མཐར་
ལྟུང་ངོ༌། །འདུ་བ་ཡོད་ན་འབྲལ་བར་འོང་། །སྐྱེ་བ་ཡོད་ན་འཆི་བར་འགྱུར། །
ཞེས་ པའི་ ཚིགས་བཅད་འདིའི་ ཕྱིར་དུ་སྐུ་ལུས་ཀྱི་ཤ་ཕུག་ནས་མར་མེ་སྟོང་
འཛུགས་དགོས་བྱུང་བ་དང༌། ཡང་རྒྱལ་ཚབ་ད་མ་གམ་ཞེས་བྱ་བར་འཁྲུངས་པའི་
ཚེ། བྱམས་པའི་སེམས་ནི་གོམས་པར་བྱ། །ཞེ་སྡང་ཁྲོས་པའི་འདུ་ཤེས་སྤང་། །
སྙིང་རྗེ་ཆེན་པོས་སེམས་ཅན་སྐྱོབ། །ཀུན་ལ་སྙིང་བརྩེ་མཆི་མ་ཟག །དགའ་བ་
ཆེན་པོ་གོམས་པར་བྱ། །གཞན་ལའང་བདག་དང་མཐུན་པའི་ཆོས། །བྱང་ཆུབ་
སེམས་ཀྱིས་བསྐྱབས་པ་ནི། །བྱང་ཆུབ་སེམས་དཔའི་སྤྱོད་པར་ལྡན། །ཞེས་བྱ་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བའི་ཚིགས་བཅད་འདི་གཉིས་ཀྱི་ཆེད་དུ་མེའི་དོང་དུ་མཆོང་བར་མཛད་པ་སོགས་
དཀའ་བ་བསམ་གྱིས་མི་ ཁྱབ་པ་མཛད་དགོས་བྱུང་འདུག་ན། ད་ལྟ་ངེད་རང་
དཀའ་ སྤྱད་གང་ལའང་མ་བལྟོས་ པར་ ཕ་བཟང་གིས་ བུ་ ལ་ སློབ་ པ་ལྟར་དུ།
བཀའ་དགོངས་འགྲེལ་དང་བཅས་པའི་གནད་ཐམས་ཅད་ལྷུག་པར་འདོད་པའི་
འདི་འདྲ་བའི་བཀའ་དྲིན་ཇི་ལྟར་འཁོར་ནུས། དྲག་ཤུལ་ཅན་གྱིས་ཞུས་པ་ལ་ཁྱིམ་
བདག་གལ་ཏེ་བྱང་ཆུབ་སེམས་དཔའ་ལུང་ནོད་པ་དང་ཁ་དོན་བྱ་བ་དོན་དུ་གཉེར་
བས་སྦྱིན་པ་དང་ཚུལ་ཁྲིམས་དང་བཟོད་པ་དང་བརྩོན་འགྲུས་དང་བསམ་གཏན་
དང་ཤེས་རབ་དང་ལྡན་པའམ་བྱང་ཆུབ་སེམས་དཔའི་ལམ་གྱི་ཚོགས་གསོག་པ་
དང་ལྡན་པའི་ཚིག་བཞི་པའི་ཚིགས་སུ་བཅད་པ་སུ་ལས་མཉན་ཏམ་ལུང་མནོས་
སམ་བླངས་པའི་སློབ་དཔོན་དེ་ལ་དེས་ཆོས་ཀྱིས་གུས་པར་བྱའོ། །མིང་དང་ཚིག་
དང་ཡི་གེ་ཇི་སྙེད་ཀྱི་ཚིགས་སུ་བཅད་པ་དེ་བསྟན་པ་དེ་སྙེད་ཀྱི་བསྐལ་པར་གལ་
ཏེ་སློབ་དཔོན་དེ་ལ་གཡོ་མེད་པར་རྙེད་པ་དང་བཀུར་སྟི་དང་མཆོད་པ་ཐམས་ཅད་
ཀྱིས་རིམ་གྲོ་དང་བསྙེན་བཀུར་བྱས་ཀྱང་། ཁྱིམ་བདག་ད་དུང་སློབ་དཔོན་ལ་
སློབ་དཔོན་དུ་གུས་པར་བྱ་བ་ཡོངས་སུ་རྫོགས་པ་མ་ཡིན་ན་ཆོས་མ་ཡིན་པའི་
གུས་པས་ལྟ་ཅི་སྨོས་ཞེས་གསུངས་པས། ཆོས་ཚིག་རེ་རེའི་ཕྱིར་དུ་བསྐལ་པའི་
བར་དུ་བསྙེན་བཀུར་བྱས་ཀྱང་སྐུ་དྲིན་ཆ་ཙམ་ཡང་འཁོར་བར་མི་ནུས་ན། ཆོས་
རྒྱ་ཆེན་པོ་འདི་ལྟར་གནང་བའི་སྐུ་དྲིན་ཇི་ལྟར་འཁོར་ནུས་སྙམ་དུ་བཀའ་དྲིན་དྲན་
པའི་གུས་པ་ཆེན་པོ་ཤུགས་དྲག་མ་སྐྱེས་ཀྱི་བར་དུ་བསྒོམ། བཀའ་དྲིན་རྗེས་སུ་
དྲན་པའི་གུས་པ་སྒོམ་པའི་ཚེ། སྡོང་པོ་བཀོད་པ་ལས། འདི་ནི་བདག་གི་དགེ་
བཤེས་ཆོས་སྨྲ་བ། །ཆོས་ཀུན་ཡོན་ཏན་ཡོངས་སུ་སྟོན་བྱེད་དེ། །བྱང་ཆུབ་སེམས་
- 86 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དཔའི་སྤྱོད་ལམ་ཡོངས་སྟོན་པ། །ཡིན་ཞེས་སེམས་གཅིག་བསམས་ནས་འདིར་
འོངས་སོ། །འདི་དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་ལྡུད་པས་
མ་མ་འདྲ། །བྱང་ཆུབ་ཡན་ལག་ཡོངས་སུ་སྦྱོང་བ་ཡིན། །དགེ་བཤེས་འདི་དག་
གནོད་པ་རྣམ་པར་བཟློག །རྒ་ཤི་ཐར་བྱེད་སྨན་པ་ལྟ་བུ་སྟེ། །བདུད་རྩིའི་ཆར་
འབེབས་ལྷ་དབང་བརྒྱ་བྱིན་འདྲ། །ཟླ་ཉི་ལྟ་བུར་དཀར་པོའི་ཆོས་ཀྱིས་རྒྱས། །ཞི་
བའི་ཕྱོགས་སྟོན་ཉི་མ་གསལ་བ་འདྲ། །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་
མཚོ་བཞིན་དུ་མི་འཁྲུགས་སེམས་དང་ལྡན། །ཡོངས་སུ་སྐྱོང་དང་མཉན་པ་འདྲ་བ་
ཞེས། །དེ་འདྲའི་ སེམས་ ཀྱིས་ ནོར་ བཟང་ འདིར་འོངས་སོ། །བྱང་ ཆུབ་ སེམས་
དཔའ་བདག་གི་བློ་བསྐྱེད་པ། སངས་རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་
དག་བདག་བཤེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་ཀྱིས་
འདིར་འོངས་སོ། །འཇིག་རྟེན་སྐྱོབ་པས་དཔའ་བོ་ལྟ་བུ་སྟེ། །དེད་དཔོན་མགོན་
དང་སྐྱབས་སུ་གྱུར་པ་ཡིན། །འདི་དག་བདག་ལ་བདེ་སྟོབ་མིག་ཡིན་ཞེས། །དེ་
འདྲའི་སེམས་ཀྱིས་དགེ་བཤེས་བསྙེན་བཀུར་བྱེད། །ཅེས་གསུངས་པ་འདི་དག་
དབྱངས་ཀྱིས་འདོན་ཞིང་དོན་ཡིད་ལ་དྲན་པར་བྱས་ན་བློ་འཁུལ་ཆེ་བར་གསུངས་
སོ། །
ལྔ་པ་སྦྱོར་བའི་སྒོ་ནས་མཉེས་པ་སྒྲུབ་ཚུལ་ནི། རྗེ་བཙུན་བྱམས་པས།
བཀུར་ སྟེ་ རྙེད་པ་དག་དང་ རིམ་གྲོ་དང་། །བསྒྲུབ་པའི་སྒོ་ནས་བཤེས་གཉེན་
བསྟེན་པར་བྱ། །བསྟན་པ་ཇི་སྐད་བསྟན་པ་བསྒྲུབ་པ་དེས། །དེ་ཡི་སེམས་ནི་ཡང་
དག་མགུ་བར་བྱེད། །ཅེས་གསུངས་པ་ལྟར་མཉེས་པ་བསྒྲུབ་པའི་སྒོ་གསུམ་སྟེ།
བཀའ་བཞིན་དུ་བསྒྲུབ་པ་དང༌། ལུས་ངག་གི་བསྙེན་བཀུར་བ་དང༌། ཟང་ཟིང་
D/
87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འབུལ་བའོ། །དེ་ ལ་ བཀའ་ བཞིན་ བསྒྲུབ་ པ་ ནི་ མཆོག་ དང་། ལུས་ ངག་ གིས་
བསྙེན་བཀུར་བ་འབྲིང་། ཟང་ཟིང་འབུལ་བ་ཐ་མར་གསུངས་པས། གཙོ་བོར་
བཀའ་བཞིན་དུ་བསྒྲུབས་པས་མཉེས་པར་བྱ་དགོས་སོ། །དེ་ཡང་བླ་མ་མཚན་ཉིད་
དང་ལྡན་པ་ཞིག་ཡིན་ན་ནི། སློབ་མ་གཞི་ཚུལ་ཁྲིམས་ལ་གནས་ནས་ཐོས་བསམ་
སྒོམ་གསུམ་ལ་རིམ་གྱིས་བསྐུལ་བ་ཞིག་དགོས། དེའི་ཚེ་སློབ་མ་རང་གི་ངོས་ནས་
བླ་མའི་བཀའ་བཞིན་དུ་བསྒྲུབ་པ་སྙིང་པོར་བྱ་བ་ནི་བླ་མ་མཉེས་པའི་མཆོག་ཡིན་
ཏེ། སྐྱེས་ རབས་ ལས། ཕན་ པའི་ ལན་ དུ་ མཆོད་ པ་ བྱ་ བ་ནི། །བསྒོ་བའི་ ཚིག་
བཞིན་ ཉམས་ སུ་ ལེན་ པ་ ཡིན། །ཞེས་གསུངས། ལུས་ངག་གིས་བསྙེན་བཀུར་
བའང་འབད་པས་སྒྲུབ་དགོས་ཏེ། བླ་མའི་ཕྱོགས་སུ་དཀའ་བ་ཅི་སྤྱད་ཐམས་ཅད་
དོན་ཆེན་པོར་འགྱུར་ཞིང་། སྔོན་གྱི་གྲུབ་ཆེན་གོང་མ་རྣམས་ཀྱང་བླ་མ་ལ་ལུས་
ངག་གིས་བསྙེན་བཀུར་བ་ལ་འབད་པས་གྲུབ་པའི་གོ་འཕང་མྱུར་དུ་ཐོབ་པ་
སོགས་ལོ་རྒྱུས་ངེས་པ་ཅན་མང་དུ་སྣང་བ་ལྟར་རོ། །ཟང་ཟིང་འབུལ་བའང་རང་
གི་འབྱོར་པ་ཅི་ཡོད་ཀྱི་སྟེང་ནས་བླ་མ་མཉེས་པར་བྱ་དགོས། དེ་ཡང་རང་ལ་གྱོང་
བཀལ་ནས་བླ་མ་ལ་བཟང་བཏང་བ་ལྟ་བུར་བལྟས་ན་གཏན་ནས་མི་རུང་། ཟང་
ཟིང་གི་མཆོད་པ་ཅུང་ཟད་རེ་བཞེས་པ་བྱུང་ཡང་བཀའ་དྲིན་ཤིན་ཏུ་ཆེ་བའི་འདུ་
ཤེས་བསྐྱེད་དགོས་སོ། །དེ་ཡང་བླ་མ་བསོད་ནམས་གསོག་པའི་ཞིང་ས་གོང་ན་
མེད་ཡིན་པར་མདོ་རྒྱུད་ཀུན་ནས་རྒྱ་ཆེར་གསུངས་ཏེ། སཾ་བྷུ་ཊའི་རྒྱུད་ལས། གང་
ཕྱིར་ཕྱོགས་བཅུའི་སངས་རྒྱས་དང་། །བྱང་ཆུབ་སེམས་དཔའི་བསོད་ནམས་པས། །
སློབ་དཔོན་བ་སྤུའི་ཁུང་ གཅིག་མཆོག །དེ་ ཕྱིར་སློབ་དཔོན་མཆོད་བྱེད་པ། །
སངས་རྒྱས་བྱང་ཆུབ་སེམས་དཔས་གཟིགས། །ཞེས་དང༌། བླ་མ་ལྔ་བཅུ་པ་ལས།
- 88 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བླ་མ་ལ་ནི་ གུས་ བཅས་ ཡོན། །རྗེས་ མཐུན་ ཁྱོད་ ཀྱིས་ སྦྱིན་ པར་ བྱ། །དེས་ནི་
རིགས་སོགས་གནོད་པ་རྣམས། །ཕྱིར་ཞིང་འབྱུང་བར་མི་འགྱུར་རོ། །རང་གི་དམ་
ཚིག་སློབ་དཔོན་ནི། །སྦྱིན་མིན་བུ་དང་ཆུང་མ་དང་། །རང་སྲོག་གིས་རྟག་བསྟེན་
བྱ་ན། །ལོངས་སྤྱོད་གཡོ་བས་སྨོས་ཅི་དགོས། །གང་ཕྱིར་བསྐལ་བ་བྱེད་པ་ནི། །
གྲངས་མེད་པར་ཡང་རྙེད་དཀའ་བའི། །སངས་རྒྱས་ཉིད་ཀྱང་བརྩོན་ལྡན་ལ། །ཚེ་
འདི་ཉིད་ལ་སྟེར་བར་བྱེད། །རྟག་ཏུ་རང་གི་དམ་ཚིག་བསྲུང་། །རྟག་ཏུ་དེ་བཞིན་
གཤེགས་པ་མཆོད། །རྟག་ཏུ་བླ་མ་ལ་དབུལ་བྱ། །འདི་ནི་སངས་རྒྱས་ཀུན་དང་
མཉམ། །མི་ཟད་དེ་ཉིད་འདོད་པ་ཡིན། །ཅུང་ཟད་ཡིད་འོང་གང་དང་གང་། །ཤིན་
ཏུ་ཁྱད་ པར་ གྱུར་ པ་ ཉིད། །དེ་དང་དེ་ནི་ བླ་མར་དབུལ། །དེ་བྱིན་སངས་རྒྱས་
ཐམས་ཅད་ལ། །རྟག་ཏུ་བྱིན་པ་ཉིད་དུ་འགྱུར། །དེ་བྱིན་བསོད་ནམས་ཚོགས་
ཡིན་ཏེ། །ཚོགས་ལས་དངོས་གྲུབ་མཆོག་ཏུ་འགྱུར། །ཞེས་གསུངས་པ་ལྟར་རོ། །
དེས་ན་བླ་མ་ནི་རང་གི་བསོད་ནམས་གསོག་པའི་ཞིང་གོང་ན་མེད་ཡིན་པར་
བསམས་ནས་དངོས་པོ་ཡིད་དུ་འོང་བ་ཐམས་ཅད་བླ་མའི་ཕྱོགས་སུ་གཏོང་ཅི་
ཐུབ་བྱ། དཔེར་ན་ཞིང་པ་རྣམས་ཞིང་ལ་ས་བོན་འདེབས་པའི་ཚེ་འབྲུ་གྲངས་མེད་
ས་ལ་གཏོར་ཡང་རང་ལ་གྱོང་བ་བཀལ་ནས་ཞིང་དེ་ལ་བཀའ་དྲིན་བསྐྱངས་པའི་
འདུ་ཤེས་ག་ལ་སྐྱེ། རང་གི་དོན་ཉིད་དུ་སེམས་ཤིང་ཞིང་དེ་ལ་ལྷག་པར་ཡང་
གཅེས་སྤྲས་སུ་བྱེད་པ་ལྟར་བླ་མ་མཆོད་པའང་དེ་ལྟར་དུ་བལྟ་བར་བྱའོ། །མདོར་
ན་བདག་གིས་སངས་རྒྱས་དངོས་ཀྱི་དགེ་བའི་བཤེས་གཉེན་འདི་རྣམས་ཀྱི་ཕྱིར་
དུ། ལུས་སྲོག་ལོངས་སྤྱོད་ལ་སོགས་ པ་བལྟོས་པ་མེད་པར་གཏོང་ཞིང་། ཁྱད་
པར་བཀའ་བཞིན་བསྒྲུབ་པའི་མཆོད་པས་མཉེས་པར་བྱའོ། །དེ་ཡང་བླ་མས་ཇི་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལྟར་གསུངས་པ་བཞིན་དུ་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་སྙིང་ཐག་
པ་ནས་བསྒོམ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་གསོལ་བ་ཤུགས་དྲག་ཏུ་གདབ་བོ། །
གསུམ་པ་མཇུག་ཏུ་ཇི་ལྟར་བྱ་བ་ནི། སྤྱི་བོའི་བླ་མ་ལ་གསོལ་བ་དྲག་ཏུ་
འདེབས་ཤིང་། དགེ་རྩ་རྣམས་བཟང་པོ་སྤྱོད་པ་དང༌། སྨོན་ལམ་བདུན་ཅུ་པ་དང་།
སྤྱོད་འཇུག་སྨོན་ལམ་སོགས་ཀྱི་སྒོ་ནས་གནས་སྐབས་དང་མཐར་ཐུག་གི་སྨོན་
གནས་རྣམས་སུ་འདུན་པ་དྲག་པོས་བསྔོ་བར་བྱའོ། ། །
གཉིས་པ་ཐུན་མཚམས་སུ་ཇི་ལྟར་བྱ་བ་ནི། ཇོ་བོའི་སྤྱོད་བསྡུས་སྒྲོན་མེ་
ལས། ལུས་དང་ངག་དང་ཡིད་གསུམ་གྱིས། །ཇི་སྐད་བཤད་པའི་སྡོམ་པ་རྣམས། །
མ་ཉམས་གཙང་མར་བསྲུང་བྱས་ལ། །ཚུལ་ཁྲིམས་རྣམ་པར་དག་པར་བྱ། །ཟས་
ཀྱི་ཚོད་ཀྱང་རིག་པར་བྱ། །དབང་པོ་རྣམས་ཀྱི་སྒོ་ཡང་བསྡམ། །ནམ་གྱི་ཆ་སྟོད་ཆ་
སྨད་ལ། །མི་ཉལ་རྣལ་འབྱོར་བརྩོན་པར་བྱ། ཁ་ན་མ་ཐོ་ཕྲ་རབ་ལའང༌། །ཤིན་
ཏུ་འཇིགས་པ་བསྐྱེད་པར་བྱ། །མཚན་མོ་ཆ་གསུམ་བགོ་བྱས་ཏེ། །ཐ་མའི་ཆ་ལ་
ལྡང་བར་བྱ། །གདོང་ལ་སོགས་པ་བཀྲུ་བའམ། །ཡང་ན་མ་བཀྲུས་པར་ཡང་རུང་། །
བདེ་བའི་སྟན་ལ་འདུག་ནས་ནི། །ཆོས་རྣམས་ཆོས་ཉིད་དྲན་པར་བྱ། །མཚན་
མས་གཡེངས་སམ་མ་ནུས་ན། །ལངས་ལ་དངོས་པོར་སྣང་བ་ཀུན། །སྒྱུ་མ་ལྟ་
བུར་ཉེ་བར་བརྟག །བར་ སྐབས་ དེར་ ཡང་དགེ་སྦྱོར་ན། །ཡན་ལག་བདུན་པ་
རྫོགས་པ་བྱ། །སྨོན་ལམ་ཤིན་ཏུ་རྒྱ་ཆེན་གདབ། །ཅེས་གསུངས་པ་ལྟར་དྲན་ཤེས་
དང་ལྡན་པའི་སྒོ་ནས་དབང་པོའི་སྒོ་སྡོམ་པ་དང་། ཟས་ཀྱི་ཚོད་རིག་པ་དང༌། མི་
ཉལ་བར་རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་ལྟར་བྱ་བ་དང་། ཁྲུས་དང་ཁ་
- 90 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཟས་ཀྱི་རྣལ་འབྱོར་ལ་བརྩོན་པར་བྱེད་པ་རྣམས་ས་གསུམ་གྱི་སྒྲོན་མེ་གཅིག་པུ་
བྱང་ཆུབ་ལམ་གྱི་རིམ་པ་ཆེན་མོ་ལས་ཇི་ལྟར་འབྱུང་བ་ལྟར་ལག་ལེན་ལ་ཐེབས་
པར་བྱ་ཞིང་། རྟག་ཏུ་ངུས་ཆོས་འཕགས་བསྟེན་པའི་ཚུལ། ཇོ་བོས་བླ་མ་གསེར་
གླིང་པ་བསྟེན་ཚུལ་འབྲོམ་རིན་པོ་ཆེས་ཇོ་བོ་བསྟེན་ཚུལ། དགེ་བཤེས་པོ་ཏོ་བས་
འབྲོམ་རིན་པོ་ཆེ་བསྟེན་ཚུལ་སོགས་བཤེས་གཉེན་བསྟེན་ཚུལ་སྟོན་པའི་གསུང་
རབ་དགོངས་འགྲེལ་དང་བཅས་པ་ལ་བལྟ་ཞིང་། དེ་ཡང་ཐེག་པ་ཆེན་པོའི་བློ་
སྦྱོང་གི་གྲོགས་དང་ གསལ་འདེབས་ སུ་ ཅི་ འགྱུར་ བྱ་བ་དང་། བསག་སྦྱང་ལ་
འབད་པ་སོགས་ཐུན་མཚམས་ཀྱི་བྱ་བ་རྣམས་ཀྱང་རྣམ་པ་ཀུན་ནས་དོན་ཡོད་
པར་བྱའོ། །
གཉིས་པ་སྔོན་འགྲོའི་ཆོས་བཞི་བསམ་པ་ལ། དལ་འབྱོར་ལ་སྙིང་པོ་བླང་
བའི་ཕྱིར་བསྐུལ་བ་དང༌། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པའི་ཕྱིར་
འཆི་བ་རྗེས་སུ་དྲན་པ་དང་། ཕྱི་མར་བདེ་སྡུག་ཇི་ལྟར་འགྱུར་བསམས་ནས་ལས་
འབྲས་ལ་ཡིད་ཆེས་བསྐྱེད་པ་དང་། འཁོར་བའི་ཉེས་དམིགས་བསམས་ནས་ཐར་
པ་དོན་གཉེར་གྱི་བློ་བསྐྱེད་པའོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་
བ་དང་། ཐུན་མཚམས་ སུ་ ཇི་ ལྟར་ བྱ་ བའི་ ཚུལ་ ལོ། །དང་ པོ་ལ། སྦྱོར་དངོས་
མཇུག་གསུམ་ལས། དང་པོ་སྦྱོར་བའི་ཆོས་དྲུག་ ཇི་ ལྟར་ བྱ་བའི་ཚུལ་ནི་སྔར་
བཤེས་གཉེན་བསྟེན་ཚུལ་གྱི་སྐབས་སུ་བཤད་པ་ལྟར་རོ། །
གཉིས་པ་དངོས་གཞི་ནི། སྤྱོད་འཇུག་ལས། དལ་འབྱོར་འདི་ནི་རྙེད་པ་
ཤིན་ཏུ་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་
པ་མ་བསྒྲུབས་ན། །ཕྱིས་ འདི་ཡང་དག་འབྱོར་བར་ག་ལ་འགྱུར། །ཞེས་དང༌།
91-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རིང་ཞིག་ལོན་ནས་དལ་བའི་མཆོག །ཐོབ་པ་ཡང་དང་ཡང་བསམས་ཏེ། །ཞེས་
གསུངས་པ་ལྟར་ད་རེས་དལ་འབྱོར་ཐོབ་པའི་སྐབས་ཡིན་པ་ངོ་ཤེས་པར་བྱས་ལ།
ཐོག་མ་མེད་པ་ནས་ཁམས་གསུམ་གྱི་འཁོར་བ་འདིར་འཁོར་ནས་སྡུག་བསྔལ་
འབའ་ཞིག་མྱོང་ཞིང་། སྡུག་བསྔལ་གྱི་རྒྱུ་བསྒྲུབ་པ་ཤ་སྟག་གིས་དུས་འདའ་བ་
ལས་དམ་པའི་ཆོས་བསྒྲུབ་པ་ལ་ཁོམ་པའི་སྐབས་མ་བྱུང་བ་ལ། ད་རེས་ལན་ཅིག་
དལ་བ་ཐོབ་པ་འདི་ཆུད་མ་ཟོས་པ་ཞིག་བྱ་དགོས་ སྙམ་དུ་རང་གིས་རང་ལ་
བསྐལ་དགོས། རང་ཅག་མི་ཚེ་ཧྲིལ་པོར་ཆོས་བྱ་ཁུལ་བྱས་ཀྱང་ཆོས་ལ་བློ་གཏན་
ནས་མི་འགྲོ་བར་ཚེ་འདིའི་སྣང་ཤས་འབའ་ཞིག་ཇེ་ཆེར་འགྲོ་བ་ནི་འདི་འདྲའི་
གནད་མ་བསམས་པས་ལན་པ་ཡིན། ད་ལྟ་རང་ཅག་གི་བསམ་པ་ལ་རྒྱུད་ལ་
རྟོགས་པ་མ་སྐྱེས་པ་འདི། ཆོས་མཐོན་པོ་ཞིག་མ་བྱུང་བས་ལན་སྙམ་པ་ཡོད་སྟེ་
མན་ངག་གི་གནད་འདི་འདྲ་མ་ཤེས་པ་ཡིན། ལམ་གྱི་གཞི་མ་དལ་འབྱོར་གྱི་སྐོར་
ལ་མི་འབད་པར་ལམ་གོང་མ་ལ་རིངས་ཀྱང་རྒྱུད་ལ་སྐྱེ་བ་མི་ཡོང་ཞིང་། ལམ་གྱི་
གཞི་འདི་རྣམས་ལ་སྙིང་ནས་འབད་ན་གོང་མ་རྣམས་ཀྱང་མྱུར་དུ་རྒྱུད་ལ་སྐྱེ་བར་
འགྱུར་རོ། །དེ་ཡང་ལམ་གྱི་རིམ་པ་ལ་སློབ་པའི་ཚུལ་ནི་མ་མཛངས་མས་བུ་ཆུང་
གསོ་བ་བཞིན་དུ་བླ་མས་ལམ་འོག་མ་ནས་རིམ་གྱིས་གོང་མ་ལ་འཁྲིད་པ་ཞིག་
དགོས་ཏེ། དགེ་བའི་བཤེས་གཉེན་པོ་ཏོ་བའི་ཞལ་ནས། དང་པོ་སངས་རྒྱས་ལ་
ཡིད་ཆེས་པའི་དད་པ་སྒོམ་དུ་བཅུག །དེ་ལ་ཡིད་ཆེས་ཙ་ན་དེས་གསུངས་པའི་
ཆོས་ལ་ཡིད་ཆེས་པར་འགྱུར་བས། ཆོས་ ཀྱང་ཐོག་མར་དལ་འབྱོར་རྙེད་པར་
དཀའ་བ་ལ་སོགས་པ་རིམ་གྱིས་འོག་མ་བརྟན་པར་བྱས་ཤིང་། གོང་མ་ལ་སློབ་
པར་བྱེད་པ་ནི། དཔེར་ན་མ་མཛངས་མས་བུ་ཆུང་སྐྱོང་བ་བཞིན་དུ་བྱེད་པ་སྟེ།
- 92 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཆོས་སྤྱོད་བཅུ་ཡི་རྒྱུད་ལས། དཔེར་ན་བུས་བ་གཞོན་ནུ་ལ། །ནུ་ཞོ་ཕྱེ་མར་ཟན་
དྲོན་ཤ །ཚོ་དགུ་རིམ་པར་བསླབས་པ་ནི། །ཕྱི་ནས་སྲན་མ་འབྲས་ཆན་སོགས། །
མང་པོ་ཟོས་ཀྱང་སྟོབས་འཕེལ་འགྱུར། །དེ་བཞིན་ང་ཡི་སྲས་རྣམས་ཀྱང༌། །མདོ་
སྡེ་འདུལ་བ་མངོན་པ་སོགས། །རིམ་པའི་རྗེས་ལ་མན་ངག་འདི། །རྟོགས་པས་
ཀུན་མཁྱེན་ཡོངས་སུ་འགྲུབ། །ཅེས་གསུངས་པ་བཞིན་དུ་བླ་མས་སློབ་མ་སྐྱོང་
བའི་ཚུལ་ཡང་། མ་མཛངས་མ་དེས་བུ་སྐྱོང་བའི་དུས་ན། བུ་ལ་ཤིན་ཏུ་བརྩེ་ཞིང་
སྐྱོང་བའི་རིམ་པ་ལ་མཁས་པས་འཇུ་ཚོད་དང་སྦྱར་ཞིང་སྟེན། དེ་ནས་ཁ་ལག་
སྤྲད་ནས་ཅི་རྙེད་རྙེད་ཟ་བའི་དུས་ན་མ་ངེས་བསྲུང་བར་བྱེད། དེ་ནས་ཆེར་སྐྱེས་ཏེ་
ཅི་ཟོས་འཇུ་བའི་དུས་ན་ཅི་བྱིན་བུ་ཡི་སྟོབས་སུ་འགྱུར་བ་ཡིན། མ་ངན་མ་དེས་བུ་
ལ་འུར་མི་ཆེན་པོར་འདོད་པས་ཆེ་བཟང་ཐམས་ཅད་སྔོན་དུ་བྱིན་པས་བྲག་རྒྱལ་
བའི་དགེ་བསྙེན་ལ་བུ་གསོར་བཅོལ་བའི་གཏམ་རྒྱུད་བཞིན། ཕོ་བ་ལོག་ནས་
འཆི་བར་འགྱུར་བ་ཡིན་གསུངས། དཔེ་དེ་བཞིན་དུ་རང་ཅག་ཀྱང་ལ་འུར་སངས་
རྒྱས་ཀྱི་སར་བན་མཆོངས་བྱ་བར་རིངས་ཀྱང་། དང་པོ་སངས་རྒྱས་རྗེས་སུ་དྲན་
པ་ནས་རིམ་གྱིས་བསྐྱང་བ་ལས་ཐབས་མེད། འོག་མ་མ་བརྟན་པར་གོང་མ་ལ་
ཞུགས་ཀྱང་དེས་ལམ་བཅད་པ་ཅི་ཡང་མེད། ཆར་རོམ་སྟེང་གི་མཁར་ལན་ཡིན་
གསུངས། ཆོས་མཐོན་པོ་ཟབ་མོའི་བདག་པོ་སློབ་དཔོན་ཀླུ་སྒྲུབ་ཡིན་ཏེ་ཡང་བན་
མཆོངས་མ་གསུངས། ཞེས་དང༌། དཔེ་གཞན་ཡང་མུ་གེ་ཆེན་པོ་བྱུང་བའི་དུས་སུ་
ས་བོན་བཏབ་མ་ཐག་ཏུ། ལོ་ཐོག་ཁམ་ལོག་གི་སོང་ནས་ཟན་རྡོག་རྦབ་ཙམ་པ་
བྱས་ནས་བཟའ་བ་ལས་རིངས་པ་མེད་དེ། མྱུ་གུ་ནས་རིམ་གྱིས་བསྐྱེད་པ་ལས་
ཐབས་གཞན་མེད། རིངས་པས་མྱུ་གུ་འཐེན་པས་ཆད་ནས་སླར་འབྲས་བུ་མི་འོང་
-93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བ་དང་འདྲ་བར། འོག་མ་མ་བརྟན་པར་གོང་མ་ལ་བཟང་རིངས་བྱས་པས་གོང་མ་
ཡང་མི་འོང་ སྟེ། མ་ངན་བུ་ངན་དང་འདྲ་གསུངས། བུ་ངན་དེ་དེ་ཀ་བཞིན་དུ་
འདོད། མ་ངན་ དེས་ངའི་བུས་ཟ་ནུས་ཟེར་ནས་བྱིན་པས། མ་ཞུ་ནས་འཆི་བ་
བཞིན་དུ་རང་ཅག་ཀྱང་སངས་རྒྱས་རྗེས་སུ་དྲན་པ་ནས་རིམ་གྱིས་བརྟན་པར་མ་
བྱས་པར་ལ་འུར་སྟོང་པ་ཉིད་ལ་སོགས་པ་ཟབ་མོའི་དོན་རྣམས་འདོད། སློབ་
དཔོན་གྱིས་ཀྱང་དེ་བཤད་པས། མཇུག་ཏུ་ཕྲ་མེན་མ་ཡི་སོ་ནམ་བཞིན་དུ་སོང་བ་
ཐམས་ཅད་རྨང་མ་བརྟེན་པས་ལན་པ་ཡིན་གསུངས། དེས་ན་དལ་འབྱོར་བསམ་
པ་ནི། རྒྱལ་སྲས་རིན་པོ་ཆེས། འདིའི་ཁྲིད་ཡིག་ཏུ་ཆོས་བསྒྲུབ་པའི་རྟེན་དལ་
འབྱོར་གྱི་མི་ལུས་འདི་ཐོབ་པ་ལ། རྒྱུ་དགེ་བ་ཕུན་སུམ་ཚོགས་པ་བསྒྲུབ་དགོས་
ལ། སེམས་ཅན་གྱི་ནང་ན་དགེ་བ་རྣམ་དག་བསྒྲུབ་པ་ཉུང་བས། འབྲས་བུ་དལ་
འབྱོར་ཐོབ་པ་དཀའ་ལ། དུད་འགྲོ་ལ་སོགས་པ་འགྲོ་བ་གཞན་ལ་བལྟོས་ན་དལ་
འབྱོར་ཐོབ་པ་སྲིད་ཙམ་དུ་འདུག་པ་ལས། བདག་གིས་ད་རེས་དལ་འབྱོར་ཐོབ་
པ་ འདི་ དོན་ མེད་ པར་ མི་ འགྱུར་ བར་ ཆོས་ རྣམ་ དག་ ཅིག་ བྱེད་ དགོས་ སྙམ་
དུ་སྒོམས། ཞེས་གསུངས། དེ་ཡང་དལ་འབྱོར་ངོས་བཟུང་བ་དང༌། དེ་དོན་ཆེ་བ་
དང༌། དེ་རྙེད་དཀའ་ཚུལ་གསུམ་དུ་བསྡུས་ནས་བསམ་དགོས་གསུངས། དེ་ལ་
དལ་འབྱོར་ངོས་བཟུང་བ་ནི། བཤེས་སྤྲིངས་ལས། ལོག་པར་ལྟ་བ་འཛིན་དང་
དུད་འགྲོ་ཉིད། །ཡི་དྭགས་ཉིད་དང་དམྱལ་བར་སྐྱེ་བ་དང་། །རྒྱལ་བའི་བཀའ་
མེད་པ་དང་མཐའ་འཁོབ་ཏུ། །ཀློ་ཀློར་སྐྱེ་བ་གླེན་ཞིང་ལྐུགས་པ་ཉིད། །ཚེ་རིང་ལྷ་
ཉིད་གང་ཡང་རུང་བར་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་
བྲལ་ཁོམ་པ་རྙེད་ནས་ནི། །སྐྱེ་བ་བཟློག་པའི་སླད་དུ་འབད་པར་མཛོད། །ཅེས་
-94-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གསུངས་པ་ལྟར་མི་ཁོམ་པ་བརྒྱད་དང་བྲལ་བ་ནི་དལ་བ་ཡིན་ལ། མི་ཉིད་དབུས་
སྐྱེས་དབང་པོ་ཚང་། །ལས་མཐའ་མ་ལོག་གནས་ལ་དད། །ཅེས་ དང༌། སངས་
རྒྱས་བྱོན་དང་དམ་ཆོས་སྟོན། །བསྟན་པ་གནས་དང་དེ་རྗེས་འཇུག །གཞན་ཕྱིར་
སྙིང་ནི་བརྩེ་བའོ། །ཞེས་གསུངས་པ་ལྟར་རང་འབྱོར་ལྔ་དང་གཞན་འབྱོར་ལྔ་སྡེ་
འབྱོར་པ་བཅུ་ཚང་བའོ། །དེ་ལྟར་དལ་འབྱོར་གྱི་ཆོས་བཅོ་བརྒྱད་ཚང་བའི་ལུས་
རྟེན་ལན་ཅིག་ཐོབ་པ་འདི་ལ་དེ་ལྟར་ཡིན་པ་ངོ་ཤེས་དགོས། དགེ་བཤེས་སྟོན་
པས་སྤྱན་སྔ་ལ། དལ་བ་འབྱོར་བ་མིའི་ལུས་ཐོབ་པ་དྲན་ནམ། ཞེས་བསྐུལ་མ་
མཛད་པ་ལྟར་རང་ཅག་ཀྱང་ད་ལྟ་དལ་བ་ཐོབ་པའི་སྐབས་ཡིན་སྙམ་དུ་ཡང་དང་
ཡང་དུ་དྲན་དགོས། རང་ཅག་གིས་ཤིན་ཏུ་རྙེད་པར་དཀའ་བའི་དལ་བ་ཕུན་སུམ་
ཚོགས་པ་འདི་འདྲ་ཐོབ་པ་ལ་དགའ་བ་དང་སྤྲོ་བ་ཡེ་མི་སྐྱེ་བར་སྙིང་པོ་མེད་པའི་
འཇིག་རྟེན་གྱི་བྱ་བ་འབའ་ཞིག་སེམས་པ་ནི་གདོན་གྱིས་བརླམས་པ་ལྟ་བུར་ཤིན་
ཏུ་རྨོངས་ པ་ ཡིན་ ཏེ། སྤྱོད་འཇུག་ ལས། འདི་འདྲའི་ དལ་ བ་ རྙེད་ གྱུར་ ནས། །
བདག་གིས་དགེ་གོམས་མ་བྱས་ན། །འདི་ལས་བསླུས་པ་གཞན་མེད་དེ། །འདི་
ལས་རྨོངས་པའང་གཞན་མེད་དོ། །གལ་ཏེ་བདག་གིས་དེ་རྟོགས་ནས། །རྨོངས་
པས་ཕྱིས་ཀྱང་སྒྱིད་ལུག་ན། །འཆི་བར་འགྱུར་བའི་དུས་ཀྱི་ཚེ། །མྱ་ངན་ཆེན་པོ་
ལྡང་ བར་ འགྱུར། །དམྱལ་ མེ་ བཟོད་ དཀས་ ཡུན་ རིང་ དུ། །བདག་ གི་ ལུས་ ལ་
བསྲེགས་གྱུར་ན། །འགྱོད་པ་མི་བཟད་མེ་འབར་བས། །སེམས་ གདུང་ འགྱུར་
བར་གདོན་མི་ཟ། །ཤིན་ཏུ་རྙེད་དཀའ་ཕན་པའི་ས། ། ཅི་ཞིག་ལྟར་དེས་རྙེད་གྱུར་
ནས། །བདག་ཉིད་ཤེས་དང་ལྡན་བཞིན་དུ། །ཕྱིར་ཡང་དམྱལ་བ་དེར་འཁྲིད་ན། །
སྔགས་ཀྱིས་རྨོངས་པར་བྱས་པ་བཞིན། །བདག་ལ་འདིར་སེམས་མེད་དུ་ཟད། །
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཅིས་ རྨོངས་ བདག་ ཀྱང་ མ་ ཤེས་ ཏེ། །བདག་ གི་ ཁོང་ ན་ ཅི་ ཞིག་ ཡོད། །ཅེས་
གསུངས་པ་ལྟར་རོ། །དལ་འབྱོར་ཐོབ་པའི་ནང་ནས་ཀྱང་ནད་གཅོང་དཀོན་པ།
མཐུན་ རྐྱེན་ འཛོམ་ པ། ཐོས་བསམ་ གྱི་ ཤེས་ རབ་ ཆེ་ བ། མི་ དགེ་བའི་ བཤེས་
གཉེན་དང༌ སྡིག་གྲོགས་ ཀྱི་དབང་དུ་མ་སོང་བ། དགེ་བའི་བཤེས་གཉེན་དང་
མཇལ་བ། ཉམས་ ལེན་ གྱི་ གནད་ ཤེས་ པ། ཉམས་ ལེན་ ལ་ གཞོལ་བ། གསུང་
རབ་ཐམས་ཅད་གདམས་ངག་ཏུ་ཤེས་པ། སྒྲུབ་པའི་གནས་ཡིད་དང་མཐུན་པ་
ཡོད་པ་ལ་སོགས་པ་འདི་རྣམས་ཚང་བ་ནི་ཆོས་ལེགས་པར་བསྒྲུབ་པ་ལ་མེད་དུ་
མི་རུང་བའི་རིན་པོ་ཆེ་མང་དུ་འཛོམས་པ་ཡིན་པས། གཞན་སུ་བས་ཀྱང་རྩོལ་བ་
ཆེ་བ་ཞིག་ངས་བྱེད་དགོས་སྙམ་དུ་བསམ། ད་རེས་ཀྱི་རྟེན་འདི་ལ་དེ་ཙམ་གྱི་ཁྱད་
པར་འཕགས་པ་དང་ཤིན་ཏུ་དཀོན་པར་འཛིན་དགོས་ན་འདི་ལ་དོན་ཆེན་པོ་ཅི་
ཞིག་ འགྲུབ་ སྙམ་ན། གནས་ སྐབས་ དང༌ མཐར་ ཐུག་ གི་དོན་ཐམས་ཅད་རྟེན་
འདིས་བསྒྲུབ་ནུས་པས་རྟེན་འདིས་བསྒྲུབ་མི་ནུས་པའི་དོན་གང་ཡང་མེད་དོ། །
གནས་སྐབས་ཀྱི་དོན་ཐམས་ཅད་བསྒྲུབ་ནུས་ཏེ། གནས་སྐབས་མངོན་མཐོའི་
ལུས་ཕུན་སུམ་ཚོགས་པ་ཞིག་འདོད་ན་ཡང་རྟེན་འདིས་བསྒྲུབ་ནུས། ལོངས་སྤྱོད་
ཕུན་སུམ་ཚོགས་པ་ཞིག་འདོད་ན་ཡང་རྟེན་འདིས་བསྒྲུབ་ནུས། འཁོར་ཕུན་སུམ་
ཚོགས་པ་ཞིག་འདོད་ན་ཡང་རྟེན་འདིས་བསྒྲུབ་ནུས་སོ། །དེ་ཡང་ལྷའི་ལུས་ཞིག་
ཐོབ་པར་འདོད་ན་ཡང་རྟེན་འདིས་བསྒྲུབ་ནུས་ཏེ། དེའི་རྒྱུ་ཚུལ་ཁྲིམས་རྣམ་པར་
དག་པ་དང་སྨོན་ལམ་གྱི་མཚམས་སྦྱར་བ་སོགས་རྟེན་འདིས་བསྒྲུབ་ནུས་པས་སོ། །
ལྷའི་ནང་ནས་ཀྱང་མཐོ་བ་ཚངས་པ་དང་བརྒྱ་བྱིན་ལ་སོགས་པའི་གོ་འཕང་འདོད་
ན་ཡང་། དེ་དག་གི་རྒྱུ་ཐམས་ཅད་ཀྱང་རྟེན་འདིས་བསྒྲུབ་ནུས། དེར་མ་ཟད་བདེ་
- 96 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བ་ཅན་དང་མངོན་དགའ་ལ་སོགས་པའི་ཞིང་དུ་འགྲོ་འདོད་ན་ཡང་ཞིང་དེ་དག་ཏུ་
སྐྱེ་བའི་རྒྱུ་ཐམས་ཅད་རྟེན་འདིས་བསྒྲུབ་ནུས། རྣམ་སྨིན་གྱི་ཡོན་ཏན་བརྒྱད་དང་
ལྡན་པའི་མིའི་ལུས་ཁྱད་པར་ཅན་ཞིག་འདོད་ན་ཡང་རྟེན་འདིས་བསྒྲུབ་ནུས།
ལོངས་སྤྱོད་ཕུན་སུམ་ཚོགས་པ་ཇི་འདྲ་ཞིག་འདོད་ན་ཡང་དེའི་རྒྱུ་སྦྱིན་པ་ཡིན་
པས་རྟེན་འདིས་བསྒྲུབ་ནུས། འཁོར་དང་མངའ་ཐང་ཕུན་སུམ་ཚོགས་པ་ཇི་འདྲ་
ཞིག་འདོད་ན་ཡང་དེའི་རྒྱུ་ཐམས་ཅད་རྟེན་འདིས་བསྒྲུབ་ནུས། དེ་ལྟར་འཁོར་
བའི་ཕུན་སུམ་ཚོགས་ཇི་འདྲ་ཞིག་འདོད་ན་ཡང་རྟེན་འདིས་བསྒྲུབ་ནུས་པ་ལ། ད་
ལྟ་རང་རེ་རྣམས་ཕྱི་མའི་དོན་བསྒྲུབ་པའི་བསམ་པ་གཏན་ནས་མི་སྐྱེ་བར། ཚེ་
འདིའི་རྙེད་བཀུར་སྙན་གྲགས་ངན་ངོན་རེ་ལ་ཡིད་ཆགས་ནས་རེ་དོགས་ཀྱིས་དུས་
འདའ་ཞིང་སྡོད་པ་ནི་བེའུ་རྟོད་ཕུར་ལ་བཏགས་པ་ལྟར། སླར་ཡང་སྡུག་བསྔལ་
འབའ་ཞིག་བསྒྲུབ་པ་ཡིན་གསུངས། དགེ་བཤེས་དོལ་པའི་ཞལ་ནས། འོ་སྐོལ་
ཐམས་ཅད་ཚེ་འདིའི་རྟོད་ཐག་མ་གྲོལ་བས་གང་དུ་རྒྱུགས་ཀྱང་རྡེག་འཆོས་པ་
ལས་མི་འོང་གསུངས། དེ་ཡང་པོ་ཏོ་བ་ར་སྒྲེང་ན་བཞུགས་པའི་དུས་སུ། བེའུ་
གཅིག་རྟོད་ཐག་རིང་བ་ཞིག་ལ་བཏགས་ནས་འདུག་པ་ལ། མ་མོས་དུར་བྱས་པ་
དང་སྲེང་གིས་རྒྱུགས་ནས་སོང་། ད་ནི་མ་དང་ཕྲད་པ་འདུག་སྙམ་ཙ་ན། ཐག་པ་
ཟད་ནས་ཕྱི་གན་དུ་གཅིག་བརྡབས་ཏེ་ཐག་པ་ཕུར་པ་ལ་ཀོར་ཀོར་བྱས་རྟོད་ཕུར་
ལྐོག་མའི་འོག་ཏུ་བཅུག་ནས་ངུར་ངུར་དབུགས་ལྷེབས་ལྷེབས་འདུག་པ་གཟིགས་
པས། ད་ལྟ་ཆོས་བྱེད་པ་ཀུན་ཀྱང་འདི་དང་འདྲ་བ་ཡིན་སྙམ་པ་ཞིག་བྱུང་། ངས་
ཆོས་བྱེད་པ་ཡིན་ཟེར་ནས་སོང་། ལོ་ཡང་མང་བར་སོང་ད་རང་ཡགས་པར་འོང་
སྙམ་ཙ་ན། ཚེ་འདིའི་ལུས་ལོངས་སྤྱོད་ཉེ་དུའི་རྟོད་ཐག་གིས་ཕྱི་གན་དུ་བརྡབས་
- 97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནས། ཚེ་འདིའི་རྟོག་པ་སླར་ཆེར་སོང་བར་བྱས། ཆོས་ཡེ་མི་དྲན་པར་བློ་དྲེད་ནས་
ཐ་མལ་པ་རྣམས་ལས་ཐུ་བར་སོང་བ་དེ། ཚེ་འདིའི་རྟོད་ཕུར་མ་བཅད་པས་གར་
ཡང་འགྲོ་མ་ཤེས་པ་ཡིན་གསུངས། བེའུ་རྟོད་ཕུར་གློད་པས་མའི་དྲུང་དུ་འགྲོ་བ་
བཞིན་དུ། འཆི་བ་བསམ་པས་ཚེ་འདིའི་ལུས་ལོངས་སྤྱོད་ཉེ་དུ་ལ་མི་ལྟ་སྟེ། དེ་
དག་ལ་དགོས་པ་མེད་པར་ཤེས་ཙ་ན། ཆོས་མུ་སྲོད་དུ་ཚུད་ནས་ཚེ་འདིའི་ཀྱག་
ཀྱོག་ཏུ་མི་འཆོར་བ་ཞིག་འོང་བ་ཡིན་པས། དབྱར་དགུན་དང་སྟོན་དཔྱིད་མེད་
པར་ལུས་ངག་ཡིད་གསུམ་ཆོས་ཀྱི་མུར་བཅུག་ནས་བརྩོན་འགྲུས་ཀྱིས་འབད་
པར་བྱ་གསུངས། དེ་ལྟར་གནས་སྐབས་ལ་བལྟོས་ཏེ་དོན་ཆེ་བར་མ་ཟད། མཐར་
ཐུག་ལ་བལྟོས་ནས་ཀྱང་དོན་ཤིན་ཏུ་ཆེ་སྟེ། ཡོན་ཏན་ཐམས་ཅད་ཀྱི་གཞི་མ་ཚུལ་
ཁྲིམས་ཡིན་ལ། སྡོམ་པ་རྣམས་རྟེན་འདི་ལ་སྐྱེ་བ་ལྟ་བུ་གཞན་གང་ལ་ཡང་མི་
སྐྱེའོ། །དེ་ཡང་སོ་སོར་ཐར་པའི་སྡོམ་པ་སྤྱི་དང་། དེའི་ནང་ནས་མཆོག་ཏུ་གྱུར་པ་
དགེ་སློང་གི་སྡོམ་པ་ནི་མིའི་རྟེན་མ་གཏོགས་འགྲོ་བ་གཞན་གང་གི་རྟེན་ལ་ཡང་
མི་སྐྱེ་ལ། མིའི་ནང་ནས་ཀྱང་བྱང་སྒྲ་མི་སྙན་པ་རྣམས་ནི་ལོངས་སྤྱོད་ལྷ་དང་
མཉམ་པར་ལྟ་བུ་ཡོད་ཀྱང་སོ་ཐར་གྱི་སྡོམ་པ་སྐྱེ་བའི་རྟེན་དུ་མི་རུང་ལ། ཤར་
ལུས་འཕགས་པོ་དང་ནུབ་བ་གླང་སྤྱོད་ཀྱི་མི་རྣམས་ཀྱང་ལོངས་སྤྱོད་ཆེན་པོས་
འཚོ་ཡང་སོ་སོར་རྟོག་པའི་ཤེས་རབ་ཤས་ཆུང་བས་ཕལ་ཆེར་ བླུན་ཞིང་། ལམ་
བསྒྲུབ་པ་ལ་ས་ཆོད་ཆུང་བས་རང་ཅག་འཛམ་བུ་གླིང་པའི་མིའི་རྟེན་ལ་ཐོབ་པ་
འདྲ་ཞིག་རྟེན་གཞན་གང་ལ་ཡང་མི་ཐོབ་བོ། །ཐེག་པ་ཆེན་པོའི་སྡོམ་པ་ཡང་མིའི་
རྟེན་ལ་སྐྱེ་བ་འདྲ་ཞིག་རྟེན་གཞན་གང་ལ་ཡང་མི་སྐྱེ་བས་ཐེག་པ་ཆེན་པོ་ལ་ཡང་
རྟེན་འདི་ཆེས་བསྔགས་ཏེ། སློབ་སྤྲིངས་ལས། བདེ་གཤེགས་ལ་བརྟེན་འགྲོ་བ་
-98-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
འདྲེན་པར་ཆས་གྱུར་ཅིང་། །སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། །
ལམ་དེ་ལྷ་དང་ཀླུ་ཡིས་རྙེད་མིན་ལྷ་མིན་དང་། མཁའ་ལྡིང་རིག་འཛིན་མི་འམ་ཅི་
དང༌ ལྟོ་འཕྱེས་མིན། །ཞེས་གསུངས་པ་ལྟར་རོ། །སྔགས་ཀྱི་སྡོམ་པ་ཡང་། རྟེན་
འདི་ལ་སྐྱེ་བ་འདྲ་ཞིག་རྟེན་གཞན་ལ་མི་སྐྱེ་སྟེ། སྡོམ་འབྱུང་ལས། གླིང་གསུམ་པོ་
ཡི་མི་རྣམས་ནི། །ལོངས་སྤྱོད་ཆེན་པོས་ཡང་དག་འཚོ། །རྣམ་རྟོག་མེད་ཅིང་རྣམ་
དཔྱོད་མེད། །བླུན་རྨོངས་བྱེ་བྲག་མི་ཕྱེད་པའོ། །ཞེས་གསུངས་པ་ལྟར། རང་ཅག་
འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་གིས་ལམ་ཐུན་མོང་བ་
སྔོན་དུ་བཏང་ནས་རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་གི་ཞབས་དྲུང་དུ་
དབང་ཐོབ་དམ་ཚིག་དང་སྡོམ་པ་སྲོག་དང་བསྡོས་ཏེ་བསྲུང་བ་གཞིར་བཞག་ནས་
སྔགས་ཀྱི་ལམ་བསྒོམས་ན་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱ་ནུས་ལ།
རྟེན་གཞན་གང་ལ་ཡང་དེ་འདྲ་བའི་ནུས་པ་མེད་དོ། །དེ་ཡང་ཞིང་དང་བསམ་པ་
དང་དངོས་པོ་དང་དུས་ཀྱི་སྒོ་ནས་ཀྱང་ཤིན་ཏུ་སྟོབས་ཆེ་བར་གསུངས་པའི་ཚུལ་
རྣམས་ལ་ངེས་པ་དྲངས་ནས་ སྙིང་ པོ་ལེན་འདོད་ཆེན་པོ་བསྐྱེད་དོ། །དེ་ལྟར་
གནས་སྐབས་དང་མཐར་ཐུག་གང་ལ་བལྟོས་ཀྱང་ཤིན་ཏུ་དོན་ཆེ་བའི་རྟེན་བཟང་
པོ་འདི་ལ། འཇིག་རྟེན་ཕྱི་མའི་དོན་བསྒྲུབ་པའི་ཕྱིར་དུ་སྙིང་པོ་མི་ལེན་པར། ཚེ་
འདིའི་ཟས་གོས་ཙམ་ཞིག་གི་རྩོལ་སྒྲུབ་ཀྱིས་དུས་འདའ་བར་བྱེད་པ་ནི། དུད་
འགྲོའི་ཀུན་སྤྱོད་དང་མཚུངས་པ་ཡིན་པས་མི་ལུས་ཐོབ་ཀྱང་དུད་འགྲོ་དང་འདྲ་
བར་སོང་སྟེ། སློབ་སྤྲིངས་ལས། ཇི་ལྟར་གླང་བུ་ཁྲོན་ཟབ་ཁ་ནས་འཁྲུངས་པ་ཡི། །
རྩྭ་ལོ་ཁམ་འགའ་ལ་ནི་ཡིད་ནི་ཆགས་གྱུར་ནས། །རྙེད་པ་གྲུབ་པ་མེད་པར་གཡང་
དུ་ལྷུང་བ་ལྟར། །འཚོ་བའི་འཇིག་རྟེན་བདེ་ལྡན་འདོད་པའང་དེ་དང་འདྲ། །ཞེས་
-99-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གསུངས་སོ། །དེས་ན་རྣལ་འབྱོར་པ་ཆེན་པོས་ད་རེས་ཕྱུགས་ལས་བྱེ་བྲག་འབྱེད་
པའི་དུས་ཡིན་ནོ། །ཞེས་གང་གསུངས་པ་ལྟར་དུད་འགྲོའི་སྤྱོད་པ་ལས་ཁྱད་པར་
ཅི་ཐོན་ཞིག་བྱ་དགོས། འཕགས་པ་དཔའ་བོས། གང་ཞིག་དགེ་བས་ཕྱུག་པའི་མི། །
བསྐལ་པ་གྲངས་མེད་ཀྱིས་ཐོབ་ནས། །འདིར་ནི་རྨོངས་པས་བསོད་ནམས་གཏེར། །
ཅུང་ཟད་ཙམ་ཡང་མི་གསོག་པ། །དེ་དག་འཇིག་རྟེན་ཕ་རོལ་དུ། །མི་བཟད་མྱ་
ངན་ཁང་པར་འཇུག །རིན་ཆེན་གླིང་ཕྱིན་ཚོང་པ་ནི། །ལག་པ་སྟོང་པས་རང་ཁྱིམ་
བཞིན། །དགེ་བཅུའི་ལས་ཀྱི་ལམ་མེད་པར། །ཕྱི་ནས་ཡང་ནི་ཐོབ་མ་ཡིན། །མི་
མ་ཐོབ་ པར་ བདེ་ བ་ནི། །ཇི་ ལྟར་ དེ་བདེ་སྡུག་བསྔལ་ཉིད། །དེ་བས་ ཕ་རོལ་
བསླུས་ ཡོད་མིན། །དེ་ ལས་མཆོག་ཏུ་ རྨོངས་ པ་ མེད། །ཅེས་ དང་། སྤྱོད་འཇུག་
ལས། འདི་ལ་གླ་རྔན་བྱིན་ནས་ནི། །ད་ནི་རང་གི་དོན་བྱེད་ཆུག །ཕན་པ་མེད་
པར་འདི་ལ་ནི། །ཐམས་ཅད་སྦྱིན་པར་མི་བྱའོ། །ཞེས་དང་། མི་ཡི་གྲུ་ལ་བརྟེན་
ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ ཕྱི་ནས་རྙེད་དཀའ་བས། །
རྨོངས་པ་དུས་སུ་གཉིད་མ་ལོག །ཅེས་གསུངས་པ་ལྟར། རང་གི་ཚེ་རབས་སྔོན་
མ་རྣམས་སུ་དགེ་བའི་བཤེས་གཉེན་ཞིག་དང་མཇལ། བསོད་ནམས་རླབས་ཆེན་
བསགས། སྨོན་ལམ་མང་དུ་བཏབ་སྟེ། དལ་འབྱོར་གྱི་མི་ལུས་ཁྱད་པར་ཅན་འདི་
ལྟ་བུ་ཐོབ་པར་གྱུར་ཅིག་ཅེས་སྨོན་ལམ་མང་དུ་བཏབ་པའི་འབྲས་བུ་གྲུབ་སྟེ།
ཡིད་བཞིན་གྱི་ནོར་བུ་སྟོང་ལས་ཀྱང་ལྷག་པའི་རྟེན་བཟང་པོ་འདི་འདྲ་ཐོབ་པ་
འདི། ཚེ་འདིའི་ བྱ་ བས་ གཡེངས་ནས་ སྟོང་ལོག་ཏུ་སོང་ན། དབུལ་ པོས་ ཡིད་
བཞིན་གྱི་ནོར་བུ་རྙེད་པ་ལོངས་མ་སྤྱད་པར་སྟོར་བ་དང་། རིན་པོ་ཆེའི་གླིང་ནས་
སྟོང་ལོག་པ་རྣམས་ཀྱིས་དཔེར་མི་ཕོད་པས་ཤིན་ཏུ་ཕངས་སོ་སྙམ་དུ་ཡང་དང་
- 100 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཡང་དུ་བསྐུལ་བར་བྱ་སྟེ། དགེ་བའི་བཤེས་གཉེན་པོ་ཏོ་བའི་ཞལ་ནས། ངེད་ཀྱི་
སྨྲས་ཀྱི་པ་འོ་ཐང་ན་ཆུ་མེད་པས་ལོ་ཡགས་ཙམ་མི་འོང་། ལྷང་ཟན་ཟ་བས། ལན་
ཅིག་ཕ་སྤྱད་གསུམ་གྱིས་རྨེའུ་ཟན་བྱས་པས། བུ་ཆུང་ཤོས་སྤྱད་ཤས་ཆེར་རེ་བ་
ཞིག་གིས་ཁོ་རང་གཟན་སྐལ་རྒྱབ་ཏུ་སྦས་ནས། ཕ་དང་ཕུ་བོའི་ཟན་ལས་ཟོས་
པས། ཁོ་རང་གི་ཟན་རྒྱབ་ནས་ཁྱིས་ཁྱེར་བས་ངུས། ཟན་ཁྱིས་ཁྱེར་བ་ལ་ངུའམ་
མ་ངུ་བྱས་པས། བརྒྱ་མ་ལན་ཅིག་གི་རྨེའུ་ཟན་དེ་ཁ་ན་ཁྱིས་ཁྱེར་བ་ཟེར་ལོ། །དེ་
བཞིན་དུ་ རང་ཅག་ ཀྱང་ ངན་སོང་ གསུམ་དུ་གཏན་འཁྱམས་ བཞིན་དུ་བསྡད་
བསྡད་པ་ཞིག་དལ་འབྱོར་ཐོབ། བསྟན་པ་དང་འཕྲད་པའི་ཆོས་ཉོན་མོངས་པའི་
ཁྱི་ལ་མ་སྐུར་ཅིག །ཅེས་གསུངས་པ་ལྟར་རོ། །དེ་ལྟར་དལ་བ་དོན་ཆེ་བའི་ཚུལ་
བསམས་ནས་དལ་བའི་རྟེན་ལན་ཅིག་ཐོབ་པ་འདི་དོན་མེད་དུ་མི་གཏང་བར་སྙིང་
པོ་བླང་བའི་ཕྱིར་བཤེས་གཉེན་དམ་པ་ཚུལ་བཞིན་དུ་བསྟེན་ནས་དེས་བསྟན་པའི་
ཐེག་པ་མཆོག་གི་གདམས་པའི་སྙིང་པོ་བྱང་ཆུབ་ཀྱི་སེམས་རིན་པོ་ཆེ་ཉམས་སུ་
བླང་བར་བགྱིའོ་སྙམ་དུ་བསམ། ལུས་རྟེན་འདི་དོན་ཆེ་བར་མ་ཟད་རྙེད་དཀའ་
བར་བསམ་པ་ནི། ད་རེས་ཚེ་འདི་བློས་བཏང་ནས་ཆོས་རྣམ་པར་དག་པ་ཞིག་མ་
བྱས་ན། ཕྱིས་ནི་རྟེན་འདི་འདྲ་ཤིན་ཏུ་རྙེད་དཀའ་སྟེ། འདུལ་བ་ལུང་ལས། ངན་
འགྲོ་ནས་ཤི་འཕོས་ཏེ་དེར་སྐྱེ་བ་ནི་ས་ཆེན་པོའི་རྡུལ་དང་དེ་ནས་བདེ་འགྲོར་སྐྱེ་
བ་ནི་ཐུབ་པའི་ཕྱག་སེན་གྱི་རྩེ་མོས་བཞེས་པའི་རྡུལ་དང་འདྲ་ཞིང་། བདེ་འགྲོ་
གཉིས་ནས་ཤི་འཕོས་ཏེ་ངན་འགྲོར་འགྲོ་བ་ནི་ས་ཆེན་པོ་དང་། དེ་ནས་བདེ་
འགྲོར་སྐྱེ་བ་ནི་ཐུབ་པའི་ཕྱག་སེན་གྱི་རྩེ་མོས་བཞེས་པའི་རྡུལ་དང་འདྲ་བར་
གསུངས་པས་བདེ་འགྲོ་དང་ངན་འགྲོ་གཉིས་ཀ་ནས་རྙེད་པར་དཀའོ། །བཤེས་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྤྲིངས་ལས། རྒྱ་མཚོ་གཅིག་གནས་གཉའ་ཤིང་བུག་པ་དང་། །རུས་སྦལ་ཕྲད་པ་
ལས་ ཀྱང་དུད་འགྲོ་ལས། །མི་ཉིད་ཆེས་ཐོབ་དཀའ་བས་མི་དབང་གིས། །དམ་
ཆོས་སྦྱང་བས་དེ་འབྲས་མ ཆིས་པར་མཛོད། །གང་ཞིག་གསེར་སྣོད་རིན་ཆེན་
སྤྲས་ པ་ཡིས། །ངན་ སྐྱུགས་འཕྱག་པར་བགྱིད་པ་དེ་བས་ཀྱང་། །གང་ཞིག་མི་
རུས་སྐྱེས་ནས་སྡིག་པའི་ལས། །བགྱིད་པ་དེ་ནི་ཆེས་རབ་བླན་པ་ལགས། །ཞེས་
དང་སློབ་སྤྲིངས་ལས། གང་ཞིག་ཐོབ་ནས་སྐྱེ་བའི་རྒྱ་མཚོ་མཐར་འབྱིན་ཅིང་། །
བྱང་ཆུབ་མཆོག་གི་ས་བོན་དགེ་བའང་འགྲུབ་འགྱུར་བ། །ཡིད་བཞིན་ནོར་བུ་
བས་ཀྱང་ཡོན་ཏན་ལྷག་པ་ཡི། །མི་ཉིད་དེ་ནི་སུ་ཞིག་འབྲས་བུ་མེད་པར་བྱེད། །
ཅེས་ དང༌། སྤྱོད་ འཇུག་ ལས། ཕྱུགས་ ཀྱིས་ བསྒྲུབས་ ནའང་ མི་ དཀོན་ པའི། །
མནོག་ཆུང་གང་ཡིན་དེ་དོན་དུ། །དལ་འབྱོར་ཕུན་ཚོགས་རྙེད་དཀའ་འདི། །ལས་
ཀྱིས་མནར་བ་རྣམས་ ཀྱིས་བཅོམ། །ཞེས་དང་། སྡོང་པོ་བཀོད་པའི་མདོ་ལས།
མི་ཁོམ་པ་བརྒྱད་ལ་ལྡོག་པ་ཡང་རྙེད་པར་དཀའ། མིར་འགྱུར་བ་ཡང་རྙེད་པར་
དཀའ། དལ་བ་ཕུན་སུམ་ཚོགས་པ་ཡང་རྙེད་པར་དཀའ། སངས་རྒྱས་འབྱུང་བ་
ཡང་རྙེད་པར་དཀའ། དབང་པོ་མ་ཚང་བ་མེད་པ་ཡང་རྙེད་པར་དཀའ། སངས་
རྒྱས་ཀྱི་ཆོས་མཉན་པ་ཡང་རྙེད་པར་དཀའ། སྐྱེས་བུ་དམ་པ་དང་འགྲོགས་པ་ཡང་
རྙེད་པར་དཀའ། ཡང་དག་པའི་དགེ་བའི་བཤེས་གཉེན་རྣམས་ཀྱང་རྙེད་ པར་
དཀའ། ཡང་དག་པའི་ཚུལ་ རྗེས་སུ་བསྟན་པ་ཉེ་བར་ བསྒྲུབ་པ་ཡང་རྙེད་པར་
དཀའ། ཡང་དག་པར་འཚོ་བ་ཡང་རྙེད་པར་དཀའ། མིའི་འཇིག་རྟེན་ན་ཆོས་དང་
རྗེས་སུ་མཐུན་པའི་ཆོས་ལ་ནན་ཏན་བྱེད་པ་ཡང་རྙེད་པར་དཀའ་ན། ཞེས་སོགས་
མདོ་རྒྱུད་བསྟན་བཅོས་ཐམས་ཅད་ནས་དལ་བའི་རྟེན་རྙེད་དཀའ་བར་ལན་ཅིག་
- 102 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མིན་པར་ཡང་དང་ཡང་དུ་གསུངས་སོ། །དེ་ཙམ་རང་རྙེད་དཀའ་བ་ཅི་ཡིན་སྙམ་
ན། དལ་འབྱོར་ཐོབ་པ་འདི་རྒྱུ་མེད་དུ་མི་འབྱུང་བས་རྒྱུ་ཞིང་དགོས་རྒྱུ་ཡང་གཞན་
གྱིས་བསགས་པའི་ལས་ཀྱིས་རང་ལ་མི་ཕན་པས་རང་གི་ངོས་ནས་རྒྱུ་ཞིག་བསྒྲུབ་
དགོས། རྒྱུ་དེ་གང་ཡིན་སྙམ་ན། ཡོན་ཏན་རིན་པོ་ཆེ་སྡུད་པ་ལས་ཁྲིམས་ཀྱིས་
དུད་འགྲོའི་འགྲོ་བ་དུ་མའི་ངོ་བོ་དང༌། མི་ཁོམ་བརྒྱད་སྤོང་དེ་ཡིས་དལ་བ་རྟག་ཏུ་
རྙེད། །ཅེས་དང༌། སློབ་དཔོན་ཀླུ་སྒྲུབ་ཀྱིས། སྦྱིན་པས་ལོངས་སྤྱོད་ཁྲིམས་ཀྱིས་
བདེ། །ཞེས་གསུངས་པ་ལྟར་ཚུལ་ཁྲིམས་རྣམ་པར་དག་པ་ཞིག་ལུས་རྟེན་འདིའི་
རྒྱུ་ཡིན་ལ། དེ་གཅིག་པུས་ཀྱང་མི་ཆོག་སྟེ། ཞིང་ལ་ལོ་ཐོག་འབྱུང་བ་ལ་རྒྱུ་ས་
བོན་གཅིག་པུས་མི་ཆོག་པར་ས་དང་ཆུ་དང་དྲོད་གཤེར་རྣམས་འཛོམས་པ་ཞིག་
དགོས་པ་ལྟར། དལ་འབྱོར་གྱི་རྟེན་ཐོབ་པ་ལ་ཡང་ས་བོན་ལྟ་བུའི་རྒྱུའི་གཙོ་བོ་
ཚུལ་ཁྲིམས་རྣམ་པར་དག་པ་ཞིག་དང་། དེའི་སྟེང་དུ་དཀོན་མཆོག་མཆོད་པ་ལ་
སོགས་པ་བསོད་ནམས་རླབས་ཆེན་པོས་གྲོགས་བྱས་པ་དང༌། སྨོན་ལམ་དྲི་མ་
མེད་པས་མཚམས་སྦྱར་བ་སོགས་རྒྱུ་མང་དུ་འཛོམས་དགོས་པ་ལ། རང་རེའི་ཁ་
ཐབས་འདི་ལ་བལྟས་ན་དལ་འབྱོར་གྱི་རེ་བ་ཆད་པ་ལྟ་བུར་སྣང་སྟེ། ཚུལ་ཁྲིམས་
རྣམ་པར་དག་པ་ཞེས་བྱ་བ་ནི། སྒོ་གསུམ་ལ་དྲན་ཤེས་ནར་མར་བསྟེན་ནས་རང་
གིས་ཁས་བླངས་པའི་བཅས་མཚམས་ལས་ཅུང་ཟད་ཀྱང་མི་གཡེལ་ཞིང་། བརྒྱ་
ལ་ཅུང་ཟད་རེ་འདས་ན་ཡང་འཇིགས་ཤིང་སྐྲག་པའི་སེམས་ཀྱིས་དེ་མ་ཐག་ཕྱིར་
བཅོས་ཀྱིས་དག་པར་བྱས་ཏེ་སྡིག་ལྟུང་དང་ཞག་ཏུ་མི་འགྲོགས་པ་ཞིག་ལ་ཟེར་བ་
ཡིན་ཞེས་བླ་མ་རིན་པོ་ཆེ་གསུངས། དེས་ན་ད་ལྟར་རང་རེ་རྣམས་ནི་ཕལ་ཆེར་
ཁས་ལེན་ཆེ་ལ་ཉམས་ལེན་ཆུང་བར་སོང་སྟེ། སྡོམ་པ་གང་ཟབ་ཐམས་ཅད་ལ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འདི་ཁས་མ་བླངས་བྱ་བ་མེད་པ་ལ་བསླབ་བྱ་གང་གི་ཐད་ལའང་ལུག་ཞིང་གསེབ་
ཏུ་བཏང་བ་ལྟར་ཐམས་ཅད་ཆལ་ཆོལ་དུ་སོང་སྟེ་འདིའི་ཐད་ནས་རྣམ་པར་དག་པ་
ཞིག་བྱུང་སྙམ་པའི་གཙང་སིང་ངེ་བ་བློ་བདེ་ངེས་པ་གཅིག་ཀྱང་མི་སྣང་། བསླབ་
བྱ་ལས་འདས་པའི་ཉེས་བྱས་ལ་ནི་འདི་མ་བྱུང་བྱ་བ་མེད། མདོར་ན་བྱར་རུང་བ་
ནི་གཅིག་ཀྱང་མི་བྱེད་མི་རུང་བ་ཐམས་ཅད་བྱེད། དགེ་བ་ཅུང་ཟད་རེ་བྱེད་པར་
རློམ་པ་ཕལ་ཆེར་ཡང་། གཞན་གྱི་ལད་མོ་དང་། ཚུལ་འཆོས་དང་། ཕྱིའི་མཛེས་
མཚོན་ཙམ་ཤ་སྟག་ཏུ་སོང་ནས། འཇིག་རྟེན་ཕྱི་མ་དྲན་པའི་བསམ་པ་རྣམ་དག་
གིས་ཀུན་ནས་བསླངས་པ་ནི་མི་སྲིད་པ་ཙམ་དུ་སོང་འདུག །བསམ་པ་ཚེ་འདིའི་
བདེ་སྐྱིད་སྙན་གསུམ་ལ་དམིགས་ཏེ་ལས་ཅི་བྱས་ཀྱང་ཕལ་ཆེར་མི་དགེ་བ་ཤ་
སྟག་ཏུ་གསུངས་འདུག །དེས་ན་རྗེ་རིན་པོ་ཆེས། སྣང་ཤས་འདི་ལ་དཀར་ནག་
ཁྲ་གསུམ་ཡོད་པའི་ནག་པོ་རིག་སླ་ཡང་གཞན་གཉིས་པོ་འདི་ལ་འཁྲུལ་ས་ཆེན་
པོ་འདུག་པས་བག་ཡོད་པར་མཛོད་ཅིག །ཅེས་གསུངས་འདུག་པས། དེ་སྔ་ཡན་
དལ་བ་སྟོང་ལོག་ལ་སོང་འདུག་ཀྱང་ད་ཕྱིན་ཆད་རང་གིས་རང་མ་བསླུས་པ་ཞིག་
བྱེད་ན་ཉི་མ་དེ་རིང་ནས་བསམ་བློ་ནང་དུ་བཀུག་སྟེ་ཚེ་འདིའི་བདེ་སྐྱིད་སྙན་
གསུམ་གྱི་དབང་དུ་མ་གཏང་བར། ཚེ་འདིའི་བསམ་སྦྱོར་ཐམས་ཅད་བློས་བཏང་
ནས་འཇིག་རྟེན་ཕྱི་མའི་དོན་བསྒྲུབ་ཕྱིར་དལ་བའི་རྟེན་ལན་ཅིག་ཐོབ་པ་འདི་ལ་
སྙིང་པོ་ཅི་ལོན་ཞིག་བྱ་དགོས། སྙིང་པོ་ལེན་པའི་ཐབས་མཆོག་ཏུ་གྱུར་པ་ཐེག་པ་
ཆེན་པོའི་བློ་སྦྱོང་གི་གདམས་པ་ཉམས་སུ་བླངས་ཏེ་བདག་པས་གཞན་གཅེས་
པའི་ བྱང་ ཆུབ་ཀྱི་སེམས་ རིན་ པོ་ ཆེ་ བསྒོམ་ པར་ བྱའོ་སྙམ་དུ་བསམ། དེ་ ལྟར་
དམིགས་སྐོར་རེ་རེ་ནས་བྱང་ཆུབ་ཀྱི་སེམས་རིན་པོ་ཆེ་སྐྱེ་བའི་ཐབས་སུ་ཅི་འགྱུར་
- 104 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བྱེད་པ་ཤིན་ཏུ་གལ་ཆེ་སྟེ། རྗེ་ཐམས་ཅད་མཁྱེན་པས་ཀྱང་། འདིར་ཆུང་ངུ་དང་
འབྲིང་གི་ཆོས་སྐོར་རྣམས་བླ་ན་མེད་པའི་བྱང་ཆུབ་ཀྱི་སེམས་སྐྱེ་བའི་ཡན་ལག་ཏུ་
འགྲོ་ལུགས་རྣམས་བླ་མས་ཀྱང་ལེགས་པར་བརྡ་སྤྲད། སློབ་མས་ཀྱང་དེ་ལ་ངེས་
པ་ རྙེད་པར་བྱས་ལ། སྐྱོང་རེས་ཀྱིས་དེ་དག་དྲན་པར་བྱས་ནས་བྱང་ ཆུབ་ཀྱི་
སེམས་སྐྱེ་བའི་ཡན་ལག་ཏུ་སྤྱོད་པ་ཤིན་ཏུ་གཅེས་ཏེ། དེ་ལྟར་མ་བྱས་ན་སྐྱེས་བུ་
ཆེན་པོའི་ལམ་དང་ལམ་སོ་སོ་བ་འབྲེལ་མེད་དུ་འགྱུར་ཞིང་སྐྱེས་བུ་ཆེན་པོའི་ལམ་
དངོས་ལ་མ་སླེབ་བར་དུ་བྱང་ཆུབ་ཀྱི་སེམས་ལ་ངེས་པ་གང་ཡང་མི་རྙེད་པས་
སེམས་དེ་སྐྱེ་བའི་གེགས་སམ། ཡང་ན་དེའི་བར་དུ་དོན་ཆེན་པོ་ལས་ཉམས་ནས་
འགྲོ་བས་འདི་ལ་ནན་ཏན་བྱའོ། །དེ་ལྟར་ཆུང་འབྲིང་གི་ལམ་ལ་སྦྱང་བ་དང་ཆེན་
པོའི་སྐབས་སུ་བཤད་པ་ལྟར་ལེགས་པར་སྦྱངས་ནས་བྱང་ཆུབ་ཀྱི་སེམས་བཅོས་
མ་མ་ཡིན་པ་རྒྱུད་ལ་ཅི་སྐྱེ་བྱ། ཞེས་གསུངས་པ་ལྟར་རོ། །ཡང་དལ་འབྱོར་གྱི་
དམིགས་སྐོར་འདི་ལ་དམིགས་པའི་རྣམ་གྲངས་མང་ཡང་བསྒྲུབ་དགོས་པ་དང་།
བསྒྲུབ་ནུས་པ་དང་། དེ་ཡང་ད་རེས་བསྒྲུབ་དགོས་པ་དང༌། དེ་ཡང་ད་ ལྟ་ ཉིད་
ནས་བསྒྲུབ་དགོས་པ་བཞིར་བསྡུས་ནས་བསམས་ན་བློ་འཁུལ་ཆེ་གསུངས། དེ་
ལ་བསྒྲུབ་དགོས་པ་ནི། རང་ཅག་སེམས་ཅན་རྣམས་སྡུག་བསྔལ་མི་འདོད་ཅིང་
བདེ་བ་འདོད་པ་ཤ་སྟག་ཡིན་པས་ཕྱིར་སྡུག་བསྔལ་མྱོང་བའི་རྒྱུ་རྣམས་སེལ་བ་
དང་བདེ་བ་འབྱུང་བའི་རྒྱུ་ཞིག་བསྒྲུབ་དགོས། དེ་ཡང་དམ་པའི་ཆོས་ཁོ་ན་ལ་
རག་ལས་པས་ཚེ་ཐུང་ཡུད་ཙམ་འདི་ལ་ཆོས་རྣམ་པར་དག་པ་ཞིག་བྱ་དགོས་སྙམ་
དུ་བསམ། བསྒྲུབ་ནུས་པ་ནི། ད་རེས་འབད་ན་སྡུག་བསྔལ་གྱི་རྒྱུ་རྣམས་སེལ་
ནུས་ཤིང་བདེ་བའི་རྒྱུ་རྣམས་བསྒྲུབ་ནུས་ཏེ། སྡུག་བསྔལ་གྱི་རྒྱུ་སྡིག་ལྟུང་ཐམས་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཅད་བཤགས་སྡོམ་གྱིས་དག་པར་བྱེད་ཅིང་དེ་ཡང་རྟེན་འདིས་བསྒྲུབ་ནུས། བདེ་
བའི་རྒྱུ་དམ་པའི་ཆོས་ཡིན་ཞིང་དེ་ཡང་རྟེན་འདིས་ཉམས་སུ་ལེན་ནུས་ཏེ། ཆོས་
བསྒྲུབ་པ་ལ་ཕྱི་ནང་གི་རྐྱེན་གཉིས་ཡོད་པས། ཕྱིའི་རྐྱེན་བླ་མ་དགེ་བའི་བཤེས་
གཉེན་གྱིས་རྗེས་སུ་བཟུང་བ་ཞིག་དགོས་པ་ལ་དེ་ནི་ཚང་། ནང་གི་རྐྱེན་དལ་
འབྱོར་གྱི་རྟེན་ཞིག་དགོས་པ་ལ་དེ་ནི་ཚང་། དེ་ལྟར་མཐུན་རྐྱེན་ཐམས་ཅད་ཚང་
བའི་སྐབས་འདིར་གཏན་གྱི་བདེ་བའི་རྒྱ་དམ་པའི་ཆོས་ལ་ཅི་ནས་ཀྱང་འབད་
པར་ བྱའོ་སྙམ་དུ་བསམ། དེ་ཡང་ ཚེ་ འདིར་བསྒྲུབ་དགོས་པ་ནི། ད་ལྟར་དལ་
འབྱོར་ཐོབ་པའི་སྐབས་འདིར་གཏན་གྱི་མདུན་མའི་རྩ་བ་ཚུགས་པར་མ་བྱས་ན།།
ཕྱིས་ནས་འདི་འདྲ་རྙེད་དཀའ་ཞིང་འདི་ནས་ངན་སོང་དུ་ལན་ཅིག་ཤོར་ན། སྤྱོད་
འཇུག་ལས། བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་འཐོབ་མི་འགྱུར། །
མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད། །གང་ཚེ་དགེ་
སྤྱད་སྐལ་ལྡན་ཡང་། །དགེ་བ་བདག་གིས་མ་བྱས་ན། ། ངན་སོང་སྡུག་བསྔལ་
ཀུན་རྨོངས་པ། །དེ་ཚེ་བདག་གིས་ཅི་བྱར་ཡོད། །དགེ་བ་དག་ཀྱང་མ་བྱས་ལ། །
སྡིག་པ་དག་ཀྱང་ཉེར་བསགས་ན། །བསྐལ་བ་བྱེ་བ་བརྒྱར་ཡང་ནི། །བདེ་འགྲོའི་
སྒྲ་ཡང་ཐོས་མི་འགྱུར། །དེ་ཉིད་ཕྱིར་ན་བཅོམ་ལྡན་གྱིས། །རྒྱ་མཚོ་ཆེར་གཡེངས་
གཉའ་ཤིང་གི །བུ་གར་རུས་སྦལ་མགྲིན་ཆུད་ལྟར། །མི་ཉིད་ཤིན་ཏུ་ཐོབ་དཀའ་
གསུངས། །སྐད་ ཅིག་ གཅིག་ བྱས་ སྡིག་ པས་ ཀྱང་། །བསྐལ་ པར་ མནར་ མེད་
གནས་ འགྱུར་ན། །ཐོག་མེད་འཁོར་བར་ བསགས་ སྡིག་ གིས། །བདེ་འགྲོར་མི་
འགྲོ་སྨོས་ཅི་དགོས། །ཞེས་དང༌། དེ་ཙམ་ཁོ་ན་མྱོང་གྱུར་ནས། །དེ་ནི་རྣམ་ཐར་མི་
འགྱུར་ཏེ། །འདི་ལྟར་དེ་ནི་མྱོང་བཞིན་དུ། །སྡིག་པ་གཞན་དག་རབ་ཏུ་སྐྱེ། །ཞེས་
- 106 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གང་གསུངས་པ་ལྟར་ལས་ཉོན་གོང་འཕེལ་དུ་སོང་སྟེ་ངན་སོང་གི་གཡང་ནས་
ཐོན་པ་ཤིན་ཏུ་དཀའ་བས། ཡར་འགྲོ་མར་འགྲོའི་ས་མཚམས། མདུན་མ་གཏན་
ལེགས་དང་གཏན་ཉེས་ཀྱི་འདམ་ཁ་བྱ་རྒྱ་ཡོད་པའི་སྐབས་འདིར། ཆོས་རྣམ་པར་
དག་པ་ཞིག་ཅི་ནས་ཀྱང་བྱའོ་སྙམ་དུ་བསམ། དེ་ཡང་ད་ལྟ་ཉིད་ནས་བསྒྲུབ་
དགོས་པ་ནི། ཆོས་ཤིག་བྱ་དགོས་ཀྱང་རེ་ཞིག་འཚོ་བའི་མཐུན་རྐྱེན་འཚོལ་བ་
སོགས་བྱ་བ་འདི་དང་འདི་བྱེད། བྱ་བ་རྣམས་ཟིན་ནས་ཚེ་མཇུག་ལ་ཆོས་རྣམ་
དག་ཅིག་བྱའོ་སྙམ་ན། དེ་ནི་ཚེ་འདིའི་སྣང་ཤས་དང་རྟག་འཛིན་གྱི་དབང་དུ་སོང་
བ་ཡིན་ལ་བསམ་པ་དེ་འདྲ་ཞིག་གིས་བསླུས་བསླུས་ནས་སྔོན་ཡང་ད་བར་དུ་དལ་
འབྱོར་སྟོང་ལོག་ལ་སོང་བ་ཡིན། ད་དུང་བསམ་པ་དེ་འདྲའི་དབང་དུ་བཏང་ན་
དལ་བ་སྟོང་ལོག་ཅིག་ཡོང་བར་ངེས། དེ་རིང་རང་ཡང་མི་འཆི་བའི་གདེང་མེད་
པས་ད་ལྟ་ཉིད་དུ་ཚེ་འདིའི་འཁྲི་བ་བཅད་ནས་ཆོས་རྣམ་དག་ཅིག་བྱའོ་སྙམ་དུ་ཞེ་
དམ་དྲག་པོ་བྱ། དེས་ན་བདག་གིས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་
འབྱོར་ཚང་བའི་རྟེན་ལན་ཅིག་ཐོབ་པ་འདི་དོན་མེད་དུ་མི་བཏང་བར་སྙིང་པོ་ཞིག་
བླང་བར་བྱའོ། །སྙིང་པོ་ལེན་པའི་མཆོག་ཀྱང་ བྱང་ ཆུབ་ཀྱི་སེམས་རིན་པོ་ཆེ་
བསྒོམ་པ་འདི་ཉིད་ཡིན་པས་སེམས་རིན་པོ་ཆེ་འདི་སྙིང་ཐག་པ་ནས་བསྒོམ་པར་
བྱའོ་སྙམ་དུ་བསམ། དེ་ལྟར་དལ་འབྱོར་གྱི་སྐོར་འདི་ལམ་གྱི་གཞི་མ་ཡིན་པས་
དཔེ་སྣ་ཚོགས་དང་། དམིགས་ པ་ སྒོ་དུ་མ་ནས་བསམས་ཏེ་ བློ་ཅི་ འཁུལ་ བྱ།
འབད་ནས་བསྒོམས་པས་རྒྱུད་ལ་མ་སྐྱེས་ནའང་དེ་ལྟར་དུ་མི་བསྡད་པར་ལྷ་དང་
བླ་མ་ལ་གསོལ་བ་གདབ། དེའི་གེགས་ཀྱི་སྒྲིབ་པ་སྦྱོང་། དེ་སྟོན་པའི་བཀའ་དང་
དགོངས་འགྲེལ་དྲི་མེད་རྣམས་ལ་བལྟ། དམིགས་རྣམ་ཡང་ཡང་ཡིད་ལ་བྱེད་ཅིང་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྨོན་ལམ་གདབ། ཐ་ན་གདམས་ངག་ལ་སྒུག་སྡོད་ཀྱི་ཚུལ་དུ་ཡང་བྱ་གསུངས།
དེ་ལྟར་ཡང་པོ་ཏོ་བའི་བེའུ་བུམ་གྱི་འགྲེལ་པ་ལས། ཞར་ལ་ཚོགས་གསོག་པ་དང་
སྒྲིབ་པ་སྦྱོང་། ལྷ་དང་བླ་མ་ལ་གསོལ་བ་འདེབས་ཤིང་རུས་ཤིང་དང་བཅས་ནས་
ནན་ཏན་གྱིས་བསམས་ན། ལོ་བརྒྱར་ཡང་མི་སྐྱེ་སྙམ་པ་ཞིག་ཀྱང་འདུས་བྱས་
སོ་ན་མི་སྡོད་པས་ཅི་ཞིག་ལྟར་ལ་སྐྱེ་ཞེས་གསུངས། གསུམ་པ་མཇུག་ཏུ་ཇི་ལྟར་
བྱ་བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི།
དལ་འབྱོར་གྱི་ཆོས་སྐོར་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་
ཞིང་དྲན་ཤེས་དང་ལྡན་པའི་སྒོ་ནས་དབང་པོའི་སྒོ་སྡོམ་པ་སོགས་གཞན་རྣམས་
སྔར་བཞིན་དང༌། དེ་དག་ཐམས་ཅད་ཀྱང་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་
སྐྱེ་བའི་ཐབས་སུ་ཅི་འགྱུར་བྱའོ། །
༈ གཉིས་པ་འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པའི་ཕྱིར་འཆི་བ་
རྗེས་ སུ་ དྲན་ པ་ བསམ་ པ་ ལ། ཐུན་ དངོས་ གཞི་ ལ་ ཇི་ ལྟར་ བྱ་ བ་ དང༌། ཐུན་
མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས།
དང་པོ་སྦྱོར་བ་ནི་སྔར་བཤེས་གཉེན་བསྟེན་ཚུལ་གྱི་སྐབས་སུ་བཤད་པ་ལྟར་རོ། །
གཉིས་ པ་ དངོས་ གཞི་ནི། འདིའི་ ཁྲིད་ ཡིག་ཏུ། ཚེ་ལ་ངེས་པ་མེད་ཅིང་
འཆི་བའི་རྐྱེན་ཤིན་ཏུ་མང་བས། དེ་རིང་ཙམ་ཡང་མི་འཆི་བའི་གདེང་ཡང་མི་
འདུག་པས་ད་ལྟ་ཉིད་དུ་དམ་པའི་ཆོས་ལ་འབད་དགོས་སྙམ་དུ་བསྒོམ་མོ། །ཞེས་
གསུངས་པས་འཆི་བ་དྲན་པ་འདི་ཤིན་ཏུ་གལ་ཆེ་ལ། དེ་ཡང་ང་འཆི་སྙམ་པ་ཙམ་
ཞིག་བསྒོམས་པས་བློའི་འཁུལ་དེ་ཙམ་མི་ཡོང་བས་རྒྱུ་མཚན་དུ་མའི་སྒོ་ནས་
བསམ་ དགོས་ ལ། དེ་ ཡང་ ཐོག་ མར་ འཆི་ བ་ དྲན་ པ་ མ་ བསྒོམས་ པའི་ ཉེས་
- 108 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དམིགས་དང༌། བསྒོམས་པའི་ཕན་ཡོན་རྣམས་བསམ་དགོས་པས། མ་བསྒོམས་
པའི་ཉེས་དམིགས་ནི། རང་ཅག་ད་ལྟ་ སྙིང་ནས་ཆོས་མི་དྲན་པ་འདི་འཆི་བ་མ་
དྲན་པས་ལན་པ་ཡིན་ལ། འཆི་བ་སྙིང་ནས་དྲན་པ་ཞིག་བྱུང་ན་ད་ལྟའི་སྤྱོད་པ་
ངན་པ་འདི་འདྲ་ཡོད་དོན་མེད། ད་ལྟ་རང་རེ་ཚེ་འདི་འབའ་ཞིག་ལ་ཆགས་ནས་
ནམ་ཕུགས་ལྟོགས་དོགས། འཁྱགས་དོགས། ཁས་ཞན་དོགས། གཏམ་ངན་གྱིས་
དོགས། དགྲ་ མ་ ཐུལ་ དོགས། གཉེན་ མ་ འཁྱོངས་ དོགས་ སོགས་ རེ་ དོགས་ ཀྱི་
བསམ་ངན་བརྒྱ་ཕྲག་ཅིག་སྐྱེ་བ་འདི་ཐམས་ཅད་འཆི་བ་མ་དྲན་པར་ཚེ་འདིར་
སྡོད་ པའི་བསམ་པ་འབའ་ཞིག་ གིས་ལན་པ་ཡིན་པ། སྡིག་ལྟུང་ ཇི་ སྙེད་ཅིག་
གསོལ་བ་འདི་ཐམས་ཅད་ཀྱང་ཚེ་འདི་སྡོད་པའི་བསམ་པ་འདི་ཁོ་ནས་བྱས་པ་
ཡིན་ནོ། །དགེ་སྦྱོར་ཅི་བྱས་ཀྱང་ཡར་སྐྱེད་ལས་མར་སྐྱེད་ཆེ་བ་འདི་ཡང་རྟག་
འཛིན་གྱི་བློ་ངན་འདི་ཁོ་ནས་དགེ་སྦྱོར་གོང་མ་རྣམས་སྐྱེ་བོའི་སྒོ་བཀག་སྟེ་རང་
རྒྱུད་ཉེས་ལྟུང་གི་འདམ་དུ་ཐུར་ལ་འཐེན་པའི་འཐེན་ཐག་བྱས་ནས་རྒྱུད་ཇེ་ངན་དུ་
འགྲོ་བ་ཡིན་ནོ། །མདོར་ན་འཆི་བ་མ་དྲན་པའི་ཉེས་དམིགས་རྗེ་རིན་པོ་ཆེས་འདི་
ལྟར་གསུངས་ཏེ། དེ་ལྟར་དལ་བའི་རྟེན་ལ་སྙིང་པོ་ལེན་པ་ལ་འཇུག་པ་ལ་ཕྱིན་ཅི་
ལོག་བཞི་ལས། མི་རྟག་པ་ལ་རྟག་པར་འཛིན་པའི་ཕྱིན་ཅི་ལོག་ཉིད་དང་པོར་
གནོད་པའི་སྒོར་འགྱུར་རོ། །དེ་ལ་ཕྲ་རགས་གཉིས་ལས་རགས་པའི་མི་རྟག་པ་
འཆི་བ་ལ་མི་འཆི་སྙམ་པའི་རྣམ་པར་རྟོག་པ་ཉིད་གནོད་པའི་སྒོའོ། །འདི་ལ་ཡང་
ད་གཟོད་མཐར་འཆི་བ་ཞིག་འོང་སྙམ་པ་ནི་ཀུན་ལ་ཡོད་ཀྱང་ཉི་མ་རེ་རེ་ཞིང་དེ་
རིང་མི་འཆི། དེ་རིང་ཡང་མི་འཆི་སྙམ་དུ་བློས་མི་འཆི་བའི་ཕྱོགས་འཛིན་པ་ནི་
འཆི་ཁ་མ་ཚུན་ལ་འབྱུང་ངོ༌། །དེའི་གཉེན་པོ་ཡིད་ལ་མ་བྱས་པར་དེ་ལྟ་བུའི་བློ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དེས་བསྒྲིབས་པ་ན་ཚེ་འདིར་སྡོད་པའི་བློ་སྐྱེས་ནས་དེའི་རིང་ལ་འདི་དང་འདི་
དགོས་སོ་ཞེས་ཚེ་འདི་ཙམ་གྱི་བདེ་བ་བསྒྲུབ་པ་དང་སྡུག་བསྔལ་སེལ་བའི་ཐབས་
འབའ་ཞིག་ལ་སེམས་སེམས་ནས། འཇིག་རྟེན་ཕྱི་མ་དང་ཐར་པ་དང་ཐམས་ཅད་
མཁྱེན་པ་ལ་སོགས་པའི་དོན་ཆེན་པོ་དག་ལ་རྣམ་པར་དཔྱོད་པའི་བློ་མི་སྐྱེ་བས་
ཆོས་ལ་འཇུག་པའི་བློ་སྐྱེར་མི་སྟེར་ལ། བརྒྱ་ལ་ཐོས་པ་དང་བསམ་པ་དང་སྒོམ་
པ་སོགས་ལ་ཞུགས་ཀྱང་ཚེ་འདི་པ་ཙམ་གྱི་ཆེད་དུ་སོང་ནས་དགེ་བ་ཅི་བྱས་མཐུ་
ཆུང་ཞིང་། དེ་ཡང་ཉེས་སྤྱོད་སྡིག་ལྟུང་དང་འབྲེལ་བར་འཇུག་པས་ངན་འགྲོའི་རྒྱུ་
དང་མ་འདྲེས་པ་དཀོན་ནོ། །གལ་ཏེ་འཇིག་རྟེན་ཕྱི་མ་ལ་དམིགས་ནས་བསྒྲུབ་ཏུ་
ཆུག་ཀྱང་ཕྱིས་ནས་རིམ་གྱིས་བསྒྲུབ་བོ་སྙམ་པའི་ཕྱི་བཤོལ་གྱི་ལེ་ལོ་འགོག་མི་
ནུས་ཤིང་གཉིད་རྨུགས་དང་བྲེ་མོའི་གཏམ་དང་། བཟའ་བཏུང་ལ་སོགས་པའི་
རྣམ་གཡེང་གིས་དུས་འདའ་བས་བརྩོན་པ་ཆེན་པོས་ཚུལ་བཞིན་དུ་བསྒྲུབ་མི་འོང་
ངོ༌། །དེ་ལྟར་ལུས་སྲོག་ཡུན་རིང་དུ་གནས་སུ་རེ་བས་བསླུས་པ་ན་རྙེད་པ་དང་
བཀུར་སྟི་ལ་སོགས་པ་ལ་ཆགས་པ་དྲག་པོ་སྐྱེ་ཞིང་། དེའི་གེགས་བྱས་པའམ་བྱེད་
དུ་དོགས་པ་ལ་སྡང་བ་དྲག་པོ་དང་དེ་དག་གི་ཉེས་དམིགས་ལ་རྨོངས་པའི་གཏི་
མུག་དང་དེ་དག་གིས་ང་རྒྱལ་བ་དང་ཕྲག་དོག་ལ་སོགས་པའི་ཉོན་མོངས་པ་དང་
ཉེ་བའི་ཉོན་མོངས་དྲག་པོ་རྣམས་ཆུ་བོའི་རྒྱུན་བཞིན་དུ་འཇུག་གོ །དེ་ལས་ཀྱང་
ལུས་དང་ངག་དང་ཡིད་ཀྱི་ཉེས་སྤྱོད་བཅུ་དང་མཚམས་མེད་པ་དང་དེ་དང་ཉེ་བ་
དང་དམ་པའི་ཆོས་སྤོང་བ་ལ་སོགས་པ་མི་དགེ་བའི་ལས་ངན་འགྲོ་ལ་སོགས་
པའི་སྡུག་བསྔལ་དྲག་པོ་འདྲེན་པར་བྱེད་པ་ལ་མཐུ་ཕུལ་དུ་བྱུང་བ་རྣམས་ཉི་མ་རེ་
རེ་ཞིང་ཇེ་རྒྱས་སུ་འགྲོ་ལ། དེ་དག་གི་གཉེན་པོ་ལེགས་པར་གསུངས་པའི་ཆོས་ཀྱི་
- 110 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བདུད་རྩི་ལ་རྒྱབ་ཀྱིས་ཇེ་ཕྱོགས་སུ་སོང་ནས་མངོན་མཐོ་དང་ངེས་ལེགས་གྱི་སྲོག་
བཅད་དེ། ངན་འགྲོ་སྡུག་བསྔལ་དྲག་ཅིང་རྩུབ་ལ་ཚ་ཞིང་ཡིད་དུ་མི་འོང་བའི་
གནས་སུ་འཆི་བས་ཉེ་བར་བཅོམ་ནས་ལས་ངན་པས་འཁྲིད་པར་བྱེད་པས་ན་དེ་
ལས་མ་རུང་ པའི་སྒོ་གཞན་ཅི་ཞིག་ཡོད། ཅེས་གསུངས་སོ། །འཆི་བ་དྲན་པའི་
ཕན་ཡོན་ནི། འཆི་བ་སྙིང་ཐག་པ་ནས་དྲན་ན་ཉེས་ལྟུང་ཐམས་ཅད་རང་ཤུགས་
ཀྱིས་འགག་པ་དང་ཡོན་ཏན་ཐམས་ཅད་སྤངས་པ་བཞིན་འོང་སྟེ། སྙིང་ཐག་པ་
ནས་འཇིག་རྟེན་ཕྱི་མར་འགྲོ་དགོས་པའི་ཚུལ་དྲན་ན་ངན་འགྲོའི་རྒྱུ་སྡིག་ལྟུང་སྤོང་
བ་དང་། ཕྱི་མ་བདེ་འགྲོ་ཐོབ་ཕྱིར་ཚུལ་ཁྲིམས་བསྲུང་བ་དང་། འཁོར་བ་མཐའ་
མེད་ཀྱི་སྡུག་བསྔལ་ལས་ཐར་བའི་ཆེད་དུ་ལམ་བསླབ་པ་གསུམ་ལ་སློབ་པ་དང་།
མ་ རྒན་ སེམས་ ཅན་ རྣམས་ ཀྱང་ རྟག་ འཛིན་ གྱི་ དབང་ གིས་ སྡུག་བསྔལ་ ཚུལ་
བསམས་པས་སྙིང་རྗེ་ཆེན་པོ་སྐྱེ་བ་ལ་སོགས་པ་ལམ་ཐམས་ཅད་ཀྱི་སྒོ་ཕྱེ་བར་
འགྱུར་རོ། །དགེ་བཤེས་པོ་ཏོ་བའི་ཞལ་ནས། མདོར་ན་ཚེ་འདི་ལ་བལྟས་ན་ཅི་
བྱས་སྡིག་ཏུ་འགྲོ་བ་ཡིན་ཏེ། དེ་ཡང་ཤེས་པར་དཀའ་བ་མ་ཚོར་བར་འོང་ཉེན་
ཡོད་པ་ཡིན་གསུངས། ཡང་པོ་ཏོ་བའི་བེའུ་བུམ་གྱི་འགྲེལ་པ་ལས། ད་ལྟ་ཡང་
ཚན་ཞིག་ཡགས་རབ་འདུག་སྙམ་ཙ་ན། བྱ་ཕོའི་རིལ་མ་ལྟར་ཁྲེ་ལོག་རེ་རེ་བྱས་
པས་བཏེག་བཏེག་ནས་བརྡབས་པའམ། འཐེན་འཐེན་ནས་བཏང་བ་བཞིན་དུ་
རིང་རྒྱང་རྒྱང་སོང་བ་ཐམས་ཅད་ཚེ་འདི་ལ་ཤི་སྦར་འཐམས་པས་ལན་པ་ཡིན་
པས། དེའི་གཉེན་པོར་སྣང་སེལ་ཆེན་མོ་དེ་བསྒོམས་པའི་ཚེ་འདིའི་བྱ་བ་ལ་དོན་
མེད་པར་ཐག་བཅད་ནས། ཕྱི་མའི་བྱ་བ་ལ་འཇུག་པར་བྱ་གསུངས། དེ་ཡང་པོ་ཏོ་
བའི་ཞལ་ནས། ད་ལྟ་སྣང་བ་སེལ་ལོ་མི་སེལ་ལོ་ཟེར་ཏེ། དེས་ནན་ཏར་ན་ངེད་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལ་བྱ་རྒྱུ་རང་མེད། ངེད་ཀྱི་སྣང་སེལ་མི་རྟག་པ་བསྒོམ་པ་འདི་ཡིན་ཏེ། ཉེ་དུ་
འབྲེལ་བ་དང་རྫས་ཡོ་བྱད་ལ་སོགས་པ་ཚེ་འདིའི་སྣང་བ་ཐམས་ཅད་བསལ་ནས།
རང་གཅིག་པུ་གཉིས་སུ་མེད་པར་ཚེ་ཕ་རོལ་ཏུ་ཆས་ཀྱིས་འགྲོ་བར་ཤེས་ཙ་ན།
ཆོས་མིན་པ་ཅིས་ཀྱང་བྱར་མེད་སྙམ་ནས། ཚེ་འདི་ལ་མ་ཆགས་པ་ཀོང་པོ་འོན་པ་
འདྲ་བ་ཞིག་གདོད་འོང་བ་ཡིན། འདི་བློ་ལ་མ་སྐྱེས་ཀྱི་བར་དུ་ཆོས་ཐམས་ཅད་ཀྱི་
ལམ་འགག་ནས་འདུག་པ་ཡིན། ཞེས་གསུངས་སོ། །ད་ལྟ་རང་ཅག་རྣམས་ཀྱིས་
མི་རྟག་པ་དྲན་པ་འདི་ཐོག་མར་ཆོས་ལ་བསྐུལ་བྱེད་ཙམ་དུ་གོ་ནས་རྒྱུན་ གྱི་
ཉམས་ལེན་དུ་མི་དགོས་སོ་སྙམ་དུ་གོ་བ་མང་སྟེ། མི་རྟག་པ་བསྒོམ་པ་འདི་ནི་
ལམ་གྱི་ཐོག་མཐའ་བར་གསུམ་དུ་ཤིན་ཏུ་གལ་ཆེ་སྟེ། ཐོག་མར་ཆོས་ལ་འཇུག་
པ་ན་ཡང་འདིས་བསྐུལ་ནས་འཇུག་དགོས། བར་དུ་ཉམས་ལེན་གོང་འཕེལ་དུ་
འགྲོ་བ་ཡང་འདིས་བྱེད། མཐར་འབྲས་བུ་མངོན་དུ་བྱེད་པ་ན་ཡང་འདིས་བསྐུལ་
ནས་བྱེད་དགོས། སྔོན་སྲིད་པ་ཐ་མའི་གང་ཟག་རྣམས་ལ་ཡང་མི་རྟག་པ་བསྟན་
ནས་ཆོས་ལ་བསྐུལ་བ་དང་། ལམ་བསྒོམ་པའི་ཚེ་ཡང་མི་རྟག་པ་ཡིད་ལ་བྱས་
ནས་བསྒོམ་པ་དང་། འབྲས་བུ་ཐོབ་པའི་ཚེ་ཡང་མི་རྟག་པའི་ངང་ཚུལ་མངོན་དུ་
བྱས་ནས་འབྲས་བུ་ཐོབ་པ་ཤ་སྟག་ཏུ་གསུངས་ཏེ། འཕགས་པ་ཀུན་ཤེས་ཀོ་དི་ན་
སོགས་ལའང་། བཅོམ་ལྡན་འདས་ཀྱིས་དགེ་སློང་དག་གཟུགས་མི་རྟག་པའོ། །
ཞེས་སོགས་མི་རྟག་པ་བསྟན་པས་དེ་མངོན་དུ་མཛད་ནས་དགྲ་བཅོམ་ཐོབ་པ་
དང༌། བཅོམ་ལྡན་འདས་སུམ་ཅུ་རྩ་གསུམ་ནས་འཛམ་བུའི་གླིང་དུ་ཕེབས་པ་ན་
འཕགས་མཆོག་ རབ་འབྱོར་གྱིས་མི་རྟག་པ་ལ་བརྟེན་ནས་བདེན་པ་མངོན་དུ་
མཛད་པ་སོགས་འཕགས་པ་ཐམས་ཅད་མི་རྟག་པ་མངོན་དུ་མཛད་ནས་བདེན་པ་
- 112 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མཐོང་བ་ཤ་སྟག་ཏུ་གསུངས། དེར་མ་ཟད་སྔགས་བླ་མེད་ཀྱི་ལམ་ཉམས་སུ་ལེན་
པ་ན་ཡང་མི་རྟག་པ་བསམ་པ་ཤིན་ཏུ་གལ་ཆེ་བར་གསུངས་པས་འདི་སྔོན་འགྲོའི་
ཆོས་ཙམ་དུ་མི་བཟུང་བར་ཐོག་མཐའ་བར་གསུམ་དུ་དགོས་ལུགས་ལ་ངེས་པ་
ཐོབ་པར་བྱའོ། །མདོར་ན་འཆི་བ་དྲན་པ་བསྒོམས་པའི་ཕན་ཡོན་རྗེ་རིན་པོ་ཆེས།
འཆི་བ་རྗེས་སུ་དྲན་པའི་བློ་རྣལ་མ་ཞིག་སྐྱེས་ན་དཔེར་ན་དེ་རིང་སང་རང་འཆི་
བར་ཐག་ཆོད་པ་ན། ཆོས་ཀྱི་གོ་བ་ཐན་ཐུན་ཡོད་པ་ཡན་ཆད་ལ་གཉེན་དང་རྫས་
ལ་སོགས་པ་དང་འགྲོགས་སུ་མེད་པར་མཐོང་ནས་དེ་དག་ལ་སྲེད་པ་བཟློག་ཅིང་
གཏོང་བ་ལ་སོགས་པའི་སྒོ་ནས་སྙིང་པོ་ལེན་འདོད་ཕལ་ཆེར་ལ་ངང་གིས་འབྱུང་
བ་ལྟར། རྙེད་བཀུར་དང༌ གྲགས་ པ་ལ་སོགས་པ་འཇིག་རྟེན་གྱི་ཆོས་ ཀྱི་ ཕྱིར་
འབད་པ་ཐམས་ཅད་སྤྱན་པ་འཕྱར་བ་ལྟར་སྙིང་པོ་མེད་པ་དང་བསླུ་བྲིད་ཀྱི་
གནས་ སུ་མཐོང་ནས་ཉེས་སྤྱོད་ལས་ལྡོག་ཅིང་སྐྱབས་ སུ་འགྲོ་བ་དང་། ཚུལ་
ཁྲིམས་ལ་སོགས་པའི་ལས་བཟང་པོ་རྣམས་རྟག་ཏུ་དད་གུས་བྱེད་པའི་བརྩོན་
འགྲུས་ཀྱིས་གསོག་པར་བྱེད་པས་ལུས་ལ་སོགས་པ་སྙིང་པོ་མེད་པ་རྣམས་ལ་
སྙིང་པོ་དམ་པ་བླངས་ནས་གོ་འཕང་དམ་པར་རང་ཉིད་འཛེགས་ཏེ། འགྲོ་བ་
རྣམས་ཀྱང་དེར་འཁྲིད་པས་ན་དེ་ལས་དོན་ཆེ་བ་ཅི་ཞིག་ཡོད། ཅེས་གང་གསུངས་
པ་ལྟར་རོ། །དེ་ལྟར་ཕན་ཡོན་དང་ཉེས་དམིགས་བསམས་ནས་འཆི་བ་དྲན་པ་ཇི་
ལྟར་བསྒོམ་སྙམ་ན། ནམ་ཞིག་འཆི་བ་ཞིག་འོང་སྙམ་པ་ནི་བཤན་པ་སོགས་
འཇིག་རྟེན་མ་རབས་རྣམས་ལ་ཡང་ཡོད་པས་དེ་ཙམ་གྱིས་ཆོག་པ་མ་ཡིན་ནོ། །
ཡང་སྐྱེ་བོ་འགའ་ཞིག་ལ་སྲོག་རླུང་གི་རྐྱེན་གྱིས་གློ་བུར་དུ་འཆི་བ་དྲན་ནས་མིག་
ནས་མཆི་མ་འཁྲུག་པ་སོགས་འབྱུང་ཡང་། དེ་འདྲས་ནི་སེམས་འཁྲུགས་པའི་རྒྱུ་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བྱེད་པ་མ་གཏོགས་ཡོན་ཏན་གོང་མ་སྐྱེ་བ་ལ་མི་ཕན་ནོ། །དེས་ན་འཆི་བ་དྲན་
པའི་བློ་ཇི་འདྲ་ཞིག་སྐྱེ་བ་ནི། རྗེ་ཐམས་ཅད་མཁྱེན་པས། འཇིག་རྟེན་ཕྱི་མའི་དོན་
ངན་འགྲོའི་རྒྱུ་འགོག་པ་དང་མངོན་མཐོ་དང་ངེས་ལེགས་ཀྱི་རྒྱུ་མ་བསྒྲུབས་པར་
འཆི་བ་ལ་འཇིགས་པར་བྱ་སྟེ། དེ་ལ་ནི་དེས་སྐྲག་པ་བསམས་ན་དེ་དག་བསྒྲུབ་ཏུ་
ཡོད་པས་འཆི་ཁར་མི་སྐྲག་པར་བྱར་ཡོད་ལ། དོན་དེ་དག་མ་བསྒྲུབས་ན་སྤྱིར་
འཁོར་བ་ལས་མི་ཐར་བ་དང༌། ཁྱད་པར་དུ་ངན་འགྲོར་ལྟུང་བས་འཇིགས་ནས་
འཆི་ བའི་ ཚེ་ འགྱོད་ པས་ གདུང་ བར་ འགྱུར་ ཏེ། སྐྱེས་ རབས་ ལས། རབ་ ཏུ་
བསྒྲིམས་ཀྱང་གནས་མི་ནུས། །གང་ལ་བཅོས་སུ་མི་རུང་བ། །འཇིགས་ཤིང་སྡང་
བར་བྱས་པ་ཡིས། །དེ་ལ་ཕན་པ་ཅི་ཞིག་ཡོད། །དེ་ལྟར་འཇིག་རྟེན་ཆོས་ཉིད་ལ་
བརྟགས་ན། །མི་རྣམས་སྡིག་པ་བྱས་པ་འགྱོད་པར་འགྱུར། །དགེ་བའི་ལས་ཀྱང་
ལེགས་པར་ཡོངས་མ་བྱས། །ཕྱི་མའི་ཚེ་ལ་ སྡུག་བསྔལ་འབྱུང་དུ་དོགས། །འཆི་
བར་འགྱུར་བའི་འཇིགས་པས་རྨོངས་པར་འགྱུར། །གང་ལས་བདག་གི་ཡིད་ནི་
འགྱོད་འགྱུར་བ། །དེ་ཉིད་བདག་ གིས་ བྱས་ པར་ ཡོངས་མི་དྲན། །དཀར་པོའི་
ལས་ཀྱང་རབ་ཏུ་གོམས་པར་བྱས། །ཆོས་ལ་གནས་ན་འཆི་བས་སུ་ཞིག་འཇིགས། །
ཞེས་དང༌། བཞི་བརྒྱ་པ་ ལས་ ཀྱང་། བདག་ནི་འཆིའོ་ སྙམ་ སེམས་པ། །གང་ལ་
ངེས་པར་ཡོད་གྱུར་པ། །དེས་ནི་འཇིགས་པ་ཡོངས་བཏང་ཕྱིར། །འཆི་བདག་ལ་
ཡང་ག་ལ་འཇིགས། །ཞེས་གསུངས་པའི་ཕྱིར་རོ། །དེས་ན་ལུས་དང་ལོངས་སྤྱོད་
དང༌ མྱུར་དུ་ འབྲལ་བར་ གདོན་མི་ཟའོ་ སྙམ་ དུ་ ཡང་ དང་ ཡང་ དུ་ མི་རྟག་ པ་
བསམས་ན་ནི། དེ་དག་ལ་མི་འབྲལ་བར་རེ་བའི་སྲེད་པ་བཟློག་པས་དེ་དག་དང་
བྲལ་བས་བསྐྱེད་པའི་ཡིད་ཀྱི་གདུང་བའི་དབང་གིས་འཆི་བ་ལ་སྐྲག་པ་མི་འབྱུང་
- 114 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བ་ཡིན་ནོ། །ཞེས་གང་གསུངས་པ་ལྟར་ཏེ། དེས་ན་འདིར་འཆི་བ་དྲན་པ་བསྒོམ་
པ་ལ་གསུམ། ངེས་པར་འཆི་བ་བསམ་པ་དང་། ནམ་འཆི་ངེས་མེད་བསམ་པ་
དང༌། འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པ་བསམ་པའོ། །
དང་པོ་ནི། ལུས་ཇི་འདྲ་ཞིག་ བླངས་ ཀྱང་ངེས་པར་འཆི་བ་འོང༌། ཡུལ་
གང་དུ་བསྡད་ཀྱང་འཆི་བ་ལས་མི་ཐར། གནས་གང་དུ་བྲོས་ཀྱང་འཆི་བདག་
ལས་མི་ཐར་བས། འཆི་བ་ངེས་པར་འོང་སྟེ། མི་རྟག་པའི་ཚོམས་ལས། གང་ཡང་
སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་ཀྱང་། །སྐུ་ལུས་
འདི་ནི་སྤོང་མཛད་ན། །སྐྱེ་བོ་ཕལ་པ་སྨོས་ཅི་དགོས། །ཞེས་དང༌། གང་དུ་གནས་
ན་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་
མེད་རྒྱ་མཚོའི་ནང་ན་མེད། །རི་བོ་རྣམས་ཀྱི་གསེབ་ཏུ་ཞུགས་ནའང་མིན། །བྱུང་
དང་འབྱུང་བར་གྱུར་པ་ཇི་སྙེད་པ། །ཀུན་གྱིས་ལུས་འདི་བཏང་ནས་འགྲོ་བ་དང་། །
དེ་ཀུན་འཇིག་པར་མཁས་པས་རྟོགས་ཀྱིས་ཏེ། །ཆོས་ལ་གནས་ཀྱི་ངེས་པར་སྤྱད་
པར་ སྤྱོད། །ཅེས་དང༌། རྒྱལ་ པོ་ ལ་ གདམས་ པའི་ མདོ་ ལས། དཔེར་ན་ ཕྱོགས་
བཞི་ནས་རི་ཆེན་པོ་སྲ་བ་བརྟན་པ་སྙིང་པོ་དང་ལྡན་པ་མ་ཞིག་པ་མ་གས་པ།
འཕེན་མེད་པ་ཤིན་ཏུ་མཁྲེགས་པ་གཅིག་ཏུ་སྟུག་པོ་བཞི་གནམ་ལ་རེག་ཅིང་ས་
སློག་སྟེ། རྩྭ་དང་ཤིང་དང་ཤིང་གེལ་བ་དང་ཡལ་ག་དང་ལོ་མ་ཐམས་ཅད་དང་
སེམས་ཅན་སྲོག་ཆགས་འབྱུང་པོ་ཐམས་ཅད་ཕྱེ་མར་འཐག་ཅིང་འོང་བ་ལ་ནི་
མགྱོགས་པས་འབྲོས་པའམ་སྟོབས་ཀྱིས་བཟློག་པའམ་ནོར་གྱིས་བཟློག་པའམ་
རྫས་དང་སྔགས་དང་སྨན་རྣམས་ཀྱིས་བཟློག་པར་སླ་བ་ནི་མ་ཡིན་ནོ། །རྒྱལ་པོ་
ཆེན་པོ་དེ་བཞིན་དུ་ འཇིགས་ པ་ཆེན་པོ་བཞི་འདི་དག་ འོང་ སྟེ་དེ་དག་ ལས་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མགྱོགས་པས་འབྲོས་པའམ་སྟོབས་ཀྱིས་བཟློག་པའམ་ནོར་གྱིས་བཟློག་པའམ་
རྫས་དང་སྔགས་དང་སྨན་རྣམས་ཀྱིས་བཟློག་པར་སླ་བ་ནི་མ་ཡིན་ནོ། །བཞི་གང་
ཞེ་ན། རྒ་བ་དང་ན་བ་དང་འཆི་བ་དང་རྒུད་པའོ། །རྒྱལ་པོ་ཆེན་པོ། རྒྱ་བ་ནི་དར་
ལ་བབས་པ་འཇོམས་ཤིང་འོང་། ན་བ་ནི་ནད་མེད་པ་འཇོམས་ཤིག་འོང་། རྒྱད་
པ་ ནི་ ཕུན་ སུམ་ ཚོགས་ པ་ ཐམས་ ཅད་ འཇོམས་ ཤིང་ འོང་། འཆི་ བ་ ནི་ སྲོག་
འཇོམས་ཤིང་འོང་སྟེ། དེ་དག་ལས་ནི་མགྱོགས་པས་འབྲོས་པའམ་སྟོབས་ཀྱིས་
བཟློག་པའམ་ནོར་གྱིས་བཟློག་པའམ་རྫས་དང་སྔགས་དང་སྨན་རྣམས་ཀྱིས་ཞི་
བར་སླ་བ་ནི་མ་ཡིན་ནོ། །རྒྱལ་པོ་ཆེན་པོ་འདི་ལྟ་སྟེ་དཔེར་ན་རི་དྭགས་ཀྱི་རྒྱལ་པོ་
སེང་གེ་དེས་རི་དྭགས་ཀྱི་ཚོགས་ཀྱི་ནང་དུ་ཞུགས་ནས་རི་དྭགས་བཟུང་སྟེ་ཇི་ལྟར་
འདོད་པ་བཞིན་དུ་བྱ་བ་བྱེད་དོ། །རི་དྭགས་དེ་ནི་སྟོབས་པོ་ཆེའི་ཁ་མི་བཟད་པས་
བཟུང་བས་དབང་མེད་པར་འགྱུར་རོ། །རྒྱལ་པོ་ཆེན་པོ་དེ་བཞིན་དུ་འཆི་བདག་
གིས་གསལ་ཤིང་གིས་བཟུང་སྟེ། རྒྱགས་པ་དང་ནི་བྲལ། མགོན་ནི་མེད། སྐྱབས་
ནི་མེད། དཔུང་གཉེན་ནི་མེད། བཤེས་ནི་མེད། ཤ་དང་ཁྲག་གི་སྐམ། ལུས་ནི་
ནད་ ཀྱིས་གདུངས། སྐོམ་ནི་སྐོམ། བཞིན་ནི་འགྱུར། རྐང་ལག་ནི་གཡོ་བ། ལས་
ནི་ མི་ ནུས། མཐུ་ ནི་ མེད། ཁ་ ཆུ་ དང༌། སྣབས་ དང་། གཅིན་ དང༌། ངན་ སྐྱུགས་
ཀྱིས་ནི་ལུས་ལ་གོས། མིག་དང་། རྣ་བ་དང༌། སྣ་དང༌། ལྕེ་དང༌། ལུས་ཀྱི་དབང་
པོ་དག་ནི་འགག །སྐྱིགས་པུ་ནི་འབྱུང་། སྒྲ་ངར་ངར་པོ་ནི་ཐོན། སྨན་པས་ནི་བོར།
སྨན་ དང་། ཁ་ ཟས་ དང༌། བཟའ་ བ་ དང༌། བཅའ་ བ་ དང་། ཐུག་ པ་ཐམས་ཅད་
ཀྱིས་སླས་ལ་བོར་ཏེ་འགྲོ་བ་གཞན་དག་ཏུ་འགྲོ་བ། མལ་གྱི་ཐ་མ་ལ་ནི་ཉལ།
ཐོག་མ་མེད་པའི་སྐྱེ་བ་དང་། རྒ་བ་དང་། ན་བ་དང་། འཆི་བའི་འཁོར་བའི་རྒྱུད་
- 116 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དུ་ནི་ནུབ། སྲོག་ནི་ཅུང་ཟད་ཅིག་ལས་མེད། གཤིན་རྗེའི་འཇིག་རྟེན་གྱི་མི་ནི་
འཇིགས་ཤིང་སྐྲག །བྱུར་གྱི་དབང་དུ་ནི་སོང་། དབུགས་རྒྱུ་བ་ནི་ཆད། ཁ་དང་སྣ་
ནི་གདངས། སོ་ནི་བརྩེགས། སྦྱིན་པ་བྱིན་ནོ་ཞེས་དེ་སྐད་གསོལ་བ་ནི་འདེབས།
ལས་ཀྱི་ སྲིད་ པ་ནས་ཡང་ སྲིད་ པར་ནི་ འཇུག །གཅིག་པུ་གཉིས་ སུ་ མེད་ཅིང་
གྲོགས་ནི་མེད། འཇིག་རྟེན་འདི་ནི་འདོར། འཇིག་རྟེན་ཕ་རོལ་ཏུ་ནི་འགྲོ། སྐྱེས་
ཆེན་པོ་ནི་འདེགས། མུན་པ་ཆེན་པོར་ནི་ཞུགས། གཡང་ཆེན་པོར་ནི་ལྷུང་། ཁྲོད་
སྟག་པོར་ནི་འཇུག །དགོན་པ་ཆེན་པོར་ནི་འགྲོ། རྒྱ་མཚོ་ཆེན་པོས་ནི་ཁྱེར། ལས་
ཀྱི་རླུང་གིས་ནི་བདས། ས་ཚུགས་མེད་པའི་ཕྱོགས་སུ་ནི་འགྲོ། གཡུལ་ངོ་ཆེན་
པོར་ནི་འཇུག །གདོན་ཆེན་པོས་ནི་ཟིན། ནམ་མཁའ་ལ་ནི་འཆེལ། ཕ་མ་དང་།
ཕུ་ནུ་དང་། སྲིང་མོ་དང་། བུ་དང་བུ་མོས་ནི་བསྐོར། དབུགས་ནི་ཆད། ནོར་བགོ་
བཤའ་བྱ་ཞེས་ནི་ཟེར། ཀྱི་ཧུད་མ། ཀྱི་ཧུད་ཕ། ཀྱི་ཧུད་བུ་ཞེས་ནི་ཟེར། སྐྲ་ནི་
བཤིག་སྟེ། སྦྱིན་པ་དང་། དཀའ་ཐུབ་དང་། ཆོས་འབའ་ཞིག་གྲོགས་སུ་གྱུར་པ་
ན། ཆོས་ མ་ གཏོགས་ སྐྱབས་ གཞན་ མེད། མགོན་ གཞན་ མེད། གནས་ གཞན་
མེད། དཔུང་གཉེན་གཞན་མེད་དོ། །རྒྱལ་པོ་ཆེན་པོ་དེའི་ཚེ་དེའི་དུས་ན། ཆོས་ནི་
གླིང་དང་། གནས་དང་། མགོན་དང་། སྟོན་པ་འགྱུར་རོ། །རྒྱལ་པོ་ཆེན་པོ་དེ་ལྟ་
བས་ན་ཁྱོད་ཀྱིས་མི་རྟག་པར་བལྟ་ཞིང་། ཟད་པ་དང་དེངས་པར་བལྟ་བར་བྱ་སྟེ།
འཆི་བས་ འཇིགས་སྐྲག་ པར་ བྱའོ། །ཞེས་ གསུངས་སོ། །རང་ཅག་རྣམས་ ད་ལྟ་
གསོན་པའི་ གནས་སྐབས་འདི་ལ་འཇིག་རྟེན་ཕྱི་མར་མི་འགྲོ་བར་སྡོད་པར་
སེམས་ཏེ། རང་ཅག་མའི་མངལ་ནས་སྐྱེས་ཙམ་ཉིད་ནས་སྐད་ཅིག་ཀྱང་ངལ་གསོ་
ལོང་མེད་པར་འཆི་བདག་གི་དྲུང་དུ་འགྲོ་བཞིན་པ་ཡིན་པར་གསུངས། རང་ཅག་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རྣམས་ཀྱི་ཚེ་ཕལ་ཆེར་ནི་འདས་ཟིན། ཚེ་ལྷག་ཅུང་ཟད་ཡོད་ན་ཡང་མྱུར་དུ་འཛད་
པ་ལ་ཚེགས་མེད་དེ། དཔེར་ན་རི་མཐོན་པོའི་རྩེ་ནས་རྡོ་ལྷུང་བ་ན་ངལ་གསོ་མེད་
པར་ཐུར་དུ་བབས་ཏེ། ཐང་དུ་ལྷུང་བ་ལ་ཚེགས་མེད་པ་དང་། རི་གཟར་གྱི་ཆུ་
འབབ་པ་དང༌། ཆུ་ཀླུང་དྲག་པོའི་རྒྱུན་འགྲོ་བ་ལྟར་སྐད་ཅིག་རེ་རེས་ངལ་གསོ་
མེད་པར་འཆི་བདག་གི་དྲུང་དུ་འགྲོ་བའི་ཚུལ་རྣམས་སྒོ་སྣ་ཚོགས་ནས་བསམ་སྟེ།
སྤྱོད་འཇུག་ལས། ཉིན་མཚན་སྡོད་པ་ཡོང་མེད་པར། །ཚེ་འདི་རྟག་ཏུ་གོད་འགྱུར་
ཞིང་། །སྣོན་པ་གུང་ནས་འོང་མེད་ན། །བདག་ལྟ་འཆི་བར་ཅིས་མི་འགྱུར། །ཞེས་
དང༌། ཚོམས་ལས། དཔེར་ན་ཐགས་ནི་བརྐྱངས་པ་ལ། །སྤྱན་ནི་གང་དང་གང་
བཅུག་ པའི། །སྤུན་ གྱིས་ གཏིང་ ལ་ གཏུགས་ པ་ ལྟར། །མི་རྣམས་ སྲོག་ ཀྱང་ དེ་
བཞིན་ ནོ། །དཔེར་ ན་ ངེས་ པར་ གསད་ པ་ དག །གོམ་ པ་ གང་ དང༌ གང་ བོར་
བས། །གསད་པའི་དྲུང་དུ་བསྙེན་པ་ལྟར། །མི་རྣམས་སྲོག་ཀྱང་དེ་བཞིན་ནོ། །ཆུ་
ཀླུང་དྲག་ཏུ་འབབ་པའི་རྒྱུན། །ལྡོག་པ་མང་བ་ཇི་ལྟ་བར། །དེ་བཞིན་མི་ཡི་ཚེ་
འགྲོ་བ། །སླར་ནི་ལྡོག་པར་འགྱུར་བ་མེད། །དཀའ་བ་ཉིད་དང་ཐུང་བ་དང་། །དེ་
ཡང་སྡུག་བསྔལ་ལྡན་པ་དག །མྱུར་བ་ཁོ་ནར་འཇིགས་འགྱུར་ཏེ། །ཆུ་ལ་དབྱུག་
གུས་ བྲིས་ པ་བཞིན། །དཔེར་ན་ ཕྱུགས་ རྫི་ དབྱུག་ཐོགས་ ཀྱིས། །ཕྱུགས་རྣམས་
གནས་སུ་ཕྱིན་བྱེད་ལྟར། །དེ་བཞིན་ན་དང་རྒ་བ་ཡིས། །མི་རྣམས་འཆི་བདག་
དྲུང་དུ་སྐྱེལ། །ཞེས་དང༌། རྒྱ་ཆེར་རོལ་པ་ལས་ཀྱང་། སྲིད་གསུམ་མི་རྟག་སྟོན་
ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས། །འགྲོ་བའི་ཚེ་
འགྲོ་ནམ་མཁའི་གློག་འདྲ་སྟེ། །རི་གཟར་འབབ་ཆུ་ལྟ་བུར་མྱུར་མགྱོགས་འགྲོ། །
ཞེས་གསུངས་པ་ལྟར། དཔེ་དུ་མ་ལ་སྦྱར་ནས་སོ་སོར་རྟོག་པའི་ཤེས་རབ་ཀྱིས་
- 118 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དཔྱད་ཅིང་བསྒོམས་ན་ངེས་པ་ལྷག་པར་དུ་སྐྱེའོ། །རྗེ་རིན་པོ་ཆེའི་ཞལ་ནས།
དེས་ན་ནང་དུ་ཅུང་ཟད་བསམས་པའི་འཕྲིག་ཚུད་པ་ཞིག་ལ་ཕྱིའི་དངོས་པོ་ཐམས་
ཅད་ཀྱིས་མི་རྟག་པ་མི་སྟོན་པ་མེད་གསུངས་པ་ལྟར་ཡིན་པས་དུ་མ་ལ་སྦྱར་ནས་
བསམ། ཡང་ཡང་བསམས་ན་ངེས་པ་སྐྱེ། ཅུང་ཟད་ཙམ་རེ་ལ་མ་བྱུང་བྱས་པས་
མི་ཕན། ཞེས་གསུངས་པ་ལྟར་རོ། །དེ་ལྟར་ངེས་པར་འཆི་བ་བསམས་ནས་དོན་
མེད་ཚེ་འདིའི་བསླུ་བྲིད་ཀྱི་དབང་དུ་མི་གཏོང་བར་ཆོས་རྣམ་དག་ཅིག་ད་ལྟ་ཉིད་
དུ་བྱ། དེ་ཡང་སྙིང་པོ་བསྡུ་བའི་དུས་ཡིན་པས་ཐེག་པ་ཆེན་པོའི་གདམས་པའི་
སྙིང་པོ་བྱང་ཆུབ་ཀྱི་སེམས་རིན་པོ་ཆེ་བསྒོམ་པར་བྱའོ་སྙམ་དུ་ཐག་བཅད། ངེས་
པར་ འཆི་ བར་མ་ཟད། ནམ་ འཆི་ ལ་ ངེས་ པ་ མེད་དེ། འཆི་བའི་རྐྱེན་ནི་མང་།
གསོན་པའི་རྐྱེན་ནི་ཉུང་། དེ་ཡང་སྤྱིར་རང་ཅག་འཛམ་བུ་གླིང་པའི་ཚེ་ལ་ངེས་པ་
མེད་པ་དང་དུས་མ་ཡིན་པའི་འཆི་རྐྱེན་ཤིན་ཏུ་མང་བས་གློ་བུར་ཉིད་དུ་མི་འཆི་
བའི་གདེང་གང་ཡང་མེད། མདོ་ལས་དུས་མ་ཡིན་པའི་འཆི་རྐྱེན་དགུ་གསུངས་པ་
རྣམས་ཀྱི་ནང་ན་རང་ཅག་རྣམས་རླུང་དམར་འཚུབ་པའི་ནང་ན་མར་མེ་བཞིན་དུ་
གནས་ནས་ཡོད་པ་ཡིན། དེ་ལྟར་ཡང་རིན་ཆེན་ཕྲེང་བ་ལས། འཆི་བདག་རྐྱེན་གྱི་
ནང་ གནས་ པ། །རླུང་ དམར་ ནང་ འདུག་ མར་ མེ་ བཞིན། །ཞེས་ དང༌། བཤེས་
སྤྲིངས་ལས་ཀྱང༌། ཚེ་ནི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་
ཀྱང་མི་རྟག་ན། །དབུགས་རྔུབ་དབུགས་འབྱུང་གཉིད་ཀྱིས་ལོག་པ་ལས། །སད་
ཁོམ་གང་ལགས་དེ་ནི་ངོ་མཚར་ཆེ། །ཞེས་དང་། བཞི་བརྒྱ་པ་ལས་ཀྱང་། ནུས་པ་
མེད་པས་འབྱུང་ཀུན་ལ། །ཚོགས་པ་ཞེས་བྱ་སྐྱེ་འགྱུར་ཏེ། །འགལ་བ་རྣམས་ལ་
བདེའོ་ཞེས། །རྣམ་པ་ཀུན་ཏུའང་མི་ རིགས་སོ། ། ཞེས་དང༌། རྗེ་ རིན་པོ་ཆེས།
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྙིགས་མ་ལྔ་ཤིན་ཏུ་བདོ་བའི་དུས་ཡིན་པས་ཚེ་རིང་དུ་གནས་པའི་ལས་བཟང་པོ་
མཐུ་ཆེན་བསགས་པ་ཆེས་ཤིན་ཏུ་ཉུང་བ་དང༌། ཁ་ཟས་ལ་སོགས་པའི་སྨན་
རྣམས་ཀྱང་མཐུ་ཆུང་བས་ནད་འཇོམས་པའི་སྟོབས་ཆུང་ཞིང་། ལོངས་སྤྱད་པ་
རྣམས་ཀྱང་བདེ་བར་ཞུ་ནས་ལུས་ཀྱི་འབྱུང་བ་ཆེན་པོ་རྣམས་རྒྱས་པར་འགྱུར་བའི་
མཐུ་བྲི་བས་བདེ་བར་འཇུག་དཀའ་ཞིང་ཞུ་བས་ཀྱང་ ཕན་འདོགས་པ་ཆུང་བ་
དང༌། ཚོགས་ཀྱི་བསགས་རྒྱ་ཆུང་ཞིང་ཉེས་སྤྱོད་ཤིན་ཏུ་ཆེ་བས་བཟླས་བརྗོད་ལ་
སོགས་ པ་ ཡང་མཐུ་ཆུང་བར་ སོང་ནས་ ཚེ་བསྲིང་ བ་སོགས་ཤིན་ཏུ་དཀ འོ། །
གསོན་རྐྱེན་རྣམས་ཀྱང་འཆི་རྐྱེན་དུ་མ་གྱུར་པ་མེད་དེ། མི་འཆི་བའི་ཕྱིར་དུ་ནི་
བཟའ་བཏུང་དང་གནས་ཁང་དང་གྲོགས་ལ་སོགས་པ་རྣམས་འཚོལ་ལ། དེ་དག་
ཀྱང་བཟའ་བཏུང་ཧ་ཅང་མངས་པ་དང་ཧ་ཅང་ཉུངས་པ་དང་མི་འཕྲོད་པ་ལོངས་
སྤྱད་པ་སོགས་དང་། གནས་ཁང་རྡིབ་པ་དང་མཛའ་བོས་བསླུས་པ་ལ་སོགས་
པའི་སྒོ་ནས་འཆི་བའི་རྐྱེན་དུ་འགྱུར་བས་ན་འཆི་བའི་རྐྱེན་དུ་སོང་བའི་གསོན་
པའི་རྐྱེན་མི་སྣང་ངོ༌། །ཞེས་གསུངས་པ་ལྟར། རང་ཅག་རྣམས་ཀྱི་ལུས་རྟེན་འདི་
ནི་ཆུ་བུར་བཞིན་དུ་རྐྱེན་ཅུང་ཟད་རེས་ཀྱང་འཇིག་པ་ལ་ཚེགས་མེད་པས་ད་བར་
གནས་པ་འདི་ཤིན་ཏུ་ཡ་མཚན། ད་ནི་དེ་རིང་ཡང་མི་འཆི་བའི་གདེང་མི་འདུག་
པས་ཚེ་འདིའི་ཕུན་ཚོགས་ལ་མ་ཆགས་པར་ཆོས་རྣམ་དག་ཅིག་ད་ལྟ་ཉིད་དུ་བྱའོ་
སྙམ་དུ་ཐག་བཅད། འཆི་བའི་ཚེ་དམ་པའི་ཆོས་མ་གཏོགས་གང་གིས་ཀྱང་མི་
ཕན་ཏེ། གཉེན་ཉེ་དུ་ཇི་ཙམ་གྱིས་མཐའ་བསྐོར་ཡང་རང་གཅིག་པུར་འགྲོ་བའི་ཚེ་
སུ་ཡང་རྗེས་སུ་མི་འབྲང་། ནོར་གྱི་ཕུང་པོ་ཇི་སྙེད་ཅིག་ཡོད་ཀྱང་རྡུལ་ཕྲན་ཙམ་
ཞིག་ཀྱང་ཁྱེར་དབང་མེད། མའི་མངལ་ནས་ལྷན་ཅིག་སྐྱེས་པའི་ཤ་རུས་འདི་ཡང་
- 120 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འདིར་དགོས་ན་གཞན་ལྟ་ཅི་སྨོས། དེས་ན་སྔོན་ཆད་མ་ཤི་བ་བླ་མ་དཀོན་མཆོག་
གི་ཐུགས་རྗེར་འདུག །ད་ནི་དེ་རིང་རང་འཆི་ཉེན་འདུག་པས་འཆི་གྲབས་ཤིག་བྱ་
དགོས། འཆི་བའི་གྲབས་ནི་འདིའི་བསམ་སྦྱོར་ཐམས་ཅད་དོར་ཏེ། བྱང་ཆུབ་ཀྱི་
སེམས་རིན་པོ་ཆེ་ལ་བག་ཆགས་ཅི་ཐེབས་ཀྱི་ངང་ནས་འཆི་ཐུབ་པ་ཞིག་བྱའོ་སྙམ་
དུ་ཐག་བཅད་དོ། ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི། མི་རྟག་པ་སྟོན་པའི་གསུང་རབ་དགོངས་
འགྲེལ་དང་བཅས་པ་བལྟ་བ་དང་། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་
སྡོམ་པ་སོགས་སྔར་བཞིན་དང་། དེ་དག་ཐམས་ཅད་ཀྱང་བྱང་ཆུབ་ཀྱི་སེམས་རིན་
པོ་ཆེ་སྤྱོད་པའི་ཡན་ལག་ཏུ་འགྱུར་བར་བྱའོ། །
༈ གསུམ་པ་འཇིག་རྟེན་ཕྱི་མར་བདེ་སྡུག་ཇི་ལྟར་འགྱུར་བསམས་ནས་
ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་ལ་གཉིས། ཐུན་གྱི་ངོ་བོ་ལ་ཇི་ལྟར་
བྱ་བ་དང་། ཐུན་མཚམས་སུ་ཇི་ ལྟར་ བྱ་བའི་ཚུལ་ལོ། །དང་པོ་ལ་སྦྱོར་དངོས་
མཇུག་གསུམ་ལས། དང་པོ་སྦྱོར་བ་ནི་སྔར་བཤད་པ་ལྟར་རོ། །གཉིས་པ་དངོས་
གཞི་ནི། རྙེད་པ་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་རྟེན་འདི་མྱུར་དུ་
འཇིག་ཅིང་། ཞིག་པའི་འོག་ཏུ་ཡང་ནམ་མཁའ་ལ་སྤྲིན་དེངས་པའམ་མར་མེ་ཤི་
བ་བཞིན་རང་གི་རྣམ་ཤེས་རྒྱུན་ཆད་པར་མི་འགྱུར་བས་ཡང་སྐྱེ་བ་ཞིག་ལེན་
དགོས། སྐྱེ་ ས་ ཡང་ ངན་ འགྲོ་ དང༌ བདེ་ འགྲོ་ གཉིས་ ལས་ མ་ འདས་ཤིང་། དེ་
གཉིས་གང་དུ་སྐྱེ་རང་ལ་རང་དབང་མེད་ཀྱི། ལས་དཀར་ནག་གིས་འཕངས་པ་
བཞིན་དུ་སྐྱེ་བ་ལེན་དགོས། རང་ཅག་གིས་ནི་ལས་ནག་པོ་བསགས་པ་ལ་ཚད་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མེད་ཅིང་དཀར་པོའི་ལས་ནི་བསགས་པ་ཉུང་། ནག་པོའི་ལས་ཕྲ་མོ་རེས་ཀྱང་
ངན་སོང་དུ་འཕེན་པར་བྱེད་ན་འགྲོ་ས་ངན་སོང་ལས་མ་འདས་འདུག་པས། དེར་
སྐྱེས་ན་གནས་སྐབས་ཇི་འདྲ་ཞིག་ཏུ་འགྱུར་སྙམ་དུ་ངན་འགྲོའི་སྡུག་བསྔལ་ཡང་
དང་ཡང་དུ་བསྒོམ་པར་བྱ་དགོས་ཏེ། མགོན་པོ་ཀླུ་སྒྲུབ་ཀྱིས། རབ་ཏུ་ཚ་ཤིང་
གྲང་བ་ཡི། །དམྱལ་བ་ཉི་མ་གཅིག་བཞིན་དྲན། །བཀྲེས་སྐོམ་དག་གིས་རིད་པ་
ཡི། །ཡི་དྭགས་དག་ཀྱང་དྲན་པར་བྱ། །རྨོངས་པའི་སྡུག་བསྔལ་རབ་མང་བའི། །
བྱོལ་སོང་བལྟ་ཞིང་དྲན་པར་བྱ། །དེའི་རྒྱུ་རྣམ་སྤང་བདེ་རྒྱུ་སྤྱད། །ཐོབ་དཀའ་
འཛམ་གླིང་མི་ཡི་ལུས། །དེ་ཐོབ་དུས་སུ་ངན་སོང་རྒྱུ། །རབ་ཏུ་བསྒྲིམས་ཏེ་གཅད་
པར་བྱ། །ཞེས་གསུངས་པ་ལྟར། ངན་འགྲོའི་སྡུག་བསྔལ་ཡང་ཡང་བསམས་ན་
ནི། དེའི་ རྒྱུ་ སྡིག་ པ་ སྤོང་ཞིང་། དགེ་བ་བསྒྲུབ་ པ་ ལ་ འཇུག་ པར་ འགྱུར་ བས་
གནད་ཤིན་ཏུ་ཆེ་སྟེ། རྗེ་རིན་པོ་ཆེས། དེ་ལ་འཁོར་བ་སྤྱི་དང་ཁྱད་པར་དུ་ངན་
འགྲོའི་སྡུག་བསྔལ་ སྒོམ་ པ་ནི་ཤིན་ཏུ་གནད་ཆེ་སྟེ། འདི་ ལྟར་ རང་ ཉིད་ སྡུག་
བསྔལ་གྱི་མཚོར་ལྷུང་བའི་ཚུལ་བསམས་ན་ནི་ཡིད་འབྱུང་བས་ང་རྒྱལ་དང་དྲེགས་
པ་བཟློག་པ་དང་། སྡུག་བསྔལ་དེ་མི་དགེ་བའི་འབྲས་བུར་མཐོང་ནས་སྡིག་ལྟུང་
ལ་ཆེས་ཤིན་ཏུ་འཛེམ་པ་དང་སྡུག་བསྔལ་མི་འདོད་པས་ནི་བདེ་བ་འདོད་ལ། དེ་
ཡང་དགེ་བའི་འབྲས་བུར་མཐོང་ནས་དགེ་བ་བསྒྲུབ་པ་ལ་དགའ་བ་དང༌། རང་
གི་ཉམས་ལ་དཔགས་ན་གཞན་ལ་ཡང་སྙིང་རྗེ་སྐྱེ་བ་དང༌། འཁོར་བ་ལས་ཡིད་
བྱུང་ནས་ ཐར་ པ་ ལ་ དོན་ གཉེར་ སྐྱེ་བ་དང་། སྡུག་བསྔལ་ གྱིས་འཇིགས་ནས་
སྐྱབས་འགྲོ་ཤུགས་དྲག་པོ་སོགས་ཉམས་ལེན་གྱི་གནད་དུ་མ་ཞིག་འདུས་པའི་
སྡོམ་ཆེན་པོའོ། །ཞེས་གང་གསུངས་པ་ལྟར་རོ། །དེས་ན་ངན་འགྲོའི་སྡུག་བསྔལ་
- 122 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བསམས་པ་ལ་གསུམ་ལས། དམྱལ་བའི་སྡུག་བསྔལ་བསམ་པ་ནི། རང་ཅག་གི་
ལུས་རྟེན་འདི་དེ་རིང་རང་མི་འཇིག་པའི་གདེངས་གང་ཡང་མེད་ལ། དེ་རིང་ལྟ་བུ་
ཤི་ནས་དམྱལ་བར་ལྷུང་ན་ནི་དེའི་སྡུག་བསྔལ་བཟོད་གླགས་མེད་པ་ཡོད་དེ། ད་
ལྟའི་འདུག་ས་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་དམྱལ་བ་ཡང་
སོས་ཡོད། དེ་ནས་དཔག་ཚད་བཞི་སྟོང་གི་ཆོད་པ་ན་ཐིག་ནག །དེ་ནས་བཞི་
སྟོང་ན་བསྡུས་འཇོམས། དེ་ནས་བཞི་སྟོང་ན་ངུ་འབོད། དེ་ནས་བཞི་སྟོང་ན་ངུ་
འབོད་ཆེན་པོ། དེ་ནས་བཞི་སྟོང་ན་ཚ་བ། དེ་ནས་བཞི་སྟོང་ན་རབ་ཏུ་ཚ་བ། དེ་
ནས་བཞི་སྟོང་ན་མནར་མེད་ཡོད་པར་གསུངས་ལ། ཚ་དམྱལ་བརྒྱད་པོ་དེ་ཐམས་
ཅད་ཀྱང་འོག་གཞི་ལྕགས་བསྲེགས་ཀྱི་ས་གཞི་མེ་འབར་བ་ཤ་སྟག་གི་སྟེང་ན་
དམྱལ་བསྲུང་འཇིགས་སུ་རུང་བ་མང་པོས་གནོད་པ་ཡ་ང་བ་རྣམ་པ་སྣ་ཚོགས་
ཀྱིས་འཚོ་བ། དམྱལ་བའི་ལུས་ཤིན་ཏུ་ཆེ་ཞིང་ཡ་ང་བ་དམྱལ་བསྲུང་རྣམས་ཀྱིས་
མཚོན་ཆ་སྣ་ཚོགས་པས་དུམ་བུ་སྟོང་དུ་གཤེག་པ། འགའ་ཞིག་ལྕགས་ཀྱི་རི་བོའི་
བར་དུ་འཚིར། འགའ་ཞིག་ལྕགས་ཀྱི་གཏུན་བུས་བརྡུང་བ། འགའ་ཞིག་ལུས་ལ་
ཐིག་ནག་པོ་བཏབ་ནས་དུམ་བུ་སྟོང་དུ་གཤེགས་པ། འགའ་ཞིག་ལྕགས་ལེབ་མོ་
མེ་འབར་བས་ལུས་དཀྲི་བ། འགའ་ཞིག་ལྕགས་བསྲེགས་ཀྱི་སྟེང་དུ་གན་རྐྱལ་དུ་
བསྐྱེལ་ནས་ཁྲོ་ཆུ་འབར་བ་ཁར་ སྡུགས་པ། འགའ་ཞིག་ལུས་བྱིངས་དང་ལྷག་
པར་ལྕེ་རིང་པོ་ཕྱོགས་བཞིར་བརྒྱངས་ནས། དེའི་སྟེང་དུ་ལྕགས་ཀྱི་ཐོང་ལྕགས་
འབར་བས་རྨོ་བ། འགའ་ཞིག་ལྕགས་ཁང་སྒོ་མེད་མེ་འབར་བའི་ནང་དུ་སྲེག་པ།
ལ་ལ་ལྕགས་ཁང་དེ་འདྲ་ཉིས་རིམ་གྱི་ནང་དུ་བཅུག་སྟེ་སྲེག་པ། འགའ་ཞིག་
ལྕགས་ཀྱི་གསལ་ཤིང་གིས་འཕོངས་ནས་སྤྱི་བོའི་བར་ཕུག་སྟེ་གསལ་ཤིང་ལས་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མེ་འབར་བས་ལུས་ཀྱི་ནང་ནས་སྲེག་པ། འགའ་ཞིག་ལྕགས་ཟངས་ཆེན་པོ་ཁྲོ་
ཆུས་གང་བའི་ནང་དུ་བཅུག་ནས་ཤ་རུས་དུམ་བུ་སྟོང་དུ་ཞིག་པར་ འཚེད་པ།
འགའ་ཞིག་ལུས་ལ་མེ་འབར་བ་མར་མེའི་སྡོང་བུ་བཞིན་དུ་ལུས་ཐམས་ཅད་མེ་
འབར་བའི་རང་བཞིན་དུ་སོང་བས་མེའི་ནང་ནས་འཇིགས་པའི་སྐད་ངན་ལྷང་
ལྷང་བ། མདོར་ན་དམྱལ་བའི་གནས་དེ་ན་ཡིད་དུ་འོང་བའི་དངོས་པོ་རྡུལ་ཕྲན་
ཙམ་ཡང་མེད་ཅིང་། བདེ་བའི་སྐབས་སྐད་ཅིག་ཀྱང་མེད་པ་ སྡུག་བསྔལ་བརྒྱ་
ཕྲག་དུ་མས་མནར་བ། ཚ་དམྱལ་བརྒྱད་པོ་དེའི་མཐའ་སྐོར་ལ་མེ་མ་མུར་གྱི་
འོབས་དང་། རོ་མྱགས་ཀྱི་འདམ་དང་། སྤུ་གྲིའི་ལམ་སོགས་དང་། ཆུ་ཀླུང་ རབ་
མེད་ཅེས་བྱ་བའི་ཉེ་འཁོར་བ་བཞི་བཞི་ཡོད་པར་གསུངས་ཏེ། དེ་དག་ཐམས་ཅད་
ཀྱང་སྡུག་བསྔལ་བཟོད་གླགས་མེད་པས་མནར་བཞིན་པའོ། །ཚ་དམྱལ་བརྒྱད་པོ་
དེའི་ཐད་སོ་བྱང་ཕྱོགས་ན་དཔག་ཚད་ཁྲི་ཕྲག་རེ་རེའི་ཕ་རོལ་དུ་གྲང་དམྱལ་
བརྒྱད་ཡོད་པར་གསུངས་ལ། དེ་ཡང་ས་འདི་ནས་དཔག་ཚད་སུམ་ཁྲི་ཉིས་སྟོང་
གི་འོག་ན་ཆུ་བུར་ཅན། དེ་ནས་དཔག་ཚད་ཉིས་སྟོང་ཉིས་སྟོང་གིས་ཆོད་པ་ན་ཆུ་
བུར་རྡོལ་བ། སོ་ཐམ་ཐམ་པ། ཀྱེ་ཧུད་ཟེར་བ། ཨ་ཆུ་ཟེར་བ། ཨུཏྤལ་ལྟར་གས་
པ། པདྨ་ལྟར་གས་པ། པདྨ་ལྟར་ཆེར་གས་ པ་ སྟེ་ གྲང་དམྱལ་བརྒྱད་ཡོད་པར་
གསུངས་ལ། གྲང་དམྱལ་བརྒྱད་པོ་དེ་ཐམས་ཅད་ཀྱང་འོག་གཞི་འཁྱག་རོམ་གྱི་
དབུས་སུ་ཆུད་པ། ལོགས་ཐམས་ཅད་གངས་རིས་བསྐོར་བ། སྟེང་ནས་ཁ་བ་བུ་
ཡུག་འཚུབ་བཞིན་པ། མུན་པ་ཤིན་ཏུ་གནག་པས་རང་གི་ལག་པ་བརྐྱང་བསྐུམ་
ཡང་མི་མཐོང་བ་འཇིགས་སུ་རུང་བ་ཡ་ང་བའི་གནས་དེར་ལུས་ཤིན་ཏུ་ཆེ་བ་
འཁྱག་རོམ་ནང་ན་གྲང་རེར་བཟོད་གླགས་མེད་པས་གདུངས་ཏེ། ལུས་དུམ་བུ་
- 124 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སྟོང་དུ་གས་པ། འཁྱག་རོམ་གྱི་ཁྲོད་ནས་སྲིན་བུ་ལྕགས་ཀྱི་མཆུ་ཅན་དུ་མས་ལུས་
ཕུག་སྟེ་རུས་པ་དང་རྐང་ལ་ཐུག་གི་བར་ཟ་བར་བྱེད་པ་སོགས་སྡུག་བསྔལ་བརྗོད་
ཀྱིས་མི་ལང་བ་མྱོང་སྟེ། ཚ་དམྱལ་དང་། གྲང་དམྱལ་བ་དེ་དག་གི་སྡུག་བསྔལ་ནི།
དམྱལ་བ་པ་ཁོ་རང་གིས་ཉམས་སུ་མྱོང་བ་མ་གཏོགས་གཞན་གྱིས་བརྗོད་པར་མི་
ནུས་པར་གསུངས། མི་ཡུལ་གྱི་སྡུག་བསྔལ་ཐམས་ཅད་བསྡོམས་ཀྱང་དམྱལ་བའི་
སྡུག་བསྔལ་ཕྲ་མོ་གཅིག་ལས་ཀྱང་ཆུང་ཚ་དམྱལ་བ་རྣམས་ལ་མི་ཡུལ་གྱི་མེས་
རེག་ན་ཚད་པས་གདུངས་པ་ལ་ཆུ་གཏོར་བ་ལྟ་བུའི་བསིལ་བའི་ཉམས་ཡོད་
གསུངས། སྐྱེས་རབས་ལས། མེད་པར་ལྟ་བ་ཚེ་རབས་ཕྱི་མ་ལ། །གནས་པ་དེ་ན་
མུན་ནག་རླུང་གྲང་ལྡང་། །དེས་ནི་རུས་པའང་འཇིག་པའི་ནད་སློང་ན། །བདག་
ལ་ཕན་འདོད་སུ་ཞིག་དེ་རུ་འཇུག །ཅེས་མུན་པར་གནས་པར་གསུངས་སོ། །
སློབ་སྤྲིངས་ལས་ཀྱང་། ལྷགས་པ་དཔེ་མེད་རུས་པ་ལ་ཡང་ཐིང་བ་ཡིས། །ལུས་
སྦྲེབས་འདར་ཞིང་སྒུར་ནས་ཀུམ་ཀུམ་པོར་འདུག་པ། །ཆུ་བུར་བརྒྱ་བྱུང་རྡོལ་བ་
ལས་སྐྱེས་སྲོག་ཆགས་ཀྱིས། །ཟོས་ཤིང་དབྲད་ནས་ཞག་དང་ཆུ་སེར་རྐང་བཅས་
འཛག །དགོས་ཐག་སོ་འཐམས་སྐྲ་དང་སྤུ་རྣམས་གཡེངས་གྱུར་པ། །མིག་དང་རྣ་
བ་ལྐོག་མ་གནོད་པས་ཀུན་གཟིར་ཞིང་། །ལུས་དང་སེམས་ཀྱི་བར་དག་རབ་ཏུ་
བློང་གྱུར་ནས། །གྲང་བའི་དམྱལ་བར་གནས་ཤིང་ཤིན་ཏུ་འོ་དོད་འབོད། །ཅེས་
དང་། བཤེས་ སྤྲིངས་ ལས། སྡིག་ ཅན་ དབུགས་འབྱུང་ འགག་ པ་ ཙམ་ ཞིག་ གི །
དུས་ཀྱིས་བར་དུ་ཆོད་རྣམས་དམྱལ་བ་ཡིས། །སྡུག་བསྔལ་གཞལ་ཡས་ཐོས་ནས་
རྣམ་སྟོང་དུ། །མི་འཇིགས་གང་ལགས་རྡོ་རྗེའི་རང་བཞིན་ནོ། །དམྱལ་བ་བྲིས་པ་
མཐོང་དང་ཐོས་པ་དང་། །དྲན་དང་བཀློགས་དང་གཟུགས་སུ་བགྱིས་རྣམས་ཀྱང་། །
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འཇིགས་པ་བསྐྱེད་པར་འགྱུར་ན་མི་བཟད་པའི། །རྣམ་སྨིན་ཉམས་སུ་མྱོང་རྣམས་
སྨོས་ཅི་འཚལ། །ཞེས་ དང་། བདེ་ བ་ ཀུན་ གྱི་ནང་ན་ སྲེད་ ཟད་ པ། །བདེ་ བའི་
བདག་པོ་བགྱིད་པ་ཇི་ལྟ་བར། །དེ་བཞིན་སྡུག་བསྔལ་ཀུན་གྱི་ནང་ན་ནི། །མནར་
མེད་དམྱལ་བའི་སྡུག་བསྔལ་རབ་མི་བཟད། །འདི་ན་ཉིན་གཅིག་མདུང་ཐུང་སུམ་
བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ། །དེས་ནི་དམྱལ་བའི་
སྡུག་ བསྔལ་ ཆུང་ དུ་ ལའང་། །འོལ་ ཡང་ མི་ དབྱི་ ཆར་ ཡང་ མི་ ཕོད་ དོ། །ཞེས་
གསུངས་ པ་ ལྟར་ རོ། །ཡི་དྭགས་ ཀྱི་ སྡུག་ བསྔལ་ ནི། བཤེས་ སྤྲིངས་ ལས། ཡི་
དྭགས་ན་ཡང་འདོད་པས་ཕོངས་པ་ཡིས། །བསྐྱེད་པའི་སྡུག་བསྔལ་རྒྱུན་ཆགས་
མི་འཆེས་པ། །བཀྲེས་སྐོམ་གྲང་དྲོ་ངལ་དང་འཇིགས་པ་ཡིས། །བསྐྱེད་པ་ཤིན་ཏུ་
མི་བཟད་བསྟེན་འཚལ་ལོ། ཁ་ཅིག་ཁ་ནི་ཁབ་ཀྱི་མིག་ཙམ་ལ། །ལྟོ་བ་རི་ཡི་
གཏོས་ཙམ་བཀྲེས་པས་ཉེན། །མི་གཙང་གྱི་ནར་བོར་བ་ཅུང་ཟད་ཀྱང༌། །འཚལ་
བའི་མཐུ་དང་ལྡན་པ་མ་ལགས་སོ། ཁ་ཅིག་པགས་རུས་ལུས་ཤིང་གཅེར་བུ་སྟེ། །
ཏ་ལ་ཡ་ཐོག་བསྐམས་པ་ལྟ་བུ་ལགས། ཁ་ཅིག་མཚན་ཞིང་ཁ་ནས་འབར་བ་སྟེ། །
ཟས་སུ་འབར་བའི་ཁར་བབ་བྱེད་པ་འཚལ། །དམངས་རིགས་འགས་ནི་རྣག་དང་
ཕྱི་ས་དང༌། ཁྲག་དང་མི་གཙང་བ་ཡང་མི་རྙེད་དེ། །ཕན་ཚུན་གདོང་དུ་འཚོག་ཅིང་
མགྲིན་པ་ནས། །ཝ་བ་བྱུང་བ་སྨིན་པའི་རྣག་ལ་འཚལ། །ཡི་དྭགས་རྣམས་ལ་སོ་
གའི་དུས་སུ་ནི། །ཟླ་བའང་ཚ་ལ་དགུན་ནི་ཉི་མའང་གྲང་། །ལྗོན་ཤིང་འབྲས་བུ་
མེད་འགྱུར་འདི་དག་གིས། །བལྟས་པ་ཙམ་གྱིས་ཀླུང་ཡང་བསྐམས་པར་འགྱུར། །
ཞེས་གང་གསུངས་པ་ལྟར། ཟངས་གོག་མེས་བསྲེགས་པ་ལྟ་བུའི་གནས་ཡིད་དུ་
འོང་བའི་དངོས་པོ་ཅུང་ཟད་ཀྱང་མེད་པ། གནོད་པ་རྣམ་པ་མང་པོས་ གང་བ།
- 126 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གཅོང་རོང་ཟབ་མོ་ལ་སོགས་པའི་ཤིན་ཏུ་ཉམ་ང་བའི་གནས་ན། ལྟོ་བ་རིའི་སུལ་
ཙམ་ལ། མགྲིན་པ་རྟ་རྔ་ཙམ། རྐང་ལག་འཇག་མ་ཙམ་ཡོད་པ། མགོ་ཤིན་ཏུ་ཆེ་
བ། སྐས་ལུས་ཐམས་ཅད་ཁེབས་པ། སྡོང་དུམ་མེས་འཚིག་པ་ལྟ་བུ་ཤིན་ཏུ་ཡ་ང་
བའི་ལུས། རྐང་ལག་གིས་ལུས་མི་ཐེག་པར་ས་ལ་འདྲེ་ལྡོག་ཅིང་རྒྱུ་བ། ལྔ་བ་
ཆེན་པོ་བྲག་རི་འབུར་དུ་དོད་པ་ལྟ་བུ་ལས་རྣག་ཁྲག་མང་དུ་འཛག་པ། ཁ་ཁབ་
མིག་ཙམ་ལས་མེད་པ། བཀྲེས་སྐོམ་གྱི་སྡུག་བསྔལ་གྱིས་ཆེར་གདུངས་ཏེ་ཁོང་པ་
ནས་མེ་འབར་བ། ལོ་བརྒྱའི་བར་དུ་ཟས་བཙལ་ཡང་ ཆུ་ཐིགས་ཙམ་ཡང་རྙེད་
དཀའ་བ། བརྒྱ་ལ་རྒྱང་མ་ནས་ཆུ་མཐོང་བ་ན་འཐུང་བར་འདོད་ནས་ཕྱོགས་དེར་
ཕྱིན་པ་ན་ཆུ་མེད་པར་མཚོན་ཆའི་ཆར་འབབ་པ་དང༌། འགའ་ཞིག་ལ་སྔོན་ནས་
ཆུ་སྔོ་སིང་ངེ་བར་འབབ་ཀྱང་ལས་ངན་ཅན་དེས་སློབ་མ་ཐག་ཆུ་རྣག་ཁྲག་ཏུ་
འགྱུར་བ་དང་། མཚོན་ཆའི་ཕུང་པོར་འགྱུར་བ་སོགས་ཡ་ང་བ་ཤ་སྟག་ཏུ་འགྱུར་
བས་ཆུ་མི་མྱོང་བའི་ཁར་སྡུག་བསྔལ་བརྒྱ་ཕྲག་དུ་མས་འཚེ་བ་དང་། དཔྱིད་དུས་
ཚ་བའི་ཚེ་ནི་ཟླ་བའི་འོད་ལ་སོགས་པ་རྣམས་ཀྱང་ལས་ངན་ཅན་དེ་ལ་མེ་འོད་ལྟ་
བུའི་རེག་བྱ་ཤིན་ཏུ་ཚ་བར་གྱུར་ནས་ལུས་གདུང་བ་དང་། དགུན་དུས་གྲང་བའི་
ཚེ་ནི་ཉི་འོད་ལུས་ལ་ཕོག་ན་ཡང་གྲང་བའི་རེག་བྱར་གྱུར་ནས་ལུས་གྲང་བའི་ནད་
ཀྱིས་ཀུན་ནས་གདུང་བ་སོགས་སྡུག་བསྔལ་བརྗོད་ཀྱིས་མི་ལང་བ་མྱོང་དགོས་
པར་གསུངས། དུད་འགྲོའི་སྡུག་བསྔལ་ནི། བཤེས་སྤྲིངས་ལས། དུད་འགྲོའི་སྐྱེ་
གནས་ན་ཡང་གསོད་པ་དང་། བཅིང་དང་བརྡེག་སོགས་སྡུག་བསྔལ་སྣ་ཚོགས་པ། །
ཞི་འགྱུར་དགེ་བ་སྤངས་པ་རྣམས་ལ་ནི། །གཅིག་ལ་གཅིག་ཟ་ཤིན་ཏུ་མི་བཟད་
པ། ཁ་ཅིག་མུ་ཏིག་བལ་དང་རུས་པ་དང༌། །ཤ་དང་པགས་པའི་ཆེད་དུ་འཆི་བར་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འགྱུར། །དབང་ མེད་ གཞན་ དག་ རྡོག་ པ་ ལག་ པ་ དང་། །ལྕག་ དང་ ལྕགས་ཀྱུ་
གདབ་པས་བཏབ་སྟེ་བཀོལ། །ཞེས་གསུངས་པ་ལྟར། དུད་འགྲོ་བྱིངས་ཀྱི་གནས་
རྒྱ་མཚོ་ཆེན་པོའི་ནང་ན་ཆང་གི་རྫ་སྣོད་ན་གནས་པའི་སྦང་མ་བཞིན་དུ་སྤུངས་ཏེ་
གནས་པ། དུད་འགྲོ་ཆེ་བ་ཆུ་སྲིན་ལ་སོགས་པས་ཆུང་བ་འབུམ་ཕྲག་མང་པོ་དུས་
གཅིག་ལ་ཟ་བ་དང་། ཆུང་བ་རྣམས་ཀྱིས་ཆེ་བའི་ལུས་ཕུག་སྟེ་ཟ་བ་དང༌། མི་
ཡུལ་ན་གནས་པའི་དུད་འགྲོ་རྣམས་ནི་གསོད་པ་དང་བཅིང་བ་དང་བརྡེག་པ་དང་
ཁུར་གྱིས་ངལ་བ་དང་སྤྱི་འདྲེག་པ་དང་རྔོན་པས་འཚེ་བ་དང་ནང་ཕན་ཚུན་གཅིག་
གིས་གཅིག་ཟ་བ་ལ་སོགས་པ་སྡུག་བསྔལ་བརྗོད་ཀྱིས་མི་ལང་བ་རང་རེ་རྣམ་ཀྱི་
མིག་ལ་སྣང་བ་འདི་བཞིན་ཡིན་ལ། སྡུག་བསྔལ་གཞན་ལྟ་ཞོག་རང་རེའི་མིག་ལ་
སྣང་བའི་བོང་བུ་སྒལ་པ་ཅན་རྒྱབ་ཐམས་ཅད་རྨས་ཁེངས་ཏེ་རྣག་ཁྲག་རྒྱུན་ཆད་
མེད་པར་འཛག་ཀྱང་ད་དུང་ཟོས་བདེར་སྐད་ཅིག་ཀྱང་སྡོད་དབང་མེད་པར་ཁུར་
ཤིན་ཏུ་ལྕི་བས་ནོན་ཅིང་། དབྱུག་པ་སོགས་ཀྱིས་བདས་ཏེ་སྡུག་བསྔལ་བཟོད་
གླགས་མེད་པ་མྱོང་བ་འདི་འདྲ་རང་རེའི་ཐོག་ཏུ་བབས་ན་ཇི་ཙུག་བྱེད། ད་ལྟ་རང་
རེ་ལུས་ལ་ཤུ་འབུར་ཕྲ་མོ་རེ་བྱུང་ཡང་དེ་ལ་རེག་ཏུ་མི་བཟོད་པའི་སྡུག་བསྔལ་
འདི་འདྲ་ན། བོང་བུ་དེ་འདྲ་ཞིག་ཏུ་དངོས་སུ་སོང་ན་ཇི་འདྲ་བྱེད། དེ་འདྲ་ཞིག་མི་
ཡོང་བའི་རང་དབང་ནི་མེད། རང་རེའི་ལས་ངན་ཚབས་ཆེ་ལུགས་འདིས་འགྲོ་ས་
ངན་སོང་གསུམ་ལས་མ་འདས་ཤིང་གནས་དེར་ལན་ཅིག་ལྷུང་ན་ཐར་བའི་དུས་
མེད་པ་ལྟ་བུར་སྣང་སྟེ། དམྱལ་བ་པ་རྣམས་ནི་ཉིན་རེར་ལུས་དུམ་བུ་སྟོང་དུ་ཞིག་
ཀྱང་ལས་ངན་པའི་དབང་གིས་འཆི་མི་ཐུབ་པ་ཡང་དེ་མ་ཐག་ལུས་སྐྱེས་ཏེ་སྡུག་
བསྔལ་བར་མཚམས་མེད་པ་མྱོང་དགོས་ཏེ། བཤེས་སྤྲིངས་ལས། དེ་ལྟར་སྡུག་
- 128-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བསྔལ་ཤིན་ཏུ་མི་བཟད་ལོ། །བྱེ་བ་ཕྲག་བརྒྱར་ཉམས་སུ་མྱོང་ཡང་ནི། །ཇི་སྲིད་
མི་ དགེ་ དེ་ ཟད་མ་ གྱུར་ པ། །དེ་ སྲིད་ སྲོག་དང་ བྲལ་ བར་མི་འགྱུར་རོ། །ཞེས་
གསུངས་ པ་ ལྟར་ རོ། །ཚ་ དམྱལ་ བའི་ ཚེ་ ཚད་ ནི། མཛོད་ ལས། ཡང་ སོས་ ལ་
སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་མཉམ། །དེས་ན་དེ་དག་
རྣམས་ཀྱི་ཚེ། །འདོད་པའི་ལྷ་དང་འདྲ་བ་ཡིན། །རབ་ཏུ་ཚ་བྱེད་མནར་མེད་ནི། །
བར་ གྱི་བསྐལ་པའོ། །ཞེས་གསུངས་པ་ལྟར་རོ། །གྲང་དམྱལ་བའི་ཚེ་ཚད་ནི།
མདོ་ལས། དགེ་སློང་དག་དཔེར་ན་འདི་ན་ཡུལ་མ་ག་དྷའི་ཏིལ་གྱི་རྫོང་ཁལ་
བརྒྱད་ཅུ་པ་ཞིག་ཏིལ་དག་གིས་བྱུར་བུར་བཀག་སྟེ། དེ་ནས་ལ་ལ་ཞིག་གིས་ལོ་
བརྒྱ་བརྒྱ་འདས་ཤིང་ཏིལ་རེ་རེ་བོར་ན་དགེ་སློང་དག་རིམ་པ་དེས་ནི། ཡུལ་མ་ག་
དྷའི་ཏིལ་གྱི་རྫང་ཁལ་བརྒྱད་ཅུ་པ་དེ་མ་ལུས་པར་ཡོངས་སུ་ཟད་པར་འགྱུར་བ་ནི་
ཆེས་ མྱུར་ གྱི། ཆུ་བུར་ ཅན་ དུ་ སྐྱེས་ པའི་ སེམས་ ཅན་ རྣམས་ ཀྱི་ ཚེ་ ཡོངས་ སུ་
གཏུགས་པར་ནི་ང་མི་སྨྲའོ། །དགེ་སློང་དག་ཆུ་བུར་ཅན་ཉི་ཤུ་ཇི་ལྟར་བ་དེ་བཞིན་
དུ་ཆུ་བུར་རྡོལ་བ་གཅིག་ཡིན་ནོ་ཞེས་བྱ་བ་ནས། རྒྱས་པར་ནི། ཡང་དགེ་སློང་
དག་པདྨ་ལྟར་གས་པ་ཉི་ཤུ་ཇི་ལྟ་བ་དེ་བཞིན་དུ་པདྨ་ལྟར་གས་པ་ཆེན་པོ་གཅིག་
ཡིན་ནོ། །ཞེས་ གསུངས་ པ་ ལྟར་ རོ། །ཡི་དྭགས་ ཀྱི་ ཚེ་ ཚད་ནི། བཤེས་སྤྲིངས་
ལས། བར་ཆད་མེད་པར་སྡུག་བསྔལ་བསྟེན་གྱུར་པ། །ཉེས་པར་སྤྱད་པའི་ལས་
ཀྱི་ཞགས་པ་ནི། །སྲ་བས་བཅིངས་པའི་ལུས་ཅན་ཁ་ཅིག་ལོ། །ལྔ་སྟོང་དག་དང་
ཁྲིར་ཡང་འཆིར་མི་འགྱུར། །ཞེས་གསུངས་པ་ལྟར་རོ། །དུད་འགྲོ་རྣམས་ལ་ལས་
ཀྱི་དབང་ གིས་ཚེ་ རིང་ཐུང་སྣ་ཚོགས་ཡོད་ཅིང་། ཚེ་ རིང་བ་རྣམས་ཀྱི་ཚད་ནི།
མཛོད་ལས། དུད་འགྲོ་རྣམས། མཆོག་རིང་བསྐལ་བའོ། །ཞེས་གསུངས་པ་ལྟར་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རོ། །དེ་ ལྟར་ ངན་ འགྲོའི་ སྡུག་བསྔལ་སེམས་པ་ན། ད་ལྟར་ གྱི་ རང་ཉམས་ལ་
དཔགས་ཏེ་སེམས་པ་གནད་ཆེ་སྟེ། རྗེ་རིན་པོ་ཆེས། དེ་ལྟར་ན་དེ་དག་ཏུ་སྐྱེ་བའི་
རྒྱུ་ནི་འོག་ནས་འཆད་པ་ལྟར་ཤིན་ཏུ་འབྱུང་ཉེ་བས་ཉི་མ་རེ་རེ་ཞིང་ཡང་མང་པོ་
གསོག་ལ། སྔར་བཤགས་པ་ཡང་ང་དུང་དཔག་ཏུ་མེད་པ་ཡོད་པས་ཡིད་བདེ་
བར་སྡོད་པ་མི་རིགས་པས་དེ་དག་བསམས་ནས་འཇིགས་པར་བྱ་སྟེ། དེ་དག་
དང་བར་ན་ནི་དབུགས་རྒྱུ་རྒྱུ་འགྱུ་བ་ཆད་པ་ཙམ་ལས་མེད་པའི་ཕྱིར་རོ། །ཞེས་
དང༌། དེ་ལྟ་བུའི་སྡུག་བསྔལ་བསྐྱེད་པའི་རྒྱུ་ནི། རང་གི་སྒོ་གསུམ་གྱི་ཉེས་སྤྱོད་ཁོ་
ན་ཡིན་པར་ཤེས་པར་བྱས་ལ། ཉེས་སྤྱོད་ཆུང་ངུས་ཀྱང་མ་གོས་པར་བྱ་བ་ལ་
སྐྱེས་བུའི་ རྩལ་ཅི་ཡོད་ཀྱིས་འབད་པར་བྱ་སྟེ། དེ་ཉིད་ལས། མི་དགེའི་འབྲས་
འདི་རྣམས་ཀྱི་ས་བོན་ནི། །ལུས་ངག་ཡིད་ཀྱི་ཉེས་སྤྱོད་ཁྱོད་ཀྱིས་ནི། །ཅི་ནས་དེ་
རྡུལ་ཙམ་ཡང་མ་མཆིས་པ། །དེ་ལྟར་ཉིད་ཀྱི་རྩལ་གྱིས་འབད་པར་མཛོད། །ཅེས་
སོ། །ཞེས་དང་། དེ་ལྟར་ངན་འགྲོའི་སྡུག་བསྔལ་དེ་རྣམས་སེམས་པ་ན། ད་ལྟ་མེ་
མ་མུར་དུ་ལག་པ་བཅུག་ནས་ཞག་གཅིག་སྡོད་པ་དང་དགུན་གྱི་ལྷགས་བསྒང་ལ་
འཁྱགས་སྦུབས་སུ་གོས་མེད་པར་དེ་ཙམ་ཞིག་སྡོད་པ་དང་ཞག་ཁ་ཡར་བཟའ་བ་
དང་བཏུང་བ་མེད་པ་དང༌། ལུས་ལ་སྦྲང་བུ་སོགས་ཀྱིས་སོ་བཏབ་པ་ཙམ་ཡང་
བཟོད་དཀའ་ན་ཚ་དམྱལ་དང་གྲང་དམྱལ་དང་ཡི་དྭགས་དང་དུད་འགྲོ་གཅིག་
གིས་གཅིག་གསོན་པོར་མིད་པའི་སྡུག་བསྔལ་སོགས་བདག་གིས་ཇི་ལྟར་བཟོད་
སྙམ་དུ་ད་ལྟར་གྱི་ཉམས་ལ་དཔགས་ནས་ཤིན་ཏུ་འཇིགས་ཤིང་སྐྲག་པའི་ཡིད་ཀྱི་
འགྱུར་བ་མ་ཐོན་བར་དུ་བསྒོམ་པར་བྱ་སྟེ། ཤེས་ནས་ཡིད་ལ་མ་གོམས་པའམ་
དུས་ཅུང་ཟད་རེ་བསྒོམས་པས་ནི་ཅིར་ཡང་མི་འགྱུར་ཏེ། ལུང་གཞི་ལས་ཀུན་
- 130 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དགའ་བོའི་སྲིང་མོའི་བུ་གཉིས་རབ་ཏུ་བྱུང་ནས་ཀློག་ཏུ་བཅུག་པ་དང་དེ་ཞག་ཉུང་
ཤས་ཤིག་བཀླགས་ནས་ལེ་ལོས་མི་ཀློག་པ་དང་། མོངྒལ་གྱི་བུ་ལ་གཏད་པས་
སྔར་བཞིན་དུ་བྱེད་པ་ན། ཀུན་དགའ་བོས་འདི་གཉིས་ཡིད་འབྱུང་བར་གྱིས་ཤིག་
ཅེས་བྱས་པས། མོངྒལ་གྱི་བུས་ཉིན་མོ་སྤྱོད་དུ་འགྲོ་བའི་སར་ཁྲིད་ནས་སེམས་
ཅན་དམྱལ་བ་སྤྲུལ་ཏེ་གཅོད་པ་དང་གཤེགས་པ་ལ་སོགས་པའི་སྒྲ་ཐོས་ནས་
བལྟར་ཕྱིན་པ་དང་། གཅོད་པ་སོགས་ཀྱི་སྡུག་བསྔལ་མཐོང་ཞིང་དེ་ན་ལྕགས་
ཟངས་ཆེན་པོ་གཉིས་ཁོལ་བ་སྣང་ནས་འདིར་སུ་ཡང་མི་འཇུག་གམ་ཞེས་སྨྲས་པ་
དང༌། ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་ལེ་ལོས་དུས་འདའ་བར་བྱེད་
པ་ཤི་ནས་འདིར་སྐྱེའོ་ཞེས་སྨྲས་པ་དང་། དེ་གཉིས་ཤིན་ཏུ་སྐྲག་ནས་གལ་ཏེ་ཤེས་
ན་ད་ལྟ་ཉིད་དུ་འཇུག་གོ་སྙམ་ནས་མོངྒལ་གྱི་བུའི་སར་ཕྱིན་པ་དང་ཇི་ལྟར་གྱུར་པ་
རྣམས་བསྙད་དོ། །དེ་ནས་མོངྒལ་གྱི་བུས་དགེ་ཚུལ་གཉིས། ཉེས་དམིགས་འདི་
དག་དང་གཞན་ཡང་ལེ་ལོ་ལས་འབྱུང་བས་བརྩོན་འགྲུས་རྩོམས་ཤིག །ཅེས་
གསུངས་པས། དེ་གཉིས་བརྩོན་འགྲུས་རྩོམ་ཞིང་ཟས་མ་ཟོས་པའི་གོང་དུ་དམྱལ་
བ་དྲན་ན་ནི་ཟ་བར་མི་བྱེད་ལ། ཟོས་ཟིན་པའི་འོག་ཏུ་དྲན་ན་ནི་སྐྱུག་པར་བྱེད་དོ། །
ཡང་ཉིན་མོ་སྤྱོད་པའི་གནས་གཞན་ཞིག་ཏུ་ཁྲིད་ནས་ཕྱོགས་ཤིག་ཏུ་ལྷ་དག་སྤྲུལ་
པའི་པི་ཝང་ལ་སོགས་པའི་སྒྲ་ཐོས་ནས་བལྟར་ཕྱིན་པ་དང་ལྷའི་བུ་མེད་པའི་
གཞལ་མེད་ ཁང་ ལྷའི་བུ་མོས་གང་བ་མཐོང་ནས། ལྷའི་བུ་མི་འདུག་ པའི་ རྒྱུ་
མཚན་དྲིས་པ་དང་། ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་བརྩོན་འགྲུས་
རྩོམ་པས་དེ་གཉིས་ཤི་ནས་འདིར་སྐྱེའོ་ཞེས་སྨྲས་པ་དང༌། དེ་གཉིས་དགའ་ནས་
མོངྒལ་གྱི་བུ་ལ་སྨྲས་པ་དང་དགེ་ཚུལ་གཉིས་ཕན་ཡོན་འདི་དག་དང་གཞན་ཡང་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བརྩོན་ འགྲུས་ བརྩམས་ པ་ ལས་ འབྱུང་ བས་ བརྩོན་ འགྲུས་རྩོམས་ཤིག་ཅེས་
གསུངས་པས། བརྩོན་འགྲུས་རྩོམ་པས། ལུང་ནོད་པ་ན་ཡང་དག་པར་ལྡན་པའི་
ལུང་ལས་འབྱུང་བ་བདེ་འགྲོ་ནས་ངན་འགྲོར་སྐྱེ་བ་སྔར་དྲངས་པ་ལྟར་གསུངས་
པ་ན། འཕགས་པ་བདག་ཅག་གིས་ཡང་ལྷ་མིའི་ནང་ནས་ཤི་འཕོས་ཏེ་ངན་སོང་
གསུམ་དུ་སྐྱེ་དགོས་སམ། བཞིན་བཟང་གཉིས་འགྲོ་བ་ལྔའི་འཁོར་བར་ཇི་སྲིད་
ཉོན་མོངས་པ་རྣམས་རྒྱུན་མ་ཆད་པ་དེ་སྲིད་དུ་ཟོ་ཆུན་བརྒྱུད་མོའི་ཚུལ་གྱིས་
འཁོར་བར་བྱ་དགོས་སོ། །དེ་གཉིས་ཡིད་བྱུང་ནས་སླན་ཆད་ཉོན་མོངས་སྤྱོད་པར་
མི་འགྱུར་བ་དེ་ལྟར་ཆོས་བཤད་དུ་གསོལ་ཞེས་ཞུས་པས། མོངྒལ་གྱི་བུས་ཆོས་
བསྟན་ནས་དགྲ་བཅོམ་པ་ཐོབ་པར་གསུངས་སོ། །དེས་ན་ལེ་ལོ་འགོག་ཅིང་ལམ་
བསྒྲུབ་པའི་བརྩོན་འགྲུས་བསྐྱེད་པ་དང་ཡིད་ཐར་པ་ལ་བསྐུལ་ཞིང་། དེ་འཐོབ་
པའི་རྒྱུའི་རྩ་བ་ནི་སྡུག་བསྔལ་བསྒོམ་པ་བསྔགས་པ་ཡིན་པས་དེའི་མན་ངག་ལ།
སྟོན་པ་ཞལ་བཞུགས་པ་ན་ཡང་དེ་ལས་ལྷག་པ་གསུང་རྒྱུ་མེད་པ་ཡིན་ནོ། །འདི་
ལ་སྐྱེས་བུ་ཆུང་འབྲིང་གི་བསམ་པ་རིམ་ལྡན་དུ་སྐྱེ་ཚུལ་ཤིན་ཏུ་གསལ་ལ། བློ་
ཚོད་ཀྱང་བསམ་པ་དེ་འདྲ་བ་ཞིག་མ་སྐྱེས་པའི་བར་དུ་རྒྱུན་ལྡན་དུ་འབད་ནས་
བསྒོམ་དགོས་སོ། །སྣེའུ་ཟུར་པའི་ཞལ་ནས་ཀྱང་། དེ་དག་ཏུ་སྐྱེ་བའི་རྒྱུ་སྔར་བྱས་
བསམ་མ་བྱས། ད་ལྟར་བྱེད་དམ་མི་བྱེད་ཕྱི་མ་བྱ་སྙམ་འདུག་གམ་མི་འདུག་
བརྟགས་ལ། སྔར་བྱས་སམ་ད་ལྟ་བྱེད་དམ་ཕྱི་མ་བྱ་སྙམ་འདུག་ན་དེར་འགྲོ་བ་
ཡིན་པས། དེར་སྐྱེས་ན་དེ་ཙ་ན་ང་ཅི་ཙུག་བྱེད་ངས་ནུས་སམ་སྙམ་དུ་ཀླད་པ་ཚ་
ཀམ་ཀམ་པའམ། ཐང་ལ་འདུག་པ་ཀོག་ཀོག་ལྡང་ཡིན་པ་ཚུགས་ཐབས་ཡེ་མེད་
པ་བསམས་ལ་འཇིགས་ཤིང་སྐྲག་པའི་བློ་ཅི་སྐྱེ་བྱ་གསུངས་ངོ་། །དེ་ནི་གནད་དུ་
- 132 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྣང་སྟེ་ད་ལྟ་རྟེན་བཟང་བས་དེ་ལྟར་བསམས་ན་སྔར་བསགས་སྦྱོང་བ་དང་། ཕྱི་
མ་ལ་འཇུག་པ་ཉུང་དུ་འགྲོ་ཞིང་དགེ་བ་སྔར་བསགས་པ་འདུན་པ་དྲག་པོའི་སྨོན་
ལམ་གྱིས་ཁ་བསྒྱུར་བས་མང་པོར་སྤེལ་བ་དང་། གསར་དུ་འཇུག་པའི་སྒོ་དུ་མ་
ཞིག་ལ་ཞུགས་པས་ཆོག་པས་ཉི་མ་རེ་རེ་ལ་ཡང་དལ་བ་དོན་ཅན་དུ་བྱར་ཡོད་ལ།
ད་ལྟ་དེ་རྣམས་མ་བསམས་ན་ངན་འགྲོར་ལྷུང་བའི་ཚེ། འཇིགས་པ་དེ་དག་ལས་
སྐྱོབ་པའི་སྐྱབས་བཙལ་ཡང་མི་རྙེད་ཅིང་། དེའི་ཚེ་བྱ་བ་དང་བྱ་བ་མ་ཡིན་པའི་
འདོར་ལེན་ལ་བློའི་མཐུ་མེད་པའི་ཕྱིར་ཏེ། སྤྱོད་འཇུག་ལས། གང་ཚེ་དགེ་སྤྱད་
སྐལ་ལྡན་ཡང་། །དགེ་བ་བདག་གིས་མ་བྱས་ན། །ངན་སོང་སྡུག་བསྔལ་ཀུན་
རྨོངས་པ། །དེ་ཚེ་བདག་ གིས་ཅི་བྱར་ཡོད། །ཅེས་ དང་། སུ་ཞིག་འཇིགས་ཆེན་
འདི་ ལས་ བདག །ལེགས་ པར་ སྐྱོབ་པར་ བྱེད་འགྱུར་ཞེས། །ཁྲེད་ཤ་ཐོན་པའི་
མིག་བགྲད་ནས། །ཕྱོགས་ གཞིར་ སྐྱབས་ དག་ ཚོལ་བར་ བྱེད། །ཕྱོགས་ གཞིར་
སྐྱབས་མེད་མཐོང་ནས་ནི། །དེ་ནས་ཀུན་ཏུ་ཡི་མུག་འགྱུར། །གནས་དེར་སྐྱབས་
ཡོད་མ་ཡིན་ན། །དེ་ཚེ་བདག་གིས་ཇི་ལྟར་བྱ། །དེ་བས་རྒྱལ་བ་འགྲོ་བའི་མགོན། །
འགྲོ་བ་སྐྱོབ་པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་
ཉིད་ནས་སྐྱབས་སུ་མཆི། །ཞེས་གསུངས་པ་ལྟར་རོ། །འདི་དག་ནི་རགས་པ་ཙམ་
སྟེ། རྒྱས་པར་དྲན་པ་ཉེར་བཞག་ན་བཞུགས་པས་ངེས་པར་བལྟ་དགོས་ཤིང་ཡང་
དང་ཡང་དུ་བལྟ་དགོས་ལ། བལྟས་པ་རྣམས་ལ་བསམ་དགོས་སོ། །ཞེས་གང་
གསུངས་པ་ལྟར་རོ། །དེ་ལྟར་ངན་འགྲོའི་སྡུག་བསྔལ་བསམས་ནས་འཇིགས་
ཤིང་སྐྲག་པའི་བློ་བྱུང་ན། དེ་ལས་སྐྱོབ་པའི་སྐྱབས་ནི་དཀོན་མཆོག་གསུམ་ཉིད་
དུ་ངེས་ཏེ། སློབ་དཔོན་ཟླ་བ་གྲགས་པས། སངས་རྒྱས་ཆོས་དང་དགེ་འདུན་ནི། །
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཐར་པ་འདོད་པ་རྣམས་ཀྱི་སྐྱབས། །ཞེས་གསུངས་པ་ལྟར་རོ། །
དཀོན་མཆོག་གསུམ་ལ་སྐྱབས་སུ་འགྲོ་བ་ལ། གང་ལ་བརྟེན་ནས་སྐྱབས་
སུ་འགྲོ་བའི་རྒྱུ། །དེ་ ལ་ བརྟེན་ནས་ སྐྱབས་ སུ་འགྲོ་བའི་ཡུལ། །ཇི་ ཙམ་གྱིས་
སྐྱབས་སུ་སོང་བའི་ཚུལ། །སྐྱབས་སུ་སོང་ནས་བསླབ་པར་བྱ་བའི་རིམ་པའོ། །
དང་པོ་ནི། རང་ཉིད་འཁོར་བ་དང་། ངན་སོང་གི་སྡུག་བསྔལ་ལ་སྙིང་ནས་འཇིགས་
པ་ཞིག་དང་། དཀོན་མཆོག་གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་
ཆེས་པ་གཉིས་ཚང་ན་སྐྱབས་འགྲོའི་རྒྱུ་ཚང་ལ། དེ་གཉིས་གང་རུང་ཞིག་མ་བྱུང་
ན་སྐྱབས་འགྲོའི་རྒྱུ་མི་ཚང་བས་སྐྱབས་འགྲོ་རྣམ་དག་ཏུ་མི་འགྱུར་རོ། །དེ་ཡང་
འཁོར་བ་དང་ངན་སོང་ལ་འཇིགས་པ་མེད་ན་སྐྱབས་འགྲོ་བྱེད་ཁུལ་ཅི་བྱས་ཀྱང་
ཚིག་ཙམ་དུ་འགྲོ་སྟེ། རང་འཁོར་བའི་ཕུན་ཚོགས་ལ་ཤི་སྦར་འཐམས་བཞིན་དུ་
འདི་ལ་བསྐྱབ་ཏུ་གསོལ་བྱས་ཀྱང་ཚིག་ཙམ་ལས་འོས་ཅི་ཡོད། དོན་དུ་ན་ཁ་ཞེ་མི་
མཐུན་པའི་ཚིག་ཡིན་པས་དེ་འདྲ་ལ་དཀོན་མཆོག་གི་བྱིན་རླབས་ག་ལ་འཇུག །
སེམས་ཚེ་འདིའི་མི་ནོར་ཟས་གསུམ་ལ་ཆགས་ནས་ཅི་བྱེད་དེའི་ཐབས་སུ་བྱེད་
བཞིན་དུ་ཁ་ནས་འཁོར་བ་ལས་ཐར་བར་མཛད་དུ་གསོལ་བྱས་ཀྱང་ཅི་འདྲར་
གྱུར་པ་འདུག །ད་ལྟ་རང་རེ་ཚུལ་འཆོས་ཀྱི་ན་བཟས་བསྒྲིབས་པ་མ་གཏོགས་
གསལ་པོ་བསྟན་ན་ཨ་ཙར་བ་མ་ནུ་དང་འདྲ་གསུངས། དེ་ནི་སྔོན་དུས་རྭ་སྒྲེང་དུ་
ཇོ་བོའི་སྐུ་གདུང་བཞེངས་དུས་བཟོ་བོ་ཨ་ཙར་བ་མ་ནུ་བྱ་བ་དེ་ཚེས་བཅོ་ལྔའི་ཟླ་
བ་ཤར་བ་ན་ངུ་སྐད། ཁྱོད་ཅི་ལ་ངུ་བྱས་པས། ད་ཙམ་ན་ངེད་ཀྱི་ཡུལ་ན་ནང་མི་
རྣམས་རྩེད་མོ་རྣམ་པ་མང་པོ་བྱེད་པ་དྲན་ཟེར། འོ་ན་ཁྱོད་ད་ལྟ་རང་སངས་རྒྱས་
པ་དང་། བུ་སྨད་དང་ཕྲད་པ་གང་འདམ་བྱས་པས། ཁོ་ན་རེ་བུ་སྨད་དང་ཕྲད་པ་
- 134 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འདམ་ཟེར་ལོ། དེ་བཞིན་དུ་རང་ཅག་ཀྱང་ཁ་མི་གསལ་བ་མ་གཏོགས་སེམས་ཀྱི་
ཕུགས་ཁོ་དང་ཁྱད་པར་ཅི་ཡོད། ཚེ་འདིའི་མིག་ཉེ་ཕྲ་མོ་རེ་མཐོང་ཙ་ན་ཆོས་བློས་
གཏོང་ཡོད་པ་འདི་ཀ་ཡིན་མོད། གཞན་ལྟ་ཞོག་གྲོང་གསེབ་ནས་སྦྱིན་བདག་ནོར་
ཆེ་བ་ཞིག་གིས་གཤིན་ཆོག་གམ་རིམ་གྲོ་ཞིག་ལ་བོས་ན། རང་གི་དགེ་སྦྱོར་བློས་
བཏང་ནས་གཏེར་རྙེད་པའམ་སངས་རྒྱས་ཀྱི་གོ་འཕང་ཞིག་དེ་ན་ཡོད་པ་ལྟར་དུ་
དགའ་བཞིན་དུ་རྒྱུག །ཟླ་བ་རེའི་འཚོ་བ་ཙམ་ཞིག་གི་མིག་ཉེ་མཐོང་ཚེ་བླ་མའི་
ཆོས་གྲྭའི་ཁྲོད་ནས་ཀྱང་འགྲོ་ཕོད་པ་ཙམ་བྱེད། མདོར་ན་རང་རེ་རྣམས་ཀྱི་སྤྱོད་པ་
འདི་ལ་ཞིབ་ཏུ་བརྟགས་ན་དེ་འདྲ་ཤ་སྟག་ཏུ་སྣང་ངོ༌། །དཀོན་མཆོག་ལ་ཡིད་ཆེས་
པའི་དད་པ་ཞིག་མེད་ན་ཡང་སྐྱབས་འགྲོ་རྣམ་དག་ཏུ་མི་འགྱུར་ཏེ། ཡིད་མ་ཆེས་
ན་བློ་འགེལ་བ་མི་ཡོང་བློ་མ་ཁེལ་ན་སྙིང་ནས་སྐྱབས་སུ་སོང་བར་ག་ལ་འགྱུར།
དེས་ན་རྗེ་རིན་པོ་ཆེས། མདོར་ན་རང་ངན་འགྲོ་ལ་སོགས་པས་འཇིགས་པ་དང་
དཀོན་མཆོག་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པ་གཉིས་ཡིན་ནོ། །
དེས་ན་དེ་གཉིས་ཚིག་ཙམ་དུ་སོང་ན་སྐྱབས་འགྲོ་ཡང་དེ་དང་འདྲ་ལ་དེ་གཉིས་
ཤུགས་དྲག་ལ་བརྟན་པ་ཞིག་ཡོད་ན་སྐྱབས་འགྲོ་ཡང་ཡིད་འཁུལ་བ་ཞིག་འོང་
བས་ རྒྱུ་ གཉིས་ ལ་ འབད་ པར་ བྱའོ། །ཞེས་ གང་ གསུངས་ པ་ ལྟར། ཐོག་ མར་
སྐྱབས་འགྲོའི་རྒྱུ་གཉིས་པོ་འདི་ལ་འབད་པ་གནད་ཆེའོ། །གང་ལ་སྐྱབས་སུ་འགྲོ་
བའི་ཡུལ་ནི། སྟོན་ པ་ སངས་རྒྱས་དང༌། དེས་བསྟན་པའི་ལུང་རྟོགས་ཀྱི་ཆོས་
དང༌། ཆོས་དེ་ཚུལ་བཞིན་དུ་བསྒྲུབ་པའི་འཕགས་པའི་དགེ་འདུན་རྣམས་ཁོ་ན་
བསླུ་བ་མེད་པའི་སྐྱབས་ཡིན་གྱི། འཇིག་རྟེན་གྱི་ལྷ་མཐུ་བོ་ཆེ་རྣམས་དང་། དེ་
དག་སྐྱབས་སུ་འཛིན་པའི་མུ་སྟེགས་པ་རྣམས་དང་། ཆོས་ལོག་པར་སྟོན་པའི་མི་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དགེ་བའི་བཤེས་གཉེན་རྣམས་དང་། ཆོས་འདི་ལས་ཕྱི་རོལ་དུ་གྱུར་པའི་གྲོགས་
ངན་རྣམས་ལ་སྐྱབས་སུ་མི་བཟུང་སྟེ། མཐར་ཐུག་གི་སྐྱབས་སུ་འགྱུར་བ་ལ།
རང་ཉིད་འཇིགས་པ་ཐམས་ཅད་ལས་གྲོལ། གཞན་འཇིགས་པ་ལས་སྒྲོལ་བའི་
ཐབས་ ལ་ མཁས། ཀུན་ ལ་ ཐུགས་ རྗེ་ ཆེན་ པོ་ ཉེ་ རིང་ མེད་ པར་ འཇུག །ཕན་
བཏགས་མ་བཏགས་ཐམས་ཅད་ཀྱི་དོན་མཛད་པ་ཞིག་དགོས་ལ། དེ་ལྟ་བུའི་ཡོན་
ཏན་ཁྱད་པར་ཅན་རྣམས་ཚང་བ་ནི་སྟོན་པ་སངས་རྒྱས་ཉག་གཅིག་ཡིན་གྱི།
འཇིག་རྟེན་གྱི་ལྷ་མཐུ་བོ་ཆེ་སོགས་ལ་ཡོན་ཏན་དེ་དག་གི་ནང་ནས་སྣ་གཅིག་
ཀྱང་མེད་དོ། །དེས་ན་སྟོན་པ་སངས་རྒྱས་ཁོ་ན་སླ་བ་མེད་པའི་སྐྱབས་སུ་ངེས་ལ།
དེ་ངེས་ན་དེས་བསྟན་པའི་ཆོས་དང༌། ཆོས་དེ་ཚུལ་བཞིན་དུ་བསྒྲུབ་པའི་དགེ་
འདུན་རྣམས་ཀྱང་སྐྱབས་སུ་ཡིད་ཆེས་པར་འགྱུར་བས་དཀོན་མཆོག་གསུམ་གྱི་
ཡོན་ཏན་སྒོ་དུ་མ་ནས་དྲན་པར་བྱས་ལ་ཡང་དང་ཡང་དུ་བསམས་ལ། དད་པ་
དང་ཡིད་ཆེས་པའི་དང་བ་ཅི་འཕེལ་བྱ། འཇིགས་པ་དང་དད་གུས་དྲག་པོས་ཀུན་
ནས་བསླངས་ཏེ། རེ་ས་གཞན་ན་མེད་པའི་བློ་བལྟོས་བཅས་ལ་སྙིང་ཐག་པ་ནས་
སྐྱབས་ སུ་ འགྲོ་ བར་ བྱའོ། །ཇི་ ཙམ་ གྱིས་ སྐྱབས་ སུ་ སོང་ བའི་ ཚུལ་ནི། དཀོན་
མཆོག་གསུམ་སོ་སོའི་ཡོན་ཏན་རྣམས་ཤེས་པར་བྱས་ལ་ཡང་དང་ཡང་དུ་ཡིད་ལ་
བྱ། དཀོན་མཆོག་གསུམ་སོ་སོའི་ངོ་བོ་དང་ཁྱད་པར་དང་གུས་པ་དང་མཆོད་པ་
སོགས་ཇི་ལྟར་བྱ་བའི་ཚུལ། དཀོན་མཆོག་གསུམ་དང་དེ་ལས་ཕྱི་རོལ་དུ་གྱུར་པ་
རྣམས་ཀྱི་མཆོག་དམན་གྱི་ཁྱད་པར་རྣམས་ཞིབ་ཏུ་ཤེས་པར་བྱས་ལ། སོ་སོར་
རྟོག་པའི་ཤེས་རབ་ཀྱིས་དཔྱད་ནས་ངེས་པ་བརྟན་པོ་བཙལ་ལ། བདུད་དང་སྡིག་
པའི་གྲོགས་པོ་སོགས་ཀྱིས་ བློ་གཞན་དུ་བསྒྱུར་མི་ཐུབ་པ་ཞིག་བྱའོ། །དེ་ལྟར་
- 136 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ངེས་པ་འདྲོངས་པ་ཞིག་བྱུང་ན་ནི་ཤིན་ཏུ་ཁྱད་པར་འཕགས་ཏེ། རྗེ་རིན་པོ་ཆེས།
དེ་དག་ནི་སངས་རྒྱས་རྗེས་སུ་དྲན་ཚུལ་མདོར་བསྡུས་པ་སྟེ། སྒོ་སྣ་ཚོགས་ནས་
དྲན་པར་བྱས་ན་དད་པ་ཡང་སྒོ་དུ་མ་ནས་སྐྱེ་ལ། ཡང་དང་ཡང་དུ་དྲན་པར་བྱས་
ན་ཤུགས་དྲག་ལ་རྒྱུན་རིང་བར་འགྱུར་ཏེ། དཀོན་མཆོག་གཞན་གཉིས་ཀྱི་ཡོན་
ཏན་ལ་ཡང་དེ་དང་འདྲའོ། །དེ་ལྟར་བསྒོམས་པས་འཕྲིག་ཆུད་ན་གསུང་རབ་དང་
དགོངས་ འགྲེལ་ ཕལ་མོ་ཆེས་ སྐྱབས་ གསུམ་ གྱི་ ཡོན་ ཏན་ སྟོན་ པས་ དེ་ དག་
གདམས་ངག་ཏུ་འཆར་བར་འགྱུར་ལ། དཔྱད་སྒོམ་ལ་རྟོག་པ་ཡིན་སྙམ་ནས་
ཉམས་ལེན་གྱི་ཚེ་འདོར་བ་རྣམས་ནི་འདི་ལྟ་བུའི་ཚོགས་གསོག་པ་དང་སྒྲིབ་པ་
སྦྱོང་བའི་སྒོ་དུ་མ་བཀག་ནས་སྡོད་པ་ཡིན་པས། དལ་བའི་རྟེན་ལ་སྙིང་པོ་དཔག་
ཏུ་མེད་པ་ལེན་པའི་གེགས་ཆེན་པོར་ཤེས་པར་བྱའོ། །འདི་རྣམས་དུས་རྒྱུན་པའི་
ཉམས་ལེན་དུ་བྱས་ན་བློ་གོམས་པའི་རྗེས་སུ་བྱེད་པས་དང་པོར་བློ་སྦྱོང་དཀའ་སེ་
བ་ཡང་། ཕྱིས་དེ་ལ་ངང་གིས་འཇུག་པ་དང་། རྗེས་སུ་དྲན་པའི་སངས་རྒྱས་དེ་
འདྲ་བ་ཞིག་བདག་གིས་ཀྱང་ཐོབ་ན་སྙམ་དུ་བྱང་ཆུབ་ཀྱི་སེམས་སྐྱེ་བ་དང༌། ཉིན་
མཚན་ཀུན་ཏུ་སངས་རྒྱས་མཐོང་བར་འགྱུར་བ་དང་། འཆི་བའི་ཚེ་སྡུག་བསྔལ་ཅི་
བྱུང་ཡང་སངས་རྒྱས་རྗེས་སུ་དྲན་པ་ལས་མི་ཉམས་པར་འགྱུར་ཏེ། ཏིང་ངེ་འཛིན་
གྱི་རྒྱལ་པོ་ལས། ཁྱེད་ལ་བསྒོ་ཞིང་ཁོང་དུ་ཆུད་པར་བྱ། །ཇི་ལྟར་མི་དག་མང་དུ་
རྟོག་བྱེད་པ། །དེ་ལ་གནས་པའི་རྟོག་པ་དེ་དག་གིས། །དེ་བཞིན་དུ་ནི་དེ་ལ་
སེམས་གཞོལ་འགྱུར། །དེ་བཞིན་རྒྱལ་བ་ཡི་ནི་སྐུ་བྱད་དང་། །ཡེ་ཤེས་དཔག་ཏུ་
མེད་ པར་ཐུབ་ དབང་དྲན། །རྟག་པར་ རྗེས་སུ་དྲན་པ་བསྒོམ་བྱས་ན། །དེ་ལ་
སེམས་གཞོལ་རབ་ཏུ་འབབ་པར་འགྱུར། །དེ་ནི་འཆག་འདུག་འགྲེང་ཞིང་གནས་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པའི་ཚེ། །སྐྱེས་བུ་དམ་པའི་ཡེ་ཤེས་རབ་ཏུ་འདོད། །འཇིག་རྟེན་རྒྱལ་བ་བླ་མེད་
བདག་འགྱུར་བར། །འདོད་པས་བྱང་ཆུབ་ཏུ་ཡང་སྨོན་ལམ་འདེབས། །ཞེས་དང་།
ལུས་དང་ངག་དང་ཡིད་རབ་དང་བ་ཡིས། །རྟག་ཏུ་སངས་རྒྱས་ངག་གི་བསྔགས་
པ་བརྗོད། །དེ་ལྟར་དེས་ནི་སེམས་ཀྱི་རྒྱུད་བསྒོམས་པས། །ཉིན་མཚན་དུ་ཡང་
འཇིག་རྟེན་མགོན་པོ་མཐོང་། །ནམ་ཞིག་དེ་ནི་ན་ཞིང་མི་བདེ་ནས། །ཤི་ལ་ཐུག་
པའི་ སྡུག་བསྔལ་ཚོར་བྱུང་ན། །སངས་ རྒྱས་ ལ་ནི་དྲན་པ་མི་ཉམས་ཏེ། །སྡུག་
བསྔལ་ཚོར་བས་འཕྲོག་པར་ཡོངས་མི་འགྱུར། །ཞེས་གསུངས་སོ། །པོ་ཏོ་བའི་
ཞལ་ནས། ཡང་ཡང་བསམས་ན་ཡིད་ཇེ་ཆེས་དང་རྒྱུད་ཇེ་དག་ཏུ་སོང་ནས་བྱིན་
རླབས་འབྱུང་། དེ་ལ་ངེས་ཤེས་རྙེད་པས་སྙིང་ཐག་པའི་སྒོ་ནས་སྐྱབས་སུ་སོང་
ནས་དེའི་བསླབ་བྱ་ལ་སློབ་ཙམ་ན་ཅི་བྱས་ཐམས་ཅད་སངས་རྒྱས་ཀྱི་ཆོས་བྱ་བ་
ཞིག་ཏུ་འགྱུར་བ་ཡིན་ཏེ། འོ་སྐོལ་སངས་རྒྱས་ཀྱི་མཁྱེན་པ་ལ་མོ་མ་རྣོ་ཤོས་ཙམ་
དུ་ཡང་མི་བརྩི་གསུངས། དེ་ཡང་མོ་མ་མཁན་རྣོ་ཤོས་སུ་བྱེད་པ་ཞིག་གིས་ད་ལོ་
ཁྱོད་ལ་རྩུབ་ཆགས་མེད་པ་རང་ཤེས་ཟེར་ན་བདེ་འབོལ་གྱིས་འགྲོ །དེ་ན་རེ་ད་
ལོ་ཆགས་ཡོད་དོ་འདི་ཙུག་ གྱིས་ འདི་མ་བྱེད་ཟེར་ན་འབད་ནས་བསྒྲུབ། མ་
བསྒྲུབ་ན་འདི་སྐད་ཟེར་བ་ངས་མ་བསྒྲུབ་སྙམ་ནས་བློ་མི་བདེ་བ་བྱེད། སངས་
རྒྱས་ ཀྱིས་ འདི་ དང་ འདི་ སྤང་ངོ་ཞེས་པ་དང་། འདི་དང་འདི་བསྒྲུབ་བོ། །ཞེས་
བཅས་པ་ལ་བློ་འགེལ་ལམ་མ་གྲུབ་ན་ཡིད་མི་བདེ་བ་འོང་ངམ། ཆོས་ནས་དང་དེ་
སྐད་བཤད་དེ། ད་ལྟ་ཡུལ་དུས་ཀྱིས་དེ་ཙུག་མི་བཏུབ། འདི་ཙུག་བྱེད་དགོས་ཟེར་
ནས། སངས་རྒྱས་ཀྱི་གསུང་རས་སུ་ལིང་གིས་བོར་ནས་རང་ཤེས་ཤིག་གི་ཐོག་ཏུ་
ཁྱུག་གིས་འགྲོ་བ་ཡིན་གསུངས་ཏེ། མ་བརྟགས་ན་ཉམས་དགའ་བ་ཚིག་ཙམ་ལ་
- 138 -



སྦྱོ
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འཁྲུལ་པ་མིན་པ་ཡིད་ནང་དུ་ལོག་ནས་ཞིབ་ཏུ་བརྟགས་ན་ཤིན་ཏུ་མང་བར་སྣང་
ངོ༌། །དེས་ན་སངས་རྒྱས་ཀྱི་ཡོན་ཏན་ཡང་ཡང་བསམས་ལ་སྙིང་ཐག་པ་ནས་ངེས་
ཤེས་ཅི་འདྲོངས་ལ་འབད། དེ་བྱུང་ན། དེ་དག་ལས་བྱུང་བའི་ཆོས་དང་ཆོས་དེ་
སྒྲུབ་པའི་དགེ་འདུན་ལ་ཡང་ངེས་པ་དེ་དང་འདྲ་བ་རེ་འོང་བས་སྐྱབས་འགྲོ་གནད་
དུ་འགྲོ་ལ། དེ་མེད་ན་ནི་ལམ་གཞན་ལྟ་ཞོག་སྐྱབས་སུ་འགྲོ་བ་ཡིད་འཁུལ་བ་
ཡང་འོངས་མེད་དོ། །ཞེས་གང་གསུངས་པ་ལྟར་རོ། །སྐྱབས་སུ་སོང་ནས་བསླབ་
པར་བྱ་བའི་རིམ་པ་ནི། སངས་རྒྱས་ལ་སྐྱབས་སུ་འཛིན་པ་ནི་ཆོས་སྟོན་པ་པོ་ལ་
སྐྱབས་སུ་འཛིན་པ་ཡིན་པས། ལམ་མ་ནོར་བར་སྟོན་པའི་བཤེས་གཉེན་ལ་ཡོན་
ཏན་ཐམས་ཅད་ཀྱི་རྩ་བར་བཟུང་ནས་བསྟེན་པ་ཞིག་དགོས། ཆོས་ལ་སྐྱབས་སུ་
བཟུང་བས་ནི། བླ་མ་ལ་ཆོས་ཉན་ཅིང་དེའི་དོན་ལ་ཚུལ་བཞིན་དུ་སེམས་པ་ཞིག་
དགོས། དགེ་འདུན་ལ་སྐྱབས་སུ་སོང་བས་ནི་འཕགས་པའི་གང་ཟག་རྣམས་གང་
ནས་ བགྲོད་ པའི་ ལམ་ དེ་ ལ་ རང་ ཡང་ སྙིང་ནས་ འཇུག་ པ་ ཞིག་ དགོས། ཡང་
དབང་པོའི་སྒོ་བསྡམས་ཏེ་ཐུབ་པའི་བཅས་མཚམས་ལ་དྲན་ཤེས་བག་ཡོད་དང་
ལྡན་ པར་བྱ། ཆོས་ནས་ ཇི་ ལྟར་གསུངས་པ་རྣམས་ཅི་ནུས་སུ་ཉམས་སུ་ལེན།
སེམས་ཅན་ལ་སྙིང་བརྩེ་བར་བྱས་ཏེ་གནོད་འཚེ་སྤོང༌། ཉི་མ་རེ་རེ་བཞིན་དཀོན་
མཆོག་ལ་མཆོད་པ་ཅི་ནུས་བྱའོ། །གཞན་ཡང་སངས་རྒྱས་ལ་སྐྱབས་སུ་སོང་བས་
འཇིག་རྟེན་པའི་ལྷ་ལ་སྐྱབས་མི་འཆོལ་ཞིང་། སངས་རྒྱས་ཀྱི་སྐུ་གཟུགས་བྲིས་
འབུར་ཇི་འདྲ་ཞིག་མཐོང་ཡང་བདག་འཁོར་བ་ལས་སྒྲོལ་བའི་སྟོན་པ་ཐུགས་རྗེ་
ཅན་དེའི་སྐུའོ་སྙམ་དུ་སྙིང་ནས་གུས་པར་བྱ་ཞིང་ལེགས་ཉེས་ཀྱི་དཔྱས་འདོགས་
པ་དང་རིན་ཐང་གདབ་པ་དང་འགོམ་ཡུག་སོགས་བརྙས་ཐབས་རྣམ་པ་ཀུན་ནས་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མ་ཤོར་བ་བྱ། ཆོས་ལ་སྐྱབས་སུ་སོང་བས་སེམས་ཅན་ལ་གནོད་འཚེ་སྤོང་ཞིང་
ཆོས་ཚིག་བཞི་པ་ཞིག་ཡན་ཆད་ལ་འགོམ་ཡུག་དང་། ས་སྐྱེ་བོ་ལ་འཇོག་པ་དང་།
ནོར་གྱི་ཆེད་དུ་གཞན་ལ་སྟེར་བ་དང༌། དེའི་སྟེང་དུ་ཡོ་བྱད་གཞན་འཇོག་པ་དང་།
ལྷམ་དང་སྦྲགས་ཏེ་འཁུར་བ་དང་། སོ་དྲེག་གིས་སྐུད་པ་སོགས་མ་གུས་པ་དང་
བརྙས་ཐབས་རྣམ་པ་ཀུན་ནས་མ་ཤོར་བ་བྱ། དགེ་འདུན་ལ་སྐྱབས་སུ་སོང་བས་
དཀོན་མཆོག་གསུམ་ལ་ཡིད་མི་ཆེས་པའི་གྲོགས་ངན་མི་འགྲོགས་ཤིང༌། རབ་ཏུ་
བྱུང་བའི་རྟགས་ཙམ་འཛིན་པ་ཡན་ཆད་ལའང་གུས་པར་བྱ་བ་དང་། དགེ་འདུན་
ནང་ཕན་ཚུན་ལ་ངེད་ཚོ་དང་ཁྱོད་ཚོ་ཞེས་རིས་སུ་གཅོད་པ་རྣམ་པ་ཀུན་ནས་མི་བྱ་
ཞིང་། ལྷན་པ་སེར་པོ་རེ་འགོམ་པའི་སར་ཡོད་པ་ཡང་མི་འགོམ་པར་སྤྲུགས་ནས་
ས་གཙང་སར་སྐྱེལ་བ་འབྲོམ་རིན་པོ་ཆེའི་ཕྱག་ལེན་ལྟར་བསླབ་བོ། །གཞན་ཡང་
དཀོན་མཆོག་གསུམ་གྱི་ཁྱད་པར་དང་ཡོན་ཏན་རྗེས་སུ་དྲན་པའི་མོས་པ་ཡང་
ཡང་བསྐྱེད། བཀའ་དྲིན་ཆེན་པོ་རྗེས་སུ་དྲན་པས་དུས་རྟག་ཏུ་མཆོད་པ་ལ་བརྩོན་
པར་བྱ་ཞིང་། བཟའ་བ་དང་བཅའ་བའི་ཕུད་ཀྱིས་ཀྱང་མཆོད་པ་མ་ཆག་པར་བྱའོ། །
ད་ལྟ་རང་ཅག་བསོད་ནམས་ཤིན་ཏུ་དམན་པས་ཆོས་ཀྱི་བློ་སྐྱེ་དཀའ་ཞིང་། ཅུང་
ཟད་རེ་སྐྱེས་ན་ཡང་དགེ་སྦྱོར་ལམ་དུ་འགྲོ་བ་དང་མཐར་ཕྱིན་པ་ཤིན་ཏུ་དཀའ།
དཀོན་མཆོག་རིན་པོ་ཆེ་གསུམ་ལ་མཆོད་ཅིང་སྙིང་ནས་གསོལ་བ་འདེབས་པ་
ཤིན་ཏུ་གལ་ཆེ་སྟེ། རྗེ་རིན་པོ་ཆེས། དཔེར་ན་ཞིང་ས་ཤིན་ཏུ་གཤིན་པོ་ཞིག་ལ་
ས་བོན་འདེབས་དུས་སུ་མ་བཏབ་པར་ལྡུས་པ་འདྲ་ན་དེ་ལྟར་འཇོག་མི་ཕོད་པ་
ལྟར། འདི་ ཕྱིའི་བདེ་ལེགས་ཐམས་ཅད་འབྱུང་བའི་ཞིང་ས་དམ་པ་དུས་བཞི་
ཐམས་ཅད་དུ་རྒྱུན་ཆད་མེད་པར་བདེ་ལེགས་ཀྱི་ས་བོན་བཏབ་པས་ཆོག་པ་འདི་
- 140 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ལ་ཡང་དད་པའི་བཤོལ་གྱིས་བསོད་ནམས་ཀྱི་ཞིང་རྨོད་པར་གྱུར་ཅིག །ཅེས་
མདོ་ལས་གསུངས་པ་ལྟར་བྱ་རྒྱུ་མ་བྱུང་ན་ཆེས་ཤིན་ཏུ་ཕངས་པ་ཡིན་ནོ། །དེས་ན་
བསྔགས་འོས་བསྔགས་བསྟོད་ལས། ཁྱོད་དང་འདྲ་བའི་ཞིང་དག་ནི། །འཇིག་
རྟེན་གསུམ་ན་མ་མཆིས་ཏེ། ཁྱོད་ནི་སྦྱིན་གནས་རྣམས་ཀྱི་མཆོག །གྲལ་གཙང་
མཛད་པའི་གཙང་མ་ལགས། །ནམ་མཁའ་མཐའ་ཐུག་མ་མཆིས་པའི། །མཆུ་དང་
ཞེང་དག་ཇི་ལྟར་བར། ཁྱོད་ལ་སྨན་དང་གནོད་བགྱིས་པའི། །རྣམ་པར་སྨིན་པ་
ཐུག་མ་མཆིས། །ཞེས་གསུངས་པ་ལྟར་རོ། །ཞིང་གི་མཆོག་ལ་ཐ་མལ་པའི་ཞིང་
གི་མཐོང་ཙམ་ཡང་མེད་པ་འདི་འོ་སྐོལ་སྟངས་བཟང་བར་མི་འདུག་པས་དཀོན་
མཆོག་མཆོད་པ་ལ་དུས་ཐམས་ཅད་དུ་བརྩོན་པར་བྱའོ། །དེ་ལྟར་བྱས་ན་ཞིང་
དམ་པ་ལ་དགེ་རྩ་བསྐྲུན་པའི་མཐུ་ལས་ལམ་གྱི་རིམ་པ་རྣམས་ལ་བློའི་མཐུ་ཇེ་
རྒྱས་སུ་འགྲོ་བས། མཉན་ན་ཚིག་མི་ཟིན་བསམས་ན་དོན་མི་གོ་བསྒོམས་ན་རྒྱུད་
ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་མན་
ངག་ཡིན་ནོ། །ཞེས་དང་། ཡོ་བྱད་ལ་དབང་ཐོབ་པའི་སེམས་དཔའ་ཆེན་པོ་རྣམས་
ཀྱིས་ལུས་འབུམ་ཕྲག་དུ་མར་སྤྲུལ་པ་དང་། ལུས་རེ་རེ་ལ་ཡང་ལག་པ་བརྒྱ་སྟོང་
ལ་སོགས་པར་སྤྲུལ་ཏེ་ཞིང་ཐམས་ཅད་དུ་བྱོན་ནས་རྒྱལ་བ་རྣམས་ལ་བསྐལ་བ་
དུ་མར་མཆོད་པ་མཛད་ན། ཡོན་ཏན་ལྟར་སྣང་ཅུང་ཟད་རེས་ཆོག་ཤེས་པ་དག་ཁོ་
བོ་ནི་དེ་ལྟ་བུ་ལ་བྱང་ཆུབ་མི་རེ་ཞེས་སྨྲ་བ་ནི་ཆོས་རྒྱུས་ཤིན་ཏུ་ཆུང་བའི་ཅལ་ཅོལ་
ལོ། །དེས་ན་དཀོན་མཆོག་སྤྲིན་ལས། མདོ་སྡེ་རྣམས་ལས་མཆོད་པ་དང་རིམ་གྲོ་
ཕྱག་རྒྱ་ཆེན་པོ་གང་ཡིན་པ་དེ་ལྟ་བུ་དག་མཉན་ཅིང་དེ་དག་སྙིང་ཐག་པ་ནས་ལྷག་
པའི་བསམ་པ་མཆོག་གིས་སངས་རྒྱས་དང་བྱང་ཆུབ་སེམས་དཔའ་རྣམས་ལ་
141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བསྔོའོ། །ཞེས་གསུངས་པ་ལྟར་བྱའོ། །ཞེས་གང་གསུངས་པ་ལྟར་རོ། །རང་ཉིད་
དཀོན་མཆོག་ལ་མཆོད་ཅིང་སྐྱབས་སུ་འགྲོ་བ་བཞིན་དུ་སེམས་ཅན་གཞན་ཡང་
ཅི་ནུས་ཀྱིས་དཀོན་མཆོག་གསུམ་ལ་སྐྱབས་སུ་འགྲོ་བ་དང་མཆོད་པ་སོགས་ལ་
སེམས་བརྩེ་བས་འགོད་ཅི་ཐུབ་བྱ། བྱ་བ་གང་བྱེད་ཀྱང་དཀོན་མཆོག་རིན་པོ་ཆེར་
གསོལ་བ་བཏབ་ནས་བྱེད་ཅིང་། རྐྱེན་བཟང་ངན་ཅི་བྱུང་ཡང་དཀོན་མཆོག་རིན་
པོ་ཆེར་མཆོད་ཅིང་གསོལ་བ་འདེབས་པ་མ་གཏོགས། བོན་ཆོག་སོགས་རྣམ་པ་
ཀུན་ནས་མི་བྱ། སྐྱབས་འགྲོའི་ཕན་ཡོན་རྣམས་དྲན་ནས་ཉིན་ལན་གསུམ་མཚན་
ལན་གསུམ་དུ་སྐྱབས་འགྲོ་མ་ཆག་པར་བྱ། དེ་ལྟར་སྐྱབས་འགྲོ་རྣམ་པར་དག་པ་
ཞིག་བྱུང་ན་ནི་སངས་རྒྱས་ཀྱི་བསྟན་པའི་སྒོར་ཆུད་དེ་ནང་པ་སངས་རྒྱས་པ་ཞེས་
བྱ་བའི་གྲངས་སུ་འགྲོ་ལ། སྐྱབས་འགྲོ་དེ་འདྲ་ཞིག་མེད་ན་ནི། ཡོན་ཏན་ཅི་ཡོད་
ཀྱང་སངས་ཀྱི་བསྟན་པའི་སྒོར་མི་ཆུད། ཐོས་པ་ཆེ་སྟེ་སྡེ་སྣོད་གསུམ་ཀ་འདོན་
ཡང་དཀོན་མཆོག་གསུམ་ལ་སྐྱབས་སུ་འགྲོ་བ་དེ་འདྲ་ཞིག་མེད་ན་ཆོས་སངས་
རྒྱས་ཀྱི་ཆོས་ཡིན་པས་མི་ཕན་གང་ཟག་ཁོ་རང་ནང་པ་སངས་རྒྱས་པར་མ་ཆུད།
སྒོམ་བཟང་སྟེ་བསམ་གཏན་བཞི་ཀ་ཐོབ་མངོན་ཤེས་དང་རྫུ་འཕྲུལ་དཔག་མེད་
ཡོད་ཀྱང་དཀོན་མཆོག་གསུམ་ལ་བློ་ཁེལ་བ་འདི་མེད་ན་ཕྱི་རོལ་མུ་སྟེགས་པའི་
དྲང་སྲོང་རྣམས་བཞིན་དུ་ད་དུང་སངས་རྒྱས་ཀྱི་བསྟན་པའི་སྒོ་ནང་དུ་མ་ཆུད་དོ། །
དགེ་བའི་བཤེས་གཉེན་པོ་ཏོ་བའི་ཞལ་ནས། གནས་བརྟན་ཞལ་མང་གཟིགས་
ཤིག་འདུག་པ་ལ་ད་དུང་སངས་རྒྱས་ཀྱི་བསྟན་པའི་སྒོར་མ་ཆུད། ཅེས་གསུངས་
ཤིང་། རྗེ་རིན་པོ་ཆེའི་ཞལ་ནས། དེ་ལྟར་ན་སྐྱབས་སུ་འགྲོ་བ་ནི། སངས་རྒྱས་ཀྱི་
བསྟན་པ་ལ་འཇུག་པའི་སྒོ་ཆེན་པོ་ཡིན་ཅིང་སྐྱབས་འགྲོ་ཚིག་ཙམ་མིན་པ་ཡོད་ན་
- 142 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མཐུ་ཕུལ་ཏུ་བྱུང་བ་ལ་བརྟེན་པ་ཡིན་པས་ཕྱི་དང་ནང་གི་བར་ཆད་ཀྱིས་མི་རྫི་བ་
དང་། ཡོན་ཏན་གྱི་ཁྱད་པར་རྣམས་སྐྱེ་སླ་ཞིང་ཉམས་དགའ་བས་གོང་ནས་གོང་དུ་
འཕེལ་བར་འགྱུར་བས་སྔར་བཤད་པ་ལྟར་འཇིགས་པ་དང་ཡོན་ཏན་དྲན་པ་
སོགས་ཀྱི་སྒོ་ནས་སྐྱབས་སུ་བཟུང་ཞིང་དེའི་བསླབ་བྱ་ལས་མི་འདའ་བ་ལ་འབད་
པ་ གནད་ དུ་ ཆེའོ། །ཞེས་ གསུངས་ པ་ ལྟར་ རོ། །དེ་ ལྟར་ ཕན་ ཡོན་ དང་ ཉེས་
དམིགས་རྣམས་ལ་ངེས་པ་བརྟན་པར་བྱས་ནས་དཀོན་མཆོག་གསུམ་སྲོག་གི་
ཕྱིར་ཡང་མི་གཏང་ཞིང་ཐ་ན་བཞད་གད་ཀྱི་ཕྱིར་དུ་ཡང་དཀོན་མཆོག་གཏོང་བའི་
ཚིག་སྨྲ་བར་མི་བྱའོ། །དེ་ལྟར་སྐྱབས་འགྲོའི་གནད་རྣམས་ཤེས་པར་བྱས་ནས་
སྐྱབས་སུ་འགྲོ་བའི་ཚེ་རང་གཅིག་པུ་ཙམ་མིན་པར་མ་རྒན་སེམས་ཅན་རྣམས་
ཀྱང་འཁོར་བ་དང་ངན་སོང་གི་གནས་ན་ཉམ་ཐག་ལུགས་བསམས་ཏེ་འདི་ཐམས་
ཅད་ཀྱང་བསྒྲལ་དུ་གསོལ་སྙམ་དུ་སྐྱབས་སུ་འགྲོ་དགོས། མ་རྒན་སེམས་ཅན་དེ་
རྣམས་རང་གིས་སྒོལ་འདོད་ཀྱང་ད་ལྟ་ནུས་པ་མེད་པས། དཀོན་མཆོག་རིན་པོ་ཆེ་
གསུམ་ལ་འོ་དོད་བོས་ནས་སེམས་ཅན་རྣམས་འཁོར་བ་དང་ངན་སོང་གི་སྡུག་
བསྔལ་ལས་མྱུར་དུ་ཐར་བར་གསོལ་བ་འདེབས། རང་གིས་ཀྱང་སེམས་ཅན་དེ་
དག་མྱུར་དུ་སྒྲོལ་བའི་ཕྱིར་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་བསྒོམས་
ནས་སྟོན་པ་སངས་རྒྱས་ཀྱི་གོ་འཕང་མྱུར་དུ་ཐོབ་པར་བྱ། ཆོས་མི་གནས་པའི་
མྱང་འདས་མྱུར་དུ་རྒྱུད་ལ་མངོན་དུ་བྱ། དགེ་འདུན་ས་བཅུའི་བྱང་ཆུབ་སེམས་
དཔའ་རྣམས་ཀྱི་རྗེས་སུ་བསླབ་པར་བྱ། གོ་འཕང་མཆོག་དེ་འདྲ་བ་ཞིག་མ་ཐོབ་
ཀྱི་བར་དུ་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་བཟུང་སྟེ། སྐྱབས་
འགྲོའི་བསླབ་བྱ་རྣམས་སྲོག་གི་ཕྱིར་ཡང་མི་གཏོང་བར་ཚུལ་བཞིན་དུ་བསྲུང་བར་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བྱའོ་སྙམ་དུ་འདུན་པ་དྲག་ཏུ་བསྐྱེད་དོ། །དེ་ལྟར་དལ་བའི་རྟེན་འདི་མྱུར་དུ་འཇིག་
ཅིང་། ཞིག་པའི་འོག་ཏུ་གར་སྐྱེ་ལ་རང་དབང་མེད་པས་ངན་འགྲོར་སྐྱེས་ན་ཇི་
ཙུག་བྱེད་སྙམ་དུ་ངན་འགྲོའི་སྡུག་བསྔལ་དྲག་ཏུ་བསམས་ནས། དེ་ལས་སྐྱོབས་
པའི་སྐྱབས་དཀོན་མཆོག་གསུམ་ལ་ཡིད་ཆེས་ནས་སྐྱབས་འགྲོ་ཤུགས་དྲག་ཏུ་བྱ།
དེ་ལྟར་སྐྱབས་འགྲོ་བྱས་པས་དཀོན་མཆོག་གསུམ་གྱིས་ཇི་ལྟར་སྐྱོབ་སྙམ་ན། རྗེ་
རིན་པོ་ཆེས། དེ་ལྟར་འཆི་བ་དྲན་ཞིང་ཤི་ནས་ངན་འགྲོར་སྐྱེ་བ་བསམས་པས་
འཇིགས་པ་ན། དེ་ལས་སྐྱོབ་པའི་སྐྱབས་ནི་དཀོན་མཆོག་གསུམ་ཡིད་ལ། དེ་ལ་
སྐྱབས་སུ་བཟུང་ཞིང་དེའི་བསླབ་བྱ་དང་མ་འགལ་བར་བྱས་པ་ན་སྐྱབས་ཀྱིས་ཇི་
ལྟར་ སྐྱོབ་ སྙམ་ན། ཚོམས་ ལས། སྲིད་པའི་ཟུག་རྔུ་གཅོད་བྱེད་ལམ། །ངས་ནི་
ཁྱེད་ཅག་རྣམས་ལ་བསྟན། །དེ་བཞིན་གཤེགས་པ་སྟོན་པ་སྟེ། ཁྱེད་ཅག་རྣམས་
ཀྱིས་བྱ་དགོས་སོ། །ཞེས་གསུངས་པ་ལྟར། སངས་རྒྱས་ནི་སྐྱབས་སྟོན་པ་དང་
དགེ་འདུན་ནི་སྐྱབས་བསྒྲུབ་པའི་གྲོགས་ཡིན་པས། སྐྱབས་དངོས་ནི་ཆོས་དཀོན་
མཆོག་སྟེ་དེ་ཐོབ་པ་ན་འཇིགས་པ་ལས་གྲོལ་བའི་ཕྱིར་རོ། །མཐའི་ཆོས་དཀོན་
མཆོག་དེ་ཡང་ལས་དང་པོ་པའི་དུས་ཀྱི་སྐྱོན་ཕྱོགས་རེ་ཙམ་སྤོང་པའི་སྤངས་པ་
དང་། ཡོན་ཏན་ཕྱོགས་རེ་ཙམ་བསྒྲུབ་པའི་རྟོགས་པ་གཉིས་གོང་ནས་གོང་དུ་ཁྱད་
ཞུགས་པར་སོང་བ་ལ་འཇོག་གི །དེ་ལས་གཞན་གློ་བུར་དུ་འབྱུང་བ་མིན་ནོ། །
དེས་ན་སྐབས་འདིར་ནི་དགེ་མི་དགེ་འབྲས་བུ་དང་བཅས་པའི་རྣམ་དབྱེ་ལ་
མཁས་པར་བྱས་ནས་འདོར་ལེན་ཚུལ་བཞིན་དུ་བསྒྲུབ་པ་ཞིག་ལ་ཆོས་སུ་བྱ་
དགོས་ཏེ། ལས་གཉིས་འབྲས་བུ་དང་བཅས་པ་རིང་དུ་བསམས་ནས་བླང་དོར་
ཚུལ་བཞིན་དུ་མ་བྱས་ན་ངན་འགྲོའི་རྒྱུ་མི་བཟློག་པས། ངན་འགྲོ་ལ་འཇིགས་
- 144 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཀྱང་ འཇིགས་ པ་ དེ་ ལས་ མི་ གྲོལ་ བའི་ ཕྱིར་རོ། །ཞེས་ གསུངས་ པ་ལྟར། ལས་
འབྲས་ལ་ཡིད་ཆེས་ཀྱི་དད་པ་བསྐྱེད་ནས་སྤང་བླང་ཚུལ་བཞིན་དུ་བྱ་དགོས་པས།
དེ་ལ་ལས་འབྲས་ལ་ཡིད་ཆེས་ཇི་ལྟར་བསྒོམ་པ་ནི། ལས་ངེས་པ་དང་། ལས་
འཕེལ་ཆེ་བ་དང་། ལས་མ་བྱས་པ་དང་མི་ཕྲད་པ་དང་། ལས་བྱས་པ་ཆུད་མི་ཟ་
བ་བཞིའི་སྒོ་ནས་བསྒོམ་པར་བྱའོ། །ལས་ངེས་པ་ནི། རྒྱུ་དགེ་བ་སྤྱད་པ་ལས་
འབྲས་བུ་བདེ་བ་ཁོ་ན་འབྱུང་ཞིང་སྡུག་བསྔལ་འབྱུང་བ་གནས་མེད། རྒྱུ་མི་དགེ་
བ་སྤྱད་པ་ལས་འབྲས་བུ་སྡུག་བསྔལ་ཁོ་ན་འབྱུང་ཞིང་བདེ་བ་འབྱུང་བ་གནས་
མེད་པར་ངེས་ནས་སྡིག་པ་ ཕྲ་ཞིང་ཕྲ་བ་ན་སྤོང་། དགེ་བ་ ཕྲ་ཞིང་ཕྲ་བ་ནས་
བསྒྲུབ་པའོ། །དེ་ལྟར་ངེས་པ་ནི་ཤིན་ཏུ་གལ་ཆེ་སྟེ། ལས་ངེས་པའི་ཚུལ་འདི་ལ་
ངེས་པ་འདྲོངས་ནས་ལས་འཕེལ་ཆེ་བ་ལ་སོགས་པ་གཞན་རྣམས་ལ་ངེས་པ་
འབད་མེད་དུ་སྐྱེ་ལ། འདི་ལ་ངེས་པ་རྣམ་དག་ཅིག་མ་འདྲོངས་ན་ཡོན་ཏན་གོང་
མ་གཞན་གང་ཡང་སྐྱེ་ཐབས་མེད་དོ། །བྱང་ཆུབ་ལམ་གྱི་རིམ་པའི་ས་བཅད་དུ་
ལས་འབྲས་སེམས་པ་འདི་ལ་བདེ་ལེགས་ཐམས་ཅད་ཀྱི་རྩ་བ་ཡིད་ཆེས་ཀྱི་དད་
པ་བསྐྱེད་པ། ཞེས་གསུངས་པ་ནི་ཚིག་ནུས་པ་ཤིན་ཏུ་ཆེ་བ་ཡིན་ནོ། །ལས་འབྲས་
ལ་ཡིད་ཆེས་ཤིན་ཏུ་གལ་ཆེ་བར། ཚོམས་ལས། འཇིག་རྟེན་པ་ཡི་ཡང་དག་ལྟ། །
ཆེན་པོ་སུ་ལ་ཡོད་གྱུར་པ། །དེ་ནི་ཚེ་རབས་སྟོང་ཕྲག་ཏུ། །ངན་འགྲོར་འགྲོ་བར་
མི་འགྱུར་རོ། །ཞེས་དང་། རྗེ་རིན་པོ་ཆེས། ལས་ངེས་པའི་ཚུལ་ནི། སོ་སོ་སྐྱེ་བོ་
དང་འཕགས་པ་གང་ཡིན་ཀྱང་ཚོར་བ་སིམ་པའི་རྣམ་པ་ཅན་གྱི་བདེ་བ་ཐ་ན་
སེམས་ཅན་དམྱལ་བར་སྐྱེས་པ་ན་རླུང་བསིལ་བ་ལངས་པ་ལ་བརྟེན་ནས་སྐྱེས་པ་
ཡིན་ཆད་ཐམས་ཅད་ནི་སྔོན་དགེ་བའི་ལས་བསགས་པ་ལས་འབྱུང་གི་མི་དགེ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བའི་ལས་ལས་བདེ་བ་འབྱུང་བ་ནི་གནས་མེད་ལ། ཚོར་བ་གདུང་བའི་རྣམ་པ་
ཅན་གྱི་སྡུག་བསྔལ་ཐ་ན་དགྲ་བཅོམ་པའི་རྒྱུད་ལ་སྐྱེས་པ་ཡན་ཆད་ཐམས་ཅད་ནི་
སྔོན་མི་དགེ་བ་བསགས་པ་ལས་འབྱུང་གི་དགེ་བའི་ལས་ལས་སྡུག་བསྔལ་འབྱུང་
བའི་གནས་མེད་དེ། རིན་ཆེན་འཕྲེང་བ་ལས། མི་དགེ་བ་ལས་སྡུག་བསྔལ་ཀུན། །
དེ་བཞིན་ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་ཅད་དང་། །སྐྱེ་བ་
ཀུན་ཏུ་བདེ་ བ་ དག །ཅེས་ གསུངས་ སོ། །དེའི་ ཕྱིར་ བདེ་ བ་ དང༌ སྡུག་ བསྔལ་
རྣམས་ནི་རྒྱུ་མེད་པ་ལས་བྱུང་བ་དང་གཙོ་བོ་དང་དབང་ཕྱུག་ལ་སོགས་པ་མི་
མཐུན་པའི་རྒྱུ་ལས་བྱུང་བ་ཡང་མིན་པར་དགེ་མི་དགེའི་ལས་སྤྱི་ལས་བདེ་སྡུག་སྤྱི་
དང༌། བདེ་སྡུག་གི་ཁྱད་པར་སྣ་ཚོགས་པ་རྣམས་ཀྱང་ལས་གཉིས་ཀྱི་ཁྱད་པར་སྣ་
ཚོགས་པ་ལས་ཅུང་ཟད་ཀྱང་མ་འཚལ་བར་སོ་སོར་འབྱུང་བའི་ལས་འབྲས་ངེས་
པ་ཅན་ནམ་མི་བསླུ་བ་ལ་ངེས་པ་རྙེད་པ་ནི། ནང་པ་སངས་རྒྱས་པ་ཐམས་ཅད་ཀྱི་
ཡང་དག་པའི་ལྟ་བ་ཞེས་པ་དཀར་པོའི་ཆོས་ཀུན་གྱི་གཞིར་བསྔགས་པའོ། །ཞེས་
གསུངས་པ་ལྟར་རོ། །ལས་འབྲས་ལ་ཡིད་ཆེས་པ་འདི་མེད་ན་ཡོན་ཏན་གོང་མ་
རྣམས་སྐྱེས་མེད་དེ། །ལས་འབྲས་ལ་ཡིད་མ་ཆེས་ན་ཚེ་ཕྱི་མ་དྲན་པ་མི་འོང་།
འཁོར་བ་དང་ངན་སོང་གི་སྡུག་བསྔལ་ལ་མི་འཇིགས། ཆོས་ལ་དོན་གཉེར་སྐྱེ་བ་
མི་ཡོང་བས་བཤེས་གཉེན་བསྟེན་ཚུལ་རྣམ་དག་ཅིག་ཡོང་ས་མེད་པ་ལ། ལས་
འདི་བྱས་པས་རྣམ་སྨིན་འདི་འབྱུང་ཞེས་རྒྱལ་བས་གསུངས་པ་ལ་ཡིད་མ་ཆེས་ན་
སྐྱབས་འགྲོ་རྣམ་དག་ག་ན་འོང་། སྐྱོབས་འགྲོ་མ་བྱུང་ན་སྡོམ་པ་གོང་མ་རྣམས་སྐྱེ་
བའི་གཞི་མེད་དེ། དགེ་བསྙེན་གྱི་སྡོམ་པ་ཞིག་ལེན་ན་ཡང་སྐྱབས་འགྲོ་སྔོན་དུ་
བཏང་ནས་ལེན་དགོས། དེ་བཞིན་དུ་དགེ་ཚུལ། དགེ་སློང་རྣམས་ལའང་དེ་དང་
- 146 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འདྲ། ཐེག་པ་ཆེན་པོའི་སྡོམ་པ་ཡང་སྐྱབས་འགྲོ་སྔོན་དུ་བཏང་ནས་ལེན་དགོས་
ཤིང་། སྔགས་ཀྱི་སྡོམ་པ་ཡང་སྐྱབས་འགྲོ་སྔོན་དུ་བཏང་ནས་ལེན་དགོས། ད་ལྟ་
ཆོས་རྒྱུས་ཆུང་ངུ་ཁ་ཅིག་གི་བསམ་པ་ལ། སྐྱབས་འགྲོ་ནི་ཐོག་མར་ཅུང་ཟད་རེ་
བྱས་པས་ཆོག་པ་སྔོན་འགྲོ་ཆུང་ངུ་ཞིག་ཡིན་སྙམ་པ་འོང་སྟེ། སྐྱབས་འགྲོ་ལས་
འབྲས་ཀྱི་སྐོར་འདི་དག་ནི་མདོ་སྔགས་གང་གི་སྒོར་འཇུག་ཀྱང་མེད་དུ་མི་རུང་བ་
ཡོན་ཏན་ཐམས་ཅད་ཀྱི་གཞི་མ་རྟེན་ས་གཞི་ལྟ་བུ་ཡིན་པར་མདོ་རྒྱུད་དགོངས་
འགྲེལ་དང་བཅས་པ་ནས་ལན་ཅིག་མིན་པར་གསུངས་སོ། །ལས་འབྲས་ལ་ཡིད་
ཆེས་ཤིང་དཀོན་མཆོག་ལ་སྐྱབས་སུ་སོང་བ་འདི་མེད་པར་ཐེག་པ་ཆེན་པོ་གོང་ན་
མེད་པ་ཞིག་ཡིན་པར་རློམ་ཡང་རློམ་པ་ཙམ་དུ་ཟད་དེ། ལས་འབྲས་ལ་ཡིད་ཆེས་
ནས་དཀོན་མཆོག་ལ་སྐྱབས་སུ་སོང་བ་ཞིག་མེད་ན་སངས་རྒྱས་ཀྱི་བསྟན་པའི་
སྒོར་མི་ཆུད། དེར་མ་ཆུད་ན་བྱང་ཆུབ་སེམས་དཔའ་ག་ན་འོང་། སངས་རྒྱས་ཀྱི་
བསྟན་པའི་སྒོར་མ་ཆུད་པའི་གསང་སྔགས་པ་དེ་བས་ཀྱང་ག་ན་འོང་། དེ་ལྟར་
ཆོས་དང་བསྟུན་ནས་སངས་རྒྱས་ཀྱི་བསྟན་པའི་སྒོར་ཆུད་པའང་ཤིན་ཏུ་དཀའ་
ཡང་། དེང་སང་བསྟན་པ་འགྲིབ་པ་ལ་ཉེ་བས་སྐྱབས་འགྲོའི་ཉམས་ལེན་ཙམ་
ཞིག་མི་ཤེས་པར་རྙེད་བཀུར་སྙན་གྲགས་ཀྱིས་དབྱེན་བཅོས་ཏེ་གྲུབ་པ་ཐོབ་པར་
རློམ་པ་ཆེས་མང་ངོ༌། །རང་ཅག་རྣམས་ཀྱི་རྟོག་པ་ལ་ལས་འབྲས་ལ་ཡིད་མི་ཆེས་
པ་སུ་ཡོད་ལས་འབྲས་ལ་ཡིད་ཆེས་ནས་ཆོས་བྱས་པ་ཡིན་མོད་སྙམ་པ་འོང་སྟེ།
ལས་འབྲས་ལ་ཡིད་ཆེས་ན་ད་ལྟའི་སྤྱོད་ངན་འདི་འདྲ་མིན་པ་ཞིག་འོང་དགོས་ཏེ།
དཔེར་ན་དུག་ཟོས་ན་ལུས་སྲོག་ལ་གནོད་པ་ཆེན་པོ་ཡོང་བར་ཡིད་ཆེས་ནས་དུག་
ཟ་བ་སུ་ཡང་མི་ཡོང་ཞིང་དུག་ཡིན་མིན་ཐེ་ཚོམ་ཙམ་བྱུང་ཡང་ཟས་ཀྱི་རྩར་ཉེར་མི་
147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འཇུག་རྒྱང་རིང་དུ་འཕེན། དུག་གི་གཡའ་ཙམ་ཡང་ཟས་ལ་འདྲེས་དོགས་ནས་
རྟོག་ཞིབ་ཇི་ཙམ་ཞིག་བྱེད། དེ་བཞིན་དུ་ལས་འབྲས་ལ་ཡིད་ཆེས་ཡོད་ན་ནི་ཕྱི་མ་
དམྱལ་མེའི་ནང་དུ་ལྷུང་དོགས་ནས་ལུས་ངག་ཡིད་གསུམ་གྱི་སྤྱོད་པ་ངན་པ་གང་
ལའང་སྲོག་དང་བསྡོས་ཏེ་བསྲུང་། ཐ་ན་ཐེ་ཚོམ་ཟ་བ་རྣམས་ལའང་དགེ་བའི་
བཤེས་གཉེན་མཁས་པ་ལ་བྱར་རུང་མི་རུང་དྲིས་ནས་བྱེད་པ་མ་གཏོགས་ཚམ་
ཚམ་དུ་གཏན་ནས་མི་འཇུག་པ་ཞིག་འོང་དགོས་རྒྱུ་ལ། ད་ལྟ་རང་རེ་ཚོ་ལ་བླ་
མས་ལས་འབྲས་ཀྱི་ཆོས་ཇི་ཙམ་ཞིག་བཤད། རང་གི་ཁ་ནས་ཀྱང་ལས་འབྲས་
སྟོན་པའི་ཆོས་ཇི་ཙམ་ཞིག་འདོན། ལས་འབྲས་སྟོན་པའི་གསུང་རབ་ཇི་ཙམ་ཞིག་
བཀླགས་ཀྱང་སྒོ་གསུམ་གྱི་སྤྱོད་ངན་ལ་འཛེམ་པའི་བློ་ཅུང་ཟད་ཀྱང་མེད་པར་
ལུས་ཀྱི་སྤྱོད་པ་འདུལ་བ་དང་མི་མཐུན་པ་ཤ་སྟག་བྱེད་པ་ལ་ཡ་མི་ང་། ངག་ནས་
ཚིག་རྩུབ་ངག་བཀྱལ་སྣ་ཚོགས་པ་སྨྲ་བ་ལ་ཡང་ཅུང་ཟད་ཀྱང་མེད་པར་མ་ཟད་
གཞན་གྱི་སྙིང་བསྲེག་པའི་ཚིག་རྩུབ་སྨྲ་ཡོད་པ་ལ་ཕོ་རྒོད་པར་རློམ། ངག་བཀྱལ་
སྣ་ཚོགས་སྨྲ་བ་ལ་གཏམ་བཟང་པོར་རློམ། གཞན་ལ་བརྣབ་སེམས་དང་གནོད་
སེམས་ཀྱིས་དུས་འདའ་བ་ལ་ཤེས་རྒྱ་ཆེ་བར་རློམ། མདོར་ན་བླ་མས་བྱར་མི་རུང་
གསུངས་པ་ཐམས་ཅད་ལ་འཇུག་པ་ལ་ཡ་ང་ཅུང་ཟད་ཀྱང་མེད་པ་འདི་ནང་ན་
ལས་འབྲས་ལ་ཡིད་ཆེས་མེད་པའི་རྟགས་ཡང་དག་པ་ཡིན་ནོ། །དེས་ན་སྤྱོད་
འཇུག་ ལས། མི་དགེ་བ་ལས་ སྡུག་བསྔལ་འབྱུང་། །དེ་ ལས་ ཇི་ ལྟར་ ངེས་ ཐར་
ཞེས། །ཉིན་མཚན་རྟག་ཏུ་བདག་གིས་ནི། །འདི་ཉིད་འབའ་ཞིག་ བསམ་ པར་
རིགས། །ཞེས་དང་། སློབ་དཔོན་ཀླུ་སྒྲུབ་ཀྱིས། གལ་ཏེ་མཐོ་རིས་ཐར་པ་མངོན་
བཞེད་ན། །ཡང་ དག་ ལྟ་ ལ་གོམས་པ་དག་ཏུ་མཛོད། །ཅེས་ གསུངས་ པ་ ལྟར།
- 148 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་ལ་
ནུས་པ་ཅི་ཡོད་ཀྱིས་འབད་པར་བྱའོ། །དེ་ཡང་། དགེ་སྡིག་ལས་འབྲས་བུ་བདེ་
སྡུག་འབྱུང་སྙམ་དུ་བསྒོམ་པ་ཙམ་ཞིག་བྱས་པས་མི་ཆོག་གི་ལྷ་དང་བླ་མ་ལ་
གསོལ་བ་ཤུགས་དྲག་ཏུ་འདེབས། སྔར་བསགས་ཀྱི་ལས་ངན་སྦྱོང་ཞིང་ཕྱིན་ཆད་
མི་བྱེད་པའི་སྡོམ་སེམས་བསྟེན། བསོད་ནམས་སྒོ་དུ་མ་ནས་བསག །རྒྱལ་བའི་
བཀའ་དྲི་མ་མེད་པ་རྣམས་ལ་ཡང་ཡང་བལྟས་ལ་ཡིད་ཆེས་པར་བྱས་ནས་བསྒོམ་
པ་གལ་ཆེ་སྟེ། རྗེ་རིན་པོ་ཆེས་དཀར་ནག་གི་ལས་དང་འབྲས་བུ་ཤེས་པར་བྱས་
ནས་ཤེས་པ་ཙམ་ལ་མི་འཇོག་པར་ཡང་དང་ཡང་དུ་བསྒོམ་པར་བྱ་སྟེ། འདི་ཤིན་
ཏུ་ལྐོག་ཏུ་གྱུར་པས་ངེས་པ་ཆེས་རྙེད་དཀའ་བའི་ཕྱིར་རོ། །དེ་ཡང་ཏིང་ངེ་འཛིན་
རྒྱལ་པོ་ལས། ཟླ་བ་སྐར་མར་བཅས་པ་གནས་ལྟུང་ཞིང་། །རི་དང་གྲོང་དུ་བཅས་
པའི་ ས་ ཞིག་ལ། །ནམ་མཁའི་ཁམས་ནི་རྣམ་པ་གཞན་གྱུར་ཀྱང་། ཁྱོད་ནི་མི་
བདེན་པ་ཡི་ཚིག་མི་གསུངས། །ཞེས་སུངས་ པ་ལྟར། དེ་བཞིན་གཤེགས་པའི་
གསུང་ལ་ཡིད་ཆེས་པར་བྱས་ལ་བསྐྱང་སྟེ། འདི་ལ་བཅོས་མིན་གྱི་ངེས་པ་མ་རྙེད་
ན་ཆོས་གང་ལ་ཡང་རྒྱལ་བ་དགྱེས་པའི་ངེས་པ་མི་རྙེད་དོ། ཁ་ཅིག་སྟོང་པ་ཉིད་ལ་
ངེས་པ་རྙེད་པ་སྐད་ཟེར་ནས་ལས་དང་འབྲས་བུ་ལ་ངེས་པ་མེད་ཅིང་དེ་ལ་མི་བརྩི་
བ་ནི་སྟོང་ཉིད་ཀྱི་གོ་བ་ཕྱིན་ཅི་ལོག་ཏུ་སོང་བ་སྟེ། སྟོང་ཉིད་གོ་ན་ནི་དེ་ཉིད་རྟེན་
འབྲེལ་གྱི་དོན་དུ་མཐོང་ནས་ལས་འབྲས་ལ་ངེས་པ་སྐྱེ་བའི་གྲོགས་སུ་འགྱུར་བའི་
ཕྱིར་ཏེ། མདོ་དེ་ཉིད་ལས། སྒྱུ་མ་ཆུ་བུར་སྨིག་རྒྱུ་གློག་འདྲ་ཞིང་། །ཆོས་རྣམས་
ཐམས་ཅད་ཆུ་ཡི་ཟླ་བ་བཞིན། །ཤི་ནས་འཇིག་རྟེན་ཕ་རོལ་འགྲོ་བ་ཡི། །སེམས་
ཅན་ཤེད་ ལས་ སྐྱེས་ པ་ མི་ དམིགས་ ཀྱང་། །ལས་རྣམས་ བྱས་ པ་མེད་ པར་ མི་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འགྱུར་ཏེ། །དཀར་ནག་ཇི་བཞིན་འབྲས་བུ་སྨིན་པར་བྱེད། །རིགས་པའི་ཚུལ་གྱི་
སྒོ་ འདི་ བཟང་ པོ་སྟེ། །ཕྲ་ཞིང་ མཐོང་ དཀའ་ རྒྱལ་བའི་ སྤྱོད་ ཡུལ་ ཡིན། །ཞེས་
གསུངས་སོ། །དེས་ན་རྟེན་འབྲེལ་ལས་གཉིས་རྒྱུ་དང་འབྲས་བུར་བཅས་པ་ལ་
ངེས་པ་བསྐྱེད་ཅིང་ཉིན་མཚན་ཀུན་ཏུ་སྒོ་གསུམ་ལ་རྟོག་པ་ཞིག་གིས་ངན་འགྲོ་
གཅོད་ཀྱི། ཐོག་མར་རྒྱུ་འབྲས་ཀྱི་རྣམ་དབྱེ་ལ་མི་མཁས་ཤིང་ཅུང་ཟད་ཤེས་ཀྱང་
སྒོ་གསུམ་བག་ཡངས་སུ་འཇུག་པ་ནི་ངན་འགྲོའི་སྒོ་འབྱེད་པ་ཁོ་ན་སྟེ། རྒྱ་མཚོས་
ཞུས་པ་ལས། ཀླུའི་བདག་པོ་བྱང་ཆུབ་སེམས་དཔའ་རྣམས་ཀྱི་ཆོས་གཅིག་གིས་
ངན་སོང་ ངན་འགྲོ་ལོག་པར་ལྟུང་བར་སྐྱེ་བ་ཡང་ དག་ པར་ གཅོད་དོ། །ཆོས་
གཅིག་པོ་གང་ཞེ་ན། འདི་ལྟ་སྟེ་བདག་ཇི་ལྟར་གྱུར་ཅིང་ཉིན་མཚན་རྣམས་འདའ་
ཞིང་འདུག་སྙམ་དུ་དགེ་བའི་ཆོས་རྣམས་ལ་སོ་སོར་རྟོག་པ་སྟེ། ཞེས་གསུངས་
པའི་ཕྱིར་རོ། །དེ་ལྟར་རྒྱུད་ལ་བརྟགས་པ་ན་གོང་མ་རྣམས་ཀྱི་ཞལ་ནས། ལས་རྒྱུ་
འབྲས་ ཀྱི་ སྐབས་ འདིར་ ཆོས་ དང་ བསྟུན་ པ་ན་ཡེ་ མི་མཐུན། འདིར་ འོ་ སྐོལ་
འཕྱུགས། དེས་ན་ཡེ་མི་ཐར་ལས་འབྲས་དང་བསྟུན་ནས་མཐུན་མི་མཐུན་ལྟ་བ་
ཡིན། ཆོས་ཀྱིས་རང་རྒྱུད་ཞུས་དག་བྱས་ཙ་ན་མཐུན་པ་ཡེ་མེད་མ་མཐུན་པ་ལ་ཞེ་
ཐག་པ་ནས་དེ་ལྟར་རིག་རྒྱ་ཞིག་བྱུང་ན་མཁས་པ་ཡིན་ཏེ། ཚོམས་ལས། བྱིས་པ་
གང་ཞིག་བྱིས་པའོ་ཞེས། །ཤེས་པ་དེ་འདིར་མཁས་པ་ཡིན། །ཞེས་གསུངས་སོ། །
ཆོས་དང་བསྟུན་ཙ་ན་རོ་ཁུར་བ་ལྟར་རྒྱབ་བསྣོལ་དུ་སོང་བ་ལ་ཆོས་པ་དང་མཁས་
བཙུན་གྱི་ཡང་རྩེར་ རེ་ན་བྱིས་པའི་ཐ་ཆད་ཡིན་ཏེ། ཚོམས་ལས། བྱིས་པ་གང་
ཞིག་ མཁས་ སེམས་ པ། །དེ་ ནི་ བྱིས་ པ་ ཞེས་ བརྗོད་ དོ། །ཞེས་ གསུངས་ པས།
མཐའ་ནའང་ཆོས་ལ་ཤེད་དབྱེ་སོམ་གཞིག་གསུང་ངོ༌། །པོ་ཏོ་བ་ཡང་སྐྱེས་རབས་
- 150 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཀྱི་འདི་དྲངས་ནས་རྒྱུད་ལ་བརྟག་དགོས་པར་བཞེད་དེ། ཇི་སྐད་དུ། ནམ་མཁའ་
དང་ནི་ས་གཞིའི་བར་ཡང་རིང་། །རྒྱ་མཚོའི་ཕ་རོལ་ཚུ་རོལ་འགྲམ་ཡང་རིང་། །
ཤར་ནུབ་གཉིས་ཀྱི་རི་རབ་དེ་བས་རིང་། །ཕལ་དང་དམ་པའི་ཆོས་ཀྱང་དེ་བས་
རིང༌། །ཞེས་གསུངས་ཏེ། ཕལ་པ་རང་ཅག་དང་ཆོས་གཉིས་དཔེ་དེ་དག་དང་འདྲ་
བར་བར་ན་འགྱངས་ཆེན་པོ་ཡོད་པར་གསུངས་སོ། །ཚིགས་བཅད་འདི་ནི་བྱང་
སེམས་ཟླ་བས་བྲམ་ཟེ་ལེགས་བཤད་ཀྱི་སྐྱེས་ཁྱེར་འོངས་པ་ཞིག་ལ་སྲང་སྟོང་
ཕུལ་ནས་བླངས་པའི་ཆོས་སོ། །སྟོད་ལུང་པའི་ཞལ་ནས་ཀྱང་རྟོག་ཤེས་པ་ཞིག་
གིས་བརྟག་ན་རེ་ཞིག་ལ་དྲུ་གུ་རྦབ་ལ་བཏང་བ་ལྟར་ཆོས་དང་ཇེ་རིང་སོང་བ་
ཞིག་འོང་གསུངས་སོ། །དེ་ལྟར་བསམས་ནས་ཀྱང་ཉེས་སྤྱོད་ལས་ལྡོག་པའི་ཚུལ་
ནི། བདེན་པ་པོའི་ལེའུ་ལས། རྒྱལ་པོ་ཁྱོད་ནི་སྲོག་གཅོད་མ་མཛད་ཅིག །སྐྱེ་བོ་
ཀུན་ ལ་ སྲོག་ནི་རབ་ཏུ་ ཕངས། །དེ་བས་ཡུན་ རིང་ཚེ་བསྲུང་ སུ་འདོད་པས། །
ཡིད་ཀྱི་དགུ་ལའང་སྲོག་གཅོད་མི་བསམ་མོ། །ཞེས་གསུངས་པ་ལྟར་མི་དགེ་བ་
བཅུ་དང་ གཞན་ཡང་སྔར་བཤད་ པའི་ ཁ་ན་མ་ཐོ་བ་རྣམས་ལ་ཀུན་སློང་ གི་
བསམས་པ་ཙམ་ཡང་མི་རྒྱུ་བར་སྡོམ་སེམས་ཀུན་ཏུ་བསྟེན། གོམས་པར་བྱ་ལན་
མང་དུ་བྱའོ། །ཞེས་གསུངས་པ་ལྟར་རོ། །དགེ་བཤེས་སྟོན་པའི་ཞལ་ནས། ཇོ་བོ་
བ་སྙིང་ཁམ་ཆེར་མི་རུང་རྟེན་འབྲེལ་འདི་ཕྲ་གསུང་། དགེ་བཤེས་པོ་ཏོ་བའི་ཞལ་
ནས། ནན་ཏར་ཟབ་པ་ལས་དང་འབྲས་བུ། །སྟོང་ཉིན་རིགས་པས་ཀྱང་ནི་གོར་
རུང་། །ལས་དང་རྣམ་སྨིན་བསམ་མི་ཁྱབ་གསུངས། །བསམ་གྱིས་མི་ཁྱབ་གནས་
ལས་གཅིག་ཡིན། །ཞེས་དང་། དེ་ཉིད་ཀྱི་འགྲེལ་པ་ལས། ལས་འབྲས་ལ་རིགས་
པས་ཅིའི་ཕྱིར་གྱི་ལམ་ན་མེད་པས། དཀོན་མཆོག་སྒྲོན་མ་ནས། བསམ་གྱིས་མི་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཁྱབ་པའི་གནས་ལྔའམ་བདུན་གསུངས་པ་ལས་ཀྱང་། གཅིག་ལས་ཀྱི་རྣམ་སྨིན་
བསམ་གྱིས་མི་ཁྱབ་པ་འདི་ཡིན་གསུངས་ཏེ། འགྲོ་ལས་རྣམ་སྨིན་བསམ་གྱིས་མི་
ཁྱབ་སྟེ། །རྒྱལ་བ་ཀུན་གྱིས་དེ་དག་གསུངས་པ་ནི། །ཀླུ་ཡི་རྣམ་འཕྲུལ་སངས་
རྒྱས་རྣམ་འཕྲུལ་དང་། །བསམ་མེད་བསམ་གཏན་རྣམ་འཕྲུལ་བསམ་མི་ཁྱབ། །
ཅེས་གསུངས་པས་སོ། །ཞེས་དང༌། དགེ་བཤེས་དགོན་པ་བའི་ཞལ་ནས། ལས་
འབྲས་དང་མི་རྟག་པ་ལ་ཉ་མའི་ཆོས་སུ་མཐོང་ནས་ཉན་པ་པོས་ཉན་རིན་མེད།
བཤད་ པ་པོས་བཤད་རིན་མེད་པར་བྱེད་དེ། མཁས་པ་ཡང་དེ་མ་རེད་རྡུགས་
གསུངས། སྤྱན་སྔ་བ་ལ་གླང་ ཐང་ པས་གདམས་ངག་ཞུས་པས། སློབ་ སྤྲིང་གི་
ལས་འབྲས་ཀྱི་ཚིག་གཅིག་བཏོན་ནས་ཇོ་བོ་ལས་འབྲས་སེམས་པ་འདི་རང་མན་
ངག་ ཡིན་ སྙམ་ པ་ ཡིན་གསུངས། ཡང་ དགེ་བཤེས་པོ་ཏོ་བའི་ ཞལ་ནས། ནམ་
མཁའ་ལ་ལྕེས་བལྡགས་པ་ལ་རོ་མྱོང་རྒྱུ་མི་ཡོང་། ལས་འབྲས་མ་བསམས་པས་
ཆོས་ཀྱི་རོ་མི་མྱོང་། བྱིས་པ་བརྡ་མ་ཕྲད་པ་ཁྱིམ་མེ་འབར་བའི་ནང་དུ་གཅིག་པུར་
བཞག་ན་ཕྱི་བ་བཙོས་པ་འདྲ་བ་ཞིག་འོང་། འོ་ཅག་ཆོས་ཀྱི་བརྡ་མ་ཕྲད་པ་ཡང་
དམྱལ་བའི་མེས་སྲེག །བརྡ་ཕྲད་པ་ལ་ལས་འབྲས་མང་དུ་བསམ་དགོས་པ་ཡིན།
ཆོས་ནི་ཉ་གཞུག་བཞིན་དུ་འབྱིད་སླ། ལས་དཀར་ནག་གི་ཕན་ཡོན་དང་ཉེས་
དམིགས་བསམས་ནས་ཁྱོད་ལ་བསམ་པ་མེད་དམ། བསམ་པ་བརླག་གམ །སྙིང་
མེད་པ་ཨ་ཅང་ཆེ་སྟེ་གློ་བ་ཡང་མེད་དམ་བྱས་ནས་འདིར་འཐབ་ལག་མང་དུ་ཞིག་
བྱས་ན་འོང་སྟེ། ད་ལྟ་ཉེས་པ་ཕྲའུ་རེ་ལ་སེམས་ཅན་མོ་རེ་འདེབས་ཟེར་ཡང་བྱེད་
མི་ནུས། རང་རེས་ལས་འབྲས་མ་བསམས། ཡིད་མ་ཆེས་པས་དམྱལ་བར་སྐྱེ་
ཟེར་ཡང་ཉེས་པ་ལ་མི་འཛེམ། ཇ་འཐུང་རེ་སྟེར་ཟེར་བ་ལའང་དགེ་སྦྱོར་འབད་
- 152 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནས་བྱེད། བཅོམ་ལྡན་འདས་ཀྱིས་གནས་སྐབས་དང་མཐར་ཐུག་གི་ཕན་བདེ་
ཐམས་ཅད་ཡོད་གསུང་ཡང་བྱེད་མི་ཉན། ཐ་མ་ཐེ་ཚོམ་ཙམ་ཡང་འོ་ཅག་ལ་མེད།
ལམ་འཇིགས་པ་ཅན་ལ་དགྲ་ཡོད་མེད་ཐེ་ཚོམ་ཟ་ཡང་འགྲོ་མི་ནུས། ཞིང་ས་ངན་
པ་ལ་སྟོན་ཐོག་ཡོད་པ་ཐེ་ཚོམ་ཟ་ཡང་འདེབས་པ་ཡིན་གསུངས། ཞེས་དང་།
རྐྱང་ ཚ་རྡོར་ ཚུལ་ གྱིས་ཆོས་ཞུས་པས། ཁྱོད་ལས་འབྲས་མང་དུ་ སྒོམས་དང་།
སྡིག་པ་སྤོང་བ་ལ་དཀའ་རྒྱུ་མེད། དགེ་བ་སྒྲུབ་པ་ལ་དཀའ་རྒྱུ་མེད་པ་འོང་གི །ད་
ལྟ་ཁྱོད་ཇ་འཐུང་བ་ནི་སླ། མི་འཐུང་བ་དཀའ་བ་བཞིན་གསུངས། ཕུ་ཆུང་བ་ལ་
ཁམས་པ་ལུང་པས། དགེ་བཤེས་པ་ནི་ལས་འབྲས་ཁོ་ན་ཕལ་ཆེ་བར་གསུངས་པ་
ལ་ད་ལྟ་བཤད་པ་དང་ཉན་པ་དང་སྒོམ་རིན་མེད་པར་བྱེད་དེ། འདི་ཁོ་ན་ཉམས་
སུ་བླང་དཀའམ་སྙམ་གསུངས་པས། ཕུ་ཆུང་བ་ཡང་དེ་ཙུག་ལགས་གསུངས། ཤ་
ར་བའི་ཞལ་ནས། ལས་འབྲས་ལ་མ་བྱང་བར་ཆོས་མཐོ་མཐོ་ལ་དགའ་བ་ནི་
འཁྱག་པའི་སྟེང་ལ་མཁར་བརྩིགས་པ་དང་འདྲ་གསུངས། དགེ་བཤེས་ཕུ་ཆུང་
བའི་ཞལ་ནས། ད་ནི་གཏུགས་ཀྱིས་ཐུག་ནས་རྒས་ཁར་མཛངས་བླུན་ལ་ཁ་ལྷན་
སོང་། ད་ལྟ་རྭ་སྒྲེང་འདི་ན་ལ་ལ་འོངས་མ་ཐག་ནས་སྟོན་པ་ཆེན་པོར་འགྲོ །ལ་
ལ་སྒོམ་པ་ཆེན་པོར་འགྲོ་བ་ལ། ང་ནི་ད་གདོད་ཚེ་ཕྱི་མ་ཡོད་དམ་མེད། ལས་
འབྲས་བདེན་ནམ་མི་བདེན་དཔྱོད་པ་ལས་མེད་གསུངས། དེ་ལྟར་ལས་འབྲས་
ངེས་པ་ཅན་ ལ་ཡིད་ཆེས་བསྐྱེད་ནས། ལས་འཕེལ་ཆེ་བའི་ཚུལ་བསམ་པ་ནི།
དགེ་བ་ཆུང་ངུ་ལས་འབྲས་བུ་བདེ་བ་ཤིན་ཏུ་ཆེ་བ་འབྱུང་། མི་དགེ་བ་ཆུང་ངུ་ལས་
འབྲས་བུ་སྡུག་བསྔལ་ཤིན་ཏུ་ཆེ་བ་འབྱུང་བའི་ཚུལ་རྒྱལ་བའི་བཀའ་ལས་མང་དུ་
འབྱུང་བ་རྣམས་ཡང་ཡང་བསམས་ལ་ཡིད་ཆེས་པར་བྱའོ། །ལས་མ་བྱས་པ་དང་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མི་ཕྲད་པ་ནི། བདེ་བ་དང་སྡུག་བསྔལ་མྱོང་བའི་རྒྱུ་རང་གིས་ལས་གང་བསགས་
པ་དེའི་འབྲས་བུ་མྱོང་ཞིང་། རང་གིས་ལས་མ་བསགས་པར་འབྲས་བུ་མྱོང་བ་
གཏན་ནས་མི་སྲིད་པར་རྒྱལ་བས་གསུངས་པ་ཡིད་ཆེས་བསྐྱེད་པའོ། །ལས་བྱས་
པ་ཆུད་མི་ཟ་བ་ནི། རང་གིས་སྡིག་པ་ཞིག་བསགས་ཕྱིན་བཤགས་སྡོམ་གྱིས་དག་
ན་མ་གཏོགས་འབྲས་བུ་ངེས་པར་མྱོང་དགོས་པ་ནི། འདུལ་བ་ལུང་ལས། ལས་
རྣམས་བསྐལ་པ་བརྒྱར་ཡང་ནི། །ཆུད་མི་ཟའང་ཚོགས་དང་དུས། །རྙེད་ན་ལུས་
ཅན་རྣམས་ ལ་ནི། །འབྲས་བུ་དག་ཏུ་ འགྱུར་ བ་ ཉིད། །ཅེས་ གསུངས་ པ་ ལྟར།
ངེས་པར་མྱོང་དགོས་པའི་ཚུལ་རྣམས་ལ་ཡིད་ཆེས་བསྐྱེད་པའོ། །དེ་ལྟར་ལས་
འབྲས་ལ་ཡིད་ཆེས་བསྐྱེད་པ་བདེ་ལེགས་ཐམས་ཅད་ཀྱི་རྩ་བ་དང༌། ས་ལམ་
ཐམས་ཅད་ཀྱི་གཞི་མ་ལྟ་བུར་ཤིན་ཏུ་གལ་ཆེ་ན། དགེ་བ་འདི་གང་ལ་ཟེར། སྡིག་
པ་གང་ལ་ཟེར་སྙམ་ན། འཕགས་པ་ཀླུ་སྒྲུབ་ཀྱིས། ཆགས་དང་ཞེ་སྡང་གཏི་མུག་
དང༌། །དེས་བསྐྱེད་ལས་ནི་མི་དགེ་བ། །མ་ཆགས་མི་སྡང་གཏི་མུག་མེད། །དེས་
བསྐྱེད་ལས་ནི་དགེ་བ་ཡིན། །ཞེས་དང༌། ཆོས་ལྡན་རབ་འབྱོར་གྱིས། བདག་དང་
གཞན་གྱི་དོན་བྱེད་དང་། །གཞན་ལ་གནོད་པ་སྤོང་བ་ནི། །བསོད་ནམས་བཟློག་
པ་སྡིག་ཡིན་པར། །བདག་ཉིད་ཆེན་པོར་དེ་སྐད་གསུངས། །ཞེས་དང༌། ཡེ་ཤེས་
གྲུབ་པར། ཕན་དོན་འགྱུར་བའི་ལས་རྣམས་ནི། །ཐམས་ཅད་ལེགས་པར་སྤྱད་
པར་འགྱུར། །བཟློག་པས་བསོད་ནམས་མ་ཡིན་ཞེས། །རྒྱལ་བའི་མཆོག་ནི་རབ་
ཏུ་གསུངས། །ཞེས་གང་གསུངས་ པ་ལྟར། ལས་གང་ བྱས་ན། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱིས་རབ་ཏུ་སྨད་ཅིང་བསྔགས་པ་ནམ་ཡང་མི་
གསུང་བ་རང་དང་གཞན་ལ་གནོད་པར་འགྱུར་བ་བསམ་པ་དུག་གསུམ་གྱིས་
- 154 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཀུན་ནས་བསླངས་པའི་ལས་རྣམས་ནི་མི་དགེ་བ། བསམ་པ་དགེ་སེམས་ཀྱིས་
ཀུན་ནས་བསླངས་ཤིང་རང་དང་གཞན་ལ་ཕན་པའི་ལས་རྣམས་ནི་དགེ་བར་
གསུངས་སོ། །དེ་ལ་དབྱེ་ན་མཐའ་ཡས་མུ་མེད་པ་ཞིག་ཡོད་ཀྱང་། བསྡུ་ན་ལུང་
རྣམ་འབྱེད་ལས། ངག་རྣམས་སྲུང་ཞིང་ཡིད་ཀྱིས་རབ་བསྡམས་ཏེ། །ལུས་ཀྱིས་མི་
དགེ་བ་དག་མི་བྱེད་ཅིང་། །ལས་ལམ་གསུམ་པོ་འདི་དག་རབ་སྦྱངས་ན། །དྲང་
སྲོང་གསུངས་པའི་ལམ་ནི་ཐོབ་པར་འགྱུར། །ཞེས་གསུངས་པ་ལྟར། སྒོ་གསུམ་
གྱི་སྒོ་ནས་བྱས་པ་གསུམ་དུ་འདུ་ལ། སྒོ་གསུམ་ ཀྱི་ལས་ རགས་པ་གཙོ་ཆེ་བ་
རྣམས་དགེ་མི་དགེའི་ལས་ལམ་བཅུར་བསྡུས་ནས་གསུངས་སོ། །སྤྱིར་དགེ་མི་
དགེ་ཐམས་ཅད་ལས་ལམ་བཅུར་མི་འདུ་སྟེ། མི་དགེ་བ་བཅུར་མི་འདུ་བའི་མི་
དགེ་བ་ཡང་མཐའ་ཡས་པ་ཡོད། དགེ་བའི་ལས་ཀྱི་ལམ་བཅུར་མི་འདུ་བའི་དགེ་
བ་ཡང་མཐའ་ཡས་པ་ཡོད་དོ། །མཛོད་ལས། དེ་ལས་ཆེ་ལོང་བསྡུས་ནས་ནི། །
དགེ་དང་མི་དགེ་ཅི་རིགས་པར། །ལས་ ཀྱི་ལམ་ནི་བཅུར་གསུངས་སོ། །ཞེས་
རགས་པ་ཆེ་ལོང་ཞིག་བསྡུས་ནས་བཅུར་གསུངས་ པ་ཡིན་གྱིས། ཕྲ་མོ་ཐམས་
ཅད་འདུས་པ་མིན་པར་གསུངས་སོ། །དེ་ལ་མི་དགེ་བ་བཅུ་ནི། ལུས་ཀྱི་གསུམ།
ངག་གི་བཞི། ཡིད་ ཀྱི་རྣམ་པ་གསུམ་མོ། །ལུས་ཀྱི་གསུམ་ནི། སྲོག་གཅོད། མ་
བྱིན་ ལེན། ལོག་ གཡེམ་རྣམས་ སོ། །ངག་ གི་ བཞི་ནི། རྫུན། ཕྲ་མ། ཚིག་ རྩུབ།
ངག་བཀྱལ་རྣམས་སོ། །ཡིད་ཀྱི་གསུམ་ནི། བརྣབ་སེམས། གནོད་སེམས། ལོག་
ལྟ་གསུམ་མོ། །དགེ་བ་བཅུ་ནི་དེ་དག་ལས་ལྡོག་པའོ། །དེ་ཡང་སྲོག་གཅོད་སྤོང་
བའི་དགེ་བ་ལྟ་བུ་ལ་མཚོན་ན། སྲོག་གཅོད་མ་བྱས་པ་ཙམ་གྱིས་སྲོག་གཅོད་སྤོང་
བའི་དགེ་བར་མི་འགྱུར་བས། སེམས་ཅན་གཞན་གྱི་སྲོག་བཅད་ན་རྣམ་སྨིན་གྱི་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འབྲས་བུ་ཡིད་དུ་མི་འོང་བ་སྡུག་བསྔལ་ཚབས་ཆེན་མྱོང་དགོས་པར་མཐོང་ནས།
ཉེས་དམིགས་དེ་ལ་འཇིགས་ཏེ་ཤེས་བཞིན་གཞན་གྱི་སྲོག་ལ་གནོད་པའི་སྦྱོར་བ་
བཀག་ནས་ལས་ངན་དེ་ལས་ལྡོག་པའོ། །ལས་ལམ་བཅུ་པོ་འདི་དག་སོ་སོའི་ངོ་
བོ། གཞི། བསམ་པ། སྦྱོར་བ། མཐར་ཐུག་གི་ཚུལ་རྣམས་དང་། ལྕི་ཡང་གི་ཁྱད་
པར་འཕེན་བྱེད་དང་རྫོགས་བྱེད་ཀྱི་ཁྱད་པར། མྱོང་བར་ངེས་པ་དང་མ་ངེས་པའི་
ཁྱད་པར། ལས་བྱས་པ་དང་བསགས་པའི་ཁྱད་པར། སོ་སོའི་རྣམ་སྨིན་གྱི་འབྲས་
བུ་རྒྱུ་མཐུན་གྱི་འབྲས་བུ་བདག་པོའི་འབྲས་བུ་རྣམས་སོ་སོར་སྨིན་ཚུལ་སོགས་
ཁྱད་པར་ཞིབ་པ་ནི་འཇིག་རྟེན་གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་གྱི་རིམ་
པ་ཆེན་མོ་ལས་ཤེས་པར་བྱའོ། །ད་ནི་ཚུལ་དེ་དག་ལ་ངེས་པ་བསྐྱེད་པའི་ཕྱིར་
སྔོན་གྱི་བྱུང་བ་འགའ་ཞིག་བརྗོད་པར་བྱ་སྟེ། ལས་ཆུང་ངུ་ལས་འབྲས་བུ་ཆེན་པོ་
འབྱུང་བ་ནི། སངས་རྒྱས་ལ་དད་པའི་སེམས་ཀྱིས་ཉིན་གཅིག་གི་ཞལ་ཟས་སྦྱར་
བས་ཚེ་རབས་ཐམས་ཅད་དུ་ལོངས་སྤྱོད་ཆེ་བ་དང་། འབྲས་བུ་ཐོབ་པ་སོགས་རྒྱ་
ཆེན་པོ་གསུངས་པ་ན། བྲམ་ཟེ་ཞིག་ཡིད་མ་ཆེས་ནས་འབྲས་བུ་ཆེན་པོ་དེ་ཙམ་
འབྱུང་ བ་ཅིས་ཤེས་ ཟེར་ བ་ ལ། བཅོམ་ ལྡན་ འདས་ ཀྱི་ ཞལ་ནས། ཁྱོད་ ཀྱིས་
འཇིག་རྟེན་ན་རྒྱུ་ཆུང་ངུ་ལས་འབྲས་བུ་ཆེན་པོ་འབྱིན་པ་མཐོང་ངམ་གསུངས་པས།
ཁོ་ན་རེ། མཐོང་སྟེ་ནྱ་གྲོ་དྷ་འདི་ཉིད་ཡིན་ནོ་ཟེར་བས། རྒྱུ་དེ་ལ་འབྲས་བུ་དེ་ཙམ་
འབྱུང་བ་མི་རིགས་གསུངས་པས། ཁོ་ན་རེ། དེ་ང་ཡི་མངོན་སུམ་ཡིན་ནོ་ཟེར། དེ་
བས་སྔ་མ་ཡང་ངའི་ཡེ་ཤེས་ཆེན་པོའི་མངོན་སུམ་ཡིན་ནོ། །ཞེས་གསུངས་པ་ལྟ་
བུ་དང༌། ཡང་བྲམ་ཟེ་བཟའ་མི་གཉིས་ཀྱིས་རང་སངས་རྒྱས་ལ་ཆོས་སྟོན་དྲངས་
པས། ཚེ་དེ་ཉིད་རང་ལ་ཞིང་ལ་གསེར་གྱི་ལོ་ཐོག་སྐྱེས་པ་ལྟ་བུ་དང་། ཡང་སྔོན་
- 156 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འོད་སྲུང་གི་བསྟན་པ་ལ་དགེ་སློང་སྡེ་སྣོད་འཛིན་པ་ཞིག་ང་རྒྱལ་གྱིས་ཁེངས་ནས་
གཞན་དག་ལ་གནག་རྫི་ཡིན་བྱས་པས། སྐྱེ་བ་ལྔ་བརྒྱར་ གནག་རྫི་བྱེད་པར་
འགྱུར་བ་དང༌། ཡང་སངས་རྒྱས་འོད་སྲུང་གི་བསྟན་པ་ལ་དགེ་སློང་སྤོང་བ་ལ་
བརྩོན་པ་གཅིག་ཡོད་པ་དེས་ཀློག་པའི་གནས་སུ་ཕྱིན་པས། ཁོའི་སྤོང་བ་བྱར་མ་
བཏུབ་པས་ཚིག་བཟོས་ཏེ། སངས་རྒྱས་འོད་སྲུང་གི་དགེ་སློང་འདི་དག་ནི་མཚན་
ཐོག་ཐག་སྦལ་བ་བཞིན་སྐད་འབྱིན་ཏོ་བྱས་པས། སྐྱེ་བ་ལྔ་བརྒྱར་སྦལ་བར་སྐྱེས་
པ་ལྟ་བུ་དང་། ཡང་དགེ་སློང་སྤོང་བ་བ་གཅིག་གིས་སངས་རྒྱས་ལ་མ་རངས་ནས་
ཤིང་གི་ཡལ་ག་བཅད་པས། ཀླུའི་རྒྱལ་པོ་ཨ་ལའི་འདབ་ཏུ་སྐྱེས་ནས་སྡུག་བསྔལ་
བསམ་གྱིས་མི་ཁྱབ་པ་རྒྱལ་བ་འོད་སྲུང་གི་དུས་ནས་བཅོམ་ལྡན་འདས་ཤཱཀྱ་ཐུབ་
པ་འཇིག་རྟེན་དུ་བྱོན་པའི་བར་དུ་མྱོང་ཞིང་། ད་དུང་ཡང་ཡུན་རིང་དུ་མྱོང་དགོས་
པར་གསུངས་པ་དང་། ཡང་སྔོན་སངས་རྒྱས་གཙུག་ཏོར་ཅན་གྱི་དུས་སུ་རྒྱལ་པོ་
མེ་ཏོག་ཕྲལ་གྱིས་གཙུག་ལག་ཁང་ཡོ་བྱད་དང་ལྡན་པ་ཞིག་བྱས་ཏེ་དགེ་འདུན་ལ་
ཕུལ། དེར་དེའི་རྒྱལ་བུ་སྲིད་སྒྲུབ་ཀྱིས་རབ་བྱུང་བྱས་གཙུག་ལག་ཁང་དེར་གནས་
ནས་ ཕྲག་དོག་པས་སུ་ཡང་ལོངས་སྤྱོད་དུ་མ་སྟེར་བས་བསྐལ་པ་སུམ་ཅུ་རྩ་
གཅིག་ཏུ་དམྱལ་བ་སོགས་ངན་སོང་དུ་ལྷུང་། ཕྱིས་ཀླུ་སྨན་པདྨའི་གདོང་ཞེས་བྱ་
བར་གྱུར་ཏེ་ལུས་ལ་གང་རེག་མེར་འབར་ཞིང་སྡུག་བསྔལ་མྱོང་བར་གསུངས་པ་
དང༌། སངས་རྒྱས་འཁོར་བ་འཇིག་གི་དུས་སུ་ཆོས་སྨྲ་བ་ལ་མཁས་ཤིང་སྤྱོད་པ་
དང་ལྡན་པ། འཁོར་མང་བ་ཐམས་ཅད་ཀྱིས་སངས་རྒྱས་དང་འདྲ་བར་བསྙེན་
བཀུར་བ་ཞིག་ཡོད་པ་དེས་རྙེད་པ་ཐམས་ཅད་རང་གཅིག་པུས་ལོངས་སྤྱོད་ཅིང༌།
དགེ་སློང་དེས་པ་གཞན་ལ་མི་སྙན་པ་སྨྲས་པས་ངན་སོང་དུ་སྡུག་བསྔལ་དུ་མ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མྱོང་། ཕྱིས་སངས་རྒྱས་ཤཱཀྱའི་རྒྱལ་པོ་བྱོན་པ་ན་ཀླུ་ལོང་བ་གཅིག་ཏུ་གྱུར་ཏེ་ཆུ་
ཚན་ནང་ན་འཚེད། སློབ་མ་རྣམས་ཀྱང་སྦལ་པ་དང་སྲིན་བུར་གྱུར་ནས་སློབ་
དཔོན་དེའི་ལུས་ལ་ཟ་བར་བྱེད་པ་དང༌། ཡང་སྔོན་བུད་མེད་གཅིག་གིས་སངས་
རྒྱས་རྣམ་གཟིགས་ཀྱི་དུས་སུ་དགེ་འདུན་གྱི་གཙུག་ལག་ཁང་དུ་དགེ་འདུན་གྱི་
མལ་ཆའི་སྟེང་དུ་རབ་བྱུང་མང་པོ་དང་ཉལ་པོ་བྱས་པས་ངན་སོང་དུ་སྐྱེས། བསྐལ་
པ་འཇིག་པ་ན་ཞིང་གཞན་གྱི་ངན་སོང་དུ་ཚེ་འཕོས། དེར་བསྐལ་པ་འཇིག་པ་ན་
ཡང་འདིར་སྐྱེས་ནས་ཀླུ་མོ་ལོང་མ་ལུས་རུལ་ཅིང་རྣག་འཛག་པ་སྦྲང་བུ་དང་སྲིན་
བུས་ཟ་བ་ཞིག་ཏུ་གྱུར་པ་དང༌། ཡང་སྔོན་བཅོམ་ལྡན་འདས་འོད་སྲུང་གི་དུས་སུ་
གཅིག་གིས་དགེ་འདུན་གྱི་གསོལ་བ་ལས་ཨ་མྲའི་འབྲས་བུ་བཅུ་གསུམ་ལོངས་
སྤྱད་པ་དང་། དགེ་སློང་གཅིག་ལ་བུ་ལོན་ཞིག་བླངས་པ་མ་འཇལ་བས་ཉི་ཚེ་བའི་
དམྱལ་བར་སྐྱེས། དེ་ནས་དམྱལ་བ་ཆེན་པོས་སྐྱེས། དེ་ནས་ཀླུར་སྐྱེས་ནས་ལུས་
སྲིན་བུས་གང་ཞིང་རྣག་འཛག །དགེ་སློང་དེ་ཡང་དེའི་མཆན་ཁུང་དུ་སྐྱེས་ནས་ཟ་
བར་བྱེད་ཅིང་སྡུག་བསྔལ་ཚད་མེད་ པ་ མྱོང་ བར་ གསུངས་ པ་དང༌། ཡང་ སྔོན་
བཅོམ་ལྡན་འདས་རྣམ་གཟིགས་ཀྱི་དུས་སུ་དགེ་འདུན་ལ་རིན་པོ་ཆེ་ཞིག་ཡོད་པ་
ཞལ་ཏ་བ་ལ་བཅོལ། ཕྱིས་དགེ་འདུན་གྱིས་བླངས་པ་ན་ཁྱེད་སྐྱག་པ་ཟའམ་རིན་
པོ་ཆེ་ངའི་ཡིན་ནོ་ཞེས་སྨྲས་པས་མནར་མེད་པར་ལྷུང་སྟེ་བསྐལ་བ་དགུ་བཅུ་རྩ་
གཅིག་ལོན། འཇིག་རྟེན་དུ་སངས་རྒྱས་དེ་བྱོན་པ་ན་རྒྱལ་པོའི་ཁབ་ན་མི་ཐམས་
ཅད་བཤང་གཅི་འདོད་པའི་ཆུའི་སྟེང་ཀ་ཞིག་ཡོད་པ་དེར་སྲིན་བུ་ཆེན་པོ་སྦྲུལ་དང་
འདྲ་བ་ཞིག་ཏུ་སྐྱེས་ནས་སྡུག་བསྔལ་ཚད་མེད་པ་མྱོང་། བཅོམ་ལྡན་འདས་གཙུག་
ཏོར་ཅན་ལ་སོགས་པ་འདས་པའི་སངས་རྒྱས་དྲུག་གིས་དེའི་ལོ་རྒྱུས་བརྗོད་ཅིང་
- 158 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྲིན་བུ་དེ་འཁོར་ལ་བསྟན། སླར་ཡང་དེ་ནས་དམྱལ་བར་སྐྱེ་ཞིང་ཡང་ཆུ་དེར་སྐྱེ།
སངས་རྒྱས་སྟོང་པོ་ཀུན་གྱིས་སྲིན་བུ་དེའི་ལས་ཀྱི་རྒྱུ་བ་ལུང་སྟོན་པར་གསུངས།
དགེ་སློང་སྦྲང་རྩི་མཆོག་གིས་སྔོན་བཅོམ་ལྡན་འདས་འོད་སྲུང་གི་དུས། དགེ་སློང་
གཅིག་གིས་ཡུར་བ་ལ་མཆོངས་པ་ལ། ཁྱོད་ནི་རབ་ཏུ་མྱུར་ཏེ་སྤྲེའུ་དང་འདྲའོ། །
ཞེས་སྨྲས་པས་སྤྲེའུར་སྐྱེས་པར་གསུངས་པ་དང་། དགེ་ཚུལ་ཀྱུན་དེས་དགེ་སློང་
སྐད་མི་སྙན་པ་ཞིག་བསྟོད་དབྱངས་བྱེད་པ་ལ། ཁྱོད་ཀྱི་དབྱངས་ནི་ཁྱི་ཟུག་པ་
དང་འདྲའོ་ཞེས་སྨྲས་པས་ཁྱིར་སྐྱེས། འཁོར་བ་པས་སྔོན་མཁན་པོ་དུས་སྟོན་ལ་
འབྱོན་པར་ལན་གསུམ་བསྐུལ་ཡང་མ་བྱོན་པས། ཁྱོད་ཚེ་རབས་ལྔ་བརྒྱའི་བར་
དུ་གསོན་པོར་ཁྱིམ་ནས་མ་ཕྱུང་ཞིག །ང་ནི་སོང་ཟིན་ནོ་ཞེས་སྨྲས་པས་མའི་
མངལ་ཁོ་ནར་ཤི །ལག་པ་ཅན་གྱིས་སྔོན་དགེ་སློང་ཞིག་སྦྱིན་བདག་རྣམས་ཀྱིས་
འབོད་པའི་ཕྱི་བཞིན་འགྲོ་བ་ལས། ལན་ཅིག་དེ་མ་རྙེད་པས་གཞན་ཞིག་འཁྲིད་
པ་ལ། དེ་ཁྲོས་ནས་དེང་ཕྱིན་ཆད་ཁྱོད་ཀྱི་ལྷུང་བཟེད་བཀྲུས་སུ་ཟིན་ན་བདག་གི་
ལག་པ་གཉིས་མེད་པར་གྱུར་ཅིག་ཅེས་སྨྲས་པས་ལག་པ་གཉིས་མེད་པར་གྱུར་པ་
དང༌། འཕགས་པ་ལྡེ་གུས་གསོས་ཀྱིས་སྔོན་ཝཱ་ར་ཎ་སིར་རང་གི་མ་སྦྱིན་པ་བྱེད་
པ་བཀག་ཀྱང་མ་ཁེགས་པས་ཁང་པའི་ཕུགས་སུ་བཅུག་སྒོ་བཅད། མས་ཟས་
བསླངས་པས་ཐལ་བ་ཟོ་ཞིག་ཅེས་སྨྲས་ནས་ཞག་དྲུག་ཟས་མ་བྱིན་པར་ཤི་ཡང་
འགྱོད་པ་མེད་པ་དང༌། ཡང་ལན་ཅིག་རང་སངས་རྒྱས་གཅིག་གི་བསོད་སྙོམས་
ལྷུང་བཟེད་ན་ཡོད་པ་ ཕྲོགས་ཏེ་ས་ལ་རྐང་ པས་བསྒྲལ། ལས་དེ་གཉིས་ཀྱིས་
བསྐལ་པར་མནར་མེད་དུ་སྐྱེས། ཕྱིས་མཉན་ཡོད་ཀྱི་བྲམ་ཟེ་ཕྱུག་པོ་ཞིག་གི་བུ་མི་
མཛེས་པ་ཞིག་ཏུ་སྐྱེས། སྐྱེས་མ་ཐག་མའི་འོ་མ་བསྐམས། མ་མ་གཞན་གཅིག་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གཉིས་བཙལ་བས་ཀྱང་བསྐམས་ནས་ལྡེ་གུས་གསོས་ཤིང་བསྐྱེད། ཆེར་ལོན་པ་
ན་ཡང་ཟས་མ་རྙེད་པས་རབ་ཏུ་བྱུང་སྟེ་འབད་པས་དགྲ་བཅོམ་པ་ཐོབ། དེར་ཡང་
བསོད་སྙོམས་མ་རྙེད་པ་ལ་ལན་ཅིག་བཅོམ་ལྡན་འདས་ཀྱི་དྲི་གཙང་ཁང་ཕྱགས་
ནས་བྱོན་པས་བསོད་སྙོམས་རྙེད། དེ་ནས་ཁོང་ཉིད་ཀྱིས་ཕྱག་བདར་བྱེད་པའི་
གནང་བ་དགེ་འདུན་ལ་ཞུས་ནས་ཕྱག་བདར་བྱས་ཤིང་བྱོན་པ་ལས། ལན་ཅིག་
ཤཱ་རིའི་བུ་འཁོར་བཅས་ཀྱིས་དྲི་གཙང་ཁང་ཕྱགས་ནས་ཤཱ་རིའི་བུ་འཁོར་བཅས་
སྦྱིན་བདག་གིས་འབོད་པའི་ཕྱིར་བྱོན། ཁྱིམ་དེར་སླེབ་པ་ན་དེར་འཐབ་མོ་ཆེན་པོ་
བྱུང་། ངའི་ལས་ངན་ནོ་སྙམ་ལོག་བྱོན་ཟས་ཆད། ཕྱི་ཉིན་དགེ་འདུན་གྱི་ཕྱིར་བྱོན་
པས་ཐམས་ཅད་ཀྱིས་བརྗེད་ནས་ཡང་ཟས་ཆད། དེ་ནས་ཀུན་དགའ་བོས་ཟས་
འདྲེན་པར་བྱས་པ་ལ་ཡང་བརྗེད་དེ་ཡང་ ཟས་ཆད། ཕྱི་ཉིན་ཀུན་དགའ་བོས་
བསྒྲིམས་ཏེ་ཁྱེར་བྱོན་པས་ཁྱིས་ཕྲོགས། ཕྱི་ཉིན་མོངྒལ་གྱི་བུས་ཁྱེར་བྱོན་པས་
ནམ་མཁའ་ལྡིང་གིས་རྒྱ་མཚོའི་ནང་དུ་བོར། དེའི་ཕྱི་ཉིན་ཤཱ་རིའི་བུས་ཁྱེར་བྱོན་
པས་སྒོ་ཕྲག་གི་ཁར་ལྷུང་བཟེད་ས་ལ་བཞག་པས་གསེར་གྱི་ས་གཞི་ལ་ཐུག་པར་
སོང་། དེའི་རྫུ་འཕྲུལ་གྱིས་དེའང་བླངས་སྒོ་ཡང་ཕྱེ་ནས་བྱིན་པས་ཁ་ཟུམ་སྟེ་མེད་
པར་སོང་། དེར་ཞག་དྲུག་ཟས་ཆད། ཞག་བདུན་པ་ལ་ཐལ་བ་ཆུ་དང་སྦྱར་བ་
གསོལ་ ནས་ མྱ་ ངན་ ལས་ འདས། སངས་ རྒྱས་ འོད་ སྲུང་ གི་ དུས་ ཚུལ་ ཁྲིམས་
བསྲུངས་པས་དགྲ་བཅོམ་ཐོབ་པར་གསུངས། འཕགས་པ་མོངྒལ་གྱི་བུས་སྔོན་
རང་གི་མ་ལ་ཁྲོས་ཏེ་འདིའི་རྐང་ལག་འདམ་བུ་ལྟར་འཇོམས་པ་འགའ་མེད་དམ་
ཞེས་སྨྲས་པས་ཚེ་རབས་ཐམས་ཅད་དུ་གནོད་པ་དང་སྡུག་བསྔལ་མང་དུ་མྱོང་
ཞིང་། མཐར་དགྲ་བཅོམ་བདག་ཉིད་ཆེན་པོ་དེ་ལྟ་བུར་གྱུར་ཀྱང་མུ་སྟེགས་ཀུན་ཏུ་
- 160 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རྒྱུ་རྣམས་ཀྱིས་སྐུ་ལུས་འདམ་བུ་ལྟར་བཅོམ་པ་དང་། ལེགས་འོངས་ཀྱིས་སྔོན་
རང་སངས་རྒྱས་ཤིག་ལ་མུ་ཏོ་བ་ཁ་དོག་ངན་པ་འདི་ཞེས་སྨྲས་པས་ཚེ་རབས་ཐས་
ཅད་དུ་གནོད་པ་དང་ སྡུག་བསྔལ་མང་དུ་མྱོང་ཞིང་དམྱལ་བར་ཡུན་རིང་སྐྱེས།
སྲིད་པ་ཐ་མའི་ཚེ་ཡང་སྤྲང་པོར་གྱུར་ཏེ་སྤྲང་པོ་ཐམས་ཅད་ཀྱིས་བརྡུངས་ཤིང་
ཕྱག་དར་ཁྲོད་དུ་བསྐྱེལ་བ་དང་། ཡང་དགྲ་བཅོམ་པ་གྲགས་པས་སྔོན་གཞན་གྱི་
བུད་མེད་ལ་ཆགས་སེམས་ ཀྱིས་རེག་ཅིང་འཁྲིག་ཚིག་སྨྲས་པས། དམྱལ་བར་
སྐྱེས་ཤིང་མི་ལུས་ཐོབ་ནས་ཀྱང་སྐྱེ་བ་ལྔ་བརྒྱར་ལག་པ་གཡས་བསྐམས་པ་དང་།
སྲིད་པ་ཐ་མའི་ཚེ་ཡང་ལག་པ་གཡས་མི་བདེ་བར་གྱུར་པ་དང་། ཁྱིམ་བདག་
དབང་པོ་མེད་པས་སྔོན་ཞལ་ལྕེ་ལེགས་པར་མ་བཅད་དེ་ནོར་ཁྱེར་བ་མི་དྲན་ནོ་
ཞེས་བརྫུན་གཅིག་སྨྲས་པས་དམྱལ་བར་སྐྱེས། མི་ལུས་ཐོབ་ནས་ཀྱང་སྐྱེ་བ་ལྔ་
བརྒྱར་མིག་དང༌། རྣ་བ་དང་། ལྕེ་དང་རྐང་ལག་མེད་པ། ཕོའི་ལུས་ཀྱི་མཚན་ཙམ་
ཡོད་པའི་ཤའི་གོང་པོ་འབའ་ཞིག་ཏུ་གྱུར་པ་དང༌། ཡང་བྱང་ཆུབ་སེམས་དཔའ་
སྣང་བ་བསམ་གྱིས་མི་ཁྱབ་པས། སྔོན་སངས་རྒྱས་བྱེ་བ་ཕྲག་དྲུག་ཅུ་རྩ་བཞི་
མཆོད་དེ་ཚངས་པར་སྤྱད་ཀྱང་། བྱང་སེམས་ལྷ་བཟང་ལ་ནལ་བུ་ཁྱོད་ལ་ཡོན་
ཏན་མེད་ཅེས་མང་དུ་སྨད་རྟག་ཏུ་ངན་པར་སེམས་ལ་འགྱོད་པར་མི་བྱེད་པས་
བསྐལ་པ་དགུ་བཅུར་ནལ་བུར་སྐྱེས། བཙས་མ་ཐག་བོར་ནས་རྒྱུན་དུ་ཁྱི་དང་སྤྱང་
ཀི་ སོགས་ ཀྱིས་ཟོས། བྱང་ཆུབ་ཀྱི་སེམས་བསྲུངས་པས་ དམྱལ་བར་མ་སྐྱེས།
ཡང་ཆོས་སྨྲ་བ་ཆོས་ཞེས་པ་གཅིག་གིས་བསམ་གཏན་བཞིའི་ཏིང་ངེ་འཛིན་ཐོབ།
མདོའི་རྣམ་གྲངས་སྟོང་ཕྲག་བཟུང་ཡང་ངའི་འདི་ཁོ་ན་ཡིན་གྱི། གཞན་གྱི་ནི་མིན་
ནོ་ཞེས་ཆོས་སྨྲ་བ་གཅིག་ལ་སྨད་པས་བསྐལ་པ་བདུན་ཅུར་དམྱལ་བར་དང་། ཚེ་
161-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དགུ་ཁྲིར་དུད་འགྲོ་། དྲུག་ཁྲིར་མི་དབུལ་པོ་ལྕེ་མེད་པར་གྱུར་པ་དང༌། ཡང་རྒྱལ་
པོ་གཅིག་གི་བྱང་ཆུབ་སེམས་དཔའ་ལ་མཆོད་པའི་ཕྱིར་ཞག་བདུན་བུད་མེད་ལྔ་
བརྒྱས་གླུ་དང་རོལ་མོ་བྱས་པས། ཁྱེའུ་བཅུས་ཆོས་སྨྲ་བ་ལ་བུད་མེད་ཀྱིས་སྐུར་བ་
བཏབ། ལས་དེས་ལོ་དགུ་ཁྲིར་དམྱལ་བ། ཚེ་ལྔ་བརྒྱར་ཟ་མ་དང་ཀླ་ཀློ་ལོག་ལྟ་
ཅན་དུ་སྐྱེས། ཚེ་དྲུག་བརྒྱར་དམུས་ལོང་དང་ལྕེ་མེད་པར་གྱུར། ཚེ་བདུན་བརྒྱར་
རབ་བྱུང་བྱས་ནས་གཟུངས་མ་ཐོབ་པར་འཆི་བའི་དུས་བྱས་པ་ལྟར་བུ་དང་། ཡང་
འདུལ་ བ་ ལུང་ ལས། གཙུག་ ལག་ ཁང་ གི་ རྩིག་ པ་ དང་ ཀ་ བ་ ལ་ སྣབས་ལུད་
འཕངས་པས། རྩིག་པ་དང་ཀ་བ་ལྟ་བུའི་དམྱལ་བར་སྐྱེས། དགེ་འདུན་གྱི་ཤིང་
དང་ལོ་མ་དང་ཐག་པ་དང་ཕྱགས་མ་ལ་སོགས་པ་གང་ཟག་གིས་ལོངས་སྤྱད་པས་
ཤིང་ལྟ་བུའི་དམྱལ་བ་ལ་སོགས་པར་སྐྱེས། དགེ་འདུན་གྱི་ལོངས་སྤྱོད་ཀྱི་དུས་ཕྱི་
ལ་བསྣུར་བས་སྐེད་པ་ཆད་པ་སྐུད་པས་སྦྲེལ་བ་ལྟ་བུའི་དམྱལ་བར་སྐྱེས་པ་
སོགས་མང་དུ་གསུངས། ཡང་སྔོན་པདྨའི་མིག་གིས་སངས་རྒྱས་ཀྱི་མཆོད་རྟེན་ལ་
རིན་པོ་ཆེ་མཐོན་ཀ་གཅིག་ཕུལ་བས་བསྐལ་པ་དགུ་བཅུ་རྩ་གཅིག་གི་བར་དུ་
འབྱོར་པ་ཆེ་བར་གྱུར། སྲིད་པ་ཐ་མར་ཡང་སྐྱེས་མ་ཐག་ནས་མགོ་ལ་ནོར་བུ་
མཐོན་ཀ་བྱུང་སྟེ་འོད་ཀྱིས་སེར་སྐྱའི་གནས་ཐམས་ཅད་གསལ་བར་བྱུང་། འབྲས་
བུ་འཐོབ་པའི་སྨོན་ལམ་བཏབ་པས་དགྲ་བཅོམ་པར་གྱུར་པ་དང་། ཡང་སྔོན་རྒྱན་
པོ་རྒྱལ་བ་ཞེས་པ་ཤིན་ཏུ་དབུལ་ཕོངས་པ་ཞིག་གིས་ཆོས་སྨྲ་བ་ཞིག་ལ། རང་གི་
སྟོད་གཡོགས་སྨད་གཡོགས་གཉིས། གདུགས་ གཅིག །ལྷམ་གཅིག །མགྲོན་བུ་
སྦར་བ་གང་ཕུལ་བས། ཁྱིམ་དུ་སླེབ་པ་ན་ ཁྲོན་པའི་ནང་ནས་གསེར་བུམ་པ་
བདུན་བྱུང་། ཡུལ་དེའི་རྒྱལ་པོ་ཐོབ། ཚེ་འཕོས་ནས་ལྷ་དང་མིའི་རྒྱལ་པོ་བརྒྱ་
- 162 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཕྲག་དུ་མ་བྱས་པར་གསུངས། གང་ག་དར་ཞེས་བྱ་བས། སྔོན་མི་ཞིག་རྒྱལ་པོའི་
ཁྲིམས་གྱིས་གསོད་པ་ལ་ཐུག་པ་བརྩེ་བས་བསྐྱབས་ནས་དབེན་པར་ལམ་བསྒོམ་
དུ་བཅུག་པ་དང༌། སྨོན་ལམ་བཏབ་པའི་མཐུས་ཚེ་རབས་ཐམས་ཅད་དུ་སྲོག་གི་
བར་ཆད་དང་བྲལ་ཞིང་ལོངས་སྤྱོད་ཕུན་སུམ་ཚོགས་པ་དང་། མཐར་བཅོམ་ལྡན་
འདས་དང་མཇལ་ནས་ཆོས་བསྟན་པ་ཙམ་གྱིས་དགྲ་བཅོམ་ཐོབ་པ་དང་། དགེ་
སློང་གསེར་དབྱིག་ཅེས་བྱ་བ་སྔོན་སངས་རྒྱས་གསེར་ཐུབ་འཇིག་རྟེན་དུ་བྱོན་པའི་
དུས་སུ་མི་དབུལ་པོ་ཞིག་ཏུ་གྱུར་ཏེ་དོང་རྩེ་གཉིས་རྙེད་པ་སངས་རྒྱས་གསེར་ཐུབ་
ལ་ཕུལ་ཏེ་སྨོན་ལམ་བཏབ་པས་བསྐལ་པ་དགུ་བཅུ་རྩ་གཅིག་གི་བར་དུ་ལོངས་
སྤྱོད་ཟད་མི་ཤེས་པར་གྱུར་ཅིང་། སྟོན་པ་བྱོན་པའི་དུས་སུ་ལག་ན་གསེར་གྱི་དོང་
རྩེ་དང་བཅས་པ་སྐྱེས་ནས་མཐར་བསྙེན་པར་རྫོགས་ནས་དགྲ་བཅོམ་ཐོབ་པ་
དང༌། ཡང་དགེ་སློང་ལྷའི་མེ་ཏོག་ སྔོན་སངས་རྒྱས་གསེར་ཐུབ་ཀྱི་དུས་སུ་མི་
དབུལ་པོ་ཞིག་ཏུ་གྱུར་ནས་ནོར་གཞན་མེད་པ་ལ། དད་པས་སྤང་དང་ནེའུ་ལས་
མེ་ཏོག་བཏུས་ནས་སངས་རྒྱས་དགེ་འདུན་དང་བཅས་པ་ལ་གཏོར་ནས་སྨོན་ལམ་
བཏབ་པས། བསྐལ་པ་དགུ་བཅུ་རྩ་གཅིག་གི་བར་དུ་བྱད་གཟུགས་ལེགས་ཤིང་
གང་ བསམ་ ཐམས་ཅད་ འགྲུབ་ པ་དང་། མཐར་ཐུབ་ པ་དང་མཇལ་ནས་དགྲ་
བཅོམ་ཐོབ་པ་དང་། དགེ་སློང་ལྷའི་རིན་ཆེན་གྱིས་སྔོན་སངས་རྒྱས་གསེར་ཐུབ་
ལ་རྡེའུ་དཀར་པོ་སྦར་གང་གཏོར་ནས་སྨོན་ལམ་བཏབ་པས་ཚེ་རབས་ཐམས་ཅད་
དུ་ནོར་དང་རིན་པོ་ཆེས་མ་ཕོངས་ཤིང་། སངས་རྒྱས་ལ་དད་པའི་མཐུས་བཅོམ་
ལྡན་འདས་དང་མཇལ་ནས་དགྲ་བཅོམ་ཐོབ་པ་དང་། དགེ་སློང་མ་དཀར་མོ་སྔོན་
དབུལ་མོར་གྱུར་པའི་ཚེ་སངས་རྒྱས་བསོད་སྐྱབས་ལ་ལུས་ལ་རས་གོས་དྲི་མ་ཅན་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཞིག་ཡོད་པ་དེ་ཕུད་ནས་ཕུལ་བས་ཚེ་རབས་ཐམས་ཅད་དུ་རས་གོས་དང་བཅས་
པར་སྐྱེས་ཤིང་གང་གིས་ཀྱང་མ་ཕོངས་པ་དང་། དད་པས་ཆོས་ཉན་པའི་མཐུས་
བཅོམ་ལྡན་འདས་དང་མཇལ་ནས་དགྲ་བཅོམ་ཐོབ་པ་དང་། བྲན་མོ་ཀ་ཙང་ཀས་
འཕགས་པ་ཀུཏན་ལ་ཆུ་ལྷུང་བཟེད་གང་ཕུལ་ཞིང་ཆོས་ཞུས་ནས་སངས་རྒྱས་ཡིད་
ལ་བྱེད་ཅིང་ཤི་ནས་སུམ་ཅུ་རྩ་གསུམ་པའི་ལྷའི་བུར་སྐྱེས་པ་དང་། དགེ་སློང་
གསེར་ལྷ་སྔོན་སངས་རྒྱས་རྣམ་གཟིགས་གྱི་དུས་སུ་མི་དབུལ་པོར་གྱུར་པ་ན་རྫ་
བུམ་གསར་པ་ཆུ་གཙང་མས་བཀང་སྟེ་གསེར་གྱི་དོང་རྩེ་གཅིག་ནང་དུ་བཅུག །
མེ་ལོང་གིས་ཁ་བཅད་དེ་དགེ་འདུན་ལ་ཕུལ་བས་སྐྱེ་བ་ཐམས་ཅད་དུ་གཟུགས་
བཟང་ཞིང་གསེར་གྱི་ཁ་དོག་ལྟ་བུ་དང་། དད་པའི་མཐུས་བཅོམ་ལྡན་འདས་དང་
མཇལ་ནས་དགྲ་བཅོམ་ཐོབ་པ་དང༌། སྔོན་མི་སུམ་ཅུ་རྩ་གཉིས་ཀྱིས་གླང་གཅིག་
བརྐུས་ནས་བསད་པས་ཚེ་རབས་ཐམས་ཅད་དུ་མི་དེ་དག་དུས་གཅིག་ཏུ་བསད་
ཅིང་། མཐར་སངས་རྒྱས་བྱོན་པའི་ཚེ་གླང་དེ་རྒྱལ་པོ་གསལ་རྒྱལ་དུ་གྱུར། མི་
སུམ་ཅུ་རྩ་གཉིས་པོ་ལྷ་མཚམས་མའི་བུར་གྱུར་ཏེ་རྒྱལ་པོས་དུས་གཅིག་ཏུ་བསད།
ལྷ་མཚམས་མ་སྔོན་མི་དེ་དག་གིས་གླང་གསོད་པའི་ཚེ་རྒན་མོ་ཞིག་ཏུ་གྱུར་ནས་
རྗེས་སུ་ཡི་རང་བྱས་ཤིང་ཤ་མཉམ་དུ་ཟོས་པས་ཚེ་རབས་ཐམས་ཅད་དུ་དེ་དག་
གི་མར་གྱུར་ནས་དེ་དག་བསད་པའི་སྡུག་བསྔལ་གྱིས་གདུངས་པ་དང་། རྒྱལ་པོ་
ཀ་པི་ནས་སྔོན་སངས་རྒྱས་འོད་སྲུང་གི་མཆོད་རྟེན་ལ་ཞིག་གསོ་བྱས་པས་ཚེ་
རབས་ཐམས་ཅད་དུ་ཕུན་སུམ་ཚོགས་པ་ཐོབ་ཅིང་ལྷག་པར་སྟོབས་དང་མངའ་
ཐང་གཞན་ལས་འཕགས་པ་དང་། དད་པ་དང་སྨོན་ལམ་གྱི་མཐུས་དགྲ་བཅོམ་
ཐོབ་ པ་དང་། སྔོན་སངས་རྒྱས་ཞལ་བཞུགས་དུས་ བྱིས་པ་ཆུང་ངུ་ཞིག་ གིས་
- 164 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སངས་རྒྱས་ལ་དད་པའི་སེམས་ཀྱིས་ས་སྙིམ་པ་གང་ཕུལ་བས། དེའི་འབྲས་བུས་
འཛམ་བུའི་གླིང་ལ་སྟོབས་ཀྱི་འཁོར་ལོས་བསྒྱུར་བ་ཆོས་རྒྱལ་མྱ་ངན་མེད་དུ་གྱུར་
པར་གསུངས་པ་དང༌། ཚུལ་ཁྲིམས་རྣམ་པར་དག་ན་སྲིན་པོ་ལ་སོགས་པ་གང་
གིས་ཀྱང་གནོད་མི་ནུས་པ་བྲམ་ཟེ་མ་བདེ་བ་ལྟ་བུ་དང༌། བུད་མེད་དབུལ་མོ་
གཉེན་དགའ་མོ་བྱ་བས་སངས་རྒྱས་ལ་མར་མེ་ཆུང་ངུ་ཞིག་ཕུལ་ནས། བསོད་
ནམས་འདིས་མ་འོངས་པའི་དུས་སུ་བདག་ཤེས་རབ་ཀྱི་མར་མེ་དང་ལྡན་ཏེ་
སེམས་ཅན་ཐམས་ཅད་ཀྱི་མུན་པའི་དྲི་མ་བསལ་བར་ཤོག་ཅིག་ཅེས་སྨོན་ལམ་
བཏབ་པས། ཕྱིར་མི་ལྡོག་པར་གྱུར་ཏེ་སངས་རྒྱས་སུ་ལུང་བསྟན་པ་དང༌། སྔོན་
སྤྲེའུ་ཞིག་གིས་བཅོམ་ལྡན་འདས་ལ་སེམས་དད་པས་སྦྲང་རྩི་ཕུལ་བས། ཤི་ནས་
རིགས་མཐོན་པོར་སྐྱེས་ཏེ་སྣོད་ཐམས་ཅད་སྦྲང་རྩིས་གང་བ་དང་། རབ་ཏུ་བྱུང་
ནས་དགེ་འདུན་དང་ལྷན་ཅིག་རྒྱུ་བའི་ཚེ་ནམ་མཁའ་ལ་ལྷུང་བཟེད་བོར་ན་དེ་མ་
ཐག་སྦྲང་རྩིས་ཁེངས་ཏེ་དགེ་འདུན་དང་ལྷན་ཅིག་ལོངས་སྤྱོད་པ་དང༌། སྔོན་དད་
པའི་རྐྱེན་གྱིས་དགྲ་བཅོམ་ཐོབ་པ་དང༌། ཁྱིམ་བདག་དན་གྱི་ལིས་སྔོན་སངས་
རྒྱས་རྣམ་གཟིགས་ཀྱི་བསྟན་པ་ལ་གྲོགས་དགེ་སློང་བཞིའི་འཚོ་བ་སྦྱར་བས་ཚེ་
རབས་ཐམས་ཅད་དུ་ལྷ་དང་མིའི་ལོངས་སྤྱོད་ཟད་མི་ཤེས་པ་ཐོབ་ཅིང་། ཆོས་ལ་
དད་ཅིང་སྨོན་ལམ་བཏབ་པའི་མཐུས་དགྲ་བཅོམ་ཐོབ་པ་དང་། སྔོན་མི་ཞིག་གིས་
སངས་རྒྱས་འོད་སྲུང་གི་མཆོད་རྟེན་གྱི་གང་པོའི་གཟུགས་ཞིག་པ་བཅོས་ཤིང་།
ལྡོང་རོས་ ཀྱིས་བསྐུས་ཏེ་སྨོན་ལམ་བཏབ་ པས་ ཚེ་ རབས་ཐམས་ཅད་དུ་བྱད་
གཟུགས་བཟང་ཞིང་ལོངས་སྤྱོད་ཆེ་བ་དང་། གསེར་གྱི་གླང་པོ་རྟག་ཏུ་ཡོད་པར་
གྱུར་པ་དང་། སྔོན་སངས་རྒྱས་ལ་དད་ཅིང་སྨོན་ལམ་བཏབ་པས་དགྲ་བཅོམ་ཐོབ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པ་དང༌། སྔོན་སངས་རྒྱས་ཕུར་ཤ་འཇིག་རྟེན་དུ་བྱོན་པའི་ཚེ་བྲམ་ཟེའི་ཁྱེའུ་ཞིག་
གིས་སངས་རྒྱས་ལ་དད་པའི་སེམས་ཀྱིས་སྲན་མ་སྤར་གང་གཏོར་བས་འབྲུ་བཞི་
ལྷུང་བཟེད་དུ་ལྷུང་། གཅིག་དབུའི་ གཙུག་ཏུ་ ཆགས་ པས་ དེའི་རྣམ་སྨིན་གྱིས་
འཁོར་ལོས་བསྒྱུར་བའི་རྒྱལ་པོ་ང་ལས་ནུ་ཞེས་བྱ་བར་གྱུར་ཏེ་གླིང་བཞི་དང་
འདོད་ལྷ་རིས་གཉིས་ལ་དབང་བསྒྱུར་བ་དང་། དགེ་སློང་རིས་གཉིས་པས་སྔོན་
སངས་རྒྱས་རྣམ་གཟིགས་ལ་དོང་རྩེ་གཅིག་ཕུལ་ཏེ་སྲོག་གཅོད་སྤོང་བའི་བསླབ་
པ་ནོད་པས་ཚེ་རབས་ཐམས་ཅད་དུ་སྲོག་གི་བར་ཆད་དང་བྲལ་ཞིང་ཚེ་རིང་བ་
དང༌། སྔོན་དད་པ་དང་ཆོས་ཐོས་པའི་རྐྱེན་གྱིས་དགྲ་བཅོམ་ཐོབ་པ་དང་། བུ་མོ་
རྡོ་རྗེ་མས་སྔོན་རང་སངས་རྒྱས་ཤིག་ལ་བྱད་གཟུགས་མི་སྡུག་པ་མགོའི་སྐྲ་རྟ་རྔོག་
འདྲ་བ་པགས་པ་རྩུབ་པ་འདི་རེ་མི་སྡུག་ཅེས་ཚིག་ངན་སྨྲས་པས་ཚེ་རབས་ཐམས་
ཅད་དུ་མ་དོག་མི་སྡུག་པར་གྱུར་ཅིང་། རྒྱལ་པོ་གསལ་རྒྱལ་གྱི་སྲས་མོར་སྐྱེས་
ཀྱང་མདོག་ཤིན་ཏུ་མི་སྡུག་པས་རྟག་ཏུ་མུན་ཁང་དུ་གནས་དགོས་པ་དང་། སྔོན་
རང་སངས་རྒྱས་ལ་མཆོད་ཅིང་སྨོན་ལམ་བཏབ་པས་རྟག་ཏུ་ལོངས་སྤྱོད་ཆེ་ཞིང་།
མཐར་སངས་རྒྱས་དང་མཇལ་ནས་བདེན་པ་མཐོང་བ་དང་། བུ་མོ་གསེར་མདོག་
གིས་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ནས་རིགས་གཟུགས་ལང་
ཚོ་སོགས་ཀྱིས་རྒྱགས་པས་སློབ་པ་དང་མི་སློབ་པའི་དགེ་འདུན་རྣམས་ལ་འཐབ་
ཀྲོལ་དང༌། བྱད་གཟུགས་མི་སྡུག་པ་དང་རིགས་ངན་ཞེས་སོགས་ཀྱི་ཚིག་རྩུབ་
སྨྲས་པས་གང་དང་གང་དུ་སྐྱེས་པ་དེ་དང་དེ་དག་ཏུ་གཟུགས་བྱད་དང་རིགས་ངན་
ཞིང་། མི་སྡུག་པའི་རྣམ་གྲངས་བཅོ་བརྒྱད་དང་ལྡན་པ་དང་། ཡང་བདག་ཅག་གི་
སྟོན་པ་ལ་གོས་ཕུལ་ཅིང་། དབུ་སྐྲ་དང་སེན་མོའི་མཆོད་རྟེན་ལ་དྲི་བཟང་དང་
- 166 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཏིལ་མར་གྱི་བྱུག་པ་ཕུལ་བས། དེ་ནས་ཤི་འཕོས་ཏེ། མཉན་ཡོད་དུ་ཚོང་དཔོན་
ཆེན་པོའི་བུ་མོ་གསེར་མདོག་ཏུ་གྱུར་ནས་ལོངས་སྤྱོད་དང་དབང་ཕྱུག་ཕུན་སུམ་
ཚོགས་པར་གྱུར་ཅིང་། བསྟན་པ་ལ་ཞུགས་ནས་དགྲ་བཅོམ་ཐོབ་པ་དང་། ཚེམ་
བུ་མཁན་གྱིས་སྔོན་སངས་རྒྱས་འོད་སྲུང་གི་བསྟན་པ་ལ་རང་གི་ཕུ་བོ་ཕྱིར་མི་འོང་
ཐོབ་པ་ལ་འཕྱེ་བོ་ཞེས་ཚིག་རྩུབ་སྨྲས་པས། ཚེ་རབས་མང་པོར་འཕྱེ་བོར་གྱུར་པ་
དང༌། སླར་འགྱོད་ནས་བཤགས་ཏེ་རབ་ཏུ་བྱུང་ནས་སྨོན་ལམ་བཏབ་པས་བདག་
ཅག་གི་སྟོན་པ་དང་མཇལ། ཆོས་ཐོས་ནས་རབ་ཏུ་བྱུང་བའི་སེམས་སྐྱེས་པ་ཙམ་
གྱིས་འཕྱེ་བོ་ཡང་སངས་བསྙེན་པར་རྫོགས་ནས་དགྲ་བཅོམ་ཐོབ་པ་དང༌། ཡང་
སྔོན་སངས་རྒྱས་འོད་སྲུང་གི་བསྟན་པ་ལ་དགེ་སློང་མ་ཞིག་གིས་དགེ་སློང་མ་མང་
པོ་ལ་འཐབ་ཀྲོལ་དང་། བ་ལང་རྫི་མོ་ཞེས་སྨྲ་པས་ཚེ་རབས་མང་པོར་བ་ལང་
རྫིར་གྱུར་ཅིང་། བཅོམ་ལྡན་འདས་ལ་དད་པའི་སེམས་ཀྱིས་ཀོ་ཤ་ཏ་ཀའི་མེ་ཏོག་
གིས་གཏོར་ཏེ་ཆོས་ཞུས་ནས་དེ་འཕྲལ་ཤི་འཕོས་ནས་ལྷར་སྐྱེས། བཅོམ་ལྡན་
འདས་ལས་ཆོས་ཐོས་ནས་བདེན་པ་མཐོང་བར་གསུངས་པ་དང༌། ཡང་ལུང་གཞི་
ལས། སྔོན་བཅོམ་ལྡན་འདས་ཆུ་བོ་གངྒཱར་ཕེབས་པའི་ཚེ། དེ་ན་ངང་པ་དང་ཉ་
དང་རུས་སྦལ་ལྔ་བརྒྱས་བསྐོར་ཏེ་སྐོར་བ་བྱས་སོ། །དེ་ནས་བཅོམ་ལྡན་འདས་
ཀྱིས་ཚིག་གསུམ་གྱི་ཆོས་བཤད་པ་མཛད་དེ། བཞིན་བཟང་དག་འདི་ལྟར་འདུ་
བྱེད་ཐམས་ཅད་ནི་མི་རྟག་པའོ། །ཆོས་ཐམས་ཅད་ནི་བདག་མེད་པའོ། །མྱ་ངན་
ལས་འདས་པ་ནི་ཞི་བ་ཡིན་པས་དེ་ལ་སེམས་མངོན་པར་དད་པར་གྱིས་ལ། ཅི་
ནས་ཀྱང་དུད་འགྲོའི་སྐྱེ་གནས་ལ་འདོད་ཆགས་དང་བྲལ་བར་གྱིས་ཤིག །ཅེས་
ཆོས་གསུངས་པས། དེ་རྣམས་ཆོས་ཡིད་ལ་བྱེད་ཅིང་ཟས་བཅད་པས་ཤི་འཕོས་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནས་རྒྱལ་ཆེན་བཞིའི་ལྷའི་རིས་སུ་སྐྱེས། དེ་མ་ཐག་བཅོམ་ལྡན་འདས་ཀྱི་ཞབས་
དྲུང་དུ་ལྷགས་ཏེ་མེ་ཏོག་གཏོར་ནས་ཆོས་ཉན་ཏེ་བདེན་པ་མཐོང་ནས་དགེ་སློང་
རྣམས་ཀྱིས་བཅོམ་ལྡན་འདས་ལ་དེ་དག་གི་རྒྱུ་ཞུས་པས། ངང་པ་དང་ཉ་དང་རུས་
སྦལ་དེ་དག་སྔོན་སངས་རྒྱས་འོད་སྲུང་གི་དུས་དགེ་སློང་དུ་གྱུར་པ་ན་བསླབ་པའི་
གཞི་ཕྲ་མོ་རྣམས་དྲལ་བས། ལས་དེའི་རྣམ་པར་སྨིན་པས་ཉ་དང་ངང་པ་དང་རུས་
སྦལ་རྣམས་སུ་སྐྱེས་པར་གྱུར་ཏོ། །དེ་ལ་སེམས་མངོན་པར་དད་པར་བྱས་པས་
དེས་ན་ལྷ་རྣམས་སུ་སྐྱེས་པར་གྱུར་ཏོ། །ཡང་དག་པར་རྫོགས་པའི་སངས་རྒྱས་
འོད་སྲུང་ལ་ཚངས་པར་སྤྱོད་པ་སྤྱད་པ་དེས་ན་བདེན་པ་མཐོང་བར་གྱུར་ཏོ་
གསུངས། ཡང་སྔོན་བཅོམ་ལྡན་འདས་ཆུ་བོ་གངྒཱ་བརྒལ་ནས་ཕེབས་པ་ན་གངྒཱའི་
འགྲམ་ན་ཡི་དྭགས་ལྔ་བརྒྱས་བཅོམ་ལྡན་འདས་ལ་སྐྱབས་སུ་གསོལ་ཞིང་ཆུ་
བསླངས་པ་ན། བཅོམ་ལྡན་འདས་ཀྱི་རྫུ་འཕྲུལ་གྱིས་ཡི་དྭགས་དེ་དག་ཆུས་ཚིམ་
པར་མཛད་པས་སངས་རྒྱས་ལ་དད་བཞིན་དུ་ཚེའི་དུས་བྱས་ནས་ལྷར་སྐྱེས།
བཅོམ་ལྡན་འདས་དང་མཇལ་ནས་བདེན་པ་མཐོང་། དེ་དག་གི་རྒྱུ་ནུས་པས་ཡི་
དྭགས་དེ་དག་སྔོན་སངས་རྒྱས་འོད་སྲུང་གི་དུས་སུ་དགེ་བསྙེན་དུ་གྱུར་པ་ན་དགེ་
སློང་རྣམས་ཀྱིས་དགེ་བསྙེན་དེ་དག་ལ་འཚོ་བ་བསླངས་པ་ན། དགེ་བསྙེན་དེ་
དག་གིས་དགེ་སློང་འདི་དག་ནི་ཡི་དྭགས་བཞིན་དུ་རྟག་ཏུ་ལག་པ་བཟེད་པར་
བྱེད་དོ། །ཞེས་ཚིག་ངན་སྨྲས་པས་ཚེ་རབས་ལྔ་བརྒྱར་ཡི་དྭགས་སུ་གྱུར་ཅིང་རྒྱལ་
བ་འོད་སྲུང་ལ་དད་ཅིང་ཆོས་ཉན་པའི་མཐུས་འདིར་བཅོམ་ལྡན་འདས་དང་
མཇལ་ ནས་ བདེན་ པ་ མཐོང་ བར་ གསུངས་སོ། །ཡང་ བཅོམ་ ལྡན་ ཨོ་ཏ་ ལར་
ཕེབས་པ་ན་ཞིང་པ་ལྔ་བརྒྱ་ཙམ་མགོ་རྡུལ་གྱིས་གཡོག་ཅིང་ཤ་ནའི་རས་ཀྱིས་
- 168 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྨས་གཡོགས་ནས་ཞིང་རྨོད་པ་གཟིགས་ཤིང་། ཞིང་པ་དེ་དག་དང་དེའི་རྨོན་པ་
དུད་འགྲོ་སྟོང་གིས་སངས་རྒྱས་ཀྱི་སྐུ་མཐོང་ནས་དད་པ་སྐྱེས་པ་ན། བཅོམ་ལྡན་
འདས་ཀྱིས་དེ་དག་ལ་ཆོས་གསུངས་པས་དེ་དག་སངས་རྒྱས་ལ་དད་བཞིན་དུ་ཚེ་
འཕོས་ནས་ལྷར་སྐྱེས། བཅོམ་ལྡན་འདས་དང་མཇལ་ནས་བདེན་པ་མཐོང་། དེ་
དག་གི་རྒྱུ་ཞུས་པས་ཞིང་པ་དེ་དག་སྔོན་སངས་རྒྱས་འོད་སྲུང་གི་དུས་སུ་རབ་ཏུ་
བྱུང་ནས་ལེ་ལོས་དུས་འདའ་བར་བྱས་པས་དབུལ་ཞིང་ཕོངས་པ་སྡུག་བསྔལ་དུ་
མ་མྱོང་བའི་ཞིང་པར་གྱུར་པ་དང་། རྨོན་པ་དུད་འགྲོ་སྟོང་པོ་དེ་ཡང་སྔོན་སངས་
རྒྱས་འོད་སྲུང་གི་དུས་སུ་རབ་ཏུ་བྱུང་ནས་བསླབ་པའི་གཞི་ཕྲ་མོ་རྣམས་ལ་གུས་
པར་མ་བྱས་པས་དེའི་རྣམ་པར་སྨིན་པས་དུད་འགྲོར་སྐྱེས། རྒྱལ་བ་འོད་སྲུང་ལ་
དད་ནས་ཆོས་ཉན་པའི་མཐུས་འདིར་བཅོམ་ལྡན་འདས་དང་མཇལ་ནས་བདེན་
པ་མཐོང་བར་གསུངས་སོ། །དེ་ལྟར་ལས་དཀར་ནག་གི་རྣམ་སྨིན་ཇི་ལྟར་མྱོང་
བའི་ཚུལ་སྔོན་གྱི་བྱུང་བ་དང་བཅས་པ་ཅུང་ཟད་བཀོད་པ་དེ་ནི་རྗེ་རིན་པོ་ཆེས།
ལས་ཆུང་ངུ་ལས་འབྲས་བུ་ཆེན་པོ་འབྱུང་བ་དེ་ཡང་སྔོན་གྱི་བྱུང་བའི་མཐའ་
བརྗོད་པས་ངེས་པ་བསྐྱེད་པ་ནི། ལུང་གཞི་ལས། གནག་རྫི་དགའ་བོ་དང་དེའི་
འཁར་བས་བརྫིས་པའི་སྦལ་པ་དང་། ངང་པ་དང་ཉ་དང་རུས་སྦལ་ལྔ་བརྒྱ་དང་
ཡི་དྭགས་ལྔ་བརྒྱ་དང་ཞིང་པ་དང་གླང་ལྔ་བརྒྱའི་བྱུང་བ་དང་མཛངས་བླུན་ནས་
འབྱུང་བའི་གསེར་ལྷ་དང་གསེར་དབྱིག་དང་གླང་པོ་སྐྱོང་གི་བྱུང་བའི་མཐའ་
བཞིན་ཏེ། ལུང་དང་མཛངས་བླུན་དང་ལས་བརྒྱ་པ་སོགས་ལས་ངེས་པར་བྱའོ། །
ཞེས་དང་། རྟེན་ཅིང་འབྲེལ་བར་འབྱུང་བ་ལས་གཉིས་རྒྱུ་དང་འབྲས་བུར་བཅས་
པ་ལ་ཚུལ་བཞིན་དུ་ལྟ་བ་འདི་ནི་ཐེག་པ་ཐམས་ཅད་དང་སྐྱེས་བུའི་དོན་ཐམས་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཅད་འགྲུབ་པའི་གཞིར་མེད་དུ་མི་རུང་བ་ཡིན་པས་སྔར་བཤད་པས་མཚོན་ནས་
དྲན་པ་ཉེར་བཞག་དང་། མཛངས་བླུན་དང༌། ལས་བརྒྱ་པ་དང༌། རྟོགས་བརྗོད་
བརྒྱ་པ་དང་། འདུལ་བ་ལུང་གི་རྒྱུད་གླེང་རྣམས་དང་གསུང་རབ་གཞན་རྣམས་
ཀྱང་བལྟས་ནས་ངེས་པ་ཤུགས་དྲག་ལ་རྒྱུན་རིང་བ་བསྐྱེད་པར་བྱ་བ་ནི་གནད་ཀྱི་
དོན་དུ་གཟུང་བར་བྱའོ། །ཞེས་དཀར་ཆོས་ཐམས་ཅད་ཀྱི་གཞི་ལས་འབྲས་ལ་
ཡིད་ཆེས་ཀྱི་དད་པ་བསྐྱེད་པ་ལ་མཛངས་བླུན་ལ་སོགས་པའི་མདོ་སྡེ་རིན་པོ་ཆེ་
དེ་དག་ལ་བལྟས་ནས། ལས་དཀར་ནག་གི་རྣམ་སྨིན་ཇི་ལྟར་འགྲུབ་པའི་སྔོན་གྱི་
བྱུང་བ་རྣམས་ཤེས་པར་བྱས་ནས་ངེས་པ་ཤུགས་དྲག་ཏུ་བསྐྱེད་པ་གནད་ཤིན་ཏུ་
ཆེ་བར་གསུངས་པས། བདག་འདྲ་བའི་བློ་དམན་སྙོམ་ལས་ཅན་རྒྱལ་བའི་བཀའ་
དགོངས་འགྲེལ་དང་བཅས་པ་ཐོས་པ་རྒྱ་ཆེར་བྱ་མི་ནུས་པ་རྣམས་ལ་ཕན་ཆེ་བར་
བསམས་ནས་མདོ་དེ་དག་ལས་བཏུས་ཏེ་ཅུང་ཟད་ཅིག་གོ་བདེ་བར་བཀོད་པ་
ཡིན་གྱི། བློ་གྲོས་དང་རྩོལ་བ་ཆེ་བ་རྣམས་ཀྱིས་ནི་མདོ་སྡེ་རིན་པོ་ཆེ་དེ་དག་ཉིད་
ལ་ཞིབ་ཏུ་བལྟས་ནས་ངེས་པར་བྱའོ། །དེ་ལྟར་ལས་ཆུང་ངུ་རེ་ལས་ཀྱང་འབྲས་བུ་
ཆེན་པོ་འབྱིན་པའི་ཚུལ་དེ་དག་ལ་ངེས་པ་བརྟན་པར་བྱས་ལ། རྒྱལ་སྲས་རིན་པོ་
ཆེས། དགེ་ སྡིག་ ལས་ འབྲས་ བུ་ བདེ་ སྡུག་ འབྱུང་ བར་ གསུངས་ པས། སྡིག་ པ་
ཐམས་ཅད་སྤོང་ཞིང་། དགེ་བ་ཅི་ནུས་སུ་བསྒྲུབ་པར་བྱའོ་སྙམ་དུ་བསྒོམ། ཞེས་
གསུངས་པ་ལྟར། སྡིག་པ་ཕྲ་ཞིང་ཕྲ་བ་ནས་ སྤོང་། དགེ་བ་ཕྲ་ཞིང་ཕྲ་བ་ནས་
བསྒྲུབ་པ་ལ་བརྩོན་པར་བྱའོ། །དེ་ཡང་རྟོག་གེའི་རིགས་པ་ལྟར་སྣང་གིས་དཔྱད་
ནས། འདི་ལྟར་འབྱུང་འདི་ལྟར་མི་འབྱུང་ཞེས་རང་བཟོས་ཐག་གཅད་པར་མི་བྱ་
ཞིང་། ལས་འབྲས་ཀྱི་སྐོར་འདི་ཤིན་ཏུ་ལྐོག་གྱུར་ཡིན་པས། རྒྱལ་བ་ཉག་གཅིག་
- 170 -



བྱ
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གི་ཐུགས་ཀྱི་སྤྱོད་ཡུལ་ཡིན་ལ། དགྲ་བཅོམ་བདག་ཉིད་ཆེན་པོ་རྣམས་དང༌། ས་
ལ་གནས་པའི་སེམས་དཔའ་ཆེན་པོ་རྣམས་ ཀྱིས་ ཀྱང་ རྒྱལ་བའི་བཀའ་ལ་མ་
བལྟོས་པར་ཐག་གཅད་པར་མི་ནུས་གསུངས་ན་རང་ཅག་རྣམས་ཀྱིས་ལྟ་ཅི་སྨོས།
དེ་ཡང་འཕགས་པ་ཤ་རིའི་བུ་དང་མོ་འགལ་སོགས་དགྲ་བཅོམ་བདག་ཉིད་ཆེན་
པོ་དེ་དག་གིས་གནས་ལུགས་ཟབ་མོའི་དོན་ལས་བརྩམས་ཏེ་གསུང་ན་ཐོགས་པ་
མེད་པར་གསུང་ནུས་ཀྱང་། འདུལ་བའི་བཅས་མཚམས་ཀྱི་ཐད་དུ་སྟོན་པ་ཉིད་ལ་
ཞུས་ནས་བྱེད་པ་མ་གཏོགས་བཅས་མཚམས་ཕྲ་མོ་ཞིག་ཀྱང་རང་དགར་ཐག་
གཅད་མི་ནུས་པར་གསུངས། དེའི་རྒྱུ་མཚན་ཡང་བཅས་པ་འདི་བསྲུངས་ན་ཕན་
ཡོན་འདི་ཡོད་དང་འདི་ལས་འགལ་ན་ཉེས་དམིགས་འདི་ཡོད་ཀྱི་ལས་འབྲས་ཕྲ་
མོ་དེ། རྒྱལ་བ་ཉག་གཅིག་གིས་མཁྱེན་པ་མ་གཏོགས་སེམས་ཅན་རྣམས་ཀྱིས་
མངོན་སུམ་དུ་མི་རྟོགས་པས་ཡིན་ནོ། །འདུལ་བའི་མགོར་ཐམས་ཅད་མཁྱེན་པ་
ལ་ཕྱག་འཚལ་ལོ། །ཞེས་སྔོན་གྱི་ལོཙྪ་བ་རྣམས་ཀྱིས་བཀས་བཅད་མཛད་པ་དེ་
ཡང་དོན་དེ་འདྲ་ལ་དགོངས་པ་ཡིན་གསུངས། དེ་ལྟར་རྒྱལ་བའི་བཀའ་ལ་ཡིད་
ཆེས་པར་བྱས་ནས། དགེ་སྡིག་ལ་སྤང་བླང་བྱ་དགོས་པས། སྨན་བླའི་མདོ་བརྒྱད་
བརྒྱ་ པ་ ལས། ཀུན་ དགའ་ བོ་ གང་ གི་ ཕྱིར་ ང་ བཅོམ་ ལྡན་ འདས་ དེ་ བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་ཡོན་ཏན་བརྗོད་པར་ཁྱོད་
དད་དམ། ཡིད་ཆེས་སམ། ཡང་ན་ཁྱོད་སངས་རྒྱས་ཀྱི་སྤྱོད་ཡུལ་ཟབ་མོ་འདི་ལ་
ཡིད་ གཉིས་ སམ། སོམ་ ཉིའམ། ཐེ་ཚོམ་ ཟ་ བ་ མེད་ དམ། དེ་ནས་བཅོམ་ལྡན་
འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཙུན་པ་
བཅོམ་ལྡན་འདས་བདག་དེ་བཞིན་གཤེགས་པས་གསུངས་པའི་ཆོས་རྣམས་ལ་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཡིད་གཉིས་སམ། སོམ་ཉིའམ། ཐེ་ཚོམ་འཚལ་བ་མ་མཆིས་སོ། །དེ་ཅིའི་སླད་དུ་
ཞེ་ན། དེ་བཞིན་གཤེགས་པ་རྣམས་ལ་སྐུ་དང་། གསུང་དང་། ཐུགས་ཀྱི་ཀུན་ཏུ་
སྤྱོད་པ་ཡོངས་སུ་མ་དག་པ་མི་མངའ་བའི་སླད་དུའོ། །བཅོམ་ལྡན་འདས་ཉི་མ་
དང་ཟླ་བ་འདི་ལྟར་རྫུ་འཕྲུལ་ཆེ་ཞིང་འདི་ལྟར་མཐུ་ཆེ་བ་འདི་གཉིས་ནི་དོག་ས་
ལ་ལྷུང་ཡང་གདའ། རིའི་རྒྱལ་པོ་རི་རབ་ནི་གནས་ན་ས་འཕོ་ཡང་གདའི། སངས་
རྒྱས་རྣམས་ཀྱི་བཀའ་ནི་གཞན་དུ་མི་འགྱུར་བ་ལགས་སོ། །ཞེས་དང་མདོ་སྡེ་
དཀོན་མཆོག་སྤྲིན་ལས། བཅོམ་ལྡ་འདས་ཀྱིས་དེའི་ཚེ་ལྗགས་ཀྱི་དབང་པོ་ཕྱུང་
སྟེ། ལྗགས་ཀྱི་དབང་པོས་ཞལ་གྱི་དཀྱིལ་འཁོར་མངོན་པར་བཀབ་བོ། །ཞལ་གྱི་
དཀྱིལ་འཁོར་མངོན་པར་བཀབ་ནས། དབུ་མངོན་པར་བཀབ་བོ། །དབུ་མངོན་
པར་བཀབ་ནས། སྐུ་མངོན་པར་བཀབ་བོ། ། སྐུ་མངོན་པར་བཀབ་ནས་སེང་
གེའི་ཁྲི་མངོན་པར་བཀབ་བོ། །སེང་གེའི་ཁྲི་མངོན་པར་བཀབ་ནས། བྱང་ཆུབ་
སེམས་དཔའི་ འཁོར་ མངོན་ པར་ བཀབ་བོ། ། དེ་ནས་ཉན་ཐོས་ ཀྱི་འཁོར། དེ་
ནས་བརྒྱ་བྱིན་དང་ཚངས་པ་དང༌། འཇིག་རྟེན་སྐྱོང་བའི་འཁོར། དེ་ནས་ཐམས་
ཅད་དང་ལྡན་པའི་འཁོར་མངོན་པར་བཀབ་བོ། །དེ་ནས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ ཁམས་ མངོན་ པར་བཀབ་བོ། །དེ་ནས་བཅོམ་ལྡན་འདས་
ཀྱིས་ལྗགས་ཀྱི་དབང་པོ་ཕྱིར་བསྡུས་ཏེ། ཐམས་ཅད་དང་ལྡན་པའི་འཁོར་ལ་
བཀའ་སྩལ་བ། རིགས་ཀྱི་བུ་འདི་འདྲ་བའི་ལྗགས་ཀྱིས་དེ་བཞིན་གཤེགས་པ་
རྣམས་བརྫུན་གསུང་བར་མི་འགྱུར་གྱིས། རིགས་ཀྱི་བུ་ཁྱེད་རྣམས་མངོན་པར་
དང་བར་གྱིས་ཤིག །དེ་ནི་ཁྱེད་ཀྱི་ཡུན་རིང་པོའི་དོན་དང་། ཕན་པ་དང་། བདེ་
བར་འགྱུར་རོ། །དེ་ནས་བཅོམ་ལྡན་འདས་ཀྱིས་བསྟན་པ་འདི་བསྟན་པའི་ཚེ།
- 172 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བྱང་ཆུབ་སེམས་དཔའ་བརྒྱད་ཁྲི་བཞི་སྟོང་གིས་མི་སྐྱེ་བའི་ཆོས་ལ་བཟོད་པ་ཐོབ་
བོ། །སྲོག་ཆགས་བརྒྱ་སྟོང་དུ་མས་ནི་ཆོས་རྣམས་ལ་ཆོས་ཀྱི་མིག་རྡུལ་དང་བྲལ་
ཞིང་དྲི་མ་མེད་པ་རྣམ་པ་དག་གོ །སྔོན་སེམས་མ་བསྐྱེད་པའི་སེམས་ཅན་དུ་མས་
ནི་བྱང་ཆུབ་ཏུ་སེམས་བསྐྱེད་དོ། །ཞེས་དང་། འདུལ་བ་ལུང་ལས། ཆུ་སྲིན་གནས་
ཀྱི་དུག་ཅན་པ། །དུས་ལས་འདའ་བར་འགྱུར་སྲིད་ཀྱི། །སངས་རྒྱས་གདུལ་ལ་
བྱམས་པ་ནི། །དུས་ལས་འདའ་བར་མི་འགྱུར་རོ། །ཞེས་དང་། ཏིང་ངེ་འཛིན་
རྒྱལ་པོ་ལས། ཟླ་བ་སྐར་མར་བཅས་པ་གནས་ལྷུང་ཞིང་། །རི་དང་གྲོང་དུ་བཅས་
པའི་ས་ཞིག་ལ། །ནམ་མཁའི་ཁམས་ནི་རྣམ་པ་གཞན་གྱུར་ཀྱང་། ཁྱོད་ནི་མི་
བདེན་པ་ཡི་ཚིག་མི་གསུང། །ཞེས་དང་། ཚད་མ་རྣམ་འགྲེལ་ལས། འབྲས་མེད་
ཕྱིར་ན་བརྫུན་མི་གསུང་། །ཞེས་སོགས་རྒྱལ་བའི་བཀའ་དགོངས་འགྲེལ་དང་
བཅས་པ་ནས་རྣམ་པ་ཀུན་ཏུ་གསུངས་པ་ལྟར་སངས་རྒྱས་ཀྱི་བཀའ་ལ་ཡིད་ཆེས་
བསྐྱེད་ནས་སྒོ་གསུམ་ལ་དྲན་པ་ཉེ་བར་བཞག་སྟེ་ཉེས་པས་མ་གོས་པ་ལ་སྐྱེས་
བུའི་རྩལ་ཅི་ཡོད་ཀྱིས་འབད། རྒྱ་ལ་གོས་ནའང་ཉེས་དམིགས་དྲན་པར་བྱས་ཏེ་
འཁྲལ་འཁྲལ་དུ་བཤགས་སྡོམ་གྱིས་དག་པར་བྱ། ཉེས་པ་རྣམས་ཀྱི་ནང་ནས་
ཀྱང་། གང་འབྱུང་ཉེ་བ་རྣམས་ལ་དྲན་ཤེས་བསྟེན་པ་གལ་ཆེའོ། །གོང་དུ་བཤད་
པ་ལྟར་སྒོ་གསུམ་གྱི་ཉེས་སྤྱོད་གཙོ་ཆེ་བ་རྣམས་མི་དགེ་བཅུར་བསྡུས་པ་ཡིན་
ཞིང་། དེར་མ་འདུས་པའི་མི་དགེ་བ་ཡང་མང་དུ་ཡོད་དེ། དགེ་ཚུལ་དང་དགེ་སློང་
རྣམས་ཀྱིས་ཕྱི་དྲོའི་ཁ་ཟས་ཟར་མི་རུང་བར་གསུངས་པས་བཅས་པ་དེ་ལས་
འདས་པའི་ཉེས་པ་དང་། གཞན་ཡང་ལག་ཉ་མཚམས་བཅས་ཞག་ལོན་གསོག་
འཇོག་སོགས་བཅས་རྐྱང་གི་ཉེས་པ་ཤིན་ཏུ་མང་ངོ༌། །དེ་ལྟར་བཅས་པའི་ཁ་ན་
173-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མ་ཐོ་བ་དང་། རང་བཞིན་གྱི་ཁ་ན་མ་ཐོ་བའི་ཁྱད་པར་ཞིབ་ཏུ་ཤེས་པ་ཤིན་ཏུ་
དཀོན་པས་བཅས་འགལ་གྱི་ཉེས་པ་རྒྱ་ཆེན་པོ་རྣམས་ལེགས་པར་ངོས་ཟིན་ནས་
ཚུལ་བཞིན་དུ་བསྲུང་བ་ཤིན་ཏུ་ཉུང་ཞིང༌། ཉེས་པ་རྒྱ་ཆེན་པོ་རྣམས་ལྟ་ཅི་སྨོས།
མི་དགེ་བཅུ་ཙམ་ལ་སྡོམ་སེམས་བསྟེན་པ་ཡང་ཤིན་ཏུ་དཀོན་པའི་དུས་སུ་སྣང་
བས། བདག་ལེགས་སུ་འདོད་ཅིང་རྒྱལ་བའི་བསྟན་པ་ལ་གཅེས་པར་བྱེད་པའི་
བློ་གྲོས་ཅན་རྣམས་ཀྱིས་ཚུལ་འདི་དག་ཞིབ་ཏུ་ཕྱེད་པ་གལ་ཆེའོ། །དེ་ལྟར་བཅས་
རང་གི་ཉེས་པ་རྣམས་ངོ་ཤེས་པར་བྱས་ཏེ་རང་གི་རྒྱུད་ལ་བརྟགས་ནས་ངེས་ཤེས་
བག་ཡོད་བརྟན་པོས་ཉེས་ལྟུང་ལ་འཛེམ་པ་ཞིག་དགོས་ཀྱི། རང་གི་རྒྱུད་ལ་སྦྱོར་
བའི་བསམ་པ་མེད་པར་དབུལ་བས་ཕྱུག་པོའི་ནོར་བགྲང་བ་ལྟར་བྱས་པ་གང་
ཡང་མི་ཕན་ནོ། །དེ་ཡང་སྲོག་གཅོད་ལྟ་བུ་ལ་མཚོན་ན་དུས་སྐབས་ཐམས་ཅད་དུ་
སྲོག་ཆགས་གཞན་ལ་གནོད་དོགས་བག་ཟོན་ཆེན་པོའི་སྒོ་ནས་ཆུ་ལེན་པའི་ཚེ་
ཡང་། ཆུ་ཚགས་བཅངས་ནས་ཆུ་ལེགས་པར་བཙགས་ནས་ལེན་དགོས་དེའི་ཚེ་
ཡང་ཆུ་ཚགས་ཀྱིས་བཙགས་པ་ཙམ་གྱི་མི་ཆོག །ཆུ་ཚགས་ཀྱི་ནང་དུ་སྲོག་ཆགས་
གནས་ན་ཆུ་གང་དུ་འགྲོ་བའི་ཕྱོགས་དེར་ཆུ་ཚགས་ཕྱི་ནང་བསྒྱུར་ནས་བཤལ།
དེ་ལྟར་མ་བྱས་ན་ཆུ་ཚགས་ཀྱི་ནང་དུ་སྲོག་ཆགས་མང་དུ་བསད་པ་ཡོང་། མེ་ལ་
རེག་དགོས་བྱུང་བའི་ཚེ་ཡང་དུས་དྲན་སྔོན་དུ་བཏང་། ཤིང་ལ་སྲོག་ཆགས་ཡོད་
མེད་ལེགས་པར་བརྟགས་ནས་བྱ་དགོས། དེ་ལྟ་མིན་པར་མ་བརྟགས་པར་ཤིང་
མེ་ནང་དུ་བུས་ན་ཤིང་ལ་གནས་པའི་སྲོག་ཆགས་ཕྲ་མོ་མང་པོ་གསོད་པར་འགྱུར།
དེ་བཞིན་དུ་ཟས་ཟ་བ། གོས་ བགོ་བ། རྐང་ པས་ འཆག་ པ་ སོགས་ སྤྱོད་ལམ་
ཐམས་ཅད་དུ། སྲོག་ཆགས་ལ་གནོད་མི་གནོད་བརྟགས་ནས་སྤྱོད་ལམ་དེ་དང་དེ་
- 174 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལ་ འཇུག་ དགོས། མ་བརྟགས་ པར་ སྤྱོད་ ལམ་ གང་ བྱས་ ཀྱང་ སྲོག་ཆགས་ ལ་
གནོད་པ་མང་། ལུས་ཀྱི་ཤིག་སོགས་ཀྱང་རབ་ཏུ་ན་རྒྱལ་སྲས་རིན་པོ་ཆེའི་རྣམ་
ཐར་ལས་འབྱུང་བ་ལྟར་ལུས་ལ་བརྟེན་ཅི་ཐུབ་བྱ། དེ་ལྟར་ཅིས་ཀྱང་མ་ཐུབ་ན་
ཤིག་རྣམས་དལ་བུས་བསྒྲུགས་ཏེ་རྩྭ་ སྔོན་ཡོད་པའི་ས་དྲོ་སར་སྐྱེལ་དགོས་པ་
འདུལ་ བ་ ལུང་ ལས་ གསུངས། རྩྭ་ སྔོན་ གྱི་ ཁྲོད་ དུ་ བསྐྱལ་ན་ མི་ འཆི་ བ་ ཡིན་
པར་འདུག །དེ་ལྟར་མ་བྱས་པར་ཤིག་དང་བཅས་པའི་གོས་ཉི་མ་ལ་སྐེམས་པ་
དང་དགུན་འཁྱགས་པ་སྒང་ལ་འཁྱགས་སུ་བཅུག་སྟེ་གོས་རྣམས་སྤྲུག་པར་བྱེད་
པ་ནི། གསོད་སེམས་ཀྱི་བསམ་པས་བསད་པ་ཡིན་ནོ། །རང་གིས་དངོས་སུ་མ་
བྱས་ཀྱང་གཞན་ལ་བཅོལ་ནས་དེ་ལྟར་བྱས་ན་ཡང་སྲོག་གཅོད་དུ་འགྱུར། སྲོག་
གཅོད་དུ་འགྱུར་བ་ལ་རང་གིས་དངོས་སུ་བྱས་པ་མི་དགོས། གཞན་ལ་བཅོལ་
ནས་བྱེད་དུ་བཅུག་པས་ཀྱང་སྲོག་གཅོད་དུ་འགྱུར་བ་ཡིན་ཏེ། རང་གིས་བཅོལ་
བའི་ཕ་རོལ་པོ་དེས་གསོད་པའི་སྦྱོར་བ་བྱས་ནས་སྲོག་ཆགས་དེ་ཤི་བའི་ཚེ་ན་
རང་ལ་སྲོག་གཅོད་ ཀྱི་ཉེས་པའི་དངོས་གཞིའི་ལྟུང་བ་འབྱུང་ བ་ཡིན་ནོ། །དེ་
བཞིན་དུ་མ་བྱིན་ལེན་ལའང་ཞིབ་ཏུ་བརྟགས་ནས་ བྱ་དགོས་ཏེ་ཤིན་ཏུ་ཉེན་
ཆེའོ། །ཐ་ན་གཞན་གྱི་རྫས་ རྩྭ་ ཉག་མ་ཙམ་ཡང་མ་བྱིན་པར་ལེན་དུ་མི་རུང་།
དེའི་ནང་ ནས་ ཀྱང་ དགེ་ འདུན་ གྱི་ རྫས་དང་། གཙུག་ ལག་ཁང་གི་ཡོ་བྱད་ནི་
འབྲས་ འབྲུ་ གཅིག་ ཙམ་མམ། མེ་ ཏོག་ འདབ་མ་ གཅིག་ཙམ་ཞིག་མ་ བྱིན་ པ་
བླངས་ནའང་རྣམ་སྨིན་ཤིན་ཏུ་ཚབས་ཆེ་བར་གསུངས། དགེ་འདུན་གྱི་རྫས་མ་
བྱིན་པར་ལེན་པ་ནི་ཉེ་བའི་མཚམས་མེད་དང་། རྣམ་སྨིན་ངེས་པར་མྱོང་དགོས་སུ་
གསུངས་འདུག་ པས་ འདིའི་ཐད་དུ་གཟབས་པ་གལ་ཆེའོ། །དེ་བཞིན་དུ་ལོག་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གཡེམ་ལ་ཡང་། བུད་མེད་དང་དངོས་སུ་སྤྱོད་པ་འབྱུང་རིང་ཡང་། དེའི་ཡན་ལག་
གཉིས་པ་ཤིན་ཏུ་མང་སྟེ། ཐ་ན་བུད་མེད་ལ་ཆགས་སེམས་ཀྱིས་མིག་ལྟ་བ་ཙམ་
ལའང་ཉེས་དམིགས་ཤིན་ཏུ་ཆེ་བར་མདོ་དྲན་པ་ཉེར་བཞག་ལས་གསུངས། བུད་
མེད་ལ་ཆགས་སེམས་ཀྱིས་རེག་ན་ནི་དགེ་སློང་རྣམས་ལ་དགེ་འདུན་ལྷག་མའི་
ལྟུང་བ་འབྱུང་ལ། ལྷག་མ་བྱུང་ན་ནི་ཉེས་དམིགས་ཤིན་ཏུ་ཆེ་ཞིང་ཕམ་པ་མ་
གཏོགས་ལྟུང་བའི་ནང་ནས་ཆེ་ཤོས་ཡིན་པས་བཤགས་པའི་ཚེ་ཡང་མ་མཐའ་
དགེ་སློང་ཉི་ཤུ་ཡན་ཆད་ལ་བཤགས་དགོས་པར་གསུངས། བུད་མེད་དང་དབེན་
པ་སྐྱབས་ཡོད་ཀྱི་ནང་དུ་རིབ་ཙམ་ཞིག་ལྷན་ཅིག་འདུག་ན་ཡང་ཉེས་དམིགས་ཆེ་
བར་གསུངས། མདོར་ན་འདོད་ཆགས་ནི་འཁོར་བར་འཆིང་བྱེད་ཀྱི་གཙོ་བོ་ཡིན་
པས། དེའི་ གཉེན་ པོ་ རྒྱལ་ བས་ གསུངས་ པའི་ འདུལ་བའི་བཅས་མཚམས་དེ་
རྣམས་ བསྲུང་ བ་ གནད་ ཆེའོ། །དེ་ བཞིན་ དུ་ བརྫུན། ཕྲ་མ། ཚིག་ རྩུབ། ངག་
འཁྱལ་རྣམས་ཀྱང་ཤིན་ཏུ་འབྱུང་ཉེ་བས་དྲན་ཤེས་ནར་མར་བསྟེན་ནས་སྤོང་ཅི་
ཐུབ་ བྱ། ད་ལྟ་རང་རེའི་བསམ་ པ་ལ་བརྫུན་ ཕྲ་མ་ ཚིག་རྩུབ་གསུམ་ལ་ཉེས་
དམིགས་ཆེ་ཡང་རྩེད་མོ་དང་བཞད་གད་སོགས་ཀྱི་གཏམ་བྱས་པ་ལ་ཉེས་པ་མེད་
སྙམ་ཡང་། དེ་ནི་ཉེས་པ་ཤིན་ཏུ་ཆེ་བར་གསུངས་ཏེ་ཁམས་གསོ་བ་དང་གཞན་གྱི་
མནར་སེམས་བསྲུང་བའི་ཆེད་དང་། དགེ་འདུན་ཐུགས་མཐུན་པའི་ཆེད་སོགས་
དགོས་པ་ཁྱད་པར་ཅན་བྱུང་ན་མ་གཏོགས་དགོས་མེད་ཀྱི་ལོང་གཏམ་མང་པོ་སྨྲ་
བ་ནི་རང་དང་ གཞན་གྱི་སེམས་གཡེང་ཞིང་། སྐྱོ་ཤས་འཇིག་པར་ བྱེད་ པ་ལ་
སོགས་པ་ཉེས་དམིགས་ཤིན་ཏུ་ཆེ་བར་གསུངས་སོ། །དེ་ལྟར་རང་གི་སྒོ་གསུམ་
ལ་བརྟགས་ནས་སྡིག་སྤོང་དགེ་སྒྲུབ་ལ་འབད་པ་ནི། ས་ལམ་ཐམས་ཅད་ཀྱི་གཞི་
- 176 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
ཡིན་པས་ཤིན་ཏུ་གལ་ཆེའོ། །ལས་འབྲས་ལ་ཡིད་ཆེས་པའི་ལྟ་བ་འདི་མེད་ན་
ཉེས་བྱས་ཕྲ་མོ་རེས་ཀྱང་དམྱལ་བར་འཕེན། ལས་འབྲས་ལ་ཡིད་ཆེས་པ་འདི་
ཡོད་ན་བཅས་པ་ཕྲ་མོ་དང་འགལ་བའི་ཉེས་པར་བྱུང་ཡང་དེས་དུད་འགྲོའི་གནས་
སུ་འཕེན་གྱི། དམྱལ་བར་མི་འཕེན་པར་གསུངས་ཏེ། རྒྱ་མཚོས་ཞུས་པ་ལས།
བཅོམ་ལྡན་འདས་གང་གི་ཚེ་བདག་བསྐལ་པའི་དང་པོར་རྒྱ་མཚོ་ཆེན་པོའི་ནང་ན་
གནས་པ་དང་། གང་གི་ཚེ་དེ་བཞིན་གཤེགས་པ་འཁོར་བ་འཇིག་འཇིག་རྟེན་དུ་
བྱུང་བ་དེའི་ཚེ་ནི་རྒྱ་མཚོ་ཆེན་པོའི་ནང་ན་ཀླུ་དང་ཀླུའི་བུ་དང་ཀླུའི་བུ་མོ་དག་ཉུང་
བར་གྱུར་ཏེ་བདག་ཀྱང་འཁོར་ཉུང་བར་གྱུར། བཅོམ་ལྡན་འདས་ད་ནི་རྒྱ་མཚོ་
ཆེན་པོའི་ནང་ན་ཀླུ་དང་ཀླུའི་བུ་དང་ཀླུའི་བུ་མོ་དག་ཀྱང་འདི་ལྟར་ཚད་མ་མཆིས་
ཏེ་གྲངས་ཀྱི་མཐའ་རྟོགས་པར་མི་ནུས་ལགས་ན་བཅོམ་ལྡན་འདས་འདི་ལ་རྒྱུ་ནི་
གང་ལགས་རྐྱེན་ནི་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཀླུའི་
བདག་པོ་གང་དག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ནས་
ཚུལ་ཁྲིམས་དག་པ་ཡོངས་སུ་རྫོགས་པར་མ་བྱས་ཏེ། ཆོ་ག་ཉམས་པ་དང་འཚོ་བ་
ཉམས་པ་དང་ཚུལ་ཁྲིམས་ཉམས་པ་ནི་ཡོངས་སུ་རྫོགས་པར་མ་བྱས་ལ། དེ་དག་
གི་ལྟ་བ་ཡང་དྲང་པོར་གྱུར་ཏེ་དེ་སེམས་ཅན་དམྱལ་བ་རྣམས་སུ་ནི་མི་སྐྱེ་ཡི། ཤི་
འཕོས་ནས་ཀླུའི་གནས་རྣམས་སུ་སྐྱེ་བར་འགྱུར་ཏེ། ཞེས་དང་། རྗེ་རིན་པོ་ཆེའི་
ཞལ་ནས། ནག་པོའི་ལས་ལམ་བཅུ་འབྲས་བུ་དང་བཅས་པ་ཤེས་ནས་དེ་དག་གི་
ཀུན་སློང་ཙམ་ནས་ཀྱང་བསྡམས་ཏེ་སྒོ་གསུམ་དེ་དག་དང་ཡེ་མ་འདྲེས་པར་བྱེད་
པའི་དགེ་བ་བཅུའི་ལས་ཀྱི་ལམ་བསྟེན་པ་འདི་ནི། ཐེག་པ་གསུམ་ཐམས་ཅད་
དང་སྐྱེས་བུའི་དོན་གཉིས་འགྲུབ་པའི་གཞིར་མེད་དུ་མི་རུང་བས་རྒྱལ་བས་སྒོ་དུ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མ་ནས་ཡང་དང་ཡང་དུ་བསྔགས་པ་ཡིན་ཏེ། རྒྱ་མཚོས་ཞུས་པ་ལས། དགེ་བའི་
ཆོས་རྣམས་ཞེས་བྱ་བ་ནི། ལྷ་དང་མིའི་སྐྱེ་དགུའི་ཕུན་སུམ་ཚོགས་པའི་རྩ་བའི་
རྟེན་ཏོ། །ཉན་ཐོས་དང་རང་སངས་རྒྱས་ཀྱི་བྱང་ཆུབ་ཀྱི་རྩ་བའི་རྟེན་ཏོ། །བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྩ་བའི་རྟེན་ཏོ། །རྩ་བའི་རྟེན་ཀྱང་
གང་ཞེ་ན། འདི་ལྟ་སྟེ་དགེ་བ་བཅུའི་ལས་རྣམས་ཏེ། ཞེས་དང་། ཀླུའི་བདག་པོ་
དཔེར་ན་གྲོང་དང་གྲོང་ཁྱེར་དང་གྲོང་རྡལ་དང་ལྗོངས་དང་ཡུལ་འཁོར་དང་རྒྱལ་
པོའི་ཕོ་བྲང་ཐམས་ཅད་དང་། རྩྭ་དང་ཤིང་གེལ་པ་དང་སྨན་དང་ཤིང་ཐམས་ཅད་
དང་ལས་ཀྱི་མཐའ་ཐམས་ཅད་དང་ས་བོན་གྱི་ཚོགས་ཐམས་ཅད་དང་ལོ་ཐོག་
ཐམས་ཅད་སྐྱེ་ཞིང་རྨོ་བ་དང་ཤལ་བས་བཤལ་བ་དང་འབྱུང་བ་རྣམས་ནི་ས་ལ་
གནས་ཏེ། དེ་དག་གི་གནས་ནི་ས་ཡིན་ནོ། །ཀླུའི་བདག་པོ་དེ་བཞིན་དུ་དགེ་བ་
བཅུའི་ལས་ཀྱི་ལམ་འདི་དག་ནི་ལྷ་དང་མིར་སྐྱེ་བ་དང་སློབ་པ་དང་མི་སློབ་པའི་
དགེ་སྦྱོང་གི་འབྲས་བུ་ཐོབ་པ་དང་རང་སངས་རྒྱས་ཀྱི་བྱང་ཆུབ་དང་བྱང་ཆུབ་
སེམས་དཔའི་སྤྱོད་པ་ཐམས་ཅད་དང་སངས་རྒྱས་ཀྱི་ཆོས་ཐམས་ཅད་ཀྱི་གནས་
ཡིན་ནོ། །ཞེས་གསུངས་སོ། །དེའི་ཕྱིར་ས་བཅུ་པའི་མདོ་ནས་མི་དགེ་བཅུ་སྤོང་གི་
ཚུལ་ཁྲིམས་ལ་བསྔགས་པའི་དོན། དབུ་མ་ལ་འཇུག་པ་ལས་ཀྱང་། སོ་སོའི་སྐྱེ་བོ་
རྣམས་དང་གསུང་སྐྱེས་དང་། །རང་བྱང་ཆུབ་ལ་བདག་ཉིད་ངེས་རྣམས་དང་། །
རྒྱལ་སྲས་རྣམས་ཀྱི་ངེས་པར་ལེགས་པ་དང་། །མངོན་མཐོའི་རྒྱུ་ནི་ཚུལ་ཁྲིམས་
ལས་གཞན་མེད། །ཅེས་བསྡུས་ནས་གསུངས་སོ། །དེ་ལྟར་ཚུལ་ཁྲིམས་སྣ་རེ་ལ་
ཡང་སྡོམ་སེམས་ཡང་ཡང་བསྟེན་ནས་བསྲུང་རྒྱུ་མེད་ཀྱང་། ཁོ་བོ་ནི་ཐེག་ཆེན་
པའོ། །ཞེས་སྨྲ་ན་ནི་ཤིན་ཏུ་སྨད་དེ། སའི་སྙིང་པོའི་མདོ་ལས། དགེ་བའི་ལམ་
- 178 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བཅུ་པོ་འདི་དག་གིས་སངས་རྒྱས་སུ་འགྱུར་གྱི། གང་ཇི་སྲིད་འཚོའི་བར་དུ་ཐ་ན་
དགེ་བའི་ལས་ཀྱི་ལམ་གཅིག་ཙམ་ཡང་མི་བསྲུང་ལ། འོན་ཀྱང་ཚིག་འདི་སྐད་དུ་
ང་ནི་ཐེག་པ་ཆེན་པོ་པ་སྟེ། ང་བླ་ན་མེད་པ་ཡང་དག་པར་རྫོགགས་པའི་བྱང་ཆུབ་
འཚོལ་ལོ། །ཞེས་ཟེར་ན། གང་ཟག་དེ་ནི་ཤིན་ཏུ་ཚུལ་འཆོས་པ་བརྫུན་ཆེན་པོ་སྨྲ་
བ་སངས་རྒྱས་བཅོམ་ལྡན་འདས་ཐམས་ཅད་ཀྱི་སྤྱན་སྔར་འཇིག་རྟེན་ལ་སླུ་བར་
བྱེད་པ་ཆད་པར་སྨྲ་བ་སྟེ། དེ་རྨོངས་བཞིན་དུ་འཆི་བའི་དུས་བྱེད་ཅིང་ལོག་པར་
ལྟུང་བར་འགྲོའོ། །ཞེས་གསུངས་སོ། །ལོག་པར་ལྟུང་བ་ནི་ཐམས་ཅད་དུ་ངན་
འགྲོའི་མིང་གི་རྣམ་གྲངས་སུ་གོ་བར་བྱའོ། །ཞེས་གང་གསུངས་པ་ལྟར་རོ། །ལས་
འབྲས་ལ་ཡིད་ཆེས་རྙེད་པའི་ཚད་དང་རྟགས་ཇི་འདྲ་ཞིག་འོང་སྙམ་ན། མགོན་པོ་
ཀླུ་སྒྲུབ་ཀྱིས། འདུན་དང་ཞེ་སྡང་འཇིགས་པ་དང་། །རྨོངས་པས་གང་ཞིག་ཆོས་མི་
འདའ། །དེ་ནི་དད་པ་ཅན་ཞེས་བྱ། །ངེས་པར་ལེགས་པའི་སྣོད་མཆོག་ཡི། །གང་
ཞིག་ ལུས་ངག་ ཡིད་ ཀྱི་ ལས། །ཐམས་ ཅད་ ལེགས་ པར་ ཡོངས་ བརྟགས་ཏེ། །
བདག་དང་གཞན་ལ་ཕན་ཤེས་ནས། །རྟག་ཏུ་བྱེད་པ་དེ་མཁས་པ། །ཞེས་འགྲོ་བ་
བཞིས་ཆོས་ལས་མི་འདའ་བ་ཞིག་བྱུང་ན་ལས་འབྲས་ལ་ཡིད་ཆེས་རྙེད་པའི་དད་
པ་ཅན་དུ་འཇོག་པར་གསུངས། འགྲོ་བ་བཞིས་ཆོས་ལས་མི་འདའ་བའི་ཚུལ་ནི།
དགེ་བའི་བཤེས་གཉེན་པོ་ཏོ་བའི་བེའུ་བུམ་གྱི་འགྲེལ་པ་ལས། ཡང་དག་པའི་བླ་
མ་དང་ཕྲད་ནས་ལས་འབྲས་བསྒོམ་དུ་བཅུག་པས། ལས་འབྲས་ལ་ཡིད་ཤིན་ཏུ་
ཆེས་པས། འགྲོ་བ་བཞིས་ཆོས་ལས་མི་འདའ་ཙ་ན་ངན་སོང་དུ་སྐྱེ་དོན་མེད་པས་
ཡང་དག་པའི་ལྟ་བ་ཆེན་པོ་དང་ལྡན་པར་འགྲོ་གསུངས། དེ་ལ་འདུན་པས་ཆོས་
ལས་མི་འདའ་བ་ནི། ལས་འབྲས་ལ་ཡིད་ཆེས་པས་གཞན་གྱིས་བྱ་དགའ་བྱིན་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནས་བསྐུལ་ཀྱང་མི་དགེ་བ་ལ་མི་འཇུག་པ་ཡིན་ཏེ། ལིའི་རྒྱལ་པོ་ལྟ་བུ་གསུངས།
ཞེ་སྡང་གིས་ཆོས་ལས་མི་འདའ་བ་ནི། བདག་ནི་བསྲེགས་ཏེ་བསད་གྱུར་ཏམ། །
བདག་གི་མགོ་བོ་བཅད་ཀྱང་བླའི། །རྣམ་པ་ཀུན་ཏུ་ཉོན་མོངས་པའི། །དགྲ་ལ་
འདུད་པར་མི་བྱའོ། །ཞེས་གསུངས་པ་ལྟ་བུ་སྟེ། དཔེར་ན་ཐ་ ཁ་པ་ཚན་གཅིག་
གིས། དགེ་སློང་དགོན་པ་བ་ལ། ལུས་འདམ་བུ་བཅོམ་པ་ལྟར་བྱས། མགོའི་ཀླད་
པ་བརྟོལ་བས། དགེ་སློང་ཟླ་བོ་ན་རེ། རྒྱལ་པོ་ལ་བཟླས་པས་རྒྱལ་པོས་འདི་དག་
བརླབས་པར་བྱེད་ཀྱི་བྱས་པས། ཐ་ཁ་པ་རྣམས་བྲེད་པས་དགེ་སློང་གི་རྐང་པ་ལ་
ཕྱག་བྱས་བཟོད་པར་གསོལ་བས། ཀླད་པ་ཙར་རེ་བཟོད་དོ་ཟེར་བ་ལྟ་བུ་སྟེ། དེ་
བས་ཀྱང་བཟོད་པ་རླབས་ཆེ་བ། རབ་ཏུ་ཞི་བ་ཆོ་འཕྲུལ་གྱི་མདོ་ནས་བཤད་པ་ལྟ་
བུ་ ཡིན་གསུངས། འཇིགས་ པས་ ཆོས་ལས་མི་འདའ་བ་ནི། ཁྱིམ་བདག་ ཚུལ་
ཁྲིམས་ཚོང་དཔོན་ལྟ་བུ་སྟེ། ཁྱིམ་བདག་དེ་བརྫུན་ཡེ་མི་ཟེར་བས། ཐམས་ཅད་
ཀྱིས་དབང་ པོར་ བྱེད་ པ་ལ། ལན་ཅིག་གི་ཚེ་ན། གཡོན་ཅན་ཚན་གཅིག་ གྲོས་
བྱེད་པ་ལ། གཅིག་ན་རེ། ངེད་ཚོ་ལོ་སྐོར་གཅིག་ཏུ་འཚོ་བའི་ཐབས་ཡོད་དེ། ཁྱིམ་
བདག་སྡུམ་བྱེད་ཀྱི་འབྱོར་པ་འདི་ཚོ་ངེད་ཀྱི་ཡིན་ནོ་བྱས་ལ། ཁྱིམ་བདག་ཚུལ་
ཁྲིམས་ཚོང་དཔོན་ལ་ཐམས་ཅད་ཡིད་ཆེས་བྱེད་པ་ཡིན་པས། ཁོ་དབེན་པར་ཁྲིད་
ལ་སྡིགས་ལ་ ཁས་ལེན་བྱེད་དུ་གཞུག་བྱས་པས། དེ་ཐབས་ཡིན་ན་ཟེར་ནས།
ཚུལ་ཁྲིམས་ཚོང་དཔོན་དབེན་པར་བཟུང་སྟེ། མཚོན་ཐོགས་ཏེ་འཆིའམ་གསོན་
བྱས་པས། ཁྱེད་ཅི་ལྟར་བྱེད་པའོ་ཟེར། དེ་ཁྱོད་རང་ལ་རག་ལས་པས། ངེད་ཚོའི་
དབང་པོ་གྱིས་མི་གསོད་ཅིག་བྱས་པས། བདེན་པས་སམ་བརྫུན་པས་བྱེད་ཟེར།
བརྫུན་པས་བྱེད་དགོས་བྱས་པས། དེ་ནི་ཚེ་འདིའི་སྲོག་གི་ཕྱིར་ཡིན་པས། ཚེ་འདི་
- 180 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཙམ་གྱི་ཆེད་དུ་བརྫུན་བྱས་ན། སྐྱེ་བ་གཏན་དུ་སྡུག་བསྔལ་མྱོང་བར་འགྱུར་བས།
དེ་བས་ཤི་བ་རང་བླ་སྙམ་ནས། ཁྱེད་རང་གསོད་ཅིག་ཟེར་བ་ལྟ་བུ་དང་། ཡང་
རབ་ཏུ་ཞི་བ་ཆོ་འཕྲུལ་གྱི་མདོ་ལས། འཛམ་བུ་གླིང་གི་མི་ཐམས་ཅད་སྟོབས་ཀྱི་
འཁོར་ལོས་བསྒྱུར་བའི་རྒྱལ་པོར་གྱུར་ནས་ཁྱོད་ཆོས་མི་གཏང་ན་ཤ་སེན་མོས་
བཅད་ནས་གསོད་ཟེར་ཡང་ཆོས་མི་གཏོང་པ་ལྟ་བུ་ཡིན་གསུངས། རྨོངས་པས་
ཆོས་ལས་མི་འདའ་བ་ནི། སྒོ་ཙ་ན་མེ་དོང་འདུག་བྱས་པས་ཟོན་བྱེད་པ་ལྟར།
རང་གིས་མ་ཤེས་པ་ལ་ཐེ་ཚོམ་གྱི་སྒོ་ནས་ཀྱང་སྡིག་པ་ལ་མི་འཇུག་པ་སྟེ། འདུལ་
བ་ལུང་གི་གླེང་གཞི་ལས་འབྱུང་བ་ལྟར། ཤིང་ཐུན་གྱིས་དུག་དྲག་པོ་ངོ་མ་ཤེས་
པས་དེ་ཤེས་པར་བྱ་བའི་ཕྱིར་བལྟར་འགྲོ་བ་བཞིན། རང་ཅག་མི་དགེ་བ་ངོ་མ་
ཤེས་པ་རྣམས་ཀྱང་ཐོས་བསམ་བྱས་པའི་སྒོ་ནས་ཤེས་པར་བྱས་ཏེ་སྤོང་བ་ཞིག་
དགོས། མི་ཤེས་པས་སྡིག་མི་འོང་བའི་གོ་མི་ཆོད་སྐད། དེ་ལྟ་བུས་འགྲོ་བ་བཞིས་
ཆོས་ལས་མི་འདའ་ཙ་ན། ཡིད་ཆེས་པའི་དད་པ་ཅན་དང་། འཇིག་རྟེན་པའི་ཡང་
དག་པའི་ལྟ་བ་ཅན་བྱ་བ་ཡིན་ཏེ་ངན་སོང་དུ་སྐྱེ་དོན་མེད་པ་ཡིན། ཞེས་གང་
གསུངས་པ་ལྟར་རོ། །དེ་ལྟར་སྒོ་དུ་མ་ནས་བསམས་ལ་ལས་འབྲས་ལ་ཡིད་ཆེས་
ཀྱི་དད་པ་ཅི་སྐྱེ་བྱ། ངེས་པ་ཅུང་ཟད་རེ་རྙེད་པ་ན་མ་རྒན་སེམས་ཅན་རྣམས་ཀྱང་
འདི་ལྟ་བུའི་ལས་འབྲས་ཀྱི་ཚུལ་མ་ཤེས་པས་འཁོར་བ་ན་སྡུག་བསྔལ་བ་ཡིན་
སྙམ་དུ་སྙིང་རྗེ་དྲག་ཏུ་བསྒོམ། སེམས་ཅན་རྣམས་འཁོར་བའི་སྡུག་བསྔལ་ལས་
སྒོལ་བ་ལ་རང་ཉིད་ལས་ངན་པའི་དབང་དུ་སོང་ན་གཞན་ཇི་ལྟར་སྒྲོལ་ནུས།
དེས་ན་བདག་གིས་སྡིག་པ་ཕྲ་ཞིང་ཕྲ་བ་ནས་སྤང་། དགེ་བ་ཕྲ་ཞིང་ཕྲ་བ་ནས་
བསྒྲུབ་པར་བྱའོ། དགེ་བ་ཐམས་ཅད་ཀྱི་ནང་ནས་མཆོག་ཏུ་གྱུར་པ་ནི་བྱང་ཆུབ་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཀྱི་སེམས་རིན་པོ་ཆེ་ཡིན་པས། བདག་གིས་བྱང་ཆུབ་ཀྱི་སེམས་རིན་པོ་ཆེ་བསྒོམ་
པ་ལ་ཅི་ནས་ཀྱང་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། ། །
གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་ལས་འབྲས་ཀྱི་རྣམ་
གཞག་སྟོན་པའི་བཀའ་དགོངས་འགྲེལ་དང་བཅས་པ་སྤྱི་དང་ཁྱད་པར་མཛངས་
བླུན། ལས་བརྒྱ་པ། རྟོགས་བརྗོད་བརྒྱ་པ། འདུལ་བ་ལུང་གི་རྒྱུད་གླེང་རྣམས་
ཞིབ་ཏུ་ལྟ་ཞིང་། དེ་ཡང་ཐེག་པ་ཆེན་པོའི་བློ་སྦྱོང་འདིའི་སྟེང་དུ་འཁྱེར་ཞེས་པ་
ཞེས་བྱ། དབང་ པོའི་ སྒོ་ སྡོམ་ པ་ ལ་ སོགས་པ་ གཞན་རྣམས་ནི་སྔར་བཤད་པ་
བཞིན་ཡིན་ནོ། །
༈ བཞི་པ་འཁོར་བའི་ཉེས་དམིགས་བསམས་ནས་ཐར་པ་དོན་གཉེར་གྱི་
བློ་བསྐྱེད་པ་ནི། སློབ་དཔོན་འཕགས་པ་ལྷས། གང་ལ་འདིར་སྐྱོ་ཡོད་མིན་པ། །
དེ་ལ་ཞི་གུས་ག་ལ་ཡོད། །རང་ཁྱིམ་ལ་བཞིན་སྲིད་པ་ནི། །འདི་ནས་འབྱུང་བའང་
བྱ་བ་དཀའ། །ཞེས་དང༌། སློབ་དཔོན་ཙནྡྲ་གོ་མིས། ཇི་ལྟ་ཇི་ལྟར་འགྲོ་བ་ཀུན་ལ་
བདེ་བའི་འདུ་ཤེས་སྐྱེས། །དེ་ལྟ་དེ་ལྟར་གཏི་མུག་མུན་པ་ཤིན་ཏུ་མཐུག་པོར་
འགྱུར། །ཇི་ལྟ་ཇི་ལྟར་འགྲོ་བ་ཀུན་ལ་སྡུག་བསྔལ་འདུ་ཤེས་སྐྱེས། །དེ་ལྟ་དེ་ལྟར་
གཏི་མུག་མུན་པ་ཤིན་ཏུ་སྲབ་མོར་འགྱུར། །ཇི་ལྟ་ཇི་ལྟར་སྡུག་པ་བསྒོམ་པ་ཤིན་
ཏུ་རྣམ་འཕེལ་བ། །དེ་ལྟ་དེ་ལྟར་འདོད་ཆགས་མེ་ལྕེ་ཤིན་ཏུ་འཕྲོ་བར་འགྱུར། །ཇི་
ལྟ་ཇི་ལྟར་མི་སྡུག་བསྒོམ་པ་ཤིན་ཏུ་འཕེལ་གྱུར་པ། །དེ་ལྟ་དེ་ལྟར་འདོད་ཆགས་
མེ་ལྕེ་ཤིན་ཏུ་ རྩེ་ གཞིལ་འགྱུར། །ཞེས་དང༌། ཇོ་བོ་རྗེ་དཔལ་ལྡན་ཨ་ཏི་ཤས།
- 182 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འདོད་པའི་ གཞི་ ལ་ ཆགས་ པའི་ རྒྱུས། །སྒྲུབ་ པའི་ སྤྱོད་ ལས་ ཉམས་ པའི་མི། །
འཇིག་རྟེན་འདས་དང་འཇིག་རྟེན་གྱི། །ཕུན་སུམ་ཚོགས་པ་ཐམས་ཅད་ལས། །
ཤིན་ཏུ་རིང་བ་ཁོ་ནར་འགྱུར། །འཁོར་བའི་བཙོན་ར་ཉམ་ང་རུ། །ཉོན་མོངས་
འཆིང་བ་སྣ་ཚོགས་ཀྱིས། །རབ་ཏུ་བསྡམས་པས་ཉམ་ཐག་ཅིང་། ། འཁོར་བའི་
སྡུག་བསྔལ་དཔག་མེད་ཀྱིས། །དེ་ཡི་རྒྱུད་གདུངས་མི་བདེར་འགྱུར། །དེ་ཉིད་
ཕྱིར་ཡང་བློ་ལྡན་དག །འདོད་པའི་གཞི་ལ་ཆགས་སྡང་སྟེ། །ཆོས་སྒྲུབ་གཙོ་བོར་
བྱ་བའི་རིགས། །འདོད་ལ་ཆགས་བྲལ་བྱ་བའི་ཕྱིར། །འདོད་པའི་ཉེས་པ་དཔག་
མེད་པ། །གཞུང་ལས་འབྱུང་བ་རྟོགས་བྱས་ལ། །རྟག་ཏུ་ཚུལ་བཞིན་ཡིད་ལ་བྱ། །
ཞེས་གསུངས་པ་ལྟར། འཁོར་བའི་ཉེས་དམིགས་སྒོ་དུ་མ་ནས་བསམས་ན། དེ་
ལས་ཐར་འདོད་སྐྱེ་བས་ཐར་པ་དོན་གཉེར་སྐྱེ་བ་ལ་འཁོར་བའི་སྡུག་བསྔལ་
བསྒོམ་དགོས་སོ། །དེ་ཡང་ཐར་འདོད་ཀྱི་བློ་མཚན་ཉིད་ཚང་བ་ཞིག་སྐྱེ་བ་ལ་
བདེན་པ་བཞིའི་སྒོ་ནས་བསམ་དགོས་ཏེ། བདེན་པ་བཞི་ནི་ཐེག་པ་ཆེ་ཆུང་གི་
མདོ་སྡེ་ཐམས་ཅད་ནས་གསུངས་ཤིང་། འཁོར་བར་འཁོར་ལུགས་དང་དེ་ལས་
ལྡོག་ནས་ཐར་པ་ཐོབ་ཚུལ་གྱི་གནད་རྣམས་རྒྱལ་བ་རང་ཉིད་ ཀྱིས་བདེན་པ་
བཞིར་བསྡུ་བར་མཛད་པ་ཡིན་པས་སྙིང་ནས་ཐར་པ་ཐོབ་པར་འདོད་ན་ནི།
ཉམས་ལེན་གྱི་འགག་སྡོམ་ཆེན་པོ་འདི་ལྟ་བུ་ལ་མི་འཇུག་པའི་ཐབས་མེད་དོ། །
དེ་ལྟར་ཡང་རྗེའི་ཉམས་མགུར་དུ། སྡུག་བདེན་ཉེས་དམིགས་བསམ་ལ་མ་འབད་
ན། །ཐར་པ་དོན་གཉེར་ཇི་བཞིན་མི་སྐྱེ་ཞིང་། །ཀུན་འབྱུང་འཁོར་བའི་འཇུག་
རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་ པས། །སྲིད་ལས་
ངེས་འབྱུང་སྐྱོ་ཤས་བསྟེན་པ་དང་། །འཁོར་བར་གང་གིས་བཅིངས་པ་ཤེས་པ་
- 183-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གཅེས། །རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་
དེ་བཞིན་བསྐྱང་འཚལ་ལོ། །ཞེས་དང་། བྱང་ཆུབ་ལམ་གྱི་རིམ་པ་ཆེན་མོ་ལས།
དེ་ལྟར་ན་བདེན་བཞི་ནི་ཐེག་པ་ཆེ་ཆུང་ཀུན་ཏུ་ལན་དུ་མར་གསུངས་ཤིང་འཁོར་
བར་འཇུག་པ་དང་དེ་ལས་ལྡོག་པའི་གནད་རྣམས་བདེ་བར་གཤེགས་པས་བསྡུས་
པ་ཡིན་པས་རྣམ་གྲོལ་བསྒྲུབ་པ་ལ་ཤིན་ཏུ་གལ་ཆེ་ཞིང་། ཉམས་ལེན་གྱི་འགག་
སྡོམ་ ཡང་ ཆེ་ བས་ རིམ་ པ་ དེ་ ལྟར་ དུ་ སློབ་ མ་ འཁྲིད་ དགོས་ཏེ། སྡུག་ བདེན་
བསམས་པའི་སྒོ་ནས་འཁོར་བ་ལ་ཞེན་ལོག་རྣལ་མ་ཞིག་མེད་ན་ཐར་པ་ཐོབ་
འདོད་ཚིག་ཙམ་དུ་འགྲོ་བས་ཅི་བྱས་ཀུན་འབྱུང་དུ་འགྲོ་ལ། ཀུན་འབྱུང་བསམས་
པའི་སྒོ་ནས་འཁོར་བའི་རྩ་བ་ལས་དང་ཉོན་མོངས་པ་རྣམས་ལེགས་པར་མི་ཤེས་
ན་འབེན་མ་མཐོང་བའི་མདའ་བརྡེག་པ་ལྟར་གྱི་གནད་རྣམས་ཆད་ཅིང་སྲིད་པ་
ལས་གྲོལ་བའི་ལམ་མ་ཡིན་པ་ལ་ཡིན་པར་བཟུང་ནས་ངལ་བ་འབྲས་བུ་མེད་
པར་འགྱུར་བའི་ཕྱིར་དང༌། སྤང་བྱ་སྡུག་ཀུན་མ་ཤེས་ན་དེ་ཉེ་བར་ཞི་བའི་ཐར་
པའང་ངོས་མི་ཟིན་པས་ཐར་པ་དོན་གཉེར་ཡང་རློམ་པ་ཙམ་དུ་ཟད་པའི་ཕྱིར་
རོ། །ཞེས་ གང་ གསུངས་ པ་ལྟར་ རོ། །དེ་ལྟར་བདེན་པ་བཞི་ལས་ སྡུག་བསྔལ་
བདེན་པ་ཐོག་མར་གསུངས་པ་ནི། འཁོར་བ་ལས་ཐར་འདོད་སྐྱེ་བ་ལ་ཐོག་མར་
འཁོར་བའི་སྡུག་བསྔལ་སྒོ་དུ་མ་ནས་བསྒོམ་དགོས་སོ་ཞེས་གོ་བའི་ཕྱིར་དུ་མཛད་
པ་ཡིན་ནོ། །དེ་ནས་འཁོར་བའི་སྡུག་བསྔལ་བསྒོམ་པ་ལ། མདོ་སྡེ་དྲན་པ་ཉེར་
བཞག་ལས། སེམས་ཅན་དམྱལ་བ་དམྱལ་མེས་ཉམས། །ཡི་དྭགས་བཀྲེས་ཤིང་
སྐོམ་པས་ཉམས། །དུད་འགྲོ་གཅིག་ལ་གཅིག་ཟས་ཉམས། །མི་དག་འཚོ་བ་ཐུང་
བས་ཉམས། །ལྷ་དག་བག་མེད་པ་ཡིས་ཉམས། །འཁོར་བ་ཁབ་ཀྱི་རྩེ་ཙམ་ན། །
- 184 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བདེ་བ་ནམ་ཡང་ཡོད་མ་ཡིན། །ཞེས་གསུངས་པ་ལྟར། རིགས་དྲུག་འཁོར་བའི་
གནས་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ལས་མ་འདས་ཤིང་འཁོར་
བའི་སྡུག་བསྔལ་ནི་མཐའ་ཡས་མུ་མེད་པས་སྡུག་བསྔལ་མཐའ་དག་བརྗོད་པར་
མི་ནུས་ཀྱང་། གཙོ་ཆེ་བ་རྣམས་རྒྱལ་བ་ རང་ཉིད་ཀྱིས་སྡུག་བསྔལ་བརྒྱད་དུ་
བསྡུས་ པ་ དང་། སྡུག་ བསྔལ་ དྲུག་ ཏུ་ བསྡུས་ པ་ དང༌། སྡུག་ བསྔལ་ གསུམ་ དུ་
བསྡུས་ ནས་ སེམས་ པའི་ ཚུལ་ གསུངས་ པས། སྡུག་ བསྔལ་ བརྒྱད་ནི། བཤེས་
སྤྲིངས་ལས། ངེས་པ་འདོད་པས་ཕོངས་དང་འཆི་བ་དང༌། །ན་དང་རྒ་སོགས་སྡུག་
བསྔལ་དུ་མ་ཡི། །འབྱུང་གནས་འཁོར་བ་ལ་ནི་སྐྱོ་མཛད་ཅིང་། །ཞེས་གསུངས་པ་
ལྟར། སྐྱེ་བའི་སྡུག་བསྔལ། ན་བའི་སྡུག་བསྔལ། རྒ་བའི་སྡུག་བསྔལ། འཆི་བའི་
སྡུག་བསྔལ། དགྲ་མི་སྡུག་པ་དང་ཕྲད་པའི་སྡུག་བསྔལ། གཉེན་སྡུག་པ་དང་བྲལ་
བའི་ སྡུག་བསྔལ། འདོད་པ་བཙལ་ཏེ་མ་རྙེད་པའི་སྡུག་བསྔལ། མདོར་ན་ཉེར་
ལེན་གྱི་ཕུང་པོ་སྡུག་བསྔལ་གྱི་རང་བཞིན་ཅན་དུ་གྲུབ་པའི་སྡུག་བསྔལ་དང་
བརྒྱད་དོ། །སྡུག་བསྔལ་དྲུག་ཏུ་བསྡུ་བ་ནི། དགྲ་གཉེན་ལ་ངེས་པ་མེད་པའི་སྡུག་
བསྔལ། འཁོར་ བའི་ ཕུན་ ཚོགས་ ཇི་ ཙམ་ སྤྱད་ ཀྱང་ ངོམས་ མི་ཤེས་ པའི་ སྡུག་
བསྔལ། ལུས་ཡང་ དང་ ཡང་དུ་འདོར་བའི་སྡུག་བསྔལ། ཡང་དང་ཡང་དུ་ཉིང་
མཚམས་སྦྱོར་དགོས་པའི་ སྡུག་བསྔལ། ཡང་དང་ཡང་དུ་མཐོ་དམན་དུ་འགྱུར་
བའི་སྡུག་བསྔལ། གྲོགས་ལ་ཡིད་བརྟན་མེད་པའི་སྡུག་བསྔལ་དང་དྲུག་གོ །སྡུག་
བསྔལ་གསུམ་ནི། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། འདུ་
བྱེད་ཀྱི་སྡུག་བསྔལ་གསུམ་མོ། །དེ་ལ་འཁོར་བ་ཞེས་པ་ནི་བཅིངས་པའི་དོན་ཡིན་
ལ། ཐར་པ་ནི་བཅིངས་པ་དེ་ལས་ཐར་པའོ། །གང་གིས་བཅིངས་ན་རང་གི་ལས་
- 185-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཉོན་གཉིས་ཀྱིས་འཆིང་བ་ཡིན་གྱི། འཁོར་བར་འཆིང་བྱེད་ཀྱི་སྐྱེས་བུ་གཞན་ཞིག་
ལོགས་ནས་འབྱུང་བ་མིན་ནོ། །ད་ལྟ་རང་རེ་རྣམས་ཀྱི་རྟོག་པ་ལ་རང་འཁོར་བར་
སྡུག་བསྔལ་བ་འདི་གཞན་ཞིག་གིས་བྱས་པ་ཡིན་སྙམ་པ་འོང་སྟེ་འཁོར་བའི་རྩ་བ་
ངོས་མ་ཟིན་པ་ཡིན། རང་གིས་རང་སྡུག་ཏུ་བཅུག་པ་མ་གཏོགས་གང་ཟག་གཞན་
ཞིག་གིས་རང་འཁོར་བ་འདིར་བཅིངས་པ་མིན་ནོ། །ཚུལ་འདི་ནི་ཤིན་ཏུ་རྟོགས་
དཀའ་བའི་གནས་ཡིན་པས་ཅུང་ཟད་རེས་ཚིམ་མ་སླ་བར་བཤེས་གཉེན་དམ་པའི་
མན་ ངག་ ལ་ བརྟེན་ ནས་ རྒྱལ་ བའི་ དགོངས་ པ་ བཙལ་ ཏེ། ཡང་ དང༌ ཡང་ དུ་
བསམས་ལ་ངེས་པ་བརྟན་པོ་ཐོབ་པར་བྱའོ། །དེས་ན་འཁོར་བའི་ཉེས་དམིགས་
བསམས་ནས་ཐར་པ་དོན་གཉེར་གྱི་བློ་བསྐྱེད་པ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་
མཇུག་གསུམ་ལས། དང་པོ་སྦྱོར་བ་ནི་སྔར་བཤད་པ་ལྟར་རོ། ། །
གཉིས་པ་དངོས་གཞི་ནི། སྔར་བཤད་པ་ལྟར་རྙེད་པར་དཀའ་ཞིང་རྙེད་ན་
དོན་ཆེ་བའི་རྟེན་འདི་མྱུར་དུ་འཇིག་ཅིང་། ཤི་ནས་གར་སྐྱེ་ལ་རང་དབང་མེད་ཅིང་
ངན་སོང་དུ་སྐྱེས་ན་ སྡུག་བསྔལ་བཟོད་གླགས་མེད་ པའི་ ཚུལ་ བསམས་ པས་
འཇིགས་ཤིང་སྐྲག་ནས་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་སོང་
ཞིང་། ལས་འབྲས་ལ་ཡིད་ཆེས་བསྐྱེད་ནས་རྒྱལ་བའི་བཀའ་ལྟར་ལས་དགེ་སྡིག་
གི་སྤང་བླང་ལ་འབད་ན་འཕགས་པ་ཀླུ་སྒྲུབ་ཀྱིས། མི་དགེ་བ་ལས་སྡུག་བསྔལ་
ཀུན། །དེ་བཞིན་ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་ཅད་དང་།
སྐྱེ་བ་ཀུན་ཏུ་བདེ་བ་དག །ཡིད་དང་ལུས་དང་ངག་གིས་ནི། །མི་དགེ་ཀུན་ལས་
ལྡོག་ བྱ་ ཞིང་། །དགེ་ ལ་ རྟག་ ཏུ་ འཇུག་ བྱ་ བ། །འདི་ ནི་ ཆོས་ རྣམ་ གསུམ་ དུ་
- 186 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བཤད། །ཆོས་འདིས་དམྱལ་བ་ཡི་དྭགས་དང༌། །དུད་འགྲོ་དག་ལས་རྣམ་གྲོལ་
ཞིང་། །ལྷ་དང་མི་ཡི་ནང་དག་ཏུ། །བདེ་དཔལ་རྒྱལ་སྲིད་རྒྱས་པ་འཐོབ། །བསམ་
གཏན་ཚད་མེད་གཟུགས་མེད་ནི། །ཚངས་སོགས་བདེ་བ་མྱོང་བར་བྱེད། །དེ་ལྟར་
མངོན་མཐོའི་ཆོས་འདི་དང་། །དེ་ཡི་འབྲས་བུ་མདོར་བསྡུས་པའོ། །ཞེས་གསུངས་
པ་ལྟར། བདེ་འགྲོའི་རྟེན་རྣམ་པར་དག་པ་ཞིག་ཐོབ་ངེས་ཀྱང་ད་དུང་འཁོར་བ་
ལས་མ་ཐར་ཞིང་། འཁོར་བར་སྐྱེས་ཕྱིན་ཆད་སྡུག་བསྔལ་གྱི་རང་བཞིན་ལས་མ་
འདས་ཏེ། འཁོར་བའི་ནང་ནས་མཐོ་བ་བདེ་འགྲོའི་རྟེན་ཡིན་ལ། དེར་སྐྱེ་བ་ཞིག་
ལེན་དགོས་ཕྱིན་སྡུག་བསྔལ་ལས་མ་འདས་ཏེ། དཔེར་ན་མི་ནག་ཅན་ཞིག་རྒྱལ་
པོའི་ཁྲིམས་རར་བཟུང་ནས། བཅིང་བ་དང་བརྡེག་པ་དང་ལྕག་གིས་བཞུས་པ་
དང་མཚོན་གྱིས་འདེབས་པ་ལ་སོགས་པའི་སྡུག་བསྔལ་དུ་མས་མནར་བཞིན་པ་
ལས། སྐབས་འགར་བཙོན་བསྲུང་དང་རྒྱལ་པོས་བསྐོས་པའི་གཤེད་མ་དེ་དག་
ཅུང་ཟད་ངལ་གསོ་བའི་སྐབས་དང་། གཞན་གྱི་ངོ་ཆེན་སོགས་ཀྱིས་རེ་ཞིག་གི་
རིང་བརྡེག་པ་སོགས་མི་བྱེད་ཀྱང་། རྒྱལ་པོས་བཙོན་དུ་བཟུང་ཞིང་མཐར་གསོད་
པར་ངེས་པས་སྡུག་བསྔལ་ཁོ་ན་མྱོང་བ་ལས་བདེ་བའི་སྐབས་མེད་པ་བཞིན་དུ།
མངལ་དུ་ཉིང་མཚམས་སྦྱར་ཕྱིན་སྡུག་བསྔལ་མ་ལུས་འབྱུང་བའི་གནས་སྐྱེ་བའི་
གཙོན་ནང་དུ་བཟུང་བ་ཡིན་པས་སྡུག་བསྔལ་གྱི་རང་བཞིན་ཁོ་ན་ལས་མ་འདས་
ཏེ། བཤེས་སྤྲིངས་ལས། འཁོར་བ་དེ་འདྲ་ལགས་པས་ལྷ་མི་དང་། །དམྱལ་བ་ཡི་
དྭགས་དུད་འགྲོ་རྣམས་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི། །གནོད་པ་དུ་
མའི་ སྣོད་ གྱུར་ ལེགས་མཁྱེན་མཛོད། །ཅེས་ གསུངས་ཤིང༌། སྐྱེས་རབས་ལས།
ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽ །
བར་ འགྱུར། །ཞེས་ འཁོར་ བར་ ཉིང་ མཚམས་ སྦྱར་ བ་ ལ་ སྐྱེ་ བའི་ རྫོང་ ཞེས་
གསུངས་པའང་དོན་དེ་འདྲ་ལ་དགོངས་པ་ཡིན་ནོ། །འཁོར་བར་ཉིང་མཚམས་
སྦྱར་བ་དེ་སྡུག་བསྔལ་གྱི་སྒོ་ཇི་ལྟར་ཡིན་སྙམ་ན། སློབ་སྤྲིངས་ལས། ཤིན་ཏུ་མི་
བཟད་དྲི་ང་མི་གཙང་བཅེར་པས་འགགས། །རབ་ཏུ་དོག་པ་མུན་གནག་ཐིབས་
པོར་འདུག་པ་ཡི། །མངལ་གནས་དམྱལ་བ་ལྟ་བུའི་ནང་དུ་དེ་ཞུགས་ནས། །ལུས་
ཡོངས་བསྐུམས་ལ་སྡུག་བསྔལ་ཆེན་པོ་མནག་དགོས་སོ། །ཞེས་དང་། ཇོ་བོ་རྗེའི་
ཞལ་ནས། ཀྱི་ཧུད་སྲིད་པའི་ལམ་གྱིས་དུབ་པའི་མགྲོན་པོ་རྣམས། །སྡུག་བསྔལ་
བདེ་བར་མཐོང་ནས་མི་སྐྱོ་བར། ཁྱོད་ཡིད་དེ་ལ་རྟག་ཏུ་ཆགས་བྱེད་པ། །ཕྱུགས་
དང༌ ཁྱད་ པར་ མེད་ པར་ བླ་ མ་ གསུང་། །བླ་ མས་ ཟིན་ པའི་ སྐྱེ་བོ་མཁས་ པ་
དག །སྐད་ཅིག་སྐད་ཅིག་འགྲོ་བ་ལྔ་པོ་ཀུན། །འཁོར་བའི་སྡུག་བསྔལ་ཚེར་མ་
ཟུག་འདྲ་ལ། །རུས་པའི་གཏིང་ནས་ སྙིང་ རྗེ་སུ་མི་སྐྱེ། །ལས་ངན་དབང་གིས་
འཁོར་བའི་རྒྱ་མཚོ་འདིར། །ཡང་ཡང་སྐྱེ་ཞིང་ཡང་ཡང་རྒ་དང་ན། །ཡང་ཡང་འཆི་
འགྱུར་འདི་ནི་མི་སེམས་པར། །ཡུལ་ལ་ཆགས་བྱེད་བདག་གིས་ཇི་ལྟར་བྱ། །ཀྱེ་
ཀྱེ་ཀྭ་ཡེ་གྲོགས་པོ་དག །སྲིད་པ་གསུམ་ནང་གནས་པ་ཀུན་སྡུག་བསྔལ། །དེ་
ཡང་མི་ཡི་སྡུག་བསྔལ་བདག་གིས་མཐོང་། །མངལ་གྱི་སྡུག་བསྔལ་འདི་ལྟ་བུ་རུ་
གནས། །ནུར་ནུར་མེར་མེར་གོར་གོར་ནར་ནར་པོ། །ལྟར་ལྟར་མཁྲང་དང་རྐང་
ལག་རིམ་གྱིས་རྫོགས། །ནུ་ཞོ་མར་གྱིས་གོས་བྱེད་ཅིང་། །ཤིན་ཏུ་ཉམ་ཆུང་གན་
རྐྱལ་ ཉལ། །བྱིས་ པ་ དར་ མ་ ལང་ ཚོ་ དང༌། །རྒས་ པས་ སླར་ ཡང་ བྱིས་ པར་
འགྱུར། །ཚེ་ནི་མི་རྟག་ཤིན་ཏུ་གཡོ་བ་སྟེ། །ཡུད་ཙམ་སྡོད་པའི་མཐུ་ཡང་ཡོད་མ་
ཡིན། །བདག་ནི་ངེས་པར་འཆི་འགྱུར་མི་སེམས་པར། །གྲོགས་དག་སྐྱེས་བུ་དེ་ནི་
- 188 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ངོ་མཚར་ཆེ། །འཁོར་བའི་སྐྱོན་དང་ཉེས་དམིགས་མི་ཤེས་པས། །ཕྱིན་ཅི་ལོག་པ་
བཞི་ལ་གནས་ནས་སུ། །བདག་གི་ངེས་པར་འཆི་འགྱུར་མི་སེམས་པར། །ཡུལ་
ལ་མངོན་ཞེས་ཉིན་མཚན་དོན་མེད་འདས། །འཛམ་བུའི་གླིང་པ་དུས་མིན་འཆི་བ་
སྟེ། །ངེས་ པ་ ཅན་ ཡང་ ཟད་ པར་ འགྱུར་བས་ན། །ཡང་ དང་ ཡང་ དུ་ ངེས་ པར་
འཆིའོ་ཞེས། །བསམ་པར་ རིགས་སོ་ཀྭ་ཡེ་བཞིན་བཟང་དག །ཅེས་གསུངས་པ་
ལྟར། མའི་མངལ་ མི་གཙང་བ་རྣམ་པ་དུ་མ་དང་སྲིན་བུའི་རིགས་སྟོང་ཕྲག་དུ་
མས་གང་བ། ཤིན་ཏུ་དྲི་ང་བ་མུན་ནག་པ་སྐྱུག་བྲོ་བ་འཇིགས་སུ་རུང་བའི་གནས་
ན། ཕོ་བའི་འོག་ལོང་ཀའི་སྟེང་དུ་རྐང་ལག་དང་གདོང་པ་རྣམས་ཤ་མས་དཀྲིས།
སྡུག་བསྔལ་བཟོད་གླགས་མེད་པ་མྱོང་བཞིན་དུ་ཟླ་བ་དགུ་དང་ངོ་བཅུའི་རིང་ལ་
གནས་དགོས་ཤིང་། མངལ་ནས་བཙའ་བའི་ཚེ། སློབ་ སྤྲིངས་ ལས། དེ་ནི་ རིམ་
གྱིས་ཏིལ་མར་བཅིར་སྤྱད་སྲ་བ་ཡིས། །བཅིར་བ་ལྟར་བྱས་དེ་ནས་ཅི་ཞིག་ལྟར་
ཏེ་བཙས། །འོན་ཀྱང་མོད་ལ་དེ་སྲོག་མི་འདོར་གང་ཡིན་པ། །སྡུག་བསྔལ་ཉེ་བར་
སྤྱད་པའི་རྣམ་པར་མཐོ་བཙམས་མོད། །མི་གཙང་དེ་ནང་གནས་བཅས་འགྲོ་བའི་
ལུས་དེ་ནི། །མངལ་གནས་རློན་པས་དཀྲིས་ཤིང་དྲི་ང་མི་བཟད་ལྡན། །གཟིར་
བས་གནོད་པ་བདོ་དེ་རྨ་སྨིན་ཞིག་པ་ལྟར། །སྐྱུག་ལ་ཐུག་པ་བཞིན་དུ་སྔོན་གྱི་
དྲན་པས་སྤོང་། །ཞེས་གསུངས་པ་ལྟར། སྡུག་བསྔལ་བཟོད་གླགས་མེད་པ་མྱོང་
བཞིན་དུ་བཙའ་དགོས་པ་དང་། ཕྱི་རོལ་དུ་བཙས་མ་ཐག་པའི་ལག་པས་རེག་པ་
ན། བ་གླང་པགས་པ་བཤུས་པ་ལ་སྲོག་ཆགས་གཞན་གྱིས་ཟོས་པ་ལྟ་བུའི་སྡུག་
བསྔལ་དང༌། རལ་གྲིས་ལུས་དུམ་བུར་བཅད་པ་ལྟ་བུའི་སྡུག་བསྔལ་ཡོད་པར་
གསུངས། བྱིས་པ་ཆུང་ངུ་རྟག་ཏུ་ངུ་བ་ཡང་སྡུག་བསྔལ་ཚད་མེད་དེ་འདྲ་ཞིག་ཡོད་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནས་ངུ་བ་ཡིན་པར་གསུངས། དེ་ལྟར་མངལ་དུ་གནས་པ་དང༌། བཙའ་བའི་སྡུག་
བསྔལ་དེ་ཙམ་དུ་མ་ཟད། སྐྱེ་བ་བླངས་པ་དེ་ཉིད་ཀྱིས་ན་བ་དང་རྒ་བ་དང་འཆི་བ་
ལ་སོགས་པའི་སྡུག་བསྔལ་ཐམས་ཅད་འདྲེན་པར་བྱེད། གདོན་དང་བགེགས་ལ་
སོགས་པ་ཐམས་ཅད་ཀྱང་དེ་ལ་བརྟེན་ནས་འཇུག་སྟེ་ཆགས་པའི་དབང་གིས་
ལུས་རེ་བླངས་པས་ལུས་དེ་ལ་བརྟེན་ནས་གནོད་པ་དེ་དག་ཐམས་ཅད་འབྱུང་བ་
ཡིན། ལུས་མེད་ན་དེ་ལྟར་འབྱུང་བའི་སྒོ་མེད་དོ། །གཞན་ཡང་སྐྱེ་བ་བླངས་པ་ལ་
བརྟེན་ནས་ཉོན་མོངས་པ་ཐམས་ཅད་ཀྱང་འདྲེན་པར་བྱེད་དེ། ཕ་མའི་ཁུ་ཁྲག་
ཚོགས་པའི་ཤ་རུས་གདོས་བཅས་འདི་ལ་ངའི་ལུས་ཞེས་རྨོངས་ནས་བདག་ཏུ་
བཟུང་། དེ་ལ་བརྟེན་ནས་འདོད་ཆགས་དང་ཞེ་སྡང་ལ་སོགས་པའི་ཉོན་མོངས་པ་
ཐམས་ཅད་རྒྱས། ཉོན་མོངས་པ་དེ་དག་གིས་ལས་ངན་པ་བསགས། དེའི་མཐུས་
སླར་ཡང་སྡུག་བསྔལ་ཁོ་ན་མྱོང་བར་འགྱུར་ཞིང་། སེམས་ལ་ཉོན་མོངས་ཀྱི་བག་
ཆགས་བཞག་ པས་ཉོན་མོངས་པ་རྣམས་ ཀྱང་ ཇེ་རྒྱས་སུ་སོང་ སྟེ་འཁོར་བའི་
མཐའ་མི་མངོན་པར་ སྡུག་བསྔལ་འབའ་ཞིག་མྱོང་བ་འདི་འབྱུང་བ་ཡིན་པས། །
འཁོར་བར་སྐྱེ་བ་སྡུག་བསྔལ་ཐམས་ཅད་ཀྱི་སྒོ་ཡིན་པར་གསུངས་པ་ཡིན་ནོ། །དེ་
ལྟར་ ཡང་། བཤེས་ སྤྲིངས་ ལས། འཁོར་ བ་ དེ་ འདྲ་ ལགས་ པས་ ལྷ་ མི་ དང༌། །
དམྱལ་བ་ཡི་དྭགས་དུད་འགྲོའི་གནས་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་
ནི། །གནོད་ པ་དུ་མའི་སྣོད་གྱུར་ལེགས་མཁྱེན་མཛོད། །ཅེས་དང་། རྗེ་ རིན་ པོ་
ཆེས། དེ་ལྟར་ན་སྐྱེ་བའི་ཚེ་སྡུག་བསྔལ་དང་བཅས་པ་དང་གནས་ངན་ལེན་དང་
ལྡན་པར་སྐྱེ་ཞིང་སྐྱེས་པ་དེས་ཀྱང་ན་རྒ་ལ་སོགས་པ་དང་ཉོན་མོངས་པ་རྣམས་
དང་འཆི་བ་འདྲེན་ལ་དེ་དག་གིས་ཀྱང་སྡུག་བསྔལ་བར་བྱེད་པའི་ཚུལ་སེམས་
- 190 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
པར་བྱེད་པའོ། །ཞེས་དང་། སྡུག་བསྔལ་བརྒྱད་ཀྱི་ནང་ནས་ཀྱང་དང་པོ་འདི་དང་
ཐ་མ་ལ་ནན་ཏན་ཆེར་བྱས་ཏེ་བསྒོམ་དགོས་པས་སྔར་བཤད་པ་ལྟར་སོ་སོར་རྟོག་
པའི་ཤེས་རབ་ཀྱིས་ཡང་དང་ཡང་དུ་དཔྱད་དེ་བསྒོམ་པར་བྱའོ། །ཞེས་དང་གང་
གསུངས་པ་ལྟར་རོ། །
ན་བའི་སྡུག་བསྔལ་ནི། དེ་ལྟར་སྐྱེ་བ་བླངས་པ་ལ་བརྟེན་ནས། ལུས་ལ་
ནད་རྣམ་པ་མང་པོ་འབྱུང་། ནད་དེ་དག་ལ་བརྟེན་ནས་སྡུག་བསྔལ་དཔག་ཏུ་མེད་
པ་བསྐྱེད་པས། རྒྱ་ཆེར་རོལ་པ་ལས། ནད་བརྒྱ་མང་དང་ནད་ཐེབས་སྡུག་བསྔལ་
གྱིས། །འགྲོ་བ་གཙེས་ཏེ་མི་ཡིས་རི་དྭགས་བཞིན། །རྒ་དང་ན་བས་བཅོམ་པའི་
འགྲོ་ལྟོས་ལ། །སྡུག་བསྔལ་ལས་ནི་འབྱུང་བ་མྱུར་ཤོད་ཅིང་། །དཔེར་ན་དགུན་
སྨད་རླུང་དང་ ཁ་བ་ཆེ། །རྩྭ་ཤིང་གེལ་པ་ནགས་སྨན་མདངས་ཀྱང་འཕྲོག །དེ་
ལྟར་ནད་འདིས་འགྲོ་བའི་མདངས་འཕྲོག་ཅིང་། །དབང་པོ་གཟུགས་དང་སྟོབས་
ནི་ཉམས་པར་བྱེད། །ནོར་འབྲུ་ནོར་ཚན་ཐ་མར་ཟད་པར་བྱེད། །ནད་ནི་རྟག་ཏུ་
འགྲོ་བ་བརྙས་པར་བྱེད། ། གནོད་པ་བྱེད་ཅིང་སྡུག་ལ་སྡང་བར་བྱེད། །ཡོངས་སུ་
གདུང་ བྱེད་ མཁའ་ ལས་ ཉི་ མ་ བཞིན། །ཞེས་ གསུངས་ པ་ ལྟར། ན་ བའི་ སྡུག་
བསྔལ་ཇི་ལྟར་ཡོད་པ་རྣམས་ཀྱང་ཡང་ཡང་བསམས། རྒ་བའི་སྡུག་བསྔལ་ནི། རྒྱ་
ཆེར་རོལ་པ་ལས། རྒ་བས་རྒ་བྱས་ན་ཚོད་ཡོལ་བྱུང་ན། །སྡོང་པོ་གནམ་ལྕགས་
ཀྱིས་ནི་བཅོམ་པ་བཞིན། །རྒ་བས་འཁོགས་ན་འཇིགས་བཅས་ཁང་ཧྲུལ་འདྲ། །
རྒ་ལས་འབྱུང་བ་ཐུབ་པ་མྱུར་དུ་སྨོས། །བུད་མེད་སྐྱེས་པའི་ཚོགས་རྣམས་རྒ་བས་
སྐེམས། །འཁྲི་ཤིང་ས་ལའི་ནགས་ལ་རླུང་དམར་བཞིན། །རྒ་བས་བརྩོན་འགྲུས་
རྩལ་དང་ཤུགས་འཕྲོག་སྟེ། །དཔེར་ན་སྐྱེས་བུ་འདམ་དུ་བྱིང་བ་བཞིན། །རྒ་བས་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གཟུགས་སྡུག་གཟུགས་ནི་མི་སྡུག་བྱེད། །རྒ་བས་གཟི་བརྗིད་འགྲོག་ཅིང་མཐུ་
སྟོབས་འཕྲོག །རྒ་བས་བདེ་བ་འཕྲོག་ཅིང་བརྙས་པར་བྱེད། །རྒ་བས་འཆི་བྱེད་
རྒ་བས་མདངས་ཀྱང་འཕྲོག །ཅེས་གསུངས་པ་ལྟར། རྒ་བས་ནོན་ནས་ལུས་ཀྱི་
མདངས་ཉམས་པ་དང་མགོ་བོའི་སྐྲ་བྱི་ཞིང་དཀར་བ་དང༌། སྨྲ་ན་ལྡིབ་ཅིང་འགྲོ་
ན་བུབ་པ་དང་། བཟའ་བཏུང་སོགས་འདོད་ཡོན་ལ་སྤྱོད་མི་ནུས་ཤིང་། ཀུན་གྱིས་
བརྙས་པའི་གནས་སུ་བྱེད་པ་སོགས་ལུས་དང་སེམས་ཀྱི་སྡུག་བསྔལ་དཔག་ཏུ་
མེད་པ་ཇི་ལྟར་ཡོད་པ་རྣམས་ཡང་ཡང་བསམས་ལ། བདག་ཀྱང་འདི་ལྟ་བུའི་རང་
བཞིན་ལས་མ་འདས་སོ་སྙམ་དུ་ཡིད་འབྱུང་ཤུགས་དྲག་ཏུ་བསྒོམ། འཆི་བའི་སྡུག་
བསྔལ་ནི། རྒྱ་ཆེར་རོལ་པ་ལས། འཆི་ དང་ འཕོ་དང་འཆི་འཕོ་དུས་ བྱེད་ པ། །
ཕངས་ཤིང་སྡུག་པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་ཕྲད་པར་འགྱུར་མ་
ཡིན། །ཤིང་ལས་ལོ་འབྲུལ་འདྲ་ཞིང་ཀླུང་རྒྱུན་མཚུངས། །འཆི་བ་དབང་ཡོད་པ་
དག་ དབང་མེད་བྱེད། །འཆི་ བས་འཕྲོག་བྱེད་ ཆུ་བོས་ཞིང་དེད་བཞིན། །མི་ནི་
གཉིས་མིན་གྲོགས་མེད་གཅིག་པུར་འགྲོ། །རང་ལས་འབྲས་བུ་ལྡན་པས་དབང་
ཡང་མེད། །འཆི་བས་སྲོག་ཆགས་བརྒྱ་ཕྲག་མང་འཛིན་ཏེ། །འབྱུང་པོའི་ཚོགས་
ལ་རྒྱ་མཚོའི་ཆུ་སྲིན་བཞིན། །ཀླུ་ལ་མཁའ་ལྡིང་གླང་ཆེན་སེང་གེ་བཞིན། །རྩྭ་ཤིང་
འབྱུང་པོའི་ཚོགས་ལ་མེ་དང་མཚུངས། །ཞེས་གསུངས་པ་ལྟར། སྡིག་སྡུག་གཏམ་
ངན་ཐམས་ཅད་ཁྱད་དུ་བསད་དེ་སེར་སྣས་བསགས་པའི་ལོངས་སྤྱོད་ཐམས་ཅད་
དང་འབྲལ་དགོས་པ་དང༌། གཉེན་དང་ཉེ་དུ་ཞེས་རྣམ་པ་ཀུན་ནས་ཆགས་ཞེན་
བྱེད་པ་ཐམས་ཅད་དང་འབྲལ་དགོས་པ་དང་། ཐ་ན་རང་གི་ལུས་ཀྱང་བོར་ནས་
གཤེད་དུ་དབང་མེད་འཁྱམ་དགོས་པ་སོགས་སྡུག་བསྔལ་དཔག་ཏུ་མེད་པ་མྱོང་
- 192 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དགོས་པ་རྣམས་ཡང་ཡང་བསམས་ལ་སྐྱོ་བ་བསྐྱེད་པར་བྱའོ། །སྔར་དྲངས་པའི་
རྒྱ་ཆེར་རོལ་པའི་ གསུང་དེ་དག་ནི་རྒྱལ་བུ་དོན་ཐམས་ཅད་གྲུབ་པ་ ཁབ་ཏུ་
བཞུགས་པའི་ཚེ། ཕྱོགས་བཅུའི་སངས་རྒྱས་རྣམས་ཀྱིས་རབ་ཏུ་བྱུང་ནས་མྱུར་དུ་
འཚང་ རྒྱ་ བར་ མཛད་ དགོས་ཞེས་བསྐུལ་ བའི་ ཚིགས་བཅད་ ཡིན་ པས། བྱིན་
རླབས་ཀྱི་ཚན་ཁ་ཤིན་ཏུ་ཆེ་ཞིང་། གསུང་དེ་དག་གི་དོན་ལ་སོ་སོར་རྟོག་པའི་
ཤེས་རབ་གྱིས་དཔྱད་ནས་ཡང་དང་ཡང་དུ་བསམས་ན་ངེས་འབྱུང་སྐྱེ་སླ་བས།
སྙིང་ནས་ཐར་པ་འདོད་པ་རྣམས་གྱིས་དེ་ལྟ་བུའི་གསུང་རྣམས་བློ་ལ་བཟུང་ནས་
དོན་ཡང་ཡང་ཡིད་ལ་བྱ་ཞིང་། སྔོན་ཐུབ་པས་ཇི་ལྟར་མཛད་པ་ལྟར་དུ་སྐྱེ་རྒ་ན་
འཆིའི་ཉེས་དམིགས་རིག་ནས་འདུ་འཛི་ལ་དགའ་བ་དོར་ཏེ། དབེན་པའི་གནས་
སུ་བྱང་ཆུབ་ཀྱི་སེམས་རིན་པོ་ཆེ་བསྒོམ་པ་མཐར་ཕྱིན་པ་ཞིག་བྱའོ་སྙམ་དུ་འདུན་
པ་དྲག་ཏུ་བྱའོ། །དེ་བཞིན་དུ་གཉེན་སྡུག་པ་དང་བྲལ་བའི་སྡུག་བསྔལ། དགྲ་མི་
སྡུག་པ་དང་ཕྲད་པའི་སྡུག་བསྔལ། འདོད་པའི་དངོས་པོ་བཙལ་ཀྱང་མ་རྙེད་པའི་
སྡུག་བསྔལ། མདོར་ན་ཉེ་བར་ལེན་པའི་ཕུང་པོ་ལྔ་པོ་སྡུག་བསྔལ་གྱི་རང་བཞིན་
ཅན་ཡིན་པའི་ཚུལ་རྣམས་ཀྱང་ཡང་ཡང་བསམས་ལ་འཁོར་བ་ལ་སྐྱོ་བ་བསྐྱེད་
དོ། །དེ་ལྟར་སྡུག་བསྔལ་སྒོ་དུ་མ་ནས་བསམས་ན། འཁོར་བ་ལ་སྐྱོ་ཤས་ཤུགས་
དྲག་པ་དང་བརྟན་པ་སྐྱེ་ཞིང་། འཁོར་བའི་གནས་ལ་ཞེན་ལོག་དང་སྐྱོ་ཤས་ཇི་
ལྟར་ཆེ་བ་ཙམ་དུ་ཐར་པ་དོན་གཉེར་ཤུགས་དྲག་ལ་བརྟན་པར་སྐྱེ་བས། སྙིང་
ནས་ཐར་པ་དོན་དུ་གཉེར་བ་ཞིག་འདོད་ན་ནི་སོ་སོར་རྟོག་པའི་ཤེས་རབ་ཀྱིས་
འཁོར་བའི་སྡུག་བསྔལ་སྒོ་དུ་མ་ནས་བསམས་ལ་ཡང་ཡང་དཔྱད་ནས་བསྒོམ་པ་
གནད་དམ་པ་ཡིན་ཏེ། རྗེ་ཐམས་ཅད་མཁྱེན་པ་ལ་རྗེ་བཙུན་འཇམ་པའི་དབྱངས་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཀྱིས་ཞལ་གདམས་གནང་བ་ལས། དེ་ཡང་འཁོར་བའི་ཉེས་དམིགས་དང་ཐར་
པའི་ཕན་ཡོན་མཐོང་བའི་དྲན་ཤེས་ན་རེ་བསྟེན་ནས་སྣང་ཤས་ལ་བློ་འགྲོར་མི་
སྟེར་བར་སྲིད་པའི་མཚང་བཅར་ཞིང་། ཐར་པའི་ཕན་ཡོན་ལ་སེམས་འཛིན་པའི་
དམིགས་རྣམ་གོམས་ནས་ངེས་འབྱུང་ལ་ མྱོང་བ་མ་བཏོན་པར་ སྦྱིན་པ། ཚུལ་
ཁྲིམས་བཟོད་པ་བརྩོན་འགྲུས་བསམ་གཏན་གྱི་དགེ་རྩ་གང་གོམས་ཀྱང་ཐར་པའི་
རྒྱུར་གཏན་ནས་མི་འགྲོ་བས་ཐར་འདོད་ཀྱིས་ཐོག་མར་གདམས་ངག་གང་ཟབ་
ཟེར་བ་གཞན་ཐམས་ཅད་བཞག་ནས་ངེས་འབྱུང་ལ་རྟོག་བསྒོམ་བྱ་དགོས། ཐེག་
ཆེན་སྒྲུབ་པ་པོས་རང་དོན་ཡིད་བྱེད་ཀྱི་སྐྱོན་དང་། གཞན་དོན་གྱི་ཕན་ཡོན་ལ་
དྲན་ཤེས་ཐུ་རེ་བསྟེན་ནས་སེམས་བསྐྱེད་ལ་མྱོང་བ་འདོན་པའི་དམིགས་རྣམ་ནས་
གོམས་པར་མ་བྱས་ན་གཞན་གང་བྱས་ཀྱང་ལམ་དུ་མི་འགྱུར་ཏེ། གཞན་དུ་ན་
དགེ་རྩ་རྣམས་རང་དོན་ཡིད་བྱེད་ཀྱིས་དབང་བྱས་ནས་དམན་པའི་བྱང་ཆུབ་ཀྱི་རྒྱུ་
འབའ་ཞིག་ཏུ་འགྱུར་བའི་ཕྱིར་ཏེ། དཔེར་ན་ངེས་འབྱུང་ལ་དྲན་ཤེས་བསྟེན་པའི་
དམིགས་རྣམ་གོམས་པར་མ་བྱས་ན་དགེ་བ་ཐམས་ཅད་སྣང་ཤས་ཀྱིས་དབང་
བྱས་ནས་འཁོར་བ་འབའ་ཞིག་གི་རྒྱུ་བྱེད་པ་བཞིན་ནོ། །དེས་ན་སྔགས་ལ་སོགས་
པའི་གདམས་ངག་གང་ཟབ་ཟེར་བ་རྣམས་བཞག་ནས་ཐོག་མར་ངེས་འབྱུང་དང་
བྱང་སེམས་ལ་མྱོང་བ་ཐོན་པ་རེ་ངེས་པར་བྱ་དགོས། དེ་སྐྱེས་པ་དང་དེ་ནས་དགེ་
བ་ཐམས་ཅད་ཐར་པ་དང་ཐམས་ཅད་མཁྱེན་པའི་རྒྱུར་དབང་མེད་དུ་འགྲོ་བས།
དེས་ན་འདི་ལ་སྒོམ་རིན་མི་ཆོག་པར་བྱེད་པ་ནི་ལམ་གྱི་གནད་གཏན་ནས་མ་
ཤེས་པ་ཡིན་གསུངས། ཞེས་དང་། བྱང་ཆུབ་ལམ་གྱི་རིམ་པ་ལས། ཉེར་ལེན་གྱི་
ཕུང་པོའི་རང་བཞིན་གྱི་འཁོར་བ་ལ་སྐྱོ་བ་རྣལ་མ་ཞིག་མ་སྐྱེས་ན་ཐར་པ་དོན་
- 194-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
གཉེར་གྱི་བློ་སྣ་རྣལ་མ་སྐྱེས་མེད་ཅིང་། སེམས་ཅན་འཁོར་བར་འཁྱམས་པ་ལ་
སྙིང་རྗེ་ཆེན་པོ་ཡང་སྐྱེ་ཐབས་མེད་པས་ཐེག་པ་ཆེ་ཆུང་གང་དུ་འཇུག་ཀྱང་བསམ་
པ་འདི་ཤིན་ཏུ་གལ་ཆེའོ། །དེ་སྐྱེ་བ་ཡང་དྲི་མ་མེད་པའི་གསུང་རབ་དང་དགོངས་
འགྲེལ་ཚད་ལྡན་གྱི་རྗེས་སུ་འབྲངས་ནས་གོ་བ་རྣམ་དག་བཙལ། དེ་ནས་རིང་དུ་
སོ་སོར་རྟོག་པའི་དཔྱད་སྒོམ་གྱིས་བློའི་འགྱུར་བ་དྲག་པོ་འདོན་དགོས། ཞེས་
དང༌། དགེ་བའི་བཤེས་གཉེན་པོ་ཏོ་བའི་ཞལ་ནས། རིགས་དྲུག་གང་དུ་སྐྱེས་ཕན་
ཆད་ན་ཚ་དང་འཆི་བ་ལ་སོགས་པའི་སྡུག་བསྔལ་འབྱུང་བ་ནི་ན་རྒྱུ་ཞིག་ན་བ་
ཡིན། འཆི་རྒྱུ་ཞིག་འཆི་བ་ཡིན་གྱི་དེ་ལ་མི་འོས་པ་ཞིག་གློ་བུར་དུ་བྱུང་བ་མིན་
འཁོར་བའི་མཚན་ཉིད་དམ་རང་བཞིན་ཡིན། འཁོར་བར་གནས་རིང་ལ་དེ་ལས་
མ་འདས། རང་ཅག་དེ་ལ་ཡིད་འབྱུང་ན་སྐྱེ་བ་སྤོང་དགོས། དེ་ལ་རྒྱུ་སྤོང་དགོས་
ཞེས་གསུངས་པ་ལྟར་རོ། །སྡུག་བསྔལ་དྲུག་ཏུ་བསྡུས་ནས་བསམ་ཚུལ་ནི། རང་
ཅག་འཁོར་བའི་ཕུན་ཚོགས་འདི་ལ་ཞེན་ཅིང་ཆགས་པ་ནི་ཡིད་བརྟན་ཞིག་ཡོད་
པར་བསམས་ནས་ཆགས་པ་ཡིན་འཁོར་བའི་གནས་འདི་ལ་ཡིད་བརྟན་བྱ་ས་
གང་ཡང་མེད་པར་གསུངས་ཏེ། དགྲ་གཉེན་དང་གཉེན་དགྲར་འགྱུར་བས་དགྲ་
གཉེན་དང་ཕན་གནོད་བྱེད་པ་ལ་ཡིད་བརྟན་མེད། དེ་ཡང་ཚེ་སྔ་མ་དགྲ་རྣམས་ཚེ་
འདིའི་གཉེན་དུ་འགྱུར། ཚེ་སྔ་མའི་གཉེན་རྣམས་ཚེ་འདིའི་དགྲར་འགྱུར་བ་མང་།
དེ་བཞིན་དུ་འདིའི་དགྲ་གཉེན་རྣམས་ཀྱང་ཚེ་ཕྱི་མར་འགྱུར་ནས་འགྲོ །ཚེ་འདི་
རང་ལ་ཡང་ཚེ་སྟོད་ཀྱི་དགྲ་ཚེ་སྨད་ཀྱི་གཉེན་དང་ཚེ་སྟོད་ཀྱི་གཉེན་ཚེ་སྨད་ཀྱི་
དགྲར་འགྱུར་བ་མང་། དེར་མ་ཟད་སྔ་དྲོ་འབྲལ་མི་ཕོད་པ་ལྟ་བུའི་གཉེན་དང་
གྲོགས་པོར་བཟུང་བ་རྣམས་ཕྱི་དྲོ་དགྲའི་དྭངས་མར་འགྱུར་བ་མང་བས་ཡིད་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བརྟན་རུང་བ་གང་ཡང་མེད། དེ་བཞིན་དུ་འཁོར་བའི་ཕུན་ཚོགས་མཐའ་དག་ལ་
ཡིད་བརྟན་གང་ཡང་མེད་དེ། འཁོར་བའི་ཕུན་ཚོགས་ཅི་ཐོབ་ཀྱང་རང་དབང་མེད་
པར་ཐམས་ཅད་བོར་ཏེ་འཇིག་རྟེན་ཕ་རོལ་དུ་འགྲོ་དགོས་ཤིང་། ཚེ་འདི་རང་ལ་
ཡང་ཕུན་ཚོགས་འདིས་གནོད་པ་དང་སྡུག་བསྔལ་སྒོ་དུ་མ་ནས་བསྐྱེད་པར་བྱེད་
དོ། །དེ་ཡང་འདོད་པ་ལ་གདམས་པའི་མདོ་ལས། དགེ་སློང་འདོད་པ་རྣམས་ལས་
སེམས་ལྡོག་ཅིག །ལམ་འདི་ནི་འཇིགས་པ་དང་བཅས་པའོ། །རབ་ཏུ་འཇིགས་པ་
དང་ བཅས་ པའོ། །ཚེར་ མ་དང་བཅས་པའོ། །ཐིབས་པོ་དང་བཅས་པའོ། །ལམ་
གོལ་ བའོ། །ལམ་ ངན་ པའོ། །ལམ་ ཁ་ ཕྲག་ གོ །སྐྱེས་ བུ་ དམ་ པ་ མ་ ཡིན་ པས་
བསྟེན་པའོ། ཁྱེད་འདི་ལྟར་འདོད་པ་རྣམས་ནི་རོ་མྱང་བ་ཆུང་བ་སྟེ། བཅོམ་ལྡན་
འདས་ཀྱིས་ཀྱང་སྡུག་བསྔལ་མང་བ་གནོད་པ་མང་བ་འཁྲུག་པ་མང་བ་སྟེ་འདི་ལ་
ནི་ཉེས་དམིགས་མང་ངོ༌། །དགེ་སློང་དག་འདོད་པ་རྣམས་ནི་ནད་དང༌། འབྲས་
དང་ཟུག་རྔུ་དང་སྡིག་པ་དང་སྲིད་པའི་རྩ་བ་དང༌། ཤ་དང་བཅས་པའི་མཆིལ་པ་
ལྟ་བུ་ཡིན་ལ། འདོད་པ་དག་ནི་མི་རྟག་པ། གསོག་བརྫུན་པ་བསླུ་བའི་ཆོས་ཅན་
ཏེ། འདོད་པ་རྣམས་ནི་རྨི་ལམ་ལྟ་བུ་ཡིན་ཞིང་འདི་དག་ནི་བྱིས་པ་འདྲིད་པའོ། །
ཞེས་དང་། དཔེར་ན་རི་དྭགས་གཤོར་བའི་ཁོག་ཚེ་དང་། བྱ་གཤོར་བའི་རྒྱ་དང་།
ཉ་གཤོར་ བའི་ དོལ་དང༌། སྤྲེའུ་གཤོར་བའི་ རྙིང་དང་། ཕྱེ་མ་ལེབ་གཤོར་བའི་
མེའི་ཕུང་པོ་ཇི་ལྟ་བར་འདོད་པ་རྣམས་ཀྱང་དེ་བཞིན་ནོ། །འདོད་པ་འཚོལ་ཞིང་
སྤྱོད་པ་ན་ཡུན་རིང་པོར་སེང་གེ་རྣམས་ཀྱི་ཁར་ཆུད་པའི་མཐའ་ཡང་མི་མངོན་པ་
ནས། བ་ལང་ལ་གསོད་ཅིང་བ་ལང་གི་ཤ་ཟ་བ་རྣམས་ཀྱི་ཁར་ཆུད་པའི་བར་གྱི་
མཐའ་ཡས་མི་མངོན་ནོ། །སྦལ་པ་དག་ཏུ་གྱུར་ནས་སྦྲུལ་རྣམས་ཀྱི་ཁར་ཆུད་པའི་
- 196 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བར་གྱི་མཐའ་ཡང་མི་མངོན་ནོ། །ཡུན་རིང་པོར་འདོད་པ་བསྟེན་པ་ན་ཆོམ་རྐུན་
ཡིན་ནོ་ཞེས་བཟུང་ནས་མགོ་བཅད་པའི་མཐའ་ཡང་མི་མངོན་ནོ། །གཞན་གྱི་ཆུང་
མ་ལ་འཕྱོ་བ་དང༌། རྐུན་པོ་དང་། གྲོང་འཇོམས་པ་དང༌། ལྗོངས་འཇོམས་པ་ནས།
མདུད་པ་འབྲེལ་བའི་བར་ཡིན་ནོ་ཞེས་བཟུང་ནས་མགོ་བཅད་པའི་མཐའ་ཡང་མི་
མངོན་ནོ། །སྡུག་བསྔལ་དྲག་པ་རྩུབ་པ་མི་བཟད་པ་ཉམས་སུ་མྱོང་བའི་ཁྲག་
ཟགས་ཤིང་བབས་པ་ན་རྒྱ་མཚོ་ཆེན་པོ་བཞིའི་ཆུ་བས་ཀྱང་མང་ངོ༌། །ལུས་ཉེས་
དམིགས་མང་བ་འདི་ནི་རུས་པ་འདུས་པ། ཆུ་རྒྱུས་ཀྱིས་སྦྲེལ་བ། ཤས་གླན་པ།
པགས་པས་དཀྲིས་ཤིང་ཕྱི་རོལ་གཡོགས་པ། བུ་ག་ཆེ་ཆུང་ཅན་སྲིན་བུའི་ཚོགས་
གནས་པ་སེམས་ཅན་རྣམས་ལ་གནོད་པ། ཉོན་མོངས་པའི་ཆོས་རྣམས་ཀྱི་གནས་
ཡིན་ནོ། །ལུས་འདི་ལ་ནད་ཀྱི་རྣམ་པ་འབྱུང་བ་འདི་ལྟ་སྟེ། མིག་ནད་དང་། སྣ་
ནད་ནས་གཞང་འབྲུམ་དང་ཕོལ་མིག་དང་། མཚན་བར་རྡོལ་གྱི་བར་དག་གོ །
ལུས་ ཀྱི་ ཀུན་ ཏུ་ གདུང་ བ་ རྣམས་ དང༌། ལུས་ ཀྱི་ སྡུག་ བསྔལ་ དང་། ལུས་ ཀྱི་
འཁོགས་པ་དང་། དགུ་པ་དང༌། སྒུར་བ་དང་། སྤྱི་ཅེར་དང་། སྐྲ་སྐྱ་དང་། གཉེར་
མ་མང་བ་དང་། དབང་པོ་རྣམས་ཡོངས་སུ་སྨིན་པ་དང༌། ཡོངས་སུ་འཇིག་པ་
དང༌། འདུ་བྱེད་རྣམས་སྙིགས་པར་གྱུར་པ་དང༌། ཤག་ཤིག་ཏུ་གྱུར་ནས་འཛག་པ་
དང་རབ་ཏུ་འཛག་པ་དང་སྨད་པའི་བར་གྱི་ལུས་འདི་ལྟ་བུ་འདི་ནི་བསྟེན་པའི་
འོས་མ་ཡིན་ནོ། །དགེ་སློང་ཁྱོད་ཀྱི་འདོད་པ་དག་ཡོང་བ་གང་ཡིན་ཁྱོད་གང་ལ་
རབ་ཏུ་ཆགས། ཁྱོད་ཇི་ལྟར་བཅིངས་ཤིང་བརྒྱལ་ཏེ་ཞེན་ཅིང་ལྷག་པར་ཞེན་པར་
གྱུར། ནམ་ང་ཡོངས་སུ་མྱ་ངན་ལས་འདས་ཤིང་དམ་པའི་ཆོས་ཀྱང་ནུབ་པར་གྱུར་
ལ། ཁྱོད་ཀྱང་འདོད་པ་རྣམས་བསྟེན་ནས། རྣམ་པར་ལྟུང་བར་སོང་བ་ན་ནམ་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཞིག་རྒ་བ་དང་འཆི་བ་ལས་བདག་ཐར་བར་འགྱུར། དགེ་སློང་མཆོག་གིས་འདོད་
པ་རྣམས་ལས་ལྡོག་ཅིག །འདི་ནི་འདོད་ པ་བཙལ་བའི་དུས་མ་ ཡིན་ གྱི་ཆོས་
བཙལ་བའི་དུས་ ཡིན་ནོ། །ཞེས་ གསུངས་ པ་ ལྟར་ རོ། །གཞན་ཡང་། འདུལ་བ་
ལུང་ལས། བསགས་པ་ཀུན་གྱི་མཐའ་མཛད་ཅིང་། །མཐོན་པོ་རྣམས་ཀྱི་མཐའ་
ལྟུང་འགྱུར། །ཕྲད་ པའི་མཐའ་ནི་འབྲལ་བ་སྟེ། །གསོན་པའི་མཐའ་ནི་འཆི་བ་
ཡིན། །ཞེས་འཁོར་བའི་ཕུན་ཚོགས་ཐམས་ཅད་ ཀྱི་མཐའ་རྒུད་པས་ སྡུད་པར་
གསུངས་སོ། །རྗེ་རིན་པོ་ཆེའི་ཞལ་ནས། སྲིད་པའི་ཕུན་ཚོགས་ཇི་སྙེད་ཅིག་ཐོབ་
ཀྱང་བསླས་པ་དང་དོན་མེད་པའི་སྡུག་བསྔལ་དཔག་ཏུ་མེད་པ་མྱོང་ནས་སྔར་ལྟར་
ལུས་དཔག་ཏུ་མེད་པ་ཆུད་ཟོས་པ་དྲན་པར་བྱེད་དུང་ཡང་མ་འབད་ན་དེ་ལྟར་
འགྱུར་བའི་ཚུལ་བསམས་ལ་སྐྱོ་བ་བསྐྱེད་པར་བྱའོ། །སྤྱན་སྔའི་ཞལ་ནས། ཇོ་བོ་
སྟོན་པ་ཐོག་མ་མེད་པ་ནས་ཅི་འདྲའི་ལུས་ཤིག་བླངས་པ་ལ། ད་རེས་བཞིན་དུ་
ཐེག་ཆེན་གྱི་ཆོས་བྱེད་མ་མྱོང་བས་འབུང་དགོས་གསུངས་པ་དང་། གསང་ཕུ་བའི་
ཞལ་ནས། འཁོར་བ་འདིར་གན་བུབ་མང་པོ་ཞིག་བྱེད་དགོས་པ་འདི་ཉམས་ལ་
རེ་མ་བབ་གསུང་བ་ལྟ་བུའི་བློ་སྣ་མ་སྐྱེས་ཀྱི་བར་དུ་བསམས་དགོས་ཤིང་སྐྱེས་
ནས་ཀྱང་རྒྱུན་ལྡན་དུ་བསྐྱང་དགོས་སོ། །ཞེས་གསུངས་པ་ལྟར་རོ། །དེ་བཞིན་དུ་
འཁོར་བའི་ཕུན་ཚོགས་ཅི་ཙམ་ཐོབ་ཀྱང་ངོམས་པ་མེད་པའི་སྡུག་བསྔལ། འཁོར་
བའི་ལུས་ཅི་འདྲ་ཞིག་བླངས་ཀྱང་ངེས་པར་འདོར་དགོས་པས་ཡིད་བརྟེན་མེད་
པའི་སྡུག་བསྔལ། ཡང་དང་ཡང་དུ་ཉིང་མཚམས་སྦྱར་བས་སྐྱེ་བའི་མཐའ་མི་
མངོན་པའི་སྡུག་བསྔལ། ལས་ཀྱི་དབང་གིས་མཐོ་དམན་སྣ་ཚོགས་སུ་འཁྱམ་
དགོས་པའི་སྡུག་བསྔལ། རང་ཉིད་གཅིག་པུར་འགྲོ་དགོས་པས་གྲོགས་ལ་ཡིད་
- 198 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བརྟན་མེད་པའི་སྡུག་བསྔལ་རྣམས་ཀྱང་སོ་སོར་རྟོག་པའི་ཤེས་རབ་ཀྱིས་ཡང་
ཡང་དཔྱད་ལ་བསམས་པར་བྱའོ། །སྡུག་བསྔལ་གསུམ་དུ་བསྡུས་ནས་བསམས་
པ་ནི། རྗེ་རིན་པོ་ཆེས། དཔེར་ན་ཕོལ་མིག་གམ་འབྲས་ཤིན་ཏུ་ཚ་བ་དེ་ལ་ཆུ་
བསིལ་བ་བཏབ་ན་བདེ་བར་སྣང་བ་ལྟ་བུ་ནི་འཁོར་བ་པ་རྣམས་ཀྱི་ཚོར་བ་བདེ་
བ་སྟེ། འདི་ནི་ནམ་ཞིག་པ་ན་ཡང་ སྡུག་བསྔལ་བསྐྱེད་པས་འགྱུར་བའི་སྡུག་
བསྔལ་ལ། དེ་ཡང་ཚོར་བ་དེ་ ཁོ་ན་མ་ཡིན་གྱི་དེ་དང་མཚུངས་པར་ལྡན་པའི་
སེམས་སེམས་བྱུང་གཞན་རྣམས་དང་གང་ལ་དམིགས་ནས་སྐྱེ་བའི་ཡུལ་ཟག་
བཅས་རྣམས་ཀྱང་འགྱུར་བའི་སྡུག་བསྔལ་ལོ། །འབྲས་ཚ་བས་གདུངས་པ་དེ་ཚྭ་
ཆུ་ལ་སོགས་པའི་འགྱུར་བྱེད་ཀྱི་རེག་པ་དང་ཕྲད་པ་ན་ཆེས་སྡུག་བསྔལ་བ་བཞིན་
དུ་ཚོར་བ་སྡུག་བསྔལ་ཤེས་པར་བྱ་སྟེ། ནམ་སྐྱེས་པ་ཙམ་ནས་ལུས་སམ་སེམས་
གདུང་བར་བྱེད་པའི་ཕྱིར་སྡུག་བསྔལ་གྱི་སྡུག་བསྔལ་ཏེ་མཁལ་མའི་ཟུག་གཟེར་
བཞིན་ནོ། །དེ་ཡང་ཚོར་བ་གཅིག་པུ་མིན་པ་ནི་སྔར་ལྟར་རོ། །རེག་པ་དེ་གཉིས་
ཀ་དང་མ་ཕྲད་པའི་དུས་ཀྱི་འབྲས་ཚབ་ལྟ་བུ་ནི་ཟག་པ་དང་བཅས་པའི་ཚོར་བ་
བཏང་སྙོམས་ཏེ་གནས་ངན་ལེན་རྗེས་སུ་འབྲེལ་བས་འདུ་བྱེད་ཀྱི་སྡུག་བསྔལ་
ལོ། །འདི་ཡང་ཚོར་བ་གཅིག་པུ་ལ་མི་བྱ་བ་ནི་སྔར་ལྟར་རོ། །འདི་ནི་ལས་དང་
ཉོན་མོངས་པ་སྔ་མའི་གཞན་དབང་དུ་གྱུར་ཅིང་སྡུག་བསྔལ་དང་ཉོན་མོངས་པ་ཕྱི་
མ་རྣམས་སྐྱེ་བའི་ས་བོན་རྗེས་སུ་འབྲེལ་བས་ན་ཀུན་ཏུ་འགྲོ་བའི་གནས་ངན་ལེན་
དང་ལྡན་པའོ། །དེ་ལྟར་ཚོར་བ་བདེ་བ་སྐྱེས་པ་ན་ཆགས་པ་རྒྱས་པ་དང་སྡུག་
བསྔལ་སྐྱེས་པ་ན་ཁོང་ཁྲོ་འཕེལ་བ་དང་བདེ་སྡུག་གང་ཡང་མིན་པའི་གནས་ངན་
ལེན་དུ་གཏོགས་པའི་ལུས་ལ་མི་རྟག་པ་ལ་རྟག་པ་སོགས་སུ་འཛིན་པས་གཏི་
- 199-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མུག་རྒྱས་པར་འགྱུར་རོ། །དེ་ལ་འདོད་ཆགས་ཀྱིས་ནི་ཕྱི་མར་འགྲོ་བ་ལྔར་སྐྱེ་བ་
ལ་སོགས་པའི་སྡུག་བསྔལ་སྐྱེད་ལ་ཞེ་སྡང་གིས་ནི་འདིར་མྱ་ངན་སོགས་དང་ཕྱི་
མར་ངན་འགྲོའི་སྡུག་བསྔལ་བསྐྱེད་ཅིང་གཏི་མུག་གིས་ནི་དེ་གཉིས་ཀྱིས་བསྐྱེད་
པའི་སྡུག་བསྔལ་གཉིས་ཀ་མི་གཏོང་བའི་ཕྱིར་ཞུགས་པའོ། །དེས་ན་ཚོར་བ་བདེ་
བ་ལ་སྡུག་བསྔལ་དུ་བལྟས་ལ་འདོད་ཆགས་དགག །ཚོར་བ་སྡུག་བསྔལ་ལ་ཕུང་
པོ་འདི་སྡུག་བསྔལ་གྱི་རྒྱུའི་ཚོགས་པ་ཡིན་པས་དེ་ལས་ཟུག་རྔུ་ལྟར་བྱུང་བར་
བསམས་ལ་ཞེ་སྡང་དགག །ཚོར་བ་བཏང་སྙོམས་ལ་ནི་མི་རྟག་པ་དང་ཟད་ཅིང་
དགོག་པའི་རང་བཞིན་ཅན་དུ་བལྟས་ལ་གཏི་མུག་དགག་སྟེ། ཚོར་བ་གསུམ་དུག་
གསུམ་གྱི་རྒྱུར་མི་གཏོང་བའོ། །ཞེས་དང་། དཔེར་ན་ཁུར་ཆེན་པོ་ཁྱེར་བ་ནི་ཁུར་
དེ་ཇི་ཙམ་བསྐུར་དགོས་པ་དེ་ཙམ་དུ་བདེ་བ་མེད་པ་བཞིན་དུ་ཉེ་བར་ལེན་པའི་
ཕུང་པོའི་ཁུར་ཡང་ཇི་སྲིད་བཟུང་དགོས་པ་དེ་སྲིད་དུ་སྡུག་བསྔལ་བར་འགྱུར་ཏེ།
ཕུང་པོ་འདི་ལ་སྡུག་བསྔལ་དང་ཉོན་མོངས་ཀྱི་གནས་ངན་ལེན་བརྟན་ཆགས་པོར་
ཡོད་པས་འདུ་བྱེད་ཀྱི་སྡུག་བསྔལ་དེ་ཡོད་ན། ཚོར་བའི་སྡུག་བསྔལ་ད་ལྟ་མེད་
པའི་སྐབས་རེ་བྱུང་ཡང་དེ་མ་ཐག་ཡང་སྒོ་སྣ་ཚོགས་ནས་སྡུག་བསྔལ་དུ་མ་བསྐྱེད་
པས་ན་འདུ་བྱེད་ཀྱི་སྡུག་བསྔལ་ནི་སྡུག་བསྔལ་ཐམས་ཅད་ལ་ཁྱབ་པ་དང་སྡུག་
བསྔལ་གཞན་གཉིས་ཀྱི་རྩ་བ་ཡིན་པས་འདི་ལ་སྐྱོ་བ་མང་དུ་བསྒོམ་མོ། །ཞེས་
གསུངས་པ་ལྟར། འཁོར་བའི་གནས་ན་སྡུག་བསྔལ་གྱི་སྡུག་བསྔལ་བསམ་ལས་
འདས་པ་ཇི་སྙེད་ཅིག་ཡོད་པ་རྣམས་དང་། བདེ་བར་སྣང་བ་རྣམས་ཀྱང་ངོ་བོ་
སྡུག་བསྔལ་ལས་མ་འདས་པའི་ཚུལ་དང་། ཐམས་ཅད་ཀྱང་ལས་ཉོན་གྱི་གཞན་
དབང་ཅན་ཤ་སྟག་ཡིན་པས་འདུ་བྱེད་ཀྱི་སྡུག་བསྔལ་གྱི་རང་བཞིན་དུ་གྱུར་པའི་
200 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཚུལ་རྣམས་ཡང་ཡང་བསྒོམ་མོ། །དེ་ཡང་ད་ལྟར་གྱི་ཉམས་ལ་དཔགས་ཏེ་བསྒོམ་
ན་བློའི་འཁུལ་ཆེ་བར་གསུངས་པས། སློབ་དཔོན་འཕགས་པ་ལྷས། མཆོག་ལ་
ཡིད་ཀྱི་སྡུག་བསྔལ་ཏེ། །ཐ་མལ་རྣམས་ལ་ལུས་སྐྱེས་སོ། །སྡུག་བསྔལ་གཉིས་
ཀྱིས་འཇིག་རྟེན་འདི། །ཉིན་རེ་ཉིན་རེ་འཇོམས་པར་བྱེད། །ཅེས་དང་། ཕྱིན་ཅི་
ལོག་བཞི་འགོག་པའི་གཏམ་ལས། ཇི་ལྟར་གསད་བྱའི་མི་དག་མེ་ཏོག་ཕྲེང་བ་
བཏགས་སིལ་དཀྲོལ་མིས་བསྐོར་ཏེ། །གསོད་སར་འཁྲིད་པ་གོམ་པ་རེ་རེ་བོར་
བས་འཆིར་ཉེའི་སྡུག་བསྔལ་འགྱུར། །དེ་བཞིན་ལོངས་སྤྱོད་ལ་གནས་ཉིན་རེར་
འཆི་བདག་དྲུང་དུ་འགྲོ་བྱེད་ཀྱིས། །ཀྱེ་ཁྱོད་འབྱོར་པ་དག་གིས་ཡིད་ནི་དྲེགས་པ་
དག་ཏུ་མ་བྱེད་ཅིག །འདི་ན་མི་རྣམས་ཚེ་ནི་མཆོག་ཏུ་རིང་ཡང་ལོ་བརྒྱ་ཁོ་ནར་
ཟད། དེ་ལས་ཀྱང་ནི་དང་པོ་བྱིས་པ་ཐ་མར་རྒས་པས་དོན་མེད་བྱེད། །གཉིད་
དང་ནད་སོགས་དག་གིས་དེ་དུས་མེད་པར་ཀུན་ནས་རེ་བ་འཇོམས། །བདེ་བར་
གནས་པའི་མི་ནང་འགྲོ་བའི་ཚེ་ ཡི་ལྷག་མ་ཇི་ ཙམ་ཡོད། །སུམ་ཅུ་རྩ་ གསུམ་
བདག་པོའམ་གཡུལ་ལས་རྒྱལ་བའི་རྒྱལ་པོ་དེ་རྣམས་དང་། །ཤེས་པའི་སྣང་བས་
མུན་པ་ཟད་བྱས་དྲང་སྲོང་དེ་ཡང་ཤི་བར་འགྱུར། །གཤིན་རྗེས་ཟིན་པར་གྱུར་ཚེ་
ལོངས་སྤྱོད་ཀྱིས་མིན་མཛའ་བཤེས་དག་གིས་མིན། །སྐྱེས་བུ་རྩོལ་བས་ཟློག་མི་
བྱེད་ན་འདིར་ནི་མི་རྣམས་སུ་ལ་ཇི་ལྟར་སྐྱབས་སུ་འགྲོ །ཞེས་དང༌། སྐྱེས་བུ་ཟས་
ཉུང་དག་གིས་རིང་འགྱུར་ཟས་མང་དག་ལ་མངོན་དགའ་བས། །དབུགས་མི་ཐོན་
ཅིང་སྡུག་བསྔལ་གྱུར་ལ་མི་མཐུན་ཟས་ཀྱིས་འཆི་བར་བྱེད། །ཟས་མི་འཇུ་བས་
ནད་སྐྱེད་འགྱུར་ཞིང་ཞུ་བས་བཀྲེས་པ་ཉིད་དུ་འགྱུར། །ཀྱེ་མ་ཟས་ཟོས་གྱུར་ན་
སྡུག་བསྔལ་མི་བསྐྱེད་སྐབས་དེ་ཡོད་མ་ཡིན། །ཞེས་དང་། ཇི་ལྟར་ཁྱི་དག་རུས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྐམ་སྲ་ལ་རོ་མེད་པ་ལ་བརྐམ་པར་འཆའ། །རང་གི་ཁ་ཆུ་ཁྲག་གིས་གོས་ལ་སྙི་
ཞིང་ཞིམ་པ་ཡིན་སྙམ་སེམས། །དེ་བཞིན་ལུས་ཞེས་བྱ་བ་ཤིན་ཏུ་འཇིགས་སུ་རུང་
བའི་ ཚོགས་ དེ་ ལ། །རྨོངས་རྣམས་ རང་ གི་ རྟོག་ པས་ ཡོན་ ཏན་ བརྒྱ་ ཡིས་ སྒོ་
བཏགས་དགའ་བར་བྱེད། །ཅེས་གསུངས་པ་ལྟར། རང་ཅག་རྣམས་ཀྱི་ལུས་རྟེན་
འདི་ལ་ནད་རྣམ་པ་སྣ་ཚོགས་པའི་སྡུག་བསྔལ་དང་། འགྱུར་བའི་སྡུག་བསྔལ་
བར་མཚམས་མེད་པས་མནར་ཞིང་། ཟང་ཟིང་གི་ཡོ་བྱད་འབྱོར་ན་གསོག་བསྲུང་
གི་སྡུག་བསྔལ། དབུལ་ན་དེ་འཚོལ་བའི་སྡུག་བསྔལ་རྣམས་ཀྱིས་བར་མཚམས་
མེད་པར་གདུངས་ཏེ་བདེ་བའི་སྐབས་མེད་དོ། །གཞན་ཡང་འདོད་ཡོན་ལ་ཆགས་
པའི་ཉེས་དམིགས་བསམ་པ་ནི། རྒྱ་ཆེར་རོལ་པ་ལས། རྟག་ཏུ་གཟུགས་ སྡུག་
མཆོག་དང་སྒྲ་སྙན་དང༌། །དྲི་ཞིམ་རོ་མཆོག་རེག་པ་བདེ་བྱེད་པ། །དུས་ངན་རྨི་ལ་
འགྲོ་བ་འདི་དག་ཐོགས། །དཔེར་ན་རྔོན་པའི་རྙི་ལ་སྤྲེའུ་ཐོགས་པ་ཞིན། །འདོད་
པའི་ ཡོན་ཏན་མྱ་ངན་གནོད་ པ་ མང་། །འཇིགས་བཅས་རྟག་ཏུ་དགྲ་ བྱེད་ཉོན་
མོངས་ བཅས། །རལ་ གྲིའི་སོ་འདྲ་ དུག་ སྡོང་ལོ་མ་མཚུངས། །ངན་ སྐྱགས་ སྣོད་
ལྟར་འཕགས་ པའི་སྐྱེ་བོས་སྤངས། །འདོད་པའི་ཡོན་ཏན་འཇིགས་བཅས་ཉོན་
མོངས་བཅས། །རྟག་ཏུ་བརྗེད་པར་བྱེད་པ་མུན་པ་འདྲ། །རྟག་ཏུ་འཇིགས་པའི་རྒྱུ་
བྱེད་སྡུག་བསྔལ་རྩ། །སྲིད་པའི་སྲེད་པའི་འཁྲི་ཤིང་འཕེལ་བར་བྱེད། །ཇི་ལྟར་མེ་
འབར་འོབས་ནི་འཇིགས་བཅས་པ། །དེ་ལྟར་འདོད་འདི་འཕགས་པའི་སྐྱེ་བོས་
རིག །འདམ་རྫབ་ཆེ་འདྲ་རལ་གྲིས་གཤག་གནས་འདྲ། །རལ་གྲིའི་སོ་ལ་སྦྲང་རྩི་
བསྐུས་དང་མཚུངས། །ཇི་ལྟར་སྦྲུལ་གྱི་མགོ་དང་ངན་སྐྱུགས་སྣོད། །དེ་ལྟར་འདོད་
འདི་མཁས་པ་རྣམས་ཀྱིས་རིག །བྱ་ཤ་ཁམ་བུ་འདྲ་ཞིང་གསལ་ཤིང་འདྲ། །རོ་ལ་
-202 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཁྱི་ལྟར་དགྲ་དང་བཅས་པ་ཡིན། །ཞེས་གསུངས་པ་ལྟར། འདོད་ཡོན་ལ་ཆགས་
པ་ནི་རི་དྭགས་རྔོན་པའི་རྙི་ལ་ཐོགས་པ་དང་། སྤུ་གྲི་རྣོན་པོའི་སོ་ལ་ཆགས་པའི་
སྦྲང་རྩི་ལྕེས་བལྡག་པ་དང༌། དུག་སྦྲུལ་ནག་པོའི་གདོངས་ཀའི་གྲིབ་བསིལ་ལ་
བརྟེན་པ་སོགས་དང་འདྲ་བར་གནོད་པ་དང་སྡུག་བསྔལ་དུ་མའི་རྒྱུ་ཡིན་པར་
བསམ་མོ། །དེ་ལྟར་འཁོར་བའི་ཉེས་དམིགས་བསམས་པས་ཡིད་སྐྱོ་བར་གྱུར་པ་
ན། འདི་ལྟ་བུའི་སྡུག་བསྔལ་བཟོད་གླགས་མེད་པ་འདི་མྱོང་བའི་རྒྱུ་ཅི་ཞིག་གུ་
སྙམ་དུ་འཁོར་བའི་རྩ་བ་འཚོལ་བ་ལ་འབད་དགོས་ཏེ། འཁོར་བའི་རྩ་བ་ངོས་མ་
ཟིན་ན་སྡུག་བསྔལ་ལ་ཇི་ཙམ་འཇིགས་ཀྱང་དེ་སེལ་བའི་ཐབས་མེད་དོ། །དེས་ན་
འཁོར་བའི་སྡུག་བསྔལ་ཐམས་ཅད་ཀྱི་རྩ་བ་ནི་རང་རྒྱུད་ཀྱི་བདག་འཛིན་འདི་
ཡིན་ པར་ རྒྱལ་ བའི་ བཀའ་ དགོངས་ འགྲེལ་ དང༌ བཅས་ པ་ ཐམས་ ཅད་ ནས་
གསུངས་ཤིང་རིགས་པས་ཀྱང་གྲུབ་པ་ཡིན་ནོ། །བདག་འཛིན་དེ་ཡོད་ཕྱིན་རང་
ལ་ཆགས་ པ་ དང་། གཞན་ ལ་ སྡང་བ་དབང་མེད་དུ་ སྐྱེ། དེ་ གཉིས་ ཀྱིས་ ལས་
གསོག །ལས་ཀྱིས་འཁོར་བར་སྐྱེ་བ་འཕངས་ནས་སྡུག་བསྔལ་བརྒྱུད་མར་མྱོང་
དགོས་པས། འཁོར་བའི་སྡུག་བསྔལ་མི་འདོད་ན་དེའི་རྒྱུ་ལས་དངཉོན་མོངས་
གཉིས་སྤང་དགོས། དེ་གཉིས་ཀྱི་ནང་ནས་ཀྱང་ཉོན་མོངས་པ་གཙོ་ཆེ་སྟེ། ཉོན་
མོངས་མེད་ན་ལས་ཇི་སྙེད་ཡོད་ཀྱང་འཁོར་བར་སྐྱེ་བ་འཕེན་མི་ནུས་ཏེ། དཔེར་
ན་ནས་ཀྱི་ས་བོན་ཇི་སྙེད་ཅིག་ཡོད་ཀྱང་རླན་དང་ས་ལ་སོགས་པ་མེད་ན་མྱུ་གུ་སྐྱེ་
མི་སྲིད་པ་བཞིན་ནོ། །ལས་མེད་ཀྱང་ཉོན་མོངས་པ་ཡོད་ན་ནི་དེ་མ་ཐག་ལས་
བསགས་ཏེ་སྡུག་བསྔལ་གྱི་རྒྱུ་བསྒྲུབ་པས། འཁོར་བ་ལས་ཐར་བར་འདོད་ན་
རང་རྒྱུད་ཀྱི་ཉོན་མོངས་པ་འདི་འཇོམས་པ་ལ་བརྩོན་པར་བྱ་དགོས་སོ། །ཉོན་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མོངས་པ་ལ་མཐའ་ཡས་ཀྱང་། ཉོན་མོངས་པ་ཐམས་ཅད་ཀྱི་རྩ་བ་གཙོ་ཆེ་ཤོས་
རྣམས་དྲུག་ཏུ་བསྡུས་ནས་གསུངས་པས། རྩ་ཉོན་དྲུག་པོ་འདི་ངོས་ཟིན་པར་བྱས་
ལ། སོ་སོའི་གཉེན་པོ་བསྟེན་ནས་སྤོང་བ་ལ་འབད་དོ། །རྩ་ཉོན་དྲུག་ནི། འདོད་
ཆགས། ཁོང་ཁྲོ། ང་རྒྱལ། ཐེ་ཚོམ། མ་རིག་པ། ལྟ་ངན་རྣམས་སོ། །ལྟ་ངན་དེ་ལ་
ཡང་ ལྔ་ ཡོད་དེ། འཇིག་ ལྟ། མཐར་ ལྟ། ལྟ་ བ་ མཆོག་ འཛིན། ཚུལ་ ཁྲིམས་ དང་
བརྟུལ་ཞུགས་ མཆོག་ འཛིན། ལོག་ ལྟ་ རྣམས་ སོ། །དེ་ ལྟར་ སོ་ སོར་ ཕྱེ་ན་ ཉོན་
མོངས་པའི་གཙོ་བོ་བཅུ་ཡོད། འདི་དག་སོ་སོའི་ངོ་བོ་ཇི་ལྟར་ཡིན་པ་དང་། འདི་
དག་སྐྱེ་བའི་རྒྱུ་གང་གིས་བྱེད་དང༌། སོ་སོས་ལས་གང་གསོག་དང་། ཉོན་མོངས་
པ་འདི་དག་ལ་ཉེས་དམིགས་ཇི་ལྟར་ཡོད་དང་། འདི་དག་སྤོང་བའི་གཉེན་པོ་
གང་དང་གང་གིས་བྱེད་པ་རྣམས་ཞིབ་ཏུ་ཤེས་པ་ཤིན་ཏུ་གལ་ཆེ་ནའང་། འདིར་
དེ་དག་ཐམས་ཅད་ཞིབ་ཏུ་བྲིས་ན་ནི་ཡི་གེ་ཧ་ཅང་མངས་སུ་དོགས་པས་བློ་གྲོས་
དང་ལྡན་པ་རྣམས་ཀྱིས་རྗེ་ཐམས་ཅད་མཁྱེན་པའི་ལེགས་བཤད་དྲི་མ་མེད་པ་
རྣམས་དང༌། ཐོགས་མེད་སྐུ་མཆེད་ཀྱི་མངོན་པའི་གཞུང་རྣམས་ཞིབ་ཏུ་བལྟས་
ནས་ཤེས་པར་བྱའོ། །དེ་ལྟར་ཉོན་མོངས་པ་རྣམས་ངོ་ཤེས་པར་བྱས་ལ་གཉེན་པོ་
བསྟེན་ནས་སྤོང་བ་ལ་འབད་དགོས་ཤིང་། དེ་ཡང་ཉོན་མོངས་པ་རྣམས་ཀྱི་ཉེས་
དམིགས་ཡང་ཡང་བསམས་ནས་སྐྱོན་དུ་མ་བལྟས་ན་སྤོང་འདོད་མི་འབྱུང་བས།
ཉོན་མོངས་པའི་ཉེས་དམིགས་ནི། ཉོན་མོངས་པས་རང་ཕུང་ཞིང་གཞན་ལ་ཡང་
གནོད་པ་དང༌། འདི་ཕྱིའི་ལེགས་ཚོགས་ཐམས་ཅད་འཇོམས་པར་བྱེད་ པ་ལ་
སོགས་པ་མི་འདོད་པ་མཐའ་དག་ལ་སྦྱོར་ཏེ། མདོ་སྡེའི་རྒྱན་ལས། ཉོན་མོངས་
རྣམས་ཀྱིས་བདག་འཇོམས་སེམས་ཅན་འཇོམས་ཤིང་ ཚུལ་ཁྲིམས་འཇོམས། །
- 204 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཉམས་བཅས་རྙེད་པས་དམན་ཞིང་བསྲུང་དང་དེ་བཞིན་སྟོན་པས་སྨད། །རྩོད་པ་
མི་སྟེན་དེ་ནི་གཞན་དུ་མི་ཁོམ་གནས་སུ་སྐྱེ། །ཞེས་སོ། །གཞན་ཡང་ཉོན་མོངས་
པས་རང་ཉིད་རང་དབང་མེད་པར་བྱེད་པ་ནི། སྤྱོད་འཇུག་ལས། ཞེ་སྡང་སྲེད་
སོགས་དགྲ་རྣམས་ནི། །རྐང་ལག་ལ་སོགས་ཡོད་མིན་ལ། །དཔའ་མཛངས་མིན་
ཡང་ཅི་ཞིག་ལྟར། །དེ་དག་གིས་བདག་བྲན་བཞིན་བྱས། །ཞེས་སོ། །སེམས་ཅན་
ཕ་རོལ་གྱིས་རང་ལ་གནོད་པ་ཅི་བྱས་ཀྱང་དེ་ལ་ཁྲོ་བ་མ་ཤོར་བར་བཟོད་པ་བྱས་
ན་འདི་ཕྱི་ཀུན་ཏུ་ཕན་ལ། ཉོན་མོངས་འདི་རང་གི་སྙིང་ལ་གནས་ནས་རྣམ་པ་
ཀུན་ཏུ་གནོད་པ་དང་སྡུག་བསྔལ་འབའ་ཞིག་ལ་སྦྱོར་བས། འདི་ལ་བཟོད་པ་བྱ་
མི་རིགས་ཤིང་དགྲའི་གཙོ་བོར་བཟུང་ནས་འགོག་པ་ལ་བརྩོན་པ་བསྟེན་དགོས་
པ་ནི། བདག་གི་སེམས་ལ་གནས་བཞིན་དུ། དགའ་མགུར་བདག་ལ་གནོད་བྱེད་
པ། །དེ་ལའང་མི་ཁྲོ་བཟོད་པ་ནི། །གནས་མིན་བཟོད་པ་སྨད་པའི་གནས། །ཞེས་
སོ། །ཉོན་མོངས་ པའི་ དགྲ་ འདིས་ རང་ ལ་ གནོད་ པ་ བྱེད་ པ་ ཙམ་ སེམས་ ཅན་
ཐམས་ཅད་དགྲར་ལངས་ཀྱང་དེ་ཙམ་མི་གནོད་པ་ནི། གལ་ཏེ་ལྷ་དང་ལྷ་མིན་
རྣམས། །ཐམས་ཅད་བདག་ལ་དགྲར་ལངས་ཀྱང་། །དེ་ དག་ གིས་ ཀྱང་ མནར་
མེད་པའི། །མེ་ནང་ འཁྲིད་ཅིང་ འཇུག་ མི་ནུས། །ཉོན་མོངས་ སྟོབས་ཅན་དགྲ་
འདིས་ནི། །གང་དང་ ཕྲད་ན་རི་རབ་ཀྱང་། །ཐལ་བ་ཡང་ནི་མི་ལུས་པ། །དེར་
བདག་སྐད་ཅིག་གཅིག་ལ་འདོར། །ཞེས་སོ། །ཕ་རོལ་གྱི་དགྲ་ནི་ཇི་ལྟར་རྒྱུན་
རིང་ཡང་ཚེ་ཐུང་ཡུད་ཙམ་འདིའི་རིང་ཡིན་གྱི། ཉོན་མོངས་པའི་དགྲ་འདིས་ནི་
འཁོར་བ་ཐོག་མེད་ནས་ད་བར་སྡུག་བསྔལ་ལ་སྦྱར་ཞིང་ད་དུང་འདིའི་དབང་དུ་
སོང་ན་ སྡུག་བསྔལ་མཐའ་མེད་ལ་སྦྱོར་བ་ནི། བདག་གི་ཉོན་མོངས་དགྲ་བོ་
205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གང༌། །དུས་ རིང་ ཐོག་མཐའ་མེད་ པ་ལྟར། །དགྲ་གཞན་ཀུན་ ཀྱང་ དེ་ལྟ་བུར།
ཡུན་རིང་ཐུབ་པ་མ་ཡིན་ནོ། །ཞེས་སོ། །ཐ་མལ་པའི་དགྲ་གཞན་ལ་བཟའ་བཏུང་
སོགས་ ཀྱིས་བསྙེན་བཀུར་ རིམ་གྲོ་བྱས་ན་སེམས་མགུ་ནས་ཚུར་ཕན་པ་དང་
གྲོགས་བྱེད་ལ། ཉོན་མོངས་པའི་དགྲ་འདི་རྣམས་ནི་བསྟེན་ཅིང་ ཁོ་དང་མཐུན་
པར་ བྱས་ན་སྟོབས་འཕེལ་ནས་སྡུག་བསྔལ་ཚ་བས་ཆེན་ལ་སྦྱོར་བས་འདིའི་
དབང་དུ་སྐད་ཅིག་ཀྱང་གཏང་མི་རིགས་པ་ནི། མཐུན་པར་རིམ་གྲོ་བསྟེན་བྱས་
ན། །ཐམས་ཅད་ཕན་དང་བདེ་བྱེད་ན། །ཉོན་མོངས་རྣམས་ནི་བསྟེན་བྱས་ན། །
ཕྱིར་ཞིང་སྡུག་བསྔལ་གནོད་པ་བྱེད། །ཅེས་སོ། དེ་ལྟར་རང་གི་ལུས་དང་སེམས་
ལ་རྣམ་པ་ཀུན་ནས་གནོད་པ་དང་སྡུག་བསྔལ་འབའ་ཞིག་བྱེད་པའི་སྙིང་གི་དགྲ་
འདི་འཇོམས་པར་མ་བྱས་ན་བདེ་བའི་སྐབས་མེད་པས་ཉོན་མོངས་པའི་དགྲ་འདི་
འཇོམས་པ་ལ་ སྙིང་སྟོབས་བསྐྱེད་དགོས་ པ་ནི། དེ་ལྟར་ཡུན་རིང་རྒྱུན་ཆགས་
དགྲར་གྱུར་ པ། །གནོད་པའི་ཚོགས་རབ་འཕེལ་བའི་རྒྱུ་གཅིག་པུ། །བདག་གི་
སྙིང་ལ་ངེས་པར་གནས་འཆའ་ན། །འཁོར་བར་འཇིགས་མེད་དགའ་བ་ག་ལ་
འགྱུར། །འཁོར་ བའི་ བཙོན་ རའི་ སྲུང་ མ་ དམྱལ་ སོགས་ སུའང་། །གསོད་ བྱེད་
གཤེད་མར་གྱུར་པ་འདི་དག་ནི། །གལ་ཏེ་བློ་གནས་ཆགས་པའི་དྲ་བ་ན། །གནས་
ན་ བདག་ ལ་ བདེ་ བ་ ག་ ལ་ ཡོད། །ཅེས་སོ། །དེ་ ལྟར་ ཉོན་མོངས་ པའི་ ཉེས་
དམིགས་ཤེས་པར་བྱས་ལ། དེ་ལ་དགྲར་བཟུང་ནས་སྤོང་བ་ཞིག་དགོས། དེ་ཡང་
ངན་སོང་གསུམ་དུ་ལྷུང་ན་ཉོན་མོངས་སྤོང་བའི་ཐབས་མེད་པས་བདེ་འགྲོའི་རྟེན་
ཐོབ་པའི་སྐབས་འདིར་སྤོང་དགོས། དེའི་ནང་ནས་ཀྱང་དལ་འབྱོར་གྱི་རྟེན་ཁྱད་
པར་ཅན་ཐོབ་པའི་སྐབས་འདིར་སྤོང་བ་ལ་འབད་དགོས་ཏེ། དགེ་བའི་བཤེས་
- 206 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གཉེན་པོ་ཏོ་བའི་ཞལ་ནས། སྔར་དེ་ཙམ་ཞིག་འཁྱམས་པ་ལ་རང་ལོག་མ་བྱུང་ཙ་
ན་ད་ཡོད་རང་ལོག་མི་འོང་བས། བཟློག་དགོས་བཟློག་པའི་དུས་ཀྱང་ད་རེས་
དལ་ འབྱོར་ ཐོབ་ པའི་ དུས་ འདིར་ ཡིན་ གསུངས་སོ། །དེ་ ལས་ ཀྱང་ ཁྱིམ་ དུ་
གནས་ན་ནི་ཆོས་བསྒྲུབ་པའི་སྐབས་མེད་པས། རབ་ཏུ་བྱུང་ནས་ཚུལ་ཁྲིམས་རྣམ་
པར་དག་པ་ལ་གནས་ཏེ་ཉོན་མོངས་སྤང་དགོས། རབ་ཏུ་བྱུང་ཡང་འདུ་འཛིའི་
ནང་དུ་གནས་ན་ཉོན་མོངས་ཇེ་འཕེལ་དུ་འགྱུར་བ་ལས་སྤོང་བའི་ཐབས་མི་རྙེད་
པས། དབེན་པར་གནས་ནས་ཉོན་མོངས་འཇོམས་པའི་ཐབས་ལ་འབད་དགོས་
པས། འདོད་པ་དང་འདུ་འཛིའི་ཉེས་དམིགས་ཡང་ཡང་བསམས་ལ་དབེན་པ་ལ་
སྤྲོ་བ་བསྐྱེད་པ་གལ་ཆེའོ། །དེ་ཡང་བསྙེན་བཀུར་སྙན་གྲགས་དང་འཁོར་གཡོག་
ལ་ཆགས་པའི་ཉེས་དམིགས་བསམས་ནས་དེ་ལས་ལྡོག་སྟེ་དབེན་པ་ལ་སྤྲོ་བ་
བསྐྱེད་དགོས་པས་རྙེད་བཀུར་སྙན་གྲགས་ལ་ཆགས་པར་མི་རིགས་པ་ནི། སྤྱོད་
འཇུག་ལས། བདག་ནི་གྲོལ་བ་དོན་གཉེར་ལ། །རྙེད་དང་བཀུར་སྟིའི་འཆིང་མི་
དགོས། །གང་ དག་ བདག་ བཅིངས་ གྲོལ་ བྱེད་ པ། །དེ་ ལ་ བདག་ ནི་ ཅི་ ལྟར་
ཁྲོ། །བདག་ ནི་ སྡུག་ བསྔལ་ འཇུག་ འདོད་ ལ། །སངས་ རྒྱས་ རྣམས་ ཀྱིས་ བྱིན་
རླབས་བཞིན། །མི་གཏོང་སྒོ་འཕར་ཉིད་གྱུར་པ། །དེ་ལ་བདག་ནི་ཇི་ལྟར་ཁྲོ། །
ཞེས་སོ། །གཉེན་བཤེས་དང་མཛའ་གྲོགས་ལ་ཆགས་ན་སྐྱོ་ཤས་ཉམས་ནས་འདུ་
འཛི་ལ་དགའ་བར་འགྱུར་ཞིང་། དེ་ལ་སེམས་སེམས་ནས་དལ་འབྱོར་སྟོང་ལོག་
ཏུ་འགྱུར་བ་ནི། སེམས་ཅན་རྣམས་ལ་ཆགས་བྱས་ན། །ཡང་དག་ཉིད་ལ་ཀུན་
ནས་བསྒྲིབ། །སྐྱོ་བའི་སེམས་ཀྱང་འཇིག་པར་བྱེད། །ཐ་མར་མྱ་ངན་གདུང་བར་
འགྱུར། །དེ་ ལ་ སེམས་ པ་ འབའ་ ཞིག་ གིས། །ཚེ་ འདི་ དོན་ མེད་ འདའ་ བར་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འགྱུར། །ཞེས་སོ། །ཚེ་འདི་དོན་གཉེར་གྱི་བྱིས་པའི་སྐྱེ་བོ་དང་འགྲོགས་པས་རང་
ཉིད་ཚེ་ཕྱི་མར་ངན་འགྲོར་འཁྲིད་ཅིང་། ཚེ་འདིར་ཡང་ཡུད་ཙམ་རེས་དགྲ་གཉེན་
དུ་འགྱུར་ནས་འགྲོ་བས་ཡིད་བརྟན་མི་རུང་བ་ནི། རྟག་པ་མེད་པའི་མཛའ་བཤེས་
ཀྱིས། །གཡུང་དྲུང་ཆོས་ཀྱང་འཇིག་པར་འགྱུར། །བྱིས་དང་སྐལ་བ་མཉམ་སྤྱད་
ན། །ངེས་ པར་ ངན་འགྲོར་འགྲོ་བར་འགྱུར། །སྐལ་མི་མཉམ་པར་འཁྲིད་ བྱེད་
ན། །བྱིས་པ་བསྟེན་པས་ཅི་ཞིག་བྱ། །སྐད་ཅིག་གཅིག་གིས་མཛའ་འགྱུར་ལ། །
ཡུད་ཙམ་ཞིག་གིས་དགྲར་ཡང་འགྱུར། །དགའ་བའི་གནས་ལ་ཁྲོ་བྱེད་པས། །སོ་
སོའི་སྐྱེ་བོ་མགུ་བར་དཀའ། །ཕན་པ་སྨྲས་ན་ཁྲོ་བར་བྱེད། །བདག་ཀྱང་ཕན་ལས་
བཟློག་པར་བྱེད། །དེ་དག་ངག་ནི་མ་མཉན་ན། ཁྲོས་པས་ངན་འགྲོར་འདོང་བར་
འགྱུར། །ཞེས་སོ། །ཆོས་ ལ་ བློ་མ་ སོང་ བའི་ བྱིས་ པའི་ སྐྱེ་བོ་དང་ མཐུན་ པར་
འགྲོགས་ན་ཉོན་མོངས་དང་མི་དགེ་བ་མཐའ་དག་རང་ཤུགས་ཀྱིས་འཕེལ་བར་
འགྱུར་བས་གྲོགས་ངན་སྤང་དགོས་པ་ནི། མཐོ་ལ་ཕྲག་དོག་མཉམ་ལ་འགྲན། །
དམའ་ལ་ང་རྒྱལ་བསྟོད་ན་དྲེགས། །མི་སྙན་བརྗོད་ན་ཁོང་ཁྲོ་སྐྱེ། །ནམ་ཞིག་བྱིས་
ལས་ཕན་པ་ཐོབ། །བྱིས་དང་འགྲོགས་ན་བྱིས་པ་ལས། །བདག་བསྟོད་གཞན་ལ་
སྨོད་པ་དང༌། །འཁོར་བར་དགའ་བའི་གཏམ་ལ་སོགས། །མི་དགེ་ཅིས་ཀྱང་ངེས་
པར་ འབྱུང་། །དེ་ལྟར་དེ་དང་གཞན་བསྟེན་པ། །དེས་ནི་ཕུང་བར་འགྱུར་བར་
ཟད། །ཅེས་སོ། །དེ་ལྟར་གྲོགས་ངན་དང་འགྲོགས་པའི་སྐྱོན་རིག་པར་བྱས་ཏེ་
དབེན་པར་ཇི་ལྟར་གནས་པའི་ཚུལ་ནི། བདེ་ཞིང་ཉོན་མོངས་མེད་ཡིད་ཀྱིས། །
གཅིག་པུ་དབེན་པར་གནས་པར་བྱ། །བྱིས་ལས་ཐག་རིང་བྱོལ་བར་བྱ། །ཕྲད་ན་
དགའ་བས་མགུ་བྱས་ཏེ། །འདྲིས་ཆེན་ཉིད་དུ་མི་འགྱུར་བར། །ཐ་མལ་པ་ཙམ་
- 208 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ལེགས་པར་བྱ། །བུང་བས་མེ་ཏོག་སྦྲང་རྩི་བཞིན། །ཆོས་ཀྱི་དོན་ཙམ་བླངས་ནས་
ནི། །ཀུན་ལས་སྔོན་ཆད་མ་མཐོང་བཞིན། །འདྲིས་པ་མེད་པར་གནས་པར་བྱ། །
ཞེས་སོ། །འཇིག་རྟེན་པ་དང་བསྲེ་བསླད་བྱེད་པ་ནི་རང་གི་སེམས་འདུ་འཛིས་
གཡེངས་ནས་ཆུད་ཟོས་སུ་འགྲོ་ཞིང་། དེའི་སེམས་མགུ་དཀའ་བས་མཐར་རང་
གཞན་གཉིས་ཕུང་ལས་མི་ཡོང་བས་འདུ་འཛི་ལ་དགའ་བ་སྤང་དགོས་པ་ནི།
སེམས་ཅན་མོས་པ་སྣ་ཚོགས་པ། །རྒྱལ་བས་ཀྱང་ནི་མི་མགུ་ན། །བདག་འདྲ་
ངན་པས་སྨོས་ཅི་དགོས། །དེ་བས་འཇིག་རྟེན་བསམ་པ་བཏང་། །སེམས་ཅན་
རྙེད་ པ་ མེད་ ལ་ སྨོད། །རྙེད་ པ་ཅན་ ལ་ མི་ སྙན་བརྗོད། །རང་བཞིན་འགྲོགས་
དཀའ་དེ་དག་གིས། །དགའ་བ་ཅི་ལྟར་སྐྱེ་བར་འགྱུར། །གང་ཕྱིར་བྱིས་པ་རང་
དོན་ནི། །མེད་པར་དགའ་བ་མི་འབྱུང་བས། །བྱིས་པ་འགའ་ཡང་བཤེས་མིན་
ཤེས། །དེ་བཞིན་གཤེགས་པ་ཉིད་ཀྱིས་གསུངས། །ཞེས་སོ། ། །
དབེན་པར་བསྡད་ཀྱང་ནོར་ལ་ཆགས་ན་དལ་བ་སྟོང་ལོག་ཏུ་འགྱུར་བས་
ནོར་ལ་ཆགས་པའི་ཉེས་དམིགས་བསམ་ནས་ སྤང་དགོས་ པ་ནི། བསག་དང་
བསྲུང་དང་བརླག་པའི་གདུང་བ་ཡིས། །ནོར་ནི་ཕུང་ཁྲོལ་མཐའ་ཡས་ཤེས་བྱ་སྟེ། །
ནོར་ལ་ཆགས་པས་གཡེངས་པར་གྱུར་པ་རྣམས། །སྲིད་པའི་སྡུག་བསྔལ་ལས་
གྲོལ་སྐབས་མེད་དོ། །འདོད་ལྡན་རྣམས་ལ་དེ་ལ་སོགས། །ཉེས་དམིགས་མང་ལ་
མནོག་ཆུང་སྟེ། ། ཤིང་རྟ་འདྲེན་པའི་ཕྱུགས་དག་གིས། །རྩྭ་ནི་ཁམ་འགའ་ཟོས་
པ་བཞིན། །ཕྱུགས་ཀྱིས་བསྒྲུབས་ནའང་མི་དཀོན་པའི། །མནོག་ཆུང་གང་ཡིན་དེ་
དོན་དུ། །དལ་ འབྱོར་ ཕུན་ སུམ་ རྙེད་ དཀའ་ འདི། །ལས་ ཀྱིས་མནར་བ་རྣམས་
ཀྱིས་བཅོམ། །ཞེས་དང༌། འདོད་པ་རྣམས་ལ་མཚོན་དང་ནི། །དུག་དང་མེ་དང་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གཡང་ས་དང་། །དགྲ་རྣམས་ཀྱིས་ཀྱང་དཔེར་མི་ཕོད། །དེ་ལྟར་འདོད་ལ་སྐྱོ་བྱས་
ནས། །དབེན་ པ་ ལ་ནི་དགའ་བ་བསྐྱེད། །ཅེས་སོ། །འདོད་ པ་ དང་ འདུ་འཛིའི་
ཉེས་དམིགས་སྒོ་དུ་མ་ནས་བསྒོམས་ན་བློའི་འཁུལ་ཆེ་བས། འཕགས་པ་ཀླུ་སྒྲུབ་
ཀྱིས། ནོར་རྣམས་ཀུན་གྱི་ནང་ན་ཆོག་ཤེས་པ། །རབ་མཆོག་ལགས་པར་ལྷ་མའི་
སྟོན་ པས་ གསུངས། །ཀུན་ཏུ་ ཆོས་ཤེས་ མཛོད་ ཅིག་ ཆོག་མཁྱེན་ན། །ནོར་ མི་
བདོག་ཀྱང་ཡང་དག་འབྱོར་བ་ལགས། །ངེས་པ་བདོག་མང་ཇི་ལྟར་སྡུག་བསྔལ་
བ། །འདོད་པ་ཆུང་རྣམས་དེ་ལྟ་མ་ལགས་ཏེ། །ཀླུ་མཆོག་རྣམས་ལ་མགོ་བོ་ཇི་
སྙེད་པ། །དེ་ལས་བྱུང་བའི་ སྡུག་ བསྔལ་དེ་ སྙེད་དོ། །ཞེས་ དང་། ཚོམས་ ལས།
ནོར་བུ་རྣ་ཆ་བུ་དང་བུ་མོ་ལ། །ཡོངས་སུ་ཆགས་སེམས་གང་ཡིན་ལ་བལྟས་ན། །
ལྕགས་ཤིང་གྲེས་མ་ལ་བྱས་ཆིངས་མ་གང་། །དེ་དག་དམ་པོ་མིན་ཞེས་འཕགས་
པ་ གསུང་། །འདོད་པའི་ ཆིངས་མ་ གང་ ཡིན་དེ་ལྷོད་ཀྱང་། །རབ་ཏུ་ གྲོལ་བར་
དཀའ་ཞེས་འཕགས་པ་གསུང་། །ཞེས་དང་། སློབ་དཔོན་དབྱིག་གཉེན་གྱིས། རི་
དྭགས་གླང་པོ་ཕྱེ་མ་ལེབ་དང་ཉ། །སྦྲང་མ་ལྔ་པོ་ལྔ་ཡིས་བཅོམ་གྱུར་ཏེ། །གཅིག་
གིས་འཇོམས་ན་གང་ཞིག་ལྔ་རྣམས་ནི། །རྟག་ཏུ་བསྟེན་པ་ཅི་ཕྱིར་འཇོམས་མི་
འགྱུར། །ཞེས་གསུངས་པ་ལྟར། འདོད་ཡོན་ལ་ཆགས་པའི་དབང་དུ་སོང་ན་ནི་
དལ་བ་སྟོང་ལོག་ཏུ་སོང་སྟེ་ཉོན་མོངས་འཇོམས་མི་ནུས་པར་མ་ཟད། ཉོན་མོངས་
པ་རྣམས་ཀྱིས་ཚུར་ལ་བདག་རྒྱུད་བཅོམ་སྟེ། སྡུག་བསྔལ་མཐའ་མེད་ལ་སྦྱོར་
བར་འགྱུར་རོ། །དེ་ལྟར་འདོད་པ་དང་འདུ་འཛིའི་ཉེས་དམིགས་དྲན་པར་བྱས་
ནས་ཉོན་མོངས་འཇོམས་པ་ལ་སྙིང་སྟོབས་བསྐྱེད་དགོས་པ་ནི། སྤྱོད་འཇུག་ལས།
དེ་ལྟས་ཇི་སྲིད་བདག་གིས་དགྲ་འདི་མངོན་སུམ་དུ། །ངེས་པར་མ་བཅོམ་དེ་སྲིད་
- 210 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བདག་འདིར་བརྩོན་མི་འདོར། །རེ་ཞིག་གནོད་བྱེད་ཆུང་ངུ་ལ་ཡང་ཁྲོས་གྱུར་པའི། །
ང་རྒྱལ་བདོ་རྣམས་དེ་མ་བཅོམ་པར་གཉིད་མི་འོང་། །རང་བཞིན་འཆི་བའི་སྡུག་
བསྔལ་གྱུར་པའི་ཉོན་མོངས་དག །གཡུལ་ངོར་དངར་ཚེ་ནན་གྱིས་གཞོམ་པར་
འདོད་པ་ཡང་། །མདའ་མདུང་མཚོན་གྱིས་ཕོག་པའི་སྡུག་བསྔལ་ཁྱད་བསད་ནས། །
དོན་མ་གྲུབ་པར་ཕྱིར་ཕྱོགས་འཁྱེར་བར་མི་བྱེད་ན། །རྟག་ཏུ་སྡུག་བསྔལ་ཀུན་
གྱིས་རྒྱུར་གྱུར་པ། །རང་བཞིན་དགྲ་ངེས་གཞོམ་བརྩོན་བདག་ལ་དེང༌། །སྡུག་
བསྔལ་བརྒྱ་ཕྲག་རྒྱུར་གྱུར་གང་གིས་ཀྱང་། །ཡིད་ཆད་སྒྱིད་ལུག་མི་འགྱུར་སྨོས་ཅི་
དགོས། །ཞེས་སོ། །
འཇིག་རྟེན་ན་ཕ་རོལ་དང་འཐབ་པའི་ཚེ་གཡུལ་ངོར་ལུས་སྲོག་ཁྱད་དུ་
བསད་ནས་འཇུག་ཅིང་། དེའི་ཚེ་རྨས་པའི་རྨ་བྱུང་བའང་གཞན་ལ་ངོམས་པར་
བྱེད་ན་ཆོས་ཕྱིར་དུ་དཀའ་སྤྱད་ཅིའི་ཕྱིར་མི་བཟོད་སྙམ་དུ་སྙིང་སྟོབས་བསྐྱེད་
དགོས་པ་ནི། དོན་མེད་དགྲ་བོས་རྨ་སྲོལ་བཏོད་པ་ཡང་། །ལུས་ལ་རྒྱན་དང་འདྲ་
བར་བསྲེལ་བྱེད་ན། །དོན་ཆེན་བསྒྲུབ་ཕྱིར་ཡང་དག་བརྩོན་གྱུར་པ། །བདག་ལ་
སྡུག་བསྔལ་ཅི་ཕྱིར་གནོད་བྱེད་ཡིན། །ཞེས་སོ། །འཇིག་རྟེན་ཕལ་པ་རྣམས་ཚེ་
འདིའི་ལྟོ་གོས་ཙམ་གྱི་ཆེད་དུ་ཚ་གྲང་ངལ་དུབ་དཔག་མེད་བཟོད་པར་བྱེད་ན་
བདག་ རང་གཞན་མ་ལུས་པའི་དོན་བསྒྲུབ་པའི་ ཕྱིར་དུ་བཀའ་སྤྱད་ཅིའི་ཕྱིར་
མི་བཟོད་སྙམ་དུ་ སྙིང་སྟོབས་བསྐྱེད་དགོས་པ་ནི། ཉ་པ་གདོལ་པ་ཞིང་པ་ལ་
སོགས་པ། །རང་གི་འཚོ་བ་ཙམ་ཞིག་སེམས་པ་ཡང་། །གྲང་དང་ཚ་ལ་སོགས་
པའི་ གནོད་བཟོད་ན། །འགྲོ་བའི་བདེ་ཕྱིར་བདག་ ལྟས་ཅིས་མི་བཟོད། །ཅེས་
སོ། །ཐ་མལ་པའི་དགྲ་ནི་ལན་ཅིག་ཡུལ་ནས་བཏོན་ཀྱང་ནུས་པ་བརྟས་ནས་
- 211-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སླར་ ཡང་ ལྡོག་གི །ཉོན་མོངས་ པའི་ དགྲ་ འདི་ནི་ ལན་ཅིག་ རང་ གི་ སྙིང་ནང་
ནས་འདོན་ཐུབ་ན་སླར་ལྡོག་པ་མེད་པས་ སྙིང་སྟོབས་བསྐྱེད་དགོས་པ་ནི། ཐ་
མལ་དགྲ་བོ་ཡུལ་ནས་ཕྱུང་ཡང་ནི། །ཡུལ་གཞན་དག་ཏུ་གནས་ཤིང་ ཡོངས་
བཟུང་ནས། །ནུས་པ་བརྟས་ཏེ་དེ་ནས་ཕྱིར་ལྡོག་གི །ཉོན་མོངས་དགྲ་ཚུལ་དེ་
དང་ འདྲ་མ་ཡིན། །ཉོན་མོངས་ཉོན་མོངས་ཤེས་རབ་མིག་གིས་སྤང་། །བདག་
ཡིད་ལས་བསལ་གང་དུ་འགྲོ་བར་འགྱུར། །གང་དུ་གནས་ནས་བདག་གནོད་བྱ་
ཕྱིར་འོང་། །བློ་ཞན་བདག་ལ་བརྩོན་པ་མེད་པར་ཟད། །ཅེས་སོ། །ཉོན་མོངས་
ཡུལ་དང་བཅས་པ་རྣམས་ནི་བདེན་མེད་སྒྱུ་མ་ལྟ་བུ་ཡིན་པས་ཤེས་རབ་ཀྱི་
མིག་གིས་བརྟགས་ནས་ཁོའི་གནས་ལུགས་མཐོང་ན་མྱུར་དུ་སྤོང་ནུས་པས་ཉོན་
མོངས་འཇོམས་པ་ལ་བློའི་དཔའ་བསྐྱེད་པ་ནི། ཉོན་མོངས་རྣམས་ནི་ཡུལ་ལ་མི་
གནས་དབང་ཚོགས་ལ་མིན་བར་ནའང་མིན། །དེ་ལས་གཞན་ནའང་མིན་ན་འདི་
དག་ གང་ གནས་ འགྲོ་བ་ ཀུན་ གནོད་ བྱེད། །འདི་ ནི་ རྒྱུ་ འདྲ་ དེ་ ཕྱིར་ སྙིང་ ལ་
འཇིགས་ སྤོང་ཤེས་ཕྱིར་བརྩོན་པ་བསྟེན། །དོན་མེད་ཉིད་དུ་བདག་ལ་དམྱལ་
སོགས་རྣམས་སུ་ཅི་སྟེ་གནད་པ་བྱེད། །ཅེས་སོ། །དེ་ལྟར་ཉོན་མོངས་འཇོམས་པ་
ལ་བློའི་སྟོབས་བསྐྱེད་ནས་བདག་གིས་དལ་བའི་རྟེན་ནི་ཐོབ། བླ་མ་དགེ་བའི་
བཤེས་གཉེན་དང་ནི་མཇལ། ཡང་དག་པའི་མན་ངག་ནི་ཐོབ། ལུང་དང་རིགས་
པ་དྲི་མ་མེད་པའི་ལམ་ནས་དྲངས་པའི་སོ་སོར་རྟོག་པའི་ཤེས་རབ་ཀྱི་མཚོན་རྣོན་
པོ་ནི་རྙེད། མཐུན་རྐྱེན་ཐམས་ཅད་ནི་ཚང་། འགལ་རྐྱེན་ཐམས་ཅད་དང་བྲལ་
བའི་སྐབས་འདིར་འབད་ན་ཅིའི་ཕྱིར་ཉོན་མོངས་སྤོང་མི་ནུས་སྙམ་དུ་རང་གིས་
རང་ལ་དཔའ་བསྐྱེད་ནས་འབད་དགོས། དེ་ཡང་འདུ་འཛིས་དབེན་པའི་ནགས་
-212 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཀྱི་སྨན་ལྗོངས་ལྟ་བུ་དབེན་པའི་གནས་སུ་འཕགས་པའི་རིགས་བཞི་ལ་གནས་པ་
ཞིག་ལ་སྨོན་པ་ནི། སྤྱོད་འཇུག་ལས། ནགས་ན་རི་དྭགས་བྱ་དག་དང་། །ཤིང་
རྣམས་མི་སྙན་བརྗོད་མི་བྱེད། །འགྲོགས་ན་བདེ་བ་དེ་དག་དང་། ། ནམ་ཞིག་
ལྷན་ཅིག་བདག་གནས་འགྱུར། །ཕུག་གམ་ལྷ་ཁང་སྟོང་པའམ། །ལྗོན་ཤིང་དྲུང་
དུ་གནས་བཅས་ཏེ། །ནམ་ཞིག་རྒྱབ་ཏུ་མི་ལྟ་ཞིང་། །ཆགས་པ་མེད་པར་འགྱུར་
ཞིག་གུ །ས་ཕྱོགས་བདག་གིར་བཟུང་མེད་པ། །རང་བཞིན་གྱིས་ནི་ཡངས་རྣམས་
སུ། །རང་ དབང་ སྤྱོད་ཅིང་ ཆགས་ མེད་ པར། །ནམ་ཞིག་བདག་ནི་ གནས་ པར་
འགྱུར། །ལྷུང་བཟེད་ལ་སོགས་ཉེ་ཚེ་དང་། །ཀུན་ལ་མི་འཁོའི་གོས་འཆང་ཞིང་། །
ལུས་འདི་སྦ་བ་མ་བྱས་ཀྱང་། །འཇིགས་མེད་གནས་པར་ནམ་ཞིག་འགྱུར། །དུར་
ཁྲོད་སོང་ནས་གཞན་དག་གི །རུས་གོང་དག་དང་བདག་གི་ལུས། ། འཇིག་པའི་
ཆོས་ཅན་དག་ཏུ་ནི། །ནམ་ཞིག་མགོ་སྙོམས་བྱེད་པར་འགྱུར། །ཞེས་སོ། །གཉེན་
དང་ཉེ་དུ་སོགས་གང་གིས་ཀྱང་གཡེང་བ་མེད་པར་དབེན་པའི་ནགས་སུ་གཅིག་
པུར་གནས་པར་སྨོན་པ་ནི། ལུས་འདི་གཅིག་པུ་དབེན་གནས་ཏེ། །སྔ་ནས་ཤི་
དང་འདྲར་བརྩིས་ནས། །ཤི་ནའང་མྱ་ངན་བྱེད་པ་མེད་། །དྲུང་ན་འཁོད་པ་སུ་
དག་ཀྱང་། །མྱ་ངན་གནོད་པ་བྱེད་མེད་པས། །འདི་ཡིས་སངས་རྒྱས་རྗེས་དྲན་
སོགས། །སུས་ཀྱང་གཡེང་བར་འགྱུར་བ་མེད། །དེ་བས་ཤིན་ཏུ་མདངས་དགའ་
བའི། །ནགས་ཚལ་ཚེགས་ཆུང་བདེ་སྐྱིད་ཅིང་། །གཡེང་བ་ཐམས་ཅད་ཞི་བྱེད་
པར། །བདག་ཉིད་གཅིག་པུ་གནས་པར་བྱ། །ཞེས་སོ། །དབེན་པའི་གནས་དེར་
ཡང་སྙོམ་ལས་ཀྱི་དབང་དུ་མ་སོང་བར་ལམ་ལ་བརྩོན་པ་བསྐྱེད་དགོས་པ་ནི། །
བསམ་པ་གཞན་ནི་ཀུན་བཏང་སྟེ། །བདག་ལ་སེམས་པ་གཅིག་པུ་ཡིས། །སེམས་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནི་མཉམ་པར་བཞག་ ཕྱིར་ དང་། །དུལ་བར་ བྱ་ ཕྱིར་བརྩོན་དེ་ བྱ། །ཞེས་སོ། །
དབེན་པའི་གནས་སུ་སྒྲུབ་པ་མཐར་ཕྱིན་པ་ཞིག་འོང་བ་ལ་དབེན་པའི་ཡོན་ཏན་
གྱིས་ཡིད་ཕྲོགས་ཏེ་སྤྲོ་བ་ཤུགས་དྲག་པོ་རྒྱུན་ལྡན་དུ་ཡོད་པ་ཞིག་དགོས་པས་
དབེན་པའི་གནས་ཀྱི་ཡོན་ཏན་བསམ་པ་ནི། དེ་ལྟར་འདོད་ལ་སྐྱོ་བྱས་ནས། །
དབེན་པ་ལ་ནི་དགའ་བ་བསྐྱེད། །རྩོད་དང་ཉོན་མོངས་ཀྱིས་སྟོང་པ། །ཞི་བའི་
ནགས་ཀྱི་ནང་དག་ཏུ། །སྐལ་ལྡན་ཟླ་འོད་ཙན་དན་གྱིས་བསིལ་བའི། །ཡངས་
པའི་རྡོ་ལེབ་ཁང་བཟང་ཉམས་དགའ་བར། །སྒྲ་མེད་ཞི་བའི་ནགས་རླུང་གཡོབ་
པ་ཡིས། །གཞན་ལ་ཕན་དོན་སེམས་ཤིང་འཆག་པར་བྱེད། ཁང་སྟོང་ཤིང་དྲུང་
ཕུག་དག་ཏུ། །གང་དུ་ཇི་སྲིད་འདོད་གནས་ཤིང་། །ཡོངས་འཛིན་བསྲུང་བའི་སྡུག་
བསྔལ་ སྤངས། །བལྟོས་ པ་ མེད་ པར་ བག་ཡངས་སྤྱོད། །རང་ དབང་ སྤྱོད་ཅིང་
ཆགས་ན་དལ། །གང་དང་ཡང་ནི་འབྲེལ་མེད་པའི། །ཆོག་ཤེས་བདེ་སྤྱོད་གང་
ཡིན་པ། །དབང་པོས་ཀྱང་ནི་དེ་རྙེད་དཀའ། །དེ་ལ་སོགས་པའི་རྣམ་པ་ཡིས། །
དབེན་ པའི་ཡོན་ཏན་བསམས་བྱས་ནས། །རྣམ་རྟོག་ཉེ་བར་ཞི་བ་དང་། །བྱང་
ཆུབ་ སེམས་ནི་བསྒོམ་པར་ བྱ། །ཞེས་སོ། །གཞན་ ཡང་ གཞོན་ནུ་མ་བདུན་ གྱི་
རྟོགས་བརྗོད་ལས། སྒྲ་རྣམས་བྲེགས་པ་གྱུར་ནས་ནི། །ཕྱག་དར་ཁྲོད་ཀྱི་གོས་
འཆང་ཞིང་། །དགོན་པ་ཡུལ་དུ་འདོད་པར་ནི། །ནམ་ཞིག་དེ་ལྟར་འགྱུར་ཞིག་
གུ །གཉའ་ཤིང་གང་ཙམ་རྣམ་བལྟ་ཞིང་། །ས་ཡི་ལྷུང་བཟེད་ལག་ཐོག་ནས། །
དཔྱས་མེད་ཁྱིམ་ནས་ཁྱིམ་དུ་ནི། །ནམ་ཞིག་སློངས་མོ་སྤྱོད་པར་འགྱུར། །རྙེད་
དང་བཀུར་སྟི་ཆགས་མེད་ཅིང་། །ཉོན་མོངས་ཚེར་མའི་འདམ་གྲིབ་དག །སྤྱོད་
པར་བྱེད་ཅིང་གྲོང་ཁྱེར་གྱི། །སྦྱིན་པའི་གནས་སུ་ནམ་ཞིག་འགྱུར། །རྩྭ་ཡི་ཚོགས་
- 214-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ལས་ལངས་ནས་ནི། །བ་མོས་ལྕི་བའི་གོས་དག་དང་། །ཟས་སྐོམ་ངན་ངོན་ཙམ་
གྱིས་ནི། །ནམ་ཞིག་ལུས་ལ་ཆགས་མེད་འགྱུར། །ཤིང་དྲུང་ནེ་ཙོ་ལྟར་ལྗང་བའི། །
དུར་བ་འཇམ་པོའི་གོས་ཅན་དུ། །མཐོང་ཆོས་བདེ་བའི་དགའ་སྟོན་དང་། །ནམ་
ཞིག་བདག་ནི་ཉལ་བར་འགྱུར། །འདོར་བར་འགྱུར་བའི་ལུས་སྲོག་ལ། །ཆུ་དང་
རྩྭ་ཡི་ཟིལ་པ་ལྟར། །བལྟོས་མེད་ཡུན་རིང་གོམས་པ་ཡི། །བདེ་བ་ཆེན་པོ་ནམ་
ཞིག་ཐོབ། །ནམ་ཞིག་ ཆུ་ངོགས་སྨན་ལྗོངས་སུ། །གནས་ནས་ཆུ་རླབས་འབྱུང་
འཇིག་དང་། །འཚོ་བའི་འཇིག་རྟེན་གནས་འདྲ་བར། །ཡང་དང་ཡང་དུ་བལྟ་བར་
འགྱུར། །ལྟ་བ་ཀུན་གྱི་མར་གྱུར་པའི། །འཇིག་ཚོགས་ ལྟ་བ་འབྱིན་པ་དང་། །
སྲིད་ པའི་ལོངས་སྤྱོད་མི་འདོད་ པར། །བདག་ནི་ནམ་ཞིག་འགྱུར་ཞིག་གུ །རྨི་
ལམ་སྨིག་རྒྱུ་སྒྱུ་མ་སྤྲིན། །དྲི་ཟའི་གྲོང་ཁྱེར་མཚུངས་པར་ནི། །རྒྱུ་དང་མི་རྒྱུའི་
འཇིག་ རྟེན་ དག །ནམ་ ཞིག་ རྟོགས་ པར་ བྱེད་ པར་ འགྱུར། །ཞེས་ དང༌། སློབ་
སྤུངས་ལས། ཟླ་བའི་དཀྱིལ་འཁོར་རྒྱས་པས་ཉེ་བར་བརྒྱན་བྱས་ཤིང་། །རྐེད་
ཆིངས་ ཆར་ ཆེན་ སྤྲིན་ གྱིས་འཁྲིགས་ པས་ འཁྱུད་ གྱུར་ པ། །རི་ རྩེའི་ནགས་ ཀྱི་
མཐོངས་དེར་ཆགས་པ་མེད་པར་ནི། །རླུང་ལྟར་གཡོ་བའི་རང་བཞིན་ཆེ་གཏུགས་
སྐལ་བ་ཆེ། །ནགས་མཐོངས་རི་དྭགས་དཀྱུ་བའི་ཚོགས་ཀྱིས་བསྟེན་བྱས་པ། །
ཀུན་ནས་ཉམས་དགའ་བཟང་པོ་དེ་ན་སྐྱིད་པ་གང་། །དེ་ཅི་དགའ་བའི་ནགས་
ཚལ་ལྷ་མོའི་ཉམས་བག་ཏུ། །ཐེལ་གྱིས་འབེབས་པའི་རྡོ་ལེབ་ཅན་ལ་ཡོང་འགྱུར་
རམ། །ནགས་ཀླུང་ཆུ་གཙང་ངོགས་བདེ་དབེན་པར་སྐྱིད་པ་གང་། །དེ་ཅི་ལྷ་ཡི་བུ་
མོ་དྲི་ ཞིམ་ བྱུགས་ པ་ ཡི། །ལན་ བུའི་ རྒྱན་ དུ་ ཐོགས་ པའི་ རྒྱུན་ ལྡན་ མེ་ ཏོག་
ཚོགས། །མཛེས་པའི་ཟིལ་གནོན་ལྷ་ཡི་ཆུ་ལའང་ཡོད་འགྱུར་རམ། །རྩ་བ་འབྲས་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བུ་ཤུན་པ་ལོ་མ་ཕུན་སུམ་ཚོགས་པའི་ལྗོན་ཤིང་ལྡན། །ནགས་ཚལ་བལྟོས་མེད་
རི་བོའི་ཆུ་རྒྱུན་བསིལ་འབབ་ཆགས་པ་མེད་པའི་གནས། །ཆུ་ཀླུང་ཡངས་པའི་
མཐའ་རུ་འབྲས་བུ་མེ་ཏོག་ལྷུང་བས་བརྒྱན་པ་ཡི། །ཉམས་དགའི་བས་མཐར་ཅི་
ཞིག་མེད་དེ་དམྱལ་དང་ཁྱིམ་གྱིས་བསླུས་ཏེ་སྤོང་། །རི་སུལ་ཡངས་པར་སྐྱེ་བོ་
བུན་ལོངས་མེད་པས་རབ་བདེ་བ། །ཉེར་སྤྱོད་རྒྱ་ཆེན་ནགས་ཚལ་སྔོ་འཁྲུངས་
ཕྲེང་བས་སྦྲེངས། །ཆུ་ངོགས་བསྙེན་པ་ཕུ་ཆུའི་རྒྱུན་སྒྲ་ རྔ་ ལྟར་ སྙན་པ་ཡིས། །
བདག་ཅག་ཉོན་མོངས་ཡུལ་མ་ཡིན་ཞེས་མགྲོན་ལ་སྒྲོགས་པ་བཞིན། །ཞེས་དང་།
སློབ་དཔོན་ས་མཚོ་བྱིན་གྱི་དབེན་པའི་གཏམ་ལས། མཚན་མོ་ཟླ་བའི་སྣང་བས་
རབ་གསལ་བའི། །སྐར་མའི་མེ་ཏོག་བཀྲམ་པར་ཉེར་མཆོད་པས། །དགོན་ པ་
བསྟེན་པའི་ཡིད་ནི་དེས་ཞི་བའི། །ལྷག་པར་དགའ་བ་དག་ནི་སྐྱེ་བར་འགྱུར། །
གང་དུ་དགེ་སློང་དབེན་པའི་རྒྱུ་མཚན་གྱིས། ཁ་ན་མ་ཐོ་མེད་པ་ཞི་འགྱུར་བདེ། །
གང་དུ་ཡོ་བྱད་ཡང་དག་བསྟེན་ཆགས་པས། །སེམས་ནི་སྣ་ཚོགས་ཕོངས་པས་
གདུང་བར་འགྱུར། །ས་ཡི་རྡུལ་གྱིས་གོས་པའི་རི་དྭགས་དག །རྩྭ་དང་འདབ་མ་
ཙམ་ཞིག་སྒྲུབ་བྱེད་ལྟར། །སེམས་ནི་དབེན་པར་གཞོལ་བར་འདོད་འགྱུར་གྱི། །
གླིང་བཞིའི་ཕུན་ཚོགས་རྒྱ་ཆེན་དག་ལའང་མིན། །ཤིང་དྲུང་འབབ་ཆུ་བསྟེན་པའི་
དཀའ་ཐུབ་དང་། །ཡོངས་སུ་འཛིན་པ་དག་ནི་རྣམ་སྤངས་ནས། །རང་སེམས་ཙམ་
དང་རབ་ཏུ་འབྲེལ་བ་ཡི། །བདེ་འབྱུང་གང་དེ་རྒྱལ་པོ་རྣམས་ལ་མེད། །ཞེས་དང་།
ནགས་ཚིག་པ་ཡི་བྱ་དང་འདྲ་བར་སྡུག་བསྔལ་བརྒྱ་ཡི་གཞིར་གྱུར་པའི། ཁྱིམ་
གང་ ཡིན་པ་ཡོངས་སུ་སྤངས་ནས་ གནས་སུ་འགྲོ་བྱེད་པ། །དེས་ནི་སྲིད་པའི་
གཏིང་རབ་བསལ་བ་འགྲོ་བ་ཀུན་གྱི་མགོན། །སངས་རྒྱས་རབ་ཏུ་མཉེས་པར་
-216 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བྱེད་པ་ཡིན་ཞེས་དེ་སྐད་གྲགས། །ཞེས་གསུངས་པ་ལྟར། དབེན་པའི་ཡོན་ཏན་
སྒོ་དུ་མ་ནས་བསམས་ལ་འདུ་འཛི་ཐམས་ཅད་བཙན་ཆོད་དུ་སྤངས་ཏེ་དབེན་པའི་
གནས་ སུ་ གནས་ནས་ཉོན་མོངས་སྤོང་བའི་ ལམ་བསྒོམ་ པར་ བྱ་དགོས་སོ། །
དབེན་པའི་གནས་ཇི་ལྟ་བུ་ཞིག་ཏུ་གནས་དགོས་པ་དང་། དབེན་པར་གནས་པའི་
ཚད་ཇི་ལྟ་བུ་ཡིན་པ་དང༌། དེར་གནས་ནས་སྤྱོད་ལམ་རྣམ་བཞིར་ཇི་ལྟར་བྱ་བའི་
ཚུལ་ནི། །མདོ་སྡེ་དཀོན་མཆོག་སྤྲིན་ལས། རིགས་ཀྱི་བུ་ཆོས་བཅུ་དང་ལྡན་ན།།
བྱང་ཆུབ་སེམས་དཔའ་དགོན་པ་བ་རྣམས་ཡིན་ནོ། །བཅུ་གང་ཞེ་ན། འདི་ལྟ་སྟེ།
ཡུན་རིང་པོ་ནས་ཚངས་པར་སྤྱོད་པ་ལ་གནས་པ་རྣམས་ཡིན། འདུལ་བ་མཁས་
པ་རྣམས་ཡིན། དབང་པོ་མ་ཉམས་པ་རྣམས་ཡིན། མང་དུ་ཐོས་པ་རྣམས་ཡིན།
ནུས་པ་རྣམས་ཡིན། བདག་ཏུ་འཛིན་པའི་འཇིགས་པ་དང་བྲལ་བ་རྣམས་ཡིན།
རི་ དྭགས་ དང༌ འདྲ་ བ་ རྣམས་ ཡིན། ལུས་ ཀྱིས་ ཐག་ བསྲིངས་ པ་ རྣམས་ ཡིན།
དབེན་པ་ལ་མངོན་དུ་ཕྱོགས་པ་རྣམས་ཡིན། མི་དགའ་བ་དང་མ་འདྲེས་པ་རྣམས་
ཡིན་ནོ། །རིགས་ཀྱི་བུ་དེ་ལ་ཇི་ལྟར་ན་བྱང་ཆུབ་སེམས་དཔའ་ཡུན་རིང་པོ་ནས་
ཚངས་པར་སྤྱོད་པ་ལ་གནས་པ་ཡིན་པ་ནས། ཇི་ལྟར་ན་མི་དགའ་བ་དང་མ་
འདྲེས་པའི་བར་དུ་ཡིན་ཞེ་ན། རིག་ཀྱི་བུ་འདི་ལ་བྱང་ཆུབ་སེམས་དཔའ་ལེགས་
པར་བཤད་པའི་ཆོས་འདུལ་བ་ལ་རབ་ཏུ་བྱུང་བ་ཡིན། འཁོར་གསུམ་ཡོངས་སུ་
དག་པའི་ཚུལ་ཁྲིམས་དང་ལྡན་པ་ཡིན། ཆོས་ཉིད་ལ་མཁས་ཤིང་ཆོ་ག་དང༌།
སྤྱོད་ཡུལ་དང་། འགྲོ་བ་དག་ཕྱིར་འོང་བ་ལ་མཁས་ པས། གང་འདི་དེ་བཞིན་
གཤེམས་པས་རྒན་རབས་དང་། བར་མ་དང་། གསར་བུ་བ་རྣམས་ཀྱིས་བསླང་
པའི་ལམ་བསྟན་པ་དེ་ལ་འདི་ལྟ་སྟེ། དོན་དང་ཚིག་དང་འབྱུང་བ་ལ་མཁས་པ་
-217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དང༌། གཞན་གྱིས་དྲིང་མི་འཇོག་ཅིང་། གཞན་གྱི་མི་བཀྲི་བ་ཡིན་ནོ། །དེ་ལྟུང་བ་
བྱུང་ན་ལྟུང་བ་ལས་བྱུང་བ་རབ་ཏུ་ཤེས་ཤིང་། གནས་དེ་དག་ཀྱང་ཡོངས་སུ་སྤང་
ངོ༌། །གནས་དེ་དག་ལ་གུས་པར་བྱེད་ཅིང་། འཆགས་པ་མང་བ་ཡིན་ནོ། །སྡིག་
པ་དེ་ལ་སྨོད་ཅིང་འགྱོད་དེ། འཐོལ་བར་བྱེད་དོ། །གནས་གང་དག་ཏུ་ལྟུང་བར་
འགྱུར་བ་དེ་དག་ཀྱང་རབ་ཏུ་ཤེས། གང་དག་ཏུ་མི་འགྱུར་བ་དེ་དག་ཀྱང་རབ་ཏུ་
ཤེས། གང་དག་ཏུ་ཆེན་པོར་འགྱུར་བ་དང་། གང་དག་ཏུ་འབྲིང་དང་། གང་དག་
ཏུ་ཆུང་ངུར་འགྱུར་བ་དེ་དག་ཀྱང་རབ་ཏུ་ཤེས། གང་ལས་ཀྱི་རྣམ་པ་སྨིན་པའི་
ཡུན་ཇི་སྲིད་པ་དེ་ཡང་རབ་ཏུ་ཤེས་ཏེ། དེ་ཡང་ནན་ཏན་གྱིས་སྒྲུབ་བོ། །དེ་མིག་
གི་དབང་པོ་མ་ཉམས་པ་དང་། རྣ་བའི་དབང་པོ་མ་ཉམས་ཤིང་ཡན་ལག་དང༌།
ཉིང་ལག་ཐམས་ཅད་མ་ཉམས་པར་དགོན་པ་ན་གནས་ཏེ། གནས་ག་ན་འཚོ་བ་
མེད་པའི་གནས་དེ་དག་ཏུ་གནས་སོ། །གནས་གང་དག་ན་བསོད་སྙོམས་སློང་
བའི་སྤྱོད་ཡུལ་དང་ཧ་ཅང་ཡང་མི་རིང་། ཧ་ཅང་ཡང་མི་ཉེ་བ་དང༌། གནས་གང་
དག་ན་ཆུ་དྭངས་ཤིང་རྙོག་པ་མེད་པ། གཙང་ཞིང་དྲི་མ་མེད་པ། ཚོགས་ཆུང་བ་
ཡོད་པ་དང༌། གནས་གང་དག་ན་ཤིང་ཕུན་སུམ་ཚོགས་པ། མེ་ཏོག་ཕུན་སུམ་
ཚོགས་པ། འབྲས་ བུ་ ཕུན་ སུམ་ ཚོགས་ པ། ལོ་མ་ ཕུན་སུམ་ཚོགས་པ། གཅན་
གཟན་ཁྲོ་བོ་མེད་པ། ཕུག་དང་ལྡན་པ། སྨན་གཤོངས་དང་ལྡན་པ། ཐག་ཐུག་
མེད་པ། འགྲོ་ན་བདེ་བ། ཞི་བ་གཉིས་སུ་མེད་པའི་གནས་དེ་འདྲ་བ་དག །ས་
སོ། །དེ་གནས་དེ་དག་ན་གནས་ཤིང་གང་དེས་སྔོན་བཀླགས་པ་དང་། སྔོན་ཐོས་
པ་དེ་ཉིད་ཉིན་ལན་གསུམ་མཚན་ལན་གསུམ་སྒྲ་ཧ་ཅང་ཡང་མི་ཆེ། ཧ་ཅང་ཡང་
མི་ཆུང་བ་དང་། དབང་པོ་མི་རྒོད་ཅིང་། ཕྱི་རོལ་དུ་མ་སོང་བའི་སེམས་ཀྱིས་དད་
- 218 -



སྦྱོ
ང
གི
ཁྲི
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
པས་ ཉེ་བར་འཚོ་ཞིང་། ཚིག་ཉེ་བར་བཟུང་སྟེ། མཚན་མ་འཛིན་ཅིང་། གཉིད་
ཀྱིས་མ་ལོག་པར་ཁ་ཏོན་བྱེད་དོ། །ཞེས་དང་། མང་དུ་ཐོས་པའི་སྟོབས་བསྐྱེད་
པས། བདག་ཏུ་འཛིན་པའི་འཇིགས་པ་དང་བྲལ་བ་ཡིན་ནོ། །དེ་བདག་ཏུ་འཛིན་
པའི་འཇིགས་པ་དང་བྲལ་བས་དགོན་པ་དེ་མི་འཇིགས་མི་སྐྲག་མི་དངངས་བག་
ཚ་བ་མེད་ཅིང་རབ་ཏུ་དབེན་པ་ལ་མངོན་དུ་ཕྱོགས་པར་གྱུར་ཏེ་གནས་སོ། །དེ་
དགོན་པ་དེ་ན་དབེན་པ་ལ་མངོན་དུ་ཕྱོགས་ཤིང་འདུ་འཛི་མེད་པར་གནས་པས།
རི་དྭགས་དང་འདྲ་བ་ཡིན་ནོ། །ཇི་ལྟར་རི་དྭགས་དག་བདག་འདིའི་ལན་བོན་
གྱིས་སྲོག་གི་བར་ཆད་དུ་གྱུར་དུ་འོང་ངོ༌། །ཞེས་ཡུལ་དང་ཡུལ་གྱི་ཕྱོགས་རིང་པོ་
བས་ ཀྱང་ རིང་པོར་སྤོང་བ་དེ་བཞིན་དུ། བྱང་ཆུབ་ སེམས་ དཔའ་ ཡང་ བདག་
འདིའི་ལན་བོན་གྱིས་ཡི་དམ་གྱི་བར་ཆད་དམ་སེམས་གཡེང་བར་གྱུར་ན་མི་རུང་
ངོ་ཞེས་བུད་མེད་དང་། སྐྱེས་པ་དང་། ཁྱེའུ་དང་། བུ་མོ་རྣམས་དང་། འདུ་འཛི་མི་
བྱེད་ཅིང་། འདུ་འཛི་དག་ཐག་རིང་པོ་བས་ཀྱང་རིང་པོར་ཡོངས་སུ་སྤོང་ངོ༌། །དེ་
དེ་ལྟར་ཐག་བསྲིངས་ཏེ་གནས་རབ་ཏུ་དབེན་པ་ལ་མངོན་དུ་ཕྱོགས་པ་ཡིན། དེ་
རབ་ཏུ་དབེན་པ་མངོན་དུ་ཕྱོགས་པས་དགོན་པ་དེ་ལ་ཡོན་ཏན་དུ་བལྟ་བ་དང༌།
ཞི་བར་བལྟ་བ་ཡིན་ནོ། །དེ་ཡོན་ཏན་དུ་བལྟ་ཞིང་ཞི་བར་བལྟ་བས་ན། མི་དགའ་
བ་དང་མི་འདྲེའོ། །མི་དགའ་བ་དང་མ་འདྲེས་པས་ན། །དགོན་པའི་ཆོས་རྣམས་
ཡང་དག་པར་བླངས་ནས་སྤྱོད་དེ། དེ་ལྟར་ན་རིགས་ཀྱི་བུ་བྱང་ཆུབ་སེམས་དཔའ་
ཡུན་རིང་པོ་ནས་ཚངས་པར་སྤྱད་པ་ལ་གནས་པ་ནས་མི་དགའ་བ་དང་མ་འདྲེས་
འདྲེས་པའི་བར་དུ་ཡིན་ནོ། །རིགས་ཀྱི་བུ་ཆོས་བཅུ་པོ་དེ་དག་དང་ལྡན་ན་བྱང་
ཆུབ་སེམས་དཔའ་དགོན་པར་རྣམས་ཡིན་ནོ། །ཞེས་གསུངས་པ་ལྟར་རོ། །དབེན་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པ་དེ་ལ་སྤྱོད་འཇུག་ལས་ལུས་དབེན་པ་དང་སེམས་དབེན་པ་གཉིས་གསུངས་
པས། དབེན་པའི་གནས་སུ་བསྡད་པ་ཙམ་གྱིས་མི་ཆོག་པར་རང་གི་སེམས་ལ་
ཡང་ཡང་བརྟགས་ནས་ཉོན་མོངས་པའི་དབང་དུ་མ་སོང་བ་ཞིག་དང་། དགེ་བའི་
བྱ་བ་ལ་བརྩོན་པ་ཆེར་བསྐྱེད་དགོས་པ་ནི། ཁྱིམ་བདག་དྲག་ཤུལ་ཅན་གྱིས་ཞུས་
པའི་མདོ་ལས། ཁྱིམ་བདག་གཞན་ཡང་བྱང་ཆུབ་སེམས་དཔའ་ རབ་ཏུ་བྱུང་བ་
དགོན་པ་ལ་གནས་པས། འདི་ལྟར་བདག་ཅིའི་ཕྱིར་དགོན་པ་ལ་གནས། དགོན་
པ་ལ་གནས་པ་འབའ་ཞིག་ནི་དགེ་སྦྱོང་མ་ཡིན་ཏེ། འདི་ནི་མ་སྦྱངས་པ་མ་སྦས་པ་
མ་ཞི་བ་མ་དུལ་བ་མི་འགྲུས་པ་རབ་ཏུ་མི་བརྩོན་པ་འདི་ལྟ་སྟེ། རི་དྭགས་དང་
སྤྲེའུ་དང་བྱ་མང་པོ་དང་ཆོམ་རྐུན་དང་གདོལ་པ་དག་མང་དུ་གནས་ཏེ། དེ་དག་
ཀྱང་དགེ་སྦྱོང་གི་ཡོན་ཏན་དང་ལྡན་པ་མ་ཡིན་པས། གང་གི་ཕྱིར་བདག་དགོན་
པ་ལ་གནས་པ་འདི་ལྟ་སྟེ་དགེ་སྦྱོང་གི་དོན་དེ་ཡོངས་སུ་རྫོགས་པར་བྱའོ་སྙམ་དུ་
བརྟག་པར་བྱའོ། ཁྱིམ་བདག་གཞན་ཡང་བྱང་ཆུབ་སེམས་དཔའ་རབ་ཏུ་བྱུང་བ་
དགོན་པ་ན་གནས་པས་བདག་ཅིའི་ཕྱིར་དགོན་པར་འོངས་སྙམ་དུ་བརྟག་པར་བྱ་
སྟེ། དེ་ཡང་འདི་ལྟར་བདག་ནི་འཇིགས་ཤིང་སྐྲག་པའི་ཕྱིར་དགོན་པར་འོངས་
སོ། །ཅི་ཞིག་གིས་འཇིགས་ཤིང་སྐྲག་ཅེ་ན། འདུ་འཛིས་འཇིགས་ཤིང་སྐྲག་གོ །
འགྲོགས་པའི་འཇིགས་ཤིང་སྐྲག་གོ །འདོད་ཆགས་དང་ཞེ་སྡང་དང་གཏི་མུག་
གིས་འཇིགས་ཤིང་སྐྲག་གོ །ང་རྒྱལ་དང་རྒྱགས་པ་དང་འཆབ་པས་འཇིགས་ཤིང་
སྐྲག་གོ །ཆགས་པ་དང་ཕྲག་དོག་དང་སེར་སྣས་འཇིགས་ཤིང་སྐྲག་གོ །གཟུགས་
དང་སྒྲ་དང་དྲི་དང་རོ་དང་རེག་བྱས་འཇིགས་ཞིང་སྐྲག་གོ །ཕུང་པོའི་བདུད་ཀྱིས་
འཇིགས་ཤིང་སྐྲག་གོ །ཉོན་མོངས་པའི་བདུད་ཀྱིས་འཇིགས་ཤིང་སྐྲག་གོ །འཆི་
- 220 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བདག་གི་བདུད་ཀྱིས་འཇིགས་ཤིང་སྐྲག་གོ །ལྷའི་བུའི་བདུད་ཀྱིས་འཇིགས་ཤིང་
སྐྲག་གོ །མི་རྟག་པ་ལ་རྟག་པར་ཕྱིན་ཅི་ལོག་པས་འཇིགས་ཤིང་སྐྲག་གོ །སྡུག་
བསྔལ་བ་ལ་བདེ་བར་ཕྱིན་ཅི་ལོག་པས་འཇིགས་ཤིང་སྐྲག་གོ །བདག་མེད་པ་ལ་
བཏག་ཏུ་ཕྱིན་ཅི་ལོག་པས་འཇིགས་ཤིང་སྐྲག་གོ །མི་གཙང་བ་ལ་གཙང་བར་
ཕྱིན་ཅི་ལོག་པས་འཇིགས་ཤིང་སྐྲག་གོ །སེམས་དང་ཡིད་དང་རྣམ་པར་ཤེས་
པས་ འཇིགས་ ཤིང་ སྐྲག་ གོ །སྲེད་ པས་ འཇིགས་ ཤིང༌ སྐྲག་ གོ །འཁོར་ བས་
འཇིགས་ཤིང་སྐྲག་གོ །བསྒྲིབས་པ་དང་ཆོད་པས་ཀུན་ནས་ལྡང་བས་འཇིགས་
ཤིང་སྐྲག་གོ །འཇིག་ཚོགས་ལ་ལྟ་བས་འཇིགས་ཤིང་སྐྲག་གོ །བདག་ཏུ་འཛིན་
པ་དང་བདག་གིར་འཛིན་པས་འཇིགས་ཤིང་སྐག་གོ །རྒོད་པས་འཇིགས་ཤིང་
སྐྲག་གོ །འགྱོད་པ་དང་ཐེ་ཚོམ་གྱིས་འཇིགས་ཤིང་སྐྲག་གོ །སྡིག་པའི་གྲོགས་
པོས་འཇིགས་ཤིང་སྐྲག་གོ །རྙེད་པ་དང་བཀུར་སྟིས་འཇིགས་ཤིང་སྐྲག་གོ །མི་
དགེ་བའི་བཤེས་གཉེན་གྱིས་འཇིགས་ཤིང་སྐག་གོ །མ་མཐོང་བར་མཐོང་ངོ་སྙམ་
དུ་འཛིན་པས་འཇིགས་ཤིང་སྐྲག་གོ །མ་ཐོས་པར་ཐོས་སོ་སྙམ་དུ་འཛིན་པས་
འཇིགས་ཤིང་སྐྲག་གོ །མ་དྲན་པར་དྲན་ནོ་སྙམ་དུ་འཛིན་པས་འཇིགས་ཤིང་སྐྲག་
གོ །བྱེ་བྲག་མ་ཕྱེད་པ་བྱེ་བྲག་ཕྱེད་དོ་སྙམ་དུ་འཛིན་པས་འཇིགས་ཤིང་སྐྲག་གོ །
མི་ཤེས་པར་ཤེས་སོ་སྙམ་དུ་འཛིན་པས་འཇིགས་ཤིང་སྐྲག་གོ །དགེ་སྦྱོང་གི་དྲི་
མས་འཇིགས་ཤིང་སྐྲག་གོ །གཅིག་ལ་གཅིག་གནོད་པར་སེམས་པས་འཇིགས་
ཤིང་སྐྲག་གོ །འདོད་པའི་ཁམས་དང་གཟུགས་ཀྱི་ཁམས་དང་གཟུགས་མེད་པའི་
ཁམས་ཀྱིས་འཇིགས་ཤིང་སྐག་གོ །སྲིད་པའི་འགྲོ་བ་ཐམས་ཅད་དུ་འཆི་འཕོ་བ་
དང་སྐྱེ་བས་འཇིགས་ཤིང་སྐྲག་གོ །སེམས་ཅན་དམྱལ་བ་དང་དུད་འགྲོའི་སྐྱེ་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གནས་དང༌། ཡི་དྭགས་ཀྱི་ཡུལ་དུ་འགྲོ་བས་འཇིགས་ཤིང་སྐྲག་གོ །མི་ཁོམས་
པས་འཇིགས་ཤིང་སྐག་གོ །མདོར་ན་མི་དགེ་བའི་ཆོས་ཐམས་ཅད་ཡིད་ལ་བྱེད་
པས་འཇིགས་ཤིང་སྐྲག་སྟེ། བདག་དེ་ལྟ་བུས་འཇིགས་ཤིང་སྐག་པས་འཇིགས་
ནས་དགོན་པར་འོངས་སོ། ཁྱིམ་བདག་གཞན་ཡང་བྱང་ཆུབ་སེམས་དཔའ་རབ་
ཏུ་བྱུང་བ་འཇིགས་ཤིང་སྐག་ནས་དགོན་པ་ལ་གནས་པས། འདི་ལ་གང་ཅུང་ཟད་
འཇིགས་པ་སྐྱེ་བ་དེ་དག་ཐམས་ཅད་ནི་བདག་ཏུ་འཛིན་པ་ལས་སྐྱེས་སོ། །བདག་
ཏུ་མངོན་པར་ཆགས་པ་དང་། བདག་ཏུ་ཡོངས་སུ་འཛིན་པ་དང་། བདག་གི་གཞི་
དང་། བདག་ལ་སྲེད་པ་དང་། བདག་ཏུ་འདུ་ཤེས་པ་དང་། བདག་ཏུ་སྨྲ་བ་ཉེ་
བར་ ལེན་ པ་ དང་། བདག་ཏུ་ལྟ་བ་ དང༌། བདག་ གིས་ གནས་ དང༌། བདག་ཏུ་
ཡོངས་སུ་རྟོག་པ་དང་། བདག་སྲུང་བ་ལས་སྐྱེས་ཏེ། གལ་ཏེ་བདག་དགོན་པ་ལ་
གནས་ལ། བདག་ཏུ་འཛིན་པ་ཡོངས་སུ་མ་སྤངས། བདག་ཏུ་མངོན་པར་ཆགས་
པ་དང་། བདག་ཏུ་ཡོངས་སུ་འཛིན་པ་དང་། བདག་གི་གཞི་དང། བདག་ལ་སྲེད་
པ་ དང་། བདག་ ཏུ་ འདུ་ ཤེས་ པ་ དང་། བདག་ཏུ་སྨྲ་ བ་ ཉེ་ བར་ ལེན་ པ་ དང་།
བདག་ཏུ་ལྟ་བ་དང་། བདག་གི་གནས་དང་། བདག་ཏུ་ཡོངས་སུ་རྟོགས་པ་དང་།
བདག་བསྲུང་བ་ཡོངས་སུ་མ་སྤངས་ན་ནི། བདག་དགོན་པ་ལ་གནས་པ་དོན་མེད་
པར་འགྱུར་རོ་སྙམ་དུ་བསླབ་པར་བྱ་སྟེ། བདག་ཏུ་འདུ་ཤེས་པ་ལ་ནི་དགོན་པ་ལ་
གནས་པ་མེད་དོ། །གཞན་དུ་འདུ་ཤེས་པ་ལ་ཡང་མེད་དོ། ཁྱིམ་བདག་དགོན་པ་
ལ་གནས་པ་ཞེས་བྱ་བ་ནི་ཆོས་ཐམས་ཅད་ལ་མི་བརྟེན་པར་གནས་པའོ། །ཆོས་
ཐམས་ཅད་ལ་མི་འཛིན་པར་གནས་པའོ། །མཚན་མ་ཐམས་ཅད་ལ་མི་ཆགས་
པར་གནས་སོ། །གཟུགས་ཐམས་ཅད་ལ་མི་བརྟེན་པར་གནས་པའོ། །སྒྲ་དང་དྲི་
- 222 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དང་རོ་དང་རེག་བྱ་ཐམས་ཅད་ལ་མི་བརྟེན་པར་གནས་པའོ། །ཆོས་ཐམས་ཅད་
མཉམ་པ་ཉིད་དང་མི་འགལ་བར་གནས་པའོ། །སེམས་ཤིན་ཏུ་ཞི་བས་ཤིན་ཏུ་
སྦྱངས་པར་གནས་པའོ། །འཇིགས་པ་ཐམས་ཅད་སྤངས་ནས་མི་འཇིགས་པར་
གནས་པའོ། །ཉོན་མོངས་ཐམས་ཅད་ལས་རྣམ་པར་གྲོལ་བས་ཆུ་བོ་ལས་རྒལ་
བར་གནས་པའོ། །བརྟན་པར་གནས་པའོ། །ངན་ངོན་གྱིས་ཆོག་ཤེས་པར་འཛིན་
ཅིང་འདོད་པ་ཆུང་བས་འཕགས་པའི་རིགས་རྣམས་ལ་རབ་ཏུ་དགའ་བར་གནས་
པའོ། །དགང་སླ་ཞིང་གསོ་སླ་བས་ཆོག་པར་འཛིན་པར་གནས་པའོ། །ཤེས་རབ་
ཀྱི་ཕྱིར་ཚུལ་བཞིན་དུ་སྦྱོང་བས་ཐོབ་པ་ལ་གནས་པའོ། །རྣམ་པར་ཐར་པའི་སྒོ་
སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་ལ་སོ་སོར་རྟོག་པས་
རྟེན་ཅིང་འབྲེལ་པར་འབྱུང་བ་དང་མཐུན་པས་མ་དུལ་བ་རྣམས་ཉེ་བར་ཞི་བར་
གནས་ པའོ། །ཤིན་ཏུ་རྣམ་ པར་ དག་ པས་ བྱ་ བ་ བྱས་ པར་ གནས་ པའོ། ཁྱིམ་
བདག་འདི་ལྟ་སྟེ་དཔེར་ན། དགོན་པ་ལ་རྩ་དང༌། ཤིང་གེལ་ པ་དང༌། ནགས་
ཚལ་ གནས་ ཀྱང་ འཇིགས་ པ་ མེད་ཅིང་ མི་ སྐག་ སྐག་ པར་ མི་ འགྱུར་ རོ། ཁྱིམ་
བདག་དེ་བཞིན་དུ་བྱང་ཆུབ་སེམས་དཔའ་རབ་ཏུ་བྱུང་བ་དགོན་པ་ལ་གནས་པས་
བུ་དང་། སྒྱུ་མ་ལྟ་བུ་དང་མཚུངས་པའི་འདུ་ཤེས་བསྐྱེད་པ་བྱ་སྟེ། འདི་ལ་སུ་ཞིག་
འཇིགས་པར་འགྱུར། འདི་ལ་སུ་ཞིག་སྐྲག་པར་འགྱུར་སྙམ་པའི་སེམས་བསྐྱེད་
པར་བྱའོ། །དེ་འཇིགས་ཤིང་སྐྲག་པ་ལྟ་ན་འདི་ལྟར་ལུས་འདི་ལ་ནི་བདག་གམ་
སེམས་ཅན་ནམ་སྲོག་གམ་སྐྱེ་བའམ་གསོ་བའམ་སྐྱེས་བུའམ་གང་ཟག་གམ་ཤེད་
223-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལས་སྐྱེས་པའམ་ཤེད་བུ་མེད་དེ། འདི་ལྟར་འཇིགས་པ་ཞེས་བྱ་བ་འདི་ནི་ཡང་
དག་པ་མ་ཡིན་པ་ཀུན་བཏགས་པ་ཡིན་གྱིས་བདག་གིས་ནི་ཡང་དག་པ་མ་ཡིན་
པ་ཀུན་བཏགས་པ་དེ་ལ་བརྟག་པར་མི་བྱའོ་སྙམ་དུ་ལུས་ལ་ཚུལ་བཞིན་དུ་བརྟག་
པར་བྱའོ། །དེས་ཇི་ལྟར་དགོན་པ་ལ་རྩ་དང་ཤིང་གེལ་པ་དང་སྨན་དང་ནགས་
ཚལ་གནས་པ་རྣམས་ང་ཡི་བ་མེད་པ་ཡོངས་སུ་འཛིན་པ་མེད་པ་དེ་བཞིན་དུ།
བྱང་ཆུབ་སེམས་དཔའ་ཡང་ང་ཡི་བ་མེད་པ་ཡོངས་སུ་འཛིན་པ་མེད་པས་ཆོས་
ཐམས་ཅད་སྟོང་པ་ཉིད་དོ་སྙམ་དུ་ཤེས་ནས་ཉེ་བར་བསྒྲུབ་སྟེ་གནས་པ་བྱའོ། །དེ་
ཅིའི་ཕྱིར་ཞེ་ན། དགོན་པ་ལ་གནས་པ་ནི་ཉོན་མོངས་པ་གཅོད་པ་སྟེ། ང་ཡི་བ་
མེད་པ་ཡོངས་སུ་འཛིན་པ་མེད་པའོ། ཁྱིམ་བདག་གཞན་ཡང་བྱང་ཆུབ་སེམས་པ་
རབ་ཏུ་བྱུང་བས་སངས་རྒྱས་ཀྱིས་དགོན་པ་ལ་གནས་པར་བཀའ་སྩལ་པར་ཤེས་
ནས་དགོན་པ་ལ་གནས་པར་བྱ་སྟེ། དེར་དགེ་བས་ཆོས་ཐམས་ཅད་ཡོངས་སུ་
རྫོགས་པར་འགྱུར་རོ། །དགེ་བའི་རྩ་བ་ཉེ་བར་བརྟན་ནས་ཕྱིས་གྲོང་དང་གྲོང་
ཁྱེར་དང་གྲོང་རྡལ་དང་ལྗོངས་དང་ཡུལ་དང་ཕོ་བྲང་འཁོར་དག་ཏུ་ཞུགས་ཏེ་ཆོས་
བརྟན་པར་བྱའོ། ཁྱིམ་བདག་གལ་ཏེ་བྱང་ཆུབ་སེམས་དཔའ་རབ་ཏུ་བྱུང་བ་ལུང་
དང་ཁ་ཏོན་ནོད་པའི་ཕྱིར་ཚོགས་ཀྱི་ནང་དུ་འཇུག་ན་དེས་དེར་གུས་པ་དང་བཅས་
པ་བྱ་སྟེ། སློབ་དཔོན་དང་མཁན་པོ་རྣམས་དང་། གནས་བརྟན་དང་བར་མ་དང་
དགེ་སློང་གསར་བུ་རྣམས་ལ་ཞེ་ས་དང་བཅས་པ་བྱའོ། །ཚུལ་མཁས་པར་བྱའོ། །
སྙོམ་ལས་མེད་པར་རང་གི་བྱ་བ་དང་གཞན་ལ་གདུང་བ་མེད་པར་བྱའོ། །དེས་
བསྙེན་བཀུར་ལ་འདུ་བར་མི་བྱའོ། །དེས་འདིར་ལྟར་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ལྷ་དང་བཅས་པའི་འཇིག་རྟེན་
- 224 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དང་། བདུད་དང་བཅས་པ་དང་། ཚངས་པ་དང་བཅས་པ་དང་། དགེ་སྦྱོར་དང་
བྲམ་ཟེའི་སྐྱེ་དགུ་དང་བཅས་པ་དང་། ལྷ་དང་མི་དང་ལྷ་མ་ཡིན་དུ་བཅས་པས་
མཆོད་པ་སྦྱིན་གནས་སུ་གྱུར་པ་དེ་ཡང་སེམས་ཅན་ཐམས་ཅད་ལ་གང་ལས་ཀྱང་
རིམ་གྲོར་བྱ་བ་བདག་གིར་མི་མཛད་ན། །བདག་ཅག་མ་བསླབས་པ་སློབ་འདོད་
པ་རྣམས་ལྟ་ཅི་སྨོས་ཏེ། བདག་གིས་ནི་སེམས་ཅན་ཐམས་ཅད་ལ་བསྙེན་བཀུར་
བྱའི། གང་ལས་ཀྱང་བསྙེན་བཀུར་ བྱ་བ་བདག་གིར་བྱའོ་སྙམ་དུ་བརྟག་པར་
བྱའོ། །དེ་ཅིའི་ཕྱིར་ཞེ་ན། ཁྱིམ་བདག་དགེ་སློང་བསྙེན་བཀུར་ལ་འདུ་བ་ནི་ཡོན་
ཏན་གྱི་རྗེས་སུ་བཟུང་བའི་ཆོས་ཆུད་མ་ཟོན་པ་ཡིན་ཏེ། དེས་གང་དག་སྡུད་པ་དེ་
དག་ཀྱང་འདི་སྙམ་དུ་སེམས་ཏེ། བདག་ཅག་ནི་བསྙེན་བཀུར་གྱི་ཕྱིར་སྡུད་ཀྱི་
ཆོས་ ཀྱི་ ཕྱིར་ནི་མ་ཡིན་ནོ་སྙམ་མོ་ཞེས་གསུངས་སོ། །ཡང་དེ་ཉིད་ལས། ཁྱིམ་
བདག་ གལ་ ཏེ་ བྱང༌ ཆུབ་ སེམས་ དཔའ་ དགོན་ པ་ ཆོས་ ཉན་ པར་ འདོད་ དམ།
མཁན་པོ་དང་སློབ་དཔོན་ལ་བལྟ་བར་འདོད་ནས་ནད་དྲི་བའི་ཕྱིར་གྲོང་གི་གནས་
སུ་འོངས་ན། དེས་ དགོངས་ སུ་ སླར་ལྡོག་ པར་ བྱ་ བའི་ ཕྱིར་ འགྲོ་བའི་ སེམས་
བསྐྱེད་པར་བྱའོ། །དེ་གལ་ཏེ་ལུང་ནོད་པ་དང་ཁ་ཏོན་བྱ་བ་གཞན་ལ་རག་ལས་
ཏེ། གཙུག་ལག་ཁང་ན་གནས་ན་ཡང་དེས་དགོན་པ་ལ་གཞོལ་བའི་སེམས་ཀྱིས།
གང་དངོས་པོ་ཐམས་ཅད་ལ་དགོན་པར་འདུ་ཤེས་པ་དང་། ཆོས་འཚོལ་བས་མི་
ངོམས་པ་དེ་ཉིད་དགོན་པ་ལ་གནས་པ་ཡིན་ནོ་སྙམ་དུ་བསམ་པར་བྱའོ། །ཞེས་
གང་གསུངས་པ་ལྟར་རོ། །དེ་ལྟར་དབེན་པའི་གནས་སུ་གནས་ནས་ཚེ་འདིའི་
ཕུན་ཚོགས་བསྒྲུབ་པའི་བསམ་སྦྱོར་ཐམས་ཅད་བློས་དོར་ཏེ། རྗེ་བཙུན་བྱམས་པ་
མགོན་པོས་མདོ་སྡེའི་རྒྱན་དུ་གསུངས་པ་ལྟར་ཆོས་མཐུན་གྱི་གྲོགས་བཟང་པོ་
225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དང་ལྷན་ཅིག་ཏུ་ལམ་བསླབ་པ་རིན་པོ་ཆེ་གསུམ་ལ་གནས་ནས་ཚེ་ཐུང་འདི་ལ་
དགྲ་བོ་བདག་འཛིན་འགོང་པོ་འདི་ཅི་ཐུལ་ཞིག་བྱ། དེ་ཡང་རང་གཅིག་པུའི་ཆེད་
དུ་མ་ཡིན་པར་མ་རྒན་སེམས་ཅན་ཐམས་ཅད་འཁོར་བའི་སྡུག་བསྔལ་ལས་
བསྒྲལ་བའི་ཕྱིར་དུ་ཤ་ཟུག་རང་ཟའི་ཚུལ་དུ་ཐོག་མར་རང་གི་རྒྱུད་ཐུལ་བ་ཞིག་
བྱ། བསྒོམ་བྱའི་ལམ་ཐམས་ཅད་ཀྱི་ནང་ནས་ཀྱང་བྱང་ཆུབ་ཀྱི་སེམས་རིན་པོ་ཆེ་
ཉིད་རབ་དང་ཕུལ་དང་གཙོ་བོར་གྱུར་པ་ཡིན་པས། ད་རེས་གཙོ་བོ་ཉམས་སུ་
བླང་། ཞེས་འབྱུང་བ་ལྟར་ཚེ་ཐུང་འདི་ལ་བྱང་ཆུབ་ཀྱི་སེམས་རིན་པོ་ཆེ་ལ་བག་
ཆགས་ཅི་ཐེབས་ཤིག་ཅི་ནས་ཀྱང་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ། ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟར་བཤད་
པ་ན་བློ་གྲོས་ཆུང་ངུ་འགའ་ཞིག་འདི་སྙམ་དུ་འཁོར་བའི་ཉེས་དམིགས་བསྒོམས་
ནས་དབེན་པར་སྡོད་པ་ནི་ཉན་ཐོས་ཀྱི་ལུགས་ཡིན་གྱིས། ཐེག་པ་ཆེན་པོ་བ་ནི་
གཞན་དོན་བྱ་དགོས་པས་དབེན་པར་སྡོད་པ་མི་རིགས་སོ་སྙམ་ན། དེ་ནི་གཏན་
ནས་ མ་ གོ་བ་ཡིན་ཏེ། བྱང་ ཆུབ་ སེམས་དཔའ་རྣམས་ནི་ ཉན་ཐོས་ལས་ ཀྱང་
འཁོར་བ་ལ་སྐྱོ་ཤས་ཆེ་བ་ཞིག་དགོས་ཏེ། ཉན་རང་རྣམས་ནི་རང་གཅིག་པུ་ཐར་
བའི་ཆེད་ཙམ་དུ་འཁོར་བའི་ཉེས་སྐྱོན་བསམས་ནས་རང་རྒྱུད་ཀྱི་ཉོན་མོངས་སྤོང་
ཕྱིར་ བརྩོན་ པ་ ཡིན། བྱང་ ཆུབ་ སེམས་ དཔའ་ རྣམས་ ནི་ རང་ དང་ སེམས་ཅན་
ཐམས་ཅད་འཁོར་བ་ལས་བསྒྲལ་བའི་ཕྱིར་འཁོར་བའི་ཉེས་སྐྱོན་མཐའ་དག་རིག་
ནས་ དེ་ སྤོང་བའི་ཐབས་ སྒོ་དུ་མ་ནས་ སེམས་ཤིང་། སེམས་ཅན་འཁོར་བར་
འཁྱམས་པ་རྣམས་འཁོར་བའི་སྡུག་བསྔལ་དེ་དང་དེས་མནར་ཚུལ་མཐའ་དག་
དྲན་ནས་སྙིང་རྗེ་ཆེན་པོ་བསྐྱེད་དགོས་པས་ཉན་ཐོས་རང་གཅིག་པུ་ཐར་པའི་ཆེད་
- 226 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དུ་ལམ་བསྒོམ་པ་ལས་འབུམ་འགྱུར་གྱིས་སྐྱོ་བ་ཆེ་བ་ཞིག་དགོས་པར་གསུངས་
སོ། །ཡང་འདི་སྙམ་དུ་ཕར་ཕྱིན་ཐེག་པའི་ལམ་དུ་ཞུགས་པའི་བྱང་སེམས་རྣམས་
འཁོར་བ་ལ་སྐྱོ་ཤས་དེ་ལྟར་བསྒོམ་དགོས་ཀྱང་། གསང་སྔགས་བླ་མེད་ཀྱི་ལམ་
དུ་ཞུགས་པའི་བྱང་སེམས་རྣམས་དེ་ལྟར་བསྒོམ་མི་དགོས་སོ་སྙམ་ན། གསང་
སྔགས་བླ་མེད་དུ་ཞུགས་པའི་རྣལ་འབྱོར་པ་རྣམས་ཀྱིས་ཀྱང་འཁོར་བའི་སྡུག་
བསྔལ་དྲག་ཏུ་བསམས་ནས་ངེས་འབྱུང་བསྒོམ་དགོས་ཏེ། གྲུབ་ཆེན་ལཱུ་ཧི་པ་ཆེན་
པོ་ལ། རྗེ་བཙུན་རྡོ་རྗེ་རྣལ་འབྱོར་མས། །རྐང་པ་བརྐྱངས་པ་སྤངས་ནས་ནི། །
འཁོར་བའི་མངག་གཞུག་དོར་ནས་སུ། །རྡོ་ རྗེ་སེམས་དཔའ་རྒྱལ་པོ་ཆེ། །ཡང་
དང་ཡང་དུ་བསྐུལ་བར་བྱ། །ཞེས་ཚེ་འདི་བློས་བཏང་ཞིང་། འཁོར་བ་མཐའ་དག་
ལ་ཞེན་པ་ལོག་ནས་སྐྱོ་ཤས་དང་བརྩོན་པ་ཤུགས་དྲག་པོའི་སྒོ་ནས་བསྒྲུབ་དགོས་
པར་ བསྐུལ་ ཞིང་། ལུ་ ཧི་ པས་ ཀྱང་ རྗེ་ བཙུན་མའི་ བཀའ་ བཞིན། དབེན་ པའི་
གནས་སུ་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་མཛད་པས་གྲུབ་པ་ཐོབ་པ་
དང༌། གྲུབ་ཆེན་དྲིལ་བུ་བས་ཀྱང་དབེན་པའི་ནགས་ཁྲོད་དུ་དཀའ་སྤྱད་དྲག་པོའི་
སྒོ་ནས་སྒྲུབ་པ་མཛད་པར་གསུངས། དེ་བཞིན་དུ་རྒྱ་གར་གྱི་གྲུབ་ཆེན་ཕལ་མོ་ཆེ་
དབེན་པའི་གནས་སུ་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་རྩེ་གཅིག་ཏུ་
མཛད་པས་གྲུབ་པ་ཐོབ་པ་ཤ་སྟག་ཡིན་ཞིང་། སློབ་དཔོན་འཕགས་པ་ལྷའི་སྤྱོད་
བསྡུས་སྒྲོན་མེ་ལས་ཀྱང་། རིམ་པ་འདིས་ཤིན་ཏུ་སྤྲོས་པ་མེད་པའི་སྤྱོད་པ་ལ་
འཇུག་པར་བྱའོ། །དེའི་རིམ་པ་ནི་འདི་ཡིན་ཏེ། དེ་ལ་དང་པོ་ཁོ་ནར་སྒྲུབ་པ་པོས་
འཁོར་བ་ཐོག་མ་མེད་པ་ཅན་གྱི་སྡུག་བསྔལ་དྲན་པར་བྱས་ལ་མྱ་ངན་ལས་འདས་
པའི་བདེ་བ་འདོད་པས་འདུ་འཛི་ཐམས་ཅད་ཡོངས་སུ་སྤང་བར་བྱ་ཞིང་། ཐ་ན་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རྒྱལ་སྲིད་ཀྱི་དབང་ཕྱུག་ལ་ཡང་སྡུག་བསྔལ་གྱི་འདུ་ཤེས་བསྒོམ་པར་བྱའོ། །ཞེས་
གསུངས་ཤིང་། དོན་དེ་དག་ལ་དགོངས་ནས་རྗེ་ཐམས་ཅད་མཁྱེན་པས། བདེ་
མཆོག་གི་སྨོན་ ལམ་དུའང་། དེ་ ཡིས་ ཉེ་བར་ བསྟན་ པའི་ གདམས་ པ་ ལས། །
འོངས་བའི་དལ་འབྱོར་དོན་ཆེ་རྙེད་དཀའ་དང་། །འཇིག་པར་སླ་དང་ངན་འགྲོའི་
སྡུག་བསྔལ་དང༌། །དེ་ལས་སྐྱོབ་པའི་སྐྱབས་འགྲོ་ལས་འབྲས་རྣམས། །ལེགས་
པར་བསམ་ལས་ངེས་པ་བརྟན་པོ་ནི། །རྙེད་ནས་ཡང་ དག་ ལམ་ གྱི་གཞི་ཟིན་
ཤོག །ཅེས་དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས། འཁོར་
བའི་ཉེས་དམིགས་བསྒོམ་པ་རྣམས་ལམ་གྱི་གཞིར་བསྔགས་ཤིང་། མཐའ་གཅོད་
རིན་པོ་ཆེའི་མྱུ་གུ་ལས་ཀྱང་། འདི་འདྲའི་ཐེག་མཆོག་དགའ་སྟོན་མྱོང་བའི་ཚེ། །
ལམ་མཆོག་འདི་ཡིས་ཉིན་མཚན་མི་འདའ་བར། །ཤིང་གི་སྣོད་དུ་བསྐོལ་བ་ཇི་
བཞིན་དུ། །དང་པོ་གང་ཡིན་ཐ་མར་འགྱུར་བ་ཡི། །ཚེ་འདིའི་ཕུན་ཚོགས་ལྷུར་
ལེན་སུ་ཞིག་ཡོད། །སྤྱན་པ་འཕྱར་ལ་ཀུན་ནས་འབད་པ་བཞིན། །སྙིང་པོ་མེད་
པའི་ བྱ་ བས་ གཡེངས་ གཡེངས་ནས། །དོན་ཆེན་བསྒྲུབ་ པ་ སུ་ ཞིག་ཡལ་བར་
འདོར། །ཞེས་བླ་མེད་ཀྱི་རྣལ་འབྱོར་པ་རྣམས་ཀྱིས་རྒྱུད་དོན་ཤེས་ནས་ཚེ་བློས་
བཏང་སྟེ་དབེན་པའི་གནས་སུ་རྩེ་གཅིག་བསྒྲུབ་དགོས་པར་གསུངས་པས། བླ་
མེད་ཀྱི་རྣལ་འབྱོར་པས་ཀྱང་ལམ་གྱི་གཞི་དེ་དག་ལ་འབད་དགོས་པར་གསུངས་
སོ། །
གསུམ་པ་འཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ནོ། །གཉིས་པ་ཐུན་
མཚམས་སུ་ཇི་ལྟར་བྱ་བའི་ཚུལ་ནི་འཁོར་བའི་ཉེས་དམིགས་དང་ཐར་པའི་ཕན་
ཡོན་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་ཞིང་། ཡང་བྱང་
- 228 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བའི་ཐབས་སུ་ཅི་འགྱུར་བྱ། དྲན་ཤེས་དང་
ལྡན་པའི་སྒོ་ནས་དབང་པོའི་སྒོ་སྡོམ་པ་སོགས་གཞན་རྣམས་ནི་སྔར་བཞིན་ནོ། །
སྔོན་འགྲོའི་ཆོས་དེ་དག་ནི་ཤིན་ཏུ་གལ་ཆེ་བས་གདམས་ངག་འདིའི་རྩ་བ་སྤྱོད་
འཇུག་དང་བསླབ་པ་ཀུན་ལས་བཏུས་གཉིས་དང་། བྱང་ཆུབ་ལམ་གྱི་རིམ་པ་
ལས་བཏུས་ཏེ་མདོར་བསྡུས་ཤིག་བརྗོད་པ་ཡིན་གྱི། ཞིབ་པར་ནི་གཞུང་དེ་དག་
ཉིད་ལ་བལྟ་ཞིང་མན་ངག་གི་གནད་ཞིབ་པར་ནི་བཤེས་གཉེན་དམ་པའི་ཞལ་
ལས་ཤེས་པར་བྱའོ། ། །
༈ གཉིས་པ་དངོས་གཞི་བྱང་ཆུབ་ཀྱི་སེམས་གཉིས་སྦྱང་བ་ལ་གཉིས།
ཀུན་རྫོབ་བྱང་ཆུབ་ཀྱི་སེམས་སྦྱོང་བའི་ཚུལ་དང་། དོན་དམ་བྱང་ཆུབ་ཀྱི་སེམས་
སྦྱོང་བའི་ཚུལ་ལོ། །དང་པོ་ལ་གཉིས། བྱང་ཆུབ་ཀྱི་སེམས་ཀྱི་ཕན་ཡོན་བསམས་
ནས་ སྤྲོ་ཤུགས་བསྐྱེད་ པ་ དང་། སེམས་སྦྱོང་ ཚུལ་ དངོས་སོ། །དང་པོ་ནི། ཡབ་
སྲས་མཇལ་བའི་མདོ་ལས། དགེ་སློང་དག་ཐམས་ཅད་མཁྱེན་པ་ཉིད་དང་ལྡན་
པའི་སེམས་བསྐྱེད་པའི་ཡོན་ཏན་གྱི་ཚོགས་ནི་དེ་བཞིན་གཤེགས་པ་གངྒའི་ཀླུང་
གི་བྱེ་མ་སྙེད་ཀྱིས་གངྒཱའི་ཀླུང་གི་བྱེ་མ་སྙེད་དུ་བརྗོད་ཀྱང་བརྗོད་པར་མི་ནུས་སོ། །
དེ་ཅིའི་ཕྱིར་ཞེ་ན། དེ་བཞིན་གཤེགས་པ་སྔོན་བྱང་ཆུབ་སེམས་དཔའི་སྤྱད་པ་སྤྱོད་
པ་ན། སེམས་ཅན་ཇི་ཙམ་བསྡུ་བར་བསྡུས་པའི་སེམས་ཅན་དེ་དག་ཐམས་ཅད་
ལ་ ཕན་པ་དང་མི་ ལྡན་ པའི་ སེམས་ གཅིག་ ཀྱང་མ་ སྐྱེས་སོ། །སེམས་ཅན་ གྱི་
ཁམས་ཚད་མེད་དེ། །སེམས་ཅན་གྱི་ཁམས་ཇི་སྙེད་པ། །དེ་བཞིན་གཤེགས་པ་
སྔོན་བྱང་ཆུབ་སེམས་ དཔའི་སྤྱད་པ་སྤྱོད་པ་ན། སེམས་བསྐྱེད་པ་རེ་རེ་ལས་
བསོད་ནམས་ཀྱི་ཕུང་པོ་དེ་སྙེད་སྐྱེའོ། །ཞེས་དང༌། དཔལ་བྱིན་གྱིས་ཞུས་པའི་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མདོ་ ལས། བྱང་ ཆུབ་ སེམས་ ཀྱི་བསོད་ནམས་གང་། །དེ་ ལ་ གལ་ཏེ་ གཟུགས་
མཆིས་ན། །ནམ་མཁའི་ཁམས་ནི་ཀུན་བཀང་སྟེ། །དེ་ནི་དེ་བས་ལྷག་པར་འགྱུར། །
གངྒའི་བྱེ་མའི་གྲངས་སྙེད་ཀྱི། །སངས་རྒྱས་ཞིང་རྣམས་མི་གང་གིས། །རིན་ཆེན་
དག་གིས་ཀུན་བཀང་སྟེ། །འཇིག་རྟེན་མགོན་ལ་ཕུལ་བ་བས། །གང་གིས་ཐལ་
མོ་སྦྱར་བགྱིས་ཏེ། །བྱང་ཆུབ་ཏུ་ནི་སེམས་བཏུད་ན། །མཆོད་པ་འདི་ནི་ཁྱད་པར་
འཕགས། །དེ་ལ་མཐའ་ནི་མ་མཆིས་སོ། །ཞེས་དང་། །རྗེ་ཐམས་ཅད་མཁྱེན་པས་
རང་གཞན་གྱི་ལེགས་པ་ཐམས་ཅད་ཀྱི་འབྱུང་གནས། །རྒུད་པ་ཐམས་ཅད་སེལ་
བའི་སྨན་མཁས་པའི་སྐྱེ་བོ་ཀུན་གྱིས་བགྲོད་པའི་ལམ་ཆེན་པོ་མཐོང་བ་དང་ཐོས་
པ་དང་དྲན་པ་དང་རེག་པས་ཀྱང་འགྲོ་བ་ཀུན་གྱི་གསོས་སུ་འགྱུར་བ། གཞན་གྱི་
དོན་དུ་ཞུགས་པས་རང་གི་དོན་མ་ཚང་བ་མེད་པར་ཞར་ལ་འགྲུབ་པའི་ཐབས་
མཁས་པ་ཆེན་པོ་དང་ལྡན་པའི་ཐེག་པ་ཆེན་པོ་ལ་འཇུག་ཏུ་ཡོད་པ་ནི་ཀྱེ་མའོ་
བདག་གིས་རྙེད་པ་ལེགས་པར་རྙེད་དོ་སྙམ་དུ་བསམས་ལ་སྐྱེས་བུའི་རྩལ་ཅི་ཡོད་
ཀྱིས་ཐེག་པའི་མཆོག་འདིར་འཇུག་པར་བྱའོ། །དེ་ཡང་ཕར་ཕྱིན་བསྡུས་པ་ལས།
ཤེས་རབ་རྣམ་དག་མངོན་སྒྲུབ་ཐེག་པའི་མཆོག །ཐུབ་ཆེན་ཐམས་ཅད་མཁྱེན་པ་
དེ་ལས་འབྱུང་། །དེ་ནི་འཇིག་རྟེན་རྣམས་ཀྱི་མིག་བཞིན་ཏེ། །འོད་ལྡན་ཉི་མ་ཤར་
བའི་འོད་དང་འདྲ། །ཞེས་གསུངས་པར་ལྟར། སྒོ་སྣ་ཚོགས་ནས་ཐེག་པ་ཆེན་པོའི་
ཡོན་ཏན་མཐོང་བས་ཡིད་དྲངས་པའི་གུས་པ་ཆེན་པོ་བསྐྱེད་ནས་འཇུག་པར་བྱའོ། །
ཞེས་གསུངས་པ་ལྟར། བྱང་ཆུབ་ཀྱི་སེམས་ཀྱི་ཕན་ཡོན་ནི་མཐའ་ཡས་མུ་མེད་
རྒྱལ་བ་ཉིད་ཀྱིས་བསྐལ་པ་མཐའ་ཡས་པའི་བར་དུ་གསུངས་ཀྱང་རྫོགས་པར་མི་
འགྱུར་བས་ཐམས་ཅད་བརྗོད་པར་ག་ལ་ནུས། ངེས་པ་བསྐྱེད་པའི་ཕྱིར་ཅུང་ཟད་
-230-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཅིག་བརྗོད་ན་སྔར་བཤད་པ་ལྟར། དལ་འབྱོར་རྙེད་དཀའ། འཆི་བ་མི་རྟག་པ།
ངན་འགྲོའི་སྡུག་བསྔལ་རྣམས་བསམས་པས་ཚེ་འདི་ལས་བློ་ལོག་ཅིང་འཇིག་
རྟེན་ཕྱི་མའི་དོན་འབའ་ཞིག་བསྒྲུབ་པར་འདོད། ལས་འབྲས་ནམ་ཡང་བསླུ་བ་
མེད་པའི་ཚུལ་དང་འཁོར་བའི་ཉེས་དམིགས་སྒོ་དུ་མ་ནས་སྒོམས་པས་འཁོར་བ་
མཐའ་དག་ལ་ཞེན་པ་གཏིང་ནས་ལོག་སྟེ་ཐར་འདོད་ཀྱི་བློ་ཤུགས་དྲག་སྐྱེས་པ་ན།
རང་གཅིག་པུ་ཐར་བའི་ཆེད་དུ་ལམ་ལ་འཇུག་པར་མི་རིགས་ཀྱི་མ་རྒན་སེམས་
ཅན་རྣམས་ཀྱང་འཁོར་བའི་སྡུག་བསྔལ་གྱིས་ཉམས་ཐག་པའི་ཚུལ་བསམས་ནས་
དེ་དག་སྒྲོལ་བའི་ཁུར་ཁྱེར་ཏེ་ཐེག་པ་ཆེན་པོའི་ལམ་དུ་འཇུག་དགོས་ཏེ། རང་
གཅིག་པུ་ཐར་བའི་ཆེད་དུ་དམན་པའི་ལམ་དུ་ཞུགས་ནས་དགྲ་བཅོམ་ཐོབ་ཀྱང་
སྐྱོན་ཟད་པ་ཕྱོགས་རེ་བ་དང་ཡོན་ཏན་ཕྱོགས་རེ་བ་ཡིན་གྱིས། སྐྱོན་ཐམས་ཅད་
ཟད་ཅིང་ཡོན་ཏན་ཐམས་ཅད་རྫོགས་པའི་གོ་འཕང་ཐོབ་པ་མིན་པས་རང་གི་ངོས་
ནས་ཀྱང་ཡོན་ཏན་མཐར་ཐུག་མ་ཐོབ་ལ། མ་རྒན་སེམས་ཅན་རྣམས་ཀྱི་ངོས་
ནས་ནི་དེ་རྣམས་དྲིན་ཅན་གྱི་མ་ཤ་སྟག་ཡིན་པ་ལ། དེར་རྣམས་ཡལ་བར་དོར་ཏེ་
རང་གཅིག་པུ་ཅི་ཐར་བྱེད་པ་ནི་ཁྲེལ་ཆུང་བ་ལྟ་བུར་འགྱུར་ཏེ། སློབ་སྤྲིངས་ལས།
ཤིན་ཏུ་རྙེད་སླའི་རྩྭ་ཁམ་འགའ་ལྟ་ཕྱུགས་ཀྱང་རང་ཉིད་ཟ། །ཤིན་ཏུ་སྐོམ་པས་
གདུངས་པའང་ཆུ་ཞིག་རྙེད་ན་དགའ་མགུར་འཐུང་། །འདི་ན་སྐྱེས་བུ་གཞན་དོན་
བྱེད་པར་བརྩོན་པ་གང་ཡིན་པ། །དེ་འདིའི་བརྗིད་བག་ཡིན་ཏེ་དེ་བདེ་སྐྱེས་བུའི་
རྩལ་དེ་འཕགས། །ཉི་མ་རླབས་ཆེན་རྟ་ཞོན་རྒྱུ་བ་སྣང་བྱེད་གང་ཡིན་དང༌། ཁུར་
ལ་མི་རྩེག་ས་ཡིས་འཇིག་རྟེན་འདེགས་པ་གང་ཡིན་ཏེ། །རང་དོན་འགའ་མེད་
ཆེན་པོ་རྣམས་ཀྱི་རང་བཞིན་དེ་འདྲ་སྟེ། །དེ་དག་འཇིག་རྟེན་ཕན་དང་བདེ་བའི་རོ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལ་གཅིག་ཏུ་གཞོལ། །ཞེས་སོ། །དེ་ལྟར་འགྲོ་བ་སྡུག་བསྔལ་གྱི་ཀུན་ཏུ་གདུངས་
པར་མཐོང་ནས་དེ་དག་གི་དོན་དུ་འབྲེལ་བ་ལ་སྐྱེས་བུ་ཞེས་བྱ་ལ་མཁས་པ་ཞེས་
ཀྱང་དེ་ལ་བྱ་སྟེ། དེ་ཉིད་ལས། འཇིག་རྟེན་མ་རིག་དུད་སྤྲིན་འཁྲིགས་པས་འགྲོ་
བ་འཁྲུགས་གྱུར་པ། །སྡུག་བསྔལ་མེ་རབ་འབར་བའི་ནང་དུ་དབང་མེད་ལྷུང་
མཐོང་ནས། །ཐོད་ལ་མེ་མཆེད་འབར་བ་ལྟ་བུར་ཡིད་བྲེལ་བརྩོན་པ་གང་། །འདི་
ན་འདི་དག་སྐྱེས་བུ་ཡིན་ཏེ་མཁས་པའང་དེ་དག་ཡིན། །ཞེས་དང༌། ཡོན་ཏན་
མཐའ་ཡས་པར་བསྟོད་པ་ལས། སེམས་ཅན་གང་དག་མ་རིག་ལྡོངས་པས་བསམ་
པ་རྒུད་པའི་བློ་གྲོས་ཅན། །ཕ་དང་བུར་གྱུར་རྣམས་ཀྱིས་བདག་ལ་བསྙེན་བཀུར་
བྱམས་ པས་ ཕན་བཏགས་པ། །དེ་དག་བཏང་ནས་གཅིག་པུ་ཐར་བར་བྱེད་པ་
བདག་གི་ཚུལ་མིན་ཞེས། །དེ་སླད་ཁྱོད་ཀྱིས་འགྲོ་བ་མགོན་མེད་ངེས་ཐར་བགྱིད་
སླད་སྨོན་ལམ་བཏབ་ཅེས་གསུངས་པ་ལྟར་རོ། །ཐེག་དམན་གྱི་ལམ་དུ་ཞུགས་
ནས་མྱང་འདས་མངོན་དུ་བྱས་ཀྱང་འབྲས་བུ་མཐར་ཐུག་མ་ཐོབ་པས། མཐར་དེ་
ལ་སངས་རྒྱས་ཀྱིས་འོད་ཟེར་གྱིས་བསྐུལ་ནས་ཐེག་པ་ཆེན་པོར་འཇུག་དགོས་
པར་གསུངས། དེའི་ཚེ་དང་པོ་ནས་ཐེག་ཆེན་དུ་ཞུགས་པ་དང་མི་འདྲ་བར་ཐེག་པ་
ཆེན་པོའི་ལམ་སྐྱེ་བ་ཤིན་ཏུ་དཀའ་བར་གསུངས་ཏེ། ཡང་དག་པའི་མཐའ་དེ་
ལས་སློང་བ་ཤིན་ཏུ་དཀའ་ཞིང་། རྒྱ་ལ་སངས་རྒྱས་ཀྱི་ཐུགས་རྗེའི་འོད་ཟེར་གྱིས་
དེ་ལས་བསླང་ཡང་ཡིད་ཆེས་ཀྱི་དབྱིངས་ལ་རྩེ་གཅིག་ཏུ་ཞུགས་པ་དེ་ལ་ཕྱོགས་
ནས་སེམས་ཅན་སྡུག་བསྔལ་གྱིས་མནར་བ་ལ་ཤས་མི་བཟོད་པའི་སྙིང་རྗེ་ཆེན་པོ་
སྐྱེ་བ་ཤིན་ཏུ་དཀའ་བར་གསུངས་སོ། །མདོ་སྡེའི་རྒྱན་ལས། སེམས་ཅན་ཆེད་དུ་
དམྱལ་བའི་སྲིད་པར་གནས་པ་ཡི། །སྡུག་བསྔལ་མི་བཟད་ཅིས་ཀྱང་རྒྱལ་སྲས་
- 232 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གནོད་བྱེད་མིན། །ཞི་སྲིད་ཡོན་ཏན་སྐྱོན་གྱིས་ཐེག་པ་དམན་ཞུགས་པའི། །རྣམ་
རྟོག་དགེ་བ་སྣ་ཚོགས་ བློ་ལྡན་ གནོད་བྱེད་ཡིན། །བློ་དང་ལྡན་པ་དམྱལ་བར་
གནས་པ་དུས་ཀུན་ཏུ། །བྱང་ཆུབ་དྲི་མེད་ཡངས་པའི་བར་དུ་གཅོད་བྱེད་མིན། །
ཐེག་པ་གཞན་ལ་རབ་བསིལ་རྣམ་རྟོག་བདག་ཕན་པ། །རབ་ཏུ་བདེ་བར་གནས་
ཀྱང་བར་དུ་གཅོད་པར་བྱེད། །ཅེས་གསུངས་པ་ལྟར། ཐེག་ཆེན་གྱི་རིགས་ཅན་
དམྱལ་བར་ལྷུང་བ་དང་ཐེག་པ་དམན་པའི་ལམ་དུ་ཞུགས་ནས་དེའི་འབྲས་བུ་
མངོན་དུ་བྱས་པ་གཉིས། ཕྱི་མས་འཚང་རྒྱ་བ་ལ་བར་དུ་གཅོད་པ་ཙམ་དམྱལ་
བར་སྐྱེས་པས་དེ་ཙམ་མི་གཅོད་པར་གསུངས་སྟེ། དམྱལ་བར་བསྐལ་པའི་བར་
གནས་དགོས་བྱུང་ཡང་དེ་ནས་ཐར་ཏེ་ཐེག་ཆེན་གྱི་ལམ་བསྒྲུབས་ན་ཇི་བཞིན་
བསྒྲུབ་ནུས་ལ། ཐེག་དམན་དུ་ལྷུང་བ་དེས་སྔར་བཤད་པ་ལྟར་སྙིང་རྗེ་ཆེན་པོ་
དང་བྱང་ཆུབ་ཀྱི་སེམས་སོགས་ཀྱི་དམིགས་རྣམ་ཡིད་ལ་བྱེད་པ་ཤིན་ཏུ་དཀའ་
བར་གསུངས་པས། དང་པོ་ནས་ཐེག་ཆེན་དུ་ཞུགས་པ་ལས་འབུམ་འགྱུར་གྱི་
ལམ་བགྲོད་པ་བུལ་བར་གསུངས་སོ། །དེས་ན་དགེ་བའི་བཤེས་གཉེན་པོ་ཏོ་བའི་
ཞལ་ནས། རབ་རྒལ་གཅིག་ལ་རྗེ་ཅང་གཉིས་མིན། །དང་པོ་ཉིད་ནས་ཐེག་ཆེན་
ལམ་འཇུག །ཅེས་གསུངས་པ་ལྟར། དང་པོ་ཉིད་ནས་ཐེག་པ་ཆེན་པོའི་ལམ་དུ་
འཇུག་པར་བྱ་དགོས་སོ། །འོ་ན་ཐེག་པ་ཆེན་པོར་འཇུག་པའི་སྒོ་གང་ནས་ཡིན་
སྙམ་ན། ཐེག་ཆེད་དུ་འཇུག་པའི་སྒོ་ནི་བྱང་ཆུབ་ཀྱི་སེམས་རིན་པོ་ཆེ་ཉིད་ཡིན་ཏེ།
རྗེ་རིན་པོ་ཆེས། དེ་ལྟར་ཐེག་པ་ཆེན་པོ་ལ་འཇུག་དགོས་ན་འཇུག་པའི་སྒོ་གང་
ནས་ཡིན་སྙམ་ན། དེ་ལ་རྒྱལ་བའི་ཕ་རོལ་ཏུ་ཕྱིན་པའི་ཐེག་པ་ཆེན་པོ་དང་གསང་
སྔགས་ཀྱི་ཐེག་པ་ཆེན་པོ་གཉིས་གསུངས་ཀྱི། དེ་ལས་གཞན་པའི་ཐེག་པ་ཆེན་པོ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནི་མེད་དོ། །དེ་གཉིས་གང་གི་སྒོར་འཇུག་ཀྱང་འཇུག་སྒོ་ནི་བྱང་ཆུབ་ཀྱི་སེམས་ཁོ་
ན་ཡིན་ཏེ། དེ་རྒྱུད་ལ་ནམ་སྐྱེས་པ་ན་གཞན་གང་ཡང་མ་སྐྱེས་ཀྱང་ཐེག་ཆེན་པར་
འཇོག་པ་ཡིན་ལ། དེ་དང་ནམ་བྲལ་བ་ན་སྟོང་པ་ཉིད་ཀྱི་རྟོགས་པ་ལ་སོགས་པའི་
ཡོན་ཏན་ཅི་ཡོད་ཀྱང་ཉན་ཐོས་ལ་སོགས་པའི་སར་ལྷུང་ཞིང་། ཐེག་ཆེན་ལས་
ཉམས་པ་ཡིན་པར་ཐེག་པ་ཆེན་པོའི་གཞུང་དུ་མ་ལས་གསུངས་ཤིང་རིག་པས་
ཀྱང་འགྲུབ་པ་ཡིན་ནོ། །དེས་ན་དང་པོར་ཐེག་ཆེན་པར་ཆུད་པ་ཡང་སེམས་དེ་
བསྐྱེད་པ་ཙམ་གྱིས་འཇོག་ལ། ཕྱིས་ཐེག་ཆེན་པའི་ནང་ནས་འཐོན་པའང་དེ་དང་
བྲལ་བ་ཙམ་གྱིས་འཇོག་པས་ན་ཐེག་ཆེན་པ་ནི་སེམས་དེ་ཡོད་མེད་ཀྱི་རྗེས་སུ་
འགྲོ་ལྡོག་བྱེད་དོ། །ཞེས་གསུངས་པ་ལྟར་རོ། །བྱང་ཆུབ་ཀྱི་སེམས་རིན་པོ་ཆེ་
ཡོད་ན་ནི། ཕན་ཡོན་བསམ་གྱིས་མི་ཁྱབ་པ་དང་ལྡན་ཏེ། སེམས་རིན་པོ་ཆེ་དེ་
སྐྱེས་ཙམ་ཉིད་ནས་ཐེག་པ་ཆེན་པོའི་སྒོར་ཚུད་ཅིང་བྱང་ཆུབ་སེམས་དཔའ་ཞེས་བྱ་
བ་དང༌། རྒྱལ་བའི་སྲས་པོ་ཞེས་བྱ་བའི་མིང་ཐོབ་པ་དང་། ཉན་རང་དགྲ་བཅོམ་
བདག་ཉིད་ཆེན་པོ་རྣམས་ཀྱང་རིགས་ཀྱི་སྟོབས་ཀྱིས་ཟིལ་གྱིས་གནོན་པར་ནུས་
པ་དང༌། འགྲོ་བ་ལྷ་དང་བཅས་པའི་མཆོད་པའི་ཞིང་ས་དམ་པར་འགྱུར་བ་དང་།
ཚོགས་བདེ་བླག་ཏུ་རྫོགས་པ་དང༌། སྡིག་སྒྲིབ་མྱུར་དུ་བྱང་བ་དང་། རང་གཞན་
གྱི་དོན་ཐམས་ཅད་འབད་མེད་དུ་འགྲུབ་པ་དང་། གནོད་པ་དང་བར་ཆད་གང་
གིས་ཀྱང་མི་ཚུགས་པ་དང༌། འགྲོ་བའི་བདེ་སྐྱིད་ཐམས་ཅད་ཀྱང་དེ་ལ་རག་ལས་
པས། ཕན་བདེ་མ་ལུས་པའི་ཞིང་ས་དམ་པར་འགྱུར་བ་དང་། ས་ལམ་ཐམས་
ཅད་མྱུར་དུ་རྫོགས་པར་འགྱུར་བ་ལ་སོགས་པའི་ཕན་ཡོན་མཐའ་ཡས་མུ་མེད་པ་
གསུངས་སོ། །དེ་ཡང་སེམས་རིན་པོ་ཆེ་དེ་སྐྱེས་ཙམ་ཉིད་ནས་ཐེག་པ་ཆེན་པོའི་
- 234 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྒོར་ཆུད་པ་ཡིན་ཏེ། སེམས་རིན་པོ་ཆེ་དེ་ཡོད་ན་ནི། མངོན་ཤེས་དང་རྫུ་འཕྲུལ་
ལ་སོགས་པའི་ཡོན་ཏན་གཞན་མེད་ཀྱང་ཐེག་པ་ཆེན་པོ་པར་འཇོག་ལ། སེམས་
རིན་པོ་ཆེ་དེ་མེད་ན་ནི། མངོན་ཤེས་རྫུ་འཕྲུལ་ལ་སོགས་པའི་ཡོན་ཏན་ཅི་ཡོད་
ཀྱང་ཐེག་པ་ཆེན་པོར་པར་མི་ཆུད་དོ། །ཡོན་ཏན་གཞན་ལྟ་ཞོག་གནས་ལུགས་
སྟོང་པ་ཉིད་མངོན་སུམ་དུ་རྟོགས་ཏེ་དེ་ལ་རྩེ་གཅིག་ཏུ་མཉམ་པར་བཞག་ནས་
བསྒོམས་པས་དགྲ་བཅོམ་ཐོབ་ཀྱང་ད་དུང་ཐེག་པ་ཆེན་པོའི་སྒོར་མི་ཆུད་དེ། ཐེག་
པ་ཆེ་ཆུང་ནི་གནས་ལུགས་རྟོགས་པའི་ལྟ་བ་དང་ཉོན་མོངས་སྤངས་པའི་སྤངས་པ་
སོགས་ཀྱིས་མི་འབྱེད་ཀྱི། བྱང་ཆུབ་ཀྱི་སེམས་རིན་པོ་ཆེ་ཁོ་ནས་འབྱེད་པ་ཡིན་
པར། སློབ་དཔོན་ཀླུ་སྒྲུབ་ཀྱིས། སངས་རྒྱས་རང་སངས་རྒྱས་རྣམས་དང་། །ཉན་
ཐོས་རྣམས་ཀྱིས་ངེས་བསྟེན་པའི། །ཐར་པའི་ལམ་ནི་གཅིག་ཉིད་ཁྱོད། །གཞན་
དག་མེད་ཅེས་བྱ་བར་ངེས། །ཞེས་དང༌། རིན་ཆེན་ཕྲེང་བ་ལས། ཉན་ཐོས་ཐེག་
པ་དེ་ལས་ནི། །བྱང་ཆུབ་སེམས་དཔའི་སྨོམ་ལམ་དང་། །སྤྱོད་པ་ཡོངས་བསྔོ་མ་
བཤད་དེས། །བྱང་ཆུབ་སེམས་དཔར་ག་ལ་འགྱུར། །ཞེས་དང་། འབྲོམ་རིན་པོ་
ཆེས་ཀྱང་། རྣལ་འབྱོར་པ་ཆེན་པོ་ལ། ཁྱོད་ལ་རྣ་རྩར་རྔ་བོ་ཆེ་བརྡུངས་ཀྱང་མི་
ཞིག་པའི་སྒོམ་ཡོད་ཀྱང་བྱམས་པ་དང་སྙིང་རྗེ་བྱང་ཆུབ་ཀྱི་སེམས་མེད་ན་ཉིན་
མཚན་ དུ་ བཤགས་ པ་ བྱ་ དགོས་ པའི་ སར་ སྐྱེ་ བ་ ཡིན། ཞེས་ དང་། དགེ་ བའི་
བཤེས་གཉེན་པོ་ཏོ་བའི་བེའུ་བུམ་ལས་ཀྱང་། དང་པོ་ཉིད་ནས་ཐེག་ཆེན་ལམ་
འཇུག །དེ་ཡི་རྒྱུ་ཡང་བྱང་ ཆུབ་སེམས་ཡིན། །དེ་ཡི་རྩ་བ་སྙིང་རྗེ་ཆེན་པོ། །དེ་
ཡང་བྱམས་པ་སྔོན་དུ་སོང་ལས། །དེ་སྐྱེད་རྒྱུ་ནི་བྱས་པ་གཟོ་བ། །དེ་ཡང་ཐམས་
ཅད་ མར་ཤེས་ ལས་ ཡིན། །རྩ་ བ་ དེ་ ལས་ རིམ་གྱིས་འཕེལ་བས། །བྱང་ ཆུབ་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སེམས་སོགས་ཡོན་ཏན་ ཀུན་འབྱུང་། །ཞེས་དང༌། དེའི་ འགྲེལ་པར། དཔེར་ན་
ཚོང་པ་རྣམས་འབྲོག་དགོན་པར་ལམ་འཁྱམས་པས་ཚོང་ཕྲུག་རྣམས་ཡི་ཆད་པའི་
དུས་ན། ཚོང་དཔོན་ཐབས་ལ་མཁས་པ་དེས་དེར་གྲོང་ཁྱེར་དང་ཚོང་འདུས་ལ་
སོགས་པ་མངོན་པར་སྤྲུལ་ནས་ཚོང་ཕྲུག་རྣམས་ཡིད་བརྟེས་པར་བྱས་ནས་ངལ་
བ་སོས་པ་དང་གདོད་ཀྱི་ངེད་འགྲོ་བའི་གྲོང་ཁྱེར་ཆེན་པོ་དེར་ད་རུང་མ་ཕྱིན་ཟེར་
ནས་འཁྲིད་པ་བཞིན་ནམ། ཡང་རྒྱ་མཚོ་ཆེན་པོ་ལ་གཟིངས་བཅས་ནས་ནོར་བུ་
འདོན་པའི་དུས་ན། རྒྱ་མཚོ་རྒྱ་ཆེ་བས་ཚོང་ཕྲུག་རྣམས་ཡེ་ཤི་བ་ལ། དེད་དཔོན་
མཁས་པས་དེར་གླིང་སྤྲུལ་ནས་ཡིད་བརྟས་སུ་འཇུག་པ་བཞིན་དུ། དང་པོ་ནས་
ཐེག་པ་ཆེན་པོའི་ཆོས་ཟབ་ཅིང་རྒྱ་ཆེ་བ་རྣམས་ལ་རེ་ཞིག་བསྟི་གནས་ལྟ་བུར་ཉན་
ཐོས་དང་རང་སངས་རྒྱས་ཀྱི་བྱང་ཆུབ་བྱ་བ་ཐག་ཉེ་བ་བསྒྲུབ་སླ་བ་འདི་ལྟ་བུ་ཡོད་
ཅེས་དྲང་བའི་དོན་དུ་གསུངས་ནས། དེ་ལ་བཙུད་ནས་རེ་ཞིག་འཁོར་བའི་སྡུག་
བསྔལ་དང་བྲལ་བར་བྱས། ངལ་གསོས་སུ་བཅུག་ནས། དེའི་རྗེས་ལ་འོད་ཟེར་
གྱིས་བསྐུལ་ནས་འདིས་གོ་མི་ཆོད། འདི་མྱ་ངན་ལས་འདས་པ་ཆེན་པོ་དེ་མིན།
དེར་གདོད་ཀྱིས་འགྲོ་དགོས་པའི་དེའི་རྒྱུ་ཡང་བྱང་ཆུབ་ཀྱི་སེམས་ཡིན་བྱས་ནས།
གདོད་ཀྱིས་སེམས་བསྐྱེད་དུ་བཅུག་པས། ཐེག་པ་ཆེན་པོའི་ལམ་དུ་འཇུག་པར་
བྱེད་པའི་ཐབས་ལ་མཁས་པ་ཡིན་གསུངས། འོ་ན་སངས་རྒྱས་ཉེ་རིང་ཅན་དུ་མི་
འགྱུར་རམ་སྙམ་ན་མི་འགྱུར་ཏེ། དམ་པའི་ཆོས་པདྨ་དཀར་པོ་ནས། ཁང་པའི་མེ་
འབར་བ་རླུང་གིས་བུས་པ་བསྟེན་དུ་མི་རུང་བའི་སྐྱོན་གཞན་ཡང་མང་དུ་ཡོད་པ་
ཞིག་གི་ནང་ན། རང་དང་ རང་གི་བུ་ཚ་ལ་སོགས་ཚུད་ནས་ཡོད་པ་ལ། བུ་དེ་
རྣམས་བྱིས་པ་བརྡ་མ་ཕྲད་པས། ཁང་པ་འདི་ནི་འཇིགས་པ་དང་བཅས་པ་ཡིན་
- 236 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
པས་བྲོས་བྱས་ཀྱང་རྩེད་མོས་གཡེངས་ནས་མི་ཉན་པ་ལ། ཕ་དེས་བྱིས་པ་རྣམས་
ལ་ར་ཡི་ཤིང་རྟ་ལ་སོགས་པ་གང་ལ་དགའ་བའི་མཚན་ཉིད་རྣམས་ཤེས་པས། ཕྱི་
སྒོའི་རྩར་འོངས་ནས་བུ་དག་སྒོར་ཤོག་དང་འདི་ན་རས་དྲངས་པའི་ཤིང་རྟ་ལ་
སོགས་པ་ཡོད་ཀྱི་སུ་མགྱོགས་པ་ལ་སྦྱིན་ནོ་བྱས་པའི་དུས་ན། བྱིས་པ་དེ་རྣམས་
དགའ་ཆེས་ནས་སྒོ་ལ་གཏང་ནས་རྒྱུགས་པས་མེ་འབར་བའི་སྡུག་བསྔལ་ལས་
ཕྱིར་འཐོན་ནས། ཕ་དེས་བྱིས་པ་དེ་རྣམས་ལ་རས་དྲངས་པའི་ཤིང་རྟ་ལ་སོགས་
པ་བཞག་ནས། རྟ་སྤྲིན་གྱི་ཤུགས་ཅན་གྱིས་དྲངས་པའི་ཤིང་རྟ་རེ་བྱིན་ན། ཕ་དེས་
བུ་རྣམས་བསླུས་པར་འགྱུར་རམ་གསུངས་པ་ལ། མ་བསླས་ཤིན་ཏུ་མ་བསླུས་
ལགས་སོ་ཟེར། དཔེ་དེ་བཞིན་སངས་རྒྱས་ཀྱིས་སེམས་ཅན་འཁོར་བ་ན་སྡུག་
བསྔལ་བ་རྣམས་ལ། རའི་ཤིང་རྟ་ལ་སོགས་པ་དང་འདྲ་བའི་ཉན་ཐོས་དང་རང་
སངས་རྒྱས་ཀྱི་ལམ་བསྟན་ནས་འཁོར་བའི་སྡུག་བསྔལ་ལས་བསྐྱབས་ནས། དེའི་
རྗེས་ལ་འདིས་གོ་མི་ཆོད་སེམས་ཅན་གྱི་དོན་དུ་རྫོགས་པའི་སངས་རྒྱས་ཐོབ་པར་
བྱེད་དགོས་ཞེས་གསུངས་ནས་གདོད་ཀྱིས་བྱང་ཆུབ་ཀྱི་སེམས་བསྐྱེད་དུ་བཅུག །
ཚོགས་གཉིས་ལ་འབད་པར་བྱེད་དུ་བཅུག་ནས། མཐར་ལུང་བསྟན་པས་འོད་
སྲུང་ཆེན་པོའི་ཞལ་ནས། བཅོམ་ལྡན་འདས་ཀྱིས་བདག་ཅག་ལ་ཕའི་བྱ་བ་བྱས་
སོ་ཞེས་གསུངས། ཞེས་དང༌། རྗེ་རིན་པོ་ཆེའི་ཞལ་ནས། ཆོས་ཐེག་པ་ཆེན་པོའི་
ཆོས་ཡིན་པས་མི་ཆོག་གི་གང་ཟག་དེ་ཐེག་པ་ཆེན་པོ་པར་ཚུད་པ་ཞིག་གལ་
ཆེའོ། །ཐེག་ཆེན་པར་བྱེད་པ་ཡང་བྱང་ཆུབ་ཀྱི་སེམས་ཉིད་ལ་རག་ལས་པས་ན་
སེམས་དེ་གོ་བ་ཙམ་ལས་མེད་ན་ཐེག་ཆེན་པ་ཡང་དེ་དང་འདྲ་ལ་སེམས་དེ་མཚན་
ཉིད་ཚང་བ་ཞིག་ཡོད་ན་ཐེག་ཆེན་པ་ཡང་རྣམ་པར་དག་པ་ཞིག་འོང་བས་འདི་ལ་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འབད་པར་བྱའོ། །ཞེས་དང་། ཇོ་བོ་རྗེས། ཐེག་ཆེན་ཆོས་སྒོར་འཇུག་འདོད་པས།
མུན་སེལ་གདུང་བ་ཞི་བྱེད་པ། །ཉི་ ཟླ་ལྟ་བུའི་བྱང་ཆུབ་སེམས། །བསྐལ་ པར་
འབད་པས་སྐྱེ་ཡང་རུང་། །ཞེས་གསུངས་པ་ལྟར་རོ། །སེམས་རིན་པོ་ཆེ་དེ་སྐྱེས་
ཙམ་ཉིད་ནས་བྱང་ཆུབ་སེམས་དཔའ་དང༌། རྒྱལ་བའི་སྲས་པོ་ཞེས་བྱ་བའི་མིང་
ཐོབ་སྟེ། སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་
བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་
ཞེས་བརྗོད་བྱ་ཞིང་། །འཇིག་རྟེན་ལྷར་མིར་བཅས་པའི་ཕྱག་བྱར་འགྱུར། །ཞེས་
དང་། དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ཞེས་
གསུངས་སོ། །སེམས་རིན་པོ་ཆེ་འདི་སྐྱེས་ཙམ་ཉིད་ནས་ཉན་རང་དགྲ་བཅོམ་
བདག་ཉིད་ཆེན་པོ་རྣམས་ཀྱང་རིགས་ཀྱི་སྟོབས་ཀྱི་ཟིལ་གྱིས་གནོན་པར་ནུས་ཏེ།
སྡོང་པོ་བཀོད་པ་ལས། རིགས་ཀྱི་བུ་འདི་ལྟ་སྟེ། དཔེར་ན་རྒྱ་མཚོ་ཆེན་པོ་ནས་
གྲུས་བླངས་པའི་ནོར་བུ་རིན་པོ་ཆེ་རིན་ཐང་མེད་པ་ཚོང་པའི་ལག་ཏུ་འོངས་པ་ནི་
གྲོང་ཁྱེར་དུ་ ཕྱིན་ན། ནོར་བུ་མཆིང་བུ་བརྒྱ་ཕྲག་སྟོང་ཡང་། ཁ་དོག་དང་། རིན་
ཐང་གིས་ཟིལ་གྱིས་གནོན་ཏོ། །དེ་བཞིན་དུ་འཁོར་བའི་རྒྱ་མཚོ་ཆེན་པོ་ན་གནས་
ཀྱང་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་ནོར་བུ་རིན་པོ་ཆེ་ཆེན་པོར་
རིན་ཐང་མེད་པ་སྨོན་ལམ་གྱི་གྲུར་བཅུག་པ་ནི། བྱང་ཆུབ་སེམས་དཔའ་སེམས་
དང་པོ་བསྐྱེད་པའི་ལྷག་པའི་བསམ་པའི་རྒྱུད་ལ་འདུག་སྟེ། ཐམས་ཅད་མཁྱེན་
པའི་གྲོང་ཁྱེར་དུ་མ་ཕྱིན་ཀྱང་། རྣམ་པར་གྲོལ་བའི་གྲོང་ཁྱེར་དུ་ཕྱིན་པའི་ཉན་
ཐོས་དང་རང་སངས་རྒྱས་ནོར་བུ་མཆིང་བུ་ལྟ་བུ་ཐམས་ཅད་ཟིལ་གྱིས་གནོན་
ཏོ། །རིགས་ཀྱི་བུ་འདི་ལྟ་སྟེ། དཔེར་ན་ནོར་བུ་རིན་པོ་ཆེ་ཆེན་པོ་དབང་གི་རྒྱལ་
238 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པོ་ཞེས་བྱ་བ་ཡོད་དེ། དེ་ནི་འཛམ་བུའི་གླིང་ན་གནས་ཀྱང་དཔག་ཚད་སྟོང་ཕྲག་
བཞི་ བཅུ་ ན་ གནས་ པའི་ ཉི་ ཟླའི་ དཀྱིལ་ འཁོར་ གྱི་ ཁྱིམ་ གཞལ་མེད་ ཁང་ གི་
གཟུགས་བརྙན་ཀྱི་རྒྱན་ཡོངས་སུ་སྟོན་ཏོ། །དེ་བཞིན་དུ་ཡོན་ཏན་ཐམས་ཅད་
ཀྱིས་ཡོངས་སུ་སྦྱངས་པའི་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་ནོར་བུ་
རིན་པོ་ཆེ་ཆེན་པོ་དབང་གི་རྒྱལ་པོ་ཡང་འཁོར་བའི་གནས་ན་འདུག་བཞིན་དུ་
ཆོས་ཀྱི་དབྱིངས་ཀྱི་ནམ་མཁའ་སྤྱོད་ཡུལ་ལས་རྒྱུ་བའི་དེ་བཞིན་གཤེགས་པའི་ཡེ་
ཤེས་ཆེན་པོའི་ ཉི་ ཟླ་དང༌། སངས་རྒྱས་ ཀྱི་ཡུལ་ གྱི་དཀྱིལ་འཁོར་ཐམས་ཅད་
གཟུགས་བརྙན་གྱི་རྒྱན་ཡོངས་སུ་སྟོན་ཏོ། །རིགས་ཀྱི་བུ་འདི་ལྟ་སྟེ་དཔེར་ན་ཇི་
སྙེད་དུ་ཉི་ཟླའི་དཀྱིལ་འཁོར་གྱིས་སྣང་བར་བྱེད་པ་དེ་སྲིད་དུ་ནོར་དང་། འབྲུ་
དང་། རིན་པོ་ཆེའི་རྣམ་པ་དང་། གསེར་ དང་། དངུལ་དང་། མེ་ཏོག་དང་། སྤོས་
དང༌། ཕྲེང་བ་དང༌། གོས་དང༌། ལོངས་སྤྱོད་གང་ཇི་སྙེད་པ་དེ་དག་ཐམས་ཅད་
ཀྱིས་ནོར་བུ་རིན་པོ་ཆེ་ཆེན་པོ་དབང་གི་རྒྱལ་པོའི་རིན་དུ་མི་ཆོག་གོ །དེ་བཞིན་དུ་
ཇི་སྙེད་དུ་དུས་གསུམ་ལ་ཐམས་ཅད་མཁྱེན་པའི་ཡེ་ཤེས་ཀྱི་དབྱིངས་ཀྱི་ཡུལ་སྣང་
བར་མཛད་པ་དེ་སྲིད་དུ་ལྷ་དང་མི་དང་ཉན་ཐོས་དང་། རང་སངས་རྒྱས་ཐམས་
ཅད་ཀྱི་དགེ་བའི་རྩ་བ་ཟག་པ་ཡོད་པའམ། ཟག་པ་མེད་པ་གང་ཇི་སྙེད་པ་དེ་དག་
ཐམས་ཅད་ཀྱིས་ཀྱང་བྱང་ཆུབ་ཏུ་སེམས་བསྐྱེད་པའི་ནོར་བུ་རིན་པོ་ཆེ་ཆེན་པོ་
དབང་གི་རྒྱལ་པོའི་རིན་དུ་མི་ཆོག་གོ །ཞེས་དང་། བྱམས་པའི་རྣམ་པར་ཐར་པ་
ལས། རིགས་ཀྱི་བུ་འདི་ལྟ་སྟེ། དཔེར་ན་རྒྱལ་པོའི་བུ་སྐྱེས་ནས་ཡུན་རིང་པོ་མ་
ལོན་པ་ཡང་། བློན་པོའི་མཆོག་ཏུ་བྱ་བ་རྒན་པོ་ཐམས་ཅད་རྒྱལ་པོའི་རིགས་དང་
ལྡན་ པར་ སྐྱེས་ པའི་ དབང་ གིས་ ཟིལ་ གྱིས་ གནོན་ཏོ། །དེ་བཞིན་དུ་ བྱང་ཆུབ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སེམས་དཔའ་བྱང་ཆུབ་ཏུ་སེམས་བསྐྱེད་ནས་རིང་པོ་མ་ལོན་པ་ཆོས་ཀྱི་རྒྱལ་པོ་དེ་
བཞིན་གཤེགས་པའི་རིགས་སུ་སྐྱེས་པའི་ལས་དང་པོ་པ་ཡང་། ཡུན་རིང་པོ་ནས་
ཚངས་པར་སྤྱོད་སྤྱོད་པའི་ཉན་ཐོས་ན་རྒན་པ་ཐམས་ཅད་བྱང་ཆུབ་ཀྱི་སེམས་
ཀྱིས་དབང་གིས་ཟིལ་གྱིས་གནོན་ཏོ། །ཞེས་གསུངས་པ་ལྟར། དཔེར་ན་འཁོར་
ལོས་བསྒྱུར་བའི་རྒྱལ་པོ་ལ་བུ་མཚན་དང་ལྡན་པ་ཞིག་བྱུང་ན། དེ་ལ་བློན་པོ་རྒན་
པོ་བློ་གྲོས་དང་ལྡན་པ་ལོངས་སྤྱོད་དང་ལྡན་པ་དཔུང་དང་ལྡན་པ་བྱ་བ་ཐམས་
ཅད་ལ་མཁས་པར་གྱུར་པ་ཇི་སྙེད་ཅིག་ཡོད་པ་དེ་དག་ཐམས་ཅད་ཀྱིས་ཀྱང་རྒྱལ་
པོའི་བུ་ཆུང་ངུ་དེའི་རྐང་པ་ལ་མགོ་བོས་བཏུད་པར་བྱེད། དེ་ལ་རྣམ་པ་ཀུན་ནས་
བཀུར་སྟི་དང་རིམ་གྲོ་དང་གུས་པར་བྱེད་དགོས་ཀྱི། དེའི་གོང་དུ་འདུག་པ་དང་
ཁྱད་གསོད་ཀྱི་ཚིག་སྨྲ་བ་སོགས་རྣམ་པ་ཀུན་ནས་མི་ནུས་པ་དེ། བུ་ཆུང་ངུ་དེས་
རིགས་ཀྱི་སྟོབས་ཀྱིས་ཟིལ་གྱིས་མནན་པ་ཡིན། བློ་གྲོས་ཀྱི་དབང་དུ་བྱས་ན་བུ་
ཆུང་ངུ་སྐྱེས་མ་ཐག་པ་དེས་བློན་པོ་རྒན་པོ་མཁས་པ་དེ་དག་ལ་གང་ཡང་བསྒྲུན་དུ་
མེད་དོ། །དེ་བཞིན་དུ་བྱང་ཆུབ་ཀྱི་སེམས་རིན་པོ་ཆེ་སྐྱེས་མ་ཐག་པ་དེས་ཉན་རང་
བདག་ཉིད་ཆེན་པོ་རྣམས་བློ་གྲོས་ཀྱི་སྟོབས་ཀྱིས་ཟིལ་གྱིས་གནོན་མི་ནུས་ཀྱང་
རིགས་ཀྱི་སྟོབས་ཀྱིས་ཟིལ་གྱིས་གནོན་པ་ཡིན་ནོ། །སེམས་རིན་པོ་ཆེ་དེ་སྐྱེས་མ་
ཐག་ཏུ་འགྲོ་བ་ལྷ་དང་བཅས་པའི་མཆོད་པའི་ཞིང་དུ་འགྱུར་ཏེ། སེམས་རིན་པོ་ཆེ་
འདི་ཐོག་མར་སྐྱེས་པ་ན་ཕྱོགས་བཅུའི་སངས་རྒྱས་ཐམས་ཅད་ཀྱི་གདན་འགུལ་
བ་དང་ཞིང་ཐམས་ཅད་རབ་ཏུ་གཡོ་བར་འགྱུར། དེ་ལྟར་གྱུར་པ་ན་སངས་རྒྱས་
རྣམས་ ཀྱིས་ འདི་ ཅི་ཞིག་གི་ལྟས་ཡིན་སྙམ་དུ་དགོངས་པ་ན། འཇིག་རྟེན་གྱི་
ཁམས་འདི་ཞེས་བྱ་བར་རིགས་ཀྱི་བུ་འདི་ཞེས་བྱ་བས་བྱང་ཆུབ་ཏུ་སེམས་བསྐྱེད་
- 240 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པས་དེའི་མཐུའོ་སྙམ་དུ་དགོངས་པར་གྱུར་ནས་འཁོར་ལོས་བསྒྱུར་བའི་རྒྱལ་པོ་
ལ་ བུ་གཅིག་པུ་ཞིག་བྱུང་བ་ལྟར། རྒྱལ་བ་རྣམས་ ཀྱི་གདུང་འཚོབ་བྱུང་བར་
དགོངས་ནས་ཐུགས་དགྱེས་པ་ཆེན་པོས་བྱང་ཆུབ་སེམས་དཔའ་དེ་ལ་བྱིན་གྱིས་
རློབ་པར་མཛད། བྱང་ཆུབ་སེམས་དཔའ་བདག་ཉིད་ཆེན་པོ་ཐམས་ཅད་ ཀྱིས་
ཀྱང་དེའི་སེམས་རིན་པོ་ཆེ་སྐྱེས་པ་དེ་མཐར་ཕྱིན་པའི་ཐུགས་སྨོན་མཛད། ཚངས་
པ་དང་བརྒྱ་བྱིན་ལ་སོགས་པ་ལྷ་མཐུ་བོ་ཆེ་ཐམས་ཅད་ཀྱང་བྱང་ཆུབ་སེམས་
དཔའ་དེའི་རྐང་པ་ལ་སྤྱི་བོས་གཏུག་ཅིང་ཕྱག་འཚལ་བར་བྱེད། མཆོད་པའི་བྱེ་
བྲག་སྣ་ཚོགས་ཀྱིས་མཆོད་ཅིང་དེའི་ལུས་ལ་གཟི་བྱིན་སྐྱེད་པར་བྱེད་ཅིང་བསམ་
པ་ཐམས་ཅད་འགྲུབ་པའི་གྲོགས་བྱེད་པར་གསུངས་སོ། །དེ་ཙམ་དུ་ཡང་མ་ཟད་
སེམས་རིན་པོ་ཆེ་དེ་གང་ལ་ཡོད་པ་དེ་ལ་ནི་རྒྱལ་བ་རྣམས་ཀྱང་བཀུར་སྟི་དང་
རིམ་གྲོ་མཛད་པར་བཞེད་ན་གཞན་རྣམས་ལྟ་ཅི་སྨོས། དེ་ལྟར་ཡང་རིན་པོ་ཆེ་
ཕུང་པོའི་མདོ་ལས། ཀུན་དགའ་བོ་གལ་ཏེ་བྱང་ཆུབ་སེམས་དཔའ་ཤིང་རྟའི་ནང་
དུ་ཞུགས་ཏེ་འདོད་པའི་ཡོན་ཏན་ལྔས་རྩེ་དགའ་ཞིང་དགའ་མགུར་སྤྱོད་ལ། དེའི་
ཤིང་རྟ་འདྲེན་པ་གཞན་མེད་ན། ཀུན་དགའ་བོ་བྱང་ཆུབ་སེམས་དཔའ་དེའི་ཤིང་
རྟ་ནི་དེ་བཞིན་གཤེགས་པའི་དབུ་ལ་ཡང་བསྐུར་རོ། །གལ་ཏེ་གནས་བརྟན་ཤཱ་
རིའི་བུ་དང༌། མོ་འགལ་གྱི་བུ་རྣམ་པར་ཐར་པའི་སྒོ་གསུམ་ལ་བསྐལ་པའམ་
བསྐལ་པ་ལས་ལྷག་པར་གནས་ཀྱང༌། དེ་ལ་དེ་བཞིན་གཤེགས་པ་རིམ་གྲོ་དང་
གཡོག་བྱ་བ་བརྩོན་པར་མི་མཛད་དོ། །ཞེས་གང་གསུངས་པ་ལྟར་རོ། །དེས་ན་
རྙེད་བཀུར་སྙན་གྲགས་ཤིག་འདོད་ན་ཡང་བྱང་ཆུབ་ཀྱི་སེམས་རིན་པོ་ཆེ་བསྒོམ་
པ་དེ་ལ་རྙེད་བཀུར་སྙན་གྲགས་རྒྱ་ཆེན་པོ་དེ་ཙམ་ཞིག་འབྱུང་གི །ཚེ་འདིའི་ཕུན་
- 241-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཚོགས་ལ་ཆགས་ནས་རྙེད་བཀུར་ འབད་པས་བསྒྲུབས་ ཀྱང་ ངན་ངོན་རེ་ཡང་
འབྱུང་ དཀའོ། །སེམས་རིན་པོ་ཆེ་འདི་ཡོད་ན་ཚོགས་བདེ་བླག་ཏུ་རྫོགས་པར་
འགྱུར་ཏེ། སྤྱོད་ འཇུག་ ལས། གསེར་ འགྱུར་རྩི་ཡི་རྣམ་པ་མཆོག་ལྟ་ བུར། །མི་
གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་
བས་ན། །བྱང་ཆུབ་སེམས་ཞེས་བྱ་བ་རབ་བརྟན་གཟུང་། །འགྲོ་བའི་དེད་དཔོན་
གཅིག་པུ་ཚད་མེད་བློས། །ལེགས་པར་ཡོངས་སུ་བརྟགས་ན་རིན་ཆེ་བས། །འགྲོ་
བའི་གནས་དང་བྲལ་བར་འདོད་པ་རྣམས། །རིན་ཆེན་བྱང་ཆུབ་སེམས་ལེགས་
བརྟན་པར་གཟུང་། །དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་བསྐྱེད་
ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །
འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་གསུངས་པ་ལྟར། སེམས་
རིན་པོ་ཆེ་འདིའི་མཐུས་དགེ་བ་ཐམས་ཅད་ཀྱང་གོང་འཕེལ་དུ་འགྱུར་ཞིང་ནམ་
ཡང་ འཛད་ པ་མེད་པ་དང་། མི་གཙང་བའི་ལུས་ སྙིང་པོ་མེད་པ་ལ་ སྙིང་པོའི་
མཆོག་ལོན་པར་གྱུར་བ་དང་། ཡང་དེ་ཉིད་ལས། གང་ནས་བཟུང་སྟེ་སེམས་ཅན་
ཁམས། །མཐའ་ཡས་རབ་ཏུ་བསྒྲལ་བའི་ཕྱིར། །མི་ལྡོག་པ་ཡི་སེམས་ཀྱིས་སུ། །
སེམས་དེ་ཡང་དག་བླངས་གྱུར་པ། །དེ་ནས་བཟུང་སྟེ་གཉིད་ལོག་གམ། །བག་
མེད་གྱུར་ཀྱང་བསོད་ནམས་ཤུགས། །རྒྱུན་མི་ཆད་པར་དུ་མ་ཞིག །ནམ་མཁའ་
མཉམ་པར་རབ་ཏུ་འབྱུང་། །ཞེས་དང་། སེམས་ཅན་རྣམས་ཀྱིས་ཀླད་ནད་ཙམ། །
བསལ་ ལོ་ སྙམ་དུ་བསམས་ན་ཡང་། །ཕན་འདོགས་ བསམ་ པ་ དང་ ལྡན་དེ། །
བསོད་ནམས་དཔག་མེད་ལྡན་གྱུར་ན། །སེམས་ཅན་རེ་རེའི་མི་བདེ་བ། །དཔག་
ཏུ་མེད་ པ་ བསལ་ འདོད་ཅིང་། །རེ་ རེའང་ ཡོན་ཏན་དཔག་མེད་དུ། །སྒྲུབ་ པར་
- 242 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འདོད་པ་སྨོས་ཅི་དགོས། །ཞེས་དང་། །འགྲོ་བ་ཀུན་གྱི་དགའ་བའི་རྒྱུ། །སེམས་
ཅན་སྡུག་བསྔལ་རྩིར་གྱུར་པ། །རིན་ཆེན་སེམས་ཀྱི་བསོད་ནམས་གང་། །དེ་ལ་
ཅི་ ལྟར་ གཞལ་ གྱིས་ལང་། །ཕན་པར་ སེམས་པ་ཙམ་གྱིས་ཀྱང་། །སངས་རྒྱས་
མཆོད་ལས་ཁྱད་འཕགས་ན། །སེམས་ཅན་མ་ལུས་ཐམས་ཅད་ཀྱི། །བདེ་དོན་
བརྩོན་པ་སྨོས་ཅི་དགོས། །ཞེས་དང་། འགྲོ་བ་ཉུང་ཟད་ནར་མའི་ཟས་སྦྱོར་བ། །
སྐད་ཅིག་ཟས་ཙམ་སྦྱིན་པར་བྱེད་པ་དང༌། །བརྙས་བཅས་ཉིན་ཕྱེད་བགྲངས་པར་
བྱེད་ པ་ ཡང་། །དགེ་བ་བྱེད་པ་ཡིན་ཞེས་སྐྱེ་བོས་བཀུར། །སེམས་ཅན་བགྲང་
མཐའ་ཡས་ལ་དུས་རིང་དུ། །བདེ་བར་གཤེགས་ཀྱི་བདེ་བ་བླ་ན་མེད། །ཡིད་ལ་
བསམས་པ་མཐའ་དག་རྫོགས་བྱེད་པ། །རྟག་ཏུ་སྦྱིན་པ་ལྟ་ཞིང་སྨོས་ཅི་དགོས། །
ཞེས་གསུངས་པར་ལྟར་རོ། །དེ་ཡང་སེམས་རིན་པོ་ཆེ་འདི་ཡོད་ན་སྐད་ཅིག་རེ་རེ་
ལའང་ནམ་མཁའ་དང་མཉམ་ པའི་ ཚོགས་ རྫོགས་ཏེ་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད་སྡུག་བསྔལ་ཐམས་ཅད་ལས་བསྒྲལ་བདེ་བ་
ཐམས་ཅད་དང་ལྡན་པ་ཞིག་བྱེད། བདེ་བའི་ནང་ནས་ཀྱང་མཆོག་དང་རབ་དང་
གོང་ན་མེད་དུ་གྱུར་པ་ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་གོ་འཕང་
ལ་འགོད་པར་འདོད་ནས་ཅི་བྱེད་སེམས་ཅན་གྱི་དོན་དུ་བྱེད་པ་ཡིན་པས། དེའི་
དགེ་བ་དེ་གཟུགས་སུ་གྲུབ་ན་སེམས་ཅན་རེ་རེའི་སྟེང་ནས་དགེ་རྩ་ཁབ་རྩེ་ཙམ་
རེ་བསྡུས་ཀྱང་སྟོང་གསུམ་འདིར་ག་ལ་ཤོང་། དོན་དེ་ལ་དགོངས་ནས། །མགོན་
པོ་ཀླུ་སྒྲུབ་ཀྱིས། དེ་སྐད་བརྗོད་པའི་བསོད་ནམས་གང་། །གལ་ཏེ་དེ་ནི་གཟུགས་
ཅན་གྱུར། །གངྒའི་བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོར་མི་འགྱུར། །དེ་
ནི་ བཅོམ་ ལྡན་ འདས་ ཀྱིས་ གསུངས། །གཏན་ཚིགས་ ཀྱང་ ནི་ འདི་ ལ་ སྣང་། །
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སེམས་ཅན་ཁམས་ནི་ཚད་མེད་ལ། །ཕན་འདོད་དེ་ནི་དེ་འདྲའོ། །ཞེས་གསུངས་
སོ། །སེམས་རིན་པོ་ཆེ་འདི་ཡོད་ན་སྡིག་པ་དང་སྒྲིབ་པ་ཐམས་ཅད་མྱུར་དུ་བྱང་
བར་འགྱུར་ཏེ། སྤྱོད་འཇུག་ལས། སྡིག་པ་སྟོབས་ཆེན་ཤིང་ཏུ་མི་བཟད་པ། །དེ་
ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་
པར་ འགྱུར། །བསྐལ་པ་དུ་མ་རབ་དགོངས་མཛད་པ་ ཡི། །ཐུབ་དབང་རྣམས་
ཀྱིས་འདི་ཉིད་ཕན་པར་གཟིགས། །ཞེས་དང་། སྡིག་པ་ཤིན་ཏུ་མི་བཟད་བྱས་ན་
ཡང་། །དཔའ་ལ་བརྟེན་ནས་འཇིག་པ་ཆེན་པོ་ལྟར། །གང་ལ་བརྟེན་ནས་ཡུད་
ཀྱིས་སྒྲོལ་འགྱུར་བ། །དེ་ལ་བག་ཅག་རྣམས་ཀྱིས་ཅི་མི་བརྟེན། །དེས་ནི་དུས་
མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་བར་བསྲེག་པར་
བྱེད། །ཅེས་གསུངས་སོ། །སེམས་རིན་པོ་ཆེ་འདིའི་མཐུས་སྡིག་སྒྲིབ་མྱུར་དུ་དག་
ཅིང་ཚོགས་མྱུར་དུ་རྫོགས་པ་བསླབ་བཏུས་ལས་ཀྱང་གསུངས་ཏེ། དེ་ཉིད་ལས།
གང་མ་ཐོས་པས་དམྱལ་བ་ལ་སོགས་གཡང་སར་ནི། །སྲེག་ལ་སོགས་པའི་སྡུག་
བསྔལ་མི་བཟད་མཐའ་ཡས་དག །སེམས་མ་ཞི་བ་ཁྱེད་ཀྱིས་ཡང་ཡང་མྱོང་གྱུར་
པ། །དེ་ནི་མཉན་ཕྱིར་གུས་པ་ཤིན་ཏུ་རྒྱ་ཆེར་བསྟེན། །གང་ཐོས་ནས་ཀྱང་གཡེང་
བ་མེད་པའི་བདག་ཅན་གྱིས། །སྡིག་སྤོང་སྔོན་བྱས་མང་པོ་མ་ལུས་ཟད་བྱེད་ལ། །
སྔོན་ཆད་མ་ཐོབ་པ་ཡི་བདེ་བའང་ རབ་ཐོབ་ཅིང་། །བདེ་བ་ལས་ནི་ནམ་ཡང་
ཉམས་པར་མི་འགྱུར་དང་། །རྫོགས་པའི་བྱང་ཆུབ་སེམས་དཔའི་བདེ་མཆོག་མི་
ཟད་དང༌། །སངས་རྒྱས་གོ་འཕང་མཉམ་མེད་ཕུན་ཚོགས་འཐོབ་བྱེད་པ། །ཤིན་
ཏུ་རྙེད་དཀའི་རིན་ཆེན་ཆོས་དེ་དེང་ཐོབ་ན། །ལེགས་པར་བརྗོད་པའི་འདི་ལ་ངལ་
ཐོབ་གུས་པར་ཉོན། །ཞེས་གསུངས་སོ། །སེམས་རིན་པོ་ཆེ་འདི་ཡོད་ན་རང་དང་
- 244 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གཞན་གྱི་དོན་ཐམས་ཅད་བདེ་བླག་ཏུ་འགྲུབ་པར་འགྱུར་ཏེ། འདིས་ནི་ཚད་མེད་
སྐྱེ་བོའི་ཚོགས་རྣམས་ཀྱིས། །བདེ་མཆོག་བདེ་བླག་ཉིད་དུ་ཐོབ་པར་བྱེད། །སྲིད་
པའི་སྡུག་བསྔལ་བརྒྱ་ཕྲག་གཞོམ་འདོད་ཅིང་། །སེམས་ཅན་མི་བདེ་གསལ་བར་
འདོད་ པ་ དང༌། །བདེ་ མང་ བརྒྱ་ ཕྲག་ སྤྱོད་ པར་ འདོད་ པས་ ཀྱང་། །བྱང་ ཆུབ་
སེམས་ཉིད་རྟག་ཏུ་གཏང་མི་བྱ། །ཞེས་དང་། འགྲོ་བའི་དེད་དཔོན་གཅིག་པུ་ཚད་
མེད་བློས། །ལེགས་པར་ཡོངས་སུ་བརྟགས་ན་རིན་ཆེ་བས། །འགྲོ་བའི་གནས་
དང་བྲལ་བར་འདོད་པ་རྣམས་། །རིན་ཆེན་བྱང་ཆུབ་སེམས་ལེགས་བརྟན་པར་
གཟུང་། །ཞེས་དང༌། སྡུག་བསྔལ་འདོར་འདོད་སེམས་ཡོད་ཀྱང་། །སྡུག་བསྔལ་
ཉིད་ལ་མངོན་པར་རྒྱུག །བདེ་བ་འདོད་ཀྱང་གཏི་མུག་པས། །རང་གི་བདེ་བ་
དགྲ་ལྟར་འཇོམས། །གང་ཞིག་བདེ་བས་ཕོངས་པ་དང་། །སྡུག་བསྔལ་མང་ལྡན་
དེ་དག་ལ། །བདེ་བ་ཀུན་གྱི་ཚིམ་པ་དང་། །སྡུག་བསྔལ་ཐམས་ཅད་གཅོད་བྱེད་
ཅིང་། །གཏི་མུག་ ཀྱང་ནི་ སེལ་བྱེད་པ། །དེ་དང་ དགེ་མཚུངས་ ག་ ལ་ཡོད། །དེ་
འདྲའི་ བཤེས་ ཀྱང་ ག་ ལ་ ཡོད། །བསོད་ནམས་ དེ་ འདྲའང་ ག་ ལ་ ཡོད། །ཅེས་
གསུངས་པ་ལྟར་རོ། །སེམས་རིན་པོ་ཆེ་འདི་ཡོད་ན་ནི་གནོད་པ་དང་བར་ཆད་
གང་གིས་ཀྱང་མི་ཚུགས་ཏེ། སྡོང་པོ་བཀོད་ པ་ ལས། རིགས་ ཀྱི་བུ་འདི་ལྟ་སྟེ་
དཔེར་ན། རྣམ་པར་མི་གཏོང་བ་ཞེས་བྱ་བའི་རྩི་ཡོད་དེ། དེ་འཆང་ན་གཞན་གྱིས་
གནོད་པར་བྱ་བའི་འཇིགས་པ་ཐམས་ཅད་མི་འབྱུང་ངོ༌། །དེ་བཞིན་དུ་བྱང་ཆུབ་
སེམས་དཔའ་བྱང་ཆུབ་ཀྱི་སེམས་ཀྱི་ཡེ་ཤེས་ཀྱི་རྩི་འཆང་བ་ལའང་འཁོར་བའི་
གནོད་པའི་འཇིགས་པ་ཐམས་ཅད་མི་འབྱུང་ངོ༌། །རིགས་ཀྱི་བུ་འདི་ལྟ་སྟེ་དཔེར་
ན། མཆུ་ཞིག་བྱ་བའི་རྩི་ཡོད་དེ། དེ་འཆང་ན་དྲི་ཚོར་བ་ཙམ་གྱིས་སྤྲུལ་ཐམས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཅད་འབྱེར་རོ། །དེ་བཞིན་དུ་བྱང་ཆུབ་སེམས་དཔའ་བྱང་ཆུབ་ཀྱི་སེམས་ཀྱི་རྩི་
འཆང་བའི་ཡོན་ཏན་གྱི་དྲི་ཙམ་གྱིས་ཀྱང་ཉོན་མོངས་པའི་སྦྲུལ་ཐམས་ཅད་འབྱེར་
བར་འགྱུར་རོ། །རིགས་ཀྱི་བུ་འདི་ལྟ་སྟེ། །དཔེར་ན་སྐྱེས་བུ་གཞན་གྱིས་མི་ཐུབ་
པའི་ རྩི་ འཆང་ ན་ནི། དགྲའི་དཀྱིལ་ འཁོར་ ཐམས་ཅད་ ཀྱིས་མི་ཚུགས་སོ། །དེ་
བཞིན་དུ་བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་ཀྱི་སེམས་གཞན་གྱི་
མི་ཐུབ་པའི་རྩི་འཆང་བ་ཡང་བདུད་དང་ཕྱིར་རྒོལ་བ་ཐམས་ཅད་ཀྱིས་ཐུབ་པར་
དཀའ། རིགས་ཀྱི་བུ་འདི་ལྟ་སྟེ། དཔེར་ན་རྣམ་པར་སེལ་བ་ཞེས་བྱ་བའི་རྩི་ཡོད་
དེ། དེ་བཅངས་ན་ཟུག་རྔུ་ཐམས་ཅད་འབྱིན་པར་འགྱུར་རོ། །དེ་བཞིན་དུ་བྱང་
ཆུབ་སེམས་དཔའ་བྱང་ཆུབ་ཀྱི་སེམས་རྣམ་པར་སེལ་བ་འཆང་བ་ལ་ཡང་འདོད་
ཆགས་དང༌། ཞེ་སྡང་དང་། གཏི་མུག་གི་ཟུག་རྔུ་ཐམས་ཅད་མི་འབྱུང་ངོ༌། །རིགས་
ཀྱི་བུ་འདི་ལྟ་སྟེ་དཔེར་ན། རྩིའི་རྒྱལ་པོ་ཆེན་པོ་ལྟ་ན་སྡུག་པ་ཞེས་བྱ་བ་ཡོད་དེ།
དེ་བཅངས་ན་ནད་ཐམས་ཅད་སེལ་བ་འགྱུར་རོ། །དེ་བཞིན་དུ་བྱང་ཆུབ་སེམས་
དཔའ་བྱང་ཆུབ་ཀྱི་སེམས་རྩིའི་རྒྱལ་པོ་ཆེན་པོ་ལྟ་ན་སྡུག་པ་འཆང་བ་ཡང་ཉོན་
མོངས་པ་དང༌། མི་ཤེས་པའི་ནད་ཐམས་ཅད་སེལ་བར་འགྱུར་རོ། །ཞེས་དང༌།
རྗེ་རིན་པོ་ཆེས། འཁོར་ལོས་བསྒྱུར་རྒྱལ་བསྲུང་བའི་སྲུང་མ་ཉིས་འགྱུར་གྱིས་
རྟག་ཏུ་བསྲུང་བས་གཉིད་ལོག་གམ་མྱོས་སམ་བག་མེད་པར་གྱུར་པ་ནའང་གནོད་
སྦྱིན་ནམ་མི་མ་ཡིན་གཉུག་མར་གནས་པ་རྣམས་ཀྱིས་གཙེ་མི་ནུས་པའོ། །གསང་
སྔགས་དང་རིག་སྔགས་ཀྱི་ཚིག །ཡམས་དང་གནོད་པ་དང་ནད་འགོ་བ་ཞི་བར་
བྱེད་པ་སེམས་ཅན་གྱི་ལག་ན་འདུག་པ་མ་གྲུབ་པ་རྣམས་ཀྱང་འདིའི་ལག་ཏུ་
འོངས་ན་འགྲུབ་པར་འགྱུར་ན་གྲུབ་པ་དག་ལྟ་ཅི་སྨོས། འདིས་ནི་ཞི་བ་ལ་སོགས་
- 246 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
པའི་ལས་ཚོགས་ཀྱང་སེམས་བསྐྱེད་བརྟན་ན་འགྲུབ་སླ་བར་བསྟན་པས་ཐུན་མོང་
གི་དངོས་གྲུབ་བསྒྲུབ་པ་ལའང་འདི་ཡོད་ན་མྱུར་བའོ། །གནས་གང་ན་གནས་པ་
དེར་ཡང་འཇིགས་པ་དང་འཇིགས་པར་འགྱུར་བ་དང་མུ་གེ་དང་མི་མ་ཡིན་གྱི་
གནོད་པ་མ་བྱུང་བ་རྣམས་མི་འབྱུང་ཞིང་བྱུང་བ་རྣམས་ཞི་བར་འགྱུར་རོ། །ཚེ་
འཕོས་པའི་འོག་ཏུ་ཡང་གནོད་པ་ཉུང་ཞིང་ རང་བཞིན་གྱིས་ནད་མེད་པ་དང་
གནོད་པ་བྱུང་ནའང་ཡུན་རིང་པོ་དང་དྲག་པོས་མི་འདེབས་པ་དང་། ཆོས་སྟོན་པ་
སོགས་སེམས་ཅན་གྱི་དོན་ལ་འཇུག་པ་ན་ལུས་མི་ངལ་ཞིང་བརྗེད་ངས་པ་དང་
སེམས་ཉམས་པར་མི་འགྱུར་རོ། །བྱང་སེམས་ རིགས་ལ་གནས་ནི་རང་བཞིན་
གྱིས་ཀྱང་གནས་ངན་ལེན་ཉུང་བ་ཡིན་ལ་སེམས་བསྐྱེད་ན་ནི་ལུས་དང་སེམས་ཀྱི་
གནས་ངན་ལེན་ཤིན་ཏུ་ཆུང་བར་འགྱུར་རོ། །བཟོད་པ་དང་དེས་པ་དང་ལྡན་པས་
ཚུར་གནོད་པ་བྱས་པ་བཟོད་ཅིང་ཕར་གནོད་པ་མི་བྱེད་ལ་གཞན་ལ་གནོད་པ་
བྱེད་པ་མཐོང་ནའང་ཤིན་ཏུ་མི་དགའ་བ་དང་། ཁོར་ཁྲོ་བ་དང་ཕྲག་དོག་དང་གཡོ་
དང་འཆར་བ་ལ་སོགས་པ་རྣམས་ ཀྱང་རེས་འགའ་ཙམ་ལས་མི་སྐྱེ་ཞིང་སྐྱེས་
ནའང་ཤུགས་མི་དྲག་ལ་རིང་དུ་མི་གནས་པར་མྱུར་དུ་འབྲལ་བར་འགྱུར་རོ། །
ཞེས་གང་གསུངས་པ་ལྟར་རོ། །སེམས་རིན་པོ་ཆེ་འདི་ནི་འགྲོ་བའི་བདེ་སྐྱིད་མ་
ལུས་པའི་འབྱུང་གནས་ཞིང་ས་ལྟ་བུ་ཡིན་ཏེ། ཡོན་ཏན་རིན་པོ་ཆེ་སྡུད་པ་ལས།
མྱུ་གུ་མེད་པར་ འཇིག་རྟེན་སྡོང་ འབྱུང་ཡོད་མེད་ན། །དེ་ལ་ ཡ་འདབ་མེ་ཏོག་
འབྲས་བུ་ག་ལ་འབྱུང་། །བྱང་ཆུབ་སེམས་མེད་རྒྱལ་འབྱུང་འཇིག་རྟེན་ཡོད་མེད་
ན། །འབྲས་བུ་བརྒྱ་བྱིན་ཚངས་པ་ཉན་ཐོས་ག་ལ་འབྱུང་། །ཞེས་གསུངས་པ་ལྟར་
རོ། །ས་ལམ་ཐམས་ཅད་ཀྱང་མྱུར་དུ་རྫོགས་པར་འགྱུར་ཏེ། གོང་དུ་བཤད་པ་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལྟར་སྨོན་པ་དང་འཇུག་པའི་བདག་ཉིད་ཅན་གྱི་སེམས་རིན་པོ་ཆེ་འདི་ཡོད་ན་
སྐད་ཅིག་རེ་རེ་ ལའང་ ཚོགས་ རྫོགས་ པ་ ལ་ཚེགས་མེད་ཅིང་། སྤྱོད་ལམ་རྣམ་
བཞིའི་བྱ་བ་གང་བྱེད་ཀྱང་ཚོགས་རྫོགས་པའི་ཡན་ལག་ཏུ་གྱུར་ནས་ས་ལམ་
བགྲོད་པ་ལ་ཚེགས་མེད་པར་གསུངས་སོ། །དེ་དག་གི་རྒྱུ་མཚན་དང་ཕན་ཡོན་
མཐའ་ ཡས་ པ་ནི། སྤྱོད་འཇུག་ ལས། དེ་ ཡི་ ཕན་ཡོན་དཔག་ཏུ་མེད་པ་དག །
བྱམས་མགོན་བློ་དང་ལྡན་པས་ནོར་བཟང་བཤད། །ཅེས་གསུངས་པར་ལྟར་མདོ་
སྡེ་ཕལ་པོ་ཆེ་ལས་འབྱུང་བས་དེ་ནས་འབྱུང་བ་ལྟར་ཤེས་པར་བྱས་ལ་ངེས་པ་
ཤུགས་དྲག་བསྐྱེད་ དགོས་སོ། །དེ་ཡང་། གཞོན་ནུ་ནོར་བཟང་གིས་ བྱང་ཆུབ་
སེམས་དཔའི་སྤྱོད་པ་འཚོལ་བའི་ཕྱིར་དགེ་བའི་བཤེས་གཉེན་བརྒྱ་རྩ་བསྟེན་པའི་
ནང་ནས་ རྗེ་བཙུན་འཇམ་པའི་དབྱངས་ ཀྱིས་ ལུང་བསྟན་ཏེ་ རྗེ་བཙུན་བྱམས་
མགོན་གྱི་ཞབས་དྲུང་དུ་ཕེབས་པ་ན། རྗེ་བཙུན་བྱམས་པ་མགོན་པོ་ཚངས་པ་དང་
བརྒྱ་བྱིན་དང་འཇིག་རྟེན་སྐྱོང་བ་བཞི་ལ་སོགས་པའི་འཁོར་གྲངས་མེད་པས་
བསྐོར་ཏེ་ཁང་པ་བརྩེགས་པ་རྣམ་པར་སྣང་མཛད་ཀྱི་རྒྱན་གྱིས་བརྒྱན་པའི་སྙིང་
པོ་ལོགས་སུ་བྱོན་པ་མཐོང་ནས་དགའ་རངས་ཏེ་མགུ་ཞིང་ཉམས་བདེ་ལ། ཚིམ་
ཞིང་ཡིད་བདེ་བ་སྐྱེས་ནས་བྱམས་པ་གང་ན་བ་དེ་ལོགས་སུ་མངོན་དུ་བལྟས་ཏེ།
ཐག་རིང་པོ་ནས་བྱང་ཆུབ་སེམས་དཔའ་བྱམས་པ་ལ་ལུས་ཐམས་ཅད་ཀྱིས་ཕབ་
སྟེ་ཕྱག་བྱས་སོ། །དེ་ནས་རྗེ་བཙུན་བྱམས་མགོན་གྱིས་གཞོན་ནུ་ནོར་བཟང་ལ་
གཟིགས་ཏེ། ལྟོས་ཤིག་བསམ་པ་ཡོངས་སུ་དག་པ་འདི། །ནོར་བཟང་ནོར་རྣམས་
རབ་ཏུ་བརྟན་པའི་བུ། །བྱང་ཆུབ་སྤྱོད་པ་དམ་པ་ཡོང་འཚོལ་ཞིང་། །མཁས་པ་ང་
ཡི་དྲུང་དུ་ཉེ་བར་འོངས། །ལེགས་པར་འོངས་སམ་སྙིང་ རྗེ་ བྱམས་བྱུང་ ཁྱོད། །
- 248 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བྱམས་པའི་དཀྱིལ་འཁོར་ཡང་པར་ལེགས་འོངས་སམ། །ལེགས་པར་འོངས་སམ་
ལྟ་ན་རབ་ཞི་བ། །སྤྱད་པ་སྤྱོད་ཚེ་དུབ་པར་མ་གྱུར་ཏམ། །རྣམ་དག་བསམ་གཏན་
ཚུར་ཤོག་འོངས་པ་ལེགས། །སྐྱོ་མེད་ཡིད་ལྡན་ཚུར་ཤོག་འོངས་པར་ལེགས། །
དབང་པོ་མ་ཞུམ་ཚུར་ཤོག་འོངས་པ་ལེགས། །མཁས་པ་སྤྱོད་ཚེ་དུབ་པ་མེད་གྲང་
ངོ༌། །ཆོས་རྣམས་ཐམས་ཅད་རྣམ་དབྱེའི་དོན་བྱུང་བ། །འགྲོ་བ་ཐམས་ཅད་རྣམ་
གདུལ་རབ་བརྩོན་པ། །བཤེས་བཉེན་ཐམས་ཅད་བསྙེན་བཀུར་རབ་ཞུགས་པ། །
བརྟུལ་ཞུགས་མི་གཡོ་བརྟན་པ་ཁྱེད་འོངས་ལེགས། །དགེ་བའི་ལམ་གྱི་འོངས་པ་
བདེར་འོངས་སམ། །ཡོན་ཏན་ལམ་ལ་གནས་པ་བདེར་འོངས་སམ། །རྒྱལ་བའི་
ལམ་དུ་ཞུགས་པ་བདེར་འོངས་སམ། །ལམ་རྣམས་གང་དུའང་ངལ་བར་མ་གྱུར་
ཏམ། །ཡོན་ ཏན་ རང་ བཞིན་ ཚུར་ ཤོག་ བདེར་ འོངས་ སམ། །དགེ་ བས་ མངོན་
བརླན་ཚུར་ཤོག་བདེར་འོངས་སམ། །མཐའ་ཡས་སྤྱོད་ཡུལ་ལེགས་པར་བདེར་
འོངས་སམ། །འགྲོ་བ་ཀུན་ན་ཁྱེད་མཐོང་ཤིན་ཏུ་དཀོན། །ཞེས་སོགས་དང༌། །
འདིས་ནི་རྒ་དང་ནད་ཀྱི་མནར་བ་ཡི། །སྲོག་ཆགས་སྡུག་བསྔལ་བརྒྱ་ཡིས་གཙེས་
པ་རྣམས། །སྐྱེ་ཤི་མྱ་ངན་འཇིགས་པས་གདུངས་མཐོང་ནས། །དེ་དག་དོན་དུ་སྙིང་
རྗེའི་ སེམས་ ཀྱིས་ སྤྱོད། །འགྲོ་རྒྱུད་ལྔ་ཡི་འཁོར་ལོའི་དཀྱིལ་འཁོར་དུ། །སྡུག་
བསྔལ་འཁྲུལ་འཁོར་འཚོར་བའི་འགྲོ་མཐོང་ནས། །སྡུག་བསྔལ་འཁྲུལ་འཁོར་
འཁོར་ལོ་འཇོམས་པ་ཡི། །ཡེ་ཤེས་རྡོ་རྗེའི་སྲ་བ་འདི་འཚོལ་ལོ། །འདོད་ཆགས་
ཞེ་སྡང་རྩ་སྡོང་ཚེར་མ་ཅན། །ལྟ་ཆགས་རྩ་མང་ཡོངས་སུ་འཛིན་པ་ཡི། །སེམས་
ཅན་ ཞིང་ ནི་ ཡོངས་ སུ་ སྦྱོང་ བའི་ ཕྱིར། །ཤེས་ རབ་ གཤོལ་ བརྟན་ བཟང་ པོ་
འདི་ཚོལ་ལོ། །གཏི་མུག་མ་རིག་ཐིབས་པོའི་བསམ་པ་ཅན། །འགྲོ་བ་ཤེས་རབ་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མིག་སྟོར་དམིགས་མེད་པ། །དེ་ལ་ཕྱོགས་བདེ་སྟོན་པའི་མཐུ་ཡོད་པ། །འགྲོ་བའི་
དེད་དཔོན་བཟང་པོར་འདིར་འགྱུར་རོ། །ཞེས་སོགས་བསྔགས་པ་རྒྱ་ཆེར་མཛད་
པ་ན། གཞོན་ནུ་ནོར་བཟང་དད་པ་དང་དགའ་བའི་ཤུགས་ཀྱིས་མཆི་མ་ཕྱུང་ཞིང་།
ལངས་ཏེ་ཐལ་མོ་སྦྱར་ནས་བྱམས་མགོན་ལ་ཕྱག་དང་སྐོར་བ་མང་དུ་བྱས། མེ་
ཏོག་གིས་གཏོར་ནས་མཆོད་དེ་བྱམས་པ་མགོན་པོའི་མདུན་དུ་འདུག་སྟེ་ཐལ་མོ་
སྦྱར་ནས་འདི་སྐད་ཅེས་སྨྲས་སོ། །འཕགས་པ་བདག་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་ཡང་དག་པར་ཞུགས་ན། ཇི་ལྟར་བྱང་ཆུབ་སེམས་དཔས་
བྱང་ཆུབ་སེམས་དཔའི་སྤྱོད་པ་ལ་བསླབ་པར་བགྱི་བ་དང་ཇི་ལྟར་ནན་ཏན་དུ་
བགྱི་བ་མ་འཚལ་ཏེ། འཕགས་པ་བྱམས་པ་ནི་དེ་བཞིན་གཤེགས་པ་ཐམས་ཅད་
ཀྱིས་སྐུ་ཚེ་གཅིག་གིས་ཐོགས་པར་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་ལུང་བསྟན་པ་སྟེ། གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་སྐུ་ཚེ་གཅིག་གིས་ཐོགས་པ་དེ་ནི། བྱང་ཆུབ་སེམས་དཔའི་རྣམ་པར་དགོད་པ་
ཐམས་ཅད་ལས་ཡང་དག་པར་འདས་པ་ལགས། དེས་ནི་བྱང་ཆུབ་སེམས་དཔའི་
ས་ཐམས་ཅད་རབ་ཏུ་བརྙེས་པ་ལགས། དེ་ནི་བྱང་ཆུབ་སེམས་དཔའི་སྐྱོན་མེད་
པར་ རབ་ཏུ་ཞུགས་པ་ལགས། དེས་ནི་ ཕ་རོལ་ཕྱིན་པ་ཐམས་ཅད་ཡོངས་ སུ་
རྫོགས་པ་ལགས། དེ་ནི་བཟོད་པའི་སྒོ་ཐམས་ཅད་དུ་ཞུགས་པ་ལགས། དེས་ནི་
བྱང་ཆུབ་སེམས་དཔའི་ས་ཐམས་ཅད་རབ་ཏུ་བརྙེས་པ་ལགས། དེ་ནི་བྱང་ཆུབ་
སེམས་དཔའི་རྣམ་པར་ཐར་པའི་སྒོ་ཐམས་ཅད་ལ་རྣམ་པར་རོལ་པ་ལགས། དེས་
ནི་ཏིང་ངེ་འཛིན་ཐམས་ཅད་ཡོངས་སུ་བསྒྲུབ་པ་ལགས། དེ་ནི་བྱང་ཆུབ་སེམས་
དཔའི་རྒྱུད་ཐམས་ཅད་རྟོགས་པར་ཐུགས་སུ་ཆུད་པ་ལགས། དེས་ནི་གཟུངས་
- 250 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སྤོབས་པ་སྣང་བའི་ཚུལ་ཐམས་ཅད་རབ་ཏུ་བརྙེས་པ་ལགས། དེ་ནི་བྱང་ཆུབ་
སེམས་དཔའི་དབང་ཐམས་ཅད་ལ་མངའ་ཐོབ་པ་ལགས། དེ་ནི་དབང་བསྐུར་
བའི་ཐབས་ཐོབ་པ་ལགས། དེ་ནི་ཆོས་ཀྱི་རྒྱལ་སྲིད་ཆེན་པོ་ལ་གནས་པར་འགྱུར་
བ་ལགས། དེ་ནི་ཐམས་ཅད་མཁྱེན་པའི་ཡེ་ཤེས་ ཀྱི་ཡུལ་ལ་དབང་བསྐུར་བ་
ལགས། དེ་ལས་ནི་སངས་རྒྱས་ཀྱི་ཆོས་ཐམས་ཅད་རབ་ཏུ་བྱུང་བ་ལགས། དེ་ནི་
ཐམས་ཅད་མཁྱེན་པའི་ཡེ་ཤེས་ལ་དབང་བསྒྱུར་བའི་མཐར་ཕྱིན་པ་ལགས་ན།
འཕགས་པ་ཇི་ལྟར་བྱང་ཆུབ་སེམས་དཔས་བྱང་ཆུབ་སེམས་དཔའི་སྤྱོད་པ་ལ་
བསླབ་པར་བགྱི་བ་དང༌། ཇི་ལྟར་ནན་ཏན་དུ་བགྱི་བ་དང༌། ཇི་ལྟར་བྱང་ཆུབ་
སེམས་དཔས་ནན་ཏན་དུ་བགྱིས་ན། སངས་རྒྱས་ཀྱི་ཆོས་ཐམས་ཅད་འཐོབ་པར་
འགྱུར་བ་དང་། །སེམས་ཅན་གྱི་ཁམས་ཇི་ལྟར་གཉེར་བའི་ཚུལ་བཞིན་དུ་རིམ་
གྲོར་བགྱིད་པར་འགྱུར་བ་དང་། ཡི་དམ་ཇི་ལྟར་བཅས་པའི་ཚུལ་བཞིན་དུ་མཐར་
ཕྱིན་པར་འགྱུར་བ་དང་། བྱང་ཆུབ་སེམས་དཔའི་སྤྱོད་པ་ཆེན་པོ་བརྩམས་པ་གྲུབ་
པར་འགྱུར་བ་དང༌། ལྷ་དང་བཅས་པའི་འཇིག་རྟེན་དབུགས་འབྱིན་པར་འགྱུར་
བ་དང་། བདག་དང་སེམས་ཅན་དང་སངས་རྒྱས་དང་ཆོས་དང་དགེ་འདུན་བསླུ་
བར་མི་འགྱུར་བ་དང་། སངས་རྒྱས་ཀྱི་རིགས་རྒྱུད་མི་གཅོད་པ་དང་། བྱང་ཆུབ་
སེམས་དཔའི་རིགས་སྟོངས་པར་མི་བྱེད་པ་དང་། དེ་བཞིན་གཤེགས་པའི་ཚུལ་
ཡོངས་སུ་འཛིན་པར་འགྱུར་བ་བདག་ལ་བཀའ་སྩལ་དུ་གསོལ། ཞེས་ཞུས་པ་ན།
བྱམས་མགོན་གྱིས་གཞོན་ནུ་ནོར་བཟང་ལ་འདི་ལྟ་བུར་བྱང་ཆུབ་སེམས་དཔའི་
སྤྱོད་པ་ལ་དོན་གཉེར་ཆེ་བ་ལེགས་སོ་ཞེས་རྒྱ་ཆེར་བསྔགས་ནས། རིགས་ཀྱི་བུ་
དེ་ལྟར་ཁྱོད་ཀྱིས་འཇིག་རྟེན་ཐམས་ཅད་ལ་ཕན་པ་དང་བདེ་བའི་ཕྱིར། སེམས་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཅན་གྱི་ཁམས་ཐམས་ཅད་དུ་ཡོངས་སུ་བསྐྱབ་པའི་དོན་དུ་སངས་རྒྱས་ཀྱི་ཆོས་
ཐམས་ཅད་རབ་ཏུ་ཐོབ་པར་བྱ་བའི་ཕྱིར། བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་སེམས་བསྐྱེད་པ་ལེགས་སོ་ལེགས་སོ། །རིགས་ཀྱི་བུ་ཁྱོད་ཀྱིས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་དེ་ལྟར་སེམས་བསྐྱེད་པ་ནི་
ཁྱོད་ཀྱིས་ཐོབ་པར་བྱ་བ་ལེགས་པར་ཐོབ་བོ། ཁྱོད་ཀྱིས་མིའི་ལུས་ལེགས་པར་
ཐོབ་བོ། །འཚོ་བའི་འཇིག་རྟེན་དུ་ཁྱོད་ལེགས་པར་འཚོལ་ལོ། ཁྱོད་ཀྱི་སངས་
རྒྱས་བྱུང་བ་དགྱེས་པར་བྱས་སོ། ཁྱོད་ཀྱིས་དགེ་བའི་བཤེས་གཉེན་འཇམ་དཔལ་
ལེགས་པར་མཐོང་ངོ༌། ཁྱོད་ཀྱིས་བསམ་པའི་རྒྱུད་སྣོད་བཟང་པོར་གྱུར་ཏོ། ཁྱོད་
ནི་དགེ་བའི་རྩ་བ་མངོན་པར་བརླན་ཏོ། ཁྱོད་ནི་དཀར་པོའི་ཆོས་ཀྱིས་ལེགས་
པར་བརྟན་ནོ། ཁྱོད་ཀྱིས་མོས་པ་རླབས་ཆེན་པོ་དང་། དགེ་བའི་བསམ་པ་ལེགས་
པར་ཤིན་ཏུ་སྦྱངས་སོ། ཁྱོད་ནི་སངས་རྒྱས་ཐམས་ཅད་ཀྱིས་ལེགས་པར་དགོངས་
སོ། །རིགས་ཀྱི་བུ་ཁྱོད་ནི་དགེ་བའི་བཤེས་གཉེན་གྱིས་ལེགས་པར་བཟུང་ངོ༌། །
དེ་ཅིའི་ཕྱིར་ཞེ་ན། རིགས་ཀྱི་བུ་བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་
ཅད་ཀྱི་ས་བོན་ལྟ་བུའོ། །འགྲོ་བ་ཐམས་ཅད་ཀྱི་ཆོས་དཀར་པོ་རྣམ་པར་འཕེལ་
བར་བྱེད་པས་ཞིང་ལྟ་བུའོ། །འཇིག་རྟེན་ཐམས་ཅད་རབ་ཏུ་བརྟེན་པས་ས་ལྟ་
བུའོ། །ཉོན་མོངས་པའི་དྲི་མ་ཐམས་ཅད་དག་པར་བྱེད་པས་ཆུ་ལྟ་བུའོ། །འཇིག་
རྟེན་ཐམས་ཅད་ལ་བརྟེན་པ་མེད་པས་རླུང་ལྟ་བུའོ། །ལྟ་བའི་ཉེ་བར་ལེན་པའི་རྩྭ་
ཐམས་ཅད་རབ་ཏུ་སྲེག་པས་མེ་ལྟ་བུའོ། །སེམས་ཅན་ཐམས་ཅད་ཀྱི་གནས་སྣང་
བར་བྱེད་པས་ཉི་མ་ལྟ་བུའོ། །ཆོས་དཀར་པོའི་དཀྱིལ་འཁོར་ཡོངས་སུ་རྒྱས་པར་
བྱེད་པས་ཟླ་བ་ལྟ་བུའོ། །ཆོས་ཀྱི་སྣང་བ་བྱེད་པས་སྒྲོན་མེ་ལྟ་བུའོ། །མཉམ་པ་
- 252 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དང་མི་མཉམ་པ་ཡོངས་སུ་མཐོང་བར་བྱེད་པས་མིག་ལྟ་བུའོ། །ཞེས་སོགས་དང་།
བྱང་ཆུབ་སེམས་དཔའི་སྤྱོད་པ་དང་སྨོན་ལམ་ཐམས་ཅད་སྡུད་པའི་མདོ་ལྟ་བུའོ། །
འཇིག་རྟེན་ཐམས་ཅད་སྐྱོང་བས་རྫི་བོ་ལྟ་བུའོ། །སྡིག་ཏོ་ཐམས་ཅད་རྣམ་པར་
བཟློག་པས་སྲུང་མ་ལྟ་བུའོ། །ཉོན་མོངས་པའི་ལྷ་མ་ཡིན་འདྲེན་པས་དབང་པོའི་
མིག་ འཕྲུལ་ ལྟ་བུའོ། །འདུལ་ བས་ འདྲེན་པས་ ཆུའི་ ཞགས་ པ་ལྟ་བུའོ། །བག་
ཆགས་དང་བག་ལ་ཉལ་བ་དང་ཉོན་མོངས་པ་ཐམས་ཅད་གཞོབ་ཏུ་རློག་པས་
དབང་པོའི་མེ་ལྟ་བུའོ། །ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་
རྣམས་ ལ་ མཆོད་ རྟེན་ ལྟ་ བུའོ། །ཞེས་ སོགས་ དང་། རིགས་ ཀྱི་ བུ་ འདི་ ལྟ་ སྟེ།
དཔེར་ན། རྡོ་རྗེ་ནི་སྣོད་ངན་པའི་གཞི་ལ་འདུག་ན་མཛེས་པར་མི་སྣང་ངོ༌། །སྣོད་
མ་རྡོལ་བ་མ་གཏོགས་པར་སྣོད་རྡོལ་བ་དང་བུ་ག་ཅན་གྱིས་གཟུང་བར་མི་ནུས་
སོ། །དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་རྡོ་རྗེ་ཆེན་པོ་
ཡང་སེམས་ཅན་མོས་པ་ཞན་པའི་སྣོད་དང་། །སེར་སྣ་ཅན་ནམ། ཚུལ་ཁྲིམས་
ངན་ པ་ཅན་ནམ། གནོད་ སེམས་ཅན་ནམ། ལེ་ལོ་ཅན་ནམ། དྲན་ པ་ འཁྲུགས་
པའམ། ཤེས་རབ་འཆལ་བ་རྣམས་ལ་མི་མཛེས་ཏེ། བྱང་ཆུབ་སེམས་དཔའི་ལྷག་
པའི་བསམ་པ་རིན་པོ་ཆེའི་སྣོད་མ་གཏོགས་པར་སེམས་ཅན་བསམ་པ་ལོག་པ་ལ་
ཞུགས་པ་བློ་མི་བརྟན་པའི་སྣོད་ཀྱིས་ཀྱང་གཟུང་བར་མི་ནུས་སོ། །རིགས་ཀྱི་བུ་
འདི་ ལྟ་ སྟེ་དཔེར་ན། རྡོ་ རྗེ་ རིན་ པོ་ཆེ་ཐམས་ཅད་ འབུགས་སོ། །དེ་བཞིན་དུ་
ཐམས་ཅད་མཁྱེན་པ་ཉིད་དུ་སེམས་བསྐྱེད་པ་རྡོ་རྗེ་ཡང་། སངས་རྒྱས་ཀྱི་ཆོས་
རིན་པོ་ཆེ་ཐམས་ཅད་ཕུགས་པར་ཁོང་དུ་ཆུད་པར་བྱེད་དོ། །རིགས་ཀྱི་བུ་འདི་ལྟ་
སྟེ་ དཔེར་ན། རྡོ་ རྗེ་ནི་བྲག་ ཐམས་ ཅད་ བཤིག་ པར་ འཇོམ་མོ། །དེ་ བཞིན་དུ་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཐམས་ཅད་མཁྱེན་པ་ཉིད་དུ་སེམས་བསྐྱེད་པ་རྡོ་རྗེ་ཡང་ལྟ་བའི་རྣམ་པ་ཐམས་
ཅད་ཀྱི་བྲག་བཤིག་པར་འཇོམ་མོ། །རིགས་ཀྱི་བུ་འདི་ལྟ་སྟེ་དཔེར་ན། རྡོ་རྗེ་རིན་
པོ་ཆེ་ནི་ཆག་ཀྱང་། གསེར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་གྱིས་
གནོན་ཞིང་། རྡོ་རྗེ་རིན་པོ་ཆེའི་མིང་ཡང་མི་འདོར་ལ་དབུལ་བ་ཐམས་ཅད་ཀྱང་
རྣམ་པར་བཟློག་གོ །རིགས་ཀྱི་བུ་དེ་བཞིན་དུ་ཐམས་ཅད་མཁྱེན་པར་སེམས་
བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་བྲལ་ཡང་ཉན་ཐོས་དང་རང་སངས་རྒྱས་
ཀྱི་ཡོན་ཏན་གསེར་གྱི་རྒྱན་ཐམས་ཅད་ཟིལ་གྱིས་གནོན་ཞིང་། བྱང་ཆུབ་སེམས་
དཔའི་མིང་ཡང་མི་འདོར་ལ་འཁོར་བའི་དབུལ་བ་ཐམས་ཅད་ཀྱང་རྣམ་པར་
བཟློག་གོ །ཞེས་དང་། རིགས་ཀྱི་བུ་འདི་ལྟ་སྟེ་དཔེར་ན། རྡོ་རྗེ་རིན་པོ་ཆེ་ནི་སྐྱེ་
བོ་མ་རབས་ཀྱི་ལག་ཏུ་ཕྱིན་པར་མི་འགྱུར་རོ། །དེ་བཞིན་དུ་ཐམས་ཅད་མཁྱེན་པ་
ཉིད་དུ་སེམས་བསྐྱེད་པ་རྡོ་རྗེ་རིན་པོ་ཆེ་ཡང་མ་རབས་ཀྱི་བསམ་པ་དང་ལྡན་པ་
དགེ་བའི་རྩ་བ་ངན་ངོན་ཅན་གྱི་ལྷ་དང་མིའི་ལག་ཏུ་ཕྱིན་པར་མི་འགྱུར་རོ། །ཞེས་
དང༌། རིགས་ཀྱི་བུ་འདི་ལྟ་སྟེ། དཔེར་ན། དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་སྙིང་པོ་བྱང་ཆུབ་ལ་བཞུགས་ཤིང་། བདུད་
རྒོལ་དུ་གཞུག་པ་མཛད་པ་དང་། ཐམས་ཅད་མཁྱེན་པ་ཉིད་དུ་མངོན་པར་རྫོགས་
པར་འཚང་རྒྱ་བ་རྣམས་ཀྱི་གདན་ནི། གཞན་དུ་ན་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་ཀྱི་རྡོ་རྗེའི་ལྟེ་བའི་སའི་གཞི་མ་གཏོགས་པར་སའི་ཕྱོགས་
གཞན་གྱིས་གཟུང་བ་མི་ནུས་སོ། །དེ་བཞིན་དུ་བྱང་ཆུབ་སེམས་དཔའ་བླ་ན་མེད་
པར་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་འདེབས་པ་དང༌། སྤྱད་པ་
སྤྱོད་པ་དང་། ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་དང༌། བཟོད་པ་ལ་
- 254 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འཇུག་པ་དང་། ས་ཐོབ་པར་བྱེད་པ་དང་། དགེ་བའི་རྩ་བ་ཡོངས་སུ་རྫོགས་པར་
བྱེད་པ་དང༌། ལུང་བསྟན་པ་ཡོངས་སུ་ནོད་པ་དང་། བྱང་ཆུབ་སེམས་དཔའི་ལམ་
གྱི་ཚོགས་ཐམས་ཅད་ཉེ་བར་སྟོན་པ་དང་། དེ་བཞིན་གཤེགས་པ་ཐམས་ཅད་ལ་
མཆོད་པ་བྱེད་པ་དང་། ཆོས་ཀྱི་སྤྲིན་ཆེན་པོ་ཡོངས་སུ་འཛིན་པ་རྣམས་ཀྱི་དགེ་
བའི་རྩ་བའི་སྟོབས་དང་། ཤུགས་དང༌། དྲག་ཤུལ་དེ་དག་ཀྱང་གཞན་དུ་ན་ཐམས་
ཅད་མཁྱེན་པ་ཉིད་དུ་སེམས་བསྐྱེད་པ་སྨོན་ལམ་ཐམས་ཅད་ཀྱི་ཡེ་ཤེས་རྡོ་རྗེ་སྲ་
བའི་ལྟེ་བ་ཅན་མ་གཏོགས་པར། སེམས་གཞན་གྱིས་ཡོངས་སུ་གཟུང་བར་མི་
ནུས་སོ། །རིགས་ཀྱི་བུ་དེ་ལྟར་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་ནི་
ཡོན་ཏན་དེ་དག་དང་། གཞན་ཚད་མེད་པ་ནས་ཡོན་ཏན་གྱི་ཁྱད་པར་བརྗོད་དུ་
མེད་པའི་ཡང་བརྗོད་དུ་མེད་པ་དང་ལྡན་པ་སྟེ། སེམས་ཅན་གང་གིས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་དེ་དག་ཀྱང་ཡོན་ཏན་
གྱི་ཆོས་དེ་ལྟ་བུ་དང་ལྡན་པར་གྱུར་ཏོ། །ལྡན་པར་འགྱུར་རོ། །དེ་བས་ན་རིགས་
ཀྱི་བུ་དེ་ལྟར་ཁྱོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་
བསྐྱེད་དེ། ཡོན་ཏན་འདི་དག་རབ་ཏུ་ཐོབ་པར་བྱ་བའི་ཕྱིར་བྱང་ཆུབ་སེམས་པའི་
སྤྱོད་པ་ཡོངས་སུ་འཚོལ་བ་ནི་ཁྱོད་ཀྱིས་ཐོབ་པར་བྱ་བ་ལེགས་པར་ཐོབ་བོ། །
ཞེས་རྒྱ་ཆེར་བསྔགས་པ་ལྟར་རོ། །དེ་ཡང་སྙིང་ཐག་པ་ནས་ཐེག་པ་ཆེན་པོའི་ལམ་
དུ་འཇུག་པར་འདོད་ན་ནི། བྱང་ཆུབ་ཀྱི་སེམས་རིན་པོ་ཆེའི་ཕན་ཡོན་དེ་དག་ཤེས་
པར་བྱས་ལ་ངེས་པ་ཤུགས་དྲག་ལ་བརྟན་པ་བསྐྱེད་དགོས་ཏེ། སེམས་རིན་པོ་ཆེ་
འདི་ནི་ཐེག་པ་ཆེན་པོའི་ལམ་ཐམས་ཅད་ཀྱི་རྩ་བ་དང་གཞུང་ཤིང་དང་སྙིང་པོ་
ཡིན་པས་འདི་ལ་ངེས་པ་འདྲོངས་པ་ཞིག་མ་བྱུང་ན་ཐེག་པ་ཆེན་པོའི་ལམ་གྱི་གཞི་
255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སྟོང་པར་འགྱུར་ཞིང་། ལམ་གྱི་རྩ་བ་འདི་བཞག་ནས་སེམས་གནས་ཕྲ་མོ་རེ་ལ་
འབད་པ་དང་རླུང་བསྒོམ་པ་སོགས་ཡན་ལག་ཕྲ་མོ་རེ་ལ་འབད་བློ་བྱེད་པ་ནི་རྗེ་
རིན་པོ་ཆེའི་ཞལ་ནས། འདི་ལ་འབད་ནས་བཅོས་མ་མིན་པ་ཞིག་སྐྱེ་རྒྱུ་བྱུང་ན་
དེས་ཟིན་པའི་བྱ་རོག་ལ་ཟན་ཉུང་ཟད་ཅིག་བྱིན་པའང་བྱང་སེམས་ཀྱི་སྤྱོད་པ་
ཞེས་བྱ་བའི་གྲངས་སུ་འགྲོ་ཡི། དེ་མེད་ན་སྟོང་གསུམ་རིན་པོ་ཆེས་བཀང་སྟེ་བྱིན་
ཀྱང་བྱང་ཆུབ་སེམས་དཔའི་སྤྱོད་པར་མི་ཚུད་དོ། །དེ་བཞིན་དུ་ཚུལ་ཁྲིམས་ནས་
ཤེས་རབ་ཀྱི་བར་དང་ལྷ་བསྒོམ་པ་དང་རྩ་རླུང་ཐིག་ལེ་སོགས་བསྒོམ་པའང་བྱང་
ཆུབ་སེམས་པའི་སྤྱོད་པར་མི་ཚུད་དོ། །འཇིག་རྟེན་ན་ཅུ་རྔ་བ་དང་ཟོར་བ་བརྡར་
བའི་དཔེ་བརྗོད་པ་ལྟར་རིན་པོ་ཆེའི་སེམས་འདི་གནད་དུ་མ་སོང་བར་ཡུན་ཇི་
ཙམ་དགེ་སྦྱོར་ལ་འབད་བློ་བྱས་ཀྱང་ཟོར་བ་ཤིན་ཏུ་རྟུལ་བས་རྩ་རྔ་བ་དང་འདྲ་སྟེ་
ས་བཅད་པ་ཅི་ཡང་མེད་ལ། སེམས་འདི་གནད་དུ་ཞིག་སོང་ན་རེ་ཞིག་ལ་མི་རྔ་
བར་ཟོར་བ་བརྡར་ནས་རྣོན་པོར་བྱས་ཏེ་དེ་ནས་བརྔས་པའི་ཅུང་ཟད་ཙམ་ལའང་
མང་དུ་བརྔས་ཟིན་པ་དང་འདྲ་སྟེ། སྐད་ཅིག་རེ་རེ་ལ་སྒྲིབ་པ་སྦྱོང་བ་དང་ཚོགས་
སྡུད་པ་བདེ་བླག་ཏུ་ནུས་ཤིང་དགེ་བ་ཆུང་བ་དང་བར་སྐབས་སུ་མཛད་པ་རྣམས་
ཀྱང་རྒྱ་ཆེ་བ་དང་མི་ཟད་པར་བྱེད་པའི་ཕྱིར་ཏེ། ཞེས་དང་། དེས་ན་འདི་དག་གི་
ཕྱོགས་དང་ཡུལ་ཙམ་ནའང་མེད་པར་སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཐོབ་པར་བྱ། དེའི་དོན་དུ་བདག་གིས་དགེ་བ་འདི་བྱའོ་སྙམ་དུ་བསམ་པ་
བསྐྱེད་པ་ཙམ་ལ་ཆེས་ཆེར་འཁྲུལ་ནས་མ་ཐོབ་པར་ཐོབ་བོ་སྙམ་པའི་མངོན་པའི་
ང་རྒྱལ་བརྟན་པ་བྱས་ཏེ། བྱང་ཆུབ་ཀྱི་སེམས་གདམས་ངག་གི་མཐིལ་དུ་བཟུང་
ནས་མི་སྦྱོང་བར་གཞན་ཞིག་ནས་འཚོལ་ཞིང་འབད་པས་ས་མང་པོ་ཞིག་བཅད་
- 256 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
པར་ འདོད་པ་ཁོ་ན་སྣང་བ་ལ། ཐེག་པ་ཆེན་པོའི་གནད་ཤེས་པས་བལྟས་ན་
བཞད་གད་ཀྱི་གནས་སུ་སྣང་སྟེ་རྒྱལ་སྲས་དམ་པ་རྣམས་ཀྱིས་བསྐལ་པ་དུ་མར་
ཐུགས་དམ་གྱི་མཐིལ་དུ་བཟུང་ནས་སྤྱོད་པར་གཞུང་དུ་མ་ལས་འབྱུང་ན་གོ་བ་
ཙམ་ལས་མེད་པ་རྣམས་ཀྱིས་ལྟ་ཅི་སྨོས་པའི་ཕྱིར་རོ། །དེ་ཡང་ལམ་གཞན་བསྒོམ་
དུ་མི་རུང་ཟེར་བ་མིན་གྱི་བྱང་ཆུབ་ཀྱི་སེམས་སྤྱོད་པའི་སྐོར་ལའང་གདམས་པའི་
མཐིལ་དུ་བཟུང་ནས་བསྐྱང་དགོས་སོ་ཞེས་ཟེར་བ་ཡིན་ནོ། །ཞེས་དང་། དེ་ལྟར་
སྟོང་ཉིད་རྟོགས་པའི་ཤེས་རབ་ཀྱང་ཐེག་པ་ཆེན་པོའི་ལམ་ཐུན་མོང་མ་ཡིན་པར་
མི་འགྱུར་ན་དེ་ལས་གཞན་པའི་ལམ་རྣམས་ལྟ་སྨོས་ཀྱང་ཅི་དགོས། དེའི་ཕྱིར་
བྱང་ཆུབ་ཀྱི་སེམས་གདམས་པའི་མཐིལ་དུ་བཟུང་ནས་སྦྱོང་བ་མེད་ཅིང་ཐུན་འགོ་
ལ་ཚིག་ཙམ་ཞིག་དྲན་པར་བྱས་ནས་ལམ་གྱི་ཆ་ཤས་ཕྲ་མོ་རེ་ལ་ནན་ཏན་དུ་མས་
འབད་པ་ནི་ཆོས་རྒྱུས་ཤིན་ཏུ་ཆུང་བར་གསལ་ལོ། །ཞེས་དང་
། དེས་ན་རྒྱལ་བའི་
དགོངས་པ་འགྲེལ་པ་ལ་མཚན་མར་གྱུར་པའི་རྒྱལ་སྲས་རྣམས་ནི་རིན་པོ་ཆེའི་
སེམས་འདི་ཉིད་རྒྱུད་ལ་སྐྱེས་ན་འདི་འདྲ་བའི་རྨད་དུ་བྱུང་བའི་ལམ་སྐྱེས་སོ་ཞེས་
ཡ་མཚན་པར་འཛིན་གྱི། བྱིས་པ་མགུ་བའི་ཡོན་ཏན་ཕྲ་མོ་རེ་རྒྱུད་ལ་སྐྱེས་པ་ལ་
དེ་ཙམ་དུ་མི་འཛིན་ཏེ། སྤྱོད་འཇུག་ལས། གཞན་དག་རང་གི་དོན་དུ་ཡང་། །མི་
འབྱུང་སེམས་ཅན་དོན་སེམས་གང་། །སེམས་ཀྱི་རིན་ཆེན་ཁྱད་པར་འདི། །སྔ་ན་
མེད་པའི་རྨད་ཅིག་འཁྲུངས། །ཞེས་དང་། དེ་དང་དགེ་མཚུངས་ག་ལ་ཡོད། །དེ་
འདྲའི་བཤེས་ ཀྱང་ ག་ ལ་ཡོད། །བསོད་ནམས་དེ་འདྲ་ག་ལ་ཡོད། །ཅེས་ དང་།
གང་ལ་སེམས་ཀྱི་དམ་པ་རིན་ཆེན་དེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །
ཞེས་གསུངས་པ་དང་། དམ་ཆོས་འོ་མ་བསྲུབས་པ་ལས། །མར་གྱི་ཉིང་ཁུ་ཕྱུང་བ་
257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཡིན། །ཞེས་གསུང་རབ་ཀྱི་སྙིང་པོ་བྱུང་བའི་གདམས་པའི་མཆོག་ཏུ་གསུངས་པའི་
ཕྱིར་རོ། །དེས་ན་དཔལ་ལྡན་ཨ་ཏི་ཤ་དབུ་མའི་ལྟ་བ་འཛིན་ཅིང་གསེར་གླིང་པ་
སེམས་ཙམ་རྣམ་བདེན་གྱི་ལྟ་བ་འཛིན་པ་ཡིན་ཀྱང་བྱང་ཆུབ་ཀྱི་སེམས་ཁོང་ལ་
བརྟེན་ནས་རྙེད་པས་བླ་མ་རྣམས་ཀྱི་སྐུ་དྲིན་ཆེ་ཤོས་སུ་འཛིན་པའི་རྣམ་པར་ཐར་
པ་ལ་གསུང་རབ་ཀྱི་གནད་ཤེས་པ་ཞིག་གིས་བལྟས་ན་ལམ་གྱི་གནད་ལ་གོ་རྒྱུ་
ཆེན་པོ་ཡོད་དོ། །ཞེས་གང་གསུངས་པ་ལྟར་རོ། །ཚུལ་འདི་ནི་རྒྱལ་བ་རང་ཉིད་
ཀྱིས་ཀྱང་མདོ་སྡེ་དུ་མར་གསུངས་ཤིང་། ཤིང་རྟ་ཆེན་པོ་རྣམས་ཀྱིས་ཀྱང་འདིའི་
ཕན་ཡོན་ལ་ངེས་པ་འདྲོངས་པ་ཞིག་ཤིན་ཏུ་ཆེ་བ་ཡང་དང་ཡང་དུ་གསུངས་སོ། །
འདི་ལ་འགའ་ཞིག་འདི་སྙམ་དུ། བྱང་ཆུབ་ཀྱི་སེམས་ཞེས་བྱ་བ་ནི་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་ཤོག་ཅིག་སྙམ་པའི་བློ་འདི་ཡིན་ན་
འདི་ལ་དེ་ཙམ་གྱི་བསྔགས་པ་དང་ཤིན་ཏུ་རྟོགས་དཀའ་བར་བཤད་པ་ནི་ཁྱོད་
ཉིད་ཀྱི་ཆེ་བརྗོད་བྱས་པ་ཙམ་མོ་སྙམ་ན། དེ་ནི་སེམས་རིན་པོ་ཆེ་འདིའི་གནད་མ་
རྟོགས་པ་ཡིན་ཏེ། ཇོ་བོ་རྗེའི་ཞལ་ནས། བྱམས་པ་དང་སྙིང་རྗེ་སྦྱོང་མི་ཤེས་པའི་
བྱང་ཆུབ་སེམས་དཔའ་བོད་ཀྱིས་ཤེས་པ། ཞེས་དང་། རྗེ་རིན་པོ་ཆེས། ལམ་གྱི་
གནད་དམ་པ་ལུང་མཐའ་ཡས་པ་དང་རིགས་པས་གྲུབ་པ་འདི་ལྟ་བུ་ལ་ངེས་པ་
རྙེད་ན་ནི་བྱང་ཆུབ་ཀྱི་སེམས་རྩ་བ་སྙིང་རྗེ་དང་བཅས་པའི་ཆོས་སྐོར་ལ་གདམས་
པའི་ མཆོག་ ཏུ་ཅིའི་ ཕྱིར་ མི་ འཛིན། དེས་ན་ ཞང་ སྣ་ ཆུང་ སྟོན་ པས་ ཇོ་བོ་ལ་
གདམས་ངག་ཞུས་ཀྱང་འཇིག་རྟེན་བློས་ཐོངས་བྱང་ཆུབ་ཀྱི་སེམས་སྒོམ་བྱ་བ་
ཞིག་ལས་མི་འོང་བྱས་པ་ལ། དགེ་བཤེས་སྟོན་པས་ཁྲེལ་ནས་དེ་ཇོ་བོའི་གདམས་
ངག་ གི་མཐིལ་ ཕྱུང་བ་ལ་ གསུང་ སྟེ་ ཆོས་ ཀྱི་གནད་མཁྱེན་ པ་ ཡིན་ནོ། །ཞེས་
- 258 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གསུངས་པས། དེ་སྐད་ཟེར་བ་དག་ལ་ནི་ཐེག་པ་ཆེན་པོའི་ལམ་གྱི་རྒྱུས་ཡོད་པའི་
མཁས་པ་དག་ཐུགས་ཁྲེལ་པའི་གནས་སུ་འཛིན་ཅིང་བྱིས་པ་ཆུང་ངུས་བླ་བརྡོལ་
སྨྲ་བ་ལྟར་བཞད་གད་དུ་མཛད་དོ། །འདི་ལ་ངེས་པ་གཏིང་ནས་འདྲོངས་པ་ཤིན་
ཏུ་དཀའ་སྟེ། སློབ་དཔོན་དཔའ་བོས། ཁྱོད་ཀྱི་ཐུགས་ནི་རིན་པོ་ཆེ། །རྫོགས་པའི་
བྱང་ཆུབ་ས་བོན་དེ། །དཔའ་ཁྱོད་ཁོ་ནས་སྙིང་པོར་མཁྱེན། །དེ་གཞན་སྐྱེ་བོས་
འོལ་མི་དབྱི། །ཞེས་དང་། རྗེ་རིན་པོ་ཆེས། དེ་ལྟར་ན་ཐེག་པ་ཆེན་པོའི་མན་ངག་
ཐམས་ཅད་ཀྱི་གནད་བསྡུས་པ་དངོས་གྲུབ་ཐམས་ཅད་ཀྱི་གཏེར་ཆེན་པོ་ཐེག་
དམན་ལས་འབྱེད་པའི་ཐེག་ཆེན་གྱི་ཁྱད་ཆོས་རྒྱལ་སྲས་རྣམས་སྤྱོད་པ་རླབས་པོ་
ཆེ་ལ་བསྐུལ་བའི་རྟེན་དམ་པ་ནི། བྱང་ཆུབ་ཀྱི་སེམས་སུ་ཤེས་པར་བྱས་ལ་དེ་
སྒོམ་པ་ལ་སྤྲོ་ཤུགས་ཇེ་འཕེལ་དུ་བཏང་ནས་སྒོམ་པས་ཆུའི་གཏམ་ཐོས་པ་ལྟར་བྱ་
སྟེ། བསྐལ་པ་དུ་མའི་བར་དུ་བྱུང་བའི་མཁྱེན་རབ་ཀྱི་ཆེས་ཕྲ་བར་བྱས་ཏེ་ལམ་
རྣམས་ལ་དཔྱད་པ་ན་འདི་ཉིད་འཚང་རྒྱ་བའི་ཐབས་དམ་པར་རྒྱལ་བ་སྲས་བཅས་
ཀྱིས་གཟིགས་པའི་ཕྱིར་རོ། །ཞེས་གང་གསུངས་པ་ལྟར་རོ། །ཚུལ་དེ་དག་ནི་སྤྱོད་
འཇུག་ནས་ ཇི་ ལྟར་ གསུངས་ པ་ ལྟར་ ཡིན་ལ། བསླབ་བཏུས་ ལས་ ཀྱང་། ཐོག་
མར་བྱང་ཆུབ་ཀྱི་སེམས་ཕན་ཡོན་བསམས་ནས་སྤྲོ་ཤུགས་བསྐྱེད་ཅིང་ཐེག་ཆེན་
ལ་མོས་པ་བརྟན་པར་བྱས་ནས་བྱང་ཆུབ་ཏུ་སེམས་བསྐྱེད་དགོས་པར་གསུངས་
ལ། དེ་ཡང་ཐོག་མར་དལ་འབྱོར་རྙེད་དཀའ་ཞིང་འཇིག་སླ་བའི་ཚུལ་བསམས་
ནས་ཚེ་འདི་ལས་བློ་ལོག་སྟེ་འཁོར་བའི་སྡུག་བསྔལ་མཐའ་དག་ཞི་བར་འདོད་པ་
ཞིག་དང༌། དེའི་སྟེང་དུ་བྱང་ཆུབ་ཀྱི་སེམས་ཀྱི་ཕན་ཡོན་བསམ་པ་ནས་ངེས་པ་
ཤུགས་དྲག་བསྐྱེད་དེ་མདོ་ལས་གསུངས་པ་ལྟར་བྱང་ཆུབ་སེམས་ཀྱི་རྒྱུ་ཚོགས་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རྣམས་ཚང་བར་བྱས་ཏེ་སེམས་བསྐྱེད་དགོས་པར་གསུངས་ཏེ། དལ་འབྱོར་ཤིན་
ཏུ་རྙེད་པར་དཀའ་བ་དང་། །སྐྱེས་བུའི་དོན་སྒྲུབ་འདི་ནི་རྙེད་གྱུར་པས། །གལ་ཏེ་
འདི་ལ་ཕན་པར་མ་བསམས་ན། །ཕྱིར་ནི་ཡང་དག་འབྱོར་པར་ག་ལ་འགྱུར། །
གང་ཚེ་བདག་དང་གཞན་དག་ཀྱང་། །འཇིགས་དང་སྡུག་བསྔལ་མི་འདོད་པ། །
དེ་ཚེ་དེ་བསྲུང་གཞན་མིན་གང་
། །བདག་དང་བྱེ་བྲག་ཅི་ཞིག་ཡོད། །སྡུག་བསྔལ་
མཐར་ཕྱིན་འདོད་པ་དང་། །བདེ་བའི་མཐར་ཡང་འགྲོ་འདོད་པས། །དད་པའི་རྩ་
བ་ བརྟན་ བྱས་ཏེ། །བྱང་ཆུབ་ལ་ཡང་ བློ་བརྟན་ བྱ། །ཞེས་རྩ་ ཚིག་ཏུ་གསུངས་
ཤིང་། དེའི་རྒྱས་བཤད་དུ་སྔར་བཤད་པ་ལྟར་སྐྱེས་བུ་ཆུང་འབྲིང་གི་བསམ་པ་
སྦངས་ནས། བྱང་ཆུབ་ཀྱི་སེམས་རིན་པོ་ཆེ་སྦྱོང་བའི་སྔོན་དུ། སེམས་དེའི་ཕན་
ཡོན་སྡོང་པོ་བཀོད་པ་ལས་འབྱུང་བ་ལྟར་བསམས་ནས་དད་པའི་རྩ་བ་བརྟན་པར་
བྱས་ལ། མདོ་ལས་གསུངས་པ་ལྟར་སེམས་ རིན་པོ་ཆེ་འདི་སྐྱེ་བའི་རྒྱུ་བསྒྲུབ་
དགོས་པར་གསུངས་ལ། བྱང་ཆུབ་ཀྱི་སེམས་སྐྱེ་བའི་རྒྱུའམ་རྐྱེན་བཞི་མདོ་ལས་
གསུངས་ཏེ། ཇི་སྐད་དུ་། ཆོས་བཅུ་པའི་མདོ་ལས། རིགས་ཀྱི་བུ་འདི་ལ་བྱང་ཆུབ་
སེམས་དཔའ་ རིགས་ལ་ གནས་ པ་ བྱང་ཆུབ་ཏུ་སེམས་མ་བསྐྱེད་པ། དེ་བཞིན་
གཤེགས་པའམ་དེ་བཞིན་གཤེགས་པའི་ཉན་ཐོས་ཀྱིས་བསྐུལ་ཞིང་སྐྱོ་བར་བྱས།
ཡང་དག་པར་འཛིན་དུ་བཅུག་སྟེ། བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་སེམས་བསྐྱེད་པ་འདི་ནི། བྱང་ཆུབ་ཀྱི་སེམས་ལ་མོས་པའི་རྒྱུ་དང་པོའོ། །
རྫོགས་པའི་བྱང་ཆུབ་བམ་བྱང་ཆུབ་ཀྱི་སེམས་ཀྱི་བསྔགས་པ་བརྗོད་པ་ཐོས་ནས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་འདི་ནི་རྒྱུ་
གཉིས་པའོ། །སེམས་ཅན་མགོན་མེད་པ་དང་སྐྱབས་མེད་པ་དང་དཔུང་གཉེན་
- 260 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
མེད་པ་རྣམས་མཐོང་ནས་སྙིང་རྗེའི་སེམས་ཉེ་བར་བཞག་སྟེ། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་སེམས་བསྐྱེད་འདི་ནི་རྒྱུ་གསུམ་པའོ། །དེས་དེ་
བཞིན་གཤེགས་པའི་རྣམ་པ་ཐམས་ཅད་ཀྱི་མཆོག་ཡོངས་སུ་རྫོགས་པ་མཐོང་
ནས་དགའ་བ་བསྐྱེད་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སེམས་བསྐྱེད་པ་འདི་ནི་རྒྱུ་བཞི་པའོ། །ཞེས་གང་གསུངས་པ་ལྟར་རོ། །གཞན་
ཡང་རྒྱུ་བཞི་དང་། སྟོབས་བཞི་ལས་སྐྱེ་བའི་ཚུལ་བྱང་ས་ལས་གསུངས་ཏེ། རྒྱུ་
བཞི་ལས་ སྐྱེ་བ་ནི། རིགས་ཕུན་སུམ་ཚོགས་པ། དགེ་བའི་བཤེས་གཉེན་གྱིས་
ཟིན་པ། སེམས་ཅན་ལ་སྙིང་བརྩེ་བ། འཁོར་བའི་དཀའ་སྤྱད་ལ་མི་སྐྱོ་བ་བཞི་ལ་
བརྟེན་ནས་ སེམས་བསྐྱེད་ པའོ། །སྟོབས་བཞི་ ལས་ སྐྱེ་བ་ནི། རང་ གི་ མཐུས་
རྫོགས་བྱང་འདོད་པ། རང་གི་སྟོབས་དང་གཞན་གྱི་མཐུས་རྫོགས་བྱང་འདོད་པ།
གཞན་གྱི་སྟོབས་དང་སྔོན་ཐེག་ཆེན་ལ་གོམས་པ་ད་ལྟར་སངས་རྒྱས་དང་བྱང་
སེམས་ཀྱི་བསྔགས་པ་ཐོས་པ་ཙམ་གྱིས་སྐྱེ་བ་རྒྱུའི་སྟོབས་དང་། འདིར་དམ་པ་
བསྟེན་ཅིང་ཆོས་ཉན་ལ་སེམས་པ་སོགས་ཀྱི་དགེ་བ་ལ་རིང་དུ་གོམས་པ་སྦྱོར་
བའི་སྟོབས་བཞི་ལ་བརྟེན་ནས་སྐྱེའོ། །དེ་ཡང་རྒྱུ་རྐྱེན་བརྒྱད་པོ་སོ་སོ་བའམ་
ཚོགས་པ་ལ་བརྟེན་ནས་རང་དང་རྒྱུའི་སྟོབས་ལས་སྐྱེས་ན་བརྟན་ལ་རྒྱུ་རྐྱེན་དེ་
དག་ལ་བརྟེན་ནས་གཞན་དང་སྦྱོར་བའི་སྟོབས་ལས་སྐྱེས་ནས་མི་བརྟན་པར་བྱང་
ས་ལས་གསུངས་སོ། །དེ་ལྟར་རྒྱུ་བཞི་དང་རྐྱེན་བཞི་དང་སྟོབས་བཞི་ལས་སྐྱེ་
གསུངས་པ་རྣམས་ཀྱང་། སྤྱོད་འཇུག་དང་དགོངས་ པ་ གཅིག་སྟེ། སྔོན་དུ་ཐེག་
ཆེན་གྱི་དོན་ལ་མཁས་པའི་དགེ་བའི་བཤེས་གཉེན་བསམ་སྦྱོར་གཉིས་ཀྱི་སྒོ་ནས་
ཚུལ་བཞིན་དུ་བསྟེན་ཏེ་ཐེག་པ་ཆེན་པོའི་མན་ངག་མཉན་ལ་ཐོས་བསམ་གྱི་ཕུ་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཐག་ཆོད་པར་བྱས་ལ། དམིགས་རྣམ་ཡིད་ལ་བྱེད་པ་ན་ཐོག་མར་བཤེས་གཉེན་
ལ་དད་པ་དང༌། དེ་ནས་དལ་འབྱོར་རྙེད་དཀའ་འཆི་བ་མི་རྟག་པ་ངན་འགྲོའི་སྡུག་
བསྔལ་རྣམས་བསམ་ཏེ་ཚེ་འདི་ལས་བློ་ལོག །དེ་ནས་འཁོར་བའི་ཉེས་དམིགས་
བསམས་ཏེ་སྲིད་པ་མཐའ་དག་ལ་བློ་ལོག །དེ་ནས་བྱང་ཆུབ་ཀྱི་སེམས་ཀྱི་ཕན་
ཡོན་སྒོ་དུ་མ་ནས་བསམས་ཏེ་དད་པའི་རྩ་བ་བརྟན་པར་བྱས་ལ་བྱང་ཆུབ་ཀྱི་
སེམས་བསྒོམ་པ་ལ་འཇུག་པ་ནི། སྤྱིར་རྒྱལ་བའི་བཀའ་དང་ཤིང་རྟ་ཆེན་པོའི་
གཞུང་ལུགས་ཐམས་ཅད་ ཀྱི་དགོངས་པའི་དོན་ཡིན་ཅིང་། ལྷག་པར་གདམས་
ངག་འདིའི་རྩ་བའི་གཞུང་སྤྱོད་འཇུག་དང་བསླབ་བཏུས་གཉིས་ཀྱི་དགོངས་པ་རྨ་
མེད་པ་ཡིན་ཅིང་། གཞུང་དེ་གཉིས་ཀྱི་མན་ངག་སྙན་ནས་སྙན་དུ་བརྒྱུད་པ་ཇོ་བོ་
རྗེ་དཔལ་ལྡན་ཨ་ཏི་ཤའི་མན་ངག་ཐམས་ཅད་ཀྱི་རྩ་བ་བྱང་ཆུབ་ལམ་གྱི་སྒྲོན་མ་
དང་། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་ཀྱི་ཉིང་ཁུ་བྱང་ཆུབ་
ལམ་གྱི་རིམ་པ་ཆེ་ཆུང་རྣམས་ཀྱི་དགོངས་པ་དམ་པའོ། །དེ་ལྟར་ཡང་རྗེ་ཐམས་
ཅད་མཁྱེན་པས། དེ་ལྟར་བསྟན་པ་སྤྱི་དང་ཐེག་པ་ཆེན་པོའི་བསྟན་པ་ནུབ་ཏུ་ཉེ་
ཞིང་། སྙིགས་མ་ལས་ཀྱང་ཆེས་སྙིགས་མར་གྱུར་པའི་དུས་འདིར་ལེགས་པ་གོ་
ནས་སྙིང་ཐག་པ་ནས་སེམས་བསྐྱེད་པ་ཤིན་ཏུ་དཀོན་པར་རིག་པར་བྱས་ལ་དམ་
པའི་བཤེས་ལ་བརྟེན་ཏེ་ཐེག་པ་ཆེན་པོའི་སྡེ་སྣོད་ཉན་པ་དང་སེམས་པ་ལ་སོགས་
པའི་སྦྱོར་བ་ལ་འབད་ཅིང་གཞན་གྱིས་དབང་མེད་དུ་བསྐུལ་བ་དང་གཡམ་ལ་
རྒྱུགས་དང་སྲོལ་ཀ་སོགས་ཀྱིས་མི་བྱ་བར་རང་གི་སྟོབས་ཀྱིས་བསམ་པ་ཐག་པ་
ནས་སེམས་བསྐྱེད་པའི་རྩ་བ་ཚུགས་པར་བྱ་སྟེ། བྱང་ཆུབ་སེམས་དཔའི་སྤྱོད་པ་
ཐམས་ཅད་འདི་ལ་བརྟེན་དགོས་པའི་ཕྱིར་རོ། །ཞེས་དང༌། ཐེག་པ་ཆེན་པོའི་རྩ་
- 262 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བ་ཚུགས་མི་ཚུགས་དང་ཐེག་ཆེན་པའི་གསེབ་ཏུ་བཅོས་མ་མིན་པར་ཆུད་མི་ཆུད་
ཐམས་ཅད་འདི་ལ་ཐུག་འདུག་པས་དུས་ཐམས་ཅད་དུ་འདི་ལ་བློ་སྐྱེད་ཅི་བྱུང་
བལྟས་ལ་སྐྱེས་ན་ནི་ལེགས། མ་སྐྱེས་ནའང་དེ་ལྟར་མི་བསྡད་པར་དེ་ལྟ་བུ་སྟོན་
པའི་ དགེ་བཤེས་ ལ་རྟག་ཏུ་བརྟེན། དེ་ ལྟར་བློ་སྦྱོང་ བའི་ གྲོགས་ དང༌ རྟག་ཏུ་
འགྲོགས། དེ་ལྟ་བུ་སྟོན་པའི་གསུང་རབ་དང་དགོངས་འགྲེལ་ལ་བལྟ། དེའི་རྒྱུར་
ཚོགས་གསོག །དེའི་གེགས་ཀྱི་སྒྲིབ་པ་སྦྱོང་། རང་ཡང་དེ་ལྟར་དུ་བློ་སྦྱངས་ནས་
ས་བོན་ཚང་བར་ཐེབས་ངེས་པས་ལས་དོན་མི་ཆུང་ཞིང་དགའ་བར་རིགས། ཞེས་
དང༌། དགོངས་ པར་ རབ་གསལ་ ལས། དེ་ ལས་ སངས་རྒྱས་ གཉིས་ པ་ཀླུ་སྒྲུབ་
ཞབས་ལ་སོགས་པའི་ལུགས་ཐོས་བསམ་གྱིས་གཏན་ལ་འབེབས་པ་ནི། རང་
གིས་ཡང་དག་པའི་ལམ་ཉམས་སུ་ལེན་ཚུལ་ལ་ངེས་པ་ཆེན་པོ་རྙེད་ནས། ལམ་
ལྟར་སྣང་རྣམས་ཀྱིས་བཀྲི་བར་མི་ནུས་པའི་ཆེད་དུ་ཡིན་ནོ། །དེའི་ཕྱིར་ཤིང་རྟ་
ཆེན་པོ་རྣམས་ཀྱི་གཞུང་ལ་ཅི་ཙམ་སྦྱངས་ཀྱང་། རང་གི་ལམ་ཉམས་སུ་ལེན་པའི་
ཚུལ་ལ་ངེས་པ་ཅི་ཡང་མི་རྙེད་པའི་ཐོས་བསམ་པ་ནི། ཐོས་བསམ་བྱེད་ཚུལ་
གནད་དུ་མ་སོང་བའི་ཕྱིར། ཐེག་པ་ཆེན་པོ་ལ་ངལ་བར་བྱས་ཀྱང་སྙིང་པོ་ལེགས་
པར་མི་ལོན་པས་ན། ལམ་བགྲོད་ པའི་ རིམ་པ་རྣམས་ཤེས་པ་ལ་འབད་པར་
བྱའོ། །ཞེས་དང་། སློབ་དཔོན་གྱི་ལུགས་འཛིན་ཆེན་པོ་ཞི་བ་ལྷས། སྤྱིར་བསླབ་
སྤྱོད་གཉིས་ཀ་དང་ཁྱད་པར་དུ་མདོ་བཏུས་ཀྱི་དོན་གྱི་འགྲེལ་པ་བསླབ་བཏུས་
ལས་ཤིན་ཏུ་གསལ་བར་གསུངས། ཞེས་གང་གསུངས་པ་ལྟར་རོ། །བློ་སྦྱོང་གི་
གདམས་ངག་འདིའི་རྩ་ཚིག་ཏུ། དང་པོ་སྔོན་འགྲོ་དག་ལ་བསླབ། །ཅེས་གསུངས་
ཤིང་། དེའི་དོན་སྔོན་འགྲོ་རྟེན་གྱི་ཆོས་བསྟན་པ་ཞིག་འབྱུང་བ་དེ་ཡང་ཇོ་བོའི་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལམ་སྒྲོན་དང་། དེའི་དགོངས་འགྲེལ་རྗེ་ཐམས་ཅད་མཁྱེན་པས་མཛད་པའི་ལམ་
རིམ་གཉིས་ཀྱི་དགོངས་པ་དང་མཐུན་པ་ཞིག་བྱ་དགོས་པས་ལམ་གྱི་རྩ་བ་བཤེས་
གཉེན་ལ་དད་པ་སྦྱང་བ་ནས་བྱང་ཆུབ་ཀྱི་སེམས་ཀྱི་ཕན་ཡོན་སེམས་པའི་བར་
ལམ་རིམ་གྱི་དགོངས་པ་ལྟར་བཤད་པ་དེ་ནི། གདམས་ངག་འདིའི་རྩ་བའི་གཞུང་
སྤྱོད་འཇུག་དང་བསླབ་བཏུས་གཉིས་ཀྱི་དགོངས་པ་ལྟར་ཡིན་ཏེ། བསླབ་བཏུས་
ལས། དད་པའི་རྩ་བ་བརྟན་བྱས་ལ། །བྱང་ཆུབ་ལ་ཡང་བློ་བརྟན་བྱ། །ཞེས་བྱང་
ཆུབ་ཀྱི་སེམས་རིན་པོ་ཆེ་སྐྱེ་བ་ལ་དད་པའི་རྩ་བ་བརྟན་པ་ཞིག་སྔོན་དུ་འགྲོ་
དགོས་པར་གསུངས། སྔོན་འགྲོའི་དད་པ་དེ་ལ་བཤེས་གཉེན་ལ་དད་པ་ནས་
བཟུང་ཐེག་པ་ཆེན་པོའི་ཡོན་ཏན་ལ་ཡིད་ཆེས་པའི་དད་པའི་བར་རྣམས་དགོས་
པར་བསླབ་བཏུས་ཉིད་ལས་གསུངས་པས། སྔོན་འགྲོ་དད་པ་ཞེས་པ་དང་། སྔོན་
འགྲོ་རྟེན་གྱི་ཆོས་ཞེས་པ་འདི་རྣམས་རྒྱ་ཆུང་ངུ་ཞིག་ཏུ་མི་བཟུང་ངོ༌། །སྤྱིར་ན་ཤིང་
རྟ་ཆེན་པོ་ཀླུ་སྒྲུབ་ཀྱིས་རྒྱལ་བའི་གསུང་རབ་ཐམས་ཅད་ཀྱི་དོན་བསྡུ་ན་མངོན་
མཐོ་ངེས་ལེགས་གཉིས་སུ་འདུ་བ་དང་། མངོན་མཐོ་སྒྲུབ་བྱེད་ཀྱི་ཐབས་ཐམས་
ཅད་དད་པར་འདུ་བ་དང་། ངེས་ལེགས་སྒྲུབ་བྱེད་ཀྱི་ཐབས་ཐམས་ཅད་ཤེས་རབ་
ཏུ་འདུ་བར་གསུངས་ཏེ། རིན་ཆེན་ཕྲེང་བ་ལས། དམ་པའི་ཆོས་ཀྱི་སྣོད་ལ་ནི། །
ཆོས་འགྲུབ་འགྱུར་ཏེ་གང་ཞིག་ལ། །དང་པོར་མངོན་པར་མཐོ་བའི་ཆོས། །ཕྱིས་
ནི་ ངེས་ པར་ ལེགས་ འབྱུང་ བའོ། །གང་ ཕྱིར་མངོན་པར་མཐོ་ཐོབ་ནས། །རིམ་
གྱིས་ངེས་པར་ལེགས་པ་འོང་། །དེ་ལ་མངོན་མཐོ་བདེ་བ་སྟེ། །ངེས་པར་ལེགས་
པ་ཐར་པར་འདོད། །དེ་ཡི་སྒྲུབ་པ་མདོར་བསྡུ་ན། །མདོར་ན་དད་དང་ཤེས་རབ་
བོ། །དད་ཅན་ཉིད་ཕྱིར་ཆོས་ལ་བརྟེན། །ཤེས་རབ་ལྡན་ཕྱིར་ཡང་དག་རིག །
-264 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འདི་གཉིས་གཙོ་བོ་ཤེས་རབ་སྟེ། །དེ་ཡི་སྔོན་འགྲོ་དད་པ་ཡིན། །ཞེས་གསུངས་
པ་ལྟར་རོ། །དད་པ་མངོན་མཐོ་སྒྲུབ་བྱེད་དུ་གསུངས་པའི་མངོན་མཐོ་ནི། ཕྱི་མ་
ལྷ་མིའི་གོ་འཕང་ཙམ་ཞིག་ཏུ་ཟད་པ་མིན་གྱི། འབྲས་བུ་སངས་རྒྱས་ཀྱི་གཟུགས་
ཀྱི་སྐུ་དང་ཞིང་ལ་སོགས་པ་རྣམས་ཀྱང་མངོན་མཐོར་འདུ་སྟེ། མདོ་སྡེའི་རྒྱན་
ལས། ལོངས་ སྤྱོད་དང་ ལུས་ཕུན་སུམ་ཚོགས་ པ་དང༌། །འཁོར་རྩོམ་ཕུན་སུམ་
ཚོགས་པ་མངོན་མཐོ་དང་། ཞེས་གསུངས་པ་ལྟར་ཕར་ཕྱིན་དྲུག་གི་ནང་ནས་དང་
པོ་བཞིས་རྒྱལ་བའི་གཟུགས་སྐུ་སྒྲུབ་པར་གསུངས་ལ། ཐ་མ་གཉིས་ཀྱིས་ཐུགས་
ཆོས་སྐུ་བསྒྲུབ་པར་གསུངས་པས། མངོན་མཐོའི་མཐར་ཐུག་རྒྱལ་བའི་གཟུགས་
སྐུ་དང་། ངེས་ལེགས་ཀྱི་མཐར་ཐུག་རྒྱལ་བའི་ཐུགས་ཆོས་སྐུ་ཡིན་པས། མངོན་
མཐོ་སྒྲུབ་བྱེད་ཀྱི་དད་པ་ཡང་ཕྱི་མར་ལྷ་མིའི་རྟེན་ཐོབ་པའི་ཐབས་ཙམ་དུ་མ་ཟད་
པར་གཟུགས་སྐུ་སྒྲུབ་པའི་རྒྱུ་བསོད་ནམས་ཀྱི་ཚོགས་ཐམས་ཅད་དད་པར་འདུ་
བ་ཡིན་ནོ། །ཚུལ་འདི་དག་གི་གནད་ཞིབ་ཏུ་ཤེས་ན། མཁས་གྲུབ་ཆེན་པོ་ཞི་བ་
ལྷས། བསླབ་བཏུས་དང་སྤྱོད་འཇུག་གཉིས་སུ་དད་པ་སྔོན་འགྲོར་གསུངས་པ་
དང༌། དེའི་མན་ངག་ཇོ་བོའི་སྙན་བརྒྱུད་ཀྱི་བློ་སྦྱོང་འདིར། སྔོན་འགྲོ་རྟེན་གྱི་ཆོས་
བསྟན་པ་ཞེས་གསུངས་པ་རྣམས་རྒྱ་ཆེ་ཞིང་ཤིན་ཏུ་གནད་ཆེ་བར་གོ་བར་འགྱུར་
རོ། །དད་ པ་ སྔོན་འགྲོ་ ཡིན་ པའི་ ཚུལ་ དེ་ ཡང་། རྒྱལ་ བ་ ཉིད་ ཀྱིས་ མདོ་ ལས་
གསུངས་ཏེ། དཀོན་མཆོག་ཏ་ལ་ལའི་གཟུངས་ལས། རྒྱལ་དང་རྒྱལ་བའི་ཆོས་ལ་
དད་གྱུར་ཅིང་། །སངས་རྒྱས་སྲས་ཀྱི་སྤྱོད་པ་དད་བྱེད་ལ། །བྱང་ཆུབ་བླ་ན་མེད་
ལ་དད་གྱུར་ནས། །སྐྱེས་བུ་ཆེན་པོ་རྣམས་ཀྱི་སེམས་སྐྱེའོ། །དད་པ་སྔོན་འགྲོ་མ་
ལྟར་བསྐྱེད་པ་སྟེ། །ཡོན་ཏན་ཐམས་ཅད་བསྲུང་ཞིང་འཕེལ་བ་བྱེད། །དོགས་པ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
སེལ་ཞིང་ཆུ་བོ་རྣམས་ལས་སྒོལ། །དད་ པ་ བདེ་ལེགས་ གྲོང་ཁྱེར་མཚོན་བྱེད་
ཡིན། །དད་པ་རྙོག་པ་མེད་ཅིང་སེམས་དང་བྱེད། །ང་རྒྱལ་སྤོང་ཞིང་གུས་པའི་རྩ་
བ་ཡིན། །དད་པ་གཏེར་དང་ནོར་དང་རྐང་པའི་མཆོག །ལག་པ་བཞིན་དུ་དགེ་
སྡུད་རྩ་བ་ཡིན། །དད་པས་ཡོངས་སུ་གཏོང་ལ་དགའ་བར་བྱེད། །དད་པ་རྒྱལ་
བའི་ཆོས་ལ་རབ་དགའ་བསྐྱེད། །དད་པས་ཡོན་ཏན་ཡེ་ཤེས་ཁྱད་པར་བྱེད། །
སངས་རྒྱས་གོ་འཕང་སྟོན་ཅིང་འཐོབ་བྱེད་ཡིན། །དབང་པོ་རྣོ་ཞིང་རབ་ཏུ་གསལ་
བར་བྱེད། །དད་པའི་སྟོབས་ལ་གཞན་གྱིས་མི་རྫི་ཞིང་། །ཉོན་མོངས་རྣམ་པར་
སེལ་བའི་གཞི་རྟེན་ཡིན། །ཞེས་སོགས་རྒྱ་ཆེར་གསུངས་ཤིང་། ཡང་དེ་ཉིད་ལས།
འདི་འདྲའི་ཆོས་འདིར་གང་དག་དད་གྱུར་པ། །སེམས་ཅན་སོ་སོའི་སྐྱེ་བོའི་ཚོགས་
ན་དཀོན། །གང་དག་དགེ་བསགས་བསོད་ནམས་བྱས་གྱུར་པ། །དེ་དག་རྒྱ་ཡི་
སྟོབས་ཀྱིས་འདི་ལ་དད། །གང་གི་ཞིང་བཅུའི་རྡུལ་སྙེད་སེམས་ཅན་ལ། །བདེ་བ་
ཀུན་གྱིས་བསྐལ་པར་བསྙེན་བཀུར་ཡང་། །ཆོས་འདིར་དད་པའི་བསོད་ནམས་ཅི་
འདྲ་བ། །བསོད་ནམས་ཁྱད་པར་དེ་འདྲ་དེ་ལ་མེད། །ཅེས་དང་། ཆོས་བཅུ་པའི་
མདོ་ལས་ཀྱང་། གང་གིས་འདྲེན་པ་ངེས་འབྱུང་ལ། །དད་པ་ཐེག་པའི་མཆོག་ཡིན་
ཏེ། །དེ་ཕྱིར་བློ་དང་ལྡན་པའི་མིས། །དད་པའི་རྗེས་སུ་འབྲང་བ་བསྟེན། །མ་དད་པ་
ཡི་མི་དག་ལ། །དཀར་པོའི་ཆོས་རྣམས་མི་སྐྱེ་སྟེ། །ས་བོན་མེ་ཡིས་ཚིག་པ་ལ། །
མྱུ་གུ་སྔོན་པོ་ཇི་བཞིན་ནོ། །ཞེས་གསུངས་ཤིང་གཞན་ཡང་ལུང་མཐའ་ཡས་སོ། །
༈ གཉིས་པ་བྱང་ཆུབ་ཀྱི་སེམས་ སྦྱང་བ་དངོས་ནི་འདིར་རྩ་ཚིག་ལས།
དོན་དམ་སེམས་བསྐྱེད་བསྒོམ་པ་སྔོན་ལ་གསུངས་ཤིང་ཀུན་རྫོབ་བྱང་སེམས་
བསྒོམ་པ་དེའི་རྗེས་སུ་གསུངས་ཀྱང་། རྗེ་ཐམས་ཅད་མཁྱེན་པས་འོན་བཀྲ་ཤིས་
- 266 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རྡོ་ཁར་སེམས་དཔའ་ཆེན་པོ་ཧོར་སྟོན་པ་ལ་སོགས་པའི་དགེ་བའི་བཤེས་གཉེན་
མང་པོ་ལ་ཐེག་པ་ཆེན་པོའི་བློ་སྦྱོང་འདིའི་ཁྲིད་གནང་བའི་ཚེ། ཀུན་རྫོབ་སེམས་
བསྐྱེད་བསྒོམ་པ་སྔོན་ལ་གསུངས་ནས་དེའི་རྗེས་སུ་ཟབ་མོའི་ལྟ་བ་བསྒོམ་ཚུལ་
གསུངས་ཤིང་། བློ་སྦྱོང་གི་རྩ་ཚིག་འདི་ལ་སྔོན་གྱི་དམ་པ་རྣམས་ཀྱི་རྒྱས་བསྡུས་
དང་ཚིག་འདྲ་མིན་དང་གོ་རིམ་མི་འདྲ་བ་སྣ་ཚོགས་འདུག་པ་འདི་རྣམས་འཁྲུགས་
སྡེབས་ཏེ་གོ་རིམ་ལེགས་པར་བསྒྲིགས་ཏེ་འཁྲིད་ན་ཁྱད་པར་དུ་འཕགས་པ་ཞིག་
འོང་གསུངས་ནས་གནང་བ་ལྟར། སེམས་དཔའ་ཆེན་པོ་ཧོར་སྟོན་པས་ཀྱང་རྗེའི་
གསུང་ཟིན་བྲིས་སུ་བཏབ་པ་སྔོན་མེད་པའི་བློ་སྦྱོང་གི་ལེགས་བཤད་རྨད་དུ་བྱུང་
བ་ཉི་མའི་འོད་ཟེར་ཞེས་བྱ་བ་མཛད་ཅིང་གཞན་ལ་རྒྱ་ཆེར་སྤེལ། སེམས་དཔའ་
ཆེན་པོ་དེའི་ཐུགས་སྲས་ཐམས་ཅད་མཁྱེན་པ་དགེ་འདུན་གྲུབ་པས་ཀྱང་རྗེ་ཐམས་
ཅད་མཁྱེན་པ་ཡབ་སྲས་ཀྱི་དགོངས་པ་ལྟར་བློ་སྦྱོང་གི་ཁྲིད་ཡིག་ཐེག་པ་ཆེན་པོའི་
བློ་སྦྱོང་ཞེས་བྱ་བ་མཛད། ཁྲིད་ཡིག་དེ་གཉིས་ཀར་ཀུན་རྫོབ་སེམས་བསྐྱེད་སྒོམ་
ཚུལ་སྔོན་དུ་བཤད་ནས་ལྟ་བ་སྒོམ་ཚུལ་རྗེས་སུ་བཤད། པཎ་ཆེན་བློ་བཟང་ཆོས་
ཀྱི་རྒྱལ་མཚན་གྱི་ཐུགས་སྲས་དམ་པ་དྲུང་པ་རྒྱལ་ཚབ་པ་བརྩོན་འགྲུས་རྒྱལ་
མཚན་གྱིས་ཀྱང་བློ་སྦྱོང་གི་ཁྲིད་གནང་བའི་ཚེ་ཡང་། ཀུན་རྫོབ་སེམས་བསྐྱེད་
སྔོན་དུ་བཏང་ནས་ལྟ་བ་སྒོམ་ཚུལ་རྗེས་སུ་གནང་གིན་ཡོད་པར་འདུག་སྟེ། དྲུང་
པ་རྒྱལ་ཚབ་པ་རིན་པོ་ཆེའི་གསུང་ཟིན་བྲིས་སུ་བཏབ་པ་དག་ལས་དེ་བཞིན་
འབྱུང་ངོ༌། །རྗེ་ ཐམས་ ཅད་ མཁྱེན་ པས་ རིམ་པ་ དེ་ ལྟར་དུ་མཛད་ པ་དེ་ཡང་།
བདག་ལྟ་བུའི་གདུལ་བྱ་བློ་དམན་དག་ལ་ཐུགས་བརྩེ་བས་ཕན་ཆེ་བར་གཟིགས་
ཏེ་དེ་ལྟར་མཛད་པ་ཡིན་གྱི། སྤྱིར་ཀུན་རྫོབ་སེམས་བསྐྱེད་ཀྱི་སྔོན་དུ་ལྟ་བ་གཏན་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནས་བསྒོམ་མི་རུང་བ་དང་། གནས་ལུགས་རྟོགས་པ་སྔོན་དུ་བཏང་ནས་ཐེག་ཆེན་
ལ་འཇུག་པ་མེད་པར་བཞེད་པ་མ་ཡིན་ཏེ། གདུལ་བྱའི་དབང་པོའི་རིམ་པ་ལ་
བལྟོས་ནས་དབང་པོ་དམན་པ་དད་པའི་ རྗེས་ སུ་ འབྲང་བ་དག་གིས་སྔོན་ལ་
ཐབས་ ཀྱི་ཆ་རྣམས་བརྟན་ པར་ བྱས་ནས། དེ་ནས་ལྟ་བ་བསྒོམ་པ་ ལ་འཇུག་
དགོས་ པ་ དང་། དབང་རྣོན་ཆོས་ ཀྱི་ རྗེས་འབྲང་དག་ གིས་ནི། སྔོན་ལ་གནས་
ལུགས་རྟོགས་པའི་ལྟ་བ་རྒྱུད་ལ་བསྐྱེད་ནས་དེ་ལྟར་མ་རྟོགས་པའི་སེམས་ཅན་
རྣམས་ལ་སྙིང་རྗེ་ཆེན་པོ་བསྐྱེད་པའི་སྒོ་ནས་བྱང་ཆུབ་ཀྱི་སེམས་རྗེས་སུ་སྦྱོང་
བའང་ཡོད་དེ། དབུ་མ་ལ་འཇུག་པ་ལས། སྙིང་རྗེའི་སེམས་དང་གཉིས་སུ་མེད་
བློ་དང་། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་དང་། དགོངས་པ་
རབ་གསལ་ལས། ཐེག་ཆེན་གྱི་རིགས་ཅན་ཆོས་ ཀྱི་ རྗེས་འབྲང་ནི། ཡང་དག་
པའི་དེ་ཁོ་ན་ཉིད་ཤེས་པ་འཚོལ་བ་སྔོན་དུ་བཏང་སྟེ། དོན་དམ་པ་ལེགས་པར་
གཏན་ལ་ཕབ་པའི་འོག་ཏུ་སེམས་ཅན་ལ་སྙིང་རྗེ་ཆེན་པོ་བསྐྱེད་པ་ལ་བརྟེན་ནས།
སེམས་བསྐྱེད་ཅིང་ཐུབ་པའི་བརྟུལ་ཞུགས་བྱང་སེམས་ཀྱི་སྤྱོད་པ་ལ་སློབ་བོ། །
ཐེག་ཆེན་གྱི་རིགས་ཅན་དད་པའི་རྗེས་འབྲང་ནི། སྔོན་དུ་དེ་ཁོ་ན་ཉིད་རྟོགས་པར་
མི་ནུས་པས་སེམས་བསྐྱེད་པའི་འོག་ཏུ་ཡང་དག་པའི་དོན་ཤེས་པ་འཚོལ་བ་ལ་
སོགས་པའི་སྤྱོད་པ་ལ་སློབ་སྟེ། དབུ་མ་རྒྱན་ལས། ཡང་དག་ཤེས་འཚོལ་སྔོན་
བཏང་སྟེ། །དོན་དམ་རྣམ་པར་ངེས་གྱུར་ནས། །ལྟ་ངན་འཐིབས་གནས་འཇིག་
རྟེན་ལ། །སྙིང་རྗེ་ཀུན་ཏུ་བསྐྱེད་ནས་སུ། །འགྲོ་དོན་བྱེད་པར་དཔའ་གྱུར་པ། །
བྱང་ཆུབ་བློ་རྒྱས་མཁས་པ་ནི། །བློ་དང་སྙིང་རྗེས་བརྒྱན་པ་ཡི། །ཐུབ་པའི་བརྟུལ་
ཞུགས་ཡང་དག་སྤྱོད། །ཡང་དག་དད་པའི་རྗེས་འབྲང་བ། །རྫོགས་པའི་བྱང་ཆུབ་
- 268 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སེམས་བསྐྱེད་ནས། །ཐུབ་པའི་བརྟུལ་ཞུགས་བླངས་བྱས་ཏེ། །དེ་ནི་ཡང་དག་
ཤེས་འཚོལ་བརྩོན། །ཞེས་གསུངས་པ་ལྟར་ཡིན་པས་སྙིང་རྗེ་གསུམ་ག་སྔོན་དུ་
བསྐྱེད་པ་ཡོད་དོ། །སྔོན་དུ་དེ་ཁོ་ན་ཉིད་ཀྱི་ལྟ་བ་རྙེད་ཀྱང་སྤྱོད་པ་ལ་སློབ་པའི་
དུས་སུ་ཡང་དེ་ཁོ་ན་ཉིད་ཀྱི་དོན་གཏན་ལ་ཕབ་ནས་དེ་ལ་སློབ་པ་ལ་འགལ་བ་
མེད་པ་ཙམ་དུ་མ་ཟད་ཚུལ་དེ་ངེས་པར་བྱ་དགོས་པ་ཡིན་ནོ། །ཞེས་དང་། བྱང་
སེམས་ཀྱི་རིགས་ཅན་དབང་པོ་རྣོན་པོས་སྔོན་དུ་དེ་ཁོ་ན་ཉིད་ཀྱི་ལྟ་བ་བཙལ་
ནས། དེ་ནས་སེམས་བསྐྱེད་པ་ཡིན་པས་སྐྱོན་གཉིས་པ་ཡང་མེད་ཅེས་གསུངས།
འཇུག་འགྲེལ་དུ་མདོ་དྲངས་པ་ལས་ཀྱང་། རང་གིས་ཆོས་ཀྱི་དེ་ཁོ་ན་ཉིད་རྟོགས་
ནས་ཆོས་ཉིད་འདི་སེམས་ཅན་རྣམས་ཀྱིས་ཁོང་དུ་ཆུད་པར་བྱའོ་སྙམ་ནས་སེམས་
གང་སྐྱེས་པ་དེ་ནི་བྱང་ཆུབ་ཀྱི་སེམས་ཞེས་བྱའོ། །ཞེས་གསུངས་ཤིང་། མགོན་པོ་
ཀླུ་སྒྲུབ་ཀྱིས་ཀྱང་། བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་ཐོབ་
འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་པོ་ལྟར་བརྟན་དང་། །
ཕྱོགས་མཐས་གཏུགས་པའི་སྙིང་རྗེ་དང༌། །གཉིས་ལ་མི་བརྟེན་ཡེ་ཤེས་ལགས། །
ཞེས་བྱང་ཆུབ་ཀྱི་སེམས་རྒྱུད་ལ་བསྐྱེད་པའི་སྔོན་དུ་ཟབ་མོ་དབུ་མའི་ལྟ་བ་རྒྱུད་
ལ་བསྐྱེད་པ་ཡོད་པར་གསུངས་པ་ལྟར་རོ། །གདུལ་བྱ་དབང་རྣོན་ལ། དེ་ལྟར་
ཡིན་གྱིས་དབང་རྟུལ་དད་པའི་རྗེས་འབྲང་དག་གིས་ནི། སྔོན་ལ་ཐབས་ཀྱི་ཆ་
བརྟན་པར་བྱས་ནས་དེ་ནས་ལྟ་བ་བསྒོམ་དགོས་པར་རྗེའི་ལམ་རིམ་དུ་རྒྱས་པར་
གསུངས་ཤིང་། ཇོ་བོ་ རྗེའི་ ལམ་སྒྲོན་དུ་ཡང་། ཐབས་དང་ བྲལ་བའི་ཤེས་རབ་
དང༌། །ཤེས་རབ་བྲལ་བའི་ཐབས་དག་ཀྱང་། །གང་ཕྱིར་འཆིང་བ་ཞེས་གསུངས་
པ། །དེ་ ཕྱིར་གཉིས་ཀ་ སྤང་མི་བྱ། །ཤེས་ རབ་གང་དང་ཐབས་གང་ཞེས། །ཐེ་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཚོམ་དག་ནི་སྤང་བའི་ཕྱིར། །ཐབས་རྣམས་དང་ནི་ཤེས་རབ་ཀྱི། །ཡང་དག་དབྱེ་
བ་གསལ་བར་བྱ། །ཤེས་རབ་ཕ་རོལ་ཕྱིན་སྤངས་པའི། །སྦྱིན་པའི་ཕ་རོལ་ཕྱིན་
ལ་ སོགས། །དགེ་ བའི་ ཚོགས་ རྣམས་ ཐམས་ ཅད་ དག །རྒྱལ་ བ་ རྣམས་ ཀྱིས་
ཐབས་ སུ་ བཤད། །ཐབས་ བསྒོམས་ དབང་ གིས་ བདག་ ཉིད་ ཀྱིས། །གང་ཞིག་
ཤེས་རབ་རྣམ་བསྒོམ་པ། །དེས་ནི་བྱང་ཆུབ་མྱུར་དུ་འཐོབ། །བདག་མེད་གཅིག་
པུ་བསྒོམས་པས་མིན། །ཞེས་སྔོན་ལ་ཐབས་བརྟན་པར་བྱས་ནས་དེ་ནས་གནས་
ལུགས་བསྒོམ་དགོས་པ་ནན་ཏན་དུ་གསུངས་བློ་སྦྱོང་འདིའི་རྩ་བའི་ཚིག་ཇོ་བོ་
ཉིད་ཀྱིས་མཛད་པ་ལས་ཀྱང་། བརྟན་པ་ཐོབ་ནས་གསང་བ་སྤྱད། །ཅེས་ཐབས་
བརྟན་པ་སྔོན་དུ་བཏང་ནས་གནས་ལུགས་བསྒོམ་དགོས་པར་གསུངས་ཤིང༌། བློ་
སྦྱོང་མཚོན་ཆ་འཁོར་ལོ་ལས་ཀྱང་། སྔོན་ལ་བདག་གཞན་མཉམ་བརྗེ་སྒོམ་ཚུལ་
རྒྱས་ པར་ གསུངས་ནས་ལྟ་ བ་ སྒོམ་ ཚུལ་འཇུག་ཏུ་གསུངས་ཤིང་། གཞུང་དེའི་
མཇུག་ཏུ། དེ་ལྟར་ཀུན་རྫོབ་བྱང་ཆུབ་སེམས་དང་ནི། །དོན་དམ་བྱང་ཆུབ་སེམས་
ལ་ སྤྱད་ པ་ ཡིས། །ཚོགས་ གཉིས་ བར་ ཆད་ མེད་ པར་ མཐར་ ཕྱིན་ནས། །རང་
གཞན་ དོན་ གཉིས་ ཕུན་སུམ་ཚོགས་པར་ཤོག །ཅེས་ གོ་ རིམ་དེ་བཞིན་དུ་ བྱ་
དགོས་པར་གསུངས། དགེ་བའི་བཤེས་གཉེན་གླང་རི་ཐང་པའི་བློ་སྦྱོང་ཚིགས་
བརྒྱད་མར་ཡང་སྔོན་དུ་བདག་གཞན་མཉམ་བརྗེའི་དམིགས་རྣམ་སྦྱངས་ནས་
དེའི་འོག་ཏུ་ལྟ་བ་བསྒོམ་པར་གསུངས་སོ། །གདམས་ངག་ འདིའི་གཞུང་སྤྱོད་
འཇུག་ཏུ་ཡང་། དལ་འབྱོར་རྙེད་དཀའ་ནས་བཟུང་བསམ་གཏན་གྱི་བར་སྔོན་དུ་
བཏང་ནས་བསམ་གཏན་གྱི་སྐབས་སུ་བདག་གཞན་མཉམ་བརྗེ་སྒོམ་ཚུལ་རྒྱས་
པར་གསུངས་ནས། དེའི་འོག་ཤེས་རབ་ལེའུར་ལྟ་བ་སྒོམ་ཚུལ་རྒྱས་པར་གསུངས་
- 270 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཤིང་། ཞི་ གནས་ རབ་ ཏུ་ ལྡན་ པའི་ ལྷག་ མཐོང་ གིས། །ཉོན་མོངས་ རྣམ་ པར་
འཇོམས་པར་ཤེས་བྱས་ནས། ཐོག་མར་ཞི་གནས་བཙལ་བྱ་དེ་ཡང་ནི། །འཇིག་
རྟེན་ཆགས་པ་མེད་ལ་མངོན་དགས་འགྲུབ། །ཅེས་ དང༌། ཡན་ ལག་ འདི་དག་
ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། །ཞེས་གོ་རིམ་དེ་བཞིན་བྱ་
དགོས་ པར་ ནན་ ཏན་ དུ་ གསུངས། བསླབ་ བཏུས་ སུ་ ཡང་། དང་ པོར་ དད་ པ་
བསྒོམ་ པ་ ནས་ བཟུང་ བསམ་ གཏན་ གྱི་ བར་ སྔོན་ དུ་ བཏང་ ནས་ ལྟ་ བ་ སྒོམ་
ཚུལ་མཇུག་ཏུ་གསུངས་ཤིང་གོ་རིམ་དེ་བཞིན་དུ་བྱ་དགོས་ཚུལ་ཡང་ནན་ཏན་དུ་
གསུངས། སློབ་དཔོན་ཀླུ་སྒྲུབ་ཀྱིས་ལམ་གྱི་གོ་རིམ་དེ་བཞིན་དུ་གསུངས་པ་ནི་
སྔར་བཤད་ཟིན་ཅིང་། སློབ་དཔོན་འཕགས་པ་ལྷས་ཀྱང་། བསོད་ནམས་མིན་པ་
དང་པོར་བཟློག །བར་དུ་བདག་ནི་བཟློག་པ་དང༌། །ཐ་མར་ལྟ་ཞིག་ཀུན་བཟློག་
པ། །གང་གིས་ཤེས་དེ་མཁས་པ་ཡིན། །ཞེས་ལམ་གྱི་གོ་རིམ་དེ་བཞིན་དུ་ བྱ་
དགོས་པར་གསུངས། སློབ་དཔོན་དཔའ་བོས་ཀྱང་། དྲི་བྲལ་གོས་ལ་ཚོན་བཞིན་
དུ། །དང་པོར་སྦྱིན་སོགས་གཏམ་རྣམས་ཀྱིས། །སེམས་ལ་ལེགས་པ་ཉིད་བསྐྱེད་
དེ། །དེ་ནས་ཆོས་ནི་སྒོམ་པར་མཛད། །ཅེས་ལམ་གྱི་གོ་རིམ་ངེས་ཅན་དུ་གསུངས་
སོ། །འཕགས་པ་ཐོགས་མེད་ཀྱིས་ཀྱང་། །ཡང་བྱང་ཆུབ་སེམས་དཔའ་ནི་རིམ་
གྱིས་དགེ་བའི་ཕྱོགས་ཡང་དག་པར་འགྲུབ་པར་བྱ་བའི་ཕྱིར་སེམས་ཅན་བྱིས་
པའི་ཤེས་རབ་ཅན་རྣམས་ལ། ཐོག་མར་སླ་བའི་ཆོས་སྟོན་པར་བྱེད་ཅིང་སླ་བའི་
གདམས་ངག་དང་རྗེས་སུ་བསྟན་པ་རྗེས་སུ་འཇུག་པར་བྱེད་དོ། །དེ་དག་ཤེས་
རབ་ འབྲིང་ དང་ ལྡན་ པར་ གྱུར་ པར་ རྟོགས་ ནས་ ཆོས་ བསྟན་ པ་ འབྲིང་ དང་
གདམས་ངག་དང་རྗེས་སུ་བསྟན་པ་འབྲིང་རྗེས་སུ་འཇུག་པར་བྱེད་དོ། །དེ་དག་
-271-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཤེས་རབ་རྒྱ་ཆེན་པོ་དང་ལྡན་པར་གྱུར་པར་རྟོགས་ནས་ཆོས་ཟབ་མོ་སྟོན་ཅིང་
གདམས་ངག་དང་རྗེས་སུ་བསྟན་པ་ཕྲ་བ་རྗེས་སུ་འཇུག་པར་བྱེད་དེ་འདི་ནི་དེའི་
སེམས་ཅན་རྣམས་ལ་དོན་སྤྱོད་པ་གོ་རིམ་དུ་འབབ་པ་ཡིན་ནོ། །ཞེས་གསུངས་
སོ། །དགེ་བའི་བཤེས་གཉེན་པོ་ཏོ་བའི་བེའུ་བུམ་ལས་ཀྱང་། ལས་དང་པོ་པས་
དང་པོར་ཐབས་བརྟན། །བརྟན་པས་ཤེས་རབ་ཐབས་ནི་རེས་འཇོག །མི་ཡི་རྐང་
པ་གཡས་དང་གཡོན་བཞིན། །ཤིན་ཏུ་བརྟན་པས་བྱ་ཡི་གཤོག་བཞིན། །ཆོས་
རྣམས་སྟོང་ཉིད་ སྒོམ་ལ་འཇུག་ པ། །རིམ་གྱིས་འཇུག་ བྱ་མོད་ནས་མ་ཡིན། །
བཙུན་མོ་ཤི་བའི་བརྡ་སྤྲོད་བཞིན་ནམ། །ཕྱུགས་འདུལ་བཞིན་ནམ་བུ་སྟོར་བཞིན་
ནམ། །རྒྱ་ མཚོར་ འཇུག་ བཞིན་ དེ་ ལྟར་ བསླབས་ན། །སླ་བས་ འཇུག་ འགྱུར་
བཟློག་ན་མ་ཡིན། །སྐྲག་པས་ སྤོང་ ངམ་ཆད་ལྟ་ཉིད་ འགྱུར། །ཞེས་དང་། འདི་
ལྟར་ དད་ དང་ བྱང་ ཆུབ་ སེམས་ སོགས། །བརྟན་བསྒོམས་ འདི་ ནས་ གསུངས་
བཞིན་སློབ་ཅིང་། །ཡབ་སྲས་མཇལ་ནས་གསུངས་པ་བཞིན་དུ། །དེ་ལྟར་མང་དུ་
སོ་སོར་རྟོག་ལ། །གཙོ་བོར་ཐབས་ལ་གནས་པར་བྱེད་ཅིང་། །ཐབས་ ཀྱང་ སྣ་
ཚོགས་ཚུལ་གྱིས་བྱེད་ན། །གཅིག་གི་བར་ཆད་གཅིག་གིས་སེལ་འགྱུར། །དེ་ཀུན་
སྒྱུ་ མར་ ཤེས་ པ་ དག་ གིས། །དེ་ ལྟར་ ཐག་ བཅད་ ལམ་ དེར་ འཇུག་ བྱ། །ཞེས་
གསུངས་པར་ལྟར་རོ། །
དེས་ན་ཀུན་རྫོབ་བྱང་ཆུབ་ཀྱི་སེམས་སྦང་བ་ལ་གཉིས། ཐུན་གྱི་ངོ་བོ་ལ་
ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་
དངོས་མཇུག་གསུམ་ལས། །དང་པོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ནི་
སྔར་བཤད་པ་ལྟར་རོ། །དེ་ལྟར་སྦྱོར་བའི་སྐོར་རྣམས་ནན་ཏན་དུ་བྱ་དགོས་ཏེ།
-272 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལམ་རྒྱུད་ལ་སྐྱེ་བའི་མཐུན་རྐྱེན་ཚོགས་བསག་པ་དང་འགལ་རྐྱེན་སྒྲིབ་པ་སྦྱོང་
བའི་ལྷན་ཅིག་བྱེད་རྐྱེན་མེད་ན་ཉེར་ལེན་གྱི་རྒྱུ་དམིགས་རྣམ་སྐྱོང་བ་ཙམ་ལ་
འབད་ཀྱང་། ལམ་རྒྱུད་ལ་སྐྱེ་བ་ཤིན་ཏུ་དཀའ་བས་བསག་སྦྱང་གི་གནད་བསྡུས་
པ་ཡན་ལག་བདུན་པས་རྒྱུད་སྦྱང་དགོས་སོ། །ཞེས་རྗེ་རིན་པོ་ཆེས་ནན་ཏན་དུ་
གསུངས་པ་ལྟར། སྤྱིར་ལམ་རྒྱུད་ལ་སྐྱེ་བ་ལ་བསག་སྦྱང་ལ་འབད་པ་ཤིན་ཏུ་
གལ་ཆེ་ཞིང་། དེའི་ནང་ནས་ཀྱང་བྱང་ཆུབ་ཀྱི་སེམས་རིན་པོ་ཆེ་ནི་སྐྱེ་བོ་བསོད་
ནམས་ཆུང་ངུའི་རྒྱུད་ལ་སྐྱེ་བ་ཤིན་ཏུ་དཀའ་བས་ཚོགས་སྒོ་དུ་མ་ནས་གསོག་ཅིང་
སྒྲིབ་པ་སྦྱོང་བ་སྒོ་དུ་མ་ནས་བྱ། ལྷག་པར་ཐུན་གྱི་མགོར་ཡན་ལག་བདུན་པ་
མཎྜལ་དང་བཅས་པ་ནན་ཏན་དུ་འབུལ། སྔར་བཤད་པ་ ལྟར་ སྤྱོད་འཇུག་གི་
མཆོད་འཕྲེང་དང་བཤགས་པའི་ཚིག་རྣམས་བློ་ལ་བཟུང་ནས་དལ་བུས་འདོན་
ཞིང་དམིགས་རྣམ་ཡིད་ལ་བྱས་ན་ཚོགས་གསོག་པ་དང་སྡིག་པ་སྦྱོང་བ་ལ་ཁྱད་
ཤིན་ཏུ་ཆེའོ། །བླ་མ་བརྒྱུད་པའི་གསོལ་འདེབས་རྣམས་ཀྱང་བརྗོད་ཅིང་གསོལ་
བ་དྲག་ཏུ་འདེབས། ལྷག་པར་བླ་མ་དང་ལྷག་པའི་ལྷ་དབྱེར་མ་མཆིས་པ་ལ་ལམ་
རྒྱུད་ལ་སྐྱེ་བའི་གསོལ་བ་འདེབས་ཤིང་། དམིགས་རྣམ་བསྐྱངས་ན་མྱུར་དུ་རྒྱུད་
ལ་སྐྱེ་བར་འགྱུར་བས་གནད་ཆེ་སྟེ། དགེ་བཤེས་སྟོན་པའི་ཞལ་ནས། ཇོ་བོ་སྟོན་
པ་དེ་གཅིག་པུས་ཀྱང་མི་འོང་། །གཙོ་བོར་བྱམས་པ་དང་སྙིང་རྗེ་བྱང་ཆུབ་ཀྱི་
སེམས་ལ་སྦྱོང་བའི་ཚུལ་བཞིན་ཡིད་ལ་བྱེད་པ་དེ་གཞི་མང་བྱས་ནས་ཞར་ལ་
ཚོགས་གསོག །ཞར་ལ་སྒྲིབ་པ་སྦྱོང་། ཞར་ལ་སྡིག་པའི་གྲོགས་པོ་སྤང་ཞིང་།
ཞར་ལ་དགེ་བའི་བཤེས་གཉེན་བསྟེན། ཞར་ལ་ཆོས་ཐམས་ཅད་སྟོང་པ་ཉིད་དུ་
བསྒོམ་ཞིང་ཚུལ་བཞིན་ཡིད་ལ་བྱས་ན་འོང་བ་ཡིན་གསུངས། དེ་བས་ན་བསོད་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ནམས་མ་བསགས་ན་ཡོན་ཏན་ཅི་ཡང་མི་འོང་བས་སྒོ་སྣ་ཚོགས་ནས་ཚོགས་
གསོག་དགོས་པ་ཡིན། དེ་ཡང་ཚན་གཅིག་གི་ཡིད་ལ་ཀ་ཆ་དགོས་སྙམ་པར་བྱེད་
དེ། དཔའ་ལུས་ལ་ཡོད་ན་མཚོན་ས་ལ་འཁྱམས་ཏེ། དད་པ་ཡོད་ན་ཆུ་གཅིག་
པུས་ལག་དར་བཏུབ་གསུངས། དགེ་བའི་བཤེས་གཉེན་ཆེན་པོ་པོ་ཏོ་བའི་བེའུ་
བུམ་སྔོན་པོའི་འགྲེལ་པ་ལས་ཀྱང་། དེ་ཡང་དཀོན་མཆོག་གསུམ་ལ་བརྟེན་ནས་
གསོག་དགོས་ཏེ། ཆོས་ནས་ཡོན་ཏན་ཐམས་ཅད་ཐོབ་པར་འདོད་པས་དཀོན་
མཆོག་གསུལ་ལ་མཆོད་པར་བྱའོ། །ཞེས་གསུངས་ཏེ། ཚེ་འདིའི་བདེ་སྐྱིད་བག་རེ་
ཡང་དཀོན་མཆོག་ལ་མཆོད་པ་ཨེན་རེ་བྱེད་པའི་ས་ན་ཡོད་པ་ཡིན། བདུད་ཀྱིས་
མ་ཁྱེར་བའི་རྟགས་ཀྱང་ཡིན། ཞེས་པ་དང་། ལས་ཀྱི་སྒྲིབ་པ་བྱ་བ་ཞིག་མ་སྦྱངས་
པར། ཡོན་ཏན་སྐྱེ་ཐབས་ཡེ་མེད་པས་འདི་སྦྱོང་དགོས་གསུངས། དེ་ཡང་དགེ་
བཤེས་སྟོན་པ་ལ་ལྷབ་ཆུང་སྟོན་ པས། ཚོགས་གསོག་པ་དང༌སྒྲིབ་པ་སྦྱོང་བ་
གཅིག་མ་ལགས་སམ་ཞུས་པས། དགེ་བཤེས་སྟོན་པའི་ཞལ་ནས། སྤྱིར་ཚོགས་
བསགས་པས་ཀྱང་སྒྲིབ་པ་འབྱང་མོད་ཀྱི་འོན་ཀྱང་ཚོགས་གསོག་པ་བྱ་བ་གཙོ་
ཆེར་དཀོན་མཆོག་གསུམ་ལ་བརྟེན་ནས་གསོག་པ་ཡིན། སྒྲིབ་པ་སྦྱོང་བ་བྱ་བ་
གཙོ་ཆེར་སྟོབས་བཞིའི་སྒོ་ནས་སྦྱོང་བ་ཡིན་གསུངས་པར་ལྟར་རོ། །
གཉིས་པ་དངོས་གཞི་ལ། ཇོ་བོ་རྗེ་དཔལ་ལྡན་ཨ་ཏི་ཤ་ལ་བྱང་ཆུབ་ཀྱི་
སེམས་སྦྱོང་བའི་མན་ངག་ཆེན་པོ་གཉིས་ཡོད་དེ། རྒྱུ་འབྲས་བདུན་མའི་སྒོ་ནས་
སྦྱོང་བ་དང་། ཞི་བ་ལྷའི་གཞུང་ནས་འབྱུང་བ་ལྟར་བདག་གཞན་མཉམ་བརྗེའི་སྒོ་
ནས་སྦྱོང་བའོ། །རྒྱུ་འབྲས་བདུན་ནི། རྫོགས་པའི་སངས་རྒྱས་བྱང་ཆུབ་ཀྱི་སེམས་
ལས་འབྱུང་། སེམས་དེ་ལྷག་བསམ་ལས་ལྷག་བསམ་སྙིང་རྗེ་ཆེན་པོ་ལས་སྙིང་རྗེ་
274 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཆེན་པོ་བྱམས་པ་ལས་བྱམས་པ་དྲིན་གཟོ་ལས་དྲིན་གཟོ་དྲིན་དྲན་པ་ལས་དྲིན་
དྲན་པ་མར་ཤེས་ལས་འབྱུང་སྟེ། མར་ཤེས་ནས་ བྱང་ཆུབ་ཀྱི་སེམས་ཀྱི་བར་
བདུན་ནོ། །ཞི་བ་ལྷའི་གཞུང་ནས་འབྱུང་བ་ལྟར་བདག་གཞན་མཉམ་བརྗེའི་སྒོ་
ནས་སྦྱོང་བ་ནི། བདག་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཕན་
ཡོན་སྒོ་དུ་མ་ནས་བསམས་ཏེ་བྱམས་པ་དང་སྙིང་རྗེ་ཆེན་པོ་བསྐྱེད། བྱམས་སྙིང་
རྗེའི་ཚན་གྱིས་འཕུལ་ཏེ་ལྷག་བསམ་རྣམ་དག་དང་བདག་པས་གཞན་གཅེས་ཀྱི་
བྱང་ཆུབ་ཀྱི་སེམས་རིན་པོ་ཆེ་བསྐྱེད་པར་བྱེད་པ་ཡིན་ནོ། །དེ་ལྟར་མན་ངག་
གཉིས་པོ་གང་གི་སྒོ་ནས་སྦྱོང་ཡང་། སེམས་ཅན་ཐམས་ཅད་ལ་བུ་གཅིག་པུ་ལྟར་
མཐོང་བའི་ཡིད་འོང་གི་བྱམས་པ་དང་སྙིང་རྗེ་ཆེན་པོ་གཉིས་ངེས་པར་བསྐྱེད་
དགོས་ལ། དེ་ཡང་སྙིང་རྗེ་ཆེན་པོ་ནི། ཐེག་པ་ཆེན་པོའི་ལམ་གྱི་རྩ་བར་མེད་མི་
རུང་ཡིན་ཏེ། རྣམ་སྣང་མངོན་བྱང་ལས། ཐམས་ཅད་མཁྱེན་པའི་ཡེ་ཤེས་དེ་ནི་
སྙིང་རྗེའི་རྩ་བ་ལས་འབྱུང་བ་ཡིན། ཞེས་དང་། བློ་གྲོས་མི་ཟད་པས་བསྟན་པ་
ལས། བཙུན་པ་ཤ་ར་དྭ་ཏིའི་བུ་གཞན་ཡང་བྱང་ཆུབ་སེམས་དཔའ་རྣམས་ཀྱི་སྙིང་
རྗེ་ཆེན་པོ་མི་ཟད་དོ། །དེ་ཅིའི་ཕྱིར་ཞེ་ན། སྔོན་དུ་འགྲོ་བའི་ཕྱིར་རོ། །བཙུན་པ་ཤཱ་
ར་དྭ་ཏིའི་བུ་འདི་ ལྟ་ སྟེ། དཔེར་ན། དབུགས་ཕྱི་ནང་དུ་རྒྱུ་བ་ནི་མིའི་སྲོག་གི་
དབང་པོའི་སྔོན་དུ་འགྲོ་བ་ཡིན་ནོ། །དེ་བཞིན་དུ་བྱང་ཆུབ་སེམས་དཔའི་སྙིང་རྗེ་
ཆེན་པོ་ནི་ཐེག་པ་ཡང་དག་པར་འགྲུབ་པའི་སྔོན་དུ་འགྲོ་བ་ཡིན་ནོ། །ཞེས་དང༌།
གཱ་ཡ་གོ་རི་ལས་ཀྱང༌། འཇམ་དཔལ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་
རྩོམ་པ་ནི་ཅི། གནས་ནི་གང་། འཇམ་ དཔལ་ གྱིས་སྨྲས་པ། ལྷའི་བུ་བྱང་ཆུབ་
སེམས་དཔའ་རྣམས་ཀྱི་སྤྱོད་པའི་རྩོམ་པ་ནི་སྙིང་རྗེ་ཆེན་པོའོ། །གནས་ནི་སེམས་
- 275-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཅན་ནོ། །ཞེས་དང་། ཆོས་ཡང་དག་པར་སྡུད་པ་ལས་ཀྱང་། བཅོམ་ལྡན་འདས་
བྱང་ཆུབ་སེམས་དཔས་ཆོས་རབ་ཏུ་མང་པོ་ལ་བསླབ་པར་མི་བགྱིའོ། །བཅོམ་
ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་བཟུང་ཞིང་རབ་ཏུ་རྟོགས་
པར་བགྱིས་ན་སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་ན་མཆིས་པ་
ལགས་སོ། །ཆོས་གཅིག་པོ་གང་ཞེ་ན། འདི་ལྟ་སྟེ། སྙིང་ རྗེ་ཆེན་པོའོ། །བཅོམ་
ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་སེམས་
དཔའ་རྣམས་ཀྱི་ལག་མཐིལ་དུ་མཆིས་པ་ལགས་སོ། །བཅོམ་ལྡན་འདས་དཔེར་
བགྱི་ན་འཁོར་ལོས་བསྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དེ་གང་དུ་མཆིས་པ་
དེར་དཔུང་གི་ཚོགས་ཐམས་ཅད་མཆིའོ། །བཅོམ་ལྡན་འདས་དེ་བཞིན་དུ་བྱང་
ཆུབ་སེམས་དཔའི་ སྙིང་ རྗེ་ཆེན་པོ་གང་དུ་མཆིས་པ་དེར་སངས་རྒྱས་ཀྱི་ཆོས་
ཐམས་ཅད་མཆིའོ། །བཅོམ་ལྡན་འདས་དཔེར་བགྱི་ན་སྲོག་གི་དབང་པོ་མཆིས་ན་
དབང་པོ་གཞན་རྣམས་ཀྱང་མཆིས་པར་འགྱུར་རོ། །བཅོམ་ལྡན་འདས་དེ་བཞིན་
དུ་སྙིང་རྗེ་ཆེན་པོ་མཆིས་ན་བྱང་ཆུབ་སེམས་དཔའི་ཆོས་གཞན་རྣམས་ཀྱང་འབྱུང་
བར་འགྱུར་རོ། །ཞེས་དང་། སློབ་དཔོན་ཟླ་བ་གྲགས་པས་ཀྱང་། གང་ཕྱིར་བརྩེ་
ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་
རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་
གིས་ཐོག་མར་སྙིང་རྗེ་བསྟོད་པར་བགྱི། །ཞེས་སྙིང་རྗེ་ཆེན་པོ་སངས་རྒྱས་ཀྱི་གོ་
འཕང་བསྒྲུབ་པ་ལ་ཐོག་མཐའ་བར་གསུམ་དུ་གལ་ཆེ་བ་མེད་མི་རུང་དུ་གསུངས་
སོ། །རྗེ་རིན་པོ་ཆེས་ཀྱང་ལམ་གྱི་གནད་དམ་པ་ལུང་མཐའ་ཡས་པ་དང་རིགས་
པས་གྲུབ་པ་འདི་ལྟ་བུ་ལ་ངེས་པ་རྙེད་ན་ནི། བྱང་ཆུབ་ཀྱི་སེམས་རྩ་བ་སྙིང་རྗེ་
276 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དང་བཅས་པའི་ཆོས་སྐོར་ལ་གདམས་པའི་མཆོག་ཏུ་ཅིའི་ཕྱིར་མི་འཛིན་ཞེས་
གསུངས་པ་ལྟར་རོ། །དེ་ལྟ་བུའི་སྙིང་རྗེ་ཆེན་པོ་སྐྱེ་བ་ལ་སེམས་ཅན་རྣམས་ཡིད་
དུ་འོང་ཞིང་གཅེས་ལ་ཕངས་པའི་རྣམ་པ་ཅན་གྱི་བྱམས་པ་ངེས་པར་སྐྱེ་དགོས་
པས། ཤིང་རྟ་ཆེན་པོ་རྣམས་ཀྱིས་བྱང་ཆུབ་ཀྱི་སེམས་སྦྱོང་བའི་མན་ངག་གསུངས་
པ་རྣམས་ཀྱི་ནང་ནས་གང་ལ་སྦྱོང་ཡང་དེ་ལྟར་བུའི་ཡིད་འོང་གི་བྱམས་པ་ངེས་
པར་བསྒྲུབ་དགོས་ཤིང་། བྱམས་པ་དེ་ཐབས་གང་གིས་བསྐྱེད་པ་ལ་མི་འདྲ་བའི་
ཁྱད་ པར་ བྱུང་ བ་ ཡིན་ཏེ། སློབ་དཔོན་ཆེན་པོ་ ཟླ་ བ་ གྲགས་ པ་ དང་། མཁས་
མཆོག་ཙནྡྲ་གོ་མི་དང༌། མཁས་པའི་དབང་པོ་ཀཱ་མ་ལ་ཤི་ལ་རྣམས་ཀྱིས་ཐོག་མར་
མར་ཤེས་དྲིན་དྲན་དྲིན་གཟོ་རྣམས་བསྒོམས་ནས་ཡིད་འོང་གི་བྱམས་པ་བསྐྱེད་
དགོས་ པར་ གསུངས་ ལ། ཐོགས་མེད་ སྐུ་ མཆེན་ ཀྱིས་ ཀྱང་ མར་ ཤེས་ སོགས་
བསྒོམ་དགོས་པར་གསུངས་སོ། །སློབ་དཔོན་ཞི་བ་ལྷས་ནི། བདག་གཅེས་འཛིན་
གྱི་སྐྱོན་དང་གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་བསམས་ཏེ། སེམས་
ཅན་རྣམས་ཡིད་བཞིན་གྱི་ནོར་བུ་ལྟར་གཅེས་ཤིང་ཕངས་པའི་རྣམ་པ་ཅན་གྱི་ཡིད་
འོང་གི་བྱམས་པ་བསྐྱེད་དགོས་པར་ལུང་རིགས་དྲི་མ་མེད་པའི་ལམ་ནས་དྲངས་
ཏེ་རྩལ་དུ་བཏོན་ནས་གསུངས་སོ། །དེ་ལྟར་མན་ངག་ཆེན་པོ་གཉིས་སྣང་བ་ལ།
བློ་སྦྱོང་འདིར་ནི་རྒྱལ་སྲས་ཞི་བ་ལྷའི་ལུགས་ལྟར། བདག་གཞན་མཉམ་བརྗེའི་
སྒོ་ནས་བྱང་ཆུབ་ཀྱི་སེམས་རིན་པོ་ཆེ་བསྒོམ་པ་གཙོ་བོར་སྟོན་པ་ཡིན་ནོ། །བླ་མ་
གོང་མ་རྣམས་ཀྱི་བློ་སྦྱོང་གི་ཁྲིད་ཡིག་རྣམས་ལས་ཀྱང་ཚུལ་དེ་ཉིད་རྩལ་དུ་བཏོན་
ནས་མཛད་ཀྱི། མར་ཤེས་དྲིན་དྲན་དྲིན་གཟོ་རྣམས་བསྒོམ་པའི་ཚུལ་གསལ་བར་
མ་མཛད་པའང་མང་ཞིང་། ཡང་མར་ཤེས་སོགས་དེ་དག་ཀྱང་བསྒོམ་པའི་ཚུལ་
277-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཤད་པའང་མང་དུ་སྣང་ལ། འདིར་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་
དགོངས་པ་ལྟར་མན་ངག་གཉིས་ཀ་གཅིག་ཏུ་བསྲེས་ནས་སྐྱོང་ཚུལ་སྟོན་པ་ཡིན་
ནོ། །དེ་ ཡང་ འདིར་ ཁྲིད་ ཡིག་ ཏུ། ཐོག་ མར་ རང་ གི་ རྩ་ བའི་ མ་ གསལ་ བར་
དམིགས་ ཏེ། འདིས་ བདག་ ལྟོ་ ན་ གནས་ པ་ ནས་ བཟུང་ སྟེ་ ཆུད་ མ་ ཟོས་ པར་
བསྐྱངས་པས་སངས་རྒྱས་ཀྱི་བསྟན་པ་དང་མཇལ་ཞིང་ལམ་བསྒྲུབ་ཏུ་བྱུང་བས་
ཤིན་ཏུ་དྲིན་ཆེ། ཚེ་འདི་ཁོ་ནར་མ་ཟད་ཀྱི་འཁོར་བ་ཐོག་མ་མེད་པ་ནས་བྱམས་
པའི་མིག་གིས་བལྟས། བརྩེ་བའི་སེམས་ཀྱིས་བཟུང་། གནོད་པ་ལས་བསྐྱབས།
ཕན་བདེ་བསྒྲུབས་པས་ཤིན་ཏུ་དྲིན་ཆེ། དེ་ལྟར་བདག་གི་དོན་བྱེད་བྱེད་ནས།
འདིས་འཁོར་བར་སྡུག་བསྔལ་སྣ་ཚོགས་མྱོར་བ་རེ་སྙིང་རྗེ་སྙམ་དུ་ཡིད་དྲག་ཏུ་
བསྒོམས་ལ། ད་ནི་ངས་ཀྱང་འདི་ལ་ལན་དུ་ཕན་གདགས་གནོད་པ་བསལ་བར་
བྱའོ། །ཞེས་ སོགས་ དང་། དེ་ བཞིན་ དུ་ ཕ་ལ་སོགས་ པ་ ལ་ ཡང་བསྒོམས་ ཏེ།
མཐར་སེམས་ཅན་ཐམས་ཅད་ལ་ཡང་བསྒོམ་པར་བྱའོ། །དེ་ཡང་འདི་ལྟར་སེམས་
ཅན་ཐམས་ཅད་ཀྱང་ཐོག་མ་མེད་པ་ནས་བདག་གི་ཕ་མར་གྱུར་ཏེ་ཕན་དཔག་ཏུ་
མེད་པ་བཏགས་ པས་ཤིན་ཏུ་དྲིན་ཆེ་ལ། དྲིན་ཅན་དེ་རྣམས་འཁོར་བར་སྡུག་
བསྔལ་སྣ་ཚོགས་ཀྱིས་གཙེས་པས། དེ་དག་སྡུག་བསྔལ་དེ་དག་དང་བྲལ་ན་ཅི་མ་
རུང་སྙམ་པའི་སྙིང་རྗེ་དྲག་ཏུ་བསྒོམས་ལ། ཞེས་སོགས། མར་ཤེས་དྲིན་དྲན་དྲིན་
གཟོ་ སོགས་ བསྒོམ་ པའི་ ཚུལ་ གསལ་བར་ གསུངས་ སོ། །བདག་ ཉིད་ཆེན་ པོ་
མགོན་པོ་ཀླུ་སྒྲུབ་ཀྱིས་ཀྱང་། བྱང་ཆུབ་སེམས་འགྲེལ་དུ། མར་ཤེས་དྲིན་དྲན་དྲིན་
གཟོ་གསུམ་བསྒོམ་པ་སྔོན་དུ་བཏང་ནས། བདག་གཞན་མཉམ་བརྗེ་བསྒོམ་ཚུལ་
གསལ་བར་གསུངས་ཏེ། བྱང་ཆུབ་སེམས་འགྲེལ་ལས། གང་དག་ཕ་དང་མ་དང་
- 278 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནི། །གཉེན་བཤེས་གྱུར་ པས་བདག་ ལ་ སྔོན། །ཕན་པ་བྱས་ པར་ གྱུར་ པ་ཡི། །
སེམས་ཅན་དེ་དག་རྣམས་ལ་ནི། །བྱས་པ་གཟོ་བར་འགྱུར་བར་བྱ། །སྲིད་པའི་
བཙོན་ རར་ སེམས་ ཅན་ནི། །ཉོན་མོངས་ མེ་ ཡིས་ གདུངས་རྣམས་ལ། །བདག་
གིས་སྡུག་བསྔལ་བྱིན་པ་ལྟར། །དེ་བཞིན་བདེ་བ་སྦྱིན་པར་རིགས། །འཇིག་རྟེན་
བདེ་འགྲོ་ངན་འགྲོ་ཡི། །འདོད་དང་མི་འདོད་འབྲས་བུ་དེ། །སེམས་ཅན་རྣམས་
ལ་ཕན་པ་དང༌། །གནོད་པ་ལས་ནི་འབྱུང་བར་འགྱུར། །ཞེས་སོགས་མར་ཤེས་
དྲིན་དྲན་དྲིན་གཟོ་གསུམ་སྔོན་དུ་བཏང་ནས་བདག་གཅེས་འཛིན་གྱི་སྐྱོན་དང༌།
གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་བསམས་ཏེ་བྱམས་སྙིང་རྗེ་བསྐྱེད་
དེ་བདག་པས་གཞན་གཅེས་ཀྱི་བྱང་ཆུབ་ཀྱི་སེམས་བསྐྱེད་དགོས་པར་གསུངས་
སོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེ་ལས་ཀྱང་གསུངས་ཏེ།
བརྒྱད་སྟོང་པ་ལས། དེས་སེམས་ཅན་ཐམས་ཅད་ལ་མར་འདུ་ཤེས་པ་དང་ཕར་
འདུ་ཤེས་པ་དང་བུར་འདུ་ཤེས་པ་དང་བུ་མོར་འདུ་ཤེས་བསྐྱེད་པར་བྱས་ཤིང་།
དེ་བཞིན་དུ་སྐྱེས་པ་དང་བུད་མེད་དག་ལ་འདུ་ཤེས་དེ་དག་བྱས་ནས། བྱང་ཆུབ་
སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་སྤྱད་པ་སྤྱོད་དོ། །དེ་
བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་ལ་
མར་འདུ་ཤེས་པ་དང་ཕར་འདུ་ཤེས་པ་དང་བུར་འདུ་ཤེས་པ་དང་བུ་མོར་འདུ་
ཤེས་པ་དང་བདག་ཉིད་ཀྱི་བར་དུའང་འདུ་ཤེས་བསྐྱེད་པར་བྱ་སྟེ། ཇི་ལྟར་བདག་
ནི་ཐམས་ཅད་ནས་ཐམས་ཅད་དུ་རྣམ་པ་ཐམས་ཅད་དུ་ཐམས་ཅད་སྡུག་བསྔལ་
ཐམས་ཅད་ལས་ཐར་བར་བྱ་བ་དེ་བཞིན་དུ་སེམས་ཅན་ཐམས་ཅད་ཐམས་ཅད་
ནས་རྣམ་པ་ཐམས་ཅད་དུ་ཐམས་ཅད་སྡུག་བསྔལ་ཐམས་ཅད་ལས་ཐར་བར་བྱའོ་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཞེས་དེ་ལྟར་སེམས་ཅན་ཐམས་ཅད་ལའང་འདུ་ཤེས་བསྐྱེད་པར་བྱ་སྟེ། བདག་
གིས་ སེམས་ ཅན་ འདི་ དག་ཐམས་ཅད་ཡོངས་སུ་མི་གཏོང་ངོ༌། །བདག་ གིས་
སེམས་ཅན་འདི་དག་ཐམས་ཅད་སྡུག་བསྔལ་གྱི་ཕུང་པོ་དཔག་ཏུ་མེད་པ་ལས་
ཐར་བར་བྱའོ། །བདག་གི་ལུས་བརྒྱར་གཏུབས་ཀྱང་ཆུང་ངུ་ན་འདི་དག་ལ་བདག་
གིས་ གནོད་སེམས་ཀྱང་མི་བསྐྱེད་དོ་སྙམ་དུ། དེ་ལྟར་བྱང་ཆུབ་སེམས་དཔའ་
སེམས་ དཔའ་ ཆེན་པོས་ སེམས་བསྐྱེད་ པར་ བྱའོ། །ཞེས་ གསུངས་ སོ། །དེ་ལྟར་
བསྒོམ་དགོས་པའི་རྒྱུ་མཚན་ཡང་། སེམས་ཅན་ཐམས་ཅད་སྡུག་བསྔལ་དང་བྲལ་
བར་འདོད་པའི་སྙིང་རྗེ་ཆེན་པོ་ནི་ཐེག་པ་ཆེན་པོའི་ས་ལམ་ཐམས་ཅད་ཀྱི་རྩ་བ་
ཡིན་པར་སྔར་བཤད་ཟིན་ཅིང་། སྙིང་རྗེ་ཆེན་པོ་མཚན་ཉིད་ཡོངས་སུ་རྫོགས་པ་
ཞིག་སྐྱེ་བ་ལ། སེམས་ཅན་ཐམས་ཅད་ལ་རིས་སུ་མ་ཆད་པར། མཐོང་བ་ཙམ་
དང་དྲན་པ་ཙམ་ཉིད་ནས་གཅེས་ཤིང་ཕངས་པའི་རྣམ་པ་ཅན་གྱི་ཡིད་འོང་གི་
བྱམས་པ་སྐྱེ་བ་ཞིག་དགོས། བྱམས་པ་དེ་ལྟ་བུ་སྐྱེ་བ་ལ། སེམས་ཅན་རྣམས་རང་
གི་མར་བསྒོམ་པ་དང་མ་བྱས་རེས་ཀྱི་དྲིན་གྱིས་ཇི་ལྟར་བསྐྱངས་ཚུལ་རྣམས་
ལེགས་པར་བསམས་དགོས་སོ། །དེ་ཡང་ རྗེ་ཐམས་ཅད་མཁྱེན་པའི་ཞལ་ནས།
སྤྱིར་སྡུག་བསྔལ་དང་བྲལ་འདོད་ཙམ་ཞིག་ནི་སེམས་ཅན་དེའི་སྡུག་བསྔལ་ཡང་
ཡང་བསམས་ན་སྐྱེ་མོད་ཀྱང་བློ་དེ་སྐྱེ་སླ་བ་དང་ཤུགས་དྲག་པ་དང་བརྟན་པོར་སྐྱེ་
བ་ལ་ནི་སྔོན་དུ་སེམས་ཅན་ཡིད་དུ་འོང་ཞིང་གཅེས་ལ་ཕངས་པའི་རྣམ་པ་ཅན་
ཞིག་དགོས་ཏེ། གཉེན་ལ་སྡུག་བསྔལ་བྱུང་ན་མི་བཟོད་ལ་དགྲ་ལ་སྡུག་བསྔལ་
བྱུང་ན་དགའ་ཞིང་དགྲ་གཉེན་བར་མ་ལ་སྡུག་བསྔལ་བྱུང་ན་ཕལ་ཆེར་ཡལ་བར་
འདོར་བའི་བཏང་སྙོམས་སྐྱེ་བ་བཞིན་ནོ། །དེ་ལ་དང་པོ་ནི་ཡིད་དུ་སྡུག་པ་ཡོད་
- 280 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
པས་ཡིན་ལ་དེ་ཡང་ཇི་ཙམ་གཅེས་པ་དེ་ཙམ་དུ་སྡུག་བསྔལ་ལ་མི་བཟོད་པའང་དེ་
ཙམ་སྐྱེ་སྟེ། གཅེས་པ་ཆུང་བ་དང་འབྲིང་ལ་མི་བཟོད་པ་ཤས་ཆུང་ལ་ཤིན་ཏུ་
གཅེས་ན་སྡུག་བསྔལ་ཕྲ་མོ་ལའང་མི་བཟོད་པ་ཆེན་པོ་སྐྱེ་བར་སྣང་བས་སོ། །
དགྲ་ལ་སྡུག་བསྔལ་མཐོང་ན་འབྲལ་འདོད་མི་སྐྱེ་བར་མ་ཟད་ད་དུང་དེ་ལས་ཆེ་བ་
དང་དེ་དང་མ་བྲལ་ན་སྙམ་པ་སྐྱེ་བ་ནི་ཡིད་དུ་འོང་བས་ལན་ལ། དེ་ཡང་ཡིད་དུ་
མི་འོང་བ་ཤས་ཆེ་ཆུང་གིས་སྡུག་བསྔལ་བྱུང་བ་ལ་དགའ་བ་ཤས་ཆེ་ཆུང་དུ་འགྱུར་
རོ། །དགྲ་གཉེན་བར་མའི་སྡུག་བསྔལ་ལ་མི་བཟོད་པའང་མེད་ལ་དགའ་བའང་
མེད་པ་ནི་ཡིད་དུ་འོང་མི་འོང་གང་ཡང་མེད་པས་ལན་ནོ། །དེ་ལྟར་བྱས་ན་སེམས་
ཅན་གཉེན་དུ་བསྒོམ་པ་ནི་ཡིད་འོང་བསྐྱེད་པའི་ཆེད་ཡིན་ལ། གཉེན་གྱི་མཐར་
ཐུག་ནི་མ་ཡིན་པས་མར་བསྒོམ་པ་དང་དེའི་དྲིན་དྲན་པ་དང་དྲིན་ལན་གཟོ་བ་
གསུམ་ནི་ཡིད་དུ་འོང་ཞིང་གཅེས་པ་སྒྲུབ་བྱེད་ཡིན་ལ། སེམས་ཅན་ལ་བུ་གཅིག་
པུ་ལྟར་སྙིང་དུ་སྡུག་པར་འཛིན་པའི་བྱམས་པ་ནི་དེ་གསུམ་གྱི་འབྲས་བུ་ཡིན་ཏེ་
དེས་སྙིང་རྗེ་སྐྱེད་པར་བྱེད་དོ། །བདེ་བ་དང་ཕྲད་འདོད་ཀྱི་བྱམས་པ་དང་སྙིང་རྗེ་
ལ་རྒྱུ་འབྲས་ཀྱི་ངེས་པ་མི་སྣང་ངོ༌། །དེས་ན་མར་ཤེས་པ་སོགས་ཀྱི་དམིགས་པ་
གསུམ་ནི་བདེ་བ་དང་ཕྲད་འདོད་ཀྱི་བྱམས་པ་དང་སྡུག་བསྔལ་དང་བྲལ་འདོད་ཀྱི་
སྙིང་ རྗེ་ གཉིས་ ཀའི་ གཞིར་ སྣང་ བས་ འདི་ ལ་ འབད་ དགོས་ སོ། །ཞེས་ གང་
གསུངས་པ་ལྟར་རོ། །སྙིང་རྗེ་ཆེན་པོ་ཞེས་བྱ་བ་དེ། སེམས་ཅན་ཐམས་ཅད་སྡུག་
བསྔལ་དང་བྲལ་བར་གྱུར་ཅིག་ཅེས་ཚིག་ཏུ་བརྗོད་པ་འདི་ཙམ་ཞིག་ལ་མི་བཟུང་
སྟེ། ཚིག་དེ་ཙམ་བརྗོད་པ་ཤིན་ཏུ་སླ་ཡང་སྙིང་རྗེ་ཆེན་པོ་རྒྱུད་ལ་སྐྱེས་པ་ལྟ་ཞོག་
དེའི་གོ་བ་ལེགས་པར་ཆགས་པའང་ཤིན་ཏུ་དཀོན་ནོ། །དེར་མ་ཟད་སེམས་ཅན་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཐམས་ཅད་སྡུག་བསྔལ་དང་བྲལ་ན་སྙམ་པ་རྒྱུད་ལ་སྐྱེས་པ་ཙམ་གྱིས་ཀྱང་སྙིང་རྗེ་
ཆེན་པོའི་མཚན་ཉིད་རྫོགས་པར་མི་འགྱུར་ཏེ། སེམས་ཅན་སྡུག་བསྔལ་དང་བྲལ་
ན་སྙམ་པའི་རྩེ་བ་ནི་ཉན་རང་རྣམས་ལ་ཡང་ཡོད་པར་གསུངས་ལ། སྙིང་རྗེ་ཆེན་
པོ་ལ་ནི་སེམས་ཅན་ སྡུག་བསྔལ་དང་བྲལ་ན་ སྙམ་ པ་ཙམ་གྱིས་མི་ཆོག་པར་
སེམས་ཅན་ཐམས་ཅད་ཀྱི་སྡུག་བསྔལ་སེལ་བ་རང་གིས་ཁུར་དུ་འཁྱེར་ནུས་པ་
ཞིག་དགོས་པས་ཁྱད་པར་ཤིན་ཏུ་ཆེའོ། །དེ་ལྟར་ཡང་བློ་གྲོས་རྒྱ་མཚོས་ཞུས་པ་
ལས། བློ་ གྲོས་ རྒྱ་ མཚོ་ དཔེར་ ན་ ཚོང་ དཔོན་ནམ། ཁྱིམ་བདག་ གཅིག་ ལ་ བུ་
གཅིག་པུ། འདོད་པ་སྡུག་པ་ཕངས་པ་ཡིད་དུ་འོང་བ་མཐོང་ན་མི་མཐུན་པ་མེད་
པ་ཞིག་ཡོད་ལ་ཁྱེའུ་དེ་ཡང་བྱིས་པར་གྱུར་པས་གར་བྱེད་པས་མི་གཙང་བའི་དོང་
དུ་ལྷུང་བར་གྱུར་ཏོ། །དེ་ནས་ཁྱེའུ་དེའི་མ་དང་གཉེན་གྱིས་ཁྱེའུ་དེ་མི་གཙང་བའི་
དོང་དུ་ལྷུང་བ་དེ་མཐོང་ལ། མཐོང་ནས་ཀྱང་ཆོ་ངེ་ཆེན་པོས་འདེབས་ཤིང་མྱ་ངན་
བྱེད་ལ་སྨྲེ་སྔགས་འདོན་ཏེ། མི་གཙང་བའི་དོང་དེར་ཞུགས་ཏེ་ཁྱེའུ་དེ་འདོན་པར་
ནི་མི་བྱེད་དོ། །དེ་ནས་ཁྱེའུ་དེའི་ཕ་ཕྱོགས་དེར་སོང་སྟེ་དེས་བུ་གཅིག་པུ་དེ་མི་
གཙང་བའི་དོང་དེར་ལྷུང་བར་མཐོང་ངོ༌། །མཐོང་ནས་ཀྱང་རིངས་པ་རིངས་པར་
རྟབས་པའི་ཚུལ་གྱིས་བུ་གཅིག་པུ་དེ་འདོན་པའི་བློས་སྲེད་པར་བྱས་ཏེ་སྐྱུག་བྲོ་བ་
མེད་པར་མི་གཙང་བའི་དོང་དེར་བབས་ཏེ་བུ་གཅིག་པུ་ཕྱུང་བར་གྱུར་ཏོ། །ཞེས་
གསལ་བར་གསུངས་སོ། །དེ་ལྟ་བུའི་བྱམས་པ་དང་སྙིང་རྗེ་ཆེན་པོ་སྐྱེ་བ་ལ། མར་
ཤེས་དྲིན་དྲན་དགོས་ཤིང་། སེམས་ཅན་ཐམས་ཅད་ལ་མར་ཤེས་ཀྱི་བློ་དང་དྲིན་
དྲན་སྐྱེ་བ་ལ། སྔོན་དུ་སེམས་ཅན་ཐམས་ཅད་ལ་སེམས་སྙོམས་པ་བསྒྲུབས་ན་སྐྱེ་
སླ་བར་སློབ་དཔོན་ཀཱ་མ་ལ་ཤཱི་ལས་བཤད་དེ། སྒོམ་རིམ་ལས། ཐོག་མར་ རེ་
-282 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཞིག་བཏང་སྙོམས་བསྒོམས་པས་སེམས་ཅན་ཐམས་ཅད་ལ་རྗེས་སུ་ཆགས་པ་
དང་ཁོང་ཁྲོ་བ་བསལ་ཏེ་སྙོམས་པའི་སེམས་ཉིད་བསྒྲུབ་པར་བྱའོ། །སེམས་ཅན་
ཐམས་ཅད་བདེ་བ་ནི་འདོད། སྡུག་བསྔལ་ནི་མི་འདོད་ལ། ཐོག་མ་མེད་པ་ཅན་
གྱི་འཁོར་བ་ན་སེམས་ཅན་གང་ལན་བརྒྱར་བདག་གི་གཉེན་དུ་མ་གྱུར་པ་དེ་གང་
ཡང་མེད་དོ་སྙམ་དུ་དེ་ཡོངས་སུ་བསམ་ཞིང་། འདི་ལ་བྱེ་བྲག་ཅི་ཞིག་ཡོད་ན། ལ་
ལ་ལ་ནི་རྗེས་སུ་ཆགས། ལ་ལ་ལ་ནི་ཁོང་ཁྲོ་བར་འགྱུར། དེ་བས་ན་བདག་གིས་
སེམས་ཅན་ཐམས་ཅད་ལ་སེམས་སྙོམས་པ་ཉིད་དུ་བྱའོ་སྙམ་དུ་དེ་ལྟར་ཡིད་ལ་བྱ་
ཞིང་། བར་མའི་ཕྱོགས་ནས་བརྩམས་ཏེ། མཛའ་བཤེས་དང་དགྲ་ལ་ཡང་སེམས་
སྙོམས་པ་ཉིད་དུ་བསྒོམ་མོ། །དེ་ལྟར་སེམས་ཅན་ཐམས་ཅད་ལ་སེམས་སྙོམས་པ་
ཉིད་བསྒྲུབས་ནས་བྱམས་པ་བསྒོམ་མོ། །བྱམས་པའི་ཆུས་སེམས་ཀྱི་རྒྱུད་བརླན་
ཏེ་གསེར་ཡོད་པའི་ས་བཞིན་དུ་བྱས་ལ་སྙིང་རྗེའི་ས་བོན་བཏབ་ན་བདེ་བླག་ཏུ་
ཤིན་ཏུ་ཡོངས་ སུ་ རྒྱས་ པར་འགྱུར་རོ། །ཞེས་ གསུངས་ པ་ལྟར་ རོ། །མར་ཤེས་
བསྐྱེད་པའི་སྔོན་དུ་སེམས་ཅན་རྣམས་ལ་སེམས་སྙོམས་པ་བསྒྲུབ་པ་འདི་ནི། མདོ་
ལས་ཀྱང་གསུངས་ཏེ། ཡོན་ཏན་རིན་པོ་ཆེ་སྡུད་པ་ལས། འགྲོ་བ་ཀུན་ལ་སེམས་
སྙོམས་ ཕ་ མའི་ འདུ་ ཤེས་ དང༌། །ཕན་ པའི་ སེམས་ དང༌ བྱམས་ པའི་ ཡིད་ ཀྱིས་
བརྟུལ་བྱ་ཞིང་། །ཐ་བ་མེད་ཅིང་དྲང་ལ་ཚིག་འཇམ་སྨྲ་བར་བྱ། །ཞེས་གསུངས་
སོ། །དེ་ལྟར་བསྒོམ་རྒྱུའི་དམིགས་པ་རྣམས་ཀྱི་གྲངས་དང་གོ་རིམ། སོ་སོའི་ངོ་བོ་
རྣམས་ལ་ལུང་རིགས་དྲི་མ་མེད་པའི་ལམ་ནས་དྲངས་ཏེ་ངེས་པ་བསྐྱེད་པ་ཤིན་ཏུ་
གལ་ཆེ་སྟེ། རྗེ་རིན་པོ་ཆེས། དེ་ཡང་སྔར་བཤད་པ་ལྟར་ཐེག་ཆེན་གྱི་འཇུག་སྒོ་
སེམས་བསྐྱེད་ཡིན་ལུགས་དང་སྙིང་རྗེ་རྩ་བར་འགྲོ་ལུགས་ལ་སོགས་པ་རྣམས་ཀྱི་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དམིགས་ལེགས་ པར་ ཕྱེད་ནས། སོ་སོར་རྟོག་པའི་ཤེས་ རབ་ ཀྱིས་དཔྱད་ཅིང་
བསྐྱངས་པའི་མཐར་སྐྱེས་པའི་མྱོང་བ་དགོས་ཀྱི། གོ་བས་ལེགས་པར་དམིགས་
མ་ཕྱེད་པར་ཕུར་ཚུགས་རེ་ལ་འབད་པའི་མྱོང་བ་ཐམ་ཐོམ་གྱིས་གང་ཡང་མི་ཕྱིན་
ཏེ། ཉམས་ལེན་གྱི་སྐབས་གཞན་དུའང་ཤེས་པར་བྱའོ། །ཞེས་གང་གསུངས་པ་
ལྟར་རོ། །དེ་ལྟར་ངེས་པ་བརྟན་པར་བྱས་ནས། དམིགས་རྣམ་དངོས་གཞི་སྐྱང་
ཚུལ་ལ་གཉིས། གཞན་དོན་དོན་གཉེར་གྱི་བློ་སྦྱང་བ་དང་། བྱང་ཆུབ་དོན་གཉེར་
གྱི་བློ་སྦྱང་བའོ། །དང་པོ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་རང་གི་
མཐའ་སྐོར་དུ་སེམས་ཅན་ཐམས་ཅད་གསལ་བར་དམིགས་ལ་ཐོག་མར་བཏང་
སྙོམས་བསྒོམ་པར་བྱའོ། །དེ་ཡང་ཐོག་མ་ནས་སེམས་ཅན་སྤྱི་ལ་དམིགས་ནས་
བསྒོམས་ཀྱང་མཚན་ཉིད་ཚང་བ་སྐྱེ་དཀའ་ལ། ཐོག་མར་རེ་རེ་ནས་ཡིད་འགྱུར་
གྱི་མྱོང་བ་བཏོན་ནས་རིམ་གྱིས་ཇེ་མང་དུ་བཏང་སྟེ་མཐར་སེམས་ཅན་ཐམས་ཅད་
ལ་དམིགས་ནས་བསྒོམས་ན་སྐྱེ་སླ་ཞིང་། གང་སྐྱེས་པ་དེ་ཡང་རྣམ་དག་ཅིག་
འབྱུང་བར་གསུངས་པས། རིམ་པ་དེ་བཞིན་དུ་བྱ་དགོས་སོ། ། །
བཏང་སྙོམས་ལ། འདུ་བྱེད་བཏང་སྙོམས་དང་ཚོར་བ་བཏང་སྙོམས་དང་
ཚད་མེད་བཏང་སྙོམས་གསུམ་གསུངས་པའི་ནང་ནས། སྐབས་འདིར་ཚད་མེད་
བཏང་སྙོམས་སྒོམ་ཚུལ་ཡིན་ལ། ཚད་མེད་བཏང་སྙོམས་དེ་ལ་ཡང་། སེམས་ཅན་
ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་ན་ཅི་མ་
རུང་། གནས་པར་གྱུར་ཅིག་སྙམ་དུ་བསྒོམ་པ་གཅིག་དང་། རང་ཉིད་སེམས་ཅན་
རྣམས་ལ་ཆགས་སྡང་གི་དབང་དུ་མ་སོང་བར་སེམས་ སྙོམས་པ་བསྒྲུབ་ཚུལ་
གཉིས་ལས་འདིར་ཕྱི་མའོ། །དེ་སྒོམ་ཚུལ་ནི། ཐོག་མར་རང་ལ་སྔར་ཚེ་འདིར་
- 284-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཕན་གནོད་གང་ཡང་མ་བྱས་པའི་བར་མའི་སེམས་ཅན་ཞིག་དམིགས་ཡུལ་དུ་
བྱས་ནས་འདི་ལ་ཉེ་རིང་བྱེད་དོན་གང་ཡང་མེད་པས་སེམས་སྙོམས་པ་ཞིག་བྱའོ་
སྙམ་དུ་སེམས་སྙོམས་པ་བསྒྲུབ། དེ་ལ་སེམས་སྙོམས་པ་ན་རང་གི་མཛའ་བཤེས་
སོགས་ཡིད་དུ་འོང། ངོ་ཤེས་པའི་སེམས་ཅན་ཞིག་མདུན་དུ་གསལ་བར་དམིགས་
ནས་སེམས་སྙོམས་པ་བསྒོམ་མོ། །དེ་ལྟར་བསྒོམ་པ་ན། འདི་ནི་བདག་གི་གཉེན་
ནོ་ སྙམ་ པའམ། མཛའ་ བཤེས་ སོ་ སྙམ་ པའམ། གྲོགས་ སོ་ སྙམ་ པའམ། འདི་
བདག་ལ་ཕན་བྱེད་པ་ཞིག་གོ་སྙམ་དུ་རྗེས་སུ་ཆགས་པ་བྱུང་ན་སེམས་མ་སྙོམས་
པ་ཡིན་པས་ཆགས་པ་དེ་བསལ་ལ་སེམས་སྙོམས་པ་བསྒྲུབ་བོ། །དེ་ལ་སྙོམས་པ་
ན། རང་ལ་གནོད་པ་བྱེད་པའི་དགྲ་ལྟ་བུ་ཡིད་དུ་མི་འོང་ངོས་ཤེས་པའི་སེམས་
ཅན་ཞིག་མདུན་དུ་གསལ་བར་དམིགས་ནས་དེ་ལ་སེམས་སྙོམས་པ་བསྒྲུབ་བོ། །
དེའི་ ཚེ་འདི་ནི་བདག་ལ་གནོད་པ་བྱེད་བྱེད་པ་ཞིག་གོ་སྙམ་པ་དང༌། འདི་ནི་
བདག་གི་གཉེན་ལ་གནོད་པ་བྱེད་བྱེད་པ་ཞིག་གོ་སྙམ་པ་དང་། འདི་ནི་བདག་གི་
དགྲའི་ཕྱོགས་སོ་སྙམ་པ་དང༌། འདི་ནི་སྤྱོད་པ་ངན་པ་ཡིད་དུ་མི་འོང་བ་ཞིག་གོ་
སྙམ་དུ་ཡིད་དུ་མི་འོང་བ་དང་མི་འདོད་པ་དང་སྙིང་ན་བ་དང་། ཁོང་ཁྲོ་བར་གྱུར་
ནས་སེམས་མ་སྙོམས་ན། ཁོང་ཁྲོ་སྐྱེ་བ་སོགས་འབད་པས་བསལ་ལ་བཏང་
སྙོམས་བསྒོམ་པར་བྱའོ། །དེ་ཡང་སེམས་ཅན་འདི་ལ་སེམས་མ་སྙོམས་ན་བྱམས་
སྙིང་རྗེ་སྐྱེ་བའི་གཞི་མེད། དེ་མེད་ན་བྱང་ཆུབ་ཀྱི་སེམས་སྐྱེ་བའི་གཞི་མེད་པས།
འདི་ལ་སེམས་མ་སྙོམས་ན་བདག་ཐེག་པ་ཆེན་པོར་འཇུག་པའི་སྐལ་བ་ཆད་པས་
ཅི་ནས་ཀྱང་སེམས་སྙོམས་པར་བྱའོ་སྙམ་དུ་བསམ། གཉེན་ལ་ཆགས་པ་དང་
དགྲ་ལ་སྡང་བར་སྐྱེ་བ་འདི་མ་བསལ་ན་སེམས་ཅན་ཐམས་ཅད་ལ་སེམས་སྙོམས་
- 285 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པའི་ཐབས་མེད་པས་ཆགས་སྡང་དེ་གཉིས་ལ་འབད་པ་དུ་མས་བསལ་དགོས་
སོ། །དེ་ཡང་ཆགས་སྡང་གི་བློ་སྐྱེས་པའི་ཚེ། བློ་དེ་སྐྱེ་བ་བཀག་ པ་ཙམ་གྱིས་
ཆགས་སྡང་ཅུང་ཟད་རེ་ཞི་ཡང་། ཡང་མྱུར་དུ་སྐྱེ་བར་འགྱུར་བས། དེའི་གཉེན་པོ་
ཡིད་ ལ་ བྱས་ནས་སླར་མི་སྐྱེ་བའི་ཐབས་ཤིག་ལ་འབད་ དགོས། སྤྱིར་འདོད་
ཆགས་ཀྱི་གཉེན་པོར་མི་སྡུག་པ་དང་ཞེ་སྡང་གི་གཉེན་པོར་བྱམས་པ་བསྒོམ་པ་
བསྔགས་ཤིང་། སེམས་སྙོམས་པ་བསྒྲུབ་པའི་སྐབས་འདིར་ནི་དགྲ་གཉེན་དང་
ཕན་གནོད་ལ་ཡིད་བརྟན་མེད་པའི་ཚུལ་བསམས་ན། རྗེས་སུ་ཆགས་པ་དང་ཁོང་
ཁྲོ་བ་ཞི་ནས་སེམས་སྙོམས་པར་འགྱུར་བས། བུ་མོ་ཟླ་བ་མཆོག་གིས་ཞུས་པ་
ལས། བདག་གི་སྔོན་ཆད་ཁྱེད་རྣམས་ཐམས་ཅད་བསད། །བདག་ཀྱང་ཁྱེད་ཀྱི་
སྔོན་ཆད་གཤགས་ཤིང་གཏུབས། །ཀུན་ཀྱང་ཕན་ཚུན་དགྲ་དང་གསོད་པ་ཡིན།
ཁྱེད་ཅག་ཇི་ལྟར་འདོད་ཆགས་སེམས་ཀྱང་སྐྱེ། །ཞེས་དང༌། དཔུང་བཟང་གིས་
ཞུས་པ་ལས། རེ་ཞིག་ཅིག་ན་དགྲ་ཡང་མཛའ་བོར་འགྱུར། །མཛའ་བོ་ཡང་ནི་དེ་
བཞིན་དགྲར་ཡང་འགྱུར། །དེ་བཞིན་ཁ་ཅིག་ཀྱང་ནི་བར་མར་འགྱུར། །བར་མ་
དེ་ཉིད་ཀྱང་ནི་དགྲ་བོར་འགྱུར། །དེ་བཞིན་མཛའ་བཤེས་འགྱུར་བར་རིག་ནས་
ནི། །བློ་གྲོས་ལྡན་པའི་ནམ་ཡང་ཆགས་མི་བྱ། །ཞེས་དང་། ཕ་ནི་བུ་ཉིད་མ་ནི་
ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་དང་། །ལྡོག་པ་ཉིད་དུ་མཆི་
བས་དེ་སླད་དུ། །འཁོར་བ་དག་ན་ངེས་པ་འགའ་མ་མཆིས། །ཞེས་གསུངས་པ་
ལྟར། དགྲ་གཉེན་དང་ཕན་གནོད་ཐམས་ཅད་སྐད་ཅིག་དང་སྐད་ཅིག་ལ་འགྱུར་
ཞིང་འགྲོ་བས་ཡིད་བརྟན་རུང་བ་གང་ཡང་མེད་པའི་ཚུལ་བསམས་ལ་དགྲ་གཉེན་
ལ་ཉེ་རིང་མེད་པའི་བཏང་སྙོམས་བསྒོམ་པར་བྱའོ། །དེ་ནས་རིམ་གྱིས་རྒྱ་ཇེ་ཆེར་
- 286 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བཏང་སྟེ་མཐར་སེམས་ཅན་ཐམས་ཅད་ལ་སེམས་སྙོམས་པ་བསྒོམ་མོ། །དེ་ཡང་
སེམས་ཅན་འགའ་ཞིག་ལ་ཉེ་བར་བཟུང་ནས་ཕན་འདོགས་པ་དང་། འགའ་ཞིག་
ལ་རིང་བར་བཟུང་ནས་གནོད་པ་སྐྱེལ་བའི་ཆ་གཉིས་མི་བྱ་བར་ཉེ་རིང་ཆགས་
སྡང་མེད་པའི་སེམས་སྙོམས་པ་ཞིག་ཅི་ནས་ཀྱང་བྱའོ་སྙམ་དུ་བསྒོམ་མོ། །དེའི་ཚེ་
ཆགས་སྡང་གི་དབང་གིས་སེམས་མ་སྙོམས་ན་འདི་ལྟར་བསམ་སྟེ། འགའ་ཞིག་
ལ་ཉེ་བར་བཟུང་ནས་ཕན་འདོགས་པ་དང་། འགའ་ཞིག་ལ་རིང་བར་བཟུང་ནས་
གནོད་པ་བྱེད་པ་འདི་མི་རིགས་ཏེ། སེམས་ཅན་གྱི་ངོས་ནས་ཀྱང་དེ་མི་རིགས།
རང་གི་ངོས་ནས་ཀྱང་དེ་མི་རིགས་སོ། །སེམས་ཅན་གྱི་ངོས་ནས་ཕན་གནོད་བྱེད་
པ་མི་རིགས་ཏེ། སེམས་ཅན་ཐམས་ཅད་བདེ་བ་འདོད་པ་དང༌། སྡུག་བསྔལ་མི་
འདོད་པར་མཚུངས་པའི་ཕྱིར། སེམས་ཅན་ གྱི་ངོས་ནས་བདེ་བ་འདོད་མཉམ་
དང་། སྡུག་བསྔལ་མི་འདོད་མཉམ་དུ་མཚུངས་པས་ཁྱད་མེད་ཀྱང་རང་ངོས་ནས་
ཁྱད་ཡོད་དོ་སྙམ་ན་རང་གི་ངོས་ནས་ཀྱང་སེམས་ཅན་ལ་ཉེ་རིང་བྱེད་པ་འདི་མི་
རིགས་ཏེ། སེམས་ཅན་ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན་པས་མ་
འགའ་ཞིག་ལ་ཉེ་བར་བཟུང་ནས་ཕན་འདོགས་པ་དང་། མ་འགའ་ཞིག་ལ་རིང་
བར་བཟུང་ནས་གནོད་པ་བྱེད་པ་ནི་གཏན་ནས་མི་རིགས་སོ་སྙམ་དུ་བསམས་ལ་
བཏང་སྙོམས་བསྒོམ་པར་བྱའོ། །དེ་ལྟར་སེམས་སྙོམས་པ་བསྒོམ་པ་འདི་གནད་
ཤིན་ཏུ་ཆེ་སྟེ། རྗེ་རིན་པོ་ཆེས། བཏང་སྙོམས་བསྒོམས་པས་ཆགས་སྡང་གིས་མ་
སྙོམས་པའི་རད་རོད་རྣམས་ཞི་སྟེ། ཞིང་ས་ལེགས་པ་དུལ་བ་ལྟར་གྱུར་པ་ལ་ཡིད་
འོང་དུ་མཐོང་བའི་བྱམས་པའི་ཆུ་ཡིས་བརླན་པར་བྱས་ནས་སྙིང་རྗེའི་ས་བོན་གྲུང་
པོ་བཏབ་ན་སྙིང་རྗེ་ཆེན་པོ་བདེ་བླག་ཏུ་སྐྱེ་བར་གསུངས་པ་འདི་གནད་ཤིན་ཏུ་ཆེ་
287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བར་རྟོགས་སོ། །ཞེས་གསུངས་པ་ལྟར་རོ། །དེ་ནས་མར་ཤེས་སྒོམ་ཚུལ་ནི། སྤྱི་
བོར་བླ་མ་ལྷ་བསྒོམ་བཞིན་པའི་ངང་ནས་མཐའ་སྐོར་དུ་སེམས་ཅན་ཐམས་ཅད་
གསལ་བར་དམིགས་ནས་འདི་ལྟར་བསམ་སྟེ། མདོ་ལས་སྔོན་དུས་ཡུན་རིང་པོ་
འདས་པ་ནས་གང་དུ་ཁྱེད་མ་སྐྱེས་པ་དང་མ་སོང་བ་དང་མ་ཤི་བའི་ས་ཕྱོགས་དེ་
ནི་ངས་མཐོང་བར་དཀའོ། །ཞེས་གསུངས་པ་ལྟར། སེམས་ཅན་འདི་ཐམས་ཅད་
བདག་གི་དྲིན་ཅན་གྱི་མ་ཤ་སྟག་ཡིན་སྙམ་དུ་བསྒོམ། སེམས་ཅན་ཐམས་ཅད་
བདག་གི་མ་ཇི་ལྟར་ཡིན་སྙམ་ན། འཁོར་བ་ལ་ཐོག་མ་མེད་པས་བདག་གི་སྐྱེ་བ་
ལ་ཡང་ཐོག་མ་མེད་ཅིང་སྐྱེ་བ་གཅིག་ནས་གཅིག་ཏུ་བརྒྱུད་དེ་ཡུལ་ཕྱོགས་དང་ས་
ཕྱོགས་འདིར་མ་སྐྱེས་བྱ་བ་གཅིག་ཀྱང་མེད། སྐྱེས་པ་ལ་གྲངས་ཀྱིས་མི་ཆོད།
སེམས་ཅན་འདིའི་ལུས་མ་བླངས་བྱ་བ་གཅིག་ཀྱང་མེད། བླངས་པ་ལ་གྲངས་
ཀྱིས་མི་ཆོད། སེམས་ཅན་འདིས་བདག་གིས་མ་མ་བྱས་བྱ་བ་གཅིག་ཀྱང་མེད།
བྱས་པ་ལ་གྲངས་ཀྱིས་མི་ཆོད། སེམས་ཅན་རེ་རེས་ཀྱང་མིའི་རྟེན་ལ་བདག་གི་མ་
མ་བྱས་བྱ་བ་གཅིག་ཀྱང་མེད། བྱས་པ་ལ་གྲངས་ཀྱིས་མི་ཆོད་ཅིང་ད་དུང་ཡང་
བྱེད་པར་འགྱུར། དེས་ན་དྲིན་གྱིས་བསྐྱངས་པའི་མ་ཅིས་ཀྱང་ཡིན་སྙམ་དུ་བསམ་
མོ། །དེ་ཡང་སྔར་མ་བྱས་པར་མ་ཟད་ཇི་སྲིད་ལས་ཉོན་མ་ཟད་ཀྱི་བར་དུ་སེམས་
ཅན་འདི་དག་གིས་བདག་གི་མ་བྱེད་པར་འགྱུར་བས་འདི་དག་གི་དྲིན་ཅན་གྱི་མ་
ཅིས་ཀྱང་ཡིན་སྙམ་དུ་བསམ་མོ། །མར་ཤེས་འདི་ནི་ཐེག་པ་ཆེན་པོའི་ལམ་གྱི་
གཞི་མ་ཡིན་པས་ངེས་པ་གཏིང་ཚུགས་པ་ཞིག་རྙེད་ལ་ཤིན་ཏུ་གལ་ཆེ་ལ། དེ་ཡང་
ཚད་མ་རྣམ་འགྲེལ་ལས། སྐྱེ་བ་ཡོངས་སུ་ལེན་པ་ན། །ཞེས་སོགས་གསུངས་པ་
ལྟར། འཁོར་བའི་ཡ་མཐའ་ཐུག་མེད་དུ་བསྒྲུབ་པའི་རིགས་པ་དྲི་མ་མེད་པ་རྣམས་
- 288 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དང༌། སྔར་དྲངས་པའི་ལུང་དེ་ལ་སོགས་པ་རྒྱལ་བའི་བཀའ་དྲི་མ་མེད་པ་རྣམས་
ལ་ཡིད་ཆེས་པར་བྱས་ལ་འདི་ལ་ངེས་པ་བརྟན་པོ་ཅི་རྙེད་བྱ་དགོས་ཏེ། མར་ཤེས་
འདི་རྒྱུད་ལ་སྐྱེས་ན་དྲིན་དྲན་སོགས་གོང་མ་རྣམས་སྐྱེ་སླ་ལ། འདི་མ་སྐྱེས་ན་ལམ་
གོང་མ་རྣམས་རྒྱུད་ལ་སྐྱེ་བའི་གཞི་མེད་པས་ཐེག་པ་ཆེན་པོའི་ལམ་ཐམས་ཅད་ཀྱི་
སྒོ་འགགས་པ་ཡིན་ནོ། །དེ་ཡང་དམིགས་རྣམ་ཐུན་རེ་ཙམ་བསྐྱངས་ནས་འདི་མ་
བྱུང་ཟེར་མི་རུང་སྟེ། རྗེ་རིན་པོ་ཆེའི་ཞལ་ནས། རྒྱལ་སྲས་དམ་པ་རྣམས་ཀྱིས་
བསྐལ་པ་དུ་མར་ཐུགས་དམ་གྱི་མཐིལ་དུ་བཟུང་ནས་སྦྱོང་བར་གཞུང་དུ་མ་ལས་
འབྱུང་ན་གོ་བ་ཙམ་ལས་མེད་པ་རྣམས་ཀྱིས་ལྟ་ཅི་སྨོས་པའི་ཕྱིར་རོ། །ཞེས་གང་
གསུངས་པ་ལྟར། ཚེ་ཐུང་འདི་ལ་ཐེག་པ་ཆེན་པོའི་ལམ་གྱི་གཞི་མ་འདི་དག་ལ་
བག་ཆགས་སྣེ་ཟིན་ཙམ་རེ་བྱུང་ནའང་དོན་ཤིན་ཏུ་ཆེ་བ་ཡིན་པས་ལམ་གྱི་གནད་
དམ་པ་འདི་དག་ལ་གོ་བ་ཕུ་ཐག་ཆོད་པར་བཙལ་ལ་དམིགས་རྣམ་ནར་མར་སྐྱོང་།
ཚོགས་གསོག་སྒྲིབ་སྦྱོང་ལ་འབད། བླ་མ་དཀོན་མཆོག་ལ་གསོལ་འདེབས་དྲག་
ཏུ་བྱའོ། །དེ་ནས་དྲིན་དྲན་པ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་
རང་གི་ཚེ་འདིའི་མ་གཞོན་པའི་གནས་སྐབས་མ་ཡིན་པ་རྒན་པའི་གནས་སྐབས་
ཀྱི་རྣམས་པ་གསལ་བ་ཞིག་མདུན་དུ་བསྒོམས་ནས་འདི་ལྟར་བསམ་སྟེ། བདག་
གི་མ་འདིས་ཚེ་འདི་ཁོ་ནར་མ་ཟད་ཚེ་རབས་ཐོག་མ་མེད་པ་ནས་བདག་གི་མ་
བགྲང་ལས་འདས་པ་བྱེད་བྱེད་པ་ཡིན། ཁྱད་པར་ཚེ་འདིར་ཡང་དང་པོར་མངལ་
དུ་བརྩེ་བས་བསྐྱངས། བཙས་པའི་ཚེ་འཇམ་པའི་སྟན་ལ་བཞག །སོར་མོ་བཅུའི་
རྩེ་ ལ་ གཡེངས། ཤའི་དྲོད་ལ་སྦྱར། བརྩེ་བའི་འཛུམ་གྱིས་བསུས། དགའ་བའི་
མིག་གིས་བལྟས། སྣབས་ཁས་ཕྱིས། མི་གཙང་བ་ལག་པས་ཕྱིས། མ་རང་སྲོག་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལ་བབས་པ་ལྟ་བུའི་སྡུག་བསྔལ་བྱུང་བ་ལས། བདག་ཅུང་ཟད་ན་བ་ལ་སྡུག་
བསྔལ་ཆེ་བར་བྱས། སྡིག་སྡུག་གཏམ་ངན་རང་སྲོག་ལའང་མ་བལྟས་པར་ཤར་
ཐང་ཐང་དུ་བསྒྲུབས་པའི་ཟས་ནོར་ཐམས་ཅད་བདག་ལ་བརྩེ་བས་ཕོག །མ་རང་
གི་ཁྱེར་འཁོས་དང་བསྟན་པའི་ཕན་པ་དང་བདེ་བ་ཚད་མེད་པ་བསྒྲུབས། གནོད་
པ་དང་སྡུག་བསྔལ་ཚད་མེད་པ་ལས་བསྐྱབས་པས་དྲིན་ཤིན་ཏུ་ཆེ་སྙམ་དུ་བསམ་
མོ། །དེ་ལྟར་བསྒོམས་པས་ཚེ་འདིའི་མའི་དྲིན་དྲན་པའི་བློ་ཚིག་ཙམ་མིན་པ་ཞིག་
སྐྱེས་པ་ན། དེ་ནས་ཕ་ལ་སོགས་པའི་མཛའ་བཤེས་གཞན་ལ་ཡང་མར་ཤེས་པར་
བྱས་ལ་དེ་ལྟར་བསྒོམ། དེ་ནས་བར་མ་རྣམས་ཀྱང་མར་ཤེས་པར་བྱས་ལ་བསྒོམ།
དེ་ལ་མཛའ་བཤེས་འདྲ་བའི་བློ་སྐྱེས་པ་ན་དགྲ་རྣམས་ཀྱང་མར་ཤེས་པར་བྱས་ལ་
བསྒོམ། དེ་ལ་མ་དང་འདྲ་བའི་བློ་སྐྱེས་པའི་ཚེ་ཕྱོགས་བཅུའི་སེམས་ཅན་ཐམས་
ཅད་ལ་མར་ཤེས་པ་སྔོན་དུ་བཏང་ལ་རིམ་གྱིས་རྒྱ་ཇེ་ཆེར་བཏང་ལ་བསྒོམ་མོ། །
གཞན་ཡང་ རང་གི་མ་དེས་ཇི་ ལྟར་ ཕན་བཏགས་པའི་ཚུལ་དང་ རང་ལ་བརྩེ་
སེམས་ཇི་ལྟར་བྱས་པའི་ཚུལ་རང་གི་བློས་གང་ངེས་རྣམས་བསམས་ལ་དྲིན་དྲན་
པར་ བྱ། ཚུལ་དེ་སེམས་ཅན་ཐམས་ཅད་ལ་ཡང་སྦྱར་ཏེ་ད་ལྟ་མ་རྒན་འདིས་
བདག་ལ་ཕན་པ་དང་བརྩེ་སེམས་ཇི་ལྟར་བྱས་པ་དེ་ལྟར་སེམས་ཅན་འདི་ཐམས་
ཅད་ཀྱིས་ཀྱང་བདག་གི་མ་ནམ་བྱས་རེས་ཀྱིས་ཕན་པ་དང་བརྩེ་སེམས་འདི་ལྟར་
དུ་བྱས་སོ་སྙམ་དུ་ལུས་ཀྱི་བ་སྤུ་གཡོ། མིག་ནས་མཆི་མ་འཁྲུག་པ་མ་བྱུང་གི་བར་
དུ་མ་རྒན་སེམས་ཅན་རྣམས་ཀྱི་དྲིན་བསམ་པ་བྱ་ཞིང་། དྲིན་དྲན་གྱི་བློ་དེ་ལྟ་བུ་
མྱུར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་ཏུ་གསོལ། ཞེས་གསོལ་བ་ཤུགས་
དྲག་ཏུ་གདབ་བོ། །
- 290 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དེ་ནས་བདག་གཞན་མཉམ་བརྗེ་བསྒོམ་པ་ལ། ཐོག་མར་བདག་གཞན་
བརྗེས་པའི་ ཕན་ཡོན་དང་མ་བརྗེས་པའི་ཉེས་དམིགས་བསམས་ནས། བདག་
གཞན་མཉམ་བརྗེ་བསྒོམ་པ་ལ་སྤྲོ་བ་ཤུགས་དྲག་བསྐྱེད་པར་བྱའོ། །དེ་ལ་བདག་
གཞན་བརྗེས་པའི་ཕན་ཡོན་ནི། སྤྱོད་འཇུག་ལས། གང་ཞིག་བདག་དང་གཞན་
རྣམས་ནི། །མྱུར་དུ་བསྐྱབ་ པར་ འདོད་ པ་དེས། །བདག་དང་ གཞན་དུ་བརྗེ་ བྱ་
བ། །གསང་བའི་དམ་པ་སྤྱད་པར་བྱ། །ཞེས་དང་། འཇིག་རྟེན་བདེ་བ་ཇི་སྙེད་
པ། །དེ་ཀུན་གཞན་བདེ་འདོད་ལས་བྱུང་། །འཇིག་རྟེན་སྡུག་བསྔལ་ཇི་སྙེད་པ།
དེ་ཀུན་རང་བདེ་འདོད་ལས་བྱུང་། །མང་དུ་བཤད་ལྟ་ཅི་ཞིག་དགོས། །བྱིས་པ་
རང་གི་དོན་བྱེད་དང་། །ཐུབ་པ་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་
པར་ལྟོས། །བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བ་མ་བྱས་
ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །འཇིག་
རྟེན་ཕ་རོལ་ཕར་ཞོག་གི །བྲན་གཡོག་ལས་མི་བྱེད་པ་དང་། །རྗེ་དཔོན་རྔན་པ་མི་
སྟེར་ བའི། །ཚེ་འདིའི་ དོན་ ཡང་ འགྲུབ་ མི་ འགྱུར། །མཐོང་ དང་ མ་ མཐོང་ བདེ་
འགྲུབ་པའི། །ཕུན་སུམ་བདེ་སྐྱིད་ཡོངས་བོར་ཞིང་། །གཞན་ལ་སྡུག་བསྔལ་བྱས་
པའི་ རྒྱུས། །རྨོངས་ པས་ སྡུག་ བསྔལ་ མི་ བཟད་ ལེན། །ཞེས་ གསུངས་ པ་ ལྟར། །
མྱུར་དུ་འཚང་རྒྱ་བར་འདོད་ན་བདག་གཞན་མཉམ་བརྗེ་ངེས་པར་བསྒོམ་དགོས་
ཤིང་དེ་མ་བསྒོམ་པར་འཚང་རྒྱ་བའི་ཐབས་མེད་པ་དང་། དེར་ཡང་མ་ཟད་གནས་
སྐབས་ཀྱི་བདེ་བ་ཐམས་ཅད་ཀྱང་གཞན་གཅེས་འཛིན་ལས་འབྱུང་ཞིང་། སྡུག་
བསྔལ་ དང་ མི་ འདོད་ པ་ ཐམས་ ཅད་ བདག་ གཅེས་ འཛིན་ ལས་ འབྱུང་ བར་
གསུངས་པའི་ཚུལ་རྣམས་ཡང་ཡང་བསམས་ནས་ངེས་པ་བསྐྱེད་ཅིང་། མདོར་ན་
291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རང་ཅག་རྣམས་ཐོག་མ་མེད་པ་ནས་ད་བར་དུ་ཁམས་གསུམ་འཁོར་བ་འདིར་
འཁོར་ནས་སྡུག་བསྔལ་ཇི་སྙེད་ཅིག་མྱོང་བ་འདི་ཐམས་ཅད་གཞན་ཡལ་བར་དོར་
ནས་རང་གཅེས་པར་འཛིན་པ་འདི་ལས་བྱུང་། ཐུབ་པའི་དབང་པོས་རང་ཡལ་
བར་དོར་ནས་གཞན་གཅེས་པར་གཟུང་བས་རང་དང་གཞན་གྱི་དོན་ཐམས་ཅད་
ཕུན་སུམ་ཚོགས་པ་འདི་བྱུང་བ་ཡིན་པས། ཁྱད་པར་དེ་གཉིས་བསམས་ནས་
བདག་གཞན་བརྗེ་བ་ལ་སྤྲོ་ཤུགས་བརྟན་པར་བྱའོ། །བྱང་ཆུབ་སེམས་འགྲེལ་
ལས་ཀྱང་། འཇིག་རྟེན་བདེ་འགྲོ་ངན་འགྲོ་ཡི། །འདོད་དང་མི་འདོད་འབྲས་བུ་
དེ། །སེམས་ཅན་རྣམས་ལ་ཕན་པ་དང་། །གནོད་པ་ལས་ནི་འབྱུང་བར་འགྱུར། །
ཞེས་དང་། སེམས་ཅན་རྣམས་ལ་ཆགས་བྲལ་བ། །དུག་བཞིན་འབད་པས་སྤང་
བར་བྱ། །ཉན་ཐོས་རྣམས་ནི་ཆགས་བྲལ་བས། །བྱང་ཆུབ་དམན་པ་ཐོབ་མིན་
ན། །སེམས་ ཅན་ ཡོངས་ སུ་ མ་ དོར་ བས། །རྫོགས་ སངས་ རྒྱས་ ཀྱིས་ བྱང་ ཆུབ་
ཐོབ། །དེ་ ལྟར་ ཕན་དང་མི་ཕན་པའི། །འབྲས་བུ་འབྱུང་བར་དཔྱད་པ་ན། །དེ་
དག་ སྐད་ ཅིག་ གཅིག་ ཀྱང་ ནི། །རང་ དོན་ ཆགས་ཤིང་ ཇི་ ལྟར་ གནས། །ཞེས་
གསུངས་སོ། །དེས་ན་གཞན་གྱི་དོན་ལ་གཅིག་ཏུ་གཞོལ་བ་དང་འབྲས་བུ་བྱང་
ཆུབ་ནི་བྱང་ཆུབ་ཀྱི་སེམས་ཀྱི་མྱུ་གུ་ལས་འབྱུང་བར་ཤེས་ཤིང་དེའི་རྩ་བ་ནི་སྙིང་
རྗེར་གཟིགས་ནས་རྒྱལ་སྲས་རྣམས་དེ་བསྒོམ་པ་ལྷུར་ལེན་ལ། ཆེས་གོམས་པས་
དེ་དག་བརྟན་པར་གྱུར་པ་ན་ཤིན་ཏུ་བྱ་དཀའ་བའི་རླབས་ཆེན་པོའི་སྤྱོད་པ་ལ་
རང་དབང་མེད་པར་འཇུག་པ་ཡིན་ཏེ། དེ་ཉིད་ལས། སྙིང་རྗེ་བརྟན་པའི་རྩ་བ་
ཅན། །བྱང་སེམས་མྱུ་གུ་ལས་བྱུང་བ། །གཞན་དོན་གཅིག་འབྲས་བྱང་ཆུབ་ནི། །
རྒྱལ་བའི་སྲས་རྣམས་སྒོམ་པ་བྱེད། །གང་ཞིག་གོམས་པས་བརྟན་པ་ནི། །གཞན་
- 292 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གྱི་ སྡུག་ བསྔལ་ གྱིས་ བྲེད་རྣམས། །བསམ་ གཏན་ བདེ་ བར་ དོར་ནས་ ཀྱང་། །
མནར་མེད་པར་ཡང་འཇུག་པར་བྱེད། །འདི་ནི་ངོ་མཚར་འདི་བསྔགས་འོས། །
འདི་ནི་དམ་པའི་ཚུལ་ལུགས་མཆོག །ཅེས་གསུངས་པ་ལྟར་རོ། །འཇིག་རྟེན་གྱི་
མི་འདོད་པ་ཐམས་ཅད་གཞན་ལ་གནོད་པ་ལས་འབྱུང་ཞིང་ལེགས་པ་ཐམས་ཅད་
གཞན་གཅེས་འཛིན་ལས་འབྱུང་བ་དང་། སྦྱིན་བྱའི་རྫས་ཆེ་ཆུང་མཉམ་ཡང་གང་
ཟག་གི་བསམ་པའི་ཁྱད་པར་གྱིས་འབྲས་བུ་ཆེ་ཆུང་གི་ཁྱད་པར་བསམ་གྱིས་མི་
ཁྱབ་པ་དང་། གནས་ལུགས་སྟོང་པ་ཉིད་བསྒོམ་ན་ཡང་། བསྒོམ་བྱའི་ཡུལ་སྟོང་
ཉིད་ལ་ཁྱད་པར་མེད་ཀྱང་སྒོམ་པ་པོའི་སྐྱེས་བུ་དེ་སེམས་ཅན་ལ་ཕན་སེམས་ཆེ་
ཆུང་གི་ཁྱད་པར་གྱིས་འབྲས་བུ་ལ་རྒྱ་ཆེ་ཆུང་བསམ་གྱིས་མི་ཁྱབ་པ་འབྱུང་སྟེ།
ཉན་རང་རྣམས་ཀྱིས་སྟོང་ཉིད་ལ་མཉམ་པར་བཞག་སྟེ་ཡུན་རིང་དུ་འབད་ནས་
བསྒོམས་པས་སྟོང་ཉིད་མངོན་སུམ་དུ་རྟོགས་ཀྱང་འབྲས་བུ་དམན་པ་ལས་མ་
གྲུབ་པ་དེ་སེམས་ཅན་ལ་ཕན་སེམས་རྒྱ་ཆེན་པོ་འདི་མེད་པས་ལན་པར་གསུངས།
བྱང་ཆུབ་སེམས་དཔའ་རྣམས་ཀྱིས་བདག་པས་གཞན་གཅེས་ཀྱི་ཐུགས་བསམ་
བཟང་པོས་ཀུན་ནས་བསླངས་ཏེ་སྟོང་ཉིད་བསྒོམས་པས་འབྲས་བུ་ཆོས་ཀྱི་སྐུ་
འགྲུབ་ཅིང་། གནས་སྐབས་སུ་ཡང་ས་དང་པོར་སྟོང་ཉིད་མངོན་སུམ་དུ་རྟོགས་
ཙམ་ཉིད་ནས་སངས་རྒྱས་ཀྱི་ཞིང་བརྒྱ་ཕྲག་ཏུ་སྤྲུལ་པས་བྱོན་ཏེ་སངས་རྒྱས་བརྒྱ་
ཕྲག་དུ་མ་ལ་མཆོད་པ་དང་ཆོས་ཉན་པ་དང་། ལུས་བརྒྱ་ཕྲག་དུ་མས་སེམས་ཅན་
གྱི་དོན་མཛད་པ་ལ་སོགས་པ་དཔག་པར་དཀའ་བའི་ཡོན་ཏན་བརྒྱ་ཕྲག་བཅུ་
གཉིས་ཐོབ་པ་དང༌། མདོ་ སྡེའི་རྒྱན་ལས། འཕགས་པས་ན་དང་ རྒ་བ་དང༌། །
འཆི་བའི་སྡུག་བསྔལ་རྩད་ནས་སྤངས། །ཞེས་གསུངས་པ་ལྟར། སྐུ་ལུས་ལ་རྒ་བ་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དང་ནད་ལ་སོགས་པ་ལས་དབང་གིས་འཁོར་བར་སྐྱེ་བའི་ཉེར་འཚོའི་རིགས་
གཏན་ནས་ མི་ འབྱུང་ བ་ སོགས་ ཡོན་ ཏན་ བསམ་ གྱིས་ མི་ ཁྱབ་ པ་ ཐོབ་ པར་
གསུངས། ཁྱད་པར་དེ་ཙམ་འབྱུང་བ་བསྒོམ་བྱའི་སྟོང་ཉིད་ལ་ཁྱད་པར་ཡོད་པས་
ནི། བདག་པས་གཞན་གཅེས་པའི་སེམས་རིན་པོ་ཆེ་དེ་ཡོད་མེད་ཀྱི་ཁྱད་ཁོ་ན་
ཡིན་པར་གསུངས། སྡིག་སྒྲིབ་འཇོམས་པ་ལའང་སེམས་རིན་པོ་ཆེ་འདི་ཁོ་ན་
སྟོབས་ཆེ་སྟེ། སྡིག་པ་སྟོབས་ཆེན་ཤིན་ཏུ་མི་བཟད་པ། །དེ་ནི་རྫོགས་པའི་བྱང་
ཆུབ་སེམས་མིན་པས། །དགེ་གཞན་གང་གིས་ཟིལ་གྱིས་གནོན་པར་འགྱུར། །
ཞེས་གསུངས་པ་ལྟར། བདག་པས་གཞན་གཅེས་པའི་སེམས་རིན་པོ་ཆེ་འདི་ཡོད་
ན། མཚམས་མེད་དང་ཉེ་བའི་མཚམས་མེད་དང་ཕམ་པ་བཞི་ལ་སོགས་པའི་སྡིག་
སྒྲིབ་ཤིན་ཏུ་ཆེ་བ་རྣམས་ཀྱང་སྦྱོང་བ་ལ་ཚེགས་མེད་ཅིང་། སེམས་རིན་པོ་ཆེ་འདི་
མེད་ པར་ ཐབས་ གཞན་ གྱིས་ སྡིག་ སྒྲིབ་ ཚབས་ པོ་ ཆེ་ དེ་ དག་ སྦྱོང་བ་ཤིན་ཏུ་
དཀའོ། །སེམས་རིན་པོ་ཆེ་འདིའི་མཐུས་སྡིག་སྒྲིབ་ཆེན་པོ་རྣམས་སྦྱོང་ནུས་པར་
མ་ཟད་གང་ཟག་གཞན་གྱིས་བྱས་ན་རྣམ་སྨིན་མི་བཟད་པ་མྱོང་དགོས་པའི་ལས་
རྣམས་ཀྱང་། སེམས་རིན་པོ་ཆེ་འདིའི་མཐུས་ཚོགས་མྱུར་དུ་རྫོགས་པའི་ཐབས་
མཆོག་ཏུ་བསྒྱུར་ཐུབ་པ་ཡོད་དེ། བཅོམ་ལྡན་འདས་སྔོན་དེད་དཔོན་སྙིང་རྗེ་ཆེན་
པོར་འཁྲུངས་པའི་ཚེ་མི་ནག་མདུང་ཐུང་ཅན་གྱིས་ཚོང་པ་ལྔ་བརྒྱ་ཙམ་གསོད་པའི་
བསམ་པ་སྐྱེས་པ་ན། དེད་དཔོན་སྙིང་རྗེ་ཆེན་པོས་འདི་ལྟར་བདག་གིས་མི་འདི་
སྲོག་དང་ཕྲལ་ནས་གཞི་འདིས་བསྐལ་པ་འབུམ་དུ་དམྱལ་བ་ཆེན་པོ་རྣམས་སུ་
བསྲེགས་ཀྱང་བདག་གིས་སྡུག་བསྔལ་དེ་ལ་སྤྲོ་བར་བྱ་ཡི། ཚོང་པ་ལྔ་བརྒྱ་ཙམ་
པོ་འདི་དག་སྲོག་དང་བྲལ་བའང་མི་རུང་། མི་འདིས་སྡིག་པའི་ལས་དེ་སྙེད་བྱས་
- 294 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནའང་མི་རུང་བས་ཆོམ་རྐུན་འདིའི་སྲོག་གཅོད་དོ་སྙམ་ནས་མི་དེ་བསད་པས་སྙིང་
རྗེ་ཆེན་པོའི་དབང་གིས་བསྐལ་པ་འབུམ་གྱི་འཁོར་བ་བསྙིལ་ཏེ་ཚོགས་རྫོགས་
པར་གསུངས་པ་དང་། ཡང་སྔོན་བྲམ་ཟེའི་ཁྱེའུ་སྐར་མ་འཁྲུངས་པའི་ཚེ་ལོ་བཞི་
ཁྲི་བཞི་སྟོང་དུ་ཚངས་པར་སྤྱད་ནས་བཞུགས་པའི་ཚེ། བུ་མོ་ཞིག་ཆགས་པའི་
དབང་གིས་སྲོག་ཆད་དུ་ཉེ་བར་གཟིགས་ནས་སྙིང་རྗེ་ཆེན་པོ་འཁྲུངས་ཏེ་དེའི་
ཁྱིམ་དུ་ལོ་བཅུ་གཉིས་གནས་ནས། ཡང་ཁྱིམ་ནས་བྱུང་སྟེ་ཚངས་པར་སྤྱད་པས་
བསྐལ་པ་ཁྲིའི་འཁོར་བ་བསྙིལ་ཏེ་ཚོགས་རྫོགས་པར་གསུངས་པ་དང༌། འཕགས་
པ་ཐོག་མེད་ཀྱིས་བྱམས་མགོན་ལོ་བཅུ་གཉིས་སུ་བསྒྲུབས་ཀྱང་ཞལ་མ་མཐོང་བ་
ལ་བདག་པས་གཞན་གཅེས་པའི་སེམས་འདི་འཁྲུངས་པས་ལས་སྒྲིབ་ཆེན་པོ་
དག་ནས་བྱམས་མགོན་དང་མཇལ་བ་དང༌། ཇོ་བོའི་བླ་མ་དྷརྨཱ་རཀྵི་ཏས་བདག་
གཞན་མཉམ་བརྗེའི་སེམས་ཤུགས་དྲག་པོས་བརླའི་ཤ་བཅད་དེ་གཞན་ལ་བྱིན་
པས་དེ་མ་ཐག་ཐུགས་རྗེ་ཆེན་པོས་ཞལ་གཟིགས་ཤིང་བྱིན་གྱིས་བརླབས་པ་དང་།
ཇོ་བོའི་བླ་མ་བྱམས་པའི་རྣལ་འབྱོར་པས་བདག་གཞན་མཉམ་བརྗེའི་བྱང་སེམས་
འབའ་ཞིག་བསྒོམས་པས་བྱམས་མགོན་ཞལ་གཟིགས་ནས་ལུང་བསྟན་ཐོབ་པ་
དང༌། ཇོ་བོ་རྗེ་ཉིད་ཀྱིས་བདག་པས་གཞན་གཅེས་པའི་སེམས་རིན་པོ་ཆེ་འདི་
ཐུགས་དམ་དུ་མཛད་པས་རྗེ་བཙུན་མ་སྒྲོལ་མ་ལ་སོགས་པའི་ལྷ་མང་པོས་ཞལ་
གཟིགས་ཤིང་རྒྱ་བོད་ཐམས་ཅད་དུ་འཕྲིན་ལས་ཀྱི་ཁྱབ་གདལ་ཆེ་བ་དང་མཚན་
ཐོས་པ་ཙམ་གྱིས་ཀྱང་ཕན་ཐོགས་པ་འདི་བྱུང་བར་གསུངས། བདག་པས་གཞན་
གཅེས་པའི་སེམས་རིན་པོ་ཆེ་འདི་ཇི་ཙམ་ཤུགས་དྲག་པ་ཙམ་གྱིས་འཚང་རྒྱ་བ་
ཆེས་མྱུར་བར་གསུངས་ཏེ། རྗེ་བཙུན་བྱམས་པ་མགོན་པོ་སྔོན་རྒྱལ་པོ་གསེར་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མདོག་ཅེས་བྱ་བར་གྱུར་པའི་ཚེ་དེ་བཞིན་གཤེགས་པ་གསེར་བཟང་འོད་ཀྱི་དྲུང་
དུ་ཐུགས་བསྐྱེད། དེ་ནས་བསྐལ་པ་བརྒྱད་ཁྲི་བཞི་སྟོང་ལོན་ནས་ཐུབ་པའི་དབང་
པོ་རྫ་མཁན་གྱི་བུ་ཁྱེའུ་སྣང་བྱེད་དུ་འཁྲུངས་པའི་ཚེ་དེ་བཞིན་གཤེགས་པ་ཤཱཀྱ་
ཐུབ་ཆེན་གྱི་དྲུང་དུ་ཐུགས་བསྐྱེད་པར་གསུངས་པས། ཐོག་མར་ཐུགས་བསྐྱེད་པ་
བྱམས་མགོན་ཆེས་སྔ་ཡང་། འཚང་རྒྱ་བ་ཐུབ་པའི་དབང་པོ་འདི་ཉིད་སྔ་བར་བྱུང་
བ་ནི། བདག་པས་གཞན་གཅེས་པའི་སེམས་རིན་པོ་ཆེ་འདི་ཆེས་ཤུགས་དྲག་ཏུ་
བསྐྱེད་པའི་མཐུ་ཡིན་པར་གསུངས་པས། སེམས་རིན་པོ་ཆེ་འདི་ཤུགས་དྲག་ཏུ་
བསྐྱེད་ནས་སེམས་ཅན་མགོན་མེད་པ་དང་སྐྱབས་མེད་པ་དང་དཔུང་གཉེན་མེད་
པ་གང་མ་རུངས་པ་སུས་ཀྱང་འདུལ་མ་ནུས་པ་རྣམས་དོན་བྱ་བར་སྨོན་པ་ནི་
འཚང་རྒྱ་བ་ལ་ཆེས་མྱུར་བར་གསུངས་སོ། །གསང་སྔགས་བླ་མེད་ཀྱི་ལམ་དུ་
ཞུགས་ནས་ཚེ་གཅིག་ལ་སངས་རྒྱ་བར་གསུངས་པའང་བདག་པས་གཞན་གཅེས་
པའི་སེམས་རིན་པོ་ཆེ་འདི་ཆེས་ཆེར་ཤུགས་དྲག་ཏུ་སོང་ནས་འགྲོ་བ་སྡུག་བསྔལ་
གྱིས་ཉམ་ཐག་པའི་ཚུལ་བསམས་པ་ན། སྐད་ཅིག་རེ་རེ་ལའང་འགྲོ་བ་འཁོར་
བའི་གནས་ནས་འདོན་པ་ལ་ཤིན་ཏུ་རིངས་པས་མྱུར་དུ་འཚང་རྒྱ་བར་འདོད་ནས་
ལམ་ལ་བསླབས་པའི་མཐུས་ཡིན་གྱིས། སེམས་རིན་པོ་ཆེ་འདི་མེད་ན་ནི་སྔགས་
ལམ་ལ་མྱུར་ཁྱད་གང་ཡང་མི་འབྱུང་ཞེས་རྗེ་བཙུན་འཇམ་དབྱངས་ཀྱིས་རྗེ་རིན་
པོ་ཆེ་ལ་གསུངས་པ་ལྟར་དང་། རྗེ་རིན་པོ་ཆེའི་ཞལ་ནས། འདི་ལ་འབད་ནས་
བཅོས་མིན་ཞིག་སྐྱེས་ན་དེས་ཟིན་པའི་དུད་འགྲོ་ལ་ཟན་ཆངས་གཅིག་བྱིན་པ་
ཡང་བྱང་ཆུབ་སེམས་དཔའི་སྤྱོད་པར་འགྲོ་ཡི། དེ་མེད་ན་སྟོང་གསུམ་རིན་པོ་ཆེས་
བཀང་སྟེ་བྱིན་པ་ཡང་བྱང་ཆུབ་སེམས་དཔའི་སྤྱོད་པར་མི་ཚུད་དོ། །དེ་བཞིན་དུ་
- 296 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཚུལ་ཁྲིམས་ནས་ཤེས་རབ་ཀྱི་བར་དང་ལྷ་བསྒོམ་པ་དང་རྩ་རླུང་ཐིག་ལེ་བསྒོམ་པ་
སོགས་གང་ཡང་བྱང་ཆུབ་སེམས་དཔའི་སྤྱོད་པར་མི་ཚུད་དོ། །དེས་ན་འདི་མེད་
པའི་དགེ་སྦྱོར་ཅི་བྱས་ཀྱང་ཟོར་བ་རྟུལ་པོས་རྩ་རྔ་བ་དང་འདྲ་སྟེ། ས་བཅད་པ་ཅི་
ཡང་མེད་ལ། སེམས་འདི་གནད་དུ་ཞིག་སོང་ན་རེ་ཞིག་ལ་མི་རྔ་བར་ཟོར་བ་
བརྡར་ནས་རྣོན་པོར་བྱས་ཏེ་དེ་ནས་བརྔས་པས་ཅུང་ཟད་ཙམ་ལ་ཡང་མང་དུ་
བརྔས་ཟིན་པ་དང་འདྲ་སྟེ། སྐད་ཅིག་རེ་རེ་ལའང་ཚོགས་གསོག་པ་དང་སྒྲིབ་པ་
སྦྱོང་བ་བདེ་བླག་ཏུ་ནུས་ཤིང་དགེ་བ་ཆུང་ངུ་དང་བར་སྐབས་སུ་འཛད་པ་རྣམས་
ཀྱང་རྒྱ་ཆེ་བ་དང་མི་ཟད་པར་བྱེད་པའོ། །ཞེས་གསུངས་ཤིང་། མཁས་གྲུབ་སྨྲ་
བའི་ཉི་མའི་ཞལ་ནས་ཀྱང་། འགྲོ་བ་ཐམས་ཅད་གདོན་པར་འདོད་པའི་བྱང་ཆུབ་
ཀྱི་སེམས་བཅོས་མ་མ་ཡིན་པ་གོ་ཡུལ་དུ་མ་ལུས་པ་ཞིག་རྒྱུད་ལ་མ་སྐྱེས་བར་དུ་
འབད་དགོས་ཏེ། འདི་སྐྱེས་ན་ཐེག་ཆེན་པར་འགྱུར་ཞིང་དེས་ཟིན་པའི་དགེ་བ་
གང་བྱས་ཐེག་ཆེན་གྱི་ལམ་དུ་འགྱུར། འདིའི་མྱོང་བ་རྣལ་མ་མ་སྐྱེས་ན་གང་ཟག་
དེ་ཐེག་ཆེན་པར་འགྱུར་བའི་སྐབས་མེད་ཅིང་། དེས་མ་ཟིན་ན་སྟོང་ཉིད་ཀྱི་ལྟ་བ་
རྣམ་པར་དག་པས་རྒྱས་ཐེབས་པའི་སྒོ་ནས་དཀྱིལ་འཁོར་གྱི་འཁོར་ལོ་བསྒོམ་པ་
དང༌། སྔགས་བཟླས་པ་དང་རྩ་རླུང་གི་ལམ་བསྒོམ་པ་སོགས་ལ་ཅི་ཙམ་འབད་
ཀྱང་གསང་སྔགས་ཀྱི་ལམ་ཁྱད་པར་ཅན་དུ་འགྱུར་བ་ལྟ་ཞོག །ཐེག་པ་ཆེན་པོའི་
ལམ་དུ་འགྱུར་བར་གཞག་ཤིན་ཏུ་དཀའ་སྟེ། སྟོང་ཉིད་མངོན་སུམ་དུ་རྟོགས་པ་
ཉན་རང་འཕགས་པ་ལ་ཡང་ཡོད་པས་ལམ་དེ་བྱང་ཆུབ་ཆེན་པོའི་ལམ་དུ་སོང་མ་
སོང་ཀུན་རྫོབ་སེམས་བསྐྱེད་འདིས་གཞག་དགོས་པའི་ཕྱིར་རོ། །དེ་ལྟར་ཡིན་པ་
ལ་སེམས་དེ་ཡུན་རིང་དུ་བློ་སྦྱངས་ནས་བསྐྱེད་དགོས་ཀྱི་བློ་མ་སྦྱངས་པར་དབང་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
བསྐུར་བ་སོགས་ཀྱི་ཐོག་མར། སངས་ རྒྱས་བྱང་ཆུབ་ཡིད་ཀྱིས་གཟུང་། །ཞེས་
སོགས་ཀྱི་ཚིག་གི་རྗེས་ཟློས་ཙམ་གྱིས་སེམས་འདི་སྐྱེ་ན། ལམ་གཞན་རྣམས་ཀྱང་
དེ་དང་འདྲ་བས་ཉི་མ་གཅིག་ལ་སངས་རྒྱས་ཀྱི་ལམ་ཐམས་ཅད་རྒྱུད་ལ་སྐྱེ་ནུས་
པར་འགྱུར་རོ། །དེས་ན་བློ་དེ་མྱོང་བ་མ་སྐྱེས་ཀྱི་བར་དུ་སྦྱངས་ནས་དེའི་མཐུས་
དྲངས་པའི་བྱང་ཆུབ་སེམས་དཔའི་སྤྱོད་པ་རྣམས་ལ་སློབ་འདོད་སྙིང་ཐག་པ་ནས་
སྐྱེས་པ་ན། བྱང་སེམས་ཀྱི་སྡོམ་པ་ཆོ་གས་ཚུལ་བཞིན་དུ་བཟུང་སྟེ་སྤྱོད་པ་ཕྱིན་
དྲུག་ལ་སློབ་པ་ཉིད་རྡོ་རྗེ་ཐེག་པ་ལ་ཐོག་མར་འཇུག་པའི་རྟེན་དུ་གྱུར་པ་ཡིན། དེ་
བས་ན་སྔགས་ལ་འཇུག་པར་འདོད་ན་ཐོག་མར་ལམ་ཐུན་མོང་བ་ལ་བློ་སྦྱོང་
བ་ཉིད་མན་ངག་གི་མཆོག་ཏུ་ཟུངས་ཤིག །ཅེས་གསུངས་པ་ལྟར་རོ། །སེམས་
རིན་པོ་ཆེ་འདི་རྒྱུད་ལ་སྐྱེས་པ་ལྟ་ཞོག །འདིའི་གོ་པ་ལེགས་པར་ཆགས་པའང་
ཤིན་ཏུ་དཀོན་ཏེ། ཕལ་ཆེན་ལས། རིགས་ཀྱི་བུ་འདི་ལྟ་སྟེ་དཔེར་ན། རིན་པོ་ཆེ་
ཡོངས་སུ་བརྟག་པ་ལ་མི་མཁས་པའི་སྐྱེས་བུ་ནི། རྡོ་རྗེ་རིན་པོ་ཆེའི་ཡོན་ཏན་མི་
ཤེས་པས་དེའི་ཡོན་ཏན་ཉམས་སུ་མྱོང་བར་མི་འགྱུར་རོ། །དེ་བཞིན་དུ་ཤེས་རབ་
འཆལ་བའི་ངང་ཚུལ་དང་ལྡན་པའི་སྐྱེས་བུ་གང་ཟག་བྱང་ཆུབ་ཀྱི་སེམས་རྡོ་རྗེ་
རིན་པོ་ཆེའི་ཡོན་ཏན་ལ་མི་མཁས་པས་ཀྱང་། དེའི་ཡོན་ཏན་གྱི་ཁྱད་པར་ཉམས་
སུ་མྱོང་བར་མི་འགྱུར་རོ། །ཞེས་གསུངས་པ་ལྟར། ཉན་རང་དགྲ་བཅོམ་བདག་
ཉིད་ཆེན་པོ་མངོན་ཤེས་དང་རྫུ་འཕྲུལ་དཔག་མེད་མངའ་བ་དེ་རྣམས་ཀྱིས་ཀྱང་
ཐུགས་ སུ་མ་ ཆུད་ན། རྨོངས་པ་གཞན་དག་གིས་ལྟ་ཅི་སྨོས། དེ་ཡང་མདོ་སྡེའི་
རྒྱན་ལས། སྦྱོར་བའི་སྔོན་དུ་སྙིང་རྗེ་དང་། །མོས་པ་དང་ནི་བཟོད་པ་དང་། །དགེ་
ལ་ཡང་དག་སྦྱོང་བ་ནི། །རིགས་ཀྱི་རྟགས་སུ་ངེས་པར་བཤད། །སྤྲོ་བ་ཆེ་དང་
- 298 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རྩོམ་པ་ཆེ། །དོན་ཆེ་བ་དང་འབྱུང་བ་ཆེ། །བྱང་ཆུབ་སེམས་དཔའ་སེམས་དཔའ་
ཆེ། །དོན་གཉིས་ལྡན་པའི་སེམས་འབྱུང་བའོ། །ཞེས་པ་འདི་རྣམས་ཉན་རང་ལ་
མེད་པ་སྟེ། སྒོ་གསུམ་གྱི་བྱ་བ་གང་བྱེད་ཀྱང་དེའི་སྦྱོར་བའི་སྔོན་དུ་སེམས་ཅན་ལ་
སྙིང་རྗེ་ཆེན་པོ་སྔོན་དུ་བཏང་ནས་བྱེད་པ་དང་། ཐེག་པ་ཆེན་པོའི་ཆོས་ཟབ་ཅིང་
རྒྱ་ཆེ་ལ་མོས་པ་དང༌། རང་གི་བདེ་བ་བློས་བཏང་ནས་སེམས་ཅན་གྱི་དོན་དུ་
བསྐལ་པ་གྲངས་མེད་མང་པོར་དཀའ་སྤྱད་དྲག་པོས་འཁོར་བར་གནས་ནས་རྒྱལ་
སྲས་ཀྱི་སྤྱོད་པ་ལ་སློབ་པར་སྤྲོ་བ་དང༌། བཟོད་པ་དང་སྤྲོ་བ་ཇི་ལྟར་ཡོད་པ་ལྟར་
སེམས་ཅན་ལ་ཕན་པ་ཁོ་ན་བསྒྲུབ་པའི་དགེ་བ་སྤྱོད་པའམ་རྩོམ་པ་ཆེ་བ་དང༌།
བདག་གཞན་ཐམས་ཅད་ལ་ཕན་པའི་དོན་ཆེ་བ་དང་། བླ་ན་མེད་པའི་བྱང་ཆུབ་
ཉིད་དོན་དུ་གཉེར་ཞིང་དེ་ཉིད་མྱུར་བར་འགྲུབ་པས་འབྱུང་བ་ཆེ་བ་སྟེ། དེ་རྣམས་
ཉན་རང་རྣམས་དང་ལམ་ལ་མ་ཞུགས་པའི་སོ་སྐྱེ་ཐམས་ཅད་ལ་མེད་ཅིང་གཞན་
ཡང་ཕར་ཕྱིར་དྲུག་གི་སྒོ་ནས་ཉན་རང་ལ་མེད་པའི་ཁྱད་ཆོས་ཆེན་པོ་ནི་འོག་ཏུ་
འཆད་པར་འགྱུར་རོ། །དེས་ན་འདི་ལྟ་བུ་རྣམས་ཉན་རང་རྣམས་ཀྱིས་ཀྱང་སྔོན་
ཉམས་སུ་མ་ལོན་ཅིང་འདི་རྣམས་ལེགས་པར་མ་དགོངས་པ་ཡིན་གསུངས། ད་
ལྟར་རང་རེ་རྣམས་ཀྱིས་བརྟགས་ནའང་སེམས་རིན་པོ་ཆེ་འདི་ཤིན་ཏུ་དཀོན་པར་
ཤེས་ནུས་ཏེ། སྤྱིར་འཇིག་རྟེན་གྱི་ཁམས་འདིར་བསྟན་པ་དང་མཇལ་བའི་སེམས་
ཅན་དཀོན། རྒྱལ་བའི་བསྟན་པ་དང་མཇལ་ནས་མཁན་སློབ་ཀྱི་སྤྱན་སྔར་སྡོམ་པ་
བླངས་ལུས་བསྒྱུར་བ་ཆེས་མང་ཡང་ཚེ་འདིའི་བུ་ལོང་བློས་དོར་ཏེ་ཕྱི་མ་འབའ་
ཞིག་ཡིད་ལ་སེམས་པ་སྲིད་མཐའ་ཙམ་དུ་སྣང་ལ། གཞུང་ལུགས་ལ་ཐོས་བསམ་
བྱེད་པ་དང་དབེན་པར་གནས་ཏེ་ལྷ་བསྒོམ་པ་དང་རླུང་བསྒོམ་པ་དང་བཟླས་པའི་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གྲངས་གསོག་པ་དང་ཆུ་འབའ་ཞིག་གིས་དཀའ་ཐུབ་བྱེད་པ་དང་རྡེའུའི་བཅུད་
ལེན་བྱེད་པ་དང་ཚེ་མཚམས་ བྱེད་པ་སོགས་མང་དུ་སྣང་ཡང་། སྲིད་པའི་ཕུན་
ཚོགས་མཐའ་དག་ལ་ཞེན་པ་ལོག་ཅིང་། རང་ཡལ་བར་དོར་ནས་གཞན་གཅེས་
པར་བཟུང་སྟེ་བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་འདི་ཉིད་
ལ་ཆིག་སྒྲིལ་བྱེད་པ་དང་འདི་རྒྱུད་ལ་སྐྱེས་པ་ཤིན་ཏུ་དཀོན། འདི་རྒྱུད་ལ་སྐྱེས་པ་
ཞོག །ཆོས་འདི་ལྟ་བུ་ལ་སྙིང་ནས་དོན་གཉེར་བྱེད་པའང་ཤིན་ཏུ་དཀོན་པར་སྣང་
ངོ༌། །དེས་ན་སྤྱོད་འཇུག་ལས། དམ་ཆོས་འོ་མ་བསྲུབས་པ་ལས། །མར་གྱི་ཉིང་
ཁུ་ཕྱུང་བ་ཡིན། །ཞེས་གསུངས་ པ་ ལྟར། གསུང་རབ་ཐམས་ཅད་ ཀྱི་སྙིང་པོའི་
གནད། རྒྱལ་བ་སྲས་དང་བཅས་པའི་ཐུགས་དམ་གྱི་མཐིལ། ཕན་བདེ་མ་ལུས་
པའི་འབྱུང་གནས། ཐེག་པ་ཆེན་པོའི་ལམ་ཐམས་ཅད་ཀྱི་གཞུང་ཤིང་བྱང་ཆུབ་ཀྱི་
སེམས་རིན་པོ་ཆེ་འདི་བསྒོམ་པ་ལ་སྤྲོ་བ་ཤུགས་དྲག་བསྐྱེད་པར་བྱའོ། །དེ་ལྟར་
ཕན་ཡོན་བསམས་པས་སེམས་རིན་པོ་ཆེ་དེ་བསྒོམ་པ་ལ་སྤྲོ་ཡང་། བདག་གཞན་
མཉམ་བརྗེའི་བསམ་པ་བསྐྱེད་མི་ནུས་སོ་སྙམ་ན། གོམས་ན་བསམ་པ་དེ་འདྲ་
བསྐྱེད་ནུས་ཏེ། སྤྱོད་འཇུག་ལས། དཀའ་ལས་ཕྱིར་བཟློག་མི་བྱ་སྟེ། །འདི་ལྟར་
གོམས་པའི་མཐུ་ཡིས་ནི། །གང་གི་མིང་ཐོས་འཇིགས་པ་ཡང་། །དེ་ཉིད་མེད་ན་
མི་དགར་ འགྱུར། །ཞེས་དང༌། བདག་ གི་ ལུས་ནི་གཞན་དག་ཏུ། །བཞག་པ་དེ་
ལྟར་དཀའ་བ་མེད། །ཅེས་དང་། དེ་བས་ཇི་ ལྟར་ གཞན་དག་གི ཁུ་བ་ ཁྲག་གི་
ཐིགས་པ་ལ། ཁྱོད་ཀྱིས་ངར་འཛིན་བྱས་པ་ལྟར། །དེ་བཞིན་གཞན་ལ་གོམས་
པར་གྱིས། །ཞེས་གསུངས་ཤིང་། དེ་དག་གི་དོན་རྗེ་རིན་པོ་ཆེས། བདག་གཞན་
བརྗེ་བའི་བསམ་པ་གོམས་ན་བསྐྱེད་པར་ནུས་པ་ནི། སྔར་རང་གི་དགྲ་བྱེད་པ་
- 300 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མིང་ཐོས་ནའང་འཇིགས་པ་སྐྱེ་བ་ཞིག་ཕྱིས་མཐུན་པར་བྱས་ནས་མཛའ་བ་ན་དེ་
མེད་ན་མི་དགའ་བ་ཆེན་པོ་སྐྱེ་བ་ལྟར། བློ་གོམས་པའི་རྗེས་སུ་བྱེད་པས་ན་བདག་
ལ་གཞན་བཞིན་དང་གཞན་ལ་བདག་བཞིན་དུ་ ལྟ་ བའང་ གོམས་ན་སྐྱེ། ཞེས་
དང་། གལ་ཏེ་གཞན་གྱི་ལུས་བདག་གི་ལུས་མིན་པས། དེ་ལ་རང་གི་བློ་འདྲ་བ་
ཇི་ལྟར་བསྐྱེད་དུ་རུང་སྙམ་ན། ལུས་འདི་ཡང་ཕ་མའི་ཁུ་ཁྲག་ལས་གྲུབ་པ་ཡིན་
ཞིང་གཞན་གྱི་ལུས་ཀྱི་ཆ་ཤས་ལས་གྲུབ་པ་ཡིན་ཡང་སྔོན་གོམས་པའི་དབང་གིས་
ངར་འཛིན་པ་སྐྱེ་བ་ལྟར་གཞན་ལུས་ལ་ཡང་རང་གི་བཞིན་གཅེས་པར་འཛིན་པ་
གོམས་པར་བྱས་ན་སྐྱེ་ཞེས་གསུངས་པ་ལྟར་རོ། །དེ་ལྟར་བདག་གཞན་བརྗེ་བ་
འདི་ངེས་པར་བསྒོམ་དགོས་ན། འདི་རྒྱལ་བའི་བཀའ་གང་ནས་བཤད། ཁུངས་
ཇི་ལྟར་ཡོད་སྙམ་ན། མཛའ་བོའི་བུ་མོའི་གཏམ་རྒྱུད་སོགས། །མན་ངག་འདི་ཡི་
གླེང་གཞི་ཡིན། །ཞེས་འབྱུང་བ་ལྟར། དེ་བཞིན་གཤེགས་པ་སྔོན་མཛའ་བོའི་བུ་
མོར་འཁྲུངས་པའི་འཁྲུངས་རབས་སོགས་སངས་རྒྱས་ཀྱི་འཁྲུངས་རབས་ཐམས་
ཅད་མན་ངག་འདིའི་སྔོན་གྱི་ལོ་རྒྱུས་དང་ཁུངས་མཐར་ཐུག་ཡིན་ནོ། །མཛའ་བོའི་
བུ་མོའི་ལོ་རྒྱུས་ནི། འདུལ་བ་ལུང་ལས། བཅོམ་ལྡན་འདས་ཀྱིས་ཕ་མ་དང་བླ་མ་
ལ་རིམ་གྲོ་བགྱིད་པའི་ཡོན་ཏན་བརྗོད་པ་ངོ་མཚར་ཆེའོ། །བཀའ་སྩལ་པ་འདི་ལ་
ངོ་མཚར་ཅི་ཆེ་ང་ཉོན་མོངས་པ་དང་བཅས་པའི་དུས་ནའང་མ་ལ་གནོད་པ་ཅུང་
ཟད་བྱས་པས་སྡུག་བསྔལ་ཆེན་པོ་མྱོང་བ་དང་། ཕན་པ་ཅུང་ཟད་བྱས་པས་བདེ་
བ་ཆེན་པོ་མྱོང་བར་གྱུར་ཏེ། དེ་དག་ལེགས་པར་ཡིད་ལ་བགྱིས་དང་བཤད་པར་
བྱའོ། །སྔོན་ཝཱ་ར་ཎཱ་སི་ན་དེད་དཔོན་མཛའ་ཞེས་བྱ་བ་ཕྱུགས་ཅིང་ནོར་མང་ལ་
ལོངས་སྤྱོད་ཆེ་བ་ཞིག་ཡོད་པ་དེས་རིགས་མཉམ་པ་ལས་ཆུང་མ་བླངས་ནས་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དགའ་མགུར་སྤྱད་པས་བུ་བྱུང་ཡང་ཤི་ནས་བུ་འདོད་པས་ལྷ་ལ་གསོལ་ཀྱང་། བུ་
མ་སོས་པས། གཞན་ཞིག་གིས་ཁྱོད་ལ་བུ་བཙས་ན་བུ་མོའི་མིང་དུ་ཐོགས་ཤིག་
རིང་དུ་འཚོ་བར་འགྱུར་རོ་ཞེས་བསྒོའོ། །རེ་ཞིག་ན་དེའི་ཆུང་མ་ལ་བུ་གཟུགས་
བཟང་བ་ཞིག་བཙས་ཏེ་བཙས་སྟོན་བྱས་ནས་མིང་འདོགས་པ་ན་མཛའ་བོའི་བུ་
ཡིན་ལ། བུ་མོའི་མིང་དུ་གདགས་པས་ན་མཛའ་བོའི་བུ་མོར་བཏགས་སོ། །དེའི་
ཕ་རྒྱ་མཚོ་ཆེན་པོར་ཞུགས་ནས་དེ་ཉིད་དུ་ཤིའོ། །དེ་ནས་མཛའ་བོའི་བུ་མོས། མ་
ལ་བདག་གི་ཕ་སྔོན་ལས་གང་གིས་འཚོ། བདག་ཀྱང་དེ་བཞིན་བསྒྲུབ་བོ། །མས་
བསམ་པ་རྒྱ་མཚོ་ཆེན་པོར་འཇུག་པའི་ཚོང་པ་ཡིན་ཞེས་སྨྲས་ན་འདིའང་དེར་
ཞུགས་ནས་ཤི་དོགས་ཏེ། ཁྱོད་ཀྱི་ཕ་འབྲུ་འཚོང་པ་སྟེ་ཁྱོད་ཀྱང་དགའ་ན་འབྲུ་
འཚོང་བར་གྱིས་ཤིག །དེས་འབྲུའི་ཚོང་ཁང་བརྩིགས་ཏེ་ཐོག་མའི་ཉིན་པར་ཀར་
པ་ན་བཞི་རྙེད་དེ་དེ་དག་མ་ལ་བྱིན་ཏོ། །རེ་ཞིག་ན་གཞན་ཞིག་གིས་ཁྱོད་ཀྱིས་ཕ་
ནི་དྲི་འཚོང་པའོ་ཞེས་སྨྲས་པ་དང༌། དེས་འབྲུ་འཚོང་བ་བཏང་ནས་དྲི་འཚོང་བྱས་
པས་ཉི་མ་དང་པོ་ལ་ཀར་པ་ན་བརྒྱད་རྙེད་དེ་དེ་དག་ཀྱང་མ་ལ་བྱིན་ཏོ། །ཡང་
གཞན་ཞིག་གིས་ཁྱོད་ཀྱི་ཕ་གསེར་འཚོང་བའོ་ཞེས་སྨྲས་པ་དང་། དེས་དྲི་འཚོང་
བ་བཏང་ནས་གསེར་བཙོངས་པས་ཉི་མ་དང་པོ་ལ་ཀན་པ་ན་བཅུ་དྲུག་རྙེད་དེ་དེ་
དག་ཀྱང་མ་ལ་བྱིན་ཏོ། །དེའི་ཕྱི་ཉིན་ཀན་པ་ན་སུམ་ཅུ་རྩ་གཉིས་རྙེད་དེ་དེ་དག་
ཀྱང་མ་ ལ་ བྱིན་ཏོ། །དེ་ནས་གསེར་ འཚོང་ ཕྲག་དོག་ཅན་དག་གིས་གྲོང་ཁྱེར་
ཐམས་ཅད་ཀྱི་གསེར་འདིས་བསྡུས་སོ་སྙམ་ནས། མཛའ་བོའི་བུ་མོ་ལ། ཁྱོད་ཀྱི་
ཕ་སྔོན་རྒྱ་མཚོ་ཆེན་པོར་འཇུག་པའི་ཚོང་པ་ཡིན་ནོ། ཁྱོད་སུས་འདི་འདྲ་ངན་པས་
འཚོ་བ་ལ་འཇུག་ཏུ་བཅུག་ཅེས་སྨྲས་པ་དང་། དེས་མ་ལ་བདག་གི་ཕ་རྒྱ་མཚོ་ཆེན་
- 302 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པོར་འཇུག་པའི་ཚོང་པ་ཡིན་པར་ཐོས་ཀྱི། བདག་ཀྱང་རྒྱ་མཚོ་ཆེན་པོར་འཇུག་
གོ །མས་བུ་དེ་ནི་བདེན་མོད། ཁྱོད་ནི་གཞོན་ལ་བུ་གཅིག་པུ་ཡིན་པས་ཁོ་མོ་བོར་
ནས་རྒྱ་མཚོ་ཆེན་པོར་མ་འགྲོ་ཞིག །དེས་མའི་ཚིག་མ་ཉན་པར། རྒྱ་མཚོ་ཆེན་
པོར་འགྲོ་འདོད་པ་རྣམས་འདོད་དོ་ཞེས་བསྒྲགས་ནས་ཚོང་པ་ལྔ་བརྒྱས་བསྐོར་ཏེ་
ཆས་པ་དང་། མས་མཆི་མས་བརྣངས་བཞིན་དུ་དེའི་རྐང་པ་གཉིས་ལས་བཟུང་སྟེ།
ཁོ་མོ་བོར་ནས་མ་འགྲོ་ཞིག་ཅེས་སྨྲས་པ་དང་། ཁྲོས་ནས་མའི་མགོ་རྐང་པས་
ཕུལ་ཏེ་སོང་ངོ༌། །མས་བུ་ཁྱོད་ལ་ལས་འདིའི་རྣམ་པར་སྨིན་པར་མ་གྱུར་ཅིག་
ཅེས་བྱས་སོ། །དེ་རིམ་གྱིས་རྒྱ་མཚོའི་འགྲམ་དུ་ཕྱིན་པ་དང་། དོང་རྩེ་ རྙིང་པ་ལྔ་
བརྒྱས་གྲུ་བོ་ཆེ་ཉོས་ནས་རྒྱ་མཚོའི་ནང་དུ་ཞུགས་པ་དང་། ཆུ་སྲིན་ཉའི་རིགས་
ཀྱིས་གྲུ་མ་རུངས་པར་བྱས་ཏེ་མཛའ་བོའི་བུ་མོ་གྲུ་ཚལ་ཞིག་ལ་འཇུས་ནས་མཐར་
ཕྱིན་ཏེ་སྐམ་ལ་སོང་བ་དང་དགའ་བ་ཞེས་བྱ་བའི་གྲོང་ཁྱེར་མཐོང་ནས་དེར་སོང་
བ་ན་ལྷའི་བུ་མོ་གཟུགས་ལེགས་ཤིང་ལྟ་ན་སྡུག་པ་བཞི་བྱུང་སྟེ་བདེ་བར་འོང་
སམ། བདག་ཅག་གི་བཟའ་བཏུང་དང་གོས་དང་རིན་པོ་ཆེའི་ཁང་པ་འདི་དག་
བཞེས་ལ་བདག་ཅག་དང་ལྷན་ཅིག་བཞུགས་ཤིག །དེས་དེ་དག་དང་ལྷན་ཅིག་
ལོ་བརྒྱ་སྟོང་མང་པོར་བདེ་བ་མྱོང་ངོ༌། །དེ་དག་གིས་ལྷོ་ཕྱོགས་ཀྱི་ལམ་དུ་མ་འགྲོ་
ཞིག་ཅེས་བསྒོའང་མ་ཉན་པར་སོང་བ་དང་། དེས་རྟག་ཏུ་ར་རོ་ཞེས་བྱ་བའི་གྲོང་
ཁྱེར་མཐོང་ནས་དེའི་སྒོར་ཕྱིན་པ་དང་། སྔར་གྱི་དེ་བས་གཟུགས་མཛེས་པའི་ལྷ་
མོ་བརྒྱད་བྱུང་སྟེ། ཚུར་སྤྱོན། བདེ་བར་བྱོན་ཏམ། བདག་ཅག་གི་བཟའ་བཏུང་
དང་གོས་དང་རིན་པོ་ཆེའི་ཁང་པ་འདི་དག་བཞེས་ལ་ལྷན་ཅིག་བཞུགས་ཤིག །
དེས་དེ་དག་དང་ལྷན་ཅིག་ལོ་བརྒྱ་སྟོང་མང་པོར་བདེ་བ་མྱོང་ངོ༌། །དེ་དག་གིས་
303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཀྱང་ལྷོ་ཕྱོགས་སུ་མ་འགྲོ་ཞིག་ཅེས་བསྒོའང་འགྲོ་འདོད་ནས་སོང་བ་དང་། དགའ་
བ་ཅན་ཞེས་བྱ་བའི་གྲོང་ཁྱེར་མཐོང་ནས་དེའི་སྒོར་ཕྱིན་པ་དང་། དེ་བས་ཀྱང་
གཟུགས་མཛེས་ པའི་ ལྷ་ མོ་བཅུ་དྲུག་བྱུང་ སྟེ། ཚུར་སྤྱོན། བདེ་ བར་ བྱོན་ ཏམ།
བདག་ཅག་གི་བཟའ་བཏུང་དང་གོས་དང་རིན་པོ་ཆེའི་ཁང་པ་འདི་དག་བཞེས་ལ་
ལྷན་ཅིག་བཞུགས་ཤིག །དེས་དེ་དག་དང་ལྷན་ཅིག་ལོ་བརྒྱ་སྟོང་མང་པོར་བདེ་
བ་མྱོང་ངོ༌། །དེ་དག་གིས་ཀྱང་ལྷོ་ཕྱོགས་སུ་མ་འགྲོ་ཞིག་ཅེས་བསྒོའང་འགྲོ་འདོད་
ནས་སོང་བ་དང་། ཚངས་པའི་བླ་མ་ཞེས་བྱ་བའི་ཁང་པ་བཟང་པོ་མཐོང་ནས་དེའི་
སྒོར་ཕྱིན་པ་དང་། དེ་བས་ཀྱང་གཟུགས་མཛེས་པའི་ལྷ་མོ་སུམ་བཅུ་རྩ་གཉིས་
བྱུང་སྟེ། ཚུར་སྤྱོན། བདེ་བར་བྱོན་ཏམ། བདག་ཅག་གི་བཟའ་བཏུང་དང་གོས་
དང་རིན་པོ་ཆེའི་ཁང་པ་འདི་དག་བཞེས་ལ་ལྷན་ཅིག་བཞུགས་ཤིག །དེས་དེ་
དག་དང་ལྷན་ཅིག་ལོ་བརྒྱ་སྟོང་མང་པོར་བདེ་བར་མྱོང་ངོ༌། །དེ་དག་གིས་ཀྱང་ལྷོ་
ཕྱོགས་སུ་མ་འགྲོ་ཞིག་ཅེས་བསྒོའང་འགྲོ་འདོད་ནས་སོང་བ་དང་། ལྕགས་ཀྱི་
ཁང་ པ་ཞིག་མཐོང་ནས་དེའི་ནང་དུ་ཞུགས་པ་དང་། ཞུགས་མ་ཐག་སྒོ་བཅད་
དོ། །དེ་བཞིན་དུ་སྒོ་གསུམ་རིམ་གྱི་ནང་དུ་ཞུགས་པ་དང་། ཐམས་ཅད་སྒོ་བཅད་
དོ། །དེ་ན་སྐྱེས་བུ་ལུས་རབ་ཏུ་ཆེ་བ་ཞིག་གི་མགོ་ལ་ལྕགས་ཀྱི་འཁོར་ལོ་འབར་
བ་མེ་ལྕེ་གཅིག་ཏུ་གྱུར་པ་ཞིག་འཁོར་ཞིང་འདུག་སྟེ་མགོ་ལས་རྣག་ཁྲག་བྱུང་བ་
ཟས་སུ་ཟ་བ་མཐོང་ནས། ཁྱོད་ཅིའི་ཕྱིར་འདི་ལྟར་གྱུར་ཅེས་དྲིས་པས། ངས་མ་
ལ་གནོད་པ་བྱས་པའི་ཕྱིར་རོ། །མཛའ་བོའི་བུ་མོའི་ལས་ཀྱང་མངོན་སུམ་དུ་སྨིན་
ཏེ། བདག་གིས་ཀྱང་མ་ལ་གནོད་པ་བྱས་པའི་ལས་ཀྱིས་འཁྲིད་ནས་འདིར་འོངས་
སོ་སྙམ་པ་དང་། དེ་མ་ཐག་ཏུ་ནམ་མཁའ་ལས། གང་བཅིངས་པ་དེ་ནི་ཐར། གང་
- 304 -



།
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མ་བཅིངས་པ་དེ་ནི་བཅིངས་པོའོ་ཞེས་པའི་སྒྲ་བྱུང་མ་ཐག་ཏུ་མཛའ་བོའི་བུ་མོའི་
སྤྱི་བོར་འཁོར་ལོ་དེ་བྱུང་ངོ༌། །དེ་ནས་སྐྱེས་བུ་དེས་མཛའ་བོའི་བུ་མོ་སྡུག་བསྔལ་
བར་མཐོང་ནས། རྟག་ཏུ་དགའ་དང་དྲེགས་བྱེད་ཅིང་། །སྐྱིད་པ་བྱེད་པ་བོར་བྱས་
ཏེ། །ཚངས་པའི་བླ་མའི་ཁང་པ་ནས། །ཅི་ཡི་ཕྱིར་ནི་ཁྱོད་འདིར་འོངས། །སྨྲས་པ།
རྟག་ཏུ་དགའ་དང་དྲེགས་བྱེད་ཅིང་། །སྐྱིད་པ་བྱེད་པ་པོར་བྱས་ཏེ། །ཚངས་པ་བླ་
མའི་ཁང་པ་ནས། །འདིར་ནི་འོང་བར་འདོད་གྱུར་པ། །ཡུན་རིང་པོ་ཡི་ལས་ཀྱིས་
གཉེར། །ལས་ཀྱིས་རིང་ནས་ གཉེར་ ནས་ ཀྱང་། །གང་དུ་ལས་ཀྱིས་གཉེར་བ་
དེར། །ལས་ཀྱང་རྣམ་པར་སྨིན་པར་གྱུར། །ལས་གང་རྣམ་པར་སྨིན་གྱུར་ནས། །
འཁོར་ལོ་འབར་བ་རབ་འབར་བ། །བདག་གི་སྲོག་ལ་གནོད་གྱུར་ཏེ། ཀླད་ལ་
འཁོར་ལོ་འབར་བར་གྱུར། །མི་དེས་སྨྲས་པ། ཁྱོད་ཀྱིས་ངན་པའི་སེམས་བསྐྱེད་
དེ། །དཀའ་བ་བྱེད་པའི་མ་ཡི་མགོར། ཁྱོད་ཀྱིས་རྡོག་པས་བརྒྱབ་པས་ན། །དེ་ཡི་
ལས་ཀྱི་འབྲས་བུ་ཡིན། །སྨྲས་པ། འཁོར་ལོ་འབར་བ་རབ་འབར་བ། །བདག་གི་
སྲོག་ལ་གནོད་བྱེད་པ། །ལོ་གྲངས་སྟོང་ཕྲག་ཇི་ སྲིད་དུ། །ང་ཡི་ཀླད་ན་འཁོར་
བར་འགྱུར། །མི་དེས་སྨྲས་པ། ལོ་གྲངས་སྟོང་ཕྲག་དྲུག་ཅུ་དང་། །ལོ་གྲངས་བརྒྱ་
ཡི་བར་དུ་ནི། །འབར་བའི་ལྕགས་ཀྱི་ཁར་ལས་ཀྱང༌། ཁྱོད་ཀྱི་མགོ་ལ་མཇོག་
པ་བྱེད། །དེས་དེ་ལ། གཞན་ཡང་འདིར་འོང་བ་ཡོད་དམ། མི་དེས་སྨྲས་པ། གང་
གི་འདི་འདྲའི་ལས་བྱས་པ་རྣམས་འོང་བར་འགྱུར་རོ། །དེ་ནས་མཛའ་བོའི་བུ་མོ་
སྡུག་བསྔལ་གྱིས་གཟིར་བ་དང་སེམས་ཅན་རྣམས་ལ་སྙིང་རྗེ་བསྐྱེད་ནས། ངས་
སེམས་ཅན་ཐམས་ཅད་ཀྱི་ཕྱིར་དུ་འཁོར་ལོ་འདི་བཟོད་པར་བྱ་ཡིས། གཞན་གང་
གིས་འདི་འདྲའི་ལས་བྱས་པ་དེ་དག་འདིར་མ་འོང་ཞིག་ཅེས་སྨྲས་མ་ཐག་ཏུ་དེའི་
- 305 -



བdག་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མགོ་ལས་འཁོར་ལོ་དེ་ཤིང་ཏ་ལ་བདུན་ཙམ་དུ་ནམ་མཁའ་ལ་འཕགས་ནས་
འདུག་པ་དང་། དེའང་ཤི་འཕོས་ནས་དགའ་ལྡན་དུ་སྐྱེས་སོ། །དེའི་དུས་ཀྱི་མཛའ་
བོའི་བུ་མོ་དེ་ནི་ང་ཡིན་ཏེ། མ་ལ་ཀརྨ་པ་ན་བྱིན་པས་གྲོང་ཁྱེར་ཆེན་པོ་བཞིར་
བདེ་བ་མྱོང་ངོ༌། །མ་ལ་གནོད་པ་ཅུང་ཟད་ཅིག་བྱས་པས་དེ་ལྟ་བུའི་སྡུག་བསྔལ་
མྱོང་ངོ༌། །དེ་ བས་ ན་ ཕ་ མ་ ལ་ ཕན་ པར་ བྱ་ ཡི། གནོད་ པ་ མ་ བྱེད་ ཅིག །ཅེས་
གསུངས་པ་ལྟར་རོ། །ཡང་དེ་བཞིན་གཤེགས་པ་དམྱལ་བའི་ཤིང་རྟ་འདྲེན་པའི་
གྱད་དུ་འཁྲུངས་པའི་ཚེ། ཁོང་དང་དམྱལ་བ་པ་གཞན་ཞིག་གིས་ཨ་གླང་གི་ཤིང་
རྟ་ལྕགས་ཀྱི་ས་གཞི་མེ་རབ་ཏུ་འབར་བའི་ཐད་ལ་དྲངས་པ་དང་། ཁོང་གཉིས་
སྟོབས་ ཆུང་ སྟེ་མ་འདྲོངས་ པས། དམྱལ་ བསྲུང་རྣམས་ ཀྱིས་ མཚོན་ ཆ་ རབ་ཏུ་
འབར་བས་བསྣུན་ཅིང་འཚོག་པས་ཤིན་ཏུ་སྡུག་བསྔལ་བ་ལ་ཁོང་གི་བསམ་པ་ལ་
གཉིས་ཀས་དྲངས་ཀྱང་མི་འདྲོངས་པས་ནམ་ཡང་སྡུག་བསྔལ་བ་མཚུངས་པར་
འདུག་པས། བདག་གཅིག་པུས་དྲངས་ཏེ་སྡུག་བསྔལ་བར་བྱས་ལ། འདི་བདེར་
གཞུག་དགོས་དགོངས་ཏེ། དམྱལ་བསྲུང་རྣམས་ལ་འདིའི་ཐག་པ་ཡང་བདག་གི་
གཉའ་བ་ལ་ཐོགས་ཤིག་བདག་གཅིག་པུས་དྲང་བར་བྱའོ་བྱས་པས་དམྱལ་བསྲུང་
ན་རེ། ཁྱོད་སྙིང་རྗེ་ཆེ་བ་ཞིག་ཡོད་ཟེར་ནས་ལྕགས་ཀྱི་ཐོ་བ་མགོ་ལ་བརྒྱབ་པས།
ཁོང་ཚེ་འཕོས་ཏེ་ལྷར་སྐྱེས་སོ། །དེ་ནས་གནས་གསུམ་ལ་བརྟགས་པས། དམྱལ་
བ་ནས་ལྷར་སྐྱེ་བའི་རྒྱུ་གྲོགས་ལ་དམིགས་པའི་སྙིང་རྗེ་དང་ཕན་སེམས་སྐྱེས་པ་
དེ་ཡིན་པར་རྟོགས་སོ། །འདི་ཐུབ་པའི་གཞན་ཕན་གྱི་ཐུགས་ཀྱི་ཐོག་མ་ཡིན་པར་
གསུངས་སོ། །དེ་བཞིན་དུ་སྔོན་རྒྱལ་པོ་བྱམས་པའི་སྟོབས་སུ་འཁྲུངས་པའི་ཚེ།
གནོད་སྦྱིན་སྤུན་ལྔ་སྐུ་ལུས་ཀྱི་ཁྲག་གིས་ཚིམ་པར་མཛད་པ་དང་། རྒྱལ་པོ་ཤིང་རྟ་
- 306 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཆེན་པོའི་སྲས་སུ་འཁྲུངས་པའི་ཚེ། སྟག་མོ་ལ་སྐུ་ལུས་སྦྱིན་པ་དང༌། རུས་སྦལ་གྱི་
གཙོ་བོར་འཁྲུངས་པའི་ཚེ་རང་གི་སྡུག་བསྔལ་ཁྱད་དུ་བསད་དེ་ཚོང་པ་ལྔ་བརྒྱ་
ཙམ་སྐུ་ལུས་ཀྱི་རྒྱབ་ལ་བརྟེན་ཏེ་རྒྱ་མཚོ་ལས་བསྒྲལ་བ་དང་། སྲིན་བུ་བརྒྱད་ཁྲི་
སྐུ་ལུས་ཀྱི་ཤས་ཚིམ་པར་མཛད་པ་ལ་སོགས་པ་རང་ཡལ་བར་དོར་ནས། གཞན་
གཅེས་པར་འཛིན་པའི་བློས་ཅི་བྱེད་སེམས་ཅན་འབའ་ཞིག་གི་དོན་དུ་མཛད་དེ།
ཐ་ན་དབུགས་ཀྱི་རྒྱུ་བ་ཚུན་ཆད་ཀྱང་སེམས་ཅན་ཁོ་ནའི་དོན་དུ་མཛད། དེར་ཡང་
མ་ཟད་དེ་ལས་བྱུང་བའི་དགེ་བ་རྣམས་ཀྱང་སེམས་ཅན་ཁོ་ནའི་དོན་དུ་བསྔོ་བར་
མཛད་དེ། སྐྱེས་རབས་ལས། ལུས་ཙམ་གྱིས་ཀྱང་གཞན་ལ་ཕན་ཐོགས་པར། །
ནམ་ཞིག་འགྱུར་ཞེས་བདག་གིས་གང་བསམས་པ། །སྨོན་ལམ་དེ་ནི་འབྲས་བུ་
ཡོད་ པར་ བྱ། །བྱང་ཆུབ་མཆོག་ ཀྱང་ རབ་ཏུ་ཉེ་བར་བྱ། །འགྲན་ཕྱིར་མ་ཡིན་
གྲགས་པ་འདོད་ཕྱིར་མིན། །མཐོ་རིས་འདོད་དང་རྒྱལ་སྲིད་བསྒྲུབ་ཕྱིར་མིན། །
བདག་གི་བདེ་བ་མཆོག་ཐོབ་ཕྱིར་མིན་གྱི། །གཞན་དོན་བསྒྲུབ་ཕྱིར་བདག་ནི་
འདི་རྩོམ་མོ། །དེ་བས་བདག་ནི་འདི་ཡིས་དུས་གཅིག་ཏུ། །འཇིག་རྟེན་དག་ལ་
སྡུག་བསྔལ་བདེ་འབྱུང་བ། །བསལ་ཞིང་བསྒྲུབ་པ་རྟག་ཏུ་ནུས་གྱུར་ཅིག །ཉི་
མས་མུན་བསལ་སྣང་འབྱུང་ནུས་བཞིན་ནོ། །མཐོང་ཞིང་ཐོས་སམ་རྗེས་སུ་དྲན་
ཡང་རུང་། །རེག་གམ་གཏམ་དུ་བརྗོད་པར་གྱུར་ཀྱང་རུང་། །རྣམ་པ་ཀུན་ཏུ་འགྲོ་
ལ་ཕན་པ་ནི། །བདེ་དང་ལྡན་པ་རྟག་ཏུ་བྱེད་གྱུར་ཅིག །ཅེས་གསུངས་པ་ལྟར་
རོ། །བདག་གི་བདེ་དགེ་གཞན་ལ་གཏོང་བ་དང་གཞན་གྱི་སྡུག་བསྔལ་བདག་ལ་
ལེན་པ་ནི། སྤྱོད་འཇུག་ལས། སྐྱིད་ ལུགས་མེད་དང་དཔུང་ཚོགས་དང༌། །ལྷུར་
བླང་བདག་ཉིད་དབང་བྱ་དང་། །བདག་དང་གཞན་དུ་མཉམ་པ་དང༌། །བདག་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དང་གཞན་དུ་བརྗེ་བར་གྱིས། །ཞེས་དང་། གང་ཞིག་བདག་དང་གཞན་རྣམས་
ནི། །མྱུར་ དུ་ བསྐྱབ་ པར་ འདོད་ པ་ དེས། །བདག་ དང༌ གཞན་ དུ་ བརྗེ་ བ་ བྱ། །
གསང་བའི་དམ་པ་སྤྱད་པར་བྱ། །ཞེས་དང༌། བདག་ཉིད་སྐྱོན་བཅས་གཞན་ལ་
ཡང་། །ཡོན་ཏན་རྒྱ་མཚོར་ཤེས་ བྱས་ནས། །བདག་ འཛིན་ ཡོངས་ སུ་ དོར་ བ་
དང༌། །གཞན་བླང་བ་ནི་བསྒོམ་པར་བྱ། །ཞེས་དང་། དེ་ལྟས་བདག་གནོད་ཞི་བ་
དང་། །གཞན་ གྱི་ སྡུག་ བསྔལ་ ཞི་ བྱའི་ ཕྱིར། །བདག་ ཉིད་ གཞན་ ལ་ གཏང་བ་
དང༌། །གཞན་རྣམས་བདག་བཞིན་གཟུང་བར་བྱ། །གཞན་གྱི་རྟོག་ཆེན་བྱས་ནས་
ནི། །བདག་གི་ལུས་ལ་ཅི་སྣང་བ། །དེ་དང་དེ་ཉིད་ཕྲོགས་བྱས་ནས། ཁྱོད་ཀྱིས་
གཞན་ལ་ཕན་པར་སྤྱོད། །བདག་སྐྱིད་གཞན་ནི་མི་སྐྱིད་ལ། །བདག་མཐོ་གཞན་
ནི་དམའ་བ་དང་། །བདག་ནི་ཕན་བྱེད་གཞན་མིན་ཞེས། །བདག་ལ་ཕྲག་དོག་
ཅིས་མི་བྱེད། །བདག་ནི་བདེ་དང་བྲལ་བགྱིས་ཏེ། །གཞན་གྱི་སྡུག་བསྔལ་བདག་
ལ་ སྦྱོར། །གང་ཚེ་འདི་ནི་ཅི་བྱེད་ཅེས། །བདག་གི་སྐྱོན་ལ་བརྟག་པར་གྱིས། །
གཞན་གྱི་ཉེས་པར་བྱས་པ་ཡང་། །རང་གི་སྐྱོན་དུ་བསྒྱུར་བྱོས་ལ། །བདག་གིས་
ཉེས་པ་ཆུང་བྱས་ཀྱང་། །སྐྱེ་བོ་མང་ལ་རབ་ཏུ་ཤོགས། །གཞན་གྱི་གྲགས་པ་ལྷག་
བརྗོད་ པས། །རང་ གི་ གྲགས་ པ་ ཟིལ་ གྱིས་ གནོན། །བདག་ ནི་ བྲན་ གྱི་ཐ་མ་
ལྟར། །དོན་རྣམས་ཀུན་ལ་བཀོལ་བར་གྱིས། །འདི་ནི་སྐྱོན་ཅན་རང་བཞིན་གྱི། །
གློ་བུར་ཡོན་ཏན་ཆེས་མི་བསྟོད། །འདི་ཡི་ཡོན་ཏན་ཅི་ནས་ཀྱང་། །འགས་ཀྱང་མི་
ཤེས་དེ་ལྟར་གྱིས། །མདོར་ན་བདག་གི་དོན་གྱི་ཕྱིར། ཁྱོད་ཀྱིས་གཞན་ལ་གནོད་
བྱས་གང་། །གནོད་དེ་སེམས་ཅན་དོན་གྱི་ཕྱིར། །བདག་ཉིད་ལ་ནི་འབབ་པར་
གྱིས། །ཞེས་དང་། བསླབ་བཏུས་ལས། བདག་ གཞན་ མཉམ་ ཉིད་གོམས་བྱས་
- 308 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
པས། །བྱང་ཆུབ་སེམས་ནི་བརྟན་པར་འགྱུར། །ཞེས་སོགས་བདག་གཞན་མཉམ་
བརྗེ་སྒོམ་ཚུལ་རྒྱས་པར་གསུངས་ཤིང་། བསླབ་བཏུས་དང་སྤྱོད་འཇུག་གཉིས་
ཀར་གཞན་གྱི་སྡིག་སྡུག་ཐམས་ཅད་བདག་ལ་ལོན་པ་དང་། བདག་གི་བདེ་དགེ་
ཐམས་ཅད་གཞན་ལ་གཏོང་བའི་ཚུལ་འདི་ཉིད་རྩལ་དུ་བཏོན་ནས་གསུངས་སོ། །
དེ་ཡང་། རྒྱལ་སྲས་ཞི་བ་ལྷས་མགོན་པོ་འཇམ་པའི་དབྱངས་ཀྱི་མན་ངག་ལ་
བརྟེན་ནས་བདག་གཞན་མཉམ་བརྗེའི་ཚུལ་འདི་ཉིད་རྩལ་དུ་བཏོན་ནས་བསླབ་
བཏུས་དང་སྤྱོད་འཇུག་གཉིས་སུ་གཏན་ལ་ཕབ་ཅིང་། དེའི་མན་ངག་ཞིབ་པར་
རྒྱལ་སྲས་ཞི་བ་ལྷ་ནས་རིམ་གྱིས་བརྒྱུད་དེ་བླ་མ་གསེར་གླིང་པའི་མན་ངག་
ཡོངས་སུ་རྫོགས་པ་ཇོ་བོ་རྗེ་དཔལ་ལྡན་ཨ་ཏི་ཤ་ལ་མངའ། ཇོ་བོས་འབྲོམ་རིན་
པོ་ཆེ་ལ་ལྐོག་ཆོས་སུ་གནང་། འབྲོམ་རིན་པོ་ཆེས་སྐུ་མཆེད་གསུམ་ལ་སོགས་པ་
ལ་གནང་ནས་བཀའ་གདམས་གོང་མའི་བླ་མ་རྣམས་ཀྱིས་ཐུགས་དམ་གྱི་མཐིལ་
དུ་མཛད་ཅིང་། སྙན་བརྒྱུད་ཀྱི་མན་ངག་རྣམས་ལྐོག་ཆོས་སུ་མཛད་དེ། བླ་མ་གོང་
མ་གཅིག་ནས་གཅིག་ཏུ་རིམ་གྱིས་བརྒྱུད་པ་ནི། སྙན་བརྒྱུད་ཀྱི་བློ་སྦྱོང་འདི་ཉིད་
ཡིན་ནོ། །འོན་ཀྱང་གཞུང་གཞན་ནས་མི་འབྱུང་བ་ནི་མ་ཡིན་ཏེ། མཁས་མཆོག་
དབྱིག་ གཉེན་ གྱི་ ཚོགས་ ཀྱི་ གཏམ་ ལས། གང་ གིས་ ལུས་ དང་ སྲོག་ དང་ནི། །
སེམས་ཅན་ཀུན་ལ་གཏང་བར་བྱ། །སེམས་ཅན་ཀུན་ལ་བྱམས་པ་དང་། །སྙིང་རྗེ་
ཉིད་ཀྱིས་ཁྱབ་པར་བྱ། །སྡིག་པ་ཀུན་གྱི་རྣམ་སྨིན་ནི། །རང་གི་རྒྱུད་ལ་མངོན་
འདོད་ཅིང་། །བསོད་ནམས་ཀུན་ལ་ཡི་རང་དང་། །སངས་རྒྱས་བདག་ཉིད་ཆེ་ལ་
བསམ། །དེ་ལྟར་ཡང་དང་ཡང་བྱ་བ། །འདི་ནི་ཆོ་ག་གཞན་ཡིན་ནོ། །ཞེས་དང་།
སེམས་ཅན་རྣམས་ཀྱི་ལོངས་སྤྱོད་དམ། །ཡོངས་སུ་བསྐྱབ་པའི་ཕྱིར་དང་ནི། །
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
རང་གི་ལུས་དང་སྲོག་ཉིད་ནི། །ཡིད་ཀྱི་རྗེས་བཞིན་གཏང་བར་བྱ། །ཞེས་དང་།
སྲོག་ཆགས་ཀུན་གྱི་སྡིག་པ་རྣམས། །ཐམས་ཅད་བདག་ལ་སྨིན་པར་ནི། །དེ་ལྟར་
སྡིག་པ་ལེན་བྱེད་ཅིང་། །འགྲོ་བའི་ཕོངས་པས་སྡུག་བསྔལ་བྱ། །ཞེས་དང༌། སྨོན་
ལམ་བདུན་ཅུ་པ་ལས་ཀྱང་། འགྲོ་བ་རྣམས་སུ་བདག་གིས་མི་དགེ་གང་། །ཅུང་
ཟད་བགྱིས་སམ་བགྱིད་སྩལ་རྗེས་ཡི་རང་། །རྒྱལ་བ་རྣམས་ལ་དེ་དག་བཤགས་
ནས་ནི། །སླན་ཆད་མི་བགྱིད་པ་ཡི་སྡོམ་པ་ནོད། །བདེར་གཤེགས་རང་རྒྱལ་དང་
ནི་ཉན་ཐོས་དང༌། །རྒྱལ་བའི་སྲས་ཀྱིས་དགེ་བ་བསགས་པ་དང་། །འཇིག་རྟེན་
པ་ཡིས་ལེགས་པར་སྤྱད་པ་གཞན། །མ་ལུས་པ་ལ་བདག་ནི་ཡི་རང་ངོ༌། །སྐྱེ་བོ་
ཉོན་མོངས་དུག་གིས་མགོ་རྨོངས་པ། །དེ་དག་རྣམས་ལ་མི་དགེ་གང་མཆིས་པ། །
དེས་ནི་བདག་ཉིད་ཁོ་ན་དགའ་བཞིན་དུ། །ཅི་ནས་དམྱལ་བ་རྣམས་སུ་གཞོལ་
བར་བགྱི། །འཇིག་རྟེན་རབ་ཞི་བདེ་བའི་བདུད་རྩི་ཡིས། །ཚིམ་ནས་ཡིད་ནི་དགེ་
བ་བགྱིད་གྱུར་ཅིག །འགྲོ་བ་བདག་གི་སྡུག་བསྔལ་ཇི་སྙེད་པ། །དེ་ནི་བདག་གིས་
དང༌ དུ་ ལེན་ པར་ ཤོག །ཅེས་ དང༌། རྗེ་ བཙུན་ བྱམས་ པས། མདོ་ སྡེའི་རྒྱན་དུ།
གཞན་དོན་བརྩོན་ལྡན་སྙིང་རྗེའི་བདག་ཉིད་འདི། །གང་ཚེ་མནར་མེད་ལ་ཡང་
དགར་འཛིན་པ། །དེ་འདྲ་བ་དག་སྲིད་ན་གཞན་རྟེན་ཅན། །སྡུག་བསྔལ་འབྱུང་བ་
རྣམས་ ཀྱིས་ ག་ ལ་ འཇིགས། །སློབ་ དཔོན་ བརྩེ་ ཆེན་ རྟག་ ཏུ་ བསྟེན་ པའི་
བདག །ཕ་རོལ་སྡུག་བསྔལ་དག་གིས་སེམས་གདུང་བ། །གཞན་གྱི་བྱ་བ་ཉེ་བར་
གནས་པ་ལ། །གཞན་གྱིས་བསྐུལ་བ་ཤིན་ཏུ་ངོ་ཡང་ཚ། །ཞེས་དང་། གཞན་དང་
བདག་ཏུ་མཉམ་པའི་སེམས་ཉིད་དམ། །བདག་པས་གཞན་གཅེས་སྡུག་པ་རྙེད་
ནས་ནི། །དེ་ ལྟར་ བདག་ པས་ གཞན་ དོན་ མཆོག་ཏུ་ཤེས། །རང་ གི་ དོན་ གང་
- 310 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གཞན་གྱི་དོན་གང་ཡིན། །ཇི་ལྟར་སྙིང་རྗེའི་བདག་ཉིད་གཞན་གྱི་དོན་གྱི་ཕྱིར། །
བདག་ལ་སྡུག་བསྔལ་མི་ཟད་གདུང་བ་རབ་བྱེད་པ། །དེ་ལྟར་འཇིག་རྟེན་གདུང་
བ་ལས་ཀྱིས་གཞན་དགྲ་ལའང་། །ཤིན་ཏུ་བརྩེ་བ་མེད་པར་རབ་ཏུ་འཇུག་མ་
ཡིན། །ཞེས་དང་། སྐྱེ་བོ་རྨོངས་པ་རང་གི་བདེ་དོན་བརྩོན། །དེ་མ་ཐོབ་པས་རྟག་
ཏུ་ སྡུག་བསྔལ་འགྱུར། །བརྟན་པ་རྟག་ཏུ་གཞན་དོན་བརྩོན་པ་ནི། །གཉི་གའི་
དོན་ བྱས་ མྱ་ངན་འདའ་བར་ འགྱུར། །ཞེས་ སོགས་བདག་གཞན་མཉམ་བརྗེ་
བསྒོམ་པའི་ཚུལ་གཞུང་དེར་ཡང་དང་ཡང་དུ་གསུངས་སོ། །དེ་བཞིན་དུ་འཕགས་
པ་ཐོགས་མེད་ཀྱིས་བྱང་ས་སོགས་སུ་མང་དུ་གསུངས། མགོན་པོ་ཀླུ་སྒྲུབ་ཀྱིས་
བྱང་ཆུབ་སེམས་འགྲེལ་དང་རྨི་ལམ་ཡིད་བཞིན་ནོར་བུའི་གཏམ་ལ་སོགས་པ་
གཞུང་མང་པོར་ཡང་དང་ཡང་དུ་གསུངས་ཤིང་། ལྷག་པར་རིན་ཆེན་ཕྲེང་བ་ལས།
ས་དང་ཆུ་དང་མེ་དང་རླུང་། །སྨན་དང་དགོན་པའི་ཤིང་བཞིན་དུ། །རྟག་ཏུ་སེམས་
ཅན་ ཐམས་ཅད་ ཀྱིས། །རང་ དགར་ དགག་ མེད་ སྤྱད་ བྱར་ཤོག །སེམས་ཅན་
རྣམས་ལ་སྲོག་བཞིན་ཕངས། །བདག་ལ་དེ་དག་ཆེས་འཕངས་ཤོག །བདག་ལ་
དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག །ཅེས་བདག་གཞན་
མཉམ་བརྗེའི་སྒོ་ནས་གཏོང་ལེན་གྱི་དམིགས་པ་སྐྱོང་ཚུལ་ཆེས་གསལ་བར་
གསུངས་སོ། །གཞུང་དེ་དག་ཀྱང་རྒྱལ་བའི་བཀའི་དགོངས་པ་འགྲེལ་བྱེད་ཡིན་
པས་ཞིབ་པ་ནི་རྒྱལ་བའི་བཀའ་ཉིད་ལས་འབྱུང་ངོ༌། །དེ་ཡང་མདོ་སྡེ་ཕལ་པོ་ཆེའི་
གཞོན་ནུ་ནོར་བཟང་གི་རྣམ་ཐར་ལས། འགྲོ་བའི་སྡུག་བསྔལ་བདག་ཉིད་ལ་
བསྒྱུར་བར་ནི་མོས། །བདག་ཉིད་འགྲོ་བ་ཀུན་གྱི་ཉེར་འཚོའི་ལུས་སུ་བསྒྱུར། །
ཞེས་སོགས་ནོར་བཟང་གི་རྣམ་ཐར་ལས་རྒྱ་ཆེར་འབྱུང་ཞིང་། མདོ་དེའི་དབུ་
- 311 .



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཞབས་ཐམས་ཅད་དུ་བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་
འདི་ཉིད་ཇི་ལྟར་བསྒོམ་པའི་ཚུལ་དང་། སེམས་རིན་པོ་ཆེ་འདི་སྟོན་པའི་དགེ་བའི་
བཤེས་གཉེན་ཇི་ལྟར་བསྟེན་པའི་ཚུལ་དང་། སེམས་རིན་པོ་ཆེ་འདི་རྒྱུད་ལ་སྐྱེས་
པའི་ཕན་ཡོན་དང༌། འདི་མེད་པའི་ཉེས་དམིགས་དང་། སེམས་རིན་པོ་ཆེ་འདིའི་
བསླབ་བྱ་ཇི་ལྟར་ཡིན་པ་དང་། དེ་ལ་སྤྱོད་ལམ་རྣམ་བཞིར་ཇི་ལྟར་སློབ་པའི་ཚུལ་
རྣམས་རྩལ་དུ་བཏོན་ནས་གསུངས་སོ། །གཞན་ཡང་བློ་གྲོས་མི་ཟད་པའི་མདོ་
དང་ནམ་མཁའ་མཛོད་ཀྱི་མདོ་དང་དཀོན་མཆོག་བརྩེགས་པ་དང་ཏིང་ངེ་འཛིན་
རྒྱལ་པོའི་མདོ་ལ་སོགས་པ་ཐེག་པ་ཆེན་པོའི་མདོ་སྡེ་རྣམས་སུ་ཞིབ་ཏུ་འབྱུང་ཞིང་།
གཞན་ཡང་འདུལ་བ་ལུང་གི་རྒྱུད་གླེང་རྣམས་དང་། ལས་བརྒྱ་པ། རྟོགས་བརྗོད་
བརྒྱ་པ། མཛངས་བླུན་སོགས་སུའང་ཐུབ་པས་སྔོན་བདག་པས་གཞན་གཅེས་ཇི་
ལྟར་མཛད་པའི་ཚུལ་རྣམས་ཆེས་གསལ་བར་འབྱུང་ཞིང་། སྔོན་བྱུང་སྟོན་པའི་
རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་འཁྱེར་ཤེས་པ་ཞིག་དགོས་པས་
ན། ཆོས་འདི་ལ་སྙིང་ནས་སློབ་པར་འདོད་པ་རྣམས་ཀྱིས་ནི། གཅིག་ཏུ་སྟོན་པ་
ཐུགས་རྗེ་ཅན་དེ་ཉིད་ཀྱི་འཁྲུངས་རབས་རྣམས་དང་ཐེག་པ་ཆེན་པོའི་མདོ་སྡེ་དྲི་
མ་མེད་པ་རྣམས་ཡང་ཡང་བལྟས་ལ་ཡིད་ཆེས་ཀྱི་དད་པ་ཤུགས་དྲག་ཏུ་བསྐྱེད།
དེ་དག་ཇི་ལྟར་ཉམས་སུ་ལེན་པའི་ཚུལ་གསལ་བར་སྟོན་པའི་ཤིང་རྟ་ཆེན་པོའི་
གཞུང་རྣམས་ཡང་ཡང་བལྟས་ལ་གོ་ཡུལ་ཅི་རྙེད་བྱ། དེ་དག་གི་སྙིང་པོའི་དོན་
རྣམས་བརྒྱུད་ལྡན་བླ་མ་དམ་པའི་མན་ངག་ལ་བརྟེན་ནས་རང་གི་རྒྱུད་ལ་བསྐོར་
ཏེ་ཉམས་སུ་ལེན་ཤེས་པ་ཞིག་དང་། ཇི་ལྟར་ཤེས་པ་ལྟར་དུ་ལག་ལེན་ལ་བཀལ་
ཏེ་རྒྱུད་ལ་སྦྱོར་ཅི་ཐུབ་བྱེད་པ་ནི་གནད་དམ་པ་ཡིན་ནོ། །དེ་ལྟར་མིན་པར་ཐོག་
- 312 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མར་གང་ཉམས་སུ་ལེན་རྒྱུའི་ཆོས་དེ་ལ་ཐོས་པ་ཕུ་ཐག་ཆོད་པ་ཞིག་མ་བྱས་པར།
ཐམ་ཐོམ་དུ་ཞུགས་ཀྱང་ངེས་པ་གང་ཡང་མི་རྙེད་པས་འབྲས་བུ་ཇི་བཞིན་འབྱུང་
བ་མི་སྲིད་དེ། ཤར་དུ་འགྲོ་འདོད་གོམ་པ་ནུབ་ཏུ་སྤོ་བ་ལྟར་ཕལ་ཆེར་ཕྱིན་ཅི་
ལོག་ཏུ་འགྲོ་བ་མང་ཞིང་། དེར་མ་སོང་ཡང་ལམ་གྱི་ཆ་མ་ཚང་བ་དང་གོ་རིམ་
འཆོལ་བ་སོགས་ཀྱི་སྐྱོན་དུ་གྱུར་ནས་ངལ་བས་འབད་ཀྱང་རྒྱུད་ལ་མི་སྐྱེ་བ་དང་།
བདུད་དང་སྡིག་གྲོགས་སོགས་ཀྱིས་བསྒྱུར་སླ་བ་ཞིག་ལས་མི་འབྱུང་བས། མདོ་
ལས། དགེ་ སློང་ དག་ གམ་ མཁས་ རྣམས་ ཀྱིས། །བསྲེགས་ བཅད་ བརྡར་ བའི་
གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་གུས་
ཕྱིར་མིན། །ཞེས་གསུངས་པ་ལྟར། ཐོག་མར་ཐོས་བསམ་ཕུ་ཐག་ཆོད་པ་ཞིག་
བྱས། དེ་ནས་སྒོམ་པ་ལ་འབད་ན་མྱུར་དུ་སྐྱེ་བས། ཐོས་བསམ་སྒོམ་གསུམ་གྱི་གོ་
རིམ་རྒྱལ་བ་ཉིད་ཀྱིས་ཇི་ལྟར་གསུངས་པ་ལྟར་བྱེད་དགོས་སོ། །དེ་ཡང་མདོ་སྡེའི་
རྒྱན་ ལས། གལ་ཏེ་ཐོས་པ་ཙམ་གྱིས་དོན་མཐོང་ འགྱུར་ན་ སྒོམ་ པ་དོན་མེད་
འགྱུར། གལ་ཏེ་མ་ཐོས་པར་ཡང་སྒོམ་འཇུག་འགྱུར་ན་བསྟན་པ་དོན་མེད་འགྱུར།
ཞེས་ཐོས་པ་ཚུལ་བཞིན་མ་བྱས་པར་བསྒོམས་པ་ཙམ་གྱིས་རྒྱུད་ལ་མི་སྐྱེ་བ་དང་།
མ་བསྒོམ་པར་ཐོས་པ་ཙམ་གྱིས་རྒྱུད་ལ་མ་སྐྱེ་བས་ཐོས་བསམ་སྒོམ་གསུམ་ག་
དགོས་པར་གསུངས། སྤྱིར་ཆོས་གང་དང་གང་བྱེད་ཀྱང་ཐོས་བསམ་སྒོམ་གསུམ་
ཚང་བ་བྱེད་དགོས་ཤིང༌། དེ་ཡང་ཐོས་བསམ་སྒོམ་གསུམ་པོ་ཡ་བྲལ་དུ་མ་སོང་བ་
གཅིག་གྲོགས་སུ་གཅིག་འགྲོ་བ་ཞིག་དགོས་པ་ནི། འབྲོམ་རིན་པོ་ཆེས། ང་ཐོས་
དུས་ཚེ་ན་བསམ་སྒོམ་བདོ། །དེ་བསམ་དུས་ཚེ་ན་ཐོས་སྒོམ་བདོ། །ང་སྒོམ་དུས་
ཚེ་ན་ཐོས་བསམ་བདོ། །ང་གཅིག་ཏུ་མ་ལུས་བསྒོམས་བྱས་ནས། །ཆོས་ལམ་དུ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འཁྱེར་ནས་འགྲོ་ཤེས་པས། །ད་བཀའ་གདམས་ཕྱོགས་ཆར་མ་ལྷུང་བས། །དོན་
བརྒྱ་ འབག་ བཞིན་ དུ་ འཕྲུལ་ ཤེས་ པའི། །ལེགས་ ཀུན་ ཏུ་ རྟོགས་ དེ་ བཀའ་
གདམས་ཡིན། །ཞེས་གསུངས་པ་ལྟར་རོ། །དེའི་ནང་ནས་ཐེག་པ་ཆེན་པོའི་ལམ་
གྱི་རྩ་བ་བྱང་ཆུབ་ཀྱི་སེམས་རིན་པོ་ཆེ་འདི་སྐྱེ་བ་དང༌། འཕེལ་བ་དང༌། མཐར་
ཕྱིན་པར་བྱེད་པ་ལ་ནི་ཐོས་བསམ་སྒོམ་གསུམ་ག་ལ་ངེས་པར་འབད་དགོས་ཏེ།
སེམས་རིན་པོ་ཆེ་འདི་ཐོག་མར་སྐྱེ་བ་ཡང་དགེ་བའི་བཤེས་གཉེན་ཞིག་ལ་བརྟེན་
ཏེ་མན་ངག་མཉན་ལ་ཐོས་པ་བྱས། ཐོས་པའི་དོན་ལ་རང་གིས་སོ་སོར་རྟོག་པའི་
ཤེས་རབ་ཀྱིས་ཡང་ཡང་དཔྱད་དེ་ངེས་པ་རྙེད་པར་བྱས། ཇི་ལྟར་ངེས་པའི་དོན་དེ་
ཉིད་ཡང་ཡང་ཡིད་ལ་བྱས་ཏེ་བསྒོམས་པས་རྒྱུད་ལ་སྐྱེ་བ་ཡིན་ནོ། །དེ་བཞིན་དུ་
སེམས་འདི་གོང་ནས་གོང་དུ་འཕེལ་བ་ཡང་། ཐོས་བསམ་སྒོམ་གསུམ་ག་ལ་
བལྟོས་ཏེ། དང་པོར་སེམས་བསྐྱེད་མ་ཐག་ཏུ་དགེ་བའི་བཤེས་གཉེན་ལས་ཐེག་
པ་ཆེན་པོའི་བསླབ་བྱ་རྣམས་མཉན་ཏེ་མང་དུ་ཐོས་པ་བཙལ། ཐོས་པའི་དོན་ལ་
ཚུལ་བཞིན་བསམས་པས་ངེས་ཤེས་བསྐྱེད། ཇི་ལྟར་ངེས་པའི་དོན་རྣམས་གོམས་
པར་བྱས་ནས་སྤེལ་བ་ཡིན་ནོ། །སེམས་རིན་པོ་ཆེ་འདི་མཐར་ཕྱིན་པ་ལ་ཡང་
ཐོས་བསམ་སྒོམ་གསུམ་ག་ངེས་པར་དགོས་ཏེ། སེམས་རིན་པོ་ཆེ་འདིར་མཐར་
ཕྱིན་པ་ལ་ས་ལམ་ཐམས་ཅད་བགྲོད་དགོས་ལ། དེ་ཡང་དང་པོར་ས་ལྟ་བུའི་
སེམས་བསྐྱེད་དང་གསེར་ལྟ་བུའི་སེམས་བསྐྱེད་ནས་བཟུང་། མཐར་ཆོས་ཀྱི་སྤྲིན་
ལྟ་བུའི་སེམས་བསྐྱེད་ཀྱི་བར་དང༌། ལམ་ལ་སྦྱར་ན་དང་པོར་ཚོགས་ལམ་ཆུང་ངུ་
ནས་བཟུང་། མཐར་སྒོམ་ལམ་གྱི་མཐའི་རྡོ་རྗེ་ལྟ་བུའི་ཏིང་ངེ་འཛིན་གྱི་བར་ས་
ལམ་ཐམས་ཅད་རྫོགས་པ་དང་། འབྲས་བུ་སངས་རྒྱས་ཀྱི་སའི་སྐུ་དང་ཡེ་ཤེས་
-314 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སོགས་དེ་དག་ཐམས་ཅད་འགྲུབ་པ་ལ་དང་པོར་དགེ་བའི་བཤེས་བཉེན་བསམ་
སྦྱོར་གཉིས་ ཀྱིས་ཚུལ་བཞིན་བསྟེན་ཏེ་དེ་ལྟ་བུའི་ས་ལམ་གྱི་མན་ངག་རྣམས་
མཉན་ནས་ཐོས་པ་བྱས། ཐོས་པའི་དོན་ལ་ངེས་ཤེས་བསྐྱེད། ཇི་ལྟར་ངེས་པའི་
དོན་རྣམས་གོམས་པར་བྱེད་པ་ཡིན་པས། ཐོས་བསམ་སྒོམ་གསུམ་ག་ཚང་བར་
མ་བྱས་པར་འདི་འདྲ་བའི་ཡོན་ཏན་རྒྱ་ཆེན་པོ་རྣམས་འགྲུབ་པའི་གནས་མེད་
དོ། །དེ་ལྟར་ཡང་། བྱང་ཆུབ་སེམས་དཔའི་སོ་སོར་ཐར་པ་ལས། ཤཱ་རིའི་བུ་གང་
སངས་རྒྱས་ཀྱི་བྱང་ཆུབ་ཀྱི་ཕྱིར་བྱང་ཆུབ་ཀྱི་སེམས་བསྐྱེད་པ་ཐོབ་ནས་ཐོས་པ་
མང་པོ་ལ་མངོན་པར་བརྩོན་པར་མི་བྱེད་པ་དེ་ནི་བྱང་སེམས་བདེན་པར་སྨྲ་བ་མ་
ཡིན་པར་རིག་པར་བྱའོ། །ཤཱ་རིའི་བུ་མིང་ཙམ་གྱིས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་ཀྱི། ཤེས་
རབ་དང་ལྡན་པ་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
མངོན་པར་རྫོགས་པར་འཚང་རྒྱ་བར་ནུས་སོ། །ཤེས་རབ་དེ་ཡང་གང་ལས་ངེས་
པར་འབྱུང་བ་ཡིན་ཞེ་ན། མང་དུ་ཐོས་པ་ལས་ཤེས་རབ་འབྱུང་བ་ཡིན་ཏེ། ཤཱ་
རིའི་བུ་དེ་ལྟ་བས་ན་ ཁྱོད་ཀྱིས་མངོན་སུམ་དུ་བྱས་ཤིང་ཁྱོད་ཀྱིས་རིག་པར་
བྱའོ། །ཤཱ་རིའི་བུ་བྱང་ཆུབ་ཏུ་སེམས་བསྐྱེད་ནས་ཐོས་པ་མང་པོ་ལ་མངོན་པར་མི་
བརྩོན་པ་གང་ཡིན་པ་དེ་ནི་བདུད་སྡིག་ཅན་གྱིས་བྱིན་གྱིས་བརླབས་པ་ཉིད་ཡིན་
ནོ། །ཞེས་དང་། བསོད་ནམས་ཐམས་ཅད་སྡུད་པའི་ཏིང་ངེ་འཛིན་ཅེས་ པའམ་
སྲེད་མེད་ཀྱི་བུས་ཞུས་པར་ཡང་། སྔོན་འདས་པའི་དུས་ན་དྲང་སྲོང་ཆེན་པོ་མཆོག་
ཅེས་པ་མངོན་པར་ཤེས་པ་ལྔ་དང་ལྡན་པ། རྟག་ཏུ་བྱམས་སྙིང་རྗེ་དང་ལྡན་པ་
ཞིག་བྱུང་བ་ལས། དེ་འདི་སྙམ་དུ་འདི་ཙམ་གྱིས་སེམས་ཅན་རྣམས་ཀྱི་ཉོན་མོངས་
-315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པ་སེལ་ཡང་མི་ནུས། འཕགས་པའི་ལྟ་བ་བསྐྱེད་ཀྱང་མི་ནུས་སོ། །འཕགས་པའི་
ལྟ་བ་གང་ལས་སྐྱེ་ན་མང་དུ་ཐོས་པ་དང་ཚུལ་བཞིན་དུ་སོ་སོར་རྟོག་པ་ལས་སྐྱེ་
བས་ཐོས་པ་བཙལ་ལོ་སྙམ་དུ་བརྩོན་པ་ན། སངས་རྒྱས་བཅོམ་ལྡན་འདས་མཐོང་
སྟེ་ཆོས་དུ་མ་བསྟན་ནས་ཁྱོད་རྟག་ཏུ་འདུ་འཛི་མེད་པར་ཚུལ་བཞིན་དུ་སོ་སོར་
རྟོག་པ་ལ་བརྩོན་པར་བྱ། ཞེས་དང་། འདི་སྐད་དུ་རིགས་ཀྱི་བུ་ཐོས་པ་དང་ལྡན་
ན་ཤེས་རབ་སྐྱེ་བར་འགྱུར་རོ། །ཤེས་རབ་ལྡན་ན་ཉོན་མོངས་པ་ཞི་བར་འགྱུར་
རོ། །ཉོན་མོངས་པ་མེད་ན་བདུད་ཀྱིས་ཀྱང་གླགས་མི་རྙེད་དོ། །ཐོས་པ་དང་ལྡན་
ན་རྟོག་པར་འགྱུར་རོ། །རྟོག་པ་ཡོད་ན་ཚུལ་བཞིན་དུ་ཆོས་ཡོངས་སུ་འཚོལ་བར་
འགྱུར་རོ། །ཚུལ་བཞིན་དུ་ཆོས་ འཚོལ་བ་ལ་བརྩོན་ན་བདུད་སྡིག་ཅན་ གྱིས་
གླགས་མི་རྙེད་དོ། །ཐོས་པ་དང་ལྡན་ན་ལོག་པར་ལྟ་བ་དང་བྲལ་བར་འགྱུར་ལ།
ཡང་དག་པའི་ལྟ་བ་ཡང་བསྐྱེད་པར་འགྱུར་རོ། །ཡང་དག་པར་ཞུགས་ན་དོན་ལ་
ཉེ་བར་རྟོག་པ་དང་། གནོད་པ་དང་བྲལ་བར་འགྱུར་རོ། །ཞེས་དང་། སྦྱིན་པ་དང་
ཚུལ་ཁྲིམས་གཉིས་དང་། ཐོས་པ་བསོད་ནམས་གང་ཆེ་ཞུས་པའི་ལན་དུ། རིགས་
ཀྱི་བུ་འདི་ལྟ་སྟེ་དཔེར་ན། རིའི་རྒྱལ་པོ་རི་རབ་ཀྱི་མདུན་ན་ཡུངས་འབྲུ་གཅིག་
འདུག་པ་བཞིན་དུ་སྦྱིན་པའི་ཚོགས་དང་ཚུལ་ཁྲིམས་ཀྱང་དེ་དང་འདྲ་བར་བལྟ་
བར་བྱའོ། །རིའི་རྒྱལ་པོ་རི་རབ་ཇི་ལྟ་བ་དེ་བཞིན་དུ་ཐོས་པའི་ཚོགས་བལྟ་བར་
བྱའོ། །རིགས་ཀྱི་བུ་འདི་ལྟ་སྟེ། དཔེར་ན་ནམ་མཁའ་ལ་བྱའི་ རྗེས་ཇི་ལྟ་བ་དེ་
བཞིན་དུ་སྦྱིན་པའི་ཚོགས་དང་ཚུལ་ཁྲིམས་ཀྱི་ཚོགས་བལྟ་བར་བྱའོ། །ཕྱོགས་
བཅུའི་ནམ་མཁའ་མཐའ་ཡས་པ་ཇི་ལྟ་བ་དེ་བཞིན་དུ་ནི་ཐོས་པའི་ཚོགས་བལྟ་
བར་བྱའོ། །ཤཱ་རིའི་བུ་སྦྱིན་པའི་ཚོགས་ནི་བྱ་བ་གཉིས་བྱེད་དེ། གཉིས་གང་ཞེ་ན་
- 316 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འདི་ལྟ་སྟེ། དབུལ་བ་སེལ་བ་དང༌། ལོངས་སྤྱོད་ཆེན་པོ་བསྒྲུབ་པ་སྟེ་བྱ་བ་འདི་
གཉིས་བྱེད་དོ། །ཚུལ་ཁྲིམས་ཀྱི་ཚོགས་ཀྱང་བྱ་བ་གཉིས་བྱེད་དོ། །གཉིས་གང་
ཞེན། འདི་ ལྟ་ སྟེ། ངན་ འགྲོ་སེལ་བ་ དང་། བདེ་འགྲོ་བསྒྲུབ་ པ་ སྟེ་ བྱ་ བ་ འདི་
གཉིས་བྱེད་དོ། །ཤེས་རབ་ཀྱི་ཚོགས་ཀྱང་བྱ་བ་གཉིས་བྱེད་དེ། གཉིས་གང་ཞེ་ན།
འདི་ལྟ་སྟེ། ལྟ་བར་གྱུར་པ་ཐམས་ཅད་སེལ་བ་དང་། ཤེས་རབ་བསྒྲུབ་པ་སྟེ་བྱ་བ་
འདི་གཉིས་བྱེད་དོ། །རིགས་ཀྱི་བུ་སྦྱིན་པའི་ཚོགས་དང་། ཚུལ་ཁྲིམས་ཀྱི་ཚོགས་
ནི་ཟག་པ་དང་བཅས་པ་དང་། ལེན་པ་དང་བཅས་པ་དང་། ཕུང་པོ་རྣམ་པར་སྨིན་
པའོ། །རིགས་ཀྱི་བུ་ཐོས་པའི་ཚོགས་ནི། ཟག་པ་མེད་པ་དང༌། ལེན་པ་མེད་པ་
དང་། རྣམ་ པར་ སྨིན་པ་མ་ཡིན་པའོ། །རིགས་ ཀྱི་བུ་དེ་ལྟ་བས་ན། བྱང་ཆུབ་
སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་རྣམས་ཀྱིས་ཐོས་
པའི་ཚོགས་ལ་བརྩོན་པར་བྱའོ། །ཞེས་དང་། འོད་སྲུང་གི་ལེའུར། ཆོས་སྨྲ་བ་ལ་
གུས་དང་བཅས་པ་ཡིས། །ཟང་ཟིང་མེད་ཅིང་རྙེད་དང་བཀུར་སྟི་ལ། །རེ་བ་མེད་
ཅིང་ ཚིགས་བཅད་མི་ སེམས་ པར། །ཇི་ ལྟར་ ཐོས་ པའི་ ཆོས་ རྣམས་ གཞན་ལ་
སྟོན། །ཐོས་ལས་ཤེས་རབ་འབྱུང་བར་དེས་རིག་ནས། །མགོ་ལ་འབར་བཞིན་
རྟག་ཏུ་ ཐོས་ པ་ འཚོལ། །འདི་ནི་ ཇི་ ལྟར་ ཐོས་ པའི་ ཆོས་ རྣམས་ འཛིན། །ཆོས་
བཟུང་ནས་ནི་ནན་ཏན་བྱ་ཕྱིར་གནས། །མཁས་དེ་ནན་ཏན་སྙིང་པོར་བྱེད་པ་
ཡིན། །ཚིག་ལྷུར་ མི་ ལེན་ སྨྲ་བ་ལྷུར་མི་ལེན། །མཁས་པ་ཆོས་བཞི་ འདི་ དག་
བསྙེན་བྱས་ན། །རྒྱལ་བའི་བསྔགས་པའི་ཤེས་རབ་ཐོབ་པར་འགྱུར། །ཞེས་དང་།
ཕར་ཕྱིན་བསྡུས་པ་ལས། ཐོས་ཉུང་དམུས་ལོང་སྒོམ་པའི་ཚུལ་མི་ཤེས། །དེ་མེད་
དེས་ཀོ་ཅི་ཞིག་བསམ་པར་བྱ། །དེ་བས་ཐོས་ལ་བརྩོན་བྱ་དེ་རྒྱུ་ལས། །བསམས་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ཤིང་བསྒོམས་པས་ཤེས་རབ་ཡངས་ པ་འབྱུང༌། །ཞེས་དང༌། ཀྱེ་རྡོར་གྱི་དཀའ་
འགྲེལ་མུ་ཏིག་འཕྲེང་བར། བློ་གྲོས་མེད་ལ་ཐོས་མེད་མ་ཐོས་པ་ལའང་བསམ་པ་
མེད། །གཉིས་བྲལ་རྣལ་འབྱོར་མེད་ཅིང་རྣལ་འབྱོར་མེད་ལ་དངོས་གྲུབ་མེད། །
ཅེས་དང་། རིམ་ལྔའི་འགྲེལ་པ་དོན་གསལ་ལས། ཐོས་པ་རྫོགས་པར་བྱེད་པ་
ཤེས་རབ་སྟེ། །བསམ་པ་དང་ནི་གཉིས་པོ་ཡོད་གྱུར་ན། །སྒོམ་པ་ལ་ནི་རབ་ཏུ་
སྦྱོར་བ་ཡིན། །བློ་དང་ལྡན་པས་འདི་ལྟར་བསམས་ན་ནི། །ཐོག་མར་ཐོས་པའི་
དོན་ལ་འབད་པ་ཡིས། །རྟག་ཏུ་བརྩོན་པར་བྱེད་པ་གང་ཡིན་པ། །དེ་ཡི་ལག་ཏུ་
དངོས་གྲུབ་ངེས་པར་ཐོབ། །གང་ཞིག་ཚིག་ལ་ཐེ་ཚོམ་ཟ་གྱུར་པ། །དེ་ཡིས་དོན་
ནི་ ཇི་ ལྟར་རྟོགས་ པར་ འགྱུར། །ཞེས་དང༌། དགའ་བོ་མངལ་འཇུག་ལས་ཀྱང་།
དགའ་བོ་འཇིག་རྟེན་དད་པ་མེད་པ་དབང་པོས་འཁོལ་བ་འཕྲལ་གང་དུ་བལྟ་བ་
ལག་ཏུ་འོངས་ པ་མཐོང་བ། འགོད་པ་ཆེ་བ། བསགས་པ་ཉུང་བ་སྟེ། སླ་བ་མི་
བྱེད་ཀྱི་དཀའ་བས་བདག་ཉིད་ཀུན་ཏུ་རྩོལ་བར་བྱེད་དོ། །དགའ་བོ་ལུང་ཡང་མི་
དགོས། ཤེས་བྱེད་ཀྱང་མི་དགོས། ཁྱོད་ཀྱི་ཤའི་མིག་གིས་ཇི་ཙམ་མཐོང་བ་དེ་ཁོ་
ན་ ལ་ ཡང་ དག་ པར་ རྟོགས་ ཤིག་ དང་། ཇི་ ལྟར་ མཐོང་ བ་ ལ་ ཡང་ དག་ པར་
བརྟགས་པ་ཉིད་ཀྱིས་ཐར་པར་འགྱུར་རོ། །དགའ་བོ་ཁྱོད་ང་ལ་དད་པའི་ཕྱིར་མ་
འགྲོ་ཞིག །ང་ལ་འདུན་པའི་ཕྱིར་འབྲང་བར་མ་བྱེད་ཅིག །ངའི་ཚིག་ལ་རྟོན་པར་
མ་བྱེད་ཅིག །ངའི་མཚན་མ་ལ་རྟོག་པར་མ་བྱེད་ཅིག །དགེ་སྦྱོང་གི་ལྟ་བ་དང་
ཤེས་པའི་ རྗེས་སུ་མ་འབྲང་ཞིག །ཅེས་དང༌། འདི་སྐད་དུ། དགེ་སྦྱོང་གོ་ཏ་མ་ནི་
བདག་གི་སྟོན་པ་ཆེན་པོ་ཡིན་ནོ་ཞེས་མ་ཟེར་བར། ངས་མངོན་པ་རྫོགས་པར་
སངས་རྒྱས་ པའི་ཆོས་ གང་ ཡིན་ པ་ དེ་ གཅིག་པུ་དབེན་ པར་ སོང་ ལ་ ཡིད་ལ་
- 318 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བསམས་ཏེ་ མཇལ་བར་ གྱིས་ཤིག །སོ་སོར་རྟོགས་ཤིག །རྟག་ པར་ མང་དུ་
སྒོམས་ཤིག །སེམས་རྩེ་གཅིག་ཏུ་ཆོས་རྣམས་སོ་སོར་བརྟགས་ཏེ་ཆོས་དེ་དག་ལ་
བསྒོམ་པའི་འདུ་ཤེས་ཡོངས་སུ་རྫོགས་པར་བྱས་ཏེ་ཡང་དག་པའི་དྲན་པ་ལ་
གནས་ནས་བདག་ཉིད་ ཀྱི་གླིང་བྱོས་ཤིག །ཅེས་དང༌། སྐྱེས་རབས་ལས། ཐོས་
པའི་ རྗེས་འཇུག་བསྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་
བར་འགྱུར། །ཞེས་མདོ་རྒྱུད་བསྟན་བཅོས་ཐམས་ཅད་དུ་ལན་གཅིག་མིན་པར་
གསུངས་པ་ལྟར་རོ། །དེ་ལྟར་བདག་གཞན་མཉམ་བརྗེ་བསྒོམ་པའི་ཚུལ་ནི། མདོ་
རྒྱུད་བསྟན་བཅོས་དག་ལས་རྒྱ་ཆེར་བཤད་ན། སློབ་དཔོན་ཞི་བ་ལྷས། བདག་
དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཞེས་བདག་གཞན་
བརྗེ་བ་འདི་ཤིན་ཏུ་གསང་བ་ཡིན་པར་གསུངས་པ་ཇི་ལྟར་ཡིན་སྙམ་ན། དེ་ནི་
བདག་པས་གཞན་གཅེས་པར་བཟུང་ནས་གཞན་གྱི་སྡིག་སྡུག་ཐམས་ཅད་བདག་
ལ་ལེན་ཅིང་། བདག་གི་བདེ་དགེ་ཐམས་ཅད་གཞན་ལ་གཏོང་བའི་བསམ་པ་
རླབས་པོ་ཆེ་འདིའི་མན་ངག་གི་གནད་རྣམས་གདུལ་བྱ་བློ་གྲོས་ཆུང་ངུ་དག་གི་
བློར་མི་ཤོང་ཞིང་། རྗེས་སུ་ཡི་རང་ཙམ་ཡང་བྱ་དཀའ་བའི་གནས་ཡིན་པས་
གསང་བར་གསུངས་ཏེ། ཡོན་ཏན་མཐའ་ཡས་པར་བསྟོད་པ་ལས། གང་ཞིག་
ཐོས་པར་གྱུར་ནའང་འཇིག་རྟེན་འདི་ལ་གནོད་པ་སྐྱེ་འགྱུར་དང་། །གང་ཡང་ཁྱོད་
ཉིད་ཀྱིས་ཀྱང་ཡུན་རིང་སྐུ་ཉམས་བཞེས་པར་མི་སྤྱོད་པའི། །སྤྱོད་པ་དེ་དག་ཁྱོད་
ལ་གོམས་པས་དུས་སུ་རང་གི་ངང་ཉིད་གྱུར། །དེ་སླད་ཡོན་ཏན་དག་ནི་ཡོངས་
གོམས་མ་བགྱིས་སྤེལ་བར་དཀའ་བ་ལགས། །ཞེས་དང་། རྗེ་རིན་པོ་ཆེས། གང་
ཟག་གཞན་ཕལ་མོ་ཆེས་སྙིང་ཐག་པ་ནས་རྗེས་སུ་ཡི་རང་བ་ཙམ་ཡང་བྱ་བར་
- 319-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དཀའ་ལ། འཇིག་རྟེན་ཐམས་ཅད་དང་མི་མཐུན་པའི་གཏམ་གྱི་གཞིར་གྱུར་པ།
བདག་པས་གཞན་གཅེས་པའི་བྱང་ཆུབ་ཀྱི་སེམས་དང་། དེས་ཀུན་ཏུ་དྲངས་པའི་
རྒྱལ་སྲས་ཀྱི་སྤྱོད་པ་རླབས་ཆེ་བ་རྣམས་ལ་བསླབས་པ་ལ་བརྟེན་ནས་རྨད་དུ་བྱུང་
བའི་གོ་འཕང་མཆོག་བརྙེས་པས་ཐ་ན་དབུགས་ཕྱི་ནང་དུ་རྒྱུ་བ་ཙམ་ཡང་སེམས་
ཅན་རྣམས་ལ་སྨན་པའི་ཐབས་ཆེན་པོར་འགྱུར་བ། ཞེས་གསུངས་པ་ལྟར་རོ། །དེ་
ལྟ་མིན་པར་བདག་གཞན་མཉམ་བརྗེའི་མན་ངག་འདི་རྒྱལ་བའི་བཀའ་དང་ཤིང་
རྟ་ཆེན་པོའི་གཞུང་རྣམས་ནས་མི་འབྱུང་བར་བླ་མའི་ངག་ནས་བརྒྱུད་པ་ཙམ་དང་།
ཡི་དམ་ལྷའི་ཞལ་ནས་ལྐོག་ཏུ་གསུངས་པ་ཙམ་ཞིག་ཏུ་གོ་ན་མི་རུང་སྟེ། དེ་ལྟར་
དུ་བཟུང་ན་ནི་སྤྱིར་རྒྱལ་བའི་བཀའ་དང་དགོངས་འགྲེལ་དྲི་མ་མེད་པ་རྣམས་ནུབ་
པའི་རྐྱེན་དུ་ཆེ་ཞིང་། ལྷག་པར་ཇོ་བོ་རྗེ་དང་། རྗེ་བཙུན་ཙོང་ཁ་ཆེན་པོའི་བཀའ་
བརྒྱུད་འདི་ལ་གནས་མ་ཡིན་པའི་ལོག་རྟོག་ཆེན་པོ་ཡིན་ཏེ། བཀའ་བརྒྱུད་རིན་
པོ་ཆེ་འདི་ནི། རྒྱལ་བའི་བཀའ་དང་ཤིང་རྟ་ཆེན་པོའི་གཞུང་རྣམས་མན་ངག་གི་
མཆོག་ཏུ་བྱེད་པ་ཡིན་པས། བླ་མ་གོང་མའི་མན་ངག་རྣམས་ཀྱང་དེ་དང་མཐུན་པ་
ངེས་པར་དགོས་ཀྱི། རྒྱལ་བའི་བཀའ་དང་ཤིང་རྟ་ཆེན་པོའི་གཞུང་རྣམས་དང་མི་
མཐུན་ན་ཇི་འདྲ་བའི་མན་ངག་ཟབ་མོར་གྲགས་པ་ཞིག་ཡིན་ནའང་དྲི་མ་མེད་
པའི་རིགས་པས་བརྟགས་ཏེ་བཀའ་དགོངས་འགྲེལ་དང་བཅས་གང་མི་མཐུན་པ་
རྣམས་ནི་དོར་བར་བྱ་བ་ཁོ་ན་ཡིན་ཅིང་། མན་ངག་རྣམ་པར་དག་པ་ཡིན་ཕྱིན་
དེའི་སྟེང་ནས་རྒྱལ་བའི་བཀའ་དགོངས་འགྲེལ་དང་བཅས་པ་ལ་ངེས་པ་སྟེར་བ་
ཞིག་ དགོས་ པ་ ཡིན་ ལ། རྒྱལ་ བའི་ བཀའ་ དགོངས་ འགྲེལ་ དང་ བཅས་ པ་ ལ་
གཙིགས་པོ་ཆེར་འཛིན་ཅིང་། ལྷག་པར་གདམས་ངག་གི་མཆོག་ནི་རྒྱལ་བའི་
- 320 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བཀའ་ཉིད་ལ་བྱེད་པས་ན་ཇོ་བོའི་བཀའ་བརྒྱུད་འདི་ལ་བཀའ་གདམས་པ་ཞེས་
བརྗོད་པ་ཡིན་ནོ། །དེ་ལྟར་བདག་གཞན་མཉམ་བརྗེའི་མན་ངག་འདི་གང་ནས་
བཤད་པ་དང་། འདི་བསྒོམས་པའི་ཕན་ཡོན་སོགས་ལ་ངེས་པ་ཐོབ་པར་བྱས་
ནས། སྒོམ་ཚུལ་དངོས་ལ་འཇུག་པ་ན། ཐོག་མར་བདག་གཞན་མཉམ་བརྗེའི་
དོན་གོ་དགོས་པས། བདག་གཞན་མཉམ་པ་ནི། སྤྱོད་འཇུག་ལས། བདག་དང་
གཞན་དུ་མཉམ་པ་ནི། །དང་པོ་ཉིད་དུ་འབད་དེ་བསྒོམ། །བདེ་དང་སྡུག་བསྔལ་
མཉམ་པས་ན། །ཐམས་ཅད་བདག་བཞིན་བསྲུང་བར་བྱ། །ལག་པ་ལ་སོགས་
དབྱེ་བ་རྣམ་མང་ཡང་། །ཡོངས་སུ་བསྲུང་བྱའི་ལུས་སུ་གཅིག་པ་ལྟར། །དེ་བཞིན་
འགྲོ་བའི་སྡུག་བསྔལ་ཐ་དད་ ཀྱང་། །ཐམས་ཅད་བདག་བཞིན་བདེ་བ་འདོད་
མཉམ་གཅིག །ཅེས་དང་། མདོ་སྡེའི་རྒྱན་ལས། བདག་དང་གཞན་དུ་མཉམ་པ་
དང༌། །ཞེས་གསུངས་པ་ལྟར། སྤྱིར་བདག་གཞན་མཉམ་པ་འདི་ལ་དོན་མང་སྟེ།
མདོ་ སྡེའི་ རྒྱན་གྱིས་ བདག་ གཞན་མཉམ་པ་ ཞེས་ པའི་དོན། ཆོས་ ཐམས་ཅད་
བདག་མེད་པར་མཉམ་པ་དང་། ཐམས་ཅད་བདེ་བ་འདོད་པར་མཉམ་པ་དང་།
ཐམས་ཅད་སྡུག་བསྔལ་མི་འདོད་པར་མཉམ་པ་དང་། ཐམས་ཅད་ཀྱིས་མི་འདོད་
པའི་སྡུག་བསྔལ་དེ་སྤང་དགོས་པར་མཉམ་པ་དང་། རང་གི་སྡུག་བསྔལ་སེལ་བ་
ལ་ལན་ལ་མི་རེ་བ་ལྟར། སེམས་ཅན་གཞན་གྱི་སྡུག་བསྔལ་སེལ་བ་ལའང་ལན་
ལ་མི་རེ་བ་ཞིག་དགོས་པ་དང༌། བྱང་ཆུབ་སེམས་དཔའ་ཆེན་པོ་གཞན་དག་གིས་
ཇི་ལྟར་རྟོགས་པ་བཞིན་དུ་རྟོགས་པ་ཡིན་པས་བྱང་སེམས་གཞན་དང་མཉམ་པ་
ལ་སོགས་པ་མཉམ་པའི་ཚུལ་མང་པོ་བཤད་དོ། །ད་ལྟར་མཉམ་པའི་ཚུལ་རྣམས་
གོ་བ་ཙམ་ཞིག་གིས་མི་ཆོག་གི་བདག་གཞན་མཉམ་པ་ཞེས་པ་ནི། རང་ལ་གཅེས་
-321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
འཛིན་ཇི་ཙམ་སྐྱེ་བ་དེ་ཙམ་ཞིག་སེམས་ཅན་ཐམས་ཅད་ལའང་གཅེས་འཛིན་སྐྱེ་
བ་ཞིག་ལ་བརྗོད་པ་ཡིན་ནོ། །བདག་གཞན་བརྗེ་བ་ཞེས་པ་ནི། རང་གཅེས་པར་
འཛིན་པ་དང་། གཞན་ཡལ་བར་འདོར་བའི་བློ་གཉིས་གོ་ས་བརྗེ་བའི་དོན་ནོ། །
དེ་ཡང་ཐོག་མེད་ནས་ད་བར་དུ་རྣམ་པ་ཀུན་ནས་རང་ཁོ་ན་གཅེས་པར་འཛིན་
ཅིང་གཞན་ཡལ་བར་འདོར་བ་ཡིན་པ་ལ། བླ་མའི་མན་ངག་ལ་བརྟེན་ནས་རང་
གཅེས་འཛིན་གྱི་སྐྱོན་སྒོ་དུ་མ་ནས་བསམས། གཞན་གཅེས་འཛིན་གྱི་ཕན་ཡོན་
སྒོ་དུ་མ་ནས་བསམས་པས། རང་གཅེས་པར་འཛིན་པ་ནི་རྣམ་པ་ཀུན་ནས་གནོད་
པ་བྱེད་པའི་དགྲ་དང་སྡུག་བསྔལ་ཐམས་ཅད་ཀྱི་འབྱུང་ཁུངས་སུ་མཐོང་། གཞན་
གཅེས་པར་འཛིན་པ་ནི་ཕན་བདེ་ཐམས་ཅད་ཀྱི་འབྱུང་གནས་སུ་མཐོང་ནས།
སྔར་རང་ལ་གཅེས་པར་འཛིན་པ་དེའི་ཚབ་ཏུ་འགྲོ་བ་གཞན་ཐམས་ཅད་གཅེས་
པར་འཛིན་ཅིང་རང་ཡལ་བར་འདོར་བའི་བློ་བསྐྱེད། སྔར་རྣམ་པ་ཀུན་ནས་རང་
ཉིད་བདེ་བའི་ཐབས་ཁོ་ན་བསྒྲུབ་པ་དེ་དོར་ནས་འགྲོ་བ་སེམས་ཅན་རྣམས་བདེ་
བའི་ཐབས་ཁོ་ན་བསྒྲུབ། སྔར་གཞན་ཡལ་བར་འདོར་བ་དེའི་ཚབ་ཏུ་རང་ཡལ་
བར་དོར་ནས་རང་གི་སྡུག་བསྔལ་སེལ་ཐབས་མི་སེམས་པར་རང་ཉིད་ཀྱིས་འགྲོ་
བ་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་མྱོང་དགོས་ཀྱང་སྐྱོ་ངལ་
མེད་ཅིང་། སེམས་ཅན་གཞན་གྱི་སྡུག་བསྔལ་ཕྲ་མོ་ཙམ་ཡང་བློས་མི་བཟོད་པར་
སེམས་ཅན་ཐམས་ཅད་ཀྱི་སྡུག་བསྔལ་སེལ་བ་ལ་རྣམ་པ་ཀུན་ནས་འབད་པར་
བྱེད་པའོ། །དེ་ལྟ་བུའི་བསམ་པ་རླབས་པོ་ཆེ་དེ་སྐྱེ་བ་ལ། བདག་གཅེས་འཛིན་གྱི་
སྐྱོན་དང༌། གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་བསམ་དགོས་པ་དང་།
བདག་གཅེས་འཛིན་གྱི་སྐྱོན་བསམ་པ་ནི། འདིའི་རྩ་ཚིག་ཏུ། ལེ་ལན་ཐམས་ཅད་
- 322 -



བློ
སྦྱོ
ང
གི
ཁྲི
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གཅིག་ལ་བདའ། །ཞེས་འབྱུང་བ་ལྟར། སྔར་འཁོར་བ་ཐོག་མ་མེད་པ་ནས་ད་
བར་དུ་ཁམས་གསུམ་འཁོར་བ་འདིར་འཁོར་ནས་སྡུག་བསྔལ་ཇི་སྙེད་ཅིག་མྱོང་
བ་འདི་གང་གིས་ལན་མ་ཤེས་པར་ལེ་ལན་མདའ་ས་བཞིན་དུ་འཚོལ་འཚོལ་ནས།
རང་ལ་བདེ་སྐྱིད་གང་ནས་འབྱུང་བའི་རྒྱུ་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་མ་
རྒན་སེམས་ཅན་འདི་རྣམས་ཡིན་པ་ལ། རྨོངས་ནས་དེ་ལྟར་མ་ཤེས་པར་ཕྱིན་ཅི་
ལོག་ཏུ་བཟུང་སྟེ་སེམས་ཅན་རྣམས་ལ་དགྲར་བཟུང་། སྒོ་དུ་མ་ནས་གནོད་པ་སྐྱེ་
ལ། རང་གི་སྡུག་བསྔལ་ཐམས་ཅད་འབྱུང་བའི་རྒྱུ་དགྲ་བོ་བདག་འཛིན་འགོང་པོ་
ལ་གཉེན་དུ་བཟུང་ནས་ཅི་བྱེད་ཐམས་ཅད་བདག་འཛིན་འགོང་པོའི་དབང་དུ་
བཏང་ནས་བྱས་པ་འདིས་ལན་པ་ཡིན་ཏེ། སྤྱོད་འཇུག་ལས། འཇིག་རྟེན་དག་ན་
འཚོ་བ་གང་ཡོད་དང་། །འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །དེ་ཀུན་
བདག་ཏུ་འཛིན་པ་ལས་བྱུང་ན། །འདྲེ་ཆེན་དེས་ཀོ་བདག་ལ་ཅི་ཞེས་བྱ། །ཞེས་
གསུངས་པ་ལྟར། མི་དང་མི་མ་ཡིན་གྱི་གནོད་པ་དང་། ཉེར་འཚེ་ཐམས་ཅད་ཀྱང་
བདག་གཅེས་འཛིན་འདི་ལས་འབྱུང་། གདོན་དང་བགེགས་དང་། འཇིགས་པ་
ཆེན་པོ་བརྒྱད་ལ་སོགས་འཇིགས་པ་ཐམས་ཅད་ཀྱང་བདག་གཅེས་འཛིན་འདི་
ལས་འབྱུང་། འདི་ཕྱིའི་སྡུག་བསྔལ་ཐམས་ཅད་ཀྱང་བདག་གཅེས་འཛིན་འདི་
ལས་འབྱུང་བས་མི་འདོད་པ་དང་སྡུག་བསྔལ་ཐམས་ཅད་ཀྱི་འབྱུང་གནས་མཐར་
ཐུག་པ་ནི་བདག་འཛིན་འདི་ཁོ་ན་ཡིན་པར་གསུངས་སོ། །དེ་ཡང་། མིའི་གནོད་
པ་ཇི་སྙེད་ཅིག་ཡོད་པ་ཐམས་ཅད་ཀྱང་བདག་འཛིན་འདི་ཁོ་ན་ལས་འབྱུང་བ་ནི།
ཕན་ཚུན་འཁྲུག་པ་དང་རྩོད་པ་དང་གཤགས་འགྱེད་པ་དང་གཅིག་ལ་གཅིག་ཁ་
ཟེར་བ་འདི་ཐམས་ཅད་ཀྱང་བདག་གཅེས་འཛིན་འདི་ཁོ་ན་ལས་འབྱུང་སྟེ། རང་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གཅེས་པར་བཟུང་ནས་རང་བདེ་བར་འདོད། རང་ཕུན་སུམ་ཚོགས་པ་ཞིག་འདོད།
གཏམ་བཟང་བ་ཞིག་འདོད། སྙན་གྲགས་ཆེ་བ་ཞིག་འདོད། དེ་ལ་སོགས་པ་བདེ་
སྐྱིད་ཕུན་སུམ་ཚོགས་པ་ཐམས་ཅད་རང་ལ་ཚང་བ་ཞིག་འདོད་ནས་དེ་བསྒྲུབ་པའི་
ཕྱིར་དུ་ལས་ངན་པ་མང་དུ་གསོག་ཅིང་། གཞན་ལ་ཁྱད་གསོད་དང་ང་རྒྱལ་བྱེད།
གཞན་ཕུན་སུམ་ཚོགས་པ་དང་། གཞན་ལ་ལེགས་པ་སྣ་རེ་མཐོང་ཡང་མི་བཟོད་
པར་ཕྲག་དོག་སྐྱེ། རང་ལ་ཚིག་ངན་ཕྲ་མོ་རེ་ཟེར་བ་ཐོས་ཀྱང་མི་བཟོད་པར་ཞེ་
སྡང་སྐྱེ་ཞིང་ཐ་ན་མིག་གིས་བལྟ་ལུགས་ཡགས་ཉེས་ཙམ་ཡང་མི་བཟོད་པར་གྱུར་
བས་ན། གཞན་ཐམས་ཅད་རང་གི་དགྲར་སོང་བ་འདྲ་བ་ཞིག་འོང་སྟེ། ད་ལྟ་རང་
རེ་སུ་དང་འགྲོགས་ཀྱང་མཐུན་པ་ཡེ་མི་ཡོང་། དེ་ཡང་ཕ་མ་དང་བུ་ཚ་མི་མཐུན།
ཕ་མ་ནང་ཕན་ཚུན་མི་མཐུན། བུ་ཚ་ནང་ཕན་ཚུན་མི་མཐུན། ཡུལ་སྡེ་ཕན་ཚུན་མི་
མཐུན། ཡུལ་སྡེ་གཅིག་གི་མི་རྣམས་མི་མཐུན། སྡེ་པ་ནང་ཕན་ཚུན་མི་མཐུན། ཕ་
སྤུན་ནང་ཕན་ཚུན་མི་མཐུན། དཔོན་གཡོག་ནང་ཕན་ཚུན་མི་མཐུན། བླ་མ་དང་
སློབ་མ་མི་མཐུན། སྦྱིན་བདག་དང་མཆོད་དཔོན་མི་མཐུན་པ་འདི་ཐམས་ཅད་
གཅེས་འཛིན་འགོང་པོ་འདི་ཁོ་ནས་བྱས་པ་ཡིན། གཅེས་འཛིན་འགོང་པོ་འདི་
སྙིང་དུ་ཞུགས་ཕྱིན་ཕན་ཚུན་མཐུན་པའི་ཐབས་མེད་དེ། དགེ་བའི་བཤེས་གཉེན་
ཤ་པོ་བའི་ཞལ་ནས། ཇི་སྲིད་རང་ལ་དགྲར་མ་མཐོང་བའི་རིང་ལ། བླ་མ་སོགས་
སུས་ཀྱང་ཕན་ཐོགས་མི་ནུས། རང་ལ་དགྲར་མཐོང་ན་ཡང་ཕན་ཐོགས་སུ་ཡོང་
གསུངས་པ་ལྟར། གཅེས་འཛིན་འགོང་པོ་འདི་སྙིང་གི་ཕུགས་སུ་གནས་ཕྱིན་བླ་མ་
སོགས་སུས་ཀྱང་བྱ་ཐབས་མེད་དེ། བླ་མས་བླང་དོར་བསྟན་ཡང་། གཅེས་འཛིན་
འགོང་པོ་དང་མ་མཐུན་ཕྱིན་ཁོའི་དབང་དུ་སོང་ནས་བླ་མ་ཅི་གསུང་ཡང་ང་རང་
- 324 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ག་
འདི་ལྟར་བྱེད་སྙམ་དུ་རང་གི་སྤྱོད་པ་ངན་པ་དེའི་རྗེས་སུ་འཇུག་པ་ལས། བླ་མའི་
གསུང་གི་ རྗེས་སུ་འཇུག་པར་མི་བྱེད། གྲོགས་དགེ་བའི་བཤེས་གཉེན་རྣམས་
ཀྱིས་ བསྐུལ་ ཡང་ དགའ་ བ་ མི་སྐྱེ། རྣམ་ པ་ ཀུན་ནས་ རང་ བདེ་ན་ སྙམ་ པ་ མ་
གཏོགས། རང་གི་སྤྱོད་པ་ལ་སྐྱོན་དུ་མཐོང་བ་མི་ཡོང་བས། གྲོགས་གཞན་གྱིས་
བསྐུལ་ཡང་དེ་ལ་ཁོང་ཁྲོ་སྐྱེ་བ་མ་གཏོགས་རྗེས་སུ་མཐུན་པར་འཛིན་པ་མི་ཡོང་།
གཞན་ཐམས་ཅད་ཁྱད་དུ་བསད་པས་གཞན་ཐམས་ཅད་ཀྱི་ཡིད་དུ་མི་འོང་བ་
ཞིག་འབྱུང་། དེའི་ཚེ་རང་གི་སྤྱོད་པ་ངན་པའི་སྐྱོན་གྱིས་དེ་ལྟར་བྱུང་བ་མི་ཤེས་
པར་རང་གིས་གང་ཡང་མ་ལན་པ་ལ་གཞན་གྱིས་གནོད་བྱས་པ་འདྲ་བ་ཞིག་འོང་
ཡང་། རང་གི་གཅེས་འཛིན་འདི་ཁོ་ནས་ལན་པ་ཡིན། གཞན་གྱིས་རང་ལ་གཏམ་
ངན་བརྗོད་པ་ཡང་གཅེས་འཛིན་འདི་ཁོ་ནའི་མཐུ་ཡིན་ཏེ། རང་ཉིད་གཅེས་པར་
བཟུང་ནས་གཞན་ལ་ཁྱད་གསོད་བྱས་པའམ། གཞན་གྱི་བློ་དང་མི་མཐུན་པའི་
ལས་ཤིག་བྱས་པས་གཏམ་ངན་གླེང་བ་ཡིན་ནོ། །རྒྱ་ལ་ཚེ་འདིར་ཕ་རོལ་པོ་དེ་ལ་
ཁྱད་གསོད་དང་གནོད་པའི་བསམ་པ་སོགས་གཏན་ནས་མ་སྐྱེས་ཀྱང་། ཚེ་རབས་
སྔ་མ་ལ་གཏམ་ངན་དེ་ལྟར་འབྱུང་བའི་ལས་ངེས་པར་བསགས་པའི་མཐུ་ཡིན་ཏེ།
བློ་སྦྱོང་མཚོན་ཆ་འཁོར་ལོ་ལས། དབང་མེད་གཞན་གྱིས་ཁོལ་ཞིང་མནར་བའི་
ཚེ། །དམན་ལ་སྡང་ ཞིང་ བྲན་དུ་བཀོལ་བ་ཡིས། །ལས་ངན་མཚོན་ཆ་རང་ ལ་
འཁོར་བ་ཡིན། །མི་སྙན་ཚིག་རྣམས་རྣ་བར་བྱུང་བ་ན། །ཕྲ་མ་ལ་སོགས་ངག་གི་
ཉེས་པ་ཡིས། །ལས་ངན་མཚོན་ཆ་རང་ལ་འཁོར་བ་ཡིན། །དམ་པ་ཐམས་ཅད་
བདག་ལ་མི་དགའ་ན། །དམ་པ་བོར་ནས་གྲོགས་ངན་བསྟེན་པ་ཡིས། །ལས་ངན་
མཚོན་ཆ་རང་ལ་འཁོར་བ་ཡིན། །སྒྲོ་སྐུར་གཞན་གྱི་སྡིག་གསོག་བྱུང་བའི་ཚེ། །
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གཞན་གྱི་མཁོ་བ་ཁྱད་དུ་བསད་པ་ཡིས། །ལས་ངན་མཚོན་ཆ་རང་ལ་འཁོར་བ་
ཡིན། །སྐྱེ་བོ་ཡོངས་ཀྱི་ཁ་ལོག་བྱུང་བའི་ཚེ། །ངོ་ཚ་ཁྲེལ་ཡོད་ཁྱད་དུ་བསད་པ་
ཡིས། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་མི་རུང་བ་ལ་འཛེམ་པར་
བྱ། །འཁོར་ཚོགས་འདུས་མ་ཐག་ཏུ་འགྲས་པའི་ཚེ། །སྡུག་ཤིས་ངན་པ་ཕྱོགས་སུ་
བཙོངས་པ་ཡིས། །ལས་ངན་མཚོན་ཆ་རང་ལ་འཁོར་བ་ཡིན། །དེ་ནི་གང་ལའང་
མི་གཞི་ལེགས་པར་བྱ། །ཉེ་ཚད་ཐམས་ཅད་དགྲ་བོར་ལངས་པའི་ཚེ། །བསམ་པ་
ངན་པ་ནང་དུ་བཅུག་པ་ཡིས། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་
མུག་སྐྱོ་རྒྱུ་ནམ་ཆུང་བར་བྱ། །ཞེས་དང༌། གང་ལྟར་ བྱས་ ཀྱང་ཆགས་སྡང་བྱུང་
བའི་ཚེ། །མ་རུངས་རྒྱུད་ངན་རེངས་སུ་བཅུག་པ་ཡིས། །ལས་ངན་མཚོན་ཆ་རང་
ལ་འཁོར་བ་ཡིན། །ད་ནི་རེངས་ཁྱོད་དྲུང་ནས་དབྱུང་བར་བྱ། །སྒྲུབ་པ་གང་བྱས་
དམིགས་སུ་མ་སོང་ཚེ། ། ལྟ་ བ་ དམན་ པ་ ཁོང་དུ་ཞུགས་པ་ཡིས། །ལས་ངན་
མཚོན་ཆ་རང་ལ་འཁོར་བ་ཡིན། །ད་ནི་ཅི་བྱེད་གཞན་དོན་ཉིད་དུ་བྱ། །དགེ་སྦྱོར་
བྱས་ཀྱང་རང་རྒྱུད་མ་ཐུལ་ཚེ། །ཚེ་འདིའི་ཆེ་ཐབས་དང་དུ་བླངས་པ་ཡིས། །ལས་
ངན་མཚོན་ཆ་རང་ལ་འཁོར་བ་ཡིན། །ད་ནི་ཐར་པ་འདོད་ལ་བསྒྲིལ་པར་བྱ། །
འདུག་མ་ཐག་ལ་བརྟགས་ཤིང་འགྱོད་པའི་ཚེ། ཁྲེལ་མེད་གསར་འགྲོགས་མཐོ་
ཁ་འགྲིམས་པ་ཡིས། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་ཡོངས་
ལ་འགྲོགས་ལུགས་གཟབས་པར་བྱ། །གཞན་གྱིས་མུག་སྐྱོས་རང་ཉིད་བསླུས་
པའི་ཚེ། །རང་ཉིད་ང་རྒྱལ་རྟོགས་འདོད་ཆེས་པས་ལན། །ལས་ངན་མཚོན་ཆ་
རང་ལ་ འཁོར་ བ་ ཡིན། །ད་ནི་ གང་ ལའང་ འདོད་པ་ཆུང་བ་བྱ། །ཉན་བཤད་
ཆགས་སྡང་གྲོགས་སུ་སོང་བའི་ཚེ། །བདུད་ཀྱི་སྐྱོན་རྣམས་སྙིང་ལ་མ་བསམས་
- 326 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
པས། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་འགལ་རྐྱེན་བརྟགས་
ནས་ སྤང་ བར་ བྱ། །བཟང་ བྱས་ ཐམས་ ཅད་ ངན་ དུ་ ལོག་ པའི་ཚེ། །དྲིན་ལན་
ཐམས་ཅད་ལོག་པར་གཞལ་བ་ཡིས། །ལས་ངན་མཚོན་ཆ་རང་ལ་འཁོར་བ་ཡིན། །
ད་ནི་དྲིན་ཅན་སྤྱི་བོས་བླང་བར་བྱ། །ཞེས་གསུངས་པ་ལྟར་རོ། །ཆོམ་རྐུན་གྱིས་
གནོད་པ་དང་སྡེ་དཔོན་སོགས་ཀྱིས་ཆད་པས་བཅད་པ་དང་འགྲན་ཟླས་གཙེས་པ་
ལ་སོགས་པའི་གནོད་པ་རྣམས་ཀྱང་གཅེས་འཛིན་འདི་ཁོ་ན་ལས་བྱུང་བ་ཡིན་ཏེ།
གཅེས་འཛིན་འདིའི་དབང་གིས་ནམ་ཕུགས་འཁྱགས་དོགས་རྟོགས་དོགས་དང༌།
གཞན་ལ་རེ་མི་དགོས་པའི་ཕུན་སུམ་ཚོགས་པ་ཞིག་བྱེད་པར་འདོད་ནས་ཟང་
ཟིང་གི་ནོར་མང་དུ་བསགས་ཤིང་། དེ་ལ་ཤི་སྦར་འཐམས་ཏེ་གནས་པ་ན། ཆོམ་
རྐུན་པས་འཁྱེར་བ་དང་། རྒྱལ་པོས་ཕྲོགས་པ་དང་། སྐྱེ་བོ་གཞན་གྱིས་གཞོགས་
སློང་དང་། ཐ་ན་ས་འོག་གི་བྱི་བ་ཚུན་ཆོད་ཀྱིས་གནོད་པ་སྒོ་དུ་མ་ནས་སྐྱེལ་བ་
འདི་འབྱུང་བ་ཡིན། ནོར་དངོས་པོ་ལ་ཤི་སྦར་འཐམས་པ་འདི་མེད་པར་གནོད་པ་
དེ་དག་གང་ཡང་འབྱུང་བའི་སྒོ་མེད་དོ། །གཅེས་འཛིན་གྱི་འགོང་པོ་འདིས་ཡིད་
བསྐྱོད་ནས་ཅི་བྱེད་ཚེ་འདིའི་རྙེད་བཀུར་སྙན་གྲགས་སྒྲུབ་པའི་ཐབས་སུ་སོང་ན།
སྡིག་པ་དང་སྡུག་བསྔལ་འབའ་ཞིག་ལས་གནས་སྐབས་སུ་ཡང་བདེ་བ་མི་ཐོབ་
ཅིང་། མི་སྙན་པ་དང་གྲགས་པ་ངན་པ་འབྱུང་བ་དང་དགྲ་མང་དུ་འཕེལ་བ་དང་།
ཐ་ན་མཁན་སློབ་དང་མཆེད་གྲོགས་ཚུན་ཆོད་ཀྱིས་རྣམ་པ་ཀུན་ནས་བརྙས་པ་དང་
སྐྱོན་བརྗོད་མང་དུ་བྱེད་པར་འགྱུར་བ་ནི། མི་འོས་པ་ཞིག་བྱུང་བ་མིན། རང་གི་
སྤྱོད་ངན་དེ་ཉིད་ཀུན་གྱིས་གསལ་བར་མཐོང་ནས་རང་བཞིན་བརྗོད་པ་ཡིན།
དཔེར་བགྱི་ན། མེ་འདི་ཤིན་ཏུ་ཚ་འདིས་ཐམས་ཅད་བསྲེག་ཅེས་བརྗོད་ཀྱང་། མེ་
-327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
ལ་མི་འོས་སྐྱོན་བརྗོད་པ་ག་ལ་ཡིན། མེ་ཁོ་རང་གི་རང་བཞིན་གསལ་བར་བརྗོད་
པ་ཡིན་ནོ། །དེ་བཞིན་དུ་རང་རེ་རྣམས་ཀྱང་གཅེས་འཛིན་འགོང་པོ་འདི་ཕུགས་སུ་
ཞུགས་པའི་དབང་གིས་བྱ་བ་ཅི་བྱེད་ཀྱང་རྒྱལ་བའི་བཀའ་དང་མི་མཐུན་པ་ཤ་
སྟག་བྱས་པས་རང་གི་རང་བཞིན་དེ་ཉིད་གཞན་གྱིས་གསལ་བར་བརྗོད་པ་ཡིན་
ནོ། །མི་རྣམས་ཀྱིས་གཏམ་ངན་གླེང་བ་ཙམ་དུ་མ་ཟད། མདོ་སྡེ་རྒྱན་ལས། ཉོན་
མོངས་ རྣམས་ ཀྱིས་ བདག་ འཇོམས་ སེམས་ ཅན་ འཇོམས་ ཤིང༌ ཚུལ་ ཁྲིམས་
འཇོམས། །ཉམས་བཅས་རྙེད་པས་དམན་ཞིང་སྲུང་དང་དེ་བཞིན་སྟོན་པས་སྨད། །
རྩོད་པ་མི་སྙན་དེ་ནི་གཞན་དུ་མི་ཁོམས་གནས་སུ་སྐྱེ། །ཞེས་གསུངས་པ་ལྟར།
དཀར་ཕྱོགས་སྐྱོང་བའི་སྲུང་མ་རྣམས་ཀྱིས་ཀྱང་སྨོད་པར་མཛད། དེར་ཡང་མ་
ཟད་ བྱང་ཆུབ་ སེམས་ དཔའ་རྣམས་དང༌། ཕྱོགས་བཅུའི་ཞིང་ན་བཞུགས་ པའི་
སངས་རྒྱས་རྣམས་ཀྱིས་ཀྱང་རྣམ་པ་ཀུན་ཏུ་སྨོད་པར་མཛད་ན་གཞན་ལྟ་ཅི་སྨོས།
དེ་ལྟར་ཡང་མདོ་ལས། བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་ན་འདམ་བུ་
དང༌། ཨེ་རན་དའི་ཚལ་དང་། ཤིང་བི་ཚུ་མ་དའི་དྲུང་ན་བཞུགས་པའི་ཚེ། བྲམ་ཟེ་
ལུག་དཔལ་དང་ཀོ་ས་ལའི་རྒྱལ་པོ་གསལ་རྒྱལ་བས་བརྩམས་ཏེ། དཀའ་སྩལ་པ།
དབྱིག་དང་། གསེར་དང་། བྲན་དང་བྲན་མོ་དང་། བ་ལང་དང་། མ་ཧེ་དང་། ར་
དང་། ལུག་ དང༌། བྱ་ གག་ དང༌། ཕག་ དང་། ཁྱི་ དང༌། བྱི་ ལ་ དང༌། སྦྲུལ་ དང༌།
ནེའུ་ལེ་དང་། ཟངས་དང༌། ལྕགས་ཟངས་དང༌། ནོར་བུ་དང་། མུ་ཏིག་དང་། དུང་
དང་། མན་ཤེལ་ དང་། བྱུ་ རུ་ དང་། ས་ ལེ་ སྦྲམ་ དང་། དངུལ་ དང་། ནོར་ དང་།
འཚོག་ཆས་རྣམ་པ་སྣ་ཚོགས་འཆང་བ་དང་། ཞིང་པ་དང་། ཚོང་དུས་དང་། སྲང་
དང༌། ཉོ་འཚོང་བྱེད་པ་དང༌། ཁྱེའུ་དང་། བུ་མོ་དང༌། མཛོད་དང༌། བང་པ་འཆར་
- 328 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བ་དང་། རང་ལག་དར་ཏེ་གཡོས་བྱེད་པ་དང༌། འཚོང་བ་དང་འཚོང་དུ་འཇུག་པ་
དང་། ལྟས་དང་། ཡན་ ལག་ གི་ རིག་ པ་ དང་། མོ་ ཡིག་ དང༌། ཁ་ཏོན་འདོན་པ་
དང་། བྱ་ ལྟས་ ཤེས་ པ་ དང་། སྒྲ་ གཅན་ དང༌། ཉི་ མ་ དང་། ཟླ་ བ་ དང༌། པ་ བ་
སངས་དང་། གཟའ་ལྷག་རྒྱུ་བ་དང་། མེ་ཏོག་གི་ཤིང་རྟ་དང་། ལག་སྲུང་བལྟ་བ་
དང༌། རྨི་ལྟས་དང་། སྐྱེས་པ་དང་། བུ་མེད་དང། མ་ནིང་གི་མཚན་ལྟ་བ་དང༌། སྐྱ་
རྩལ་དྲུག་ཅུ་རྩ་བཞི་དང་། རིག་པའི་གནས་བཅོ་བརྒྱད་དང༌། མཁན་བཟོ་དང༌།
བཟོའི་ལས་ཐམས་ཅད་སྟོན་པ་དང༌། སྲུང་གཏམ་བྱེད་པ་དང་སྤོས་ཀྱི་ཕྱེ་མ་
འདེབས་པ་དང་། མེ་ཏོག་དང་། བདུག་པ་དང་། སྤོས་དང་། མེ་ཏོག་ཕྲེང་བ་དང༌།
བྱུག་པ་འཆང་བ་དང་། མགོལ་འོ་བྱེད་པ་དང་། ཚུལ་འཆོས་པ་དང་། ཁ་གསག་
བྱེད་པ་དང་། ཆོག་མི་ཤེས་པ་དང་། འདོད་ཆེན་ཅན་དང༌། འདུ་འཛི་ལ་དགའ་བ་
དང༌། སྨྲ་འདོད་པ་དང་། ནོར་དང་འབྲུ་དང༌། ཤ་དང་ཉ་ཤ་དང་། དུག་སྦྱོར་བ་
དང༌། སྤོས་ ཀྱི་ཏིལ་མར་དང་། སྨན་གྱིས་ སྡུ་གུ་དང་། གདུགས་དང༌། ལྷམ་དང་།
ཏ་ལའི་ལོ་མའི་བསིལ་ཡབ་དང༌། ཆུ་སྣོད་དང་། བུ་དོན་དང་། བེད་བུང་འཆང་བ་
དང་། ཤིང་ཐོག་སྡུད་པ་དང་། སོ་རྩི་དང༌། སྨན་མར་དང་། བཙོ་བའི་ཕྱེ་མ་བཟང་
པོ་དང་། ཀ་ཀོ་ལ་དང་། འབྲས་བུ་ཚ་བ་བསྟེན་པ་དང༌། རྒྱལ་པོ་ལ་བརྟེན་པ་
དང༌། གཞན་ལ་བརྟེན་པ་དང༌། དྲོད་མི་ཐུབ་པ་དང་། མི་སྨྲ་བ་དང་། བུད་མེད་
ལྟར་རྟོག་པ་ཤས་ཆེ་བ་དང་། མང་དུ་སྨྲ་བ་དང་། དུ་བ་དང༌། བཟང་ངན་སྤྱོད་པ་
དང༌། སུན་འབྱིན་པ་དང་། འགྲོས་འཆོས་པ་དང་། གོས་དཀར་པོ་དང་། ཨར་མོ་
ནིག་དང་། ཁང་བཟང་དང་། གཙང་ཁང་ཕྱུར་བུའི་ལོགས་པ་བྱེད་པ་དང༌། རུང་
བ་མ་ཡིན་པ་དང་། རྫས་ངན་པ་ཡོངས་སུ་འཛིན་པ་དང་། སྦྱིན་པ་པོའི་བསྔགས་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
པ་བརྗོད་པ་དང་། ཆང་བསྟེན་པ་དང༌། སྨད་འཚོང་མའི་ཁྱིམ་དུ་འགྲོ་བ་རྣམས་
དང་། དེ་ལྟ་བུ་བྱེད་པ་དམ་པ་མ་ཡིན་པ། ཚུལ་ངན་པ་དང་ལྡན་པ་དེ་དག་ལ་ནི་
གོས་དཀར་པོ་དག་བྱིན་ལ། འཇིག་རྟེན་པའི་ལས་རྣམས་བྱེད་དུ་འཇུག་པར་ངས་
གནང་ངོ༌། །ཡང་འབྲས་ས་ལུའི་ཞིང་གི་ངོ་བསལ་བ་བཞིན་དུ། ཡུལ་ཕྱོགས་ནས་
བསྐྲད་པར་ངས་གནང་ངོ༌། །ཞེས་དང་། ཤཱ་རིའི་བུ་འདི་ལྟར་ཆོས་འདུལ་བ་འདི་
ནི་རྙེད་པ་དང་བཀུར་སྟིས་མྱུར་དུ་ནུབ་པར་འགྱུར་རོ། །ཤཱ་རིའི་བུ་དཔེར་ན་མི་
དབུལ་པོ་ཞིག་གིས་གཏེར་ཆེན་པོ་རྙེད་ནས་གཞི་དེ་ལས་བདེ་བ་དང་ཡིད་བདེ་བ་
ཉམས་སུ་མྱོང་ངོ༌། །ཤཱ་རིའི་བུ་དེ་བཞིན་དུ་མ་འོངས་པའི་དུས་ན་དགེ་སློང་དག་
འདི་ལྟར་ཁྱིམ་པ་ལ་བརྟེན་པ་དང་། ཕུ་དུད་བྱེད་པ་དང་། བཀུར་སྟི་བྱེད་པ་དག་
འབྱུང་བར་འགྱུར་རོ། །ཤཱ་རིའི་བུ་དེ་ལ་ཁྱིམ་པ་གང་དག་གིས་དགེ་སློང་གང་དག་
འཇིག་རྟེན་གྱི་ཟང་ཟིང་གི་ཟང་ཟིང་ལ་མགྲོན་དུ་འབོད་པར་འགྱུར་ཞིང་། མི་
དབུལ་པོ་གཏེར་ལ་ཆགས་པ་བཞིན་དུ་དགེ་བར་མཐོང་བ་དེ་དག་འཇིག་རྟེན་གྱི་
ཟང་ཟིང་གིས་ཡིད་བདེ་བར་བྱ་བའི་ཕྱིར། དེ་དག་གི་ལས་ཀྱི་མཐའ་རིམ་བཞིན་
དུ་བྱེད་པར་འགྱུར་རོ། །དེ་ལྟར་ན་དགེ་སློང་དེ་དག་ཀྱང་འཇིག་རྟེན་གྱི་ཟང་ཟིང་
ལྷུར་ལེན་པར་འགྱུར་ཏེ། འཇིག་རྟེན་གྱི་ཟང་ཟིང་གིས་ཁོལ་བས་ཆོག་མི་ཤེས་པ་
དང༌། ཉེ་དུ་ལ་འདོད་པར་འགྱུར་རོ། །བདག་ཉིད་ཤེས་བཞིན་དུ་ཁྱིམ་པ་ཤེས་
པར་བྱ་བའི་ཕྱིར་བདག་ཉིད་དགྲ་བཅོམ་པ་ཡིན་པར་སྒྲོགས་པར་བྱེད་པ། དེ་དག་
དེ་ལྟར་ཤེས་པར་བྱེད་པ་ཡོངས་སུ་འཚོལ་བ་ན། སངས་རྒྱས་ཀྱི་བྱང་ཆུབ་འདོར་
བར་འགྱུར་རོ། །ཞེས་གསུངས་སོ། །གཟི་བརྗིད་ཅན་གྱི་མདོ་ལས་ཀྱང་
། རྙེད་པ་
དང་བཀུར་སྟི་ལ་བརྟེན་པའི་དགེ་སློང་གི་ཀུན་ནས་ཉོན་མོངས་པ་བྱེ་བ་ཕྲག་དགུ་
- 330 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བཅུ་རྩ་དགུར་འགྱུར་ཏེ། དེ་དག་གིས་མཚམས་མེད་པའི་ས་ཐོབ་པར་འགྱུར་རོ། །
ཞེས་གསུངས་སོ། །ལྷག་པའི་བསམ་པ་བསྐུལ་བའི་མདོ་ལས་ཀྱང་དེ་ནས་བཅོམ་
ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་
ཅེས་གསོལ་ཏེ། །བཅོམ་ལྡན་འདས་བྱང་ཆུབ་སེམས་དཔས། རྙེད་པ་དང་བཀུར་
སྟིའི་སྐྱོན་ཇི་ལྟར་མཐོང་བར་བགྱི། རྙེད་པ་དང་བཀུར་སྟིའི་ནོངས་དམིགས་ནི་
གང་ལགས། བྱང་ཆུབ་སེམས་དཔའ་གང་དག་ལ་བརྟགས་ན། འདོད་པ་ཆུང་ངུ་
ལ་དགའ་ཞིང་ཡོངས་སུ་མི་གདུང་བར་འགྱུར་བ་ལགས། བཀའ་སྩལ་པ། བྱམས་
པ་བྱང་ཆུབ་སེམས་དཔའ་སེམས་དཔའ་ཆེན་པོས་རྙེད་པ་དང་བཀུར་སྟི་ནི་འདོད་
ཆགས་བསྐྱེད་པ་ཡིན་པར་བརྟག་པར་བྱའོ། །རྙེད་པ་དང་བཀུར་སྟི་ནི་དྲན་པ་
འཇོམས་པར་བྱེད་པར་བརྟག་པར་བྱའོ། །རྙེད་པ་དང་བཀུར་སྟི་ནི་རྙེད་པ་དང་མ་
རྙེད་པས་ཁེངས་པ་དང་འདུད་པར་བརྟག་པར་བྱའོ། །རྙེད་པ་དང་བཀུར་སྟི་ནི་
གཏི་མུག་བསྐྱེད་པར་བརྟག་པར་བྱའོ། །རྙེད་པ་དང་བཀུར་སྟི་ནི་བདག་གི་དོན་
བསྒྲུབས་པས་ཁྱིམ་ལ་སེར་སྣ་བྱེད་པ་དང་། ཆགས་པར་བྱེད་པར་བརྟག་པར་
བྱའོ། །རྙེད་པ་དང་བཀུར་སྟི་ནི་གཡོ་བྱེད་པར་བརྟག་པར་ བྱའོ། །རྙེད་པ་དང་
བཀུར་སྟི་ནི་འཕགས་པའི་རིགས་བཞི་ཡོངས་སུ་སྤོང་བས་ངོ་ཚ་མེད་པ་དང་ཁྲེལ་
མེད་པ་བསྐྱེད་པར་བརྟག་པར་བྱའོ། །རྙེད་པ་དང་བཀུར་སྟི་ནི་སངས་རྒྱས་ཐམས་
ཅད་ཀྱིས་མ་གནང་བ་བརྟག་པར་བྱའོ། །རྙེད་པ་དང་བཀུར་སྟི་ནི་ང་རྒྱལ་དང༌།
རྒྱགས་པ་དང་། དྲེགས་པ་བསྐྱེད་པར་བརྟག་པར་བྱའོ། །རྙེད་པ་དང་བཀུར་སྟི་ནི་
བླ་མ་རྣམས་ལ་ ཁྱད་ གསོད་ པར་བརྟག་པར་བྱའོ། །རྙེད་པ་དང་བཀུར་སྟི་ནི་
བདུད་ཀྱི་ཕྱོགས་སུ་བརྟག་པར་བྱའོ། །རྙེད་པ་དང་བཀུར་སྟི་ནི་གཅིག་ཏུ་བག་
-331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
མེད་པའི་རྩ་བ་ཡིན་པར་བརྟག་པར་བྱའོ། །ཞེས་དང༌། ཇོ་བོའི་ཞལ་ནས་ཀྱང་།
ཁོ་བོའི་སྒོམ་པ་རིན་ཆེན་བླ་མ་སྒོམ་སྐད། སྒོམ་ཙ་ན་བསྒོམས་པས་དར་ཡུག་དང་
ཇ་སིག་མང་པོ་ཡོང་སེམས་ན། ཇི་ཙམ་སྒོམ་པ་སྡིག་པ་ཡིན། སྒོམ་ཙ་ན་སྐྱེ་བའི་
རྒྱ་མཚོ་མཐར་དབྱུང་། བྱང་ཆུབ་མཆོག་གི་ས་བོན་བཏབ་སེམས་ན་སེམས་ཙམ་པ་
ཞིག་བྱས་པའི་བསོད་ནམས་ ཀྱང་ནམ་མཁར་མི་ཤོང་གསུངས། ཞེས་དང་། བུ་
སྟོན་ རིན་ པོ་ཆེས། ཚེ་འདིའི་མཛའ་ དང་ མི་མཛའ་ དོན་ གྱི་ ཕྱིར། །ཆགས་སྡང་
ལོངས་སྤྱོད་གསོག་ཅིང་འཁོར་སྡུག་ཀྱང་། །འཁོར་དང་ལོངས་སྤྱོད་རྗེས་སུ་མི་
འབྲང་བ། །ལས་ འབྲས་ སྡུག་བསྔལ་ རང་ཉིད་གཅིག་པུས་མྱོང་། །ཚངས་དང་
བརྒྱ་ བྱིན་ འཁོར་ ལོས་ སྒྱུར་ བ་ སོགས། །འཁོར་ བའི་ བདེ་ འབྲས་ ཐོབ་ ཀྱང་ མི་
བརྟན་ཅིང་། །ཤི་ནས་ངན་འགྲོར་མི་སྐྱེའི་ངེས་མེད་ཀྱི། །འཁོར་བའི་ཡིད་འབྱུང་
བྱོས་ཤིག་ རིན་ཆེན་གྲུབ། །ཅེས་དང་། རྒྱལ་སྲས་རིན་པོ་ཆེས། དམ་ཆོས་ཐར་
པའི་ལམ་དུ་འགྲོ་བ་ལ། །ཚེ་འདིའི་ཕུན་ཚོགས་སྒྲུབ་ལ་རྩེ་གཅིག་པའི། །བློ་ངན་
འདི་ལས་བར་ཆད་ཆེ་བ་མེད། །དེ་ཕྱིར་རྣམ་པ་ཀུན་ཏུ་འདི་སྤང་བྱ། །ཐོས་བསམ་
སྒོམ་གསུམ་དགེ་བ་གང་བྱེད་ཀྱང་། །བློ་ངན་འདི་དང་འདྲེས་ན་རོ་བརྒྱའི་ཟས། །
ངན་སྐྱུགས་དག་དང་བསྲེས་པ་ཇི་བཞིན་དུ། །བཟང་པོ་ངན་པར་བྱེད་པ་གདོན་མི་
ཟ། །དཔོན་སློབ་མཆེད་གྲོགས་གཉེན་རྣམས་རྩོད་བྱེད་ཅིང་། །སྡིག་སྡུག་གཏམ་
ངན་ཀུན་ལ་མི་འཛེམ་པར། །དལ་བ་ཆེན་པོས་ལོངས་སྤྱོད་སྒྲུབ་བྱེད་པ། །བློ་ངན་
འདི་ཡིས་དབང་མེད་བསྐུལ་བར་ཟད། །གཞན་གྱི་དཔལ་འབྱོར་གཞོམ་ཕྱིར་ལུས་
སེམས་ཀྱིས། །འབད་པ་དྲག་པོས་འཐབ་དང་རྩོད་བྱས་ནས། །རང་གཞན་འདི་ཕྱི་
གཉིས་ཀ་འཕུང་བྱེད་པ། །དེ་ཡི་སྙིང་དུ་བློ་ངན་གདན་འདི་ཞུགས། །གསུང་རབ་
-332 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྒྲོན་མེ་ལག་ཏུ་ཐོགས་ནས་ཀྱང་། །རྙེད་བཀུར་འཁོར་སྡེའི་དོན་དུ་འཐབ་རྩོད་
སོགས། །སྡིག་པའི་གཡང་སར་གོམ་པ་འདོར་བའི་མིག །བློ་ངན་རབ་རིབ་འདི་
ཡིས་བསྒྲིབས་པར་ཟད། །ནོར་མང་ སྦྱིན་ ཡང་ གྲགས་ དང་ འཁོར་ལ་སོགས། །
དོན་དུ་གཉེར་ཕྱིར་སྦྱིན་པ་ཆེན་པོ་ལས། །འབྲས་བུ་ཆུང་ཞིང་ངན་པར་འགྱུར་བ་
ནི། །བློ་ངན་བ་མོ་འདི་ཡིས་བཅོམ་པར་ངེས། །འབད་པས་ཚུལ་ཁྲིམས་བསྲུངས་
ཀྱང་ རྙེད་ སོགས་ ཀྱི། །འཆིང་ བས་ བཅིངས་ནས་ ཐར་ ལམ་ མི་ བགྲོད་ཅིང་། །
འཁོར་བའི་བཙོན་རར་འཆིང་བྱེད་ལྕགས་སྒྲོག་དེ། །བློ་ངན་འདི་ཡི་ལག་ན་ངེས་
པར་གནས། །ཡུན་རིང་བསམ་གཏན་བསྒོམས་ ཀྱང་ཆགས་སྡང་གིས། །བདག་
བསྟོད་གཞན་སྨོད་བྱེད་ཅིང་འཐབ་རྩོད་བྱེད། །ཞི་གནས་བསྒོམས་བས་མ་ཞིའི་བློ་
སྐྱེས་པ། །བློ་ངན་ ཡུར་མའི་རྩ་བ་ཡོད་པས་ལན། །ནད་གདོད་ཆོམ་རྐུན་དགྲ་
སོགས་དམ་ཆོས་ཀྱི། །བར་ཆད་ཡིན་ཞེས་གྲགས་ཀྱང་རང་གི་བློ། །ལས་སུ་རུང་
ན་དེ་ཀུན་གྲོགས་སུ་འགྱུར། །བློ་ངན་འདི་ནི་དམ་ཆོས་གེགས་སུ་ངེས། །ཚེ་འདིའི་
ཕུན་ཚོགས་བསྒྲུབས་པས་འགྲུབ་པ་དཀའ། །གྲུབ་ཀྱང་རང་དབང་སྤྱོད་པའི་ངེས་
པ་མེད། །བདག་ལ་ངེས་པར་འོང་བ་འཆི་བ་ཡིན། །དེ་ཚོ་ནོར་དང་འཁོར་སོགས་
ཀྱིས་མི་ཕན། །དེ་དང་བྲལ་བའི་ལྷག་པར་སྡུག་བསྔལ་འགྱུར། །དེ་ལྟར་བསམས་
པས་ཚེ་འདིའི་ཆེ་ཐབས་སྤངས། །ཞེས་སོགས་བཀའ་དང་བསྟན་བཅོས་ཐམས་
ཅད་ནས་ལན་ཅིག་མིན་པར་སྨད་པར་མཛད་དོ། །དེས་ན་རྙེད་བཀུར་སྙན་གྲགས་
ལ་ཆགས་པ་ནི་རང་གི་ཆོས་ཅི་བྱས་དོན་མེད་དུ་གཏོང་བ་དང༌། དལ་འབྱོར་སྟོང་
ལོག་ཏུ་བཏང་ནས་མངོན་མཐོ་དང་ངེས་ལེགས་ཐམས་ཅད་ཀྱི་སྲོག་འཕྲོག་པའི་
དུག་མི་བཟད་པ་ ཡིན་ པས་ གཅེས་འཛིན་ འགོང་ པོ་འདིས་ སྙིང་ གི་ཕུགས་སུ་
333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གནས་ནས་རང་ལ་འདི་འདྲ་བའི་དུག་ངན་བྱིན་པ་ཤེས་པར་བྱའོ། །དོན་གྱི་དབང་
འདི་ལ་དགོངས་ནས་སྟོན་པ་ཐུགས་རྗེ་ཅན་དེས་ཐར་འདོད་རྣམས་རྙེད་བཀུར་ལ་
ཆགས་པ་འགོག་པའི་ཐབས་སུ་གསེར་དངུལ་ལ་རེག་པ་ཙམ་ལའང་མི་རུང་བའི་
བཅའ་བ་མཛད་དེ། འདུལ་བ་ལུང་ལས། སྟོན་པ་བྱ་རྒོད་ཕུང་པོའི་རི་ལས་བབས་
ནས་ཀུན་དགའ་བོ་དང་རྒྱལ་པོའི་ཁབ་ཏུ་བསོད་སྙོམས་ལ་གཤེགས་པ་དང་།
བསྐལ་པ་དང་པོའི་མིས་གཏེར་སྦས་པ་ཆར་ཆུའི་འོད་པ་བབས་པས་ལམ་ལམ་
འབར་བ་གཟིགས་ནས། ཀུན་དགའ་བོ་སྦྲུལ་དུག་མྱུར་དུ་ཁྱབ་པར་བྱེད་པ་ཡིན་
ནོ། །གསོལ་བ། སྦྲུལ་དུག་དྲག་པོ་ལགས་སོ། །དེ་འབྲས་བུ་དང་རྩ་བ་འཐུ་བ་
ཞིག་གིས་ཐོས་ནས་བསམས་པ། བདག་གིས་སྦྲུལ་དུག་མྱུར་དུ་ཁྱབ་པ་ནི་མཐོང་
ན་དྲག་པོ་ནི་མ་མཐོང་བས་སྦྲུལ་དུག་དྲག་པོ་ཅི་འདྲ། བདག་ཀྱང་ཕྱོགས་འདིར་
ཉིན་མཚན་དུ་རྒྱུ་བས་སྦྲུལ་དུག་དྲག་པོས་ཟིན་ན་མི་རུང་བས་བལྟའོ་སྙམ་ནས་
སོང་བ་དང་གཏེར་ལམ་ལམ་འདུག་པ་མཐོང་ནས། དགེ་སྦྱོང་གི་སྦྲུལ་གདུག་པ་
ནི་མཛེས་པའོ། །སྦྲུལ་དུག་དྲག་པོ་འདི་ལྟ་བུས་ཕ་མ་དང་བུ་དང་ཆུང་མ་དང་ཉེ་དུ་
སྡུག་པ་རྣམས་ཟིན་ཀྱང་བླའོ་སྙམ་ནས་གཏེར་དེ་ལོ་མའི་ཆུན་པོས་གཡོགས་ཏེ་
ཁད་ཀྱིས་རང་གི་ཁྱིམ་དུ་བསྐྱས་སོ། །མ་སྐྱེས་དགྲ་རྒྱལ་པོར་གྱུར་པའི་ཚེ། སུ་ལ་
འདུ་འགོད་ཅི་ཡོད་ལྟོས་ཤིག །བལྟས་པས་རྩྭ་ཐུན་འཕྲལ་དུ་ཕྱུག་པ་མཐོང་ནས་
དེ་ལ། ཁྱོད་རྩྭ་བཙོངས་ནས་འཚོ་བ་སྦྱོར་བ་ཡིན་ན་ཁྱོད་ཀྱི་འབྱོར་པ་འདི་ག་ལས་
འོངས། གཏེར་མ་རྙེད་དམ། མ་རྙེད་དེ་བདག་ལ་འབྱོར་པ་འདི་ལྟ་བུ་ཡོད་མོད་ཀྱི་
སྔར་རྒྱལ་པོ་ཆོས་དང་མི་ལྡན་པས་སྦས་ལ། ད་ནི་ཆོས་དང་ལྡན་པས་ཕྱུང་ངོ༌། །དེ་
དག་གིས་སྨྲས་པ། གཟུགས་ཅན་སྙིང་པོ་ཆོས་དང་མི་ལྡན་ན་ཆོས་དང་ལྡན་པ་དེ་
- 334 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཆོས་དང་མི་ལྡན་པར་གྱུར་ལ། ཕ་གསོད་པ་དེ་ཆོས་དང་ལྡན་ནམ། ཁོ་བོ་ཅག་
བརྫུན་གྱིས་མ་སླ་བར་ཁྱོད་ཀྱིས་གཏེར་རྙེད་ཀྱིས་ཕྱེད་ཁྱོད་ཁྱེར་ལ་ཕྱེད་ཁོ་བོ་
ཅག་ལ་བྱིན་ཅིག ཁོ་བོས་མ་རྙེད་དེ་འདི་ནི་ཁོ་བོ་ཉིད་ཀྱི་ཡིན་མོད། འོན་ཀྱང་
སུམ་ཆ་སྦྱིན་གྱི་ཁ་རོག་པར་སོངས་ཤིག །དེ་དག་གིས་རྒྱལ་པོའི་དྲུང་དུ་འཁྲིད་
ནས། ལྷ། མི་འདིས་ གཏེར་རྙེད་དོ། །རྒྱལ་ པོས། ཀྭའི་ནང་ རྗེ། ང་ སུ་ཡིན་ཤེས་
སམ། འཚལ་ཏེ། འཇིག་རྟེན་སྐྱོང་བ་ལྔ་པ་སྐྱེ་དགུ་སྐྱོང་བར་མཛད་པ་ལགས་སོ།
ཁྱོད་ཀྱིས་གཏེར་རྙེད་ཀྱིས་ཕྱེད་བྱིན་ཅིག །བདག་གིས་གཏེར་མ་རྙེད་དོ། །རྙེད་
ཀྱིས་སུམ་ཆ་བྱིན་ཅིག །མ་རྙེད་དོ། །རྒྱལ་པོ་ཁྲོས་ནས། འདི་སོད་ཅིག །ཉེ་དུ་
ཕྱག་ སྦལ་ དུ་ ཆུག་ གཅིག །འདིའི་ནོར་ ཐམས་ཅད་ རྒྱལ་ པོའི་ ཕོ་ བྲང་ དུ་ ཕུལ་
ཅིག །དེ་དག་གིས་དེའི་མགྲིན་པ་ཀ་ར་བཱ་རའི་མེ་ཏོག་དམར་པོས་བཅིངས་ཏེ་
གསོད་སར་ཁྲིད་པ་དང་། དེས་བྱུང་རྒྱལ་དུ། ཀུན་དགའ་བོ་སྦྲུལ་དུག་མྱུར་དུ་ཁྱབ་
པར་བྱེད་པ་ཡིན་ནོ། །བཅོམ་ལྡན་འདས་སྦྲུལ་དུག་དྲག་པོ་ལགས་སོ། །བློན་པོ་
རྣམས་ཀྱིས་རྒྱལ་པོ་ལ་སྨྲས་པ། མི་དེ་གཞན་དྲིས་ན་ལན་གཞན་འདེབས་སོ། །
རྒྱལ་པོས་སྨྲས་པ། ཁྲིད་དེ་ཤོག་ཅིག ཁྲིད་འོངས་པ་ལ། ཁྱོད་ཅི་ཟེར། སྔར་ལྟར་
ཟེར་རོ། །དེའི་དོན་ཅི། མི་འཇིགས་པ་རྩོལ་ཅིག །སྦྱིན་ནོ། །སྟོན་པ་དང་ ཀུན་
དགའ་བོ་ འདི་ སྐད་ གསུངས་སོ། །བདག་སྦྲུལ་དུག་མྱུར་དུ་ ཁྱབ་ པས་ཟིན་ན་
བདག་གཅིག་པུ་འཆི་བར་འགྱུར་ན། སྦྲུལ་དུག་དྲག་པོས་བདག་ཟིན་པས་ཉེ་དུ་
དང་ནོར་ཐམས་ཅད་ཀྱང་ཚུལ་མ་ཡིན་པས་སྡུག་བསྔལ་བར་གྱུར་ཏོ། །དེའི་ཚེ་མ་
སྐྱེས་དགྲ་སྟོན་པ་ལ་དད་ནས་རིང་པོ་མ་ལོན་པས། ཁྱོད་སྟོན་པ་ལ་དད་དམ།
དད་དོ་དེ་ཉེ་དུ་དང་ནོར་དང་བཅས་པ་བཏང་ངོ༌། །དེ་ནས་མི་དེས་བདག་གི་
-335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དཔལ་འབྱོར་ཅི་ཡོད་པ་སྟོན་པའི་དྲིན་ཡིན་ནོ་སྙམ་ནས་གདུགས་ཚོད་གསོལ་
ཆོས་ཉན་པས་བདེན་པ་མཐོང་། ཞེས་གསུངས་སོ། །ཟླ་བའི་སྙིང་པོའི་མདོ་ལས་
ཀྱང་། ཇི་ལྟར་ཆུ་ཤིང་འོད་མ་དང་། །འདམ་བུ་འབྲས་བུས་འཇོམས་བྱེད་ཅིང་། །
དྲེའུ་མོ་མངལ་གྱིས་འཇོམས་པ་ལྟར། །རྙེད་དང་བཀུར་སྟིས་མི་ངན་འཇོམས། །ཇི་
ལྟར་སེར་བ་འབབ་པ་ཡིས། །ལོ་ཐོག་ཐམས་ཅད་རྣམ་འཇོམས་པ། །དེ་ལྟར་རྙེད་
དང་བཀུར་སྟི་ཡིས། །བྱང་ཆུབ་ལམ་ནི་འཇོམས་བྱེད་དོ། །ཇི་ལྟར་མེ་ཏོག་རྒྱས་པ་
ཡིས། །ཤིང་ དང༌ མེ་ ཏོག་ མེས་བསྲེགས་ ལྟར། །དེ་བཞིན་ རྙེད་ དང༌ བཀུར་ སྟེ་
ཡིས། །བྱང་ཆུབ་ལམ་དག་འཇོམས་བྱེད་དོ། །དགེ་སློང་གང་གིས་རྙེད་པ་དང་། །
བཀུར་སྟི་ཆེན་པོ་རྙེད་འགྱུར་བ། །བདུད་ཀྱིས་ཉམས་པར་ཤེས་བྱས་ཏེ། །མཁས་
པས་དེ་ནས་འགྲོ་བར་བྱ། །ཇི་ལྟར་རྙེད་དང་བཀུར་སྟི་འདི། །ཐོབ་ནས་ལམ་ནི་
འཇོམས་བྱེད་པ། །ཐར་པའི་ལམ་འཇོམས་བྱེད་པ་ཡིས། །སྡིག་པ་དེ་འདྲ་ཡོད་མ་
ཡིན། །ཞེས་དང༌། གལ་ཏེ་བདེ་བ་ཀུན་འདོད་ན། །འདོད་པ་ཐམས་ཅད་ཡོངས་
སུ་སྤངས། །འདོད་པ་ཐམས་ཅད་ཡོངས་སྤངས་ན། །མཆོག་ཏུ་བདེ་བ་ཐོབ་པར་
འགྱུར། །ཇི་སྲིད་འདོད་པའི་རྗེས་འབྲང་བ། །དེ་ཡི་བར་དུ་ངོམས་མི་འགྱུར། །དེ་
ལ་གང་དག་ཤེས་རབ་ཀྱིས། །ལྡོག་བྱེད་དེ་དག་ཚིམ་པ་ཐོབ། །འདོད་པས་ངོམས་
པར་ མི་ འགྱུར་ བས། །ཤེས་ རབ་ ཀྱིས་ ནི་ ངོམས་ པ་ སྐྱིད། །ཤེས་ རབ་ ཀྱིས་ ནི་
ངོམས་པའི་མི། །སྲེད་པའི་དབང་དུ་མི་འགྱུར་རོ། །ཞེས་དང་། རྒྱ་ཆེ་རོལ་པ་ལས།
འདོད་པ་ སྡུག་བསྔལ་མང་པོ་གསོགས་ཤིང་སྡུག་བསྔལ་རྩ་བ་སྟེ། །མི་མཁས་
རྣམས་ལ་བསམ་གཏན་རྫུ་འཕྲུལ་དཀའ་ཐུབ་ཉམས་པར་བྱེད། །བུད་མེད་འདོད་
པའི་ཡོན་ཏན་ཆོག་པ་མེད་ཅེས་མཁས་པས་སྨྲས། །ང་ནི་མི་མཁས་རྣམས་ལ་ཤིན་
- 336 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
རབ་ཆོག་པར་བྱེད་པར་འགྱུར། །འདོད་པ་བསྟེན་ན་སྲེད་པ་ཕྱིར་ཞིང་རྣམ་པར་
འཕེལ་འགྱུར་ཏེ། །དཔེར་ན་མི་འགའ་ལ་ལ་ཚྭ་ཆུ་འཐུངས་པར་གྱུར་པ་བཞིན། །
དེ་ལ་ཞུགས་པ་བདག་གི་དོན་མིན་གཞན་གྱི་དོན་ཀྱང་མིན། །ད་ནི་བདག་གི་དོན་
དང་གཞན་གྱི་དོན་ལ་སྤྲོ་བ་ཡིན། ཁྱོད་ཀྱི་གཟུགས་ནི་ཆུ་བུར་དག་དང་དབུ་བ་
མཚུངས་ཤིང་འདྲ། །སྒྱུ་མའི་མཚོན་ལྟར་རང་གི་བློ་ཡིས་རྣམ་པར་བསྒྲུབས་པ་
སྟེ། །རྨི་ལམ་དག་ན་རྩེ་བ་ལྟ་བུར་མི་བརྟན་མི་རྟག་ཀྱང་། །བྱིས་པ་མི་མཁས་
རྣམས་ཀྱི་སེམས་ནི་རྟག་ཏུ་རྨོངས་པར་བྱེད། །མིག་ནི་ཆུ་ཡི་ཆུ་བུར་མཚུངས་ཤིང་
འདྲ་སྟེ་པགས་པས་གཡོགས། ཁྲག་རླངས་མཁྲང་ཞིང་འབུར་བ་དཔེར་ན་ནད་ཀྱི་
འབྲས་དང་མཚུངས། །ལྟོ་ནི་གཅིན་དང་ཕྱི་ས་སོགས་ཏེ་ཤིན་ཏུ་མི་གཙང་བ་དང་
ལྡན། །སྡུག་བསྔལ་རྩ་བར་གྱུར་པའི་འཁོར་བར་ཉོན་མོངས་པ་ལས་ཡང་དག་
བྱུང་། །བྱིས་པའི་བློ་ཅན་དག་ནི་རྨོངས་གྱུར་ཕྱིན་ཅི་ལོག་པ་ཡིས། །ལུས་གང་ལ་
ནི་སྡུག་པར་རྟོག་པ་མཁས་པ་དེ་ལྟ་མིན། །སྡུག་བསྔལ་རྩ་བར་གྱུར་བའི་འཁོར་
བར་ཡུན་རིང་འཁོར་བྱེད་ན། །སེམས་ཅན་དམྱལ་བ་རྣམས་སུ་སྡུག་བསྔལ་མི་
བཟད་མང་པོ་མྱོང་། །རྐེད་པ་ནས་ནི་སྡུག་བསྔལ་རབ་ཏུ་ཡིད་མི་འོང་བའི་དྲི་ཆེན་
འཛག །བརླ་དང་བྱིན་པ་རྐང་པ་དག་ནི་འཁྲུལ་འཁོར་ལྟ་བུར་གནས། །ང་ཡིས་
ཁྱེད་ལ་ཡང་དག་བརྟགས་ན་སྒྱུ་མ་ཇི་བཞིན་ཏེ། །ཕྱིན་ཅི་ལོག་གི་རྒྱུ་དང་རྐྱེན་
ལས་བྱུང་བར་གྱུར་པ་ཡིན། །འཕགས་པའི་ཡེ་ཤེས་ལམ་ལས་གོལ་བ་ཕྱིན་ཅི་
ལོག་གྱུར་པ། །མེ་དང་དུག་གི་ལོ་མ་འདྲ་ཞིང་སྦྲུལ་ཆེན་ཁྲོས་འདྲ་བ། །འདོད་པའི་
ཡོན་ཏན་མིན་ཞིང་ཡོན་ཏན་ཉམས་མཐོང་ན། །དེ་ལ་བྱིས་པ་བདེ་བའི་འདུ་ཤེས་
བསྐྱེད་ཅིང་བརྒྱལ་བར་གྱུར། །མི་གང་འདོད་པས་བུད་མེད་རྣམས་ཀྱི་ཁོལ་བོར་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
གྱུར་པ་དང༌། །གང་ཞིག་ཆོས་ཀྱི་དགའ་བ་བོར་ཏེ་འདོད་པས་དགའ་བྱེད་ཅིང་། །
དགའ་ལ་བརྐམ་པ་དེ་ནི་ཚུལ་ཁྲིམས་ལམ་ལས་གོལ་གྱུར་ཅིང་། །བསམ་གཏན་
ལམ་གོལ་ བློ་ཉམས་ཡེ་ཤེས་ལས་ནི་རབ་རིང་གནས། །ཞེས་དང༌། སློབ་དཔོན་
ཀླུ་སྒྲུབ་ཀྱི་ཞལ་ནས་ཀྱང་། གཡན་པ་ཕྲུགས་ན་བདེར་འགྱུར་བ། །དེ་བས་གཡན་
པ་མེད་ན་བདེ། །དེ་བཞིན་འཇིག་རྟེན་འདོད་ལྡན་བདེ། །དེ་བས་འདོད་པ་མེད་ན་
བདེ། །ཞེས་གསུངས་པ་ལྟར་རོ། །དེ་ལྟར་ རང་གཅེས་འཛིན་གྱི་དབང་གིས་ཚེ་
འདིའི་རྙེད་བཀུར་སྙན་གྲགས་ཤིག་འོང་དུ་རེ་ནས་བྱར་མི་རུང་བ་འབའ་ཞིག་
བྱས་པ་ན། སྔོན་གྱི་བསོད་ནམས་ཅུང་ཟད་ཡོད་པ་དེ་ཡང་ཉམས་ནས་ཚེ་འདིའི་
བདེ་སྐྱིད་ངན་ངོན་དེ་ཡང་རྙེད་དཀའ་ཞིང་མི་འདོད་པ་མཐའ་དག་ཆར་བཞིན་དུ་
འབབ་པ་འདི་བྱུང་། དམ་པ་རྣམས་ཀྱིས་གཅེས་འཛིན་འགོང་པོ་སྙིང་ནས་བཏོན་
ཏེ་རང་ཡལ་བར་དོར། གཞན་གཅེས་པར་བཟུང་སྟེ་བྱམས་སྙིང་རྗེ་བྱང་ཆུབ་ཀྱི་
སེམས་ལ་ཐུགས་དམ་མཛད་པས་གནོད་འཚེ་ཐམས་ཅད་རང་ཞིར་སོང་། རྙེད་
བཀུར་སྙན་གྲགས་ཐམས་ཅད་འབད་མེད་དུ་འབྱུང་སྟེ། དགེ་བའི་བཤེས་གཉེན་
པོ་ཏོ་བའི་ཞལ་ནས། ཆོས་ཤིག་བྱས་ན་ཚེ་འདི་རང་ལ་གཞན་དང་མི་འདྲ་བ་ཞིག་
འོང་སྟེ། ང་མི་སྐྱའི་དུས་གསེར་ཁར་ལན་གསུམ་ཕྱིན་པ་ལ་གསེར་ཞོ་གཅིག་ཀྱང་
མ་རྙེད། ད་ལྟ་ནི་ཉིན་རེ་ལའང་གསེར་སྲང་མང་པོ་འོང་། ཡུང་བ་ལུང་པ་ན་ཁམ་
ལུང་པ་ལས་བདེ་སྐྱིད་སྙན་གསུམ་ཆེ་བ་མེད། ཀླུངས་ཤོད་ན་སྤྱན་སྔ་པ་ལས་སྐྱིད་
པ་མེད་དེ། དེ་ཆོས་བཞིན་བྱས་པས་བྱུང་བ་ཡིན་གསུངས། སྤྱན་སྔ་བ་དང་པོའི་
དུས་རྩམ་པ་ཆད་ཀྱིན་ཟླ་ཚོད་རེ་ཙམ་ལ་བརྟེན། ཤམ་ཐབས་ལ་ལྷན་པ་མ་རྙེད་
པར་ཀོམ་པོ་རྒྱབ་པས་སྤྱན་སྔ་ཀོ་ཤམ་ཅན་དུ་གྲགས། ད་ལྟ་ནི་འཛམ་བུ་གླིང་པ་
-338 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཀུན་ངས་བསོས་ཀྱང་བསོས་སམ་ སྙམ་གསུངས། དགེ་བཤེས་འབན་གྱི་ ཞལ་
ནས། ང་མི་སྐྱའི་དུས་ན་མདའ་གཞུ་ཚེར་མ་འདྲ་བ་བཏགས། གྲི་གཉིས་གསུམ་རེ་
བཙུགས་ཀྱང་དགྲ་མང་ཟུན་ཉུང་། ང་ཕོ་རེང་བ་མི་གཅིག་ལ་སྟོན་ཐག་བཞི་བཅུ་
ཐོན་པས་གྲོང་པ་རྣམས་ཀྱིས་ངའི་མིང་བཞི་བཅུ་སྡིགས་སུ་བཏགས། ཉིན་མོ་ལ་
ཁའི་ཇག་པ་ནུབ་མོ་གྲོང་གི་རྐུན་མ་བྱས་ཀྱང་ལྟོ་མི་ཕྱིད། ད་མཚོན་ཆ་སྤངས་པས་
དགྲ་མི་གཅིག་མེད། ལས་ཀ་མཆིལ་མ་རྔོ་ལ་མི་འབོད་དེ་ལྟོ་ཕྱིད། མུ་གེ་ཅི་བྱུང་
ཡང་ སུ་ ཕྱུག་ པ་ དང་མཇིང་ སྤེལ་ནས་ཟར་ ཡོད། སྔར་ ངའི་ ཁས་ ཟས་མི་རྙེད།།
ད་ཟས་ ཀྱིས་ ངའི་ཁ་མི་རྙེད། ཟོས་པས་ནི་མི་འཛད། འཐུངས་པས་ནི་མི་ཡོག །
ཆོས་ བདེན་ སེམས་ པ་ འདི་ གཉིས་བསྟུད་གསུམ་བསྟུད་ འཆོར། ཞེས་དང་། རྗེ་
བཙུན་བློ་བཟང་ཆོས་ཀྱི་རྒྱལ་མཚན་གྱི་ཞལ་ནས། ཁྱེད་གསོན་དང་རྣམ་དཔྱོད་
ཡངས་པ་ཀྱེ། ཁེ་མནོག་ཆུང་གི་བྱ་བས་ཅི་ཞིག་བྱེད། །བདེ་འདོད་ན་དམ་པའི་ལྷ་
ཆོས་མཛད། །ནོར་ཟང་ཟིང་གི་འདུ་འགོད་སྟོན་ཀའི་སྤྲིན། །གཉེན་འཁོར་གཡོག་
གི་ལང་ལོང་ཚོང་འདུས་མགྲོན། །ལུས་ཤ་ཁྲག་གི་ལང་ཚོ་ནམ་མཁའི་འཇའ། །
འདི་དགོངས་སམ་ཤེས་ལྡན་གྲོགས་པོ་དག །རྟེན་དལ་འབྱོར་འདི་ཉིན་མོའི་སྐར་
མ་འདྲ། །དགྲ་འཆི་བདག་ཁོ་མི་སྡོད་ཚུར་ཚུར་འོང་། །ཚེ་ཕ་རོལ་གྱི་ངམ་གྲོགས་
གཡང་ ས་ཆེ། །འདི་ དགོངས་ སམ་ཤེས་ལྡན་གྲོགས་པོ་དག །སྤྱིར་འཁོར་བའི་
གནས་འདི་དུག་སྦྲུལ་ཚང་། །སྒོས་འདོད་ཡོན་གྱི་ལོངས་སྤྱོད་ཀིམ་པའི་འབྲས། །
ལྷ་ཚངས་དབང་གི་དཔལ་ཡང་ཆུ་ཤིང་འདྲ། །འདི་དགོངས་སམ་ཤེས་ལྡན་གྲོགས་
པོ་དག །ཉེན་ཆེ་ དུས་ སུ་ སྐྱོབ་པ་དཀོན་ མཆོག་ གསུམ། །དུས་མཐར་ཐུག་གི་
གཏན་གྲོགས་དྲིན་ཅན་རྗེ། །རང་དགོས་དུས་སུ་ཕན་པ་དམ་པའི་ཆོས། །འདི་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༣༽
དགོངས་སམ་ཤེས་ལྡན་གྲོགས་པོ་དག །ཤུལ་ཐག་རིང་གི་རྒྱགས་ཕྱེ་སྦྱིན་པའི་
གཏེར། །ལམ་མཐོ་རིས་ཀྱི་ཐེམ་སྐས་ཚུལ་ཁྲིམས་དང་། །རྒྱན་གཟུགས་བཟང་གི་
བྱེད་པོ་བཟོད་པ་སྟེ། །འདི་དགོངས་སམ་ཤེས་ལྡན་གྲོགས་པོ་དག ཁྱེད་འདི་སྣང་
གི་བདེ་ལ་ཆགས་རིན་མེད། །ཡུལ་འདི་ལས་དགའ་ལྡན་ལྷ་ཡུལ་སྐྱིད། །ཟས་འདི་
ལས་ལྷ་ཡི་བདུད་རྩི་ཞིམ། །འདི་དགོངས་སམ་ཤེས་ལྡན་གྲོགས་པོ་དག ། གོས་
འདི་ ལས་ ལྷ་ རྫས་ ན་ བཟའ་ དྲོ། །རྒྱན་ འདི་ ལས་ ནོར་ བུ་ རིན་ ཆེན་ མཛེས། །
གྲོགས་འདི་ལས་ལྷ་དང་ལྷ་མོ་བཟང་། །འདི་དགོངས་སམ་ཤེས་ལྡན་གྲོགས་པོ་
དག །མིའི་འདོད་ པའི་བདེ་ ལ་ ཞེན་པས་ཅི། །ཀྱེ་ལྷ་ཡི་ལུས་དང་ལོངས་སྤྱོད་
ཡོད། །ཀཱའི་འཁོར་བའི་བདེ་བ་འདོད་ན་ཡང་། །ཆོས་ཚུལ་བཞིན་མཛོད་དང་འདི་
བཞིན་འབྱུང་། །ཞེས་གསུངས་སོ། །མི་མ་ཡིན་གྱི་གནོད་འཚེ་ཐམས་ཅད་ ཀྱང་
གཅེས་འཛིན་འདི་ལས་འབྱུང་སྟེ། རང་གི་ལུས་ལོངས་སྤྱོད་རྣམས་གཅེས་པར་
བཟུང་བ་ན། མདངས་འཕྲོག་པའི་གནོད་སྦྱིན་གདུག་པ་ཅན་རྣམས་ཀྱང་གཅེས་
འཛིན་ཅན་དེའི་ལུས་སྲོག་ལ་སྒོ་དུ་མ་ནས་གནོད་པ་བྱེད། དེའི་མདངས་འཕྲོག་
པར་བྱེད་ཅིང་མི་འདོད་པ་དང་སྡུག་བསྔལ་བསྐྱེད་པར་བྱེད། བདག་པས་གཞན་
གཅེས་བསྒོམ་པའི་སེམས་དཔའ་རྣམས་ལ་ནི། མི་མ་ཡིན་རྣམས་ཀྱང་རྣམ་པ་ཀུན་
ནས་མཆོད་པ་དང་བསྙེན་བཀུར་བར་བྱེད་དོ། །དེ་ཡང་ས་ལ་གནས་པའི་མི་མ་
ཡིན་ཕྲ་མོ་རྣམས་ལྟ་ཅི་སྨོས། རྒྱལ་པོ་ཆེན་པོ་བཞི་འཁོར་དང་བཅས་པ་ཡང་།
བདག་པས་གཞན་གཅེས་བསྒོམ་པའི་སེམས་དཔའ་རྣམས་ལ་ཡང་དང་ཡང་དུ་
བལྟ་བར་བྱེད། ཕྱག་འཚལ། མཆོད་པ་འབུལ། བསྙེན་བཀུར་སྒོ་དུ་མ་ནས་བྱེད།
ལུས་ཀྱི་མདངས་བསྐྱེད་པར་བྱེད། ཕྱོགས་དང་ཕྱོགས་མཚམས་རྣམས་སུ་སྙན་
-340 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པའི་ གྲགས་པ་སྒྲོག་པར་བྱེད་པ་ལ་སོགས་པ་ཤེར་ཕྱིན་གྱི་མདོ་ནས་མང་དུ་
གསུངས་སོ། །བདུད་ཀྱི་གནོད་པ་ཐམས་ཅད་ཀྱང་གཅེས་འཛིན་འདི་ལས་འབྱུང་
བ་ཡིན་ཏེ། དྲན་པ་ཉེ་བར་བཞག་པའི་མདོ་ལས་ཀྱང་། འདི་ལྟ་སྟེ་རྩོད་བྱེད་ཅེས་
བྱ་བའི་བདུད་དང་། གཉིས་པ་གཡེང་བྱེད་ཅེས་བྱ་བའི་བདུད་ཀྱི་རིས་ནི། གང་
སེམས་ཅན་ཆོས་ལ་སྤྱོད་པ་རྣམས་སེམས་རྣམ་པར་གཡེང་བར་བྱེད། དམ་པའི་
ཆོས་ཉན་པ་གཉིད་བྲོ་བར་བྱེད་དོ། །འདོད་པ་ལྷག་པར་རྨོངས་བྱེད་ཅེས་བྱ་བ་ནི་
གསུམ་པ་སྟེ། གང་སྦྱིན་པ་དག་གཏོང་བ་ན་སྦྱིན་པ་པོའམ་སྦྱིན་བདག་རྣམས་ཀྱི་
སེམས་ལ། གལ་ཏེ་བདག་གིས་དགེ་སྦྱོང་དང་བྲམ་ཟེ་དང་། རྗེའུ་རིགས་སུ་གྱུར་
པ་རྣམས་ལ་བྱིན་པ་ན་ངའི་བུ་དང་བུ་མོ་ཅི་ཞིག་ཟ་ཅི་ཞིག་གྱོན་སྙམ་དུ་ཆགས་པ་
བསྐྱེད་པར་བྱེད་དོ། །འཇིག་རྟེན་སྐྱོང་བ་བདུད་ཀྱི་རིགས་གསུམ་པོ་ནི་སེམས་
ཅན་རྨོངས་པར་བྱེད་ཅིང་འཇིག་རྟེན་དུ་རྒྱུའོ། །
341 -



රන් යන
වයව
වල
ව
රට ම



བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
@#k
*# % 2 * ︽ནི༔
# % @ É ཆ་ + t
*# % $ # ཚོ ཙྪཱ *
*#
* 8, ཚུ ༔ ཧོ༔



རྩོམ་སྒྲིག་འགན་འཁུར་པ། ཚངས་པོ། །
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
ས་
ལེ ས་པོ འི ་ ཤུ ལ ་ བ ན ག།
དེབ་བརྒྱ་དང་གྱ་དྲུག་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
( ༢ ༣/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
*
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠ ༡ ༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡༢པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡—༡༧༠༠
ISBN 978 - 7=80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编 - -北京:
中国藏学出版社,2011.12 (先哲遗书丛书)
ISBN 978-7-80253-436-0
1.0雍… II.0雍… 百….0喇嘛教
- 文集 - 藏语 V.08946.6-53
中国版本图书馆CIP数据核字(2011) 第260029号
先哲遗书
(第186卷)
雍增·益西坚赞文集
第23/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 -0/B.123
本文集总定价(1-32册): 1050.00元



ISBN 978-7-80253-436-0
1978780 IS30436 GTI
本文集总定价(1-32 卷):1050.00 元
