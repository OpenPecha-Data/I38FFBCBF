༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2634
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་དཀར་ཆག
(༡ –༣༢)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



དཔེ་སྐྲུན་གསལ་བཤད།
《མེས་པོའི་ཤུལ་བཞག་》ཅེས་པའི་དཔེ་ཚོགས་འདི་ནི་དཔལ་བརྩེགས་བོད་ཡིག་དཔེ་རྙིང་ཞིབ་
འཇུག་ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་
ཚོགས་ཤིག་ཡིན་ལ། དེ་ཡང་མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་
གཙོ་སྐྱོང་གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་བའི་ལོ་བཅུ་ཙམ་གྱི་
རིང་ལ་འབད་བརྩོན་ཆེན་པོས་བོད་ཀྱི་ས་གནས་གང་སར་བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་
ལོངས་པ་རང་བྱུང་དང་མིའི་གནོད་འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་
བསྒྲིགས་ཤིང་དཀར་ཆག་ཏུ་བཏབ། དཔེ་ཐུམ་གསོལ། དཔེ་སྒྲོམ་བཞེངས་ཏེ་སྲུང་སྐྱོབ་མཛད་གནང་བ་
དང་གནང་མུས་སུ་ཡོད་པ་ནི། རང་རེའི་མེས་པོའི་ཤུལ་ནོར་སྲུང་སྐྱོབ་རྒྱུན་འཛིན་དང་བོད་རིག་པའི་གལ་
ཆེའི་དཔྱད་གཞི་མཁོ་འདོན་གྱི་དགོས་པ་ཆེ་བ་མ་ཟད། རང་རྒྱལ་མི་རིགས་རིག་གནས་ནོར་མཛོད་དར་
རྒྱས་དང་སྲུང་སྐྱོབ་བགྱི་བའི་འཕྲིན་ལས་གལ་ཆེན་ཞིག་རེད། །
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་ག་དཔེ་སྐྲུན་ཁང་གཉིས་
ཞིབ་གྲོས་བྱས་མཐར། སྲོལ་རྒྱུན་རིག་གནས་སྲུང་སྐྱོབ་དང་བོད་རིག་པའི་དཔྱད་ཡིག་མྱུར་སྐྱོབ་དང་ཆ་
ཚང་དུ་གཏོང་བའི་དམིགས་ཡུལ་ངོས་འཛིན་གཅིག་གྱུར་ཐོག 《བཀའ་གདམས་དཔེ་དཀོན་གཅེས་བཏུས་》
ཞེས་པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་མཐུད་ནས་ལེགས་སྒྲིག་དང་དཔེ་སྐྲུན་བྱེད་
བཞིན་ཡོད་པ་དང་། ད་ཆར་ཡང་དམིགས་ཡུལ་དགོས་པ་གཅིག་གྱུར་ཐོག་《མེས་པོའི་ཤུལ་བཞག་》
ཅེས་པའི་དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་ཡིན་ལ། དེ་ཡང་
སྔོན་བྱོན་མེས་པོ་མཁས་དབང་དམ་པ་དུ་མས་ཤུལ་དུ་བཞག་པའི་གསུང་འབུམ་དཔེ་དཀོན་གལ་ཆེན་
རྣམས་དང་། འཐར་ འཐོར་དུ་ བཞུགས་ པའི་ དཔེ་དཀོན་ གལ་ཆེན་ དག་ ཕྱོགས་ གཅིག་ཏུ་བསྡུས་ཏེ་
བསྒྲིགས་པ་འདིའི་ནང་དོན་ཐད་ལ། ནང་དོན་རིག་པ་དང་། གསོ་བ་རིག་པ། ཚད་མ་རིག་པ། སྒྲ་རིག་
པ། བཟོ་རིག་པ། ལོ་རྒྱུས། རྩིས་རིག་སོགས་བཅུ་ཕྲག་རིག་པའི་གནས་ཀུན་འདུས་པའི་དཔེ་དཀོན་ནོར་
བུ་དགོས་འདོད་ཀུན་འབྱུང་ལྟ་བུ་ཞིག་ཡིན། འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་
-
1 -



དཔེ་སྐྲུན་གསལ་བཤད།
ངེད་ཅག་དཔེ་སྐྲུན་ཁང་ལ་ཐོབ་པ་ནི་ཤིན་ཏུ་སྐལ་བ་བཟང་ཞིང་གཟི་བརྗིད་ཀྱི་འོས་འགན་ཞིག་ཏུ་བརྩིས་
ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་བཀོད་ཟིན་ཅིང་། ལས་གཞི་འདི་ལ་ཀྲུང་གོའི་བོད་
རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་དང་རྒྱལ་ཁབ་ཕྱི་ནང་གི་བོད་རིག་པའི་མཁས་དབང་དུ་མས་
གདེང་འཇོག་དང་མཐོང་ཆེན་གྱིས་སྐུལ་མ་ཡང་ཐོབ། །
《མེས་པོའི་ཤུལ་བཞག་》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་སྟག་ཡིན་པས། མ་དཔེ་
གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་
མང་པོ་འདུག །འོན་ཀྱང་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་
མྱོང་བསྡུ་ལེན་དང་མཁས་དབང་དུ་མར་བཀའ་འདྲི་ཞུས་པར་བརྟེན་ཡིག་གཟུགས་གསར་རྒྱག་དང་
ཕྱོགས་སྒྲིག་ཐུབ་པ་བྱུང༌། པར་ཤིང་དུ་འཁོད་ཡོད་པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་
ལ་ཕབ་ཡོད་པ་བཅས་ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ། །
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་སྐྱོར་དང་ཐུགས་ཁུར་
གནང་མཁན་གྱི་མཁས་དབང་རྣམས་དང་། ལྷག་པར་དུ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་
དབུ་ཁྲིད་ལྷན་རྒྱས་དང་། མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་
མཛུབ་སྟོན་གྱི་བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་དང༌། དཔལ་བརྩེགས་ཞིབ་
འཇུག་ཁང་གི་འགན་འཛིན་པ་ལྷན་རྒྱས་དང་། ཞུ་དག་པ། ཡིག་རྒྱག་པ་སོགས་མདོར་ན་ལས་གཞི་འདི་
ལ་ལྷག་བསམ་དང་འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་དྲིན་ཆེ་
ཞེས་ཞུ་རྒྱུ་དང་།
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་ཞིབ་ཚགས་བགྱི་ཁུལ་བྱས་
མོད། འོན་ཀྱང་ང་ཚོར་ཤེས་ཚད་དམན་པའི་དབང་གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་
དག་གིས་ནོར་བཅོས་ཡོ་བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ། །
མ་
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།



སྔོན་འགྲོའི་ཞུ་ཚིག་
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང་། ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་
སྐྱེས་བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་
བཅས་པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་འབྲེལ་
བའི་ཐུན་མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་སྦྱོར། སྐར་
རྩིས་འབྱུང་རྩིས། སྒྲ་ཚད་བཟོ་གསོ་སོགས་མདོ་སྔགས་རིག་གནས་དང་བཅས་
པའི་གཞུང་ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་མི་ཁྱབ་པ་ཞིག་
འཆད་ཉན་འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་ནས་ཐོག་མར་སྲོལ་
བཏོད། བར་དུ་གཏན་ལ་ཕབ། རིམ་བཞིན་དར་རྒྱས་བཏང་བ་སོགས་འཛིན་སྐྱོང་
སྤེལ་ བར་ མཛད་ པའི་ བཀའ་ དྲིན་ བདག་ རྐྱེན་ ལ་ བརྟེན་ནས། དབུས་ གཙང་
ཁམས་གསུམ་དུ་བཞུགས་སོ་ཅོག་གི་གླེགས་བམ་ཐམས་ཅད་གཅིག་ཏུ་སྤུངས་ན་
རི་རབ་ལྷུན་པོའི་གཏོས་དང་མཉམ་ཞིང་། ཆོས་ཚན་གྱི་རྣམ་དབྱེ་ཇི་སྙེད་ཡོད་པ་
གྲངས་སུ་བགྲངས་ན་ནམ་མཁའི་སྐར་ཚོགས་ཀྱང་སྐྱེངས་པར་བྱེད་པ་ཞིག་མཆིས་
པ་ཙམ་དུ་མ་ཟད། རྒྱ་བལ་ཧོར་སོགས་ཀྱི་ཡུལ་གྲུ་ཀུན་ཏུའང་དར་ཁྱབ་ཆེ།
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་འདི་ཉིད་
འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན། ཨོཀ་སི་ཕོར་དྷི་
-1-



སྔོན་འགྲོའི་ཞུ་ཚིག་
དང༌། ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་ཆེན་གྱི་སློབ་གྲྭ་ཆེན་
མོ་རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པར་མ་ཟད། བོད་ཀྱི་ཆོས་དང་
རིག་གཞུང་སློབ་གཉེར་བྱེད་སའི་སྡེ་ཚན་དང་སློབ་མ་ཡང་མི་ཉུང་བ་ཡོད།
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་དེ་
གང་དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་མགོན་
ཀོང་སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །གནུབས་
ཆེན་ རིན་བཟང་ རྔོག་ལོ་ ས་སྐྱ་པ། །བུ་སྟོན་བཤད་རྒྱུན་འདེགས་པའི་ཀ་ཆེན་
བཅུ། །ཞེས་དང༌། བོད་ཡུལ་ སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་མ་བཀའ་
གདམས་ལམ་འབྲས་བཀའ་བརྒྱུད་པ། །ཤངས་པ་ཞི་བྱེད་སྦྱོར་དྲུག་བསྙེན་སྒྲུབ་
བོ། །ཞེས་ གསུངས་པ་ལྟར། ཤེས་བྱའི་གཞུང་ལུགས་ སྣ་ཚོགས་ ཀྱི་འགྱུར་ ཁྱད་
དང་འཆད་ཚུལ་གྱི་དབྱེ་བས་བཤད་རྒྱུན་འདེགས་པའི་ཀ་ཆེན་བཅུ་དང་། སྒྲུབ་པ་
ཉམས་སུ་ལེན་ཚུལ་ལ་བརྒྱུད་པའི་ཁྱད་པར་དང་མན་ངག་གི་དབྱེ་བས་སྒྲུབ་
བརྒྱུད་འདྲེན་པའི་ཤིང་རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་བཅོ་བརྒྱད་རྗེས་
འབྲང་དང་བཅས་པའི་གསུང་རབ་རྒྱ་མཚོ་ལྟ་བུ་ཞིག །བདག་ཅག་གི་ཡབ་མེས་
གོང་མ་རྣམས་ཀྱིས་གཅེས་པའི་ལུས་སྲོག་ལོངས་སྤྱོད་ཐམས་ཅད་ཕངས་པ་མེད་
པར་བཏང་སྟེ། ཕྱི་རབས་རང་རེའི་བརྒྱུད་འཛིན་རྣམས་ལ་འཕྲན་ཡུན་ཕན་བདེའི་
དཔལ་ལ་དམིགས་ནས་བཞག་པའི་ནོར་བུ་རིན་པོ་ཆེ་ཡིད་བཞིན་དབང་གི་རྒྱལ་
པོ་མཐའ་ཡས་པ་ཞིག་མཆིས། དེ་དག་ལས་མང་ཆེ་བ་རིག་གསར་ལོ་བཅུའི་གོད་
ཆག་ཆེན་པོ་སོགས་དུས་ཀྱི་རྒུད་པའི་དབང་གིས་སེམས་མེད་འབྱུང་བཞིའི་འཇིག་
པ་དང་། སེམས་ལྡན་མི་དང་མི་མིན་གྱི་གནོད་པས་ཉམས་ཉེས་ཆེན་པོར་གྱུར་པ་



སྔོན་འགྲོའི་ཞུ་ཚིག
ནི་རྒྱ་བོད་ཡོངས་གྲགས་ལྟར་ལགས། རིག་གནས་གསར་བརྗེ་མཇུག་སྒྲིལ་བ་
དང་ཆབས་ཅིག ཏང་གི་ཡང་དག་པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ།
ཏང་དང་རྒྱལ་ཁབ་ཀྱིས་འགོ་ཁྲིད་དང་རྩ་འཛུགས་གནང་ནས། དཔེ་རྙིང་འཐོར་
བསྡུ་དང༌། ལེགས་སྒྲིག དཔེ་སྐྲུན། སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་
རིག་གནས་ཉམས་པ་སོར་ཆུད་དང་། མི་ཉམས་གོང་འཕེལ་གྱི་བྱ་བར་སོ་སོའི་
འཁོས་བསྟན་གྱི་སྲི་ཞུ་སྒྲུབ་པའི་སྐལ་བ་བཟང་པོའི་དཔལ་ལ་ལོངས་སུ་སྤྱད་དུ་
ཡོད་པའི་སྐབས་འདིར། རང་རེའི་ཡབ་མེས་རྣམས་ཀྱིས་བཞག་པའི་ཕ་ནོར་མང་
པོ་ཞིག་ད་དུང་ཡང་ངེད་ཅག་གི་བསོད་ནམས་ཀྱི་བགོ་སྐལ་དུ་ལྷག་ཡོད་པ་རྣམས་
ལ་གཅེས་སྤྲས་ཆེན་པོས་སྲུང་སྐྱོབ་དང་དར་སྤེལ་བྱེད་རྒྱུ་ནི་མེས་རྒྱལ་གྱིས་གནང་
བའི་ལས་འགན་ཡིན་པར་མ་ཟད། འུ་ཅག་བོད་ཀྱི་རིག་གནས་སློབ་གསོའི་བྱ་
བར་ལེགས་སྐྱེས་འབུལ་མཁན་གྱི་རྒན་དར་གཞོན་གསུམ་གྱི་ཤེས་ཡོན་ཅན་ལ་
མཚོན་ན། རང་རེའི་ཕྲག་པར་བབ་པའི་གཞན་དྲིང་མི་འཇོག་པའི་གཟི་འོད་བླ་ན་
འབར་བའི་འོས་འགན་མཆོག་ཏུ་གྱུར་པ་ཞིག་ཀྱང་ཡིན་པར་སེམས། །
དེར་བརྟེན་ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་
པའི་མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་ཐར་
དང་གསན་ཡིག་བརྡ་སྤྱོད་དང་སྙན་ངག རྩིས་དང་གསོ་རིག་སོགས་དཔེ་དཀོན་
འཐོར་ བ་ རྣམས་ བསྡུས། ཆད་ པ་ རྣམས་ བསབ། ཉམས་ པ་ རྣམས་ གསོས།
འཁྲུགས་པ་རྣམས་བསྒྲིགས་ཏེ་དཔེ་ཚོགས་མེས་པོའི་ཤུལ་བཞག་ཅེས་པ་སོགས་
རིམ་པ་བསྟར་ ཆགས་ སུ་ པར་དུ་སྐྲུན་དང་ བསྐྲུན་རྩིས་ལས། ད་ལན་ང་ཚོས་



སྔོན་འགྲོའི་ཞུ་ཚིག
འཚོལ་བསྡུ་ཐུབ་པའི་ཡོངས་འཛིན་ཡེ་ཤེས་རྒྱལ་མཚན་གྱིས་གསུང་འབུམ་གློག་
ཀླད་དུ་བཅུག་ནས་ཞུ་དག་ལེགས་པར་བགྱིས་ཏེ་དེབ་གཟུགས་སུ་ཕབ་པ་ལ།
དེབ་གྲངས་ཉེར་དགུ་དང་ཁོང་གི་རྣམ་ཐར་རྒྱལ་བ་སྐུ་ཕྲེང་བརྒྱད་པ་འཇམ་དཔལ་
རྒྱལ་མཚོ་མཆོག་ནས་རྩམ་གནང་བའི་དེབ་གཅིག་དང་བཅས་དེབ་སུམ་ཅུ་ཐམ་པ་
མེས་པོའི་ཤུལ་བཞག་ཅེས་པའི་དཔེ་ཚོགས་འདི་ནས། རྒྱ་ཆེའི་ཀློག་པ་པོ་རྣམས་
ཀྱི་སྤྱན་ཟུང་ཡངས་པའི་འབབ་སྟེགས་སུ་འབུལ་རྒྱུ་ཡིན། འབྱུང་ཆར་ང་ཚོའི་དཔེ་
ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་ལྡན་ཞིང་མཁྱེན་སྤྱན་ཡངས་པའི་
མཁས་དབང་རྣམས་ཀྱིས་དགོངས་འཆར་གྱི་བཀའ་སློབ་སྩོལ་གནང་དང༌། དཔེ་
དཀོན་གྱི་མ་ཕྱི་གཡར་གནང་གི་སྐྱབས་འཇུག་ཡོང་བ་མཁྱེན་མཁྱེན། ། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་
རྒྱས་ཤིང༌། སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་
པོས་དབེན་པའི་ཁ་ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་ལ་
འཆང་། དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་རིག་
གནས་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་སྒྲུབ་ནུས་
ན། མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་འབུལ། རང་
ཉིད་ཀྱི་ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་མངོན་གྱུར་ལགས་
པས། དེ་བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས་
སྤྱི་ལོ་ ༢༠༠༧པའི་ཟླ་ཚེས་ལ་གུས་ཕུལ།



བསྡུ་སྒྲིག་གསལ་བཤད།
དེ་ཡང་བོད་ཁ་བ་ཅན་ཞེས་པའི་གངས་རིའི་ཕྲེང་བས་ཡོངས་སུ་བསྐོར་
བའི་ཡུལ་གྲུ་ཆེན་པོ་འདི་ན། སྤྱི་ལོའི་དུས་རབས་བདུན་པའི་སྨད་ཙམ་ནས་ནང་
ཆོས་ཀྱི་རིག་གཞུང་མང་པོ་ཞིག་ནང་འདྲེན་དང༌། དེ་ཉིད་རྒྱུན་འཛིན་ཉམས་ལེན་
བྱས་པས་ བོད་ ཆོས་ ལྡན་ གྱི་ ཞིང་ ཁམས་ ཞེས་ གྲགས་ པ་ ལ། ཕྱིས་ སུ་ ལོ་ རྒྱུས་
འགྱུར་ལྡོག་གི་རླབས་རིས་བགྲངས་ལས་འདས་པའི་ཁྲོད་དུ་བོད་ཀྱི་སྲིད་འབྱོར་
རིག་གསུམ་ལ་དར་རྒུད་སྣ་ཚོགས་བྱུང་ཞིང་། ལྷག་པར་དུ་དུས་རབས་ཉི་ཤུ་པའི་
མཇུག་གི་རིག་གནས་གསར་བརྗེ་ཞེས་པའི་ལོ་བཅུའི་གོད་ཆག་གི་མེ་ལྕེས་རང་
རེའི་ཕྱི་ནང་སྣོད་བཅུད་གཉིས་ཆར་གནོད་སྐྱོན་ཚབས་ཆེན་བཟོས་ཤིང་། ཉེ་ལམ་
ཡང་ འཛམ་ གླིང་ གི་ རིག་གནས་འཕོ་འགྱུར་ཤིན་ཏུ་ཆེ་བ་དང་། ལྷག་པར་དུ་
དཔལ་འབྱོར་སོགས་འགྲན་རྩོད་ཀྱི་འཚོ་བ་རྣོ་ངར་ཅན་འདིའི་ཁྲོད། རང་རེའི་
མེས་རྒྱལ་གྱི་རིག་གཞུང་རྣམས་རྩ་བརླག་ཏུ་འགྲོ་བའི་ཉེན་ཁར་དམིགས་ཏེ་གཟན་
དཀར་མཆོག་སྤྲུལ་ཐུབ་བསྟན་ཉི་མས་སྤྱིར་རིག་གཞུང་མི་ཉམས་རྒྱུན་འཛིན་དང་
ཉམས་པ་སླར་གསོ་དགོས་པའི་བཀའ་ཆབ་འོག །ངེད་དཔལ་བརྩེགས་བོད་ཡིག་
དཔེ་རྙིང་ཞིབ་འཇུག་ཁོང་གིས་དུས་ཡུན་རིང་པོ་ཞིག་གི་ནང་ཡོངས་འཛིན་ཡེ་ཤེས་
རྒྱལ་མཚན་གྱི་གསུང་རྣམས་བསྡུ་རུབ་དང་དག་སྒྲིག་བྱས་ཏེ། མེས་པོའི་ཤུལ་
བཞག་ཅེས་པའི་དཔེ་ཚོགས་ནང་དུ་འདི་ལྟར་པར་སྐྲུན་ཞུས་ཡོད།
-5 -



བསྡུ་སྒྲིག་གསལ་བཤད།
ད་ཐེངས་གསུང་འབུམ་འདི་ནི་སྔོན་གྲིབ་ཚེ་མཆོག་གླིང་དུ་པར་ཤིང་ཡོད་པ་
ཕྱིས་དུས་འགྱུར་སྐབས་མེ་ལ་བསྲེགས་འདུག་པ་དེའི་ཤིང་པར་འཐོར་མ་ཞིག་རྩེ་
ཕོ་བྲང་དུ་བཞུགས་པ་དག་དང༌། གཞན་ཡང་རྩེ་ཕོ་བྲང་དུ་བཞུགས་པའི་དབུ་མེད་
བྲིས་མ་ཁ་ཅིག །དེ་མིན་སེར་འབྲས་སོགས་དགོན་སྡེ་འགའ་ཞིག་གི་དཔེ་མཛོད་
དུ་བཞུགས་པ་བཅས་ལ་གཞི་བཅོལ་ཏེ་བསྒྲིགས་པ་ཡིན་ལ། རྗེ་ཙོང་ཁ་པའི་གསུང་
འདུལ་བ་རྒྱ་མཚོ་སྙིང་པོ་སོགས་འགའ་ཞིག་གསུང་འབུམ་མ་དཔེའི་ནང་བཞུགས་
འདུག་པས་ད་ལན་ཡང་བཀོད་ཡོད་ཅིང་། མཇུག་ཏུ་ཁོང་གི་རྣམ་ཐར་རྒྱལ་དབང་
སྐུ་ཕྲེང་བརྒྱད་པ་འཇམ་དཔལ་རྒྱལ་མཚོ་མཆོག་ནས་བརྩམས་གནང་བའི་པོད་
གཅིག་བཅས་ཁྱོན་དེབ་གྲངས་སོ་གཉིས་ཐམ་པ་རྒྱ་ཆེ་གཟིགས་པ་པོ་རྣམས་ཀྱི་སྤྱན་
སྔར་ཕུལ་ཡོད།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
དཀོན་མཆོག་བསམ་གཏན་པས།



ཡོངས་འཛིན་ཡེ་ཤེས་རྒྱལ་མཚན་གྱི་
རྣམ་ཐར་མདོར་བསྡུས།
མཚན་དངོས་སམ་ཡོངས་གྲགས། ཡོངས་འཛིན་ཡེ་ཤེས་རྒྱལ་མཚན།
མཚན་གྱི་རྣམ་གྲངས། ཨོ་རྒྱན་ཚེ་འཕེལ། ཨོ་རྒྱན་ཆོས་འཕེལ།
གདུང་ངམ་རུས།
ཡབ་ཡུམ། ཡབ་ཚངས་པ་དཀར་པོ་དང་། ཡུམ་ཚེ་རིང་དཔལ་འཛོམས་གཉིས།
འཁྲུངས་ཡུལ། གཙང་སྟོད་སྐྱིད་གྲོང་པད་ཁུད། །
འཁྲུངས་ལོ། རབ་བྱུང་བཅུ་གཉིས་པའི་ཆུ་མོ་སྦྲུལ་ (སྤྱི་ལོ་༡༧༡༣)ལོ།
བླ་མ། དགུང་ལོ་བདུན་ཐོག་ཐོས་བསམ་གླིང་གི་ཆོས་རྗེ་ཚེ་བརྟན་རྣམ་རྒྱལ་གྱི་
དྲུང་དུ་དབུ་སྐྲ་གཙུག་ཕུད་ཕུལ་ཏེ་མཚན་ཨོ་རྒྱན་ཆོས་འཕེལ་ཞེས་བསྩལ། ཨ་
ནེས་ཀློག་བསླབས། དགུང་ལོ་བརྒྱད་ པར་ བཀྲས་ལྷུན་དྲུང་ རམས་པ་ནས་
ཆོས་སྤྱོད་འཛིན་སྐྱོར་གནང་དུ་བཅུག །དགུང་ལོ་བཅུ་པ་ཆུ་ཕོ་སྟག་ (སྤྱི་ལོ་
༡༧༢༢)ལོར་བཀྲས་ལྷུན་གྱི་ཆོས་སྒོར་ཞུགས་ནས་པཎ་ཆེན་བློ་བཟང་ཡེ་ཤེས་
ཀྱི་དྲུང་ནས་ རབ་བྱུང་གི་སྡོམ་པ་བཞེས། མཚན་ཡེ་ཤེས་རྒྱལ་མཚན་ཞེས་
འདོགས་པར་གནང་། དགུང་ལོ་བཅུ་བདུན་པ་ས་མོ་བྱ་ (སྤྱི་ལོ་༡༧༢༩)ལོར་
གཞུང་ཆེན་བཀའ་པོད་ལྔར་གསན་བསམ་མཛད། དེ་རྗེས་སྐྱིད་གྲོང་དུ་ཕེབས་
ནས་ལོ་གསུམ་རིང་སྒྲུབ་པ་ལ་བརྩོན། དགུང་ལོ་ཉི་ཤུ་པ་ཆུ་ཕོ་བྱི་བ་ (སྤྱི་ལོ་
- 7 -



ཡོངས་འཛིན་ཡེ་ཤེས་རྒྱལ་མཚན་གྱི་རྣམ་ཐར་མདོར་བསྡུས། །
༡༧༣༢)ལོར་གྲུབ་དབང་བློ་བཟང་རྣམ་རྒྱལ་གྱི་དྲུང་ནས་བསྙེན་རྫོགས་ཀྱི་
སྡོམ་ པ་ བཞེས། དགུང་ལོ་ཉེར་ གཅིག་ ལ་ དབུས་ སུ་ ཕེབས་ནས་ ཕུར་ལྕོག་
བྱམས་པ་རིན་པོ་ཆེ་མཇལ་ནས་ཟབ་ཆོས་འགའ་ཞུས་ཏེ་ས་ཕུག་ཅིག་ཏུ་སྲོག་
འཚོའི་འཚོ་བར་བཅས་ཏེ་ལོ་གཅིག་བཞུགས། །
རྟེན། དགེ་སློང༌། །
མཛད་འཕྲིན། དགུང་ལོ་ཉེར་གསུམ་པ་ཤིང་མོ་ཡོས་ (སྤྱི་ལོ་༡༧༣༥)ལོར་སྐྱིད་
གྲོང་དུ་ ཕེབས་ནས་གྲུབ་དབང་ རིན་ པོ་ ཆེ་ ཞི་ བར་ གཤེགས་ པའི་ དགོངས་
རྫོགས་བསྒྲུབས། དགུང་ལོ་ཉེར་ལྔ་པ་མེ་མོ་སྦྲུལ་ (སྤྱི་ལོ་༡༧༣༧)ལོར་དིང་
རིར་ཕ་དམ་པའི་སྒྲུབ་གནས་མཁའ་འགྲོའི་གསང་ཕུག་ཏུ་འཚོ་བ་ངན་ངོན་ལ་
བརྟེན་ནས་སྔ་རྗེས་མི་ལོ་བཅུ་གཉིས་ཧྲིལ་པོ་སྒྲུབ་པ་ལ་རྩེ་གཅིག་ཏུ་གཞོལ།
དགུང་ལོ་ཞེ་བཞི་ནས་རེ་ལྔའི་བར་སྐྱིད་གྲོང་བསམ་གཏན་གླིང་དང༌། དགའ་
ལྡན་ཕུག་པོ་ཆེ། ཆོས་སྡིངས་ཚུལ་ལྡན་གླིང༌། བལ་ཡུལ་ཐང་ངྷི་ཧ་ར་སོགས་ཀྱི་
གཙུག་ ལག་ ཁང་ རྟེན་ དང༌ བརྟེན་ པར་ བཅས་ པ་ ཉམས་ གསོ་ གནང༌ །
དབུས་གཙང་གི་ཆོས་སྡེ་ཆེ་ཆུང་ཚང་མར་འདུལ་བའི་ཕྱག་ལེན་དང་ལམ་རིམ་
གྱི་ འཆད་ སྤེལ་ནར་ མར་ བསྐྱངས། དགུང་ ལོ་ དོན་ བདུན་ པར་ རྒྱལ་ དབང་
འཇམ་དཔལ་རྒྱ་མཚོའི་ཐུགས་མོས་བྱུང་བ་ལ་བརྟེན་ནས་གྲིབ་ཚེ་མཆོག་གླིང་
དགོན་པ་ཕྱག་བཏབ། །
ལས་ཐོབ། དགུང་ལོ་རེ་གཉིས་པ་རབ་བྱུང་བཅུ་གསུམ་པའི་ཤིང་ཕོ་རྟ་(སྤྱི་ལོ་
༡༧༧༠)ལོར་ཏཱ་ལའི་ བླ་མ་སྐུ་ཕྲེང་བརྒྱད་པ་ཐམས་ཅད་མཁྱེན་པ་འཇམ་
དཔལ་རྒྱ་མཚོའི་ཡོངས་འཛིན་དང་པཎྜི་ཏའི་མཚན་བསྟོད་བཞེས་ནས་ཕོ་བྲང་



ཡོངས་འཛིན་ཡེ་ཤེས་རྒྱལ་མཚན་གྱི་རྣམ་ཐར་མདོར་བསྡུས།
ཆེན་པོ་པོ་ཏ་ལར་བཞུགས་ཏེ་དགུང་ལོ་བརྒྱད་ཅུ་བར་ཡོངས་འཛིན་མཛད།
ཆོས་བརྒྱུད། དགེ་ལྡན་པ། །
གདན་ས། གྲིབ་ཚེ་མཆོག་གླིང་།
སློབ་མ། ཐམས་ཅད་མཁྱེན་པ་འཇམ་དཔལ་རྒྱ་མཚོ། ཡེ་ཤེས་བསྟན་འཛིན་རྒྱ་
མཚོ། བློ་བཟང་དགེ་འདུན་བསྟན་འཕེལ། འབྲས་ཧར་ཐུ་ཡོན་བློ་བཟང་དོན་
གྲུབ་སོགས་མང་།
སྐུ་ཡུན། དགུང་ལོ་གྱ་གཅིག
འདས་ལོ། རབ་བྱུང་བཅུ་གསུམ་པའི་ཆུ་མོ་གླང་(སྤྱི་ལོ་༡༧༩༣)ལོར་དགོངས་
པ་ཆོས་དབྱིངས་སུ་ཐིམ།
གསུང་འབུམ། སྐྱེས་རབས་སོ་བཞིའི་རྣམ་བཤད་ཐེག་ཆེན་གསལ་བའི་སྒྲོན་མེ།
ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་
རིམ་པའི་གནད་རྣམས་གསལ་བར་སྟོན་པའི་ཤེར་ཕྱིན་གསལ་བའི་སྒྲོན་མེ།
ལམ་རིམ་བླ་བརྒྱུད་སོགས་ཆོས་ཚན་ཉིས་བརྒྱ་ལྷག་ཡོད།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
དཀོན་མཆོག་བསམ་གཏན་པས།



164
དཀར་ཆག
1/32
འཁྲུངས་རབས་སོ་བཞི་པའི་སྙིང་པོ་བསྡུས་པའི་ཚིགས་སུ་བཅད་པ། … (1)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་
སྒྲོན་མེ། ལེའུ་དང་པོ་ནས་དྲུག་པའི་བར།
(7)
༡ སྟག་མོར་སྐྱེས་པའི་རབས། … …………… … (105)
༢ ཡུལ་ཤི་བིའི་སྐྱེས་པའི་རབས། … …
༣ ཟན་དྲོན་ཆངས་པ་གཅིག་བྱིན་པའི་སྐྱེས་པའི་རབས། ………………
༤ ཚོང་དཔོན་གྱི་སྐྱེས་པའི་རབས།…
༥ ཚོང་དཔོན་ཟིལ་གྱིས་མི་ནོན་པའི་སྐྱེས་པའི་རབས། (362)
༦ རི་བོང་གི་སྐྱེས་པའི་རབས། …
.....(196)
• •
•........
.......(413)



165
དཀར་ཆག་
2/32
ཀང་-
བམ། ...，，，，，，，，，，
………………….(1）
，，，
，，，，，，，，
(142)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ། ལེའུ་བདུན་པ་ནས་བཅུ་བཞི་པའི་བར། .………………
༡ ཨ་གསྟའི་སྐྱེས་པའི་རབས། .
༨ རྒྱལ་པོ་བྱམས་པའི་སྟོབས་ཀྱི་སྐྱེས་པའི་རབས། … ……………
༩ ཐམས་ཅད་སྒྲོལ་གྱི་སྐྱེས་པའི་རབས། .
༡༠ མཆོད་སྦྱིན་བྱེད་ཀྱི་སྐྱེས་པའི་རབས། ……………………………… (218)
༡༡ བརྒྱ་བྱིན་གྱི་སྐྱེས་པའི་རབས།
(271)
༡༢ བྲམ་ཟེའི་སྐྱེས་པའི་རབས། ……………………………………………
༡༣ མྱོས་བྱེད་མའི་སྐྱེས་པའི་རབས། .…………………… (356)
༡༤ ལེགས་པར་ཕ་རོལ་ཏུ་ཕྱིན་པའི་སྐྱེས་པའི་རབས། …………… (405)
.(326）



166
དཀར་ཆག
3/32
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ། ལེའུ་བཅོ་ལྔ་པ་ནས་ཉེར་གསུམ་པའི་བར།
༡༥ ཉའི་སྐྱེས་པའི་རབས། ……………………………………………
༡༦ བྱ་སྲེག་པའི་སྐྱེས་པའི་རབས། …………………………
༡༧ བུམ་པའི་སྐྱེས་པའི་རབས། ……………………………
༡༨ རྒྱལ་རིགས་ཕྱུག་པོའི་སྐྱེས་པའི་རབས།
༡༩ པདྨའི་རྩ་བའི་སྐྱེས་པའི་རབས།…………………………………
༢༠ ཚོང་དཔོན་གྱི་སྐྱེས་པའི་རབས། … ……………………………
༢༡ གཙུད་ཕུད་བྱང་ཆུབ་ཀྱི་སྐྱེས་པའི་རབས། …………………………
༢༢ ངང་པའི་སྐྱེས་པའི་རབས། ……………………………………(224)
༢༣ བྱང་ཆུབ་ཆེན་པོའི་སྐྱེས་པའི་རབས། .
，，，，，，，
，(68)
，，，
，: (326)
3 -



167
དཀར་ཆག་
4/32
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ། ལེའུ་ཉེར་བཞི་པ་ནས་སོ་དྲུག་པའི་བར། …
༢༤ སྤྲེའུ་ཆེན་པོའི་སྐྱེས་པའི་རབས། .…………………………
༢། རི་དྭགས་ཤ་ར་བྷའི་སྐྱེས་པའི་རབས། …………………………
༢༦ རི་དྭགས་རུ་རུའི་སྐྱེས་པའི་རབས། …………………
༢༧ སྤྲེའུ་རྒྱལ་པོའི་སྐྱེས་པའི་རབས།
(72)
༢༨ བཟོད་པ་སྨྲ་བའི་སྐྱེས་པའི་རབས། ……………
༢༩ ཚངས་པར་འཁྲུངས་པའི་སྐྱེས་པའི་རབས། ………………
༣༠ གླང་པོ་ཆེའི་སྐྱེས་པའི་རབས། … …………………………………………… (182)
༣༡ རྒྱལ་བུ་ཟླ་བའི་སྐྱེས་པའི་རབས། ……… …… (216)
༣༢ ལྕགས་ཀྱི་ཁྱིམ་དུ་བསྐྱེད་པའི་རབས། … ………… (308)
༣ ༣ མ་ཧེའི་སྐྱེས་པའི་རབས། …
༣༤ བྱ་ཤིང་སྟ་མོའི་སྐྱེས་པའི་རབས། ……………………………………… (396)
མཇུག་གི་དོན་བཤད་པ། …
，，，，，，，，，，，，，，，，，，
，，， (367)
，，，，，，，，，(426)
- 4 -



168
དཀར་ཆག
5/32
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་
སྒྲོན་མེའི་བསྡུས་དོན་བཞུགས། …………………………… (1)
བསྟོད་པ་བརྒྱ་ལྔ་བཅུ་པའི་རྣམ་བཤད་ལམ་བཟང་གསལ་བྱེད་
རིན་ཆེན་སྒྲོན་མ། …
，
，，，，，，，，，，，，，，，，，，，，，，，，，，
109)



169
....….(120)
དཀར་ཆག་
6/32
ལམ་རིམ་བླ་མ་བརྒྱུད་པའི་རྣམ་ཐར་བཞུགས། དེབ་དང་པོ། … (1)
སྟོན་པ་ཤཱཀྱ་ཐུབ་པའི་རྣམ་ཐར་ཕྱོགས་ཙམ་བརྗོད་པ། … (3)
རྒྱ་ཆེན་སྤྱོད་རྒྱུད་ཀྱི་བླ་བརྒྱུད་ལས་ཐོག་མར་རྗེ་བཙུན་བྱམས་མགོན་
གྱི་རྣམ་ཐར། ……
རྒྱལ་བས་ལུང་བསྟན་འཕགས་པ་ཐོགས་མེད་ཀྱི་རྣམ་ཐར། … …(139)
འཛམ་གླིང་མཁས་པའི་གཙུག་རྒྱན་དབྱིག་གཉེན་གྱི་རྣམ་ཐར། (149)
དབུ་མའི་ལམ་བརྙེས་འཕགས་པ་རྣམ་གྲོལ་སྡེའི་རྣམ་ཐར། (164)
དད་པའི་སར་གནས་བཙུན་པ་རྣམ་གྲོལ་སྡེའི་རྣམ་ཐར། … …… (169)
རྨད་བྱུང་ངོ་མཚར་གནས་གྱུར་མཆོག་གི་སྡེའི་རྣམ་ཐར། . (170)
ཟབ་མོའི་ལམ་གྱིས་རྒྱུད་སྦྱངས་དུལ་བའི་སྡེའི་རྣམ་ཐར།… (171)
མཁན་ཆེན་ཞི་བ་འཚོའི་རྣམ་ཐར། ………………………………(172)
ལམ་མཆོག་ཤེར་ཕྱིན་རྒྱས་མཛད་སེང་གེ་བཟང་པོ་ཞབས་ཀྱི་རྣམ་ཐར། (189)
རྒྱལ་བའི་མན་ངག་ཀུན་འཛིན་ཀུ་ས་ལི་ཆེ་བའི་རྣམ་ཐར། … (193)
འགྲོ་ཀུན་བརྩེ་བས་རྗེས་འཛིན་ཀུ་ས་ལི་ཆུང་བའི་རྣམ་ཐར། … (196)
བྱང་ཆུབ་ཐུགས་ལ་མངའ་བརྙེས་གསེར་གླིང་པའི་རྣམ་ཐར།… (202)
-
6-



དཀར་ཆག
...….....
...........(258)
དཔལ་ལྡན་ཨ་ཏི་ཤས་ལམ་རིམ་བརྒྱུད་རིམ་ལས་ཟབ་མོ་ལྟ་རྒྱུད་ཀྱི་
འཇམ་དཔལ་དབྱངས་ཀྱི་རྣམ་ཐར། ……………… (207)
ཟབ་མོའི་དོན་གཟིགས་འཕགས་མཆོག་ཀླུ་སྒྲུབ་ཞབསཀྱི་རྣམ་ཐར། …(22)
འཕགས་པའི་དགོངས་པ་གསལ་མཛད་ཟླ་བ་གྲགས་པའི་རྣམ་ཐར། …(244)
དེ་སྲས་ཐུ་བོ་རིགས་པའི་ཁུ་བྱུག་ཆེ་བའི་རྣམ་ཐར། ………………………… (253)
རྒྱལ་སྲས་རིགས་པའི་ཁུ་བྱུག་གཉིས་པའི་རྣམ་ཐར། ………………… (255)
ཇོ་བོ་རྗེ་དཔལ་ལྡན་ཨ་ཏི་ཤས་བྱང་ཆུབ་ལམ་གྱི་རིམ་པ་གསན་པའི་
བླ་མ་བརྒྱུད་རིམ། …………………
རྒྱལ་སྲས་ཞི་བ་ལྷའི་རྣམ་ཐར། … …………………
སློབ་དཔོན་ཨེ་ལ་དྷ་རིའི་རྣམ་ཐར། …… ……………
སློབ་དཔོན་དཔའ་བོ་རྡོ་རྗེའི་རྣམ་ཐར། … …………… (269)
སློབ་དཔོན་བྱང་ཆུབ་སེམས་དཔའ་རིན་ཆེན་དཔལ་གྱི་རྣམ་ཐར། … (270)
ཤིང་རྟ་ཆེན་པོའི་སྲོལ་འཛིན་མར་མེ་མཛད། …
(272)
འབྲོམ་སྟོན་པ་རྒྱལ་བའི་འབྱུང་གནས་ཀྱི་རྣམ་ཐར། … (342)
རྣལ་འབྱོར་དབང་ཕྱུག་དཔལ་ལྡན་དགོན་པ་བའི་རྣམ་ཐར། …
དགེ་བའི་བཤེས་གཉེན་སྣེའུ་ཟུར་བའི་རྣམ་ཐར། ………………
འདུལ་བའི་སྡེ་སྣོད་ཀུན་འཛིན་ཐག་མ་བའི་རྣམ་ཐར། …
ལྷོ་བྲག་མཁན་ཆེན་ནམ་མཁའ་སེང་གེའི་རྣམ་ཐར། ………………



17O
དཀར་ཆག
7/32
ལམ་རིམ་བླ་མ་བརྒྱུད་པའི་རྣམ་ཐར་བཞུགས། དེབ་གཉིས་པ། …………
དགེ་བའི་བཤེས་གཉེན་པོ་ཏོ་བའི་རྣམ་ཐར། …
རྣམ་དཔྱོད་འགྲན་ཟླ་བྲལ་བའི་ཤ་ར་བའི་རྣམ་ཐར། ……………
བྱང་ཆུབ་ཐུགས་ཀྱི་བཀའ་བབ་མཆད་ཀ་པའི་རྣམ་ཐར། ………
ལུང་རྟོགས་མངའ་བདག་བྱང་སེམས་སྤྱིལ་བུ་བའི་རྣམ་ཐར། .
བཤེས་གཉེན་ཆེན་པོ་ལྷ་ལུང་གི་དབང་ཕྱུག་གི་རྣམ་ཐར། .
ལྷ་འགྲོ་བའི་མགོན་པོའི་རྣམ་ཐར། ………… ………
དགེ་བའི་བཤེས་གཉེན་བཟང་ཆེན་བའི་རྣམ་ཐར། ……………
འདུལ་བ་འབུམ་སྡེའི་མངའ་བདག་མཚོ་སྣ་བའི་རྣམ་ཐར། … (86）
ཆོས་མངོན་རྒྱ་མཚོ་མཐར་སོན་མོན་གྲ་བ། …………………………(39)
མཁན་ཆེན་ཆོས་སྐྱབས་བཟང་པོའི་རྣམ་ཐར། …
དགེ་བཤེས་སྤྱན་སྔ་བའི་རྣམ་ཐར། …………………………………
དགེ་བའི་བཤེས་གཉེན་བྱ་ཡུལ་བ་ཆེན་པོའི་རྣམ་ཐར། ……………(106)
དགེ་བའི་བཤེས་གཉེན་དགྱེར་སྒོམ་པ་ཆེན་པོའི་རྣམ་ཐར། (119)
དགེ་བའི་བཤེས་གཉེན་སངས་རྒྱས་དབོན་སྟོན་གྱི་རྣམ་ཐར། (131)
8 བ



དཀར་ཆག
(148）
མཁན་ཆེན་ནམ་མཁའ་རྒྱལ་པོའི་རྣམ་ཐར།
མཁན་ཆེན་སེང་གེ་བཟང་པོའི་རྣམ་ཐར། … ……………… (150)
མཁན་ཆེན་རྒྱལ་སྲས་བཟང་པོའི་རྣམ་ཐར། .
(151)
ལྷོ་བྲག་མཁན་ཆེན་ནམ་མཁའ་རྒྱལ་མཚན་གྱི་རྣམ་ཐར། (153)
རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་ཐར། (161)
རྒྱལ་ཚབ་དར་མ་རིན་ཆེན་གྱི་རྣམ་ཐར། ……………………
འདུལ་འཛིན་གྲགས་པ་རྒྱལ་མཚན་གྱི་རྣམ་ཐར། …………… …(316）
ཚ་ཁོ་དབོན་པོ་མཁན་ཆེན་ངག་དབང་གྲགས་པའི་རྣམ་ཐར། (323)
འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་པའི་རྣམ་ཐར། . … (326）
བྱམས་ཆེན་ཆོས་རྗེ་ཤཱཀྱ་ཡེ་ཤེས་ཀྱི་རྣམ་ཐར། … (332)
གྲུབ་པའི་དབང་ཕྱུག་འཇམ་དཔལ་རྒྱ་མཚོའི་རྣམ་ཐར། (340)
མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་པོའི་རྣམ་ཐར། …(365)
སྙན་བརྒྱུད་གདམས་པའི་མཛོད་འཛིན་བ་སོ་ཆོས་ཀྱི་རྒྱལ་མཚན་གྱི་
རྣམ་ཐར། .…………………………………………………………………………………. (406)
གྲུབ་ཆེན་ཆོས་ཀྱི་རྡོ་རྗེའི་རྣམ་ཐར། ……………
*
*
*
-9



17 1
དཀར་ཆག
8/32
ལམ་རིམ་བླ་མ་བརྒྱུད་པའི་རྣམ་ཐར་བཞུགས། དེབ་གསུམ་པ།………………0)
རྒྱལ་བ་དབེན་ས་བ་བློ་བཟང་དོན་གྲུབ་ཀྱི་རྣམ་ཐར། … ……………
མཁས་གྲུབ་སངས་རྒྱས་ཡེ་ཤེས་ཀྱི་རྣམ་ཐར། ……………
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་རྣམ་ཐར། ………………
དྲུང་པ་རྒྱལ་ཚབ་བློ་བཟང་བརྩོན་འགྲུས་རྒྱལ་མཚན་གྱི་རྣམ་ཐར། .… (201)
རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་རྣམ་ཐར། .………………(207)
རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་
རྣམ་ཐར། .………………………………………………………………………………… (218)
མཁྱེན་རབ་དབང་ཕྱུག་འཇམ་དབྱངས་ཆོས་འཕེལ་གྱི་རྣམ་ཐར། (293)
ཞབས་དྲུང་ལྷ་པ་སྤྲུལ་སྐུ་བློ་བཟང་འཕྲིན་ལས་ཀྱི་རྣམ་ཐར།… (295)
བྱ་བྲལ་གྲུབ་པའི་དབང་ཕྱུག་བློ་བཟང་རྣམ་རྒྱལ་གྱི་རྣམ་ཐར། …………… (299)
དྲུང་པ་རྟ་ཕུག་པ་བློ་བཟང་དམ་ཆོས་རྒྱལ་མཚན་གྱི་རྣམ་ཐར།…………. (355)
རྗེ་སྒྲུབ་ཁང་པ་དགེ་ལེགས་རྒྱ་མཚོའི་རྣམ་ཐར།
(376)
རྗེ་དགེ་ལེགས་རྒྱ་མཚོའི་ཐུགས་སྲས་མཁར་རྡོ་མཁན་པོ་བཟོད་པ་རྒྱ་
མཚོའི་རྣམ་ཐར། .
，，，，，。、(401)
- 10 -



172
དཀར་ཆག་
_9/32
ལམ་རིམ་བླ་མ་བརྒྱུད་པའི་རྣམ་ཐར་བཞུགས། དེབ་བཞི་པ། … (1)
རྗེ་བཙུན་བླ་མ་ངག་དབང་བྱམས་པའི་རྣམ་ཐར།
(1)
པཎ་ཆེན་བློ་བཟང་དཔལ་ལྡན་ཡེ་ཤེས་དཔལ་བཟང་པོའི་རྣམ་ཐར། (66)
མཁས་གྲུབ་ཆེན་པོ་ཤེས་རབ་སེང་གེའི་རྣམ་ཐར། …………………… (104)
ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོའི་རྣམ་ཐར། - (19)
མཁས་གྲུབ་ནོར་བཟང་རྒྱ་མཚོའི་རྣམ་ཐར།
(167)
ཐམས་ཅད་མཁྱེན་པ་དགེ་འདུན་རྒྱ་མཚོའི་རྣམ་ཐར། . ………. (171）
སྨྲ་བའི་ཉི་མ་དགེ་ལེགས་དཔལ་བཟང་པོའི་རྣམ་ཐར། . (197)
མཁས་གྲུབ་ལྷ་བཙུན་བསོད་ནམས་དཔལ་བཟང་པོའི་རྣམ་ཐར། (199)
ཕྱག་ན་པདྨོ་བསོད་ནམས་རྒྱ་མཚོའི་རྣམ་ཐར། ……………………
སྤྱན་སྔ་ཆོས་དཔལ་བཟང་པོའི་རྣམ་ཐར། ……………………………… (216)
འཁོན་སྟོན་དཔལ་འབྱོར་ལྷུན་གྲུབ་ཀྱི་རྣམ་ཐར། ………………………
ཟུར་དཔལ་འབྱོར་འཕྲིན་ལས་རབ་རྒྱས་ཀྱི་རྣམ་ཐར། ………………… (221)
རྒྱལ་བ་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོའི་རྣམ་ཐར། · (224)
ཁྲི་རིན་པོ་ཆེ་སྦྱིན་པ་རྒྱ་མཚོ་སྟེ་ངག་དབང་དཔལ་བཟང་གི་རྣམ་ཐར། (230)
- 11 -



དཀར་ཆག
བཤེས་གཉེན་དམ་པ་བྱམས་པ་ཆོས་ལྡན་གྱི་རྣམ་ཐར། (232)
ཁྲི་ཆེན་ངག་དབང་མཆོག་ལྡན་པའི་རྣམ་ཐར། … ……………(234)
རྒྱལ་བ་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་
རྣམ་ཐར། …………………………………………………………………………… (247)
ཇོ་བོ་རྗེའི་ལམ་རིམ་མན་ངག་བརྒྱུད་པའི་ཆུ་བོ་གསུམ་འདྲེས་ལས་
རླབས་ཆེན་སྤྱོད་རྒྱུད་ཀྱི་བརྒྱུད་རིམ།… ……… ….(300)
མཁན་ཆེན་བདེ་བ་དཔལ་གྱི་རྣམ་ཐར། ……… … ………(308)
མཁན་ཆེན་དཀའ་བཞི་པ་གྲགས་པ་གཞོན་ནུའི་རྣམ་ཐར། … (310)
མཁན་ཆེན་པ་བྱང་ཆུབ་སེམས་དཔའ་བསོད་ནམས་གྲགས་པའི་
རྣམ་ཐར། …………………………………………………………(313)
རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་རྣམ་ཐར། (319)
རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱི་རྣམ་ཐར། …………………(394)
ཐུན་མོང་མ་ཡིན་པ་རྡོ་རྗེ་ཐེག་པའི་ལམ་གྱི་རིམ་པ་གསང་བདེ་
འཇིགས་གསུམ་གྱི་ཆོས་སྐོར་བརྒྱུད་རིམ་གྱི་མཚན་བྱང་།… (419)
དཔལ་འཁོར་ལོ་སྡོམ་པའི་ཆོས་སྐོར་བརྒྱུད་རིམ། ……………………… (424)
དཔལ་རྡོ་རྗེ་འཇིགས་བྱེད་པོའི་ཆོས་སྐོར་བརྒྱུད་རིམ། ………………་ (426)
ཇོ་བོ་ཡབ་སྲས་ཀྱི་གསང་ཆོས་ཐུན་མོང་མིན་པ་བཀའ་གདམས་ཐིག་
ལེ་བཅུ་དྲུག་གི་བརྒྱུད་རིམ། …
，，，，，
(432)
- 12 -



དཀར་ཆག་
10/32
རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་
བརྗོད་པ་རྒྱལ་བསྟན་རིན་པོ་ཆེའི་གསལ་བྱེད་ཉིན་མོར་
བྱེད་པའི་སྣང་བ་ཞེས་བྱ་བ་བཞུགས་སོ། །...
- 13 -



174
…....….….(1)
དཀར་ཆག
11/32
འདུལ་བ་རྒྱ་མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་
སྒྲོན་མེ།
བླ་བརྒྱུད་གསོལ་འདེབས་ཀྱི་རིམ་པ་ལམ་མཆོག་སྒོ་འབྱེད། … (283)
སྙིང་པོ་དོན་གསུམ་གྱི་བླ་བརྒྱུད་གསོལ་འདེབས། …
(340)
སྙིང་པོ་དོན་གསུམ་གྱི་བསྡུས་དོན། .
སྙིང་པོ་དོན་གསུམ་གྱི་ཁྲིད་ཡིག་བདུད་རྩིའི་བུམ་བཟང་།… …………… (346)
སྙིང་པོ་དོན་གསུམ་གྱི་མན་ངག་མདོར་བསྡུས་དངོས་གྲུབ་ཀུན་འབྱུང་། (366)
，，，，，，་，་，。、，
(342)
- 14 -



175
དཀར་ཆག་
12/32
ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་
ལམ་གྱི་རིམ་པའི་གནད་རྣམས་གསལ་བར་སྟོན་པའི་མན་ངག (1)
ལུགས་ཟུང་བླང་དོར་གསལ་བར་སྟོན་པའི་བསླབ་བྱ་ནོར་བུའི་འཕྲེང་།
བ་སོགས་དགེ་བསྐུལ་གྱི་རིམ་པ་ཕྱོགས་གཅིག་ཏུ་བསྡེབས་པ། … (153)
ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་
རྒྱན་ཅེས་བྱ་བ།…
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་
འགྲེལ་པ། … ……………
……………………………. (205)
..
..
. (186)
- 1 5-



176
，，，，，，，，
(1)
དཀར་ཆག་
13/32
སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་
མགུལ་རྒྱན། …
སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་
ཆེའི་ཕྲེང་བ། .…………………………………………………………………… (86）
སེམས་བསྐྱེད་པའི་ཆོ་ག་ཐེག་ཆེན་སྙིང་པ། ……………… …………… (103)
བདེན་བཞིའི་བླང་དོར་གྱི་གནད་བསྡུས་པའི་ཚིགས་སུ་བཅད་པ་ཐར་
འདོད་འཇུག་ངོགས། …………………………………………………………………. (112)
རྟེན་འབྲེལ་ཡན་ལག་བཅུ་གཉིས་ཀྱི་ངོས་འཛིན་བྱ་ཚུལ་མདོར་བསྡུས། (120)
ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་། … … (128)
གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་
བའི་རྒྱན། ……………………
ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ། ……. (177)
མཎྜལ་གྱི་དམིགས་རིམ་གསལ་བར་སྟོན་པ་ཕན་བདེའི་ཆར་འབེབས། …(197)
དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་
པ་དང་པོའི་ཁྲིད་དམིགས་ཀྱི་བསྡུས་དོན། . …(209)
，，，，， (155)
- 16 -



དཀར་ཆག་
དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན། ……………(300)
བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་
ཐུབ་བསྟན་གསལ་བྱེད། .
，，，，，，，，，，，，，，，，， (316)
- 17 -



177
་
དཀར་ཆག་
14/32
ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། … (1)
ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་
མཆོད་ཅིང་གསོལ་བ་གདབ་པའི་ཚུལ། … ………(392)
ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་
གསོལ་འདེབས་མདོར་བསྡུས་སྙིང་པོར་དྲིལ་བ། .…… (486)
ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་
བ་བཏབ་པའི་ཕན་ཡོན། .
，，，
，(519)
- 18 -



178
དཀར་ཆག་
15/32
དགེ་བའི་བཤེས་གཉེན་རྣམས་ཀྱིས་མདོ་སྔགས་ཀྱི་ལམ་གྱི་གནད་ལས་
བརྩམས་པའི་དྲི་བ་བྱུང་བའི་ལན་སོམ་ཉི་སེལ་བའི་སྣང་བ། - (1)
རྗེ་བཙུན་སྒྲོལ་དཀར་ཚེ་སྦྱིན་ཡིད་བཞིན་འཁོར་ལོའི་རྗེས་གནང་། … (13)
རྗེ་བཙུན་མ་སེང་ལྡེང་ནགས་ཀྱི་སྒྲོལ་མའི་རྗེས་གནང་གི་ཆོ་ག .………… (31)
མ་ཏི་ལུགས་འཇམ་དཀར་སྒྲུབ་ཐབས་རྗེས་གནང་དང་བཅས་པའི་ཆོ་ག་
བྱིན་རླབས་མྱུར་འཇུག -
(46)
འཇམ་ལུགས་ཚེ་དཔག་མེད་ལྷ་ལྔའི་སྒྲུབ་ཐབས་རྗེས་གནང་དང་བཅས་པའི་
ཆོག་བསྒྲིགས་བྱིན་རླབས་ཀྱི་སྤྲིན་ཕུང་། .……………
གནས་བཅུ་དང་འཕགས་པ་སྤྱན་རས་གཟིགས་ཕྱག་བཞི་པའི་རྗེས་གནང་
………………… (77)
མགོན་པོ་ཡིད་བཞིན་ནོར་བུའི་རྗེས་གནང་བྱ་ཚུལ་དངོས་གྲུབ་
ཀུན་འབྱུང་། .………………
ཆོས་སྐྱོང་སྒྲུབ་སྐོར་དངོས་གྲུབ་གྱི་གཏེར་མཛོད། .………………………… (108)
དབྱངས་ཅན་ལྷ་མོ་བསྟན་པའི་སྲུང་མར་ཤར་བ་མ་གཅིག་དཔལ་ལྷར་
དབང་གི་འཕྲིན་ལས་བསྒྲུབ་པར་བསྐུལ་ཚུལ། .………………………… (135)
，，，，， (59)
གི་ཆོ་ག.，，，，，，，，，
.….……..(98)
- 19 -



དཀར་ཆག་
(139)
མ་གཅིག་དཔལ་གྱི་ལྷ་མོ་ལ་གསེར་སྐྱེམས་ཕུལ་ཏེ་འཕྲིན་ལས་འཆོལ་ཚུལ་
དངོས་གྲུབ་ཀུན་འབྱུང་། ……
ལམ་གྱི་ལུས་ཡོངས་སུ་རྫོགས་པ་ལ་སྨོན་ལམ་དུ་བྱ་བའི་ཚུལ་བྱིན་རླབས་སྤུངས་
ཞུས་ཀྱི་དོན་གསལ་བར་སྟོན་པའི་མན་ངག . ………… (146)
འཕྲིན་ཡིག་ཏུ་ཚིག་སྦྱོར་བྱས་པ་འགའ་ཞིག . ………………………… (158)
བྲིས་སྐུ་གསར་བཞེངས་སོགས་ཀྱི་དགེ་བ་རྫོགས་བྱང་དུ་བསྔོ་བའི་སྨོན་ཚིག་
ཕྱོགས་གཅིག་ཏུ་སྡེབས་པ། …………………………………………… (195)
ཤམྦྷ་ལར་སྐྱེ་བའི་གསང་ཆེན་ལམ་གྱི་རིམ་པའི་སྨོན་ཚིག . …… (213)
མདོ་སྔགས་ཏིང་འཛིན་ལེགས་པར་འཕེལ་བའི་གནས་ཚེ་མཆོག་བཀྲ་ཤིས་
བསམ་གཏན་གླིང་གི་གནས་བསྟོད།
(215)
ཡོངས་འཛིན་པཎྜི་ཏ་ཆེན་པོའི་གསན་ཡིག་བཀའ་གདམས་མེས་པོའི་ཞལ་ལུང་
སྐལ་ལྡན་ཤིང་རྟའི་ཆུ་རྒྱུན། ……………………………………………(218)
ཡོངས་འཛིན་པཎྜི་ཏ་ཆེན་པོའི་གསན་ཡིག་བཀའ་གདམས་མེས་པོའི་ཞལ་ལུང་
ཤིང་རྟའི་ཆུ་རྒྱུན། .
• •，，，，，，..........(388)
20-



179
དཀར་ཆག་
16/32
རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲན་འདོན་
པའི་སྨན་མཆོག
(1)
དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་སྒྲ་དབྱངས། (22)
ལུགས་ཟུང་བླང་དོར་གསལ་བྱེད་རབ་དཀར་ཟླ་ཤེལ། .……………
བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད། - (61)
དགེ་ཚུལ་གྱི་བསླབ་བྱའི་སྡོམ་ཚིག .
འདུལ་བའི་བསླབ་བྱ་འོད་ལྡན་སྙིང་པོ།……… …… ……… (83)
བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་
སྙིང་པོ།.…………………………………………………………………….(226)
དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་བཤད་
ཐུབ་བསྟན་གསལ་བའི་སྒྲོན་མེ། …………… … (255)
བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང༌། … (362)
， ，
， ， ， ， ，
， ， ，
， ， ， ，，， ， ，
，，，
80)
-21 -



180
དཀར་ཆག
17/32
བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་
སྙན་བརྒྱུད་མན་ངག་གི་གཏེར་མཛོད།
མཆོད་པར་བརྗོད་པ། .………….
གདམས་པའི་ཁུངས་བཤད་པ། .…………………………
གདམས་པའི་ཆེ་བ་བཤད་པ། .……… ………………………
གདམས་པ་དངོས་བཤད་པ། ……………………………
ཐུན་གྱི་ངོ་བོ་ལ་ཇི་ལྟར་བྱ་བ། …………….
སྔོན་འགྲོ་ཇི་ལྟར་བྱ་བའི་ཚུལ། …
སྤྱིའི་སྔོན་འགྲོ། .…………………………………….
ཁྱད་པར་གྱི་སྔོན་འགྲོ། … ………………….
དངོས་གཞི་ཇི་ལྟར་བྱ་བའི་ཚུལ། ………………
ཚོགས་ཀྱི་ཞིང་དུ་བླ་མ་ལྷ་ཚོགས་རྣམས་སྒོམ་པ།…… ………
བླ་མ་ལྷ་ཚོགས་གསལ་འདེབས་ཚུལ་དངོས། ………………
ཡེ་ཤེས་པ་སྤྱན་དྲངས་ནས་དབྱེར་མེད་དུ་བྱ་ཚུལ། ……………………
དེ་ལ་ཡན་ལག་བདུན་པ་མཎྜལ་དང་བཅས་པའི་མཆོད་པ་འབུལ་བ། . … (85)
དད་གུས་ཆེན་པོའི་སྒོ་ནས་གསོལ་བ་འདེབས་པ། .………………… (169)
ཕན་ཡོན་དང་ཉེས་དམིགས་བསམས་པའི་སྒོ་ནས་དད་གུས་གསལ་
• • •。。，，，，，，，，，，，
(28)
，
，
，
，
，
，
，
，
，
，
，
，
，
，
，
，，，，
(47)
དབ།
- 22 -



དཀར་ཆག་
，，，，，，(209)
བཏབ་སྟེ་མཚན་སྔགས་ཀྱི་སྒོ་ནས་ཐུགས་རྒྱུད་བསྐུལ་བའི་གསོལ་
འདེབས་བྱ་ཚུལ། .………………………………………………………(169)
ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་ནས་གསོལ་བ་འདེབས་ཚུལ།… (180)
ཕྱི་ནང་གསང་བ་དེ་ཁོ་ན་ཉིད་ཀྱི་སྒོ་ནས་གསོལ་བ་འདེབས་ཚུལ། … (197)
ཕུར་ཚུགས་གསོལ་འདེབས་ཀྱི་སྒོ་ནས་ཏིང་ངེ་འཛིན་གྱི་དབང་བཞི་
ལེན་ཚུལ། .…………
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་གྱི་
སྒོ་ནས་བློ་སྦྱོང་ཞིང་བྱིན་རླབས་ཞུ་བའི་ཚུལ། .………………
ལམ་གྱི་རྩ་བ་བཤེས་གཉེན་བསྟེན་པའི་ཚུལ། .…… ……. (221)
བསྟེན་ནས་བློ་ཇི་ལྟར་སྦྱོང་བའི་ཚུལ། ………………
ལམ་ཐུན་མོང་བ་ལ་བློ་སྦྱོང་ཚུལ། ..
ཐུན་མོང་མིན་པ་རྡོ་རྗེ་ཐེག་པའི་ལམ་ལ་བློ་སྦྱོང་ཚུལ།
མཇུག་ཏུ་ཇི་ལྟར་བྱ་བའི་ཚུལ། ……………
ཐུན་མཚམས་སུ་ཇི་ལྟར་བྱ་བའི་ཚུལ། .
མཇུག་བྱང༌། ……………
•。、，，，，，(224)
，，，，，，(306)
，，，，，，，，，(349)
• •。。。。。。
。。
、，(352)
- 23 -



དཀར་ཆག
18/32
སྨྱུང་གནས་བླ་བརྒྱུད་གསོལ་འདེབས་མཆོད་འཕྲེང་སྨོན་ལམ། … … (1)
ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་
མདུན་བུམ་གསུམ། .………………………………………………………………(9)
དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག … (40)
ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག ……………… (49)
ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག … (68)
ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་
དབང་བསྐུར་བའི་ཆོ་ག་སྟ་གོན། .…………………………………… (79)
ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་
དབང་བསྐུར་བའི་དངོས་གཞིའི་ཆོ་ག … … ……………… (84)
ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་
གདབ་པའི་ཚུལ། ……………………………………………………… (97)
ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་གནས་བརྟན་བཅས་
པར་ཕྱག་མཆོད་ཐུགས་དམ་བསྐུལ་བའི་ཆོ་ག .
གནས་བརྟན་མཆོད་པའི་སྐབས་སུ་ཁྲུས་གསོལ་བྱ་ཚུལ། …… …… (142)
མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་
ཕྲེང་བ། .
..
...
.
(133)
• • • • •，，，，，，，，，，，，，， (147)
- 24 -



དཀར་ཆག་
，，，，， (184)
.:(196)
•.......(227)
རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་
པའི་ཆོ་ག ………………………
སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་
བར་བཀོད་པ་བདུད་རྩིའི་བུམ་བཟང་། …
བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཚུལ་མདོ་སྔགས་
གཉིས་ཀའི་ལམ་གྱི་གནད་ཚང་བའི་སྨོན་ཚིག
(218)
སྐུ་རྟེན་ལ་གཟུངས་འབུལ་གྱི་ཆོ་ག .
མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་བཀའ་བསྒོ་བྱ་ཚུལ་
དངོས་གྲུབ་ཀུན་འབྱུང༌། .……………………………………………… (238
དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་
བསྡུས་སུ་བཀོད་པ་རིན་པོ་ཆེའི་ཕྲེང་བ། ………… ……… (249)
དཔལ་གསང་བ་འདུས་པའི་རྫོགས་རིམ་གྱི་ཁྲིད་དམིགས་བསྡུས་དོན་
གསང་ཆེན་མཛོད་ཀྱི་སྒོ་བརྒྱ་འབྱེད་པའི་ལྡེ་མིག .…………… (277)
ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་
ཀྱི་བསྡུས་དོན། .…….…..……….…....（283)
- 25 -



དཀར་ཆག་
19/32
•，，，，，，(1)
，，，
，，(60)
...
..(63)
དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་
ཀྱི་སྙིང་པོའི་གནད། .
ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་
གསང་བའི་མཛོད་བརྒྱ་འབྱེད་པའི་ལྡེ་མིག
(48)
ཟབ་ལམ་ནཱ་རོ་ཆོས་དྲུག་གི་རྟོགས་པ་མྱུར་དུ་རྒྱུད་ལ་སྐྱེ་བའི་སྨོན་ཚིག་
གྲུབ་པའི་སྤྲིན་ཆེན། ……….
བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་
བསྒྲིགས་པ།
ཐིག་ལེ་བཅུ་དྲུག་གི་དབང་ཆོག …
(88)
རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང༌། .
བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་
པ་དངོས་གྲུབ་ཀུན་འབྱུང་། ………………………………………. (123)
བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་
གསལ་བྱེད་རིན་ཆེན་སྒྲོན་མ། ………………………………… (174)
བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་
ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། (247)
བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་
，，，，，， (123)
26 -



དཀར་ཆག
，，，，，，(204)
བཅས་པ། .………
བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་
ཐར་པའི་ལམ་སྟོན། …….
ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་
འགྲོའི་ཞལ་ལུང་། . ……
，，，，，，，，，，
རྗེ་བླ་མ་ལ་བརྟེན་པའི་བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་
བྱ་ཚུལ་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ། …
བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་
པ་དངོས་གྲུབ་ཀུན་འབྱུང་། …
(324)
(336)
- 27 -



183
，，，，，，，(3)
དཀར་ཆག་
20/32
དགའ་ལྡན་ལྷ་བརྒྱ་མའི་བླ་བརྒྱུད་གསོལ་འདེབས་དང་བསྡུས་དོན། (1)
དགའ་ལྡན་ལྷ་བརྒྱ་མའི་བླ་མའི་རྣལ་འབྱོར་གྱི་བསྡུས་དོན་བློ་གྲོས་
མིག་འབྱེད། ………………
རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མར་གྲགས་པའི་
ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་། … … (5)
དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་། (18)
བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་། … (55)
བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀྱི་སྙེ་མ། .…………… (134)
བླ་མའི་བཀའ་དྲིན་དྲན་པའི་གསོལ་འདེབས་བྱིན་རླབས་ཀྱི་འདོད་འཇོ། (141)
རྒྱལ་དབང་ཐམས་ཅད་མཁྱེན་པ་ཆེན་པོའི་བཀའ་དྲིན་རྗེས་སུ་དྲན་པའི་སྒོ་
ནས་གསོལ་བ་འདེབས་པའི་ཚུལ་དད་པའི་ལྗོན་ཤིང༌། ， (147)
ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། … (153)
བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་
རབ་གསལ།
，，，，，，， (172)
ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག… (192)
བློ་སྦྱོང་དོན་བདུན་མའི་སྙིང་པོ་དང་སྨོན་ལམ། .… (202)
བློ་སྦྱོང་སྨོན་ལམ།
- 28 -



དཀར་ཆག
དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ། …
སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། .
སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས།
(210)
(223)
(247)
(378)
- 29 -



184
，，，，，，，，，，(1)
དཀར་ཆག
21/32
གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་
མཁའ་འགྲོའི་ཞལ་ལུང༌། .……………………
ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། … (35)
གཏོར་མ་བརྒྱ་རྩ་བསྡུས་པ་སྙིང་པོར་དྲིལ་བ་ཕན་བདེའི་ཆར་འབེབས། … (57)
བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་
འབུལ་བའི་རིམ་པ་དངོས་གྲུབ་ཀུན་འབྱུང་།
།
ཚོགས་མཆོད་དཔའ་བོའི་དགའ་སྟོན། .…………………………………… (79)
མགོན་པོའི་གཏོར་ཆོག་དངོས་གྲུབ་ཆར་འབེབས། །
བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་
འདོད་དགུའི་མཆོག་སྦྱིན། …
བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་
སྤྲིན་རྒྱ་མཚོ། ..
རྒྱལ་པོ་ཆེན་པོ་རྣམ་ཐོས་སྲས་ལ་མངའ་གསོལ་བྱ་ཚུལ་འདོད་དགུའི་ཆར་
འབེབས་རྫོགས་ལྡན་སྤྲིན་གྱི་སྒྲ་དབྱངས། ……………… (118)
བསང་གི་ཆོ་ག་དགེ་ལེགས་ཆར་འབེབས། .
དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་
ལྡན་བསྟན་པ་རྒྱས་བྱེད། ……………
，，，，，，(88)
，，，，，，，，，，，，， (103)
，，
，，，(119)
• • • •。。。。。。。。。。。。 (130)
- 30 -



དཀར་ཆག
•。。。。。。。、，，，，，
(149)
，，，，，， (152)
གྲུབ་པའི་གནས་མཆོག་བྲག་རྒྱ་རྡོ་རྗེའི་ཕོ་བྲང་ལ་བསྟོད་པ་གྲུབ་པའི་
སྤྲིན་སྒྲ། ………………………………….
རྒྱལ་གྱི་ཤྲཱིའི་གནས་བསྟོད་སྨོན་ལམ་དང་བཅས་པ། ..
མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་གླིང་གི་གནས་བསྟོད་
དངོས་གྲུབ་ཀུན་འབྱུང་སོགས། ……
དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་
，，，，， (156)
ཀུན་འབྱུང༌། ..
•。。。。。 (164)
དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།… (185)
བླ་མ་དམ་མང་པོ་ལ་བསྟོད་ཚོགས་གསོལ་འདེབས་འདོད་གསོལ་སྨོན་
ལམ་སོགས་སྣ་ཚོགས་ཐོར་བུ། ………………………………………… (204)
རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས་སོགས། .… (108)
འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་
བསྟོད་ཅིང་གསོལ་བ་འདེབས་པའི་རབ་ཏུ་བྱེད་པ་བློ་གྲོས་མཆོག་སྦྱིན། … (216)
བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་
གསོལ་འདེབས། …………………
རྗེ་བཙུན་བླ་མ་ངག་དབང་བྱམས་པ་ལ་གསོལ་འདེབས་སྨོན་ཚིག་
དང་བཅས་པ། .………………………………………………………(278)
བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་། … (320)
གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་། … ………… (343)
ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་འབྱོར། …. (376)
，，，，，
(252)
- 31-



185
•.......(91)
དཀར་ཆག
22/32
ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་
རྒྱུད་ཀྱི་དོན་གསལ་མཁས་པའི་དགའ་སྟོན།
(1)
མཆོད་བརྗོད་སོགས་བཤད་པ། …………………………………………… (1)
ཐུབ་པས་ཇི་ལྟར་གསུངས་ཚུལ་དང་འཕགས་ཡུལ་དུ་ཇི་ལྟར་དར་ ་
ཚུལ་བཤད་པ། ……………………………………………………… (22)
བོད་ཡུལ་དུ་ཇི་ལྟར་དར་ཚུལ། ..
བླ་མ་གོང་མ་གཅིག་ནས་གཅིག་ཏུ་བརྒྱུད་པའི་ལོ་རྒྱུས་དང་རྣམ་
ཐར་བཤད་པ། …
དམ་ཚིག་དང་སྡོམ་པ་ཇི་ལྟར་བསྲུང་ཚུལ་བཤད་པ། ……………… (239)
བྱ་རྒྱུད་ཀྱི་ལམ་གྱི་རིམ་པ་སྤྱིར་བསྟན་པ། … ………… (358)
སྒྲུབ་ཐབས་དངོས་གཞི་སྨྱུང་བར་གནས་པའི་ཆོ་ག་དང་བཅས་པ་
བཤད་པ། …………………………………………………………………. (382)
དགེ་སློང་མ་དཔལ་མོས་མཛད་པའི་ཐུགས་རྗེ་ཆེན་པོའི་བསྟོད་
པའི་དོན་བྱེ་བྲག་ཏུ་བཤད་པ། .………………………………………(506)
..
.... (143)
• •。。。。。。、，
（382)
- 32 -



186
དཀར་ཆག
23/32
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། སྟོད་ཆ། - (1)
མཆོད་བརྗོད། .
，，，，，，，，， (1)
བླ་མ་བརྒྱུད་པའི་ཁུངས་བཤད་པའི་སྒོ་ནས་མཛད་པ་པོའི་ཆེ་བ་
བསྟན་པ། ………………….
，，，，，，，，(2)
གདམས་ངག་ལ་ཡིད་ཆེས་བསྐྱེད་པའི་ཕྱིར་ཆོས་ཀྱི་ཆེ་བ་བསྟན་པ། … (28)
གདམས་པ་དངོས་བཤད་པ། . ………
སྔོན་འགྲོ་རྟེན་གྱི་ཆོས་བསྟན་པ། . .
དངོས་གཞི་བྱང་ཆུབ་ཀྱི་སེམས་གཉིས་སྦྱོང་བ། ……………
ཀུན་རྫོབ་བྱང་ཆུབ་ཀྱི་སེམས་སྦྱོང་བའི་ཚུལ། … …
(44)
，，，，，，，，，，，
(44)
- 33 -



187
(1)
དཀར་ཆག
24/32
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། སྨད་ཆ།
དོན་དམ་བྱང་ཆུབ་ཀྱི་སེམས་སྦྱོང་བའི་ཚུལ། ………………
རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། … ……
ཚེ་གཅིག་གི་ཉམས་ལེན་དྲིལ་ནས་བསྟན་པ། ……………
བློ་འབྱོངས་པའི་ཚད་བཤད་པ། … …………
བློ་སྦྱོང་གི་དམ་ཚིག་བཤད་པ། .……………………
བློ་སྦྱོང་གི་བསླབ་བྱ་བཤད་པ། .…………….
མཇུག་བྱང༌། .
(286)
• • • • • 。。。。。。。。。。。。。。。。。。。。。
(346)
- 34 -



188
དཀར་ཆག་
25/32
སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་དང་
ལམ་གཙོ་སོགས། . … ，，，，，，，，， (1)
བཀའ་དྲིན་ཟླ་མེད་ཆོས་ཀྱི་རྒྱལ་པོ་རྗེ་བཙུན་ཡེ་ཤེས་རྒྱལ་མཚན་དཔལ་བཟང་
པོའི་འཁྲུངས་རབས་གསོལ་འདེབས། ………………… (6)
རྒྱལ་བའི་བསྟན་སྲུང་གི་གཙོ་བོ་རྣམས་ལ་མཆོད་གཏོར་འབུལ་ཚུལ་སྙིང་པོར་ །
དྲིལ་བ་གསེར་གྱི་ཡང་ཞུན། .
(12)
སྨན་བླའི་མདོ་ཆོག་གི་སྙིང་པོའི་ཆོག་སྒྲིག་རིན་པོ་ཆེའི་ཐེམ་སྐས། … (49)
དགའ་ལྡན་ལྷ་བརྒྱ་མའི་རྣལ་འབྱོར་སོགས་ལུང་ཡོད་པའི་གསུང་ཐོར་བུ་བ་
འགའ་ཞིག་ཕྱོགས་གཅིག་ཏུ་བསྡེབས་པ། …
(7)
སྒྲུབ་གནས་ཚེ་མཆོག་བསམ་གཏན་གླིང་གི་བཅའ་ཡིག (103)
གཅོད་གཞུང་ཐར་འདོད་དེད་དཔོན་མའི་ཚིག་དོན་གསལ་བར་སྟོན་པའི་
ཉམས་ལེན་གསལ་བའི་སྒྲོན་མེ།
བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་མཐོང་བ་དོན་ལྡན། (151)
བླ་མ་ལྷའི་རྣལ་འབྱོར་གྱི་ཁྲིད་དམིགས་ཀྱི་བསྡུས་དོན་སྙན་བརྒྱུད་
གཏེར་མཛོད་འབྱེད་པའི་ལྡེ་མིག …
དགའ་ལྡན་ཕྱག་རྒྱ་ཆེན་པོའི་སྔོན་འགྲོ་བླ་མའི་རྣལ་འབྱོར་གྱི་བསྡུས་དོན་
སྙན་བརྒྱུད་མཛོད་བརྒྱ་འབྱེད་པའི་ལྡེ་མིག ………………… (207)
，，，• (119)
。。。。。(173)
- 35 -



，，，，，，，(242)
，
，
，
，
དཀར་ཆག
བདེ་ཆེན་མགོན་པོ་བླ་མ་ལྷ་མཆོད་པའི་ཚུལ་དངོས་གྲུབ་ཀུན་འབྱུང་སོགས་
ཤིན་ཏུ་གསང་བ་འགའ་ཞིག …
(218)
ཉེ་ལམ་ཟབ་ལམ་ནཱ་རོ་ཆོས་དྲུག་གི་སྙིང་པོ་བདེ་ཆེན་སྙེ་མ། … (225)
རྡོ་རྗེ་ཐེག་པའི་ལམ་གྱི་གནད་གསལ་བར་སྟོན་པའི་མན་ངག་ཟུང་འཇུག་
གཞལ་མེད་ཁང་དུ་བགྲོད་པའི་ཉེ་ལམ། .…… …… (228)
མདོ་སྔགས་གཉིས་ཀའི་ལམ་གྱི་སྙིང་པོའི་གནད་བསྟན་པ་གསེར་གྱི་
ཡང་ཞུན། .………….
ལྟ་བའི་གནད་སྟོན་པའི་ཡིག་ཆུང་ཤིན་ཏུ་གསང་བ་དངོས་གྲུབ་
ཀུན་འབྱུང་། … ………
དགའ་ལྡན་ཕྱག་རྒྱ་ཆེན་པོའི་མན་ངག་གི་གནད་གསལ་བར་སྟོན་པ་འཇམ་
དབྱངས་བླ་མའི་ཞལ་ལུང་།
ལམ་གྱི་དཀའ་གནས་ལ་དོགས་པ་གཅོད་ཚུལ་ཟབ་དོན་སྣང་བ། … (283)
དཔལ་གསང་བ་འདུས་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་སྐུ་
གསུམ་གཞལ་མེད་ཁང་དུ་བགྲོད་པའི་ཐེམ་སྐས། (330)
བསྔོ་བ་དོན་གཉིས་ལྷུན་གྲུབ། …………
• • • • • •。。。。。。、(262)
......(272)
•。。。。。。。，，， (339)
- 36-



189
，，，，，(81)
དཀར་ཆག
26/32
ལམ་གྱི་གཙོ་བོ་རྣམ་པ་གསུམ་གྱི་ཁྲིད་ཡིག་ལམ་བཟང་གསལ་བའི་སྒྲོན་མེ། (1)
ལམ་ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་
འཇུག་ངོགས། .………
བྱང་ཆུབ་ལམ་གྱི་རིམ་པའི་སྙིང་པོའི་གསལ་བྱེད་ཡང་གསལ་སྒྲོན་མ། …… (128)
རྒྱལ་བའི་བསྟན་པ་ལ་ཐོས་བསམ་སྒོམ་གསུམ་གྱི་སྒོ་ནས་འཇུག་པའི་རིམ་པ་
སྐལ་ལྡན་མཁས་པ་ཡོངས་ཀྱི་གཞུང་ལམ། … ……………(161)
བྱང་ཆུབ་ཀྱི་སེམས་བསྐྱེད་པའི་ཆོ་ག་ཐེག་ཆེན་སྙིང་པོ།………… (190)
ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་གསུང་འབུམ་གྱི་དཀར་ཆག་ ་
བསྟན་པ་རིན་པོ་ཆེའི་མཛེས་རྒྱན་ཕུལ་བྱུང་གསེར་གྱི་ཕྲེང་བ། … (224)
བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་
བྱེད་པ་ཐེག་ཆེན་ཆོས་ཀྱི་སྒྲ་དབྱངས། ………………….
(224)
，，，，，，， (325)
- 37 -



19O
དཀར་ཆག 27/32
དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་
སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
(1)
དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་
ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས། … (171)
བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་དང་རྗེ་བཙུན་འཇམ་དཔལ་
དབྱངས་དཀར་པོ་ཞི་ཁྲོ་སྦྲགས་ནས་བསྒྲུབ་པའི་མན་ངག … (193)
དཔལ་རྡོ་རྗེ་འཇིགས་བྱེད་དང་རྗེ་བཙུན་འཇམ་དབྱངས་དཀར་པོ་གཉིས་ཞི་ཁྲོ་
སྦྲགས་སྒྲུབ་ཀྱི་སྒོ་ནས་ཤེས་རབ་བློ་འཕེལ་གྱི་མན་ངག་གསལ་བ། (199)
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རས་བྲིས་ཀྱི་དཀྱིལ་འཁོར་དུ་དབང་
བསྐུར་བའི་ཆོ་ག་ལག་ལེན་ཟབ་གསལ་ལས་སྟ་གོན་གྱི་རིམ་པ།… (207)
འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་
ཆོ་ག་ལག་ལེན་རབ་གསལ། ……………………………………………… (217)
གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་
མཆོད་པ་ཇི་ལྟར་བྱ་བའི་ཚུལ། ……………………… ……… (263)
ཟབ་ལམ་འཕོ་བའི་རྣལ་འབྱོར་ཉམས་སུ་ལེན་ཚུལ། .……… (302)
ཁྲོ་བོ་རྡོ་རྗེ་མཁའ་འགྲོའི་སྦྱིན་སྲེག་
བཅོམ་ལྡན་འདས་དམ་ཚིག་རྡོ་རྗེའི་བསྒོམ་བཟླས་བྱ་ཚུལ། …………… (313)
ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་
བྱ་ཚུལ་སོགས་ཡི་དམ་སྒྲུབ་སྐོར། ………………………………. (317)
，，(217）
.，，，，，，. (310)
- 38 -



191
དཀར་ཆག
28/32
བཀའ་གདམས་ཐིག་ལེ་བཅུ་དྲུག་གི་དཀྱིལ་ཆོག་བཀའ་གདམས་གསལ་བྱེད། (1)
དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་སྙན་བརྒྱུད་ལམ་བཟང་གསལ་བའི་
སྒྲོན་མེ། ………………………………………………………………………………. (148)
དགའ་ལྡན་ཕྱག་རྒྱ་ཆེན་པོའི་སྨོན་ཚིག་དངོས་གྲུབ་ཀུན་འབྱུང་། ……… (334
མདོ་སྔགས་གཉིས་ཀའི་ལམ་གྱི་གནད་ཚང་བའི་བླ་མའི་རྣལ་འབྱོར་གྱི་རིམ་
པ་དངོས་གྲུབ་ཀུན་འབྱུང་། … …………………………………. (337)
མགོན་པོ་ཞི་བ་ལྷ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་འབྱུང་། … (359)
དཔལ་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་ཏིང་ངེ་འཛིན་
གྱི་དབང་བཞི་ལེན་ཚུལ་དང་བཅས་པ། .…………………… …… (367)
ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་སྨོན་ཚིག་དངོས་གྲུབ་
ཀུན་འབྱུང༌། ……………………….
མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བའི་
མན་ངག་ཉུང་ངུ་རྣམ་གསལ། ……………………
，，，，， (375)
•。 (381)
- 39 -



དཀར་ཆག
29/32
ཊིཀ་ཆེན་རིགས་པའི་རྒྱ་མཚོའི་མཆོད་བརྗོད་དང་རྩོམ་པར་དམ་བཅའི་དོན་
རྣམ་པར་བཤད་པ་རིགས་ལམ་གསལ་བྱེད། .……………………… (1)
སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་
གསལ་བའི་རྒྱན། .…………………………………………………………. (174)
དཔལ་རྡོ་རྗེ་འཇིགས་བྱེད་ཀྱི་སྒོ་ནས་སྦྱང་ཆོག་བྱ་བའི་ཚུལ། … (220)
དཔལ་འཁོར་ལོ་སྡོམ་པ་ལྷ་ལྔའི་ཞི་བའི་སྦྱིན་སྲེག་གི་ཆོ་ག་དངོས་གྲུབ་ཀུན་
འབྱུང་བསམ་འཕེལ་དབང་གི་རྒྱལ་པོ། …
(240)
ཉོན་མོངས་དུག་གསུམ་འདུལ་བའི་མན་ངག་ཡིད་ཀྱི་མུན་སེལ། . … (289)
བཅོམ་ལྡན་འདས་མ་འཕགས་མ་གདུགས་དཀར་མོ་ཅན་གྱི་སྒྲུབ་ཐབས་
མཆོག་ཏུ་གྲུབ་པའི་སྙིང་པོ།………………………………… (307)
བཅོམ་ལྡན་འདས་རྡོ་རྗེ་རྣམ་པར་འཇོམས་པའི་སྒྲུབ་ཐབས། ………… (317)
བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་སྒྲུབ་ཐབས་བདུད་རྩིའི་
ཆུ་རྒྱུན། .…………………………………………………………….(321)
རྗེ་བཙུན་རྣམ་པར་རྒྱལ་མའི་བརྒྱུད་འདེབས་མཆོད་ཕྲེང་སྨོན་ལམ་
དང་བཅས་པ། ………………………………………………………… (332)
རྗེ་བཙུན་སྒྲོལ་དཀར་གྱི་སྒྲུབ་ཐབས་དངོས་གྲུབ་ཀུན་འབྱུང་། ………… (336)
རྗེ་བཙུན་འཇམ་དཔལ་དབྱངས་ཨ་ར་པ་ཙ་ནའི་སྒྲུབ་ཐབས་བློ་གྲོས་
，
(289)
•
，，，，，(332)
- 40 -



དཀར་ཆག་
，，，，，，，，(343)
358)
མཆོག་སྩོལ། .……………………….
རྗེ་བཙུན་འཇམ་དཔལ་དབྱངས་ཀྱི་སྒྲུབ་ཐབས་ཀྱི་བཟླས་པའི་
དམིགས་སྐོར་མན་ངག་ཞལ་ཤེས། .…… …………………. (351)
བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་བྱས་ཏེ་གསོལ་བ་
འདེབས་པའི་ཚུལ་བློ་གྲོས་མཆོག་སྩོལ། …………………
རྡོར་སེམས་སྒོམ་བཟླས་ཀྱི་དམིགས་རིམ་སྡིག་སྒྲིབ་ཚ་གདུང་སེལ་
བྱེད་རབ་དཀར་ཟླ་ཟེར། .…………
བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་
གཏེར་མཛོད། .…………………….
དཔལ་འཁོར་ལོ་སྡོམ་པའི་རྣལ་འབྱོར་གྱི་སྙིང་པོ་དངོས་གྲུབ་
ཀུན་འབྱུང་། .
，，，，，，(362)
，，，，，，(366)
(387）
- 41



193
དཀར་ཆག
30/32
རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོའི་
རྣམ་པར་ཐར་པ་ཐུབ་བསྟན་མཛེས་རྒྱན་རིན་པོ་ཆེའི་ཕྲེང་བ། .… (1)
རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་གྱི་གསང་བ་
མཆོག་གི་མཛད་པ་ལས་བརྩམས་ཏེ་རྟོགས་པ་བརྗོད་པ། .…………… (132)
རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས། .…(213)
འཇམ་མགོན་བླ་མ་ཙོང་ཁ་པ་ཆེན་པོ་ལ་གདུང་ཤུགས་དྲག་པོས་གསོལ་བ་
འདེབས་ཤིང་ཐུགས་རྗེ་བསྐུལ་བ་བྱིན་རླབས་ཀྱི་རྒྱ་མཚོ། .…………… (216)
བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུའི་སྣང་བརྙན་གསལ་བར་
བྱེད་པའི་མེ་ལོང་། ，
རྗེ་བཙུན་བྱམས་མགོན་ལ་བརྟེན་པའི་བླ་མའི་རྣལ་འབྱོར་། .…………… (265)
ཟབ་ལམ་བླ་མའི་རྣལ་འབྱོར་བྱིན་རླབས་མྱུར་འཇུག་སྐལ་བཟང་
རེ་སྐོང་། ………………………………………་
རྒྱལ་བ་ཙོང་ཁ་པ་ལ་བརྟེན་པའི་བླ་མའི་རྣལ་འབྱོར། ……………………… (275)
བླ་མ་དང་རྒྱལ་བ་ཙོང་ཁ་པ་དབྱེར་མེད་དུ་བྱས་ཏེ་གདུང་ཤུགས་དྲག་པོས་
གསོལ་བ་འདེབས་ཚུལ། .………………………………………………… (279)
རྗེ་བཙུན་བླ་མ་ངག་དབང་བྱམས་པ་ལ་གསོལ་འདེབས་སྨོན་ཚིག་
དང་བཅས་པ། .………………….
，，，，，
(224)
，，，，，，，，，(269)
，，，，，，，，(300)
- 42 -



དཀར་ཆག
，，，，，(304)
ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་འདི་ཕྱིར་དགེ་བའི་
སྨོན་ལམ་དང་བཅས་པ། .…………….
གངས་རིའི་མགོན་པོ་རྗེ་བཙུན་སྤྱན་རས་གཟིགས་ལ་གདུང་བའི་དབྱངས་
ཀྱིས་གསོལ་བ་འདེབས་ཚུལ། .…………………………………………… (320)
རྗེ་བཙུན་སྒྲོལ་མ་ལ་བརྟེན་པའི་བླ་མའི་རྣལ་འབྱོར། ……………… (327)
བླ་མ་དང་རྗེ་བཙུན་སྒྲོལ་མ་དབྱེར་མེད་དུ་གསོལ་བ་འདེབས་པའི་ཚུལ་
ལམ་གྱི་གནད་ཚང་བའི་སྨོན་ཚིག་དང་བཅས་པ། ………… (334)
བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་
རྣལ་འབྱོར་དངོས་གྲུབ་ཀུན་འབྱུང་། .……………………………………… (339)
རྒྱལ་དབང་ཐམས་ཅད་མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་
དཔལ་བཟང་པོའི་ཞབས་བརྟན་གསོལ་འདེབས་ཕན་བདེའི་གྲུ་ཆར་
འབེབས་པའི་སྤྲིན་གྱི་སྒྲ་དབྱངས། .
，，，，(354)
- 43 -



194
•。。。。
。。。。。。。。。。。(1)
•，，，，，，，
(303)
དཀར་ཆག་
31/32
བློ་སྦྱོང་དོན་བདུན་མའི་སྙིང་པོ། …
ཐེག་ཆེན་བློ་སྦྱོང་གི་ཁྲིད་ཡིག་བདུད་རྩིའི་སྙིང་པོ། … (6)
ལམ་གྱི་གཙོ་བོ་རྣམ་པ་གསུམ་གྱི་སྙིང་པོའི་གནད་སྟོན་པའི་མན་ངག་
སྐལ་ལྡན་འཇུག་ངོགས། .……………………………………
དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དངོས་གྲུབ་
ཀུན་འབྱུང་། .…………….
སྐྱབས་འགྲོའི་ཁྲིད་ཡིག་ཕན་བདེའི་གཞི་འཛིན། .…
དཀོན་མཆོག་གསུམ་ལ་སྐྱབས་སུ་འགྲོ་བའི་ཚུལ་དོན་གཉིས་
ཆར་འབེབས། …………………………………
སྦྱོར་བའི་ཆོས་དྲུག་གི་རིམ་པ་དངོས་གྲུབ་ཀུན་འབྱུང་། ……… …… (414)
，，，，，，，，
(385)
，，，，，
(395)
•.，，，
，
(404)
- 44 -



195
32/32
དཀར་ཆག་
དཔལ་ལྡན་བླ་མ་དམ་པ་རིགས་དང་དཀྱིལ་འཁོར་རྒྱ་མཚོའི་མངའ་བདག་
བཀའ་དྲིན་གསུམ་ལྡན་ཡོངས་འཛིན་པཎྜི་ཏ་ཆེན་པོ་རྗེ་བཙུན་ཡེ་ཤེས་
རྒྱལ་མཚན་དཔལ་བཟང་པོའི་སྐུ་གསུང་ཐུགས་ཀྱི་རྟོགས་པ་བརྗོད་
པ་ཐུབ་བསྟན་པདྨོའི་ཉིན་བྱེད། ……………………………… (1)
མཆོད་པར་བརྗོད་པ། ………………………………………………
ཆོ་འབྲང་བཙུན་པའི་རིགས་ལས་སྐུ་བལྟམས་ཤིང་རབ་ཏུ་བྱུང་ནས་སྡོམ་
གསུམ་གྱི་བཅས་མཚམས་དག་པར་མཛད་པའི་སྐབས། ………………… (3)
མཁས་གྲུབ་བླ་མ་མང་པོའི་ཞབས་ལ་གཏུགས་ཏེ་གཞུང་ལུགས་ལ་
ཐོས་པའི་སྒྲོ་འདོགས་གཅོད་པའི་སྐབས། … ………………… (16)
བླ་མ་དམ་པའི་མན་ངག་རྣམས་དབེན་པའི་གནས་དུ་མར་དཀའ་སྤྱད་ །
སྡུག་རུས་ཀྱི་སྒོ་ནས་ཐུགས་ཉམས་སུ་བཞེས་པའི་སྐབས། …………… (24)
ཡུལ་བལ་བོད་ཀྱི་མཚམས་སུ་བསྟན་འགྲོའི་དོན་རྒྱ་ཆེན་པོ་མཛད་
པའི་སྐབས། …………………………………་
ཡུལ་དབུས་སུ་ཕེབས་ནས་བསྟན་འགྲོའི་དོན་རྒྱ་ཆེར་མཛད་པའི་
སྐབས། ....……………….…...，，，(185)
རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་གཟུགས་སྐུའི་
[5-



དཀར་ཆག
བཀོད་པ་ཆོས་དབྱིངས་སུ་བསྡུས་པའི་སྐབས། .………………… (276)
ཚེ་མཆོག་བཀྲ་ཤིས་བསམ་གཏན་གླིང་གི་དཀར་ཆག་དང་འབྲེལ་བའི་
སྒོ་ནས་བསྟན་འགྲོའི་དོན་ཇི་ལྟར་མཛད་པའི་སྐབས། …………… (353)
ཡོངས་འཛིན་ཡེ་ཤེས་རྒྱལ་མཚན་ལ་རྣམ་ཐར་གྱི་སྒོ་ནས་གསོལ་བ་
འདེབས་པ་ཐུབ་བསྟན་མཛེས་པའི་པདྨོ། ………… … (380)
- 46-



༄༅། །བཀའ་དྲིན་རྗེས་དྲན། །
ངེད་དཔལ་བརྩེགས་བོད་ཡིག་ཞིབ་འཇུག་ཁང་གི་ལས་གྲོགས་རྣམ་་
པར་ལོ་མང་འཚོ་བ་ནར་མར་སྦྱོར་བའི་ཡོན་གྱི་བདག་པོ་༧ མཆོག་སྤྲུལ་་་
པདྨ་དབང་རྒྱལ་རིན་པོ་ཆེ་དང་། གཞན་ཡང་བོད་རིགས་སྤུན་ཟླ་དང་།
རྒྱ་རིགས་སྤུན་ཟླ། རྒྱལ་སྤྱིའི་གྲོགས་པོ་དུ་མ་དང་། ཀྲུང་གོའི་བོད་རིག་པ་
དཔེ་སྐྲུན་ཁང་གི་དབུ་ཁྲིད་དང་རྩོམ་སྒྲིག་པ་ལྷན་རྒྱས་ནས་ལྷག་བསམ་་་
དག་པའི་གང་ཅིའི་རྒྱབ་སྐྱོར་ལ་བརྟེན་ངེད་དཔལ་བརྩེགས་བོད་ཡིག་་་་
ཞིབ་འཇུག་ཁང་གིས་བོད་ཡིག་གི་དཔེ་རྙིང་དཔེ་དཀོན་འབོར་ཆེན་མྱུར་
སྐྱོབ་དང་པར་སྐྲུན་ཐུབ་པ་དང༌། ལྷག་པར་དུ་སྐུ་ཞབས་ཧུའུ་ཙུའོ་ཧྲེང་
( #fhe Bt ) ལགས་ཀྱིས་ད་ལམ་དཔེ་ཚོགས་ཆེན་མོ་《མེས་པོའི་ཤུལ་་་་་་་
བཞག་»གི་ཁོངས་གཏོགས་«ཡོངས་འཛིན་ཡེ་ཤེས་རྒྱལ་མཚན་གྱི་་་་་་་་
གསུང་འབུམ་»( དེབ་༡--༣ ༢) ཚར་ཆིག་སྟོང་སྤར་དུ་བསྐྲུན་པའི་་་་་
ཡོན་གྱི་བདག་པོ་གནང་བ་བཅས་ལ་སྙིང་ཐག་པ་ནས་ཐུགས་རྗེ་ཆེ་ཞུ་བ་
དང་ཆབས་ཅིག །
བསོད་ནམས་འདི་ཡིས་ཐམས་ཅད་གཟིགས་པ་ཉིད། །
ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། །
སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། །
སྲིད་པའི་མཚོ་ལས་འགྲོ་བ་སྒྲོལ་བར ཤོག །
ཅེས་ཕྲན་ཐུབ་བསྟན་ཉི་མས་ལྷག་བསམ་དག་པས་སྨོན་ལམ་བཏབ་པ་དེ་དེ་བཞིན་དུ་་་་་་
འགྲུབ་པར་རྒྱལ་བ་སྲས་དང་བཅས་པས་བྱིན་གྱིས་བརླབ་པར་མཛད་དུ་གསོལ། དགེའོ། །



敬谢
| 在这里我要特别感谢白玛旺杰仁波切,他慷慨
解囊,为百慈藏文古籍研究室提供了多年的生活和
工作项目的无私援助。感谢一直关心和支持我们工
作的藏族同胞、汉族同胞及国际友人,正是他们无私
的帮助和奉献,才能最终使一部部藏文古籍珍品展
现在读者面前。感谢中国藏学出版社领导及全体编
辑的鼎力支持,使这套丛书得以顺利出版。还要特
别感谢正法施主胡作胜先生,他慷慨出资敬印了藏
文大型丛书《先哲遗书》内容之一的《雍增·益西
坚赞文集》(1-32卷)一千套。此举功德无量,谨致
谢忱!
为了与此结缘的众生,回向一切善根,愿证圆满
菩提。
此福已得一切智,
摧伏一切过患敌。
生老病死犹波涛,
原度苦海诸有情!
土登尼玛恭敬祈请诸佛菩萨加持,愿所愿圆满成就!



རྩོམ་སྒྲིག་འགན་འཁུར་པ། ཚངས་པོ།།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
དེ ས་པོ འི ་ ཤུ ལ ་བ ན ག།
164—195
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (
先哲遗书丛书)
ISBN 978-7-80253-436 -0.
1.0雍… 1.0雍… 2百….0喇嘛教
- 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
164–195
雍增·益西坚赞文集
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海佳印刷有限公司印刷
开本:880 × 1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B.123
本文集总定价(1-32册):1050.00元



ISBN 978-7-80253-436-0
19787802lls 34360||
本文集总定价(1-32 卷):1050.00 元



མེས་པོའི་ཤུལ་བཞག ༡༦༤
པ་བ་
༡། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡/༣༢)
༄༅
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



IN



ཚs@ས་
- ཧe
Pa
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡/༣༢)
གས།
དབ་
=
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
=e96-
E
o #



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།
ས་



བ་
ང་དབa
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



പ്രീം
ച
ഉം



དཀར་ཆག
.
..
T
དཔེ་སྐྲུན་གསལ་བཤད། .
སྔོན་འགྲོའི་ཞུ་ཚིག .…………
བསྡུ་སྒྲིག་གསལ་བཤད། .
..
ཡོངས་འཛིན་ཡེ་ཤེས་རྒྱལ་མཚན་གྱི་རྣམ་ཐར་མདོར་བསྡུས།
འཁྲུངས་རབས་སོ་བཞི་པའི་སྙིང་པོ་བསྡུས་པའི་ཚིགས་སུ་བཅད་པ། … (1)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་
སྒྲོན་མེ། ལེའུ་དང་པོ་ནས་དྲུག་པའི་བར། …
(7)
༡ སྟག་མོར་སྐྱེས་པའི་རབས། …………………………. (105)
༢ ཡུལ་ཤི་བའི་སྐྱེས་པའི་རབས།
༣ ཟན་དྲོན་ཆངས་པ་གཅིག་བྱིན་པའི་སྐྱེས་པའི་རབས། (271)
༤ ཚོང་དཔོན་གྱི་སྐྱེས་པའི་རབས།…
325)
༥ ཚོང་དཔོན་ཟིལ་གྱིས་མི་ནོན་པའི་སྐྱེས་པའི་རབས། ……
༦ རི་བོང་གི་སྐྱེས་པའི་རབས།
.
413)



དཔེ་སྐྲུན་གསལ་བཤད།
《མེས་པོའི་ཤུལ་བཞག་》ཅེས་པའི་དཔེ་ཚོགས་འདི་ནི་དཔལ་བརྩེགས་བོད་ཡིག་དཔེ་རྙིང་ཞིབ་
འཇུག་ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་
ཚོགས་ཤིག་ཡིན་ལ། དེ་ཡང་མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་
གཙོ་སྐྱོང་གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་བའི་ལོ་བཅུ་ཙམ་གྱི་
རིང་ལ་འབད་བརྩོན་ཆེན་པོས་བོད་ཀྱི་ས་གནས་གང་སར་བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་
ལོངས་ པ་ རང་བྱུང་ དང་མིའི་གནོད་འཚེས་འཇིག་ལ་ཉེ་བའི་ཉེན་ ཁ་ལས་བསྐྱབས་ཏེ་ ལེགས་ པར་
བསྒྲིགས་ཤིང་དཀར་ཆག་ཏུ་བཏབ། དཔེ་ཐུམ་གསོལ། དཔེ་སྒྲོམ་བཞེངས་ཏེ་སྲུང་སྐྱོབ་མཛད་གནང་བ་
དང་གནང་མུས་སུ་ཡོད་པ་ནི། རང་རེའི་མེས་པོའི་ཤུལ་ནོར་སྲུང་སྐྱོབ་རྒྱུན་འཛིན་དང་བོད་རིག་པའི་གལ་
ཆེའི་དཔྱད་གཞི་མཁོ་འདོན་གྱི་དགོས་པ་ཆེ་བ་མ་ཟད། རང་རྒྱལ་མི་རིགས་རིག་གནས་ནོར་མཛོད་དར་
རྒྱས་དང་སྲུང་སྐྱོབ་བགྱི་བའི་འཕྲིན་ལས་གལ་ཆེན་ཞིག་རེད།
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་ག་དཔེ་སྐྲུན་ཁང་གཉིས་
ཞིབ་གྲོས་བྱས་མཐར། སྲོལ་རྒྱུན་རིག་གནས་སྲུང་སྐྱོབ་དང་བོད་རིག་པའི་དཔྱད་ཡིག་མྱུར་སྐྱོབ་དང་ཆ་
ཚང་དུ་གཏོང་བའི་དམིགས་ཡུལ་ངོས་འཛིན་གཅིག་གྱུར་ཐོག 《བཀའ་གདམས་དཔེ་དཀོན་གཅེས་བཏུས་》
ཞེས་པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་མཐུད་ནས་ལེགས་སྒྲིག་དང་དཔེ་སྐྲུན་བྱེད་
བཞིན་ཡོད་པ་དང་། ད་ཆར་ཡང་དམིགས་ཡུལ་དགོས་པ་གཅིག་གྱུར་ཐོག་《མེས་པོའི་ཤུལ་བཞག་》
ཅེས་པའི་དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་ཡིན་ལ། དེ་ཡང་
སྔོན་བྱོན་མེས་པོ་མཁས་དབང་དམ་པ་དུ་མས་ཤུལ་དུ་བཞག་པའི་གསུང་འབུམ་དཔེ་དཀོན་གལ་ཆེན་
རྣམས་ དང༌། འཐར་ འཐོར་ དུ་ བཞུགས་ པའི་ དཔེ་ དཀོན་ གལ་ཆེན་ དག་ ཕྱོགས་ གཅིག་ཏུ་ བསྡུས་ཏེ་
བསྒྲིགས་པ་འདིའི་ནང་དོན་ཐད་ལ། ནང་དོན་རིག་པ་དང་། གསོ་བ་རིག་པ། ཚད་མ་རིག་པ། སྒྲ་རིག་
པ། བཟོ་རིག་པ། ལོ་རྒྱུས། རྩིས་རིག་སོགས་བཅུ་ཕྲག་རིག་པའི་གནས་ཀུན་འདུས་པའི་དཔེ་དཀོན་ནོར་
བུ་དགོས་འདོད་ཀུན་འབྱུང་ལྟ་བུ་ཞིག་ཡིན། འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་
- 1 -



དཔེ་སྐྲུན་གསལ་བཤད།
ངེད་ཅག་དཔེ་སྐྲུན་ཁང་ལ་ཐོབ་པ་ནི་ཤིན་ཏུ་སྐལ་བ་བཟང་ཞིང་གཟི་བརྗིད་ཀྱི་འོས་འགན་ཞིག་ཏུ་བརྩིས་
ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་བཀོད་ཟིན་ཅིང་། ལས་གཞི་འདི་ལ་ཀྲུང་གོའི་བོད་
རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་དང་རྒྱལ་ཁབ་ཕྱི་ནང་གི་བོད་རིག་པའི་མཁས་དབང་དུ་མས་
གདེང་འཇོག་དང་མཐོང་ཆེན་གྱིས་སྐུལ་མ་ཡང་ཐོབ། །
《མེས་པོའི་ཤུལ་བཞག་》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་སྟག་ཡིན་པས། མ་དཔེ་
གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་
མང་པོ་འདུག །འོན་ཀྱང་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་
མྱོང་བསྡུ་ལེན་དང་མཁས་དབང་དུ་མར་བཀའ་འདྲི་ཞུས་པར་བརྟེན་ཡིག་གཟུགས་གསར་རྒྱག་དང་
ཕྱོགས་སྒྲིག་ཐུབ་པ་བྱུང་། པར་ཤིང་དུ་འཁོད་ཡོད་པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་
ལ་ཕབ་ཡོད་པ་བཅས་ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ། །
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་སྐྱོར་དང་ཐུགས་ཁུར་
གནང་མཁན་གྱི་མཁས་དབང་རྣམས་དང་། ལྷག་པར་དུ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་
དབུ་ཁྲིད་ལྷན་རྒྱས་དང༌། མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་
མཛུབ་སྟོན་གྱི་བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་དང་། དཔལ་བརྩེགས་ཞིབ་
འཇུག་ཁང་གི་འགན་འཛིན་པ་ལྷན་རྒྱས་དང་། ཞུ་དག་པ། ཡིག་རྒྱག་པ་སོགས་མདོར་ན་ལས་གཞི་འདི་
ལ་ལྷག་བསམ་དང་འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་དྲིན་ཆེ་
ཞེས་ཞུ་རྒྱུ་དང་
། །
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་ཞིབ་ཚགས་བགྱི་ཁུལ་བྱས་
མོད། འོན་ཀྱང་ང་ཚོར་ཤེས་ཚད་དམན་པའི་དབང་གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་
དག་གིས་ནོར་བཅོས་ཡོ་བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ།།
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།



སྔོན་འགྲོའི་ཞུ་ཚིག
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང༌། ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་
སྐྱེས་བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་
བཅས་པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་འབྲེལ་
བའི་ཐུན་མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་སྦྱོར། སྐར་
རྩིས་འབྱུང་རྩིས། སྒྲ་ཚད་བཟོ་གསོ་སོགས་མདོ་སྔགས་རིག་གནས་དང་བཅས་
པའི་གཞུང་ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་མི་ཁྱབ་པ་ཞིག་
འཆད་ཉན་འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་ནས་ཐོག་མར་སྲོལ་
བཏོད། བར་དུ་གཏན་ལ་ཕབ། རིམ་བཞིན་དར་རྒྱས་བཏང་བ་སོགས་འཛིན་སྐྱོང་
སྤེལ་ བར་ མཛད་ པའི་ བཀའ་ དྲིན་ བདག་ རྐྱེན་ ལ་ བརྟེན་ ནས། དབུས་གཙང་
ཁམས་གསུམ་དུ་བཞུགས་སོ་ཅོག་གི་གླེགས་བམ་ཐམས་ཅད་གཅིག་ཏུ་སྤུངས་ན་
རི་རབ་ལྷུན་པོའི་གཏོས་དང་མཉམ་ཞིང་། ཆོས་ཚན་གྱི་རྣམ་དབྱེ་ཇི་སྙེད་ཡོད་པ་
གྲངས་སུ་བགྲངས་ན་ནམ་མཁའི་སྐར་ཚོགས་ཀྱང་སྐྱེངས་པར་བྱེད་པ་ཞིག་མཆིས་
པ་ཙམ་དུ་མ་ཟད། རྒྱ་བལ་ཧོར་སོགས་ཀྱི་ཡུལ་གྲུ་ཀུན་ཏུའང་དར་ཁྱབ་ཆེ། །
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་འདི་ཉིད་
འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན། ཨོཀ་སི་ཕོར་དྷི་
-1-



སྔོན་འགྲོའི་ཞུ་ཚིག
དང༌། ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་ཆེན་གྱི་སློབ་གྲྭ་ཆེན་
མོ་རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པར་མ་ཟད། བོད་ཀྱི་ཆོས་དང་
རིག་གཞུང་སློབ་གཉེར་བྱེད་སའི་སྡེ་ཚན་དང་སློབ་མ་ཡང་མི་ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་དེ་
གང་དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་མགོན་
ཀོང་སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །གནུབས་
ཆེན་ རིན་བཟང་ རྔོག་ལོ་ ས་སྐྱ་པ། །བུ་སྟོན་བཤད་རྒྱུན་འདེགས་པའི་ཀ་ཆེན་
བཅུ། །ཞེས་དང༌། བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་མ་བཀའ་
གདམས་ལམ་འབྲས་བཀའ་བརྒྱུད་པ། །ཤངས་པ་ཞི་བྱེད་སྦྱོར་དྲུག་བསྙེན་སྒྲུབ་
བོ། །ཞེས་ གསུངས་པ་ ལྟར། ཤེས་བྱའི་གཞུང་ལུགས་སྣ་ཚོགས་ ཀྱི་འགྱུར་ ཁྱད་
དང་འཆད་ཚུལ་གྱི་དབྱེ་བས་བཤད་རྒྱུན་འདེགས་པའི་ཀ་ཆེན་བཅུ་དང༌། སྒྲུབ་པ་
ཉམས་སུ་ལེན་ཚུལ་ལ་བརྒྱུད་པའི་ ཁྱད་པར་དང་མན་ངག་གི་དབྱེ་བས་སྒྲུབ་
བརྒྱུད་འདྲེན་པའི་ཤིང་རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་བཅོ་བརྒྱད་རྗེས་
འབྲང་དང་བཅས་པའི་གསུང་རབ་རྒྱ་མཚོ་ལྟ་བུ་ཞིག །བདག་ཅག་གི་ཡབ་མེས་
གོང་མ་རྣམས་ཀྱིས་གཅེས་པའི་ལུས་སྲོག་ལོངས་སྤྱོད་ཐམས་ཅད་ཕངས་པ་མེད་
པར་བཏང་སྟེ། ཕྱི་རབས་རང་རེའི་བརྒྱུད་འཛིན་རྣམས་ལ་འཕྲན་ཡུན་ཕན་བདེའི་
དཔལ་ལ་དམིགས་ནས་བཞག་པའི་ནོར་བུ་རིན་པོ་ཆེ་ཡིད་བཞིན་དབང་གི་རྒྱལ་
པོ་མཐའ་ཡས་པ་ཞིག་མཆིས། དེ་དག་ལས་མང་ཆེ་བ་རིག་གསར་ལོ་བཅུའི་གོད་
ཆག་ཆེན་པོ་སོགས་དུས་ཀྱི་རྒུད་པའི་དབང་གིས་སེམས་མེད་འབྱུང་བཞིའི་འཇིག་
པ་དང༌། སེམས་ལྡན་མི་དང་མི་མིན་གྱི་གནོད་པས་ཉམས་ཉེས་ཆེན་པོར་གྱུར་པ་
-2-



སྔོན་འགྲོའི་ཞུ་ཚིག་
ནི་རྒྱ་བོད་ཡོངས་གྲགས་ལྟར་ལགས། རིག་གནས་གསར་བརྗེ་མཇུག་སྒྲིལ་བ་
དང་ཆབས་ཅིག ཏང་གི་ཡང་དག་པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ།
ཏང་དང་རྒྱལ་ཁབ་ཀྱིས་འགོ་ཁྲིད་དང་རྩ་འཛུགས་གནང་ནས། དཔེ་རྙིང་འཐོར་
བསྡུ་དང༌། ལེགས་སྒྲིག དཔེ་སྐྲུན། སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་
རིག་གནས་ཉམས་པ་སོར་ཆུད་དང༌། མི་ཉམས་གོང་འཕེལ་གྱི་བྱ་བར་སོ་སོའི་
འཁོས་བསྟུན་གྱི་སྲི་ཞུ་སྒྲུབ་པའི་སྐལ་བ་བཟང་པོའི་དཔལ་ལ་ལོངས་སུ་སྤྱད་དུ་
ཡོད་པའི་སྐབས་འདིར། རང་རེའི་ཡབ་མེས་རྣམས་ཀྱིས་བཞག་པའི་ཕ་ནོར་མང་
པོ་ཞིག་ད་དུང་ཡང་ངེད་ཅག་གི་བསོད་ནམས་ཀྱི་བགོ་སྐལ་དུ་ལྷག་ཡོད་པ་རྣམས་
ལ་གཅེས་སྤྲས་ཆེན་པོས་སྲུང་སྐྱོབ་དང་དར་སྤེལ་བྱེད་རྒྱུ་ནི་མེས་རྒྱལ་གྱིས་གནང་
བའི་ལས་འགན་ཡིན་པར་མ་ཟད། འུ་ཅག་བོད་ཀྱི་རིག་གནས་སློབ་གསོའི་བྱ་
བར་ལེགས་སྐྱེས་འབུལ་མཁན་གྱི་རྒན་དར་གཞོན་གསུམ་གྱི་ཤེས་ཡོན་ཅན་ལ་
མཚོན་ན། རང་རེའི་ཕྲག་པར་བབ་པའི་གཞན་དྲིང་མི་འཇོག་པའི་གཟི་འོད་བླ་ན་
འབར་བའི་འོས་འགན་མཆོག་ཏུ་གྱུར་པ་ཞིག་ཀྱང་ཡིན་པར་སེམས། །
དེར་བརྟེན་ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་
པའི་མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་ཐར་
དང་གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་སོགས་དཔེ་དཀོན་
འཐོར་ བ་ རྣམས་ བསྡུས། ཆད་ པ་ རྣམས་ བསབ། ཉམས་ པ་ རྣམས་ གསོས།
འཁྲུགས་པ་རྣམས་བསྒྲིགས་ཏེ་དཔེ་ཚོགས་མེས་པོའི་ཤུལ་བཞག་ཅེས་པ་སོགས་
རིམ་ པ་ བསྟར་ ཆགས་ སུ་པར་དུ་སྐྲུན་དང་ བསྐྲུན་ རྩིས་ ལས། ད་ལན་ང་ཚོས་



སྔོན་འགྲོའི་ཞུ་ཚིག་
འཚོལ་བསྡུ་ཐུབ་པའི་ཡོངས་འཛིན་ཡེ་ཤེས་རྒྱལ་མཚན་གྱིས་གསུང་འབུམ་གློག་
ཀླད་དུ་བཅུག་ནས་ཞུ་དག་ལེགས་པར་བགྱིས་ཏེ་དེབ་གཟུགས་སུ་ཕབ་པ་ལ།
དེབ་གྲངས་ཉེར་དགུ་དང་ཁོང་གི་རྣམ་ཐར་རྒྱལ་བ་སྐུ་ཕྲེང་བརྒྱད་པ་འཇམ་དཔལ་
རྒྱལ་མཚོ་མཆོག་ནས་རྩམ་གནང་བའི་དེབ་གཅིག་དང་བཅས་དེབ་སུམ་ཅུ་ཐམ་པ་
མེས་པོའི་ཤུལ་བཞག་ཅེས་པའི་དཔེ་ཚོགས་འདི་ནས། རྒྱ་ཆེའི་ཀློག་པ་པོ་རྣམས་
ཀྱི་སྤྱན་ཟུང་ཡངས་པའི་འབབ་སྟེགས་སུ་འབུལ་རྒྱུ་ཡིན། འབྱུང་ཆར་ང་ཚོའི་དཔེ་
ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་ལྡན་ཞིང་མཁྱེན་སྤྱན་ཡངས་པའི་
མཁས་དབང་རྣམས་ཀྱིས་དགོངས་འཆར་གྱི་བཀའ་སློབ་སྩོལ་གནང་དང་། དཔེ་
དཀོན་གྱི་མ་ཕྱི་གཡར་གནང་གི་སྐྱབས་འཇུག་ཡོང་བ་མཁྱེན་མཁྱེན། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་
རྒྱས་ཤིང་། སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་
པོས་དབེན་པའི་ཁ་ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་ལ་
འཆང་། དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་རིག་
གནས་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་སྒྲུབ་ནུས་
ན། མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་འབུལ། རང་
ཉིད་ཀྱི་ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་མངོན་གྱུར་ལགས་
པས། དེ་བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས་
སྤྱི་ལོ་༢༠༠༧པའི་ཟླ་ཚེས་ལ་གུས་ཕུལ།



བསྡུ་སྒྲིག་གསལ་བཤད།
དེ་ཡང་བོད་ཁ་བ་ཅན་ཞེས་པའི་གངས་རིའི་ཕྲེང་བས་ཡོངས་སུ་བསྐོར་
བའི་ཡུལ་གྲུ་ཆེན་པོ་འདི་ན། སྤྱི་ལོའི་དུས་རབས་བདུན་པའི་སྨད་ཙམ་ནས་ནང་
ཆོས་ཀྱི་རིག་གཞུང་མང་པོ་ཞིག་ནང་འདྲེན་དང་། དེ་ཉིད་རྒྱུན་འཛིན་ཉམས་ལེན་
བྱས་པས་བོད་ཆོས་ལྡན་ གྱི་ ཞིང་ ཁམས་ ཞེས་ གྲགས་ པ་ལ། ཕྱིས་སུ་ལོ་རྒྱུས་
འགྱུར་ལྡོག་གི་རླབས་རིས་བགྲངས་ལས་འདས་པའི་ཁྲོད་དུ་བོད་ཀྱི་སྲིད་འབྱོར་
རིག་གསུམ་ལ་དར་རྒུད་སྣ་ཚོགས་བྱུང་ཞིང༌། ལྷག་པར་དུ་དུས་རབས་ཉི་ཤུ་པའི་
མཇུག་གི་རིག་གནས་གསར་བརྗེ་ཞེས་པའི་ལོ་བཅུའི་གོད་ཆག་གི་མེ་ལྕེས་རང་
རེའི་ཕྱི་ནང་སྣོད་བཅུད་གཉིས་ཆར་གནོད་སྐྱོན་ཚབས་ཆེན་བཟོས་ཤིང་། ཉེ་ལམ་
ཡང་ འཛམ་ གླིང་ གི་ རིག་གནས་འཕོ་འགྱུར་ཤིན་ཏུ་ཆེ་བ་དང༌། ལྷག་པར་དུ་
དཔལ་འབྱོར་སོགས་འགྲན་རྩོད་ཀྱི་འཚོ་བ་རྣོ་ངར་ཅན་འདིའི་ཁྲོད། རང་རེའི་
མེས་རྒྱལ་གྱི་རིག་གཞུང་རྣམས་རྩ་བརླག་ཏུ་འགྲོ་བའི་ཉེན་ཁར་དམིགས་ཏེ་གཟན་
དཀར་མཆོག་སྤྲུལ་ཐུབ་བསྟན་ཉི་མས་སྤྱིར་རིག་གཞུང་མི་ཉམས་རྒྱུན་འཛིན་དང་
ཉམས་པ་སླར་གསོ་དགོས་པའི་བཀའ་ཆབ་འོག །ངེད་དཔལ་བརྩེགས་བོད་ཡིག་
དཔེ་རྙིང་ཞིབ་འཇུག་ཁང་གིས་དུས་ཡུན་རིང་པོ་ཞིག་གི་ནང་ཡོངས་འཛིན་ཡེ་ཤེས་
རྒྱལ་མཚན་གྱི་གསུང་རྣམས་བསྡུ་རུབ་དང་དག་སྒྲིག་བྱས་ཏེ། མེས་པོའི་ཤུལ་
བཞག་ཅེས་པའི་དཔེ་ཚོགས་ནང་དུ་འདི་ལྟར་པར་སྐྲུན་ཞུས་ཡོད།



བསྡུ་སྒྲིག་གསལ་བཤད།
ད་ཐེངས་གསུང་འབུམ་འདི་ནི་སྔོན་གྲིབ་ཚེ་མཆོག་གླིང་དུ་པར་ཤིང་ཡོད་པ་
ཕྱིས་དུས་འགྱུར་སྐབས་མེ་ལ་བསྲེགས་འདུག་པ་དེའི་ཤིང་པར་འཐོར་མ་ཞིག་རྩེ་
ཕོ་བྲང་དུ་བཞུགས་པ་དག་དང༌། གཞན་ཡང་རྩེ་ཕོ་བྲང་དུ་བཞུགས་པའི་དབུ་མེད་
བྲིས་མ་ཁ་ཅིག །དེ་མིན་སེར་འབྲས་སོགས་དགོན་སྡེ་འགའ་ཞིག་གི་དཔེ་མཛོད་
དུ་བཞུགས་པ་བཅས་ལ་གཞི་བཅོལ་ཏེ་བསྒྲིགས་པ་ཡིན་ལ། རྗེ་ཙོང་ཁ་པའི་གསུང་
འདུལ་བ་རྒྱ་མཚོ་སྙིང་པོ་སོགས་འགའ་ཞིག་གསུང་འབུམ་མ་དཔེའི་ནང་བཞུགས་
འདུག་པས་ད་ལན་ཡང་བཀོད་ཡོད་ཅིང་། མཇུག་ཏུ་ཁོང་གི་རྣམ་ཐར་རྒྱལ་དབང་
སྐུ་ཕྲེང་བརྒྱད་པ་འཇམ་དཔལ་རྒྱལ་མཚོ་མཆོག་ནས་བརྩམས་གནང་བའི་པོད་
གཅིག་བཅས་ཁྱོན་དེབ་གྲངས་སོ་གཉིས་ཐམ་པ་རྒྱ་ཆེ་གཟིགས་པ་པོ་རྣམས་ཀྱི་སྤྱན་
སྔར་ཕུལ་ཡོད། །
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
དཀོན་མཆོག་བསམ་གཏན་པས།
- 6 -



ཡོངས་འཛིན་ཡེ་ཤེས་རྒྱལ་མཚན་གྱི་
རྣམ་ཐར་མདོར་བསྡུས།
མཚན་དངོས་སམ་ཡོངས་གྲགས། ཡོངས་འཛིན་ཡེ་ཤེས་རྒྱལ་མཚན།
མཚན་གྱི་རྣམ་གྲངས། ཨོ་རྒྱན་ཚེ་འཕེལ། ཨོ་རྒྱན་ཆོས་འཕེལ། །
གདུང་ངམ་རུས།
ཡབ་ཡུམ། ཡབ་ཚངས་པ་དཀར་པོ་དང་། ཡུམ་ཚེ་རིང་དཔལ་འཛོམས་གཉིས།
འཁྲུངས་ཡུལ། གཙང་སྟོད་སྐྱིད་གྲོང་པད་ཁུད། །་
འཁྲུངས་ལོ། རབ་བྱུང་བཅུ་གཉིས་པའི་ཆུ་མོ་སྦྲུལ་ (སྤྱི་ལོ་༡༧༡༣)ལོ། །
བླ་མ། དགུང་ལོ་བདུན་ཐོག་ཐོས་བསམ་གླིང་གི་ཆོས་རྗེ་ཚེ་བརྟན་རྣམ་རྒྱལ་གྱི་
དྲུང་དུ་དབུ་སྐྲ་གཙུག་ཕུད་ཕུལ་ཏེ་མཚན་ཨོ་རྒྱན་ཆོས་འཕེལ་ཞེས་བསྩལ། ཨ་
ནེས་ཀློག་བསླབས། དགུང་ལོ་བརྒྱད་ པར་བཀྲས་ ལྷུན་དྲུང་ རམས་ པ་ནས་
ཆོས་སྤྱོད་འཛིན་སྐྱོར་གནང་དུ་བཅུག །དགུང་ལོ་བཅུ་པ་ཆུ་ཕོ་སྟག་ (སྤྱི་ལོ་
༡༧༢༢)ལོར་བཀྲས་ལྷུན་གྱི་ཆོས་སྒོར་ཞུགས་ནས་པཎ་ཆེན་བློ་བཟང་ཡེ་ཤེས་
ཀྱི་དྲུང་ནས་རབ་བྱུང་གི་ སྡོམ་པ་བཞེས། མཚན་ཡེ་ཤེས་རྒྱལ་མཚན་ཞེས་
འདོགས་པར་གནང༌། དགུང་ལོ་བཅུ་བདུན་པ་ས་མོ་བྱ་(སྤྱི་ལོ་༡༧༢༩)ལོར་
གཞུང་ཆེན་བཀའ་པོད་ལྔར་གསན་བསམ་མཛད། དེ་རྗེས་སྐྱིད་གྲོང་དུ་ཕེབས་
ནས་ལོ་གསུམ་རིང་སྒྲུབ་པ་ལ་བརྩོན། དགུང་ལོ་ཉི་ཤུ་པ་ཆུ་ཕོ་བྱི་བ་ (སྤྱི་ལོ་



ཡོངས་འཛིན་ཡེ་ཤེས་རྒྱལ་མཚན་གྱི་རྣམ་ཐར་མདོར་བསྡུས།
༡༧༣༢)ལོར་གྲུབ་དབང་བློ་བཟང་རྣམ་རྒྱལ་གྱི་དྲུང་ནས་བསྙེན་རྫོགས་ཀྱི་
སྡོམ་པ་བཞེས། དགུང་ལོ་ཉེར་ གཅིག་ལ་དབུས་སུ་ ཕེབས་ནས་ཕུར་ལྕོག་
བྱམས་པ་རིན་པོ་ཆེ་མཇལ་ནས་ཟབ་ཆོས་འགའ་ཞུས་ཏེ་ས་ཕུག་ཅིག་ཏུ་སྲོག་
འཚོའི་འཚོ་བར་བཅས་ཏེ་ལོ་གཅིག་བཞུགས། །
རྟེན། དགེ་སློང༌། །
མཛད་འཕྲིན། དགུང་ལོ་ཉེར་གསུམ་པ་ཤིང་མོ་ཡོས་ (སྤྱི་ལོ་༡༧༣༥)ལོར་སྐྱིད་
གྲོང་དུ་ཕེབས་ནས་གྲུབ་དབང་ རིན་ པོ་ ཆེ་ ཞི་བར་ གཤེགས་ པའི་ དགོངས་
རྫོགས་བསྒྲུབས། དགུང་ལོ་ཉེར་ལྔ་པ་མེ་མོ་སྦྲུལ་ (སྤྱི་ལོ་༡༧༣༧)ལོར་དིང་
རིར་ཕ་དམ་པའི་སྒྲུབ་གནས་མཁའ་འགྲོའི་གསང་ཕུག་ཏུ་འཚོ་བ་ངན་ངོན་ལ་
བརྟེན་ནས་སྔ་རྗེས་མི་ལོ་བཅུ་གཉིས་ཧྲིལ་པོ་སྒྲུབ་པ་ལ་རྩེ་གཅིག་ཏུ་གཞོལ།
དགུང་ལོ་ཞེ་བཞི་ནས་རེ་ལྔའི་བར་སྐྱིད་གྲོང་བསམ་གཏན་གླིང་དང༌། དགའ་
ལྡན་ཕུག་པོ་ཆེ། ཆོས་སྡིངས་ཚུལ་ལྡན་གླིང༌། བལ་ཡུལ་ཐང་ངྷི་ཧ་ར་སོགས་ཀྱི་
གཙུག་ ལག་ ཁང་ རྟེན་ དང༌ བརྟེན་ པར་ བཅས་ པ་ ཉམས་ གསོ་ གནང་ །
དབུས་གཙང་གི་ཆོས་སྡེ་ཆེ་ཆུང་ཚང་མར་འདུལ་བའི་ཕྱག་ལེན་དང་ལམ་རིམ་
གྱི་ འཆད་ སྤེལ་ནར་ མར་ བསྐྱངས། དགུང་ ལོ་ དོན་ བདུན་ པར་ རྒྱལ་ དབང་
འཇམ་དཔལ་རྒྱ་མཚོའི་ཐུགས་མོས་བྱུང་བ་ལ་བརྟེན་ནས་གྲིབ་ཚེ་མཆོག་གླིང་
དགོན་པ་ཕྱག་བཏབ། །
ལས་ཐོབ། དགུང་ལོ་རེ་གཉིས་པ་རབ་བྱུང་བཅུ་གསུམ་པའི་ཤིང་ཕོ་རྟ་(སྤྱི་ལོ་
༡༧༧༤)ལོར་ཏཱ་ལའི་བླ་མ་སྐུ་ཕྲེང་བརྒྱད་པ་ཐམས་ཅད་མཁྱེན་པ་འཇམ་
དཔལ་རྒྱ་མཚོའི་ཡོངས་འཛིན་དང་པཎྜི་ཏའི་མཚན་བསྟོད་བཞེས་ནས་ཕོ་བྲང་
8 -



ཡོངས་འཛིན་ཡེ་ཤེས་རྒྱལ་མཚན་གྱི་རྣམ་ཐར་མདོར་བསྡུས།
ཆེན་པོ་པོ་ཏ་ལར་བཞུགས་ཏེ་དགུང་ལོ་བརྒྱད་ཅུ་བར་ཡོངས་འཛིན་མཛད།
ཆོས་བརྒྱུད། དགེ་ལྡན་པ།
གདན་ས། གྲིབ་ཚེ་མཆོག་གླིང་།
སློབ་མ། ཐམས་ཅད་མཁྱེན་པ་འཇམ་དཔལ་རྒྱ་མཚོ། ཡེ་ཤེས་བསྟན་འཛིན་རྒྱ་
མཚོ། བློ་བཟང་དགེ་འདུན་བསྟན་འཕེལ། འབྲས་ཧར་ཐུ་ཡོན་བློ་བཟང་དོན་
གྲུབ་སོགས་མང་། །
སྐུ་ཡུན། དགུང་ལོ་གྱ་གཅིག
འདས་ལོ། རབ་བྱུང་བཅུ་གསུམ་པའི་ཆུ་མོ་གླང་(སྤྱི་ལོ་༡༧༩༣)ལོར་དགོངས་
པ་ཆོས་དབྱིངས་སུ་ཐིམ།
གསུང་འབུམ། སྐྱེས་རབས་སོ་བཞིའི་རྣམ་བཤད་ཐེག་ཆེན་གསལ་བའི་སྒྲོན་མེ།
ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་བྱང་ཆུབ་ལམ་གྱི་
རིམ་པའི་གནད་རྣམས་གསལ་བར་སྟོན་པའི་ཤེར་ཕྱིན་གསལ་བའི་སྒྲོན་མེ།
ལམ་རིམ་བླ་བརྒྱུད་སོགས་ཆོས་ཚན་ཉིས་བརྒྱ་ལྷག་ཡོད།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
དཀོན་མཆོག་བསམ་གཏན་པས།



༄༅། །སྟོན་པ་ཐུགས་རྗེ་ཅན་གྱི་འཁྲུངས་རབས་སོ་བཞི་པའི་
སྙིང་པོ་བསྡུས་པའི་ཚིགས་སུ་བཅད་པ་ཐེག་
ཆེན་ཆོས་ཀྱི་སྒྲ་དབྱངས། །
ན་མོ་གུ་རུ་མུ་ནི་ཨིནྡྲ་ཡ། རབ་འབྱམས་རྒྱལ་དང་རྒྱལ་སྲས་གཞན་ཀུན་
ལས། །སྙིགས་དུས་འགྲོ་ལ་ལྷག་པར་ཐུགས་བརྩེ་བ། །ཟླ་མེད་སྟོན་པ་ཤཱཀྱའི་
རྒྱལ་པོ་ལ། །སྒོ་གསུམ་གུས་པ་ཆེན་པོས་གསོལ་བ་འདེབས། །འགྲོ་བ་ཉམ་ཐག་
ཐུགས་ རྗེས་ མ་ བཟོད་ནས། །འགྲོ་ ཀུན་ སྲིད་ པའི་ མཚོ་ ལས་ ངས་ སྒོལ་ ཞེས།
།ཐུགས་བསྐྱེད་མཛད་ནས་བགྲང་ཡས་བསྐལ་པ་རུ། །བྱ་དཀའི་སྤྱོད་པ་སྤྱད་ལ་
གསོལ་བ་འདེབས། །མགོན་ཁྱོད་སྔོན་ཚེ་བྲམ་ཟེར་འཁྲུངས་པའི་ཚེ། ། སྟག་
མོ་ཕྲུ་གུར་བཅས་ལ་ཉམ་ཐག་པ། །ཐུགས་རྗེས་མ་བཟོད་རང་གི་ལུས་བྱིན་ཏེ།
།ཉམ་ཐག་གསོ་བར་མཛད་ལ་གསོལ་བ་འདེབས། །སྔོན་ཚེ་ཤི་བའི་རྒྱལ་པོར་
འཁྲུངས་ པའི་ཚེ། །ལོངས་ སྤྱོད་ ཐམས་ ཅད་ ཕངས་ མེད་ གཏོང་མཛད་ཅིང་། །
སྤྱན་གཉིས་བྲམ་ཟེ་ལོང་བ་ལ་བྱིན་ནས། །ལོང་བ་མིག་ལྡན་མཛད་ལ་གསོལ
ཀོ་ས་ལ་ཡི་རྒྱལ་པོར་གྱུར་པའི་ཚེ། །ཚེ་རབས་དྲན་ཏེ་ཟན་དྲོན་ཙམ་བྱིན་པའི། །
འབྲས་བུ་རྒྱ་ཆེན་འགྲུབ་པ་འདི་ལྟོས་ཞེས། །འགྲོ་ལ་དམ་ཆོས་བསྟན་ལ་གསོལ༴
ཚོང་དཔོན་སྦྱིན་ལ་དཔའ་འབར་གྱུར་པའི་ཚེ། །བདུད་ཀྱིས་མ་བཟོད་མེ་འོབས་
སྤྲུལ་ བྱས་ ཀྱང། །སྙིང་ སྟོབས་ཆེན་པོས་མེ་ཡི་འོབས་བརྒལ་ཏེ། །འཕགས་ པ་
མཆོད་པར་མཛད་ལ༔ ཚོང་དཔོན་ཟིལ་གྱིས་མི་ནོན་དུ་གྱུར་ཚེ། །ལྷ་ཡིས་ཉམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སད་ནོར་ཀུན་མི་སྣང་ཡང་། །རྩྭ་སྔོན་བརྡས་ཏེ་བཙོངས་པའི་རིན་གྱིས་ཀྱང༌། །
ཕོངས་རྣམས་གསོ་བར་མཛད་ལ༴ རི་བོང་གཙོ་བོར་འཁྲུངས་ཚེ་འཁོར་རྣམས་
ལ། །ཆོས་བསྟན་བྲམ་ཟེ་བཀྲེས་པ་གསོ་བའི་ཕྱིར། །རང་ལུས་མེར་མཆོངས་ལྷ་
དབང་ གིས་ བླངས་ཏེ། །ཀུན་ ལ་ ངོ་མཚར་ བསྟན་ ལ བྲམ་ཟེར་ འཁྲུངས་ནས་
དཀའ་ཐུབ་ནགས་གནས་ཚེ། །ལྷ་ཡི་ཉིན་གསུམ་དཀའ་ཐུབ་ཟས་བླངས་ཀྱང༌། །
མ་ཆགས་ཕངས་མེད་བྱིན་ནས་ཏིང་འཛིན་གྱི། །དགའ་བདེས་འཚོ་བར་མཛད་ལ་
རྒྱལ་ པོ་ བྱམས་ པའི་ སྟོབས་ སུ་ འཁྲུངས་ པའི་ ཚེ། །འགྲོ་ ཀུན་ བྱམས་ བརྩེས་
བསྐྱངས་ཤིང་གནོད་སྦྱིན་ལྔ། །ལུས་ཀྱི་ཤ་ཁྲག་གིས་གསོས་ སངས་རྒྱས་ཚེ། །
བདུད་རྩི་སྟེར་ཞེས་གསུངས་ལ༴ རྒྱལ་བུ་ཐམས་ཅད་སྒྲོལ་དུ་འཁྲུངས་པའི་ཚེ། །
བུ་དང་བུ་མོ་ནོར་དང་གླང་ཆེན་སོགས། །གཅེས་པ་ཀུན་བཏང་མི་འཇིགས་སྦྱིན་
པ་ཡིས། །འགྲོ་ཀུན་བདེ་བར་མཛད་ལ༔ སྔོན་ཚེ་ཆོས་ལྡན་ས་སྐྱོང་དུ་གྱུར་ཚེ། །
གཞན་དབང་མ་བཏང་བགྲང་ཡས་དུད་འགྲོ་ཡི། །སྲོག་སྐྱབས་འགྲོ་ཀུན་དགེ་
བཅུའི་ ཁྲིམས་ ལ་ བཀོད། །སྦྱིན་ པ་ མཐར་ ཕྱིན་ མཛད་ ལ༴ ལྷ་ ཡི་ དབང་ པོར་
འཁྲུངས་ཚེ་ལྷ་མིན་དང་། །གཡུལ་འགྱེད་དུས་སུ་བྱ་ཡི་ཚང་གཟིགས་ནས། །རང་
སྲོག་བློས་བཏང་བུ་ཕྲུག་སྲོག་སྐྱབས་ཏེ། །ཚུལ་ཁྲིམས་སྲུང་བར་མཛད་ལ༴ བྲམ་
ཟེར་འཁྲུངས་ཚེ་རང་གི་སློབ་དཔོན་གྱིས། །བྲམ་ཟེ་རྒུད་ཚེ་རྐུ་བ་རུང་ངོ་ཞེས། །
བསྐུལ་ཡང་མ་སྦྱིན་ལེན་པ་མི་རུང་ཞེས། །ཚུལ་ཁྲིམས་མཐར་ཕྱིན་མཛད་ལ= ཤི་
བིའི་རྒྱལ་པོར་འཁྲུངས་ཚེ་ བློན་པོ་ཡིས། །མྱོས་བྱེད་ཅེས་བྱའི་མཛེས་མ་ཕུལ་ན་
ཡང་། །སྲོག་ལ་ཐུག་ཀྱང་ལོག་གཡེམ་མི་བྱ་ཞེས། །རྣམ་དག་ཁྲིམས་སྲུང་མཛད་
ལ༴ དེད་དཔོན་ཆེན་པོར་གྱུར་ཚེ་བདེན་ཚིག་གིས། །དོན་མཐུན་རྒྱ་མཚོའི་ཀློང་



སྟོན་པ་ཐུགས་རྗེ་ཅན་གྱི་འཁྲུངས་རབས་སོ་བཞི་པའི་སྙིང་པོ་བསྡུས་པའི་ཚིགས་སུ་བཅད་པ་ཐེག་ཆེན་ཆོས་ཀྱི་སྒྲ་དབྱངས།
ལས་མཐར་མཛད་ཅིང་། །རིན་ཆེན་སྣ་ཚོགས་འདོད་དགུས་ཚིམས་མཛད་པ། །
ལེགས་པར་ཕ་རོལ་ཕྱིན་ལ༴ ཉ་ཡི་རྒྱལ་པོར་གྱུར་ཚེ་ཉ་ཕྲན་རྣམས། །མཚོ་སྐམ་
སྣ་ཚོགས་བྱ་ཡི་གཙེས་པ་ན། །བདེན་པའི་ཚིག་གིས་ཆར་ཕབ་ཉ་རྣམས་གསོས། །
ཐབས་མཁས་ཐུགས་རྗེ་ཅན་ལ༴ སྲེག་པར་འཁྲུངས་ཚེ་ནགས་མེས་མཐའ་བསྐོར་
ཡང་། །བདེན་ཚིག་བརྗོད་པས་ནགས་མེས་ཕྱིར་ལོག་སྟེ། །གྲངས་མེད་འགྲོ་བའི་
སྲོག་སྐྱབས་བདེ་ལ་བཀོད། །བདེན་པའི་མཐུ་ཅན་ཁྱོད་ལ༴ སྔོན་ཚེ་ལྷ་དབང་
བརྒྱ་བྱིན་གྱུར་པ་ན། །མྱོས་ཆུས་རྒྱལ་བློན་སྡེ་བཅས་ཕུང་གཟིགས་ནས། །ཐབས་
མཁས་སྤྲུལ་པས་ཆོས་བསྟན་དགེ་ལ་བཀོད། །འགྲོ་འདྲེན་མཚུངས་མེད་མཆོག་
ལ༴ མགོན་ ཁྱོད་ རྒྱལ་ རིགས་ ཕྱུག་ པོར་ འཁྲུངས་ པའི་ ཚེ། །འདོད་ པའི་ ཉེས་
དམིགས་གཟིགས་པའི་ངེས་འབྱུང་གིས། །བསྐུལ་ཏེ་འཁོར་བའི་ལོངས་སྤྱོད་ཀུན་
སྤངས་ནས། །རྣམ་དག་ རབ་བྱུང་མཛད་ ལ༴ གྲགས་ལྡན་ བྲམ་ཟེའི་ རིགས་སུ་
འཁྲུངས་ པའི་ ཚེ། །ལོངས་ སྤྱོད་ ཀུན་ སྤངས་ དབེན་པར་བསམ་ གཏན་མཛད། །
རྐྱེན་ངན་ལམ་བསྒྱུར་གནོད་འཚེའི་སེམས་སྤངས་ཏེ། །འཁོར་ལ་ཆོས་སྟོན་མཛད་
ལ༴ སྔོན་ཚེ་རྒྱལ་པོའི་ཚོང་དཔོན་དུ་གྱུར་ཚེ། །གཞན་གྱིས་བསྒྲགས་པའི་ཡོན་
ཏན་ཐོས་པ་ན། །དགའ་བཞིན་ཚེ་འདི་བློས་བཏང་ རབ་ཏུ་བྱུང་། །ཚུལ་ཁྲིམས་
མཐར་ཕྱིན་མཛད་ལ༴ བྲམ་ཟེར་འཁྲུངས་ཚེ་ཁྱིམ་སྤངས་རབ་བྱུང་བ། །གཙུག་
ཕུད་ བྱང་ ཆུབ་ཅེས་བྱར་གྱུར་པ་ན། །རྒྱལ་པོས་བརྙས་ ཀྱང་ ཁྲོ་མེད་བཟོད་པ་
ཡིས། །རྗེས་བཟུང་ དམ་ ཆོས་ བསྟན་ ལ༴ ངང་ པའི་ རྒྱལ་ པོར་ འཁྲུངས་ ཚེ་ རྙིས་
བཟུང་ཡང་། ཁྲོ་དང་འཇིགས་སྤངས་ཐབས་མཁས་སྙིང་སྟོབས་ཀྱིས། །རྒྱལ་པོ་
ཚངས་བྱིན་འཁོར་དང་བཅས་པ་ལ། །ཆོས་འཁོར་བསྐོར་བར་མཛད་ལ༴ ཀུན་རྒྱུ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱང་ ཆུབ་ཅེས་ བྱར་ གྱུར་ པའི་ཚེ། །མང་པོས་བརྙས་ ཀྱང་ མི་ ཁྲོ་ བཟོད་ བསྟེན་
ནས། །ལྟ་ ངན་འཛིན་པའི་རྒྱལ་པོ་འཁོར་བཅས་ལ། །ཡང་དག་གནས་ལུགས་
བསྟན་ལ༴ སྤྲེའུར་འཁྲུངས་ཚེ་གཡང་དུ་ལྷུང་བའི་མི། །རྒྱབ་ཏུ་འཁུར་ནས་དྲངས་
ཀྱང་མི་ངན་དེས། །དྲིན་ལན་ལོག་འཇལ་བྱས་པའང་བཟོད་བྱས་ཏེ། །ལྷག་པར་
ཕན་སྐྱོབས་མཛད་ ལ༴ སྙིང་ རྗེས་ རི་དྭགས་ཤ་ར་ བྷར་ འཁྲུངས་ཚེ། །རང་ ལ་
གནོད་བྱེད་རྒྱལ་པོ་གཡང་ལྷུང་བ། །རང་ལུས་ལ་སྐྱོན་གཡང་ལས་འདྲེན་པར་
མཛད། །འགྲོ་བའི་གཉེན་གཅིག་ཁྱོད་ལ༴ སྙིང་རྗེའི་དབང་གིས་རུ་རུར་འཁྲུངས་
པའི་ཚེ། །ཆུས་ཁྱེར་ཉམ་ཐག་མི་ཞིག་དེ་ལས་བསྒྲལ། །ལོག་སྒྲུབ་བཟོད་ཅིང་
རྒྱལ་བློན་འཁོར་བཅས་ལ། །ཆོས་འཁོར་བསྐོར་བར་མཛད་ལ༴ སྤྲེའུའི་རྒྱལ་པོར་
གྱུར་ཚེ་དམག་དཔུང་གིས། །སྤྲེལ་ཚོགས་ཉམ་ཐག་བྱས་ལ་ཐུགས་བརྩེ་བས། །
རང་ལུས་ཟམ་པར་བྱས་ཏེ་སྤྲེལ་ཚོགས་བསྒྲལ། །ངོ་མཚར་སེམས་དཔའ་ཆེ་ལ༴
དྲང་ སྲོང་ བཟོད་ པ་ སྨྲ་བར་ འཁྲུངས་ པའི་ ཚེ། །རྒྱལ་ པོས་ རང་ ལུས་དུམ་བུར་
གཏུབས་བྱས་ཀྱང་། །དེ་ལ་མི་ཁྲོ་སླར་ཡང་ཐུགས་བརྩེ་བས། །གནོད་ལན་ཕན་
པ་མཛད་ལ༔ ཚངས་པའི་རྒྱལ་པོར་འཁྲུངས་ཚེ་ཡན་ལག་བྱིན། །ལྟ་བ་ངན་པ་
འཛིན་ལ་ཐུགས་བརྩེ་བས། །རྒྱུ་འབྲས་རྟེན་འབྲེལ་ཟབ་མོའི་ཆོས་བསྟན་ཏེ། །
རྣམ་ཀུན་དོན་ལྡན་མཛད་ ལ༴ དགོན་པ་ཉམ་ངའི་གླང་ཆེན་དུ་གྱུར་ཚེ། །རྒྱལ་
པོས་སྤྲུགས་པའི་སྐྱེ་བོ་བདུན་བརྒྱ་ཙམ། །ཐུགས་རྗེས་མ་བཟོད་རང་ལུས་བོར་
ནས་གསོས། །བཟོད་པ་མཐར་ཕྱིན་མཛད་ལ༴ རྒྱལ་བུ་ཟླ་བར་འཁྲུངས་ཚེ་རྐང་
ཁྲ་ལ། །ཆོས་བསྟན་དེ་ཡིས་བཙོན་དུ་བཟུང་རྣམས་བཏང་། །ཆ་ཚང་ལམ་བཟང་
སྒྲུབ་ཅིང་འདོམས་མཛད་པ། །བརྩོན་འགྲུས་མཐར་ཕྱིན་ཁྱོད་ལ ལྕགས་ཁྱིམ་
- 4 -



སྟོན་པ་ཐུགས་རྗེ་ཅན་གྱི་འཁྲུངས་རབས་སོ་བཞི་པའི་སྙིང་པོ་བསྡུས་པའི་ཚིགས་སུ་བཅད་པ་ཐེག་ཆེན་ཆོས་ཀྱི་སྒྲ་དབྱངས།
གནས་པའི་རྒྱལ་བུར་གྱུར་པའི་ཚེ། །སྲིད་ལ་ཞེན་ལོག་ངེས་འབྱུང་གིས་བསྐུལ་
ཏེ། །བྱང་སེམས་ཏིང་འཛིན་སྒོམ་ལ་བརྩོན་པར་མཛད། །བསམ་གཏན་མཐར་
ཕྱིན་ ཁྱོད་ ལ= སྙིང་ རྗེའི་དབང་གིས་མ་ཧེའི་ ལུས་བཟུང་ཚེ། །སྤྲེའུས་གཙེས་པ་
བཟོད་ཅིང་ལྷ་རྣམས་ལ། །རྒྱུ་འབྲས་རྟེན་འབྲེལ་ཟབ་མོ་སྟོན་པར་མཛད། །ཤེས་
རབ་མཐར་ཕྱིན་ཁྱོད་ལ= འགྲོ་ལ་བརྩེ་བས་བྱ་ཡི་ལུས་བཟུང་ཚེ། །སེང་གེ་ཉམ་
ཐག་གསོས་ཤིང་ལྷ་རྣམས་ལ། །རྒྱལ་བ་དགྱེས་པའི་ལམ་བཟང་སྟོན་མཛད་པ། །
འགྲོ་འདྲེན་མཚུངས་མེད་དམ་ པར་ གསོལ་བ་འདེབས། །སྟོན་པའི་ཡོན་ཏན་
མཁའ་ལྟར་མཐའ་ཡས་ལས། །འཁྲུངས་རབས་སོ་བཞིའི་མཛད་པ་ལས་བརྩམས་
ཏེ། །ཡོན་ཏན་ཆ་ཙམ་བརྗོད་པའི་དགེ་བ་འདི། །ཐུབ་བསྟན་ཡུན་རིང་གནས་པའི་
རྒྱུ་རུ་བསྔོ། །སྟོན་པ་མཆོག་དེས་བགྲང་ཡས་བསྐལ་པ་རུ། །ཉིད་ཀྱི་སྐུ་དང་སྲོག་
ལའང་མ་གཟིགས་པར། །དཀའ་བས་བསྒྲུབས་པའི་བསྟན་པ་རིན་ཆེན་འདི། །
ནམ་ཡང་མི་ཉམས་འཕེལ་ཞིང་རྒྱས་གྱུར་ཅིག །བདག་ཀྱང་དེང་ནས་ཚེ་རབས་
ཐམས་ཅད་དུ། །བཤེས་གཉེན་དམ་པའི་མགོན་གྱིས་ རྗེས་བཟུང་ནས། །ལོག་
པའི་ལམ་དུ་ནམ་ཡང་མི་ལྟུང་བར། །རྒྱལ་བ་དགྱེས་པའི་ལམ་ལ་འཇུག་གྱུར་
ཅིག །སྲིད་ལ་ཞེན་པ་ལོག་པའི་ངེས་འབྱུང་དང་། །བདག་པས་གཞན་གཅེས་བྱང་
ཆུབ་སེམས་མཆོག་དང་། །མཐའ་བྲལ་གནས་ལུགས་རྟོགས་པའི་ལྟ་བ་རྣམས། །
འཁྲུལ་མེད་རྟོགས་ནས་རྒྱུད་ལ་སྐྱེ་བར་ཤོག །བྱང་ཆུབ་སེམས་མཆོག་ཆེས་ཆེར་
སྟོབས་རྒྱས་ནས། །རང་དོན་སྒྲུབ་ལ་ནམ་ཡང་མི་རེ་བར། །ཕྱིན་དྲུག་བསྡུ་བཞིས་
གཞན་དོན་སྒྲུབ་པ་ལ། །རྨི་ལམ་དུ་ཡང་གཡེལ་བ་མེད་པར་ཤོག །བདག་ཅག་
མགོན་མེད་ སྙིགས་མའི་འགྲོ་རྣམས་ལ། །ཟླ་མེད་སྟོན་པ་ཐུགས་ རྗེ་ ཅན་ཉིད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལས། །ལྷག་པའི་རེ་གནས་གང་དུའང་མ་མཆིས་པས། །ཐུགས་རྗེའི་ལྕགས་ཀྱུས་
བཟུང་ནས་དྲངས་སུ་གསོལ། །ས་གསུམ་འགྲོ་བའི་བློ་མུན་སེལ་བའི་འོད། །ཐུབ་
བསྟན་ རིན་ཆེན་སྒྲོན་མེ་གཅིག་པུ་འདི། །ནམ་ ཡང་ ཉམས་པ་མེད་པར་རྟག་
གནས་ཏེ། །འཇིག་རྟེན་བདེ་ལེགས་སྣང་བས་ཁྱབ་གྱུར་ཅིག ། །
ཅེས་འཁྲུངས་རབས་སོ་བཞི་པའི་སྙིང་པོ་བསྡུས་པའི་ཚིགས་སུ་བཅད་པ་
ཐེག་ཆེན་ཆོས་ཀྱི་སྒྲ་དབྱངས་ཞེས་བྱ་བ་འདི་ནི་༧གངས་རིའི་མགོན་པོའི་སྐུ་
མདུན་པ་མཆོད་དཔོན་སྡེ་དྲུག་མཁན་པོ་བསྐལ་བཟང་རྣམ་རྒྱལ་གྱིས་འཁྲུངས་
རབས་སོ་བཞི་པའི་སྙིང་པོ་བསྡུས་ཏེ་སྟོན་པ་ཐུགས་རྗེ་ཅན་དེ་ཉིད་ལ་བཀའ་དྲིན་
དྲན་པའི་སྒོ་ནས་གསོལ་བ་འདེབས་པའི་ཚུལ་རྒྱུན་དུ་ཁ་ཏོན་དུ་བྱས་ཆོག་པ་འདི་
ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། སྟོན་པ་ཐུགས་རྗེ་ཅན་དེའི་རྗེས་
སུ་བཞུགས་ཏེ་ཆོས་སྨྲ་བ་དགེ་སློང་ཡེ་ཤེས་རྒྱལ་མཚན་གྱིས་གྲུ་འཛིན་གཉིས་པའི་
གཞལ་མེད་ཁང་གི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་ཐུབ་པའི་
བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག། །། མངྒ་ལཾ། །
-
6-



༄༅། །སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ཞེས་བྱ་བ་བཞུགས་སོ། །
ལེའུ་དང་པོ་ནས་དྲུག་པའི་བར།
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་ རྗེས་སུ་བཟུང་དུ་གསོལ། །སྲིད་གསུམ་འབྲོག་དགོན་ཉམ་ངར་
འགྲོ་བ་འཁྲུལ་པ་རི་དྭགས་རྒྱར་ཆུད་འདྲ་བར་ཤིན་ཏུ་ཉམ་ཐག་གྱུར་པ་རྣམས་ལ་
བཟོད་གླགས་མེད་པ་ཐུགས་རྗེ་ཆེན་པོས་བསྐྱོང་གྱུར་པས། །ནམ་མཁའི་མཐས་
གཏུགས་འགྲོ་འདི་མ་ལུས་སྲིད་མཚོ་ཉམ་ངའི་གནས་ནས་བདག་ཉིད་གཅིག་པུས་
གདོན་པར་བྱ་ཞེས་ལྡོག་པ་མེད་པར་བླ་མེད་བྱང་ཆུབ་མཆོག་ཏུ་ཐུགས་བསྐྱེད་
ནས། །ལུས་སྲོག་ལོངས་སྤྱོད་གང་ལའང་ལྟོས་པ་མེད་པར་གཞན་དོན་ཁོ་ནར་
རླབས་ཆེན་སྙིང་སྟོབས་ཆེན་པོས་བགྲང་ཡས་བསྐལ་པར་ཕ་རོལ་ཕྱིན་པ་དྲུག་ལ་
སློབ་ པ་མཐར་ཕྱིན་ཏེ། །རྣམ་པ་ཐམས་ཅད་མཁྱེན་པའི་ཡེ་ཤེས་བརྙེས་ནས་
གསུང་དབྱངས་མཐོན་པོས་འགྲོ་ལ་བདེ་གཤེགས་ལམ་བཟང་སྟོན་མཛད་ཟླ་མེད་
སྟོན་པ་སྟོབས་བཅུ་མངའ་བ་དེ་ལ་གུས་ཕྱག་འཚལ། །རྒྱལ་བ་མ་ལུས་གང་ནས་
གཤེགས་པའི་ཤུལ། །རྒྱལ་སྲས་ཀུན་གྱི་བགྲོད་པ་གཅིག་པའི་ལམ། །རྒྱལ་སྲས་
སྤྱོད་པ་རྒྱ་མཚོར་སློབ་པའི་ཚུལ། །རྒྱལ་བའི་སྐྱེས་རབས་རྣམས་ལ་ སྙིང་ནས་
གུས། །རྒྱས་ སྲས་ སྤྱོད་ པ་ནམ་མཁའི་ཁྱོན་ ལྟར་ མཐའ་ཡས་ཤིང་། །རྒྱལ་སྲས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསླབ་པའི་གནས་རྣམས་རྒྱལ་བ་ཉིད་ཀྱི་ཡུལ། །རྒྱལ་སྲས་དཔའ་བོའི་གཞུང་
བཟང་ཤིན་ཏུ་དཔག་དཀའ་བ། །རྒྱལ་སྲས་ལས་གཞན་བདག་ལྟའི་བླུན་པོས་
དབྱེ་ནུས་མིན། །འོན་ཀྱང་ཐོག་མེད་དུས་ནས་ད་ལྟའི་བར། །སྒོ་གསུམ་སྤྱོད་པ་
ཐམས་ཅད་དོན་མེད་སོང་། །རོ་འཛིན་འདི་ལ་སྙིང་པོ་བླང་བའི་ཕྱིར། །རྒྱལ་སྲས་
སྤྱོད་པ་རྒྱ་མཚོར་བསྔགས་ པ་བྱ། །ནམ་མཁའི་ཕ་མཐའ་མི་མངོན་ཞིང་། ཁྱུང་
ཆེན་ཤུལ་ལམ་མི་བགྲོད་ན། །མཁའ་ལ་འཕུར་བར་མི་རིགས་ཞེས། །ཤེས་ལྡན་
སུ་ ཞིག་ སྨྲ་ བར་ བྱེད། །རྒྱ་ མཚོ་ ཆེན་ པོའི་ འཇིང་ ཞུགས་ ནས། །གཏིང་མཐའ་
འཚོལ་བར་མི་ནུས་ན། །རྒྱ་མཚོའི་གཏམ་ཡང་མི་བརྗོད་ཅེས། །སྨྲ་བ་མཁས་པའི་
ལུགས་ཡིན་ནམ། །དེ་ཕྱིར་ཟབ་ཅིང་རྒྱ་ཆེ་དཔའ་བོའི་གཞུང་། །དགོངས་དོན་ཇི་
བཞིན་འབྱེད་པར་མི་ནུས་ཀྱང་། །འཇམ་མགོན་བླ་མའི་མན་ངག་ལ་བརྟེན་ནས།།
རང་ནུས་ཇི་བཞིན་ཅུང་ཟད་བརྗོད་པར་བྱ། ། །
གང་ཡང་བྱང་ཆུབ་ཀྱི་སེམས་རྣམ་པ་གཉིས་པོ་མན་ངག་བཞིན་དུ་བསྐྱེད་
ནས་རྒྱལ་སྲས་ཀྱི་སྤྱོད་པ་མཐའ་དག་བསྡུས་པ་ཕ་རོལ་ཏུ་ཕྱིན་པ་དྲུག་དང་། །
བསྡུ་བའི་དངོས་པོ་བཞི་ལ་སློབ་པའི་ཚུལ་རྒྱལ་བ་རང་ཉིད་ཀྱིས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པ་ལྟར་ཡང་དག་པར་རྫོགས་པའི་སངས་
རྒྱས་ནས་བཟུང་དམ་པ་བར་མ་ཆད་པ་ལས་བརྒྱུད་པའི་མན་ངག་དང་ལྡན་པར་
སློབ་པ་འདི་མེད་པར་སངས་རྒྱས་ཀྱི་སར་བགྲོད་ཐབས་མེད་ཅིང་། བྱང་ཆུབ་
མཆོག་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་མན་ངག་བཞིན་དུ་སློབ་པ་
འདི་ནི་དུས་གསུམ་གྱི་བྱང་ཆུབ་སེམས་དཔའ་ཐམས་ཅད་ཀྱི་བགྲོད་པ་གཅིག་
པའི་ལམ་ཡིན་པ་དང་། །ཐེག་པ་ཆེན་པོའི་བཀའ་དགོངས་འགྲེལ་དང་བཅས་པ་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐའ་དག་གི་སྙིང་པོ་དམ་པ་ཡིན་པས་ན་སྤྱིར་རྒྱལ་བའི་བསྟན་པ་རིན་པོ་ཆེ་
ཡོངས་སུ་རྫོགས་པ་མི་ནུབ་པའི་རྒྱལ་མཚན་དང༌། ཁྱད་པར་ཐེག་པ་ཆེན་པོའི་
ལམ་གྱི་སྲོག་ཤིང་དམ་པ་བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམས་བྱང་ཆུབ་ལམ་གྱི་རིམ་པ་དང་སྦྱར་ཏེ་
ཕྱོགས་ཙམ་ཞིག་འཆད་པ་ལ་གཉིས། བསྟན་བཅོས་འདི་མཛད་པ་པོའི་ཆེ་བ་
བཤད་ པ་དང་། བསྟན་བཅོས་ཉིད་བཤད་པའོ། །དང་པོ་ནི། རྒྱལ་སྲས་སྤྱོད་པ་
རླབས་པོ་ཆེ་སྟོན་པའི་གཞུང་མཆོག་ཏུ་གྱུར་པ་སྐྱེས་རབས་སོ་བཞི་པ་ཞེས་ཡོངས་
སུ་གྲགས་པའི་ཐེག་པ་ཆེན་པོའི་བསྟན་བཅོས་འདི་མཛད་པ་པོ་ནི་མཁས་མཆོག་
དཔའ་བོ་ཞེས་སྲིད་པ་གསུམ་ན་ཡོངས་སུ་གྲགས་པ་དེ་ཡིན་ལ། བདག་ཉིད་ཆེན་
པོ་དེ་ནི་ཁ་ཆེའི་ཡུལ་ཤཱ་ཀེ་ཏ་ཀ་ཞེས་བྱ་བར་བྲམ་ཟེ་འབྱོར་པ་དང་ལྡན་པ་ཞིག་གི་
ཁྱིམ་དུ་ཡབ་བྲམ་ཟེ་སངྒྷ་གུ་ཧྱ་ཞེས་པ་དང་། ཡུམ་གསེར་མིག་མའམ་བདེ་ལྡན་མ་
ཞེས་པ་གཉིས་ཀྱི་སྲས་སུ་ངོ་མཚར་བའི་ལྟས་མང་པོ་དང་བཅས་འཁྲུངས་སོ། །
སློབ་དཔོན་འདིའི་འཁྲུངས་ཡུལ་དང༌། ཡབ་ཡུམ་གྱི་མཚན་སོགས་སྔོན་གྱི་ཆོས་
འབྱུང་ཕལ་མོ་ཆེར་ནི་མི་གསལ་ཞིང་། བཤད་པ་རྣམས་ནའང་མི་མཐུན་པ་ཆེས་
མང་ཡང་། སློབ་དཔོན་འདི་ཉིད་ཀྱིས་མཛད་པའི་སངས་རྒྱས་ཀྱི་སྤྱོད་པ་བསྟན་པ་
ལས་ཡུལ་ཤཱ་ཀེ་ཏ་ཀའི་གསེར་མིག་མའི་བུ་བཙུན་པ་རྟ་དབྱངས་ཞེས་འབྱུང་ཞིང་།
སློབ་དཔོན་ཉིད་ཀྱིས་མཛད་པའི་ཡན་ལག་བརྒྱད་པའི་སྙིང་པོ་བསྡུས་པ་ལས་
སྨན་པའི་བདག་པོ་དགེ་འདུན་གསང་བའི་བུ་ཕ་ཁོལ་ཞེས་འབྱུང་། དེའི་འགྲེལ་པ་
གནད་ཀྱི་ཟླ་ཟེར་ཞེས་བྱ་བ་སློབ་དཔོན་དཔའ་བོ་ཉིད་ཀྱི་དབོན་སྲས་ཁ་ཆེའི་པཎྜི་
ཏ་ ཟླ་ དགས་ མཛད་ པ་ ལས། བདག་ གིས་ མེས་ པོར་ གྱུར་ པ་ནི། །དཔའ་ཆེན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགའ་བ་ཞེས་གྲགས་ཡིན། །དེ་ནི་ད་ལྟའང་ས་གསུམ་ན། །གྲགས་པ་དྲི་མེད་
སྒྲོག་པར་བྱེད། །དེ་ཡི་བུར་གྱུར་ཆགས་བསལ་དགའ། །དེའི་བུ་ཟླ་བ་ལ་དགའ་
བདག །སློབ་དཔོན་བློ་གྲོས་ཆེན་པོ་ནི། །རྒྱུན་ཤེས་དོན་ལྡན་མིང་བཏགས་པ། །
དོན་དམ་ཞེས་བྱ་སྨན་པའི་མཆོག ཁ་ཆེའི་ཡུལ་དུ་སྐྱེས་པ་ཡིན། །རྒྱལ་པོ་དཔལ་
ལྡན་ཐ་ཁ་ན། །དཔའ་བོ་ལ་སོགས་ཡོན་ཏན་ལྡན། །ས་སྟེང་དགྲ་ལས་རྒྱལ་བ་
ཡི། །ས་བདག་ཀུན་ཏུ་རྒྱལ་གྱུར་ཅིག །ཅེས་སློབ་དཔོན་དཔའ་བོའི་འཁྲུངས་ཡུལ་
ཁ་ཆེ་ ཡིན་པར་བསྟན་པ་ལྟར་འདིར་བཀོད་དོ། །དེ་ལྟར་ བྲམ་ཟེའི་ རིགས་སུ་
འཁྲུངས་པ་ན་ཡབ་ཡུམ་གྱིས་མཚན་མཁན་ལ་བསྟན་པས། མཚན་བཟང་བར་
རྟོགས་ནས་བསྔགས་པ་ཆེར་བྱས་ཤིང་དཔའ་ཆེན་དགའ་བ་བདུད་རྩིའི་བུམ་པ་
ཅན་ཞེས་མིང་དུ་བཏགས་སོ། །སློབ་དཔོན་འདི་ལ་དཔའ་བོ་ཞེས་མཚན་ཡོངས་
སུ་གྲགས་པའང་འཁྲུངས་མ་ཐག་ཡབ་ཡུམ་དང་མཚན་མཁན་གྱིས་བཏགས་པ་
དེར་མངོན་ནོ། །དེ་ནས་ཡི་གེ་འབྲི་ཀློག་ལ་སྦྱངས་པས་གཟིགས་པ་ཙམ་གྱིས་
འབྲི་ཀློག་གཉིས་ཀ་དུས་གཅིག་ཏུ་ཐོགས་པ་མེད་པར་མཁྱེན་ཅིང་རིག་གནས་
གང་དང་གང་ལའང་བློ་གྲོས་ཐོགས་པ་མེད་པར་འཇུག་པ་ཞིག་བྱུང་བས། བློ་
གྲོས་ཆེ་བའི་ཚུལ་ལ་ཀུན་གྱི་བསྔགས་ཏེ་མ་ཏི་ཙིཏྲ་ཞེས་མིང་དུ་ཆགས། མ་ཏི་ཙིཏྲ་
ནི་བོད་སྐད་དུ་བློ་གྲོས་བཀྲ་བའོ། །དེ་ནས་རིགས་དང་མཐུན་པར་བྲམ་ཟེའི་རིག་
བྱེད་བཞི་ལ་སྦྱངས་པས་མཁས་པའི་ཕུལ་དུ་ཕྱིན་ཅིང་། དེའི་ཚེ་རིག་བྱེད་འདོན་
པ་ལ་སྐད་ཀྱི་གདངས་ཤིན་ཏུ་སྙན་པས་རྟ་དབྱངས་ཞེས་མིང་དུ་གྲགས། ཕ་མ་
གཉིས་ལ་ཤིན་ཏུ་གུས་ཤིང་སྲིད་ཞུ་ཆེ་བ་བྲན་ལྟར་བྱེད་པ་ཞིག་ཡོད་པས་ཕ་ཁོལ་
དང་མ་ཁོལ་ཞེས་སྐྱེ་བོ་རྣམས་ཀྱིས་མིང་དུ་བརྗོད་དོ། །དེ་ནས་ཡུམ་དེ་སངས་རྒྱས་
- 10 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱི་བསྟན་པ་ལ་ཤིན་ཏུ་གུས་པས་རྒྱལ་བའི་བསྟན་པ་ལ་གཟུད་པར་འདོད་ཀྱང་
རིགས་ཀྱི་དབང་གིས་དབང་ཕྱུག་ལ་སྐྱབས་སུ་བཟུང་སྟེ་མུ་སྟེགས་རྟག་སྨྲ་བའི་
གྲུབ་མཐའ་ལ་སྦྱངས་ཏེ་མཁས་པའི་ཕུལ་དུ་ཕྱིན་པར་གྱུར་ཅིང་། དེ་ནས་དབང་
ཕྱུག་གི་བླ་མཚོ་ཡོད་པའི་སར་ཕྱིན་ཏེ་དབང་ཕྱུག་མ་མཐོང་གི་བར་དུ་བསྒྲུབ་པར་
དམ་བཅས་ཏེ། དབང་ཕྱུག་གི་མཚོའི་ནང་དུ་ཞུགས་ནས་ཁྲུས་དང་རིག་སྔགས་ཀྱི་
སྦྱོར་བ་རྣམས་ཚང་བར་བྱས་ཏེ་སྔགས་རྒྱུན་མ་ཆད་པར་བཟླས་པས་ཞག་བདུན་
སོང་བ་ན་དབང་ཕྱུག་ཆེན་པོ་དངོས་སུ་མཐོང་སྟེ་དངོས་གྲུབ་ཅི་འདོད་ཅེས་པ་ན།
བདག་ཕྱོགས་ལས་རྣམ་པར་རྒྱལ་བ་ཞིག་བྱེད་འདོད་དོ་བྱས་པས། མངལ་སྐྱེས་
ཐམས་ཅད་ཀྱིས་ཐུབ་པ་མེད་པར་གྱུར་ཅིག་ཅེས་མཆོག་སྦྱིན་ཞིང་། དེའི་རྩར་
ཚངས་པ་བཀུག་ནས་འདི་རྩོད་པ་བྱེད་པའི་དུས་སུ་ནེ་ཙོ་པཎྜི་ཏར་སྤྲུལ་ལ་འདིའི་
གྲོགས་གྱིས་ཤིག ཁྱབ་འཇུག་བཀུག་ནས་ཐོད་ལེ་ཀོར་པཎྜི་ཏར་སྤྲུལ་ལ་འདིའི་
གྲོགས་གྱིས་ཤིག །ཨུ་མ་དེ་ཝི་བཀུག་སྟེ་སྲིང་མོ་པཎྜི་ཏར་སྤྲུལ་ལ་འདིའི་གྲོགས་
གྱིས་ཤིག་ཅེས་བསྒོའོ། །དེ་བཞིས་ཀྱང་མ་ཐུབ་ན་ང་ཉིད་སྙིང་ལ་ཞུགས་ནས་བྱིན་
གྱིས་བརླབས་ཏེ་ཕྱོགས་ལས་རྣམ་པར་རྒྱལ་བར་བྱའོ་ཞེས་ཁས་བླངས་སོ། །དེ་
ནས་ཡུལ་དེ་ན་གནས་པའི་ནང་པ་སངས་རྒྱས་པ་རྣམས་རྩོད་པས་ཕམ་པར་བྱས་
ཏེ་འགའ་ཞིག་མུ་སྟེགས་པའི་གྲུབ་མཐའ་ལ་བཙུད། འགའ་ཞིག་དབང་ཐང་དང་
བྲལ་བར་བྱས། འགའ་ཞིག་ཡུལ་གཞན་དུ་སྤྲུགས་ཏེ་ཕྱོགས་དེའི་སངས་རྒྱས་ཀྱི་
བསྟན་པ་ནུབ་པར་བྱས་སོ། །མུ་སྟེགས་པའི་ནང་དུའང་དབང་ཕྱུག་ལ་སྐྱབས་སུ་
བཟུང་སྟེ་རྟག་པར་སྨྲ་བ་རྣམས་མ་གཏོགས་མུ་སྟེགས་པའི་གྲུབ་མཐའ་སྨྲ་བ་
གཞན་མང་པོ་ཞིག་ཀྱང་ཚར་བཅད་དོ། །དེ་ནས་ཡུལ་གཞན་དང་གཞན་དག་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏུའང་ཕྱིན་ཏེ་ཕྱི་ནང་གི་རྒོལ་བ་རྣམས་ཚར་བཅད་དེ་ཕྱོགས་ལས་རྣམ་པར་རྒྱལ་
བའི་གྲགས་པ་ཐོབ་པ་ན་མུ་སྟེགས་ཐུབ་དཀའ་ནག་པོ་ཞེས་མིང་དུ་གྲགས་སོ། །
དེ་ནས་མ་ལ་ཁོ་བོས་རྒོལ་བ་རྣམས་ཚར་བཅད་དེ་ཕྱོགས་ལས་རྣམ་པར་རྒྱལ་བ་
ཐོབ་བོ་ཞེས་སྨྲས་པས། མ་དེ་སངས་རྒྱས་ཀྱི་བསྟན་པ་ལ་ཤིན་ཏུ་གུས་པས་སྙིང་
མི་དགའ་བར་གྱུར་ཏེ། འདི་ནཱ་ལེནྡྲར་བཏང་ན་མཁས་པ་རྣམས་ཀྱིས་ཚར་བཅད་
དེ་སངས་རྒྱས་ཀྱི་བསྟན་པ་ལ་འཇུག་པ་སྲིད་དོ་སྙམ་དུ་རྗེ་བཙུན་སྒྲོལ་མ་ལ་
གསོལ་བ་ཤུགས་དྲག་ལ་རྒྱུན་རིང་བ་བཏབ་ནས་རྟ་དབྱངས་ལ་སྨྲས་པ། བུ།
ཁྱོད་ ཀྱིས་ཚར་བཅད་པའི་སངས་རྒྱས་པ་དེ་དག་ནི་མཐའ་འཁོབ་ཀྱི་ཡུལ་ན་
གནས་པ་ཆུ་ཐིགས་ཙམ་དུ་ཟད་ཀྱི། ཡུལ་དབུས་ན་གནས་པའི་སངས་རྒྱས་པ་ནི་
རྒྱ་མཚོ་ཆེན་པོ་དང་མཚུངས་སོ། །དེ་བས་ན་བུ་ཁྱོད་ཀྱིས་ཡུལ་དབུས་སུ་ཕྱིན་ཏེ་ནཱ་
ལེནྡའི་མཁས་པ་རྣམས་དང་རྩོད་པ་བྱས་ནས་དེ་དག་ཕམ་པར་བྱས་ན་ཕྱོགས་
ལས་རྣམ་པར་རྒྱལ་བའི་གྲགས་པ་གདོད་ཐོབ་བོ་བྱས་པས། རྟ་དབྱངས་དབང་
ཕྱུག་གིས་མཆོག་བྱིན་པའི་ང་རྒྱལ་གྱིས་བསྙེམས་པས་ཡུལ་དབུས་ ཀྱི་ནང་པ་
སངས་རྒྱས་པ་དེ་དག་ཐམས་ཅད་ཁོ་བོས་རྩོད་པས་སུན་ཕྱུང་སྟེ་ཕྱོགས་ལས་རྣམ་
པར་རྒྱལ་བར་བྱའོ་ཞེས་མཁས་བླངས་ནས་ནཱ་ལེནྡྲར་ཆས་སོ། །དེ་ནཱ་ལེནྡྲ་དང་ཉེ་
བའི་ལམ་ཁ་ཕྲག་ཅིག་ཏུ་སླེབས་པ་ན། བུད་མེད་ཅིག་ལ་ནཱ་ལེནྡྲའི་ལམ་གང་ཡིན་
དྲིས་པས། རྨོངས་པ་མཐའ་འཁོབ་ཀྱི་མི་སྒྲ་མི་ཤེས་པ་ཞིག་ཡིན་འདུག་ཤྲཱི་ནཱ་ལེནྡྲ་
བྱ་བ་ཡིན་ཟེར་ནས་ལམ་བསྟན་པས་སྤུ་ཟིང་བ་ཞིག་བྱུང་། ཡང་བུད་མེད་ཅིག་ལ་
ལམ་དྲིས་པས་སྔར་བཞིན་ཟེར་ནས་ལམ་བསྟན། ནཱ་ལེནྡྲ་ན་རྩོད་པ་ལ་མཁས་
པའི་པཎྜི་ཏ་ཇི་ཙམ་ཡོད་དྲིས་པས། རྨོངས་པ་ལམ་འཁྱམས་པ་བདེན་འདུག་
- 12 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གངྒཱའི་འགྲམ་གྱི་བྱེ་མའི་གྲངས་ཙམ་མོ་ཟེར། བུད་མེད་དེ་གཉིས་ཇོ་མོ་སྒྲོལ་མའི་
སྤྲུལ་པ་ཡིན་ཞེས་གྲགས། དེར་རྟ་དབྱངས་ཀྱི་བསམ་པ་ལ། སྔར་མས་ཇི་ལྟར་
ཟེར་བ་དེ་དང་མཐུན་པར་བྱུང་བས་བདེན་ནམ་སྙམ་པ་བྱུང་ཡང་། དབང་ཕྱུག་
གིས་མཆོག་བྱིན་པའི་ང་རྒྱལ་གྱིས་བསྙེམས་ནས་ཤྲཱི་ནཱ་ལེནྡྲ་ཞེས་བྱ་བའི་གནས།
གནྡྷོ་ལ་ཆེན་པོ་བདུན། ལྷ་ཁང་ཆེན་པོ་བཅུ་བཞི། གླིང་ཕྲན་བརྒྱད་ཅུ་རྩ་བཞི།
རྟེན་བྱིན་རླབས་ཅན་མང་པོ་དང་། པཎྜི་ཏ་མཁས་པ་སྟོང་ལྔ་བརྒྱ་ཡོད་པ་དེར་ཕྱིན་
ཏེ། ང་མུ་སྟེགས་རྟ་དབྱངས་བྱ་བ་ཡིན། ཁྱེད་དང་རྩོད་པ་བྱེད། ཁྱེད་རྒྱལ་ན་ང་ཆུ་
བོ་གངྒཱ་ལ་འཆི་རུ་འགྲོ །ང་རྒྱལ་ན་ཁྱེད་རྣམས་ངའི་གྲུབ་མཐའ་ལ་འཇུག་དགོས་
ཤིང་ཁྱེད་ཀྱི་གཙུག་ལག་ཁང་དང་ཆོས་རྣམས་ཀྱང་སྲེག་དགོས། དེའི་དཔང་པོ་
ཡང་རྒྱལ་པོ་ལ་འཆོལ་བ་ཡིན་པས་དུས་ཐོབ་ཅིག་ཅེས་སྒྲ་བསྒྲགས་པས། སུས་
ཀྱང་ལན་ལྡོན་མ་ནུས་པ་ན། དེའི་དགེ་འདུན་རྣམས་བགྲོས་ཏེ། འདིས་ནི་རྒྱ་གར་
ཤར་ནུབ་སོགས་ཀྱི་ནང་པ་ཐམས་ཅད་ཕམ་པར་བྱས་འདུག་པས་འུ་ཅག་གི་མི་
ཐུབ། དཔལ་གྱི་རི་ན་སློབ་དཔོན་ཀླུ་སྒྲུབ་ཡབ་སྲས་བཞུགས་པ་དེ་མ་གཏོགས་རྟ་
དབྱངས་ཀྱི་རྩོད་པ་བཟློག་ཐུབ་པ་གཞན་མེད། སློབ་དཔོན་ཀླུ་སྒྲུབ་ཡབ་སྲས་
བཞུགས་པའི་གནས་དེ་ནི་བཤུལ་ཐག་རིང་ཞིང་བགྲོད་པར་དཀའ་བས་དུས་སུ་
མི་སླེབ་ཅེས་ཐམས་ཅད་ཡིད་ཁོང་དུ་ཆུད་པ་ན། དེའི་པཎྜི་ཏ་ཞིག་གི་རྨི་ལམ་དུ་མུ་
སྟེགས་ཀྱི་རྩོད་པ་བཟློག་པའི་ཐབས་སུ་ཆོས་སྐྱོང་མགོན་པོ་ལ་འཕྲིན་ལས་བཅོལ་
ན་ཆོས་སྐྱོང་གི་སྤྲུལ་པས་སློབ་དཔོན་གདན་འདྲེན་པའི་ཕོ་ཉ་བྱེད་དོ་ཞེས་ལུང་
བསྟན་བྱུང་བ་ལྟར་མཆོད་གཏོར་བཤམས་ཏེ་སློབ་དཔོན་ལ་ཞུ་འབུལ་གྱི་འཕྲིན་
ཡིག་འདི་ལྟར། ཤིན་ཏུ་འཁུར་དཀའ་ཁུར་གྱིས་ལུས་དུབ་ཁྱུ་མཆོག་རྣམས་ནི་ཁྱོད་
- 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལ་གསོལ་འདེབས་ན། །ཀྱེ་མ་རྨ་མེད་ཉིད་དུ་རོལ་བ་འབའ་ཞིག་གིས་ནི་རབ་ཏུ་
འཁྲུག་བྱེད་དམ། །འདི་ན་ནུས་ལྡན་གཞན་མེད་འཁོར་ལོ་བྱིང་བ་ཅན་གྱི་ཤིང་རྟ་
མྱུར་དུ་དྲོངས། །ལྟ་ཞིང་འདུག་གམ་ཡུན་རིང་གནས་ཀྱང་འདི་ནི་ཁྱོད་ཀྱི་ཁུར་ཡིན་
ཕྲག་པར་ལོངས། །ཞེས་པ་བྲིས་ཏེ་གཏོར་མའི་སྟེང་དུ་བཞག་ནས་མགོན་པོ་ལ་
མཆོད་གཏོར་རྒྱ་ཆེན་པོ་ཕུལ་ཏེ་འཕྲིན་ལས་དྲག་ཏུ་བསྐུལ་བ་ན། མགོན་པོའི་རྡོ་
སྐུ་རང་བྱུང་གི་ཐུགས་ཀ་ནས་བྱ་རོག་གཅིག་བྱུང་སྟེ་འཕྲིན་ཡིག་མཆུས་བླངས་ཏེ་
འཕུར་ནས་སོང་བ་དཔལ་གྱི་རིར་བབས་ནས་སློབ་དཔོན་ཡབ་སྲས་ལ་འཕྲིན་
ཡིག་ གཏད་པ་དང་། སློབ་དཔོན་ གྱིས་ གཟིགས་ནས་མུ་སྟེགས་རྟ་དབྱངས་ཀྱི་
སངས་རྒྱས་ཀྱི་བསྟན་པ་ཉམས་དམས་པར་བྱེད་ཡོད་འདུག །དེ་བཟློག་པ་ལ་
འགྲོ་གསུངས་པས། འཕགས་པ་ལྷའི་ཞལ་ནས་སློབ་དཔོན་གཤེགས་མི་དགོས་
བདག་ གིས་ དེ་ འདུལ་ ཞུས་ པས། ཁྱོད་ ཀྱིས་ རྟ་ དབྱངས་ ཐུབ་ མི་ཐུབ་ བལྟའོ་
གསུངས་ནས་ཡབ་སྲས་གཉིས་རེ་མོས་ཀྱི་ཚུལ་དུ་ཕྱི་ནང་གི་གྲུབ་མཐའ་བཟུང་
ནས་རྩོད་པས་ནང་པའི་གྲུབ་མཐའ་སུས་ཟིན་རྒྱལ་བས་རྟེན་འབྲེལ་ལེགས་པར་
འགྲིག །དེ་ནས་སློབ་དཔོན་ཨཱརྱ་དེ་བས་སློབ་དཔོན་འཕགས་པ་ཀླུ་སྒྲུབ་ཀྱི་ཞལ་
གདམས་དང་བཅས་རྫུ་འཕྲུལ་གྱིས་བྱོན་པའི་ལམ་དུ་མུ་སྟེགས་ཀྱི་རིགས་ཀྱི་བུད་
མེད་ཅིག་དངོས་གྲུབ་ཀྱི་རྫས་ཀྱི་དོན་དུ་དགེ་སློང་མཁས་པའི་མིག་དགོས་ཟེར་བ་
ལ་སྤྱན་ཡ་གཅིག་སྦྱིན་པར་བཏང་བས་ས་གཡོས་པ་ལ་སོགས་པའི་ལྟས་ཁྱད་པར་
ཅན་མང་དུ་བྱུང་། དེ་ནས་མུ་སྟེགས་རྟ་དབྱངས་ཀྱིས་ནཱ་ལེནྡྲར་རྒྱལ་པོ་དཔང་དུ་
བཞག་སྟེ་རྩོད་པ་བྱེད་དོ་ཞེས་པའི་སྒྲ་ཕྱོགས་ཀུན་ཏུ་གྲགས་པ་དང་། སློབ་དཔོན་
ཀླུ་སྒྲུབ་ཡབ་སྲས་གང་རིགས་ཤིག་ཀྱང་མུ་སྟེགས་རྟ་དབྱངས་འདུལ་བའི་དོན་དུ་
14 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྷོ་ཕྱོགས་དཔལ་གྱི་རི་ནས་ནཱ་ལེནྡྲར་འབྱོན་ནོ་ཞེས་པའི་སྒྲ་ཕྱོགས་ཀུན་ཏུ་གྲགས་
པ་ལ་བརྟེན་ནས་ཕྱི་ནང་གི་པཎྜི་ཏ་འབུམ་ཕྲག་དུ་མ་ནཱ་ལེནྡྲར་ འདུས། སློབ་
དཔོན་ཡང་དེར་ཕེབས་པ་ན་མུ་སྟེགས་རྟ་དབྱངས་ཀྱིས་ནང་པ་ཕྱིར་མི་གཏོང་། ཕྱི་
པ་ནང་དུ་མི་གཏོང་ཟེར་ནས་སྒོར་ཉལ་ཏེ་ཕྱི་ནང་གི་འགྲུལ་བཅད། ནང་རེ་བཞིན་
དགེ་འདུན་རྣམས་ཚ་བའི་དུས་སུ་གྲལ་དུ་འོངས་ནས་དབྱུག་གུས་གྲངས་འདྲེན་
པར་བྱེད་པས་གསར་པ་ནང་དུ་འཇུག་དཀའ་བ་ཡོད་པས། སློབ་དཔོན་གྱིས་ཆུ་
ལེན་ལ་ང་འོངས་སོ་གྱིས་གསུངས་པས་དེས་ཀྱང་དགེ་འདུན་རྣམས་ལ་ང་འོངས་
སོ་ཟེར་བ་ཞིག་ འདུག་ བྱས་པས། དགེ་འདུན་རྣམས་དེ་སུ་ཡིན་མི་ཤེས་པས་
བརྟག་པར་བྱའོ་ཞེས་ཆུ་ལུག་རྨིག་གང་མེ་ལོང་གི་སྟེང་དུ་བླུགས་ནས་བསྐུར་བས།
སློབ་དཔོན་གྱིས་དེས་ཁྲུས་བྱས་ཆུ་མ་གོད་པར་ཡར་སློག་བཏང་བས་འཕགས་པ་
ཡབ་སྲས་གང་རིགས་ཤིག་བྱོན་པར་ཤེས་ཏེ་སུ་ཡིན་ཞུས་པས། སློབ་དཔོན་ཀླུ་
སྒྲུབ་ནི་མ་བྱོན། སློབ་མ་ཨཱརྱ་དེ་བ་ཡོང་ནས་ཡོད་དོ་གསུངས་པས་དགེ་འདུན་
རྣམས་དགའ་ཞིང་མགུ་ནས་མཆོད་པའི་བྱེ་བྲག་རྣམ་པ་མང་པོ་ཐོགས་ཏེ་སྒོ་ནང་
ནས་བསུས་སོ། །དེ་ནས་སློབ་དཔོན་གྱིས་རྟ་དབྱངས་ཆུ་གཏོར་གཏོང་བའི་སར་
བྱོན་ཏེ་ཅི་བྱེད་དྲིས་པས། སྔར་ཤི་བའི་ཕ་མེས་རྣམས་ལ་སྟེར་བ་ཡིན་ཟེར། སློབ་
དཔོན་གྱིས་ང་ཡང་ལྷོ་ཕྱོགས་དཔལ་གྱི་རི་ན་ཤིང་སྡོང་སྐམ་པོ་ཡོད་པས་དེ་ལ་ཆུ་
འཐོར་བ་ཡིན་གསུངས་ནས་གཏོར་བས། རྟ་དབྱངས་ན་རེ་དཔལ་གྱི་རི་ལ་འདི་
ནས་ཆུ་གཏོར་བས་ཅི་ལ་ཕན་ཟེར་བ་ལ། འོ་ན་ཕ་མེས་སྔར་ཤི་བ་ལ་ད་ལྟ་ཆུ་
གཏོར་བྱས་པས་ཅི་ལ་ཕན་གསུངས་པས་སྤོབས་པ་ལན་མེད་དུ་གྱུར། ཡང་རྟ་
དབྱངས་འབབ་སྟེགས་ཀྱི་ཁྲུས་བྱེད་པ་ལ་ཅི་བྱེད་གསུངས་པས། སྡིག་པ་སྦྱོང་ཟེར་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་ལ། སློབ་དཔོན་གྱིས་གསེར་བུམ་མི་གཙང་བས་བཀང་བའི་ཕྱི་བཀྲུས་པས།
རྟ་དབྱངས་ན་རེ་མི་གཙང་བ་ནང་ན་ཡོད་པ་ལ་ཕྱི་བཀྲུས་པས་ཅི་ལ་ཕན་ཟེར། འོ་
ན་སྡིག་པ་སེམས་ལ་ཡོད་པ་ལ་ལུས་བཀྲུས་པས་ཅི་ལ་ཕན་གསུངས་པས་སྤོབས་
པ་ལན་མེད་དུ་གྱུར། དེ་ནས་སློབ་དཔོན་གྱིས་ཚོགས་སུ་དགེ་འདུན་གྱི་གྲལ་སྨད་
ཀྱི་ཆར་བཞུགས་པ་དང་། རྟ་དབྱངས་ཀྱིས་སྔར་བཞིན་བགྲངས་པས་གྲངས་ལྷག་
པ་དང༌། སྔོན་མེད་པའི་མགོ་ཟླུམ་ག་ན་ཡོད་ཟེར་བ་ལ། སློབ་དཔོན་གྱིས་མགོ་
ཟླུམ་སྐེའི་སྟེང་ན་ཡོད་གསུངས་ པས། རྩོད་ པར་ བྱེད་པར་ཤེས་ཏེ། བྱིའུ་ཞིག་
ཆངས་པར་བཅུག་སྟེ་འདི་ཤིའམ་གསོན་ཟེར་བ་ལ། དེ་ཁྱེད་ཀྱི་སྙིང་རྗེ་ལ་རག་
ལས་སོ་ཞེས་གསུངས། །ཐེམ་པ་ལ་ཞོན་ནས་ང་ཕྱིར་འགྲོའམ་ནང་དུ་འགྲོ་ཟེར་བ་
ལ། དེ་ཁྱོད་ ཀྱི་འདོད་པ་དང་དོན་སྤྱོད་གང་ན་ཡོད་པ་ལ་ རག་ ལས་སོ་ཞེས་
གསུངས་པས་སྤོབས་པ་ལན་མེད་དུ་གྱུར་ཏོ། །དེ་ནས་རྟ་དབྱངས་ཀྱིས་ད་རང་རེ་
གཉིས་རྩོད་པར་བྱའོ་ཟེར་བ་ལ་སློབ་དཔོན་ཨཱརྱ་དེ་བས་དེ་ལྟར་བགྱིའོ་ཞེས་ཞལ་
གྱིས་བཞེས། དེ་ནས་རྩོད་པའི་དུས་བཏབ་སྟེ་རྒོལ་བའི་དཀྱིལ་འཁོར་བཤམས་
ནས་རྒྱལ་པོ་དཔང་དུ་བཞག་སྟེ་སུ་ཕམ་པ་དེ་རྩོད་པ་གང་རྒྱལ་བའི་ཕྱོགས་ཀྱི་
བསྟན་པ་ལ་འཇུག་པར་བྱས། སློབ་དཔོན་གྱིས་མུ་སྟེགས་ཀྱི་དཔུང་གཉེན་སྲིང་མོ་
པཎྜི་ཏ་དང་། ནེ་ཙོ་པཎྜི་ཏ་དང་། །ཐོད་ལེ་ཀོར་པཎྜི་ཏ་རྣམས་ཀྱི་གཉེན་པོར་དགེ་
བསྙེན་ངོ་ཚ་མེད་པ་དང་། བྱི་ལ་དང་། མར་ནག་བུམ་པ་གང་རྣམས་སྟ་གོན་བྱས།
སང་ཉིན་རྩོད་པ་བྱེད་པའི་དོ་ནུབ་དབུས་སུ་རྒྱལ་པོ་དང་། གཡས་སུ་སློབ་དཔོན་
གཡོན་དུ་རྟ་དབྱངས་ཀྱི་ཁྲི་བཤམས། རྟ་དབྱངས་ཀྱི་ཁྲིའི་སྟེང་གི་ཆར་ཀྲད་རྙིང་ལ་
སོགས་པ་མི་གཙང་བའི་རྫས་ཀྱི་ཐུམ་བུ་བཏགས། རྒྱལ་ཕམ་ཤན་འབྱེད་ཀྱི་ཕྱི་
- 16 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནང་གི་པཎྜི་ཏ་རྩོད་པ་མཐར་དབྱུང་གི་དཔང་པོ་འབུམ་ཕྲག་དུ་མའི་གདན་ཁྲི་ཡང་
བཤམས་སོ། །ནང་པར་ཁྲི་སོ་སོར་འཁོར་དང་བཅས་པ་འཁོད་པའི་དབུས་སུ། རྟ་
དབྱངས་ན་རེ། མིག་གཅིག་པ་འདི་ཅི་སྨྲ་ཞེས་ཟེར་བ་ལ། སློབ་དཔོན་གྱིས། དྲག་
པོ་མིག་གསུམ་ལྡན་ཡང་དེ་ཉིད་མཐོང་བ་མེད། །བརྒྱ་བྱིན་མིག་སྟོང་ལྡན་ཡང་དེ་
ཉིད་མཐོང་བ་མེད། །ཨཱརྱ་དེ་བ་ མིག་ གཅིག་ པ་ ནི་ གང་ ཡིན་ པས། །སྲིད་ པ་
གསུམ་པོ་མ་ལུས་པ་ཡི་དེ་ཉིད་མཐོང་། །ཞེས་གསུངས་པས། རྟ་དབྱངས་ན་རེ།
ཁྱོད་ཀྱིས་ངའི་རྩོད་ཟླ་མི་འོང་གིས་ངའི་སྲིང་མོ་འདི་དང་རྩོད་ཅིག །སྲིང་མོས་ཀྱང་
ལན་ཐོབ་ཟེར་བ་ན། སྲིང་མོ་ལྷ་མོ་ཨུ་མ་རྩོད་དུ་བྱུང་བས་དགེ་བསྙེན་ངོ་ཚ་མེད་
ལུས་གཅེར་བུར་བྱུང་བ་ཕོ་མཚན་གྱེན་དུ་བསྒྲེངས་པས་དེད་པས་ལྷ་མོ་ཨུ་མ་ངོ་ཚ་
ནས་བྲོས་སོ། །དེ་ནས་རྟ་དབྱངས་ཀྱིས་ངའི་ནེ་ཙོ་འདི་དང་རྩོད་ཅིག །ནེ་ཙོས་
ཀྱང་ལན་ཐོབ་ཟེར་བ་ན། ཚངས་པའི་སྤྲུལ་པ་ནེ་ཙོ་རྩོད་དུ་བྱུང་བ་ལ་བྱི་ལ་བཏང་
བས་ནེ་ཙོའི་སྐེ་བཅད་པས། རྟ་དབྱངས་ན་རེ། ནང་པ་སངས་རྒྱས་པར་ཁས་འཆེ་
བ་དང་སྲོག་གཅོད་པ་འགལ། ཁྱོད་ལ་སྡིག་པ་འོང་ཟེར་བ་ལ། སློབ་དཔོན་ཨཱརྱ་
དེ་བས་དཔལ་གྱི་རི་ན་སྡིག་སྦྱོང་བྱེད་པའི་སློབ་དཔོན་བཞུགས་ཡོད་གསུངས་
པས། དེས་སྡིག་སྦྱོང་བྱས་པས་ཁྱོད་ཀྱི་སྡིག་པ་འབྱང་ངམ་ཟེར་བ་ལ། འོ་ན་བྱི་
ལས་ནེ་ཙོ་བསད་པའི་སྡིག་པ་ང་ལ་འོང་ངམ་གསུངས་པས་སྤོབས་པ་ལན་མེད་དུ་
གྱུར་ཏེ། །འདི་ནི་སྤྲུལ་པས་སྤྲུལ་པ་བཅོམ་པ་ཡིན་གྱིས་སྲོག་ཆགས་དངོས་བསད་
པ་མིན་ཏེ། ཚངས་པའི་སྤྲུལ་པ་བྱི་ལ་རང་བཞིན་པས་གསོད་ཐུབ་པ་མི་སྲིད་པའི་
ཕྱིར་རོ། །དེ་ནས་རྟ་དབྱངས་ཀྱིས་ངའི་ཐོད་ལེ་ཀོར་དང་རྩོད་ཅིག །ཐོད་ལེ་ཀོར་
གྱིས་ཀྱང་ལན་ཐོབ་ཟེར་ནས་ཁྱབ་འཇུག་གི་སྤྲུལ་པ་ཐོད་ལེ་ཀོར་སོ་ཕག་གི་སྟེང་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་སྐྱུར་བྱུང་བས། སློབ་དཔོན་གྱི་མར་ནག་གིས་བྱུགས་པས་རི་མོ་མ་བྱུང་བས་རྟ་
དབྱངས་ངོ་གནོང་ཞིང་སྐྱེངས་པར་གྱུར་ཀྱང་། སྔར་དབང་ཕྱུག་གིས་མཆོག་བྱིན་
པའི་རློམ་པས་སློབ་དཔོན་ཨཱརྱ་དེ་བ་དང་ལྷན་ཅིག་རང་བཞིན་ཡོད་མེད་དང་ལས་
རྒྱུ་འབྲས་སོགས་ལས་བརྩམས་པའི་རྩོད་པ་ལ་ཞུགས་པ་ན། སློབ་དཔོན་ཨཱརྱ་དེ་
བས་མུ་སྟེགས་ཀྱི་རྩ་བའི་གྲུབ་མཐའ་དབང་ཕྱུག་རྟག་པ་རང་བྱུང་གི་ཚད་མའི་
སྐྱེས་བུར་སྨྲ་བ་དང་། སྒྲ་རྟག་པ་ནམ་མཁའི་ཡོན་ཏན་དུ་སྨྲ་བ་དང༌། །སྤྱི་གཙོ་བོ་
ཆ་མེད་དུ་སྨྲ་བ་སོགས་མུ་སྟེགས་རྟག་པར་སྨྲ་བའི་གྲུབ་མཐའ་ངན་པ་མཐའ་དག་
དྲི་མ་མེད་པའི་རིགས་པ་སྟོང་གིས་སུན་ཕྱུང་སྟེ་རྣམ་པ་ཀུན་ཏུ་ཕམ་པར་བྱས་པའི་
ཚེ། །ཐོག་མར་ དེར་ ཚོགས་ པ་ ཀུན་ གྱིས་གོ །བར་དུ་ཅུང་ཟད་རེ་ལས་མ་གོ །
མཐར་གྲུབ་མཐའི་དཀའ་གནད་ཤིན་ཏུ་ཕྲ་བ་ལ་ཐུག་པའི་ཚེ་དཔང་པོ་རྣམས་
ཀྱིས་ཤན་མ་ཕྱེད། དེའི་སྟོབས་ཀྱིས་རྒྱལ་པོས་ཚར་གཅོད་མ་ཤེས་ཀྱང་། སློབ་
དཔོན་ཨཱརྱ་དེ་བའི་རིགས་པ་ཕྲ་མོ་རྣམས་ལ་རྟ་དབྱངས་ཀྱིས་ལན་མ་ཐེབས་པས་
རྟ་དབྱངས་ རྩོད་ པའི་ རིགས་ པས་ ཕམ་ སྟེ། ད་ རྫུ་ འཕྲུལ་ འགྲན་ཟེར་ནས་རྟ་
དབྱངས་ཀྱིས་བརྒྱ་བྱིན་མིག་སྟོང་ཡོད་པར་སྤྲུལ་པ། སློབ་དཔོན་གྱིས་ཕྱག་སྟོང་
སྤྱན་སྟོང་དུ་སྤྲུལ་ཏེ་ཟིལ་གྱིས་མནན། རྟ་དབྱངས་ཀྱིས་ཁ་ནས་མེ་ཕྱུང་བ་སློབ་
དཔོན་གྱིས་ཞབས་ནས་ཆུ་ཕྱུང་སྟེ་བསད། རྟ་དབྱངས་ཀྱིས་ནམ་མཁར་དཀྱིལ་
འཁོར་བྲིས་པ་སློབ་དཔོན་གྱིས་རྫུ་འཕྲུལ་གྱི་བསུབས་པས་རྩོད་པ་དང་། ནུས་པ་
དང༌། རྫུ་འཕྲུལ་གང་ཡང་འགྲན་མ་ནུས་པས་ཤིན་ཏུ་ངོ་ཚ་བར་གྱུར་ཅིང་དབང་
ཕྱུག་སྙིང་ལ་ཞུགས་ཏེ་བྱིན་གྱིས་རློབ་པར་ཁས་བླངས་པ་ཡང་མི་གཙང་བའི་རྫས་
ཀྱིས་འཁོར་མ་ནུས་པས། ལྷས་མང་པོའི་ངོར་བསླུས་སོ་ཞེས་སྨྲེ་སྔགས་བཏོན་ཏེ་
- 18 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྔར་གྱི་ང་རྒྱལ་ཆེ་བས་ཤིན་ཏུ་སྐྱེངས་ཏེ་ཚངས་པའི་འཇིག་རྟེན་དུ་འབྲོས་སོ་སྙམ་
དུ་ནམ་མཁའ་ལ་འཕུར་ནས་བྲོས་པ་སློབ་དཔོན་གྱིས་ཕྱི་བཞིན་དེད་པས་ནམ་
མཁའི་མཐོ་སར་ཟིན་ཏེ། ད་ཁྱོད་འདི་ཡན་ལ་མ་འགྲོ །ཕྱིན་ན་རླུང་སྤུ་གྲི་ཅན་
ཞེས་བྱ་བ་ཡོད་པས་དེས་ཁྱོད་ཀྱིས་ལུས་དུམ་བུར་གཏུབ་བོ་གསུངས་པས། དེ་
ལྟར་ ཡོད་ པ་ཅིས་ཤེས་ཟེར་བ་ལ། འོ་ན་ཁྱོད་ རང་གི་རལ་པ་གཅིག་ཆོད་ལ་
བསྒྱུར་དང་གསུངས་པས། རྟ་དབྱངས་ཀྱི་དེ་ལྟར་བྱས་པས་སྐུ་རྡུལ་ཕྲན་བཞིན་དུ་
སོང་བས་རྟ་དབྱངས་བྲེད་དེ་འགྲོ་མ་ནུས། དེ་ནས་མར་ཁྲིད་དེ་ནཱ་ལེནྡར་སླེབས་
པ་ན་རལ་པ་བྲེགས་ཤིག་ཅེས་བསྒོ་ཡང་རལ་པ་འབྲེག་ཏུ་མ་བཏུབ་པར་ང་རང་
གངྒར་ འཆིར་ འགྲོ་ ཟེར་ ཡང་། རྒྱལ་ པོས་ རྟ་ དབྱངས་ བཀའ་ སྡེ་ སྣོད་ མང་ པོ་
བཞུགས་པའི་གཙུག་ལག་ཁང་ཞིག་ཏུ་བཅུག་ནས་སྒོ་ལ་ལྕགས་གཟེར་གྱི་བཏབ་
སྟེ་བཞག་པས། རྟ་དབྱངས་སྐྱོ་སྟེ་མདོ་རྒྱུད་བསྟན་བཅོས་རྣམས་ལ་བལྟས་པས།
མུ་སྟེགས་ རང་ གཞུང་ གི་གྲུབ་མཐའི་ ཁས་ ལེན་ གཏན་ནས་མ་འཕྱུགས་ ཀྱང་།
འཕགས་པའི་རྩོད་རིག་ཤིན་ཏུ་རྣོ་བས་རྣམ་པ་ཀུན་ཏུ་ཕམ་པར་བྱས་པ་ནི་རང་གི་
གྲུབ་མཐའི་གཏིང་རུལ་བའི་རྟགས་ཡང་དག་པར་ཤེས་ཤིང༌། ལྷག་པར་འཇམ་
དཔལ་རྩ་རྒྱུད་ཀྱི་གླེགས་བམ་བཀླགས་པས། སློབ་དཔོན་ཀླུ་སྒྲུབ་ཡབ་སྲས་ལུང་
བསྟན་པའི་ཚུལ་དང༌། རང་ཉིད་ཀྱང་ལུང་བསྟན་པའི་ཚུལ་རྣམས་མཐོང་བས་
རྒྱལ་བའི་བཀའ་ལ་སྙིང་ཐག་པ་ནས་ཡིད་ཆེས་ཏེ་ལས་རྒྱུ་འབྲས་ཀྱི་ཆོས་ཟབ་མོ་
ལ་སྐུར་བ་བཏབ་པའི་རྣམ་སྨིན་ལ་ནི་འཇིགས། སྔར་བྱ་བ་མ་ཡིན་པ་བྱས་པ་ལ་
ནི་སྙིང་ཐག་པ་ནས་འགྱོད། སངས་རྒྱས་བཅོམ་ལྡན་འདས་ཉག་གཅིག་ནམ་ཡང་
བསླུ་བ་མེད་ པའི་སྐྱབས་སུ་ངེས་ནས་ སློབ་དཔོན་ལ་བདག་རབ་ཏུ་ད བྱུང་དུ་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསོལ་ཞེས་ཞུས་པས། སློབ་དཔོན་ཨཱརྱ་དེ་བས་སློབ་དཔོན་ཀླུ་སྒྲུབ་གྱི་སྤྱན་སྔར་
ཁྲིད་ནས་སྐྲ་དང་ཁ་སྤུ་བྲེགས། མུ་སྟེགས་ཀྱི་རྟགས་ཆ་ལུགས་རྣམས་དོར་དུ་
བཅུག །གོས་ངུར་སྨྲིག་བསྐོན་ནས་རབ་ཏུ་ཕྱུང་སྟེ་ སྡེ་སྣོད་གསུམ་དང་རྒྱུད་སྡེ་
བཞིས་བསྡུས་པའི་ལུང་དང་མན་ངག་ཐམས་ཅད་རྫོགས་པར་གནང་བས་ཐུབ་
བསྟན་ཡོངས་རྫོགས་ལ་མཁས་པར་གྱུར་ཏེ། སློབ་དཔོན་ཀླུ་སྒྲུབ་ཡབ་སྲས་ཀྱི་
མན་ངག་གི་མཛོད་འཛིན་པ་མཁས་མཆོག་དཔའ་བོ་ཞེས་སྲིད་པ་གསུམ་ན་
ཡོངས་སུ་གྲགས་པ་འགྱུར་ཏོ། །སྔོན་གྱི་ཆོས་འབྱུང་འགའ་ཞིག་ན་སློབ་དཔོན་ཀླུ་
སྒྲུབ་ཀྱི་ཐུགས་སྲས་བཞི། ཉེ་བའི་སྲས་གསུམ་སྟེ་སྲས་བདུན་གྱི་ནང་ཚན་ཞིག་
ཡིན་པར་བཤད་དོ། །སློབ་དཔོན་ཀླུ་སྒྲུབ་ཀྱི་ཐུགས་སྲས་བཞི་ནི། འཇམ་དཔལ་
ཞལ་མཐོང་ཤཱཀྱ་མི་ཏྲ། སྒྲོལ་མ་ཞལ་མཐོང་ནཱ་ག་བོ་དྷི། ས་བརྒྱད་ནོན་པ་ཨཱརྱ་དེ་
བ། །སྤྱན་རས་གཟིགས་ཞལ་མཐོང་མ་ཏངྒེ་པ་བཞིའོ། །ཉེ་བའི་སྲས་གསུམ་ནི།
སངས་རྒྱས་བསྐྱངས། ལེགས་ལྡན་འབྱེད། སློབ་དཔོན་དཔའ་བོ་གསུམ་ཞེས་
འབྱུང་ངོ༌། །དེ་ནས་རྨི་ལམ་དུ་འཕགས་མ་སྒྲོལ་མས་ལུང་བསྟན་ཏེ། ཁྱོད་ཀྱིས་
སངས་རྒྱས་ལ་བསྟོད་པ་མང་དུ་གྱིས་ཤིག །སྔོན་ཆོས་ལ་བརྟེན་ནས་བསགས་
པའི་ ལས་ ཀྱི་ སྒྲིབ་ པ་ འབྱང་ བར་ འགྱུར་ རོ་ ཞེས་ གསུངས་ པས་ བསྐུལ་ ཏེ།
བཤགས་པའི་དོན་དུ་བསྔགས་པར་འོས་པ་ལ་བསྔགས་པའི་བསྟོད་པ་བརྩམས་
ཤིང་། གཞན་ཡང་བསྟོད་པ་བརྒྱ་ལྔ་བཅུ་པ། དཀོན་མཆོག་གསུམ་ལ་བཀྲ་ཤིས་
ཀྱིས་བསྟོད་པ། སངས་རྒྱས་བཅོམ་ལྡན་འདས་ཀྱི་མཚན་ལ་བསྟོད་པ། གཅིག་
ལས་འཕྲོས་པའི་བསྟོད་པ། སངས་རྒྱས་སུམ་ཅུ་རྩ་ལྔའི་བསྟོད་པ་མཚན་རིན་པོ་
ཆེས་སྤྲས་ པ། དཀོན་མཆོག་གསུམ་ལ་བསྟོད་པ། བསྟོད་པ་གླེང་བསླང་བ་ལ་
20 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོགས་པ། སྒྲོལ་མའི་བསྟོད་པ་དོན་ཐམས་ཅད་གྲུབ་པ། སངས་རྒྱས་བཅོམ་ལྡན་
འདས་ལ་བསྟོད་པ། དད་པ་ལ་སྤོབས་པ་སྐྱེས་པ། གཎྜིའི་བསྟོད་པ། བྱང་ཆུབ་
སེམས་དཔའི་སྐྱེས་ པའི་ རབས་ཆོས་ཀྱི་གཎྜིའི་སྒྲ་བསྒྲགས་པ། སངས་རྒྱས་ཀྱི་
སྤྱོད་པ་ཞེས་བྱ་བའི་སྙན་ངག་ཆེན་པོ་ལ་སོགས་པའི་བསྟོད་ཚོགས་མང་པོ་མཛད།
གཞན་ཡང་རྨི་ལམ་དུ་ལས་རྒྱུ་འབྲས་སྟོན་པའི་བསྟན་བཅོས་བརྩམས་ན་སྡིག་པ་
འདག་གོ་ཞེས་ལུང་བསྟན་བྱུང་བས་མདོ་དྲན་པ་ཉེར་བཞག་སོགས་ལས་བཏུས་ཏེ་
ལས་རྒྱུ་འབྲས་སྟོན་པའི་བསྟན་བཅོས་དམ་པའི་ཆོས་དྲན་པ་ཉེ་བར་བཞག་པའི་
ལེའུར་བྱས་པ། དགེ་བ་བཅུའི་ལས་ཀྱི་ལམ་བསྟན་པ། མི་དགེ་བ་བཅུའི་ལས་ཀྱི་
ལམ་བསྟན་པ། མྱ་ངན་བསལ་བ། མི་ཁོམ་བརྒྱད་སྤོང་བའི་གཏམ། རིན་པོ་ཆེ་ཟ་
མ་ཏོག་ལྟ་བུའི་གཏམ། ལེགས་པའི་ལམ་བསྟན་པའི་གཏམ། ཕྱིན་ཅི་ལོག་བཞི་
འགོག་པའི་གཏམ། རྩོད་པའི་དུས་ཀྱི་གཏམ། རྒྱལ་པོ་ཀཱ་ནི་ཀ་ལ་གདམས་པའི་
སྤྲིང་ཡིག་ལ་སོགས་པ་ལས་འབྲས་ཀྱི་རྣམ་གཞག་སྟོན་པའི་བསྟན་བཅོས་མང་པོ་
དང༌། ཕར་ཕྱིན་ཐེག་པའི་ལམ་གྱི་གནད་མཐའ་དག་བསྡུས་པ་ཕར་ཕྱིན་བསྡུས་པ་
ཀུན་རྫོབ་བྱང་ཆུབ་ཀྱི་སེམས་སྒོམ་པའི་མན་ངག་པདྨ་སྤུངས་པ། དོན་དམ་བྱང་
ཆུབ་ཀྱི་སེམས་སྒོམ་པའི་རིམ་པ་རིན་ཆེན་སྒྲོན་མ། བསྔོ་བ་བསྡུས་པ་ལ་སོགས་
པ་དང་། གསོ་བ་རིག་པའི་བསྟན་བཅོས་ཡན་ལག་བརྒྱད་པའི་སྙིང་པོ་བཏུས་པ་
ལ་སོགས་པ་རིག་གནས་ཀྱི་བསྟན་བཅོས་མང་པོ་དང་། སློབ་དཔོན་ཀླུ་སྒྲུབ་ཡབ་
སྲས་ཀྱི་མན་ངག་ལ་བརྟེན་ནས་རྒྱུད་སྡེ་མང་པོའི་གནད་བསྡུས་པ་ལྔ་བཅུ་པ་དང༌།
རྩ་ ལྟུང་ བཅུ་ བཞི་ པ་ སོགས་ དང་། ནག་པོ་ཆེན་ པོའི་ རྒྱུད་ ཀྱི་འགྲེལ་ པ་ དང་།
དངོས་པོ་གསལ་བའི་རྗེས་སུ་འགྲོ་བའི་དེ་ཁོ་ན་ཉིད་སྒྲུབ་པ་དང་། ནོར་བུ་གླིང་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་ཐུགས་རྗེ་ཆེན་པོ་ལྷ་ལྔའི་བསྟོད་པ་ལ་སོགས་པ་མདོ་སྔགས་ཀྱི་བསྟན་བཅོས་
མང་པོ་དང་
། ཁྱད་པར་ཐེག་པ་ཆེན་པོའི་ལམ་གྱི་གཞུང་ཤིང་བྱང་ཆུབ་ཀྱི་སེམས་
བསྐྱེད་ནས་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་ལ་སློབ་ཚུལ་ཐུབ་པའི་
སྔོན་གྱི་འཁྲུངས་རབས་དང་སྦྱར་ཏེ་སྟོན་པའི་གཞུང་མཆོག་ཏུ་གྱུར་པ་སྐྱེས་རབས་
སོ་བཞི་པར་གྲགས་པ་འདི་མཛད་པས། སྡེ་སྣོད་གསུམ་དང་རྒྱུད་སྡེ་བཞི་ནས་
གསུངས་པའི་ལམ་གྱི་གནད་ཐམས་ཅད་ལུས་གཅིག་ཏུ་དྲིལ་ཏེ་ཉམས་སུ་ལེན་
པར་བྱེད་པ་རྣམས་ལ་བཀའ་དྲིན་ཟླ་མེད་དུ་མཛད་དོ། །སློབ་དཔོན་འདིས་ནི་
བསྟན་པ་ལ་བྱ་བ་རྒྱ་ཆེན་པོ་མཛད་པ་དང་། ལྷག་པར་སངས་རྒྱས་བཅོམ་ལྡན་
འདས་ལ་བསྟོད་པ་མང་དུ་བྱེད་པར་རྒྱལ་བ་ཉིད་ཀྱིས་ལུང་བསྟན་ཏེ། འཇམ་
དཔལ་རྩ་རྒྱུད་ལས། དགེ་སློང་མང་དུ་ཐོས་པ་ནི། །དེ་ཡི་ཚེ་ན་འབྱུང་འགྱུར་བ། །
མ་ཁོལ་ཞེས་ཀྱང་བྱ་བ་སྟེ། །ང་ཉིད་ཀྱི་ནི་བསྟོད་བྱེད་པ། །ཇི་བཞིན་ཡོན་ཏན་
བཟང་པོ་ནི། །ཇི་ལྟ་བཞིན་དུ་བརྗོད་པར་འགྱུར། །ཀུན་ནས་སེམས་ནི་རབ་དང་
ཞིང་། །སངས་རྒྱས་རྣམས་ཀྱི་བསྟན་ལ་དད། །སྒྲུབ་དཀའི་སྔགས་ནི་ རབ་གྲུབ་
ཅིང་། །འཇམ་པའི་དབྱངས་ ཀྱི་དེ་བཞིན་ནོ། །ཡོན་ཏན་ལྡན་ཞིང་ཚུལ་ ཁྲིམས་
ལྡན། །མང་དུ་ཐོས་ཅིང་ཆོས་ཀྱང་སྨྲ། །དུད་འགྲོར་ སྔོན་ནི་གྱུར་ པ་ན། །ང་ ཡི་
བསྟོད་པ་ཡོངས་སུ་སྨྲ། །ཉམས་དགའ་གྲོང་ཁྱེར་རྒྱལ་པོའི་ཁབ། །འོད་མའི་ཚལ་
གྱི་ས་སྟེང་དུ། །སློབ་མའི་ཚོགས་དང་ལྷན་ཅིག་ཏུ། །ཇི་ལྟར་བདེ་བར་བཞུགས་པ་
ན། །དེར་ནི་བྱ་རོག་གཅིག་ཡོད་པས། །ང་ལ་སེམས་ནི་རབ་དད་བྱས། །སེམས་
ནི་ང་ལ་དད་བྱས་པས། །ལུས་ཞིག་ནས་ནི་མཐོ་རིས་སོང་། །ལྷ་རྣམས་ལས་ནི་ཤི་
འཕོས་ནས། །མི་རྣམས་ནང་དུ་ཉེ་བར་སྐྱེ། །མི་ཡི་ནང་དུ་སྐྱེས་ནས་ཀྱང་། །ང་ཡི་
- 22 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྟན་ལ་རབ་ཏུ་འབྱུང་། །རབ་ཏུ་བདག་ཉིད་ཆེན་པོ་ནི། །ཇི་བཞིན་དེ་ཚེ་འབྱུང་
བར་ འགྱུར། །མ་ ཁོལ་ ཞེས་ བྱའི་ བརྟུལ་ཞུགས་ཅན། །དེ་ནི་ དེ་ཚེ་ འབྱུང་ བར་
འགྱུར། །ཇི་ བཞིན་ དོན་ ནི་ བསྟོད་ པས་ མཆོད། །རྣམ་ པ་ སྣ་ ཚོགས་ དཔེ་ དག་
གིས། །འབྱུང་པོ་ཀུན་ལ་ཕན་པའི་ཕྱིར། །ལེགས་པར་སྤྱད་པ་རབ་བྱེད་པའོ། །
སེམས་ཅན་རྗེས་སུ་བཟུང་བའི་ཕྱིར། །བསྟོད་པ་བརྗོད་པ་དེ་གཙོར་བྱེད། །དུས་
མཐའ་འཇིག་རྟེན་སྨད་པ་ལ། །དེ་ཡི་ཚེ་ན་འབྱུང་བར་འགྱུར། །རྣམ་པར་སྨིན་པ་
དེ་ ཡིས་ནི། །ལུས་ཞིག་ ནས་ ནི་ བདེ་ འགྲོར་ འགྲོ །བློ་ ལྡན་ དེ་ ནི་ མཐར་ གྱིས་
ཀྱང་། །རྣམ་ པ་ སྣ་ ཚོགས་བདེ་མྱོང་ནས། །བསམ་གྱིས་མི་ ཁྱབ་མཆོག་གསུམ་
པའི། །ཐམས་ ཅད་ མཁྱེན་ པའི་ བྱང་ ཆུབ་ འཐོབ། །ཅེས་ གསུངས། དེས་ན་ སློབ་
དཔོན་འདིས་མཛད་པའི་སངས་རྒྱས་ཀྱི་བསྟོད་པ་སོགས་བསྟན་བཅོས་རྣམས་ནི་
རྒྱལ་བའི་བཀའ་དང་ ཁྱད་པར་མེད་པར་བྱིན་རླབས་ཤིན་ཏུ་ཆེ་བར་གྲུབ་སྟེ།
སངས་རྒྱས་ཀྱི་བསྟོད་པ་བྱེད་པར་རྒྱལ་བ་ཉིད་ཀྱིས་བྱིན་གྱིས་བརླབས་པ་ཡིན་
པར་ལུང་གིས་བསྟན་ཅིང་། འཕགས་པ་ཀླུ་སྒྲུབ་ཡབ་སྲས་གཉིས་དང་སློབ་དཔོན་
འདིས་མཛད་པའི་བསྟན་བཅོས་རྣམས་ནི་རྒྱལ་བའི་གསུང་རབ་ཀྱི་དགོངས་པ་
འགྲེལ་པ་ལ་འཁྲུལ་པ་ཐམས་ཅད་དང་བྲལ་བ་ཡིད་ཆེས་པའི་གནས་སུ་ཡོངས་སུ་
གྲགས་སོ། །སློབ་དཔོན་འདི་མུ་སྟེགས་ཀྱི་གྲུབ་མཐའ་འཛིན་པའི་སྐབས་སུ་མུ་
སྟེགས་ཀྱི་སྟོན་པ་མཁས་པ་ཆེན་པོ་རྟ་དབྱངས་ཞེས་ཕྱོགས་ཀུན་ཏུ་གྲགས་པས།
སློབ་དཔོན་འདི་རྒྱལ་བའི་བསྟན་པ་ལ་ཞུགས་པ་ན་མུ་སྟེགས་པ་རྣམས་ཀྱིས་
མཁས་པ་ཆེན་པོ་རྟ་དབྱངས་ལྟ་བུའང་མུ་སྟེགས་ཀྱི་གྲུབ་མཐའ་དོར་ནས་སངས་
རྒྱས་ཀྱི་བསྟན་པ་ལ་འཇུག་པར་བྱེད་ན། སངས་རྒྱས་ཀྱི་བསྟན་པ་ཉིད་ཁྱད་པར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་འཕགས་པར་ངེས་སོ་ཞེས་མུ་སྟེགས་བྱེད་སྟོང་ཕྲག་མང་པོ་དང་། ཁྱིམ་པ་སྟོང་
ཕྲག་མང་པོ་དག་རྒྱལ་བའི་བསྟན་པ་ལ་ཞུགས་ཏེ་རབ་ཏུ་བྱུང་བས་རྒྱལ་བའི་
བསྟན་པ་ཆེས་ཆེར་འཕེལ་བར་གྱུར་ཅིང་། ནཱ་ལེནྡྲར་ཉིད་དུའང་དེའི་ཚེ་གསར་དུ་
རབ་ཏུ་བྱུང་བ་ཉིས་སྟོང་ཙམ་བྱུང་ཞེས་གྲག་གོ །སློབ་དཔོན་འདི་ནི་འཕགས་པ་
ཀླུ་སྒྲུབ་ཡབ་སྲས་ཀྱི་མན་ངག་ལ་བརྟེན་ནས་མདོ་རྒྱུད་ཐམས་ཅད་ལ་མཁས་ཤིང་
གྲུབ་པ་དང་། ལྷག་པའི་ལྷ་མང་པོའི་ཞལ་ གཟིགས་ཤིང་གཟུངས་དང་ཏིང་ངེ་
འཛིན་མངོན་པར་ཤེས་པ་སོགས་ཡོན་ཏན་གྱི་ཚོགས་རྒྱ་ཆེན་པོའི་གཏེར་དུ་གྱུར་
པ་དང༌། ལྷག་ པར་ཐུགས་བསྐྱེད་ཤིན་དུ་བཟང་བས་ཐེག་པ་ཆེ་ཆུང་གི་གྲུབ་
མཐའ་སྨྲ་བ་ཀུན་གྱིས་མཆོད་པའི་གནས་སུ་བྱེད་ཅིང་། རྒྱ་གར་ཤར་ནུབ་སོགས་
ཕྱོགས་ཀུན་ཏུ་འཕྲིན་ལས་ཆེས་ཆེར་རྒྱས་ལ། སློབ་དཔོན་ཉིད་ཀྱི་ཉེ་འཁོར་དུའང་
དགེ་སློང་ལྔ་བརྒྱ་ཙམ་རེ་འཚོ་བའི་ཡོ་བྱད་གང་གིས་ ཀྱང་ཕོངས་པ་མེད་པར་
མཛད། རྒྱལ་པོ་ཟླ་བ་སྦས་པའི་བུ་གཉིས་ཀྱིས་སྦྱིན་བདག་བྱས་ཏེ་མེ་ཏོག་གིས་
བརྒྱན་པའི་གཙུག་ལག་ ཁང་དང༌། རང་བྱུང་གི་སྤྱན་རས་གཟིགས་ཀྱི་ལྷ་ ཁང་
བཞེངས། གཙུག་ལག་ཁང་དེར་དགེ་སློང་ཉིས་སྟོང་ཙམ་འདུས་པ་ལ་རྒྱལ་པོའི་བུ་
དེ་གཉིས་ཀྱིས་ཇི་སྲིད་འཚོའི་བར་དུ་འཚོ་བ་སྦྱར། སློབ་དཔོན་དཔའ་བོས་ཀྱང་
གཙུག་ལག་ཁང་དེར་བཞུགས་ནས་མདོ་སྔགས་ཀྱི་ཆོས་མཐའ་ཡས་པ་གསུངས་
ཏེ་བསྟན་པ་སྤེལ། དེ་ནས་རྒྱལ་པོ་ཀ་ནི་ཀས་གདན་འདྲེན་གྱི་ཕོ་ཉ་བྱུང་བར་སློབ་
དཔོན་ཉིད་མ་ཕེབས་ཤིང་སློབ་མ་པཎྜི་ཏ་ཡེ་ཤེས་སྙན་པ་ཞེས་པ་བཏང་ཞིང་ཀཱ་ནི་
ཀའི་སྤྲིང་ཡིག་ཅེས་པའི་འཕྲིན་ཡིག་གནང་། རྒྱལ་པོ་ཀཱ་ནི་ཀས་ཀྱང་སློབ་དཔོན་
དཔའ་བོའི་ཞལ་གདམས་ལྟར་རྒྱལ་བའི་བསྟན་པ་ལ་གུས་མཆོད་ཆེར་བྱས་ཤིང་།
- 24 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཕྱོགས་བཞིར་གཙུག་ལག་ཁང་ཆེན་པོར་བརྩིགས་ཏེ་དགེ་སློང་སུམ་སྟོང་ཙམ་
ཚོགས་ པ་ལ་ ཇི་ སྲིད་འཚོའི་བར་དུ་བསྙེན་བཀུར་ཞིང་ ཕྱོགས་དེར་རྒྱལ་བའི་
བསྟན་པ་ཤིན་ཏུ་འཕེལ་བར་གྱུར་ཏོ། །དེ་ནས་ སློབ་དཔོན་དཔའ་བོས་ སློབ་
དཔོན་ཀླུ་སྒྲུབ་ཡབ་སྲས་ཀྱི་མན་ངག་ལྟར་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་
སློབ་པའི་ཚུལ་ཐུབ་པའི་འཁྲུངས་རབས་དང་སྦྱར་ཏེ་སྟོན་པ་སྐྱེས་རབས་སོ་བཞི་
པ་འདི་མཛད་ཅིང་། དེའི་ཚེ་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་
གནས་སྐབས་སུ་བདག་ཅག་སེམས་ཅན་རྣམས་ཀྱི་དོན་དུ་འདི་ལྟ་བུའི་བྱ་དཀའ་
བའི་སྤྱོད་པ་ལ་སློབ་པར་མཛད་ན། བདག་གིས་ཀྱང་སྟོན་པའི་མཛད་པ་བཟང་པོ་
འདིའི་རྗེས་སུ་བསླབ་པར་བྱའོ་སྙམ་དུ་ཐུགས་བསྐྱེད་ཆེས་ཆེར་འཕེལ་བ་ན། སྔོན་
དེ་བཞིན་གཤེགས་པས་སྟག་མོ་ལ་ལུས་བྱིན་པའི་མཛད་པ་བསྟན་པའི་ཚེ་ཇི་ལྟར་
བྱུང་བའི་དེ་ཁོ་ན་འདྲ་བའི་སྟག་མོ་ཕྲུ་གུ་མང་པོ་འབྲངས་ཏེ་བཀྲེས་པས་ཉེན་ནས་
རང་གི་ཕྲུ་གུ་རྣམས་ཟ་བར་རྩོམ་པ་ཞིག་གཟིགས་པ་ན་བཟོད་གླགས་མེད་པའི་
སྙིང་རྗེ་སྐྱེས་ཏེ། རང་གི་སྐུ་ལུས་ཀྱི་རྩ་བཀྲོལ་ཏེ་སྟག་མོ་ཕྲུ་གུ་དང་བཅས་པ་ཁྲག་
གིས་གསོས་ཤིང་། སྨོན་ལམ་བདུན་ཅུ་པ་ཁྲག་གིས་བྲིས་ཏེ་ཕྱི་རབས་ཀྱི་གདུལ་
བྱ་རྣམས་ཀྱི་དོན་དུ་བཞག །སྟག་མོ་ཕྲུ་གུ་དང་བཅས་པ་ ཁྲག་གིས་ཅུང་ཟད་
གསོས་པ་ན་སྐུ་ལུས་བྱིན་ཏེ་ཞིང་གཤེགས་སོ། །དེས་ན་བདག་ཉིད་ཆེན་པོ་འདི་ནི་
རྒྱལ་སྲས་སའི་དབང་ཕྱུག་ཏུ་གྱུར་པ་ཞིག་ཡིན་པར་གདོན་མི་ཟ་ཞིང་། འཇམ་
དཔལ་རྩ་རྒྱུད་ལས་ཀྱང་ཕྱིར་མི་ལྡོག་པར་ལུང་བསྟན་ཏོ། །དེ་ལྟར་བདག་ཉིད་
ཆེན་པོ་མཁས་མཆོག་དཔའ་བོའི་རྣམ་ཐར་བཟང་པོ་དེ་དག་ལ་ལེགས་པར་དཔྱད་
ཅིང་བསམ་ནས་ཕྱི་རོལ་མུ་སྟེགས་པའི་བསྟན་པ་ནི་སྔ་ཕྱི་འགལ་བ་དང་། དངོས་
-25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཤུགས་འགལ་བ་དང་། རང་ཚིག་འགལ་བ་ཤ་སྟག་ཡིན་པས་དྲི་མ་མེད་པའི་
རིགས་པས་ལེགས་པར་དཔྱད་ན་རྩ་བའི་གྲུབ་མཐའ་ཞིག་ཅིང་ཉམས་པར་འགྱུར་
བས་ཡིད་བརྟན་མི་རུང་བ་དང་། འཁོར་བའི་རྩ་བ་བརྟན་པར་བྱེད་པས་ཐར་
འདོད་རྣམས་བསླུ་བ་དང༌། དཀོན་མཆོག་གསུམ་ལས་ཡོང་ཡེ་ཕྱི་རོལ་ཏུ་གྱུར་
པས་སྐྱབས་དང་མགོན་མེད་པར་སླར་ཡང་འཁོར་བར་རིང་དུ་འཁྱམ་པར་བྱེད་པ་
ཤ་སྟག་ཡིན་པ་དང་། རྒྱལ་བའི་བསྟན་པ་ནི་སྔ་ཕྱི་འགལ་བ་དང་དངོས་ཤུགས་
འགལ་བ་སོགས་ཀྱི་སྐྱོན་མེད་པར་རིགས་པས་ཇི་ཙམ་དཔྱད་པ་ཙམ་གྱིས་ཡིད་
ཆེས་རྙེད་པར་འགྱུར་བ་དང༌། །ཐོག་མཐའ་བར་གསུམ་དུ་དགེ་བ་ཁོ་ན་ཡིན་པ་
དང་། ལམ་བདེ་བས་འབྲས་བུ་བདེ་བ་ཕུལ་དུ་ཕྱིན་པ་ཐོབ་པར་བྱེད་པ་དང་།
འཁོར་བའི་རྩ་བ་བཟློག་པར་བྱས་ཏེ། ཕྱིར་མི་ལྡོག་པའི་གོ་འཕང་བླ་ན་མེད་པ་
སྟེར་བར་བྱེད་པས་ན་ཐར་འདོད་རྣམས་ཀྱི་འཇུག་ངོགས་མཆོག་ཡིན་པ་དང༌།
འཇིག་རྟེན་པའི་ལྷ་མཐུ་བོ་ཆེ་དག་གི་རང་ཉིད་འཁོར་བ་ལས་མ་ཐར་བས་གཞན་
འཁོར་བ་ལས་སྒྲོལ་བའི་ནུས་པ་མེད་པར་མ་ཟད་འཇིག་རྟེན་པའི་ལྷ་དེ་དག་
བསྟེན་ན་ཐུན་མོང་གི་དངོས་གྲུབ་ཕྲ་མོ་རེ་ཐོབ་ནུས་ཀྱང་མཐར་ངེས་པར་སླ་བར་
བྱེད་པས་ གཏན་ གྱི་སྐྱབས་སུ་བཟུང་མི་ རིགས་ པ་དང་། །ཐུབ་པ་བཅོམ་ལྡན་
འདས་ཉག་གཅིག་ནམ་ཡང་བསླུ་བ་མེད་པའི་སྐྱབས་གནས་མཐར་ཐུག་ཡིན་པའི་
ཚུལ་རྣམས་ལ་ངེས་པ་གཏིང་ཚུགས་པ་རྙེད་པར་བྱ་བ་དང༌། དམ་པའི་མགོན་ལ་
བརྟེན་ན་གནས་སྐབས་དང་མཐར་ཐུག་གི་ཡོན་ཏན་ཐམས་ཅད་འབད་པ་མེད་
པར་འགྲུབ་པར་འགྱུར་རོ་ཞེས་ངེས་པ་གཏིང་ཚུགས་པ་རྙེད་པར་བྱའོ། །
གཉིས་པ་བསྟན་བཅོས་ཉིད་བཤད་པ་ལ་གསུམ། མཚན་གྱི་དོན། འགྱུར་
- 26 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱི་ཕྱག །གཞུང་གི་དོན་ནོ། །དང་པོ་ལ་བཞི། མཚན་བསྒྱུར་བ། མཚན་དོན་
བཤད་པ། རྒྱ་སྐད་ཀླད་དུ་སྨོས་པའི་དགོས་པ་བཤད་པ། གཞུང་ཚད་རྟོགས་པའི་
ཕྱིར་དུ་བམ་གྲངས་བསྟན་པའོ། །དང་པོ་ནི། འཁྲུངས་རབས་སོ་བཞི་པ་འདི་ལ་
འགྱུར་སྔ་ཕྱི་གཉིས་བྱུང་སྟེ། འགྱུར་སྔ་མ་ནི་པཎྜི་ཏ་བིདྨ་ཀ་ར་སིདྷ་དང་ལོ་ཙཱ་བ་
འཇམ་དཔལ་གོ་ཆ་གཉིས་ཀྱིས་བསྒྱུར། དེ་ནི་ཆོས་རྒྱལ་ཁྲི་ལྡེ་རལ་པ་ཅན་གྱི་སྐུ་
དུས་འདི་ལ་བྱུང་བར་མངོན་ཏེ། ལོ་ཙཱ་བ་འཇམ་དཔལ་གོ་ཆ་ནི་སྒྲ་སྦྱོར་བམ་
གཉིས་སུ་བཀས་བཅད་གཉིས་པའི་དུས་ཀྱི་ལོ་ཙཱ་བ་རྣམས་ཀྱི་ནང་དུ་བགྲངས་
ཤིང༌། བཀས་བཅད་གཉིས་པ་ནི་ཆོས་རྒྱལ་ཁྲི་རལ་གྱིས་བོད་དུ་རྒྱལ་བའི་བསྟན་
པ་རྒྱ་ཆེར་སྤེལ་ཞིང་སྐད་གསར་བཅད་ཀྱིས་གཏན་ལ་ཕབ་ཚུལ་ཡིན་ནོ། །འགྱུར་
ཕྱི་མ་ནི་དུས་ཕྱིས་ལོ་ཙཱ་བ་བློ་གྲོས་རྒྱལ་མཚན་དང་། བློ་གྲོས་དཔལ་བཟང་
གཉིས་ཀྱིས་མཁས་པ་བློ་གྲོས་བརྟན་པའི་མན་ངག་ལ་བརྟེན་ནས་ས་སྐྱར་འགྱུར་
སྔ་མ་ལ་འགྱུར་བཅོས་བྱུང་བའོ། །དེ་ལྟར་འགྱུར་གཉིས་ལས་འགྱུར་རྙིང་འདི་ལ་
ནི་བཤེས་གཉེན་ཆེན་པོ་འབྲོམ་རིན་པོ་ཆེ་དང་དགེ་བའི་བཤེས་གཉེན་པོ་ཏོ་བ་
ཆེན་པོ་སོགས་བཀའ་གདམས་གོང་མ་རྣམས་ཀྱིས་འཆད་ཉན་རྒྱ་ཆེན་པོ་མཛད་
ཅིང་། སྐྱེ་རབས་སོ་བཞི་པ། ཚོམས། མདོ་སྡེ་རྒྱན། བྱང་ས། བསླབ་བཏུས། སྤྱོད་
འཇུག་རྣམས་ལ་བཀའ་གདམས་གཞུང་དྲུག་ཅེས་བྱང་ཆུབ་ལམ་གྱི་རིམ་པའི་མན་
ངག་གི་ཁུངས་སུ་མཛད་ཅིང་། ལྷག་པར་འཁྲུངས་རབས་སོ་བཞི་པ་འདི་བྱང་ཆུབ་
ལམ་གྱི་རིམ་པའི་མན་ངག་གི་གནད་རྣམས་སྟོན་པ་ཆེས་ཕུལ་དུ་བྱུང་བ་གཙིགས་
པོ་ཆེར་མཛད་ལ། རྗེ་ཐམས་ཅད་མཁྱེན་པས་ཀྱང་བྱང་ཆུབ་ལམ་གྱི་རིམ་པའི་
སྐྱེས་བུ་གསུམ་ཀའི་སྐབས་སུ་མན་ངག་གི་གནད་རྣམས་སྟོན་པ་ལ་གཞུང་འདི་
27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཉིད་གལ་ཆེ་བར་མཛད་ཅིང་འགྱུར་རྙིང་འདི་ཉིད་ཀྱི་སྟེང་ནས་བཤད་པ་མཛད་
པས་ན་འདི་བྱིན་རླབས་ཤིན་ཏུ་ཆེ་ཞིང་། གོང་མ་བཀའ་དྲིན་ཅན་དེ་དག་གི་
བཤད་ རྒྱུན་ ཡང་ ཡིན་ པས་ འདིར་ གཙོ་བོར་ འགྱུར་ རྙིང་ ལ་ གཞི་ བྱས། འགྱུར་
གསར་གྱིས་སྐྱེད་ཐོན་པ་རྣམས་ཐད་ཀ་ཐད་ཀར་དྲངས་ཏེ་བཤད་པར་བྱའོ། ། །
དེ་ལ་བསྟན་བཅོས་འདིའི་མཚན་ལ་རྒྱ་གར་ན་སྐད་རིགས་མི་འདྲ་བ་སཾ་
སྐྲྀ་ཏ་ལྷའི་སྐད། པྲ་ཀྲྀ་ཏ་ཡུལ་མི་རང་བཞིན་པའི་སྐད། ཨ་ཝ་བྷཾ་ཤ་ཟུར་ཆག་གི་
སྐད། པི་ཤཱ་ཙི་ཤ་ཟའི་སྐད་དང་བཞི་ཡོད་པ་ལས། ལེགས་སྦྱར་སཾ་སྐྲ་ཏའི་སྐད་དུ་
ཛཱ་ཏ་ཀ་མཱ་ལ་ཞེས་པ། བོད་སྐད་དུ་སྐྱེས་པའི་རབས་ཀྱི་རྒྱུད་དེ། དེ་ཡང་ཛཱ་ཏ་ཀ་
ནི་སྐྱེས་རབས་དང་། མཱ་ལ་ནི་རྒྱུད་དོ། །འདི་ལ་འགྱུར་གསར་དུ་སྐྱེས་པའི་རབས་
ཀྱི་ཕྲེང་བ་ཞེས་བསྒྱུར་ཏེ། ཛཱ་ཏ་ཀ་སྐྱེས་རབས་སུ་བསྒྱུར་བ་འདྲ་ཞིང་། མཱ་ལ་ཕྲེང་
བར་བསྒྱུར་རོ། །སྐབས་གཞན་དུའང་མཱ་ལ་ཕྲེང་བར་བསྒྱུར་བ་མང་ངོ༌། །འདིའི་
དོན་ནི་འོག་ཏུ་འཆད་དོ། །གཉིས་པ་མཚན་དོན་བཤད་པ་ནི། རྒྱ་གར་ནི་འཕགས་
པའི་ཡུལ་ཏེ། འདུལ་བ་མེ་ཏོག་ཕྲེང་རྒྱུད་ལས། མཉན་ཡོད་གནས་བཅས་ཙམ་པ་
ཀ །ཝཱ་ ར་ཎཱ་སཱི་ཡངས་པ་ཅན། །རྒྱལ་པོའི་ཁབ་ནི་དྲུག་པ་སྟེ། །འདི་དག་གྲོང་
ཁྱེར་ཆེན་པོར་གྲགས། །ཞེས་གསུངས་པ་ལྟར་མཉན་ཡོད་ལ་སོགས་པའི་གྲོང་
ཁྱེར་ཆེན་པོ་དྲུག་ཡོད་པའི་དབུས་ཀྱི་ཡུལ་བསྐལ་བཟང་གི་སངས་རྒྱས་ཐམས་
ཅད་གང་དུ་བྱོན་ནས་ཆོས་ཀྱི་འཁོར་ལོ་བསྐོར་བ་དང༌། བསྐོར་བར་འགྱུར་བའི་
གནས་འཕགས་པའི་ཡུལ་དེ་ལ་རྒྱ་གར་ཞེས་འདོད་རྒྱལ་དུ་བརྡ་སྦྱར་བའོ། །སྐྱེས་
རབས་ནི། སྟོན་པ་བཅོམ་ལྡན་འདས་ཀྱིས་སྔོན་སློབ་པ་ལམ་གྱི་གནས་སྐབས་སུ་
གང་དང་གང་དུ་སྐྱེ་བ་བཞེས་ནས་བྱ་དཀའ་བའི་སྤྱོད་པ་རླབས་པོ་ཆེ་ལ་སློབ་པར་
- 28 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མཛད་པའི་བྱུང་རབས་སོ། །རྒྱུད་དམ་ཕྲེང་བ་ཞེས་པ་ནི། རིན་པོ་ཆེ་དུ་མ་སྲད་བུ་
ལ་བརྒྱུས་ཏེ་ཚར་དུ་དངར་བ་ལ་རིན་པོ་ཆེའི་ཕྲེང་བ་ཞེས་བརྗོད་པ་ལྟར་གཞུང་
འདིར་འཁྲུངས་རབས་སུམ་ཅུ་སོ་བཞི་ཙམ་ཚར་དུ་དངར་བ་སྟོན་པར་བྱེད་པས་ན་
དེ་ལྟར་བརྗོད་དོ། །སྤྱིར་རྒྱུད་ཀྱི་སྐད་དོད་ལ་ཏན་ཞེས་པ་ཡོད་ཀྱང་འདིར་མཱ་ལ་
རྒྱུད་དུ་བསྒྱུར་བ་ནི། །སྤྱོད་འཇུག་ལས། །རྒྱུད་དང་ཚོགས་ཞེས་བྱ་བ་ནི། །ཕྲེང་བ་
དམག་སོགས་བཞིན་དུ་རྫུན། །ཞེས་གསུངས་པ་ལྟར་རྒྱུད་དང་ཕྲེང་བ་གཉིས་དོན་
འདྲ་བ་ཞིག་ཡོད་པས་དེ་ལྟར་བསྒྱུར་བའམ། ཡང་ན་སྟོན་པའི་སྔོན་གྱི་འཁྲུངས་
རབས་འདི་དག་ནི་སྔོན་ཐུགས་བསྐྱེད་པ་ནས་རྒྱལ་སྲས་ཀྱི་སྤྱོད་པ་ལ་སློབ་པ་ནམ་
ཡང་རྒྱུན་མ་ཆད་པར་གོང་འཕེལ་དུ་མཐར་ཕྱིན་པར་མཛད་པ་ཡིན་ཞེས་གོ་བའི་
ཆེད་ དུ་ རྒྱུད་ཅེས་ སྨོས་ སམ་ སྙམ་མོ། །གཞུང་འདི་ལ་སྐྱེས་ རབས་ཞེས་མཚན་
བཏགས་ པ་ ནི་ སྤྱིར་ ཆོས་ ཀྱི་ མཚན་ འདོགས་ ལུགས་ ལ་ མང་ སྟེ། ལང་ ཀར་
གཤེགས་པ་ཞེས་པ་ལྟ་བུ་ཆོས་སྟོན་པའི་གནས་ལས་མཚན་བཏགས་པ་དང་།
བཅོམ་ལྡན་འདས་ཀྱིས་འབྲས་བུ་སཱ་ལུའི་ལྗང་པ་ཕྱག་ཏུ་བཞེས་ནས་དེ་ལ་དཔེར་
མཛད་དེ་མ་རིག་པ་ནས་རྒ་ཤིའི་བར་རྟེན་འབྲེལ་བཅུ་གཉིས་རྒྱུ་དང་རྐྱེན་ལས་
འབྱུང་ཚུལ་དང་འཁོར་ཚུལ་སྟོན་པར་མཛད་པའི་མདོ་ལ་སཱ་ལུ་ལྗང་པའི་མདོ་ཞེས་
དཔེ་ལས་མཚན་བཏགས་པ་དང༌། དྲག་ཤུལ་ཅན་གྱིས་ཞུས་པ་དང་། གང་པོས་
ཞུས་པ་དང་། དགའ་བ་ཅན་གྱི་མདོ་སོགས་ཞུ་བ་པོ་ལས་མཚན་བཏགས་པ་དང༌།
འབུམ་ དང༌། སྟོང་ ཕྲག་ ཉི་ ཤུ་ ལྔ་ པ་ དང༌། བརྒྱད་ སྟོང་ པ་ དང་། སུམ་ བརྒྱ་ པ་
སོགས་བློ་ཀའི་གྲངས་ལས་མཚན་བཏགས་པ་དང་པ། བམ་པོ་ལྔ་བཅུ་པ་དང་།
བམ་པོ་གཉིས་པ་སོགས་བམ་པོའི་གྲངས་ལས་མཚན་བཏགས་པ་དང་། གཞི་
29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཅུ་བདུན་དང་། ཉི་ཁྲི་ལེ་བརྒྱད་མ་སོགས་རབ་བྱེད་དང་ལེའུའི་གྲངས་ལས་
མཚན་བཏགས་པ་དང་། ཤེར་ཕྱིན་གྱི་མདོ་དང༌། ཏིང་ངེ་འཛིན་རྒྱལ་པོའི་མདོ་
དང༌། དྲན་པ་ཉེར་བཞག་གི་མདོ་དང༌། མདོ་སྡེ་བསྐལ་བཟང་སོགས་བརྗོད་བྱའི་
དོན་ལས་མཚན་བཏགས་པ་སོགས་བཀའ་དང་བསྟན་བཅོས་རྣམས་ལ་མཚན་
འདོགས་ཚུལ་མང་དུ་ཡོད་པ་ལས། སྐྱེས་རབས་འདི་ཐུབ་པས་སྔོན་སློབ་པ་ལམ་
གྱི་གནས་སྐབས་སྐྱེས་རབས་མང་པོར་རྒྱལ་སྲས་ཀྱི་སྤྱོད་པ་བྱ་དཀའ་བ་ལ་སློབ་
པར་མཛད་པའི་ཚུལ་རྣམས་གཞུང་འདིར་སྟོན་པས་ན་བརྗོད་ བྱ་ ལས་མཚན་
བཏགས་པའོ། ། །
གསུམ་པ་རྒྱ་སྐད་ཀླད་དུ་སྨོས་པའི་དགོས་པ་ནི། ཆོས་འདི་བོད་དུ་རང་
བཟོ་བྱས་པ་མིན་གྱི། རྒྱལ་བས་ལུང་བསྟན་པའི་ཤིང་རྟ་ཆེན་པོ་ཀླུ་སྒྲུབ་ཀྱི་མན་
ངག་ལྟར་མཛད་པ་ཡིན་པ་དང་། སངས་རྒྱས་ཀྱི་འཁྲུངས་རབས་ལ་བསྟོད་པའི་
བསྟན་བཅོས་འདི་ལྟར་མཛད་ པར་རྒྱལ་བས་ ལུང་བསྟན་པའི་མཁས་མཆོག་
དབང་པོས་མཛད་པ་དེ་ནས་བཟུང་སྟེ། པཎྜི་ཏ་མཁས་པ་རིམ་པར་བརྒྱུད་པ་ལས་
ལྷད་མེད་པར་འོངས་ཤིང་། རྒྱ་གར་ཆོས་ཀྱི་འབྱུང་གནས་ནས་སྤྱན་དྲངས་པ་ཡིན་
ནོ་ཞེས་ཆོས་ཁུངས་བཙུན་པར་བསྟན་པ་དང་། ཆོས་འདི་ལ་ཐོས་བསམ་བྱེད་པ་
རྣམས་ཀྱིས་མཚན་རྒྱ་སྐད་དུ་སྨོས་པ་འདི་ཐོས་པ་དང་། འདིའི་དོན་གོ་བ་ལས་སཾ་
སྐྲ་ཏའི་སྐད་ལ་བག་ཆགས་ཐེབས་ཏེ་མ་འོངས་པ་ན་སངས་རྒྱས་ལས་སཾ་སྐྲྀ་ཏའི་
སྐད་དུ་ཆོས་ཐོས་པར་འགྱུར་བ་དང་། ཕྱི་རབས་ཀྱི་གདུལ་བྱ་རྣམས་ཀྱིས་སྔོན་གྱི་
ཆོས་རྒྱལ་ལོ་པཎ་བཀའ་དྲིན་ཅན་དེ་དག་གིས་དཀའ་བ་བརྒྱ་ཕྲག་དུ་མའི་སྒོ་ནས་
བཀའ་དང་བསྟན་བཅོས་ཁྱད་པར་ཅན་འདི་དག་སཾ་སྐྲྀ་ཏའི་སྐད་ལས་བོད་སྐད་དུ་
- 30 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྒྱུར་བར་ཤེས་ནས་བཀའ་དྲིན་དྲན་པའི་གུས་པ་བསྐྱེད་པ་དང་། སྔོན་གྱི་ཆོས་
རྒྱལ་སེམས་དཔའ་ཆེན་པོ་དེ་དག་དང༌། ལོ་ཆེན་སེམས་དཔའ་ཆེན་པོ་དེ་དག་གི་
བཀའ་དྲིན་དྲན་ནས་བྱས་པ་དྲིན་དུ་གཟོ་བའི་ཆེད་དུ་ཡིན་ནོ། །དེ་ཡང་བཀའ་དང་
བསྟན་བཅོས་བསྒྱུར་བ་རྣམས་ཀྱི་དབུར་སྐད་གཉིས་ཤན་སྦྱར་བྱས་པ་ནི་ལོ་ཙཱ་བ་
ཁོ་ནས་རང་བཟོར་བྱས་པ་མིན་གྱི། ལོ་ཙཱ་བ་རྣམས་དང་ཆོས་རྒྱལ་བཀའ་བགྲོས་
ནས་འདི་ལྟར་མཛད་པ་ཡིན་ནོ། །
བཞི་པ་གཞུང་ཚད་རྟོགས་པའི་ཆེད་དུ་བམ་གྲངས་བསྟན་པ་ནི། བློ་ཀ་
སུམ་བརྒྱ་ལ་བམ་པོ་རེ་རེ་བྱས་པས་བསྟན་བཅོས་འདི་ལ་བམ་པོ་བཅུ་གཉིས་
ཡོད་པ་ལས། བམ་པོ་དང་པོའི་དབུ་འདི་ནས་ཚུགས་ཞེས་གོ་བའི་ཆེད་དུ་བམ་པོ་
དང་པོ་ཞེས་སྨོས་སོ། །བམ་གྲངས་བསྟན་པ་འདི་ནི་རྒྱ་དཔེ་ལ་བམ་གྲངས་ཡོད་
ནས་འདིར་སྨོས་པ་མིན་གྱི། སྔོན་དུས་བོད་ཡུལ་དུ་རྒྱལ་བའི་བསྟན་པ་ལ་བསམ་
བཞིན་དུ་གནོད་པ་བྱེད་པ་དང་། རང་རང་གི་འདོད་པས་བསྲེ་ལྷད་འཇུག་པ་དང་།
འཕགས་ཡུལ་གྱི་དམ་པ་རྣམས་ལ་ཁ་གཡར་ཏེ་ཆོས་ལྟར་བཅོས་པ་མང་དུ་བྱུང་
བས་དེ་དག་བཟློག་པའི་ཆེད་དུ་ཐོག་མར་ཆོས་རྒྱལ་ཁྲི་སྲོང་ལྡེ་བཙན་གྱིས་ལོ་ཙཱ་
བ་རྣམས་དང་བཀའ་བགྲོས་ནས་འཕགས་ཡུལ་ གྱི་ཤིང་རྟ་ཆེན་པོ་རྣམས་ཀྱི་
དགོངས་པ་ལྟར་རྒྱལ་བའི་བཀའ་རྩོད་མེད་རྣམས་དང༌། བསྟན་བཅོས་རྩོད་མེད་
ཁུངས་ལྡན་རྣམས་མ་གཏོགས་གང་བྱུང་བསྒྱུར་མི་ཆོག་པ་དང་། བསྒྱུར་ཚུལ་ཡང་
འདི་ལྟར་བགྱི་དགོས་ཞེས་བཀས་བཅད་མཛད། དེ་ལ་བཀས་བཅད་དང་པོ་ཞེས་
སྔོན་དུས་གཏམ་དུ་གྲགས་སོ། །དེ་ནས་ཆོས་ཀྱི་རྒྱལ་པོ་མངའ་བདག་ཁྲི་རལ་
གྱིས་བོད་དུ་སྔོན་བསྒྱུར་བའི་ཆོས་རྣམས་ལ་དག་ཐེར་དང་། བོད་ཀྱི་བརྡ་རྙིང་པ་
31-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདོན་དཀའ་ཞིང་དོན་གོ་དཀའ་བ་རྣམས་ལོ་ཙཱ་བ་མཁས་པ་རྣམས་དང་བཀའ་
བགྲོས་ཏེ་སྐད་གསར་བཅད་ཀྱིས་གཏན་ལ་ཕབ། ཕྱིན་ཆད་གང་བྱུང་བསྒྱུར་མི་
ཆོག་པ་དང་། ཆོས་ཁུངས་ལྡན་གསར་དུ་བསྒྱུར་བ་རྣམས་ལ་དབུར་རྒྱ་བོད་སྐད་
གཉིས་ཤན་སྦྱར་བྱེད་པ་དང་། བཀའ་དང་བསྟན་བཅོས་གང་བསྒྱུར་ཡང་བརྗོད་
བྱའི་འགྲོས་དང་མཐུན་པའི་འགྱུར་ཕྱག་བྱེད་ཚུལ་དང་། གཞུང་ཚད་ལ་སྒྲོ་སྐུར་
སྤང་པའི་ཕྱིར་བམ་གྲངས་དང་། གཤམ་དུ་ལོ་པཎ་གྱི་འགྱུར་བྱང་དང་། ཞུས་རྒྱ་
དང་། ཆོས་གསར་དུ་བསྒྱུར་བ་རྣམས་རྒྱལ་པོ་རང་གི་སྤྱན་ལམ་དུ་ཕབ་སྟེ་ཐེབ་རྒྱ་
དང་བཅས་བཀས་བཅད་དམ་པོར་མཛད་པ་དེ་ལ་བཀས་བཅད་གཉིས་པ་ཞེས་
ཡོངས་སུ་གྲགས་ལ། དེ་ལྟར་བཀས་བཅད་མཛད་པ་དང་མཐུན་པར་འདིར་བམ་
གྲངསབརྗོད་པ་ཡིན་ནོ། །
གཉིས་པ་འགྱུར་ཕྱག་ནི། བཅོམ་ལྡན་འདས་ངག་གི་དབང་ཕྱུག་ལ་ཕྱག་
འཚལ་ལོ། །ཞེས་པ་སྟེ། འདི་ནི་ལོ་ཙཱ་བ་འཇམ་དཔལ་གོ་ཆས་བསྟན་བཅོས་
འདིའི་ འགྱུར་མཐར་ ཕྱིན་ པའི་ཆེད་དུ་ རྗེ་ བཙུན་འཇམ་པའི་དབྱངས་ ལ་ ཕྱག་
བཙལ་ཏེ་གསོལ་བ་བཏབ་པའོ། །དེའི་ཕྱིར་འདི་གཞུང་དངོས་གཞིའི་ཚིག་མིན་
པས་བམ་པོའི་གློ་ཀའི་གྲངས་སུ་མི་གཏོགས་སོ། །ལོ་ཙཱ་བས་འགྱུར་ཕྱག་འདི་
ལྟར་མཛད་པའང་རང་བཟོར་མཛད་པ་མིན་གྱི། ཆོས་རྒྱལ་གྱི་བཀས་བཅད་དང་
མཐུན་པར་མཛད་པ་ཡིན་ཏེ། ཆོས་རྒྱལ་དང་ལོ་པཎ་རྣམས་བགོས་ནས་བཀས་
བཅད་མཛད་པའི་ཚེ་འདུལ་བའི་མདོ་དང་དེའི་དགོངས་འགྲེལ་རྣམས་བསྒྱུར་བའི་
ཚེ་དཀོན་མཆོག་གསུམ་ལ་ཕྱག་འཚལ་ལོ་ཞེས་འགྱུར་ཕྱག་བྱེད་པ་དང་། །ཐེག་པ་
ཆེན་པོའི་མདོ་དང་དེའི་དགོངས་འགྲེལ་རྣམས་བསྒྱུར་བའི་ཆོས་སངས་རྒྱས་དང་
- 32 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་ཞེས་འགྱུར་ཕྱག་བྱེད་པ་
དང༌། ཆོས་ མངོན་ པའི་ མདོ་ དང༌ དེའི་ དགོངས་ འགྲེལ་ རྣམས་ བསྒྱུར་ བའི་ ཚེ་
འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ་ཞེས་པ་སོགས་
ཚིག་གང་ཡང་རུང་བས་རྗེ་བཙུན་འཇམ་དབྱངས་ལ་འགྱུར་ཕྱག་བྱེད་པའི་བཀས་
བཅད་མཛད་པ་ལྟར། གཞུང་འདི་ཡང་དོན་དམ་པའི་ཆོས་མངོན་པ་གཏན་ལ་
འབེབས་བྱེད་ཡིན་པས་དེའི་ཕྱིར་ངག་གི་དབང་ཕྱུག་འཇམ་པའི་དབྱངས་ལ་
འགྱུར་ཕྱག་མཛད་ཅིང་། །ཐེག་པ་ཆེན་པོའི་མདོ་དགོངས་འགྲེལ་དང་བཅས་པ་
ཐམས་ཅད་ཀྱི་སྙིང་པོའི་དོན་ནི་བྱང་ཆུབ་ཀྱི་སེམས་རྣམ་པ་གཉིས་བསྐྱེད་ནས་
རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་དང་བསྡུ་བའི་དངོས་པོ་བཞི་ལ་སློབ་
པའི་ཚུལ་ཉིད་ཡིན་ལ། གཞུང་འདིར་ཚུལ་དེ་ཉིད་ཐུབ་པའི་འཁྲུངས་རབས་དང་
སྦྱར་ཏེ་རྩལ་དུ་བཏོན་ནས་འཆད་པས་ན་འདིའི་འགྱུར་ཕྱག་གི་དབུར་བཅོམ་ལྡན་
ཞེས་སྟོན་པ་ཐུགས་རྗེ་ཅན་ལ་ཕྱག་འཚལ་བའང་ཚང་བར་མཛད་པ་ཡིན་ནམ་
སྙམ་མོ། །འགྱུར་གསར་དུ་གསུང་གི་དབང་ཕྱུག་ཅེས་པ་ནི་ངག་ལ་གསུང་ཞེས་
བོད་སྐད་ཀྱི་ཞེ་ས་བྱས་པ་ཙམ་ལས་དོན་གཅིག་ཏུ་སྣང་ངོ༌། །འགྱུར་ཕྱག་མཛད་
པའི་དགོས་པ་ནི། བསྟན་བཅོས་འདི་བསྒྱུར་བ་ལ་བར་ཆད་མི་འབྱུང་བར་འགྱུར་
མཐར་ཕྱིན་པའི་ཆེད་དང་། ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཆེད་དུ་
ཡིན་ནོ། །
གསུམ་པ་གཞུང་གི་དོན་ལ་གསུམ། བསྟན་བཅོས་རྩོམ་པ་ལ་འཇུག་པའི་
ཡན་ལག་བཤད་པ། བཤད་བྱ་བསྟན་བཅོས་ཀྱི་དོན་ཉིད་བཤད་པ། མཇུག་གི་
དོན་བཤད་པའོ། །དང་པོ་ལ་བཞི། སྟོན་པ་ཐུབ་པའི་དབང་པོས་སྔོན་སློབ་ལམ་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་ཇི་ལྟར་སློབ་པར་མཛད་
པའི་ ཚུལ་རྣམས་བཤད་བྱར་བཀོད་ནས་དེ་ལ་འདུད་ཕྱག་མཛད་པ། ཚུལ་དེ་
བཤད་ན་དོན་ཆེ་བར་བསྟན་པ། དེ་ལྟར་བཤད་པར་དམ་བཅའ་བ། དེའི་ཕྱིར་དུ་
དཀོན་མཆོག་གསུམ་ལ་ཕྱག་མཛད་པའོ། ། །
དང༌ པོ་ལ་གསུམ། ཤིས་པ་བརྗོད་པ། བཤད་བྱའི་དངོས་པོ་ངེས་པར་
བསྟན་པ། དེ་ལ་ཕྱག་མཛད་པའོ། །དང་པོ་ནི། དཔལ་ལྡན་ཡོན་ཏན་དམ་པས་
ཡོངས་བཟུང་བཀྲ་ཤིས་པ། །ཞེས་གསུངས། དོན་ནི་སྟོན་པ་ཐུབ་པའི་དབང་པོས་
སྔོན་སློབ་པ་ལམ་གྱི་གནས་སྐབས་ཐོག་མར་མཁའ་ཁྱབ་ཀྱི་སེམས་ཅན་ཐམས་
ཅད་ ལས་ དང་ ཉོན་མོངས་ པས་ བཅིངས་ ཤིང་ སྡུག་ བསྔལ་ གསུམ་ གྱིས་ བར་
མཚམས་མེད་པར་མནར་བའི་ཚུལ་ལ་བཟོད་གླགས་མེད་པའི་སྙིང་རྗེ་དང་། དེས་
དྲངས་པའི་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཕྱིར་མི་ལྡོག་པར་བསྐྱེད་
ནས་བགྲང་བ་ལས་འདས་པའི་སྐྱེས་རབས་རྣམས་སུ་བསོད་ནམས་དང་ཡེ་ཤེས་
ཀྱི་ཚོགས་གཉིས་པོ་བར་མ་ཆད་དུ་བསགས་ཤིང་ཚོགས་དེ་གཉིས་ཀྱི་དཔལ་དང་
ལྡན་ པའི་ ཡོན་ཏན་དམ་ པ་ཐེག་པ་ཆེན་ པོའི་ ཚོགས་ལམ། སྦྱོར་ལམ། མཐོང་
ལམ། སྒོམ་ལམ་མ་དག་ས་བདུན། དག་པ་ས་གསུམ་སྟེ་ས་ལམ་ཀུན་གྱི་ཡོན་
ཏན་མཐའ་དག་བསྐལ་པ་གྲངས་མེད་གསུམ་དུ་རྫོགས་པར་མཛད་ཅིང་། ཡོན་
ཏན་གྱི་ཚོགས་ནམ་མཁའ་ལྟར་རྒྱ་ཆེ་ཞིང་དཔག་པར་དཀའ་བ་དེའི་མཐུས་ཡོངས་
སུ་བཟུང་བའམ། དེའི་མཐུ་ལས་བྱུང་བའི་འབྲས་བུ་རྫོགས་པའི་སངས་རྒྱས་ཀྱི་
གོ་འཕང་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་དང་ལྡན་ཞིང་།
འཕྲིན་ལས་ལྷུན་གྱིས་གྲུབ་པ་དང་རྒྱུན་མི་ཆད་པ་ནམ་མཁས་གར་ཁྱབ་ཏུ་འབད་
-34-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མེད་དུ་ཁྱབ་པ་དེའི་མཐུས་མཁའ་ཁྱབ་ཀྱི་སེམས་ཅན་ཐམས་ཅད་ལ་ཡིད་བཞིན་
གྱི་ནོར་བུ་དང་དཔག་བསམ་གྱི་ཤིང་ལྟར་རྣམ་རྟོག་དང་འབད་རྩོལ་མེད་པར་ཉེ་
བར་འཚེ་བ་མཐའ་དག་ཞི་བ་དང་། གནས་སྐབས་དང་མཐར་ཐུག་གི་ཕན་བདེ་
མཐའ་དག་འགྲུབ་པའི་བཀྲ་ཤིས་པར་བྱེད་པར་ངེས་པས་ན། དེ་ལྟ་བུའི་བཀྲ་
ཤིས་དེས་མཁའ་ཁྱབ་ཀྱི་སེམས་ཅན་ཐམས་ཅད་སྨིན་ཅིང་མྱུར་དུ་གྲོལ་བར་གྱུར་
ཅིག་ཅེས་བདག་ཉིད་ཆེན་པོ་མཁས་མཆོག་དཔའ་བོས་སེམས་ཅན་གྱི་ཕན་བདེ་
ཐམས་ཅད་སངས་རྒྱས་ཀྱི་མཐུ་ལས་འབྱུང་བར་ཡིད་ཆེས་པའི་དད་པ་དང་།
སེམས་ཅན་རྣམས་ལ་སྙིང་བརྩེ་བས་ཀུན་ནས་བསླངས་ཏེ་བསྟན་བཅོས་འདི་རྩོམ་
པའི་ཐོག་མར་དེ་ལྟ་བུའི་ཐུགས་རྒྱུད་ཀྱི་བྱང་ཆུབ་ཀྱི་སེམས་རིན་པོ་ཆེ་ཤིས་པ་
བརྗོད་པའི་ཚིག་རྒྱན་དུ་མཚོན་པར་བྱས་པའོ། །དེ་ཡང་བྱང་ཆུབ་ཀྱི་སེམས་རིན་
པོ་ཆེ་ཐོག་མར་བསྐྱེད་པ་ཙམ་གྱིས་ཀྱང་མཐོང་བ་དང་། །ཐོས་པ་དང༌། དྲན་པ་
དང༌། རེག་པས་ཀྱང་འགྲོ་བ་ཀུན་གྱི་གསོས་སུ་འགྱུར་ཞིང་། བྱང་ཆུབ་སེམས་
དཔའ་དེ་གང་ན་བཞུགས་པའི་ས་དེའང་ལྷ་དང་བཅས་པའི་འགྲོ་བ་ཀུན་གྱི་ཕྱག་
དང་མཆོད་རྟེན་དུ་འགྱུར་བ་དང་། བྱང་ཆུབ་སེམས་དཔའ་དེའི་སྨོན་ལམ་ གྱི་
མཐུས་སེམས་ཅན་རྣམས་ལ་ཉེར་འཚེ་ཞི་བ་དང་ ཕན་བདེ་རྣམས་འབྱུང་བར་
གསུངས་ན། བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་
སློབ་པའི་རྒྱལ་སྲས་དཔའ་བོ་རྣམས་ལ་བྱིན་རླབས་དང་ནུས་མཐུ་ཚད་མེད་པ་
ཡོད་པ་ལྟ་ཅི་སྨོས། རྒྱལ་སྲས་རྣམས་ལ་དེ་ལྟ་བུའི་བྱིན་རླབས་དང་ནུས་མཐུ་ཡོད་
ན་སངས་རྒྱས་རྣམས་ལ་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་ཉེར་འཚེ་ཞི་བ་
དང་ཕན་བདེ་སྩོལ་བའི་ནུས་མཐུ་མངའ་བ་ལྟ་ཅི་སྨོས་སོ། །མདོར་ན་སེམས་ཅན་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྣམས་སྡུག་བསྔལ་དང་ཉེར་འཚེ་ཞི་བ་དང་ཕན་པ་དང་བདེ་བ་ཅི་འབྱུང་བ་ཐམས་
ཅད་བྱང་ཆུབ་སེམས་དཔའ་རྣམས་ཀྱི་སྨོན་ལམ་ཀྱི་མཐུ་དང་། སངས་རྒྱས་རྣམས་
ཀྱི་མཐུ་ཁོ་ན་ལས་འབྱུང་བ་ནི། ཡོན་ཏན་རིན་པོ་ཆེ་སྡུད་པ་ལས། འཛམ་བུའི་
གླིང་འདིར་ཆུ་ཀླུང་ཇི་སྙེད་ཅིག་འབབ་ཅིང་། །མེ་ཏོག་འབྲས་ལྡན་སྨན་དང་ནགས་
ཚལ་སྐྱེད་བྱེད་པ། །མ་དྲོས་གནས་པའི་ཀླུ་དབང་ཀླུ་བདག་བརྟེན་གནས་ཏེ། །དེ་
ནི་ཀླུ་ཡི་བདག་པོ་དེ་ཡི་མཐུ་དཔལ་ཡིན། །རྒྱལ་བའི་ཉན་ཐོས་པ་དག་ཇི་སྙེད་
ཆོས་སྟོན་དང་། །འཆད་དང་རིགས་པ་དག་དང་ལྡན་པར་བརྗོད་པ་དང་། །མཆོག་
འཕགས་བདེ་བ་བྱེད་དང་དེ་ཡི་འབྲས་ཐོབ་པ། །དེ་དག་ ཀུན་ ཀྱང་དེ་བཞིན་
གཤེགས་པ་སྐྱེས་བུའི་མཐུ། །ཞེས་སོགས་ལུང་མཐའ་ཡས་པ་ལས་གསུངས་ཤིང་
རིགས་པས་ཀྱང་འགྲུབ་བོ། །
གཉིས་ པ་ བཤད་ བྱའི་ དངོས་ པོ་ ངེས་ པར་ བསྟན་ པ་ ནི། གྲགས་ པའི་
གཞིར་གྱུར་མ་སྨད་ཤིན་ཏུ་ཡིད་དུ་འོང་། །ཐུབ་པའི་སྐུ་ཚེ་སྔ་མའི་སྤྱོད་པ་རྨད་བྱུང་
རྣམས། །ཞེས་གསུངས། དོན་ནི་ལྷ་དང་བཅས་པའི་འགྲོ་བ་ཐམས་ཅད་ཀྱི་མགོན་
དང༌། སྐྱབས་དང༌། དཔུང་གཉེན་དང་། ཉེར་འཚོའི་གཞི་གཅིག་པུ་ཐུབ་པ་སངས་
རྒྱས་བཅོམ་ལྡན་འདས་ཀྱིས་སྐུ་ཚེ་སྔ་མ་སྔ་མ་དུས་བགྲང་བ་ལས་འདས་པ་ཞིག་
ན་ཐེག་པ་ཆེན་པོའི་རིགས་སད་དེ་སེམས་ཅན་རྣམས་འཁོར་བའི་གནས་ནས་ངེས་
པར་གདོན་ཕྱིར་བྱང་ཆུབ་མཆོག་ཏུ་ཐུགས་བསྐྱེད་ནས། བགྲང་བ་ལས་འདས་
པའི་སྐྱེས་རབས་རྣམས་སུ་གང་ཟག་གཞན་གྱིས་རྗེས་སུ་ཡི་རང་ཙམ་ཡང་བྱ་བར་
དཀའ་བའི་རྒྱལ་སྲས་སྤྱོད་པ་རླབས་པོ་ཆེ་རྨད་དུ་བྱུང་ཞིང་དཔག་པར་དཀའ་བ་ཇི་
ལྟར་སྤྱོད་པར་མཛད་པ་རྣམས་ཐེག་པ་མཆོག་གི་བགྲོད་པར་འདོད་པའི་གདུལ་བྱ་
- 36 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྣམས་ཀྱི་དོན་དུ་འདིར་སྙིང་པོའི་གནད་རྣམས་མདོར་བསྡུས་ཏེ་བཤད་པར་བྱའོ་
ཞེས་གང་བཤད་པར་བྱ་བའི་དོན་ངོས་བཟུང་བའོ། །སངས་རྒྱས་བཅོམ་ལྡན་
འདས་ཀྱི་རྒྱུ་དང་འབྲས་བུའི་གནས་སྐབས་ཀྱི་ཡོན་ཏན་རྣམས་ནི་ནམ་མཁའི་ཁྱོན་
ལྟར་མཐའ་ཡས་ཤིང་ཚད་བཟུང་དུ་མེད་པ་དང་། ངེས་པར་བརྗོད་པར་འོས་པའི་
དངོས་པོ་ཡིན་ཏེ། སངས་རྒྱས་བཅོམ་ལྡན་འདས་ཀྱི་ཡོན་ཏན་དེ་རྣམས་ནི་ཕྱོགས་
བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱིས་འགག་པ་མེད་པའི་གསུང་
དབྱངས་མཐོན་པོས་དུས་རྣམས་ཀུན་ཏུ་བརྗོད་པར་བྱ་བའི་གནས་ཡིན་ཞིང་།
ཉན་རང་བདག་ཉིད་ཆེན་པོ་རྣམས་དང་། ཚངས་པ་དང་བརྒྱ་བྱིན་ལ་སོགས་པའི་
ལྷ་དང༌། ཀླུ་དང་། གནོད་སྦྱིན་དང་། དྲི་ཟ་དང་། གྲུལ་བུམ་དང༌། མིའམ་ཅི་དང་།
ལྟོ་འཕྱེ་ཆེན་པོ་དང་། མི་དང་མི་མ་ཡིན་པ་ནམ་མཁའི་མཐས་ གཏུགས་པའི་
སེམས་ཅན་ཡོན་ཏན་སྨྲ་ཤེས་པ་ཐམས་ཅད་ཀྱིས་ཡོན་ཏན་བརྗོད་པའི་གནས་
དང༌། བསྟོད་ཅིང་བསྔགས་པ་དང༌། སྙན་པའི་གྲགས་པ་སྒྲོག་པའི་གཞིར་གྱུར་པ་
དང༌། སྐྱོན་གང་ཡང་མེད་པས་ན་མ་སྨད་མཆོད་པའི་གནས་སུ་གྱུར་པ་ཡིན་ལ།
རྒྱལ་བའི་མཛད་པ་དང་ཡོན་ཏན་བསྔགས་པའི་ཚིག་དག་ནི་ཐོས་པ་ཙམ་གྱིས་
ཡིད་ཀྱི་གདུང་བ་སེལ་བ་དང༌། རྣར་སྙན་ཅིང་ཤིན་ཏུ་ཡིད་དུ་འོང་བ་དང༌། དོན་
བསམ་ན་གནས་སྐབས་དང་མཐར་ཐུག་གི་ཕན་བདེ་ཐམས་ཅད་འབད་པ་མེད་པ་
རྩོལ་བར་བྱེད་པའོ། །དེ་ལྟར་བསྔགས་པ་དེ་ཡང་རབ་བཏགས་དང་ཟོལ་བསྟོད་
མིན་གྱི། དོན་ལ་ གནས་ པའི་ རང་བཞིན་བརྗོད་ པ་སྟེ། སློབ་དཔོན་ཉིད་ ཀྱིས་
བསྔགས་འོས་བསྔགས་བསྟོད་དུ། ཁྱོད་ཀྱིས་གང་ལས་འགྲོ་བ་དག །མ་དྲངས་
རྒུད་པ་དེ་གང་མཆིས། །གང་དང་འཇིག་རྟེན་མ་སྤྲད་པའི། །ཕུན་ཚོགས་དེ་ཡང་
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གང་ཞིག་མཆིས། །ཞེས་བསྔགས་པ་ལྟར། ནམ་མཁའི་མཐས་ཁྱབ་པའི་སེམས་
ཅན་རྣམས་ལ་སྡུག་བསྔལ་ཕྲ་མོ་ཞིག་ཞི་བ་དང་། བདེ་བ་ཕྲ་མོ་ཞིག་སྐྱེས་པ་ཡན་
ཆད་འཇིག་རྟེན་དང་འཇིག་རྟེན་ལས་འདས་པའི་ཕུན་ཚོགས་ཐམས་ཅད་སངས་
རྒྱས་ཀྱི་ཐུགས་རྗེ་དང་ནུས་མཐུ་ཁོ་ན་ལས་འབྱུང་བ་ཡིན་པས་ན་ཡོན་ཏན་གྱི་ཆ་
ནས་བསྔགས་པར་འོས་པ་ཐམས་ཅད་སངས་རྒྱས་བཅོམ་ལྡན་འདས་ཀྱི་ཡོན་ཏན་
བསྔགས་པར་བྱེད་པ་ཁོ་ན་ཡིན་ནོ། །ཚུལ་འདི་ནི་གསུང་རབ་དགོངས་འགྲེལ་
དང་བཅས་པའི་ སྙིང་པོའི་དོན་རྒྱལ་བའི་བསྟན་པ་ཁོ་ན་ཐར་འདོད་རྣམས་ཀྱི་
འཇུག་ངོགས་སུ་ངེས་པར་བྱེད་པའི་ཐབས་དམ་པ་ཐེག་པ་གསུམ་གྱི་ལམ་གང་དུ་
བགྲོད་ཀྱང་ངེས་པར་ཤེས་དགོས་པ་དང༌། ལྷག་པར་ཐེག་པ་ཆེན་པོའི་ལམ་དུ་
ཞུགས་ནས་རྒྱལ་སྲས་ཀྱི་སྤྱོད་པ་ལ་སློབ་པར་འདོད་པ་རྣམས་ལ་ངེས་པར་གལ་
ཆེ་བའི་དོན་གྱི་གནད་ཁྱད་པར་ཅན་ཞིག་ཡིན་པས་མཐའ་དག་པར་ཤེས་པ་ཤིན་
ཏུ་གལ་ཆེ་བར་ཡོད་ན་འདིར་གཞུང་མང་བས་འཇིགས་ནས་དེ་ཙམ་ལས་མ་སྤྲོས་
སོ། །
གསུམ་པ་དེ་ལ་ཕྱག་མཛད་པ་ནི། བདག་གི་སྙན་དངགས་མེ་ཏོག་སྙིམ་
པས་གུས་པར་མཆོད། །ཅེས་གསུངས། དོན་ནི་སངས་རྒྱས་བཅོམ་ལྡན་འདས་ཀྱི་
སྔོན་སློབ་པ་ལམ་གྱི་གནས་སྐབས་སུ་བྱང་ཆུབ་ཏུ་ཐུགས་བསྐྱེད་ནས་རྒྱལ་སྲས་ཀྱི་
སྤྱོད་པ་རླབས་པོ་ཆེ་རྣམས་ལ་ཇི་ལྟར་སློབ་པར་མཛད་པའི་ཚུལ་དེ་ཉིད་བདག་
མཁས་མཆོག་དཔའ་བོས་བཅད་ལྷུག་སྤེལ་བ་དང་། གཟུགས་ཅན་དང་། མཚུངས་
གསལ་དང་། ཕུལ་བྱུང་དུ་བསྔགས་པ་སོགས་ཚིག་སྦྱོར་གྱི་རྒྱན་གྱི་ཉམས་དུ་མས་
ཐོས་ན་རྣར་སྙན་ཅིང་ཡིད་དུ་འཐད་པའི་སྙན་ངག་མེ་ཏོག་འདབ་མ་རབ་ཏུ་རྒྱས་
- 38 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཤིང་དྲི་ཞིམ་ལ་ཁ་དོག་མཚར་བའི་སྙིམ་པ་བཟུང་སྟེ། ཟེའུ་འབྲུ་ལ་བདུད་རྩི་སྙིང་
པོའི་བཅུད་ཆགས་པ་གུས་པས་བཏེག་སྟེ་མཆོད་པར་བགྱིའོ་ཞེས་བྱང་ཆུབ་ཀྱི་
སེམས་རིན་པོ་ཆེ་དང་། དེས་དྲངས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་
ལ་གུས་ཕྱག་མཛད་དོ། །ཚིགས་བཅད་འདིས་བསྟན་བཅོས་འདིའི་བརྗོད་བྱ་དང་
རྗོད་བྱེད་གཉིས་ཀ་ཁྱད་པར་དུ་འཕགས་པའི་ཚུལ་ཡང་བཤད་དེ། ཚིག་རྐང་དང་
པོ་གསུམ་གྱིས་བརྗོད་བྱ་ཁྱད་པར་དུ་འཕགས་པ་དང་། ཚིག་རྐང་བཞི་པས་རྗོད་
བྱེད་ཁྱད་པར་དུ་འཕགས་པར་བཤད་དོ། །ཚིགས་བཅད་འདི་ནི་སྙན་ངག་གི་རྒྱན་
ཁྱད་པར་ཅན་དང་ལྡན་པར་མཛད་དེ། བསྟན་བཅོས་རྩོམ་པའི་ཐོག་མར་ཤིས་
བརྗོད་དང་། དངོས་པོ་ངེས་བསྟན་དང༌། ཕྱག་བྱ་བ་གསུམ་གལ་ཆེ་བར་འཕགས་
ཡུལ་ གྱི་ སྙན་ངག་མཁན་པོ་རྣམས་ལ་གཏམ་དུ་ གྲགས་ལ། དེ་ལྟར་དུ་འདིར་
ཚིགས་བཅད་གཅིག་ལ་དེ་གསུམ་ག་ཚང་བ་སྙན་ངག་གི་རྒྱན་ཆེས་ངོ་མཚར་བ་
སྦྱར་རོ། །དེ་ཙམ་དུ་ཡང་མ་ཟད་ཚིགས་བཅད་གཅིག་གིས་བརྗོད་བྱའི་དོན་ཁྱད་
པར་ཅན་གྱི་ལུས་ཚང་བར་སྟོན་པ་ལ་གྲོལ་བའི་རྒྱན་དང་། ཚིགས་བཅད་གཅིག་
གིས་བརྗོད་བྱ་ཁྱད་པར་ཅན་དུ་མ་སྟོན་པ་ལ་མཛོད་ཀྱི་རྒྱན་ཅེས་སྙན་ངག་མཁན་
མཁས་པ་རྣམས་ལ་གཏམ་དུ་གྲགས་ལ། དེ་ལྟར་དུ་འདིར་ཚིག་རྒྱན་སྦྱོར་བར་
མཛད་དེ། ཚིགས་བཅད་ འདིས་བརྗོད་བྱའི་དོན་ ཁྱད་ པར་ཅན་ཞིག་ཚང་བར་
བསྟན་པ་དང༌། ཚིགས་བཅད་འདིའི་ཚིག་རྐང་རེ་རེས་ཀྱང་བརྗོད་བྱ་ཁྱད་པར་
ཅན་རེ་རེ་སྟོན་པས་ན་གྲོལ་བ་དང་མཛོད་ཀྱི་རྒྱན་ཆེས་ངོ་མཚར་བ་ཚང་ངོ༌། །དེར་
ཡང་མ་ཟད་ཚིགས་བཅད་འདིའི་ཚིག་རྐང་དང་པོས་རྒྱལ་སྲས་ཀྱི་སྤྱོད་པ་རླབས་
པོ་ཆེ་རྣམས་ཀྱི་བྱ་བའི་རང་བཞིན་བརྗོད་པ་དང༌། ཚིག་རྐང་གཉིས་པས་རྒྱལ་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྲས་ཀྱི་སྤྱོད་པ་རླབས་པོ་ཆེ་རྣམས་ཀྱི་ཡོན་ཏན་གྱི་རང་བཞིན་བརྗོད་པ་དང་།
ཚིག་རྐང་གསུམ་པས་རྒྱལ་སྲས་ཀྱི་སྤྱོད་པ་རླབས་པོ་ཆེའི་རིགས་ཀྱི་རང་བཞིན་
བརྗོད་པ་དང༌། ཚིག་རྐང་བཞི་པས་རྩོམ་པ་པོའི་བློ་གྲོས་ཀྱི་མཐུ་ཁྱད་པར་ཅན་གྱི་
རང་བཞིན་བརྗོད་དེ་རང་བཞིན་བརྗོད་པའི་རྒྱན་ཆེས་ངོ་མཚར་བ་དག་ཀྱང་ཡོད་
དོ། །དེར་ཡང་མ་ཟད་ཚིག་རྐང་བཞི་པ་འདིས་བསྟན་བཅོས་འདི་མེ་ཏོག་གི་
གཟུགས་དང༌། འདིའི་ཚིག་སྦྱོར་གྱི་ཁྱད་པར་ཆེས་ངོ་མཚར་བ་རྣམས་སྙིམ་པའི་
གཟུགས་དང་། བསྟན་བཅོས་འདིའི་བརྗོད་བྱའི་རྒྱལ་སྲས་ཀྱི་སྤྱོད་པ་རླབས་པོ་ཆེ་
རྣམས་ཟེའུ་འབྲུ་ཆགས་པའི་བདུད་རྩིར་ཁོངས་ནས་དྲངས་ཏེ་གཟུགས་ཅན་གྱི་
རྒྱན་བཀོད། བསྟན་བཅོས་འདི་རྩོམ་པའི་ཐོག་མར་དད་པའི་ཤུགས་ཀྱིས་བསྐྱོད་
པའི་ལག་པའི་སྙིམ་པ་སྤྱི་བོར་ཟུམ་སྟེ། ལུས་ཀྱི་སྤུ་ཟིང་ཞེས་བྱེད་ཅིང་སྤྱན་མཆི་
མ་འཁྲུག་བཞིན་དུ་བྱང་ཆུབ་ཀྱི་སེམས་རིན་པོ་ཆེ་དང༌། དེས་འཕངས་པའི་རྒྱལ་
སྲས་ཀྱི་སྤྱོད་པ་རླབས་པོ་ཆེ་རྣམས་ལ་སྙིང་ནས་འདུད་པའང་སྟོན་པས་གཟུགས་
ཅན་འཕར་མའི་རྒྱན་དང་། བསྡུས་པ་བརྗོད་པའི་རྒྱན་ཡང་ཚང་བས་ཚིག་སྦྱོར་གྱི་
རྒྱན་གྱི་རྣམ་གྲངས་ཆེས་མང་བ་དང་། དོན་ཟབ་ཅིང་རྒྱ་ཆེ་ལ་དཔག་པར་དཀའ་
བ་གསུང་རབ་དགོངས་འགྲེལ་དང་བཅས་པའི་སྙིང་པོའི་གནད་ཚང་བ་འདི་ལྟ་བུ་
ནི་སྔོན་མེད་པའི་ཚིག་སྦྱོར་ཏེ། སློབ་དཔོན་འདིས་འདི་ལྟ་བུའི་ཚིག་སྦྱོར་ཁྱད་པར་
ཅན་གྱི་སྒོ་ནས་སངས་རྒྱས་ཀྱི་མཛད་པ་ལ་བསྔགས་པ་བྱེད་པར་རྒྱལ་བ་རང་ཉིད་
ཀྱིས་ལུང་སྟོན་པ་ནི་སྔར་དྲངས་ཟིན་པ་ལྟར་རོ། །ཚིགས་བཅད་འདིས་བྱང་ཆུབ་
ཀྱི་སེམས་དང་། དེས་འཕངས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་བསྟོད་
ཕྱག་མཛད་པ་ནི་དགོས་པ་ཤིན་ཏུ་ཆེ་སྟེ། སངས་རྒྱས་ཀྱི་ཡོན་ཏན་ཕུལ་དུ་བྱུང་བ་
- 40 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་བྱང་ཆུབ་ཀྱི་སེམས་རིན་པོ་ཆེ་དང༌། དེས་ཀུན་ནས་བསླངས་པའི་སྤྱོད་
པ་ཕྱིན་དྲུག་གི་མཐུ་ལས་འབྱུང་ཞིང་། སངས་རྒྱས་རྣམས་ཞི་བའི་དབྱིངས་སུ་མི་
བཞུགས་པར་ནམ་མཁའ་མ་ཟད་ཀྱི་བར་སེམས་ཅན་གྱི་དོན་མཛད་པའང་བྱང་
ཆུབ་ཀྱི་སེམས་རིན་པོ་ཆེ་དང་། དེའི་རྩ་བ་སྙིང་རྗེ་ཆེན་པོའི་མཐུ་ཡིན་པས་སངས་
རྒྱས་དང་བྱང་ཆུབ་སེམས་དཔའ་རྣམས་ཀྱི་ཡོན་ཏན་ཐམས་ཅད་དང་མཛད་པ་
འཕྲིན་ལས་ཐམས་ཅད་ཀྱི་རྩ་བ་ནི་བྱང་ཆུབ་ཀྱི་སེམས་རིན་པོ་ཆེ་དང་། དེའི་རྩ་བ་
སྙིང་རྗེ་ཆེན་པོ་ལ་ཐུག་གོ་ཞེས་གོ་བའི་ཆེད་དུ་དེ་ལྟར་མཛད་པ་ཡིན་ནོ། །དེ་ཡང་
སློབ་དཔོན་ཉིད་ཀྱི་བསྟོད་པ་བརྒྱ་ལྔ་བཅུ་པར། འགྲོ་བ་འདི་དག་ཐམས་ཅད་ནི།
ཁྱད་མེད་ཉོན་མོངས་རྣམས་ཀྱིས་བཅིངས། ཁྱོད་ནི་འགྲོ་བའི་ཉོན་མོངས་དག །
དགྲོལ་སླད་ཡུན་རིང་ཐུགས་རྗེས་བསྡམས། །དང་པོར་ཁྱོད་ལ་ཕྱག་བགྱིའམ། །
འོན་ཏེ་གང་གིས་འཁོར་བར་ཁྱོད། །སྐྱོན་མཁྱེན་ཡུན་རིང་དེ་ལྟ་བུར། །བཞུགས་
མཛད་ཐུགས་རྗེ་ཆེ་ལ་བགྱི། །ཞེས་གསུངས་ཤིང་། རྗེ་བཙུན་བྱམས་མགོན་གྱིས་
མངོན་རྟོགས་རྒྱན་རྩོམ་པའི་ཐོག་མར་ཤེར་ཕྱིན་ལ་བསྟོད་ཕྱག་མཛད་པ་དང་།
དཔལ་ལྡན་ཟླ་བ་གྲགས་པས་དབུ་མ་ལ་འཇུག་པ་རྩོམ་པའི་ཐོག་མར་སྙིང་རྗེ་
ཆེན་ པོ་ ལ་ བསྟོད་ ཕྱག་ མཛད་པ་དང༌། འཕགས་ པ་ བྱམས་ པའི་ སྨོན་ལམ་ གྱི་
མདོར། ངན་འགྲོ་ལས་ནི་བཟློག་བགྱིད་ཅིང་། །ཐར་པའི་ལམ་ནི་རབ་སྟོན་ལ། །
རྒ་ཤི་མེད་པར་འདྲེན་བགྱིད་པའི། །བྱང་ཆུབ་སེམས་ལ་ཕྱག་འཚལ་ལོ། །ཞེས་
རྒྱལ་བས་ཀྱང་བྱང་ཆུབ་ཀྱི་སེམས་རིན་པོ་ཆེ་ལ་བསྟོད་ཕྱག་མཛད་པའི་ཚིག་
གསུངས་པ་ལྟར་རོ། །ཚུལ་འདི་ལ་བློ་གྲོས་ཅན་རྣམས་ཀྱིས་ལེགས་པར་དཔྱད་ན་
ཐེག་པ་མཆོག་གི་ལམ་གྱི་རིམ་པའི་གནད་ལ་ངེས་པ་ཆེན་པོ་སྟེར་རོ། ། །
- 41-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཉིས་པ་ཚུལ་དེ་བཤད་ན་དོན་ཆེ་བར་བསྟན་པ་ནི། གྲགས་པའི་མཚན་
མར་གྱུར་ པ་བཟང་པོ་འདི་རྣམས་ ཀྱིས། །བདེ་བར་གཤེགས་གྱུར་ལམ་རྣམས་
གང་ ཡིན་ བསྟན་ པར་ འགྱུར། །ཡིད་ལ་དད་ པ་ མེད་ པ་ རྣམས་ ཀྱང་ དད ་ པར་
འགྱུར། །ཆོས་ དང༌ ལྡན་ པའི་ གཏམ་ གྱིས་ རབ་ ཏུ་ དགའ་ བར་ འགྱུར། །ཞེས་
གསུངས། དོན་ནི་ སངས་ རྒྱས་ བཅོམ་ ལྡན་ འདས་ ཀྱིས་ སྔོན་སློབ་ པ་ ལམ་ གྱི་
གནས་སྐབས་སུ་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་བསྐལ་ཆེན་གྲངས་
མེད་གསུམ་དུ་བསླབས་ནས་སྟོབས་བཅུ་མངའ་བའི་གོ་འཕང་ཐོབ་བོ་ཞེས་ཡོངས་
སུ་གྲགས་པ་དེའི་མཚན་མའམ་རྟགས་སུ་གྱུར་ པ་ རྒྱལ་བ་ རང་གི་ ཞལ་ནས་
གསུངས་པའི་མདོ་སྡེ་ལས་ཇི་ལྟར་འབྱུང་བ་ལྟར། སྟག་མོ་ལ་སྐུ་ལུས་སྦྱིན་པར་
བཏང་བ་ནས་བྱ་ཤིང་སྟ་མོའི་ལུས་བཟུང་སྟེ་སེང་གེ་ཉམ་ཐག་པ་སྡུག་བསྔལ་ལས་
བསྒྲལ་བའི་བར་གྱི་འཁྲུངས་རབས་དེ་དང་དེར་ངོ་མཚར་བའི་མཛད་པ་བཟང་པོ་
གང་དང་གང་མཛད་པ་རྣམས་གསལ་བར་བཀོད་པ་འདི་རྣམས་ཀྱིས་ཐེག་པ་
མཆོག་གི་རིགས་ཀྱི་ནུས་པ་ཡོངས་སུ་སད་པ་རྣམས་ལ་ལམ་གང་གིས་བདེ་བར་
གཤེགས་པའི་གོ་འཕང་འཐོབ་པར་འགྱུར་བའི་ལམ་རྣམས་རབ་ཏུ་བསྟན་པ་ཡིན་
ནོ། །ཡང་ ན་ ཐུབ་ པས་ སྔོན་ ལམ་ གང་ དང་ གང་ ལ་ བསླབས་ པས་ བདེ་ བར་
གཤེགས་པའི་གོ་འཕང་ཐོབ་པར་འགྱུར་བའི་ལམ་གང་དང་གང་ཡིན་པ་རྣམས་
གསལ་ བར་ བསྟན་པ་ཡིན་ནོ་ ཞེས་ བྱའོ། །བློ་ གྲོས་ཅན་རྣམས་ ཀྱིས་ འཁྲུངས་
རབས་འདི་དག་ལ་ལེགས་པར་དཔྱད་དེ་བསམ་ན་རྒྱལ་བ་གང་ནས་བྱོན་པའི་
ལམ་གང་ཡིན་པ་དེ་མ་ནོར་བར་ཤེས་པར་འགྱུར་རོ། །སྔོན་ནས་ཐེག་པ་མཆོག་
གི་ཆོས་མ་ཐོས་ཤིང་ཡིད་ལ་དད་པ་མེད་པ་རྣམས་ཀྱང་རྒྱལ་བའི་མཛད་པ་བཟང་
- 42 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་འདི་དག་ཐོས་ན་དད་པ་སྐྱེ་ཞིང་། དད་པ་སྐྱེས་ནས་ཐེག་པ་མཆོག་གི་ལམ་ལ་
བག་ཆགས་ཐེབས་པར་འགྱུར་རོ། །ཐེག་པ་མཆོག་གི་ལམ་ལ་ཞུགས་པའི་རྒྱལ་
སྲས་བདག་ཉིད་ཆེན་པོ་རྣམས་ནི་རྒྱལ་སྲས་ཀྱི་སྤྱོད་པ་རླབས་པོ་ཆེ་སྟོན་པའི་ཆོས་
དང་ལྡན་པའི་གཏམ་འདི་ཐོས་ན་ཆེས་ཆེར་དགའ་བ་སྐྱེད་པར་འགྱུར་རོ། །མདོར་
ན་སངས་རྒྱས་བཅོམ་ལྡན་འདས་ཀྱི་མཛད་པ་བཟང་པོ་འདི་དག་འཕགས་པ་ཀླུ་
སྒྲུབ་ཀྱི་མན་ངག་ལ་བརྟེན་ནས་ཉམས་ལེན་གྱི་རིམ་པར་སྦྱར་ཏེ་བཤད་པས།
ཐོག་མར་དང་བའི་དད་པ་དང་། དེ་ནས་ཡིད་ཆེས་ཀྱི་དད་པ་དང་། དེ་ནས་མངོན་
འདོད་ཀྱི་དད་པ་སྐྱེས་ཏེ་ཚེ་འདི་ལས་བློ་ལོག་ནས་འཇིག་རྟེན་ཕྱི་མ་དོན་གཉེར་
དང༌། སྲིད་པའི་ཕུན་ཚོགས་མཐའ་དག་ལས་ཡིད་ལོག་སྟེ་ཐར་པ་དོན་གཉེར་
དང༌། རྒྱལ་བའི་མཛད་པ་བཟང་པོའི་རྗེས་སུ་ཞུགས་ཏེ་བདག་པས་གཞན་གཅེས་
པའི་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་རྒྱལ་སྲས་ཀྱི་སྤྱོད་པ་རླབས་པོ་
ཆེ་རྣམས་ལ་སློབ་པར་འགྱུར་བ་དང༌། བསླབས་ནས་ས་ལམ་རིམ་གྱིས་བགྲོད་དེ་
སྤངས་རྟོགས་ཁྱད་པར་གསུམ་ལྡན་གྱི་བདེ་བར་གཤེགས་པའི་གོ་འཕང་འཐོབ་
པར་འགྱུར་རོ་ཞེས་བསྟན་བཅོས་འདི་བརྩམས་པའི་གནས་སྐབས་དང་མཐར་
ཐུག་གི་དགོས་པ་བརྗོད་དོ། །འདི་ལ་འགྱུར་གསར་དུ། གྲགས་པའི་མཚན་མ་
མངོན་པར་གསལ་གྱུར་འདི་རྣམས་ཀྱིས། །བདེ་གཤེགས་ཉིད་ཀྱི་ལམ་རྣམས་
གང་ ཡིན་ བསྟན་ གྱུར་ པས། །ཡིད་ ལ་ དད་ པ་ མེད་ པ་ རྣམས་ ཀྱང་ དད་ འགྱུར་
ཞིང་། །ཆོས་དང་ལྡན་པའི་གཏམ་གྱི་རབ་ཏུ་དགའ་བར་འགྱུར། །ཞེས་འབྱུང་སྟེ།
ཚིག་ རྐང་དང་པོ་གཉིས་དགོས་པ་ སྟོན་བྱེད་དང༌། ཚིག་རྐང་མཐའ་མ་གཉིས་
དགོས་དོན་དུ་སྦྱར་རོ། །བསྟན་བཅོས་རྩོམ་པའི་ཐོག་མར་དགོས་དོན་བརྗོད་པ་
43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནི། རྣམ་བཤད་རིགས་པར། མདོ་དོན་སྨྲ་བ་དག་གིས་ནི། །དགོས་པ་བསྡུས་པའི་
དོན་ བཅས་ དང་། །ཚིག་ དོན་ བཅས་ དང་ མཚམས་ སྦྱར་ བཅས། །བརྒལ་ ལན་
བཅས་པར་བསྙད་པར་བྱ། །ཞེས་གསུངས་པ་ལྟར། མཁས་པའི་དབང་པོ་རྣམས་
ཀྱིས་མདོའི་དགོངས་པ་འགྲེལ་པའི་ཚེ་དགོས་དོན། བསྡུས་དོན། ཚིག་དོན།
མཚམས་སྦྱར། བརྒལ་ལན་ཏེ་དོན་ཚན་ལྔའི་སྒོ་ནས་མཐའ་ཆོད་པར་ འགྲེལ་
དགོས་པར་གསུངས་ལ། དེའི་ནང་ནས་དགོས་དོན་ཐོག་མར་བརྗོད་པ་ནི། རྣམ་
བཤད་རིགས་པ་ལས། མདོ་དོན་ཆེ་བ་ཉིད་ཐོས་ནས། །ཉན་པ་དང་ནི་འཛིན་པ་
ལ། །ཉན་པ་པོ་ནི་གུས་བྱེད་པས། །ཐོག་མར་དགོས་པ་བརྗོད་པར་བྱ། །ཞེས་
གསུངས་པ་ལྟར། དགོས་དོན་བརྗོད་པས་ཉན་པ་པོ་རྣམས་དགོས་དོན་དེས་ཡིད་
ཕྲོགས་ནས་བསྟན་བཅོས་དེ་ལ་ངེས་པར་འཇུག་པ་དང༌། ཞུགས་པ་དེ་ཡང་ཚིག་
ཙམ་དུ་མ་ལུས་པར་མཐར་ཐུག་གི་དོན་དེ་སྒྲུབ་པ་ལ་གཞལ་བར་འགྱུར་བ་ཞིག་
འོང་བས་ཤིང་རྟ་ཆེན་པོ་རྣམས་ཀྱིས་རྒྱལ་བའི་དགོངས་པའི་འགྲེལ་ཚུལ་ཐུན་མོང་
མིན་ པའོ། །སློབ་ དཔོན་ ཉིད་ ཀྱིས་ བསྟོད་ པ་ བརྒྱ་ ལྔ་བཅུ་ པར་ ཡང་། ཁྱེད་ ཀྱི་
གསུང་ནི་ལེགས་གསུང་ལྡན། །རེ་ཞིག་དང་པོར་ཁྱོད་ཀྱི་གསུང་། །ཉན་པ་རྣམས་
ཀྱི་ཡིད་འཕྲོག་མཛད། །དེ་ནས་ཡིད་ལ་བསམ་བགྱིས་ན། །འདོད་ཆགས་ གཏི་
མུག་རྣམས་ ཀྱང་ སེལ། །ཕོངས་ པ་ རྣམས་ ཀྱི་དབུགས་འབྱིན་ཅིང་། །བག་མེད་
རྣམས་ཀྱི་སྐྱབས་ཀྱང་མཛད། །བདེ་བ་ཅན་དག་སྐྱོ་བགྱིད་པས། ཁྱོད་གསུང་ཀུན་
དང་འཚམས་པ་འཇུག །མཁས་པ་རྣམས་ཀྱི་དགའ་བ་སྐྱེད། །བར་མ་རྣམས་ཀྱི་
བློ་ཡང་སྤེལ། །ཐ་མའི་རབ་རིབ་རྣམ་འཇོམས་པས། །གསུང་འདི་སྐྱེ་བོ་ཀུན་ལ་
སྨན། །ཞེས་གསུངས་པ་ལྟར་གདུལ་བྱ་བཀྲི་བའི་ཐབས་ལ་མཁས་པའོ། །ཡང་ན་
- 44 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚིགས་བཅད་འདིའི་དོན་འདི་ལྟར་བཤད་དེ། འཁྲུངས་རབས་སོ་བཞི་པ་འདིར་
ཐུབ་པས་སྔོན་སློབ་པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་རླབས་པོ་ཆེ་
རྣམས་ལ་ཇི་ལྟར་སློབ་པར་མཛད་པའི་ཚུལ་གསལ་བར་བསྟན་པ་འདིས་སྐལ་བ་
དང་ལྡན་ཞིང་བློ་མཆོག་ཏུ་གྱུར་པ་རྒྱལ་བ་དགྱེས་པའི་ལམ་ལ་འཇུག་པར་འདོད་
པ་རྣམས་ཀྱིས་སྟོན་པ་ལམ་གང་ནས་བྱོན་པའི་ཚུལ་ཤེས་ནས་ལམ་དེ་ལ་ཞུགས་
ནས་ས་ལམ་བགྲོད་པར་འགྱུར་ལ། བློ་གྲོས་ཀྱི་མཐུ་ཅུང་ཟད་ཡོད་ཀྱང་སྤྱིར་རྒྱལ་
བའི་བསྟན་པ་ལ་མི་དད་པ་དང་། ཁྱད་པར་ཐེག་པ་མཆོག་གི་ཚུལ་ལ་མི་དད་པ་
རྣམས་ཀྱང་སྟོན་པ་ཐུགས་རྗེ་ཅན་གྱི་མཛད་པ་བཟང་པོ་ཚིག་སྦྱོར་ཕུན་སུམ་
ཚོགས་པས་བསྔགས་པ་འདི་དག་ཐོས་ན་རང་དབང་མེད་པར་དད་པ་སྐྱེ་ཞིང་། དེ་
ནས་རིམ་གྱིས་ལམ་ལ་འཇུག་པར་འགྱུར་རོ། །ལེགས་ཉེས་དཔྱོད་པའི་བློའི་མཐུ་
མེད་པའི་སྐྱེ་བོ་ཐ་མལ་པ་དག་ཀྱང་ཆོས་དང་ལྡན་ཞིང་ཡ་རབས་ལུགས་ཀྱི་བསྟན་
བཅོས་དང་ཡང་མི་འགལ་བར་རྒྱལ་བའི་མཛད་པ་ཚིག་སྦྱོར་ཕུན་སུམ་ཚོགས་
པའི་སྙན་ཚིག་གི་ལམ་ནས་དྲངས་པའི་གཏམ་སྙན་པོ་འདི་ཐོས་པ་ན་ཡིད་དགའ་
ཞིང་མགུ་ནས་བསྟན་བཅོས་འདི་ཉན་པ་ལ་འཇུག་པར་འགྱུར་ལ། དེ་ནས་རིམ་
གྱིས་སྐྱེས་བུ་གསུམ་གྱི་ལམ་ལ་འཇུག་པར་འགྱུར་བས་ན་འདི་ལྟར་བཤད་པ་འདི་
ནི་བློ་མཐོ་དམན་ཐམས་ཅད་ལ་ཕན་པས་དོན་ཆེའོ་ཞེས་སྦྱར་རོ། །ཆོས་དང་ལྡན་
པའི་གཏམ་ཞེས་པ་ལ་ཆོས་ཀྱི་དོན་ནི། རྣམ་བཤད་རིགས་པ་ལས། ཆོས་ནི་ཤེས་
བྱ་ལམ་དང་ནི། །མྱ་ངན་འདས་དང་ཡིད་ཀྱི་ཡུལ། །བསོད་ནམས་ཚེ་དང་གསུང་
རབ་ དང་། །འབྱུང་ འགྱུར་ ངེས་ དང་ ཆོས་ ལུགས་ལའོ། །ཞེས་ གསུངས་ པ་ ལྟར།
ཆོས་ཀྱི་སྐད་དོད་དྷརྨཱ་ཞེས་པ་ངེས་ཚིག་གིས་བཤད་ན་ཤེས་བྱ་ལ་སོགས་པ་དོན་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཅུ་ལ་འཇུག་ལ། དེའི་ནང་ནས་སྐབས་འདིར་ནི་དམ་པའི་ཆོས་གསུང་རབ་ཡན་
ལག་བཅུ་གཉིས་དང༌། དེའི་བརྗོད་བྱའི་དོན་ཐེག་པ་གསུམ་གྱི་ལམ་འབྲས་བུ་
དང་བཅས་པ་རྣམས་ཆོས་སུ་འཇོག་ལ། ཆོས་རྒྱ་ཆེན་པོ་དེ་དག་ཀྱང་ཤིང་རྟ་ཆེན་
པོ་ཀླུ་སྒྲུབ་ཀྱི་མན་ངག་ལྟར་མངོན་མཐོ་དང་ངེས་ལེགས་གཉིས་སུ་བསྡུ་བའམ།
སྐྱེས་བུ་གསུམ་གྱི་ལམ་དུ་བསྡུས་ཏེ་ཐེག་པ་མཆོག་གིས་བགྲོད་པར་འདོད་པའི་
གང་ཟག་གཅིག་གི་ཉམས་ལེན་དུ་བསྡུས་པ་ནི་བསྟན་བཅོས་འདིར་གཏན་ལ་
དབབ་པར་བྱ་བའི་ཆོས་སོ། །ཚིགས་བཅད་འདི་ལའང་སྙན་ངག་གི་རྒྱན་ངོ་མཚར་
བ་ཡོད་དེ། ཤེར་ཕྱིན་རྣམ་རྫོགས་སྦྱོར་བའི་མདོ་ལས་འབྱུང་བ་ལྟར་རྒྱ་མཚོ་ཆེན་
པོར་འཇུག་པ་རྣམས་མཚན་མས་མཚོན་པ་དང་། འབྲོག་དགོན་པ་དཔག་ཚད་ལྔ་
བརྒྱ་བ་སོགས་ལམ་ཉམ་ང་བར་འཁྱམས་པ་དག་གྲོང་ཁྱེར་དུ་བགྲོད་པའི་ལམ་
མཚན་མས་མཚོན་པ་དང་སྦྱར་བའི་གཟུགས་ཅན་གྱི་རྒྱན་དང་། ཚིག་རྐང་མཐའ་
མ་གསུམ་ལ་རེ་རེ་ནས་བྱ་ཚིག་སྦྱར་བའི་རྒྱན་ལ་སོགས་པ་ཚིག་རྒྱན་ཆེས་ངོ་
མཚར་བ་དག་ཡོད་དོ། །
གསུམ་པ་དེ་ལྟར་བཤད་པར་དམ་བཅའ་བ་ནི། འཇིག་རྟེན་མཆོག་གི་
སྤྱོད་པ་དམ་པའི་ཕྱོགས་ཙམ་གྱིས། །བདག་གི་སྙན་ངག་མཉན་དུ་རུང་བར་བྱ་
བའི་ཕྱིར། །ལུང་དང་གཙུག་ལག་རིགས་པར་མི་འགལ་ལམ་དག་གིས། །དེ་ལྟར་
འཇིག་རྟེན་དོན་འགྱུར་སྙམ་ནས་འདི་བརྩམས་སོ། །ཞེས་གསུངས། དོན་ནི་སྔར་
བཤད་པ་དེ་ལྟར་མཁས་མཆོག་དཔའ་བོས་སངས་རྒྱས་བཅོམ་ལྡན་འདས་ཀྱིས་
སྔོན་སློབ་པ་ལམ་གྱི་གནས་སྐབས་སུ་བྱང་ཆུབ་ཏུ་ཐུགས་བསྐྱེད་ནས་སྤྱོད་པ་
རླབས་པོ་ཆེ་རྣམས་ལ་སློབ་པའི་ཚུལ་ཐེག་པ་མཆོག་གིས་བགྲོད་པར་འདོད་པའི་
- 46 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གདུལ་བྱའི་ཉམས་ལེན་དུ་སྦྱར་ཏེ་བཤད་ན། འཇིག་རྟེན་ཏེ་སྐྱེ་བོ་མཆོག་དམན་
ཐམས་ཅད་ཀྱི་དོན་དུ་འགྱུར་རོ་སྙམ་ནས་བསྟན་བཅོས་འདི་བརྩམ་པར་བྱའོ་ཞེས་
དམ་བཅས་སོ། །འོ་ན་བསྟན་བཅོས་འདིར་བཅོམ་ལྡན་འདས་ཀྱིས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པའི་སྤྱོད་པ་དང་འཁྲུངས་རབས་ཐམས་
ཅད་སྟོན་པ་ཡིན་ནམ་ཞེ་ན། དེ་ནི་མིན་ཏེ། བཅོམ་ལྡན་འདས་ཀྱིས་སྔོན་སློབ་པའི་
གནས་སྐབས་སུ་ཇི་ལྟར་མཛད་པའི་མཛད་པ་དང་འཁྲུངས་རབས་ཐམས་ཅད་ལྟ་
ཅི་སྨོས། གྲངས་མེད་དང་པོའི་ནང་དུ་མཛད་པའི་མཛད་པ་དང་འཁྲུངས་རབས་
རྣམས་ཀྱང་སུས་ཀྱང་བརྗོད་པར་མི་ནུས་ཏེ། གྲངས་མེད་དང་པོར་སྐྱེ་བ་གྲངས་
མེད་ བཞེས་ པ་ དང༌། སངས་རྒྱས་ གྲངས་མེད་ ལ་ བསྙེན་བཀུར་ བ་ དང་། རྒྱལ་
སྲས་ཀྱི་སྤྱོད་པ་བྱ་དཀའ་བ་སྐྱེ་བོ་ཕལ་མོ་ཆེས་རྗེས་སུ་ཡི་རང་ཙམ་ཡང་མི་ནུས་པ་
གྲངས་མེད་མཛད་པ་ཡིན་པས་སོ། །མཛད་པ་དང་འཁྲུངས་རབས་མཐའ་དག་
བརྗོད་ མ་ ནུས་ ཀྱང་ འདིར་ བསྟན་ པ་ ལྟར་ གྱི་ འཁྲུངས་ རབས་ སོ་ བཞི་ དང་།
འཁྲུངས་རབས་དེ་རེ་རེའི་ནང་དུའང་སྤྱོད་པ་རླབས་ཆེ་བ་དམིགས་བསལ་རེས་
གཙོས་རྒྱལ་སྲས་ཀྱི་སྤྱོད་པ་མཐའ་དག་ལ་སློབ་པར་མཛད་པའི་ཚུལ་དང༌། དེ་
ཐམས་ཅད་ཀྱང་བྱམས་སྙིང་རྗེ་བྱང་ཆུབ་ཀྱི་སེམས་ལ་ཐུག་ཅིང་དེ་ལ་བརྟེན་ནས་
མཛད་པ་དང་། མཛད་ པ་ཅི་མཛད་ཐམས་ཅད་ ཀྱང་ དཀོན་མཆོག་གསུམ་ལ་
སྐྱབས་སུ་སོང་ནས་དེའི་བསླབ་བྱ་ལས་ནམ་ཡང་མི་འདའ་བ་དང་། ལས་འབྲས་
ལ་ཡིད་ཆེས་ནས་སྲོག་གི་ཕྱིར་ཡང་སྡིག་པ་མི་བྱ་བ་དང༌། འཁོར་བའི་གནས་
ལུས་ལོངས་སྤྱོད་གང་ལའང་རྨི་ལམ་དུའང་ཆགས་པ་མེད་པ་དང་། རང་ཡལ་བར་
དོར་ནས་སེམས་ཅན་གཅེས་པར་འཛིན་པའི་བློ་འབའ་ཞིག་གིས་ཅི་མཛད་སེམས་
47-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅན་ཁོ་ནའི་དོན་དུ་མཛད་པ་སོགས་ཐེག་པ་མཆོག་གི་ལམ་གྱི་རིམ་པའི་ལུས་
ཡོངས་སུ་རྫོགས་པ་བསྟན་པར་བྱེད་པས་ན་འཁྲུངས་རབས་རེ་རེས་ཀྱང་གདུལ་
བྱའི་འདོད་དོན་ཡོངས་སུ་རྫོགས་པ་འགྲུབ་པས། དེའི་ཕྱིར་འདིར་འཇིག་རྟེན་ཏེ་
སྐྱེ་བོ་མཆོག་རྒྱལ་སྲས་ཀྱི་སྤྱོད་པ་དམ་པ་ཆེས་རྨད་དུ་བྱུང་བ་རྣམས་ཀྱི་ཕྱོགས་
ཙམ་ཞིག་འཕགས་པ་ཀླུ་སྒྲུབ་ཀྱི་མན་ངག་ལ་བརྟེན་ནས་སྔོན་བྱུང་སྟོན་པའི་རྣམ་
ཐར་རྗེས་འཇུག་གདུལ་བྱའི་ཉམས་ལེན་དུ་ཁྱེར་བར་བྱེད་པ་སྟོན་པའི་མཛད་པ་
བཟང་པོ་རྣམས་བསྔགས་པས་སྐྱེས་བུ་གསུམ་གྱི་ལམ་གྱི་རིམ་པའི་གནད་ཐམས་
ཅད་ཐོན་པར་གྱུར་པ་ཞིག་ཚིག་སྦྱོར་ཕུན་སུམ་ཚོགས་པའི་སྙན་ངག་དང་སྦྱར་ཏེ་
གཟུར་གནས་བློ་ལྡན་དོན་གཉེར་ཅན་གྱི་གདུལ་བྱ་རྣམས་ཀྱིས་མཉན་དུ་རུང་བར་
བྱ་བའི་ཕྱིར་རྩོམ་མོ་ཞེས་དགོས་པ་བརྗོད་དོ། །འོ་ན་འདིར་རྒྱལ་སྲས་ཀྱི་སྤྱོད་པ་
རྣམས་རང་དགར་སྟོན་པ་ཡིན་ནམ་ཞེ་ན། དེ་ནི་མིན་ཏེ། རྒྱལ་བའི་བཀའ་ཚད་
མར་བྱས་ཏེ་ཡིད་ཆེས་ཀྱི་ལུང་ལས་ཇི་ལྟར་འབྱུང་བ་ལྟར་འཆད་དོ། །འོ་ན་ལུང་
ལས་གང་གསུངས་པ་ལྟར་བྲིས་པ་ཡིན་ནམ་ཞེ་ན། ལུང་ལས་གསུངས་པ་དེ་ཉིད་
གཞིར་བྱས་ཏེ་སྡེབ་སྦྱོར་དང་། མིང་གི་མངོན་བརྗོད་དང་། ཚིག་རྒྱན་སོགས་བརྡ་
སྤྲོད་པ་ཐ་སྙད་ཀྱི་གཙུག་ལག་དག་ལས་ཇི་ལྟར་འབྱུང་བ་དང་མི་འགལ་བར་སྦྱར་
རོ། །འོ་ན་ཚིག་མཛེས་པ་ཙམ་གཙོ་བོར་བྱས་སམ་སྙམ་ན། དེ་ནི་མིན་ཏེ། རྒྱལ་
སྲས་ཀྱི་སྤྱོད་པ་རླབས་པོ་ཆེ་རྣམས་གདུལ་བྱའི་ཉམས་ལེན་གྱི་རིམ་པར་བསྒྲིགས་
ཏེ་ལམ་གྱི་གྲངས་དང་གོ་རིམ་ལམ་སོ་སོའི་ངོ་བོ་རྣམས་དྲི་མ་མེད་པའི་རིགས་
པའི་ལམ་ནས་དྲངས་ཏེ་གཏན་ལ་འབེབས་པ་ཡིན་ནོ། །དེ་ལ་རིགས་པ་ནི་བཞི་
སྟེ། བྱ་བ་བྱེད་པའི་རིགས་པ། ལྟོས་པའི་རིགས་པ། འཐད་པའི་སྒྲུབ་པའི་རིགས་
- 48 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ། ཆོས་ཉིད་ཀྱི་རིགས་པ་རྣམས་སོ། །རིགས་པ་དེ་དག་རེ་རེས་བྱ་བ་གང་དང་
གང་བྱེད་པ་དང༌། སྐྱེས་བུ་གསུམ་གྱི་ལམ་ལ་སློབ་པའི་ཚེ་ལམ་གང་དང་གང་ལ་
རིགས་པ་དེ་དག་གང་དང་གང་དགོས་པའི་ཚུལ་ལ་སོགས་པ་ཤེས་པར་བྱ་བའི་
གནས་གལ་ཆེ་བ་མང་དུ་ཡོད་ཀྱང་ཡི་གེ་མང་བས་འཇིགས་ཏེ་མ་སྤྲོས་སོ། །ཚིག་
རྐང་མཐའ་མ་གཉིས་ལ་འགྱུར་གསར་དུ་གཙུག་ལག་ལུང་དང་ རིགས་ པ་ ཇི་
བཞིན་ མི་ འགལ་ བར། །འབད་ པས་ འཇིག་ རྟེན་ དོན་ འགྱུར་ སྙམ་ ནས་ འདི་
བརྩམས་སོ། །ཞེས་འབྱུང་། འཇིག་རྟེན་གྱི་དོན་ནི། །སྤྱིར་འཇིག་རྟེན་གྱི་ཐ་སྙད་
ནི་དོན་མང་པོ་ལ་འཇུག་སྟེ། རྣམ་བཤད་རིགས་པ་ལས། འཇིག་རྟེན་ཞེས་བྱ་
སེམས་ཅན་དང་། །སྣོད་དང་ སྡུག་བསྔལ་འགྲོ་འདོད་ལའོ། །ཞེས་ གསུངས་ པ་
ལྟར། སེམས་ཅན་རྣམས་དང་། གང་དུ་སེམས་ཅན་གནས་པའི་ཡུལ་གྱི་ཕྱོགས་
རྣམས་དང་སྡུག་བསྔལ་ཉེ་བར་ལེན་པའི་ཕུང་པོ་ལྔ་དང༌། ཡང་སྲིད་དུ་འགྲོ་བ་
དང༌། འདོད་ པའི་ཡོན་ཏན་རྣམས་ཏེ་འདི་དག་ལ་འཇིག་རྟེན་ཞེས་རྒྱལ་བའི་
གསུང་རབ་ལས་འབྱུང་བ་ལས་། སྐབས་འདིར་ནི་འཇིག་རྟེན་གྱི་དོན་སེམས་ཅན་
ནམ་སྐྱེས་བུ་ལ་བྱའོ། །དེ་ལྟར་སྤྱིར་སེམས་ཅན་རྣམས་ལ་འཇིག་རྟེན་ཞེས་བརྗོད་
པ་དང༌། ཁྱད་ པར་ བྱང་ ཆུབ་ སེམས་ དཔའ་རྣམས་ ལ་ འཇིག་རྟེན་མཆོག་ཅེས་
བརྗོད་པ་ནི། སྐབས་གཞན་དུའང་བྱང་ཆུབ་སེམས་དཔའ་རྣམས་ལ་སེམས་ཅན་
ཆེན་པོ་དང༌། སྐྱེས་བུ་ཆེན་པོ་དང་། སྐྱེ་བུ་མཆོག་དང་། སྐྱེས་བོ་དམ་པ་ཞེས་མང་
དུ་འབྱུང་བ་ལྟར་རོ། །སྙན་ངག་ཞེས་པ་ནི་ལེགས་སྦྱར་གྱི་སྐད་ལ་ཀ་བྱཱ་ཞེས་པ་
ཡོད་ལ། ཀ་བྱཱ་ཞེས་པ་བོད་སྐད་ལ་ལོ་ཙཱ་བ་འགའ་ཞིག་གིས་སྙན་ངག་ཏུ་བསྒྱུར།
འགའ་ཞིག་གིས་སྙན་དངགས་སུ་བསྒྱུར། འགའ་ཞིག་གིས་སྙན་ངགས་སུ་བསྒྱུར་
49-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏེ་བོད་སྐད་ཀྱི་འདོན་ལུགས་ཀྱི་ཁྱད་པར་མ་གཏོགས་སྐད་དོད་གཅིག་ལས་མེད་
པས་གསུམ་ཀ་དོན་གཅིག་ལ། སྙན་ངག་དང་། སྙན་དངགས་གཉིས་འདམ་ཁ་
ཡིན་པར་མཁས་པ་མང་པོས་བཤད་དོ། །འདིའི་དངགས་ཞེས་པ་བསྟོད་བསྔགས་
ཀྱི་བསྔགས་སུ་གོ་བར་མི་བྱ་སྟེ། བསྟོད་བསྔགས་ཀྱི་བསྔགས་དང་སྙན་དངགས་
ཀྱི་དངགས་གཉིས་ཡིག་ཐོབ་མི་གཅིག་པ་བལྟས་པས་གསལ་ལོ། །སྙན་དངགས་
ཀྱི་དངགས་ནི་འཇིག་རྟེན་གྱི་ཁ་དངགས་ཞེས་པ་དང་ཡིག་ཐོབ་གཅིག་གོ །སྙན་
ངག་གི་དོན་ནི་བརྗོད་པར་འདོད་པ་གང་ཡིན་པ་དེ་ཉིད་གྲོང་ཚིག་བླུན་གཏམ་དང་
མ་འདྲེས་ཤིང་སྒྲའི་རྣམ་དབྱེ་མ་འཕྱུགས་པར་མིང་གི་མངོན་བརྗོད་དང༌། ཚིག་གི་
རྒྱན་ཡིད་དུ་འོང་བ་བྱས་ཏེ་ཉན་པ་པོ་རྣམས་ཀྱི་རྣར་སྙན་ཅིང་ཡིད་དུ་འོང་བ་དང་
དོན་གྱི་གོ་བ་མ་འཕྱུགས་པར་བྱེད་པ་ཞིག་གོ །དེ་ལ་འདི་སྙམ་དུ་བསྟན་བཅོས་ཀྱི་
བརྗོད་བྱའི་དོན་མ་ནོར་བས་ཆོག་མོད། སྙན་ངག་གི་ཚིག་སྦྱོར་ཅི་དགོས་སྙམ་ན།
རྒྱལ་བ་སྲས་བཅས་ཀྱི་མཛད་པ་བཟང་པོ་རྣམས་དང་གསུང་རབ་ཡན་ལག་བཅུ་
གཉིས་ཀྱི་བརྗོད་བྱའི་དོན་རྣམས་ཚིག་སྦྱོར་ཕུན་སུམ་ཚོགས་པའི་སྙན་ངག་གིས་
གསལ་བར་བྱ་དགོས་པ་ནི། མདོ་ལས། དམ་པའི་ཆོས་གསལ་བར་བྱ་བའི་སྙན་
ངག་བྱའོ། །དཀོན་མཆོག་གསུམ་ལ་བསྟོད་པར་བྱའོ། །དེ་ལས་བླ་ན་མེད་པའི་
བྱང་ཆུབ་འཐོབ་པར་འགྱུར་རོ། །ཞེས་གསུངས་ཤིང་། རྒྱལ་བ་ཉིད་ཀྱིས་དམ་པའི་
ཆོས་བསྔགས་པ་ན་ཡང་། དམ་པའི་ཆོས་ནི་ཐོག་མར་དགེ་བ། བར་དུ་དགེ་བ།
མཐའ་མར་དགེ་བ། དོན་བཟང་པོ། ཚིག་འབྲུ་བཟང་པོ། ཞེས་བསྔགས་པ་ལྟར་
རོ། །དཀོན་མཆོག་གསུམ་ལ་བསྟོད་པའི་སྙན་ངག་གི་ཚིག་སྦྱོར་བྱེད་པ་ནི་ཕན་
ཡོན་ཤིན་ཏུ་ཆེ་སྟེ། མདོ་སྡེ་བསྐལ་ བཟང་ ལས། དེ་ བཞིན་ གཤེགས་ པ་ དུས་
- 50 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།།
མཁྱེན་རྒྱལ་པོ་ནི། །སྙན་ངག་མཁན་ཚེ་བདེ་གཤེགས་རྩྭ་མཆོག་ལ། །ཚིགས་སུ་
བཅད་པའི་དབྱངས་ཀྱིས་བསྟོད་ནས་ཀྱང་། །དང་པོར་བྱང་ཆུབ་མཆོག་ཏུ་སེམས་
བསྐྱེད་དོ། །ཞེས་དང༌། སྟོན་པ་ཐུགས་རྗེ་ཅན་འདི་ཉིད་ཀྱིས་ཀྱང་སྔོན་སློབ་པ་
ལམ་གྱི་གནས་སྐབས་སུ་དེ་བཞིན་གཤེགས་པ་སྐར་རྒྱལ་ལ་སྙན་ངག་གི་ཚིགས་
སུ་བཅད་པ་གཅིག་གིས་བསྟོད་པས་བསྐལ་བ་བཞི་ཁྲིའི་ཚོགས་བཟླུམས་པར་
གསུངས་ པ་ལྟར་ རོ། །སྙན་ངག་གི་ཚིག་སྦྱོར་ བྱེད་པར་དེ་ཡང་གཞུང་འདིར་
བཤད་པ་ལྟར་རྒྱལ་བ་སྲས་བཅས་ཀྱི་མཛད་པ་རྣམ་ཐར་ལ་བསྔགས་པ་དང༌།
ལས་ངན་པའི་མཐུས་ངན་སོང་དུ་ལྟུང་བ་ལ་འཇིགས་པ་བསྐྱེད་པ་དང་། ལས་
ཉོན་གྱིས་འཁོར་བར་བཅིངས་པ་ལ་ཞེན་ལོག་སྐྱོ་ཤས་བསྐྱེད་པ་དང༌། མི་རྟག་པ་
དང༌། སྡུག་བསྔལ་བ་དང་། བདག་མེད་པའི་ངང་ཚུལ་གསལ་བར་སྟོན་པ་དང་།།
རང་ཡལ་བར་དོར་ནས་སེམས་ཅན་གྱི་དོན་སྒྲུབ་པ་ལ་སྙིང་སྟོབས་དང་བརྩོན་
འགྲུས་བསྐྱེད་པའི་བསྔགས་པ་སོགས་ཚིག་སྦྱོར་ཕུན་སུམ་ཚོགས་པས་བྱ་བ་ཡིན་
གྱི། དེ་ལྟར་མིན་པར་འཁོར་བའི་གནས་ལུས་ལོངས་སྤྱོད་ཀྱི་བསྔགས་པ་བརྗོད་
པ་ དང་། ཁྱད་ པར་ བུད་ མེད་ ཀྱི་ ལང་ ཚོ་ དང༌། །སྤྱོད་ ལམ་ དང༌། རེག་ པ་ ལ་
བསྔགས་པའི་ཚིག་སྦྱོར་བྱེད་པ་ནི་ཤིན་ཏུ་སྨད་དེ། སེམས་ཅན་རྣམས་ཐོག་མ་
མེད་པ་ནས་འདོད་ཡོན་ལ་ཆགས་པའི་སྲེད་པས་བཅིངས་ཏེ་འཁོར་བར་འཁྱམས་
ཤིང་སྡུག་བསྔལ་བར་མེད་དུ་མྱོང་བཞིན་པ་ལ། སླར་ཡང་འདོད་ཡོན་ལ་ཆགས་
པའི་སྲེད་པ་རྒྱས་པར་བྱེད་པ་ནི་བ་གླང་པགས་པ་བཤུས་པ་ལ་ལྕག་གིས་བྲབས་
པའམ། ཕོལ་མིག་ཆེན་པོས་ལུས་ཚ་བར་གྱུར་པ་ལ་འགྱུར་བྱེད་འདེབས་པ་ལྟར་
བསམ་བཞིན་དུ་སྡུག་བསྔལ་མི་བཟད་པ་ལ་སྦྱོར་བ་བྱེད་པ་ཡིན་པས་མཁས་པ་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྣམས་ཀྱིས་སྨད་པའི་གནས་ཡིན་ཏེ། རིན་ཆེན་ཕྲེང་བ་ལས། སྤང་བྱ་བུད་མེད་
ཆགས་ བསྟོད་ པ། །ཆོས་ མ་ ཡིན་ པའི་ འདོད་ཆགས་སོ། །སྡིག་ འདོད་ ཡོན་ཏན་
མེད་ བཞིན་དུ། །ཡོན་ ཏན་ ལྡན་ པར་ ཚུལ་ འཆོས་ པའོ། །ཞེས་ དང་། སློབ་ སྤྲིང་
ལས། བུད་མེད་ཡན་ལག་དྲི་ང་རུལ་བ་མི་སྡུག་པ། །པདྨ་ཟླ་བ་ཨུཏྤལ་དག་ཏུ་
སྙོམས་བྱེད་པ། །སྙན་ངག་མཁན་གྱི་རྫུན་དེའི་འབྲས་བུ་མི་བཟད་པ། །དེ་དག་དེ་
ཡི་མངལ་ནས་འཇུག་པ་དེ་བཞིན་ནོ། །ཞེས་གསུངས། འདོད་པ་ལ་ཆགས་པས་
བུད་མེད་ལ་བསྔགས་པའི་སྙན་ངག་བྱེད་པ་ནི་ཤི་ནས་ཉི་ཚེ་བའི་དམྱལ་བར་སྐྱེས་
ཏེ་བུད་མེད་དེ་འདྲ་བའི་འཁྲུལ་སྣང་གིས་བསླུས་ཏེ་སྡུག་བསྔལ་མི་བཟད་པ་ལ་
སྦྱོར་བར་མདོ་སྡེ་དྲན་པ་ཉེར་བཞག་ལས་གསུངས་སོ། །དཔལ་ལྡན་ཡོན་ཏན་
དམ་པས་ཡོངས་བཟུང་ཞེས་པ་ནས་འདི་བརྩམས་སོ། །ཞེས་པའི་བར་གྱི་གཞུང་
འདི་དག་གིས་བསྟན་བཅོས་འདིའི་དགོས་སོགས་ཆོས་བཞི་བསྟན་ཏེ། ཚིགས་
བཅད་དང་པོས་བརྗོད་བྱ་དང༌། ཚིགས་བཅད་གཉིས་པས་དགོས་པ་དང་ཉིང་
དགོས་གཉིས་དང༌། ཚིགས་བཅད་གསུམ་པ་འདིས་འབྲེལ་བ་བསྟན་ཏོ། །དམ་
བཅའི་ཚིགས་བཅད་འདི་ཉིད་ཀྱིས་ཀྱང་བསྟན་བཅོས་འདིའི་དགོས་སོགས་ཆོས་
བཞི་བསྟན་ཏེ། ཚིག་རྐང་དང་པོས་བརྗོད་བྱ་བསྟན། མཉན་དུ་རུང་བར་བྱ་བའི་
ཕྱིར་ཞེས་པ་དང་། དེ་ལྟར་འཇིག་རྟེན་དོན་འགྱུར་ཞེས་པས་དགོས་པ་གཉིས་
བསྟན། ཚིག་ལྷག་མ་རྣམས་ཀྱིས་འབྲེལ་བ་བསྟན་ཏོ། །དགོས་འབྲེལ་གྱི་གནད་
རྣམས་མཐའ་ཆོད་པར་ཤེས་པ་ལ་སྤྱིར་ངག་ཙམ་ལ་ཡོད་པའི་དགོས་སོགས་ཆོས་
བཞི་དང༌། དགོས་འབྲེལ་ངག་ལ་ཡོད་པའི་དགོས་སོགས་ཆོས་བཞི་དང་། བསྟན་
བཅོས་ ལུས་ ལ་ ཡོད་ པའི་ དགོས་ སོགས་ ཆོས་ བཞི་རྣམས་ཤེས་དགོས་ཤིང་།
ཅ2 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྟན་བཅོས་ཀྱི་ཐོག་མར་དགོས་སོགས་ཆོས་བཞི་བརྗོད་པས་གདུལ་བྱའི་ལོག་
རྟོག་གང་དང་གང་སེལ་བ་དང༌། གདུལ་བྱ་བསྟན་བཅོས་ལ་འཇུག་པའི་ཡན་
ལག་ཏུ་ཇི་ལྟར་འགྱུར་བའི་ཚུལ་ཤེས་དགོས་པ་དང་། ཚིགས་བཅད་འདིས་བསྟན་
བཅོས་རྩོམ་པ་པོ་དང༌། ཉན་པ་པོ་སྣོད་རུང་གི་གདུལ་བྱའི་མཚན་ཉིད་དང་། དེས་
དེ་ལ་ཇི་ལྟར་བཤད་པའི་ཚུལ་རྣམས་ཀྱང་བསྟན་པས་བཤད་པར་བྱ་བ་མང་དུ་
སྣང་ནའང་མཐའ་དག་བྲི་མ་ནུས་པས་བློ་གྲོས་ཅན་རྣམས་ལ་རྣམ་པར་དཔྱོད་པའི་
སྒོ་ཙམ་ཞིག་བརྗོད་པ་ཡིན་ནོ། །
བཞི་པ་དེའི་ཕྱིར་དུ་དཀོན་མཆོག་གསུམ་ལ་ཕྱག་མཛད་པ་ནི། རང་དོན་
བརྩོན་པས་གཞན་དོན་བརྩོན་པ་གང་ཡིན་པའི། །ཡོན་ཏན་སྒྲུབ་པ་བཟང་པོའི་
རྗེས་སུ་མཐུན་མ་གྱུར། །ཐམས་ཅད་མཁྱེན་ཅེས་བརྗོད་པ་མ་ནོར་གསལ་བར་
གྲགས། །མཉམ་མེད་དེ་དང་ཆོས་དང་དགེ་འདུན་སྤྱི་བོས་འདུད། །ཅེས་གསུངས།
དོན་ནི་མཁས་མཆོག་དཔའ་བོས་བསྟན་བཅོས་འདི་རྩོམ་པའི་ཐོག་མར་སྔོན་བྱོན་
དམ་པའི་མཛད་པ་དང་མཐུན་པར་དཀོན་མཆོག་གསུམ་ལ་ཕྱག་མཛད་དོ། །ཚུལ་
ཇི་ལྟར་དུ་ཕྱག་མཛད་པ་ནི་དང་པོར་ཐུགས་བསྐྱེད་པ་ན་སེམས་ཅན་ཐམས་ཅད་
སྒྲོལ་བའི་ཕྱིར་དུ་བླ་ན་མེད་པའི་བྱང་ཆུབ་སྒྲུབ་པར་ཐུགས་དམ་བཅས་ཤིང་། ཇི་
ལྟར་དམ་བཅས་པ་ལྟར་གྲངས་མེད་གསུམ་དུ་རང་དོན་ནམ་ཡང་མི་སེམས་པར་
སེམས་ཅན་གྱི་དོན་ཁོ་ན་སྒྲུབ་ཅིང་ཚོགས་གཉིས་བསགས་པ་མཐར་ཕྱིན་ཏེ།
སྐྱོན་ཀུན་ཟད་ཅིངཡོན་ཏན་ཐམས་ཅད་རྫོགས་པ་རྣམ་པ་ཐམས་ཅད་མཁྱེན་པའི་
ཡེ་ཤེས་ཐུགས་སུ་ཆུད་པས་འགྲོ་བའི་བླ་མ་ཐམས་ཅད་མཁྱེན་པ་ཞེས་བརྗོད་
ཅིང་། དེ་ལྟར་བརྗོད་པ་དེ་ཡང་རབ་བཏགས་དང་ཟོལ་བསྟོད་དང་རང་རང་གི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྨོངས་ཞེན་གྱིས་སྒྲོ་བཏགས་ནས་བརྗོད་པ་མིན་གྱི། ཤེས་བྱའི་གནས་ལ་ལྐོག་ཏུ་
མ་གྱུར་པའི་སྤྱན་མངའ་བ་རྣམས་ཀྱིས་ཇི་ལྟར་གཟིགས་པ་དང༌། དྲི་མ་མེད་པའི་
རིགས་པས་དཔྱད་ཅིང་བརྟགས་ནས་ནོར་བ་དང་འཁྲུལ་པ་གང་ཡང་མེད་པར་མ་
ནོར་མ་འཁྲུལ་པར་དེ་བཞིན་དུ་ངེས་ཏེ་ཆོས་ཤིན་ཏུ་གསལ་བར་ས་གསུམ་ན་སྙན་
པར་གྲགས་པ་སྟོན་པ་མཉམ་མེད་དེ་དང༌། དེས་གསུངས་པའི་ལུང་རྟོགས་ཀྱི་
ཆོས་རྣམས་དང་། ཆོས་དེ་ཚུལ་བཞིན་དུ་སྒྲུབ་པའི་ཕྱིར་མི་ལྡོག་པའི་དགེ་འདུན་
རྣམས་ལ་སྤྱི་བོས་འདུད་དོ། །བདག་གིས་སེམས་ཅན་ཐམས་ཅད་བླ་ན་མེད་པའི་
བྱང་ཆུབ་ལ་འགོད་པའི་ཕྱིར་དུ་སྟོན་པའི་རྣམ་ཐར་གདུལ་བྱའི་ཉམས་ལེན་དུ་སྦྱར་
ཏེ་ཐེག་པ་ཆེན་པོའི་ལམ་གྱི་རིམ་པ་སྟོན་པའི་བསྟན་བཅོས་རྩོམ་པ་འདི་མཐར་
ཕྱིན་པ་དང་། འདིས་སེམས་ཅན་ཐམས་ཅད་ཐེག་པ་ཆེན་པོའི་ལམ་ལ་བཀྲི་ནུས་
པར་གྱུར་ཅིག་ཅེས་པ་ནི་ཚིག་གི་ལྷག་མའོ། །འདིའི་རང་དོན་བརྩོན་པ་ཞེས་པ་ནི་
ཉན་རང་རྣམས་ཏེ། སྲིད་པ་མཐའ་དག་མེ་འབར་བའི་རླབས་ལྟར་མཐོང་སྟེ་ཆེར་
འཇིགས་ནས་འཁོར་ལ་ཞེན་པ་ལོག་སྟེ་ངེས་འབྱུང་ཤུགས་དྲག་པོས་རང་དོན་དུ་
ཐར་པ་སྒྲུབ་ཕྱིར་ལམ་བསླབ་པ་གསུམ་ལ་སྐད་ཅིག་ཀྱངམ་ཡེངས་པར་བརྩོན་
པར་མཛད་ པའི་ ཉན་ རང་རྣམས་ ཀྱི་བསམ་པ་དང༌། སྙིང་ སྟོབས་དང་ སྤྱོད་ པ་
རྣམས་ཀྱིས། བྱམས་པ་དང་སྙིང་རྗེ་ཤུགས་དྲག་པོས་རང་ཡལ་བར་དོར་ཏེ་གཞན་
གཅེས་པར་བཟུང་ནས་སེམས་ཅན་གཞན་གྱི་དོན་སྒྲུབ་པ་ལ་རྩེ་གཅིག་ཏུ་བརྩོན་
པར་མཛད་པ་གང་ཡིན་པ་རྒྱལ་བ་སྲས་བཅས་ཀྱི་མཛད་པ་བཟང་པོའི་རྗེས་སུ་
མཐུན་པ་ཙམ་དུའང་མ་གྱུར་ཅེས་པ་སྟེ། འཇིག་རྟེན་འདི་ན་མཆོད་འོས་སུ་གྱུར་པ་
ཉན་རང་དགྲ་བཅོམ་རྣམས་ཀྱིས་ཀྱང་རྒྱལ་སྲས་ཀྱི་སྤྱོད་པའི་རྗེས་སུ་མཐུན་པ་
- 54 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཙམ་ཡང་མ་ནུས་ན་གཞན་གྱིས་ལྟ་ཅི་སྨོས་ཞེས་པའོ། །ཉན་རང་རྣམས་ལ་རང་
དོན་ལ་བརྩོན་པ་ཞེས་བརྗོད་པས་ནི་སོ་སྐྱེ་ཐ་མལ་བ་འཆིང་བ་ཀུན་ལྡན་ཆོས་ལ་
བློ་མ་ཕྱོགས་པ་རྣམས་ཀྱིས་ནི་གཞན་དོན་ལྟ་ཞོག །རང་དོན་ཡང་སྒྲུབ་མི་ཤེས་
པར་བདེ་བ་འདོད་ཀྱང་བདེ་བའི་རྒྱུ་མི་སྒྲུབ་པར་སྡུག་བསྔལ་གྱི་རྒྱུ་འབའ་ཞིག་
བསྒྲུབས་ཏེ་རང་ལ་དགྲ་བཞིན་དུ་བྱས་ཏེ། རང་ཉིད་རྣམ་པ་ཀུན་ནས་ཕུང་བར་
བྱེད་པའི་ལས་འབའ་ཞིག་ལ་གཞོལ་བ་རྣམས་ལ་ཀྱེ་མའོ་སེམས་ཅན་འདི་དག་ནི་
ལས་དང་ཉོན་མོངས་པས་འདི་ལྟར་དུ་བཅོམ་མོ་ཞེས་སྙིང་རྗེའི་གནས་སུ་བསྟན་
ཏོ། །རྒྱལ་ སྲས་ ཀྱི་སྤྱོད་ པས་ ཉན་ རང་ རྣམས་ ཟིལ་ གྱིས་ གནོན་ པ་ནི། སྡོང པོ་
བཀོད་པ་ལས། རིགས་ཀྱི་བུ་འདི་ལྟ་སྟེ། དཔེར་ན་རྒྱ་མཚོ་ཆེན་པོ་ནས་གྲུས་
བླངས་པའི་ནོར་བུ་རིན་པོ་ཆེ་རིན་ཐང་མེད་པ་ཚོང་པའི་ལག་ཏུ་འོངས་པ་ནི་གྲོང་
ཁྱེར་དུ་ཕྱིན་ན། ནོར་བུ་མཆིང་བུ་བརྒྱ་ཕྲག་སྟོང་ཡང་ཁ་དོག་དང་རིན་ཐང་གིས་
ཟིལ་གྱིས་གནོན་ཏོ། །དེ་བཞིན་དུ་འཁོར་བའི་རྒྱ་མཚོ་ཆེན་པོ་ན་གནས་ཀྱང་
ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་ནོར་བུ་རིན་པོ་ཆེ་ཆེན་པོ་རིན་
ཐང་མེད་པ་སྨོན་ལམ་གྱི་གྲུར་བཅུག་པ་ནི། བྱང་ཆུབ་སེམས་དཔའ་སེམས་དང་པོ་
བསྐྱེད་པའི་ལྷག་པའི་བསམ་པའི་རྒྱུད་ལ་འདུག་སྟེ་ཐམས་ཅད་མཁྱེན་པའི་གྲོང་
ཁྱེར་དུ་མ་ཕྱིན་ཀྱང་། རྣམ་པར་གྲོལ་བའི་གྲོང་ཁྱེར་དུ་ཕྱིན་པའི་ཉན་ཐོས་དང་
རང་སངས་རྒྱས་ནོར་བུ་མཆིང་བུ་ལྟ་བུ་ཐམས་ཅད་ཟིལ་གྱིས་གནོན་ཏོ། །ཞེས་
དང༌། བྱམས་པའི་རྣམ་པར་ཐར་པ་ལས་ཀྱང་། རིགས་ཀྱི་བུ་འདི་ལྟ་སྟེ། དཔེར་
ན་རྒྱལ་པོའི་བུ་སྐྱེས་ནས་ཡུན་རིང་པོ་མ་ལོན་པ་ཡང་བློན་པོའི་མཆོག་ཏུ་བྱ་བ་
རྒན་པོ་ཐམས་ཅད་རྒྱལ་པོའི་རིགས་དང་ལྡན་པར་སྐྱེས་པའི་དབང་གིས་ཟིལ་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱིས་གནོན་ཏོ། །དེ་བཞིན་དུ་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་
ནས་རིང་པོ་མ་ལོན་པ་ཆོས་ཀྱི་རྒྱལ་པོ་དེ་བཞིན་གཤེགས་པའི་རིགས་སུ་སྐྱེས་
པའི་ལས་དང་པོ་པ་ཡང་། ཡུན་རིང་པོ་ནས་ཚངས་པར་སྤྱོད་སྤྱོད་པའི་ཉན་ཐོས་
ན་རྒན་པ་ཐམས་ཅད་བྱང་ཆུབ་ཀྱི་སེམས་ཀྱི་དབང་གིས་ཟིལ་གྱིས་གནོན་ཏོ། །
ཞེས་དང་། རྡོ་རྗེ་རིན་པོ་ཆེ་ནི་ཆག་ཀྱང་གསེར་གྱི་རྒྱན་ཁྱད་པར་དུ་འཕགས་པ་
ཐམས་ཅད་ཟིལ་གྱིས་གནོན་ཅིང་རྡོ་རྗེ་རིན་པོ་ཆེའི་མིང་ཡང་མི་འདོར་ལ་དབུལ་
བ་ཐམས་ཅད་ཀྱང་རྣམ་པར་བཟློག་གོ །རིགས་ཀྱི་བུ་དེ་བཞིན་དུ་ཐམས་ཅད་
མཁྱེན་པར་སེམས་བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་བྲལ་ཡང་ཉན་ཐོས་
དང་རང་སངས་རྒྱས་ཀྱི་ཡོན་ཏན་གསེར་གྱི་རྒྱན་ཐམས་ཅད་ཟིལ་གྱིས་གནོན་ཅིང་
བྱང་ཆུབ་སེམས་དཔའི་མིང་ཡང་མི་འདོར་ལ་འཁོར་བའི་དབུལ་བ་ཐམས་ཅད་
ཀྱང་རྣམ་པར་བཟློག་གོ །ཞེས་གསུངས་པ་ལྟར། བྱང་ཆུབ་ཏུ་སེམས་བསྐྱེད་པ་
ཙམ་གྱིས་ཀྱང་ཉན་རང་དགྲ་བཅོམ་རྣམས་ཟིལ་གྱིས་གནོན་ན། སེམས་བསྐྱེད་
ནས་སྤྱོད་པ་རླབས་པོ་ཆེ་རྣམས་ལ་བསླབས་ཏེ་རྒྱལ་སྲས་སའི་དབང་ཕྱུག་ཏུ་གྱུར་
ནས་ གཟུངས་ དང༌། ཏིང་ ངེ་ འཛིན་ དང་། སྤོབས་ པ་ དང་ མངོན་ཤེས་དང༌། རྫུ་
འཕྲུལ་སོགས་བསམ་གྱིས་མི་ཁྱབ་པའི་མཐུ་ཐོབ་པ་ན་ཉན་རང་རྣམས་ཟིལ་གྱིས་
གནོན་པ་ལྟ་ཅི་སྨོས། རྒྱལ་སྲས་ཀྱི་སྤྱོད་པས་ཀྱང་ཉན་རང་རྣམས་ཟིལ་གྱིས་
གནོན་ན། སངས་རྒྱས་ཀྱི་མཛད་པ་འཕྲིན་ལས་ཀྱིས་ཉན་རང་རྣམས་ཟིལ་གྱིས་
གནོན་པ་དང༌། ཉན་རང་རྣམས་ཀྱིས་སངས་རྒྱས་ཀྱི་མཛད་པའི་རྗེས་སུ་མཐུན་པ་
ཙམ་ཡང་མི་ནུས་པ་ལྟ་ཅི་སྨོས། ཉན་རང་དགྲ་བཅོམ་བདག་ཉིད་ཆེན་པོ་དེ་དག་
གིས་ཀྱང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་མཛད་པ་བཟང་པོའི་
- 56 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྗེས་སུ་མཐུན་པ་ཙམ་ཡང་མི་ནུས་ན། འཁོར་བའི་བདེ་བ་ལ་ཆགས་པའི་སེམས་
ཅན་ཐ་མལ་བ་རྣམས་ཀྱིས་རྒྱལ་སྲས་བདག་ཉིད་ཆེན་པོ་དག་གི་མཛད་པའི་རྗེས་
སུ་མཐུན་པ་ཙམ་ཡང་མི་ནུས་པ་ལྟ་ཅི་སྨོས། ཚངས་པ་དང་བརྒྱ་བྱིན་དང་དབང་
ཕྱག་ལ་སོགས་པ་འཇིག་རྟེན་འདི་ན་ཆེ་བར་རློམ་པ་ལས་ཉོན་གྱི་འཆིང་བས་
བཅིངས་པ་དག་གིས་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་མཛད་པ་
རླབས་ པོ་ ཆེ་ དེ་ དག་ལ་རྗེས་ སུ་ ཡི་ རང་ ཙམ་ ཡང་ བྱ་ དཀའ་ ན། དེ་ དག་ དང་
མཚུངས་པར་བྱེད་ནུས་པའི་གོ་སྐབས་ག་ལ་ཡོད། དེའི་ཕྱིར་སངས་རྒྱས་བཅོམ་
ལྡན་འདས་ནི་འཇིག་རྟེན་འདི་ན་མཚུངས་པ་མེད་པ་མཉམ་པ་མེད་པ་ཡིན་ནོ། །
ཐམས་ཅད་མཁྱེན་ཅེས་བརྗོད་པ་མ་ནོར་གསལ་བར་གྲགས། ཞེས་སྟོན་པ་ཐུབ་
པའི་དབང་པོ་ལ་ཐམས་ཅད་མཁྱེན་པ་ཞེས་བརྗོད་པ་ནི་ནོར་བ་དང་སྒྲོ་བཏགས་
ནས་བརྗོད་པ་མིན་གྱི། དོན་ལ་ཇི་ལྟར་གནས་པ་ལྟར་བརྗོད་པ་དང་། དེ་ཡང་
རྒྱལ་བའི་མཛད་པ་དང་གསུང་རབ་རྣམས་ལ་བལྟས་ཏེ་དྲི་མ་མེད་པའི་རིགས་
པས་ཇི་ཙམ་དཔྱད་པ་ཙམ་གྱིས་ངེས་པ་རྙེད་ནས་ཡིད་ཆེས་ཀྱི་དད་པ་ཇེ་ཆེར་འགྲོ་
བར་འགྱུར་ལ། མུ་སྟེགས་པ་དབང་ཕྱུག་རྟག་པ་རང་བྱུང་གི་ཚད་མའི་སྐྱེས་བུར་སྨྲ་
བ་དང་
། ཚངས་ པ་འཇིག་རྟེན་གྱི་བྱེད་པོར་སྨྲ་བ་དང༌། སེར་སྐྱ་དང་རྐང་མིག་
སོགས་སྟོན་པ་ཚད་མར་སྨྲ་བ་རྣམས་ནི་རྨོངས་ཏེ་འཁྲུལ་པ་དང་ནོར་བར་སྨྲ་བ་ཤ་
སྟག་ཡིན་ཏེ། འདུས་བྱས་ཐམས་ཅད་རིམ་གྱིས་འགྱུར་བར་མངོན་སུམ་དུ་མཐོང་
བཞིན་དུ་བྱེད་པ་པོ་དབང་ཕྱུག་རྟག་པར་སྨྲ་བ་ནི་འབྲས་བུ་འགྱུར་ཡང་རྒྱུ་མི་
འགྱུར་ཞེས་ནང་འགལ་སྨྲ་བ་དང༌། རིགས་པས་གནོད་པ་ཤ་སྟག་ཡིན་ལ། དེ་
བཞིན་དུ་ཚངས་པ་རང་ཉིད་ལས་ཉོན་གྱིས་བཅིངས་ཤིང་གར་འགྲོའི་རང་དབང་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེད་བཞིན་དུ་འཇིག་རྟེན་གྱི་བྱེད་པོར་སྨྲ་བའང་འགལ་འདུ་དང་རིགས་པས་
གནོད་པ་ཤ་སྟག་ཡིན་ནོ། །དེ་བཞིན་དུ་སེར་སྐྱ་དང་རྐང་མིག་སོགས་ཚད་མའི་
སྐྱེས་བུར་སྨྲ་བའང་འགལ་འདུ་དང་ཕྱིན་ཅི་ལོག་ཏུ་སྨྲ་བ་ཤ་སྟག་ཡིན་ཏེ། དེ་དག་
གིས་འཁོར་བ་བཟློག་པར་ཡང་འདོད་ལ། གང་ཟག་གི་བདག་ཁས་བླངས་ནས་
འཁོར་བའི་རྩ་བ་བདག་འཛིན་བཟློག་ཏུ་མེད་པར་འདོད་པས་རྒྱུ་བརྟན་ཆགས་
པར་གནས་བཞིན་དུ་འབྲས་བུ་བཟློག་པར་འདོད་པ་ནང་འགལ་སྨྲ་བ་ཤ་སྟག་
ཡིན་ལ། དེ་དག་གིས་མཚོན་དེ་རྣམས་ཀྱི་སྤྱོད་ཚུལ་དང་གྲུབ་མཐའ་ངན་པ་རྣམས་
ལ་ རིགས་པས་བརྟགས་ན་སྤྱོད་ཚུལ་ངན་པས་རང་མཚང་སྟོན་པ་དང་། གྲུབ་
མཐའ་ནང་འགལ་ཅན་གདུལ་བྱ་སླུ་བར་བྱེད་པ་ཤ་སྟག་ཏུ་གྲུབ་བོ། །དོན་དེ་དག་
ལ་དགོངས་ནས་ ཁྱད་ པར་ འཕགས་བསྟོད་ལས། མུ་སྟེགས་གཞན་གྱི་གཞུང་
ལུགས་ ལ། །ཇི་ ལྟར་ ཇི་ ལྟར་རྣམ་བསམ་ པ། །དེ་ལྟ་དེ་ ལྟར་ མགོན་ ཁྱོད་ལ། །
བདག་གི་སེམས་ནི་དད་པར་གྱུར། །ཅེས་སོགས་རྒྱ་ཆེར་གསུངས་སོ། །སངས་
རྒྱས་བཅོམ་ལྡན་འདས་ལ་ཡོན་ཏན་མཐའ་ཡས་མུ་མེད་པ་ཡོད་པ་ལས། འདིར་
ཐམས་ཅད་མཁྱེན་པ་ཞེས་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་སྒོ་ནས་
བསྔགས་པ་ནི་སངས་རྒྱས་ཀྱི་མཛད་པ་ནི་སེམས་ཅན་གྱི་དོན་ཉིད་ཡིན་ཞིང་།
སེམས་ཅན་གྱི་དོན་ཡང་གཙོ་བོ་ནི་ཆོས་བསྟན་ནས་ཐེག་པ་གསུམ་གྱི་ལམ་ལ་
ཁྲིད་དེ་མཐར་སངས་རྒྱས་ཀྱི་ས་ལ་འགོད་པར་བྱེད་པ་ཉིད་ཡིན་ལ། །སྤྱིར་སངས་
རྒྱས་ཀྱི་འཕྲིན་ལས་ཐམས་ཅད་དང༌། ཁྱད་པར་ཆོས་ཀྱི་འཁོར་ལོ་བསྐོར་བ་ནི་
རྣམ་པ་ཐམས་ཅད་མཁྱེན་པའི་ཡེས་ཤེས་ཀྱི་མཐུ་ཡིན་པས་འདིར་དེའི་སྒོ་ནས་
བསྔགས་པ་མཛད་དོ། །དོན་གྱི་དབང་འདི་གཟིགས་ནས་རྗེ་བཙུན་བྱམས་པ་
8 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མགོན་པོས་ཀྱང་། གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་
ཚོགས་འདི་གསུངས་པ། །ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་
རྒྱས་ཀྱི་ནི་ཡུམ་དེ་ལ་ཕྱག་འཚལ། །ཞེས་མངོན་རྟོགས་རྒྱན་རྩོམ་པའི་ཐོག་མར་
རྣམ་པ་ཐམས་ཅད་མཁྱེན་པའི་ཡེས་ཤེས་ཉིད་ལ་བསྔགས་པ་མཛད་དོ། །མཁས་
མཆོག་དཔའ་བོས་བསྟན་བཅོས་འདི་རྩོམ་པའི་ཐོག་མར་དཀོན་མཆོག་གསུམ་ལ་
ཕྱག་མཛད་པ་ནི། ཕྱི་རབས་ཀྱི་གདུལ་བྱ་རྣམས་ལ་བྱ་བ་གང་བྱེད་ཀྱང་དཀོན་
མཆོག་གསུམ་ལ་གསོལ་བ་བཏབ་ནས་བྱ་དགོས་སོ་ཞེས་འདོམས་པ་དང་། །ཐར་
འདོད་རྣམས་ལ་བསླུ་བ་མེད་པའི་སྐྱབས་ནི་དཀོན་མཆོག་གསུམ་ཉིད་ཡིན་ནོ། །
ཞེས་གོ་བར་བྱ་བ་དང༌། །ཐར་འདོད་རྣམས་ཀྱི་འཇུག་ངོགས་ནི་སངས་རྒྱས་ཀྱི་
བསྟན་པ་ཉིད་ཡིན་ནོ་ཞེས་གོ་བར་བྱ་བའི་ཕྱིར་དུ་མཛད་དོ། །གཞན་ཡང་བདག་
གཅེས་འཛིན་གྱི་སྐྱོན་དང་། གཞན་གཅེས་འཛིན་གྱི་ཕན་ཡོན་རིགས་པའི་ལམ་
ནས་ངེས་པར་བྱས་ཏེ་གཞན་གྱི་དོན་དུ་ཞུགས་པས་རང་གི་དོན་ཡང་ཡོངས་སུ་
རྫོགས་ པ་ ཞར་ ལ་ འགྲུབ་ པའི་ ཐབས་ མཁས་ དང་ ལྡན་ པའི་ཐེག་པ་ཆེན་པོར་
འཇུག་ པར་ རིགས་ སོ་ ཞེས་ འདོམས་ པ་ དང་། །ཐེག་ པ་ ཆེན་པོར་ འཇུག་ པར་
འདོམས་པ་རྣམས་ཀྱིས་རྒྱལ་བས་སློབ་པ་ལམ་གྱི་གནས་སྐབས་སུ་ཇི་ལྟར་མཛད་
པའི་ཚུལ་སྟོན་པའི་གསུང་རབ་ཉིད་མན་ངག་གི་མཆོག་ཏུ་བཟུང་ནས་དེ་ལྟར་དུ་
སློབ་དགོས་སོ་ཞེས་ འདོམས་ པའི་ ཕྱིར་དུ་སྔོན་འགྲོའི་ཚིགས་བཅད་འདི་དག་
གསུངས་སོ། །ཚིགས་བཅད་འདི་ལ་འགྱུར་གསར་དུ། རང་དོན་བརྩོན་པ་ཡིས་
ཀྱང་གཞན་དོན་སྤྱོད་པ་གང་ཡིན་པའི། །ཡོན་ཏན་བསྒྲུབ་པ་ལ་ནི་བཟང་པོའི་
རྗེས་སུ་མཐུན་མ་གྱུར། །ཐམས་ཅད་མཁྱེན་ཅེས་བརྗོད་པ་མ་ནོར་གསལ་བར་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྲགས་པ་ཡི། །མཉམ་མེད་དེ་ནི་ཆོས་དང་དགེ་འདུན་བཅས་ལ་སྤྱི་བོས་འདུད། །
ཅེས་འབྱུང་ངོ༌། ། །
གཉིས་པ་བཤད་བྱ་བསྟན་བཅོས་ཀྱི་དོན་ཉིད་བཤད་པ་ལ་གཉིས། ལུས་
མདོར་བསྟན་པ་དང་། ཡན་ལག་རྒྱས་པར་བཤད་པའོ། །དང་པོ་ནི། བཅོམ་ལྡན་
འདས་དེ་སྐུ་ཚེ་སྔ་མ་ལའང་སེམས་ཅན་ཐམས་ཅད་ལ་རྒྱུ་མེད་པར་རབ་ཏུ་བྱམས་
པའི་ངོ་བོ་ཉིད་ཡིན་པས། སངས་རྒྱས་བཅོམ་ལྡན་འདས་ལ་སེམས་རབ་ཏུ་དང་
བར་བྱའོ། །ཞེས་གསུངས་ཏེ། བདག་ཅག་སྙིགས་མའི་འགྲོ་བ་སངས་རྒྱས་དང་
བྱང་ཆུབ་སེམས་དཔའ་གཞན་ཐམས་ཅད་ཀྱིས་འདུལ་བའི་སྤྱོད་ཡུལ་དུ་མ་གྱུར་
པ། མ་རུང་གདུལ་དཀའ་བ། སྙིགས་མ་ལྔའི་རྒུད་པས་བཅོམ་ཞིང་སྡུག་བསྔལ་
གྱིས་ ཆེས་ ཆེར་ མནར་ བ་ རྣམས་ ཀྱི་ མགོན་ དང༌། སྐྱབས་ དང་། དཔུང་ གཉེན་
གཅིག་པུ་སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཐུགས་རྗེ་ཅན་དེ་ནི་སྐུ་ཚེ་སྔ་མ་སྔ་
མ་སྔོན་ཡུན་རིང་བ་བས་ཀྱང་ཆེས་རིང་བ། བསྐལ་བ་བརྗོད་ཀྱིས་མི་ལང་བའི་
ཡང་ཆེས་བརྗོད་ཀྱིས་མི་ལང་བའི་སྔོན་རོལ་ན་བདག་ཅག་རྣམས་དང་སྐལ་བ་
མཉམ་པར་སྤྱོད་པ་ཞིག་ལས། ནམ་ཞིག་ན་ཕྱོགས་བཅུའི་སངས་རྒྱས་རྣམས་དང་
འཕགས་པ་འཇམ་དཔལ་ལ་སོགས་པའི་དགེ་བའི་བཤེས་གཉེན་མང་པོས་རྗེས་
སུ་བཟུང་ཞིང་བསྐུལ་བར་གྱུར་པའི་མཐུས་སེམས་ཅན་རྣམས་སྡུག་བསྔལ་གྱིས་
ཉམ་ཐག་པ་གཟིགས་ནས་བཟོད་གླགས་མེད་པའི་སྙིང་རྗེ་དང་སངས་རྒྱས་རྣམས་
ཀྱི་སྟོབས་དང་། གཟི་བརྗིད་དང་། མཛད་པ་འཕྲིན་ལས་བསམ་གྱིས་མི་ཁྱབ་
པའི་ཚུལ་རྣམས་ཐོས་ཤིང་མཐོང་སྟེ། མཁའ་ཁྱབ་ཀྱིས་སེམས་ཅན་ཐམས་ཅད་
- 60 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྒྲོལ་ཕྱིར་བླ་ན་མེད་པའི་བྱང་ཆུབ་ཏུ་ཐུགས་བསྐྱེད་ལན་དང་རྣམ་པར་སྨིན་པ་ལ་
རེ་བ་མེད་ཅིང་ཚེ་འདིར་ཕན་བཏགས་པ་སོགས་ཀྱི་རྒྱུ་མཚན་ལ་ལྟོས་པ་མེད་པར་
མཁའ་ཁྱབ་ཀྱི་སེམས་ཅན་ཐམས་ཅད་ལ་མ་བུ་གཅིག་པུ་ལ་བྱམས་པ་བས་ཀྱང་
ཆེས་ ལྷག་ པར་ རབ་ཏུ་ བྱམས་ པའི་ ངོ་བོ་ཉིད་དང་། སེམས་ ཅན་ རྣམས་ སྡུག་
བསྔལ་གྱིས་ཉམ་ཐག་པ་མ་བཟོད་པའི་སྙིང་ རྗེ་ཆེན་པོ་འབའ་ཞིག་གིས་རང་
དབང་མེད་པར་བསྐུལ་ཏེ། རང་ཡལ་བར་དོར་ནས་སེམས་ཅན་གྱི་དོན་ཁོ་ན་སྒྲུབ་
ཕྱིར་བསྐལ་བ་ཆེན་པོ་གྲངས་མེད་པ་གསུམ་གྱི་རིང་ལ་ཚོགས་གཉིས་བར་མ་ཆད་
དུ་བསགས། རྫོགས་སྨིན་སྦྱངས་གསུམ་གྱི་སྤྱོད་པ་མཐའ་དག་མཐར་ཕྱིན་པར་
མཛད་དེ་འོག་མིན་དུ་ལོངས་སྤྱོད་རྫོགས་སྐུའི་གོ་འཕང་མངོན་དུ་མཛད་ནས།
སྔོན་ཡུན་རིང་པོ་ནས་ཐུགས་བསྐྱེད་པ་ལྟར་ཞིང་འདིར་བྱོན་ནས་མཆོག་གི་སྤྲུལ་
སྐའི་མཛད་པ་བསྟན་ཏེ་སྔོན་ཆད་ཞིང་འདིར་ཚངས་པ་དང་བརྒྱ་བྱིན་དང་དྲང་སྲོང་
ལ་སོགས་པ་ སུས་ ཀྱང་བསྐོར་བར་མ་ནུས་པའི་ཆོས་ ཀྱི་འཁོར་ལོ་བསྐོར་ཏེ།
གདུལ་བྱ་དབང་པོ་དམན་པ་རྣམས་ནི་ངན་སོང་གི་གཡང་ལས་བསྐྱབས་ཏེ་མཐོ་
རིས་ཀྱི་བདེ་བ་ལ་བཀོད། དབང་པོ་འབྲིང་དུ་གྱུར་པ་རྣམས་ནི་སྲིད་པའི་འཆིང་བ་
ལས་བསྒྲལ་ཏེ་ཐར་པའི་གོ་འཕང་ལ་བཀོད། གདུལ་བྱ་དབང་པོ་ཆེས་མཆོག་ཏུ་
གྱུར་པ་རྣམས་ནི་རྒྱལ་བ་རང་ཉིད་གང་ནས་གཤེགས་པའི་ཤུལ་ཐེག་པ་མཆོག་གི་
ལམ་ ལ་ ཁྲིད་དེ་སངས་རྒྱས་ཀྱི་ས་ལ་འགོད་པར་མཛད། དེ་ལྟར་ རིགས་ཅན་
གསུམ་གྱི་གདུལ་བྱ་ཐསམ་ཅད་ཀྱང་མཐར་རྒྱལ་བ་ རང་གིས་ བརྙེས་ པའི་སྐུ་
གསུམ་གྱི་གོ་འཕང་ལ་རིམ་གྱིས་སྦྱོར་བར་མཛད་ཕྱིར་ཐེག་པ་ཆེན་པོའི་ཆོས་ཀྱི་
རྣམ་གྲངས་མཐའ་ཡས་མུ་མེད་པ་ཞིག་བཀའ་བསྩལ་ཅིང་། །ཐེག་པ་ཆེན་པོའི་
61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆོས་ཇི་སྙེད་ཅིག་གསུངས་པ་དེ་ཐམས་ཅད་ཀྱི་དོན་ལ་ངེས་ཤེས་བརྟན་པོ་བསྐྱེད་
ཕྱིར་རྒྱལ་བ་རང་ཉིད་ཀྱིས་སྔོན་སློབ་པ་ལམ་གྱི་གནས་སྐབས་སུ་ཐུགས་བསྐྱེད་པ་
དང་། སྦྱིན་པ་ལ་སོགས་པའི་སྤྱོད་པ་རླབས་པོ་ཆེ་རྣམས་ལ་ཇི་ལྟར་བསླབས་པའི་
ཚུལ་རྣམས་གསལ་བར་བསྟན་ཏེ། །ཐེག་པ་མཆོག་གི་ལམ་འབྲས་བུ་དང་བཅས་
པ་ལ་ཕྱིར་མི་ལྡོག་པའི་ངེས་པ་བརྟན་པོ་བསྐྱེད་པའི་ཐབས་སུས་ཀྱང་གཞན་དུ་
བསྒྱུར་དུ་མེད་པ་གསེར་བརྟག་པའི་རྡོ་ཀ་ཞི་པ་ལྟ་བུར་འཇོག་པ་མཛད། སངས་
རྒྱས་ཀུན་ལས་ཐུགས་རྗེ་ཆེ་བས་མྱང་ངན་ལས་འདས་པའི་ཚུལ་བསྟན་པའི་རྗེས་
སུའང་བསྟན་པ་ལོ་ལྔ་སྟོང་དུ་གནས་པར་བྱིན་གྱིས་བརླབས་ཏེ། ད་ལྟའི་བར་དུ་
རྒྱལ་བ་རང་ཉིད་ཀྱི་སྤྲུལ་པ་དང་བྱིན་གྱིས་བརླབས་པའི་དགེ་བའི་བཤེས་གཉེན་
གཅིག་ནས་གཅིག་ཏུ་བརྒྱུད་པ་རིམ་པར་བྱོན་པ་རྣམས་ཀྱིས་རྒྱལ་བའི་བསྟན་པ་
བཟུང་སྟེ་མ་ཉམས་པར་གནས་པ་འདི་ལྟར་ཡིན་པས་ན། སྟོན་པ་ཐུགས་རྗེ་ཅན་
དེའི་ཡོན་ཏན་དང་བཀའ་དྲིན་རྗེས་སུ་དྲན་པའི་དད་གུས་ཆེན་པོས་གསོལ་བ་
འདེབས་པ་དང་། བཀའ་བཞིན་དུ་བསྒྲུབས་ཏེ་སྤང་བླང་ཇི་ལྟར་བཅས་པ་ལས་མ་
འགལ་བར་བྱེད་པ་དང༌། ཁྱད་པར་རྒྱལ་བ་རང་ཉིད་གང་ནས་གཤེགགས་པའི་
ལམ་མ་ནོར་བ་ཐེག་པ་ཆེན་པོའི་གསུང་རབ་དགོངས་འགྲེལ་དང་བཅས་པའི་སྙིང་
པོའི་དོན་བྱང་ཆུབ་ཏུ་སེམས་བསྐྱེད་ནས་ཕ་རོལ་ཏུ་ཕྱིན་པ་དྲུག་དང་བསྡུ་བའི་
དངོས་པོ་བཞིས་བསྡུས་པའི་རྒྱལ་སྲས་ཀྱི་སྤྱོད་པ་ཚང་ལ་མ་ནོར་བ་ལ་བསླབས་
ཏེ་རྒྱལ་བའི་གདུང་འཚོབ་ཏུ་འགྱུར་བ་ཞིག་བྱའོ་ཞེས་པ་ནི་བསྟན་བཅོས་འདིའི་
བརྗོད་ བྱའི་ ལུས་ མདོར་ བསྟན་ པའོ། །འདི་ ལ་ འགྱུར་ གསར་ དུ། བཅོམ་ ལྡན་
འདས་དེ་ནི་སྐུ་ཚེ་སྔ་མ་ལ་ཡང་སེམས་ཅན་ཐམས་ཅད་བདག་གིར་གྱུར་པའི་ཕྱིར།



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་ཅན་ཐམས་ཅད་ལ་རྒྱུ་མེད་པར་མཆོག་ཏུ་བྱམས་པའི་རང་བཞིན་ཅན་ཡིན་
པས་སངས་རྒྱས་བཅོམ་ལྡན་འདས་ལ་རབ་ཏུ་དང་བར་བྱའོ། །ཞེས་འབྱུང་སྟེ།
སེམས་ཅན་ཐམས་ཅད་བདག་གིར་གྱུར་པའི་ཕྱིར་ཞེས་པ་འདི་ལྷག་པོར་བྱུང་
ཞིང་། གཞན་རྣམས་ཚིག་གི་ཕྲད་དང་བརྗོད་ཚུལ་མི་འདྲ་ཙམ་ལས་དོན་འདྲའོ། །
བདག་གིར་གྱུར་པ་ཞེས་པ་འདིའི་དོན་ནི་རང་ཡལ་བར་དོར་ནས་གཞན་གཅེས་
པར་བཟུང་སྟེ་སེམས་རྣམས་ཀྱི་སྡུག་བསྔལ་སེལ་བ་དང་བདེ་བ་སྒྲུབ་པའི་ཁུར་
ཁྱེར་བའི་དོན་ནོ། །འཁྲུངས་རབས་སོ་བཞི་པ་འདི་ལ་རྒྱ་དཔེ་ལའང་མི་འདྲ་བ་
ཡོད་པར་མངོན་ཏེ། འགྱུར་རྙིང་ཉིད་ལའང་ཚིག་མི་འདྲ་བ་མང་དུ་སྣང་ཞིང་།
འགྱུར་རྙིང་དང་འགྱུར་གསར་གཉིས་ལ་ཚིག་ལྷག་པོ་དང་། བཅད་ལྷུག་གཉིས་ཀ་
ལ་མི་འདྲ་བ་ཆེས་མང་དུ་སྣང་བ་དང་། གཞུང་འདི་འཕྲིན་ལས་དར་ཆ་ཆེ་བས་
འབྲི་བ་པོ་སོ་སོས་གོ་བ་ལེན་ཕྱོགས་ཀྱིས་མི་འདྲ་བ་མང་དུ་བྱུང་བ་དང་། བྲིས་
ནོར་རྒྱུན་འབྱམས་སུ་སོང་བའང་ཆེས་མང་བར་སྣང་བས་མཁས་པ་རྣམས་ཀྱིས་
ཞིབ་ཏུ་དཔྱད་པར་བྱའོ། །དེ་ལ་སྟོན་པ་ཐུགས་རྗེ་ཅན་འདིས་ཐོག་མར་ཐུགས་
གང་དུ་བསྐྱེད། ཚུལ་ཇི་ལྟར་བསྐྱེད། །ཐུགས་བསྐྱེད་པའི་རྐྱེན་གང་གིས་བྱས། །
ཐུགས་བསྐྱེད་ནས་ཚོགས་ཇི་ལྟར་བསགས། ཚོགས་རྫོགས་ནས་ཞིང་འདིར་ཇི་
ལྟར་བྱོན་སྙམ་ན། བཅོམ་ལྡན་འདས་ཀྱིས་སྔོན་ཐུགས་བསྐྱེད་ཚུལ་བསམ་གྱིས་
མི་ཁྱབ་པ་ཞིག་ཡོད་དེ། སངས་རྒྱས་གྲངས་མེད་མུ་མེད་པའི་སྤྱན་སྔར་ཐུགས་
བསྐྱེད་པ་དང་། སངས་རྒྱས་ཀྱི་སྤྲུལ་པ་དགེ་བའི་བཤེས་གཉེན་ཐ་མལ་བའི་རྣམ་
པ་ཅན་གྱི་སྤྱན་སྔར་ཡང་སེམས་བསྐྱེད་པ་བགྲང་བ་ལས་འདས་པ་ཞིག་མཛད་
དོ། །དེ་དག་ལས་འདིར་མདོ་སྡེ་ལས་འབྱུང་བ་ལྟར་གཙོ་ཆེ་བ་འགའ་ཞིག་སྨོས་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ན། དྲིན་ལན་བསབ་པའི་མདོ་ལས་གསུངས་ཚུལ་ནི་སྟོན་པ་ཐུགས་རྗེ་ཅན་འདི་
ཉིད་སྔོན་དམྱལ་བའི་ཤིང་རྟ་འདྲེན་པར་འཁྲུངས་པ་ན་གྲོགས་ཟླ་བོ་ཞིག་དང་
གཉིས་ཀྱིས་ལྕགས་བསྲེགས་ཀྱི་ས་གཞིར་གཤིན་རྗེ་ཨ་གླང་གི་ཤིང་རྟ་འདྲེན་པ་
ལས་ཟླ་བོ་དེ་ཉམ་ཆུང་བས་ཤིང་རྟ་འདྲེན་མ་ནུས་པ་ན་གཤིན་རྗེ་ཨ་གླང་གིས་
ལྕགས་ཀྱི་མདུང་རྩེ་གསུམ་པ་བྲང་ལ་བསྣུན་པས་ཁྲག་གི་ཆར་བབ་ཅིང་སྡུག་
བསྔལ་གྱིས་ཉམ་ཐག་ནས་སྨྲེ་སྔགས་འདོན་པ་ན། དེ་ལ་བཟོད་གླགས་མེད་པའི་
སྙིང་རྗེ་འཁྲུངས་ནས་སེམས་ཅན་འདི་སྡུག་བསྔལ་ལས་ཐར་པར་བྱས་ཏེ་དམྱལ་
བའི་སྡུག་བསྔལ་འདི་ང་གཅིག་པུས་བཟོད་པར་བྱའོ་སྙམ་དུ་ཐུགས་བསྐྱེད་ཅིང་།
སེམས་ཅན་དེས་མཚོན་ནས་ལས་ངན་པའི་དབང་གིས་དམྱལ་བར་ལྷུང་བ་དང་
ལྟུང་བར་འགྱུར་བའི་སེམས་ཅན་ཐམས་ཅད་ལ་བཟོད་གླགས་མེད་པའི་སྙིང་རྗེ་
སྐྱེས་ནས་བྱང་ཆུབ་ཏུ་ཐུགས་བསྐྱེད་དེ། གཤིན་རྗེ་ ཨ་གླང་ལ་སེམས་ཅན་ཉམ་
ཐག་འདི་ཐོངས་ལ་འདིའི་ ཐག་ པའང་ངའི་མགོ་ལ་སྐོན་ཅིག །ང་གཅིག་པུས་
དྲངས་ པར་ བྱའོ། །ཞེས་གསུངས་པ་ན། ཨ་གླང་ཁྲོས་ནས་ལྕགས་ཀྱི་མདུང་རྩེ་
གསུམ་པ་བསྣུན་པས་བསྐལ་བ་བརྒྱར་བསགས་པའི་སྡིག་པ་དག་ཅིང་། དེ་ནས་
ཚེ་འཕོས་ཏེ་སུམ་ཅུ་རྩ་གསུམ་གྱི་ལྷར་སྐྱེས་པར་གསུངས་སོ། །འདི་བཅོམ་ལྡན་
འདས་ཀྱིས་བྱམས་པའི་ཐུགས་བསྐྱེད་པའི་ཐོག་མ་ཡིན་པ་དང་དེ་ནས་བཟུང་སྟེ་
མངོན་པར་རྫོགས་པར་སངས་རྒྱས་པའི་བར་དུ་སེམས་ཅན་ཐམས་ཅད་ལ་བྱམས་
པ་དང་སྙིང་རྗེའི་སེམས་རྒྱུན་མ་ཆད་པར་བསྐྱེད་པར་མཛངས་བླུན་ལས་གསུངས་
སོ། །ཐུགས་བསྐྱེད་ ཚུལ་འདུལ་བ་ལུང་ལས་གསུངས་པ་ནི་ལུང་ སྨན་ གྱི་གཞི་
ལས། སྟོན་པ་ལ་རྒྱལ་པོ་གསལ་རྒྱལ་གྱིས་སྟོན་པས་ཐོག་མར་གང་དུ་སེམས་
- 64



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བསྐྱེད་ལགས་ཞུས་པ་ན། སྟོན་པས་བཀའ་བསྩལ་པ། སྔོན་རྒྱལ་པོ་འོད་ལྡན་
ཞེས་བྱ་བའི་ཡུལ་དུ་གླང་པོ་རིན་པོ་ཆེ་མེ་ཏོག་ཀུ་མུ་དའི་མདོག་ལྟར་དཀར་བ་
ཡན་ལག་བདུན་ཤིན་ཏུ་གནས་པ་ཞིག་བྱུང་སྟེ། དེ་རྒྱལ་པོ་འོད་ལྡན་གྱིས་མཐོང་
ནས་གླང་པོ་འདུལ་མཁན་ལ་འདི་དུལ་བར་བྱོས་ལ་ང་ལ་ཕུལ་ཞིག་ཅེས་གསུངས་
པས། གླང་པོ་འདུལ་མཁན་གྱིས་བཀའ་བཞིན་འཚལ་ཞེས་ཟེར་ཏེ། དེ་དུལ་བར་
བྱས་ནས་རྒྱལ་པོ་ལ་ཕུལ་བ་དང་། རྒྱལ་པོས་གླང་པོ་ལ་ཞོན་འདུལ་མཁན་ཡང་
གོང་དུ་ཞོན་ཏེ་རི་དྭགས་གཤོར་དུ་སོང་བ་ན་གླང་པོ་ཆེ་དེས་གླང་མོའི་དྲི་ཚོར་ཏེ་
རྗེས་བཞིན་དུ་རྒྱུགས་ནས་རླུང་ལྟར་ཁྱེར་བ་དང་། རྒྱལ་པོ་འོད་ལྡན་གྱིས་གླང་པོ་
འདུལ་མཁན་ལ་ནམ་མཁའ་འགུལ་བ་འདྲ་ཞིང་ཕྱོགས་ཀུན་མྱུལ་དུ་འགྲོ་བ་འདྲ་
བ་འདི་ཟློག་ཅིག །དེས་བཟློག་མ་ནུས་ཏེ་རྒྱལ་པོ་ལ་གླང་པོ་འདི་མི་ཐུབ་ཀྱིས་
ཤིང་གི་ཡལ་ག་འཇུས་མཛོད་ཅིག་བྱས་པས། རྒྱལ་ པོས་ཤིང་གི་ཡལ་ག་ལ་
འཇུས་པས་སྲོག་གི་འཇིགས་པ་ལས་ཐར་རོ། །དེ་ནས་རྒྱལ་པོས་གླང་པོ་འདུལ་
མཁན་ལ་ཁྱོད་ཀྱིས་གླང་པོ་མ་ཐུལ་བར་ང་ལ་ཕུལ་ལོ། །དེས་སྨྲས་པ། ལྷ་བདག་
གི་ཤིན་ཏུ་ཐུལ་མོད་ཀྱིས། བ་གླང་མོའི་དྲི་ཚོར་ནས་ཉན་དུ་མ་བཏུབ་ལགས་སོ། །
འོན་ཀྱང་དཔྱད་དྲན་ཏེ་ལོག་མཆིའོ་ཞེས་ཞུས་སོ། །དེ་ནས་གླང་པོ་དེ་མྱོས་པ་དང་
བྲལ་ཏེ་ཞག་བདུན་ལོན་པ་དང་། དཔྱད་དྲན་ཏེ་རང་གི་གནས་སུ་འོངས་སོ། །དེ་
ནས་འདུལ་མཁན་གྱིས་རྒྱལ་པོ་ལ་གླང་པོ་མཆིས་ལགས་སོ། །རྒྱལ་པོས་སྨྲས་པ།
ཁྱོད་ཀྱིས་འདི་མ་ཐུལ་ལོ། །ལྷ་ཐུལ་ལོ། །ཅིས་མངོན། ལྷའི་སྤྱན་སྔར་བབ་པར་
བགྱིའོ་ཞེས་དེས་ལྕགས་ཀྱི་ཐུ་ལུམ་མེས་བསྲེགས་ཏེ་དཔྱད་ཀྱི་སར་ཁྱེར་ནས་ལེན་
དུ་གཞུག་པར་བརྩམས་པས་བག་ཚ་བ་མེད་པར་ལེན་ནོ། །དེ་མཐོང་ནས་གླང་
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྫིས་རྒྱལ་པོ་ལ་གསོལ་བ། ལྷ་ལེན་དུ་ནི་བཏུབ་ཀྱང་འགུམ་ལགས་སོ། །རྒྱལ་
པོས་སྨྲས་པ། ཀྱེ་མཁས་པ་དེ་ལྟར་ཤིན་ཏུ་དུལ་བ་འདིས་བདག་ཅག་གཡེངས་པ་
འདི་ལ་རྒྱུ་ཅི་ཞིག་ཡོད། གླང་རྫིས་གསོལ་བ། ལྷ་བདག་གིས་སྔར་ལུས་དུལ་གྱི་
སེམས་ མ་དུལ་ལོ་ཞེས་ མ་ གསོལ་ཏམ། བདག་ནི་ལུས་འདུལ་བ་ལགས་ ཀྱི།
སེམས་འདུལ་བ་ནི་མ་ལགས་སོ། །རྒྱལ་པོས་སྨྲས་པ། སེམས་འདུལ་བ་འགའ་
ཡོད་པ་ཐོས་སམ་ཞེས་དྲིས་པ་ན། གླང་པོ་ཆེ་འདུལ་མཁན་དེ་ལ་ཕྱོགས་བཅུའི་
སངས་རྒྱས་རྣམས་ཀྱི་བྱིན་རླབས་དང་ནུས་མཐུ་ཞུགས་ནས་དེས་སྨྲས་པ། ལྷ་
ལུས་དང་སེམས་གཉིས་ཀ་འདུལ་བར་བྱེད་པ་ནི་སངས་རྒྱས་བཅོམ་ལྡན་འདས་
མཆིས་སོ། །རྒྱལ་པོ་ཆེན་པོ་སངས་རྒྱས་མཐུ་བོ་ཆེ། ཉོན་མོངས་སྤངས་པ་དཔའ་
བོ་སྟོབས་ལྡན་པ། །དེ་དང་གང་དག་དེ་འདྲར་རྗེས་འབྲང་བ། །དེ་དབང་འདིར་ནི་
གཟུགས་མེད་སེམས་འགྱུར་རོ། །ཞེས་སོགས་སངས་རྒྱས་རྣམས་ཀྱི་ཡོན་ཏན་རྒྱ་
ཆེར་བསྒྲགས་སོ། །དེ་ནས་རྒྱལ་པོ་འོད་ལྡན་གྱིས་སངས་རྒྱས་བཅོམ་ལྡན་འདས་
རྣམས་ཀྱི་བརྩོན་འགྲུས་དང་སྟོབས་ཐོས་ནས་ཤིན་ཏུ་དད་དེ་སྦྱིན་པ་དག་བྱིན།
བསོད་ནམས་དག་བྱས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སྨོན་ལམ་བཏབ་པ། སྦྱིན་པ་རྒྱ་ཆེར་གྱུར་པ་འདི་ཡིས་སུ། །འགྲོ་བར་རང་བྱུང་
སངས་རྒྱས་གྱུར་ནས་ནི། །སྔོན་གྱི་རྒྱལ་བ་རྣམས་ཀྱིས་མ་བསྒྲལ་བ། །སྐྱེ་བོའི་
ཚོགས་དག་བདག་གིས་བསྒྲལ་བར་བྱ། །བདག་གིས་སྐྱེ་དགུ་ལེགས་བསྐྱངས་
ལས་ བྱུང་ བའམ། །བཏང་བ་ལས་བྱུང་བསོད་ནམས་ཡོད་ པ་གང་། །དེས་ནི་
སངས་རྒྱས་ཉིད་ཐོབ་འཇིག་རྟེན་དག །འདོད་པའི་རིམས་ནད་ལས་ནི་ཐར་པར་
བྱ། །ཞེས་བྱང་ཆུབ་མཆོག་ཏུ་ཐུགས་བསྐྱེད་པར་གསུངས་སོ། །བསྐལ་བཟང་གི་
-66-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སངས་ རྒྱས་ སྟོང་པོ་ཐམས་ཅད་ཀྱིས་ སྔོན་ཐུགས་བསྐྱེད་ཚུལ་སྟོན་པ་མདོ་སྡེ་
བསྐལ་བཟང་ལས་སྟོན་པ་ཐུགས་རྗེ་ཅན་འདིས་སྔོན་ཐུགས་བསྐྱེད་ཚུལ་གསུངས་
པ་ནི། མདོ་ དེ་ ཉིད་ ལས། ང་ ནི་ སྔོན་ཚེ་ དམན་ པར་ གྱུར་ པའི་ ཚེ། །དེ་བཞིན་
གཤེགས་པ་ཤཱཀྱ་ཐུབ་ཆེན་ལ། །འཇམ་གང་ཞིག་ནི་དབུལ་བ་བྱས་ནས་ཀྱང་། །
དང་པོར་བྱང་ཆུབ་ཏུ་ནི་སེམས་བསྐྱེད་དོ། །ཞེས་གསུངས། འདིའི་སྔོན་གྱི་བྱུང་
ཚུལ་ནི་འདུལ་བ་ལུང་ལས། རྒྱལ་པོ་གསལ་རྒྱལ་གྱིས་སྟོན་པས་བླ་ན་མེད་པའི་
བྱང་ཆུབ་ཀྱི་ཕྱིར་ཐོག་མར་སངས་རྒྱས་གང་ལ་བསོད་སྙོམས་ཕུལ་ལགས་ཞེས་
ཞུས་པ་ན། སྟོན་པས་བཀའ་བསྩལ་པ། སྔོན་ཡངས་པ་ཞེས་བྱ་བའི་གྲོང་ཁྱེར་ན་
རྫ་མཁན་ཡངས་པའི་འོད་ཅེས་བྱ་བ་དེས། དེའི་ཚེ་སྟོན་པ་ཤཱཀྱ་ཐུབ་པ་ཆེན་པོ་
ཞེས་བྱ་བ་འཇིག་རྟེན་དུ་བྱོན་པ་དང་མཇལ་ཏེ་བསོད་སྙོམས་ཕུལ་ནས་ཞབས་ལ་
གཏུགས་ཏེ་སྨོམ་ལམ་བཏབ་པ། བདག་ ཀྱང་ རབ་ཏུ་ སྦྱིན་པ་འདི་ཡིས་ཤཱཀྱའི་
རིགས་སྐྱེས་པ། །ཡོན་ཏན་རིགས་དང་རུས་དག་མཉམ་པའི་སངས་རྒྱས་ཉིད་གྱུར་
ཅིང་། །བདག་གིས་ཚངས་པའི་འཇིག་རྟེན་བར་གྱི་ཉམ་ཐག་འཆི་བ་ཡི། །ཕ་རོལ་
ཞི་བ་རྒྱ་ཆེན་ འཇིགས་ པ་མེད་ པར་ སྒྲོལ་བར་ཤོག །ཅེས་ཐུགས་བསྐྱེད་ པར་
གསུངས། མཛོད་འགྲེལ་སོགས་བསྟན་བཅོས་མང་པོར་རྫ་མཁན་གྱི་བུ་ཁྱེའུ་སྣང་
བྱེད་ཅེས་འབྱུང་ལ། སྔོན་གྱི་ཆོས་འབྱུང་མང་པོར་རྫ་མཁན་གྱི་བུ་ཁྱེའུ་སྣང་བྱེད་དུ་
སྐུ་འཁྲུངས་པའི་ཚེ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་བྱ་བ་འཇིག་རྟེན་དུ་
བྱོན་པ་དང་མཇལ་ཏེ་རྫའི་བུམ་པ་འཇམ་གྱིས་བཀང་བ་མེ་ལོང་གིས་ཁ་བརྒྱན་པ་
སོགས་མཆོད་པའི་ཡོ་བྱད་ཅི་ཡོད་ཕུལ་ཏེ། དེ་བཞིན་གཤེགས་པ་ཁྱེད་སྐུ་ཅི་འདྲ་
དང༌། །འཁོར་ དང༌ སྐུ་ ཚེའི་ ཚད་ དང༌ ཞིང་ ཁམས་ དང་། ཁྱེད་ ཀྱི་ མཚན་མཆོག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །ཅེས་བརྗོད་
ནས་ བྱང་ ཆུབ་ ཏུ་ ཐུགས་བསྐྱེད་ པར་ གསུངས་ སོ། །མ་ སྐྱེས་ དགྲའི་ འགྱོད་ པ་
བསལ་བའི་མདོ་ལས་ཐུགས་བསྐྱེད་ཚུལ་གསུངས་པ་ནི། དེ་བཞིན་གཤེགས་པ་
སྔོན་འདས་པའི་བསྐལ་བ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པའི་སྔོན་རོལ་གྱི་
ཡང་སྔོན་རོལ་ན་ཚོང་དཔོན་གྱི་བུ་དྲི་མ་མེད་པའི་དཔུང་པ་ཞེས་བྱ་བར་འཁྲུངས་
པའི་ཚེ། རྗེ་བཙུན་འཇམ་དཔལ་དགེ་སློང་ཆོས་སྨྲ་བ་ཡེ་ཤེས་རྒྱལ་པོ་ཞེས་བྱ་བར་
འཁྲུངས་པ་དེས་བསྐུལ་ནས་དེ་བཞིན་གཤེགས་པ་མི་ཐུབ་ཟླ་བའི་རྒྱལ་མཚན་གྱི་
སྤྱན་སྔར་ཁྲིད་ནས་དེ་བཞིན་གཤེགས་པ་འཁོར་དང་བཅས་པ་ལ་བསོད་སྙོམས་
འབུལ་དུ་བཅུག་པ་ན། ཚོང་དཔོན་གྱི་བུ་དྲི་མ་མེད་པའི་དཔུང་པ་ཞེས་བྱ་བ་དེས་
ཀྱང་ བསོད་ སྙོམས་ ཕུལ་ བ་ ན། བསོད་ སྙོམས་ གཅིག་ ཕུལ་ བས་ དེ་ བཞིན་
གཤེགས་པ་མི་ཐུབ་ཟླ་བའི་རྒྱལ་མཚན་འཁོར་ཉན་ཐོས་བརྒྱད་ཁྲི་བཞི་སྟོང་དང་
བྱང་ཆུབ་སེམས་དཔའ་ཁྲི་ཉིས་སྟོང་དང་བཅས་པ་ཁེབ་ཅིང་ཐམས་ཅད་ཀྱིས་ཚིམ་
པར་བཞེས་ཀྱང༌། བསོད་སྙོམས་དེ་ཟད་པར་མ་གྱུར་པ་ན་ཁྱེའུ་དེ་རབ་ཏུ་དགའ་
ཞིང་དད་པ་ལྷག་པར་སྐྱེས་ནས་དེ་བཞིན་གཤེགས་པ་དེའི་སྤྱན་སྔར་འདུག་པ་
དང༌། དེ་བཞིན་གཤེགས་པ་མི་ཐུབ་ཟླ་བའི་རྒྱལ་མཚན་གྱིས་ཁྱེའུ་དེ་ལ་བྱང་ཆུབ་
ཀྱི་ལམ་བསྟན་པ་ན་ཕྱིར་མི་ལྡོག་པའི་དད་པ་ཆེན་པོས་སྐྱབས་སུ་སོང་ཞིང་བྱང་
ཆུབ་ཏུ་ཐུགས་བསྐྱེད་དོ། །དེ་ནས་ཚོང་དཔོན་གྱི་བུ་དྲི་མ་མེད་པའི་དཔུང་པས་རང་
གི་ཕ་མ་ལ་སོགས་པའི་སྲོག་ཆགས་གྲངས་མེད་པ་ཞིག་ལ་ཚིགས་སུ་བཅད་དེ་
སྨྲས་པ། ལུས་ཅན་ཀུན་ལ་བདེ་བའི་ཕྱིར། །བདག་ནི་བྱང་ཆུབ་རབ་ཞུགས་ཀྱིས།
ཁྱེད་ ཀྱང་ ལེགས་ པར་ གནས་ པར་ གྱིས། །དལ་ འབྱོར་ ཤིན་ཏུ་ དཀོན་ པའོ། །
- 68 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སངས་རྒྱས་ སྐུ་ནི་འབར་བ་དང་། །མཚན་དག་གིས་ཀྱང་བརྒྱན་ལ་ལྟོས། །ཡེ་
ཤེས་ཀྱི་ནི་ཕ་རོལ་ཕྱིན། །བྱང་ཆུབ་དེ་ལ་སུ་མི་སྨོན། །དེ་བཞིན་གཤེགས་པ་ཤིན་
ཏུ་དཀོན། །བདག་ནི་ཁྱིམ་ནས་ཁྱིམ་མེད་པར། །འདི་ཉིད་དུ་ནི་རབ་ཏུ་འབྱུང་།
ཁྱེད་ཅག་གཉིས་ཀྱིས་གནང་བར་མཛོད། །ཅེས་བསྐུལ་ནས་ཕ་མ་ལ་སོགས་པའི་
སྲོག་ཆགས་གྲངས་མེད་པ་ཞིག་བྱང་ཆུབ་ཏུ་སེམས་སྐྱེད་དུ་བཅུག་ཅིང་། རང་ཉིད་
ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་བྱང་ཆུབ་ཀྱི་ལམ་བསྒྲུབས་སོ་ཞེས་འབྱུང་
ངོ༌། །ཐུགས་བསྐྱེད་ཚུལ་ བྱང་ ཆུབ་ སེམས་དཔའི་སྡེ་སྣོད་ལས་གསུངས་པ་ནི།
མདོ་དེ་ཉིད་ལས། དེ་བཞིན་གཤེགས་པ་སྔོན་འདས་པའི་བསྐལ་པ་གྲངས་མེད་
བསམ་གྱིས་མི་ཁྱབ་པའི་སྔོན་རོལ་ན་ཆོས་ཀྱི་རྒྱལ་པོ་ཚོ་རྣམ་པར་རྒྱལ་བ་ཞེས་བྱ་
བའི་བུ་གཞོན་ནུ་བརྩོན་འགྲུས་སྤྱོད་པ་ཞེས་བྱ་བར་འཁྲུངས་པའི་ཚེ། དེ་བཞིན་
གཤེགས་པ་ཕུངཔོ་ཆེན་པོ་ཞེས་བྱ་བ་འཇིག་རྟེན་དུ་བྱོན་པ་དང་མཇལ་ཏེ། དེ་
བཞིན་གཤེགས་པ་དེས་རྫུ་འཕྲུལ་གྱི་བཀོད་པ་བསམ་གྱིས་མི་ཁྱབ་པ་བསྟན་ནས་
གཞོན་ནུ་བརྩོན་འགྲུས་སྤྱོད་པ་ཡིད་འདུན་པར་བྱས་ཏེ་བྱམས་སྙིང་རྗེ་བྱང་ཆུབ་
ཀྱི་སེམས་བསྐྱེད་ཚུལ་དང་། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་དང་
བསྡུ་བའི་དངོས་པོ་བཞིས་བསྡུས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་
སློབ་ཚུལ་རྒྱས་པར་བསྟན་ཅིང་། སྟོབས་བཅུ་དང་མི་འཇིག་པ་བཞི་དང་མ་འདྲེས་
པ་བཅོ་བརྒྱད་སོགས་ སངས་རྒྱས་ ཀྱི་ཡོན་ཏན་རྣམས་རྒྱ་ཆེར་བསྒྲགས་པ་ན་
གཞོན་ནུ་བརྩོན་འགྲུས་སྤྱོད་པ་ཐེག་པ་ཆེན་པོའི་ལམ་ལ་ཕྱིར་མི་ལྡོག་པའི་ངེས་པ་
བརྟན་པོ་ཐོབ་ནས། བཅོམ་འལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཕུང་པོ་ཆེན་པོ་ཉན་ཐོས་ཀྱི་དགེ་འདུན་དང་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཅས་པ་ལ་ལོ་བྱེ་བ་ཁྲག་དགུ་བཅུ་རྩ་དྲུག་ཏུ་མཆོད་པའི་དངོས་པོ་ཐམས་ཅད་
ཀྱིས་མཆོད་ཅིངབསྙེན་བཀུར་ནས་བླ་ན་མེད་པ་ཡངདག་པར་རྫོགས་པའི་བྱང་
ཆུབ་ཏུ་ཐུགས་བསྐྱེད་པར་གསུངས་སོ། །དེ་ནས་བསྐལ་པ་ཆེན་པོ་གྲངས་མེད་པ་
གཅིག་འདས་པ་ན་ཚོང་དཔོན་ཤེས་རབ་བཟང་པོ་ཞེས་བྱ་བར་འཁྲུངས་པའི་ཚེ།
དེ་བཞིན་གཤེགས་པ་དཀོན་མཆོག་ཡན་ལག་ཅེས་བྱ་བ་འཇིག་རྟེན་དུ་བྱོན་པ་
དང་མཇལ་ཏེ། དེ་བཞིན་གཤེགས་པ་དཀོག་མཆོག་ཡན་ལག་གིས་ཚོང་དཔོན་
ཤེས་རབ་བཟང་པོ་ལ་བྱང་ཆུབ་ཀྱི་ལམ་རྒྱས་པར་བསྟན་ཅིང་། རྫུ་ འཕྲུལ་གྱི་
བཀོད་པ་དུ་མའང་བསྟན་པས་དད་པ་དངདགའ་བ་རྒྱ་ཆེན་པོ་དང་བྱང་ཆུབ་ཀྱི་
ལམ་ལ་ཕྱིར་མི་ལྡོག་པའི་ངེས་པ་བརྟན་པར་གྱུར་ནས། ཚོང་དཔོན་ཤེས་རབ་
བཟང་པོས་དེ་བཞིན་གཤེགས་པ་དཀོན་མཆོག་ཡན་ལག་ཉན་ཐོས་ཀྱི་དགེ་འདུན་
དང་བཅས་པ་ལ་ལོ་སྟོང་དུ་མཆོད་ཅིང་བསྙེན་བཀུར་ནས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་ཐུགས་བསྐྱེད་ཅིང་བྱང་ཆུབ་ཀྱི་ལམ་རྣམས་ཡོངས་སུ་
བསྒྲུབས་སོ། །དེ་ནས་བསྐལ་པ་གྲངས་མེད་པ་གཅིག་འདས་པ་ན་བྲམ་ཟེའི་ཁྱེའུ་
གཞོན་ནུ་སྤྲིན་དུ་འཁྲུངས་པའི་ཚེ་དེ་བཞིན་གཤེགས་པ་མར་མེ་མཛད་འཇིག་རྟེན་
དུ་བྱོན་པ་དང་མཇལ་ཏེ་དགའ་བ་དང་། མགུ་བ་དང་། དད་པ་རྒྱ་ཆེན་པོས་དེ་
བཞིན་གཤེགས་པ་མར་མེ་མཛད་ཀྱི་སྤྱན་སྔར་ལོ་བཅུ་གཉིས་སུ་རལ་པ་གསེར་
གྱི་མདོག་ཅན་བཏིང་ནས། བདག་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་ལུང་མི་སྟོན་ན་བདག་འདི་ཉིད་དུ་ལུས་བསྐམ་པར་བྱའོ་ཞེས་ཡི་དམ་
བཅས་སོ། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་མར་མེ་མཛད་ཀུན་ནས་སྤྱན་ཀུན་ནས་མཁྱེན་པ་དུས་གསུམ་
- 70 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གང་ཡང་མི་མཁྱེན་པ་ཅུང་ཟད་ཀྱང་མེད་པ་དེས་བྲམ་ཟེའི་ཁྱེའུ་སྤྲིན་གྱིས་བསམ་
པ་མཁྱེན་ནས་དེའི་རལ་པ་གསེར་གྱི་ཁ་དོག་ལྟ་བུ་ལ་ཞབས་བཞག་གོ །དེ་ནས་
བྲམ་ཟེའི་ཁྱེའུ་སྤྲིན་གྱིས་ལངས་ནས་དེ་བཞིན་གཤེགས་པ་མར་མེ་མཛད་ལ་ཨུཏྲ་
ལས་སྙིམ་པ་བཀང་སྟེ་གཏོར་ཏོ། །གཏོར་མ་ཐག་ཏུ་དེའི་ཚེ་དེ་བཞིན་གཤེགས་
པའི་དབུའི་གཙུག་གི་སྟེང་གི་ཐད་དུ་ཨུཏྤ་ལའི་ཁང་པ་བརྩེགས་པ་གྲྭ་བཞིར་ཀ་བ་
བཞི་ཟུག་པ། ཆ་མཉམ་པ་ཤིན་ཏུ་རྣམ་པར་ཕྱེ་བ། ཉམས་དགའ་བ། ཡིད་དུ་འོང་
བ་ཞིག་གནས་པར་གྱུར་ཏེ། ཁང་པ་བརྩེགས་པ་དེ་ནའང་དེ་བཞིན་གཤེགས་པའི་
སྐུ་སྣང་ངོ༌། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་མར་མེ་མཛད་ཀྱིས་བྲམ་ཟེའི་ཁྱེའུ་སྤྲིན་ལ་འདི་སྐད་ཅེས་བཀའ་
བསྩལ་ཏོ། །བྲམ་ཟེའི་ཁྱེའུ་ཁྱོད་དགེ་བའི་རྩ་བ་འདིས་མ་འོངས་པའི་དུས་བསྐལ་
པ་གྲངས་མེད་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་རིག་པ་དང་ཞབས་སུ་ལྡན་པ། བདེ་བར་
གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་
པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སུ་འགྱུར་རོ་ཞེས་
ལུང་བསྟན་ཏོ། །དེ་ནས་བྲམ་ཟེའི་ཁྱེའུ་སྤྲིན་བདག་ཉིད་ལུང་བསྟན་པ་ཐོས་ནས་
དགའ་ཞིང་མགུ་ལ་ཡི་རངས་ཏེ། རབ་ཏུ་དགའ་བ་དང་ཡིད་བདེ་བ་སྐྱེས་ནས་དེའི་
ཚེ་མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་བོ། །དེ་བཟོད་པ་ཐོབ་ནས་སྟེང་གི་
ནམ་མཁའ་ལ་ཏ་ལ་བདུན་སྲིད་དུ་འཕགས་ནས་ཏིང་ངེ་འཛིན་དྲུག་སྟོངམངོན་དུ་
གྱུར་ཅིང་། དེ་བཞིན་གཤེགས་པ་གངྒའི་ཀླུང་གི་བྱེ་མ་སྙེད་དག་ཀྱང་མངོན་དུ་
གྱུར་ཏོ། །ཞེས་བྱང་ཆུབ་སེམས་དཔའི་སྡེ་སྣོད་དང་། འཕགས་པ་མར་མེ་མཛད་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀྱིས་ལུང་བསྟན་པ་ཞེས་བྱ་བའི་ཐེག་པ་ཆེན་པོའི་མདོ་ལས་འབྱུང་ངོ༌། །སྙིང་
པདྨ་དཀར་པོའི་མདོ་ལས། དེ་བཞིན་གཤེགས་པ་སྔོན་བྲམ་ཟེ་རྒྱ་མཚོའི་རྡུལ་དུ་
འཁྲུངས་པའི་ཚེ། དེ་བཞིན་གཤེགས་པ་རིན་ཆེན་སྙིང་པོ་ཞེས་བྱ་བ་འཇིག་རྟེན་དུ་
བྱོན་པ་དང་མཇལ་ཏེ་ཐུགས་བསྐྱེད་ཅིང་སྨོན་ལམ་ཆེན་པོ་ལྔ་བརྒྱ་བཏབ་པར་
གསུངས་ཏེ། འདིའི་ཚུལ་ནི་འོག་ཏུ་འཆད་དོ། །དེ་ལྟར་དེ་བཞིན་གཤེགས་པས་
སྔོན་ཐུགས་བསྐྱེད་པའི་ཚུལ་མང་དུ་འབྱུང་བ་དེ་དག་ས་ལམ་གང་དང་གང་གིས་
སྐབས་ཡིན་སྙམ་ན། འདི་ལ་སྔོན་གྱི་མཁས་པ་འགའ་ཞིག་གིས་ཐུགས་བསྐྱེད་
ཚུལ་སྔ་མ་རྣམས་མོས་སྤྱོད་ཀྱི་སྐབས་དང་། ཚོང་དཔོན་ཤེས་རབ་བཟང་པོར་གྱུར་
པའི་ཚེ་དེ་བཞིན་གཤེགས་པ་དཀོན་མཆོག་ཡན་ལག་གི་སྤྱན་སྔར་ཐུགས་བསྐྱེད་
པར་མཛད་པ་དེ་ས་དང་པོ་ཐོབ་པའི་སྐབས་དང་། བྲམ་ཟེའི་ཁྱེའུ་གཞོན་ནུ་སྤྲིན་
དུ་འཁྲུངས་ནས་དེ་བཞིན་གཤེགས་པ་མར་མེ་མཛད་ཀྱི་སྤྱན་སྔར་ཐུགས་བསྐྱེད་
པར་མཛད་པ་དེ་ཕྱིར་མི་ལྡོག་པ་དག་པའི་ས་ལ་གནས་པའི་སྐབས་ཡིན་པར་
བཤད་ལ། བྱང་ཆུབ་སེམས་དཔའི་སྡེ་སྣོད་གྱི་མདོ་སྡེ་ལས་དེ་བཞིན་གཤེགས་
པས་སྔོན་ཐུགས་བསྐྱེད་པའི་ཚུལ་དེ་དག་ས་ལམ་གྱི་རིམ་པ་འདི་དང་འདིའི་
སྐབས་ཡིན་ཞེས་སྟོན་པར་མ་མཛད་དོ། །འོན་ཀྱང་གཞོན་ནུ་སྤྲིན་དུ་འཁྲུངས་པའི་
ཚེ་དེ་བཞིན་གཤེགས་པ་མར་མེ་མཛད་ཀྱི་སྤྱན་སྔར་ཐུགས་བསྐྱེད་པར་མཛད་པ་
དེ་ཕྱིར་མི་ལྡོག་པའི་ས་ལ་གནས་པའི་སྐབས་ཡིན་པར་མདོ་ཉིད་ན་ཤིན་ཏུ་གསལ་
ལོ། །མདོ་ སྡེ་ རྒྱན་ ལས། སེམས་ བསྐྱེད་ དེ་ ནི་ ས་ རྣམས་ ལ། །མོས་ དང་ ལྷག་
བསམ་ དག་ པ་ དང་། །རྣམ་ པར་ སྨིན་ པ་ གཞན་དུ་འདོད། །དེ་ བཞིན་ སྒྲིབ་ པ་
སྤངས་པའོ། །ཞེས་སེམས་བསྐྱེད་ལ་ས་ལམ་གྱི་སྐབས་གསུངས་པ་ནི་དེ་བཞིན་
- 72 -



，
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་
གཤེགས་པས་སྔོན་ཐུགས་བསྐྱེད་པར་མཛད་པ་རྣམས་ས་ལམ་དང་སྦྱར་བ་མིན་
གྱི། སེམས་བསྐྱེད་ལ་མོས་པ་ལས་ བྱུང་བའི་ སེམས་བསྐྱེད་དང་། ལྷག་བསམ་
དག་པའི་སེམས་བསྐྱེད་དང་། རྣམ་པར་སྨིན་པའི་སེམས་བསྐྱེད་དང་། སྒྲིབ་པ་
སྤངས་ པའི་ སེམས་བསྐྱེད་བཞིར་ཕྱེ་ནས། དང༌ པོ་ མོས་ སྤྱོད་ ཀྱི་ སྐབས་ དང༌།
གཉིས་པ་མ་དག་ས་བདུན་གྱི་སྐབས་དང་། གསུམ་པ་དག་པ་གསུམ་གྱི་སྐབས་
དང༌། བཞི་པ་སངས་རྒྱས་ཀྱི་ས་ལ་བཤད་པའོ། །ཐུགས་བསྐྱེད་པ་དེ་དག་རྐྱེན་
གང་དང་གང་གིས་བྱས་པ་ནི། དྲིན་ལན་བསབ་པའི་མདོ་ལས་སྙིང་རྗེའི་རྐྱེན་
གྱིས་སེམས་བསྐྱེད་པ་དང༌། དགེ་བའི་བཤེས་གཉེན་ལ་བརྟེན་ཅིང་དེས་བསྐུལ་
བའི་རྐྱེན་གྱིས་སེམས་བསྐྱེད་པ་དང་། ཆོས་ཐོས་པའི་རྐྱེན་གྱིས་སེམས་བསྐྱེད་པ་
དང་། སངས་རྒྱས་མཐོང་བའི་རྐྱེན་གྱིས་སེམས་བསྐྱེད་པ་སོགས་རྐྱེན་མང་དུ་
གསུངས། དེ་བཞིན་དུ་བྱང་ཆུབ་སེམས་དཔའི་སྡེ་སྣོད་ལས་ཀྱང་སེམས་བསྐྱེད་
པའི་རྒྱུ་དང་རྐྱེན་དང་དམིགས་པ་ཡིད་ལ་བྱེད་ཚུལ་མང་དུ་གསུངས་ཏེ། མདོ་སྡེ་དེ་
དག་གི་གནད་བསྡུས་ནས་བསླབ་བཏུས་སུ་སེམས་བསྐྱེད་པའི་རྐྱེན་བཞི་གསུངས་
ཏེ། རྐྱེན་བཞི་ལས་བསྐྱེད་ཚུལ་ནི། སངས་རྒྱས་སམ་བྱང་སེམས་ཀྱི་མཐུ་བསམ་
གྱིས་མི་ཁྱབ་པ་རང་གིས་མཐོང་བའམ་ཡིད་ཆེས་པ་ལས་ཐོས་པ་ལ་བརྟེན་ནས་
གང་ལ་གནས་པ་དང་ཞུགས་པའི་བྱང་ཆུབ་དེ་ནི་མཐུ་ཆེའོ་སྙམ་ནས་སེམས་
བསྐྱེད་པ་དང་། དེ་ལྟ་བུའི་མཐོང་ཐོས་མེད་གང་བླ་ན་མེད་པའི་བྱང་ཆུབ་ལས་
བརྩམས་པའི་སྡེ་སྣོད་ཉན་པ་ན་སངས་རྒྱས་ཀྱི་ཡེ་ཤེས་ལ་མོས་ནས་སེམས་
བསྐྱེད་པ་དང་ཆོས་མ་ཐོས་ཀྱང་བྱང་སེམས་ཀྱི་དམ་ཆོས་ནུབ་ཏུ་ཉེ་བ་མཐོང་བ་ན་
ཆོས་དེ་ལྟ་བུ་གནས་པ་ནི་སེམས་ཅན་དཔག་ཏུ་མེད་པའི་སྡུག་བསྔལ་སེལ་བར་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱེད་པས་བདག་གིས་བྱང་སེམས་ཀྱི་ཆོས་རིང་དུ་གནས་པར་བྱ་བའི་ཕྱིར་དུ་ངེས་
པར་ སེམས་ བསྐྱེད་དོ། །སྙམ་ནས་ སེམས་བསྐྱེད་ པ་ དང་། ཆོས་ནུབ་ པར་ མ་
མཐོང་ཡང་དུས་ངན་པ་གཏི་མུག་དང་ངོ་ཚ་དང་ཁྲེལ་མེད་དང་ཕྲག་དོག་དང་སེར་
སྣ་སོགས་ཤས་ཆེ་བའི་དུས་འདིར་ནི་ཉན་རང་གི་བྱང་ཆུབ་ཏུ་སེམས་བསྐྱེད་པ་
ཡང་རྙེད་པར་དཀའ་ན། བླ་མེད་བྱང་ཆུབ་ཏུ་སེམས་བསྐྱེད་པ་ལྟ་ཅི་སྨོས། རེ་ཞིག་
བདག་ གིས་ སེམས་བསྐྱེད་ན་གཞན་ཡང་དེ་ ལྟར་འགྱུར་རོ་སྙམ་ནས་སེམས་
བསྐྱེད་པ་དཀོན་པར་མཐོང་ནས་སེམས་བསྐྱེད་པ་སྟེ་བཞི་གསུངས་སོ། །མདོ་སྡེ་
རྒྱན་དང་དེའི་དོན་འགྲེལ་བྱང་ས་ལས་བྱང་ཆུབ་ཀྱི་སེམས་སྐྱེ་བའི་ཐབས་རྒྱུ་བཞི་
དང་སྟོབས་བཞི་གསུངས་ལ། དེ་བཞིན་གཤེགས་པས་ཐུགས་ཇི་ལྟར་བསྐྱེད་པའི་
ཚུལ་སྟོན་པའི་མདོ་སྡེ་དེ་དག་དང་། དེ་དག་གི་དགོངས་པ་འགྲེལ་པའི་གཞུང་
མཆོག་ཏུ་གྱུར་པ་དེ་དག་ལ་ལེགས་པར་དཔྱད་ཅིང་བསམ་ན་བྱང་ཆུབ་ཀྱི་སེམས་
རིན་པོ་ཆེ་སྐྱེ་བའི་རྒྱུ་རྐྱེན་དང་། ཚུལ་ཇི་ལྟར་བསྐྱེད་པའི་ཚུལ་རྣམས་ལེགས་པར་
ཤེས་ པར་ འགྱུར་རོ། །དེ་ ལྟར་ སྟོན་པ་ཐུགས་ རྗེ་ ཅན་དེས་ཐུགས་བསྐྱེད་ནས་
གྲངས་མེད་གསུམ་དུ་ཚོགས་བསགས་ཚུལ་ནི། མཛོད་ལས། རྣམ་གཟིགས་མར་
མེ་རིན་ཆེན་གཙུག །གྲངས་མེད་གསུམ་གྱི་མཐའ་མར་འབྱུང་
། །དང་པོ་ཤཱཀྱ་ཐུབ་
པ་ཡིན། །ཞེས་དང་། འདུལ་བ་ལུང་ལས་སངས་རྒྱས་ཤཱཀྱ་ཐུབ་པ་ནས། །འདྲེན་
པ་ཡུལ་འཁོར་སྐྱོངགི་བར། །བདུན་ཁྲི་ལྔ་སྟོང་ཚང་བ་ཡི། །སངས་རྒྱས་རྣམས་ནི་
ངས་མཆོད་དོ། །སངས་རྒྱས་ལེགས་མཛད་ནས་བཟུང་སྟེ། །དབང་པོ་རྒྱལ་མཚན་
ཐུབ་ པའི་ བར། །བདུན་ ཁྲི་དྲུག་ སྟོང་ ཚ ང་ བ་ ཡི། །སངས་རྒྱས་རྣམས་ནི་ངས་
མཆོད་དོ། །སངས་རྒྱས་མར་མེ་མཛད་ནས་ནི། །སངས་རྒྱས་འོད་སྲུང་བར་དག་
- 74 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏུ། །བདུན་ཁྲི་བདུན་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །
ཞེས་འབྱུང་བ་ལྟར། གྲངས་མེད་དང་པོ་ལ་དེ་བཞིན་གཤེགས་པ་ཤཱཀྱ་ཐུབ་ཆེན་
ནས་བཟུང་དེ་བཞིན་གཤེགས་པ་ཡུལ་འཁོར་སྐྱོང་གི་བར་སངས་རྒྱས་བདུན་ཁྲི་
ལྔ་སྟོང་དང༌། གྲངས་མེད་གཉིས་པ་ལ་དེ་བཞིན་གཤེསག་པ་ལེགས་མཛད་ནས་
བཟུང་དེ་བཞིན་གཤེགས་པ་དབང་པོ་རྒྱལ་མཚན་གྱི་བར་སངས་རྒྱས་བདུན་ཁྲི་
དྲུག་སྟོང་དང་། གྲངས་མེད་གསུམ་པ་ལ་དེ་བཞིན་གཤེགས་པ་མར་མེ་མཛད་
ནས་བཟུང་དེ་བཞིན་གཤེགས་པ་འོད་སྲུང་གི་བར་སངས་རྒྱས་བདུན་ཁྲི་བདུན་
སྟོང་ལ་བསྙེན་བཀུར་ཞིང་མཆོད་པས་མཉེས་པར་མཛད་ཅིང་ཚོགས་གཉིས་བར་
མ་ཆད་དུ་བསགས་པར་གསུངས་སོ། །ཚུལ་དེ་ནི་ཐེག་པ་ཐུན་མོང་བའི་དབང་དུ་
བྱས་ནས་གསུངས་པ་ཡིན་གྱི། །ཐེག་ཆེན་ཐུན་མོང་མ་ཡིན་པའི་དབང་དུ་བྱས་ཏེ་
གསུངས་ཚུལ་ནི། ཟླ་བ་སྒྲོན་མའི་མདོ་ལས། སངས་རྒྱས་དག་ནི་བྱེ་བ་ཁྲག་ཁྲིག་
དང༌། །དེ་ལས་ ལྷག་ པ་ གངྒཱའི་ བྱེ་ མ་ སྙེད། །ཀུན་ ཀྱང་ བྱ་རྒོད་ཕུང་པོ་འདིར་
བཞུགས་ཏེ། །མི་དབང་དེ་ ཀུན་ ང་ ཡིས་བཀུར་སྟི་ བྱས། །ཞེས་སོགས་རྒྱ་ཆེར་
གསུངས་པ་ལྟར། སྟོན་པས་སྔོན་སློབ་པ་ལམ་གྱི་གནས་སྐབས་སུ་སངས་རྒྱས་
གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་དག་ལ་བསྙེན་བཀུར་ཞིང་
མཆོད་པར་མཛད་པ་ཡིན་ལ། དེ་ཡང་ས་དང་པོ་ཐོབ་ནས་སྐད་ཅིག་རེ་རེ་ལ་ཡང་
ལུས་བརྒྱ་ཕྲག་མང་པོར་སྤྲུལ་ནས་སངས་རྒྱས་ཀྱི་ཞིང་བརྒྱ་ཕྲག་མང་པོ་དེ་བཞིན་
གཤེགས་པ་བརྒྱ་ཕྲག་མང་པོའི་སྤྱན་སྔར་མཆོད་ཅིང་བསྙེན་བཀུར་བ་དང་ཆོས་
ཉན་པ་སོགས་བྱེད་ནུས་པར་མདོ་སྡེ་ས་བཅུ་པ་དང༌། དབུ་མ་ལ་འཇུག་པ་སོགས་
ནས་བཤད་པས་སོ། །ཐེག་པ་ཆེན་པོའི་ལུགས་ཀྱི་གྲངས་མེད་གསུམ་དུ་ཚོགས་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསགས་ ཚུལ་ ནི། མདོ་ སྡེ་ དཀོན་ མཆོག་ སྤྲིན་ ལས། རིགས་ ཀྱི་ བུ་ དེ་ བཞིན་
གཤེགས་པ་ནི་བསྐལ་པ་གྲངས་མེད་པ་དུ་མས་ཡང་དག་པར་གྲུབ་པ་ཡིན་ཏེ།
རིགས་ཀྱི་བུ་དེ་བཞིན་གཤེགས་པ་ནི་དཔག་པ་དང་། བསམ་པ་དང། བརྟག་པའི་
མི་ནུས་སོ། །བྱང་ ཆུབ་ སེམས་ དཔའ་ སྒྲིབ་ པ་ ཐམས་ཅད་རྣམ་ པར་ སེལ་བས་
གསོལ་བ། བཅོམ་ ལྡན་ འདས་ བསྐལ་ པ་ གྲངས་ མ་ མཆིས་ པ་ གསུམ་ གྱིས་དེ་
བཞིན་གཤེགས་པ་རྣམས་ཡང་དག་པར་འགྲུབ་པ་མ་ལགས་སམ། བཅོམ་ལྡན་
འདས་ཀྱིས་བཀའ་བསྩལ་པ། རིགས་ཀྱིས་བུ་དེ་ཅིའི་ཕྱིར་ཞེ་ན། བྱང་ཆུབ་སེམས་
དཔའ་དེ་བཞིན་གཤེགས་པའི་ཡུལ་བསྒྲུབ་པར་བྱ་བ་ནི་བསམ་གྱིས་མི་ཁྱབ་སྟེ།
དེ་ནི་བསྐལ་པ་གྲངས་མེད་གསུམ་གྱིས་ཡང་དག་པར་སྒྲུབ་བར་མི་ནུས་ཀྱི། ནམ་
བྱང་ཆུབ་སེམས་དཔའ་ཆོས་མཉམ་པ་ཉིད་དུ་ཞུགས་པར་གྱུར་པ་དེའི་ཚེ་དེ་ནས་
བརྩམས་ཏེ་བསྐལ་པ་བགྲང་བར་བྱ་ཡི། །ཐོག་མའི་སེམས་ནས་བརྩམས་ཏེ་ནི་མ་
ཡིན་ནོ། །ཞེས་གསུངས་པ་ལྟར་རོ། །བྱང་ཆུབ་སེམས་དཔའི་སྡེ་སྣོད་ལས་གྲངས་
མེད་གསུམ་དུ་ཚོགས་བསགས་ཚུལ་གསུངས་པ་ནི་སྔར་དྲངས་ཟིན་པ་ལྟར་ཐུགས་
བསྐྱེད་ཇི་ལྟར་མཛད་ པའི་ རིམ་པ་དང་སྦྱར་ནས་གསུངས་སོ། །དེ་ལྟར་གྲངས་
མེད་གསུམ་གྱི་རིང་ལ་ཚོགས་གཉིས་རྫོགས་པར་མཛད་དེ་མངོན་པར་རྫོགས་
པར་སངས་རྒྱས་ནས་ནམ་མཁའི་མཐས་གཏུགས་པའི་སེམས་ཅན་ཐམས་ཅད་ལ་
རང་རང་གི་ཁམས་དང་། བསམ་པ་དང་། བག་ལ་ཉལ་དང་། དབང་པོའི་རིམ་པ་
དང་འཚམ་པར་སྤྲུལ་པ་བཀྱེ་ནས་དོན་མཛད་པ་ལ་ནམ་མཁའ་མ་ཟད་ཀྱི་བར་དུ་
དུས་ལས་ཡོལ་བ་དང་བསྙེལ་བ་མེད་པར་གཞོལ་བར་མཛད་ཅིང་། ལྷག་པར་
སྙིགས་མའི་འགྲོ་བ་རྣམས་ལ་ཐུགས་རྗེ་ཆེ་བས་ཞིང་འདིར་བྱོན་ནས་ཆོས་ཀྱི་
- 76 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
འཁོར་ལོ་བསྐོར་ཞིང་ཆོས་ཇི་སྙེད་ཅིག་གསུངས་པ་ཐམས་ཅད་ཀྱང་མཐར་ཐེག་པ་
ཆེན་པོའི་ལམ་དུ་གཞོལ་བ་དང་འབབ་པར་མཛད་དེ། རྒྱལ་བ་རང་ཉིད་ཀྱི་བརྙེས་
པའི་སྐུ་གསུམ་གྱི་གོ་འཕང་དེ་ལ་འཁྲིད་པའི་ཐབས་འབའ་ཞིག་ཏུ་མཛད་པས་ན་
སྟོན་པ་ཐུགས་རྗེ་ཅན་འདིའི་བཀའ་དྲིན་དང་ཐུགས་རྗེ་དྲན་པའི་སྒོ་ནས་གསོལ་བ་
འདེབས་པ་དང་རྗེས་སུ་སློབ་པ་ལ་བརྩོན་པར་བྱའོ། །
གཉིས་པ་ཡན་ལག་རྒྱས་པར་བཤད་པ་ལ་བཞི། སྦྱིན་པ་ལ་སློབ་ཚུལ།
ཚུལ་ཁྲིམས་ལ་སློབ་ཚུལ། བཟོད་པ་ལ་སློབ་ཚུལ། ཕར་ཕྱིན་མཐའ་མ་གསུམ་ལ་
སློབ་ཚུལ་ལོ། །དང་པོ་སྦྱིན་པ་ལ་སློབ་ཚུལ་ལ་གསུམ། ཟང་ཟིང་གི་སྦྱིན་པ་ལ་
སློབ་ཚུལ། ཆོས་ཀྱི་སྦྱིན་པ་ལ་སློབ་ཚུལ། མི་འཇིགས་པའི་སྦྱིན་པ་ལ་སློབ་ཚུལ་
ལོ། །དང་པོ་ལ་གཉིས། ལུས་གཏོང་བའི་སྦྱིན་པ་ལ་སློབ་ཚུལ་དང་། ལོངས་སྤྱོད་
གཏོང་བའི་སྦྱིན་པ་ལ་སློབ་ཚུལ་ལོ། །དང་པོ་ལ་གཉིས། ལུས་རིལ་པོ་གཏོང་བའི་
སྦྱིན་པ་ལ་སློབ་ཚུལ་དང༌། ལུས་ཀྱི་ཡན་ལག་གཏོང་བའི་སྦྱིན་པ་ལ་སློབ་ཚུལ་
ལོ། །དང་པོ་ལ་ལྔ། མཚམས་སྦྱར་ཏེ་གླེང་བསླང་བ། རྒྱལ་སྲས་ཀྱི་སྤྱོད་པའི་ལུས་
མདོར་བསྟན་པ། སྟག་མོ་ལ་ལུས་བྱིན་པའི་རྟོགས་བརྗོད་རྒྱས་པར་བཤད་པ།
དོན་བསྡུས་ཏེ་གདུལ་བྱའི་ཉམས་ལེན་དུ་སྦྱར་བ། ལེའུའི་མཚན་བསྟན་པའོ། །
དང་པོ་ནི། དེ་ཡང་འདི་སྐད་ཐོས་སོ། །བདག་ཅག་གི་བླ་མ་དཀོན་མཆོག་གསུམ་
བླ་མར་བྱེད་པ། སྒྲུབ་པའི་ཡོན་ཏན་རྣམས་ཀྱིས་བླ་མ་མགུ་བར་བྱས་པ། ཡོན་
ཏན་གྱི་ཚོགས་ཀྱི་བླ་མར་གྱུར་པ་རྣམས་ཀྱིས་བཅོམ་ལྡན་འདས་ཀྱི་སྐུ་ཚེ་སྔ་མའི་
རྟོགས་ པ་ བརྗོད་ པ་ འདི་ དག་ ཡོངས་ སུ་ བསྒྲགས་ པ་ རྗེས་ སུ་ ཐོས་ ཏེ། ཞེས་
གསུངས། འདི་ལ་འགྱུར་གསར་དུ། འདི་སྐད་ཐོས་ཞེས་པ་སྔ་མ་མེད་ཅིང་། དེ་
77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡང་བདག་གི་བླ་མ་དཀོན་མཆོག་གསུམ་བླ་མར་བྱེད་ཅིང་། སྒྲུབ་པའི་ཡོན་ཏན་
གྱི་བླ་མ་མགུ་བར་བྱེད་ལ། ཡོན་ཏན་གྱི་ཚོགས་ཀྱིས་བླ་མར་གྱུར་པ་རྣམས་ཀྱིས་
བཅོམ་ལྡན་འདས་འདིའི་སྐུ་ཚེ་སྔ་མའི་རྟོགས་པ་བརྗོད་པ་ཡོངས་སུ་བསྒྲགས་པ་
ལས་འདི་ལྟར་རྗེས་སུ་ཐོས་ཏེ། ཞེས་འབྱུང་ངོ༌། །དོན་ནི་མཁས་མཆོག་དཔའ་
བོས་སྟོན་པ་བཅོམ་ལྡན་འདས་ཐུབ་པའི་དབང་པོས་སྐུ་ཚེ་སྔ་མ་དུས་བགྲང་བ་
ལས་འདས་པའི་སྔོན་རོལ་ཏུ་ཐུགས་བསྐྱེད་ནས་སློབ་པ་ལམ་གྱི་གནས་སྐབས་སུ་
སྐྱེས་རབས་དུ་མར་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་ཇི་ལྟར་སློབ་པར་
མཛད་པའི་ཚུལ་གྱི་རྟོགས་པ་བརྗོད་པ་འོག་ནས་འབྱུང་བ་འདི་དག་ཡོངས་སུ་
བསྒྲགས་པ་རྗེས་སུ་ཐོས་སོ། །སུ་ལས་ཐོས་ཤེ་ན། བདག་ཅག་གི་བླ་མ་འཇིག་
རྟེན་གསུམ་ན་ཡོངས་སུ་གྲགས་པ་རྒྱལ་བ་གཉིས་པ་དཔལ་མགོན་འཕགས་པ་ཀླུ་
སྒྲུབ་ལས་ཐོས་སོ། །དཔའ་མགོན་འཕགས་པ་ཀླུ་སྒྲུབ་ཅེས་བྱ་བ་དེ་ཅི་འདྲ་ཞིག་
ཡིན་སྙམ་ན། དཔལ་མགོན་འཕགས་པ་ཀླུ་སྒྲུབ་ནི་རིགས་དང་སྟོབས་དང་འབྱོར་
པའི་མཐུས་བླ་མ་བཀུར་བ་ཙམ་དང༌། རྒྱལ་པོའི་དཔུང་གི་སྟོབས་ ཀྱི་ བླ་ མར་
བཀུར་བ་ཙམ་དང༌། ཡོན་ཏན་མེད་བཞིན་དུ་ཚུལ་འཆོལ་ཏེ་མངོན་ཤེས་མེད་པའི་
སྐྱེ་བོ་དག་བསླུས་པའི་དབང་གིས་བླ་མར་གྲགས་པ་ཙམ་དང་། རང་གི་འཁོར་དུ་
གཏོགས་པ་དག་གིས་རྙེད་བཀུར་གྱི་ཕྱིར་སྒྲོ་བཏགས་ཏེ་བླ་མར་བརྗོད་པ་ཙམ་
མིན་གྱི། རང་གི་ཡོན་ཏན་གྱི་ཚོགས་ཀྱིས་བླ་མར་གྱུར་ཏེ་ལྷ་དང་བཅས་པའི་འགྲོ་
བ་ཐམས་ཅད་ཀྱི་ཕྱག་དང་མཆོད་པའི་གནས་དང་། རྒྱལ་སྲས་སའི་དབང་ཕྱུག་
ཆེན་པོར་གྱུར་པ་དག་གིས་ཀྱང་བསྟེན་པར་བྱ་བའི་གནས་སུ་གྱུར་ཏེ་རྒྱལ་བ་རང་
ཉིད་སླར་བྱོན་པ་ལྟར་འཇིག་རྟེན་ཀུན་གྱི་བླ་མར་གྱུར་པ་ཞིག་ཡིན་ནོ། །འཕགས་
78 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ཀླུ་སྒྲུབ་ལ་ཡོན་ཏན་གྱི་ཚོགས་ཇི་ལྟ་བུ་མངའ་སྙམ་ན། འཕགས་པ་ཀླུ་སྒྲུབ་ནི་
སྔོན་ཡུན་རིང་པོ་ནས་སངས་རྒྱས་མང་པོའི་སྤྱན་སྔར་བྱང་ཆུབ་མཆོག་ཏུ་ཐུགས་
བསྐྱེད་ཅིང་སྔོན་གྱི་རྒྱལ་བ་བགྲང་བ་ལས་འདས་པ་ལ་མཆོད་ཅིང་བསྙེན་བཀུར་
ཏེ་ལྷག་ པར་བྱ་བ་བྱས་པ། རྒྱལ་བ་དགྱེས་པའི་ལམ་ལ་གནས་པ། ཚེ་རབས་
ཐམས་ཅད་དུ་རྒྱལ་བས་རྗེས་སུ་བཟུང་བ་ཡིན་པས་ན་ཡང་དག་པར་རྫོགས་པའི་
སངས་རྒྱས་ཉིད་བླ་མར་བྱེད་པའོ། །དང་པོར་ཐུགས་བསྐྱེད་པ་ནས་བཟུང་རྒྱལ་
བ་རྣམས་ཀྱི་བཀའ་བཞིན་དུ་སྒྲུབ་ཅིང་རྒྱལ་བའི་དམ་ཆོས་མ་ལུས་འཛིན་པའི་
སྨོན་ལམ་བཏབ་པ། རྟོགས་པའི་ཆོས་རྣམས་རིམ་གྱིས་རྒྱུད་ལ་བསྐྲུན་ཏེ་ལམ་ཇེ་
མཐོ་ཇེ་མཐོར་བྱོན་པ། རྒྱལ་བའི་གསུང་གི་གསང་བ་ཐམས་ཅད་ལ་ལྐོག་ཏུ་མ་
གྱུར་པའི་སྤྱན་མངའ་བ། རྒྱལ་བའི་དམ་ཆོས་མ་ལུས་སྤྱོད་པ་ཆོས་ཀྱིས་གྲུབ་པ།
ཆོས་བདག་པོར་གྱུར་པ་ཡིན་པས་ན་ཆོས་བླ་མར་བྱེད་པའོ། །དགེ་འདུན་ཕྱིར་མི་
ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་ལྟ་བ་མཚུངས་
པ། སྤྱོད་པ་མཚུངས་པ། ལམ་མཚུངས་པ། །ཐེག་པ་མཚུངས་པ། འགྲོ་བ་མ་ལུས་
འཁོར་བའི་མཚོ་ནང་ནས་འདོན་པ་ལ་རིངས་པར་ཆས་པར་མཚུངས་པ་ཡིན་པས་
ན་དགེ་འདུན་བླ་མར་བྱེད་པ་སྟེ་དཀོན་མཆོག་གསུམ་བླ་མར་བྱེད་པའོ། །ཡང་ན་
དཀོན་མཆོག་གསུམ་བླ་མར་བྱེད་པའི་དོན་རྗེ་བཙུན་འཇམ་པའི་དབྱངས་ཡོངས་
འཛིན་ དུ་ བསྟེན་ ཅེས་ པ་ སྟེ། ཚེ་ རབས་ ཐམས་ ཅད་ དུ་ རྗེ་ བཙུན་ འཇམ་ པའི་
དབྱངས་ཡོངས་འཛིན་དུ་བསྟེན་ནས་བཀའ་བཞིན་བསྒྲུབས་ཏེ་ལམ་ཇེ་མཐོ་ཇེ་
མཐོར་བྱོན་ཞིང་། སྐུ་ཚེ་འདི་ཡང་རྗེ་བཙུན་འཇམ་པའི་དབྱངས་ཀྱིས་དངོས་སུ་
རྗེས་སུ་བཟུང་སྟེ་སྟོན་པ་ཐུབ་པའི་དབང་པོས་མདོ་སྔགས་ཀྱི་ཆོས་ཇི་སྙེད་ཅིག་
-79-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཀའ་བསྩལ་པ་ཐམས་ཅད་རྗེ་བཙུན་འཇམ་པའི་དབྱངས་ལས་དངོས་སུ་གསན་
ཏེ་བསྟན་པ་ཡོངས་རྫོགས་ཀྱི་བདག་པོར་གྱུར་པ་ཡིན་པས་ན་དཀོན་མཆོག་
གསུམ་བླ་མར་བྱེད་པ་ཞེས་བྱ་སྟེ། རྗེ་བཙུན་འཇམ་པའི་དབྱངས་ནི་ངེས་པའི་དོན་
དུ་རྫོགས་པའི་སངས་རྒྱས་ཉིད་ཡིན་ཞིང་། རྒྱལ་བའི་གསུང་གི་གསང་བ་ཐམས་
ཅད་ལ་ལྐོག་ཏུ་མ་གྱུར་པའི་སྤྱན་མངའ་བས་ལུང་རྟོགས་ཀྱི་ཆོས་ཐམས་ཅད་ཀྱི་
བདག་པོ་ཡིན་པ་དང་། ཞིང་འདིར་སྟོན་པའི་སྲས་ཀྱི་ཚུལ་དུ་བྱོན་པས་ཐུན་མོང་
གི་གདུལ་བྱའི་སྣང་ངོར་ ཕྱིར་མི་ལྡོག་པའི་དགེ་འདུན་ གྱི་ ཚུལ་བཟུང་བས་ན་
དཀོན་མཆོག་གསུམ་ཀ་འདུས་པའི་བདག་ཉིད་ཡིན་ནོ། །དེ་ལྟར་དཔལ་མགོན་
འཕགས་པ་ཀླུ་སྒྲུབ་ཀྱིས་སངས་རྒྱས་དང་བྱང་ཆུབ་སེམས་དཔའ་བགྲང་བ་ལས་
འདས་པ་མཆོད་ཅིང་བསྙེན་བཀུར་བ་དང༌། གདམས་པ་དང་རྗེས་སུ་བསྟན་པ་
རྒྱུན་མི་ཆད་དུ་མནོས་ཏེ། དེ་དག་གི་དོན་ཚུལ་བཞིན་དུ་སྒྲུབ་པར་མཛད་པ་དང་
ལྷག་པར་རྗེས་བཙུན་འཇམ་པའི་དབྱངས་ཚེ་རབས་ཐམས་ཅད་དུ་ཡོངས་འཛིན་
དུ་བསྟེན་ནས་གདམས་པ་དང་རྗེས་སུ་བསྟན་པ་རྒྱུན་མི་ཆད་དུ་མནོས་ཤིང་དེའི་
དོན་ཚུལ་བཞིན་དུ་བསྒྲུབས་ཏེ། སློབ་དཔོན་ཉིད་ཀྱིས་མདོ་བཏུས་སུ་ཇི་ལྟར་
གསུངས་པའི་ལམ་གྱི་རིམ་པ་ལྟར་ཐོག་མར་ལམ་གྱི་རྩ་བ་བཤེས་གཉེན་བསྟེན་
ཚུལ་དང་། དེ་ནས་དལ་འབྱོར་རྙེད་དཀའ་བ་དང་རིང་དུ་མི་གནས་པའི་ཚུལ་
བསམ་སྟེ་སྒྲུབ་པ་ལ་ནང་ནས་བསྐུལ་བ་རྒྱུན་མི་ཆད་པ་དང་། དེ་ནས་སྲིད་པ་
མཐའ་དག་སྡུག་བསྔལ་བ་དང་། སྐད་ཅིག་གི་འཇིག་པ་དང་། སྟོང་ཞིང་བདག་
མེད་པའི་ཚུལ་བསམ་སྟེ་ཐར་པ་ཆ་མཐུན་གྱི་དགེ་རྩ་ཡོངས་སུ་རྫོགས་པར་བསྐྱེད་
པ་དང་། དེ་ནས་སེམས་ཅན་རྣམས་ གཉེན་དུ་ལྟ་བ་དང༌། ཉམ་ཐག་པའི་ཚུལ་
- 80 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསམ་ནས་ནམ་ཡང་ཞུམ་པ་དང་ཕྱིར་ལྡོག་པ་མེད་པར་ བྱང་ཆུབ་མཆོག་ཏུ་
ཐུགས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་བསླབ་སྟེ་ཚོགས་ལམ་ཆུང་ངུ་། ཚོགས་
ལམ་འབྲིང་། ཚོགས་ལམ་ཆེན་པོ། སྦྱོར་ལམ་དྲོད། སྦྱོར་ལམ་རྩེ་མོ། སྦྱོར་ལམ་
བཟོད་པ། སྦྱོར་ལམ་ཆོས་མཆོག་རྣམས་རིམ་གྱིས་བགྲོད་དེ་རྒྱལ་སྲས་སའི་དབང་
ཕྱུག་ཏུ་གྱུར་ཏེ་སྐད་ཅིག་རེ་རེ་ལའང་སངས་རྒྱས་ཀྱི་ཞིང་བགྲང་བ་ལས་འདས་
པར་སྤྲུལ་པ་བགྲང་བ་ལས་འདས་པ་བཀྱེ་ནས་སངས་རྒྱས་བགྲང་བ་ལས་འདས་
པ་མཆོད་པ་དང་། སེམས་ཅན་བགྲང་བ་ལས་འདས་པ་ལ་ཆོས་བསྟན་ཏེ་སྨིན་
གྲོལ་གྱི་ལམ་ལ་འགོད་པ་སོགས་རྒྱལ་བའི་མཛད་པ་མཐའ་དག་སྒྲུབ་པར་མཛད་
པས་ན་སྒྲུབ་པའི་ཡོན་ཏན་གྱིས་བླ་མ་མགུ་བར་བྱེད་པ་ཞེས་བརྗོད་དོ། །དེ་ལྟར་
འཕགས་པ་ཀླུ་སྒྲུབ་ནི་བསམ་གྱིས་མི་ཁྱབ་པའི་ཡོན་ཏན་དང་ལྡན་པ་ཡིན་ཞིང་།
བདག་ཉིད་ཆེན་པོ་འདིའི་རྣམ་པར་ཐར་པ་རྒྱས་པར་ནི་སློབ་དཔོན་ཟླ་བ་གྲགས་
པས་དབུ་མའི་གཞུང་རྣམས་སུ་བདག་ཉིད་ཆེན་པོ་འདིའི་རྣམ་ཐར་ཡང་དང་ཡང་
དུ་ བསྒྲགས་ པ་ དག་ དང་། གཞན་ཡང་འཕགས་ཡུལ་ གྱི་མཁས་གྲུབ་ཆེན་ པོ་
ཐམས་ཅད་མཐུན་པར་དཔལ་མགོན་འཕགས་པ་ཀླུ་སྒྲུབ་ནི་བསྟན་པ་འདི་ལ་
རྒྱལ་བ་གཉིས་པ་ལྟར་ཚད་མར་བཟུང་ནས་ཡོན་ཏན་རྒྱ་ཆེན་པོ་ཡང་དང་ཡང་དུ་
བསྒྲགས་པ་དག་ལས་རྟོགས་པར་བྱ་ཞིང་། མདོར་ན་བདག་ཉིད་ཆེན་པོ་དཔལ་
མགོན་འཕགས་པ་ཀླུ་སྒྲུབ་ནི་ཞིང་འདིར་ཐུབ་པའི་བསྟན་པ་སྤེལ་བའི་སླད་དུ་
བསམ་བཞིན་དུ་བྱོན་པ་ཞིག་གོ །དེ་ཡང་དགུང་ལོ་བདུན་གྱི་དུས་སུ་འཕགས་
ཡུལ་གྱི་བསྟན་པའི་བདག་པོ་བྲམ་ཟེ་ཆེན་པོ་སྒྲ་གཅན་འཛིན་བཟང་པོ་དང་
མཇལ་ཏེ་མདོ་སྔགས་ཀྱི་གསུང་རབ་མན་ངག་དང་བཅས་པ་ཡོངས་སུ་རྫོགས་པ་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ན༽
གསན་ པས་ ནཱ་ ལེནྡྲར་ བསྟན་ པའི་ བདག་ པོར་ གྱུར་ ཅིང་། རབ་ ཏུ་ བྱུང་ བའི་
གཟུགས་བརྙན་ཚུལ་ ཁྲིམས་འཆལ་བ་བརྒྱ་ཕྲག་མང་པོ་དག་གནས་ནས་ཕྱུང་
ཞིང་། །ཐུབ་པའི་བཀའ་ལུང་ཚུལ་བཞིན་དུ་སྒྲུབ་པའི་དགེ་འདུན་གྱི་སྡེ་རྣམ་པར་
དག་པ་ཕྱོགས་ཀུན་ཏུ་རྒྱ་ཆེར་སྤེལ་ཏེ་བསྟན་པའི་རྩ་བ་སོ་སོར་ཐར་པའི་བཅས་
མཚམས་ ཉམས་ པ་རྣམས་ གཞི་ ནས་ གསོ་ བར་ མཛད། རྗེ་ བཙུན་ འཇམ་ པའི་
དབྱངས་ལྷའི་བུའི་ཚུལ་བཟུང་བ་བྱང་ཆུབ་སེམས་དཔའ་བློ་གྲོས་རིན་ཆེན་ལ་ཐེག་
པ་ཆེན་པོའི་མདོ་སྔགས་ཀྱི་ཆོས་རྣམས་ཡོངས་སུ་རྫོགས་པར་གསན་ཏེ། རྒྱལ་བ་
མྱ་ངན་ལས་འདས་ནས་ཐེག་པ་ཆེན་པོའི་བསྟན་པ་མིང་ཙམ་ཡང་ནུབ་པ་ལ་ཐུག་
པ་གཞི་ནས་གསོས་ཏེ་རྒྱ་ཆེར་སྤེལ། འཛམ་བུའི་གླིང་གི་གྲུབ་པའི་གནས་རྣམས་
ནས་ཐེག་པ་ཆེན་པོའི་བཀའ་རྣམས་སྤྱན་དྲངས། ལྷག་པར་ཤེར་ཕྱིན་སྟོང་ཕྲག་
བརྒྱ་པ་ཀླུའི་ཡུལ་ནས་སྤྱན་དྲངས་ཏེ་འཛམ་བུའི་གླིང་གི་ཕྱོགས་ཀུན་ཏུ་སྤེལ་བར་
མཛད། སྒྲ་མི་སྙན་ལ་སོགས་པ་གླིང་གཞན་དག་ཏུའང་བྱོན་ནས་སྐལ་བ་དང་ལྡན་
པ་བགྲང་བ་ལས་འདས་པ་ཞིག་སྨིན་གྲོལ་ལ་བཀོད། རྒྱལ་བ་རང་ཉིད་སླར་བྱོན་
པ་ལྟར་འཛམ་བུའི་གླིང་དུ་ཆོས་ཀྱི་སྒྲ་ཆེན་པོ་ལན་གསུམ་དུ་བསྒྲགས། ཕྱི་རབས་
ཀྱི་སྐྱེ་བོ་རྣམས་ལ་འདི་ལྟར་བྱ་དགོས་སོ་ཞེས་བསླབ་པའི་ཕྱིར་དུ་སྐུ་ཚེའི་སྨད་ལ་
ལྷོ་ཕྱོགས་དཔལ་གྱི་རིར་བྱོན་ནས་ལོ་བརྒྱ་ ཕྲག་མང་པོའི་བར་དུ་ སྒྲུབ་པ་རྩེ་
གཅིག་ཏུ་མཛད་པས་ལམ་ཇེ་མཐོ་ཇེ་མཐོར་བྱོན་ཏེ། །ཐེག་ཆེན་ཐུན་མོང་བ་ལྟར་
ན་ས་བདུན་པའི་བར་དུ་བྱོན་པ་དང་། །ཐུན་མོང་མིན་པར་སྐུ་ཚེ་དེ་ལ་གསང་བ་
འདུས་པའི་ལམ་ལ་བརྟེན་ནས་ཟུང་འཇུག་རྡོ་རྗེ་འཛིན་པའི་སར་བྱོན་པར་སྒྲོན་
གསལ་ལས་བཤད་དོ། །དེ་ལྟར་བདག་ཉིད་ཆེན་པོ་འདིའི་རྣམ་པར་ཐར་པ་ནི་
-82-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱིས་པའི་སྐྱེ་བོ་དག་གིས་ཚད་བཟུང་བར་ནུས་པ་མིན་གྱི། རྒྱལ་བ་ཉག་གཅིག་གི་
སྤྱོད་ཡུལ་དུ་གྱུར་པ་སྟེ། །ཐུན་མོང་བ་ལྟར་ས་བདུན་པ་བ་ཡིན་པའི་དབང་དུ་བྱས་
ནའང་ས་བདུན་པ་ཐོབ་པའི་ཚེ་སྐད་ཅིག་རེ་རེ་ལ་སངས་རྒྱས་ཀྱི་ཞིང་བྱེ་བ་ཁྲག་
ཁྲིག་འབུམ་ཕྲག་དུ་མར་སྤྲུལ་པ་བྱེ་བ་ཁྲག་ཁྲིག་འབུམ་ཕྲག་དུ་མ་བཀྱེ་ནས།
སངས་རྒྱས་བྱེ་བ་ཁྲག་ཁྲིག་འབུམ་ཕྲག་དུ་མ་ལ་མཆོད་ཅིང་བསྙེན་བཀུར་བ་དང་།
སངས་རྒྱས་དེ་དག་ཐམས་ཅད་ཀྱིས་གང་གསུངས་པའི་ཆོས་རྣམས་སྐད་ཅིག་དང་
སྐད་ཅིག་ལ་བཟུང་ནས་བརྗེད་པ་མེད་པ་དང༌། སེམས་ཅན་བྱེ་བ་ཁྲག་ཁྲིག་
འབུམ་ཕྲག་དུ་མ་ལ་རང་རང་གི་དབང་པོ་དང་འཚམ་པའི་སྤྲུལ་པ་བསྟན་ནས་
ཆོས་སྟོན་པར་བྱེད་པ་སོགས་བསམ་གྱིས་མི་ཁྱབ་པའི་ཡོན་ཏན་དང་ལྡན་པར་
གསུངས་ལ། །ཐུན་མོང་མིན་པར་ནི་བདག་ཉིད་ཆེན་པོ་འཕགས་པ་ཀླུ་སྒྲུབ་ནི་སྐུ་
ཚེ་དེ་ལ་ས་བཅུ་མཐར་སོན་ཏེ་ཟུང་འཇུག་རྡོ་རྗེ་འཆང་གི་གོ་འཕང་བརྙེས་པ་ཡིན་
པས་ན། ནམ་མཁའི་མཐས་ གཏུགས་ པའི་ སངས་ རྒྱས་ ཀྱི་ ཞིང་ རབ་ འབྱམས་
ཐམས་ཅད་དུ་སྤྲུལ་པས་འགེངས་ཤིང་། ནམ་མཁའི་མཐས་གཏུགས་པའི་སེམས་
ཅན་ཐམས་ཅད་ཀྱི་ཁམས་དང་བསམ་པ་དང་མཚུངས་པར་སྤྲུལ་པ་བཀྱེ་ནས་དེ་
དང་དེའི་དོན་མཛད་པ་ལ་འབད་རྩོལ་དང་རྣམ་རྟོག་མི་མངའ་བར་འཕྲིན་ལས་
རྒྱུན་མི་ཆད་ཅིང་ལྷུན་གྱིས་གྲུབ་པའོ། །དེ་ལྟར་བདག་ཉིད་ཆེན་པོ་ཀླུ་སྒྲུབ་ཀྱི་ཡོན་
ཏན་བརྗོད་པ་དེ་དག་ཀྱང་བདག་ཅག་གིས་དད་པས་རྗེས་སུ་འབྲངས་ནས་བརྗོད་
པ་ཙམ་མིན་གྱི། རྒྱལ་བ་ཉིད་ཀྱི་ལུང་ཚད་མ་ལས་འབྱུང་བ་ལྟར་བརྗོད་པ་ཡིན་
ནོ། །དེ་ཡང་བདག་ཉིད་ཆེན་པོ་འཕགས་པ་ཀླུ་སྒྲུབ་འདིས་ནི་སྔོན་འདས་པའི་
བསྐལ་པ་གྲངས་མེད་མུ་མེད་པའི་སྔ་རོལ་ནས་བྱང་ཆུབ་མཆོག་ཏུ་ཐུགས་བསྐྱེད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་རྒྱལ་བའི་མཛད་པ་མ་ལུས་སྒྲུབ་པར་ཡང་དང་ཡང་དུ་ཐུགས་དམ་བཅས་ཤིང་།
ལྷག་པར་ཞིང་འདིར་སྟོན་པ་ཐུབ་པའི་དབང་པོའི་བསྟན་པ་ཉམས་པ་གསོས་ཏེ་རྒྱ་
ཆེར་སྤེལ་བའི་ཐུགས་དམ་བཅས་པ་ནི་སྤྲིན་ཆེན་པོའི་མདོ་ལས། སྔོན་བྱུང་བ་
འདས་པའི་དུས་ན་བསྐལ་པ་གྲངས་མེད་མུ་མེད་པ་འདས་པའི་སྔོན་རོལ་ཏུ་
བདག་ཉིད་ཆེན་པོ་འདི་ཆོས་ཀྱི་རྒྱལ་པོ་བརྩོན་འགྲུས་ཆེན་པོའི་ཀླུ་ཞེས་བྱ་བར་
འཁྲུངས་པའི་ཚེ། དེ་བཞིན་གཤེགས་པ་ཀླུ་རིགས་སྒྲོན་མ་ཞེས་བྱ་བ་དང་མཇལ་
ཏེ། དེའི་ཚེ་དེ་བཞིན་གཤེགས་པ་ཀླུ་རིགས་སྒྲོན་མ་ལ་མཆོད་པའི་དངོས་པོ་ཚད་
མེད་པས་མཆོད་ཅིང་རིན་པོ་ཆེ་རིན་ཐང་མེད་པ་སྦར་བ་གང་གཏོར་ཏེ་ཐུགས་
བསྐྱེད་དང་སྨོན་ལམ་རྒྱ་ཆེན་པོ་མཛད་ཅིང་། ལྷག་པར་མ་འོངས་པའི་དུས་ན་
བཅོམ་ལྡན་འདས་ཤཱཀྱ་ཐུབ་པའི་བསྟན་པ་ནུབ་པ་ལ་ཐུག་པའི་ཚེ་བདག་རབ་ཏུ་
བྱུང་སྟེ་ཆོས་ཀྱི་སྒྲ་ཆེན་པོ་ལན་གསུམ་བསྒྲགས་ལ་དམ་པའི་ཆོས་ཀྱི་ཕྱིར་བདག་
གི་སྲོག་ཀྱང་འདོར་བར་གྱུར་ཅིག་ཅེས་ཞིང་འདིར་སྟོན་པའི་བསྟན་པ་སྤེལ་བའི་
ཐུགས་བསྐྱེད་དང་ དམ་བཅའ་མཛད་དོ། །དེ་ལྟར་ཐུགས་བསྐྱེད་ པ་ལྟར་ ཞིང་
འདིར་སྟོན་པ་ཐུབ་པའི་དབང་པོ་བྱོན་པའི་ཚེ་ལི་ཙཱ་བྱི་གཞོན་ནུ་འཇིག་རྟེན་ཐམས་
ཅད་ཀྱིས་མཐོང་ན་དགའ་བ་ཞེས་བྱ་བར་འཁྲུངས་པ་ན་ཐུབ་པའི་དབང་པོས་
འཁོར་ཚོགས་རྒྱ་མཚོ་ལྟ་བུའི་དབུས་སུ་གཞོན་ནུ་དེའི་ཡོན་ཏན་རྒྱ་ཆེར་བསྔགས་
ཤིང་། རྒྱལ་བ་རང་ཉིད་མྱ་ངན་ལས་འདས་པའི་འོག་ཏུ་ལོ་བཞི་བརྒྱ་ལོན་པ་ན་
འཕགས་པ་ཀླུ་སྒྲུབ་ཏུ་གྱུར་ནས་རྒྱལ་བའི་བསྟན་པ་རྒྱས་པར་བྱེད་པར་ལུང་
བསྟན། ལངྐར་ གཤེགས་ པའི་མདོ་ལས་ཀྱང་། ལྷོ་ ཕྱོགས་བེ་དའི་ཡུལ་དུ་ནི། །
དགེ་སློང་དཔལ་ལྡན་ཆེར་གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་དང་མེད་
- 84 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་
བཤད་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །
ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་ཞེས་དེ་འབོད་འབྱུང་། །བསྟན་པ་ལ་ནི་
དད་ཅིང་ཕན། །རབ་ཏུ་དགའ་བའི་ས་ཐོབ་པ། །ལོ་ནི་དྲུག་བརྒྱ་དག་ཏུ་འཚོ། །
རིག་པ་རྨ་བྱ་ཆེན་མོ་ནི། །བདག་ཉིད་ཆེན་པོ་དེས་ཀྱང་འགྲུབ། །བསྟན་བཅོས་སྣ་
ཚོགས་དོན་དང་ནི། །དངོས་པོ་མེད་པའི་དོན་དེ་རིག །གང་ཆེ་ལུས་དེ་བོར་བ་
ན། །བདེ་བ་ཅན་དུ་སྐྱེ་བར་འགྱུར། །དེ་ནི་མཐར་གྱིས་སངས་རྒྱས་ཉིད། །ངེས་པ་
ཁོ་ནར་ཡང་དག་ཐོབ། །ཅེས་དང་། གསེར་འོད་དམ་པའི་མདོ་ལས། ལི་ཙཱ་བྱི་
གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་ཞེས་རྒྱ་ཆེར་བསྔགས་པ་
དེ་ཡང་བདག་ཉིད་ཆེན་པོ་འཕགས་པ་ཀླུ་སྒྲུབ་འདི་ཉིད་ཡིན་ཏེ། འཕགས་པ་སྤྲིན་
ཆེན་པོ་སྟོང་ཕྲག་བཅུ་གཉིས་པའི་མདོ་འཇུག་འགྲེལ་དུ་དྲངས་པ་ལས། ཀུན་
དགའ་བོ། ལི་ཙཱ་བྱི་གཞོན་ནུ་སེམས་ཅན་ཐམས་ཅད་ ཀྱིས་མཐོང་ན་དགའ་བ་
ཞེས་བྱ་བ་འདི་ནི། ང་མྱ་ངན་ལས་འདས་ནས་ལོ་བཞི་བརྒྱ་ལོན་པ་ན་ཀླུ་ཞེས་བྱ་
བའི་དགེ་སློང་དུ་གྱུར་ནས་ངའི་བསྟན་པ་རྒྱས་པར་བྱས་ཏེ། མཐར་རབ་ཏུ་དང་
བའི་འོད་ཅེས་བྱ་བའི་ཞིང་དུ་དེ་བཞིན་གཤེགས་པ་ཡེ་ཤེས་འབྱུང་གནས་འོད་
ཅེས་ བྱ་ བར་ འགྱུར་ རོ། །ཞེས་ གསུངས། རྔ་བོ་ཆེའི་མདོ་ལས་ ཀྱང་། ལི་ཙཱ་བྱི་
གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་འདི་སྟོན་པ་འདས་ནས་
ལོ་བརྒྱད་ཅུ་པ་ལ་བསྟན་པ་ཉམས་པའི་ཚེ། སྟོན་པའི་མཚན་འཆང་བའི་དགེ་སློང་
དུ་གྱུར་ནས་བསྟན་པ་རྒྱས་པར་བྱས་ཏེ་ལོ་བརྒྱ་ལོན་པའི་འོག་ཏུ་འདས་ནས་བདེ་
བ་ཅན་དུ་སྐྱེ་བར་གསུངས་སོ། །དུས་ཀྱི་འཁོར་ལོའི་རྒྱུད་ཕྱི་མ་ལས་ཀྱང་བདག་
85



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཉིད་ཆེན་པོ་འདིས་བསྟན་པ་དང་སེམས་ཅན་གྱི་དོན་རྒྱ་ཆེན་པོ་བྱེད་པར་ལུང་
བསྟན་ཅིང་། སྔར་སྨོས་པ་དེ་དག་ཀྱང་མཚོན་བྱེད་ཙམ་ཡིན་གྱི། དཔལ་མགོན་
འཕགས་པ་ཀླུ་སྒྲུབ་ལུང་བསྟན་པའི་མདོ་རྒྱུད་ཀྱི་གསུང་རབ་བརྒྱ་ཕྲག་ཙམ་ཡོད་
ཅེས་འཕགས་ཡུལ་མཁས་པ་རྣམས་ལ་གཏམ་དུ་ གྲགས་སོ། །ཤིང་རྟ་ཆེན་པོ་
དཔལ་མགོན་འཕགས་པ་ཀླུ་སྒྲུབ་ཀྱི་སྲས་ཀྱི་ཐུ་བོར་གྱུར་པ་གསུང་གི་གསང་བ་
ཐམས་ཅད་ལ་ལྐོག་ཏུ་མ་གྱུར་པའི་སྤྱན་མངའ་བ་བདག་ཉིད་ཆེན་པོ་ཨཱརྱ་དེ་བ་
ཞེས་ཡོངས་སུ་གྲགས་པ་དེ་ཡང་མཁས་མཆོག་དཔའ་བོ་ལ་ཐེག་པ་ཆེན་པོའི་མན་
ངག་འདོམས་པའི་བླ་མ་ཡིན་ནོ། །སློབ་དཔོན་ཨཱརྱ་དེ་བ་ཞེས་ཡོངས་སུ་གྲགས་པ་
དེ་ནི་བྱང་ཆུབ་སེམས་དཔའ་ལག་ན་པདྨོ་ཞེས་བྱ་བ་ཞིང་འདིར་སྟོན་པའི་འཁོར་
དུ་བྱོན་པ་ཞིག་ཡིན་ཞིང་། བྱང་ཆུབ་སེམས་དཔའ་ལག་ན་པདྨོས་སྟོན་པའི་སྤྱན་
སྔར་མུ་སྟེགས་རྟ་དབྱངས་འདུལ་བ་དང་། བསྟན་པ་ལ་བྱ་བ་རྒྱ་ཆེན་པོ་བགྱིད་
པར་དམ་བཅས་ཤིང་། ཇི་ལྟར་དམ་བཅས་པ་ལྟར་བདག་ཉིད་ཆེན་པོ་འཕགས་པ་
ཀླུ་སྒྲུབ་ཀྱི་གསུང་གི་གསང་བ་མ་ལུས་འཛིན་པའི་སྲས་ཀྱི་ཐུ་བོར་གྱུར་ནས་རྟ་
དབྱངས་ནང་པའི་བསྟན་པ་ལ་བཙུད་དེ་བསྟན་པ་ལ་བྱ་བ་རྒྱ་ཆེན་པོ་མཛད་ཅིང་།
མདོ་སྔགས་གང་གི་ཐད་ལའང་འཕགས་པ་ཀླུ་སྒྲུབ་ཀྱི་དགོངས་པ་འགྲེལ་པ་ལ་
འཁྲུལ་པའི་དྲི་མ་མེད་པ་འཕགས་པ་ཀླུ་སྒྲུབ་རང་ཉིད་ཀྱི་བཞེད་པ་ཇི་ལྟ་བ་བཞིན་
དུ་ འགྲོལ་ བར་ མཛད་ པས་ན། སྔོན་ བྱོན་ པའི་ འཕགས་ཡུལ་ གྱི་མཁས་གྲུབ་
ཐམས་ཅད་ཀྱིས་འཕགས་པ་ཀླུ་སྒྲུབ་ཡབ་སྲས་ཞེས་ཚད་མར་འཛིན་པ་ཡིད་ཆེས་
ཀྱི་གནས་སུ་ཡོངས་སུ་གྲགས་པ་ལྟར་རོ། །དེ་ལྟར་མཚམས་སྦྱར་གྱི་གཞུང་དེ་
དག་གིས་འདི་སྐད་སྟོན་པ་ཡིན་ཏེ། ལེགས་ཚོགས་ཐམས་ཅད་ཀྱི་རྩ་བ། ཡོན་
- 86 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏན་ ཐམས་ ཅད་ ཀྱི་ གཞི་རྟེན། མན་ ངག་ ཐམས་ ཅད་ བསྡུས་ པའི་ འགོ །ལམ་
ཐམས་ཅད་ཀྱི་རྩ་བ་ནི་བཤེས་གཉེན་བསྟེན་ཚུལ་ལ་ཐུག་པས། །ཐོག་མར་ལམ་
མ་ནོར་བར་སྟོན་པའི་བཤེས་གཉེན་དམ་པ་ཞིག་དང་མཇལ་ནས་དེས་རྗེས་སུ་
བཟུང་ བ་ཞིག་དང་། རྗེས་སུ་བཟུང་བའི་ཚེ་ན་བཤེས་ གཉེན་དམ་པ་དེ་ཉིད་
མཆོག་གསུམ་མ་ལུས་འདུས་པའི་བདག་ཉིད་དུ་བལྟས་ཏེ་དད་པའི་རྩ་བ་ཚུགས་
པར་བྱེད་པ་དང་། ཟང་ཟིང་གི་རྗེས་སུ་མི་འབྲང་བར་ཆོས་ཀྱི་རྗེས་སུ་འབྲངས་ཏེ་
བཀའ་དྲིན་རྗེས་སུ་དྲན་པའི་གུས་པ་སྒོམ་པ་དང་། མཉེས་པ་གསུམ་གྱི་མཉེས་
པར་བྱེད་ཅིང་། ལྷག་པར་བཀའ་བཞིན་དུ་སྒྲུབ་པས་མཉེས་པར་བྱས་ཏེ་ཇི་ལྟར་
གདམས་པའི་ལམ་གྱི་གནད་རྣམས་ལ་ཉམས་ལེན་གོང་འཕེལ་དུ་བྱེད་པ་ཞིག་
དགོས་ཞེས་སྟོན་ཅིང་། དེའི་ ཁོང་ནས་བཤེས་ གཉེན་དམ་པ་མཇལ་དཀའ་བ་
དང་། ཡང་དག་པའི་ལམ་རྙེད་དཀའ་བ་དང་། ཆོས་སྒྲུབ་པའི་རྟེན་རྙེད་དཀའ་བ་
དང༌། བརྒྱ་ལམ་ན་རྙེད་ཀྱང་རིང་དུ་མི་གནས་པའི་ཚུལ་བསམ་སྟེ་སྒྲུབ་པ་ལ་ནང་
ནས་རྒྱུན་དུ་བསྐུལ་བ་ཞིག་དགོས་ཞེས་སྟོན་ཅིང་། དམ་པའི་ཆོས་ཀྱང་གང་བྱུང་
གིས་མི་ཆོག་པར་ཡང་དག་པར་རྫོགས་པའི་སངས་རྒྱས་ནས་བཟུང་དམ་པ་བར་
མ་ཆད་པ་ལས་བརྒྱུད་པའི་མན་ངག་དང་ལྡན་པ་ཞིག་དགོས་ལ། གཞུང་འདི་ནི་
དེ་ལྟ་བུའི་མན་ངག་ཁྱད་པར་ཅན་ཡིན་ནོ་ཞེས་སྟོན་ཏོ། །
གཉིས་པ་རྒྱལ་སྲས་ཀྱི་སྤྱོད་པའི་ལུས་མདོར་བསྟན་པ་ལ་གཉིས། ཐེག་པ་
ཆེན་པོའི་ལམ་གྱི་རྩ་བ་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་བསྐྱེད་ཚུལ་
གྱི་གནད་བསྟན་པ་དང༌། སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་
མདོར་བསྟན་པའོ། །དང་པོ་ནི། བྱང་ཆུབ་སེམས་དཔའ་ཡི་དམ་བཅས་པ་ཁྱད་
87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་ཅན་དང་མཐུན་པར་གྱུར་པ། ཞེས་གསུངས། དོན་ནི་སྟོན་པ་ཐུབ་པའི་དབང་
པོས་སྔོན་ཁྱེའུ་སྣང་བྱེད་དུ་འཁྲུངས་ཏེ་བྱང་ཆུབ་མཆོག་ཏུ་ཐུགས་བསྐྱེད་ནས་བྱང་
ཆུབ་སེམས་དཔར་གྱུར་པ་དེ་ནས་བཟུང་སློབ་པ་ལམ་གྱི་གནས་སྐབས་སུ་དེ་
བཞིན་གཤེགས་པ་དུ་མའི་སྤྱན་སྔར་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་
བསྐྱེད་དེ། ཇི་ལྟར་དམ་བཅས་པ་ལྟར་བྱང་ཆུབ་སེམས་དཔའི་བསླབ་པ་ལ་སློབ་
པ་དང་། སེམས་ ཅན་ གྱི་དོན་སྒྲུབ་ པ་ ལ་ ཞུམ་ པ་དང༌། སྒྱིད་ ལུག་ པ་ དང༌། ཕྱི་
བཤོལ་གྱི་ལེ་ལོའི་དབང་དུ་སྐད་ཅིག་ཀྱང་མ་བཏང་བར་ཇི་ལྟར་ཡི་དམ་བཅས་པ་
ཁྱད་པར་ཅན་དང་མཐུན་པར་གྱུར་པ་ཤ་སྟག་མཛད་དེ། སྐྱེས་རབས་ཐམས་ཅད་
དུ་ཅི་མཛད་བྱང་ཆུབ་ཀྱི་སེམས་རིན་པོ་ཆེའི་དབང་གིས་མཛད་པ་དང༌། བྱང་ཆུབ་
ཀྱི་སེམས་རིན་པོ་ཆེ་གོང་ནས་གོང་དུ་འཕེལ་བའི་ཐབས་སུ་མཛད་པ་ཡིན་ནོ། །དེ་
ཡང་ཐུབ་པའི་དབང་པོས་སྔོན་དེ་བཞིན་གཤེགས་པ་ཤཱཀྱ་ཐུབ་ཆེན་སོགས་དེ་
བཞིན་གཤེགས་པ་མང་པོའི་སྤྱན་སྔར་སྨོན་པ་བྱང་ཆུབ་མཆོག་ཏུ་ཐུགས་བསྐྱེད་
དེ། སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་སྒྲུབ་པར་དམ་
བཅས། དེ་བཞིན་གཤེགས་པ་ཕུང་པོ་ཆེན་པོ་ལ་སོགས་པའི་སངས་རྒྱས་མང་
པོའི་སྤྱན་སྔར་འཇུག་སེམས་བསྐྱེད་དེ། བླ་ན་མེད་པའི་བྱང་ཆུབ་ཀྱི་ལམ་ཕ་རོལ་
ཏུ་ཕྱིན་པ་དྲུག་དང་བསྡུ་བའི་དངོས་པོ་བཞི་ལ་སོགས་པ་རྒྱལ་སྲས་ཀྱི་སྤྱོད་པ་
མཐའ་དག་ལ་སློབ་པར་དམ་བཅས་ཤིང་། ཁྱད་ པར་དུའང་སྟོན་པ་ཐུབ་པའི་
དབང་པོ་འདི་ཉིད་སྔོན་ཐུགས་བསྐྱེད་པ་ནས་བཟུང་དུས་གསུམ་གྱི་བྱང་ཆུབ་
སེམས་དཔའ་གཞན་ཐམས་ཅད་ལས་སྙིང་སྟོབས་དང་བརྩོན་འགྲུས་དང་སྙིང་རྗེ་
ཆེ་བས། བདག་ཅག་སྙིགས་མའི་འགྲོ་བ་སངས་རྒྱས་དང་བྱང་ཆུབ་སེམས་དཔའ་
- 88 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཞན་ཐམས་ཅད་ཀྱིས་འདུལ་བར་མ་ནུས་པར་ཡལ་བར་བོར་བ་རྣམས་ཐུགས་
རྗེས་མ་བཟོད་པར་སྙིགས་མའི་དུས་འདིར་འབྱོན་པར་ཐུགས་བསྐྱེད་ཅིང་དམ་
བཅས་པ་ནི། དེ་བཞིན་གཤེགས་པ་སྔོན་བྲམ་ཟེ་རྒྱ་མཚོའི་རྡུལ་དུ་འཁྲུངས་པའི་
ཚེ་དེ་བཞིན་གཤེགས་པ་རིན་ཆེན་སྙིང་པོ་དང་མཇལ་ཏེ་མཆོད་པའི་དངོས་པོ་ཚད་
མེད་པས་དེ་བཞིན་གཤེགས་པ་རིན་ཆེན་སྙིང་པོ་འཁོར་དང་བཅས་པ་ལོ་བརྒྱ་
ཕྲག་མང་པོའི་བར་དུ་མཆོད་ཅིང་། འཁོར་ལོས་སྒྱུར་བའི་རྒྱལ་པོ་རྩིབས་ཀྱི་མུ་
ཁྱུད་ དང༌། རང་གི་སློབ་མ་བྲམ་ཟེ་རིག་བྱེད་ཀློག་ པ་ སྟོང་ལ་སོགས་པ་ སྲོག་
ཆགས་བྱེ་བ་ཕྲག་མང་པོ་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་ཁྲིད་
ནས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་
བཅུག་ཅིང་། དེ་དག་ཐམས་ཅད་ཀྱིས་ཀྱང་སེམས་བསྐྱེད་ནས་རང་རང་གི་སངས་
རྒྱས་ཀྱི་ཞིང་བཟུང་བ་ན། རྒྱལ་པོ་རྩིབས་ཀྱི་མུ་ཁྱུད་ཀྱིས་བདེ་བ་ཅན་གྱི་ཞིང་
བཟུང་ནས་ཞིང་དེ་འགྲུབ་པའི་ཕྱིར་དུ་རྫོགས་སྨིན་སྦྱངས་གསུམ་གྱི་སྤྱོད་པ་ལ་
སློབ་པར་དམ་བཅས། བྱང་ཆུབ་སེམས་དཔའ་གཞན་རྣམས་ཀྱིས་ཀྱང་ཞིང་བཟང་
ཞིང་རྒྱ་ཆེ་བ་དང་། གདུལ་བྱ་དག་པ་འབའ་ཞིག་བཟུང༌། ཁྱད་པར་བསྐལ་པ་
བཟང་པོ་འདི་ལ་འཚང་རྒྱ་བར་འགྱུར་བའི་བྱང་ཆུབ་སེམས་དཔའ་སྐར་མ་སྐྱོང་ལ་
སོགས་པ་དགུ་བརྒྱ་དང་དགུ་བཅུ་གོ་དགུ་པོ་ཐམས་ཅད་ཀྱིས་འཇིག་རྟེན་རྒྱས་
ཤིང་ལོངས་སྤྱོད་ཆེ་བ་དང་གདུལ་བྱ་ཚེ་རིང་ཞིང་རྒྱུད་དག་པ་ཤ་སྟག་བཟུང་ནས།
རྩོད་ལྡན་ཚེ་ལོ་བརྒྱ་པའི་དུས་འདི་ཇི་ལྟར་མེའི་ཕུང་པོའི་ནང་དུ་སུ་ཡང་འཇུག་
པར་མི་སྤྲོ་བ་ཇི་བཞིན་དུ་གདུལ་བྱ་མ་རུང་པ། ཚེ་ཐུང་བ། ལོངས་སྤྱོད་ཆུང་བ།
དམུ་རྒོད་པ། བསམ་པ་ངན་པ། འཁྲུག་རྩོད་ཅན་དེ་དག་སུས་གདུལ་བར་ནུས་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞེས་ཡལ་བར་བོར་བ་ན། བྲམ་ཟེ་རྒྱ་མཚོའི་རྡུལ་བུ་གཅིག་པུ་མེའི་དོང་དུ་ལྷུང་བ་
མཐོང་བའི་མ་བཞིན་དུ་བཟོད་གླགས་མེད་པའི་སྙིང་རྗེས་བསྐྱོད་ནས་དེ་བཞིན་
བཤེགས་པ་རིན་ཆེན་སྙིང་པོའི་སྤྱན་སྔར་བླ་གོས་ཕྲག་པ་གཅིག་ཏུ་གཟར། པུས་
མོ་གཡས་པའི་ལྷ་ང་ས་ལ་བཙུགས་ནས་ཐལ་མོ་སྦྱར་ཏེ། ཕྱོགས་བཅུའི་སངས་
རྒྱས་ཐམས་ཅད་དཔང་པོར་གསོལ་ནས། དེ་བཞིན་གཤེགས་པ་རིན་ཆེན་སྙིང་པོ་
ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བསྐལ་པ་བཟང་པོ་ལ་སངས་
རྒྱས་ཀྱི་ཞིང་མི་མཇེད་ན་མི་ཚེ་ལོ་བརྒྱད་ཅུ་ཐུབ་པར་གྱུར་པ་ཐམས་ཅད་སྐྱེས་བུ་
དམ་པ་མཁས་པ་འདི་དག་གིས་སྤངས་ཤིང་བོར་བས། དེའི་ཚེ་སྲིད་པའི་རྦ་ཀློང་
དང༌། འཁོར་བའི་འཁྲུལ་འཁོར་ན་སྐྱེས་སམ་མཆིས་པ་དང༌། སྐྱབས་མ་མཆིས་པ་
དང༌། དཔུང་གཉེན་མ་མཆིས་པ་དང༌། སྡུག་བསྔལ་གྱི་སྣོད་དུ་གྱུར་པའི་སེམས་
ཅན་དེ་དག་སྤངས་ནས། རང་རང་གི་སངས་རྒྱས་ཀྱི་ཞིང་བཟང་དགུ་ཡོངས་སུ་
བཟུང་ཞིང་། ཤིན་ཏུ་དུལ་བ་དང་། བསམ་པ་ཡོངས་སུ་དག་པ་དང༌། དགེ་བའི་
རྩ་བ་བསྐྲུན་པ་དང་། བརྩོན་འགྲུས་བརྩམས་པ་དང་། སངས་ རྒྱས་མང་པོ་ལ་
ལྷག་པར་བགྱི་བ་བགྱིས་པའི་འདུལ་བ་རྣམས་ཡོངས་སུ་བཟུང་བ་དེ་ལྟ་བུ་མ་
ལགས་སམ། དེ་བཞིན་གཤེགས་པ་རིན་པོ་ཆེའི་སྙིང་པོས་བཀའ་བསྩལ་པ། བྲམ་
ཟེ། དེ་བཞིན་ཏེ། སེམས་ཅན་བསམ་པ་ཇི་ལྟ་བ་བཞིན་དུ་སྨོན་ལམ་འདེབས་པར་
བྱེད་ཅིང་སངས་རྒྱས་ཀྱི་ཞིང་གི་ཡོན་ཏན་བཀོད་པ་ཡང་ཡོངས་སུ་བཟུང་བ་རྣམས་
ངས་ཀྱང་དེ་ཉིད་དུ་ལུང་བསྟན་ཏོ། །བྲམ་ཟེས་གསོལ་བ། བཙུན་པ་བཅོམ་ལྡན་
འདས་བདག་ནི་དཔེར་བགྱི་ན་ཤིང་ཀེང་ཤུ་ཀའི་འདབ་མ་བཞིན་དུ་སྙིང་འདར་
ཞིང་བདག་གི་ཡིད་ནི་ཤིན་ཏུ་སྐྱོ་ལ། བདག་གི་ལུས་ཐམས་ཅད་ནི་ཤ་ཐང་བར་
90 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱུར་ཅིང་མཆིས་ན། བཙུན་པ་བཅོམ་ལྡན་འདས་གལ་ཏེ་དེའི་ཚེ་བྱང་ཆུབ་སེམས་
དཔའ་རྣམས་ཀྱིས་སྤངས་ཤིང་རྩོད་པ་ཆེན་པོའི་དུས་ཀྱི་མུན་པར་འཕངས་ཏེ་
ཐམས་ཅད་ ཀྱིས་ཡོངས་སུ་སྤངས་པའི་སེམས་ཅན་རྣམས་བདག་གི་སྙིང་ རྗེའི་
གནས་སུ་གྱུར་པ་ལགས། བཙུན་པ་བཅོམ་ལྡན་འདས་བདག་ཀྱང་མ་འོངས་པའི་
དུས་བསྐལ་པ་གྲངས་མེད་པ་གངྒཱའི་ཀླུང་གཅིག་གི་བྱེ་མ་སྙེད་འདས་ནས་བསྐལ་
པ་གྲངས་མ་མཆིས་པ་གངྒཱའི་ཀླུང་གི་བྱེ་མ་སྙེད་གཉིས་པ་ལ་བབ་པ་ན་བསྐལ་པ་
བཟང་པོ་དེ་ལ་སྐྱེ་དགུའི་ཚེ་ལོ་སྟོང་ཐུབ་པ་ན་སྡོད་ཅིང་། བདག་ཡུན་རིང་པོ་དེ་
སྲིད་དུ་བྱང་ཆུབ་ཀྱི་སྤྱད་པ་སྤྱོད་པ་ན་འཁོར་བས་ཡོངས་སུ་མི་སྐྱོ་བར་གྱུར་ཅིག་
ཅེས་སོགས་བདག་ཅག་སྙིགས་པའི་སེམས་ཅན་རྣམས་ཀྱི་དོན་དུ་སྨོན་ལམ་ཆེན་
པོ་ལྔ་བརྒྱ་བཏབ་སྟེ་སྙིགས་མའི་དུས་འདིར་འབྱོན་པར་ཐུགས་དམ་བཅས་པ་ན།
འཇིག་རྟེན་གྱི་ཁམས་ཐམས་ཅད་གཡོས་ཤིང་མེ་ཏོག་གི་ཆར་བབས། ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་འགྲན་ཟླ་མེད་པར་
བསྔགས་ཤིང་། དེ་བཞིན་གཤེགས་པ་རིན་ཆེན་སྙིང་པོས། བྲམ་ཟེ། འདི་ལྟ་ སྟེ་
དཔེར་ན། ཁྱོད་ནི་ད་ལྟར་སྨོན་ལམ་གྱི་དབང་གིས་དེ་བཞིན་གཤེགས་པའི་སྤྱན་
སྔར་བྱང་ཆུབ་སེམས་དཔའ་དཔག་ཏུ་མེད་གྲངས་མེད་པ་རྣམས་ཀྱི་ནང་དུ་དགེ་བ་
ལུང་བསྟན་པའི་ཞིང་དུ་སྙིང་རྗེ་པདྨ་དཀར་པོ་ལྟ་བུར་སྐྱེས་པ་ཡིན་ནོ། །གང་གི་ཚེ་
ཁྱོད་ཀྱིས་སྙིང་རྗེ་ཆེན་པོ་བརྗོད་པས་མཚམས་མེད་པ་བྱེད་པ་དང༌། མི་དགེ་བའི་
རྩ་ བ་དང་ ལྡན་ པར་ གྱུར་ པའི་བར་ གྱི་འདུལ་བ་རྣམས་ཡོངས་ སུ་ བཟུང་ ཞིང་
སྙིགས་མ་ལྔ་བདོ་བའི་ སངས་ རྒྱས་ ཀྱི་ ཞིང་ ཡོངས་ སུ་ བཟུང་ བའི་ཚེ། ཕྱོགས་
བཅུའི་སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྙེད་དག་གིས་ཀྱང་སྐྱེས་བུ་དམ་པ་ཁྱོད་ལ་ལེགས་སོ་ཞེས་བྱ་བ་བྱིན་ཏེ་ཕོ་ཉ་དག་
ཀྱང་བཏང་ནས་ཁྱོད་ཀྱི་མིང་ སྙིང་རྗེ་ཆེན་པོ་དང་ལྡན་པ་ཞེས་བྱ་བར་བཏགས་
སོ། །འཁོར་འདི་ དག་ཐམས་ཅད་ ཀྱང་ ཁྱོད་ ལ་ མཆོད་ པའི་ ལས་ བྱ་བའི་ ཕྱིར་
བརྩོན་པར་གྱུར་ཏོ། །སྙིང་རྗེ་ཆེན་པོ་དང་ལྡན་པ་ཁྱོད་ནི་མ་འོངས་པའི་དུས་ན་
བསྐལ་པ་གྲངས་མེད་པ་གངྒའི་ཀླུང་གི་བྱེ་མ་སྙེད་གཅིག་འདས་ནས། ལྷག་མ་
བསྐལ་པ་གྲངས་མེད་པ་གངྒའི་ཀླུང་གི་བྱེ་མ་སྙེད་གཉིས་པ་ལ་བབ་པ་ན་བསྐལ་
པ་བཟང་པོ་ལ་འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་ཐུབ་
ཅིང་རྒ་བ་དང་འཆི་བ་མང་བའི་སངས་རྒྱས་ཀྱི་ཞིང་ན། འཇིག་རྟེན་ལྡོངས་པ།
འདྲེན་པ་མེད་པ། མི་དགེ་བའི་རྩ་བ་དང་ལྡན་པར་གྱུར་ཅིང་སེམས་ཅན་ལམ་ངན་
པས་བཅོམ་པ། ཉམ་ང་བ་ཆེན་པོ་ཐོབ་པ། མཚམས་མེད་པ་བྱེད་པ། འཕགས་པ་
ལ་སྐུར་བ་འདེབས་པ། དམ་པའི་ཆོས་སྤོང་བ། ལྟུང་བའི་རྩ་བ་འབྱུང་བ་ནས་ཇི་
སྐད་སྔར་སྨོས་པའི་བར་དག་ལྟ་བུས་གང་བའི་འཇིག་རྟེན་དུ་དེ་བཞིན་གཤེགས་
པ་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ།
སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་
སངས་རྒྱས་བཅོམ་ལྡན་འདས་སུ་གྱུར་ཏེ། འགྲོ་བའི་འཁོར་ལོ་ནི་བཟློག །ཆོས་
ཀྱི་འཁོར་ལོ་ནི་བསྐོར། དབང་བསྒྱུར་བའི་བདུད་དང་ཉོན་མོངས་པའི་བདུད་
བཅིལ་ཏེ། ཕྱོགས་བཅུའི་སངས་རྒྱས་ཀྱི་ཞིང་མཐའ་ཡས་མུ་མེད་པ་དག་ཏུ་སྒྲས་
ཁྱབ་པར་བྱས་ནས་ཁྱོད་ཀྱི་ཉན་ཐོས་འདུས་པ་ཆེན་པོ་དག་འབྱུང་བར་འགྱུར་བ་
འདི་ ལྟ་ སྟེ། དགེ་སློང་སྟོང་ཉིས་བརྒྱ་ལྔ་བཅུ་དང་ལྷན་ཅིག་སྨོན་ ལམ་ཇི་ལྟར་
བཏབ་པ་དེ་བཞིན་དུ་ལོ་བཞི་བཅུ་རྩ་ལྔར་རིམ་གྱིས་སངས་རྒྱས་ཀྱི་མཛད་པ་དེ་
- 92 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ལྟ་བུ་མཐའ་དག་ཡོངས་སུ་རྫོགས་པར་བྱེད་པར་འགྱུར་རོ། །དེའི་ཚེ་ཇི་ལྟར་རྒྱལ་
པོ་ཆེན་པོ་བདུད་རྩི་དག་པ་འདི་འོད་དཔག་མེད་ཅེས་བྱ་བར་འགྱུར་ཞིང་བསྐལ་
པ་ཚད་མེད་པ་དག་གི་སངས་རྒྱས་ཀྱི་མཛད་པ་མཐའ་དག་བྱེད་པར་འགྱུར་བ་དེ་
བཞིན་དུ། སྙིང་རྗེ་ཆེན་པོ་དང་ལྡན་པ་ཁྱོད་ཀྱང་བསྐལ་པ་ཆེན་པོ་བཟང་པོ་ལ་
འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་ཐུབ་པ་ན་དེ་བཞིན་
གཤེགས་པ་ཤཱཀྱ་ཐུབ་པ་ཞེས་བྱ་བར་འགྱུར་ཏེ། ལོ་བཞི་བཅུ་རྩ་ལྔར་སངས་རྒྱས་
ཀྱི་མཛད་པ་དེ་ལྟ་བུ་མང་པོ་མཐའ་དག་བྱེད་པར་འགྱུར་རོ། །སྐྱེས་བུ་དམ་པ་ཁྱོད་
བླ་ན་མེད་པའི་ཡོངས་སུ་མྱ་ངན་ལས་འདའ་བས་ཡོངས་སུ་མྱ་ངན་ལས་འདས་
ནས་ཀྱང་དམ་པའི་ཆོས་ལོ་སྟོང་ལྷག་པར་གནས་པར་འགྱུར་རོ། །སྐྱེས་བུ་དམ་པ་
ཁྱོད་ཀྱི་དམ་པའི་ཆོས་ནུབ་ནས་ཀྱང་ལུས་ལས་སྐྱེས་པའི་སྐུ་གདུང་རྣམས་ཀྱང་
རང་གིས་སྨོན་ལམ་ཇི་ལྟར་བཏབ་པ་དེ་ལྟར་སངས་རྒྱས་ཀྱི་མཛད་པ་མང་པོ་
མཐའ་ དག་བྱེད་ པར་ གྱུར་ཏེ། སྔར་ ཇི་ སྐད་ སྨོས་ པ་ དེ་བཞིན་དུ་ ཡུན་ རིང་ པོ་
སེམས་ཅན་འདུལ་བར་འགྱུར་རོ། །ཞེས་སོགས་བསྔགས་པ་བསམ་གྱིས་མི་ཁྱབ་
པ་བརྗོད་ཅིང་ལུང་བསྟན་ཏོ། །གཞུང་འདི་ལ་འགྱུར་གསར་དུ། བྱང་ཆུབ་སེམས་
དཔར་གྱུར་པ་ན་ཡང་ཡི་དམ་བཅས་པ་ཁྱད་པར་ཅན་དང་མཐུན་པར་གྱུར་པས།
ཞེས་འབྱུང་། གཞུང་འདིས་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་
ཉམས་ལེན་ལ་སྦྱར་ན་འདི་ལྟར་སྟོན་ཏེ། །ཐེག་པ་ཆེན་པོའི་ལམ་གྱི་རྩ་བ་དང༌།།
གཞུང་ཤིང་དང༌། སྙིང་པོ་དང་། གནད་ཐམས་ཅད་བསྡུས་པའི་སྡོམ་ནི་བྱང་ཆུབ་
ཀྱི་སེམས་རིན་པོ་ཆེ་ཉིད་ཡིན་ཏེ། བྱང་ཆུབ་ཀྱི་སེམས་བཅོས་མ་མིན་པ་ཞིག་རྒྱུད་
ལ་སྐྱེས་ན་མངོན་ཤེས་དང་རྫུ་འཕྲུལ་ལ་སོགས་པའི་ཡོན་ཏན་གཞན་གང་ཡང་
93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེད་ཀྱང་། སེམས་རིན་པོ་ཆེ་དེ་སྐྱེས་ཙམ་ཉིད་ནས་བྱང་ཆུབ་སེམས་དཔའ་ཞེས་
བྱ་བའི་མིང་ཐོབ་ཅིང་རྒྱལ་བའི་སྲས་སུ་འགྱུར་བ་དང༌། འགྲོ་བ་ལྷ་དང་བཅས་
པའི་ཕྱག་གི་གནས་སུ་འགྱུར་བ་དང༌། །ཐེག་པ་ཆེན་པོའི་སྒོར་ཚུད་པ་ཡིན་ལ།
བྱང་ཆུབ་ཀྱི་སེམས་རིན་པོ་ཆེ་འདི་མེད་ན་མངོན་ཤེས་དང་རྫུ་འཕྲུལ་ལ་སོགས་
པའི་ཡོན་ཏན་རྒྱ་ཆེན་པོ་ཇི་སྙེད་ཅིག་ཡོད་ཀྱང་ཐེག་པ་ཆེན་པོའི་སྒོར་མི་ཚུད་ཅིང་
བྱང་ཆུབ་སེམས་དཔའི་མིང་མི་ཐོབ་ལ། རྒྱལ་སྲས་སུ་ཡང་མི་འགྱུར་རོ། །བྱང་
ཆུབ་ཀྱི་སེམས་ལ་སྨོན་པ་བྱང་ཆུབ་ཀྱི་སེམས་དང་འཇུག་སེམས་གཉིས་ལས།
ཐོག་མར་སྨོན་སེམས་བསྐྱེད་དགོས་ལ། དེ་ཡང་སེམས་ཅན་གྱི་དོན་དུ་སངས་
རྒྱས་ཐོབ་པར་གྱུར་ཅིག་ཅེས་ཚིག་ཏུ་བརྗོད་པ་ཙམ་དང་། ཚིག་རྗེས་འབྲང་བའི་
གོ་བ་ཙམ་གྱིས་བྱང་ཆུབ་ཀྱི་སེམས་སུ་མི་འགྱུར་གྱི། བྱང་ཆུབ་ཀྱི་སེམས་མཚན་
ཉིད་ཚང་བ་ཞིག་སྐྱེས་པ་ལ་གཞན་དོན་དོན་གཉེར་དང་བྱང་ཆུབ་དོན་གཉེར་
གཉིས་ཚང་དགོས་ལ། དེ་གཉིས་ཀྱང་ཐོག་མར་གཞན་དོན་དོན་གཉེར་མཚན་
ཉིད་ཚང་བ་ཞིག་བསྐྱེད། གཞན་དོན་དེའི་ཕྱིར་དུ་བྱང་ཆུབ་དོན་གཉེར་བསྐྱེད་པ་
ཡིན་ནོ། །གཞན་དོན་དོན་གཉེར་མཚན་ཉིད་ཚང་བ་ཞིག་སྐྱེ་བ་ལ་སྙིང་རྗེ་ཆེན་པོ་
བཅོས་མ་མིན་པ་ཞིག་སྐྱེ་དགོས་ལ། དེ་སྐྱེ་བ་ལ་སེམས་ཅན་ཐམས་ཅད་ལ་ཉེ་
རིང་མེད་པར་བུ་གཅིག་པུ་ལྟར་མཐོང་བའི་ཡིད་འོང་གི་བྱམས་པ་སྐྱེ་དགོས་ལ།
བྱམས་པ་དེ་བསྐྱེད་པ་ལ་མན་ངག་གཉིས་ཡོད་དེ། ཤེར་ཕྱིན་གྱི་མདོ་དང་བྱང་
ཆུབ་སེམས་དཔའི་སྡེ་སྣོད་སོགས་ནས་གསུངས་པ་ལྟར་སེམས་ཅན་རྣམས་གཉེན་
དུ་ལྟ་བ་དང་། དྲིན་དྲན་པ་དང་། དྲིན་ལན་གཟོ་བ་རྣམས་བསམ་ནས་ཡིད་འོང་གི་
བྱམས་པ་བསྐྱེད་པ་དང་། མདོ་སྡེ་ཕལ་པོ་ཆེ་ནས་གསུངས་པ་ལྟར་བདག་གཅེས་
- 94 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཛིན་ གྱི་ སྐྱོན་དང༌། གཞན་ གཅེས་ འཛིན་ གྱི་ ཕན་ ཡོན་ རིག་ པར་ བྱས་ ནས།
སེམས་ཅན་རྣམས་ཀྱིས་གནས་སྐབས་དང་མཐར་ཐུག་ཏུ་ཕན་འདོགས་ལུགས་
རྣམས་བསམ་སྟེ་ཡིད་འོང་གི་བྱམས་པ་བསྐྱེད་པ་གཉིས་ཡོད་དོ། །དང་པོ་ནི་ཤེར་
ཕྱིན་གྱི་མདོ་ལས། དེ་སེམས་ཅན་ཐམས་ཅད་ལ་མར་འདུ་ཤེས་པ་དང་། ཕར་
འདུ་ཤེས་པ་དང་། བུར་འདུ་ཤེས་པ་དང་། བུ་མོར་འདུ་ཤེས་བསྐྱེད་པར་བྱ་ཞིང་།
དེ་བཞིན་དུ་སྐྱེས་པ་དང་། བུད་མེད་དག་ལ་འདུ་ཤེས་དེ་དག་བྱས་ནས། བྱང་
ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་སྤྱད་པ་སྤྱོད་དོ། །
དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་
ལ་མར་འདུ་ཤེས་པ་དང་། ཕར་འདུ་ཤེས་པ་དང་། བུར་འདུ་ཤེས་པ་དང༌། བུ་
མོར་འདུ་ཤེས་པ་དང་། བདག་ཉིད་ཀྱི་བར་དུ་ཡང་འདུ་ཤེས་བསྐྱེད་པར་བྱ་སྟེ།
ཇི་ལྟར་བདག་ནི་ཐམས་ཅད་ནས་ཐམས་ཅད་རྣམ་པ་ཐམས་ཅད་དུ་ཐམས་ཅད་
སྡུག་བསྔལ་ཐམས་ཅད་ལས་ཐར་པར་བྱ་བ་དེ་བཞིན་དུ་སེམས་ཅན་ཐམས་ཅད་
ཐམས་ཅད་ནས་ཐམས་ཅད་རྣམ་པ་ཐམས་ཅད་དུ་ཐམས་ཅད་སྡུག་བསྔལ་ཐམས་
ཅད་ལས་ཐར་པར་བྱའོ་ཞེས་དེ་ལྟར་སེམས་ཅན་ཐམས་ཅད་ལ་ཡང་འདུ་ཤེས་
བསྐྱེད་པར་བྱ་སྟེ། ཞེས་གསུངས་པ་དང་། བྱང་ཆུབ་སེམས་དཔའི་སྡེ་སྣོད་ལས།
ཤཱ་རིའི་བུ་ཇི་ལྟར་ན་བྱང་ཆུབ་སེམས་དཔའ་སེམས་ཅན་ཐམས་ཅད་ལ་ཕ་མར་
འདུ་ཤེས་བསྐྱེད་ཚེ་ན། ཤཱ་རིའི་བུ་འདི་ལ་ཡུན་རིང་པོའི་དུས་ན་མར་མ་གྱུར་པ་
དང་ཕར་མ་གྱུར་པའི་སེམས་ཅན་གང་ཡང་རྙེད་པར་སླ་བ་མ་ཡིན་ཏེ། སེམས་ཅན་
ཐམས་ཅད་ཀྱང་ཕ་མར་གྱུར་ཏེ། དེ་དག་ལ་འདོད་ཆགས་ཀྱི་སེམས་སྐྱེས་ན་མར་
འདུ་ཤེས་པས་སྤོང་ངོ༌། །ཞེ་སྡང་གི་སེམས་སྐྱེས་ན་ཕར་འདུ་ཤེས་པས་སྤོང་སྟེ།
-95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཤཱ་རིའི་བུ་རྣམ་གྲངས་འདིས་ཅི་ནས་སེམས་ཅན་ཐམས་ཅད་བྱང་ཆུབ་སེམས་
དཔའི་གཉེན་ཡིན་པ་དེ་ལྟར་རིག་པར་བྱའོ། །ཞེས་སོགས་རྒྱ་ཆེར་གསུངས་པ་
ལྟར། སེམས་ཅན་ཐམས་ཅད་རང་གི་ཚེ་རབས་སྔ་མའི་མ་དྲིན་ཅན་ཤ་སྟག་ཡིན་
པ་དང༌། མ་བྱས་རེས་ཀྱིས་དྲིན་ཚད་མེད་པས་བསྐྱངས་པའི་ཚུལ་རྣམས་བསམ་སྟེ་
ཡིད་ འོང་ གི་ བྱམས་ པ་ སྒྲུབ། དེ་ལ་བརྟེན་ ནས་ སྙིང་ རྗེ་ ཆེན་ པོ་ བསྐྱེད། དེས་
འཕངས་ནས་སེམས་ཅན་ཐམས་ཅད་ ཀྱི་དོན་སྒྲུབ་པའི་ཁུར་འཁྱེར་བའི་ལྷག་
བསམ་དང༌། སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་ངེས་པར་
སྒྲུབ་པར་དམ་བཅའ་བའི་བྱང་ཆུབ་ཀྱི་སེམས་མཚན་ཉིད་ཚང་བ་བསྐྱེད་པ་ཡིན་
ནོ། །ཡིད་འོང་གི་བྱམས་པ་བསྐྱེད་ཐབས་གཉིས་པ་ནི་འཁོར་བའི་གནས་ཀྱི་སྡུག་
བསྔལ་ཇི་སྙེད་ཅིག་ཡོད་པ་ཐམས་ཅད་བདག་གཅེས་འཛིན་ལས་འབྱུང་བ་དང་།
འཁོར་བའི་བདེ་བ་ཐམས་ཅད་དང༌། །ཐར་པ་དང་ཐམས་ཅད་མཁྱེན་པའི་ཡོན་
ཏན་ཐམས་ཅད་སེམས་ཅན་གཅེས་འཛིན་ཉིད་ལས་འབྱུང་བའི་ཚུལ་མདོ་སྡེ་ཕལ་
མོ་ཆེ་དང་། དེའི་མན་ངག་བྱང་ཆུབ་སེམས་འགྲེལ་དང་། རྨི་ལམ་ཡིད་བཞིན་ནོར་
བུའི་གཏམ་དང་། རིན་ཆེན་ཕྲེང་བ་དང་། མདོ་བཏུས་སོགས་འཕགས་པ་ཀླུ་སྒྲུབ་
ཀྱིས་མཛད་པའི་མན་ངག་རྣམས་དང་། གཞུང་འདི་ཉིད་སོགས་མཁས་མཆོག་
དཔའ་བོའི་གཞུང་རྣམས་དང་། རྗེ་བཙུན་འཇམ་པའི་དབྱངས་ཀྱིས་རྗེས་སུ་བཟུང་
བ་རྒྱལ་སྲས་ཞི་བ་ལྷའི་གཞུང་བསླབ་བཏུས་དང་སྤྱོད་འཇུག་གཉིས་ནས་རྒྱ་ཆེར་
འབྱུང་བ་ལྟར་བསམ་ནས། སེམས་ཅན་ཐམས་ཅད་དགོས་འདོད་མ་ལུས་འབྱུང་
བའི་ཡིད་བཞིན་གྱི་ནོར་བུ་རིན་པོ་ཆེ་ལྟར་མཐོང་ནས་ཤིན་ཏུ་གཅེས་ཤིང་ཕངས་
པའི་རྣམ་པ་ཅན་གྱི་ཡིད་འོང་གི་བྱམས་པ་སྒྲུབ། དེ་ལ་བརྟེན་ནས་སྙིང་རྗེ་ཆེན་པོ་
- 96 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང༌། ལྷག་ བསམ་ དང་། བྱང་ ཆུབ་ ཀྱི་ སེམས་ སྐྱེད་ ཚུལ་ མན་ ངག་ སྔ་ མ་ དང་
མཚུངས་སོ། །དེ་ལྟར་གཞན་དོན་དོན་གཉེར་མན་ངག་གཉིས་ནས་ཇི་ལྟར་འབྱུང་
བ་ལྟར་བཅོས་མ་མིན་པ་བསྐྱེད་ནས། སེམས་ཅན་རྣམས་སྡུག་བསྔལ་ལས་སྒྲོལ་
བར་རིངས་པ་ན་ད་ལྟའི་གནས་སྐབས་འདི་ལྟ་བུས་སེམས་ཅན་ཐམས་ཅད་ཀྱི་
དོན་ལྟ་ཞོག །སེམས་ཅན་གཅིག་གི་དོན་ཡང་ཡོངས་སུ་རྫོགས་པར་བྱེད་མི་ནུས་
པ་དང་། དེར་མ་ཟད་ཉན་རང་དགྲ་བཅོམ་པའི་གོ་འཕང་ཐོབ་ཀྱང་དེ་ལྟར་མི་ནུས་
ཤིང་། སེམས་ཅན་ཐམས་ཅད་སྡུག་བསྔལ་ཐམས་ཅད་ལས་སྒྲོལ་བ་དང༌། མཐར་
ཐུག་གི་བདེ་བ་ལ་འགོད་པའི་ནུས་པ་སངས་རྒྱས་ཉག་གཅིག་ལ་ཡོད་པར་མཐོང་
ནས་དེའི་ཕྱིར་དུ་སངས་རྒྱས་ཀྱི་གོ་འཕང་ངེས་པར་སྒྲུབ་པར་འདོད་ཅིང་གོ་འཕང་
དེ་ངེས་པར་དམ་བཅའ་བའི་བྱང་ཆུབ་ཀྱི་སེམས་རིན་པོ་ཆེ་འབད་པ་དུ་མས་
བསྐྱེད་པ་ཡིན་ནོ། །དེ་ལྟར་བྱང་ཆུབ་ཀྱི་སེམས་ལ་བཅོས་མ་མིན་པའི་མྱོང་བ་
སྐྱེས་པ་ན་སངས་རྒྱས་དངོས་མཇལ་བའམ། དེ་མིན་ཡང་རྒྱལ་བས་བྱིན་གྱིས་
བརླབས་པའི་དགེ་བའི་བཤེས་གཉེན་ཐེག་པ་ཆེན་པོའི་སྡོམ་པ་དང་ལྡན་པའི་སྤྱན་
སྔར་ སྨོན་ སེམས་ ཆོ་ གས་ བཟུང་ སྟེ། དེའི་བསླབ་བྱ་རྣམས་ལ་ ཚུལ་བཞིན་དུ་
བསླབ། དེ་ནས་རྒྱལ་སྲས་ཀྱི་སྤྱོད་པ་རྣམས་ལ་སློབ་འདོད་སྦྱངས་ཏེ་རྒྱལ་སྲས་ཀྱི་
སྤྱོད་པ་ཡོངས་སུ་རྫོགས་པ་ལ་སློབ་པའི་ཁུར་འཁྱེར་བར་ནུས་པ་ན་འཇུག་སྡོམ་
བླངས་ཏེ་དེའི་བསླབ་བྱ་མཐའ་དག་ལ་ཚུལ་བཞིན་དུ་སློབ་ཅིང་། ཁྱད་པར་རྩ་
ལྟུང་བཅོ་བརྒྱད་དང་ཉེས་བྱས་བཞི་བཅུ་ཞེ་དྲུག་གིས་མ་གོས་པ་ལ་སྐྱེས་བུའི་རྩལ་
ཅི་ཡོད་ཀྱིས་འབད་པར་བྱའོ། ། །
གཉིས་པ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་མདོར་
-97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྟན་པ་ནི། སྦྱིན་པ་དང༌། ཚིག་སྙན་པ་དང་། དོན་སྤྱོད་པ་ལ་སོགས་པ་ཤེས་
རབ་ཀྱིས་ཡོངས་སུ་ཟིན་པས་སྐྱོན་མེད་ཅིང་སྙིང་རྗེའི་རྒྱུ་མཐུན་པ་རྣམས་ཀྱིས་
འཇིག་ རྟེན་ ཡོངས་ སུ་ འཛིན་ པ་ ན། ཞེས་ གསུངས། འགྱུར་ གསར་ དུ། སྦྱིན་ པ་
དང༌། སྙན་པར་སྨྲ་བ་དང་། དོན་སྤྱོད་པ་ལ་སོགས་པ་ཤེས་རབ་ཀྱིས་ཡོངས་སུ་
ཟིན་པའི་ཕྱིར་སྐྱོན་མེད་ཅིང་སྙིང་རྗེའི་རྒྱུ་མཐུན་པ་རྣམས་ཀྱིས་འཇིག་རྟེན་ཡོངས་
སུ་འཛིན་པ་ན། ཞེས་འབྱུང་། དོན་ནི་སྟོན་པ་ཐུབ་པའི་དབང་པོ་སྔོན་བྱང་ཆུབ་
སེམས་དཔར་གྱུར་པ་ན་བྱང་ཆུབ་མཆོག་ཏུ་ཐུགས་བསྐྱེད་ཅིང་། ཇི་ ལྟར་དམ་
བཅས་པ་ལྟར་སྐྱེས་རབས་ཐམས་ཅད་དུ་སྙིང་རྗེ་ཆེན་པོའི་རྩ་བ་ཅན་གྱི་བྱང་ཆུབ་
ཀྱི་སེམས་ནམ་ཡང་ཉམས་པ་མེད་པར་གོང་ནས་གོང་དུ་འཕེལ་ཞིང་། སྒོ་གསུམ་
གྱི་ སྤྱོད་ པ་ཅི་ མཛད་ ཐམས་ཅད་ བྱང་ ཆུབ་ཀྱི་སེམས་ རིན་པོ་ཆེས་ ཀུན་ ནས་
བསླངས་ཏེ་མཛད་པས་ན་དབུགས་ཕྱི་ནང་དུ་རྒྱུ་བ་ཚུན་ཆད་བྱང་ཆུབ་ཀྱི་སེམས་
ཀྱིས་ཟིན་ཏེ་སེམས་ཅན་གྱི་དོན་ཁོ་ནར་འགྱུར་བར་མཛད་ལ། ལྷག་པར་སེམས་
ཅན་རྣམས་འཁོར་བའི་གནས་ནས་གདོན་པ་ལ་རྫོགས་པའི་བྱང་ཆུབ་ཐོབ་དགོས་
པར་གཟིགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་སྦྱིན་
སོགས་ཕ་རོལ་ཏུ་ཕྱིན་པ་དྲུག་དང་། བསྡུ་བའི་དངོས་པོ་བཞི་ལ་བསྐལ་པ་གྲངས་
མེད་པའི་བར་དུ་བསླབས་ཏེ་རང་གི་རྒྱུད་སྨིན་ཅིང་ཡོངས་སུ་དག་པར་བྱས་ནས་
འཁོར་གསུམ་རྣམ་པར་དག་པའི་ཤེས་རབ་ཀྱིས་ཡོངས་སུ་ཟིན་པས་བྱང་ཆུབ་
སེམས་དཔའི་སྐྱོན་མེད་པ་ས་དང་པོ་ཐོབ་སྟེ་རང་ཉིད་ནམ་ཡང་ཉམས་པ་མེད་
པའི་གདེང་ཐོབ་པ་ན། སྙིང་རྗེའི་རྒྱུ་མཐུན་པ་དང་སྨོན་ལམ་གྱི་དབང་གིས་འཇིག་
རྟེན་ཏེ་མ་ངེས་པའི་ཕུང་པོ་ཡོངས་སུ་བཟུང་སྟེ། གང་དང་གང་དུ་འབྲེལ་ཞིང་ཉེ་
- 98 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་ གནས་ པའི་ སེམས་ཅན་རྣམས་ སྦྱིན་ པས་ཚིམས་ པར་ བྱས་ཏེ་ འཁོར་དུ་
བསྡུས། །ཐེག་པ་ཆེན་པོའི་སྒོར་བཙུད་ནས་ཕ་རོལ་ཏུ་ཕྱིན་པ་དྲུག་དང་ལྡན་པའི་
ལམ་རྣམས་ཚིག་སྙན་པོས་བསྟན་ཅིང་ལམ་དེ་དང་དེ་ལ་ངེས་པར་སྦྱོར་བའི་དོན་
སྤྱོད་པ་ཕས་བུ་སྐྱོང་བ་ལྟར་ཉེས་སྐྱོན་ཐམས་ཅད་ལས་བསྲུངས་ཤིང་ཕན་པ་དང་
བདེ་བ་ཐམས་ཅད་ལ་སྦྱོར་བ་ལ་ནམ་ཡང་ཞུམ་པ་དང་། སྐྱིད་ལུག་པ་དང༌། ཕྱི་
བཤོལ་གྱི་ལེ་ལོ་དང་། ཉོན་མོངས་པ་དང་ཉེ་བའི་ཉོན་མོངས་པ་གཞན་གྱིས་བར་
དུ་གཅོད་པ་གང་ཡང་མེད་པར་ཇི་ལྟར་དམ་བཅས་པ་ལྟར་མཐར་ཕྱིན་པར་མཛད་
དོ། །ཡང་ན་སྙིང་རྗེ་ཆེན་པོ་གོམས་པའི་སྟོབས་ཀྱིས་གདུལ་བྱ་བྱེད་ངན་པས་ལོག་
སྒྲུབ་སོགས་ཀྱིས་སྐྱོ་བ་མེད་ཅིང་། ཆོས་རྣམས་ཀྱི་གནས་ལུགས་མངོན་སུམ་དུ་
མཐོང་བའི་ཤེས་རབ་དང་ལྡན་པས་རང་ཉིད་ཉོན་མོངས་ཀྱི་དབང་དུ་མི་འགྲོ་
ཞིང་། ལས་ཉོན་གྱིས་དབང་མེད་དུ་འཆིང་བ་མེད་པས་སེམས་ཅན་གྱི་དོན་སྒྲུབ་
པ་ལ་རང་དབང་དུ་གྱུར་ཅིང་ཕས་བུ་སྐྱོང་བ་བཞིན་དུ་གདུལ་བྱའི་འཇིག་རྟེན་
ཡོངས་སུ་འཛིན་པ་ལ་ནམ་ཡང་གཡེལ་བ་མེད་དོ་ཞེས་སྦྱར་རོ། །སྤྱིར་ཐུབ་པའི་
སྔོན་གྱི་མཛད་པ་རྣམས་ལ་ལམ་ལ་མ་ཞུགས་པའི་སྐབས་སུ་རིགས་སད་པའི་ཆེད་
དུ་དགེ་རྩ་བསྐྲུན་པ་དང༌། དེ་ནས་ཐོག་མར་སེམས་བསྐྱེད་པ་དང་། དེ་ནས་ཐར་
པ་ཆ་མཐུན་གྱི་དགེ་རྩ་གསོག་པའི་སྐབས་དང༌། ཚོགས་ལམ་ཆུང་ངུ་དང་། འབྲིང་
དང་ཆེན་པོའི་སྐབས་གསུམ་དུ་ཚོགས་གསོག་པར་མཛད་པ་དང༌། དེ་ནས་སྦྱོར་
ལམ་ངེས་འབྱེད་བཞིའི་རིང་ལ་བསྐལ་པ་གྲངས་མེད་པར་ཚོགས་གསོག་པར་
མཛད་པའི་སྐབས་དང༌། དེ་ནས་ས་བཅུའི་རིང་ལ་བསྐལ་པ་གྲངས་མེད་མང་པོར་
ཚོགས་གསོག་པར་མཛད་པའི་སྐབས་དང་། སངས་རྒྱས་ནས་སེམས་ཅན་གྱི་དོན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་སྤྲུལ་པ་སྣ་ཚོགས་བསྟན་པའི་སྐབས་རྣམས་སུ་ཡོད་ལ། དེ་དག་ལས་མདོ་སྡེ་
ནས་འཁྲུངས་རབས་བསྟན་པ་མཐའ་དག་རྒྱལ་བ་ཉིད་ཀྱི་སྤྱོད་ཡུལ་དུ་གྱུར་པ་
ལས་བདག་ཅག་ལྟ་བུའི་སོ་སོ་སྐྱེ་བོ་རྣམས་ཀྱིས་ས་ལམ་འདི་དང་འདིའི་སྐབས་
ཡིན་ཞེས་བརྗོད་པར་ནུས་པ་མ་ཡིན་ལ། འཁྲུངས་རབས་སོ་བཞི་པ་འདིར་བསྟན་
པའི་ འཁྲུངས་ རབས་འདི་དག་ནི་ས་ ཐོབ་ནས་བྱུང་བ་ཡིན་པར་གཞུང་འདིས་
བསྟན་ཏེ། བྱང་ཆུབ་སེམས་དཔའི་སྐྱོན་མེད་པ་ཞེས་པ་ས་དང་པོ་ཐོབ་པ་བྱེད་པར་
ཤེར་ཕྱིན་རྣམ་རྫོགས་སྦྱོར་བའི་མཐོང་ལམ་ཕྱིར་མི་ལྡོག་གི་རྟགས་སྟོན་པའི་
སྐབས་སུ་བྱང་ཆུབ་སེམས་དཔའི་སྐྱོན་མེད་པར་འདུག་པ་ཞེས་པ་ངེས་འབྱེད་ལས་
འདས་ཏེ་མཐོང་ལམ་ཐོབ་པའི་སྐབས་ཡིན་པར་བརྒྱད་སྟོང་འགྲེལ་ཆེན་དུ་བཤད་
ལ། མངོན་རྟོགས་རྒྱན་གྱི་སྐབས་ལྔ་པར། བྱང་ཆུབ་སེམས་དཔའི་སྐྱོན་མེད་ལ།
ཞེས་པ་ས་དང་པོ་ཐོབ་པ་ལ་འགྲེལ་པ་ཐམས་ཅད་ནས་མཐུན་པར་བཤད་པ་ལྟར་
རོ། །སྐྱོན་མེད་ པ་ཞེས་པའི་དོན་ནི། ཡོན་ཏན་རིན་པོ་ཆེ་སྡུད་པ་ལས། དམུས་
ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་
འཇུག་པར་ག་ལ་འགྱུར། །ཤེས་རབ་མེད་ན་མིག་མེད་ ཕ་རོལ་ཕྱིན་ལྔ་འདི། །
དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །གང་ཚེ་ཤེས་རབ་ཀྱིས་ནི་
རབ་ཏུ་ ཟིན་ གྱུར་ པ། །དེ་ ཚེ་ མིག་ རྙེད་ གྱུར་ ཅིང་ འདི་ ཡི་ མིང་ ཐོབ་བོ། །ཞེས་
གསུངས་པ་ལྟར་མོས་སྤྱོད་ཀྱི་སྐབས་སུ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་
པ་ཐམས་ཅད་མོས་པ་གཙོ་བོར་བྱེད་པ་ལས་གནས་ལུགས་མངོན་སུམ་དུ་མཐོང་
བའི་ཤེས་རབ་ཀྱིས་མ་ཟིན་ལ། སྦྱོར་ལམ་ངེས་འབྱེད་བཞིའི་སྐབས་སུ་གནས་
ལུགས་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་བྱང་ཆུབ་ཀྱི་སེམས་
- 100 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རིན་ པོ་ཆེས་ ཀུན་ ནས་ བསླངས་ཏེ་དེའི་ རྩིས་ ཟིན་ པར་ བྱས་ཏེ། ཡུན་ རིང་ དུ་
བསྒོམས་པ་ལས་ཆོས་རྣམས་ཀྱི་གནས་ལུགས་དོན་སྤྱིའི་ཚུལ་གྱིས་རྟོགས་པའི་
ངེས་ཤེས་གོང་འཕེལ་དུ་སོང་ཞིང་། གནས་ལུགས་མཐར་ཐུག་པའི་དོན་སྤྱི་ལ་
གསལ་སྣང་རབ་ཏུ་ཐོན་ཏེ་སྦྱོར་ལམ་ཆོས་མཆོག་མཐའ་མའི་ཡེ་ཤེས་སྐྱེས། བྱང་
ཆུབ་ཀྱི་སེམས་རིན་པོ་ཆེ་དང་ཡེ་ཤེས་དེའི་མཐུ་ལས་ཐེ་ཚོམ་ལ་སོགས་པའི་ཀུན་
ཏུ་སྦྱོར་བ་གསུམ་དང༌། ལས་དབང་གིས་ངན་སོང་དུ་སྐྱེ་བ་དང་། ལས་ཉོན་གྱིས་
རང་དབང་མེད་པར་སྐྱེ་བ་སོགས་ཀྱི་སྐྱོན་རྣམས་ཟད་ཅིང་དག་ནས་ཡོན་ཏན་ཚད་
མེད་པའི་གཏེར་དུ་གྱུར་པའི་ས་དང་པོ་རབ་ཏུ་དགའ་བ་ཞེས་བྱ་བ་ཐོབ་པ་ལ་ཤེས་
རབ་ཀྱིས་ཡོངས་སུ་ཟིན་པས་སྐྱོན་མེད་པ་ཞེས་གཞུང་འདིར་བཤད་དོ། །འོ་ན་
གཞུང་འདིར་བཤད་པའི་རི་བོང་གི་འཁྲུངས་རབས་དང་། མ་ཧེའི་འཁྲུངས་རབས་
སོགས་དུད་འགྲོའི་རྟེན་བཟུང་བ་རྣམས་ཇི་ལྟར་ཡིན་སྙམ་ན། འཁྲུངས་རབས་
འདི་དག་ནི་ལས་ཉོན་གྱི་དབང་གིས་སྐྱེ་བ་བཟུང་བ་མིན་གྱི། སྙིང་རྗེ་དང་སྨོན་
ལམ་གྱི་དབང་གིས་སེམས་ཅན་གྱི་དོན་དུ་བསམ་བཞིན་དུ་སྐྱེ་བ་བཟུང་བ་ཡིན་
ནོ། །ཞེས་གོ་བའི་ཕྱིར་དུ་སྙིང་རྗེའི་རྒྱུ་མཐུན་པ་རྣམས་ཀྱིས་འཇིག་རྟེན་ཡོངས་སུ་
འཛིན་པ་ན་ཞེས་གསུངས་སོ། །འཇིག་རྟེན་གྱི་དོན་ནི་ཕུང་པོ་དང་། སེམས་ཅན་
དང་། གང་དུ་སྐྱེ་བའི་གནས་སོགས་ལ་འཇོག་ཚུལ་སྔར་བཤད་ཟིན་པ་ལྟར་རོ། །
གཞུང་འདིས་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་
ཁྱེར་ཚུལ་འདི་ལྟར་སྟོན་ཏེ། སྔར་བཤད་པ་ལྟར་རྒྱུ་འབྲས་མན་ངག་བདུན་མ་
དང་། བདག་གཞན་མཉམ་བརྗེའི་མན་ངག་གཉིས་ཀྱི་སྒོ་ནས་བྱང་ཆུབ་ཀྱི་སེམས་
བཅོས་མ་མིན་པ་ཞིག་བསྐྱེད་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་ནས་སེམས་
- 101-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་སྐྱེས་པ་ན། དེས་ཀུན་ནས་བསླངས་ཏེ་སངས་རྒྱས་ཀྱི་གོ་འཕང་ཐོབ་པའི་རྒྱུ་
ཚོགས་ཚང་ལ་མ་ནོར་བ་ཞིག་ལ་བསླབ་དགོས་ཏེ། རྒྱུ་མ་ཚང་ན་འབྲས་བུ་མི་
འབྱུང་བ་ཕྱི་ནང་གི་དངོས་པོ་ཀུན་ལ་མངོན་སུམ་དུ་གསལ་ཞིང་། རྒྱུ་ནོར་བ་ལས་
ཀྱང་འབྲས་བུ་མི་འབྱུང་བ་མངོན་སུམ་དུ་མཐོང་བ་ལྟར་རོ། །སངས་རྒྱས་ཐོབ་
པའི་རྒྱུ་ལ་མཐའ་ཡས་མུ་མེད་པ་ཞིག་ཡོད་ཀྱང་ཐམས་ཅད་ཀྱི་གནད་བསྡུས་པ་
ཚང་ལ་མ་ནོར་བ་ནི་ཕ་རོལ་ཏུ་ ཕྱིན་པ་དྲུག་ཡིན་ནོ། །དྲུག་ནི་སྦྱིན་པ། ཚུལ་
ཁྲིམས། བཟོད་ པ། བརྩོན་ འགྲུས། བསམ་ གཏན། ཤེས་ རབ་ དྲུག་ གོ །དྲུག་ པོ་
འདི་ནི་ཐེག་པ་ཆེན་པོའི་ལམ་ཐམས་ཅད་ཀྱི་གནད་བསྡུས་པ་སྟེ། དྲུག་པོ་འདི་ལ་
ཚུལ་བཞིན་དུ་བསླབ་ན་རང་གཞན་གྱི་གནས་སྐབས་དང་མཐར་ཐུག་གི་དོན་
ཐམས་ཅད་མ་ཚང་བ་མེད་པ་འགྲུབ་པས་འདི་ནི་རྒྱལ་སྲས་ཀྱི་སྤྱོད་པ་ཐམས་ཅད་
བསྡུས་པའི་སྡོམ་ཡིན་ནོ། །དེ་ཡང་ཐོབ་བྱ་སངས་རྒྱས་ཀྱི་གོ་འཕང་ནི་གཟུགས་སྐུ་
དང་ཆོས་སྐུ་གཉིས་ཚོགས་པ་ཡིན་ལ། གཟུགས་སྐུ་དང་ཆོས་སྐུ་གཉིས་པོ་དེ་ནི་
ཕར་ཕྱིན་དྲུག་པོ་འདིས་སྒྲུབ་པར་ནུས་ཏེ། རྒྱལ་བའི་གཟུགས་སྐུ་ནི་བྱང་ཆུབ་ཀྱི་
སེམས་རིན་པོ་ཆེས་འཕངས་པའི་རྒྱལ་སྲས་ཀྱི་ཚུལ་ཁྲིམས་རྣམ་པ་གསུམ་གྱིས་
གཙོ་བོར་སྒྲུབ་པ་ཡིན་ལ། གཟུགས་སྐུ་དེའི་མཚན་དང་དཔེ་བྱད་སོགས་མཛེས་
ཤིང་ལྟ་བས་ཆོག་མི་ཤེས་པའི་ཆ་རྣམས་གཙོ་བོར་བཟོད་པས་སྒྲུབ། གཟུགས་སྐུ་
དེ་གང་དུ་གནས་པའི་ཞིང་དང་འབྱོར་པ་སོགས་སྦྱིན་པས་སྒྲུབ། འཁོར་དང་། སྐུ་
ཚེ་དང༌། རྟུལ་བ་བརྟན་པོས་ཕ་རོལ་གནོན་པ་སོགས་ནི་བརྩོན་འགྲུས་ཀྱིས་སྒྲུབ།
གཟུགས་སྐུ་དེ་རྣམ་པ་ཀུན་ཏུ་དག་ཅིང་ཆོས་ཀྱི་སྐུའི་རང་བཞིན་ཅན་དུ་གྱུར་པ་ནི་
བསམ་གཏན་དང་ཤེས་རབ་ཀྱིས་སྒྲུབ་བོ། །རྒྱལ་བའི་ཐུགས་ཆོས་ཀྱི་སྐུ་ནི་བྱང་
- 102 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆུབ་ཀྱི་སེམས་རིན་པོ་ཆེས་འཕངས་པའི་བསམ་གཏན་དང་ཤེས་རབ་ཀྱིས་གཙོ་
བོར་སྒྲུབ་ལ། ཆོས་ཀྱི་སྐུ་དེ་ཐོབ་པའི་གེགས་གཉིས་སྣང་འཁྲུལ་པའི་དྲི་མ་སྤྱོད་པ་
དང་། ཆོས་ཀྱི་སྐུ་དེ་ཐོབ་ནས་ནམ་མཁའ་མ་ཟད་ཀྱི་བར་སེམས་ཅན་ཀྱི་དོན་ཁོ་
ནའི་བདག་རྐྱེན་དུ་འགྱུར་བ་སོགས་ནི་སྦྱིན་པ་ལ་སོགས་པའི་ཐབས་ཀྱི་ཆ་རྣམས་
ཀྱིས་སྒྲུབ་བོ། །གནས་སྐབས་སུ་ལམ་སྒྲུབ་པའི་རྟེན་ལྷ་མིའི་ལུས་རྟེན་རིམ་པར་
བརྒྱུད་པ་ཡང་ཕར་ཕྱིན་དྲུག་པོ་འདིས་མ་ཚང་བ་མེད་པར་སྒྲུབ་ཅིང་། རང་དང་
གཞན་གྱི་དོན་གང་བྱེད་ཀྱང་ཕར་ཕྱིན་དྲུག་པོ་འདིས་ཡོངས་སུ་རྫོགས་པར་སྒྲུབ་
ནུས་པ་ དང༌། ལམ་ སྒྲུབ་ པའི་ གེགས་ཉོན་མོངས་དང་ ཉེས་སྐྱོན་སེལ་བ་དང༌།
ལམ་གྱི་མཐུན་རྐྱེན་གང་དང་གང་དགོས་པ་ཐམས་ཅད་ཀྱང་ཕ་རོལ་ཏུ་ཕྱིན་པ་
དྲུག་པོ་འདིས་སྒྲུབ་ནུས་སོ། །མདོར་ན་རང་དང་ གཞན་ གྱི་གནས་སྐབས་དང་
མཐར་ཐུག་གི་དོན་ཐམས་ཅད་རྒྱལ་བའི་བསྟན་པ་ཁོ་ན་ལས་འབྱུང་ལ། རྒྱལ་
བའི་ལུང་གི་བསྟན་པ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་དེ་བསྡུས་ན་སྡེ་སྣོད་
གསུམ་དུ་འདུ་ཞིང་། སྡེ་སྣོད་གསུམ་གྱི་བརྗོད་བྱ་མཐའ་དག་བསྡུས་ན་བསླབ་པ་
གསུམ་དུ་འདུ་ལ། བསླབ་པ་གསུམ་པོ་དེའི་དབང་དུ་བྱས་ནས་རྒྱལ་བས་ཕ་རོལ་
ཏུ་ ཕྱིན་པ་དྲུག་ གསུངས་ཏེ། ཚུལ་ ཁྲིམས་ དང་། བསམ་ གཏན་དང་། ཤེས་ རབ་
གསུམ་ནི་བསླབ་པ་གསུམ་གྱི་ངོ་བོ་ཡིན་ལ། བསླབ་པ་གསུམ་པོ་དེ་རྣམ་པར་དག་
པ་ཞིག་འབྱུང་བ་ལ་ལུས་དང་ལོངས་སྤྱོད་སོགས་འཁོར་བའི་ཕུན་ཚོགས་གང་ལ་
ཡང་མ་ཆགས་པ་ཞིག་དགོས་པས་དེའི་ཕྱིར་དུ་སྦྱིན་པ་དང་། བསླབ་པ་གསུམ་པོ་
དེ་གེགས་ཀྱི་དབང་དུ་མི་འགྲོ་བར་མཐར་ཕྱིན་པ་ཞིག་ཡོད་པ་ལ་གནོད་བྱེད་དང་
སྡུག་བསྔལ་སོགས་ཀྱིས་མི་སྐྱོ་ཞིང་བློ་བསྒྱུར་མི་ཐུབ་པ་ཞིག་དགོས་པས་དེའི་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕྱིར་དུ་བཟོད་པ་དང་། དུས་རིང་བ་དང་སྤྱོད་པ་རྒྱ་ཆེ་བ་སོགས་ཀྱིས་སྒྱིད་ལུག་པ་
དང་ཞུམ་པ་དང་ཕྱི་བཤོལ་གྱི་ལེ་ལོའི་དབང་དུ་མི་འགྲོ་བ་ཞིག་དགོས་པས་དེའི་
ཕྱིར་དུ་བརྩོན་འགྲུས་གསུངས་སོ། །འདི་དག་ཞིབ་ཏུ་བཀྲལ་ན་ཤིན་ཏུ་རྒྱ་ཆེ་བས་
ཡི་གེ་མང་བས་འཇིགས་ཏེ་མ་སྤྲོས་ཤིང་རྒྱལ་བ་དགྱེས་པའི་ལམ་ལ་འཇུག་པར་
འདོད་པ་རྣམས་ལ་རྣམ་པར་དཔྱོད་པའི་སྒོ་ཙམ་ཞིག་བརྗོད་པ་ཡིན་ནོ། །དེ་ལྟར་
ངེས་པ་རྙེད་པར་བྱས་ནས་ལམ་སྒྲུབ་པའི་ཚེ་གདུལ་བྱ་རང་རང་གི་རྒྱུད་ཚོད་དང་
བསྟུན་ནས་རིམ་གྱིས་ཉམས་སུ་ བླང་བར་བྱ་བ་ཡིན་ལ། དེ་ཡང་མོས་སྤྱོད་ཀྱི་
སྐབས་སུ་བྱང་ཆུབ་ཀྱི་སེམས་རིན་པོ་ཆེའི་རྩལ་སྦྱོང་བ་ལ་རྣམ་པ་ཀུན་ཏུ་བསྒྲིམ་
ཞིང་། དེས་ཀུན་ནས་བསླང་སྟེ་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་སློབ་ཅིང་
ཕར་ཕྱིན་རེ་རེའི་ནང་དུའང་དྲུག་དྲུག་ཚང་བར་བྱས་ཏེ་ལམ་གྱི་ལུས་ཚང་བའི་
ཉམས་ལེན་ལ་འབད་དེ་རང་གི་རྒྱུད་སྨིན་པ་ཞིག་གཙོ་བོར་བྱ་ལ། ས་དང་པོ་ཐོབ་
སྟེ་རང་ཉིད་ནམ་ཡང་མི་ཉམས་པའི་གདེང་ཐོབ་པ་ན་བསྡུ་བ་རྣམ་པ་བཞིའི་སྒོ་
ནས་གཞན་གྱི་དོན་སྒྲུབ་པ་ལ་གཙོ་བོར་བྱ་སྟེ། ལམ་གྱི་གོ་རིམ་དེ་ལྟར་ཡིན་ནོ་
ཞེས་གོ་བའི་ཕྱིར་དུ་གཞུང་འདིར་བྱང་ཆུབ་སེམས་དཔའ་ཡི་དམ་བཅས་པ་ཁྱད་
པར་ཅན་དང་མཐུན་པར་གྱུར་པས་ཞེས་བསྡུ་བ་རྣམ་པ་བཞིའི་ནང་ནས་དོན་
མཐུན་པ་སྔོན་དུ་གསུངས་སོ། །དེ་ནས་ སྦྱིན་ པ་དང༌། ཚིག་ སྙན་ པ་ དང༌། དོན་
སྤྱོད་པ་ཞེས་གོ་རིམ་དེ་ལྟར་དུ་གསུངས་པ་ཡིན་ནོ། །ཕར་ཕྱིན་འདི་དག་གི་ཉམས་
ལེན་གྱི་གནད་མཐའ་ཆོད་པར་ཤེས་པ་ལ་མངོན་རྟོགས་རྒྱན་ལས་གོ་ཆའི་སྒྲུབ་པ་
དང༌། འཇུག་པའི་སྒྲུབ་པ་གསུངས་པ་རྣམས་དང༌། རྩེ་སྦྱོར་གྱི་སྐབས་ཕར་ཕྱིན་རེ་
རེའི་ནང་དུ་དྲུག་དྲུག་བསྡུས་ཏེ་ཉམས་སུ་ལེན་ཚུལ་གསུངས་པ་རྣམས་ཤེས་
- 104 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དགོས་ལ། དེ་དག་ཐམས་ཅད་ཀྱི་གནད་རྣམས་ད་ལྟའི་གདུལ་བྱ་ལས་དང་པོ་པ་
རྣམས་ཀྱིས་ཇི་ལྟར་ཉམས་སུ་ལེན་པའི་ཚུལ་གསལ་བར་སྟོན་པ་ས་གསུམ་གྱི་
སྒྲོན་མེ་གཅིག་པུ་བྱང་ཆུབ་ལམ་རིམ་ཆེན་མོ་ལས་ཤེས་པར་བྱའོ། །
གསུམ་པ་སྟག་མོ་ལ་ལུས་བྱིན་པའི་རྟོགས་བརྗོད་རྒྱས་པར་བཤད་པ་ལ་
གཉིས། བསམ་བཞིན་དུ་སྐྱེ་བ་བཞེས་པའི་ཚུལ་དང་། སེམས་དཔའ་ཆེན་པོ་དེས་
སེམས་ཅན་གྱི་དོན་ཇི་ལྟར་མཛད་ཚུལ་ལོ། །དང་པོ་ནི། རང་གི་ཆོས་ལ་མངོན་
པར་དགའ་བ་ལས་གྱུར་པའི་གཙང་སྦྲ་དང་། །སྤྱོད་པ་དང་ལྡན་པའི་བྲམ་ཟེའི་
རིགས་ཆེན་པོ་ཇེ་མཐོ་ཇེ་མཐོར་གྱུར་པ་ཞིག་ཏུ་སྐྱེ་བ་ཡོངས་སུ་བཟུང་བར་གྱུར་ཏོ་
ཞེས་གྲགས་སོ། །ཞེས་གསུངས། དོན་ནི་སྟོན་པ་ཐུབ་པའི་དབང་པོས་སྔོན་ཐུགས་
བསྐྱེད་པ་ནས་བཟུང་བསྐལ་པ་བགྲང་བ་ལས་འདས་པར་ཐབས་དང་ཤེས་རབ་
ཟུང་དུ་འབྲེལ་བའི་སྤྱོད་པ་རླབས་པོ་ཆེ་ལ་བར་མ་ཆད་དུ་བསླབས་ཏེ་སའི་དབང་
ཕྱུག་ཏུ་གྱུར་པ་ན། རང་ཉིད་ལས་ཉོན་གྱིས་དབང་མེད་དུ་འཆིང་བ་མེད་པར་སྙིང་
རྗེ་དང་སྨོན་ལམ་ཁོ་ནའི་དབང་གིས་སེམས་ཅན་གྱི་དོན་དུ་བསམ་བཞིན་དུ་སྐྱེ་བ་
སྣ་ཚོགས་འཛིན་པར་མཛད་པ་ན། རང་གི་དོན་དུ་ཚངས་པ་དང་བརྒྱ་བྱིན་གྱི་
དཔལ་ཡང་རྨི་ལམ་དུ་ཡང་མི་འདོད་ཅིང་། སེམས་ཅན་གྱི་དོན་དུ་འགྱུར་ན་དམྱལ་
བའི་མེའི་ནང་དུ་ཡང་འཇུག་པ་ལ་དགའ་ཞིང་སྤྲོ་བ་ཚ་བས་གདུངས་པའི་གླང་
ཆེན་པད་མཚོར་འཇུག་པ་བཞིན་དུ་གྱུར་ཏེ། སེམས་ཅན་གྱི་ཁམས་རྣམས་ལ་
མངོན་པར་ཤེས་པས་བརྟགས་ཏེ་སུ་ནི་དར། སུ་ནི་རྒུད། སུ་ནི་བདེ་བ་དང་ལྡན།
སུ་ནི་སྡུག་བསྔལ་གྱིས་གདུངས། སུ་ཞིག་སྡུག་བསྔལ་ལས་དྲངས་ཏེ་བདེ་བ་ལ་
དགོད་པར་བྱ། སུ་ཞིག་འཁོར་བའི་རྒྱ་མཚོ་ནས་བཏོན་ཏེ་ཐར་པའི་གོ་འཕང་ལ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞག་པར་བྱ། སུ་ཞིག་ནི་བླ་ན་མེད་པའི་བྱང་ཆུབ་ལ་འགོད་པར་ནུས་སྙམ་དུ་
བལྟས་ནས་སེམས་ཅན་དེ་དང་དེའི་དོན་དུ་འགྱུར་ན་དུས་ལས་ཡོལ་བ་མེད་པར་
དེ་དང་དེའི་དོན་བྱེད་པ་ལས། སྐབས་འདིར་ནི་སེམས་ཅན་གྲངས་མེད་པ་ཞིག་གི་
དོན་བྱ་བ་དང༌། སྦྱིན་པ་རླབས་པོ་ཆེ་བྱ་བའི་རྐྱེན་ཉེ་བར་དམིགས་པ་དང་། ཕྱི་
མའི་སྐྱེ་བོ་རྣམས་ལ་སྐྱེས་རབས་ཁྱད་པར་ཅན་འདི་ལྟ་བུ་སྣང་བར་བྱ་བའི་ཕྱིར་
བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཇེ་མཐོ་ཇེ་མཐོར་གྱུར་པ་ཞིག་ཏུ་བསམ་
བཞིན་དུ་སྐྱེ་བ་ཡོངས་སུ་བཟུང་བར་གྱུར་ཏོ་ཞེས་མདོ་སྡེ་ལས་འབྱུང་བ་བཞིན་དུ་
ཕྱོགས་བཅུའི་རྒྱལ་སྲས་བདག་ཉིད་ཆེན་པོ་རྣམས་ཀྱིས་ཡང་དང་ཡང་དུ་བསྒྲགས་
པ་དང་། ལྷག་པར་སངས་རྒྱས་ནས་བཟུང་སྟེ་དམ་པ་བར་མ་ཆད་པའི་མན་ངག་
གི་གནད་དང་བཅས་བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱི་ཞལ་ལས་ཐོས་སོ་
ཞེས་པའོ། །བྲམ་ཟེའི་རིགས་ཞེས་བྱ་བ་དེ་ཇི་ལྟ་བུ་ཞིག་ཡིན་སྙམ་ན། འཇིག་རྟེན་
འདི་ཐོག་མར་ཆགས་པའི་ཚེ་གླིང་བཞི་པའི་འཇིག་རྟེན་གྱི་སྣོད་བཅུད་གཉིས་
ལས་སྣོད་ཀྱི་འཇིག་རྟེན་ནི་གནས་གཙང་མ་ནས་མར་རླུང་ཞིག་དང་སྤྲིན་ཞིག་
ཆད་པ་ལས་རིམ་གྱིས་ཆགས་པ་ཡིན་ལ། དེ་ཡང་ཐོག་མར་སྣོད་ཀྱི་འཇིག་རྟེན་
ཆགས། དེའི་རྗེས་སུ་བཅུད་ཀྱི་སེམས་ཅན་ཐོག་མར་ཆགས་པ་ན་འོད་གསལ་གྱི་
ལྷའི་རིས་ནས་ལྷ་ཞིག་མར་ཆད་དེ་གླིང་བཞི་པའི་གནས་སུ་བརྫུས་སྐྱེས་སུ་བྱུང་།
རིམ་གྱིས་བརྫུས་ཏེ་སྐྱེས་པ་མང་དུ་འཕེལ་ཏེ་འཇིག་རྟེན་ཐོག་མར་ཆགས་པའི་མི་
རྣམས་ནི་ཁམ་ཟས་རགས་པ་ལ་མི་ལྟོས་པར་དགའ་བའི་ཟས་ཀྱིས་འཚོ་བ། ཕོ་
མོའི་ དབང་ པོ་ མེད་ པ། ལུས་ འོད་ དང་ ལྡན་ པ། འོད་ ཀྱིས་ སྣང་ བར་ བྱེད་ པ།
གནས་ཀྱི་ཁྱད་པར་མ་གཏོགས་འོད་གསལ་གྱི་ལྷ་དང་མཚུངས་པ་ཞིག་གོ །དེ་
- 106 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས་བསྐལ་པ་བཟང་པོ་རིམ་གྱིས་བྲི་ནས་ཁམ་ཟས་རགས་པ་ལ་ལྟོས་ཤིང་། ཕོ་
མོའི་དབང་བོ་ཆགས་པ་དང་ཐོག་མེད་ནས་གོམས་པའི་བག་ཆགས་ཀྱིས་འཁྲིག་
པ་སྤྱོད་པ་དང༌། དེའི་གནས་ཁྱིམ་འབུབས་པ་དང་། མ་རྨོས་པའི་ལོ་ཏོག་བདག་
གིར་བཟུང་སྟེ་འཁྲུག་རྩོད་ཅན་དུ་གྱུར་པ་ན། ཕན་ཚུན་འཚེ་བ་དང་དམས་པ་ལས་
སྐྱོབ་ཕྱིར་རྒྱལ་པོ་བསྐོས་ཏེ་རྒྱལ་རིགས་དང་། དེའི་རྗེས་སུ་རྗེ་རིགས་དང་། དེའི་
རྗེས་སུ་སངས་རྒྱས་ཀྱི་བྱིན་རླབས་དང་ལྷ་རྣམས་ཀྱི་མཐུས་སྐྱེ་དགུ་རྣམས་ལ་ཉེར་
འཚེ་ཞི་བ་དང༌། བདེ་ལེགས་སུ་བྱེད་པའི་རིག་སྔགས་ཟློ་བ་དང་། རིག་བྱེད་བཞི་
ལ་བསླབས་ཏེ་དེའི་སྒོ་ནས་སྐྱེ་དགུ་རྣམས་ལ་ལེགས་ཉེས་བླང་དོར་སྟོན་པ་དང་།
ལུགས་ཀྱི་རྣམ་བཞག་རྣམས་ཀྱང་ཤེས་པར་བྱེད་པ་འགའ་ཞིག་ལོགས་སུ་བྱེ་སྟེ་
གནས་པ་ལ་བྲམ་ཟེའི་རིགས་དང་། གཙང་སྦྲ་མེད་པར་ཐ་མལ་པར་སྤྱོད་པའི་
དམངས་རིགས་ཏེ་རིགས་བཞི་བྱུང་ངོ༌། །རིག་བྱེད་སྨྲ་བ་རྣམས་བྲམ་ཟེ་ཚངས་པ་
ལས་བྱུང་བས་བྲམ་ཟེ་ལ་ཚངས་སྲས་ཞེས་འབོད་པར་བྱེད་དོ། །བྲམ་ཟེའི་ཆོས་ནི་
ཨོ་ཞེས་བྱ་བ་ལ་སོགས་པ་སྐྱེ་དགུ་རྣམས་ལ་ཉེར་འཚེ་ཞི་ཞིང་བདེ་ལེགས་སུ་བྱེད་
པའི་ རིག་སྔགས་ཟློ་བ་དང་། བྲམ་ཟེའི་རིག་བྱེད་ཡན་ལག་དང་ བཅས་ པ་ལ་
བསླབས་ཏེ་དེའི་སྒོ་ནས་རང་གཞན་གྱི་དོན་བྱ་བ་དང་། བྲམ་ཟེ་རྣམས་ཀྱི་ལས་
དྲུག་ཅེས་ཡོངས་སུ་གྲགས་པ་ལ་སྤྱོད་པ་དང༌། ཉིན་རེ་བཞིན་འཇུག་ངོགས་སུ་ཉེ་
རེག་བྱ་བ་དང་། བཟའ་བཏུང་བྱེད་པའི་ཚེ་སྔོན་དང་རྗེས་སུ་ཁྲུས་བྱས་ཏེ་དག་
པར་བྱེད་པ་སོགས་རང་གི་ཆོས་ལ་དགའ་བས་སྐྱོ་ངལ་མེད་པར་དུས་ཀུན་ཏུ་
གཙང་སྦྲ་དང་ལྡན་པ་དང་། ཡོན་ཏན་ གྱིས་རྒན་པ་དང་། རིགས་ཀྱིས་རྒན་པ་
དང་། ན་ཚོད་ཀྱིས་རྒན་པ་སོགས་གོང་དུ་བཀུར་བར་བྱ་བའི་གནས་རྣམས་ལ་
- 107-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྔོན་དུ་ལྡང་བ་དང་། གུས་པར་སྨྲ་བ་སོགས་ཡ་རབས་ཀྱི་སྤྱོད་ཚུལ་དང་ལྡན་པར་
བྱེད་པའོ། །བྲམ་ཟེའི་རིག་བྱེད་ཡན་ལག་དང་བཅས་པ་ཞེས་བྱ་བ་ལ། རིག་བྱེད་
ཅེས་བྱ་བ་ནི། ངེས་བརྗོད་ཀྱི་རིག་བྱེད་དང༌། མཆོད་སྦྱིན་གྱི་རིག་བྱེད་དང་། སྙན་
ཚིག་གི་རིག་བྱེད་དང༌། སྲིད་སྲུང་གི་རིག་བྱེད་ཅེས་བྱ་བ་བཞི་པོ་དག་གོ །རིག་
བྱེད་ཀྱི་ཡན་ལག་ཅེས་བྱ་བ་ནི། བསླབ་པ་དང་། ཆོ་ག་དང་། བརྡ་སྤྲོད་པ་དང་།
སྡེབ་སྦྱོར་དང་། ངེས་པའི་ཚིག་དང༌། སྐར་མའི་བསྟན་བཅོས་དྲུག་པོ་དག་གོ །
བྲམ་ཟེ་རྣམས་ཀྱི་ལས་དྲུག་ཅེས་བྱ་བ་ནི་འདི་ལྟ་སྟེ། མཆོད་སྦྱིན་བྱེད་པ་དང༌།
མཆོད་སྦྱིན་བྱེད་དུ་འཇུག་པ་དང་། ཀློག་པ་དང༌། ཀློག་ཏུ་འཇུག་པ་དང་། སྦྱིན་པ་
དང་ལེན་པ་ལ་མཁས་པ་སྟེ་དྲུག་དང་། རིག་བྱེད་ཀྱི་ཡན་ལག་གི་ཕ་རོལ་ཏུ་སོན་
པའི་མེ་ལྟ་བུའི་ཤེས་པས་རང་གི་སྨྲ་བ་གསལ་བར་བྱེད་པའོ། །ཡང་ན་འདི་ལྟར་
བཤད་ དེ། སྔོན་ཐུགས་བསྐྱེད་པ་ནས་བཟུང་བསྐལ་པ་མང་ པོར་གོམས་ པའི་
མཐུས་རང་གི་ཆོས་དཀོན་མཆོག་གསུམ་ལ་སྙིང་ནས་སྐྱབས་སུ་འགྲོ་ཞིང་དེའི་
བསླབ་བྱ་ལས་ནམ་ཡང་མི་འདའ་བ་དང༌། ལས་འབྲས་ལ་ཡིད་ཆེས་པས་རྐྱེན་ཅི་
བྱུང་ཡང་སྡིག་པའི་ལས་ལ་མི་འཇུག་ཅིང་། འཁོར་བའི་ངང་ཚུལ་མི་རྟག་པ་དང་།
སྡུག་བསྔལ་བ་དང་། བདག་མེད་པའི་ རང་བཞིན་ཅན་དུ་མཐོང་ནས་སྲིད་པའི་
ཕུན་ཚོགས་ལ་ཞེན་པ་ནམ་ཡང་མི་སྐྱེ་ཞིང་ཐར་པའི་ལམ་བསླབ་པ་གསུམ་ལས་
ནམ་ཡང་མི་གཡེལ་བ་དང༌། སྙིང་རྗེ་དང་བྱང་ཆུབ་ཀྱི་སེམས་ཀྱི་དབང་དུ་གྱུར་
པས་ཅི་མཛད་སེམས་ཅན་གྱི་དོན་དུ་མཛད་པ་དང༌། རྒྱལ་སྲས་ཀྱི་སྤྱོད་པ་ཕྱིན་
དྲུག་ལ་སློབ་པ་དང་ལྡན་པ་དང་། རྒྱལ་བའི་བཀའ་བཞིན་དུ་ཕྱིའི་ཀུན་སྤྱོད་གཙང་
བ་དང༌། ནང་དུ་སེམས་ཉོན་མོངས་པ་དང་ནམ་ཡང་མི་འདྲེས་པས་ཕྱི་ནང་གཉིས་
- 108 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀ་དག་ཅིང་གཙང་བ་དང་ལྡན་པའི་སྒོ་ནས་སེམས་ཅན་གྱི་དོན་མཛད་དོ་ཞེས་
སྦྱར་རོ། །
གཉིས་པ་སེམས་དཔའ་ཆེན་པོ་དེས་སེམས་ཅན་གྱི་དོན་ཇི་ལྟར་མཛད་
པའི་ཚུལ་ལ་གཉིས། སེམས་ཅན་གྱི་དོན་མཛད་ཚུལ་སྤྱིར་བསྟན་པ་དང༌། ཁྱད་
པར་སྦྱིན་པ་རླབས་པོ་ཆེ་ཇི་ལྟར་མཛད་པའི་ཚུལ་ལོ། །དང་པོ་ལ་གསུམ། སྐྱེ་བ་
བཟུང་ནས་ཐོག་མར་ལུས་བསྐྱེད་པའི་རིམ་པ་ཇི་ལྟར་མཛད་པའི་ཚུལ། ནར་སོན་
ནས་ཁྱིམ་དུ་གནས་པའི་ཚེ་སེམས་ཅན་གྱི་དོན་ཇི་ལྟར་མཛད་པའི་ཚུལ། རབ་ཏུ་
བྱུང་ནས་དབེན་པར་གནས་པའི་ཚེ་སེམས་ཅན་གྱི་དོན་ཇི་ལྟར་མཛད་པའི་ཚུལ་
ལོ། །དང་པོ་ནི། དེ་སྐྱེས་པའི་ལས་བྱ་བ་ལ་སོགས་པས་སྦྱང་པ་རིམ་བཞིན་དུ་
བྱས་ཤིང་། ཞེས་ གསུངས། དོན་ནི་བྱང་ སེམས་བདག་ ཉིད་ཆེན་པོ་དེ་ཡུམ་ གྱི་
མངལ་ནས་བཙས་པ་ན་ཡབ་ཡུམ་གཉིས་འཁོར་དང་བཅས་པས་སྐྱེས་པའི་ལས་
བྱ་བ་ལ་སོགས་པས་སྦྱང་པ་རིམ་བཞིན་དུ་བྱས་ཏེ། དེ་ཡང་ཐོག་མར་ཆུ་འཇམ་
པོས་ཁྲུས་བྱ་བ་དང་། ཁ་ཟས་སྦྱིན་པ་དང་། མཚན་མཁན་ལ་བསྟན་ནས་མིང་
གདགས་པ་དང་། སྐྲ་མཚམས་དབྱེ་བ་དང་། གཙུག་ཕུད་བཞག་པ་དང་། ཚངས་
སྐུད་གདགས་པ་དང་། སྐ་རགས་བཅིང་བ་དང་། ཉི་མ་ཉི་ཤུ་རྩ་གཅིག་ཏུ་བཙས་
སྟོན་རྒྱས་པར་བྱས་ཏེ་ལྷ་མི་ཐམས་ཅད་ཚིམ་པར་བྱས་ཤིང་། མ་མ་བརྒྱད་པོ།
པང་ན་འཚོ་བའི་མ་མ་གཉིས་དང་། ནུ་མ་བསྣུན་པའི་མ་མ་གཉིས་དང་། དྲི་མ་ཕྱི་
བའི་མ་མ་གཉིས་དང་། རྩེད་གྲོགས་ཀྱི་མ་མ་གཉིས་ལ་རྗེས་སུ་གཏད་དོ། །མ་མ་
བརྒྱད་པོ་དག་གིས་འོ་མ་དང་། ཞོ་དང་། མར་དང་། ཞུན་མར་དང༌། མར་གྱི་ཉིང་
ཁུ་དང་། གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད།
109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྐྱེད་པར་བྱེད་ཅིང་། རྫིང་ན་གནས་པའི་པདྨ་བཞིན་དུ་མྱུར་དུ་བསྐྱེད་པར་བྱས་
སོ། །གཉིས་པ་ནར་སོན་ནས་ཁྱིམ་དུ་གནས་པའི་ཚེ་སེམས་ཅན་གྱི་དོན་ཇི་ལྟར་
མཛད་ཚུལ་ལ་གཉིས། ཡོན་ཏན་ཐམས་ཅད་ལ་མཁས་པའི་ཕ་རོལ་ཏུ་སོན་པར་
གྱུར་པའི་ཚུལ་དང་། ཡོན་ཏན་གྱི་སྟོབས་ཀྱིས་ཁྱིམ་ན་གནས་པའི་སྐྱེ་བོ་ཀུན་གྱི་
མཆོད་པའི་གནས་སུ་གྱུར་པའི་ཚུལ་ལོ། །དང་པོ་ལ་གཉིས། ཚིག་ལྷག་པའི་སྒོ་
ནས་བསྔགས་པ་བརྗོད་པ་དང༌། ཚིགས་བཅད་ ཀྱི་སྒོ་ནས་བསྔགས་པ་བརྗོད་
པའོ། །དང་ པོ་ ནི། མངོན་ པར་ མཐོ་ བར་ སྐྱེས་ པ་ ན། རང་ བཞིན་ གྱིས་ ཡིད་
གཞུངས་པ་དང༌། མགོན་སྐྱབས་ཀྱི་ཁྱད་པར་དང་། ཤེས་པ་ཆེད་ཆེར་འཛིན་པ་
དང་། ལེ་ལོ་མེད་པས་རིང་པོ་མ་ཐོགས་པར་རིག་པའི་གནས་བཅོ་བརྒྱད་དང༌།
བདག་གི་རིགས་དང་མི་འགལ་བའི་སྒྱུ་རྩལ་རྣམས་ལ་སློབ་དཔོན་གྱི་གོ་འཕང་
ཐོབ་ པར་གྱུར་ཏེ། ཞེས་ གསུངས། དོན་ ནི་ བྱང་ སེམས་ བདག་ ཉིད་ཆེན་ པོ་ དེ་
མཐུན་པའི་དངོས་པོ་དག་གིས་སྐྱེད་བསྲིངས་པ་ལས་མངོན་པར་མཐོ་བར་སྐྱེས་ཏེ་
ཆེན་ པོར་ གྱུར་ པའི་ ཚེ་ ཡི་ གེ་ དང་། གྲངས་ དང༌། རྩིས་ དང༌། ལག་ རྩིས་ དང༌།
དབྱུང་ བ་ དང༌། གཞུག་ པ་ དང༌། བཞག་ པ་ དང༌། འགྱེད་ པ་ དང༌། ཀློག་ པའི་ ཕ་
རོལ་ཏུ་སོན་ཅིང་། དེའི་ཚེ་ན་བྲམ་ཟེའི་སྤྱོད་ཚུལ་དང་། །སྤྱོད་པ་དང་། གཙང་སྦྲ་
དང་། ཀུན་ཏུ་སྤྱོད་པ་དང༌། །ཐལ་བ་བླང་བ་དང་། བྱ་མ་བུམ་བླང་བ་དང༌། ས་
བླང་བ་དང༌། ལག་སྟངས་དང་། ཐོར་ཚུགས་དང་། རབ་བསྔགས་བྱ་བ་དང་། ཀྱེ་
ཞེས་ བྱ་བ་དང་། ངེས་བརྗོད་ཀྱི་རིག་བྱེད་དང་། མཆོད་སྦྱིན་གྱི་རིག་བྱེད་དང་།
སྙན་ཚིག་གི་རིག་བྱེད་དང་། སྲིད་སྲུང་གི་རིག་བྱེད་རྣམས་ལ་སྦྱངས་པས་མཁས་
པའི་ཕ་རོལ་ཏུ་སོན་ཅིང་། དེའི་ཚེ་སྐྱེས་སྟོབས་ཀྱི་བློ་གྲོས་རབ་ཏུ་གསལ་བས་
- 110 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གང་དང་གང་ལ་སྤྱོད་པ་དེ་དང་དེ་ལ་རང་བཞིན་གྱིས་སྤྲོ་བ་ཆེ་ཞིང་ཡིད་གཞུངས་
པ་དང་། མང་དུ་ཐོས་པ་ལ་སོགས་པའི་ཡོན་ཏན་རྣམས་འབྱུང་བའི་ཕྱིའི་རྐྱེན་དམ་
པའི་མགོན་ལ་གུས་པ་དང་། གང་ལ་སྐྱབས་སུ་བཟུང་བའི་ལྷ་རྣམས་ཀྱིས་རྒྱུན་དུ་
རྗེས་སུ་བཟུང་བ་དང་། རང་ཉིད་མགོན་དང་སྐྱབས་སུ་བསྟེན་པར་བྱེད་པ་དག་ལ་
སྙིང་བརྩེ་ཞིང་རྗེས་སུ་མཐུན་པར་སྐྱོང་བས་ན་གཞན་ལས་ཁྱད་པར་དུ་འཕགས་
པ་དང་། ཟང་ཟིང་ལ་མི་ལྟ་བར་ཡོན་ཏན་གྱི་ཁྱད་པར་དེ་དང་དེ་ཤེས་པ་ལ་ཆེད་
ཆེར་འཛིན་པའི་གུས་སྦྱོར་དང༌། ལེ་ལོ་དང་སྙོམ་ལས་ཀྱི་དབང་དུ་ནམ་ཡང་མི་
གཏོང་བར་རྟག་ཏུ་སྦྱོར་བའི་བརྩོན་འགྲུས་གཉིས་རྒྱུན་མ་ཆད་པར་བསྐྱངས་པས་
གཤོང་བུ་དམའ་བར་ཆུ་རྒྱུན་རྣམས་ངང་གིས་འབབ་པ་ཇི་ལྟ་བར་རིང་པོར་མ་
ཐོགས་པར་མཁས་བྱའི་གནས་ཐམས་ཅད་ལ་མཁས་པ་དང་། རྒྱུད་ལ་བསྐྱེད་པར་
བྱ་བའི་མངོན་རྟོགས་རྣམས་ཀྱང་སྐད་ཅིག་དང་སྐད་ཅིག་ལ་ཆེས་ཆེར་འཕེལ་ཏེ་
ཡོན་ཏན་ཐམས་ཅད་ཀྱི་གཏེར་དུ་གྱུར་ཅིང་། ཁྱད་པར་འཇིག་རྟེན་པ་རྣམས་དང་
ཐུན་མོང་བའི་ཡོན་ཏན་རིག་པའི་གནས་བཅོ་བརྒྱད་དང་སྒྱུ་རྩལ་དྲུག་ཅུ་རྩ་བཞི་
ལས་རང་གི་རིགས་དང་མི་འགལ་བ་བསླབ་པར་འོས་པའི་སྒྱུ་རྩལ་རྣམས་དང༌།
ཆོས་དང་ལུགས་གཉིས་ཀ་ལ་ངེས་པར་དགོས་པ་རིག་པའི་གནས་ལྔ་སྟེ། །ཐུན་
མོང་དང་ཐུན་མོང་མིན་པའི་རིག་གནས་ཐམས་ཅད་ལ་སློབ་དཔོན་གྱི་གོ་འཕང་
ཐོབ་པར་གྱུར་ཏོ། །གཞུང་འདི་ལ་འགྱུར་གསར་དུ། ཤེས་པ་ལ་ཆེད་ཆེར་འཛིན་
པ། ཞེས་འབྱུང་བ་དོན་ལ་བདེའོ། །རིག་པའི་གནས་བཅོ་བརྒྱད་ནི་འདུལ་བ་ལུང་
ལས། འདི་ལྟ་སྟེ། གསང་སྔགས་ཀྱི་རྒྱུད་དང༌། ཆོ་ག་ཞིབ་མོ་དང༌། གཏན་ཚིགས་
རིག་པ་དང་། རིག་བྱེད་དང་། བརྡ་སྤྲོད་པ་དང་། སྒྲ་ངེས་པར་སྦྱོང་བ་དང་། ཤེས་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསལ་དང་། ངེས་པའི་ཚིག་དང་། སྡེབ་སྦྱོར་བསྡུས་པ་དང་། སྐར་མའི་རིག་པ་
དང༌། རྟོག་བྱེད་ཀྱི་རིག་པ་དང༌། ཆུར་ལྷུང་གི་རིག་པ་དང༌། ཆེར་སྤྱོད་ཀྱི་རིག་པ་
དང་། འཇིག་རྟེན་རྒྱང་འཕེན་པའི་རིག་པ་དང་། བྱེ་བྲག་པའི་རིག་པ་དང༌། རྒྱུད་
དྲུག་ཅུ་པའི་རིག་པ་དང་། ཁྱུར་མིག་གི་རིག་པ་དང་། གནས་འདུག་གི་རིག་པ་སྟེ།
རིག་པའི་གནས་བཅོ་བརྒྱད་དོ། །ཞེས་གསུངས། སློབ་དཔོན་དྷརྨ་ཀིརྟིས་འདིའི་
ཐད་ཀྱི་འགྲེལ་པར་ རིག་པའི་ གནས་བཅོ་བརྒྱད་ནི་འདི་ལྟ་སྟེ། རོལ་མོ་དང༌།
འཁྲིག་ཐབས་དང་། འཚོ་རྩིས་དང༌། གྲངས་ཅན་དང༌། སྒྲ་དང་། གསོ་བའི་དཔྱད་
དང༌། བཟོ་དང་། འཕོང་དཔྱད་དང་། གཏན་ཚིགས་ཀྱི་སྦྱོར་བ་དང་། རྣལ་འབྱོར་
ཐོས་ ཤིང་ དྲན་ པ་ དང་། སྐར་ མའི་ དཔྱད་ དང༌། རྩིས་ དང་། མིག་ འཕྲུལ་ དང་།
སྔོན་གྱི་རབས་དང༌། དེ་བཞིན་དུ་བྱེ་ བྲག་ པ་དང་། དེ་བཞིན་གྱི་ཕྲེང་བ་དང་།
རིག་པའི་བསྟན་བཅོས་དང་། ཡོངས་སུ་བརྟག་པའོ། །ཞེས་འབྱུང་། མཛོད་རང་
འགྲེལ་ལས། རོལ་མོ་འཁྲིག་ཐབས་འཚོ་རྩིས་གྲངས་དང་སྒྲ། །གསོ་བསྐྱེད་ཆོས་
ལུགས་ བཟོ་འཕོང་ གཏན་ཚིགས་དང༌། །རྣལ་ འབྱོར་ ཐོས་ པ་དྲན་པ་སྐར་མའི་
དཔྱད། །རྩིས་མིག་འཁྲུལ་འཁོར་སྔོན་རབས་སྔོན་བྱུང་རིག །འདི་དག་རིག་པའི་
གནས་ཆེན་བཅོ་བརྒྱད་ཡིན། །ཞེས་འབྱུང་ངོ༌། །སྒྱུ་རྩལ་དྲུག་ཅུ་རྩ་བཞི་ནི་སློབ་
དཔོན་དྷརྨཱ་ཀིརྟིས། སྙན་ངག་དང༌། གླུ་དབྱངས། གླེགས་འདྲ་མཁན་དང༌། འཐབ་
མོ་དང་། རོལ་མོ་དང་། མཚན་མ་དང་། མེ་ཏོག་གི་ལས་ཀྱི་སྦྱོར་བ་དང་། དམག་
གི་བཀོད་ པ་ དང་། རྩིས་ དང་། གཡོས་ ཀྱི་ ལས་ དང༌། བུད་མེད་ ཀྱི་མཚན་ཉིད་
དང༌། སྐྱེས་པའི་མཚན་ཉིད་དང་། གར་དང་། མཆོང་དང་། ཤིང་འཇོག་པ་དང་།
འདྲི་ བ་ དང༌། རྩིག་ པའི་ ལས་ དང༌། རི་ མོའི་ ལས་ དང༌། སོག་ ལེའི་ ལས་ དང༌།
- 112 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཁྱིམ་ས་བརྟག་པའི་མཚན་ཉིད་དང་། རིན་པོ་ཆེ་བརྟག་པ་དང། སྐུ་གཟུགས་ཀྱི་
མཚན་ ཉིད་ དང༌། གླང་ པོ་ ཆེ་ བརྟག་ པ་ དང་། བཞད་ གད་ དང་། བྲོ་ གར་ དང་།
ལུས་ཀྱི་བསྐུ་མཉེ་དང༌། ལྟས་ཤེས་ པ་ དང་། ཧོ་ རཛྫཱ་ན་ནོར་སྒྱུར་མཁན་དང༌།
གཏེར་ཤེས་པ་དང་། མཆོད་སྦྱིན་གྱི་ཆོ་ག་ཤེས་པ་དང་། མཚོན་ཆ་བརྟག་པ་དང༌།
ལུགས་ཀྱི་བསྟན་བཅོས་ཤེས་པ་དང་། མིག་འཕྲུལ་ཤེས་པ་དང༌། བཞོན་པ་དང་
ལྷན་ ཅིག་ སྤྱོད་ པ་ དང་། དེ་ ལ་ སོགས་ པའི་ སྒྱུ་ རྩལ་དྲུག་ཅུ་ རྩ་ བཞིའོ། །ཞེས་
འབྱུང་། ལུང་ ཕྲན་ཚེགས་ ཀྱི་འགྲེལ་ པ་ སློབ་དཔོན་ཚུལ་ཁྲིམས་བསྐྱངས་ ཀྱིས་
མཛད་ པར། རོལ་མོའི་ མཚན་ ཉིད་ སྒྱུ་མ་དང་། །འགྱེད་ སྟོབས་དང་ནི་མེ་ཏོག་
ལས། །དམག་རྣམས་དང་ནི་བདག་ཉིད་ཤེས། །གཡོས་སུ་བྱ་བ་རྣམ་པར་ངེས། །
ཚོང་དང་ནོར་ནི་བསྒྱུར་བ་དང་། །རྒྱན་དང་ལག་རྩིས་བཅུད་ཀྱིས་ལེན། །འཁྲུལ་
འཁོར་སྦྱོར་དང་དྲི་བ་དང༌། །འཕོང་དཔྱད་དང་ནི་ཆེ་སྦྱོར་སྒྲ། །ཡི་གེ་དང་ནི་ཁུ་
སྐད་དང༌། །རང་རང་བཟོ་དང་མཚོན་རྣམས་བརྟག །གཅོད་ཐབས་དང་ནི་སོག་
ལེ་དང་། །ཕུབ་རྣམས་སྐོར་བར་བྱེད་པ་དང་། །སོང་དང་འོང་བ་ཤེས་པ་དང༌། །
གཞི་བའི་མཚན་ཉིད་ཤེས་པ་དང༌། །མདུང་དང་རྡོ་རྗེ་བརྟག་པ་དང་། །ལྡེར་སོ་
དག་གི་མཚན་ཉིད་དང༌། །ཟུག་རྔུ་འབྱིན་དང་མིག་འཕྲུལ་དང་། །བྷ་ ར་ཏ་ཡི་
བསྟན་བཅོས་ཤེས། །བཅིང་དང་ཁང་པ་བརྩེགས་མ་དང་། །དེ་བཞིན་རྡོ་རྗེ་འཕང་
བ་ དང་། །ཡན་ལག་མཉེ་དང་ སོ་འདེབས་དང༌། །དེ་བཞིན་ཆུ་ནི་ཀུན་འཛིན་
དང༌། །དུང་ གི་ སྒྲ་དང་ སྡེབ་སྦྱོར་ དང་། །གྲོང་ རྡལ་ དང་ནི་གླེགས་འདྲ་དང་། །
མཚན་མོ་ཆོམ་རྐུན་ཤེས་པ་དང་། །བྱིས་པ་རྣམས་ནི་གསོ་བ་དང༌། །མི་རྣམས་
གཉིད་ཀྱིས་ལོག་པ་དང་། །སྒོ་ལྕགས་དབྱེ་བར་བྱེད་པ་དང་། །སྒྲ་དང་ས་རྟོག་
- 113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱེད་ པ་ དང༌། །སྐྱེས་པ་བུད་མེད་ རྟ་དང་ནི། །གླང་ པོའི་ མཚན་ ཉིད་ གར་ སློབ་
དང༌། །འབྱུང་པོ་དག་ནི་གསོ་བ་དང༌། །ཟངས་མ་འཁར་བ་གསེར་དག་དང་། །
ཤིང་དང་དུང་གི་མིང་ཤེས་དང་། །རི་མོ་ཚོན་དང་སོ་དག་གི །ལས་རྣམས་དེ་དག་
གོ་རིམ་བཞིན། །སྐར་མའི་མཚན་ཉིད་ཤེས་པ་དང་། །མཚན་མ་ཤེས་པ་ཉིད་དང་
ཡང་། །ངེས་པའི་ཚིག་གི་གཞུང་རྣམས་ཀྱི། །སྒྱུ་ རྩལ་དྲུག་ཅུ་རྩ་བཞིར་ཤེས། །
ཞེས་འབྱུང། བྱེ་བྲག་རྟོགས་བྱེད་དུ། བཟོ་ལ་སོགས་པར་གཏོགས་ པ་སུམ་ཅུ།
རོལ་མོའི་བྱེ་བྲག་བཅོ་བརྒྱད། གླུ་དབྱངས་ ཀྱི་ངེས་པ་བདུན། གར་གྱི་ཆ་བྱད་
དགུའོ། །ཞེས་འབྱུང་ངོ༌། །རྒྱ་ཆེར་རོལ་པར་བྱང་ ཆུབ་སེམས་དཔའ་གཞོན་ནུ་
རོལ་རྩེད་མཛད་པའི་སྐབས་སེམས་ཅན་གྲངས་མེད་པ་ཞིག་ཐབས་མཁས་ཀྱིས་
སྨིན་ གྲོལ་ ལ་ འགོད་ ཕྱིར་ སྒྱུ་ རྩལ་ སྟོན་ པའི་ ཚེ་ སྒྱུ་ རྩལ་ གྱི་ གྲངས་ འདི་ ལྟར་
གསུངས་ཏེ། སྟོབས་འགྱེད་པ་དང་། མདའ་འཕང་བ་དང་། མཆོངས་པ་དང་། ཡི་
གེ་དང༌། ལག་རྩིས་ དང༌། རྩིས་དང༌། གྲངས་དང༌། གྱད་ ཀྱི་ འཛིང་ སྟངས་དང་།
རྒྱང་ ནས་ ཕོག་ པ་ དང༌། བང་ དང་། ཚར་ དང༌། རྐྱལ་ དང་། འཕོང་ དཔྱད་ དང༌།
གླང་པོ་ཆེའི་གཉར་བཞོན་པ་དང་། རྟ་རྩལ་དང༌། ཤིང་རྟའི་ཐབས་དང༌། མདའ་
གཞུའི་ ཐབས་ དང་། བརྟན་ པ་ དང༌། མཐུ་དང༌། དཔའ་ བ་ དང་། འགྱེད་ སྟོབས་
དང་། ལྕགས་ཀྱུས་སྒྱུར་ཐབས་དང་། ཞགས་པའི་ཐབས་དང༌། མདུན་དུ་བསྣུར་
བ་དང༌། ཕྱིར་བསྣུར་ བ་ དང་། བཟུང་ བ་ དང་། འཛིང་ སྟངས་དང་། གོམ་ སྟབས་
དང་། །ཐོར་ཚུགས་དང་། གཅད་པ་དང་། དྲལ་བ་དང༌། དབུག་ པ་ དང་། གཞིག་
པ་དང་། གཤེགས་པ་དང༌། མི་ཚོར་བར་ ཕོག་པ་དང་། གནད་དུ་ཕོག་པ་དང༌།
སྒྲ་ གྲག་པར་ ཕོག་པ་དང་། ཚབས་ཆེ་བར་ ཕོག་པ་དང༌
། ཆོ་ལོའི་རྩེད་མོ་དང་།
- 114 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྙན་ངག་སྦྱར་བ་དང་། ལམ་དང་། རི་མོ་དང་། གཟུགས་དང་། གཟུགས་ཀྱི་ལས་
དང་། །ཐགས་ཀྱི་དཔྱད་དང་། མེའི་ལས་དང༌། རོལ་མོའི་དབྱངས་སྒྲ་དང༌། གར་
དང༌། གླུ་དང་། ཡི་གེ་ཀློག་པའི་མིག་འོར་དང་། གཏམ་དང་། བཞད་གད་དང་།
རྩེད་མོ་དང༌། བྲོ་དང་། སྒེག་ པ་ དང༌། ཕྲེང་བ་རྒྱུ་བ་དང་། རླུང་ཡབ་ གཡོབ་པ་
དང༌། ནོར་བུ་ཚོན་ གྱིས་བསྒྱུར་བ་ དང༌། གོས་ཚོན་གྱིས་ བསྒྱུར་བ་དང༌། མིག་
འཕྲུལ་གྱི་ཆོག་དང༌། རྨི་ལམ་གྱི་དཔྱད་དང་། བྱའི་སྐད་དང་། བུད་མེད་ཀྱི་མཚན་
དང༌། སྐྱེས་པའི་མཚན་དང་། གླང་པོའི་མཚན་དང་། རྟའི་མཚན་དང༌། བ་གླང་གི་
མཚན་ དང་། རའི་ མཚན་ དང༌། ལུག་ གི་ མཚན་ དང༌། ཁྱིའི་ མཚན་ དང་། ཤེས་
གསལ་དང་། སྒྲ་ངེས་པར་སྦྱོར་བ་དང་། ང་རོ་སྒྱུར་བ་དང་། སྔོན་གྱི་རབས་དང༌།
སྔོན་བྱུང་བ་དང༌། རིག་བྱེད་དང༌། ལུང་བསྟན་པ་དང་། ངེས་པའི་ཚིག་དང་། ཡི་
གེ་ལྕི་ཡང་དང༌། ཚིག་སྡེབ་པ་དང་། མཆོད་སྦྱིན་གྱི་ཆོ་ག་དང་། སྐར་མའི་ལུགས་
དང་། གྲངས་ཅན་གྱི་ལུགས་དང་། རྣལ་འབྱོར་གི་ལུགས་དང༌། ལས་ཀྱི་ཚོགས་
དང་། བྱེ་བྲག་པའི་ལུགས་དང་། ནོར་གྱི་རིག་པ་དང་། ཕུར་བུའི་ལུགས་དང༌། ཆུ་
ལྷའི་ལུགས་དང༌། ལྷ་མ་ཡིན་གྱི་ལུགས་དང༌། བྱ་དང་ རི་དྭགས་ཀྱི་སྐད་དང་།
གཏན་ཚིགས་ཀྱི་རིགས་པ་དང་། རྒྱ་སྐྱེགས་ཀྱི་འཁྲུལ་འཁོར་དང༌། སྤྲ་ཚིལ་གྱི་
ལས་དང་། འདྲ་ཤུར་དང་། བརྐོ་བཞག་དང་། ལོ་མ་དྲ་བ་དང་། སྤོས་སྦྱར་བ་ལ་
སོགས་པའི་སྒྱུ་རྩལ་འཇིག་རྟེན་པ་དང་། ལྷ་དང་མིའི་ལས་འདས་པ་ཐམས་ཅད་
ལའང་བྱང་ཆུབ་སེམས་དཔའ་འབའ་ཞིག་ཁྱད་པར་དུ་འཕགས་པར་གྱུར་ཏོ། །
ཞེས་འབྱུང་ངོ༌། །རིག་པའི་གནས་ལྔ་ལ་ རིག་གནས་ཆེ་བ་ལྔ་དང་། ཆུང་བ་ལྔ་
བཤད་དོ། །དེ་ ལ་ རིག་གནས་ཆེ་བ་ལྔ་ནི། བཟོ་རིག་པ། གསོ་བ་རིག་པ། སྒྲ་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རིག་པ། གཏན་ཚིགས་རིག་པ། ནང་རིག་པ་སྟེ་ལྔའོ། །རིག་གནས་ཆུང་བ་ལྔ་ནི།
སྙན་ ངག་ དང༌། མངོན་བརྗོད་ དང༌། སྡེབ་ སྦྱོར་ དང༌། ཟློས་ གར་ དང་། རྩིས་ ཀྱི་
རིག་པ་སྟེ་ལྔའོ། །དེ་ལ་རིག་གནས་ཆེ་བ་ལྔ་པོ་དེ་ཤེས་པ་ལ་གནས་ལྔ་མཁྱེན་
པའི་པཎ་ཆེན་དང༌། ཆེ་བ་ལྔ་པོ་ཡོངས་རྫོགས་མི་ཤེས་པར་ཆུང་བ་ལྔ་ཤེས་པ་ལ་
པཎ་ཆུང་ཞེས་སྔོན་དུས་གཏམ་དུ་གྲགས་སོ། །འོ་ན་བྱང་ཆུབ་སེམས་དཔས་རིག་
གནས་ལྔ་པོ་དེ་ལ་ཅིའི་ཕྱིར་སློབ་ཅེ་ན། མདོ་སྡེ་རྒྱན་ལས། རིག་པའི་གནས་ལྔ་
དག་ལ་མཁས་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་པ་
མི་འཐོབ་སྟེ། །དེ་བས་གཞན་དག་ཚར་བཅད་ རྗེས་སུ་གཟུང་ཕྱིར་དང་། །རང་
ཉིད་ ཀུན་ཤེས་ བྱ་ ཕྱིར་དེ་ལ་དེ་བརྩོན་བྱེད། །ཅེས་གསུངས་ པ་ལྟར་བྱང་ཆུབ་
སེམས་དཔའ་རྣམས་ནི་རང་དང་གཞན་གྱི་དོན་ཡོངས་སུ་རྫོགས་པ་མཐར་ཕྱིན་
པར་བྱེད་པ་ཡིན་ལ། དེ་ལ་གནས་ལུགས་རིག་པ་དོན་དམ་རྟོགས་པའི་ཤེས་རབ།
གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་གྱི་དོན་བྱ་ཚུལ་
རྟོགས་པའི་ཤེས་རབ་གསུམ་རྒྱུད་ལ་བསྐྱེད་ནས་མཐར་ཕྱིན་པར་བྱེད་དགོས་ཏེ།
ཤེས་རབ་དེ་གསུམ་རྫོགས་པར་མ་བྱས་པར་རང་གཞན་གྱི་དོན་མཐའ་དག་སྒྲུབ་
པར་མི་ནུས་ཤིང་། རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་པར་མི་ནུས་སོ། །
རིག་གནས་ཆུང་བ་ལྔ་པོ་འདིའི་དགོས་པ་ནི། སྙན་ངག་ཤེས་ན་ཚིག་རྒྱན་ལ་མི་
རྨོངས། མངོན་བརྗོད་ཤེས་ན་མིང་ལ་མི་རྨོངས། སྡེབ་སྦྱོར་ཤེས་ན་ཚིགས་བཅད་
དང༌ ཚིག་ལྷུག་གི་སྦྱོར་བ་ལ་མི་རྨོངས། ཟློས་གར་ཤེས་ན་སྐད་རིགས་ལ་མི་
རྨོངས། རྩིས་ཤེས་ན་གྲངས་ཀྱི་གནས་ལ་མི་རྨོངས་པས་དོན་དེ་དག་ལ་མཁས་
པར་འགྱུར་རོ། །ཟློས་གར་ཤེས་ན་སྐད་རིགས་ལ་མི་རྨོངས་པའི་དོན་ནི། རྒྱ་གར་
- 116 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱི་ཡུལ་གྲུ་ཆེན་པོ་རྣམས་སུ་ཟློས་གར་སྣ་ཚོགས་པ་བྱེད་པའི་ཚེ། མདོ་འཛིན་པ་
དང་། ཆས་སུ་འཇུག་པ་དང༌། བཞད་གད་མཁན་དང་། རོལ་མོ་པ་ཚངས་པ་དང་
བརྒྱ་བྱིན་ལ་སོགས་པ་ལྷའི་ཆ་ལུགས་འཛིན་པ་དག་སཾ་ཀྲྀ་ཏའི་སྐད་དུ་གཏམ་སྨྲ་
ཞིང་གླུ་ལེན་པ་དང་། མ་ག་དྷ་པ་སོགས་མིའི་ཆ་ལུགས་འཛིན་པ་དང་། བུད་མེད་
ཀྱི་རྗོད་པ་བྱེད་པ་དག་པྲ་ཀྲྀ་ཏ་ཡུལ་མི་རང་བཞིན་པའི་སྐད་དུ་སྨྲ་བ་དང་། བཞད་
གད་མཁན་སྐབས་བཙལ་བ་དང་། ཅོ་འདྲི་གླེང་བསླང་བ་དག་ཨ་ཝ་བྷཾ་ཤ་སྟེ་ཟུར་
ཆག་ཏུ་སྨྲ་བ་དང་། འབྱུང་པོ་རོ་ལངས་སོགས་མི་མ་ཡིན་པ་དག་གི་ཆ་ལུགས་
འཛིན་པ་རྣམས་ནི་པི་ཤ་ཙི་ཤ་ཟའི་སྐད་དུ་སྨྲ་བས་ཟློས་གར་ཤེས་ན་སྐད་རིགས་
ལ་མི་རྨོངས་པ་ཡིན་ནོ། །རིག་གནས་ཆེ་བ་ལྔ་པོ་འདིའི་དོན་ནི་ཤིན་ཏུ་རྒྱ་ཆེ་བས་
གསུང་རབ་དགོངས་འགྲེལ་དང་བཅས་པའི་དོན་གཏན་ལ་འབེབས་པ་དང་། རང་
དང་ གཞན་ གྱི་དོན་ཡོངས་སུ་རྫོགས་ པ་ སྒྲུབ་པ་ལ་རིག་གནས་འདི་དང་འདི་
དགོས་སོ་ཞེས་ཤེས་པ་ཤིན་ཏུ་གལ་ཆེ་ནའང་དེ་ལ་ཡི་གེ་ཤིན་ཏུ་མང་བ་དགོས་
པས་འདིར་མཐའ་དག་བྲི་བར་མ་ནུས་སོ། །
གཉིས་པ་ཚིགས་བཅད་ཀྱི་སྒོ་ནས་བསྔགས་པ་བརྗོད་པ་ནི། རིག་བྱེད་
ཤེས་ལ་དེ་ནི་ཚངས་པ་བཞིན། །རྒྱལ་པོ་རྣམས་ཀྱིས་བཀུར་བ་རྒྱལ་པོ་བཞིན། །
སྐྱེ་དགུ་རྣམས་ལ་བརྒྱ་བྱིན་མངོན་སུམ་བཞིན། །ཤེས་འདོད་རྣམས་ལ་དོན་སྤྱོད་
པ་དང་འདྲ། །ཞེས་གསུངས། དོན་ནི་བྱང་སེམས་བདག་ཉིད་ཆེན་པོ་དེ་ནི་ཡོན་
ཏན་གྱི་ཆ་ཐམས་ཅད་ནས་ཐམས་ཅད་དུ་འགྲན་ཟླ་དང་བྲལ་བ་སྐྱེ་བོ་ཀུན་གྱིས་
བསྔགས་པར་འོས་པ་ཞིག་སྟེ། རིག་བྱེད་རྣམས་ཤེས་པ་དང་། ཤེས་པ་ལྟར་དུ་
གཞན་ལ་སྟོན་པ་ལ་ཟླ་དང་བྲལ་བ་འཇིག་རྟེན་ན་ཚངས་པ་རིག་བྱེད་ཀྱི་བདག་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པོར་གྲགས་པ་བཞིན་དུ་གྱུར་ཏོ། །དེ་ནི་མཁས་པའི་ཡོན་ཏན་གྱི་ཆ་ནས་བསྔགས་
པ་ཡིན་ལ། ཡོན་ཏན་གྱི་སྟོབས་ཀྱིས་སྐྱེ་བོ་ཀུན་གྱི་འདུད་པའི་གནས་སུ་གྱུར་པ་
ནི། འཇིག་རྟེན་དུ་འཁོར་ལོས་སྒྱུར་བའི་རྒྱལ་པོ་བྱུང་བའི་ཚེ་སའི་སྟེང་ན་གནས་
པའི་རྒྱལ་ཕྲན་ཐམས་ཅད་ཀྱིས་འཁོར་ལོས་སྒྱུར་བའི་རྒྱལ་པོ་དེ་ལ་སྤྱི་བོས་འདུད་
ཅིང་གོང་དུ་བཀུར་བ་དང་། བཀའ་བཞིན་དུ་སྒྲུབ་པར་བྱེད་པ་བཞིན་དུ་དེའི་ཚེ་
འཛམ་བུའི་གླིང་ན་དབང་ཆེ་བར་གྲགས་པ་རྒྱལ་པོ་རྣམས་ཀྱིས་ཀྱང་བདག་ཉིད་
ཆེན་པོ་འདི་ལ་གུས་པས་བཏུད་ཅིང་བསྙེན་བཀུར་བས་ན་སྐྱེ་བོ་ཐམས་ཅད་ཀྱིས་
རྒྱལ་པོ་བཞིན་དུ་བཀུར་བར་གྱུར་ཏོ། །ལུས་ཀྱི་གཟི་བྱིན་གྱི་སྒོ་ནས་བསྔགས་པ་
ནི། བྱང་སེམས་བདག་ཉིད་ཆེན་པོ་དེ་ནི་སྐྱེ་དགུ་རྣམས་ཀྱི་དབུས་ན་བརྒྱ་བྱིན་
མངོན་སུམ་དུ་འོངས་པ་བཞིན་དུ་གཟི་བྱིན་མཚུངས་པ་མེད་པར་གྱུར་ཏོ། །དེ་དག་
ནི་ཐུན་མོང་བའི་ཡོན་ཏན་གྱི་སྒོ་ནས་བསྔགས་པ་ཡིན་ལ། བྱང་སེམས་བདག་
ཉིད་ཆེན་པོའི་མཛད་པ་ཐུན་མོང་མིན་པའི་སྒོ་ནས་བསྔགས་པ་ནི་ཚིག་རྐང་མཐའ་
མ་འདིས་བསྟན་ཏེ། དེ་ཡང་ཡི་གེ་དང་རྩིས་དང་སྙན་ངག་ལ་སོགས་པ་ལུགས་ཀྱི་
བསྟན་བཅོས་དག་དང་ཐུན་མོང་བའི་ཡོན་ཏན་ཤེས་པར་འདོད་པ་རྣམས་ལ་དེ་
དང་དེ་དག་དཔྱིས་ཕྱིན་པར་སྟོན་ཅིང་། གང་བསྟན་པ་དེ་དག་ཐམས་ཅད་ཀྱང་
མཐར་ཆོས་ལ་གཞོལ་བའི་ཐབས་སུ་འགྱུར་བར་བྱེད་པས་དོན་སྤྱོད་པ་དང་། ཕྱི་
མ་ངན་འགྲོའི་གཡང་ས་ལ་འཇིགས་ནས་བདེ་འགྲོའི་ལམ་ཤེས་པར་འདོད་པ་
རྣམས་ལ་དཀོན་མཆོག་གསུམ་ལ་སྐྱབས་སུ་འགྲོ་བ་དང་། མི་དགེ་བ་བཅུ་སྤོང་
ཞིང་དགེ་བ་བཅུ་སྒྲུབ་པ་ལ་སོགས་པ་མཐོ་རིས་ཀྱི་ལམ་མ་ནོར་བར་བསྟན་ཏེ་
དོན་སྤྱོད་པ་དང༌། འཁོར་བས་ཡིད་སྐྲག་ནས་ཐར་པའི་ལམ་ཤེས་པར་འདོད་པ་
- 118 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྣམས་ལ་ལམ་བསླབ་པ་གསུམ་མ་ནོར་བར་བསྟན་ཏེ་ཐར་པའི་གནས་སུ་ཁྲིད་
པར་བྱེད་པས་དོན་སྤྱོད་པ་དང༌། བློ་མཆོག་ཏུ་གྱུར་པ་རྒྱལ་བ་དགྱེས་པའི་ལམ་
ཤེས་པར་འདོད་པ་རྣམས་ལ་བྱང་ཆུབ་ཀྱི་སེམས་དང༌། ཕ་རོལ་ཏུ་ཕྱིན་པ་དྲུག་
གིས་བསྡུས་པའི་རྒྱལ་སྲས་ཀྱི་སྤྱོད་པ་རྣམས་མ་ནོར་བར་བསྟན་ཏེ་རྣམ་པ་ཐམས་
ཅད་མཁྱེན་པའི་གོ་འཕང་ལ་བཀྲི་བར་བྱེད་པས་དོན་སྤྱོད་པ་ཕ་བཟང་པོས་བུ་
སྐྱོང་བ་དང་འདྲ་བར་མཛད་དོ། །དེ་ཡང་བུ་ཆུང་ངུ་སྙིང་དུ་སྡུག་པ་ཡིད་དུ་འོང་ཞིང་
གཅེས་པ་དེ་ཕ་བཟང་པོས་ཉེས་སྐྱོན་མཐའ་དག་ལས་བསྲུང་། འཕྲལ་དང་ཕུགས་
སུ་བདེ་བའི་ཐབས་ལ་རྣམ་པ་ཀུན་ཏུ་སྦྱོར་བར་བྱེད་པ་ཇི་བཞིན་དུ་བྱང་སེམས་
བདག་ཉིད་ཆེན་པོ་ཡང་སེམས་ཅན་ཐམས་ཅད་རང་གི་བུ་བཞིན་དུ་བདག་གིར་
བཟུང་ནས་ཉེས་སྐྱོན་ཐམས་ཅད་ལས་བསྲུང་ཞིང་ཕན་པ་དང་བདེ་བ་མཐའ་དག་
ལ་སྦྱོར་བར་མཛད་དོ། །དོན་ སྤྱོད་པ་ཞེས་པ་ནི་བསྡུ་བ་བཞིའི་ནང་ཚན་ བྱང་
སེམས་བདག་ཉིད་ཆེན་པོས་སེམས་ཅན་གྱི་དོན་མཛད་ཚུལ་བླ་ན་མེད་པ་དེ་ཡིན་
པས་བྱང་སེམས་ཀྱི་མཛད་པ་མཐའ་དག་འདིར་འདུའོ། །དེས་ན་གོང་དུ་བཤད་པ་
ལྟར་བྱང་སེམས་བདག་ཉིད་ཆེན་པོ་འདིས་བསམ་བཞིན་དུ་སྐྱེ་བ་བཟུང་བ་དང་།
རིག་པའི་གནས་མཐའ་དག་ལ་བསླབས་ཏེ་མཁས་པར་མཛད་ པ་དང༌། རིག་
གནས་དང་སྒྱུ་རྩལ་དག་གིས་སྐལ་བ་མཉམ་པའི་གདུལ་བྱ་མང་པོ་ཞིག་ཡིད་མགུ་
བར་མཛད་པ་དེ་ཐམས་ཅད་བླ་ན་མེད་པའི་བྱང་ཆུབ་ལ་སྦྱོར་བའི་དོན་དུ་མཛད་
པ་ཤ་སྟག་ཡིན་ནོ་ཞེས་གོ་བའི་ཕྱིར་དུ། ཤེས་འདོད་རྣམས་ལ་དོན་སྤྱོད་པ་དང་
འདྲ། ཞེས་པས་བུའི་དོན་བྱེད་པ་དཔེར་བླངས་ནས་བསྔགས་སོ། །རིག་གནས་
དང་སྒྱུ་རྩལ་རྣམས་ཀྱིས་སྐལ་བ་མཉམ་པའི་གདུལ་བྱ་སྨིན་པར་མཛད་པ་ནི། རྒྱ་
- 119-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེར་རོལ་པར་བྱང་ཆུབ་སེམས་དཔའ་ཡི་གེའི་གྲུར་ཞུགས་པའི་ཚེ་ཙན་དན་སྦྲུལ་
གྱི་སྙིང་པོ་ལ་བྱས་པའི་ཡི་གེའི་ཤིང་ལྷའི་ཚོན་གྱིས་བྱུགས་པ། གསེར་གྱི་ཡང་
མིག་གིས་བཏགས་པ། ཐ་མ་ནོར་བུ་རིན་པོ་ཆེས་ཀུན་ནས་བརྒྱན་པ་ཐོགས་ཏེ་ཡི་
གེའི་སློབ་དཔོན་ཀུན་གྱི་བཤེས་གཉེན་ལ་འདི་སྐད་ཅེས་སྨྲས་སོ། །ཀྱེ་མཁན་པོས་
བདག་ལ་ཡི་གེ་གང་ཞིག་བསླབ། ཚངས་པའི་ཡི་གེའམ་ཞེས་པ་ནས་འབྱུང་པོ་
ཐམས་ཅད་ཀྱི་སྒྲ་སྡུད་པའི་ཡི་གེའི་བར་ཡིག་རིགས་དྲུག་ཅུ་རྩ་བཞིའི་མིང་སྨོས་
ནས་དེ་དག་གང་ལ་བསླབ་ཅེས་ཡི་གེའི་སློབ་དཔོན་ལ་དྲིས་པ་ན། སྔོན་འཇིག་
རྟེན་འདིར་མ་གྲགས་པའི་ཡི་གེའི་མིང་ཙམ་སྨོས་པས་ཀྱང་ལྷ་མི་བགྲང་བ་ལས་
འདས་པ་ཞིག་རྒྱལ་སྲས་བདག་ཉིད་ཆེན་པོའི་མཁྱེན་པ་ལ་དད་ཅིང་ཡིད་འདུན་
པར་བྱས་པ་དང༌། བྱིས་པ་ཁྲི་ཁྲག་མང་པོ་དང་ལྷན་ཅིག་ཏུ་ཡི་གེ་སློབ་པའི་ཚེ་བྱང་
ཆུབ་སེམས་དཔའི་བྱིན་རླབས་ཀྱིས་བྱིས་པ་དེ་དག་ཡི་གེའི་ཕྱི་མོ་སློབ་ཅིང་། གང་
གི་ཚེ་ཨ་ཞེས་བརྗོད་པ་དེའི་ཚེ་འདུ་བྱེད་ཐམས་ཅད་མི་རྟག་པའི་སྒྲ་བྱུང་ངོ༌། །ཨཱ་
ཞེས་བརྗོད་པ་དང་བདག་མེད་པའི་སྒྲ་བྱུང་ངོ༌། །དེ་བཞིན་དུ་དབྱངས་དང་གསལ་
བྱེད་རྣམས་རེ་རེ་ནས་བརྗོད་པའི་ཚེ་ཆོས་ཀྱི་སྒོ་བརྒྱ་སྟོང་གྲངས་མེད་པ་ཞིག་བྱུང་
སྟེ་བྱིས་པ་སུམ་ཁྲི་ཉིས་སྟོང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སྨིན་ པར་མཛད་ པ་དང༌། རྩིས་ ཀྱི་གྲུར་ཞུགས་པའི་ཚེ་གཅིག་ནས་བྱེ་བ་ཕྲག་
བརྒྱའི་བར་དུ་རྩི་བ་འཇིག་རྟེན་པ་རྣམས་དང་ཐུན་མོང་དུ་གྲགས་པ་དང་། དེ་ནས་
འཇིག་རྟེན་པ་རྣམས་ཀྱིས་བརྩི་བར་མི་ནུས་པ་བྱེ་བ་ཕྲག་བརྒྱ་ན་ཐེར་འབུམ། །
ཐེར་འབུམ་ཕྲག་བརྒྱ་ན་ཁྲག་ཁྲིག ཁྲག་ཁྲིག་ཕྲག་བརྒྱ་ན་གཏམས་པ་སོགས་
གྲངས་ཀྱི་ཁྱད་པར་གོང་ནས་གོང་དུ་རྒྱ་ཆེར་སྤེལ་ཞིང་། མཐར་རྡུལ་ཕྲ་རབ་ལ་
- 120 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཇུག་པའི་རྗེས་སུ་སོང་བ་ཞེས་བྱ་བའི་གྲངས་བསྟན་ཏེ། རྡུལ་ཕྲ་རབ་ཀྱི་རྡུལ་
བདུན་ལ་ནི་རྡུལ་ཕྲ་མོ་གཅིག་གོ །རྡུལ་ཕྲ་མོ་བདུན་ལ་ནི་རྡུལ་ཆུང་ངུ་གཅིག་གོ །
རྡུལ་ཆུང་ངུ་བདུན་ལ་ནི་ཉི་ཟེར་གྱི་རྡུལ་གཅིག་གོ །ཉི་ཟེར་གྱི་རྡུལ་བདུན་ལ་ནི་རི་
བོང་རྡུལ་ གཅིག་གོ །རི་བོང་རྡུལ་བདུན་ལ་ནི་ལུག་རྡུལ་གཅིག་གོ །ལུག་རྡུལ་
བདུན་ལ་ནི་གླང་རྡུལ་གཅིག་གོ །གླང་རྡུལ་བདུན་ལ་ནི་སྲོ་མ་གཅིག་གོ །སྲོ་མ་
བདུན་ལ་ནི་ཡུངས་འབྲུ་གཅིག་གོ །ཡུངས་འབྲུ་བདུན་པ་ནི་ནས་གཅིག་གོ །ནས་
བདུན་ལ་ནི་སོར་གཅིག་གོ །སོར་བཅུ་གཉིས་ལ་ནི་མཐོ་གང་ངོ༌། །མཐོ་དོ་ལ་ནི་
ཁྲུ་ གང་ ངོ༌། ཁྲུ་ བཞི་ ལ་ནི་ གཞུ་གང་ངོ༌། །གཞུ་ སྟོང་ལ་ནི་རྒྱང་ གྲགས་ གཅིག་
གོ །རྒྱང་གྲགས་བཞི་ལ་ནི་དཔག་ཚད་གཅིག་གོ །དེ་ནས་དཔག་ཚད་ཀྱི་གྲངས་
ཀྱིས་གླིང་བཞི་པའི་འཇིག་རྟེན་དང་། དེ་ནས་རིམ་གྱིས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་དཔག་ཚད་ཀྱི་གྲངས་ཀྱིས་འཇལ་བ་དང་། དེ་ཐམས་
ཅད་ལ་རྡུལ་ཕྲ་ རབ་ཇི་སྙེད་ཡོད་པའི་ རྩིས་བསྟན་པ་ན་ལྷ་མི་བགྲང་བ་ལས་
འདས་པ་ཞིག་རྣམ་པ་ཐམས་ཅད་མཁྱེན་པའི་ཡེ་ཤེས་ལ་ཕྱིར་མི་ལྡོག་པའི་དད་པ་
ཐོབ་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨིན་པར་མཛད་པ་
ལྟ་བུའོ། །འདི་ནི་རྒྱ་ཆེར་རོལ་བ་ལས་གསུངས་པ་ལྟར་བཀོད་པ་ཡིན་ལ། རྡུལ་
ཕྲ་རབ་ནས་དཔག་ཚད་ཀྱི་བར་གྱི་གྲངས་བརྩི་ཚུལ་འདི་དང་ཅུང་མི་འདྲ་བ་མངོན་
པ་ནས་བཤད་ཚུལ་ཡང་ཡོད་དེ། དེའི་ཚུལ་ནི་མངོན་པ་མཛོད་དུ་གསུངས་པ་ལྟར་
རོ། །རིག་བྱེད་ཤེས་ལ་དེ་ནི་ཚངས་པ་བཞི། ཞེས་པ་ནི། རིག་བྱེད་པ་རྣམས་སྨྲ་བ་
ལྟར་སྔོན་གྱི་བྱུང་བ་དང་ཡང་སྦྱར་ཏེ། རིག་བྱེད་པ་རྣམས་ནི་ཚངས་པའི་གདོང་
བཞི་ནས་རིག་བྱེད་བཞི་བྱུང་སྟེ་ རིག་བྱེད་བཞི་པོ་འདི་ཚངས་པས་བྱས་པར་
- 12 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྨྲའོ། །རིག་བྱེད་བཞི་ནི། ངེས་བརྗོད་ཀྱི་རིག་བྱེད། སྙན་ཚིག་རིག་བྱེད། མཆོད་
སྦྱིན་གྱི་རིག་བྱེད། སྲིད་སྲུང་གི་རིག་བྱེད་བཞིའོ། །དེ་ལ་ངེས་བརྗོད་ཀྱི་རིག་བྱེད་
ནི། ཨོཾ་ཞེས་བྱ་བ་ལ་སོགས་པ་ཉེར་འཚེ་ཞི་བ་དང་། བདེ་ལེགས་སུ་བྱེད་པའི་
རིག་སྔགས་ངེས་པར་བརྗོད་པའམ་ཟློ་བའི་ཚུལ་ལོ། །
མཆོད་སྦྱིན་གྱི་རིག་བྱེད་ནི། ཨགྣིའི་སྔགས་དང་མེ་ལ་སྦྱིན་སྲེག་བྱས་ཏེ་
དངོས་གྲུབ་ཀྱི་ཕྱིར་ལྷ་མཆོད་པ་སོགས་ཀྱི་ཆོ་གའོ། །སྙན་ཚིག་གི་རིག་བྱེད་ནི།
ཁྱོད་ཞལ་ལྟ་ན་རབ་སྡུག་པ། །དེ་ལས་མཉན་ན་སྙན་པ་ཡི། །གསུང་འདི་དག་ནི་
ཟླ་བ་ ལས། །བདུད་ རྩི་ འཛག་ པ་ བཞིན་ དུ་ འབྱུང་། ཁྱོད་ ཀྱི་ གསུང་ ནི་ འདོད་
ཆགས་ཀྱི། །རྡུལ་རབ་ཞི་མཛད་ཆར་སྤྲིན་འདྲ། །ཞེ་སྡང་སྦྲུལ་ནི་འབྱུང་བ་ལ། །
ནམ་མཁའ་ལྡིང་དང་འདྲ་བ་ལགས། །ཡང་དང་ཡང་དུ་མི་ཤེས་པའི། །རབ་རིབ་
འཇོམས་པས་གདུགས་དང་འདྲ། །ང་རྒྱལ་རི་བོ་མངོན་འཇོམས་པས། །རྡོ་རྗེ་དང་
ཡང་འདྲ་བ་ལགས། །དོན་གཟིགས་པས་ན་མི་སླུ་བ། །ནོངས་མི་མངའ་ཕྱིར་རྗེས་
སུ་ མཐུན། །ལེགས་ པར་ སྦྱར་ བས་ གོ་ སླ་ སྟེ། ཁྱོད་ ཀྱི་ གསུང་ ནི་ ལེགས་
གསུང་ལྡན། །རེ་ཞིག་དང་པོར་ཁྱོད་ཀྱི་གསུང་། །ཉན་པ་རྣམས་ཀྱི་ཡིད་འཕྲོག་
མཛད། །དེ་ནས་ཡིད་ལ་བསམ་བགྱིས་ན། །འདོད་ཆགས་གཏི་མུག་རྣམས་ཀྱང་
སེལ། །ཕོངས་པ་རྣམས་ ཀྱི་དབུགས་འབྱིན་ཅིང་། །བག་མེད་རྣམས་ ཀྱི་ སྐྱབས་
ཀྱང་མཛད། །བདེ་བ་ཅན་དག་སྐྱོ་བགྱིད་པས། ཁྱོད་གསུང་ཀུན་དང་འཚམ་པར་
འཇུག །མཁས་པ་རྣམས་ཀྱི་དགའ་བ་སྐྱེད། །བར་མ་རྣམས་ཀྱི་བློ་ཡང་སྤེལ། །
ཐ་མ་རབ་རིབ་རྣམ་འཇོམས་པས། །གསུང་འདི་སྐྱེ་བོ་ཀུན་ལ་སྨན། །ཞེས་པ་ལྟ་
བུ་རྒྱལ་བ་སྲས་བཅས་ལ་བསྟོད་པ་སོགས་ཚིག་སྙན་ཞིང་དོན་བཟང་བའི་ཚིག་
122 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྦྱོར་བྱེད་ཚུལ་ལོ། །སྲིད་སྲུང་གི་རིག་བྱེད་ནི་ཚེ་སྲུང་བ་དང༌། ནོར་དང་ལོངས་
སྤྱོད་སྲུང་ཞིང་རྒྱས་པར་བྱེད་པ་དང་། དབང་ཐང་དང་མངའ་འབངས་སྲུང་ཞིང་
རྒྱས་པར་བྱེད་པ་དང་། རང་སྲིད་སྐྱོང་ཞིང་ཕ་རོལ་གྱི་གཡུལ་འཇོམས་པར་བྱེད་
པ་སོགས་སྐྱེ་དགུ་སྲུང་བ་དང་། ལུགས་ཀྱི་རྣམ་གཞག་སྟོན་པར་བྱེད་པའོ། །མུ་
སྟེགས་རིག་བྱེད་སྨྲ་བ་རྣམས་རིག་བྱེད་ཚངས་པས་བྱས་པ་དང༌། རིག་བྱེད་རྟག་
པ་ཚད་མར་སྨྲ་བ་དང༌། ཚངས་པ་འཇིག་རྟེན་ཀུན་གྱི་བྱེད་པོར་སྨྲ་བ་སོགས་
འཁྲུལ་པ་མང་དུ་སྨྲ་སྟེ། དེ་དག་ནི་དོན་ལ་གནས་པ་མ་ཡིན་ཡང་སྙན་ངག་གི་རྒྱན་
སྦྱོར་བའི་ཚེ་ཚིག་མཛེས་པར་བྱ་བའི་ཕྱིར་དེ་དག་གི་གཏམ་རྒྱུད་དང་སྦྱར་བ་མང་
དུ་སྣང་ངོ༌། །རིག་བྱེད་སྨྲ་བ་འདི་དག་གི་ལུགས་ཇི་ལྟར་ཡིན་དང༌། དེ་དག་དོན་
ལ་འཐད་མི་འཐད་ཀྱི་དགག་གཞག་ཞིབ་ཏུ་ཤེས་པར་འདོད་ན། ཚད་མ་རྣམ་
འགྲེལ་ལས་རྒྱ་ཆེར་འབྱུང་བས་གཞུང་དེ་ལས་ཤེས་པར་བྱའོ། །ཚིགས་བཅད་
འདི་ལ་འགྱུར་གསར་དུ། དེ་ནི་རིག་བྱེད་ཤེས་ལ་ཚངས་པ་བཞིན། །ཞེས་དེ་ནི་
ཞེས་གོང་དུ་སྦྱར་བ་ནི། དེ་ནི་ཞེས་པ་ཚིག་རྐང་འོག་མ་གསུམ་ལའང་འབྲེལ་
དགོས་པས་འགྱུར་འདི་དོན་ལ་སྦྱོར་བདེའོ། །ཚིགས་བཅད་འདིའི་ཚིག་རྐང་རེ་
རེའི་ནང་དུ་དོན་ཁྱད་པར་དུ་འཕགས་པ་ཚང་བ་རེ་བསྟན་ཅིང་། དཔེ་ཁྱད་པར་དུ་
འཕགས་པ་རེ་རེ་དང་། རྐང་པ་དང་པོ་གསུམ་ལ་བཞིན་དང་མཐའ་མ་ལ་འདྲ་
ཞེས་ཚིག་རྐང་རེ་རེའི་མཐར་མཚུངས་པ་གསལ་བྱེད་ཀྱི་སྒྲ་སྦྱོར་བར་མཛད་པ་
དང་། འཇིག་རྟེན་ན་ཟླ་མེད་པ་ཕུལ་བྱུང་གི་བསྔགས་པ་བརྗོད་པས་སྙན་ངག་གི་
རྒྱན་ཆེས་ངོ་མཚར་བའི་ཚིག་སྦྱོར་རོ། །དེ་ལྟར་བཅད་ལྷུག་གཉིས་ཀྱི་སྒོ་ནས་བྱང་
སེམས་བདག་ཉིད་ཆེན་པོ་ཁྱིམ་ན་གནས་པའི་སྐབས་ཀྱི་ཡོན་ཏན་བསྔགས་པ་ནི་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྒྱ་ཆེར་རོལ་པ་སོགས་བྱང་ཆུབ་སེམས་དཔའི་ཡོན་ཏན་བསྔགས་པའི་མདོ་སྡེ་
མང་པོར་བཅད་ལྷུག་གཉིས་ཀྱི་སྒོ་ནས་བསྔགས་པ་མཛད་པ་དང་མཐུན་པར་སྙན་
ངག་གི་ཚིག་སྦྱོར་ཕུན་སུམ་ཚོགས་པ་རྒྱལ་བའི་བཀའ་དང་མཐུན་པ་ཞིག་ཡིན་
ནོ། །
གཉིས་པ་ཡོན་ཏན་གྱི་སྟོབས་ཀྱིས་ཁྱིམ་ན་གནས་པའི་སྐྱེ་བོ་ཀུན་གྱི་མཆོད་
པའི་གནས་སུ་གྱུར་པའི་ཚུལ་ནི། དེ་སྐལ་བ་དང་ལྡན་ཞིང་ཡོན་ཏན་ཁྱད་པར་ཅན་
དུ་གྱུར་པས། རྙེད་པ་དང༌། བཀུར་སྟི་དང་། གྲགས་པའི་ཁྱད་པར་རྣམས་རབ་ཏུ་
བྱུང་བར་གྱུར་ཏོ། །ཞེས་གསུངས། དོན་ནི་བྱང་སེམས་བདག་ཉིད་ཆེན་པོ་དེ་ཁྱིམ་
ན་གནས་པའི་ཚེ་སྐྱེས་ཐོབ་དང་སྦྱོར་བྱུང་གི་ཡོན་ཏན་ཁྱད་པར་ཅན་དུ་གྱུར་པའི་
མཐུས་ཞལ་མཐོང་བ་དང༌། གསུང་ཐོས་པ་དང་། རྒྱང་ནས་སྙན་གྲགས་ཐོས་པའི་
སྐྱེ་བོ་ཐམས་ཅད་ཀྱིས་གུས་པ་ཆེན་པོས་འདུད་ཅིང་། བཟའ་བ་དང་། བཏུང་བ་
ཕུལ་དུ་བྱུང་བ་དག་དང༌། གསེར་དང་དངུལ་ལ་སོགས་པའི་རིན་པོ་ཆེ་དང་། དར་
དང༌ གོས་ ལ་ སོགས་ པའི་ རྙེད་ པ་ རྣམས་ དང༌། ཁྲི་ བཤམས་ པ་ དང༌། སྟེང་ དུ་
གདུགས་དང་བླ་བྲེ་ཕུབ་པ་དང་། རྒྱལ་མཚན་དང་བ་དན་བསྒྲེང་བ་དང་། གཞན་
ཡང་མཆོད་པའི་བྱེ་བྲག་སྣ་ཚོགས་པས་བཀུར་སྟི་བྱ་བ་དང་། བྱང་སེམས་བདག་
ཉིད་ཆེན་པོ་འདིའི་སྐུའི་གཟི་བྱིན་ནི་ལྷའི་དབང་པོ་བརྒྱ་བྱིན་ལྟར་མཚུངས་པ་མེད་
དོ། །གསུང་ནི་ཚངས་པའི་དབྱངས་ལྟར་སྙན་ནོ། །ཐུགས་ནི་མ་བུ་གཅིག་པ་ལ་
བྱམས་པ་ལྟར་སྐྱེ་བོ་ཀུན་ལ་ཉེ་རིང་མེད་པར་བྱམས་ཤིང་བརྩེའོ་ཞེས་བྱ་བ་ལ་
སོགས་པ་སྙན་པའི་གྲགས་པའི་ཁྱད་པར་དེ་དང་དེ་དག་ཕྱོགས་ཀུན་ཏུ་སྒྲོག་པར་
བྱེད་པ་རྣམས་རབ་ཏུ་བྱུང་བར་གྱུར་ཏོ། །སྐལ་བ་དང་ལྡན་ཞེས་པ་སྐྱེས་ཐོབ་ཀྱི་
- 124 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡོན་ཏན་དང་ལྡན་པ་ལ་བཤད་པ་དང༌། བསོད་ནམས་དང་ལྡན་པ་ལ་བཤད་པ་
སོགས་སྔོན་གྱི་མཁས་པ་རྣམས་ཀྱིས་བཤད་ཚུལ་མང་ཞིང་། རྣམ་བཤད་རིགས་
པར། དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་དང་ཡེ་ཤེས་
དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། །
ཞེས་སྐལ་བ་དང་ལྡན་ཚུལ་དྲུག་གསུངས་ཏེ། དྲུག་ནི་དབང་ཕྱུག་ཕུན་སུམ་ཚོགས་
པ་དང༌། གཟུགས་བཟང་ཕུན་སུམ་ཚོགས་པ་དང༌། དཔལ་ཕུན་སུམ་ཚོགས་པ་
དང༌། གྲགས་ པ་ ཕུན་ སུམ་ ཚོགས་ པ་དང་། ཡེ་ ཤེས་ ཕུན་ སུམ་ ཚོགས་ པ་ དང་།
བརྩོན་འགྲུས་ཕུན་སུམ་ཚོགས་པ་རྣམས་སོ། །འདི་དག་གཙོ་ཆེར་སངས་རྒྱས་ཀྱི་
ཡོན་ཏན་ལ་བཤད་ཀྱང་བྱང་སེམས་བདག་ཉིད་ཆེན་པོ་ལའང་སངས་རྒྱས་ཀྱི་
ཡོན་ཏན་དང་ཆ་འདྲ་བའི་ཕུན་སུམ་ཚོགས་པ་དྲུག་ཡོད་པས་ན་སྐལ་བ་དང་ལྡན་
ཞེས་བྱའོ། །གསུམ་པ་རབ་ཏུ་བྱུང་ནས་དབེན་པར་གནས་པའི་ཚེ་སེམས་ཅན་གྱི་
དོན་ཇི་ལྟར་མཛད་པའི་ཚུལ་ལ་གཉིས། ཁྱིམ་ན་གནས་པའི་སྐྱོན་དང་རབ་ཏུ་བྱུང་
བའི་ཡོན་ཏན་བསམ་ནས་རབ་ཏུ་འབྱུང་བ་ལ་མངོན་པར་དགའ་བའི་ཚུལ་དང༌།
རབ་ཏུ་བྱུང་ནས་དབེན་པའི་གནས་སུ་ཇི་ལྟར་མཛད་པའི་ཚུལ་ལོ། །དང་པོ་ནི།
བྱང་ཆུབ་སེམས་དཔའ་དེ་བློ་ཆོས་ལ་གོམས་པར་བསྒོམས་པ་དང་། རབ་ཏུ་བྱུང་
བ་ ལ་ འདྲིས་ པར་ བྱས་ པས་ དེ་ ལ་ མངོན་ པར་ དགའ་ བར་མ་གྱུར་ཏོ། །ཞེས་
གསུངས། དོན་ནི་སྟོན་པ་ཐུབ་པའི་དབང་པོའི་སྔོན་གྱི་འཁྲུངས་རབས་སུ་བྱུང་
བའི་བྱང་སེམས་བདག་ཉིད་ཆེན་པོ་དེ་སྔོན་ཡུན་རིང་པོ་ནས་འཁོར་བའི་ངང་ཚུལ་
ཇི་བཞིན་དུ་རིག་སྟེ་ཐར་པའི་ཆོས་ལ་བློ་གོམས་པའི་མཐུ་དང༌། ཁྱིམ་ནས་ཁྱིམ་
མེད་པར་རབ་ཏུ་བྱུང་བ་ལ་འདྲིས་པར་བྱས་པའི་མཐུས་ཁྱིམ་གྱི་འདུ་འཛི་ལང་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལོང་དེ་ལ་མངོན་པར་དགའ་བར་མ་གྱུར་ཏོ། །དེ་ཡང་བྱང་སེམས་བདག་ཉིད་
ཆེན་པོ་དེ་རྙེད་པ་དང་བཀུར་སྟི་དང་གྲགས་པ་དང་བཅས་པའི་ཁྱིམ་གྱི་འབྱོར་པ་
རྒྱ་ཆེན་པོ་དེ་དག་མཐོང་བ་ན་རི་དྭགས་ཀྱི་མདུན་དུ་ཤ་སྤུངས་པ་ལྟར་རྣམ་པ་ཀུན་
ཏུ་འཇིགས་ཤིང་སྐྲག་པར་གྱུར་ཏེ། པི་ཝང་དང་གླིང་བུ་དང་རྫ་ རྔ་ཐོགས་པ་དག་
གིས་གར་དང་བཅས་མཆོད་པར་བྱས་པ་ན་རང་གི་གཉེན་དུ་གྱུར་པའི་སེམས་ཅན་
སྔ་མ་ཤི་བ་མང་པོ་ཞིག་གི་རུས་པའི་རྒྱན་དང་པགས་པ་དང་རྒྱུས་པ་དག་གིས་
ཞིང་གཏུམས་ཏེ། རང་གི་གཉེན་དུ་གྱུར་པ་འཕྲལ་དུ་འཆེ་བར་འགྱུར་བ་འགའ་
ཞིག་གིས་དེ་དང་དེ་དག་བརྡུངས་ཏེ་གླུ་ལེན་ཞིང་གར་བྱེད་པ་དག་མཐོང་བ་ན་
ཤིན་ཏུ་སྐྱོ་ཞིང་ཡིད་འབྱུང་བ་དྲག་པོ་སྐྱེ་བ་དང༌། ཚོང་དང༌། ཞིང་ལས་དང་། རྒྱལ་
པོའི་དཔྱ་ཁྲལ་སོགས་བྱ་བ་མང་པོས་གཟིངས་ཤིང་གཡེངས་པ་དག་མཐོང་བ་ན་
དོན་མེད་ཀྱི་བྱ་བ་མང་པོ་འདི་ལྟ་བུས་དལ་བ་སྟོང་ཟད་དུ་བྱེད་དོ་སྙམ་དུ་ཡིད་
འབྱུང་བ་དང་། དལ་བ་སྟོང་ཟད་དུ་བྱེད་པ་དེ་དག་ལ་སྙིང་རྗེ་དྲག་པོ་སྐྱེ་བ་དང་།
སེམས་ཅན་སྐྱེས་སོ་ཅོག་སྐད་ཅིག་དང་སྐད་ཅིག་ལ་འཆི་བར་འགྱུར་བ་དང༌། སྐྱེ་
བོ་མང་པོ་གློ་བུར་གློ་བུར་དུ་འདུས་ཤིང་། ཡུད་ཙམ་ནས་སོ་སོར་འགྱེས་པར་
འགྱུར་བ་དང༌། མཐོན་པོ་རྣམས་དམའ་མོར་ལྟུང་ཞིང་ནོར་ཇི་སྙེད་ཅིག་བསགས་
པ་ ཐམས་ ཅད་ མཐར་འཛད་ པར་ འགྱུར་བ་དང་། ཁྱིམ་ གྱི་ གནས་ནི་ཆོས་དང་
འགལ་ཞིང་ཉོན་མོངས་སྤྱོད་པ་དང་མཐུན་པར་སྡིག་པའི་ལས་མང་པོ་འབྱུང་བའི་
གནས་སུ་རིག་ནས་སྐྱོ་ཞིང་ཡིད་འབྱུང་བ་དང་། ཁྱིམ་གྱི་གནས་སུ་འདོད་ཡོན་ལ་
ཆགས་ཏེ་དལ་བ་སྟོང་ཟད་དུ་བྱེད་པ་རྣམས་ལ་སྙིང་རྗེ་ཆེན་པོ་སྐྱེས་ནས་ཁྱིམ་ནས་
ཁྱིམ་མེད་པར་རབ་ཏུ་བྱུང་ནས་དབེན་པའི་གནས་སུ་བྱང་ཆུབ་ཀྱི་སེམས་སྒོམ་པ་
- 126 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་མངོན་པར་དགའ་བར་གྱུར་ཏོ། །འདི་ལ་འགྱུར་གསར་དུ། བྱང་ཆུབ་སེམས་
དཔའ་ད་བློ་ཆོས་ལ་གོམས་པ་དང་རབ་ཏུ་བྱུང་བ་ལ་འདྲིས་པར་བྱས་པས་དེ་ལ་
མངོན་པར་དགའ་བར་ནི་མ་གྱུར་ཏོ། །ཞེས་འབྱུང་སྟེ། ཆོས་ལ་གོམས་པ་དང་
ཞེས་པ་འགྱུར་བདེའོ། །འགྱུར་རྙིང་དུ་གོམས་པར་བསྒོམས་པ་ཞེས་པ་ལྟར་ན་ཚེ་
རབས་སྔ་མ་རྣམས་ནས་གོམས་པ་དང་། ཚེ་འདིར་ཡང་བསྒོམས་པའི་མཐུས་ཞེས་
སྦྱར་རོ། །
གཉིས་པ་རབ་ཏུ་བྱུང་ནས་དབེན་པའི་གནས་སུ་ཇི་ལྟར་མཛད་པའི་ཚུལ་ལ་
བརྒྱད། ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དབེན་པའི་གནས་སུ་བྱོན་པ།།
དེར་སྒྲུབ་པ་ཇི་ལྟར་མཛད་པ། སྒྲུབ་པའི་ཡོན་ཏན་གྱི་མཐུས་གཅན་གཟན་རྣམས་
ཀྱིས་མི་གནོད་པ། མི་རྣམས་དད་ཅིང་བྱམས་པ། ལྷ་རྣམས་ཀྱང་དད་ནས་གུས་
པར་བྱེད་པ། དབེན་པའི་གནས་དེར་སློབ་མའི་ཚོགས་འདུས་པ། སློབ་མ་རྣམས་
ལ་ཆོས་ཇི་ལྟར་བསྟན་པ། ཆོས་བསྟན་པའི་དོན་གྲུབ་པའི་ཚུལ་ལོ། །དང་པོ་ནི།
སྔོན་གྱི་སྤྱོད་པས་དེ་བློ་ཡོངས་སུ་དག །འདོད་པ་རྣམས་ལ་སྐྱོན་མང་མཐོང་ནས་
ནི། ཁྱིམ་ན་གནས་པ་ནད་བཞིན་ཡོངས་སྤངས་ནས། །ནགས་ཚལ་གནས་ཤིག་
རབ་ཏུ་བརྒྱན་པར་གྱུར། །ཅེས་གསུངས། དོན་ནི་བྱང་སེམས་བདག་ཉིད་ཆེན་པོ་
དེ་སྔོན་ཐུགས་བསྐྱེད་པ་ནས་བཟུང་བསྐལ་པ་བགྲང་བ་ལས་འདས་པར་འཁོར་
བ་ལ་ཡིད་འབྱུང་དང་། འཁོར་བར་འཁྱམས་པའི་སེམས་ཅན་རྣམས་ལ་སྙིང་རྗེ་
དང་། བསམ་པ་དེ་གཉིས་ཀྱིས་དྲངས་པའི་བྱང་ཆུབ་ཀྱི་སེམས་རིན་པོ་ཆེ་དང་།
སེམས་དེས་ཀུན་ནས་བསླངས་པའི་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་
ལ་ནམ་ཡང་རྒྱུན་མ་ཆད་པར་བསླབས་པས་ཆོས་རྣམས་ཀྱི་གནས་ལུགས་ལ་བལྟ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བའི་ བློ་གྲོས་དང༌། སེམས་ཅན་ཐམས་ཅད་ སྒྲོལ་བ་ ཁུར་དུ་འཁྱེར་བའི་ ལྷག་
བསམ་ཡོངས་སུ་དག་པའི་མཐུས་རང་ཉིད་འདོད་པ་ལ་ཆགས་པའི་དབང་དུ་འགྲོ་
བའི་སྐབས་མེད་ཅིང་། ཇི་ལྟར་མིག་གསལ་པོས་བལྟ་བྱའི་གཟུགས་ལ་ཇི་ཙམ་
བལྟས་པ་ཙམ་གྱིས་ཇེ་གསལ་དུ་འགྲོ་བ་ལྟར། ལས་ཉོན་གྱི་མཐུས་གྲུབ་པའི་
འདོད་པའི་ལོངས་སྤྱོད་རྣམས་ལ་བལྟས་པ་ཙམ་གྱིས་སྐྱོན་མང་པོ་གསལ་བར་
མཐོང་སྟེ་སྤུ་གྲི་རྣོན་པོའི་སོར་ཆགས་པའི་སྦྲང་རྩི་དང༌། སྦྲུལ་གདུག་པའི་གདེངས་
ཀའི་གྲིབ་བསིལ་དང་། བཙན་དུག་གི་རོ་མངར་ལྟར་འཕྲལ་དུ་ཅུང་ཟད་བདེ་བར་
སྣང་བ་ཙམ་ལ་ཆགས་ནས་དེ་བསྟེན་ན་རྣམ་པ་ཀུན་ཏུ་ཕུང་བར་འགྱུར་བ་ཆེས་
ཆེར་གསལ་བར་མཐོང་ནས་ཁྱིམ་གྱི་ནང་དུ་གནས་པ་རིམས་ནད་བཞིན་དུ་སྐད་
ཅིག་ཀྱང་འདྲེ་བར་མི་བྱེད་པར་ཡོངས་སུ་སྤངས་ནས། རྒྱལ་བས་བསྔགས་པ་དང་
མཐུན་པའི་ནགས་ཚལ་དབེན་པའི་གནས་ཤིག་ཏུ་ལྷ་དང་བཅས་པའི་འཇིག་རྟེན་
རབ་ཏུ་བརྒྱན་པ་ལྟར་གནས་པར་གྱུར་ཏོ། །སྔོན་གྱི་སྤྱོད་པས་དེ་བློ་ཡོངས་སུ་
དག །ཅེས་པ་འདིས་སྔར་བསྟན་བཅོས་འདིའི་ལུས་རྣམ་གཞག་དང་མཚམས་
སྦྱར་བསྟན་པའི་སྐབས་སུ་བསྟན་བཅོས་འདིར་བསྟན་པའི་འཁྲུངས་རབས་འདི་
དག་ས་དང་པོ་ཐོབ་ནས་མཛད་པ་ཡིན་པར་བསྟན་པ་དེ་གསལ་དུ་བཏང་ངོ༌། །
དབེན་པའི་གནས་རྒྱལ་བས་བསྔགས་པ་དེ་ཅི་འདྲ་བ་ཞིག་ཡིན་སྙམ་ན། དེ་ནི་
དཀོན་མཆོག་སྤྲིན་ལས། གནས་གང་ན་འཚེ་བ་མེད་པའི་གནས་དེ་དག་ཏུ་གནས་
སོ། །གནས་གང་དག་ན་བསོད་སྙོམས་སློང་བའི་སྤྱོད་ཡུལ་དང་ཧ་ཅང་ཡང་མི་
རིང་། ཧ་ཅང་ཡང་མི་ཉེ་བ་དང་། གནས་གང་དག་ན་ཆུ་དྭངས་ཤིང་རྙོག་པ་མེད་པ་
གཙང་ཞིང་དྲི་མ་མེད་པ་ཚེགས་ཆུང་བ་ཡོད་པ་དང༌། གནས་གང་དག་ན་ཤིང་ཕུན་
128 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སུམ་ཚོགས་པ། མེ་ཏོག་ཕུན་སུམ་ཚོགས་པ། འབྲས་བུ་ཕུན་སུམ་ཚོགས་པ། ལོ་
མ་ ཕུན་ སུམ་ ཚོགས་ པ། གཅན་གཟན་ ཁྲོ་ བོ་མེད་ པ། ཕུག་ དང་ ལྡན་ པ། སྨན་
གཤོངས་དང་ལྡན་པ། ཐག་ཐུག་མེད་པ། འགྲོ་ན་བདེ་བ། ཞི་བ་གཉིས་སུ་མེད་
པའི་གནས་དེ་འདྲ་བ་དག་ན་གནས་སོ། །ཞེས་གསུངས་པ་ལྟ་བུའི་གནས་ཤིག་
དགོས་སོ། །གཉིས་པ་དེར་སྒྲུབ་ལ་ཇི་ལྟར་མཛད་པ་ནི། དེ་ནི་དེར་ཡང་ཆགས་
མེད་དེ་ཡིས་སུ། །ཤེས་རབ་ཡོངས་སུ་སྦྱངས་ཤིང་ཞི་བ་ཡིས། །མི་ཡི་འཇིག་རྟེན་
དམ་ པའི་ སྤྱོད་ བྲལ་བ། །ངན་ པར་ སྤྱོད་ ལ་ ཆགས་ པ་བཟློག་ པ་བཞིན། །ཞེས་
གསུངས། དོན་ནི་བྱང་སེམས་བདག་ཉིད་ཆེན་པོ་དེ་དབེན་པའི་གནས་སུ་བྱོན་
ནས་སྒྲུབ་པ་ཇི་ལྟར་མཛད་ཚུལ་ཡོད་དེ། དབེན་པའི་གནས་དེར་ཕེབས་ཙམ་ཉིད་
ནས་མདོ་སྡེ་དཀོན་མཆོག་སྤྲིན་ལས། དེ་གནས་དེ་དག་ན་གནས་ཤིང་གང་དེས་
སྔོན་བཀླགས་པ་དང་། སྔོན་ཐོས་པ་དེ་ཉིད་ཉིན་ལན་གསུམ་མཚན་ལན་གསུམ་
དུ་སྒྲ་ཧ་ཅང་ཡང་མི་ཆེ་ཧ་ཅང་ཡང་མི་ཆུང་བ་དང་། དབང་པོ་མི་རྒོད་ཅིང་ཕྱི་རོལ་
ཏུ་མ་སོང་བའི་སེམས་ཀྱི་དད་ པས་ཉེ་བར་འཚོ་ཞིང་། ཚིག་ཉེ་བར་བཟུང་སྟེ་
མཚན་མ་འཛིན་ཅིང་གཉིད་ཀྱིས་མ་ལོག་པར་ཁ་ཏོན་བྱེད་དོ། །ཞེས་དང༌། མང་
དུ་ཐོས་པའི་སྟོབས་བསྐྱེད་པས་བདག་ཏུ་འཛིན་པའི་འཇིགས་པ་དང་བྲལ་བ་ཡིན་
ནོ། །དེ་ བདག་ཏུ་ འཛིན་ པའི་ འཇིགས་ པ་ དང༌ བྲལ་ བས་ དགོན་ པ་ དེ་ ན་ མི་
འཇིགས་མི་སྐྲག་མི་དངངས་བག་ཚ་བ་མེད་ཅིང་རབ་ཏུ་དབེན་པ་ལ་མངོན་དུ་
ཕྱོགས་པར་གྱུར་ཏེ་གནས་སོ། །དེ་དགོན་པ་དེ་ན་དབེན་པ་ལ་མངོན་དུ་ཕྱོགས་
ཤིང་འདུ་འཛི་མེད་པར་གནས་པས་རི་དྭགས་དང་འདྲ་བ་ཡིན་ནོ། །ཇི་ལྟར་རི་
དྭགས་དག་བདག་འདིའི་ལན་བོན་གྱིས་སྲོག་གི་བར་ཆད་དུ་འགྱུར་དུ་འོང་ངོ་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞེས་ཡུལ་དང་ཡུལ་གྱི་ཕྱོགས་རིང་པོ་བས་ཀྱང་རིང་པོར་སྤོང་བ་དེ་བཞིན་དུ།
བྱང་ཆུབ་སེམས་དཔའ་ཡང་བདག་འདིའི་ལན་བོན་གྱིས་ཡི་དམ་གྱི་བར་ཆད་དམ་
སེམས་གཡེང་བར་གྱུར་ན་མི་རུང་ངོ་ཞེས་བུད་མེད་དང་། སྐྱེས་པ་དང་། ཁྱེའུ་
དང༌། བུ་མོ་རྣམས་དང་འདུ་འཛི་མི་བྱེད་ཅིང་། འདུ་འཛི་དག་ཐག་རིང་པོ་བས་
ཀྱང་ རིང་ པོར་ཡོངས་སུ་ སྤོང་ངོ༌། །དེ་དེ་ལྟར་ཐག་བསྲིངས་ཏེ་གནས་ རབ་ཏུ་
དབེན་པ་ལ་མངོན་དུ་ཕྱོགས་པ་ཡིན། དེ་རབ་ཏུ་དབེན་པ་ལ་མངོན་དུ་ཕྱོགས་
པས་དགོན་པ་དེ་ལ་ཡོན་ཏན་དུ་བལྟ་བ་དང་ཞི་བར་བལྟ་བ་ཡིན་ནོ། །དེ་ཡོན་
ཏན་དུ་བལྟ་ཞིང་ཞི་བར་བལྟ་བས་ན་མི་དགའ་བ་དང་མི་འདྲེའོ། །མི་དགའ་བ་
དང་མ་འདྲེས་པས་ན་དགོན་པའི་ཆོས་རྣམས་ཡང་དག་པར་བླངས་ནས་སྤྱོད་དེ།
དེ་ལྟར་ན་རིགས་ཀྱི་བུ་བྱང་ཆུབ་སེམས་དཔའ་ཡུན་རིང་པོ་ནས་ཚངས་པར་སྤྱོད་
པ་ལ་གནས་པ་ནས་མི་དགའ་བ་དང་མ་འདྲེས་པའི་བར་དུ་ཡིན་ནོ། །རིགས་ཀྱི་
བུ་ཆོས་བཅུ་པོ་དེ་དག་དང་ལྡན་ན་བྱང་ཆུབ་སེམས་དཔའ་དགོན་པ་བ་རྣམས་ཡིན་
ནོ། །ཞེས་གསུངས་པ་ལྟར། ཐོས་བསམ་སྒོམ་གསུམ་གྱི་སྒོ་ནས་རྒྱུད་འདུལ་བ་
གཙོ་བོར་མཛད་དེ། ཐོག་མར་དགེ་བའི་བཤེས་གཉེན་ལ་བརྟེན་ནས་ལམ་གྱི་
ལུས་ཡོངས་སུ་རྫོགས་པ་ལ་ཐོས་པ་དང་། ཇི་ལྟར་ཐོས་པའི་དོན་ལྟར་ཐོག་མར་
དལ་ འབྱོར་ རྙེད་ དཀའ་ འཆི་ བ་ མི་རྟག་ པ་ ལས་ རྒྱུ་ འབྲས་ འཁོར་ བའི་ ཉེས་
དམིགས་རྣམས་དྲག་ཏུ་བསམ་ནས་ཚེ་འདི་དང་ཕྱི་མས་བསྡུས་པའི་སྲིད་པའི་ཕུན་
ཚོགས་གང་ལའང་ཆགས་པ་མེད་པ་ཞིག་བྱས། དེ་ནས་ལམ་བསླབ་པ་གསུམ་གྱི་
སྒོ་ནས་རང་གི་རྒྱུད་འདུལ་ཞིང་། ལྷག་པར་ཆོས་རྣམས་ཀྱི་གནས་ལུགས་རྟོགས་
པའི་ཤེས་རབ་ཡོངས་སུ་སྦྱངས་ཏེ་ཉོན་མོངས་པ་དང་ཉེ་བའི་ཉོན་མོངས་པ་རྣམས་
- 130 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞི་བར་བྱས། དེ་ནས་བྱང་ཆུབ་ཀྱི་སེམས་རིན་པོ་ཆེ་དང་། དེས་འཕངས་པའི་རྒྱལ་
སྲས་དམ་པའི་སྤྱོད་པ་རྣམས་ལ་ལེགས་པར་བསླབས་ཏེ་བཤེས་གཉེན་དམ་པའི་
མགོན་གྱིས་མ་ཟིན་ཅིང་། དམ་པའི་སྤྱོད་ཚུལ་དང་བྲལ་བ་ངན་པར་སྤྱོད་པ་ཚེ་
འདི་ལ་ཆགས་པ་དང་། འཁོར་བའི་གནས་ལ་ཆགས་པ་དང་། རང་གཅིག་པུ་ཞི་
བ་དེ་དོན་གཉེར་གྱི་བློས་རང་དོན་འབའ་ཞིག་སྒྲུབ་པ་ལ་ཆགས་པའི་ལྷ་དང་མི་
སོགས་འཇིག་རྟེན་འདི་ན་གནས་པའི་འགྲོ་བ་ཐམས་ཅད་ལ་ངན་པར་སྤྱོད་པ་ལ་
ཆགས་པ་དེ་དག་བཟློག་ལ། རྒྱལ་སྲས་དེ་བཞིན་དུ་སྤྱོད་པ་དག་པར་གྱིས་ཤིག་
ཅེས་འདོམས་པར་བྱེད་པ་ལྟ་བུར་གནས་སོ། །
གསུམ་པ་སྒྲུབ་པའི་ཡོན་ཏན་གྱི་མཐུས་གཅན་གཟན་རྣམས་ཀྱིས་མི་གནོད་
པ་ནི། དེ་ཡི་རང་བཞིན་བྱམས་པའི་བདག་ཉིད་ཀྱིས། །རྣམ་པར་བརླན་པ་བཞིན་
དུ་སེམས་མཐུན་ཞིང་། །ཕན་ཚུན་གནོད་པ་མེད་པའི་སེམས་གྱུར་ནས། ། དཀའ་
ཐུབ་ ཅན་ བཞིན་ གཅན་ གཟན་ ཁྲོ་ བོའང་ སྤྱོད། །ཅེས་ གསུངས། དོན་ ནི་ བྱང་
སེམས་བདག་ཉིད་ཆེན་པོས་སེམས་ཅན་ཀུན་ལ་བུ་བཞིན་དུ་བརྩེ་བར་མཛད་པ་
དེའི་ཐུགས་ཀྱི་རང་བཞིན་བྱམས་པའི་བདག་ཉིད་དུ་སོང་བ་དེའི་མཐུས་དར་དང་
རས་ལ་སོགས་པ་ཆུ་དང་ཕྲད་ན་དེ་མ་ཐག་ཆུའི་བརླན་གྱིས་གཤེར་བར་འགྱུར་བ་
ཇི་བཞིན་དུ་དབེན་པའི་གནས་དེ་ན་གནས་པའི་སེང་གེ་དང༌། སྟག་དང་། གཟིག་
དང༌། དོམ་ལ་སོགས་པའི་གཅན་གཟན་ཁྲོ་བོ་ཇི་སྙེད་ཅིག་ཡོད་པ་དེ་དག་ཀྱང་
བྱམས་པའི་བརླན་གྱིས་རྣམ་པར་བརླན་པ་བཞིན་དུ་སེམས་དུལ་ནས་ཁྲོ་བ་མེད་
པ་མ་བུ་ལྟར་ཕན་ཚུན་སེམས་མཐུན་ཞིང་ཕན་ཚུན་གཅིག་ལ་གཅིག་གནོད་པ་
མེད་པར་ཕན་སེམས་དང་ལྡན་པར་གྱུར་ནས་དྲང་སྲོང་དཀའ་ཐུབ་ཅན་བཞིན་དུ་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤྱོད་པར་གྱུར་ཏོ། །སྤྱིར་ལས་བདག་གིར་བྱ་བ་ཡིན་ཡང་བྱམས་པ་ནི་མཐུ་བླ་
ལྷག་ཏུ་ཆེ་བ་ཡིན་པས་བྱང་སེམས་བདག་ཉིད་ཆེན་པོས་སེམས་ཅན་ཐམས་ཅད་
ལ་ཉེ་རིང་མེད་པར་བུ་གཅིག་པུ་ལྟར་གཅེས་པར་འཛིན་པའི་བྱམས་པ་བསྒོམས་
པ་ན་དེའི་མཐུས་གང་དང་ཉེ་བར་གནས་པའི་སྲོག་ཆགས་ཐམས་ཅད་ཀྱི་ཁྲོ་བའང་
ཞི་བར་འགྱུར་བའོ། །འདི་ལ་འགྱུར་གསར་དུ། དེ་ཡི་རབ་ཞི་བྱམས་པའི་བདག་
ཉིད་ཀྱིས། །རྣམ་པར་བརླན་པ་བཞིན་དུ་སེམས་མཐུན་ཞིང་། །ཕན་ཚུན་གནོད་པ་
མེད་ པའི་ སེམས་ གྱུར་ ནས། །གཅན་གཟན་ ཁྲོ་ བོའང་ དཀའ་ཐུབ་ ཅན་ བཞིན་
སྤྱོད། །ཅེས་འབྱུང་ངོ༌། །
བཞི་པ་མི་རྣམས་དད་ཅིང་བྱམས་པ་ནི། །སྤྱོད་པ་དག་ཅིང་དབང་པོ་དུལ་བ་
དང༌། །ཆོག་ཤེས་ལྡན་ཞིང་སྙིང་རྗེའི་ཡོན་ཏན་གྱིས། །འཇིག་རྟེན་དག་ན་སྐྱེ་བོ་མ་
འདྲིས་པའང་། །གཞན་ལ་དེ་བྱམས་བཞིན་དུ་དེ་ལ་བྱམས། །ཞེས་གསུངས། དོན་
ནི་ བྱང་ སེམས་བདག་ཉིད་ཆེན་ པོ་དེ་ཐུགས་ངེས་འབྱུང་དང༌ སྙིང་ རྗེའི་ གཞན་
དབང་དུ་གྱུར་ཅིང་སྒོ་གསུམ་ལ་དྲན་པ་ཉེ་བར་བཞག་པ་ནམ་ཡང་བསྙེལ་བ་མེད་
པར་གནས་པས་སྒོ་གསུམ་གྱི་སྤྱོད་པ་རྣམ་པར་དག་ཅིང་། དབང་པོ་རྣམས་དུལ་
བ་དང༌། ཀུན་གྱིས་མཆོད་པའི་གནས་སུ་བྱས་ཀྱང་ཚོད་ཟིན་པ་དང་། དྲོད་རིག་པ་
དང༌། འདོད་ པ་ ཆུང་ བ་ དང༌། ཆོག་ཤེས་པ་རྣམས་ དང་ ལྡན་ཞིང་ སེམས་ ཅན་
རྣམས་ལ་ཕན་པར་སེམས་པའི་སྙིང་རྗེ་ཆེན་པོ་རྒྱུན་དུ་གོམས་པར་མཛད་པའི་
ཡོན་ཏན་གྱི་མཐུས་འཇིག་རྟེན་དག་ན་གནས་པའི་སྐྱེ་བོ་སྔར་མ་འདྲིས་པ་དག་
ཀྱང་ཞལ་མཐོང་བ་དང་། གསུང་ཐོས་པ་དང༌། ཐ་ན་མཚན་ཙམ་ཐོས་པ་རྣམས་
ཀྱང་བྱང་སེམས་བདག་ཉིད་ཆེན་པོ་དེ་ལ་དད་ཅིང་བྱམས་པའི་སེམས་སུ་བྱེད་
- 132 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དོ། །འདི་ནི་རྟེན་འབྲེལ་གྱི་ཆོས་ཉིད་ཡིན་ཏེ། ཅི་འདྲ་བ་ཡི་ལས་བྱས་པ། །འབྲས་
བུ་དེ་འདྲ་འབྱུང་བར་འགྱུར། །ཞེས་རྒྱལ་བས་གང་གསུངས་པ་ལྟར་བྱང་སེམས་
བདག་ཉིད་ཆེན་པོ་དེ་སེམས་ཅན་གཞན་ལ་ཇི་ཙམ་བྱམས་པའི་སེམས་སུ་མཛད་
པ་དེ་བཞིན་དུ་སེམས་ཅན་གཞན་རྣམས་ཀྱང་བྱང་སེམས་བདག་ཉིད་ཆེན་པོ་དེ་
ལ་མཐོང་ན་དགའ་བ་དང་། ཕན་པར་སེམས་པ་དང་། བྱམས་པའི་སེམས་སུ་བྱེད་
དོ། །འདི་ལ་འགྱུར་གསར་དུ། ཀུན་སྤྱོད་དག་ཅིང་དབང་པོ་དུལ་བ་དང་། །ཆོག་
ཤེས་ལྡན་ཞིང་ སྙིང་ རྗེའི་ཡོན་ཏན་ གྱིས། །འཇིག་རྟེན་དག་ན་སྐྱེ་བོ་མ་འདྲིས་
པའང་། །གཞན་ལ་དེ་བྱམས་བཞིན་དུ་དེ་ལ་བྱམས། །ཞེས་འབྱུང་ངོ༌། ། །
ལྔ་པ་ལྷ་རྣམས་ཀྱང་དད་ནས་གུས་པར་བྱེད་པ་ནི། འདོད་པ་ཆུང་ལ་ངན་
གཡོ་མི་ཤེས་ཤིང་། །རྙེད་དང་ གྲགས་ དང་བདེ་ལ་མ་ཆགས་ པས། །དེ་ནི་ལྷ་
བ རྣམས་ཡིད་ཀྱང་མགུ་གྱུར་ནས། །དད་ཅིང་གུས་ལ་རབ་ཏུ་གཞོལ་བར་བྱེད། །
ཅེས་གསུངས། དོན་ནི་བྱང་སེམས་བདག་ཉིད་ཆེན་པོ་དེ་དབེན་པའི་གནས་དེ་ན་
ཚུལ་ཁྲིམས་རྣམ་པར་དག་པ་ལ་གནས་ཤིང་། འདོད་པ་ཆུང་ལ་ཆོག་ཤེས་པ་དང་།
ལྷག་བསམ་དྲང་ཞིང་ངན་གཡོ་མི་མཛད་པ་དང་། རྙེད་བཀུར་དང་། སྙན་གྲགས་
དང༌། ཚེ་འདིའི་ཕུན་སུམ་ཚོགས་པའི་བདེ་བ་དང་། རང་གཅིག་པུ་ཐར་པའི་བདེ་
བ་གང་ལའང་མ་ཆགས་པར་ནམ་མཁའི་མཐས་ཁྱབ་པའི་སེམས་ཅན་ཐམས་ཅད་
སྒྲོལ་ བའི་ ཕྱིར་ བྱང་ ཆུབ་ཀྱི་སེམས་འབའ་ཞིག་བསྒོམས་ ནས་ བཞུགས་ པས།
ཚངས་པ་དང་བརྒྱ་བྱིན་ལ་སོགས་པའི་ལྷ་རྣམས་དང༌། དགའ་བོ་དང་འཇོག་པོ་
ལ་སོགས་པའི་ཀླུ་རྣམས་དང་། གཞན་ཡང་དྲི་ཟ་དང་གྲུལ་བུམ་ལ་སོགས་པའི་མི་
མ་ཡིན་རྣམས་དགའ་ཞིང་མགུ་བར་གྱུར་ནས་བྱང་སེམས་བདག་ཉིད་ཆེན་པོ་འདི་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནི་བདག་ཅག་ལྷ་དང་བཅས་པའི་འགྲོ་བ་ཐམས་ཅད་ཀྱི་དཔུང་གཉེན་དང་མགོན་
སྐྱབས་དམ་པ་རྫོགས་པའི་སངས་རྒྱས་སུ་ངེས་པར་འགྱུར་རོ་ཞེས་དད་ཅིང་གུས་
པ་ཆེན་པོས་རབ་ཏུ་འདུད་པར་བྱེད། ཕྱག་འཚལ་བར་ བྱེད། ལུས་ཀྱི་མདངས་
དང་གཟི་བྱིན་སྐྱེད་པར་བྱེད། ཕྱོགས་དང་ཕྱོགས་མཚམས་རྣམས་སུ་འཁོད་ནས་
མཆོད་ པར་ བྱེད། སྲུང་ ཞིང་ སྐྱོབ་ པ་ དང༌ སྦེད་ པར་ བྱེད། ཕྱོགས་ དང༌ ཕྱོགས་
མཚམས་རྣམས་སུ་སྙན་པའི་གྲགས་པ་སྒྲོག་པར་བྱེད་དོ། །འདི་ནི་རྟེན་འབྲེལ་གྱི་
ཆོས་ཉིད་ཡིན་ཏེ་ཐོག་མར་བྱང་ཆུབ་ཏུ་ཐུགས་བསྐྱེད་ཙམ་ཉིད་ནས་ལྷ་དང་བཅས་
པའི་འགྲོ་བ་ཐམས་ཅད་ཀྱི་ཕྱག་དང་མཆོད་པའི་གནས་སུ་འགྱུར་བ་དང༌། ལྷ་དང་
ཀླུ་མཐུ་བོ་ཆེ་རྣམས་དང་། ལྷག་པར་གནོད་སྦྱིན་ལག་ན་རྡོ་རྗེ་བརྒྱ་ཕྲག་མང་པོ་ཕྱི་
བཞིན་འབྲངས་ཏེ་སྲུང་བ་དང་སྐྱོབ་པ་དང་སྦེད་པར་བྱེད་པར་གསུངས་ན། བྱང་
སེམས་བདག་ཉིད་ཆེན་པོ་བསྐལ་པ་གྲངས་མེད་དུ་ཚོགས་བསགས་ཏེ་ཏིང་ངེ་
འཛིན་དང་རྫུ་འཕྲུལ་དང་མངོན་པར་ཤེས་པའི་མཐུ་བསམ་གྱིས་མི་ཁྱབ་པ་ཐོབ་
པ་རྣམས་ལ་ལྷ་རྣམས་གུས་པས་འདུད་པ་དང་བསྙེན་བཀུར་ལ་གཞོལ་བར་བྱེད་
པ་ལྟ་ཅི་སྨོས་སོ། །གཞུང་འདི་ལ་འགྱུར་གསར་དུ། འདོད་པ་ཆུང་ལ་ངན་གཡོ་མི་
ཤེས་ཤིང་། །རྙེད་དང་གྲགས་པའི་བདེ་ལ་མ་ཆགས་པ། །དེ་ལ་ལྷ་རྣམས་ཡིད་
ཀྱང་མགུ་གྱུར་ནས། །དང་ཞིང་གུས་པས་རབ་ཏུ་གཞོལ་བར་བྱས། །ཞེས་འབྱུང་
སྟེ། དེ་ལ་ལྷ་རྣམས་ཡིད་ཀྱང་མགུ་གྱུར་ནས། །ཞེས་པ་འགྱུར་བཟང་ངོ༌། །
དྲུག་པ་དབེན་པའི་གནས་དེར་སློབ་མའི་ཚོགས་འདུས་པ་ནི། དེ་ནི་རབ་ཏུ་
བྱུང་བར་མིས་ཐོས་ཏེ། །དེ་ཡི་ཡོན་ཏན་རྣམས་ཀྱིས་སེམས་དྲངས་ནས། །གཉེན་
དང་ཡོངས་སུ་བཟུང་བ་རྣམས་སྤངས་ཏེ། །དགོས་སྒྲུབ་བཞིན་དུ་དེ་ཡི་སློབ་མར་
- 134 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱུར། །ཅེས་གསུངས། དོན་ནི་བྱང་སེམས་བདག་ཉིད་ཆེན་པོ་དེ་ནི་རྣམ་ཐོས་ཀྱི་
བུའི་ནོར་ལ་འགྲན་པ་ལྟ་བུའི་ལོངས་སྤྱོད་དང་། འཁོར་རྒྱ་ཆེན་པོ་དང༌། མངའ་
ཐང་ཕུན་སུམ་ཚོགས་པ་དང་། འཇིག་རྟེན་པ་ཐམས་ཅད་ཀྱིས་མཆོད་པའི་གནས་
སུ་བཟུང་སྟེ་རྙེད་པ་དང་བཀུར་སྟི་རྒྱ་ཆེན་པོས་མཆོད་པ་དང༌། ཕྱོགས་ཐམས་ཅད་
དུ་སྙན་པའི་གྲགས་པས་ཁྱབ་པ་ལ་སོགས་པའི་ཕུན་ཚོགས་རྒྱ་ཆེན་པོ་དེ་དག་
ཐམས་ཅད་མཆིལ་མའི་ཐལ་བ་བཞིན་དུ་དོར་ནས་རབ་ཏུ་བྱུང་སྟེ་དབེན་པའི་
ནགས་སུ་སྒྲུབ་པ་སྙིང་པོར་མཛད་པ་དེ་མི་རྣམས་ཀྱིས་ཐོས་པ་ན། བྱང་སེམས་
བདག་ཉིད་ཆེན་པོ་དེའི་མཛད་པ་རྣམ་ཐར་བཟང་པོ་དེ་དང་སྒྲུབ་པའི་ཡོན་ཏན་
རྣམས་ཀྱིས་སེམས་དྲངས་ནས་བྱང་སེམས་བདག་ཉིད་ཆེན་པོ་འཁོར་དང་ལོངས་
སྤྱོད་ཟད་མི་ཤེས་པ་རྒྱ་ཆེན་པོ་དེ་ལྟ་བུའང་ཡོངས་སུ་སྤངས་ནས་རབ་ཏུ་བྱུང་བར་
མཛད་ན། བདག་ཅག་ངན་ངོན་ཙམ་གྱིས་འཚོ་བ་དག་ཅིའི་ཕྱིར་རབ་ཏུ་མི་འབྱུང་
ཞེས་རང་རང་གི་གཉེན་དང་ཡོངས་སུ་བཟུང་བའི་ལོངས་སྤྱོད་རྣམས་སྤངས་ཏེ།
གང་ན་ཁེ་སྤོགས་ཆེན་པོ་ཡོད་པ་ཐོས་པའི་ཚོང་པ་རྣམས་རང་རང་གི་དགོས་པ་
སྒྲུབ་པའི་ཕྱིར་དུ་གནས་དེར་རིངས་པར་འགྲོ་བ་བཞིན་དུ་བྱང་སེམས་བདག་ཉིད་
ཆེན་པོ་དེའི་གམ་དུ་འདུས་ཏེ་སློབ་མར་གྱུར་ཏོ། །འདི་ལ་དགོས་སྒྲུབ་བཞིན་དུ་
ཞེས་པ་དང་། དངོས་གྲུབ་བཞིན་དུ་ཞེས་པ་གཉིས་སྣང་ལ། དགོས་སྒྲུབ་བཞིན་དུ་
ཞེས་པ་ལྟར་ན་དོན་གོང་ལྟར་དང༌། དངོས་གྲུབ་བཞིན་དུ་ཞེས་པ་ལྟར་ན་བྱང་
སེམས་བདག་ཉིད་ཆེན་པོ་དེའི་ཞབས་ཀྱི་པདྨོ་ལ་བསྙེན་པ་ནི་དངོས་གྲུབ་ཐོབ་པ་
བཞིན་དུ་ཡིད་གཏིང་ནས་མགུ་ཞིང་དགའ་བས་དེའི་ཞབས་དྲུང་དུ་ལྷགས་ཏེ་སློབ་
མར་གྱུར་ཏོ་ཞེས་པའོ། །འདི་ལ་འགྱུར་གསར་དུ། དེ་ནི་རབ་ཏུ་བྱུང་བ་ཐོས་པའི་
- 135-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མི། །དེ་ ཡི་ ཡོན་ ཏན་ རྣམས་ ཀྱིས་ སེམས་ དྲངས་ནས། །གཉེན་དང་ ཡོངས་ སུ་
གཟུང་བ་རྣམས་སྤངས་ཏེ། །དངོས་གྲུབ་བཞིན་དུ་དེ་ཡི་སློབ་མར་གྱུར། །ཅེས་
འབྱུང་ངོ༌། །དེ་ལྟར་བྱང་སེམས་བདག་ཉིད་ཆེན་པོ་དེ་ལ་དབེན་པའི་གནས་སུ་
སློབ་མ་མང་དུ་འདུས་པར་བསྟན་པ་དེ་ནི་མཚོན་བྱེད་ཙམ་སྨོས་པ་ཡིན་ཏེ། ས་
དང་པོ་ཐོབ་པ་ནས་བཟུང་སྐད་ཅིག་རེ་རེ་ལའང་སངས་རྒྱས་ཀྱི་ཞིང་བརྒྱ་ཕྲག་
མང་པོར་སྤྲུལ་པ་བཀྱེ་ནས་སྐད་ཅིག་རེ་རེ་ལའང་གདུལ་བྱ་བརྒྱ་ཕྲག་མང་པོ་སྨིན་
གྲོལ་ལ་འགོད་ནུས་པར་གསུངས་སོ། །
བདུན་པ་སློབ་མ་རྣམས་ལ་ཆོས་ཇི་ལྟར་བསྟན་པ་ནི། ཚུལ་ཁྲིམས་གཙང་སྦྲ་
དབང་པོ་དུལ་བ་དང༌། །དྲན་པ་མི་ཉམས་ རབ་ཏུ་དབེན་པ་དང་། ། བྱམས་ལ་
སོགས་དང་ཡིད་ནི་ཏིང་འཛིན་ལ། །དེ་ནི་སློབ་མ་རྣམས་ལ་ཅི་ནུས་སྟོན། །ཅེས་
གསུངས། དོན་ནི་བྱང་སེམས་བདག་ཉིད་ཆེན་པོ་དེས་རང་གི་གདུལ་བྱར་འདུས་
པའི་སློབ་མའི་ཚོགས་དེ་དག་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་
ལ་འཁྲིད་པར་མཛད་དེ། གདུལ་བྱ་དེ་དག་ལ་ཐོག་མར་དལ་འབྱོར་རྙེད་དཀའ་
འཆི་བ་མི་རྟག་པ་ལས་རྒྱུ་འབྲས་རྣམས་ཞིབ་ཏུ་བཤད་ནས་མི་དགེ་བཅུ་སྤོང་གི་
ཚུལ་ཁྲིམས་དང་། དེའི་ཡན་ལག་དང་བཅས་པའི་ཁ་ན་མ་ཐོ་བ་རྣམས་སྤོང་བའི་
ཕྱིར་དུ་གཙང་སྦྲ་དང་། དབང་པོའི་སྒོ་བསྡམས་ཏེ་དུལ་བར་བྱེད་པ་དང༌། འཁོར་
བའི་ཉེས་སྐྱོན་མཐའ་དག་པར་རིག་ནས་ཉོན་མོངས་པ་དང་ཉེ་བའི་ཉོན་མོངས་པ་
མཐའ་དག་སྤོང་ཕྱིར་དྲན་པ་མི་ཉམས་པར་བྱེད་པ་དང་། ལུས་འདུ་འཛི་ ལས་
དབེན་ཞིང་སེམས་ཉོན་མོངས་ པ་ མཐའ་ དག་ ལས་ དབེན་པ་དང༌། ལྷག་ པར་
འཁོར་བའི་རྩ་བ་མ་རིག་པ་དང༌། དེ་ལས་ཉོན་མོངས་པ་རྣམས་སྐྱེ་བ་དང་། ཉོན་
- 136 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མོངས་པ་རྣམས་ཀྱིས་ལས་གསོག་པ་དང་། ལས་ཀྱི་དབང་གིས་འཁོར་བར་རང་
དབང་མེད་པ་འཁྱམས་པའི་ཚུལ་རྣམས་རིག་ནས་འཁོར་བའི་རྩ་བ་མ་རིག་པ་
སྤོང་ཕྱིར་གནས་ལུགས་རྟོགས་པའི་ཤེས་རབ་བསྐྱེད་པ་དང༌། རང་གཅིག་པུ་ཞི་
བདེ་དོན་གཉེར་གྱི་བསམ་པའི་དབང་དུ་མི་བཏང་བར་མཁའ་ཁྱབ་ཀྱི་སེམས་ཅན་
ཐམས་ཅད་རང་གི་མ་དྲིན་ཅན་ཤ་སྟག་ཡིན་ཚུལ་བསམ་ནས་ཡིད་འོང་གི་བྱམས་
པ་བསྐྱེད་པ་དང༌། དེས་དྲངས་ནས་སྙིང་རྗེ་ཆེན་པོ་དང་། ལྷག་བསམ་དང་། བྱང་
ཆུབ་ཀྱི་སེམས་དང་
། དེས་འཕངས་པའི་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་
དྲུག་ལ་སློབ་པ་དང༌། ཁྱད་པར་དུ་ཞི་གནས་དང་ལྷག་མཐོང་དང༌། དེ་གཉིས་ཟུང་
དུ་འབྲེལ་བའི་ཏིང་ངེ་འཛིན་རྣམས་ལ་སློབ་ཚུལ་གདུལ་བྱ་སོ་སོའི་དབང་པོའི་
རིམ་པ་དང་བློའི་ནུས་པ་དང་བསྟུན་ནས་ཅི་ནུས་ཅི་འོས་སུ་སྟོན་པར་མཛད་དོ། །
འདི་ལ་འགྱུར་གསར་དུ། ཚུལ་ཁྲིམས་གཙང་ཞིང་དབང་པོ་དུལ་བ་དང་། །དྲན་པ་
མ་ཉམས་ རབ་ཏུ་དབེན་ པ་ དང་། །བྱམས་ ལ་ སོགས་ དང་ ཡིད་ཀྱི་ཏིང་འཛིན་
རྣམས། །དེ་ཡིས་སློབ་མ་རྣམས་ལ་ཅི་ནུས་སྟོན། །ཞེས་འབྱུང་སྟེ། ཡིད་ཀྱི་ཏིང་
འཛིན་རྣམས་ཞེས་པ་དང་། དེ་ཡིས་ཞེས་པ་འགྱུར་འདི་གོ་སླའོ། ། །
བརྒྱད་པ་ཆོས་བསྟན་པའི་དོན་གྲུབ་པའི་ཚུལ་ནི། དེ་ནས་བདག་ཉིད་ཆེན་
པོ་དེ་རེ་ཞིག་ཅིག་ན་སློབ་མའི་ཚོགས་རྣམས་ནི་ཕལ་ཆེར་ཡོངས་སུ་རྫོགས་ཤིང་
རྒྱ་ཆེར་གྱུར། དགེ་བའི་ལམ་ལ་ནི་རབ་ཏུ་བཀོད། འཇིག་རྟེན་པ་རྣམས་ནི་ངེས་
པའི་ལམ་དམ་པ་ལ་བཙུད། ངན་སོང་གི་སྒོ་ནི་བཅད་པ་བཞིན་དུ་བྱས། བདེ་
འགྲོའི་ལམ་ནི་ལམ་པོ་ཆེ་བཞིན་དུ་བྱས་ནས། ཞེས་གསུངས། དོན་ནི་དེ་ལྟར་བྱང་
སེམས་བདག་ཉིད་ཆེན་པོ་དེས་གདུལ་བྱ་རྣམས་ལ་ཐེག་པ་ཆེན་པོའི་ལམ་གྱི་ལུས་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡོངས་སུ་རྫོགས་པ་རྒྱ་ཆེར་བསྟན་པ་ལས། དུས་རེ་ཞིག་ན་དངོས་ཀྱི་གདུལ་བྱར་
གྱུར་པའི་སློབ་མ་འདུལ་བར་འོས་པ་རྣམས་འདུས་ཤིང་ཡོངས་སུ་རྫོགས་པ་ན།
གདུལ་བྱ་དེ་དག་ལས་བློ་མཆོག་ཏུ་གྱུར་པ་ཕལ་ཆེར་ནི་ཐེག་པ་ཆེན་པོའི་ལམ་གྱི་
ལུས་ཡོངས་སུ་རྫོགས་པ་ལ་བློའི་ནུས་པ་ཆེས་ཆེར་བརྟས་ཏེ་ལམ་གོང་ནས་གོང་
དུ་བགྲོད་པར་གྱུར་ཏེ་ཐོག་མཐའ་བར་གསུམ་དུ་དགེ་བའི་ཐེག་པ་ཆེན་པོའི་ལམ་
ལ་རབ་ཏུ་བཀོད། ཐེག་པ་ཆེན་པོའི་ལམ་ལ་འཕྲལ་དུ་འཇུག་པར་མི་ནུས་པའི་
འཇིག་རྟེན་པ་སྟེ་གདུལ་བྱ་བློ་འབྲིང་དུ་གྱུར་པ་རྣམས་ནི་ངེས་ལེགས་ཐར་པའི་
ལམ་དམ་པ་ལ་བཙུད། ཐར་པའི་ལམ་ལ་རེ་ཞིག་བཀྲི་བར་མི་ནུས་པའི་གདུལ་བྱ་
དམན་པ་རྣམས་ནི་འཇིག་རྟེན་ཕྱི་མའི་དོན་དུ་བསོད་ནམས་ཀྱི་ལས་ལ་བཙུད་དེ་
ངན་སོང་གི་སྒོ་ནི་བཅད་པ་བཞིན་དུ་རྒྱུན་ཆད་པར་བྱས། བདེ་འགྲོའི་ལམ་ནི་
ལམ་པོ་ཆེ་བཞིན་དུ་བྱས་སོ། །ཡང་ན་སློབ་མའི་ཚོགས་རྣམས་རྒྱ་ཆེར་འཕེལ་ཞིང་
དངོས་ཀྱི་གདུལ་བྱ་རྣམས་ཡོངས་སུ་རྫོགས་པར་གྱུར། གདུལ་བྱ་རྒྱ་ཆེན་པོ་དེ་
དག་ལས་འགའ་ཞིག་ནི་སྐྱེས་བུ་ཆུང་ངུ་དང་ཐུན་མོང་བ་དགེ་བའི་ལམ་ལ་བཀོད།
འགའ་ཞིག་ནི་འབྲིང་དང་ཐུན་མོང་བ་ངེས་ལེགས་ཀྱི་ལམ་ལ་བཀོད། བློ་མཆོག་
ཏུ་གྱུར་པ་དག་ནི་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་བཀོད་དེ།
དེའི་ ཚེ་ འཇིག་རྟེན་འདིར་ངན་སོང་དུ་ལྟུང་བ་རྒྱུན་ཆད་ཅིང་ཐམས་ཅད་བདེ་
འགྲོའི་ལམ་ལ་ཞུགས་ཏེ་ཁ་གྱེན་དུ་ཕྱོགས་པར་བྱས་སོ་ཞེས་སྦྱར་རོ། །གཞུང་
འདི་དག་གིས་ནི་སྔོན་བྱུང་སྟོན་པའི་རྣམ་ཐར་རྗེས་འཇུག་གི་ཉམས་ལེན་ལ་སྔར་
ནས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་འཁྲིད་ཚུལ་ཚང་ལ་མ་
ནོར་བ་ཞིག་བསྟན་ཏེ། ཐོག་མར་ཆོས་སྒྲུབ་པའི་རྟེན་དལ་འབྱོར་ཕུན་སུམ་ཚོགས་
- 138 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ཞིག་ཐོབ་དགོས་པ་དང་། རྟེན་དེ་ལ་གཞོན་ནུ་ནས་དམ་པའི་མགོན་གྱིས་རྗེས་
སུ་བཟུང་བ་ཞིག་དང་། རྗེས་སུ་བཟུང་བ་ན་མཉེས་པ་གསུམ་གྱི་སྒོ་ནས་མཉེས་
པར་བྱས་ཏེ་སྤྱིར་རིག་པའི་གནས་ཐམས་ཅད་དང་། ཁྱད་པར་རང་རང་གིས་གང་
ཉམས་སུ་བླང་བར་བྱ་བའི་ལམ་གྱི་ལུས་ཡོངས་སུ་རྫོགས་པ་ལ་ཐོས་པ་ཕུ་ཐག་
ཆོད་པ་ཞིག་བྱ་དགོས་པ་དང་། ཐོས་པའི་དོན་རྣམས་ལ་རིགས་པ་བཞིའི་སྒོ་ནས་
དཔྱད་དེ་ངེས་ཤེས་རྙེད་པ་ཞིག་དགོས་པ་དང་། ངེས་པ་རྙེད་པ་ན་ཚེ་འདིའི་རྙེད་
བཀུར་སྙན་གྲགས་སོགས་སྲིད་པའི་ཕུན་ཚོགས་ལ་མ་ཆགས་པར་ངེས་འབྱུང་གི་
བསམ་པས་ཀུན་ནས་བསླངས་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དབེན་
པའི་གནས་སུ་སྒྲུབ་པ་སྙིང་པོར་བྱ་དགོས་པ་དང༌། སྒྲུབ་པ་བྱེད་ཚུལ་ཡང་ཐོག་
མར་ཚུལ་ཁྲིམས་རྣམ་པར་དག་པ་ལ་འབད་དགོས་པ་དང༌། ཚུལ་ཁྲིམས་དག་པ་
གཞིར་བཟུང་ནས་ཏིང་ངེ་འཛིན་དང་། ཤེས་རབ་ཀྱི་བསླབ་པ་ལ་སློབ་དགོས་པ་
དང༌། དེ་ནས་བྱམས་སྙིང་རྗེ་བྱང་ཆུབ་ཀྱི་སེམས་དང་། དེས་འཕངས་པའི་རྒྱལ་
སྲས་ཀྱི་སྤྱོད་པ་ཕྱིན་དྲུག་གི་སྒོ་ནས་རང་རྒྱུད་སྨིན་པར་བྱེད་དགོས་པ་དང་། རང་
གི་རྒྱུད་སྨིན་པ་ན་བསྡུ་བ་བཞིའི་སྒོ་ནས་འགྲོ་བ་ལྷ་དང་བཅས་པ་ཐམས་ཅད་སྨིན་
གྲོལ་ལ་འགོད་དགོས་པར་བསྟན་ཏོ། །
གཉིས་པ་ཁྱད་པར་སྦྱིན་པ་རླབས་པོ་ཆེ་ཇི་ལྟར་མཛད་པའི་ཚུལ་ལ་དྲུག །
དབེན་པར་སྙིང་རྗེའི་ཡུལ་གཟིགས་པ། ཡུལ་དེ་ལ་བརྩེ་བ་སྐྱེས་པ། སློབ་མ་ལ་
གདམས་ངག་བརྗོད་ནས་ ཟས་འཚོལ་དུ་བཏང་བ། རང་ གི་ ལུས་ གཏོང་བར་
དགོངས་པ། ལུས་བཏང་བ་དངོས། མཛད་པ་རླབས་པོ་ཆེ་དེ་ལ་ལྷ་དང་བཅས་
པའི་འཇིག་རྟེན་གྱིས་མཆོད་ པའི་ཚུལ་ལོ། །དང་པོ་ལ་གཉིས། དབེན་ པ་ནས་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དབེན་པར་བྱོན་པ་དང༌། སྙིང་རྗེའི་ཡུལ་ཇི་ལྟར་གཟིགས་པའི་ཚུལ་ལོ། །དང་པོ་
ནི། ཚེ་འདི་ལ་བདེ་བ་སྤྱད་པའི་ཕྱིར། དེའི་ཚེ་རྗེས་སུ་མཐུན་པའི་སློབ་མ་མ་ཕམ་
པ་དང་འགྲོགས་ཏེ་རྣལ་འབྱོར་དང་ རྗེས་སུ་མཐུན་པའི་གནས་རིའི་སུལ་སྨན་
ལྗོངས་ཤིག་ཏུ་ གནས་ ཤིང་ སྤྱོད་དོ། །ཞེས་གསུངས། འདི་ལ་འགྱུར་གསར་དུ།
མཐོང་བའི་ཆོས་ལ་བདེ་བ་སྤྱད་པའི་དོན་དུ་བདེ་འགྲོའི་ལམ་ནི་ལམ་པོ་ཆེ་བཞིན་
དུ་བྱས་ནས། དེའི་ཚེ་རྗེས་སུ་མཐུན་པའི་སློབ་མ་མ་ཕམ་པ་དང་འགྲོགས་ཏེ་རྣལ་
འབྱོར་ གྱི་ ཡིད་ དང་ རྗེས་སུ་མཐུན་པའི་ གནས་ རིའི་ སུལ་ སྨན་ ལྗོངས་ཤིག་ཏུ་
གནས་ཤིང་རྣམ་པར་སྤྱོད་དོ། །ཞེས་འབྱུང་ངོ༌། །དོན་ནི་ནགས་སུ་གནས་ཀྱང་
འདུ་འཛི་ལང་ལོང་གིས་གཡེངས་ན་དབེན་པར་གནས་པ་དོན་མེད་དོ་ཞེས་ཕྱི་
རབས་ཀྱི་གདུལ་བྱ་རྣམས་ལ་གདམས་པར་བྱ་བ་དང་། ཚེ་འདིར་མཐོང་བའི་ཚེས་
ལ་ནང་དུ་ཡང་དག་འཇོག་གི་བདེ་བ་སྤྱད་པའི་ཕྱིར་ཚེ་རབས་ཐམས་ཅད་དུ་བྱང་
སེམས་བདག་ཉིད་ཆེན་པོ་རང་ཉིད་ཀྱི་རྗེས་སུ་འབྲངས་ཤིང་སྲས་ཀྱི་ཐུ་བོར་གྱུར་
པ་རྗེས་སུ་མཐུན་པའི་སློབ་མ་མ་ཕམ་པ་དང་འགྲོགས་ཏེ། བློ་ལྡན་གང་དུ་སྒྲུབ་
པའི་ཡུལ། །ལེགས་པར་རྙེད་དང་གནས་བཟང་དང༌། །ས་བཟང་བ་དང་གྲོགས་
བཟང་དང་། །རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པ་ལྟར་བསམ་
གཏན་སྒོམ་པ་ལ་འགལ་རྐྱེན་མེད་ཅིང་མཐུན་རྐྱེན་ཚང་བ་རྣལ་འབྱོར་དང་རྗེས་སུ་
མཐུན་པའི་གནས་རིའི་སུལ་སྨན་ལྗོངས་ཤིག་ཏུ་གནས་ཏེ་ཐེག་པ་ཆེན་པོའི་ལམ་
གྱི་ལུས་ཡོངས་སུ་རྫོགས་པ་ལ་བློ་སྦྱོང་ཞིང་། སེང་གེ་རྣམ་པར་བསྒྱིངས་པའི་ཏིང་
ངེ་འཛིན་ལ་སོགས་པ་ཏིང་ངེ་འཛིན་བརྒྱ་ཕྲག་དུ་མ་ལ་འཇུག་ལྡང་བྱེད་ཅིང་སྤྱོད་
དོ། །འདི་ཡང་ཕྱི་རབས་ཀྱི་གདུལ་བྱ་ལ་གདམས་ངག་ཆེན་པོ་སྦྱིན་པ་ཡིན་ཏེ།
- 140 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱང་སེམས་བདག་ཉིད་ཆེན་པོ་ཀུན་ཏུ་སྦྱོར་བ་གསུམ་སྤངས་ཤིང་གནས་ལུགས་
མངོན་སུམ་དུ་གཟིགས་པས་ཕྱིར་མི་ལྡོག་པའི་གདེང་ཐོབ་པ་རྣམས་ཀྱང་འདུ་འཛི་
ལ་འཇིགས་ཤིང་སྐྲག་པ་རི་དྭགས་ཀྱིས་རྔོན་པ་མཐོང་བ་ལྟར་མཛད་ན། ལམ་ལ་
ཐོག་མར་སློབ་པའི་ལས་དང་པོ་པ་ཉོན་མོངས་པའི་རྐྱེན་གྱིས་བསྒྱུར་སླ་བ། གར་
འགྲོའི་གཏོལ་མེད་པ། ཤེས་རབ་ཀྱི་མིག་ལྡོངས་པ་རྣམས་ནི་དམ་པའི་མགོན་ལ་
འབྲལ་མེད་དུ་བརྟེན་ནས་དེས་ཇི་ལྟར་གདམས་པ་ལས་མི་འགལ་བར་བྱེད་པ་
དང༌། འདུ་འཛི་ལང་ལོང་ལ་འཇིགས་ཤིང་སྐྲག་པར་བྱས་ནས་དབེན་པའི་གནས་
སུ་དོན་ཉུང་བ་བྱ་བ་ཉུང་བར་གནས་དགོས་པ་ལྟ་ཅི་སྨོས་ཞེས་འདོམས་པའོ། །
གཉིས་པ་སྙིང་རྗེའི་ཡུལ་ཇི་ལྟར་གཟིགས་པའི་ཚུལ་ནི། དེ་ནས་རི་ཁྲོད་དེ་ན་ནི། །
སྟག་མོ་ཕྲུག་གུ་འབྲངས་པ་ཞིག །ཕྲུག་གུ་འབྲངས་པའི་སྡུག་བསྔལ་གྱིས། །སྤྱོད་
པ་ཉམས་པར་གྱུར་པ་མཐོང་། །མིག་གཉིས་བལྟ་བ་ཞན་པར་གྱུར། །བཀྲེས་པས་
ལྟོ་བ་རབ་ཏུ་རྙིང་། །ཕྲུག་གུ་བདག་གི་བུ་ཡིན་ཡང་། ཁ་ཟས་བཞིན་དུ་ལྟ་བར་
གྱུར། །མ་ལ་ཡིད་གཅུགས་འཇིགས་མེད་ཅིང་། །ནུ་ཞོ་འདོད་ཕྱིར་ལྷགས་པ་ལ། །
སྟག་སྐད་ཉེར་ཉེར་སྒྲ་འབྱིན་ཅིང་། །གཞན་གྱི་བུ་བཞིན་སྤོང་བར་གྱུར། །ཅེས་
གསུངས། དོན་ནི་བྱང་སེམས་བདག་ཉིད་ཆེན་པོ་དེ་ཐུན་མཚམས་སུ་སྒྱུ་མ་ལྟ་བུའི་
རྣལ་འབྱོར་སྐྱོང་བཞིན་དུ་འཆག་པར་མཛད་པ་ན། རི་ཁྲོད་དེ་ན་སྟག་མོ་ཕྲུག་གུ་
འབྲངས་པ་སྟེ་ ཕྲུག་གུ་བདུན་བཙས་ནས་ཞག་བདུན་ལོན་པ་སྟག་ཕྲུག་རྣམས་
ཀྱིས་བསྐོར་བ། བཀྲེས་པ་དང་སྐོམ་པས་རབ་ཏུ་གཟིར་བ། ཕྲུག་གུ་བཙས་པའི་
སྡུག་བསྔལ་གྱིས་ལུས་ཀྱི་སྟོབས་ཟད་ནས་ཕན་ཚུན་དུ་འགྲོ་བ་དང་ཕྲུག་གུ་རྣམས་
སྐྱོང་བ་སོགས་ཀྱི་སྤྱོད་པ་ཉམས་པར་གྱུར་པ། མིག་གཉིས་གཏིང་དུ་ནུབ་པས་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བལྟ་བ་ཞན་པ། ཤིན་ཏུ་བཀྲེས་པས་ལྟོ་བ་རབ་ཏུ་རྙིང་བ། ལུས་རིད་ཅིང་ཉམ་ཆུང་
བ། རིང་པོར་མི་ཐོགས་པར་འཆི་བར་འགྱུར་བ། སྟག་ཕྲུག་རྣམས་རང་གི་བུ་ཡིན་
ཡང་ཁ་ཟས་བཞིན་དུ་ཟ་བར་འདོད་ནས་ལྟ་བར་བྱེད་པ། ཕྲུག་གུ་དེ་དག་མ་ལ་
ཡིད་གཙུགས་པས་འཇིགས་པ་མེད་པར་ནུ་ཞོ་འཐུང་འདོད་ནས་ལྷགས་པ་ལ་ཁྲོས་
ནས་སྒྲ་ཉེར་ཉེར་འབྱིན་ཅིང་གཞན་གྱི་ཕྲུག་གུ་བཞིན་དུ་སྤོང་བར་གྱུར་པ་ཞིག་
གཟིགས་སོ། །ཚིགས་བཅད་འདི་དག་ནི་དོན་གཅིག་ཚིགས་བཅད་མང་པོ་འདུས་
ནས་སྟོན་པ་དང་། ཚིགས་བཅད་རེ་རེའི་མཐར་གྱུར་ཅེས་བྱ་ཚིག་སྦྱར་བ་འདུས་
པ་བརྗོད་པའི་རྒྱན་ཅེས་སྙན་ངག་པ་རྣམས་ངོ་མཚར་བའི་ཚིག་སྦྱོར་དུ་བྱེད་དོ། །
གཉིས་པ་ཡུལ་དེ་ལ་བརྩེ་བ་སྐྱེས་པའི་ཚུལ་ནི། བྱང་ཆུབ་སེམས་དཔས་དེ་
མཐོང་ནས། །བརྟན་ཡང་སྙིང་རྗེའི་དབང་གྱུར་པས། །ས་གཡོས་པ་ཡི་ལྗོན་ཤིང་
བཞིན། །གཞན་ གྱི་སྡུག་ བསྔལ་ གདུངས་པས་ འདར། །བདག་ གི་ སྡུག་བསྔལ་
ཆེན་པོས་ཀྱང་། །སྙིང་རྗེའི་བདག་ཉིད་བརྟན་པ་གསལ། །གཞན་གྱི་སྡུག་བསྔལ་
ཆུང་ངུས་ཀྱང་། །འདར་བར་གྱུར་པ་དེ་རྨད་དོ། །ཞེས་གསུངས། འདི་ལ་འགྱུར་
གསར་དུ། བྱང་ཆུབ་སེམས་དཔས་དེ་ཉིད་མཐོང་ནས་ནི། །བརྟན་པ་ཡིན་ཡང་
སྙིང་རྗེའི་དབང་གྱུར་པས། །ས་གཡོས་པ་ཡི་ལྗོན་ཤིང་ཇི་བཞིན་དུ། །གཞན་གྱི་
སྡུག་བསྔལ་དག་གིས་གདུངས་པས་འདར། །བདག་ཉིད་ཀྱི་ནི་སྡུག་བསྔལ་ཆེན་
པོ་ ཡང་། །སྙིང་ རྗེའི་ བདག་ ཉིད་ བརྟན་ པས་ བསལ་མོད་ཀྱི། །གཞན་ གྱི་སྡུག་
བསྔལ་ཤིན་ཏུ་ཆུང་ངུས་ཀྱང་། །འདར་ བར་ གྱུར་ པ་ དེ་ནི་རྨད་དུ་བྱུང་། །ཞེས་
འབྱུང༌། དོན་ནི་བྱང་སེམས་བདག་ཉིད་ཆེན་པོ་དེས་དེ་ལྟ་བུའི་ངང་ཚུལ་དེ་མཐོང་
ནས་བཟོད་གླགས་མེད་ པའི་སྙིང་ རྗེ་ ཆེན་ པོ་འཁྲུངས་ཏེ། རི་ལྟར་བརྟན་པའི་
- 142 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཐུགས་དང་ལྡན་པ་ཡིན་ཡང་ཐུགས་སྙིང་རྗེའི་དབང་དུ་གྱུར་པས་འཇིག་རྟེན་ན་ས་
གཡོ་བ་ཆེན་པོ་བྱུང་བའི་ཚེ་ལྗོན་ཤིང་རྣམས་ཆེས་ཆེར་འདར་བ་བཞིན་དུ་གཞན་
གྱི་སྡུག་བསྔལ་ལ་བཟོད་གླགས་མེད་པའི་སྙིང་རྗེས་གདུངས་ནས་སྐུ་ལུས་རབ་ཏུ་
འདར་བར་གྱུར་ཏོ། །འདི་ནི་ཤིན་ཏུ་ངོ་མཚར་རྨད་དུ་བྱུང་བ་ཡིན་ཏེ། སེམས་ཅན་
གྱི་དོན་དུ་དམྱལ་བའི་མེ་ནང་དུའང་བསྐལ་པ་ནས་བསྐལ་པར་གནས་དགོས་ཀྱང་
འཇིགས་པ་དང་སྐྲག་པ་དང་ཞུམ་པ་ནམ་ཡང་མི་སྐྱེ་ཞིང་། ནམ་མཁའི་མཐས་
གཏུགས་པའི་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་བསྡོམས་པ་དུས་
གཅིག་ཏུ་རང་ལ་བབ་ཀྱང་བྱང་ཆུབ་སྒྲུབ་པ་ལ་ཐུགས་ཤིན་ཏུ་བརྟན་པའི་གོ་ཆ་
བགོས་པའི་བརྩོན་འགྲུས་ཀྱིས་བདག་ཉིད་ཀྱི་ལུས་སྟེང་དུ་སྡུག་བསྔལ་ཆེན་པོ་ཅི་
བྱུང་ཡང་ཇི་སྙམ་ཡང་མི་སེམས་ཤིང་། ཐུགས་སྙིང་རྗེ་ཆེན་པོའི་བདག་ཉིད་དུ་
གྱུར་པའི་སྟོབས་ཀྱིས་སླར་ཡང་སྙིང་སྟོབས་ཆེས་ཆེར་བརྟན་པ་ཀུན་ལ་གསལ་
ཞིང་། སེམས་ཅན་གཞན་སྡུག་བསྔལ་ཆུང་ངུ་རེས་གདུངས་པ་གཟིགས་ཀྱང་མི་
བཟོད་པར་སྐུ་ལུས་འདར་བར་གྱུར་པ་འདི་འདྲ་བ་ནི་བདག་པས་གཞན་གཅེས་
འབྱོངས་པའི་སེམས་དཔའ་ཆེན་པོ་རྣམས་ཀྱི་མཛད་པ་ཐུན་མོང་མིན་པ་སྐྱེ་བོ་ཐ་
མལ་པ་དག་གིས་རྗེས་སུ་ཡི་རང་ཙམ་ཡང་བྱ་བར་མི་ནུས་པ་སེམས་དཔའ་ཆེན་
པོ་རྣམས་ཀྱི་ཐུན་མོང་མིན་པའི་ཡོན་ཏན་ངོ་མཚར་རྨད་དུ་བྱུང་བ་རྒྱལ་བ་སྲས་
དང་བཅས་པས་ལན་ཅིག་མིན་པར་བསྔགས་པའི་གནས་སོ། ། ་
གསུམ་པ་སློབ་མ་ལ་གདམས་ངག་བརྗོད་ནས་ཟས་འཚོལ་དུ་བཏང་བ་ལ་
གཉིས། སློབ་མ་ལ་གདམས་ངག་བརྗོད་པ་དང༌། རང་གི་སྦྱིན་པ་རླབས་པོ་ཆེ་ལ་
གེགས་ བྱས་ དོགས་ནས་ ཟས་འཚོལ་བ་ལ་སྙད་བཏགས་ཏེ་ ཕྱོགས་ གཞན་དུ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽་
བཏང་བའོ། །དང་པོ་ནི། དེ་ནས་ བྱང་ཆུབ་ སེམས་ དཔའ་བརྟབས་ཤིང་ རིངས་
རིངས་སྐད་དུ་སྨྲ་བའི་ཚིག་རང་བཞིན་ཁྱད་པར་ཅན་གསལ་བར་སྟོན་པ་སྙིང་རྗེའི་
དབང་གིས་ཚིག་འབྲུ་གསལ་བར་སློབ་མ་ལ་སྨྲས་པ། བུ་བུ། འཁོར་བ་ཡོན་ཏན་
མེད་ལ་ལྟོས། །གཅན་གཟན་མོ་འདི་ལྟོགས་ནས་སུ། །བྱམས་པའི་མཚམས་ལས་
འདས་ནས་ནི། །བདག་གི་བུ་ཡང་ཟ་བར་ འདོད། །ཀྱེ་མ་བདག་ ལ་ བྱམས་པ་
འདི། །ཧ་ཅང་མི་འོས་མི་བཟད་དོ། །གང་ཕྱིར་མ་ཡང་བདག་གི་བུ། །ཟ་ བར་
འདོད་པ་ག་ལ་སྲིད། །གང་ཕྱིར་འདི་འདྲའི་ལས་དག་ཀྱང་། །བྱེད་པར་རྩོམ་པ་དེ་
ལྟ་བུའི། །བདག་ལ་བྱམས་པའི་དགྲ་བོ་དེ། །འཕེལ་བར་བྱེད་པ་སུ་ཞིག་ཡོད། །
ཅེས་གསུངས། འདི་ལ་འགྱུར་གསར་དུ། དེ་ནས་བྱང་ཆུབ་སེམས་དཔའ་དེ་སྙིང་
རྗེའི་དབང་གིས་བརྟབས་ཤིང་རིངས་རིངས་སྐད་དུ་སྨྲ་བའི་ཚིག་རང་བཞིན་ཁྱད་
པར་ཅན་གསལ་བར་སྟོན་པ་ནི་ཀུན་ཏུ་ཕན་ཞིང་མི་འགྱུར་བར་སློབ་མ་ལ་སྨྲས་
པ། བུ་བུ། འཁོར་བ་ཡོན་ཏན་མེད་ལ་ལྟོས། །གཅན་གཟན་མོ་འདི་ལྟོགས་ནས་
སུ། །བྱམས་པའི་མཚམས་ལས་འདས་ནས་ནི། །རང་གི་བུ་ཡང་ཟ་བར་འདོད། །
ཀྱེ་མའོ་རང་ལ་བྱམས་པ་འདི། །ཀྱི་ཧུད་མི་འོས་མི་བཟད་དེ། །གང་ཕྱིར་མ་ཡང་
རང་ གི་ བུ། །ཟ་ བར་ འདོད་ པ་ ག་ ལ་ སྲིད། །གང་ གིས་ འདི་ འདྲའི་ ལས་ དག་
ཀྱང་། །བྱེད་པར་རྩོལ་བ་དེ་ལྟ་བུའི། །རང་ལ་བྱམས་པའི་དགྲ་བོ་འདི། །འཕེལ་
བར་ བྱེད་ པ་ སུ་ ཞིག་ ཡོད། །ཅེས་ འབྱུང་། གཞུང་ འདིའི་ དོན་ནི། དེ་ ལྟར་ བྱང་
སེམས་བདག་ཉིད་ཆེན་པོ་དེས་སྟག་མོ་ཕྲུག་གུ་དང་བཅས་པ་སྡུག་བསྔལ་གྱིས་
གཟིར་བ་ལ་མ་བཟོད་ནས་སྡུག་བསྔལ་དེ་ཐབས་གང་གིས་སེལ་སྙམ་དུ་ཅི་དྲག་
ཏུ་གྱུར་ཅིང་བརྟབས་ཤིང་རིངས་རིངས་སྐད་དུ་རང་གི་རང་བཞིན་དམ་པའི་ངང་
- 144 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚུལ་ཁྱད་པར་ཅན་ཡིད་ལ་གང་བསམ་ཚིག་ཏུ་སྨྲས་ཏེ་གསལ་བར་སྟོན་པ། སྙིང་
རྗེའི་དབང་གིས་དབང་མེད་དུ་ཐོན་པའི་ཚིག་འབྲུ་གསལ་བར་སློབ་མ་མ་ཕམ་པ་
ལ་སྨྲས་པ། བུ་བུ་ཞེས་བོས་ཏེ་འོག་ནས་འབྱུང་བའི་ངོ་མཚར་བའི་ཚིག་རྣམས་
བརྗོད་དོ། །བུ་བུ་ཞེས་ལན་གཉིས་སུ་ཟློས་བུར་བོས་པ་ནི་བརྒྱད་སྟོང་འགྲེལ་ཆེན་
ལས། ངོ་མཚར་བ་དང་ རྩོད་པ་དང་། ཁྲོ་དང་ ཞུམ་དང་ངེས་བཟུང་དང་། །དད་
དང་ དགའ་ བ་ རྣམས་ ལ་ ནི། །ཚིག་ གཅིག་ ལན་ གཉིས་ བརྗོད་ པར་ བྱ། །ཞེས་
གསུངས་པ་ལྟར། ཆེས་ངོ་མཚར་དུ་གྱུར་པ་དང་འཁོར་བར་ཡིད་བརྟན་མེད་པའི་
ཚུལ་ལ་ངེས་འབྱུང་སྐྱོ་ཤས་ཤུགས་དྲག་ཏུ་འཁྲུངས་པ་དང་། སེམས་ཅན་ལ་སྙིང་
རྗེ་ཆེན་པོ་གློ་བུར་དུ་ཤུགས་དྲག་ཏུ་འཁྲུངས་པ་དང་། བདག་གཅེས་འཛིན་གྱི་སྐྱོན་
ཆེས་ཆེར་རིག་ནས་ཆེས་ངོ་མཚར་དུ་གྱུར་པའི་ཚིག་བརྗོད་པའོ། །གདམས་ངག་
བརྗོད་ཚུལ་ནི། འཁོར་ བའི་གནས་ལ་ཡོན་ཏན་མེད་ པ་ དང༌། སྙིང་ པོ་ མེད་ པ་
དང༌། ཡིད་བརྟན་མེད་པའི་ཚུལ་མངོན་སུམ་དུ་མཐོང་བ་འདི་ལ་ལྟོས་ཤིག་ཅེས་
བསྐུལ་ནས། ཡིད་བརྟན་མེད་ཚུལ་ནི། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་
དགྲར་གྱུར་ པ་ ཡང་བཤེས་ཉིད་དང༌། །ལྡོག་པ་ཉིད་དུ་མཆི་བས་དེ་སླད་དུ། །
འཁོར་བ་དག་ན་ངེས་པ་འགའ་མ་མཆིས། །ཞེས་དང༌། རེ་ཞིག་ཅིག་ན་དགྲ་ཡང་
མཛའ་བོར་གྱུར། །མཛའ་བོ་ཡང་ནི་དེ་བཞིན་དགྲར་ཡང་འགྱུར། །དེ་བཞིན་ཁ་
ཅིག་ ཀྱང་ནི་ བར་ མར་ འགྱུར། །བར་མ་དེ་ ཉིད་ཀྱང་ནི་དགྲ་བོར་འགྱུར། །དེ་
བཞིན་མཛའ་བཤེས་འགྱུར་ བར་ རིག་ནས་ནི། །བློ་གྲོས་ ལྡན་པས་ནམ་ཡང་
ཆགས་མི་བྱ། །གཉེན་ལ་དགའ་བའི་སེམས་ཀྱི་རྣམ་རྟོག་དག །བཟློག་ནས་དགེ་
ལ་ ཅི་ བདེར་ བཞག་ པར་ བྱ། །ཞེས་ གསུངས་ པ་ ལྟར། གཅན་ གཟན་ མོ་ འདི་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལྟོགས་ནས་བྱམས་པའི་མཚམས་ལས་འདས་ཏེ་རང་གི་བུ་ཡང་ཟ་བར་འདོད་པ་
འདི་འདྲའོ། །ཀྱེ་མ་བདག་ལ་བྱམས་པ་སྟེ་རང་གཅེས་པར་འཛིན་པའི་བློ་ངན་
འདིས་ཐོག་མ་མེད་པ་ནས་ད་ལྟའི་བར་དུ་འཁོར་བར་བཅིངས་ཏེ་སྡུག་བསྔལ་
བཟོད་གླགས་མེད་པ་ལ་རྒྱུན་དུ་སྦྱར་ཞིང་ཆོས་སྒྲུབ་པའི་མཐུ་མེད་པར་བྱེད་པ་ལྟ་
ཞོག །འཇིག་རྟེན་གྱི་ཁྲེལ་དང་ངོ་ཚ་དང་གཉེན་ལ་བྱམས་པའི་མཚམས་ཐམས་
ཅད་ལས་འདས་ཏེ་རང་གི་བུ་ཡང་ཟ་བར་རྩོམ་པ་འདི་འདྲ་ནི་ཧ་ཅང་མི་འོས་མི་
བཟད་དོ། །མི་བཟད་དོ་ཞེས་པ་འདི་ལ་སྔོན་གྱི་ཡིག་རྙིང་མང་པོར་སྙིང་རྗེ་མེད་
པའི་དོན་ལ་བཤད་དེ། དེང་སང་གི་སྐད་ལ་མི་བཟད་པ་ཞེས་པ་སྙིང་རྗེ་མེད་པའི་
དོན་ལ་གོ་མི་ནུས་ལ། མས་རང་གི་བུ་བསད་དེ་ཟ་བ་ནི་ལས་ངན་མི་བཟད་པ་
ཡིན་ཞེས་པ་ཞིག་གི་དོན་ཡིན་ནམ་སྙམ་སྟེ། ཇི་ལྟར་ཡང་འདི་རྒྱ་དཔེ་ནས་བསྒྱུར་
བའི་ཚེ་འགྱུར་དཀའ་བ་ཞིག་བྱུང་འདུག་གོ །མས་བུ་ཡང་ཟ་བར་འདོད་པ་འདི་
འདྲ་ན་འཁོར་བ་འདི་ན་ཡིད་བརྟན་ག་ལ་ཡོད། མས་བུ་བསད་དེ་ཟ་བ་དང༌།
བུས་མ་བསད་དེ་ཟ་བ་སོགས་ལས་ངན་ཚབས་པོ་ཆེ་འདི་འདྲ་བ་གསོག་པར་བྱེད་
པའི་མི་བཟད་པའི་དགྲ་བོ་རང་ལ་ཆགས་པའི་བློ་ངན་བདག་གཅེས་འཛིན་གྱི་
འགོང་པོ་འདིའི་དབང་དུ་སུ་ཞིག་གཏོང་། དགྲ་བོ་འདི་འཕེལ་བར་བྱེད་པ་སུ་ཞིག་
ཡོད། དེས་ན་རང་ལ་ཕན་པར་འདོད་པའི་བློ་གྲོས་ཅན་རྣམས་ཀྱིས་རང་གཞན་
ཐམས་ཅད་རྣམ་པ་ཀུན་ནས་ཕུང་བར་བྱེད་པའི་དགྲ་བོ་བདག་གཅེས་འཛིན་འདི་
འདུལ་བ་ལ་བློ་གྲོས་དང་ནུས་པ་དང་རྩོལ་བ་ཅི་ཡོད་ཀྱིས་བསྒྲིམས་ཤིང་སེམས་
ཐམས་ཅད་ཀྱིས་བསམ་ནས་རྣམ་པ་ཀུན་ཏུ་འབད་དགོས་སོ་ཞེས་གདམས་སོ། །
གཞུང་འདི་དག་གིས་ནི་ཐེག་པ་ཆེན་པོའི་ཐུན་མོང་མ་ཡིན་པའི་མན་ངག་བདག་
- 146 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཞན་མཉམ་བརྗེའི་བྱང་ཆུབ་ཀྱི་སེམས་སྦྱོང་བའི་ཚུལ་གསལ་བར་བསྟན་ཏེ།
གཞུང་སྔ་མས་སེམས་ཅན་རྣམས་མ་དྲིན་ཅན་དུ་བལྟས་ཏེ་དེའི་དྲིན་དྲན་ནས་
བྱམས་སྙིང་རྗེ་བསྐྱེད་དགོས་པ་དང་། སེམས་ཅན་རྣམས་བུ་གཅིག་པུ་ལྟར་བལྟས་
ནས་ཡིད་འོང་གི་བྱམས་པ་དང་སྙིང་རྗེ་ཆེན་པོ་བསྐྱེད་དགོས་པ་དང༌། གཞུང་འོག་
མ་འདིས་བདག་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཕན་ཡོན་སྒོ་དུ་
མ་ནས་བསམས་ཏེ་བདག་གཅེས་འཛིན་ལ་དགྲར་བལྟས་ནས་དེའི་དབང་དུ་སྐད་
ཅིག་ཀྱང་མི་གཏོང་བ་དང་། གཞན་གཅེས་འཛིན་ཡོན་ཏན་ཐམས་ཅད་ཀྱི་འབྱུང་
གནས་སུ་བལྟས་ནས་བདག་པས་གཞན་གཅེས་པའི་རྣལ་འབྱོར་སྒོམ་པ་ཉམས་
ལེན་གྱི་མཐིལ་དུ་བྱ་དགོས་པར་བསྟན་ཏོ། །
གཉིས་པ་རང་གི་སྦྱིན་པ་རླབས་པོ་ཆེ་ལ་གེགས་བྱས་དོགས་ནས་ཟས་
འཚོལ་བ་ལ་སྙད་བཏགས་ཏེ་ཕྱོགས་གཞན་དུ་བཏང་བ་ནི། དེ་བས་ན་སྟག་མོ་
བདག་དང་ཕྲུག་གུ་རྣམས་མ་རུང་བར་མ་གྱུར་པར་འདི་བཀྲེས་པའི་སྡུག་བསྔལ་
བསལ་བའི་རྒྱུ་ག་ཞིག་ནས་མྱུར་དུ་ཚོལ་ཅིག །བདག་ཀྱང་འདིའི་ཐུབ་ཆོད་འདི་
ལས་བཟློག་པའི་ཕྱིར་འབད་དོ། །དེས་ཀྱང་དེ་མཉན་ཏེ་དེ་བཞིན་དུ་བགྱིའོ་ཞེས་
ནས་དེའི་ཟས་འཚོལ་བ་ལ་འབད་པར་གྱུར་ཏོ། །ཞེས་གསུངས། འདི་ལ་འགྱུར་
གསར་དུ། དེ་བས་ན་སྟག་མོ་རང་ཉིད་དང་ ཕྲུག་གུ་རྣམས་ཀྱང་མ་རུང་བར་མ་
གྱུར་པར་འདི་བཀྲེས་པའི་སྡུག་བསྔལ་བསལ་བའི་རྒྱུ་དག་འགའ་ཞིག་ནས་མྱུར་
དུ་ ཚོལ་ཅིག །བདག་ གིས་ ཀྱང་ འདི་ ཡི་ཐུབ་ཆོད་འདི་ ལས་བཟློག་ པའི་ ཕྱིར་
འབད་དོ། །དེས་ཀྱང་དེ་བཞིན་དུ་བགྱིའོ་ཞེས་མཉན་ནས་དེའི་ཟས་འཚོལ་བ་ལ་
འབད་པར་གྱུར་ཏོ། །ཞེས་འབྱུང་ངོ༌། །དེ་ལྟར་བྱང་སེམས་བདག་ཉིད་ཆེན་པོས་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྟག་མོ་ཕྲུག་གུ་དང་བཅས་པ་བཀྲེས་ཤིང་སྐོམ་པའི་སྡུག་བསྔལ་གྱིས་གཟིར་ཞིང་
ཉམ་ཐག་སྟེ་འཆི་བར་འགྱུར་བ་ལ་ཐུག་པ་དེ་གཟིགས་ནས་བཟོད་གླགས་མེད་
པའི་སྙིང་རྗེ་འཁྲུངས་ཏེ། གཅན་གཟན་མོ་ཕྲུག་གུ་དང་བཅས་པ་འདི་དག་ཐབས་
གང་ཞིག་གིས་གསོ་བར་ནུས་སྙམ་དུ་སློབ་མ་ལ་དྲིས་པ། ཀྱེ་སྟག་མོ་འདི་ཟས་ཇི་
ལྟ་བུ་ཞིག་ཟ། འདི་དག་ཐབས་གང་ཞིག་གིས་གསོ་བར་ནུས་ཞེས་དྲིས་པ་ན།
སློབ་མས་གསོལ་བ། སྟག་དང་སེང་གེ་ལ་སོགས་པ་གཅན་གཟན་འདི་དག་ནི་ཤ་
ཁྲག་དྲོན་མོ་འབའ་ཞིག་ཟ་བས་ཟས་དེ་ལྟ་བུས་འདིའི་བཀྲེས་སྐོམ་སེལ་ནུས་ཀྱི།
ཟས་གཞན་གྱིས་ནི་མི་ནུས་སོ་ཞེས་བརྗོད་པ་ན། བྱང་ཆུབ་སེམས་དཔས་དེ་ལ་
གཅན་གཟན་འདི་དག་ཤ་ཁྲག་གིས་གསོ་ནུས་པ་སུ་ཡོད་ཅེས་དྲིས་པ་ན། སློབ་
མས་ལན་གསོལ་བ། བཏང་བར་དཀའ་བ་ཐམས་ཅད་ཀྱི་ནང་ནས་བདག་གི་
ལུས་ལས་ལྷག་པ་དང་གཅེས་པ་གང་ཡང་མེད་པས་བདག་ཅག་ནི་རང་གི་ལུས་ལ་
སྲེད་ཅིང་མངོན་པར་ཞེན་པ་དང་ཤེས་རབ་མེད་པས་དེ་ལྟ་བུའི་སྦྱིན་པ་མི་ནུས་ཀྱི།
སྐྱེས་བུ་དམ་པ་ཐུགས་སྙིང་རྗེའི་གཞན་དབང་དུ་སོང་བ་དག་གིས་རང་གི་ལུས་
ཁྱད་དུ་བསད་ནས་སེམས་ཅན་རྣམས་ལ་ཕན་འདོགས་པར་བྱེད་དོ་ཞེས་བརྗོད་པ་
ན། བྱང་སེམས་བདག་ཉིད་ཆེན་པོས་རང་གི་ལུས་གཏོང་བར་བཞེད་ནས་དོན་དེ་
ལ་སློབ་མ་རྣམས་ཀྱིས་གེགས་བྱས་དོགས་ནས་དེ་བས་ན་སྟག་མོ་ཕྲུག་གུ་དང་
བཅས་པ་འདི་རྣམས་མ་རུང་བ་སྟེ་འཆི་བར་མི་འགྱུར་བར་ བྱ་བའི་ཕྱིར་འདི་
བཀྲེས་པའི་སྡུག་བསྔལ་གྱིས་གདུངས་པ་འདི་བསལ་བའི་ཕྱིར་འདི་གསོ་བར་
བྱེད་པའི་རྒྱུ་ཁ་ཟས་ཤ་ཁྲག་དག་ག་ཤེད་ནས་མྱུར་དུ་ཚོལ་ཅིག །དེའི་རིང་ལ་
བདག་གིས་ཀྱང་སྟག་མོ་འདིས་རང་གི་ཕྲུག་གུ་ཟ་བའི་ཐུབ་ཆོད་འདི་ལས་བཟློག་
- 148 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་བྱའོ། །དེ་ལྟར་མ་བྱས་ན་སྟག་མོ་འདིས་རང་གི་ཕྲུག་གུ་བསད་ནས་ཟོས་ན་
སྟག་མོ་འདི་རང་གི་བུ་བསད་ནས་ཟོས་པའི་ལས་ངན་པའི་རྣམ་པར་སྨིན་པས་
དམྱལ་བར་ལྷུང་ནས་སྡུག་བསྔལ་དྲག་པོ་རྩུབ་པ་མི་བཟད་པ་དཔེ་བྱ་བར་དཀའ་
བ་དག་ཡུན་རིང་པོར་མྱོང་བར་འགྱུར་རོ། །དེ་བས་ན་སྙིང་རྗེའི་གནས་འདི་བསྲུང་
བའི་ཕྱིར་ཁྱེད་ཅག་གིས་ཟས་མ་རྙེད་ཀྱི་བར་དུ་བདག་གིས་འབད་དོ་ཞེས་བརྗོད་
པ་ན། སློབ་མ་དེས་ཀྱང་བྱང་སེམས་བདག་ཉིད་ཆེན་པོས་གང་གསུངས་པ་དེ་
མཉན་ཏེ་དེ་བཞིན་དུ་བགྱིའོ་ཞེས་ཞུས་ནས་སྟག་མོ་དེའི་ཁ་ཟས་འཚོལ་བ་ལ་
འབད་ཅིང་ཕྱོགས་གཞན་དུ་སོང་བར་གྱུར་ཏོ། །
བཞི་པ་རང་གི་ལུས་གཏོང་བར་དགོངས་པ་ལ་བཞི། སྦྱིན་བྱའི་རྫས་རང་ལ་
ཡོད་བཞིན་དུ་གཞན་ལས་བཙལ་བར་མི་རིགས་ཤིང་རང་ལ་ཡོད་པའི་སྦྱིན་བྱའི་
རྫས་དེ་གཏོང་བར་རིགས་པ། ནུས་བཞིན་དུ་སྦྱིན་པ་མ་བཏང་བའི་ཉེས་པ། སྦྱིན་
པ་བཏང་བའི་དགོས་པ་དང་ཕན་ཡོན་བསྟན་པ། གཏོང་བ་ལ་ཉེ་བར་ཕྱོགས་པའི་
ཚེ་སྨོན་ལམ་བཏབ་པའོ། །དང་པོ་ནི། དེ་ནས་བྱང་ཆུབ་སེམས་དཔས་སློབ་མ་དེ་
སྙད་བཏགས་ཏེ་བཏང་ནས་བསམ་པ། བདག་གི་ལུས་འདི་ཚང་བར་ཡོད་བཞིན་
དུ། ཅི་ཕྱིར་གཞན་ལས་ཤ་ནི་བཙལ་བར་བྱ། །དེས་ཀྱང་རྙེད་དམ་མི་རྙེད་གཏོལ་
མེད་ལ། །བདག་གི་དགོས་པ་འདི་ཡང་མི་འགྲུབ་སྲིད། །ཅེས་གསུངས། འདི་ལ་
འགྱུར་གསར་དུ། ལུས་ནི་ཞེས་པ་དང་། ཤ་ཡང་ཞེས་འབྱུང་ཞིང་གཞན་མ་རྣམས་
འདྲའོ། །དོན་ནི་དེ་ནས་བྱང་སེམས་བདག་ཉིད་ཆེན་པོས་རང་གི་སྦྱིན་པ་རླབས་
པོ་ཆེ་ལ་གེགས་བྱས་དོགས་ནས་སློབ་མ་དེ་ཟས་འཚོལ་བ་ལ་སྙད་བཏགས་ཏེ་
ཕྱོགས་གཞན་དུ་བཏང་ནས་འདི་སྙམ་དུ་བསམ་སྟེ། བདག་གི་ལུས་འདི་ནི་ཚེ་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རབས་བརྒྱ་སྟོང་དུ་མར་དོན་མེད་པར་རུལ་ཞིང་མྱགས་ཏེ་བོར་བས་ཕན་པ་ཅི་
ཡང་བྱས་པ་མེད་ན། ཅིའི་ཕྱིར་དེང་མཆིལ་སྣབས་བཞིན་དུ་ཡོངས་སུ་སྤངས་ནས་
ཕ་མ་དྲིན་ཅན་བཀྲེས་ཤིང་སྐོམ་པས་ཉམ་ཐག་པ་འདི་དག་གི་སྡུག་བསྔལ་སེལ་
བར་མི་བྱེད། སྟག་མོ་འདི་གསོ་བར་བྱེད་པའི་ཟས་ཤ་ཁྲག་གི་ལུས་ཆེན་པོ་འདི་
ལྟ་བུ་རང་ལ་ཚང་བར་ཡོད་བཞིན་དུ་ཅིའི་ཕྱིར་གཞན་ལས་ཤ་བཙལ་བར་བྱ།
སྲོག་ཆགས་མ་བསད་པར་ཤ་ཁྲག་དྲོན་མོ་མི་རྙེད་ཅིང་། སྲོག་ཆགས་ གཅིག་
བསད་ནས་ གཅིག་ གསོ་བའང་ག་ ལ་རིགས། སློབ་མ་དེས་བཙལ་ ཀྱང་གཞན་
གྱིས་བསད་ཟིན་པའི་ཤ་ཁྲག་རྙེད་དམ་མི་རྙེད་གཏོལ་མེད་ལ། གལ་ཏེ་རྙེད་
ནའང་བདག་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་མྱུར་དུ་
སྒྲུབ་པའི་ཕྱིར་རང་གི་ལུས་ཀྱང་ཕངས་པ་མེད་པར་བཏང་སྟེ་སྦྱིན་པའི་ཕ་རོལ་ཏུ་
ཕྱིན་པ་མྱུར་དུ་རྫོགས་པར་བྱ་བའི་དགོས་པ་འདི་ཡང་མི་འགྲུབ་པ་སྲིད་པས།
བདག་གི་ལུས་འདི་མྱུར་བ་མྱུར་བར་བཏང་བར་བྱའོ་སྙམ་དུ་དགོངས་སོ། ། །
གཉིས་པ་ནུས་བཞིན་དུ་སྦྱིན་པ་མ་བཏང་བའི་ཉེས་དམིགས་བསམ་པ་ལ་
གསུམ། ལུས་ལ་ཆགས་མི་རིགས་པ། བདག་གཅེས་འཛིན་གྱི་དབང་དུ་སོང་སྟེ་
ལུས་དང་ལོངས་སྤྱོད་ལ་ཆགས་ནས་གཏོང་མ་ནུས་ན་བྱང་སེམས་ཀྱི་བསླབ་པ་
དང་འགལ་བའི་ཉེས་པས་རང་ཉིད་ཕུང་བར་འགྱུར་བ། སྐབས་འདིར་ལུས་མ་
བཏང་ན་སྟག་མོ་ཕྲུག་གུ་དང་བཅས་པ་ཐབས་གཞན་གྱིས་སྡུག་བསྔལ་དེ་ལས་
བསྐྱབ་མི་ནུས་པས་ངེས་པར་བཏང་དགོས་པ་བསམ་པའོ། །དང་པོ་ནི། གཉིས་
སུ་ན། བདག་མེད་འཇིག་ལ་སྙིང་པོ་མེད་པའི་ལུས། །སྡུག་བསྔལ་དྲིན་མེད་རྟག་
ཏུ་མི་གཙང་བའི། །ལུས་ཀྱིས་གཞན་ལ་ཕན་འདོགས་འགྱུར་བ་ལ། །དགའ་བར་
- 150 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མི་འགྱུར་དེ་ནི་མཁས་མ་ཡིན། །ཞེས་གསུངས། འདི་ལ་འགྱུར་གསར་དུ། བདག་
མེད་འཇིག་ལ་སྙིང་པོ་མེད་པ་ཅན། །དྲིན་མི་གཟོ་ཞིང་རྟག་ཏུ་སྡུག་བསྔལ་བའི། །
མི་གཙང་ལུས་ཀྱིས་གཞན་ལ་ཕན་འགྱུར་ན། །དགའ་བར་མི་འགྱུར་དེ་ནི་མཁས་
མ་ཡིན། །ཞེས་འབྱུང་ངོ༌། །དོན་ནི་བྱང་སེམས་བདག་ཉིད་ཆེན་པོ་དེས་འདི་སྙམ་
དུ་དགོངས་ཏེ། ལུས་འདི་ནི་མི་བརྟན་པས་བདག་ལ་དུས་གཏན་དུ་ཕན་པ་མེད་
ལ། དེར་མ་ཟད་ད་ལྟ་ཡང་ལུས་འདི་ལ་ནད་དུ་མའི་ཚང་བཅས་ནས་དུས་ཀུན་ཏུ་
གནོད་པ་བྱེད་པས་ན་ལུས་འདི་ནི་བརྟགས་ན་དགྲ་དང་འདྲ། ནང་མི་གཙང་བས་
གང་བས་ན་ལུད་ཀྱི་ཕུང་པོ་དང་མཚུངས། ལུས་འདི་བཏང་ན་ནི་ནད་དང་གདོན་
སོགས་གནོད་པ་དུ་མའི་འབྱུང་གནས་བོར་བར་འགྱུར་རོ། །གཞན་ཡང་ལུས་འདི་
ནི་རུས་གཟེབ་རྩ་རྒྱུས་ཀྱིས་སྦྲེལ་བ་ནང་མི་གཙང་བ་དང་སྲིན་བུ་མང་པོས་གང་
བ། ཉིན་རེ་བཞིན་གསོ་དགོས་པ། སྡུག་བསྔལ་གྱི་ཁུར་ཆེན་པོ་རྒྱུན་དུ་འཁུར་
དགོས་པ་ཞིག་ ཡིན་ལ། ལུས་འདི་ གཏོང་ནུས་ན་ནི་དེ་ལྟ་བུའི་ ཉེས་དམིགས་
རྣམས་མེད་པར་འགྱུར་ཞིང་། དེ་ཙམ་དུ་མ་ཟད་ལུས་འདི་སེམས་ཅན་ཐམས་ཅད་
ཀྱི་དོན་དུ་བཏང་བས་སེམས་ཅན་ཐམས་ཅད་འཁོར་བའི་རྒྱ་མཚོ་ལས་སྒྲོལ་བའི་
གྲུ་ གཟིངས་ འགྲུབ་ པར་ འགྱུར་ཞིང་། རང་ཡང་སྐྱོན་ཀུན་ཟད་ཡོན་ཏན་ཀུན་
རྫོགས་པའི་རྣམ་པ་ཐམས་ཅད་མཁྱེན་པའི་གོ་འཕང་ལ་སྦྱོར་བར་བྱེད་པས་ན་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྔགས་པའི་གནས་
རང་གཞན་གྱི་དོན་ཐམས་ཅད་འགྲུབ་པར་འགྱུར་བ་ལུས་གཏོང་བའི་སྦྱིན་པ་ངེས་
པར་བྱའོ་སྙམ་དུ་དགོངས་སོ། །གཞན་ཡང་རང་གི་ལུས་འདི་ནི་སྐད་ཅིག་རེ་རེར་
འཇིག་ཅིང་སྙིང་པོ་མེད་ལ། བདག་ཏུ་བཟུང་ཡང་བདག་པོ་གང་ཡང་མེད་ཅིང་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བདག་ གིས་སྟོང་ལ་སྡུག་བསྔལ་ གྱི་རང་བཞིན་ཅན། དུས་རྟག་ཏུ་འབད་པས་
གསོས་ཀྱང་དྲིན་ལན་བྱེད་པ་མེད་ཅིང་མཐར་ངེས་པར་འདོར་དགོས་པ་མི་གཙང་
བའི་ཕུང་པོ་ ཁུར་དུ་བསྐུར་བ་ལྟ་བུའི་ལུས་འདིས་སེམས་ཅན་གཞན་ལ་ཕན་
ཐོགས་པར་གྱུར་ན་ནི་མི་གཙང་བའི་ཕུང་པོ་གསེར་དུ་བསྒྱུར་བ་ལས་ཀྱང་ལྷག་
པའི་དོན་ཆེན་པོ་བྱེད་དེ། གསེར་འགྱུར་རྩི་ཡི་རྣམ་པ་མཆོག་ལྟ་བུར། །མི་གཙང་
ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་བས་
ན། །བྱང་ཆུབ་སེམས་ཞེས་བྱ་བ་རབ་བརྟན་བཟུང་། །ཞེས་གསུངས་པ་ལྟར་རོ། །
དེ་ལྟར་སྡུག་བསྔལ་བརྒྱ་ཕྲག་དུ་མ་ལ་སྦྱོར་ཞིང་། མི་གཙང་བའི་རང་བཞིན་ཅན་
གྱི་ཁུར་འདི་བོར་ བས་ དོན་ཆེན་ པོ་ རྒྱལ་ བའི་ སྐུ་ འགྲུབ་ པར་ འགྱུར་ བ་དང༌།
སེམས་ཅན་ཐམས་ཅད་ལ་ཕན་ཐོགས་པར་འགྱུར་བ་དེ་ལྟ་བུའི་སྦྱིན་པ་ལ་དགའ་
བར་མི་བྱེད་ན་དེ་ནི་མཁས་པ་མ་ཡིན་ཏེ། དེ་ལས་བླུན་པ་གང་ཞིག་ཡོད་སྙམ་དུ་
དགོངས་ཏེ་ལུས་ངེས་པར་གཏོང་བར་དམ་བཅས་སོ། །འདི་ལྟ་བུའི་བསམ་པ་
སྐྱེད་ཚུལ་འདི་ནི་སྟག་མོ་ལ་ལུས་སྦྱིན་པའི་འཁྲུངས་རབས་སྟོན་པའི་མདོ་ལས་
ཀྱང་། བདག་ གིས་ ཡུན་རིང་ ལུས་ འདི་ རབ་ བཟུང་ ཡང་། །མི་གཙང་མནམ་ལ་
རྣག་འཛག་ཡིད་མི་འོང་། །ཡོ་བྱད་གོས་ཟས་ཤིང་རྟ་གླང་པོ་རྟ། །ནོར་དང་ རིན་
ཆེན་རིམ་གྲོ་བྱས་ཀྱང་ནི། །འགྱུར་ཞིང་འཇིག་ཆོས་ངོ་བོ་ཉིད་མི་རྟག །རྟག་ཚོལ་
དགང་དཀའ་བསྲུང་བར་རབ་ཏུ་དཀའ། །རྟག་ཏུ་མཆོད་ཅིང་རིམ་གྲོ་བྱས་ཀྱང་
ནི། །ནམ་ ཡང་ བདག་ འདོར་ བྱས་ པའི་ དྲིན་ མི་ ཤེས། །ཞེས་ གསུངས་ སོ། །
གཉིས་པ་བདག་གཅེས་ འཛིན་ གྱི་དབང་དུ་སོང་ སྟེ་ ལུས་དང་ལོངས་ སྤྱོད་ལ་
ཆགས་ནས་གཏོང་མ་ནུས་ན་བྱང་སེམས་ཀྱི་བསླབ་པ་དང་འགལ་བའི་ཉེས་པས་
- 152 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རང་ཉིད་ཕུང་བར་འགྱུར་བ་ནི། བདག་གི་བདེ་ལ་ཆགས་ནས་གཞན་དག་གི །
སྡུག་བསྔལ་ཡལ་བར་འདོར་བ་མཐུ་མེད་དམ། །གཞན་དག་སྡུག་བསྔལ་བདག་
ལ་བདེ་བ་མེད། །ནུས་པ་ཡོད་བཞིན་ཅི་སྟེ་ཡལ་བར་འདོར། །ནུས་པ་ཡོད་བཞིན་
བདག་གིས་ཡལ་བོར་ན། །གསོད་པའི་དགྲ་ཡང་སྡུག་བསྔལ་བྱིང་བ་ལ། །ཡལ་
བར་བོར་ན་སྡིག་པ་བྱས་པ་བཞིན། །བདག་གི་སེམས་ནི་འདམ་བུ་མེས་འཚིག་
བཞིན། །ཞེས་གསུངས། འདི་ལ་འགྱུར་གསར་དུ། རང་གི་བདེ་ལ་ཆགས་ནས་
གཞན་དག་གི །སྡུག་བསྔལ་ཡལ་བར་འདོར་བ་མཐུ་མེད་ དམ། །གཞན་དག་
སྡུག་ པས་ བདག་ ལའང་ བདེ་ མེད་ ན། །ནུས་ པ་ ཡོད་ བཞིན་ ཅི་ སྟེ་ ཡལ་ བར་
འདོར། །སྡུག་བསྔལ་བྱིང་ཚེ་གསོད་པའི་དགྲ་བོ་ཡང་། །ཡལ་བར་བོར་ན་སྡིག་
བྱས་ཁོ་ན་སྟེ། །འདི་ནི་ནུས་བཞིན་བདག་གིས་ཡལ་བོར་ན། །རང་གི་སེམས་ནི་
འདམ་བུ་མེས་འཚིག་བཞིན། །ཞེས་འབྱུང་སྟེ། འགྱུར་གསར་འདི་གོ་སླའོ། །དོན་
ནི་སེམས་ཅན་རྣམས་རང་གི་ལུས་མི་གཙང་བའི་རང་བཞིན་ཅན། སྡུག་བསྔལ་བ།
སྐད་ཅིག་གིས་འཇིག་པ། སྙིང་པོ་མེད་པ། བདག་མེད་པའི་རང་བཞིན་ཅན་ཡིན་
ཡང་ཐོག་མ་མེད་པ་ནས་བློ་མ་རིག་པས་བསྒྲིབས་ཏེ་རྨོངས་ནས་ལུས་ལ་བདེ་བ་
དང་། གཙང་ བ་དང་། རྟག་པ་དང་། བདག་ཏུ་ཞེན་ཅིང་ཆགས་ནས་གཞན་ལ་
གཏོང་མི་ནུས་ཤིང་། རང་གཅེས་འཛིན་གྱི་དབང་གིས་གཞན་ཡལ་བར་འདོར་
བར་བྱེད་པ་བཞིན་དུ་བྱང་ཆུབ་སེམས་དཔའ་བདག་ལྟ་བུ་ཡང་ཐ་མལ་བ་དེ་དག་
དང་མཚུངས་པར་བདག་གི་ལུས་དང་ལོངས་སྤྱོད་སོགས་ཚེ་འདིའི་བདེ་ཐབས་ལ་
ཆགས་ནས་སེམས་ཅན་གཞན་དག་སྡུག་བསྔལ་གྱིས་མནར་བ་མཐོང་ཡང་ཡལ་
བར་འདོར་བ་ག་ལ་རིགས། དེ་ཅིའི་ཕྱིར་སྙམ་ན། སེམས་ཅན་གཞན་སྡུག་བསྔལ་
ག་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱིས་མནར་བ་མཐོང་ཡང་ཡལ་བར་འདོར་བ་ནི་བདག་གཅེས་འཛིན་གྱི་དབང་དུ་
སོང་སྟེ་རང་གི་ལུས་དང་ལོངས་སྤྱོད་ལ་ཆགས་ནས་གཏོང་མི་ནུས་པའམ། གཞན་
གྱི་སྡུག་བསྔལ་སེལ་བའི་མཐུ་མེད་པའམ། གཞན་སྡུག་བསྔལ་བ་དེས་བདག་ལ་
མི་གནོད་པས་དེ་སེལ་བ་ལ་འབད་མི་དགོས་སོ་སྙམ་པ་རྣམས་ཀྱིས་བྱེད་ལ། དེ་
དག་ལས་བདག་གཅེས་འཛིན་གྱི་དབང་དུ་སོང་སྟེ་རང་གི་ལུས་དང་ལོངས་སྤྱོད་
ལ་ཆགས་ནས་གཞན་ལ་གཏོང་མི་ནུས་པ་ནི་མིན་ལ། གཏོང་ནུས་ཀྱང་གཞན་གྱི་
སྡུག་བསྔལ་དེ་སེལ་བའི་མཐུ་མེད་པའང་མིན་ཏེ། བྱང་སེམས་བདག་ཉིད་ཆེན་པོ་
འདིས་ནི་བསྐལ་པ་བགྲང་བ་ལས་འདས་པའི་སྔོན་རོལ་ནས། རང་ཡལ་བར་
དོར་ནས་གཞན་གཅེས་པར་འཛིན་པའི་བསམ་པས་ལུས་ལོངས་སྤྱོད་དགེ་རྩ་དང་
བཅས་པ་ཐམས་ཅད་སེམས་ཅན་རྣམས་ལ་ཕངས་པ་མེད་པར་གཏོང་བར་དམ་
བཅས་ཤིང་། རྒྱལ་བ་སྲས་བཅས་དཔང་དུ་བཞག་སྟེ་དེ་ལྟར་དུ་བྱེད་པར་ཁས་
བླངས་ པ་ཡིན་ནོ། །གཞན་གྱི་སྡུག་བསྔལ་སེལ་བའི་མཐུ་མེད་པའང་མིན་ཏེ།
བྱང་སེམས་བདག་ཉིད་ཆེན་པོ་འདི་ནི་ནམ་མཁའ་མཛོད་ཅེས་བྱ་བའི་ཏིང་ངེ་
འཛིན་ཐོབ་པ་ཡིན་པས་སེམས་ཅན་གྱི་དོན་དུ་ཡོ་བྱད་གང་དང་གང་དགོས་པ་
ཐམས་ཅད་བསམ་པ་ཙམ་གྱིས་འགྲུབ་པས་གཏང་བྱའི་རྫས་ཀྱིས་ཕོངས་པ་མི་
སྲིད་ཅིང་། ཆོས་ཐམས་ཅད་བདེ་བས་ནོན་པ་ཞེས་བྱ་བའི་ཏིང་ངེ་འཛིན་ཐོབ་པས་
རང་གི་ལུས་བཅད་ཀྱང་ཉོན་མོངས་དང་སྡུག་བསྔལ་གྱི་དབང་དུ་འགྲོ་བ་མི་སྲིད་
ལ། སྨན་གྱི་ལྗོན་ཤིང་ལས་བཅད་པ་ལྟར་གང་བཏང་བ་དེས་སེམས་ཅན་ཚིམ་
པར་བྱེད་ཅིང་། སེམས་ཅན་དེ་ཚིམ་པའི་བདེ་བ་ལས་བྱང་སེམས་བདག་ཉིད་ཆེན་
པོ་རང་ཉིད་བཏང་བ་ལ་དགའ་བའི་བདེ་བ་ལྷག་པར་འབྱུང་སྟེ། ཇི་ལྟར་བྱིན་ཅིག་
154 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅེས་སྒྲ་ཐོས་བསམས་ལས། །རྒྱལ་སྲས་བདེ་འབྱུང་དེ་ལྟར་ཐུབ་རྣམས་ལ། །ཞི་
བར་ཞུགས་པས་བདེ་བ་བྱེད་མིན་ན། །ཐམས་ཅད་བཏང་བས་ལྟ་ཞིག་སྨོས་ཅི་
དགོས། །ཞེས་ གསུངས་ པ་ལྟར་ རོ། །གཞན་ སྡུག་བསྔལ་བ་དེས་ བདག་ ལ་ མི་
གནོད་པས་དེ་སེལ་བ་ལ་འབད་མི་དགོས་སོ་སྙམ་པའང་བྱང་སེམས་བདག་ཉིད་
ཆེན་པོ་འདི་ལ་མེད་དེ། བདག་ཉིད་ཆེན་པོ་འདིས་ནི་སྔོན་ཡུན་རིང་པོ་ནས་བདག་
གཞན་མཉམ་བརྗེའི་བསམ་པ་གོམས་པར་མཛད་པས་སེམས་ཅན་སྡུག་བསྔལ་བ་
གཟིགས་ན་ཐུགས་ལ་བདེ་བའི་སྐབས་མེད་པར་བཟོད་གླགས་མེད་པའི་སྙིང་རྗེ་
སྐྱེའོ། །དེའི་ཕྱིར་བྱང་ཆུབ་སེམས་དཔའི་སྙིང་རྗེ་ལ་ཀཱ་རུ་ཎི་ཀཱའི་སྒྲ་ལ་ངེས་ཚིག་
གི་བཤད་པས་བདེ་འགོག་ཅེས་ཀྱང་གསུངས་སོ། །སེམས་ཅན་གཞན་གྱི་སྡུག་
བསྔལ་སེལ་བའི་ནུས་པ་ཡོད་བཞིན་དུ་ཅི་སྟེ་ཡལ་བར་འདོར། ནུས་པ་ཡོད་
བཞིན་དུ་བདག་གིས་ཡལ་བར་བོར་ན་ནི་སེམས་ཅན་གཞན་ལྟ་ཞོག །རང་ལ་
གསོད་པར་རྒོལ་བའི་དགྲ་བོ་ཡང་། སྡུག་བསྔལ་གྱིས་མནར་བར་མཐོང་བ་ན།
སྡུག་བསྔལ་དེ་སེལ་བའི་ནུས་པ་ཡོད་བཞིན་དུ་ཡལ་བར་བོར་ན་ནི་བྱང་སེམས་
ཀྱི་བསླབ་པ་དང་འགལ་བའི་ སྡིག་ པ་ བྱས་ པ་ ཁོ་ན་ཡིན་ནོ། །དེས་ན་བདག་
གཅེས་འཛིན་གྱི་དབང་དུ་སོང་སྟེ་སེམས་ཅན་གཞན་ཡལ་བར་བོར་ན་བྱང་སེམས་
ཀྱི་བསླབ་པ་དང་འགལ་བའི་སྡིག་ལྟུང་ཆེན་པོས་རང་གི་སེམས་འདམ་བུ་མེས་
འཚིག་པ་བཞིན་དུ་རྣམ་པ་ཀུན་ཏུ་བསྲེགས་ཏེ་ཕུང་བར་འགྱུར་རོ་སྙམ་དུ་དགོངས་
སོ། །འདི་ལྟ་བུར་སོ་སོར་རྟོག་པའི་ཤེས་རབ་ཀྱིས་དཔྱད་ནས་རང་གི་ལུས་དང་
ལོངས་སྤྱོད་ལ་ཆགས་པ་འགོག་པ་དང༌། ལྷག་པར་བདག་གཅེས་འཛིན་གྱི་སྐྱོན་
སྒོ་དུ་མ་ནས་བསམ་སྟེ་བདག་གཅེས་འཛིན་གྱི་དབང་དུ་སྐད་ཅིག་ཀྱང་མི་བཏང་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བར་བདག་པས་གཞན་གཅེས་ཀྱི་བསམ་པ་བརྟན་པོ་བསྐྱེད་པར་ནན་ཏན་དུ་
གདམས་པ་ནི་ཐེག་པ་ཆེན་པོའི་གསུང་རབ་དགོངས་འགྲེལ་དང་བཅས་པའི་སྙིང་
པོའི་ ཡང་ སྙིང་པོ་དམ་པ་ཡིན་པས། རྒྱལ་ བ་ དགྱེས་ པའི་ ལམ་ལ་འཇུག་པར་
འདོད་པ་རྣམས་ཀྱིས་ཚུལ་འདི་དག་མན་ངག་གི་མཆོག་ཏུ་བཟུང་བར་བྱའོ། །
གསུམ་པ་སྐབས་འདིར་ལུས་མ་བཏང་ན་སྟག་མོ་ཕྲུག་གུ་དང་བཅས་པ་
ཐབས་ གཞན་ གྱིས་ སྡུག་བསྔལ་དེ་ལས་བསྐྱབ་མི་ནུས་ པས་ ངེས་ པར་ བཏང་
དགོས་པར་བསམ་པ་ནི། དེ་བས་ལུས་ཀྱིས་བསྲུང་བར་བྱ་བ་ནི། །གཡང་སར་
ལྟུང་ ལ་ཐུག་ པའི་ སྲོག་ཡོད་ པས། །ཕྲུག་ གུ་ གསོད་ ལས་ གཅན་མོ་བསྲུང་བ་
དང༌། །གཅན་མོ་ལས་ཀྱང་དེ་ཡི་ཕྲུག་གུ་བསྲུང་
། །ཞེས་གསུངས། འགྱུར་གསར་
ཡང་འདི་དང་འདྲའོ། །དོན་ནི་དེ་ལྟར་བྱང་སེམས་བདག་ཉིདཆེན་པོས་སྤྱིར་སྦྱིན་
པ་བཏང་ བའི་ ཕན་ ཡོན་ དང༌ མ་ བཏང་བའི་ ཉེས་དམིགས། ལྷག་ པར་ བདག་
གཅེས་འཛིན་གྱི་དབང་གིས་ལུས་ལ་ཆགས་པའི་སྐྱོན་སྒོ་དུ་མ་ནས་བསམ་སྟེ།
ལུས་ལོངས་སྤྱོད་དགེ་རྩ་དང་བཅས་པ་ཐམས་ཅད་སེམས་ཅན་ཐམས་ཅད་ལ་
གཏོང་བའི་བསམ་པ་སྒོམ་པར་མཛད་ཅིང་། ལྷག་པར་སྐབས་འདིར་སྟག་མོ་ཕྲུག་
གུ་དང་བཅས་པ་སྡུག་བསྔལ་གྱིས་ཉམ་ཐག་ཅིང་འདི་ཕྱི་ཀུན་ཏུ་ཕུང་བར་འགྱུར་
བའི་ལས་ལ་གཞོལ་བ་ཤིན་ཏུ་སྙིང་བརྩེ་བའི་གནས་སུ་གྱུར་པ་འདི་བདག་གིས་
ཇི་ལྟར་བསྲུང་བར་བྱ། སྟག་མོས་ཕྲུག་གུ་འདི་རྣམས་གསོད་དུ་བཅུག་ནས་གཅན་
གཟན་མོ་འདི་བསྲུང་ངམ། ཡང་ན་གཅན་གཟན་མོ་འདི་ཕྲུ་གུ་ཟར་མ་བཅུག་པར་
འཆིར་བཅུག་ནས་དེའི་ཕྲུག་གུ་འདི་རྣམས་བསྲུང་། དེ་གཉིས་གང་བྱས་ཀྱང་བྱང་
སེམས་ཀྱི་བསླབ་བྱ་དང་འགལ་བར་འགྱུར་རོ། །དེ་བས་ན་བདག་གི་ལུས་འདི་
- 156 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཏང་ནས་བསྲུང་དགོས་ཏེ། ཐབས་གཞན་གྱིས་བསྲུང་མི་ནུས་ཤིང་། ལུས་འདི་
བཏང་ནས་བསྲུངས་ན་བསྲུང་ནུས་པས་སོ། །བདག་གི་ལུས་འདི་བཏང་ནས་
བསྲུངས་ན་བསྲུང་ནུས་ཏེ། གཡང་སར་ལྟུང་བ་ལ་ཐུག་པའི་མི་སྲོག་ཆད་དུ་ཉེ་
བར་ཡོད་པ་བཞིན་དུ་སྟག་མོ་འདི་བཀྲེས་ཤིང་སྐོམ་པས་ཉེན་ཏེ་འཆི་ལ་ཁད་དུ་
ཐུག་ཅིང་། སྟག་མོ་འདིས་ཕྲུག་གུ་རྣམས་ཟོས་ན་ནི་ཕྲུག་གུ་བདུན་པོ་འདི་སྡུག་
བསྔལ་བཞིན་དུ་ད་ལྟ་འཆི་བར་འགྱུར་བ་དང་། སྟག་མོ་ཡང་ རང་གི་ཕྲུག་གུ་
བསད་པའི་སྡིག་པ་ཚབས་ཆེན་པོས་ཕུང་བར་འགྱུར་རོ། །དེ་བས་ན་སྟག་མོ་དང་
ཕྲུག་གུ་འདི་དག་གཉིས་ཀ་བསྲུང་དགོས་ལ། བསྲུང་ཚུལ་ཡང་སྟག་མོ་ལ་ལུས་
འདི་བྱིན་ནས་སྟག་མོ་གསོས་ན། ཕྲུག་གུ་རྣམས་གསོད་པ་ལས་བསྲུངས་པས་
གཅན་གཟན་མོ་འདི་ལས་ངན་ཚབས་ཆེན་པོ་གསོག་པ་ལས་ཐར་པར་བྱས་པས་
བསྲུང་བར་འགྱུར་ཞིང་། སྟག་མོ་གསོས་པ་ལ་བརྟེན་ནས་སྟག་ཕྲུག་རྣམས་སྲོག་
ཆད་པ་ལས་ཐར་ཞིང་སྟག་མོའི་ནུ་ཞོ་འཐུངས་ནས་གསོས་པར་འགྱུར་བས་ཕྲུག་
གུ་རྣམས་ཀྱང་བསྲུང་བར་འགྱུར་རོ། །དེས་ན་སེམས་ཅན་ཐམས་ཅད་ཀྱི་དོན་དུ་
སྟག་མོ་འདི་ལ་རང་གི་ལུས་སྦྱིན་པར་བྱའོ་སྙམ་དུ་དགོངས་སོ། །
གསུམ་པ་སྦྱིན་པ་བཏང་བའི་དགོས་པ་དང་ཕན་ཡོན་བསྟན་པ་ལ་གསུམ།
གདུལ་བྱ་རྣམས་ཐེག་པ་མཆོག་གི་ལམ་ལ་སློབ་པར་འགྱུར་བའི་རྐྱེན་བྱེད་པའི་
དགོས་པ་བསྟན་པ། མཐར་ཐུག་བླ་ན་མེད་པའི་བྱང་ཆུབ་འགྲུབ་པའི་ཕན་ཡོན་
བསྟན་པ། ལུས་གཏོང་བར་དགོངས་པ་འདི་ལ་ཀུན་སློང་ལ་སྐྱོན་མེད་པའི་བདེན་
པའི་མཐུ་བརྗོད་པའོ། །དང་པོ་ལ་གསུམ། ཐེག་པ་ཆེན་པོའི་ལམ་ལ་སྔར་ཞུགས་
ཟིན་པ་རྣམས་གོང་འཕེལ་དུ་བྱེད་པའི་དགོས་པ་བསྟན་པ། དེ་ལ་བར་ཆད་བྱེད་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་བདུད་སྡེ་ཟིལ་གྱིས་གནོན་པའི་དགོས་པ་བསྟན་པ། སྔར་ཐེག་ཆེན་ལ་མ་
ཞུགས་པ་རྣམས་ཐེག་པ་ཆེན་པོའི་ལམ་ལ་དད་པ་བསྐྱེད་ནས་སླར་འཇུག་པར་
འགྱུར་ བའི་ རྐྱེན་ བྱེད་ པའི་ དགོས་ པ་ བསྟན་ པའོ། །དང༌ པོ་ ནི། གཞན་ ཡང་།
འཇིག་རྟེན་ཕན་བརྩོན་རྣམས་ལ་བསྟན་པ་དང༌། །བརྩོན་འགྲུས་ཞན་པ་སྤྲོ་བ་
བསྐྱེད་པ་དང་། །གཏོང་ཕོད་རྣམས་ནི་དགའ་བ་བསྐྱེད་པ་དང་། །སྐྱེ་བོ་དམ་པའི་
ཡིད་ནི་དྲང་བ་དང༌། །ཞེས་གསུངས། དོན་ནི་བྱང་སེམས་བདག་ཉིད་ཆེན་པོས་
སྟག་མོ་ཕྲུག་གུ་དང་བཅས་པ་བཀྲེས་ཤིང་སྐོམ་པ་དང་། མ་རུང་བར་འགྱུར་བའི་
ལས་ངན་པ་ལས་སྐྱོབ་ཕྱིར་ལུས་གཏོང་བར་དགོངས་པ་ནི། སྟག་མོ་ཕྲུག་གུ་དང་
བཅས་པ་དེ་དག་ལ་ཕན་པར་དགོངས་པ་ཙམ་ཞིག་ཏུ་མ་ཟད་དགོས་པ་ཆེན་པོ་
གཞན་ཡང་མང་དུ་གཟིགས་ཏེ། བྱང་ཆུབ་སེམས་དཔའ་རྒྱལ་བ་དགྱེས་པའི་ལམ་
ལ་སློབ་པར་འདོད་པ་གཞན་དག་ལ་སྙིང་སྟོབས་ཀྱི་ཁྱད་པར་བསྟན་པར་བྱ་བ་
དང་། སངས་རྒྱས་ཀྱི་ལམ་སྒྲུབ་པར་བྱེད་པ་རྣམས་ལ་བར་དུ་གཅོད་པའི་བདུད་
སྡིག་ཏོ་ཅན་འཁོར་དང་བཅས་པ་ཟིལ་གྱིས་གནོན་པ་དང༌། སྔར་ཐེག་ཆེན་དུ་མ་
ཞུགས་པ་རྣམས་ལ་རྒྱལ་སྲས་ཀྱི་སྤྱོད་པ་རླབས་པོ་ཆེ་མངོན་སུམ་དུ་བསྟན་ཏེ་ཐེག་
པ་ མཆོག་ གི་ རིགས་ ཀྱི་ ནུས་ པ་ སད་ པར་ བྱེད་ པ་ དང༌། ནམ་ མཁའི་ མཐས་
གཏུགས་པའི་སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་མྱུར་དུ་
སྒྲུབ་པའི་དགོས་པ་ཁྱད་པར་ཅན་འདི་དག་གཟིགས་ནས་ལུས་གཏོང་བར་རྩོམ་པ་
ཡིན་ནོ། །དེ་ཡང་འཇིག་རྟེན་ཏེ་སེམས་ཅན་རྣམས་ལ་གནས་སྐབས་དང་མཐར་
ཐུག་ཏུ་ཕན་བདེ་སྒྲུབ་པའི་ཕྱིར་དུ་ཐེག་པ་ཆེན་པོའི་ལམ་ལ་བརྩོན་པར་མཛད་
པའི་རྒྱལ་སྲས་རྣམས་ལ་བླ་ན་མེད་པའི་བྱང་ཆུབ་པར་སྒྲུབ་པར་བྱེད་པ་ལ་ལུས་
- 158 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང་ལོངས་སྤྱོད་གང་ལའང་མ་ཆགས་ཤིང་ཕངས་པ་མེད་པར་གཏོང་བའི་སྤྱོད་པ་
རླབས་པོ་ཆེ་འདི་ལྟར་དགོས་སོ་ཞེས་བསྟན་པར་བྱ་བ་དང་། རྒྱལ་སྲས་བརྩོན་
འགྲུས་ཀྱི་སྟོབས་ཞན་པ་རྣམས་ལ་འདི་ལྟར་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་
སློབ་པ་ནི་ངེས་པར་ནུས་སོ་ཞེས་སྤྲོ་བ་བསྐྱེད་པར་བྱ་བ་དང་། རྒྱལ་སྲས་གཏོང་
ཕོད་ཅན་རྣམས་ནི་སླར་ཡང་གཏོང་བ་ལ་དགའ་བ་བསྐྱེད་པར་བྱ་བ་དང༌། སྐྱེ་བོ་
དམ་པ་རྒྱལ་བ་དགྱེས་པའི་ལམ་ལ་འཇུག་པར་འདོད་པ་རྣམས་ཀྱི་ཡིད་དྲང་བར་
བྱ་བ་རྣམས་ཀྱི་ཕྱིར་དུ་རང་གི་ལུས་ཕངས་པ་མེད་པར་གཏོང་བའི་སྤྱོད་པ་འདི་
སྤྱད་དོ་སྙམ་དུ་དགོངས་སོ། ། །
གཉིས་པ་དེ་ལ་བར་ཆད་བྱེད་པའི་བདུད་སྡེ་ཟིལ་གྱིས་གནོན་པའི་དགོས་
པ་བསྟན་པ་ནི། བདུད་ཀྱི་སྡེ་ཆེན་སྤ་ནི་བཀོང་བ་དང་། །ཞེས་གསུངས། དོན་ནི་
བྱང་སེམས་བདག་ཉིད་ཆེན་པོས་བྱང་ཆུབ་ཀྱི་སེམས་ཤུགས་དྲག་པོས་ཀུན་ནས་
བསླངས་ཏེ་རང་གི་ལུས་ཀྱང་ཕངས་མེད་དུ་གཏོང་བའི་སྤྱོད་པ་རླབས་པོ་ཆེ་འདི་
ལྟ་བུ་སྤྱད་པ་ན། འོག་ནས་འབྱུང་བ་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་རབ་ཏུ་གཡོ་བ་སོགས་ལྟས་ཆེན་པོ་བཅོ་བརྒྱད་འབྱུང་བར་འགྱུར་ཞིང་།
གཞན་འཕྲུལ་དབང་བྱེད་དུ་ལུས་མེད་བདག་པོར་གྲགས་པ་བདུད་སྡིག་ཏོ་ཅན་
འཁོར་དང་བཅས་པ་དངངས་ཤིང་སྐྲག་ནས་འགྱེལ་བར་འགྱུར་བ་དང་། བདུད་
ཀྱི་རྒྱལ་མཚན་རྣམས་ཆག་ཅིང་འགྱེལ་བར་འགྱུར་བ་དང་། ལྟས་ངན་པའི་སྒྲ་ཆེན་
པོ་འཇིགས་སུ་རུང་བ་སྙིང་འགས་པར་འགྱུར་བ་དག་གྲག་པར་འགྱུར་བ་དང་།
བདུད་ཀྱི་གནས་སུ་རྡོ་ཆར་འབབ་པ་སོགས་ལྟས་ངན་པ་དང་བཀྲ་མི་ཤིས་པ་སྣ་
ཚོགས་བྱུང་སྟེ། བདུད་སྡིག་ཏོ་ཅན་དཔུང་དང་བཅས་པ་རབ་ཏུ་སྤ་བཀོང་ཞིང་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཟི་མདངས་ཉམསཏེ་མྱ་ངན་གྱིས་ཤུགས་ནར་ཞེས་འབྱིན་པ་ཙམ་དུ་ལུས་པར་
བྱེད་དོ། །
གསུམ་པ་སྔར་ཐེག་ཆེན་ལ་མ་ཞུགས་པ་རྣམས་ཐེག་པ་ཆེན་པོའི་ལམ་ལ་
དད་པ་བསྐྱེད་ནས་སླར་འཇུག་པར་འགྱུར་བའི་རྐྱེན་བྱེད་པའི་དགོས་པ་བསྟན་པ་
ནི། སངས་རྒྱས་ཡོན་ཏན་དགའ་བ་དང་བ་དང༌། །བདག་གི་དོན་བརྩོན་ངོ་ཚ་
བསྐྱེད་པ་དང་། །འཇུངས་དང་འདོད་ཆེན་ཅན་ཡང་ངོ་ཚ་བསྐྱེད། །ཐེག་པ་མཆོག་
ལ་ བརྟེན་ པ་ དད་ བསྐྱེད་ཅིང་། །གཏོང་ བས་ བསྙེམས་ པ་ ངོ་མཚར་བསྐྱེད་ པ་
དང༌། །གཏོང་ལ་དགའ་བ་རྗེས་སུ་ཡི་རང་རྣམས། །མཐོ་རིས་ལམ་ཆེན་རྣམ་པར་
སྦྱང་ ཕྱིར་ རོ། །ཞེས་ གསུངས། འདི་ ལ་ འགྱུར་ གསར་ དུ། སངས་ རྒྱས་ ཡོན་ཏན་
དགའ་ རྣམས་ དང༌ བ་ དང༌། །རང་ དོན་ བརྩོན་ རྣམས་ ངོ༌ ཚ་ བསྐྱེད་ པ་ དང༌། །
འཇུངས་དང་འདོད་ཆེན་ངོ་ཚ་བསྐྱེད་པ་དང༌། །ཐེག་པ་མཆོག་ལ་བརྟེན་རྣམས་
དད་བསྐྱེད་དང༌། །གཏོང་བས་བསྙེམས་པའི་ངོ་མཚར་གཞོམ་པ་དང༌། །གཏོང་ལ་
དགའ་བ་རྗེས་སུ་ཡི་རང་དང༌། །མཐོ་རིས་ལམ་ཆེན་རྣམ་པར་སྦྱང་ཕྱིར་རོ། །ཞེས་
འབྱུང་སྟེ། གཞན་རྣམས་ཕལ་ཆེར་འདྲ་ལ་རྐང་པ་ལྔ་པ་དང་དྲུག་པ་གཉིས་མི་འདྲ་
བ་ཆེ་སྟེ་འགྱུར་གསར་ལྟར་བྱས་ན་དོན་གོ་བདེའོ། །གཞུང་འདིའི་དོན་ནི་བྱང་
སེམས་བདག་ཉིད་ཆེན་པོས་ལུས་གཏོང་བར་དགོངས་པ་ལ་དགོས་པ་གཞན་ཡང་
ཡོད་དེ། སྔར་ཐེག་པ་ཆེན་པོའི་ལམ་དུ་འཇུག་པར་མ་ནུས་ཀྱང་སྟོན་པ་སངས་
རྒྱས་ལ་དད་པར་བྱེད་པ་རྣམས་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་འདི་
མཐོང་བ་ན། སངས་རྒྱས་ཡོན་ཏན་བསམ་གྱིས་མི་ཁྱབ་པ་དང་ལྡན་པ་ནི་འདི་ལྟ་
བུའི་སྤྱོད་པ་རླབས་པོ་ཆེའི་མཐུ་ལས་བྱུང་བའོ་སྙམ་དུ་གཏིང་ནས་ཡིད་ཆེས་པའི་
- 160 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དད་པ་དང་། དགའ་བ་དང་། དང་བ་རྣམས་སྐྱེ་བར་འགྱུར་ཞིང་། དེ་ལས་ཐེག་པ་
ཆེན་པོའི་རིགས་ཀྱི་ནུས་པ་བརྟས་པར་བྱེད་དོ། །བདག་གི་དོན་བརྩོན་ཏེ་རང་
ཉིད་གཅིག་པུ་འཁོར་བ་ལས་ཐར་བའི་ཕྱིར་དུ་ལམ་ལ་བརྩོན་པ་ཆེན་པོས་སློབ་
པའི་ཉན་རང་རྣམས་ཀྱིས་སྤྱོད་པ་རླབས་པོ་ཆེ་དེ་མཐོང་བ་ན། སེམས་ཅན་འདི་
རྣམས་ཐོག་མ་མེད་པ་ནས་ཡང་དང་ཡང་དུ་མ་བྱས་པའི་དྲིན་ཅན་ཤ་སྟག་ཡིན་པ་
ལ་བྱང་སེམས་བདག་ཉིད་ཆེན་པོ་འདིས་མ་དྲིན་ཅན་རྣམས་ཀྱི་དོན་དུ་རང་གི་
ལུས་ཀྱང་ཕངས་མེད་དུ་གཏོང་བའི་སྤྱོད་པ་འདི་ལྟ་བུ་མཛད་ན། བདག་ཅག་ནི་མ་
དྲིན་ཅན་རྣམས་ཡལ་བར་དོར་ནས་རང་གཅིག་པུ་ཅི་ཐར་དུ་འབྲོས་པར་བྱེད་པ་ནི་
ཁྲེལ་མེད་མ་རབས་སུ་སོང་ངོ་སྙམ་དུ་ངོ་ཚ་སྐྱེད་པར་བྱེད་དོ། །ཐ་མལ་བ་ཟང་
ཟིང་གི་ནོར་ལ་ཆགས་ཏེ་གང་ཡང་གཏོང་མི་ནུས་པའི་འཇུངས་པ་ཅན་རྣམས་
དང༌། ཆོག་མི་ཤེས་པར་ཟང་ཟིང་འཚོལ་བ་ལྷར་བྱེད་པའི་འདོད་ཆེན་ཅན་རྣམས་
ཀྱིས་སྤྱོད་པ་རླབས་པོ་ཆེ་འདི་མཐོང་བ་ན། བྱང་སེམས་བདག་ཉིད་ཆེན་པོའི་
མཛད་པ་འདི་ལྟར་ན་བདག་ཅག་ནི་མིར་མི་རུང་ཞིང་དུད་འགྲོ་དང་མཚུངས་སོ་
ཞེས་ཤིན་ཏུ་ངོ་ཚ་བ་བསྐྱེད་དོ། །ཐེག་པ་མཆོག་ལ་འཇུག་པར་མ་ནུས་ཀྱང་ཐེག་
པ་མཆོག་གི་བཤེས་གཉེན་ལ་བརྟེན་པ་དང་ཐེག་པ་ཆེན་པོའི་གསུང་རབ་ཀློག་
པར་བྱེད་པ་རྣམས་ཀྱིས་སྤྱོད་པ་རླབས་པོ་ཆེ་དེ་མཐོང་བ་ན་དད་པ་ཆེས་ཆེར་སྐྱེས་
ནས་ཐེག་པ་མཆོག་གི་རིགས་ཀྱི་ནུས་པ་བརྟས་པར་བྱེད་དོ། །ལམ་ལ་མ་ཞུགས་
པར་འཇིག་རྟེན་ཕྱི་མའི་མཐོ་རིས་ཀྱི་དཔལ་ཐོབ་པར་འདོད་ནས་དཀོན་མཆོག་
མཆོད་པ་དང་། དབུལ་ཕོངས་ལ་སྦྱིན་པ་མང་དུ་བྱས་ཏེ་གཏོང་བས་སྙེམས་པར་
བྱེད་པ་རྣམས་ཀྱིས་སྦྱིན་པ་རླབས་པོ་ཆེ་དེ་མཐོང་བ་ན་བསྙེམས་པ་དང་ངོ་མཚར་
- 161-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་བྱེད་པ་དེ་ཉམས་ཏེ་བྱང་སེམས་བདག་ཉིད་ཆེན་པོའི་མཛད་པ་ལ་དད་པ་སྐྱེད་
པར་བྱེད་དོ། །སྦྱིན་པ་གཏོང་བ་ལ་དགའ་བར་བྱེད་པའི་ཐ་མལ་པ་རྣམས་ཀྱིས་
སྦྱིན་པ་རླབས་པོ་ཆེ་མཛད་པ་དེ་མཐོང་བ་ན་བྱང་སེམས་བདག་ཉིད་ཆེན་པོ་
འདིས་རང་གི་ལུས་ཀྱང་གཏོང་བར་མཛད་ན། བདག་ཅག་ཟང་ཟིང་ཅུང་ཟད་རེ་
ཅིའི་ཕྱིར་མི་གཏོང་སྙམ་དུ་རྒྱལ་སྲས་ཀྱི་སྤྱོད་པ་ལ་རྗེས་སུ་ཡི་རང་སྐྱེད་པར་བྱེད་
ལ། རེ་ཞིག་ལམ་ལ་ཁྲིད་པར་མི་ནུས་པའི་ཐ་མལ་པ་རྣམས་མཐོ་རིས་ཀྱི་ལམ་དུ་
ཁྲིད་དེ་བདེ་འགྲོའི་ལམ་ནི་ལམ་པོ་ཆེ་བཞིན་དུ་བྱེད་དོ། །ཡང་ན་དེ་དག་ཐམས་
ཅད་ཀྱང་མཐོ་རིས་ཏེ་གྱེན་ནས་གྱེན་དུ་འགྲོ་བའི་ལམ་རྣམ་པ་ཐམས་ཅད་མཁྱེན་
པའི་གོ་འཕང་ཐོབ་པར་བྱེད་པའི་ལམ་ཆེན་པོ་རྣམ་པར་སྦྱངས་ཏེ་རིམ་གྱིས་གོང་
ནས་གོང་དུ་འཁྲིད་པར་བྱ་བའི་ཕྱིར་དུ་མཛད་དེ། མདོར་ན་ལམ་ལ་ཞུགས་པ་དང་
མ་ཞུགས་པའི་སེམས་ཅན་ཐམས་ཅད་ཐེག་པ་ཆེན་པོའི་ལམ་ལ་རིམ་གྱིས་འཁྲིད་
པར་བྱ་བའི་ཕྱིར་དུ་སྤྱོད་པ་རླབས་པོ་ཆེ་འདི་ལྟ་བུ་ཞིག་སྤྱད་དོ་སྙམ་དུ་དགོངས་
སོ། །
གཉིས་པ་མཐར་ཐུག་བླ་ན་མེད་ པའི་ བྱང་ ཆུབ་འགྲུབ་ པའི་ ཕན་ཡོན་
བསྟན་པ་ནི། ལུས་ཙམ་གྱིས་ཀྱང་གཞན་ལ་ཕན་ཐོགས་པར། །ནམ་ཞིག་འགྱུར་
ཞེས་བདག་གིས་གང་བསམ་པ། །སྨོན་ལམ་དེ་ནི་འབྲས་བུ་ཡོད་པར་བྱ། །བྱང་
ཆུབ་མཆོག་ ཀྱང་ རབ་ཏུ་ཉེ་བར་བྱ། །ཞེས་གསུངས། འདི་ལ་འགྱུར་གསར་དུ།
ལུས་ཙམ་གྱིས་ཀྱང་གཞན་ལ་ཕན་ཐོགས་པར། །ནམ་ཞིག་འགྱུར་ཞེས་བདག་
གིས་གང་བསམ་པའི། །སྨོན་ལམ་དེ་ནི་འབྲས་བུ་ཡོད་བཅས་པའི། །བྱང་ཆུབ་
མཆོག་དང་རབ་ཏུ་ཉེ་བར་བྱའོ། །ཞེས་འབྱུང་སྟེ། བྱང་ཆུབ་མཆོག་དང་ཞེས་པ་
- 162 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དངོས་ཟིན་ལ་གོ་སླ་བ་ལྟར་སྣང་ངོ༌། །གཞུང་འདིའི་དོན་ནི་བྱང་སེམས་བདག་
ཉིད་ཆེན་པོས་སྟག་མོ་ལ་ལུས་སྦྱིན་པར་དགོངས་པ་ནི། སྔོན་ཐུགས་བསྐྱེད་པའི་
དུས་ཀྱི་སྨོན་ལམ་འབྲས་བུ་ཡོད་པར་བྱས་ཏེ་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཀྱི་གོ་འཕང་མཆོག་མྱུར་དུ་ཐོབ་པར་བྱ་བའི་ཕྱིར་དུ་མཛད་དོ། །
མཆོག་ཀྱང་ཞེས་སྨོས་པ་ནི་སྔར་གནས་སྐབས་ཀྱི་ཕན་ཡོན་དང་དགོས་པ་བསྟན་
པ་དེ་ཙམ་དུ་མ་ཟད་མཐར་ཐུག་སེམས་ཅན་ཐམས་ཅད་སྒྲོལ་བའི་ཕྱིར་དུ་བླ་ན་
མེད་པའི་བྱང་ཆུབ་མྱུར་དུ་ཐོབ་པར་འགྱུར་བའི་ཕན་ཡོན་ཡང་ཡོད་ཅེས་གོ་བར་
བྱེད་པའོ། །སྔོན་ཐུགས་བསྐྱེད་ པའི་ དུས་ སུ་ སྨོན་ ལམ་ ཇི་ ལྟར་ བཏབ་ པ་ ནི།
ཐུགས་བསྐྱེད་པའི་ཚེ་ཕྱོགས་བཅུའི་རྒྱལ་བ་སྲས་བཅས་དཔང་དུ་བཞག་སྟེ། དེ་
བཞིན་གཤེགས་པ་ཕུང་པོ་ཆེན་པོ་དང་། དེ་བཞིན་གཤེགས་པ་རིན་ཆེན་སྙིང་པོ་
ལ་སོགས་པའི་སྤྱན་སྔར་ལུས་ལོངས་སྤྱོད་དགེ་རྩ་དང་བཅས་པ་ཐམས་ཅད་ནམ་
མཁའི་མཐས་གཏུགས་པའི་སེམས་ཅན་ཐམས་ཅད་ལ་ཕངས་པ་མེད་པར་གཏོང་
བར་དམ་བཅས་ཤིང་། ཇི་ལྟར་དམ་བཅས་པ་ལྟར་དུ་གང་ནས་གང་དུ་སྐྱེས་པ་དེ་
དང་དེར་འབྱུང་བ་ཆེན་པོ་བཞི་སེམས་ཅན་རྣམས་ཀྱི་ཉེར་འཚོར་གྱུར་པ་ཇི་བཞིན་
དུ་ལུས་ཙམ་གྱིས་ཀྱང་ནམ་མཁའི་མཐས་གཏུགས་པའི་སེམས་ཅན་ཐམས་ཅད་
ཀྱི་ཉེ་བར་འཚོ་བའི་གཞིར་གྱུར་ཏེ་ཐམས་ཅད་ལ་ཕན་ཐོགས་པར་གྱུར་ཅིག །དེ་
ལྟར་ནམ་ཞིག་ན་འགྱུར་ཞེས་རྒྱུན་དུ་དགོངས་པར་མཛད་དོ། །ལུས་ཀྱིས་གཞན་
ལ་ཕན་ཐོགས་པར་སྨོན་ལམ་བཏབ་པ་དང༌། སྨོན་པ་ལྟར་དུ་ལུས་ཀྱི་ཤ་ཁྲག་
གིས་གཞན་ལ་ཕན་ཐོགས་པར་མཛད་པའི་སྔོན་གྱི་བྱུང་བ་འགའ་ཞིག་བརྗོད་ན།
བྱང་ ཆུབ་ སེམས་ དཔའི་ སྡེ་སྣོད་ལས་ གསུངས་ པ་ནི། བྲམ་ཟེའི་ཁྱེའུ་ སྤྲིན་དུ་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཁྲུངས་པའི་ཚེ་དེ་བཞིན་གཤེགས་པ་མར་མེ་མཛད་ལ་མཆོད་ནས་ལུང་བསྟན་པ་
ཐོབ་ཅིང་ལུང་བསྟན་མ་ཐག་ཏུ་ས་བརྒྱད་པའི་ཡེ་ཤེས་བརྙེས། དེ་ནས་སུམ་ཅུ་རྩ་
གསུམ་དུ་ལྷའི་དབང་པོ་བརྒྱ་བྱིན་མིག་མཛེས་ཞེས་བྱ་བར་སྐྱེ་བ་བཞེས་ཏེ་ལྷའི་
མིག་གི་མངོན་པར་ཤེས་པས་འོག་ཏུ་གཟིགས་པ་ན། འཛམ་བུའི་གླིང་དུ་ནད་ཀྱི་
བསྐལ་བ་བར་མ་བྱུང་སྟེ། སེམས་ཅན་རྣམས་ནད་སྣ་ཚོགས་ཀྱིས་གཟིར་ཞིང་
བཀྲེས་ཤིང་སྐོམ་པས་ཕལ་ཆེར་ཚེའི་དུས་བྱེད་པ་ཞིག་གཟིགས་པ་ན་སྙིང་རྗེ་ཆེན་
པོ་འཁྲུངས་ཏེ་འདི་སྙམ་དུ་དགོངས་སོ། །ང་སེམས་ཅན་གནས་མེད་པ་འདི་དག་
གི་གནས་སུ་གྱུར་ཅིག །སེམས་ཅན་སྐྱབས་མེད་པ་རྣམས་ཀྱི་སྐྱབས་སུ་གྱུར་
ཅིག །སེམས་ཅན་རྟེན་མེད་པ་རྣམས་ཀྱི་རྟེན་དུ་གྱུར་ཅིག །སེམས་ཅན་འཚོ་བ་
མེད་པ་རྣམས་ཀྱི་འཚོ་བ་སྦྱར་བར་བྱའོ་སྙམ་དུ་སྨོན་ལམ་བཏབ་སྟེ། བརྒྱ་བྱིན་གྱི་
ལུས་མི་སྣང་བར་བྱས་ནས་གྲོང་ཁྱེར་ཆེན་པོ་ཀུ་རུ་ནས་མི་རིང་བ་ཞིག་ཏུ་དེས་པ་
ཞེས་བྱ་བའི་སྲོག་ཆགས་ཤིག་ཏུ་རྫུས་ཏེ་སྐྱེས་ནས་སྟེང་གི་བར་སྣང་ལ་འདུག་སྟེ་
འཛམ་བུའི་གླིང་གི་སྐྱེ་བོའི་ཚོགས་ཐམས་ཅད་ལ་ཚིགས་སུ་བཅད་པ་འདི་དག་
གིས་བསྐུལ་ལོ། །གྲོང་ཁྱེར་ཀུ་རུ་ནས་ནི་མི་རིང་བར། །དེས་པ་ཞེས་བྱའི་སྲོག་
ཆགས་རྣམ་ པ་ ཡོད། །གང་ དག་ དེ་ ཡི་ཤ་ལ་ ཡོངས་ཟ་བ། །དེ་ ཀུན་ནད་ ལས་
ཡོངས་སུ་ཐར་པར་འགྱུར། །འཇིགས་ཤིང་སྐྲག་པ་དག་ཏུ་མ་བྱེད་པར། །དེ་ཡི་ཤ་
ནི་ཇི་ལྟར་འདོད་དགར་ལོངས། །དེ་ནི་གནོད་པར་མི་སེམས་ཁྲོ་གཤེ་མེད། །དེ་ནི་
འཛམ་བུའི་གླིང་གི་རྩེ་ཡིན་ནོ། །ཞེས་བསྒྲགས་ཏེ་འཛམ་བུའི་གླིང་ན་གནས་པའི་
སེམས་ཅན་ན་བ་ཇི་སྙེད་ཡོད་པ་དེ་དག་ཐམས་ཅད་ཀྱིས་སྒྲ་དེ་ཐོས་ནས་གྲོང་ཁྱེར་
ཆེན་པོ་ཀུ་རུ་ཞེས་བྱ་བ་ག་ལ་བ་དང་སྲོག་ཆགས་ཀྱི་རྣམ་པ་དེས་པ་གང་ན་ཡོད་པ་
164 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེར་སོང་སྟེ། ཕྱིན་ནས་སྲོག་ཆགས་དེས་པ་ཞེས་བྱ་བའི་ལུས་ལས་ཤ་བཅད་ཅིང་
བཅད་ཅིང་ཁྱེར་ཡང་དེའི་ལུས་ལས་ཤ་ཡོངས་སུ་ཟད་པར་མ་གྱུར་ཏོ། །གང་
སེམས་ཅན་ན་བ་རྣམས་ཀྱིས་དེས་པ་ཞེས་བྱ་བའི་སྲོག་ཆགས་ཀྱི་ཤ་ཟོས་ན་དེ་
དག་གི་ནད་ཐམས་ཅད་བྱང་སྟེ་ནད་མེད་ཅིང་བདེ་བ་ལས་མི་འགྱུར་བར་གྱུར་
ཏོ། །དེ་བཞིན་དུ་མཐར་གྱིས་འཛམ་བུའི་གླིང་ན་ན་བ་རྣམས་ཀྱི་ནད་ཐམས་ཅད་
བྱང་། ནད་མེད་ པར་ བྱས་ནས་བདེ་བ་ལས་མི་འགྱུར་བར་གྱུར་ཏོ། །དེ་ནས་
འཛམ་བུའི་གླིང་ན་གནས་པའི་སེམས་ཅན་ཐམས་ཅད་ཀྱིས་རྒྱལ་སྲས་དེའི་མཛད་
པ་ལ་དད་པ་ཆེན་པོ་སྐྱེས་ནས་ཐམས་ཅད་ཀྱིས་ཕྱག་བཙལ་ནས་མཆོད་པ་ཚད་
མེད་པས་མཆོད། རྒྱལ་སྲས་དེས་ཀྱང་འཛམ་བུའི་གླིང་གི་སེམས་ཅན་དེ་དག་
ཐམས་ཅད་ལ་ཆོས་རྒྱ་ཆེར་བསྟན་ཏེ་ཐེག་པ་གསུམ་གྱི་ལམ་ལ་བཀོད་དོ། །སྙིང་
རྗེ་པདྨ་དཀར་པོ་ལས་གསུངས་པ་ནི། དེ་བཞིན་གཤེགས་པ་སྔོན་འཛམ་བུའི་གླིང་
ལ་སྟོབས་ཀྱི་འཁོར་ལོས་བསྒྱུར་བའི་རྒྱལ་པོ་ནོར་ངན་ཞེས་བྱ་བར་གྱུར་པའི་ཚེ་
འཛམ་བུའི་གླིང་དུ་མུ་གེ་ཆེན་པོ་བྱུང་ནས་སེམས་ཅན་ཕལ་ཆེར་བཀྲེས་ཤིང་སྐོམ་
པས་ཉམ་ཐག་ཅིང་འགུམ་པ་ལ་ཕྱོགས་པའི་ཚེ། རྒྱལ་པོ་ནོར་ངན་གྱིས་འདི་སྙམ་
དུ་ངས་ད་ལྟར་གྱི་ལུས་འདི་ཡོངས་སུ་བཏང་སྟེ་སེམས་ཅན་འདི་རྣམས་ཤ་ཁྲག་
གིས་ཚིམ་པ་ཞིག་བྱའོ་སྙམ་དུ་དམ་བཅས་ཏེ། རི་ཆུ་སྐྱོང་ཞེས་བྱ་བ་ལ་འཇོགས་ཏེ་
སྨོན་ལམ་བཏབ་པ། འདི་ལྟར་རང་གི་ལུས་སྲོག་གཏོང་བ་ནི། །སྙིང་རྗེའི་ཕྱིར་ཏེ་
མཐོ་རིས་ཕྱིར་མ་ཡིན། །རི་འདིའི་འཕང་ཙམ་དག་ཏུ་གྱུར་ནས་ནི། །ལྷར་བཅས་
འཇིག་རྟེན་དོན་དུ་འགྱུར་བར་ཤོག །འདི་ལྟར་གཟུགས་མཛེས་ཕུན་སུམ་གཏོང་
བ་ནི། །བདུད་ ཕྱིར་མ་ཡིན་བརྒྱ་བྱིན་ཚངས་པར་མིན། །བདག་གི་ཤ་ཁྲག་མང་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པོར་གྱུར་ནས་ནི། །ལྷར་བཅས་འཇིག་རྟེན་དོན་ནི་བྱེད་གྱུར་ཅིག །གང་དག་རི་
དང་བྲག་ལ་གནས་པ་ཡི། །ལྷ་ཀླུ་གནོད་སྦྱིན་འབྱུང་པོ་མི་རྣམས་ཉོན། །སེམས་
ཅན་ཕྱིར་ནི་བདག་གིས་བརྩེ་བསྐྱེད་དེ། །རང་གི་ཤ་ཁྲག་དག་གིས་ཚིམ་པར་
བྱ། །ཞེས་སྨོན་ལམ་བཏབ་སྟེ་རང་གི་ལུས་རི་ཆུ་སྐྱོང་གི་ཁ་ནས་བསྐྱུར་བ་དང༌།
སྨོན་ལམ་གྱི་དབང་གིས་དེའི་ལུས་རིའི་ཚད་ཙམ་དུ་གྱུར་ཅིང་མགོ་འབུམ་ཕྲག་དུ་
མ་ཡོད་པར་གྱུར་ལ། རྒྱར་ནི་དཔག་ཚད་བརྒྱ་འཕང་དུ་ནི་དཔག་ཚད་བརྒྱར་གྱུར་
ནས། མི་དང་། རི་དྭགས་དང་། བྱའི་བར་དག་གིས་དེའི་ཤ་དང་ཁྲག་བཟའ་བར་
བྱས་སོ། །དེའི་ལུས་ལ་སེམས་ཅན་དེ་དག་གིས་ཟོས་པ་ན་ཉིན་རེ་བཞིན་དུ་སླར་
སྐྱེ་ཞིང་། རྒྱ་དང་ འཕང་དུ་དཔག་ཚད་འབུམ་ཡོད་ པར་གྱུར་ལ། མིའི་མགོ་བོ་
དང་། རྣ་བ་དང་། མིག་དང་། མཆུ་དང་། སོ་དང་། ལྕེ་དང་བཅས་པའི་ཁ་འབུམ་
ཕྲག་དུ་མ་ཡོད་པ་བྱུང་བར་གྱུར་ནས། ཁ་འབུམ་ཕྲག་དུ་མ་དེ་དག་ནས་མི་སྐད་
ཀྱིས་ཀྱེ་སེམས་ཅན་དག་ཅི་འདོད་པ་ལོངས་ཤིག །ཀྱེ་ཤ་ཟོ་ཞིག ཁྲག་ཐུངས་
ཤིག །མིག་ དང༌། རྣ་ བ་ དང་། སྣ་ དང༌། སྐ་ དང༌། མཆུ་ དང༌། སོ་ དག་ ཁྱེར་
ཅིག །གང་ འདོད་ པ་དང༌། གང་ གིས་ འདོད་ པ་དང་། ཇི་ སྙེད་ འདོད་ པས་ཚིམ་
པར་གྱུར་ཅིག །བསམ་པ་ཡོངས་སུ་རྫོགས་པར་གྱུར་པ་རྣམས་ནི་ཉན་ཐོས་ཀྱི་
ཐེག་པའམ། རང་རྒྱལ་གྱི་ཐེག་པའམ། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སེམས་བསྐྱེད་ཅིག ཁྱེད་ཀྱི་ལོངས་སྤྱོད་དང་ཡོངས་སུ་སྤྱད་པ་འདི་ནི་
ཟད་པར་ཡང་མི་འགྱུར་ལ། ཁྱེད་ལ་དད་པས་བྱིན་པར་ཡང་མི་འགྱུར་གྱི། ཁྱེད་
ཅག་མྱུར་བ་ཉིད་དུ་ཚེ་ཟད་པར་ཡང་མ་གྱུར་ཅིག །ཅེས་སྒྲ་བསྒྲགས་ཤིང་སེམས་
ཅན་དེ་དག་ཐམས་ཅད་ཚིམ་པར་བྱས་ནས་ཐེག་པ་གསུམ་གྱི་ལམ་ལ་བཀོད་དོ། །
- 166 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡང་དེ་བཞིན་གཤེགས་པ་སྔོན་རྒྱལ་པོ་བསོད་ནམས་སྟོབས་སུ་འཁྲུངས་པའི་ཚེ་
འཚོ་བ་པ་དཔལ་དབྱངས་ཞེས་བྱ་བ་ཞིག་གིས་ལུས་ཀྱིས་པགས་པ་དང༌། མིག་
སློང་ བ་ ན་ སྤྱན་ གཉིས་ དང༌ པགས་ པ་ བཤུས་ཏེ་ བྱིན་ ནས་ གདོང་ ཁྲག་ གིས་
གཡོགས་བཞིན་དུ་སྨོན་ལམ་བཏབ་པ། འདི་ན་གང་དག་འདིར་འདུས་པ་དང་།
ནམ་མཁའ་ལ་རྒྱུ་བ་དང་། ས་ལ་གནས་པའི་ལྷ་རྣམས་དང་། གནོད་སྦྱིན་རྣམས་
དང༌། མིའམ་ཅི་རྣམས་དང་། ལྷ་མ་ཡིན་རྣམས་དང་། འབྱུང་པོ་རྣམས་དང་། མི་
གང་ཡིན་པ་རྣམས་བདག་ལ་ཉོན་ཅིག །བདག་གིས་སྦྱིན་པ་བྱང་ཆུབ་ཏུ་བསྔོས་
པའི་དགེ་བ་འདིས་བདག་སངས་རྒྱས་ཀྱི་གོ་འཕང་ཐོབ་པར་གྱུར་ནས། བདག་
གིས་སེམས་ཅན་རྣམས་འཁོར་བའི་རྒྱ་མཚོ་ལས་སྒྲོལ་ཞིང་བླ་ན་མེད་པའི་ཞི་བ་མྱ་
ངན་ལས་འདས་པ་ལ་འགོད་པར་གྱུར་ཅིག །ཡང་སྨྲས་པ་རིགས་ཀྱི་བུ་པགས་པ་
ཁྱེར་ཅིག །ཅེས་སྨྲས་ནས་བྱིན་ཅིང་སྐུ་ལུས་ཀྱི་ཤ་ཁྲག་གིས་སྲོག་ཆགས་གྲངས་
མེད་པ་ཞིག་ཀྱང་ཚིམ་པར་བྱས་སོ། །ཞེས་འབྱུང་བ་ལྟར་རོ། ། །
གསུམ་པ་ལུས་གཏོང་བར་དགོངས་པ་འདི་ལ་ཀུན་སློང་ལ་སྐྱོན་མེད་པའི་
བདེན་པའི་མཐུ་བརྗོད་པ་ལ་བཞི། རྙེད་བཀུར་སྙན་གྲགས་སོགས་ཚེ་འདིའི་ཕུན་
ཚོགས་འདོད་པའི་ཀུན་སློང་མེད་པར་བསྟན་པ། ཕྱི་མར་སྲིད་པའི་ཕུན་ཚོགས་
ཐོབ་པར་འདོད་པའི་ཀུན་སློང་མེད་པར་བསྟན་པ། རང་གཅིག་པུ་ཞི་བདེ་དོན་
གཉེར་གྱི་བསམ་པ་མེད་པར་བསྟན་པ། ནམ་མཁའི་མཐས་གཏུགས་པའི་སེམས་
ཅན་ཐམས་ཅད་ཀྱི་དོན་དུ་གཏོང་བ་ཡིན་པར་བསྟན་པའོ། །དང་པོ་ནི། འགྲན་
ཕྱིར་མ་ཡིན་གྲགས་པ་འདོད་ཕྱིར་མིན། །ཞེས་གསུངས། འདི་ལ་འགྱུར་གསར་དུ་
ཚིག་གི་འགོར་ གཞན་ཡང་ཞེས་པ་ཞིག་ལྷག་པོ་བྱུང་ངོ༌། །དོན་ནི་བྱང་སེམས་
167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བདག་ཉིད་ཆེན་པོས་ཕྱོགས་བཅུའི་རྒྱལ་བ་སྲས་བཅས་དཔང་པོར་གསོལ་ཏེ།
བདག་གིས་སྟག་མོ་ལ་ལུས་སྟེར་བར་བྱེད་པ་འདི་གཞན་དང་འགྲན་པའི་ཕྱིར་
ཡང་མ་ཡིན། གྲགས་པ་འདོད་པའི་ཕྱིར་ཡང་མ་ཡིན། དེས་མཚོན་ནས་ཚེ་འདིའི་
བདེ་བ་སྒྲུབ་པའི་ཕྱིར་མིན་པ་ནི་རྒྱལ་བ་སྲས་བཅས་ཀྱིས་མཁྱེན་པ་ལྟར་རོ་ཞེས་
བདེན་པ་བརྗོད་དོ། །གཉིས་པ་ཕྱི་མར་སྲིད་པའི་ཕུན་ཚོགས་ཐོབ་པར་འདོད་པའི་
ཀུན་སློང་མེད་པར་བསྟན་པ་ནི། མཐོ་རིས་འདོད་དང་རྒྱལ་སྲིད་སྒྲུབ་ཕྱིར་མིན།།
ཞེས་གསུངས། དོན་ནི་བྱང་སེམས་བདག་ཉིད་ཆེན་པོས་ལུས་གཏོང་བ་འདི་ཚེ་
འདིའི་དོན་སྒྲུབ་པའི་ཕྱིར་མིན་པར་མ་ཟད། འཇིག་རྟེན་ཕྱི་མར་མཐོ་རིས་ལྷའི་
དཔལ་ཐོབ་འདོད་པའང་མིན་ལ། འཁོར་ལོས་སྒྱུར་བའི་རྒྱལ་སྲིད་སྒྲུབ་པའི་ཕྱིར་
དུའང་མིན་ནོ་ཞེས་བདེན་པ་བརྗོད་དོ། །གསུམ་པ་ རང་གཅིག་པུ་ཞི་བདེ་དོན་
གཉེར་གྱི་བསམ་པ་མེད་པར་བསྟན་པ་ནི། བདག་གི་བདེ་བ་མཆོག་ཐོབ་ཕྱིར་
མིན་གྱི། །ཞེས་གསུངས། འདི་ལ་འགྱུར་གསར་དུ། རང་གི་བདེ་བ་མཆོག་འདོད་
ཕྱིར་མིན་གྱི། །ཞེས་འབྱུང་སྟེ། ཚིག་རིགས་མི་འདྲ་ཙམ་ལས་དོན་ལ་ཁྱད་མི་སྣང་
ངོ༌། །དོན་ནི་བྱང་སེམས་བདག་ཉིད་ཆེན་པོས་ལུས་གཏོང་བ་འདི་འཁོར་བའི་
བདེ་བ་སྒྲུབ་ཕྱིར་མིན་པར་མ་ཟད་བདག་ཉིད་ཐར་པའི་བདེ་བ་མཆོག་ཐོབ་པའི་
ཕྱིར་དུ་གཏོང་བའང་མིན་ནོ་ཞེས་བདེན་པ་བརྗོད་དོ། །
བཞི་པ་ནམ་མཁའི་མཐས་གཏུགས་པའི་སེམས་ཅན་ཐམས་ཅད་ཀྱི་དོན་དུ་
གཏོང་བ་ཡིན་པར་བསྟན་པ་ནི། གཞན་དོན་སྒྲུབ་ཕྱིར་བདག་ནི་འདི་རྩོམ་མོ། །
ཞེས་གསུངས། དོན་ནི་བྱང་སེམས་བདག་ཉིད་ཆེན་པོས་སྟག་མོ་ལ་ལུས་གཏོང་
བ་ནི་ཚེ་འདི་དང་། ཕྱི་མས་བསྡུས་པའི་སྲིད་པའི་ཕུན་ཚོགས་དང་རང་གཅིག་པུ་
- 168 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐར་ པ་ སྒྲུབ་ པའི་ ཕྱིར་མིན་གྱི། ནམ་མཁའི་མཐས་ གཏུགས་པའི་ སེམས་ཅན་
ཐམས་ཅད་ ཀྱི་དོན་བསྒྲུབ་ ཕྱིར་ གཏོང་བ་འདི་རྩོམ་མོ། །བདག་གི་ལྷག་ པའི་
བསམ་པ་རྣམ་པར་དག་པའི་བདེན་པ་ཆེན་པོ་དེའི་མཐུས་བརྗོད་པར་འགྱུར་བའི་
སྨོན་ལམ་འདི་འགྲུབ་པར་གྱུར་ཅིག་ཅེས་པ་ནི་ཚིག་གི་ལྷག་མའོ། །
བཞི་པ་གཏོང་བ་ལ་ཉེ་བར་ཕྱོགས་པའི་ཚེ་སྨོན་ལམ་བཏབ་པ་ནི། དེ་བས་
བདག་ནི་འདི་ཡིས་དུས་གཅིག་ཏུ། །འཇིག་རྟེན་དག་ལ་སྡུག་བསྔལ་བདེ་འབྱུང་
བ། །བསམ་བཞིན་ སྒྲུབ་ པ་ རྟག་ཏུ་ནུས་ གྱུར་ཅིག །ཉི་མས་མུན་བསལ་ སྣང་
འབྱུང་ནུས་བཞིན་ནོ། །མཐོང་ཞིང་ཐོས་སམ་རྗེས་སུ་དྲན་ཡང་རུང་། །རེག་གམ་
གཏམ་དུ་བརྗོད་པར་གྱུར་ཀྱང་རུང་། །རྣམ་པ་ཀུན་ཏུ་འགྲོ་ལ་ཕན་པ་ནི། །བདེ་
དང་ ལྡན་ པ་རྟག་ཏུ་བྱེད་གྱུར་ཅིག །ཅེས་ གསུངས། འགྱུར་གསར་དུ། ཉི་མས་
མུན་ བསལ་ སྣང་ འབྱུང་ ཇི་ ལྟ་ བ། །དེ་ ལྟར་ བདག་ གི་ འདི་ ཡིས་ དུས་ མཉམ་
དུ། །འཇིག་རྟེན་རྣམས་ཀྱི་སྡུག་བསྔལ་བདེ་བ་དག །བསལ་ཞིང་སྒྲུབ་པ་རྟག་ཏུ་
ནུས་གྱུར་ཅིག །ཅེས་འབྱུང༌། ཚིགས་བཅད་འོག་མ་འགྱུར་རྙིང་དང་འདྲའོ། །དོན་
ནི་བྱང་སེམས་བདག་ཉིད་ཆེན་པོས་དེ་ལྟར་བཏང་བའི་ཕན་ཡོན་དང་མ་བཏང་
བའི་ཉེས་དམིགས་རྣམས་སོ་སོར་རྟོག་པའི་ཤེས་རབ་ཀྱིས་ལེགས་པར་དཔྱད་
ནས་ངེས་པ་བརྟན་པར་བྱས་ནས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་
དཔང་པོར་གསོལ་ཏེ་སྨོན་ལམ་འདི་ལྟར་བཏབ་བོ། །བདག་གིས་སྟག་མོ་ལ་ལུས་
བྱིན་པའི་དགེ་བའི་རྩ་བ་འདིས་ཇི་ལྟར་འཇིག་རྟེན་ན་ཉི་མ་ཤར་བའི་ཚེ་མུན་པ་
ཐམས་ཅད་བསལ་བ་དང་ཕྱོགས་ཀུན་མཐོང་བའི་སྣང་བ་དུས་གཅིག་ཏུ་འབྱུང་བ་
ཇི་བཞིན་དུ་སེམས་ཅན་ཐམས་ཅད་ལ་སྡུག་བསྔལ་བྱུང་བ་དང་འབྱུང་བར་འགྱུར་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་ཐམས་ཅད་བསལ་བ་དང༌། ཅི་བསམ་པའི་བདེ་བ་ཐམས་ཅད་འབྱུང་བ་དུས་
གཅིག་ཏུ་སྒྲུབ་ནུས་པར་གྱུར་ཅིག །བདག་མཐོང་ངམ། བདག་གི་མིང་ཐོས་སམ།
བདག་ རྗེས་ སུ་དྲན་ནམ། བདག་གི་ལུས་ལ་རེག་གམ། ཐ་ན་བདག་གི་གཏམ་
བརྗོད་པ་ཐམས་ཅད་ཀྱང་དེ་དང་དེའི་རྐྱེན་ལ་བརྟེན་ནས་རྣམ་པ་ཀུན་ཏུ་ཕན་པ་
དང་བདེ་བ་མཆོག་དང་ལྡན་པར་གྱུར་ཅིག །ཅེས་སྨོན་ལམ་བཏབ་བོ། །ཕན་པ་
ནི་ཚེ་རབས་ཕྱི་མ་རྣམས་སུ་འདོད་པའི་དོན་འགྲུབ་པར་བྱེད་པ་དང་། བདེ་བ་ནི་
གནས་སྐབས་དེར་ཚོར་བ་སིམ་པ་མྱོང་བའོ། །ཕན་བདེའི་ཚུལ་དེ་ལ་ཡང་ཕུགས་
སུ་ཕན་ཡང་འཕྲལ་དུ་སྡུག་བསྔལ་བ་ཡང་ཡོད། འཕྲལ་དུ་བདེ་ཡང་ཕུགས་སུ་མི་
ཕན་པ་ཡང་ཡོད། ཕན་པ་དང་བདེ་བ་གཉིས་ཀ་དང་ལྡན་པ་ཡང་ཡོད། གཉིས་ཀ་
དང་མི་ལྡན་པ་ཡང་ཡོད་པ་ལས། བྱང་སེམས་བདག་ཉིད་ཆེན་པོས་སྨོན་ལམ་དུ་
མཛད་པ་ནི་ཚེ་རབས་ཐམས་ཅད་དུ་ཡང་ཕན་ལ། ཚེ་འདིར་ཡང་བདེ་བ་དང་ལྡན་
པ་ཞིག་ཏུ་གྱུར་ཅིག་ཅེས་སྨོན་ལམ་དུ་མཛད་པའོ། །སྟག་མོ་ལ་ལུས་བྱིན་པའི་
འཁྲུངས་རབས་སྟོན་པའི་མདོ་ལས་བྱང་ཆུབ་སེམས་དཔས་དེའི་ཚེ་སྨོན་ལམ་
བཏབ་པའི་ཚིག་འདི་ལྟར་གསུངས་ཏེ། བདག་ནི་ཆོས་མཁས་སེམས་ཅན་ཀུན་གྱི་
ཕྱིར། །བླ་ མེད་ བྱང་ ཆུབ་ གནས་ ནི་ གཉེར་ བས་ན། །སྙིང་ རྗེ་ ཆེན་ པོའི་ སེམས་
བསྐྱེད་གཡོ་བ་མེད། །སྐྱེ་བོས་ཕངས་པའི་ལུས་ནི་གཏོང་པར་བྱེད། །བྱང་ཆུབ་
ནད་མེད་གདུང་བ་མེད་པས་ན། །བློ་དང་ལྡན་པ་ཀུན་གྱི་རབ་ཏུ་སྨོས། ཁམས་
གསུམ་སྡུག་བསྔལ་རྒྱ་མཚོའི་སེམས་ཅན་ཀུན། །དེང་བདག་དྲངས་ནས་བདེ་ལ་
འགོད་པར་ཤོག །ཅེས་གསུངས་སོ། །
ལྔ་པ་ལུས་བཏང་བ་དངོས་ནི། དེ་ལྟར་གཞན་དོན་བསྒྲུབ་ཕྱིར་དེས་བྱས་
- 170 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནས། །སྲོག་དང་བྲལ་ཡང་རབ་ཏུ་དགའ་གྱུར་ཏེ། །བརྟན་པའི་ལྷ་རྣམས་ངོ་མཚར་
སྐྱེས་གྱུར་པར། །བདག་གི་ལུས་ནི་དེ་ནས་བོར་བར་གྱུར། །དེ་ནས་སྟག་མོ་དེ་
བྱང་ཆུབ་སེམས་དཔས་ལུས་བོར་བའི་སྒྲ་དེས་ཁྲོས་ཤིང་ངོ་མཚར་སྐྱེས་ནས།
བདག་གི་ཕྲུག་གུ་བཅའ་བ་བཏང་སྟེ། དེ་ནས་མིག་གཉིས་ཀྱིས་བལྟས་པ་ན།
བྱང་ཆུབ་སེམས་དཔའ་དེའི་ལུས་སྲོག་དང་བྲལ་བ་མཐོང་ནས། དེ་མ་ཐག་ཏུ་ཉེ་
བར་འོངས་ནས་ཟ་བར་བརྩམས་སོ། །ཞེས་གསུངས། འདི་ལ་འགྱུར་གསར་དུ།
དེ་ལྟར་ངེས་པས་གཞན་དོན་བསྒྲུབ་པའི་ཕྱིར། །ཞེས་པ་དང༌། བྱང་ཆུབ་སེམས་
དཔའི་ལུས་བོར་བའི་སྒྲ་ཞེས་འབྱུང་ཞིང་གཞན་རྣམས་འགྱུར་རྙིང་དང་འདྲའོ། །
དོན་ནི་དེ་ལྟར་བྱང་སེམས་བདག་ཉིད་ཆེན་པོས་ལུས་གཏོང་བ་ལ་ཉེ་བར་ཕྱོགས་
པ་ན་ན་བཟའ་རྣམས་ཕུད་དེ་ཤིང་འོད་མའི་སྟེང་དུ་བཞག །ཕྱོགས་བཅུའི་རྒྱལ་བ་
སྲས་བཅས་ཐམས་ཅད་དཔང་པོར་གསོལ་ཏེ་སྔར་ལྟར་སྨོན་ལམ་བཏབ་ནས་
སེམས་ཅན་གྱི་དོན་དུ་སྲོག་འདོར་བ་ལ་རབ་ཏུ་དགའ་བར་གྱུར་ཏེ་སྟག་མོ་དེའི་
སྟེང་གི་བྲག་མཐོན་པོ་ཞིག་གི་སྟེང་དུ་འཛེགས་ཏེ་རང་གི་ལུས་སྟག་མོའི་ཐད་དུ་
བོར་བར་གྱུར་ཏོ། །བརྟན་པའི་ལྷ་རྣམས་ངོ་མཚར་སྐྱེ་བར་འགྱུར་བ་ནི་འོག་ཏུ་
འབྱུང་བ་ལྟར་རོ། །དེ་ནས་སྟག་མོ་དེས་བྱང་ཆུབ་སེམས་དཔས་ལུས་བོར་བའི་སྒྲ་
དེ་ཐོས་པ་ན། ཅི་འདི་བདག་ལ་གནོད་པ་བྱེད་པའམ་ཕྲུག་གུ་རྣམས་འཕྲོག་པར་
བྱེད་པ་ཞིག་ཡིན་སྙམ་དུ་ཁྲོས་ཤིང་ངོ་མཚར་སྐྱེས་ནས་ཕྲུག་གུ་ཟ་བར་ཕྱོགས་པ་
དེ་བཏང་སྟེ། མིག་གཉིས་ཀྱིས་བལྟས་པ་ན་བྱང་ཆུབ་སེམས་དཔའི་ལུས་གཅེར་
བུ་དེ་མཐོང་ངོ༌། །དེ་ལྟ་ནའང་བྱང་ཆུབ་སེམས་དཔའི་གཟི་བརྗིད་མ་བཟོད་པ་དང་
བཀྲེས་ པས་ཉེན་ཏེ་ ཁ་ འཐམས་ པའི་མཐུས་ཟ་བར་མ་ནུས་པ་ན། བྱང་ཆུབ་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སེམས་དཔས་དེ་མཁྱེན་ནས་འོད་མ་སྐམ་པོའི་ཚལ་པས་ལྐོག་མ་ནས་ཁྲག་ཕྱུང་སྟེ་
སྟག་མོའི་ཁའི་རྩར་བསྟེན་པ་དང་། དེ་མ་ཐག་ཏུ་ཁ་བྱེ་སྟེ་ཉེ་བར་འོངས་ནས་ཟོས་
སོ། །དེ་ལྟར་བྱང་སེམས་བདག་ཉིད་ཆེན་པོས་སྐུ་ལུས་བཏང་སྟེ་སྟག་མོ་ལ་བྱིན་
པ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ལྟས་
ཆེན་པོ་བཅོ་བརྒྱད་དང་རྣམ་པ་དྲུག་ཏུ་གཡོས་ པ་ འདི་ ལྟ་ སྟེ། འགུལ་ རབ་ཏུ་
འགུལ་ཀུན་ཏུ་རབ་ཏུ་འགུལ། གཡོས་རབ་ཏུ་གཡོས་ཀུན་ཏུ་རབ་ཏུ་གཡོས། ལྡེག་
རབ་ཏུ་ ལྡེག་ ཀུན་ཏུ་རབ་ཏུ་ལྡེག །འཁྲུགས་ རབ་ཏུ་འཁྲུགས་ ཀུན་ཏུ་རབ་ཏུ་
འཁྲུགས། ཆེམ་ཆེམ་རབ་ཏུ་ཆེམ་ཆེམ་ཀུན་ཏུ་རབ་ཏུ་ཆེམ་ཆེམ། འུར་འུར་རབ་ཏུ་
འུར་འུར་ཀུན་ཏུ་རབ་ཏུ་འུར་འུར་ཏེ། བདུད་ཀྱི་གནས་ཐམས་ཅད་ཀྱང་དཀྲོགས་
ཤིང་སྤ་བཀོང་བར་གྱུར་ཏོ། །ཉི་མའང་སྒྲ་གཅན་གྱིས་བསྒྲིབས་པ་བཞིན་དུ་འོད་
དང་མི་ལྡན་པས་ཕྱོགས་ཀུན་ཏུ་མུན་ནག་ཏུ་གྱུར། སུམ་ཅུ་རྩ་གསུམ་ལ་སོགས་
པའི་ལྷའི་གནས་ཐམས་ཅད་ནས་སྤོས་སྣ་ཚོགས་དང་མེ་ཏོག་སྣ་ཚོགས་ཀྱི་ཆར་
ཕབ་སྟེ་ནགས་ཚལ་དེའི་ཁོར་ཡུག་ཏུ་ཁྱབ་ཅིང་གང་བར་གྱུར་ཏོ། །
དྲུག་པ་མཛད་པ་རླབས་པོ་ཆེ་དེ་ལ་ལྷ་དང་བཅས་པའི་འཇིག་རྟེན་གྱིས་
མཆོད་པའི་ཚུལ་ལ་གཉིས། སློབ་མའི་གཙོ་བོ་མ་ཕམ་པས་ཆེད་བརྗོད་བྱས་ཚུལ་
དང༌། སློབ་མ་གཞན་རྣམས་དང་ལྷ་དང་བཅས་པའི་འཇིག་རྟེན་ཐམས་ཅད་ཀྱིས་
སྐུ་གདུང་ལ་མཆོད་པ་བྱས་པའི་ཚུལ་ལོ། །དང་པོ་ལ་བཞི། སློབ་མའི་གཙོ་བོ་མ་
ཕམ་པས་དེ་མཐོང་བས་ངོ་མཚར་དུ་གྱུར་ཅིང་དད་པ་ཆེན་པོ་སྐྱེས་པ། དད་ཅིང་
གུས་པས་བྱང་སེམས་བདག་ཉིད་ཆེན་པོའི་ཡོན་ཏན་ལ་བསྟོད་པ། སྙིང་ནས་གུས་
པས་ཕྱག་བཙལ་བ། དོན་དེ་སློབ་མ་གཞན་རྣམས་ལ་སྦྲན་པའོ། །
- 172 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང་པོ་ནི། དེའི་འོག་ཏུ་དེའི་སློབ་མ་དེས་ཤ་མ་རྙེད་པར་སླར་འོངས་ཏེ།
མཁན་པོ་གང་ན་བཞུགས་སྙམ་ནས་བལྟས་པ་ན། བྱང་ཆུབ་སེམས་དཔའ་དེའི་
ལུས་སྲོག་དང་བྲལ་བ་སྟག་མོ་དེས་ཟ་ཞིང་འདུག་པ་མཐོང་བ་དང་། དེས་དེའི་
སྤྱོད་པ་ཁྱད་པར་ཅན་ངོ་མཚར་ཆེ་བར་བཟུང་ནས་མྱ་ངན་དང་སྡུག་བསྔལ་གྱི་
ཤུགས་བཏང་སྟེ། དེའི་ཡོན་ཏན་གྱི་གཞི་ལ་སྨོན་པ་ཚིག་ཏུ་སྨྲ་བ་གཞན་དུ་ཡིད་ལ་
བསམ་པ་ཚིག་ཏུ་སྨྲས་ན་ལེགས་ཏེ། ཞེས་གསུངས། འགྱུར་གསར་དུ། ཚིག་ཟུར་
མི་འདྲ་བ་ཅུང་ཟད་ལས་དོན་གཅིག་པར་སྣང་ངོ༌། །གཞུང་དོན་ནི་དེ་ལྟར་བྱང་
སེམས་བདག་ཉིད་ཆེན་པོས་ལུས་བཏང་ཟིན་པ་དེའི་འོག་ཏུ་སློབ་མ་མ་ཕམ་པས་
ཕྱོགས་གཞན་དུ་བཙལ་ཡང་ཤ་མ་རྙེད་པར་སླར་འོངས་ཏེ། མཁན་པོ་གང་ན་
བཞུགས་སྙམ་དུ་བལྟས་པ་ན། བྱང་སེམས་བདག་ཉིད་ཆེན་པོས་སྐུ་ལུས་སྟག་མོ་
ལ་བྱིན་ཏེ་སྲོག་དང་བྲལ་ནས་སྟག་མོ་དེས་སྐུ་ལུས་ཀྱི་ཤ་ལྷག་མ་རྣམས་ཟ་ཞིང་
འདུག་པ་མཐོང་བ་ན་མྱ་ངན་གྱི་ཤུགས་ཀྱིས་བརྒྱལ་བར་གྱུར་ཏོ། །བརྒྱལ་བ་
སངས་ནས་བསམ་པ་ན། བྱང་སེམས་བདག་ཉིད་ཆེན་པོའི་སྤྱོད་པ་ཁྱད་པར་ཅན་
སྔོན་ཆད་སུས་ཀྱང་མ་ནུས་པ་དེ་ལྟ་བུ་ལ་དད་ཅིང་ངོ་མཚར་ཆེ་བར་གྱུར་ནས་མྱ་
ངན་དང་སྡུག་བསྔལ་གྱི་ཤུགས་བཏང་སྟེ། བྱང་སེམས་བདག་ཉིད་ཆེན་པོ་དེའི་
ཡོན་ཏན་གྱི་གཞི་ལ་ཡིད་ཀྱིས་སྨོན་ལམ་བཏབ་ཅིང་། ཇི་ལྟར་ཡིད་ལ་བསམ་པ་
བཞིན་དུ་ཚིག་ཏུའང་བརྗོད་དོ། །གཉིས་པ་དད་ཅིང་གུས་པས་བྱང་སེམས་བདག་
ཉིད་ཆེན་པོའི་ཡོན་ཏན་ལ་བསྟོད་པ་ལ་བཞི། བསམ་པ་ཕུན་ཚོགས་ཀྱི་སྒོ་ནས་
བསྟོད་པ། སྦྱོར་བ་ཕུན་ཚོགས་ཀྱི་སྒོ་ནས་བསྟོད་པ། ཐབས་ཤེས་ནམ་ཡང་འགྱུར་
བ་མེད་པའི་སྒོ་ནས་བསྟོད་པ། འབྲས་བུ་བླ་ན་མེད་པའི་སྒོ་ནས་བསྟོད་པའོ། །
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་པོ་ནི། ཨེ་མའོ་སྡུག་བསྔལ་ཅན་ལ་འདི་སྙིང་རྗེ། །བདག་ཉིད་ཆེ་བ་བདག་གི་
བདེ་མ་ཆགས། །དམ་པ་རྣམས་ཀྱི་སྤྱོད་པ་མཆོག་ཏུ་བྱས། །གཞན་གྱི་དཔལ་དང་
གྲགས་པ་ཟིལ་གྱིས་མནན། །ཅེས་གསུངས། འགྱུར་གསར་ ཡང་ཚིག་ཟུར་ཅུང་
ཟད་མ་གཏོགས་འདྲའོ། །གཞུང་དོན་ནི་མ་ཕམ་པས་བྱང་སེམས་བདག་ཉིད་ཆེན་
པོའི་སྤྱོད་པ་བླ་ན་མེད་པ་དེ་ལ་བསམ་པ་ཕུན་ཚོགས་ཀྱི་སྒོ་ནས་བསྔགས་ཏེ། ཨེ་
མའོ་ཞེས་ངོ་མཚར་བའི་ཚིག་སྔོན་དུ་བཏང་ནས། བདག་ཉིད་ཆེན་པོ་འདིའི་སྤྱོད་
པ་ཁྱད་པར་ཅན་འདི་ནི་སྔོན་བྱོན་པའི་རྒྱལ་བ་དམ་པ་རྣམས་ཀྱི་མཛད་སྤྱོད་དང་
མཚུངས་ཤིང་། ད་ལྟར་ཕྱོགས་བཅུའི་ཞིང་ན་གནས་པའི་བྱང་ཆུབ་སེམས་དཔའ་
སྐྱེས་བུ་དམ་པ་རྣམས་ཀྱི་སྤྱོད་པ་ཐམས་ཅད་ལས་མཆོག་ཏུ་གྱུར་ཅིང་། སྐྱེ་བོ་ཐ་
མལ་པ་རྣམས་ཀྱིས་རྗེས་སུ་ཡི་རང་ཙམ་ཡང་བྱ་བར་མི་ནུས་ལ། སྤྱོད་པ་ཁྱད་པར་
ཅན་རླབས་པོ་ཆེ་འདིས་ནི་བྱང་སེམས་གཞན་ཐམས་ཅད་ཀྱི་དཔལ་དང་གྲགས་པ་
ཟིལ་གྱིས་མནན་ཏོ། །དོན་གྱི་དབང་འདི་ལ་དགོངས་ནས་དེ་བཞིན་གཤེགས་པ་
རིན་ཆེན་སྙིང་པོ་ལ་སོགས་པ་ཕྱོགས་བཅུའི་རྒྱལ་བ་ཐམས་ཅད་ཀྱིས་བྱང་སེམས་
བདག་ ཉིད་ཆེན་ པོ་ འདི་ ལ་ བདག་ཉིད་ཆེན་ པོ་ སྙིང་སྟོབས་ཅན་ཞེས་མཚན་
བཏགས་ཤིང༌། ཕྱོགས་བཅུའི་བྱང་སེམས་ཐམས་ཅད་ཀྱི་ནང་ན་བདག་ཉིད་ཆེན་
པོ་ཁྱོད་ནི་འགྲན་ཟླ་མེད་པའི་མེ་ཏོག་པདྨ་དཀར་པོ་ལྟ་བུའོ། །བྱང་སེམས་གཞན་
རྣམས་ནི་མེ་ཏོག་ཕལ་པ་ལྟ་བུའོ་ཞེས་མགྲིན་གཅིག་དང་དབྱངས་གཅིག་གིས་རྒྱ་
ཆེར་བསྔགས་པ་མཛད་དོ། །འདི་ལྟ་བུའི་སྤྱོད་པ་རླབས་པོ་ཆེ་འདི་འབྱུང་བའི་རྒྱུ་
གང་ཡིན་སྙམ་ན། བྱང་སེམས་བདག་ཉིད་ཆེན་པོ་འདི་ནི་སྔོན་ཐུགས་བསྐྱེད་ཙམ་
ནས་ལྷག་བསམ་སྙིང་སྟོབས་གཞན་ལས་ལྷག་པར་གྱུར་ཅིང་། དེ་གོང་འཕེལ་དུ་
- 174 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོང་ནས་མཛད་པ་འདི་སྟོན་པའི་ཚེ་ནི་སེམས་ཅན་ སྡུག་བསྔལ་བ་རྣམས་ལ་
བཟོད་གླགས་མེད་པའི་སྙིང་རྗེ་ཆེན་པོ་དང་། ཆོས་རྣམས་ཀྱི་གནས་ལུགས་མངོན་
སུམ་དུ་གཟིགས་ནས་རང་གི་བདེ་བ་ལ་ནམ་ཡང་ཆགས་པ་མེད་པའི་ཤེས་རབ་
གཉིས་སྟོབས་མཚུངས་སུ་ཡོད་པའི་མཐུས་ཡིན་ནོ། །འདི་ནི་ཤིན་ཏུ་དཔག་པར་
དཀའ་བའི་གནས་ཐེག་པ་ཆེན་པོའི་གསུང་རབ་དགོངས་འགྲེལ་དང་བཅས་པའི་
སྙིང་པོའི་དོན་ཡིན་ཏེ། ཐེག་པ་ཆེན་པོའི་ས་ལམ་བགྲོད་པ་ཐམས་ཅད་ཐབས་སྙིང་
རྗེ་ཆེན་པོ་དང་། གནས་ལུགས་གཟིགས་པའི་ཤེས་རབ་འདི་གཉིས་ཀྱི་སྒོ་ནས་
བགྲོད་པ་ཡིན་ལ། འདི་གཉིས་ཇི་ཙམ་ཤུགས་དྲག་ཅིང་བརྟན་པ་དང་སྟོབས་ཆེ་བ་
ཙམ་དུ་ས་ལམ་མྱུར་ལ། ས་ལམ་གྱི་བགྲོད་པ་བུལ་བ་ནི་བསམ་པ་འདི་གཉིས་
སྟོབས་ཆུང་བའི་དབང་གིས་ཡིན་ནོ། །བསམ་པ་འདི་གཉིས་ཀྱང་སྟོབས་མཚུངས་
སུ་དགོས་ཀྱི། འདི་གཉིས་ལས་གཅིག་མ་ཚང་ན་ཐེག་པ་ཆེན་པོའི་ས་ལམ་བགྲོད་
པ་ལྟ་ཞོག །ཐེག་པ་ཆེན་པོའི་སྦྱོར་ལམ་དུ་ཡང་བགྲོད་མི་ནུས་སོ། །བསམ་པ་
འདི་གཉིས་སྟོབས་མཚུངས་སུ་དགོས་པ་ནི་ཤེར་ཕྱིན་གྱི་མདོ་ལས། ཤེས་རབ་ཀྱི་
ཕ་རོལ་ཏུ་ཕྱིན་པ་ནི་ཚུ་རོལ་གྱི་འགྲམ་ན་ཡང་མི་གནས། ཕ་རོལ་གྱི་འགྲམ་ན་ཡང་
མི་ གནས་སོ། །ཞེས་ གསུངས་ ཏེ། ཚུ་ རོལ་ནི་ཆོས་རྣམས་ ཀྱི་གནས་ ལུགས་ མ་
མཐོང་བར་རང་གི་བདེ་བ་ལ་ཆགས་པའོ། །ཕ་རོལ་ནི་གནས་ལུགས་མཐོང་ཡང་
སྙིང་རྗེ་ཆེན་པོ་མེད་པར་སེམས་ཅན་ཡལ་བར་དོར་ཏེ་ཞི་བའི་མཐར་ལྷུང་བའོ། །
དོན་ དེ་ ལ་ དགོངས་ནས་ རྗེ་བཙུན་བྱམས་ པས། ཤེས་ པས་ སྲིད་ ལ་ མི་ གནས་
ཤིང་། །སྙིང་རྗེ་ཞི་ལ་མི་གནས་དང་། །ཞེས་གསུགས་སོ། །
གཉིས་པ་སྦྱོར་བ་ཕུན་ཚོགས་ ཀྱི་སྒོ་ནས་བསྟོད་པ་ནི། ཨེ་མའོ་ རབ་ཏུ་
- 175-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དཔའ་བ་འཇིགས་པ་མེད། །ཡོན་ཏན་གཞི་ལྡན་བྱམས་མཆོག་རྣམ་པར་བསྟན། །
ཨེ་མའོ་ཡོན་ཏན་ཆེན་པོས་བདག་གི་ལུས། །ཕྱག་གི་གནས་ཀྱི་ཁྱད་པར་ཅན་དུ་
བྱས། །ཞེས་ གསུངས། འདི་ ལ་ འགྱུར་ གསར་ དུ། ཨེ་ མའོ་ རབ་ ཏུ་ དཔའ་ བ་
འཇིགས་ མེད་ པས། །ཡོན་ཏན་གཞི་ ལྡན་ བྱམས་མཆོག་རྣམ་ པར་ བསྟན། །ཨེ་
མའོ་ཡོན་ཏན་ཆེ་ལྡན་རང་གི་ལུས། །ཕྱག་གི་གནས་ནི་ཁྱད་པར་ཅན་དུ་བྱས། །
ཞེས་འབྱུང་ སྟེ། རྐང་ པ་བཞི་ པར་ ཕྱག་ གི་གནས་ནི་ཞེས་པ་འདི་ གོ་བདེའོ། །
གཞུང་དོན་ནི་མ་ཕམ་པས་བྱང་སེམས་བདག་ཉིད་ཆེན་པོས་སྔར་བཤད་པ་ལྟར་
གྱི་ཐབས་དང་ཤེས་རབ་གཉིས་ཟུང་དུ་འབྲེལ་བའི་བསམ་པ་ཁྱད་པར་ཅན་དེས་
ཀུན་ནས་བསླངས་ཏེ་སྦྱོར་བ་སྐུ་ལུས་ཕངས་མེད་དུ་གཏོང་བའི་སྦྱིན་པ་རླབས་པོ་
ཆེ་ དེ་ ལ་ བསྔགས་པ་ནི། ཨེ་མའོ་ ཞེས་ ངོ་ མཚར་ བའི་ ཚིག་ སྔོན་དུ་བཏང་ སྟེ།
བདག་གི་བླ་མ་བྱང་སེམས་བདག་ཉིད་ཆེན་པོ་འདི་ནི་དཔའ་བོ་ཆེན་པོ་འཇིགས་
པ་མེད་པ་ཞིག་སྟེ། སེམས་ཅན་གཞན་རྣམས་ནི་ལུས་ལ་སྦྲང་བུས་སོ་བཏབ་པ་
ཙམ་ཡང་མི་བཟོད་ཅིང་། ཟང་ཟིང་གི་དངོས་པོ་ངན་ངོན་རེ་ཡང་བློས་གཏོང་མི་
ནུས་པ་ལ། བདག་ཅག་གི་བླ་མ་སྙིང་སྟོབས་ཆེན་པོ་འདིས་ནི་རང་གི་སྐུ་ལུས་ཀྱང་
མཆིལ་མའི་ཐལ་བ་བཞིན་དུ་བོར་རོ། །དེའི་ཕྱིར་བདག་ཉིད་ཆེན་པོ་འདིས་ནི་
སངས་རྒྱས་ཀྱི་ཡོན་ཏན་ཐམས་ཅད་འབྱུང་བའི་གཞི་བྱམས་པ་ཆེན་པོ་ཐུགས་རྒྱུད་
ལ་མངའ་བའི་ངང་ཚུལ་ལྷ་དང་བཅས་པའི་འཇིག་རྟེན་ཀུན་ལ་བསྟན་པ་ཡིན་
ནོ། །དེ་ལྟར་སྐུ་ལུས་བཏང་བ་ནི་བྱང་སེམས་རང་ཉིད་ཀྱི་ངོས་ནས་ལན་དང་རྣམ་
པར་སྨིན་པ་དང་། འཁོར་བའི་ཕུན་ཚོགས་གང་ལའང་རེ་བ་མེད་པར་སེམས་ཅན་
སྡུག་བསྔལ་བ་ལ་མ་བཟོད་པའི་སྙིང་ རྗེ་ཁོ་ནས་བཏང་བ་ཡིན་ཡང་། མི་གཙང་
- 176 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བའི་ཕུང་པོ་དོར་བ་ལས་རིན་ཆེན་རིན་ཐང་མེད་པའི་ཕུང་པོ་བྱུང་བ་ཇི་ལྟ་བར་སྐུ་
ལུས་བཏང་བའི་ཡོན་ཏན་གྱི་ཕུང་པོ་ཆེན་པོ་དེའི་མཐུས་མྱུར་དུ་མཚན་དཔེས་
བརྒྱན་པའི་སྐུ་འགྲུབ་པར་འགྱུར་བ་དང༌། འཕྲལ་དུའང་སྐུ་ལུས་ཀྱི་རུས་པའི་དུམ་
བུ་ཕྲ་མོ་རེ་ཡང་འགྲོ་བ་ལྷ་དང་བཅས་པ་ཐམས་ཅད་ཀྱི་ཕྱག་གི་གནས་ཁྱད་པར་
ཅན་དུ་བྱས་སོ། །ཨེ་མའོ་འདི་ལྟ་བུའི་སྤྱོད་པ་ཁྱད་པར་ཅན་ནི་ངོ་མཚར་རོ་ཞེས་
རབ་ཏུ་བསྔགས་སོ། །
གསུམ་པ་ཐབས་ཤེས་ནམ་ཡང་འགྱུར་བ་མེད་པའི་སྒོ་ནས་བསྟོད་པ་ནི། རང་
བཞིན་ཞི་བ་ས་གཞི་བཞིན་དུ་བརྟན། །ཨེ་མའོ་གཞན་གྱི་སྡུག་བསྔལ་མི་བཟོད་
པ། །ཨེ་མའོ་དཔའ་བ་ ཕུན་ སུམ་ཚོགས་པ་འདིས། །བདག་གི་སྐྱོན་ནི་རབ་ཏུ་
གྲགས་ པར་ གྱུར། །ཅེས་ གསུངས། འགྱུར་ གསར་ ཡང་ ཚིག་ ཟུར་ ཕྲན་ བུ་ མ་
གཏོགས་འདྲའོ། །གཞུང་དོན་ནི་བྱང་སེམས་བདག་ཉིད་ཆེན་པོས་ཐབས་ཤེས་
གཉིས་ཀ་ཚང་བའི་སྤྱོད་པ་ཁྱད་པར་ཅན་དེ་ཡང་ལན་རེ་ཙམ་མིན་པར་ཐུགས་
བསྐྱེད་པ་ནས་བཟུང་ནམ་ཡང་འགྱུར་བ་མེད་པར་གོང་འཕེལ་ཁོ་ནར་མཛད་དེ།
གནས་ལུགས་རྟོགས་པའི་ཤེས་རབ་ཆེས་ཆེར་འཕེལ་ཏེ་ཐུགས་ཉོན་མོངས་ཀྱི་
དབང་དུ་འགྲོ་བའི་སྐབས་མེད་པར་ཐུགས་ཀྱི་རང་བཞིན་ཞི་བ་ནི་དབང་ཆེན་
གསེར་གྱི་ས་གཞི་བཞིན་དུ་བརྟན་ནོ། །སྙིང་རྗེ་ཆེན་པོ་ནམ་ཡང་འགྱུར་བ་མེད་པ་
ནི་སེམས་ཅན་གཞན་གྱི་སྡུག་བསྔལ་ཕྲ་མོར་གཟིགས་ཀྱང་བཟོད་གླགས་མེད་
པའི་སྙིང་རྗེ་སྐྱེ་བ་ནམ་ཡང་ཉམས་པ་མེད་དོ། །འདི་ལྟ་བུའི་ཐབས་ཤེས་ཤིན་ཏུ་
བརྟན་ཞིང་འགྱུར་བ་མེད་པ་བདག་ཅག་གི་བླ་མ་ཉོན་མོངས་འཇོམས་པ་ལ་
དཔའ་བ། སེམས་ཅན་མ་ལུས་སྒྲོལ་བ་ལ་དཔའ་བ་འདི་འདྲ་བ་ནི་ཨེ་མའོ་ངོ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཚར་རོ་ཞེས་བསྔགས་སོ། །བདག་ཅག་གི་བླ་མ་དཔའ་བ་ཕུན་སུམ་ཚོགས་པ་
འདིས་སྤྱོད་པ་རླབས་པོ་ཆེ་དེ་ལྟར་མཛད་པས་བདག་ནི་སྙིང་སྟོབས་ཞན་པ་བླ་
མའི་རྗེས་སུ་སློབ་པར་མ་ནུས་པས་བདག་གི་སྐྱོན་རབ་ཏུ་གྲགས་པར་གྱུར་ཏོ་ཞེས་
བསྔགས་སོ། །
བཞི་པ་འབྲས་བུ་བླ་ན་མེད་པའི་སྒོ་ནས་བསྟོད་པ་ནི། མགོན་པོ་འདིས་ནི་
མགོན་དང་བཅས་བྱས་པས། །ད་ནི་འགྲོ་བ་མྱ་ངན་བྱ་མི་དགོས། །གཞན་གྱིས་
ཕམ་ དུ་ དོགས་ པའི་བདུད་ དག་ ཀྱང༌། །ད་ནི་ངེས་པར་ཤུགས་ ཀྱང་ ནར་ ཞེས་
འབྱིན། །ཅེས་ གསུངས། འགྱུར་ གསར་ ཡང་ ཚིག་ ཟུར་ ཕྲན་ བུ་ མ་ གཏོགས་
འདྲའོ། །གཞུང་དོན་ནི་མ་ཕམ་པས་ཁམས་གསུམ་འཁོར་བའི་སྡུག་བསྔལ་གྱིས་
ཉམ་ཐག་པའི་འགྲོ་བ་རྣམས་ལ་དབུགས་དབྱུང་བའི་ཚིག་སྨྲས་པ། ད་ནི་ཁམས་
གསུམ་གྱི་འགྲོ་བ་སྔོན་ཆད་སྲིད་པའི་བཙོན་རར་ལས་དང་ཉོན་མོངས་པའི་འཆིང་
བ་དམ་པོས་བཅིངས་ཤིང་། སྡུག་བསྔལ་གསུམ་གྱིས་བར་མཚམས་མེད་པར་
མནར་བའི་འགྲོ་བ་རྣམས་བདག་ཅག་ལ་མགོན་སྐྱབས་མེད་དོ་སྙམ་དུ་མྱ་ངན་བྱ་
མི་དགོས་ཏེ། བདག་ཅག་གི་བླ་མ་སྙིང་སྟོབས་ཆེན་པོ་གོ་འཕང་མཐོན་པོར་བྱོན་
པའི་མགོན་པོ་འདིས་བདག་ཅག་ཁམས་གསུམ་གྱི་འགྲོ་བ་ཐམས་ཅད་མགོན་དང་
བཅས་པར་བྱས་པའི་ཕྱིར་རོ། །དེ་ཅིའི་ཕྱིར་ཞེ་ན། བདག་ཉིད་ཆེན་པོ་འདིས་རང་
གི་ལུས་ཀྱང་ཕངས་མེད་དུ་གཏོང་བའི་སྤྱོད་པ་རླབས་པོ་ཆེ་འདི་ལྟ་བུ་མཛད་པས་
ཚོགས་མྱུར་དུ་རྫོགས་ཏེ་འཚང་རྒྱ་བར་འགྱུར་ལ། སངས་རྒྱས་པ་ན་མགོན་པོ་
འདིས་ཆོས་ཀྱི་འཁོར་ལོ་བསྐོར་ཏེ་བདག་ཅག་རྣམས་སྨིན་གྲོལ་ལ་འགོད་པའི་
ཕྱིར་ རོ། །དེ་ ལྟར་ བྱང་ སེམས་ བདག་ ཉིད་ཆེན་ པོ་ འདིས་ འགྲོ་བ་ཐམས་ཅད་
- 178 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མགོན་སྐྱབས་དང་བཅས་པར་བྱས་ཀྱང་། འགྲོ་བ་ཕུང་བར་འདོད་པའི་བདུད་
སྡིག་ཏོ་ཅན་དཔུང་དང་བཅས་པ་ནི་སེམས་ཅན་རྣམས་འཁོར་བར་འཆིང་བ་
འབའ་ཞིག་སེམས་ པ་ཡིན་ པས། བདག་ ཉིད་ཆེན་པོ་གཞན་ གྱིས་ སེམས་ཅན་
རྣམས་འཁོར་བ་ནས་བཏོན་ན་བདུད་སྡིག་ཏོ་ཅན་རང་ཉིད་དཔུང་མེད་པར་ལུས་
དོགས་ནས་ཕམ་དུ་དོགས་པར་བྱེད་པས་བྱང་སེམས་བདག་ཉིད་ཆེན་པོའི་སྤྱོད་པ་
རླབས་པོ་ཆེ་དེ་མཐོང་བ་ན། སྡུག་བསྔལ་ཞིང་མྱ་ངན་ གྱི་ཟུག་རྔུས་ཟུག་ནས་
ཤུགས་ནར་ཞེས་འབྱིན་པ་ཙམ་དུ་ལུས་པར་བྱས་སོ་ཞེས་རྒྱ་ཆེར་བསྔགས་སོ། །
བསྟོད་པའི་ཚིགས་བཅད་འདི་དག་ནི་སྙན་ངག་གི་ཚིག་སྦྱོར་ཕུན་སུམ་ཚོགས་པ་
ཞིག་སྟེ། སྙན་ངག་གི་རྒྱན་ལ་མང་དུ་ཡོད་པ་ལས་གཞི་གཅིག་གི་སྟེང་དུ་ཆེས་མི་
མཐུན་པའི་ཆོས་གཉིས་འདུ་བ་འགལ་བའི་རྒྱན་ཅེས་བྱ་བའི་ཚིག་སྦྱོར་དུ་མཛད་
དོ། །དེ་ཡང་ཚིགས་བཅད་དང་པོས་བྱང་སེམས་བདག་ཉིད་ཆེན་པོས་རང་ཡལ་
བར་དོར་ནས་གཞན་གཅེས་པར་བཟུང་སྟེ་སེམས་ཅན་ཐམས་ཅད་ལ་སྙོམས་པར་
ཕན་པ་མཛད་ཀྱང་། སྙིང་སྟོབས་ཆུང་ངུ་རྣམས་ཀྱི་དཔལ་དང་གྲགས་པ་ཟིལ་གྱིས་
མནན་ཏོ་ཞེས་འགལ་བའི་རྒྱན་སྦྱར་རོ། །ཚིགས་བཅད་གཉིས་པས་རང་གི་ལུས་
ཤ་ཁྲག་གི་ཕུང་པོ་མཆིལ་མའི་ཐལ་བ་བཞིན་དུ་བོར་ཡང་། རིན་ཆེན་རིན་ཐང་
མེད་པ་མཚན་དཔེས་བརྒྱན་པའི་སྐུ་བསྒྲུབས་ཏེ་འགྲོ་བ་ཀུན་གྱི་ཕྱག་གི་གནས་སུ་
བྱས་སོ་ཞེས་འགལ་བའི་རྒྱན་སྦྱར་རོ། །ཚིགས་བཅད་གསུམ་པས་གཞན་གྱི་སྡུག་
བསྔལ་ཕྲ་མོ་མི་བཟོད་པར་དེ་སེལ་བའི་ཐབས་འབའ་ཞིག་མཛད་ཀྱང་། སྤྱོད་པ་
རླབས་པོ་ཆེ་འདི་མཛད་པས་སློབ་མའི་སྐྱོན་འཇིག་རྟེན་ཀུན་ལ་རབ་ཏུ་གྲགས་
པར་བྱས་སོ་ཞེས་འགལ་བའི་རྒྱན་སྦྱར་རོ། །ཚིགས་བཅད་བཞི་པས་བདག་ཉིད་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་པོ་འདིས་ཁམས་གསུམ་གྱི་འགྲོ་བ་ཐམས་ཅད་མགོན་དང་བཅས་པར་བྱས་
ཀྱང་། བདུད་སྡིག་ཏོ་ཅན་དཔུང་དང་བཅས་པ་རྨེག་མེད་དུ་ཕམ་པར་བྱས་སོ་ཞེས་
འགལ་བའི་རྒྱན་སྦྱར་རོ། །
གཞི་གཅིག་གི་སྟེང་དུ་ཆེས་མི་མཐུན་པའི་ཆོས་གཉིས་དུས་གཅིག་ཏུ་འདུ་བ་
འདི་ཅི་ཞིག་ཅེ་ན། འདི་ནི་རྟེན་འབྲེལ་གྱི་ཆོས་ཉིད་ཡིན་ཏེ། ཉི་མས་འཇིག་རྟེན་
ཐམས་ཅད་སྣང་བར་བྱེད་ཀྱང་། སྲིན་བྱ་ལ་སོགས་པའི་འབྱུང་པོའི་བྱ་འགའ་ཞིག་
ལ་མུན་པ་བསྐྱེད་པ་དང་། ཟླ་བའི་འོད་ཟེར་གྱིས་ཐམས་ཅད་བསིལ་བར་བྱེད་
ཀྱང་། ལས་ ངན་ པའི་ མཐུ་ སྨིན་ པའི་ ཡི་དྭགས་ འགའ་ ཞིག་ སྲེག་ པར་ བྱེད་ པ་
སོགས་ཕྱིའི་དངོས་པོ་རྣམས་ལའང་དེ་ལྟ་བུ་ཆེས་མང་དུ་སྣང་ཞིང་། སྟོན་པ་ཐུབ་
པའི་དབང་པོས་བྱང་ཆུབ་ཀྱི་ཤིང་དྲུང་དུ་སེམས་ཅན་ཐམས་ཅད་ལ་བྱམས་པའི་
ཏིང་ངེ་འཛིན་ལ་མཉམ་པར་བཞག་པས་བདུད་སྡིག་ཏོ་ཅན་དཔུང་དང་བཅས་པ་
ཐལ་བ་རླུང་གི་གཏོར་བ་བཞིན་དུ་རྣམ་པ་ཀུན་ཏུ་ཕུང་བར་གྱུར་པ་བཞིན་ནོ།།
ཚིག་སྦྱོར་འདི་དག་ནི་རྗེ་བླ་མས། མཉེས་གཤིན་བྱམས་པས་རྟག་ཏུ་བརླན་ཡང་
ནག་པོའི་རྩ་ལག་སྲེག །ཤིན་ཏུ་གཅད་དཀའི་འཆིང་བ་བཅད་ཀྱང་སྙིང་རྗེས་དམ་
དུ་ བཅིངས། །ཞི་བའི་ བཏང་སྙོམས་ རྒྱུན་ དུ་ ལྡན་ ཡང་ བདག་ པས་ གཞན་ ལ་
གཅེས། །འཇམ་ དབྱངས་ ཞབས་ ལ་ གུས་ པས་ བཏུད་ ནས་ མི་ ཕམ་ མགོན་ ལ་
བསྟོད། །ཅེས་མི་ཕམ་མགོན་པོ་ལ་སྙན་ངག་གི་ཚིག་སྦྱོར་ཕུན་སུམ་ཚོགས་པའི་
སྒོ་ནས་བསྟོད་པ་དང་མཚུངས་སོ། ། །
གསུམ་པ་སྙིང་ནས་གུས་པས་ཕྱག་བཙལ་བ་ནི། ཡོང་ཡེ་སྐལ་བ་ཆེན་པོ།
སེམས་ཅན་ཐམས་ཅད་ཀྱི་སྐྱབས་ སུ་ གྱུར་ པ། ཐུགས་རྗེ་ཤིན་ཏུ་རླབས་ཆེ་བ།
- 180 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྙིང་སྟོབས་དཔག་ཏུ་མེད་པ། བྱང་ཆུབ་སེམས་དཔའི་དོན་ཇི་ལྟ་བ་ཉིད་ལ་ཕྱག་
འཚལ་ལོ། །ཞེས་སྨྲས་ནས། ཞེས་ གསུངས། འདི་ ལ་ འགྱུར་ གསར་དུ། ཡོང་ཡེ་
ཐུགས་ཤིན་ཏུ་རླབས་ཆེ་བ་དང༌། སྙིང་སྟོབས་དཔག་ཏུ་མེད་པས་སྐལ་བ་ཆེན་པོ་
དང་ལྡན་པའི་སེམས་ཅན་ཐམས་ཅད་ཀྱི་སྐྱབས་སུ་གྱུར་པ་བྱང་ཆུབ་སེམས་དཔའི་
ཇི་ལྟ་བ་ཉིད་ལ་ཕྱག་འཚལ་ལོ། །ཞེས་འབྱུང་སྟེ། སྐལ་བ་ཆེན་པོའི་དོན་འགྱུར་
རྙིང་དང་མི་འདྲ་བར་བྱས་ཤིང་ཚིག་གཞན་རྣམས་གོ་རིམ་དཀྲུགས་པ་ཙམ་ལས་
དོན་ལྷག་པོ་མི་སྣང་ངོ༌། །སྔར་ཁྱིམ་ན་གནས་པའི་ཡོན་ཏན་བརྗོད་པའི་སྐབས་སུ་
སྐལ་བ་དང་ལྡན་པ་ཞེས་པ་བྱང་སེམས་བདག་ཉིད་ཆེན་པོ་ཉིད་ལ་སྦྱར་བས། དེ་
ལྟར་ན་འགྱུར་རྙིང་ལྟར་ལེགས་སམ་སྙམ་མོ། །གཞུང་དོན་ནི་དེ་ལྟར་མ་ཕམ་པས་
བྱང་སེམས་བདག་ཉིད་ཆེན་པོ་ལ་ཡོན་ཏན་དུ་མའི་སྒོ་ནས་བསྟོད་དེ། སྒོ་གསུམ་
གུས་པ་ཆེན་པོས་ཡོང་ཡེ་ཞེས་སོགས་བརྗོད་དེ་ཕྱག་བཙལ་ལོ། །ཕྱག་འཚལ་བའི་
དོན་ནི། ན་མོ་ཞེས་པ་ཕྱག་འཚལ་བ་དང་། འདུད་ པ་དང་། སྐྱབས་སུ་འགྲོ་བ་
རྣམས་ ལ་ འཇུག་ པས་ སྙིང་ ཐག་ པ་ནས་ སྐྱབས་སུ་བཟུང་བའོ། །བྱང་ སེམས་
བདག་ཉིད་ཆེན་པོ་འདི་སྐྱབས་སུ་གཟུང་བར་འོས་པའི་རྒྱུ་མཚན་ནི་སྐྱབས་སུ་
འོས་པ་ལ་རང་ཉིད་འཇིགས་པ་ཐམས་ཅད་ལས་གྲོལ་བ་དང༌། གཞན་འཇིགས་
པ་ལས་སྒྲོལ་བའི་ཐབས་ལ་མཁས་པ་དང༌། སེམས་ཅན་ཐམས་ཅད་ལ་ཐུགས་རྗེ་
ཆེན་པོ་ཉེ་རིང་མེད་པར་རྒྱུན་དུ་འཇུག་པ་དང་། སྔར་ཕན་བཏགས་མ་བཏགས་ལ་
མི་བལྟ་བར་ཐམས་ཅད་ལ་ཉེ་རིང་མེད་པར་བརྩེ་བས་ཕན་པ་མཛད་པ་ཞིག་
དགོས་ལ། བྱང་སེམས་བདག་ཉིད་ཆེན་པོ་འདི་ལ་ནི་སྐྱབས་ ཀྱི་ཡོན་ཏན་དེ་
ཐམས་ཅད་ཚང་བས་སོ། །ཇི་ལྟར་ཚང་ཞེ་ན། རང་ཉིད་ས་དང་པོ་ཐོབ་པའི་ཚེ་
181-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཐོང་སྤང་ཀུན་སྦྱོར་གསུམ་སྤངས་པས་ལས་ཉོན་གྱིས་རང་དབང་མེད་པར་སྐྱེ་བ་
དང༌། འཆི་བ་དང་། རྒ་བ་དང་། ན་བའི་སྡུག་བསྔལ་གྱི་འཇིགས་པ་ཐམས་ཅད་
ལས་ གྲོལ། སེམས་ ཅན་ ཐམས་ ཅད་ ལ་ ཕན་ པར་ ནུས་ པའི་ བསོད་ནམས་ ཀྱི་
ཚོགས་ཆེན་པོའི་དཔུང་དང་ལྡན་པས་ན་སྐལ་བ་ཆེན་པོ་ཞེས་བྱ་སྟེ། སྐལ་བའི་
དོན་སྔར་བཤད་ཟིན་ཏོ། །གཞན་འཇིགས་པ་ལས་སྒྲོལ་བའི་ཐབས་ལ་མཁས་པ་
ནི། ནམ་མཁའ་མཛོད་ཀྱི་ཏིང་ངེ་འཛིན་ལ་སོགས་པའི་ཏིང་ངེ་འཛིན་ཁྱད་པར་
ཅན་རྣམས་ཐོབ་པས་ན། སེམས་ཅན་རྣམས་ལ་གང་ལ་གང་འདོད་དུ་སྤྲུལ་པ་
བཀྱེ་ནས་དེ་དང་དེའི་དོན་བྱེད་པ་དང་། འོད་ཟེར་ཆེན་པོའི་དབང་བསྐུར་བ་ཐོབ་
ནས་ཕྱོགས་བཅུར་སངས་རྒྱས་ཀྱི་མཛད་པ་བྱེད་པར་གསུངས་པས་སེམས་ཅན་
ཐམས་ཅད་ཀྱི་སྐྱབས་སུ་གྱུར་པ་ཡིན་ནོ། །ཀུན་ལ་ཐུགས་རྗེ་ཆེན་པོ་ཉེ་རིང་མེད་
པར་འཇུག་པ་དང་། ཕན་བཏགས་མ་བཏགས་ཐམས་ཅད་ཀྱི་དོན་མཛད་པས་ན་
ཐུགས་རྗེ་ཤིན་ཏུ་རླབས་ཆེ་བ་ཡིན་ནོ། །སྙིང་སྟོབས་དཔག་ཏུ་མེད་པ་ཞེས་བྱ་བ་
ནི། བདག་ཉིད་ཆེན་པོ་འདི་ལ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་
སྙིང་སྟོབས་ཆེན་པོ་ཞེས་མཚན་བཏགས་པ་སོགས་གཞན་ལས་སྙིང་སྟོབས་ཆེ་
བའི་ཚུལ་སྔར་བཤད་ཟིན་པ་ལྟར་རོ། །བྱང་ཆུབ་སེམས་དཔའི་དོན་ཇི་ལྟ་བ་ཉིད་
ཅེས་ པ་ནི། བདག་ ཉིད་ཆེན་ པོ་ འདི་ ནི་ བྱང་ སེམས་ མིང་ ཙམ་དང་། གཟུགས་
བརྙན་ཙམ་དང༌། སྒྲ་རྗེས་འབྲང་བ་ཙམ་མིན་གྱི། བྱང་ཆུབ་ཀྱི་སེམས་བཅོས་མ་
མིན་པ་རྒྱལ་སྲས་གཞན་ལས་ཆེས་ཁྱད་པར་དུ་འཕགས་པ་བདག་པས་གཞན་
གཅེས་ལྷུར་མཛད་པ་ཞིག་ཡིན་ལ། བྱང་ཆུབ་ཀྱི་སེམས་ལ་ཀུན་རྫོབ་བྱང་ཆུབ་ཀྱི་
སེམས་དང༌། དོན་དམ་བྱང་ཆུབ་སེམས་གཉིས་ལས་བདག་ཉིད་ཆེན་པོ་འདི་ནི་
- 182 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀུན་རྫོབ་བྱང་ཆུབ་ཀྱི་སེམས་ཆེས་ཕུལ་དུ་བྱུང་བ་མངའ་བར་མ་ཟད། དོན་དམ་
བྱང་ཆུབ་ཀྱི་སེམས་ཀྱང་ཆེས་ཕུལ་དུ་བྱུང་བ་མངའ་བས་ན་དོན་ཇི་ལྟ་བ་ཉིད་ཅེས་
སྨོས་སོ། །བདག་ཉིད་ཆེན་པོ་འདི་བྱང་ཆུབ་ཀྱི་སེམས་རྒྱལ་སྲས་གཞན་ལས་ཆེས་
ཤུགས་དྲག་པ་ནི་སྔོན་ཐུགས་བསྐྱེད་པའི་ཚེ་ རྗེ་བཙུན་བྱམས་པ་མགོན་པོ་དེའི་
སྔོན་དུ་ཐུགས་བསྐྱེད་ནས་བསྐལ་བ་བཞི་བཅུ་ཙམ་སོང་ཡང་། སེམས་བསྐྱེད་དང་
བརྩོན་འགྲུས་ཤུགས་དྲག་པས་འཚང་རྒྱ་བ་སྟོན་པ་ཐུབ་པའི་དབང་པོ་སྔ་བར་བྱུང་
བ་བཞིན་ནོ། །འདིའི་སྐབས་ཀྱི་མ་ཕམ་པ་ཞེས་པ་ནི་རྗེ་བཙུན་བྱམས་པ་ཡིན་པར་
སྟག་མོ་ལ་ལུས་བྱིན་པའི་འཁྲུངས་རབ་ཀྱི་མདོ་ལས་གསུངས་སོ། །
བཞི་པ་དོན་དེ་སློབ་མ་གཞན་རྣམས་ལ་སྦྲན་པ་ནི། དེ་ནས་ངེས་དོན་དེ་
ཚངས་པ་མཚུངས་པར་སྤྱོད་པ་རྣམས་ལ་སྦྲན་ཏོ། །ཞེས་གསུངས། འགྱུར་གསར་
ཡང་འདི་དང་འདྲའོ། །དོན་ནི་དེ་ནས་མ་ཕམ་པས་བསྟོད་པ་དང་ཕྱག་འཚལ་བ་
མཛད་ནས་ཚངས་པ་མཚུངས་པར་སྤྱོད་པ་གཞན་རྣམས་ལ་བདག་ཅག་གི་བླ་མ་
བྱང་སེམས་བདག་ཉིད་ཆེན་པོ་དེས་སྟག་མོ་ལ་སྐུ་ལུས་གཏོང་བར་མཛད་ནས་
ཞིང་གཤེགས་སོ་ཞེས་བརྗོད་ནས་ཐམས་ཅད་སྐུ་གདུང་མཆོད་པ་ལ་སྦྲན་ཏོ། །
གཉིས་པ་སློབ་མ་གཞན་རྣམས་དང་ལྷ་དང་བཅས་པའི་འཇིག་རྟེན་ཐམས་ཅད་
ཀྱིས་སྐུ་གདུང་ལ་མཆོད་པ་བྱས་པའི་ཚུལ་ནི། དེ་ནས་དེ་ཡི་སྤྱོད་པས་ངོ་མཚར་
གྱུར་པའི་སློབ་མ་དང༌། །དྲི་ཟ་གནོད་སྦྱིན་ཀླུ་དང་སུམ་ཅུ་རྩ་གསུམ་བདག་པོ་
རྣམས། །ཕྲེང་བ་ན་བཟའ་ རྒྱན་ དང་ ཙན་དན་ཕྱེ་མ་ཆར་ ཕབ་པས། །དེ་ཡི་སྐུ་
གདུང༌ རིན་ཆེན་འཛིན་ པའི་ ས་གཞི་ ཁེབས་ པར་ བྱས། །ཞེས་ གསུངས། འགྱུར་
གསར་ཡང་འདི་དང་འདྲའོ། །དོན་ནི་དེ་ནས་མ་ཕམ་པས་བསྐུལ་ཏེ་བྱང་སེམས་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བདག་ཉིད་ཆེན་པོའི་སློབ་མ་བགྲང་བ་ལས་འདས་པ་དག་གནས་དེར་འདུས་ནས་
སྐུ་གདུང་ལ་མེ་ཏོག་ལ་སོགས་པའི་མཆོད་པ་ཚད་མེད་པས་མཆོད་དེ་བསྟོད་ཅིང་
ཕྱག་འཚལ་བ་དང་སྨོན་ལམ་བཏབ་བོ། །སུམ་ཅུ་རྩ་གསུམ་གྱི་བདག་པོ་ལྷའི་
དབང་པོ་བརྒྱ་བྱིན་འཁོར་དང་བཅས་པ་དང་། རི་རབ་ཀྱི་བང་རིམ་ན་གནས་པའི་
རྒྱལ་ཆེན་བཞི་འཁོར་དང་བཅས་པ་དང༌། གཉའ་ཤིང་འཛིན་དང་གཤོལ་མདའ་
འཛིན་ལ་སོགས་པའི་གསེར་རི་བདུན་ན་གནས་པའི་ལྷ་དང་། རོལ་མཚོ་བདུན་ན་
གནས་ པའི་ཀླུ་དང༌། གནོད་ སྦྱིན་དང༌། དྲི་ཟ་དང༌། གྲུལ་བུམ་དང༌། མིའམ་ཅི་
དང་། རྒྱ་མཚོ་ཆེན་པོར་ གནས་ པའི་ཀླུའི་རྒྱལ་པོ་དགའ་བོ་དང་ཉེ་དགའ་ལ་
སོགས་པའི་ཀླུ་བགྲང་བ་ལས་འདས་པ་དག་གནས་དེར་ལྷགས་ནས་མེ་ཏོག་སིལ་
མ་དང་ ཕྲེང་བ་དང་། གཞན་ཡང་ལྷའི་མེ་ཏོག་སྣ་ཚོགས་པ་དག་དང༌། ལྷའི་ན་
བཟའ་དང་། ལྷའི་གདུགས་དང་། ལྷའི་རྒྱལ་མཚན་དང་། ལྷའི་བ་དན་དང་། ལྷ་
རྫས་ ཀྱི་ བླ་བྲེ་དང༌། རྒྱན་སྣ་ཚོགས་ པ་ དག་ དང༌། ལྷའི་ ཙན་དན་གྱི་ཕྱེ་མ་སྣ་
ཚོགས་པ་དག་ཆར་དུ་ཕབ་པས་བྱང་སེམས་བདག་ཉིད་ཆེན་པོ་དེའི་སྐུ་གདུང་རིན་
ཆེན་གང་དུ་གནས་པའི་ས་ཕྱོགས་དེ་ཐམས་ཅད་ཁེབས་པར་བྱས་ཤིང་། ལྷག་
པར་སྐུ་གདུང་རྣམས་བསྡུས་ཏེ་རིན་ཆེན་སྣ་བདུན་ལས་བྱས་པའི་མཆོད་རྟེན་གྱི་
ནང་དུ་བཞུགས་སུ་གསོལ་ཏེ་མཆོད་པ་ཚད་མེད་པ་ཕུལ་ནས། ཕྱོགས་བཅུའི་རྒྱལ་
བ་སྲས་དང་བཅས་པ་ཐམས་ཅད་དང་། དེའི་ཚེ་བར་སྣང་ལ་གནས་པའི་ལྷའི་
ཚོགས་མང་པོ་རྣམས་ཀྱིས་དངོས་པོ་དེ་ལྟ་བུ་མཐོང་བ་དང་རྗེས་སུ་ཡི་རང་བའི་
སེམས་བསྐྱེད་ནས། སྔོན་ཆད་ནམ་ ཡང་ འདི་ ལྟ་ བུ་ མ་བྱུང་ངོ་ཞེས་སྨྲས་ནས་
བསྔགས་པ་འདི་ལྟར་བརྗོད་དེ། ཐམས་ཅད་ཀྱིས་མགྲིན་གཅིག་ཏུ་སྐྱེས་བུ་ཆེན་པོ་
- 184 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལེགས་སོ་ལེགས་སོ་ཞེས་བསྔགས་པ་བརྗོད་ནས། ཚིགས་སུ་བཅད་དེ་སྨྲས་པ།
ཡོངས་སུ་སྐྱོབ་པ་སྙིང་རྗེའི་སེམས་བསྐྱེད་ནས། །བུ་གཅིག་བཞིན་དུ་སེམས་ཅན་
མཉམ་ པར་ ལྟ། །རབ་དཔའ་ དགའ་ཆེན་སེམས་ ལ་ འཇུངས་ མེད་ པས། །ལུས་
སྤངས་ཕོངས་སྐྱོབ་བསོད་ནམས་དཔག་པར་དཀའ། །ངེས་པར་རྟག་བདེ་གྱ་ནོམ་
གནས་ཕྱིན་ནས། །འཁོར་བའི་འཆིང་བ་མང་པོ་གཏན་དུ་ སྤོང་། །རིང་པོར་མི་
ཐོགས་ བྱང་ ཆུབ་ འབྲས་ ཐོབ་ནས། །ཉེར་ ཞི་ བདེ་ བ་ སྐྱེ་ མཆེད་ མངོན་རྟོགས་
འགྱུར། །ཞེས་བསྟོད་ནས་སྨོན་ལམ་བཏབ་བོ། །དེ་ནས་རིན་པོ་ཆེ་སྣ་བདུན་ལས་
གྲུབ་པའི་སྐུ་གདུང་གི་མཆོད་རྟེན་དེ་ཉིད་ཀླུ་རྣམས་ཀྱིས་ས་འོག་ཏུ་གདན་དྲངས་
ཏེ་ཀླུའི་གཞལ་མེད་ཁང་གི་ནང་ན་མཆོད་པའི་དངོས་པོ་ཚད་མེད་པ་དང་བཅས་
བཞུགས་སོ། །སུམ་ཅུ་རྩ་གསུམ་ཞེས་པ་ནི། ལྷ་རིས་མི་འདྲ་བ་སུམ་ཅུ་རྩ་གསུམ་
ཡོད་པས་སུམ་ཅུ་རྩ་གསུམ་པ་སྟེ་དབུས་ན་ལྷའི་དབང་པོ། ཕྱོགས་བཞི་ན་ཉེ་
དབང་བརྒྱད་བརྒྱད་དེ་སུམ་ཅུ་རྩ་གཉིས་དང་བཅས་པས་སུམ་ཅུ་རྩ་གསུམ་མོ། །
ཡང་ན་སུམ་ཅུ་རྩ་གསུམ་ནི་ནོར་ལྷ་བརྒྱད་དང༌། ཉི་མ་བཅུ་གཉིས་དང་། དྲག་པོ་
བཅུ་གཅིག་དང༌། ཐ་སྐར་གྱི་བུ་གཉིས་རྣམས་སོ། །ཡང་ན་དབུས་ན་ཁང་བཟང་
རྣམ་པར་རྒྱལ་བྱེད། དེའི་མཐའ་ལ་ཆོས་བཟང་ལ་སོགས་པའི་གནས་སུམ་ཅུ་རྩ་
གཉིས་ཡོད་པས་ན་སུམ་ཅུ་རྩ་གསུམ་ཞེས་གནས་ལས་ཀྱང་མིང་བཏགས་སོ། །
སྟག་མོ་ལ་ལུས་བྱིན་པའི་མཛད་པ་ལན་གཅིག་ཏུ་མ་ཟད་ལན་མང་དུ་མཛད་དེ།
རྒྱལ་པོ་ཟླ་འོད་དུ་འཁྲུངས་པའི་ཚེ་དབུ་སྦྱིན་པར་གཏོང་བ་ན་དེ་གཅིག་པུར་མ་
ཟད་གང་དུ་དབུ་སྦྱིན་པར་བཏང་བའི་ཤིང་དེའི་དྲུང་དུ་དབུ་སྦྱིན་པར་བཏང་བ་
དགུ་བརྒྱ་དང་དགུ་བཅུ་གོ་དགུ་སོང་ནས་རྒྱལ་པོ་ཟླ་འོད་ཀྱིས་དབུ་སྦྱིན་པར་
185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཏང་བ་དེས་སྟོང་ཚང་བར་གསུངས་པ་བཞིན་ནོ། །དེ་ལྟར་ན་སྔོན་ཐུགས་བསྐྱེད་
པ་ནས་སྟག་མོ་ལ་ལུས་བྱིན་པ་གཅིག་པུའང་བགྲང་བ་ལས་འདས་པ་ཞིག་མཛད་
པར་མངོན་ཡང་། འཁོར་ལོས་སྒྱུར་བའི་རྒྱལ་པོ་ཤིང་རྟ་ཆེན་པོ་བྱུང་བའི་དུས་བྱང་
སེམས་བདག་ཉིད་ཆེན་པོས་སྟག་མོ་ལ་ལུས་སྦྱིན་པའི་མཛད་པ་བསྟན་པ་ནི་
བསྐལ་པ་འདི་ལ་བྱུང་བ་ཡིན་ཏེ། སྔོན་ཐུབ་པའི་དབང་པོས་གནས་དེར་བྱོན་ནས་
གདན་བཤམས་པ་ལ་བཞུགས་ཏེ་བསོད་ནམས་བརྒྱ་ཕྲག་དུ་མ་ལས་གྲུབ་པའི་
ཕྱག་གཡས་པ་ས་ལ་བརྡབས་པ་ནས་འོག་ནས་རིན་པོ་ཆེ་སྣ་བདུན་ལས་གྲུབ་
པའི་མཆོད་རྟེན་བལྟ་བས་ཆོག་མི་ཤེས་པ་ཞིག་ཐོན་པ་ན། དེ་བཞིན་གཤེགས་པ་
བཞེངས་ཏེ། མཆོད་རྟེན་དེ་ལ་ཕྱག་མཛད་ཅིང་གཡས་ཕྱོགས་སུ་བསྐོར་བ་མཛད་
ནས་ དེ་ བཞིན་ གཤེགས་ པ་ ཉིད་ ཀྱི་ གཡས་ ལོགས་ སུ་ བཞུགས་ སུ་ གསོལ། །
འཕགས་པ་ཀུན་དགའ་བོས་དེའི་རྒྱུ་གང་ཡིན་ཞུས་པས། མཆོད་རྟེན་འདིའི་ནང་
ན་ངས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་སྟག་མོ་ལ་ལུས་བྱིན་པའི་
གདུང་རིང་བསྲེལ་བཞུགས་ཤིང་། སྟག་མོ་ལ་ལུས་བྱིན་པ་དེའི་དབང་གིས་ངས་
མཚན་དཔེས་བརྒྱན་པའི་སྐུ་འདི་ཐོབ་པ་ཡིན་པས་དེའི་དྲིན་ལན་གླན་པའི་ཕྱིར་དུ་
བྱས་པ་ཡིན་ཞེས་གསུངས། དེ་ནས་དགེ་སློང་རྣམས་ལ་བཀའ་བསྩལ་པ། དགེ་
སློང་དང་ཁྱེད་ཅག་ཐམས་ཅད་ཀྱིས་བྱང་ཆུབ་སེམས་དཔའི་སྔོན་གྱི་ལུས་ལ་གུས་
པས་ཕྱག་བྱོས་ཤིག །རིང་བསྲེལ་འདི་ནི་ཚུལ་ཁྲིམས་དང་ཏིང་ངེ་འཛིན་དང་ཤེས་
རབ་ ཀྱི་དྲི་ཚད་མེད་པ་དག་གིས་ཡོངས་སུ་བསྒོས་པ། བསོད་ནམས་ཀྱི་ཞིང་
མཆོག་དམ་པ་ ཡིན་པས་ཤིན་ཏུ་འཕྲད་པར་དཀའོ། །དེ་ནས་དགེ་སློང་རྣམས་
དང༌། འཁོར་མང་པོ་རྣམས་ཀྱིས་སེམས་རྩེ་གཅིག་ཏུ་གུས་པས་ཐལ་མོ་སྦྱར་ཏེ།
- 186 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མགོ་བོས་རིང་བསྲེལ་ལ་ཕྱག་བྱས་ནས་སྔོན་ཆད་ནམ་ཡང་དེ་ལྟ་བུ་མ་བྱུང་ངོ་ཞེས་
བསྔགས་པ་བརྗོད་པར་གྱུར་ཏོ། །དེ་ནས་སྐུ་གདུང་དེ་སླར་ཡང་ཀླུ་རྣམས་ཀྱིས་
གདན་དྲངས་སོ། །བྱང་སེམས་བདག་ཉིད་ཆེན་པོས་སྟག་མོ་ལ་ལུས་བྱིན་པའི་
འཁྲུངས་རབས་འདིས་ནི་བྱང་ཆུབ་སེམས་དཔའ་རྣམས་ཀྱིས་སྦྱིན་པའི་ཕ་རོལ་ཏུ་
ཕྱིན་པ་ལ་སློབ་ཚུལ་རྒྱས་པར་བསྟན་ཏེ། དེ་ལ་སྦྱིན་པའི་ངོ་བོ་ནི་ཡོ་བྱད་ཐམས་
ཅད་དང་རང་གི་ལུས་ལ་མི་བལྟ་བའི་བྱང་ཆུབ་སེམས་དཔའི་མ་ཆགས་པ་དང་
ལྷན་ཅིག་སྐྱེས་པའི་སེམས་པ་གང་ཡིན་པ་དང༌། དེས་ཀུན་ནས་བསླངས་པ་སྦྱིན་
པར་བྱ་བའི་དངོས་པོ་ཡོངས་སུ་གཏོང་བའི་ལུས་ངག་གི་ལས་སོ། །སྦྱིན་པའི་ཕར་
ཕྱིན་དེ་ཉམས་སུ་ལེན་པར་བྱེད་པ་ལ་གང་ལ་སྦྱིན་པ་གཏོང་བའི་ཞིང་ནི་བཅུ་སྟེ།
རང་ལ་ཕན་འདོགས་པའི་མཛའ་བཤེས་དང༌། གནོད་པ་བྱེད་པའི་དགྲ་བོ་དང༌།
ཕན་གནོད་གང་ཡང་མི་བྱེད་པའི་ཐ་མལ་པ་དང༌། ཚུལ་ཁྲིམས་ལ་སོགས་པའི་
ཡོན་ཏན་ཅན་དང་། ཚུལ་འཆལ་ལ་སོགས་པའི་སྐྱོན་ཅན་དང་། རང་ལས་དམའ་
བ་དང༌། རང་དང་མཉམ་པ་དང། རང་ལས་ལྷག་པ་དང༌། འབྱོར་ཞིང་སྐྱིད་པ་
དང༌། སྡུག་ཅིང་ཕོངས་པ་རྣམས་སུ་ཡོད་པ་ལས། སྐབས་འདིར་ནི་དབུལ་ཞིང་
ཕོངས་པའི་སེམས་ཅན་ཉིད་སྦྱིན་པ་གཏོང་བའི་ཞིང་དུ་བྱས་སོ། །གང་གིས་གཏོང་
བའི་བསམ་པ་ལ། དགོས་པ་ལ་དམིགས་པ། དངོས་པོ་ལ་དམིགས་པ། ཞིང་ལ་
དམིགས་པ་གསུམ་ལས། དགོས་པ་ལ་དམིགས་པ་ནི། འཁོར་བའི་ཕུན་ཚོགས་
དོན་དུ་གཉེར་བ་མིན་པར་བླ་ན་མེད་པའི་བྱང་ཆུབ་ལ་དམིགས་བ་ཞིག་དགོས་
སོ། །དངོས་པོ་ལ་དམིགས་པ་ནི། གང་གཏང་བར་བྱ་བའི་རྫས་དེ་ལ་རང་གི་ཡིན་
པའི་འདུ་ཤེས་མི་བྱེད་པར་གཞན་གྱི་རྫས་ཡིན་པའི་འདུ་ཤེས་བསྐྱེད་དགོས་སོ། །
- 187 -



dག་ལs
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞིང་ ལ་ དམིགས་ པ་ནི། གང་ལ་སྦྱིན་པར་ བྱ་བའི་ ཞིང་ དེ་ ལ་ ཁྱད་གསོད་དང་
བརྙས་པའི་སེམས་མི་སྐྱེ་བར་འདི་བདག་གི་སྦྱིན་པའི་ཕར་ཕྱིན་རྫོགས་པར་བྱེད་
པའི་དགེ་བའི་བཤེས་གཉེན་ནོ་སྙམ་པ་དང་། ལྷག་པར་སྡུག་བསྔལ་བ་ལ་སྙིང་
རྗེའི་སེམས་བསྐྱེད་དགོས་སོ། །དེའི་ཚེ་ཁེངས་པའི་བསམ་པ་མེད་པ་དང་། ཞུམ་
པའི་བསམ་པ་མེད་པ་དང་། སྙན་གྲགས་དོན་དུ་གཉེར་བའི་བསམ་པ་མེད་པ་
དང༌། ཕྱོགས་རིས་ཀྱི་བསམ་པ་མེད་པ་དང་། ལན་དང་རྣམ་པར་སྨིན་པ་ལ་ལྟ་
བའི་བསམ་པ་མེད་པ་དང་། གྲགས་པ་འདོད་པའི་བསམ་པ་མེད་པ་དང་། ཐ་ན་
རང་དོན་དུ་ཐར་པ་འདོད་པའི་བསམ་པའང་མེད་པ་དགོས་ལ། དེ་ལྟ་བུའི་ཞིང་
དང་ཀུན་སློང་གི་བསམ་པ་དེ་དག་ནི། དེ་ནས་རི་ཁྲོད་དེ་ན་ནི། །སྟག་མོ་ཕྲུག་གུ་
འབྲངས་པ་ཞིག །ཅེས་སོགས་སྙིང་རྗེའི་ཡུལ་གཟིགས་པ་དང་། འགྲན་ཕྱིར་མ་
ཡིན་གྲགས་པ་འདོད་ཕྱིར་མིན། །ཞེས་སོགས་ཀྱིས་གསལ་བར་བསྟན་ཏོ། །དེ་
ནས་སྦྱིན་པ་བཏང་བའི་ཕན་ཡོན་དང་མ་བཏང་བའི་ཉེས་དམིགས་བསམས་ཏེ་
གཏོང་བ་ལ་སྤྲོ་བ་སྒོམ་ཚུལ་ནི། བུ་བུ། འཁོར་བ་ཡོན་ཏན་མེད་ལ་ལྟོས། །ཞེས་
སོགས་དང༌། བདག་གི་ལུས་འདི་ཚང་བར་ཡོད་བཞིན་དུ། །ཞེས་སོགས་དང་།
བདག་མེད་ འཇིག་ ལ་ སྙིང་ པོ་མེད་ པའི་ ལུས། །ཞེས་སོགས་དང་། འཇིག་རྟེན་
ཕན་བརྩོན་ཞེས་པ་ནས། བྱང་ཆུབ་མཆོག་ཀྱང་ རབ་ཏུ་ཉེ་བར་བྱ། །ཞེས་པའི་
བར་གྱིས་ཆེས་ཤིན་ཏུ་གསལ་བར་བསྟན་ཏོ། །སྦྱིན་པ་དངོས་གཞི་ལ་ཟང་ཟིང་གི་
སྦྱིན་པ་དང༌། ཆོས་ཀྱི་སྦྱིན་པ་དང༌། མི་འཇིགས་པའི་སྦྱིན་པ་གསུམ་ཡོང་བ་ལས།
སྐབས་འདིར་སྦྱིན་པ་གསུམ་གའི་ཉམས་ལེན་ཚང་སྟེ། ཟང་ཟིང་ཐམས་ཅད་ཀྱི་
ནང་ནས་མཆོག་ཏུ་གྱུར་པ་ཤིན་ཏུ་གཏང་བར་དཀའ་བ་ལུས་ གཏོང་བ་དང་།
- 188 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕྱོགས་བཅུའི་རྒྱལ་བ་སྲས་བཅས་དཔང་དུ་བཞག་ནས་ཆོས་ཀྱི་དབྱངས་རྒྱ་ཆེར་
བསྒྲགས་ཏེ་སྦྱིན་པ་མཛད་པས་ན་ཆོས་ཀྱི་སྦྱིན་པ་དང༌། སྟག་མོ་བཀྲེས་པ་དང་
ཕྲུག་གུ་གསོད་པའི་སྡིག་པ་གཉིས་ཀ་ལས་བསྐྱབས་ཤིང་། སྟག་ཕྲུག་རྣམས་ཀྱི་
སྲོག་བསྐྱབས་པས་ན་མི་འཇིགས་པའི་སྦྱིན་པ་སྟེ་སྦྱིན་པ་གསུམ་ག་ཚང་ངོ༌། །
རྒྱལ་སྲས་རྣམས་ཀྱི་སྦྱིན་པ་ལ་དམ་པ་དྲུག་ལྡན་དང་ཕར་ཕྱིན་དྲུག་ལྡན་དགོས་
པས་དམ་པ་དྲུག་ལྡན་དུ་བྱ་བའི་རྟེན་དམ་པ་ནི། བྱང་ཆུབ་ཀྱི་སེམས་ལ་བརྟེན་པ་
སྟེ་དེས་ཀུན་ནས་བསླངས་ནས་བྱེད་པའོ། །དངོས་པོ་དམ་པ་ནི། སྤྱིར་སྦྱིན་པའི་
དངོས་པོ་མ་ལུས་པ་སྤྱོད་པ་ཡིན་ལ། ཁྱད་པར་རྣམས་ལ་འཇུག་པ་ནའང་དེའི་
བསམ་པ་མ་དོར་བར་ཡོད་དོ། །ཆེད་དུ་བྱ་བ་དམ་པ་ནི། སེམས་ཅན་ཐམས་ཅད་
ལ་འཕྲལ་དུ་བདེ་བ་དང་ཕུགས་སུ་ཕན་པའི་ཕྱིར་དུ་གཏོང་བའོ། །ཐབས་མཁས་
པ་དམ་པ་ནི། རྣམ་པར་མི་རྟོག་པའི་ཡེ་ཤེས་ཀྱིས་ཟིན་པ་ལ་གསུངས་ཏེ། ལས་
དང་པོ་བས་ནི་ཆོས་རང་བཞིན་མེད་རྟོགས་ཀྱི་ཤེས་རབ་ཀྱིས་ཟིན་པ་ལ་བྱའོ། །
བསྔོ་བ་དམ་པ་ནི། བཏང་བའི་དགེ་བ་རྫོགས་བྱང་དུ་བསྔོ་བའོ། །རྣམ་པར་དག་
པ་དམ་པ་ནི། ཉོན་མོངས་དང་ཤེས་སྒྲིབ་འགོག་པ་སྟེ་དེ་དག་དྲུག་ཀ་ཚང་ངོ༌། །
ཕར་ཕྱིན་དྲུག་ལྡན་ནི་ཉན་རང་གི་ཡིད་བྱེད་སྡོམ་པའི་ཚུལ་ ཁྲིམས་དང་། རྣམ་
མཁྱེན་གྱི་ཆོས་ལ་མོས་ཤིང་བཟོད་ལ་གཞན་གྱིས་གཤེ་བ་བཟོད་པ་དང་། དེ་ཉིད་
གོང་ནས་གོང་དུ་འཕེལ་བའི་ཕྱིར་འདུན་པ་བསྐྱེད་པའི་བརྩོན་འགྲུས་དང་། ཐེག་
དམན་དང་མ་འདྲེས་པའི་སེམས་རྩེ་གཅིག་པས་དགེ་བ་དེ་རྫོགས་བྱང་དུ་བསྔོ་
བའི་བསམ་གཏན་དང༌། སྦྱིན་བྱ་སྦྱིན་བྱེད་ལེན་པ་པོ་རྣམས་ལ་སྒྱུ་མ་ལྟ་བུར་ཤེས་
པའི་ ཤེས་ རབ་དྲུག་ཚང་བར་མཛད་དོ། །འདི་དག་རེ་རེ་ནས་ གཞུང་གི་ཚིག་
= 189-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདིས་འདི་བསྟན་ཅེས་ཞིབ་ཏུ་བཀྲལ་ན་བློ་གྲོས་ཅན་རྣམས་ངོ་མཚར་བསྐྱེད་པའི་
གནས་སུ་འོང་བ་ཞིག་འདུག་ཀྱང་ཡི་གེ་ཧ་ཅང་མང་པོ་དགོས་པས་བྲི་མ་ནུས་
སོ། །སྔར་བཤད་པ་དེ་དག་གིས་ས་བོན་བྱས་ནས་ཚིག་ཙམ་ལ་འཆེལ་བ་མིན་པ་
ཞིབ་ཏུ་དཔྱད་ན་ཐེག་པ་མཆོག་གི་ལམ་ལ་ངེས་པ་ཆེན་པོ་སྟེར་རོ། །
བཞི་པ་དོན་བསྡུས་ཏེ་གདུལ་བྱའི་ཉམས་ལེན་དུ་སྦྱར་བ་ནི། དེ་བས་ན་དེ་
ལྟར་བཅོམ་ལྡན་འདས་དེ་སྐུ་ཚེ་སྔ་མ་ལ་ཡང་སེམས་ཅན་ཐམས་ཅད་ལ་རྒྱུ་མེད་
པར་ རབ་ཏུ་བྱམས་ པའི་ རང་བཞིན་ཅན། སེམས་ཅན་ཐམས་ཅད་བདག་གིར་
གྱུར་པ་ཡིན་པས་སངས་རྒྱས་བཅོམ་ལྡན་འདས་ལ་རབ་ཏུ་དད་པར་བྱའོ། ། དད་
པ་བསྐྱེད་པ་རྣམས་ཀྱིས་སངས་རྒྱས་བཅོམ་ལྡན་འདས་ལ་དགའ་བ་བསྐྱེད་པར་
བྱའོ། །དེ་ལྟ་བས་ན་དེ་ནི་བདག་སྣག་གིས་དད་པར་བྱ་བའི་གནས་ཡིན་ནོ་ཞེས་
དེ་ལྟར་ཡང་སྦྱར་བར་བྱའོ། །དེ་ལྟར་ཆོས་ཀྱང་བྱ་དཀའ་བ་མང་པོས་བསྒྲུབས་པ་
ཡིན་པའི་ཕྱིར་རིམ་གྲོ་བསྐྱེད་དེ་ཆོས་མཉན་པར་བྱའོ། །དེ་ལྟར་སྙིང་རྗེ་ནི་གཞན་
ལ་ཕན་འདོགས་པའི་རྒྱུ་ཡིན་ཞིང་། ངོ་བོ་ཉིད་ཁྱད་པར་ཅན་སྒྲུབ་པ་ཡིན་པའི་
ཕྱིར་ སྙིང་ རྗེའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །ཞེས་གསུངས།
དད་པ་བསྐྱེད་པ་རྣམས་ཀྱིས་ཞེས་པ་འདི་ལ་འགྱུར་རྙིང་གི་དཔེ་འགའ་ཞིག་ཏུ་
དད་པ་སྐྱེས་པ་རྣམས་ཀྱིས་ཞེས་འབྱུང་། འགྱུར་གསར་དུ་འགྲོ་བ་རབ་ཏུ་དད་པ་
རྣམས་ ཀྱིས་ཞེས་འབྱུང་བས་དད་པ་སྐྱེས་ པའི་ དོན་དུ་ བསྒྱུར་རོ། །དེ་ལྟར་ན་
འདིའི་རྒྱ་དཔེ་ལའང་མི་འདྲ་བ་ཡོད་པར་མངོན་ཡང་དོན་ལ་ཞིབ་ཏུ་བརྟགས་ན་
དད་པ་སྐྱེས་པའི་དོན་དུ་འགྲོ་སྟེ། གཞུང་དོན་འཆད་པའི་སྐབས་ལས་ཤེས་སོ། །
ཚིག་གཞན་རྣམས་ལ་འགྱུར་གསར་དུ་གོ་རིམ་དཀྲུགས་པ་དང་། ཚིག་ཟུར་མི་
- 190 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདྲ་བ་འགའ་ཡང་སྣང་ཡང་དོན་འགྱུར་རྙིང་ལས་ལྷག་པོ་མི་སྣང་ངོ༌། །གཞུང་
དོན་ནི་དེ་ལྟར་བདག་ཅག་གི་སྟོན་པ་བཅོམ་ལྡན་འདས་ཐུབ་པའི་དབང་པོ་ཐུགས་
རྗེ་ཅན་དེས་སྔོན་ཐུགས་བསྐྱེད་པ་ནས་བཟུང་སྐུ་ཚེ་སྔ་མ་བསྐལ་བ་ཆེན་པོ་གྲངས་
མེད་པ་གསུམ་གྱི་རིང་ལ་བདག་ཅག་ཁམས་གསུམ་གྱི་སེམས་ཅན་ཐམས་ཅད་
ཉིད་ཀྱི་སྐུ་དང་སྲོག་ལས་ཀྱང་གཅེས་པར་བདག་གིར་བཟུང་སྟེ། ཕན་བཏགས་པ་
སོགས་ཀྱི་རྒྱུ་མཚན་ལ་ལྟོས་པ་མེད་པར་བུ་གཅིག་པུ་ལྟར་རབ་ཏུ་གཅེས་པར་
འཛིན་པའི་བྱམས་པ་དང་། སེམས་ཅན་ལ་སྡུག་བསྔལ་ཕྲ་མོ་ཙམ་རེ་གཟིགས་
ནའང་ཐུགས་ཀྱིས་མི་བཟོད་པར་དེ་སེལ་བ་རང་གི་ཁུར་དུ་བཞེས་ཏེ། སེམས་
ཅན་གཅིག་གི་སྡུག་བསྔལ་སེལ་བའི་ཕྱིར་དུ་མནར་མེད་ཀྱི་མེའི་ནང་དུ་བསྐལ་
པའི་བར་དུ་གནས་དགོས་ཀྱང་ཞུམ་པ་མེད་པའི་སྙིང་སྟོབས་དང་གོ་ཆ་བརྟན་པོས་
གྲངས་མེད་གསུམ་གྱི་རིང་ལ་ཚོགས་བསགས་ཏེ་བདག་ཅག་སྙིགས་མའི་འགྲོ་བ་
རྣམས་ཀྱི་མགོན་དུ་བྱོན་པ་ཡིན་པས་ན། སངས་རྒྱས་བཅོམ་ལྡན་འདས་ཐུགས་རྗེ་
ཅན་འདི་ལ་སྙིང་ནས་རབ་ཏུ་དད་པར་བྱ་ཞིང་ཕན་མཛད་ཐུགས་རྗེ་ཅན་འདི་ཡིས་
གསུང་རྣམས་ལ་ཡིད་ཆེས་ཀྱི་དད་པ་བསྐྱེད་པར་བྱའོ། །ཡིད་ཆེས་ཀྱི་དད་པ་སྐྱེས་
པ་རྣམས་ཀྱིས་སངས་རྒྱས་བཅོམ་ལྡན་འདས་ཐུགས་རྗེ་ཅན་འདི་ལ་བཀའ་དྲིན་
ཆེན་པོ་རྗེས་སུ་དྲན་པའི་གུས་པ་དང་དགའ་བ་བསྐྱེད་པར་བྱའོ། །དེ་ལྟར་དད་པ་
དང་གུས་པ་ཆེན་པོ་སྐྱེས་པ་ན་སྐྱོན་ཀུན་ཟད་ཡོན་ཏན་ཀུན་རྫོགས་པའི་སངས་
རྒྱས་བཅོམ་ལྡན་འདས་ཀྱི་གོ་འཕང་དེ་ནི་བདག་ཅག་གིས་ཐོབ་པར་བྱའོ་སྙམ་དུ་
མངོན་འདོད་ཀྱི་དད་པ་བསྐྱེད་པར་བྱའོ། །གོ་འཕང་མཆོག་དེ་ཐོབ་པ་ལ་སངས་
རྒྱས་ཀྱི་བསྟན་པ་ལ་ཞུགས་ནས་སྟོན་པ་ཐུགས་རྗེ་ཅན་ཉིད་ཀྱིས་སྔོན་ཇི་ལྟར་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསླབས་པ་ལྟར་བསླབ་དགོས་པས་རྒྱལ་བའི་བསྟན་པ་ཁོ་ན་ཐར་འདོད་རྣམས་
ཀྱི་འཇུག་པར་བྱ་བའི་གནས་ཡིན་ནོ་ཞེས་འཁྲུངས་རབས་འདིས་བསྟན་པ་ཡིན་
ནོ། །དེ་དག་གི་དོན་གོ་བདེ་བར་བརྗོད་ན་གདུལ་བྱ་རྣམས་ཀྱིས་ཐོག་མར་སངས་
རྒྱས་བཅོམ་ལྡན་འདས་ཀྱི་ཡོན་ཏན་ཤེས་པར་བྱས་ནས་སྟོན་པ་སངས་རྒྱས་ལ་
སྐྱབས་སུ་སོང་བ་ཞིག་དང་། དེའི་གསུང་ལ་ཡིད་ཆེས་ནས་བསྟན་པ་ལ་ཞུགས་པ་
ཞིག་དགོས་པས་ན་དཀོན་མཆོག་གསུམ་ལ་སྐྱབས་སུ་འགྲོ་བ་ཉིད་ཡོན་ཏན་
ཐམས་ཅད་ཀྱི་གཞི་རྟེན། ལམ་ཐམས་ཅད་ཀྱི་རྩ་བ་བསྟན་པ་ལ་འཇུག་པའི་སྒོ་
དམ་པ་ ཡིན་པར་གྲུབ་བོ། །དེ་ལྟར་སྐྱབས་སུ་སོང་ནས་སྟོན་པ་ཐུགས་རྗེ་ཅན་
དེའི། མཛད་པ་རྣམ་ཐར་བཟང་པོ་རྣམས་ རང་གི་ཉམས་ལེན་དུ་ཁྱེར་ཏེ། རང་
གཅིག་པུ་འཁོར་བ་ལས་ཐར་པ་ཙམ་གྱིས་ཆོག་པར་མི་བྱ་བར་ནམ་མཁའི་མཐས་
གཏུགས་པའི་སེམས་ཅན་ཐམས་ཅད་རང་གི་མ་དྲིན་ཅན་ཉིད་ཡིན་པར་ཤེས་ཤིང་
དྲན་པར་བྱས་ནས་ཡིད་འོང་གི་བྱམས་པ་དང་། སྙིང་རྗེ་ཆེན་པོ་བསྐྱེད་ནས་བྱམས་
སྙིང་རྗེ་དེའི་ཤུགས་ཀྱིས་སེམས་ཅན་ཐམས་ཅད་སྒྲོལ་བ་རང་གི་ཁུར་དུ་ཁྱེར་བའི་
ལྷག་བསམ་དང་བྱང་ཆུབ་ཀྱི་སེམས་བསྐྱེད། སེམས་དེས་ཀུན་ནས་བསླངས་ཏེ་
སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་སྦྱིན་སོགས་ཕ་
རོལ་ཏུ་ཕྱིན་པ་དྲུག་ལ་ཇི་ལྟར་སློབ་པར་མཛད་པ་དེ་ལྟར་དུ་བསླབ་པར་བྱའོ། །དེ་
ལྟ་བུའི་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་དེ་རྒྱུད་ལ་སྐྱེ་བ་ནི་ཐོག་
མར་ལམ་མ་ནོར་བར་སྟོན་པའི་བཤེས་གཉེན་དམ་པ་བསམ་སྦྱོར་གཉིས་ཀྱིས་
ཚུལ་བཞིན་དུ་བསྟེན་ནས། དེ་ལས་གང་ཉམས་སུ་བླང་བར་བྱ་བའི་ཐེག་པ་ཆེན་
པོའི་ཆོས་ཐོས་པ་ལ་རག་ལས་སོ་ཞེས་གོ་བའི་ཕྱིར་དུ་དེ་ལྟར་ཆོས་ཀྱང་བྱ་དཀའ་
192 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བ་མང་པོས་བསྒྲུབས་པ་ཡིན་པའི་ཕྱིར་རིམ་གྲོ་བསྐྱེད་དེ་ཆོས་མཉན་པར་བྱའོ་
ཞེས་གསུངས་སོ། །སྟོན་པ་ཐུགས་རྗེ་ཅན་གྱིས་དམ་པའི་ཆོས་དཀའ་བ་མང་པོས་
སྒྲུབ་ཚུལ་ལ། ལུང་གི་ཆོས་དཀའ་བ་མང་པོས་སྒྲུབ་ཚུལ་དང་། རྟོགས་པའི་ཆོས་
དཀའ་བ་མང་པོས་སྒྲུབ་ཚུལ་གཉིས་ལས། ལུང་གི་ཆོས་དཀའ་བ་མང་པོས་སྒྲུབ་
ཚུལ་ནི། སྟོན་པ་ཐུགས་རྗེ་ཅན་འདི་སྔོན་རྒྱལ་པོ་ཆེན་པོ་ཁ་དོག་དམ་པ་ཞེས་བྱ་
བར་ འཁྲུངས་ པའི་ ཚེ། འདུ་ བྱེད་ ཐམས་ཅད་ མི་རྟག་ སྟེ། །ཇི་ ཙམ་ སྐྱེ་ བ་ སྡུག་
བསྔལ་བཅས། །ལྔ་ཕུང་མཚན་མ་མེད་པས་སྟོང་། །བདག་དང་བདག་གི་བ་ཡང་
མེད། །ཅེས་པའི་ཚིགས་བཅད་འདིའི་ཕྱིར་དུ་རང་གི་བཙུན་མོ་ཡིད་དུ་འོང་བ་དང་
སྲས་གཅེས་པ་གནོད་སྦྱིན་ཞིག་ལ་བྱིན་ཏེ་ཟར་བཅུག་པ་དང་། རྒྱལ་པོ་ཆེན་པོ་ག་
ན་ཤ་ནི་བ་ལི་ཞེས་བྱ་བར་འཁྲུངས་པའི་ཚེ། བྲམ་ཟེ་ལེའུ་དུ་ཆ་ཞེས་བགྱི་བ་ལ།
བསགས་པ་ཐམས་ཅད་ཟད་པར་འགྱུར། །མཐོ་བ་དེ་ཡང་མཐར་ལྟུང་ངོ༌། །འདུ་
བ་ཡོད་ན་འབྲལ་བར་འོང་། །སྐྱེ་བ་ཡོད་ན་འཆི་བར་འགྱུར། །ཞེས་པའི་ཚིགས་
བཅད་འདི་གསན་པའི་ཕྱིར་དུ་སྐུ་ལུས་ལ་མར་མེ་སྟོང་བཙུགས་ཏེ་མེ་སྦར་བར་
མཛད་པ་དང༌། རྒྱལ་པོ་ཆེན་པོ་བྱི་ལིང་གར་ལི་ཞེས་བྱ་བར་འཁྲུངས་པའི་ཚེ།
བྲམ་ཟེ་ལེའུ་དུ་ ཆ་ ཞེས་ བགྱི་བ་ལ། འདུ་བྱེད་ཐམས་ཅད་མི་རྟག་སྟེ། །སྐྱེ་བ་
ཐམས་ཅད་སྡུག་བསྔལ་བཅས། །ཆོས་ཀུན་སྟོང་པས་བདག་པོ་མེད། །བདག་གི་
བ་ཡང་ཡོད་མ་ཡིན། །ཞེས་པའི་ཚིགས་བཅད་འདི་གསན་པའི་ཕྱིར་དུ་ སྐུ་ ལ་
ལྕགས་ གཟེར་ སྟོང་ གིས་ བཏབ་ པ་ དང༌། རྒྱལ་ ཚབ་ ད་ མ་ གམ་ ཞེས་ བྱ་ བར་
འཁྲུངས་ པའི་ཚེ། བྲམ་ཟེ་ཞིག་ ལ། བྱམས་པའི་སེམས་ནི་གོམས་ པར་ བྱ། །ཞེ་
སྡང་ཁྲོ་བའི་འདུ་ཤེས་སྤང་། །སྙིང་རྗེ་ཆེན་པོས་སེམས་ཅན་སྐྱོབ། །ཀུན་ལ་སྙིང་
193-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བརྩེ་མཆི་མ་ཟག །དགའ་བ་ཆེན་པོ་གོམས་པར་བྱ། །གཞན་ལའང་བདག་དང་
མཐུན་པའི་ཆོས། །བྱང་ཆུབ་སེམས་ཀྱིས་བསྐྱངས་པ་ནི། །བྱང་ཆུབ་སེམས་དཔའི་
སྤྱོད་པར་ལྡན། །ཞེས་པའི་ཚིགས་བཅད་འདི་གཉིས་གསན་པའི་ཕྱིར་དུ་མེའི་དོང་
ཟབས་སུ་ཁྲུ་བཅུ་པ་མེ་མ་མུར་གྱིས་བཀང་བའི་ནང་དུ་མཆོངས་པར་མཛད་པ་
དང༌། དྲང་སྲོང་ཨུར་ཏ་ལ་ཞེས་བྱ་བར་འཁྲུངས་པའི་ཚེ། བྲམ་ཟེ་ཞིག་ལ། ལུས་
ཀྱི་སྤྱོད་པ་རབ་བསྡམས་ཤིང༌། །སྲོག་གཅོད་རྐུ་དང་གཡེམ་མི་བྱ། །ཕྲ་མ་རྫུན་
དང་ ཚིག་རྩུབ་དང༌། །ཀྱལ་བ་སྨྲ་བར་མི་བྱའོ། །འདོད་པ་རྣམས་ལ་མི་ཆགས་
ཤིང་། །ཞེ་སྡང་སེམས་ཀྱང་མེད་པར་བྱ། །ངན་པར་ལྟ་བ་ཀུན་སྤངས་ན། །བྱང་
ཆུབ་སེམས་དཔའི་སྤྱོད་པའོ། །ཞེས་པའི་ཚིགས་བཅད་འདི་དག་གསན་པའི་ཕྱིར་
དུ་སྐུ་ལུས་ཀྱི་པགས་པ་བཤུས་ནས་རུས་པས་སྙུག་གུ་བྱས། ཁྲག་སྣག་ཚར་སྦྱར་
ཏེ་ཚིགས་བཅད་འདི་དག་བྲི་བར་མཛད་པ་སོགས་ལུང་གི་ཆོས་ཚིགས་བཅད་རེ་
ཙམ་གྱི་ཕྱིར་དུ་ཡང་དཀའ་བ་བསམ་གྱིས་མི་ཁྱབ་པ་མཛད་དོ། །རྟོགས་པའི་ཆོས་
བསྒྲུབ་པའི་ཕྱིར་དུ་དཀའ་བ་མཛད་ཚུལ་ནི། སྦྱིན་པའི་ཕར་ཕྱིན་རྫོགས་པའི་ཕྱིར་
དུ་སྟག་མོ་ལ་ལུས་སྦྱིན་པ་སོགས་འཁྲུངས་རབས་འདིར་འབྱུང་བ་རྣམས་དང་།
མདོ་སྡེ་གཞན་དང་གཞན་དག་ཏུ་རྒྱ་ཆེར་འབྱུང་བ་དག་དང་། དེ་བཞིན་དུ་ཚུལ་
ཁྲིམས་ཀྱི་ཕ་རོལ་ཏུ་ཕྱིན་པ་སོགས་ས་ལམ་གྱི་རྟོགས་པ་ཁྱད་པར་ཅན་རྣམས་
བསྒྲུབ་པའི་ཕྱིར་དུ་དཀའ་བ་བསམ་གྱིས་མི་ཁྱབ་པ་མཛད་ཚུལ་འཁྲུངས་རབས་
རྣམས་སུ་རྒྱ་ཆེར་འབྱུང་བ་ལྟར་རོ། །དེ་ལྟར་སྟོན་པ་ཐུགས་རྗེ་ཅན་འདིས་སེམས་
ཅན་རྣམས་སྒྲོལ་བའི་ཕྱིར་དུ་ལུང་དང་རྟོགས་པའི་ཆོས་རྣམས་བསྒྲུབ་པའི་ཕྱིར་དུ་
བསྐལ་པ་ཆེན་པོ་གྲངས་མེད་པ་གསུམ་གྱི་རིང་ལ་བྱ་དཀའ་བའི་སྤྱོད་པ་བསམ་
- 194 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱིས་མི་ཁྱབ་པ་མཛད་ པ་དང་། སངས་རྒྱས་ནས་ ཀྱང་ ཞི་བའི་དབྱིངས་སུ་ཅི་
བདེར་མི་བཞུགས་པར་འཕྲིན་ལས་ཉི་ཤུ་རྩ་བདུན་གྱི་སྒོ་ནས་སེམས་ཅན་རྣམས་
ལ་ཕན་འདོགས་རྒྱུན་མི་ཆད་དུ་མཛད་པའི་རྒྱུ་ནི་སྙིང་རྗེ་ཆེན་པོ་ཉིད་ཡིན་ཞིང་།
སངས་རྒྱས་ཀྱི་ཡོན་ཏན་ཁྱད་པར་ཅན་བསམ་གྱིས་མི་ཁྱབ་བརྗོད་ཀྱིས་མི་ལང་བ་
ཐམས་ཅད་ཀྱི་རྩ་བའི་རྒྱུ་ཡང་སྙིང་རྗེ་ཆེན་པོ་ཉིད་ཡིན་པས་ན་སངས་རྒྱས་ཀྱི་ཡོན་
ཏན་དང་མཛད་པ་འཕྲིན་ལས་ཇི་སྙེད་ཅིག་བསྔགས་པ་ཐམས་ཅད་དང་། བྱང་
ཆུབ་སེམས་དཔའི་ཡོན་ཏན་ཇི་སྙེད་ཅིག་བསྔགས་པ་ཐམས་ཅད་སྙིང་རྗེ་ཆེན་པོའི་
ཡོན་ཏན་བསྔགས་པ་ཡིན་པར་ཤེས་པར་བྱའོ། །འདིས་ནི་བྱང་ཆུབ་ཀྱི་སེམས་ཀྱི་
དམིགས་རྣམ་ལ་གཞན་དོན་དོན་གཉེར་དང་བྱང་ཆུབ་དོན་གཉེར་གྱི་དམིགས་
རྣམ་གཉིས་ཡོད་པའི་གཉིས་ཀའི་རྩ་བ་དང་། གཉིས་ཀ་རྒྱས་པ་དང་མཐར་ཕྱིན་
པ་ཐམས་ཅད་ཀྱི་རྩ་བ་ནི་སྙིང་རྗེ་ཆེན་པོ་ལ་ཐུག་གོ་ཞེས་བསྟན་ཏོ། །འཁྲུངས་
རབས་འདི་འཆད་པར་འདོད་ པའི་མཁས་ པ་ བློ་གྲོས་ཅན་རྣམས་ཀྱིས་འདིར་
བཤད་པའི་སངས་རྒྱས་ཀྱི་འཁྲུངས་རབས་ཐམས་ཅད་སྙིང་རྗེ་ཆེན་པོའི་ཡོན་ཏན་
བསྔགས་པ་ལ་སྦྱར་ནས་བཤད་དགོས་སོ་ཞེས་གོ་བའི་ཕྱིར་དུ་སྙིང་རྗེའི་ཡོན་ཏན་
བསྔགས་པ་ཡང་བརྗོད་པར་བྱའོ་ཞེས་གསུངས་སོ། །
ལྔ་པ་ལེའུའི་མཚན་བསྟན་པ་ནི། བྱང་ཆུབ་སེམས་དཔའི་རྟོགས་པ་བརྗོད་
པའི་རྒྱུད་ལས། རྟོགས་པ་བརྗོད་ པ་ དང༌ པོའོ། །ཞེས་གསུངས། འདི་ལ་འགྱུར་
གསར་དུ། བྱང་ཆུབ་སེམས་དཔའི་རྟོགས་པ་བརྗོད་པའི་ཕྲེང་བ་ལས། སྟག་མོའི་
སྐྱེས་པའི་རབས་ཏེ་དང་པོའོ། །ཞེས་འབྱུང་། དཔེ་ལ་ལར་སྟག་མོ་ལ་ལུས་བྱིན་
པའི་སྐྱེས་པའི་རབས་ཞེས་འབྱུང་སྟེ། རྒྱ་དཔེ་ལ་མི་འདྲ་བ་ཡོད་པར་མངོན་ཡང་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྐྱེས་རབས་འོག་མ་རྣམས་དང་བསྟུན་ན། སྟག་མོའི་སྐྱེས་པའི་རབས་ཞེས་པའམ།
སྟག་མོ་ལ་ལུས་བྱིན་པའི་སྐྱེས་པའི་རབས་ཞེས་པ་གང་རིགས་ཤིག་ལེགས་སོ། །
བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་རབས་སོ་བཞི་པའི་
དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་ལས། རྟོགས་བརྗོད་དང་
པོའི་བཤད་པའོ།། །།
༈ གཉིས་པ་ལུས་ཀྱི་ཡན་ལག་གཏོང་བའི་སྦྱིན་པ་ལ་སློབ་ཚུལ་དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་སྦྱིན་པ་ཇི་ལྟར་མཛད་པའི་
རྣམ་ཐར་ དང་ སྦྱར་ཏེ་བཤད་པ་ལ་བཞི། མཚམས་སྦྱར་བ། ཤི་བིའི་རྒྱལ་པོར་
འཁྲུངས་ པའི་ རྟོགས་ བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་ པ།
ལེའུའི་མཚན་བསྟན་པའོ། །དང་པོ་ནི། བཅོམ་ལྡན་འདས་དེས་ཞེས་པ་ནས་ཆོས་
མཉན་ པར་ བྱའོ། །ཞེས་ པའི་བར་ཏེ། སྟོན་པ་བཅོམ་ལྡན་འདས་ཤཱཀྱ་ཐུབ་པ་
ཐུགས་རྗེ་ཅན་དེས་ཁམས་གསུམ་གྱི་འགྲོ་བ་ལས་ཉོན་གྱི་འཆིང་བས་བཅིངས་
ནས་སྲིད་པའི་མཚོར་བྱིང་སྟེ་སྡུག་བསྔལ་བརྒྱ་ཕྲག་མང་པོས་གཟིར་བ་རྣམས་
ཐུགས་རྗེས་མ་བཟོད་ནས། སེམས་ཅན་རྣམས་སྲིད་མཚོ་ཉམ་ངའི་གནས་ནས་
མྱུར་དུ་འདོན་པར་བཞེད་ནས་བྱང་ཆུབ་མཆོག་ཏུ་ཐུགས་བསྐྱེད་དེ་ལུས་གཏོང་བ་
དང༌། ལུས་ཀྱི་ཡན་ལག་མིག་གཏོང་བ་སོགས་བྱ་དཀའ་བའི་སྤྱོད་པ་བརྒྱ་ཕྲག་
མང་པོ་སྟེ་གྲངས་མེད་པ་སྤྱད་ནས། བདག་ཅག་གདུལ་བྱ་རྣམས་ཀྱི་དོན་དུ་ཉོན་
མོངས་དང་སྡུག་བསྔལ་ཐམས་ཅད་མྱུར་དུ་ཞི་བར་བྱེད་པའི་ཐབས་དམ་པ་དམ་
པའི་ཆོས་འདི་ཡང་དག་པར་སྒྲུབ་པ་ཡིན་པའི་ཕྱིར་སྟོན་པ་ཐུགས་རྗེ་ཅན་དེའི་རྒྱུ་
དང་འབྲས་བུའི་གནས་སྐབས་ཀྱི་ཡོན་ཏན་ཚད་མེད་པ་དག་དང༌། ཐུགས་རྗེ་དང་
- 196 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཀའ་དྲིན་ཆེན་པོ་རྗེས་སུ་དྲན་ཏེ་མཆོད་ཅིང་གསོལ་བ་གདབ་པ་དང༌། སྟོན་པ་
ཐུགས་རྗེ་ཅན་དེ་ཉིད་དངོས་སུ་མ་མཐོང་ཡང་སངས་རྒྱས་ནས་བཟུང་དམ་པ་བར་
མ་ཆད་པ་ལས་བརྒྱུད་པའི་གདམས་ངག་མངའ་བའི་དགེ་བའི་བཤེས་གཉེན་
བསྟེན་ཏེ་སངས་རྒྱས་དངོས་སུ་བལྟ་བའི་དད་པ་དང་། བཀའ་དྲིན་དྲན་པའི་གུས་
པ་ཆེན་པོའི་སྒོ་ནས་རིམ་གྲོ་བསྐྱེད་དེ་སྟོན་པ་ཐུགས་རྗེ་ཅན་དེ་ཉིད་གང་ནས་
སངས་རྒྱས་ཀྱི་སར་གཤེགས་པའི་ལམ་བཟང་པོ་སྟོན་པའི་དམ་པའི་ཆོས་མཉན་
ཏེ་ཚུལ་བཞིན་དུ་བསམ་ནས་ངེས་པ་བསྐྱེད་པ་དང་། ཇི་ལྟར་ངེས་པ་ལྟར་རྒྱུད་ལ་
སྦྱར་ཏེ་ཉམས་སུ་ལེན་པ་ལ་བརྩོན་པར་བྱའོ། །མཚམས་སྦྱར་གྱི་གཞུང་འདིས་ནི་
ལམ་གྱི་རྩ་བ་བཤེས་གཉེན་བསྟེན་ཚུལ་ལ་ཐུག་པ་དང་། བཤེས་གཉེན་དམ་པ་
ཚུལ་བཞིན་དུ་བསྟེན་ནས་ལམ་གྱི་ལུས་ཡོངས་སུ་རྫོགས་པ་ལ་ཐོས་བསམ་སྒོམ་
གསུམ་བྱ་དགོས་པ་དང་། གདམས་ངག་གི་མཆོག་རྒྱལ་བའི་བཀའ་ལ་བྱ་དགོས་
པ་དང༌། སྟོན་ པའི་རྣམ་ཐར་གདུལ་བྱའི་ཉམས་ལེན་དུ་འཁྱེར་བར་བྱ་དགོས་
པས། རྒྱལ་བ་དགྱེས་ པའི་ ལམ་ ལ་ སློབ་པར་འདོད་ པ་རྣམས་ ཀྱིས་ སྟོན་ པའི་
འཁྲུངས་ རབས་སྟོན་པའི་རྟོགས་བརྗོད་འདི་ལྟ་བུ་གདམས་ངག་གི་མཆོག་ཏུ་
བཟུང་ནས་ཐོས་བསམ་སྒོམ་གསུམ་བྱའོ་ཞེས་རྟོགས་བརྗོད་འདིའི་དགོས་དོན་
བསྟན་པ་ཡིན་ཞིང་། རྟོགས་བརྗོད་གཞན་རྣམས་ལའང་དགོས་དོན་འདི་བཞིན་དུ་
སྦྱར་རོ། །
གཉིས་པ་ཤི་བིའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་
ཡོན་ཏན་སྤྱིར་བསྟན་པ། ཁྱད་པར་ལུས་གཏོང་བའི་སྦྱིན་པ་རླབས་པོ་ཆེ་ཇི་ལྟར་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཛད་ ཚུལ་ ལོ། །དང་ པོ་ནི། དེ་ ཡང་ ཞེས་ པ་ནས་ ཕྲག་གོ །ཞེས་པའི་བར་ཏེ།
སེམས་ཅན་རྣམས་ལ་གནས་སྐབས་དང་མཐར་ཐུག་གི་ཕན་བདེ་གང་འགྲུབ་པ་
ཐམས་ཅད་དམ་པའི་ཆོས་ཁོ་ན་ལས་འབྱུང་ལ། དམ་པའི་ཆོས་ནི་ཡང་དག་པར་
རྫོགས་པའི་སངས་རྒྱས་ཀྱིས་ཐུགས་ཉམས་སུ་བཞེས་ནས་འབྲས་བུ་མངོན་དུ་
གྱུར་ཏེ། རང་གིས་ཇི་ལྟར་གཟིགས་པ་ལྟར་གདུལ་བྱ་རྣམས་ལ་འདོམས་པར་
མཛད་པ་ཞིག་ལ་དམ་པའི་ཆོས་ཞེས་བྱ་བ་ཡིན་པས། སྟོན་པས་སྔོན་ཆོས་དེ་ཇི་
ལྟར་ཐུགས་ཉམས་སུ་བཞེས་པའི་ཚུལ་དེ་ཡང་འོག་ནས་འབྱུང་བ་འདི་སྐད་དུ་
བདག་ཉིད་ཆེན་པོ་ཀླུ་སྒྲུབ་ཀྱི་ཞལ་ལས་ཐོས་ཏེ། སྟོན་པ་བཅོམ་ལྡན་འདས་ཤཱཀྱ་
ཐུབ་པ་འདི་སྔོན་བྱང་ཆུབ་སེམས་དཔར་གྱུར་པའི་ཚེ་ཐུགས་བསྐྱེད་པ་ནས་བཟུང་
བར་མ་ཆད་པར་བསྐལ་པ་གྲངས་མེད་དཔག་ཏུ་མེད་པའི་དུས་ནས་ཏེ་བསྐལ་པ་
གྲངས་མེད་པར་ཚོགས་གཉིས་གོམས་པར་བྱས་པས་ཕྱིར་མི་ལྡོག་པའི་གདེང་
ཐོབ་སྟེ། སེམས་ཅན་གྱི་དོན་དུ་མཚན་དཔེས་བརྒྱན་པའི་སྐུ་བསྒྲུབ་ཕྱིར་སྦྱིན་པ་
དང་ཚུལ་ཁྲིམས་དང་བཟོད་པ་ལ་སོགས་པའི་བསོད་ནམས་ཀྱི་ལས་རྟག་ཏུ་དང་
གུས་པར་བྱེད་པའི་སྦྱོར་བ་གཉིས་ཀྱིས་བསགས་ཤིང་ཐུགས་རྒྱུད་ལ་འདྲིས་པར་
བྱས་པས་ནམ་མཁའི་མཐས་ཁྱབ་པའི་སེམས་ཅན་རྣམས་ལ་ཡེ་ཤེས་ཀྱི་གཟིགས་
ཏེ། གང་དང་གང་གི་དོན་དུ་འགྱུར་བ་དེ་དང་དེར་སྙིང་རྗེ་དང་སྨོན་ལམ་གྱི་དབང་
གིས་བསམ་བཞིན་དུ་སྐྱེ་བ་བཟུང་སྟེ་སེམས་ཅན་དེ་དང་དེ་དག་གི་དོན་མཛད་པ་
ལས། རེ་ཞིག་ཅིག་ན་འཛམ་བུའི་གླིང་གི་ཡུལ་ལྷོ་ཕྱོགས་ཀྱི་སྐྱེ་བོ་མང་པོ་ལ་ཕན་
པའི་དོན་དུ་འགྱུར་བར་དགོངས་ནས་ཡུལ་ཤི་བི་པ་རྣམས་ཀྱི་རྒྱལ་པོར་གྱུར་ཏོ་
ཞེས་གྲག་གོ་སྟེ། ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱིས་སྟོན་
- 198 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ཐུགས་རྗེ་ཅན་དེས་སྔོན་འདི་ལྟར་མཛད་དོ་ཞེས་རྒྱ་ཆེར་བསྒྲགས་པ་དང་།
ལྷག་པར་བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱིས་སྟོན་པའི་རྣམ་ཐར་འདི་
ལྟར་གསུངས་པ་དཔའ་བོས་ཐོས་སོ་ཞེས་པའོ། །ཡུལ་ཤི་བི་པ་ཞེས་པ་འཛམ་བུའི་
གླིང་གི་ལྷོ་ཕྱོགས་ཀྱི་ཡུལ་ཞིག་ཡིན་པ་དང་། དེའི་ཚེ་རྒྱལ་པོ་དེའི་མཚན་ལ་དོན་
སྐྱོང་ཞེས་པ་ཡིན་ཞེས་སྔོན་གྱི་ཡིག་རྙིང་ཞིག་ལས་འབྱུང་ངོ་། །བསམ་བཞིན་དུ་སྐྱེ་
བ་བཞེས་ཚུལ་སྟོན་པའི་གཞུང་འདིས་ནི་རྒྱལ་བ་དགྱེས་པའི་ལམ་ལ་སློབ་པར་
འདོད་པ་རྣམས་ཀྱིས་དཀར་ནག་གི་ལས་འབྲས་བུ་དང་བཅས་པའི་ཚུལ་ལ་ཡིད་
ཆེས་ཀྱི་ངེས་པ་བརྟན་པོ་བསྐྱེད་དགོས་པ་དང་། ཐེག་པ་ཆེན་པོའི་ལམ་ལ་སློབ་
པའི་ཚེ་སེམས་ཅན་གྱི་དོན་དུ་ཐབས་ཀྱི་ཆ་ལ་སློབ་པ་གཙོ་བོར་བྱ་དགོས་པ་དང་།
སེམས་ཅན་གྱི་དོན་བྱེད་པ་ལ་གཟུགས་ཀྱི་སྐུའི་སྒོ་ནས་ཆོས་སྟོན་དགོས་ཤིང་།།
གཟུགས་སྐུ་འགྲུབ་པའི་རྒྱུའི་གཙོ་བོ་ནི་སྦྱིན་པ་དང་ཚུལ་ཁྲིམས་ལ་སོགས་པའི་
བསོད་ནམས་ཀྱི་ཚོགས་རྣམས་ཡིན་པ་དང༌། དེ་ཡང་ཇི་སྲིད་རྣམ་མཁྱེན་མ་ཐོབ་
ཀྱི་བར་དུ་བར་མ་ཆད་དུ་གསོག་དགོས་ པའི་ཚུལ་རྣམས་བསྟན་པ་ཡིན་ནོ། །
བསོད་ནམས་ཀྱི་ལས་བསགས་ཤིང་འདྲིས་པར་བྱས་པ་ཞེས་པའི་ཚིག་གི་ནུས་
པས་བསོད་ནམས་གསོག་པའི་ཚེ་རྟག་སྦྱོར་དང་གུས་སྦྱོར་གཉིས་དགོས་པར་
བསྟན་ཅིང་། རེ་ཞིག་ཤི་བི་པ་རྣམས་ཀྱི་རྒྱལ་པོར་གྱུར་ཏོ་ཞེས་པས་རྟག་སྦྱོར་དང་
གུས་སྦྱོར་གཉིས་ཀྱི་སྒོ་ནས་བསོད་ནམས་བསགས་པའི་འབྲས་བུ་བསྟན་པ་ཡིན་
ནོ། །དེ་ཡང་བསོད་ནམས་ཀྱི་འབྲས་བུ་ལ་རྒྱུ་མཐུན་དང་རྣམ་སྨིན་གཉིས། རྒྱུ་
མཐུན་ལ་བྱེད་པ་རྒྱུ་མཐུན་དང་མྱོང་བ་རྒྱུ་མཐུན་གཉིས་སུ་ཡོད་པ་ལས། གཞུང་
འདིས་དངོས་བསྟན་ལ་རྣམ་སྨིན་གྱི་འབྲས་བུ་བསྟན་ཅིང་། གཞུང་འོག་མ་དང་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྦྲེལ་ནས་དཔྱད་ན་རྒྱུ་མཐུན་གྱི་འབྲས་བུ་རྣམ་པ་གཉིས་ཀྱང་བསྟན་ཏེ། བསོད་
ནམས་ཀྱི་ལས་བསགས་ཤིང་འདྲིས་པ་ཞེས་པའི་ཚིག་གི་ནུས་པ་དང༌། གཞུང་
འོག་མའི་སྐྱེས་ཐོབ་ཀྱི་ཡོན་ཏན་བསྟན་པ་རྣམས་སྦྱར་ན་བྱེད་པ་རྒྱུ་མཐུན་གྱི་
འབྲས་བུ་བསྟན་ཏེ། བྱེད་པ་རྒྱུ་མཐུན་ནི་ཚེ་འདིར་བསོད་ནམས་ཀྱི་ལས་ལ་
འབད་པས་ཚེ་རབས་གཞན་དུ་གཞན་གྱིས་བསྐུལ་བ་ལ་མི་ལྟོས་པར་བསོད་
ནམས་གསོག་པ་ལ་དགའ་བ་ཞིག་འབྱུང་བ་སོགས་སོ། ། །
མྱོང་བ་རྒྱུ་མཐུན་གྱི་འབྲས་བུ་ནི་ཚེ་འདིར་སྦྱིན་པ་ལ་འབད་པས་ཚེ་རབས་
གཞན་དུ་ལོངས་སྤྱོད་ཆེ་ཞིང་སྦྱིན་པའི་མཐུན་རྐྱེན་རྣམས་འབད་རྩོལ་མེད་པར་
ཚང་བ་ཞིག་འབྱུང་བ་སོགས་སོ། །འགྱུར་རྙིང་གི་དཔེ་ཕལ་ཆེར་དུ་བསོད་ནམས་
ཀྱི་ལས་བསགས་ཤིང་འདྲིས་ པར་ བྱས་ པས་ཞེས་འབྱུང་བ་གོ་བདེ་བར་སྣང་
ངོ༌། །འགྱུར་རྙིང་འགའ་ཞིག་ལས། བསོད་ནམས་ཀྱི་ལས་བསགས་ཤིང་འདྲིས་
པར་བྱས་པས་དེ་ཞེས་འབྱུང་བ་ནི་གོ་མི་བདེ་ལ། བྱས་པ་དེ་ཞེས་པའམ། དེ་ཞེས་
པ་མེད་པར་བྱས་པས་ཞེས་པ་གང་རུང་ཞིག་ལེགས་སོ། །གཉིས་པ་སེམས་དཔའ་
ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། སེམས་དཔའ་ཆེན་པོ་དེ་ལ་སྐྱེས་
ཐོབ་ཀྱི་ཡོན་ཏན་ཇི་ལྟ་བུ་ཞིག་མངའ་བའི་ཚུལ་དང༌། ཡོ་བྱད་ཐམས་ཅད་ཕངས་
པ་མེད་པར་གཏོང་བའི་སྦྱིན་པ་རླབས་པོ་ཆེ་ཇི་ལྟར་མཛད་ཚུལ་ལོ། །དང་པོ་ལ་
གཉིས། ཚིག་ལྷུག་པའི་སྒོ་ནས་བསྔགས་པ་བརྗོད་པ་དང༌། ཚིགས་བཅད་ཀྱི་སྒོ་
ནས་བསྔགས་པ་བརྗོད་པའོ། །དང་པོ་ནི། དེ་བྱིས་པ་ནས་ཞེས་པ་ནས། བདག་
གི་བུ་བཞིན་དུ་སྐྱོང་བར་གྱུར་ཏོ། །ཞེས་པའི་བར་ཏེ། བྱང་སེམས་བདག་ཉིད་ཆེན་
པོ་ཤི་བའི་རྒྱལ་པོར་འཁྲུངས་པ་དེ་སྔོན་ཡུན་རིང་པོ་ནས་གོམས་པའི་མཐུ་བརྟས་
- 200 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པས་བྱིས་པ་ཆུང་ངུའི་དུས་ཉིད་ནས་གཞན་གྱིས་བསྐུལ་བ་ལ་མི་ལྟོས་པར་རྒན་པ་
ལ་བསྙེན་བཀུར་བྱེད་པ་སོགས་ཡ་རབས་དམ་པའི་སྤྱོད་ཚུལ་ཁོ་ན་ལ་གནས་པ་
ཞིག་སྟེ། རྒན་པ་ལ་ན་ཚོད་ཀྱིས་རྒན་པ། རིགས་ཀྱིས་རྒན་པ། ནོར་གྱིས་རྒན་པ།
ཡོན་ཏན་གྱིས་རྒན་པ་བཞི་མདོ་ལས་གསུངས་ཏེ། ཡུལ་དེ་ན་རིགས་དང་ནོར་
ལོངས་སྤྱོད་རྒྱལ་པོ་བདག་ཉིད་ཆེན་པོ་དེ་ལས་ཆེ་བ་སུ་ཡང་མེད་ཅིང་། ན་ཚོད་
ཀྱིས་ རྒན་ པ་ རང་གི་ཡབ་ཡུམ་དང་། མཆེད་ ཟླ་ ཕུ་བོར་ གྱུར་ པ་རྣམས་དང་།
གཞན་ཡང་རྒན་པོ་བསྙེན་བཀུར་བྱ་བར་འོས་པ་རྣམས་ལ་བསྙེན་བཀུར་བྱེད་པར་
དགའ་ཞིང་། གཙོ་བོར་ནི་ཡབ་ཡུམ་ལ་སྲི་ཞུ་དང་བསྙེན་བཀུར་བྱེད་ཅིང་ཡོན་ཏན་
གྱིས་རྒན་པ་སྤྱིར་ལེགས་ཉེས་ཀྱི་བླང་དོར་སྟོན་པ་དང༌། ལྷག་པར་ལས་དཀར་
ནག་གི་སྤང་བླང་སོགས་དམ་པའི་ཆོས་སྟོན་པའི་དྲང་སྲོང་རྣམས་དང་། གཙོ་བོར་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཤིན་ཏུ་གུས་པས་ཕྱག་དང་
མཆོད་པ་དང་བཀུར་སྟི་བྱ་བའི་ལས་ལ་འབད་ཅིང༌། ཆོས་མཉན་ཏེ་བཀའ་བཞིན་
དུ་སྒྲུབ་པར་བྱེད་པ་ལ་ནམ་ཡང་ལྷོད་པ་མེད་པ་ཞིག་གོ །དེ་བཞིན་དུ་བྱིས་པ་ཆུང་
ངུའི་དུས་ཉིད་ནས་སྔོན་ཡུན་རིང་པོ་ནས་གོམས་པའི་ཡིད་འབྱུང་གི་བསམ་པ་
བརྟན་པོས་སྒོ་གསུམ་བྱ་བ་མ་ཡིན་པ་ཐམས་ཅད་ལས་ལྡོག་ཅིང་བྱ་བར་འོས་པ་
རྣམས་ངེས་པར་བྱེད་པའི་ཚུལ་ཁྲིམས་ཀྱི་བསླབ་པས་དབང་པོ་དུལ་ཞིང་། གཞན་
དུལ་བ་དག་ལའང་རྗེས་སུ་དགའ་བར་བྱེད་དོ། །དེ་བཞིན་དུ་བྱིས་པ་ཆུང་ངུའི་
དུས་ཉིད་ནས་རྗེ་བོའི་རིགས་སུ་གཏོགས་པ་རྣམས་དང༌། ནང་བློན་རྣམས་ཀྱིས་
གཙོས་ཕོ་བྲང་ནང་གི་འཁོར་དུ་གཏོགས་པ་རྣམས་ལ་རྣམ་པ་ཀུན་ཏུ་ཕན་པར་
དགའ་བའི་བྱམས་པའི་སེམས་སུ་མཛད་དོ། །དེས་མཚོན་ནས་རང་གི་མངའ་འོག་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏུ་གཏོགས་ པའི་ སྐྱེ་དགུ་ཐམས་ཅད་དང་། དེ་ཙམ་དུའང་མ་ཟད་ནམ་མཁའི་
མཐས་གཏུགས་པའི་སེམས་ཅན་ཐམས་ཅད་ལ་བྱམས་པའི་སེམས་ཀྱིས་ཁྱབ་པར་
མཛད་ནས་ནད་པ་རྣམས་ཀྱི་ནད་གསོས་པ་དང་། དབུལ་པོ་རྣམས་ཀྱིས་ནོར་རྙེད་
པ་དང་། ལྡོངས་པ་རྣམས་ཀྱིས་མིག་ཐོབ་པ་དང་། ཚོང་པ་རྣམས་ཀྱིས་ཁེ་སྤོགས་
གྲུབ་པ་དང༌། ཞིང་པ་རྣམས་ལ་ལོ་ལེགས་པ་དང་། འཁོན་གཅུགས་ཅན་རྣམས་
བཟླུམས་ཏེ་མཐུན་པ་སོགས་གནས་སྐབས་དང་མཐུག་གི་ཕན་བདེ་མཐའ་དག་
འགྲུབ་པར་དགའ་ཞིང་དེའི་ཐབས་འབའ་ཞིག་མཛད་དོ། །འདི་ལ་འགྱུར་གསར་
དང༌། འགྱུར་རྙིང་གིའང་དཔེ་མང་པོར་རྗེ་བློན་བྱམས་པ་ཞེས་འདུག་པ་དེ་ལྟར་ན་
བྱང་སེམས་བདག་ཉིད་ཆེན་པོ་དེའི་སྤྱོད་ཚུལ་ཕུན་སུམ་ཚོགས་པ་དེ་ལ་ཕོ་བྲང་
ནང་གི་མི་རྣམས་ཀྱིས་གཙོས་སྐྱེ་བོ་ཐམས་ཅད་བྱམས་ཤིང་ཡིད་དུ་འོང་བར་བྱེད་
ཅེས་པའོ། །བྱང་ སེམས་ ཀྱི་ སྤྱོད་ པ་ སྟོན་ པ་ ལ་ དོན་ སྔ་མ་ཉིད་རྒྱ་ཆེའོ། །བྱང་
སེམས་བདག་ཉིད་ཆེན་པོ་དེ་སྐྱེས་ཙམ་ཉིད་ནས་གཞན་གྱིས་བསླབ་པ་ལ་མི་ལྟོས་
པར་རང་བཞིན་གྱིས་ཡིད་གཞུངས་པས་སྒྲ་རིག་པ། གསོ་བ་རིག་པ། བཟོ་རིག་
པ། གཏན་ཚིགས་རིག་པ། ནང་རིག་པ་ལྔ་དང༌། གཞན་ཡང་རིག་པའི་གནས་ཇི་
སྙེད་ཅིག་ཡོད་པ་རྣམས་རྟོགས་པས་བློ་གྲོས་རྒྱ་ཆེ་ཞིང་དྲི་མ་མེད་པ། སྐྱེ་དགུ་
རྣམས་ལ་ཆོས་དང་ལུགས་ཀྱི་རྣམ་གཞག་སྟོན་པ་ལ་ཐོགས་པ་མེད་པ་ཞིག་གོ །དེ་
བཞིན་དུ་ཆུང་ངུ་ཉིད་ནས་རྣམ་དཀར་གྱི་ལས་ཐམས་ཅད་ལ་སྤྲོ་བ་ཆེ་བ་དང་། ཕོ་
བྲང་ནང་གི་གསང་ཚིག་བསྲུང་བ་ལ་མཁས་ཤིང་ཐུབ་པ་དང༌། གཟི་བྱིན་གྱི་མཐུ་
ཆེ་བས་སྐྱེ་བོ་སུས་ཀྱང་བཀའ་གཅོག་མི་ནུས་པ་དང་། བསོད་ནམས་ཀྱི་སྐལ་བ་
ཕུན་སུམ་ཚོགས་པས་སྐྱེ་དགུ་རྣམས་གནོད་པ་དང་སྡུག་བསྔལ་ཐམས་ཅད་ལས་
- 202 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྱོབ་ཅིང་ཕན་པ་དང་བདེ་བ་ཐམས་ཅད་ལ་བཀོད་དེ་བདག་གི་བུ་བཞིན་དུ་སྐྱོང་
བར་གྱུར་ཏོ། །གཞུང་འདི་ལ་འགྱུར་གསར་དུ། རྒན་པ་ལ་བསྙེན་བཀུར་བྱེད་པ་
ལ་ནི་དགའ་ཞེས་སོགས་ཡོན་ཏན་གྱི་ཁྱད་པར་རེ་རེ་ནས་ནི་ཞེས་ཚིག་རྒྱན་སྦྱར་
རོ། ། གཞུང་འདི་དག་གིས་ནི་བྱང་སེམས་བདག་ཉིད་ཆེན་པོ་འདི་རྒྱལ་སྲས་ཀྱི་
སྤྱོད་པ་ལ་དབང་ཐོབ་པས་སྐྱེས་ཙམ་ཉིད་ནས་རྒྱལ་སྲས་ཀྱི་སྤྱོད་པ་དེ་དག་ལྷུན་
གྱིས་གྲུབ་པ་ཞིག་ཡིན་པར་བསྟན་ལ། ལམ་ཐམས་ཅད་ཀྱི་རྩ་བ་བཤེས་གཉེན་
དམ་པ་ཚུལ་བཞིན་དུ་བསྟེན་པ་དང་། སྦྱིན་པ་དང་ཚུལ་ཁྲིམས་ལ་སོགས་པའི་ཕ་
རོལ་ཏུ་ཕྱིན་པ་དྲུག་ལ་ཚང་བར་སློབ་པ་དང་། བྱ་བ་ཅི་བྱེད་ཀྱང་ཕར་ཕྱིན་དྲུག་
ལྡན་དུ་འགྱུར་བ་ཞིག་བྱ་བ་དང་། བསྡུ་བའི་དངོས་པོ་བཞིའི་སྒོ་ནས་སྒོ་གསུམ་གྱི་
སྤྱོད་པ་ཅི་བྱེད་སེམས་ཅན་གྱི་དོན་ཁོ་ནར་འགྱུར་བ་ཞིག་བྱ་དགོས་པར་བསྟན་པ་
ཡིན་ནོ། །
གཉིས་པ་ཚིགས་བཅད་ཀྱི་སྒོ་ནས་བསྔགས་པ་བརྗོད་པ་ལ་གཉིས། མངོན་
མཐོའི་དཔལ་འབྱོར་ཕུན་སུམ་ཚོགས་པའི་སྒོ་ནས་བསྔགས་པ་བརྗོད་པ་དང་།
རྒྱལ་སྲས་ཀྱི་སྤྱོད་པ་རླབས་པོ་ཆེའི་སྒོ་ནས་བསྔགས་པ་བརྗོད་པའོ། །དང་པོ་ལ་
གསུམ། བྱང་སེམས་བདག་ཉིད་ཆེན་པོ་འདི་ལ་མངོན་མཐོའི་འབྱོར་པ་ཕུན་སུམ་
ཚོགས་པ་དང་ཆོས་ཀྱི་འབྱོར་པ་ཕུན་སུམ་ཚོགས་པ་གཉིས་ཀ་མཐུན་པར་གནས་
པ། བླུན་རྨོངས་ཐབས་ལ་མི་མཁས་པ་རྣམས་ལ་མངོན་མཐོའི་འབྱོར་པ་ཆོས་ཀྱི་
གེགས་སུ་འགྱུར་བ། བྱང་སེམས་བདག་ཉིད་ཆེན་པོ་དེ་ཁོ་ན་ལ་མངོན་མཐོའི་
དཔལ་མིང་དོན་མཐུན་པར་གནས་པའོ། །དང་པོ་ནི། དེ་ལ་འཁོར་གསུམ་ཞེས་པ་
ནས། མཛེས་པ་མེད་མ་གྱུར། །ཅེས་པའི་བར་ཏེ། བྱང་སེམས་བདག་ཉིད་ཆེན་པོ་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་ལ་འཁོར་གསུམ་སྟེ་ནོར་རམ། དོན་དང་། འདོད་པ་དང་། ཆོས་གསུམ་རྗེས་སུ་
མཐུན་ཞིང་དེ་གསུམ་གྱིས་བསྡུས་པའི་ཡོན་ཏན་གྱི་ཚོགས་ཐམས་ཅད་ཕན་ཚུན་
གཅིག་ལ་གཅིག་གིས་འགྲན་པ་བཞིན་དུ་གོང་འཕེལ་དུ་གནས་པར་གྱུར་ཏོ། །དེ་
ལ་ནོར་ནི་གོ་བར་ཟད་ལ། དོན་ནི། འདོད་པའི་ལོངས་སྤྱོད་འབྱུང་བའི་རྒྱུ་ཞིང་
ལས་དང་། ཚོང་ལ་སོགས་པ་དང་། བདེ་བ་སྒྲུབ་པའི་ཐབས་ཤེས་པར་བྱེད་པའི་
ཚུལ་རྣམས་དང་། འབྲུ་དང་རིན་པོ་ཆེ་ལ་སོགས་པ་ནོར་ལོངས་སྤྱོད་རྣམས་བརྩོན་
པས་སྒྲུབ་ཅིང་རྙེད་པ་རྣམས་སྲུང་བའི་ཚུལ་ལོ། །འདོད་པ་ནི། བདེ་འགྲོ་ལྷ་མིའི་
རྟེན་ཐོབ་ནས་འདོད་པའི་ཡོན་ཏན་ལྔ་ལ་ཉེ་བར་ལོངས་སྤྱོད་པའོ། ། ཆོས་ནི།
མངོན་མཐོ་དང་ངེས་ལེགས་སྒྲུབ་པའི་ཐབས་ལས་རྒྱུ་འབྲས་ལ་ཡིད་ཆེས་ཀྱི་ངེས་
པ་བསྐྱེད་ནས་སྤང་བླང་ཚུལ་བཞིན་དུ་བྱ་བ་སོགས་དཀར་ཆོས་མཐའ་དག་དང་།
ཆོས་དེའི་གནས་སྐབས་དང་མཐར་ཐུག་གི་འབྲས་བུ་རྣམས་སོ། །འདི་ལ་འགྱུར་
གསར་དུ་སྡེ་གསུམ་ཞེས་འབྱུང་། སློབ་དཔོན་ཉིད་ཀྱིས་མཛད་ པའི་ ཡན་ ལག་
བརྒྱད་པའི་གཞུང་དུ་ཚོམ་གསུམ་ཞེས་འབྱུང་སྟེ་དོན་གཅིག་གོ །འཆི་མེད་མཛོད་
ལས། སྡེ་ཚན་གསུམ་པོ་ཆོས་དང་ནི། །འདོད་པ་དང་ནི་དོན་རྣམས་སོ། ། སྡེ་ཚན་
བཞི་པ་རྣམ་ཐར་རོ། །ཞེས་ཆོས་དང་། འདོད་པ་དང༌། དོན་གསུམ་ལ་སྡེ་གསུམ་
དང༌། གསུམ་པོ་དེའི་སྟེང་དུ་ཐར་པ་བསྣན་ཏེ་དེ་བཞི་ལ་སྡེ་བཞི་ཞེས་བརྗོད་དོ། །
མངོན་བརྗོད་སྣ་ཚོགས་གསལ་བར། སྡེ་གསུམ་ཆོས་དང་འདོད་པ་ནོར་། །སྡེ་ཚན་
བཞི་པ་ཐར་པའོ། །ཞེས་ཆོས་དང་། འདོད་པ་དང་ནོར་གསུམ་ལ་སྡེ་གསུམ་དང་།
དེ་གསུམ་གྱི་སྟེང་དུ་ཐར་པ་བསྣན་ཏེ་བཞི་པོ་དེ་ལ་སྡེ་བཞིར་བཤད་དོ། །གཞུང་
འདིར་ཐར་པ་ཆོས་སུ་བསྡུས་ཏེ་འཁོར་གསུམ་མམ། སྡེ་གསུམ་དུ་བྱས་སོ། །དེ་
- 204 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་དུ་ཡོན་ཏན་གྱི་དངོས་པོ་ཐམས་ཅད་ཡོངས་སུ་རྫོགས་པར་གྱུར་ཅིང་འདོད་
པའི་ལོངས་སྤྱོད་དང་ཆོས་གཉིས་གཅིག་སྤྱད་ཚེ་གཅིག་ཉམས་པར་འགྱུར་བས་
འགལ་ཞིང་འཁྲུགས་པས་སྐྱེ་བོ་གཞན་དག་ལ་ཡོན་ཏན་གྱི་མཛེས་པ་ཉམས་པར་
འགྱུར་ཡང་། བྱང་སེམས་བདག་ཉིད་ཆེན་པོ་འདི་ཐབས་ལ་མཁས་པས་དེ་ལྟ་
བུའི་འགལ་ཞིང་འཁྲུགས་པས་ཡོན་ཏན་གྱི་མཛེས་པ་མེད་པར་མ་གྱུར་ཏེ་ནམ་
ཡང་ཉམས་པ་མེད་དོ། །གྲོང་ཁྱེར་གྱི་ལུང་བུ་རམ་ཤིང་གི་ཞིང་ལ་ཕན་པར་འགྱུར་
བ་དེ་བཞིན་དུ་ཐབས་ལ་མཁས་པའི་བྱང་སེམས་བདག་ཉིད་ཆེན་པོ་འདི་ལྟ་བུ་ལ་
ནི་འདོད་པའི་ལོངས་སྤྱོད་རྒྱ་ཆེན་པོ་དག་ཀྱང་བྱང་སེམས་ཀྱི་སྤྱོད་པ་མྱུར་དུ་
རྫོགས་པའི་རྐྱེན་ཁོ་ནར་འགྱུར་ཏེ། སྐྱེ་བོ་བློ་ཆུང་དག་གིས་བསམ་པ་ལས་འདས་
པའི་གནས་ཡིན་ནོ། ། །
གཉིས་པ་བླུན་རྨོངས་ཐབས་ལ་མི་མཁས་པ་རྣམས་ལ་མངོན་མཐོའི་འབྱོར་
པ་ཆོས་ཀྱི་གེགས་སུ་འགྱུར་བ་ནི། མ་དུལ་ཞེས་པ་ནས། མྱོས་འགྱུར་གང་། །ཞེས་
པའི་བར་ཏེ། ཉོན་མོངས་པའི་དབང་དུ་སོང་བས་དབང་པོ་མ་དུལ་ཞིང་ ཕྱར་
གཡེང་ཅན་རྣམས་ལ་འདོད་པའི་ལོངས་སྤྱོད་ཆེན་པོ་ཐོབ་ཀྱང་ཕན་པ་མེད་པར་མ་
ཟད་གནོད་པའི་རྐྱེན་དུ་གྱུར་ཏེ་མཐར་ཕུང་པར་བྱེད་ལ། གནས་སྐབས་སུ་ཡང་
རྒན་པོ་རྒས་ཤིང་འཁོགས་པས་བྱིས་པའི་རྒྱན་བཏགས་ཏེ་རྩེ་བར་བྱས་ན་སྐྱེ་བོ་
ཀུན་གྱིས་འཕྱས་སུ་བྱེད་པ་བཞིན་དུ་འདོད་པའི་ལོངས་སྤྱོད་དེའི་རྐྱེན་གྱིས་ཀུན་
གྱིས་འཕྱས་སུ་བྱེད་པ་ཞིག་འབྱུང་ངོ༌། །ཐབས་ལ་མི་མཁས་པའི་བླུན་པོ་རྣམས་ནི་
འདོད་པའི་ལོངས་སྤྱོད་དེའི་རྐྱེན་གྱིས་ཕུང་བར་བྱེད་དེ། དྲེའུ་མོ་མངལ་གྱིས་ཕུང་
བ་དང་། སྒྲིག་མ་འབྲས་བུས་ཕུང་བ་བཞིན་དུ་བླུན་རྨོངས་རྣམས་ནི་འདོད་པའི་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལོངས་སྤྱོད་དེའི་རྐྱེན་གྱིས་གནས་སྐབས་སུ་དགྲ་དང་གནོད་པ་དུ་མས་འཚེ་བ་
དང༌། སྡིག་པ་རླབས་པོ་ཆེ་བྱས་པས་ཕྱི་མར་ངན་སོང་དུ་ངེས་པར་ལྟུང་བ་སོགས་
རྣམ་པ་ཀུན་ཏུ་ཕུང་བར་བྱེད་དོ། །བདག་ཉིད་ཆུང་ངུ་སྟེ་བློ་གྲོས་དམན་པ་རྣམས་
ནི་འདོད་པའི་ལོངས་སྤྱོད་རྙེད་ནས་དེས་མྱོས་ཏེ་བྱ་བ་དང་བྱ་བ་མ་ཡིན་པ་མི་
སེམས་ཤིང་། དེ་ཁོ་ན་ལ་ཆགས་ནས་འདི་ཕྱི་ཀུན་ཏུ་ཕུང་བར་བྱེད་དོ། །ཚིག་རྐང་
འདི་གསུམ་ལ་སློབ་དཔོན་དྷརྨཱ་ཀིརྟིས་རྐང་པ་དང་པོ་ཞེ་སྡང་ཅན་དང་། གཉིས་པ་
གཏི་མུག་ཅན་དང་། གསུམ་པ་འདོད་ཆགས་ཅན་ལ་སྦྱར་ཏེ་ཉོན་མོངས་པ་དུག་
གསུམ་པོ་དེའི་དབང་དུ་སོང་བ་རྣམས་ལ་འདོད་པའི་ལོངས་སྤྱོད་ཕུང་བའི་རྐྱེན་དུ་
འགྱུར་རོ་ཞེས་བཤད་དོ། །སྙན་ངག་པ་རྣམས་འདི་དག་ལ་སྲིད་པ་ཅན་གྱི་རྒྱན་
ཅེས་ཚིག་སྦྱོར་ངོ་མཚར་བར་བྱེད་དོ། །གསུམ་པ་བྱང་སེམས་བདག་ཉིད་ཆེན་པོ་
དེ་ཁོ་ན་ལ་མངོན་མཐོའི་དཔལ་མིང་དོན་མཐུན་པར་གནས་པ་ནི། དཔལ་དེ་དེ་
ལ་མིང་ནི་དོན་བཞིན་གྱུར། །ཅེས་གསུངས། འདིར་ངེས་བཟུང་གི་ཚིག་མིང་ལ་
སྦྱར་ཡང་ཚིག་རྐང་གོང་མ་རྣམས་ཀྱི་འགྲོས་དང་བསྟུན་ན་བླུན་རྨོངས་ཐབས་ལ་
མི་མཁས་པ་རྣམས་ལ་མངོན་མཐོའི་དཔལ་ཇི་ཙམ་བྱུང་ཡང་དེ་དཔལ་དུ་མ་སོང་
བྱུར་དུ་སོང་ནས་ཕུང་བར་བྱེད་པས་མིང་དོན་མ་མཐུན་ལ། བྱང་སེམས་བདག་
ཉིད་ཆེན་པོ་འདི་ལ་ནི་མངོན་མཐོའི་དཔལ་འབྱོར་ཇི་ཙམ་རྒྱས་པ་ཙམ་གྱིས་བྱང་
སེམས་ཀྱི་སྤྱོད་པ་གོང་འཕེལ་དུ་འགྱུར་བས་ན་དཔལ་ཉིད་དུ་སོང་ངོ༌། །དེས་ན་
དཔལ་ཞེས་པའི་མིང་དོན་དང་མཐུན་པའོ། །གཞུང་འདི་དག་གིས་ནི་ལས་དང་པོ་
པ་རྣམས་ཀྱིས་འདོད་པའི་ཡོན་ཏན་ལ་སྐྱོན་དུ་བལྟས་ཏེ་སྐྱོ་ཤས་ཆེན་པོའི་སྒོ་ནས་
དབེན་པར་བསླབ་ཁྲིམས་བསྲུང་བ་གཙོ་བོར་བྱ་དགོས་པ་དང༌། རྒྱལ་སྲས་སའི་
- 206 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དབང་ཕྱུག་ཏུ་གྱུར་པ་རྣམས་ཀྱི་མཛད་པ་ནི་བསམ་གྱིས་མི་ཁྱབ་པའི་གནས་སུ་
བཤད་དོ། །གཉིས་པ་རྒྱལ་སྲས་ཀྱི་སྤྱོད་པ་རླབས་པོ་ཆེའི་སྒོ་ནས་བསྔགས་པ་
བརྗོད་པ་ནི། རང་བཞིན་རྒྱ་ཆེ་ཞེས་པ་ནས། མཐོང་བས་དགའ། ཞེས་པའི་བར་
ཏེ། འདིའི་ཚིག་རྐང་དང་པོས་བྱང་སེམས་བདག་ཉིད་ཆེན་པོས་རྒྱལ་སྲས་ཀྱི་སྤྱོད་
པ་སྤྱི་དང་། ཁྱད་པར་སྦྱིན་པ་གཏོང་བའི་ཚེ་ཀུན་སློང་ཇི་ལྟ་བུས་གཏོང་བའི་
བསམ་པ་ཕུན་སུམ་ཚོགས་པ་བསྟན། ཚིག་རྐང་གཉིས་པས་ཇི་ལྟར་གཏོང་བའི་
སྦྱིན་པ་ཕུན་སུམ་ཚོགས་པ་བསྟན། གསུམ་པ་དང་བཞི་པས་བཏང་བས་དགོས་པ་
གྲུབ་པའི་ཚུལ་བཤད་དོ། །དེ་ཡང་རྒྱལ་སྲས་ཀྱི་སྤྱོད་པ་སྤྱི་དང་། ཁྱད་པར་སྦྱིན་པ་
གཏོང་བའི་ཚེ་འཁོར་བའི་ངང་ཚུལ་ཇི་བཞིན་དུ་རིག་པའི་ངེས་འབྱུང་གི་བསམ་
པས་རང་གི་དོན་ལ་མ་ཆགས་པར་ཅི་བྱེད་སེམས་ཅན་གྱི་དོན་འབའ་ཞིག་ཏུ་
དམིགས་པ་བསམ་པ་རྒྱ་ཆེ་བ་དང༌། སེམས་ཅན་རྣམས་སྡུག་བསྔལ་གྱིས་ཉམ་
ཐག་པ་མ་བཟོད་ནས་འགྲོ་བའི་སྡུག་བསྔལ་སེལ་བར་འདོད་པའི་སྙིང་རྗེ་ཆེན་པོ་
གཉིས་དང་ལྡན་པ་དགོས་ལ། རྒྱལ་པོ་སེམས་དཔའ་ཆེན་པོ་དེ་ནི་དེ་ལྟ་བུའི་ཀུན་
སློང་གི་བསམ་པའི་ཡོན་ཏན་ཁྱད་པར་ཅན་གཉིས་དང་ལྡན་ནོ། །བསམ་པ་དེས་
ཀུན་ནས་བསླངས་ཏེ་ སྦྱིན་པ་གཏོང་བའི་ཚེ་ གང་ གཏང་བར་བྱ་བའི་ནོར་ལ་
སོགས་པའི་ཡོ་བྱད་རྣམས་རང་ལ་ཡོད་པ་དང་། དེ་ལ་མ་ཆགས་པར་གཏོང་ཕོད་
པ་དང༌། གཏོང་བའི་དབང་ ཡོད་པ་དང་། ཆོས་དང་མཐུན་པར་གཏོང་ཤེས་པ་
ཞིག་དགོས་ལ། རྒྱལ་པོ་སེམས་དཔའ་ཆེན་པོ་དེ་ནི་ཟད་མི་ཤེས་པའི་ནོར་གྱི་ཕུང་
པོ་ཆེན་པོ་དང་ལྡན་ཞིང་ནོར་དེ་དག་ལ་རང་དོན་དུ་ཆགས་པ་ནམ་ཡང་མི་སྐྱེ་ཞིང་
སེམས་ཅན་ཐམས་ཅད་ལ་ཉེ་རིང་མེད་པར་གཏོང་འདོད་ལ། གཏོང་བ་ལ་སུས་
- 207 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀྱང་དགག་པ་མེད་པར་དབང་ཡོད་ཅིང་ཇི་ལྟར་འདོད་པ་ལྟར་ཆོས་དང་མཐུན་
པར་གཏོང་བར་མཛད་དོ། །དེའི་ ཕྱིར་དབུལ་ཞིང་ཕོངས་པ་རྣམས་ནི་ ཇི་ ལྟར་
འདོད་པའི་དོན་ཐམས་ཅད་གྲུབ་པས་ངོ་འཛུམ་མི་གནག་པར་འཛུམ་དམུལ་ཞིང་
དགའ་བའི་རྣམ་འགྱུར་བསྟན་པར་བྱེད་ལ། དེ་འདྲ་བའི་སློང་བ་པོ་དགའ་བའི་
རྣམ་འགྱུར་དང་ལྡན་པའི་བཞིན་བཟང་དེ་དག་མཐོང་བ་ན་སློང་བ་པོ་འདོད་པས་
ཚིམ་པ་དེ་ལས་ཆེས་ལྷག་པར་བྱང་སེམས་བདག་ཉིད་ཆེན་པོའི་ཐུགས་ལ་དགའ་
བ་སྐྱེའོ། །གཞུང་འདིས་ནི་ཐེག་པ་ཆེན་པོའི་སྒོར་ཞུགས་ནས་རྒྱལ་སྲས་ཀྱི་སྤྱོད་པ་
ལ་སློབ་པའི་ཚེ་ཀུན་སློང་གི་བསམ་པ་ཇི་ལྟ་བུས་སློབ་པ་དང་། སྦྱིན་སོགས་སྤྱོད་
པ་ལ་སློབ་པའི་ཚེ་ཕྱིན་ནང་གི་གེགས་ཀྱི་དབང་དུ་མི་འགྲོ་བ་ཞིག་དང་མཇུག་ཏུ་
དགེ་བ་གོང་འཕེལ་དུ་བྱ་བའི་ཕྱིར་ཡི་རང་གི་དགའ་བ་བསྒོམ་དགོས་པར་བསྟན་
གཉིས་པ་ཡོ་བྱད་ཐམས་ཅད་ཕངས་པ་མེད་པར་གཏོང་བའི་སྦྱིན་པ་རླབས་
པོ་ཆེ་ཇི་ལྟར་མཛད་པའི་ཚུལ་ལ་བཞི། སེམས་ཅན་ཐམས་ཅད་ལ་ཡོ་བྱད་ཐམས་
ཅད་གང་ལ་གང་འདོད་དུ་ཕངས་པ་མེད་པར་གཏོང་བར་མཛད་པའི་ཚུལ་ཕྱོགས་
མཐའ་དག་ནས་སྦྱིན་པའི་ཞིང་སློང་མོ་བ་འདུས་པ། དེ་ལ་བྱང་སེམས་བདག་ཉིད་
ཆེན་པོ་ཐུགས་དགའ་བ། སྦྱིན་པ་རླབས་པོ་ཆེ་དེའི་མཐུས་ཕྱོགས་མཐའ་དག་ཏུ་
སྙན་པའི་གྲགས་པ་རྒྱས་པའོ། །དང་པོ་ནི། དེ་ནས་རྒྱལ་པོ་དེ་ཞེས་པ་ནས། །ཆར་
བཞིན་དུ་ཕབ་བོ། །ཞེས་པའི་བར་ཏེ། གཞུང་འདིའི་ཚིག་གཞན་རྣམས་ནི་དངོས་
ཟིན་ལྟར་གོ་སླ་ལ། །རྒྱལ་པོ་དེ་སྦྱིན་པ་ལ་དགའ་བས་ཞེས་པ་ནི་སྔོན་ཡུན་རིང་པོ་
ནས་གོམས་པས་རང་དོན་དུ་ཡོ་བྱད་ལ་ཆགས་པ་ན་ཡང་མི་སྐྱེ་ཞིང་བདོག་པ་
- 208 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་སེམས་ཅན་ལ་སྦྱིན་པར་འདོད་པའོ། །བདག་གི་བདག་ཉིད་ཆེ་བ་
ཞེས་པ་ནི་སྔོན་ཐུགས་བསྐྱེད་དུས་མཁའ་ཁྱབ་ཀྱི་སེམས་ཅན་ཐམས་ཅད་འཁོར་
བའི་གནས་ནས་བཏོན་ཏེ། སངས་རྒྱས་ཀྱི་ས་ལ་འགོད་པའི་ཕྱིར་དུ་ལུས་ལོངས་
སྤྱོད་དགེ་རྩ་ཐམས་ཅད་སེམས་ཅན་ལ་གཏོང་བར་ཐུགས་དམ་བཅས་ཤིང་བདག་
པས་གཞན་གཅེས་པའི་སེམས་རིན་པོ་ཆེས་ཀུན་ནས་བསླངས་ཏེ་རྒྱལ་སྲས་ཀྱི་
སྤྱོད་པ་རླབས་པོ་ཆེ་མཐའ་དག་ལ་བསྐལ་པ་མང་པོར་བསླབ་པས་སའི་དབང་
ཕྱུག་ཏུ་གྱུར་ཏེ། ནམ་མཁའ་མཛོད་ལ་མངའ་བརྙེས་ནས་ཇི་ཙམ་ལོངས་སྤྱོད་ཀྱང་
ཟད་པ་མེད་པའི་ནོར་གྱི་གཏེར་ཆེན་པོ་མངའ་བས་ན་དེ་དང་རྗེས་སུ་མཐུན་པར་
སེམས་ཅན་རྣམས་ཚིམ་པར་བྱེད་ཅེས་པའོ། །རེ་བ་ཇི་ལྟ་བ་བཞིན་དུ་སྐོང་བ།
གུས་པས་དང་བཅས་པས་ཡིད་དགའ་བར་བྱེད་པ། དུས་བཞིན་དུ་འབྱོར་པས་
ཡིད་དུ་འོང་བའི་སྦྱིན་པའི་ཆར་ཞེས་པ་ནི་སྦྱིན་པ་ཆོས་དང་མཐུན་པར་གཏོང་ཚུལ་
ཏེ། སྦྱིན་པ་གཏོང་བའི་ཚེ་སློང་བ་པོ་ཁྱད་དུ་མི་གསོད་པར་འདི་ནི་བདག་གི་སྦྱིན་
པའི་བསོད་ནམས་རྫོགས་པར་བྱེད་པའི་དགེ་བའི་བཤེས་གཉེན་ནོ་སྙམ་དུ་གུས་
པ་དང་བཅས་པས་གཏོང་དགོས་པ་དང་། རང་གི་ལག་བདར་ཏེ་གཏོང་དགོས་པ་
དང༌། བརྐྱངས་ཏེ་ཡིད་ཆད་དུ་མི་འཇུག་པར་དུས་སུ་སྦྱིན་དགོས་པ་དང་། ཇི་ལྟར་
འདོད་པ་ལྟར་སྦྱིན་དགོས་པ་དང༌། མི་འཕྲོད་པ་མི་སྦྱིན་པར་འཕྲོད་པ་སྦྱིན་དགོས་
པ་དང་། ཆང་དང་དུག་དང་མཚོན་ལ་སོགས་པ་སྦྱིན་མི་རུང་བ་དང༌། ལྷག་པར་
དགེ་སློང་གི་སྡོམ་ལྡན་ལ་ཕྱི་དྲོ་ཁ་ཟས་སྟེར་བ་སོགས་མི་རུང་བ་མི་སྦྱིན་པར་རུང་
བ་ཆོས་དང་མཐུན་པ་སྦྱིན་དགོས་པ་དང་། སློང་བ་པོ་ཐམས་ཅད་ལ་ཉེ་རིང་མེད་
པར་སེམས་སྙོམས་པས་སྦྱིན་དགོས་ཤིང་། བྱང་སེམས་བདག་ཉིད་ཆེན་པོས་ནི་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་ ལྟར་དུ་མཛད་པ་ཡིན་ནོ་ཞེས་བསྟན་ཏོ། །རྫོགས་ལྡན་གྱི་སྤྲིན་ཞེས་པ་ནི་
བསྐལ་པ་དང་པོའི་དུས་སུ་སེམས་ཅན་བསོད་ནམས་ཆེན་པོ་ཤ་སྟག་འདུས་ཏེ་
དགེ་བ་བཅུ་རྫོགས་པར་སྤྱོད་ཅིང་མི་དགེ་བ་ཕྲ་མོའང་མི་སྤྱོད་ལ། དེའི་དུས་སུ་
ནམ་མཁའ་ལ་སེམས་ཅན་སྤྱི་མཐུན་གྱི་བསོད་ནམས་ཀྱི་མཐུས་སྤྲིན་འཁྲིགས་པ་
ལས་གང་ལ་གང་འདོད་ཀྱི་དངོས་པོའི་ཆར་འབབ་ལ། བྱང་སེམས་བདག་ཉིད་
ཆེན་པོའི་སྦྱིན་པ་གཏོང་ཚུལ་ཡང་དེ་དང་མཚུངས་སོ་ཞེས་བསྔགས་པའོ། །
གཉིས་པ་ཕྱོགས་མཐའ་དག་ནས་སྦྱིན་པའི་ཞིང་སློང་མོ་བ་འདུས་པ་ལ་
གཉིས། ཕྱོགས་མཐའ་དག་ནས་སློང་མོ་བ་རྣམས་གནས་དེར་ལྷགས་པར་བསྟན་
པ་དང༌། སློང་མོ་བ་རྣམས་ཡུལ་གཞན་དུ་མི་རྒྱུ་བར་རྒྱལ་པོ་སེམས་དཔའ་ཆེན་
པོའི་དྲུང་ཉིད་དུ་ལྷགས་པའི་རྒྱུ་མཚན་བསྟན་པའོ། །དང་པོ་ནི། དེ་ནས་རྒྱ་པོ་དེའི་
སྦྱིན་པ་རླབས་པོ་ཆེ་ཐོས་ནས་ཞེས་པ་ནས། ཡུལ་དེར་ལྷགས་སོ། །ཞེས་པའི་བར་
ཏེ། དེ་ལྟར་སེམས་དཔའ་ཆེན་པོ་དེས་སློང་མོ་བ་ཐམས་ཅད་ལ་གང་ལ་གང་
འདོད་དུ་ཡོ་བྱད་ཐམས་ཅད་གཏོང་བའི་སྦྱིན་པ་རླབས་པོ་ཆེ་མཛད་དོ་ཞེས་ཐོས་
ནས། འཛམ་བུའི་གླིང་གི་ཕྱོགས་དང་ཕྱོགས་མཚམས་ན་གནས་པའི་མི་རྣམས་ངོ་
མཚར་ཡ་མཚན་ཆེ་ཞིང་ནོར་དང་ཡོ་བྱད་འདོད་པ་རྣམས་ཤི་བའི་ཡུལ་དུ་ཕྱིན་ན་
འདོད་པའི་དོན་འགྲུབ་པར་འགྱུར་རོ་སྙམ་ནས་སྙིང་དགའ་བར་གྱུར་ཏེ་རྒྱལ་པོ་
སེམས་དཔའ་ཆེན་པོ་གང་དུ་བཞུགས་པའི་ཡུལ་དེར་ལྷགས་སོ། ། །
གཉིས་པ་སློང་མོ་བ་རྣམས་ཡུལ་གཞན་དུ་མི་རྒྱུ་བར་རྒྱལ་པོ་སེམས་དཔའ་
ཆེན་པོའི་དྲུང་ཉིད་དུ་ལྷགས་པའི་རྒྱུ་མཚན་བསྟན་པ་ནི། མི་ཡུལ་ཀུན་ཏུ་ཞེས་པ་
ནས། མཚོ་ཆེན་ངོགས་ ལྷགས་བཞིན། །ཞེས་པའི་བར་ཏེ། འཛམ་བུའི་གླིང་ གི་
- 210 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སློང་མོ་བ་རྣམས་ཡུལ་གཞན་དང་གཞན་དུ་སློང་དུ་མི་རྒྱུ་བར་ཤི་བའི་ཡུལ་དུ་རྒྱལ་
པོ་སེམས་དཔའ་ཆེན་པོའི་དྲུང་ཉིད་དུ་འོང་བའི་རྒྱུ་མཚན་ཅི་ཞེ་ན། སློང་མོ་བ་
རྣམས་ཀྱིས་འཛམ་བུའི་གླིང་གི་མི་གང་དང་གང་དུ་གནས་པའི་ཡུལ་ཀུན་ཏུ་སློང་
མོ་བ་ཚིམ་པར་བྱེད་པའི་སྦྱིན་པའི་བདག་པོ་ཆེན་པོ་སུ་ཞིག་ཡོད་སྙམ་དུ་ཡིད་ཀྱིས་
བརྟགས་པ་ན། ཡུལ་གཞན་དུ་དེ་ལྟ་བུའི་སྦྱིན་བདག་ཆེན་པོ་མ་མཐོང་བས་གཞན་
གང་དུའང་བསླང་བའི་སྐབས་མ་རྙེད་ལ། རྒྱལ་པོ་སེམས་དཔའ་ཆེན་པོ་འདི་
འབའ་ཞིག་གིས་བདག་ཅག་གི་རེ་བ་སྐོང་བར་འགྱུར་རོ་སྙམ་དུ་དཀའ་བས་ཡུལ་
དེར་ལྷགས་པ་ཡིན་ནོ། །དཔེར་ན་ནགས་ཚལ་ན་གནས་པའི་གླང་པོ་ཆེ་དཔྱིད་
དུས་ཉི་མ་ཕྱེད་ཀྱི་དུས་སུ་ཚ་བས་གདུངས་པ་ན་ཁྲུས་ཀྱིས་བསིལ་བར་བྱ་འདོད་
ནས། ཕྱོགས་ཀུན་ནས་ཆུ་ཀླུང་བསིལ་བ་བབས་ཏེ་གཤོང་བུ་དམའ་བར་འཁྱིལ་
བའི་མཚོ་ཆེན་པོ་མཐའ་པདྨ་དང༌། ཨུཏྤ་ལ་དང༌། ཀུ་མུད་ལ་སོགས་པའི་མེ་ཏོག་
སྣ་ ཚོགས་ ཀྱིས་ བརྒྱན་ པ་ དེའི་ ངོགས་ སུ་ དགའ་ བས་ ལྷགས་ པ་ བཞིན་ནོ། །
གཞུང་འདིས་ནི་སྤྱིར་ཆོས་ཀྱི་བསམ་པ་ཙམ་ཡང་སྐྱེད་དཀའ་བ་དང་། ལྷག་པར་
ཐེག་པ་ཆེན་པོའི་ལམ་དུ་ཞུགས་ཏེ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པའི་
སེམས་དཔའ་ཆེན་པོ་འགྲོ་བ་ཀུན་གྱི་དཔུང་གཉེན་དང་ཉེར་འཚོར་གྱུར་པ་འདི་ལྟ་
བུ་འཇིག་རྟེན་དུ་འབྱུང་བ་ཤིན་ཏུ་དཀོན་ནོ་ཞེས་བསྟན་ཏོ། ། །
གསུམ་པ་དེ་ལ་བྱང་སེམས་བདག་ཉིད་ཆེན་པོ་ཐུགས་དགའ་བ་ནི། དེ་
ནས་རྒྱལ་པོ་དེ་ཞེས་པ་ནས་། སློང་བ་བས་ཀྱང་ལྷག །ཅེས་པའི་བར་ཏེ། རྒྱལ་པོ་
སེམས་དཔའ་ཆེན་པོ་དེ་སྐྱེ་བོ་སློང་བ་ཡོ་བྱད་ཅི་འདོད་དུ་ཐོབ་ཏུ་རེ་བས་ཡིད་
དགའ་བར་གྱུར་པ། མགྲོན་པོ་སྟེ་ཕྱོགས་སུ་རྒྱུ་བའི་སློང་མོ་བའི་ཆས་ལག་ཏུ་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཁར་བ་དང་སློང་སྣོད་ཐོགས། གོས་ཧྲལ་ཧྲུལ་དྲི་མ་ཅན་གྱོན། བཤུལ་ཐག་རིང་
པོ་ནས་འོངས་ཤིང་ཉི་མ་དང་རླུང་དང་ཆར་པ་དག་གིས་གདུངས་པས་ལུས་གནག་
ལ་རིད་ཅིང་། བཀྲེས་པ་དང་སྐོམ་པས་ཉམ་ཐག་སྟེ་མི་སྡུག་པར་གྱུར་པ་རྣམས་
ཕྱོགས་དང་ཕྱོགས་མཚམས་སོ་སོ་ནས་རྒྱལ་པོ་སེམས་དཔའ་ཆེན་པོའི་དྲུང་དུ་
ལྷགས་པ་ན། རྒྱལ་པོ་སེམས་དཔའ་ཆེན་པོས་སློང་མོ་བ་དེ་དག་རྒྱང་རིང་མོ་ནས་
འོང་བ་མཐོང་བ་ན་ཤིན་ཏུ་གཅེས་ཤིང་ཕངས་པའི་མཛའ་བཤེས་ཡུལ་ཐག་རིང་
པོར་སོང་ནས་ཡུན་རིང་དུ་ལོན་པ་ཞིག་བྱེས་ནས་འོང་བ་དག་མཐོང་བར་གྱུར་ན་
དགའ་ཆེས་པས། གཞན་དུ་མི་གཡེང་བར་མིག་བགྲད་ནས་བལྟ་བ་བཞིན་དུ་སློང་
མོ་བ་དེ་དག་གཟིགས་པས་ཐུགས་ཆེས་དགའ་ནས་གཞན་དུ་མི་གཡེང་བར་སྤྱན་
བཏུད་དེ་བལྟ་ལ། སློང་མོ་བ་དེ་དག་གིས་རྒྱལ་པོ་ཆེན་པོ། ཟས་དང་གོས་དང་
ནོར་ཅི་འདོད་སྩོལ་ཅིག་ཅེས་བསྒྲགས་པའི་སློང་བའི་ཚིག་ནི་གཏམ་སྙན་ཐོས་པ་
བཞིན་དུ་ཤིན་ཏུ་སྙན་ལ། ཐོས་པའི་མོད་ལ་ཐུགས་ལ་དགའ་བ་ཆེན་པོ་སྐྱེ་སྟེ།
སློང་མོ་བ་དེ་དག་ལ་གང་ལ་གང་འདོད་བྱིན་ནས་འགྱོད་པ་མེད་པ་མ་ཟད། ལྷག་
པར་ཐུགས་ལ་དགའ་བ་སྐྱེ་བ་ནི་སློང་མོ་བ་དེ་དག་འབྱོར་པས་ཚིམ་པ་ལས་ཀྱང་
ལྷག་པ་འབྱུང་ངོ༌། །དོན་གྱི་དབང་འདི་དག་གཟིགས་ནས་ཡོན་ཏན་རིན་པོ་ཆེ་
སྡུད་པ་ལས། གླིང་བཞི་ལེགས་པར་བརྒྱན་ པ་མཆིལ་མའི་ཐལ་བ་འདྲ། །བྱིན་
ནས་དགའ་བར་འགྱུར་གྱི་གླིང་ཐོབ་དེ་ལྟ་མིན། །ཞེས་གསུངས་ཤིང་། དབུ་མ་ལ་
འཇུག་པར་ཡང་། ཇི་ལྟར་བྱིན་ཅིག་ཅེས་ སྒྲ་ཐོས་བསམ་ལས། །རྒྱལ་སྲས་བདེ་
འབྱུང་དེ་ལྟར་ཐུབ་རྣམས་ལ། །ཞི་བར་ཞུགས་པས་བདེ་བ་བྱེད་མིན་ན། །ཐམས་
ཅད་བཏང་བས་ ལྟ་ཞིག་སྨོས་ཅི་དགོས། །ཞེས་གསུངས་སོ། །གཞུང་འདིས་ནི་
- 212 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱལ་སྲས་བདག་ཉིད་ཆེན་པོ་རྣམས་ལ་ནི་སློང་བ་པོའི་ལུས་ངག་ཡིད་གསུམ་གས་
ཐུགས་ལ་དགའ་བ་ཆེན་པོ་སྐྱེ་བའི་རྐྱེན་བྱེད་པར་བསྟན་ཏེ། སློང་བ་པོའི་ལུས་
མཐོང་བ་དང་། སློང་བའི་ཚིག་ཐོས་པ་དང་། བྱིན་ནས་སློང་བ་པོའི་སེམས་ཚིམ་
པས་རྒྱལ་སྲས་བདག་ཉིད་ཆེན་པོ་རྣམས་ལ་ཐུགས་ལ་དགའ་བ་ཚད་མེད་པར་སྐྱེ་
བར་བསྟན་ལ། དེ་ཡང་ སློང་བ་པོ་དེ་དག་ལ་བརྟེན་ནས་ སྦྱིན་ པའི་ ཕར་ ཕྱིན་
རྫོགས་པར་འགྱུར་ཞིང་། མ་ཟད་མཚན་དཔེས་སྤྲས་པའི་སྐུ་འགྲུབ་པར་འགྱུར་
ལ། གནས་སྐབས་སུ་ཡང་ཕྱོགས་ཐམས་ཅད་དུ་སྙན་པའི་གྲགས་པ་རྒྱས་པ་དང་།
ཚེ་རབས་ཀུན་ཏུ་ལོངས་སྤྱོད་ཟད་མི་ཤེས་པ་འབྱུང་བ་དང༌། སྐྱེ་བོ་ཀུན་གྱི་འདུད་
པའི་གནས་སུ་འགྱུར་བ་དང་། ད་ལྟ་ཟང་ཟིང་གིས་བསྡུས་ནས་མ་འོངས་པ་ན་
ཆོས་ཀྱི་བདུད་རྩིས་སེམས་ཅན་རྣམས་ཚིམ་པར་བྱར་ཡོད་པས་ན་ཡིད་བཞིན་
གྱིས་ནོར་བུ་ལས་ཀྱང་ལྷག་པའི་དོན་ཆེན་པོ་བྱེད་དོ། །དེའི་ ཕྱིར་དབུལ་ཞིང་
ཕོངས་པ་རྣམས་སྦྱིན་པའི་ཞིང་དང་བསོད་ནམས་ཀྱི་ཞིང་དུ་མདོ་སྡེ་ལས་བསྔགས་
སོ། །སློབ་དཔོན་དྷརྨཱ་ཀིརྟིས་ཚིགས་བཅད་འདིས་སྦྱིན་པ་བྱེད་པའི་ཚེ་ སྔོན་དུ་
སེམས་ དགའ་ བ་ དང་། དངོས་གཞིའི་ དུས་ སུ་ སེམས་ ད ང་ བས་ སྟེར་ བ་ དང༌།
བྱིན་ནས་འགྱོད་པ་མེད་པར་དགའ་ཞིང་རྗེས་སུ་ཡི་རང་བྱ་བར་བསྟན་པས་སྦྱིན་
པའི་སྦྱོར་དངོས་རྗེས་གསུམ་གྱི་བསམ་པ་དང་བྱ་བ་བསྟན་ཅེས་བཤད་དོ། །
བཞི་པ་སྦྱིན་པ་རླབས་པོ་ཆེ་དེའི་མཐུས་ཕྱོགས་མཐའ་དག་ཏུ་སྙན་པའི་
གྲགས་པ་རྒྱས་པ་ནི། སྦྱིན་པ་ལས་བྱུང་ཞེས་པ་ནས། གླང་པོ་གཞན་གྱི་བཞིན།
ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེས་འཛམ་བུའི་གླིང་གི་སློང་མོ་
བ་ཐམས་ཅད་ལ་གང་ལ་གང་འདོད་དུ་ཡོ་བྱད་ཐམས་ཅད་གཏོང་བར་མཛད་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྦྱིན་པ་རླབས་པོ་ཆེ་དེའི་ གྲགས་པ་ཕོངས་པ་སློང་མོ་བའི་ཚོགས་རྣམས་ ཀྱིས་
ཕྱོགས་ཀུན་ཏུ་བསྒྲགས་པ་ན། ཉི་མའི་འོད་ཟེར་ཤར་བས་རྒྱུ་སྐར་རྣམས་ཟིལ་
གྱིས་མནན་པ་དང༌། སྤོས་ཀྱི་གླང་པོ་ཆེས་གླང་པོ་ཕལ་པ་གཞན་ཐམས་ཅད་ཀྱི་
སྟོབས་དང་གཟི་བརྗིད་ཟིལ་གྱིས་མནན་པ་བཞིན་དུ་འཛམ་བུའི་གླིང་གི་རྒྱལ་
ཕྲན་གཞན་ཐམས་ཅད་དང་། ཆེ་བར་རློམ་པ་གཞན་ཐམས་ཅད་ཀྱི་གྲགས་པ་མེད་
པར་ བྱས་སོ། །སྤོས་ ཀྱི་གླང་པོ་ཆེ་ནི་གླང་པོ་ཆེ་ཐམས་ཅད་ ཀྱི་ནང་ན་སྟོབས་
མཚུངས་པ་མེད་པ་ཞིག་སྟེ། མི་བཅུའི་སྟོབས་གླང་ཕལ་པ་ལ་ཡོད། གླང་བཅུའི་
སྟོབས་ བ་ མེན་ ལ་ ཡོད། བ་མེན་ བཅུའི་ སྟོབས་ གླང་ པོའི་ ཕྲུག་ གུ་ ལ་ ཡོད། དེ་
བཅུའི་སྟོབས་གླང་པོ་ཆེ་མོ་ལ་ཡོད། དེ་བཅུའི་སྟོབས་གླང་པོ་ཆེ་ཕལ་པ་ལ་ཡོད།
དེ་བཅུའི་སྟོབས་གླང་པོ་ཆེ་མཆེ་བ་མེད་པ་ལ་ཡོད། དེ་བཅུའི་སྟོབས་གླང་པོ་ཆེ་
སྔོན་པོ་མཆེ་བ་ཅན་ལ་ཡོད། དེ་བཅུའི་སྟོབས་གླང་པོ་ཆེ་སེར་པོ་མཆེ་བ་ཅན་ལ་
ཡོད། དེ་བཅུའི་སྟོབས་གླང་པོ་ཆེ་དམར་པོ་མཆེ་བ་ཅན་ལ་ཡོད། དེ་བཅུའི་སྟོབས་
གླང་པོ་ཆེ་དཀར་པོ་མཆེ་བ་ཅན་ལ་ཡོད། དེ་བཅུའི་སྟོབས་འབིགས་བྱེད་ཀྱི་གླང་
པོ་ཆེ་ལ་ཡོད། དེ་བཅུའི་སྟོབས་སྤོས་ཀྱི་གླང་པོ་ཆེ་ལ་ཡོད་པར་འདུལ་བ་ལུང་
ལས་གསུངས་སོ། །ཚིགས་བཅད་འདི་ནི་གཟུགས་ཅན་གྱི་རྒྱན་དང་། མཚུངས་པ་
གསལ་བྱེད་ཀྱི་རྒྱན་ངོ་མཚར་བའི་ཚིག་སྦྱོར་རོ། །
གསུམ་པ་ཁྱད་པར་ལུས་གཏོང་བའི་སྦྱིན་པ་རླབས་པོ་ཆེ་ཇི་ལྟར་མཛད་
ཚུལ་ལ་བདུན། ཡོ་བྱད་ཐམས་ཅད་བཏང་བས་སློང་མོ་བ་རྣམས་ཚིམས་ནས་འདུ་
བ་ཉུང་བར་གྱུར་ནས་ཐུགས་མ་མགུ་བ། ཡོ་བྱད་ལྟ་ཅི་སྨོས་ལུས་ཀྱང་སློང་བ་པོ་
བྱུང་ན་ངེས་པར་གཏོང་བར་དགོངས་པ། བྱང་སེམས་བདག་ཉིད་ཆེན་པོའི་ཐུགས་
- 214 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསམ་རླབས་པོ་ཆེ་དེའི་མཐུས་ས་གཡོས་པ། ས་གཡོས་པས་སུམ་ཅུ་རྩ་གསུམ་
གྱི་ལྷ་གནས་གཡོས་པ་ན་ལྷའི་དབང་པོ་བརྒྱ་བྱིན་ལ་འདི་ཅི་ཞིག་སྙམ་དུ་རྣམ་
པར་རྟོག་ པ་ སྐྱེས་ པ། བརྒྱ་བྱིན་གྱིས་བྱང་ སེམས་བདག་ཉིད་ཆེན་པོའི་གཏོང་
སེམས་རླབས་པོ་ཆེ་དེའི་མཐུས་ས་གཡོས་པར་རིག་པ། དེ་ལྟར་རིག་ནས་བྱང་
སེམས་བདག་ཉིད་ཆེན་པོ་ལ་ཉམས་སད་པར་བརྩམས་པ། སྤྱན་སྦྱིན་པར་བཏང་
བའི་ཚུལ་ལོ། །དང་པོ་ནི། དེ་ནས་རེ་ཞིག་ཅིག་ཅེས་པ་ནས། ཐུབ་མ་གྱུར། ཅེས་
པའི་བར་ཏེ། དེ་ནས་རྒྱལ་པོ་སེམས་དཔའ་ཆེན་པོ་དེས་སྦྱིན་པའི་བསོད་ནམས་
རྒྱ་ཆེར་འཕེལ་ལམ་མི་འཕེལ་སྙམ་དུ་སྦྱིན་གཏོང་གི་ཁང་པ་གང་དང་གང་ན་ཡོད་
པ་དེ་དང་དེར་མྱུལ་དུ་སོང་སོང་བ་ན། ཕོངས་པ་སློང་བ་པོ་རྣམས་གང་ལ་གང་
འདོད་ཀྱི་དངོས་པོ་དག་གིས་ཚིམ་ནས་རང་རང་གི་ཡུལ་དུ་སོང་སྟེ་རྒྱལ་པོའི་ཡུལ་
དེར་འདུ་བ་ཉུང་ བར་ གཟིགས་པ་ན་ སྦྱིན་ པའི་ བསོད་ནམས་མི་འཕེལ་བར་
དགོངས་ ནས་ཐུགས་ མགུ་ བར་ མ་གྱུར་ཏོ། །མཁས་མཆོག་དཔའ་བོས་དེ་ལ་
བརྟེན་ནས་ཞེས་སོགས་ཚིགས་བཅད་འདི་ནི་སློང་བ་པོ་རྣམས་ཚིམས་ནས་དགྱེས་
པས་སེམས་དཔའ་ཆེན་པོ་ད་དུང་གཏོང་འདོད་པས་ཐུགས་མ་ཚིམ་པ་ནི་སློང་བ་
དང་གཏོང་བ་སུ་ཤུགས་ཆེ་ཕན་ཚུན་གཡུལ་འགྱེད་པ་ལྟ་བུའོ་ཞེས་ཚིག་རྒྱན་ངོ་
མཚར་བའི་ཚིག་སྦྱོར་དུ་མཛད་དོ། །
གཉིས་པ་ཡོ་བྱད་ལྟ་ཅི་སྨོས་ལུས་ཀྱང་སློང་བ་པོ་བྱུང་ན་ངེས་པར་གཏོང་
བར་དགོངས་པ་ནི། དེས་བསམ་ པ་ཞེས་པ་ནས། གྱུར་ཏེ་ སྙམ་མོ། །ཞེས་ པའི་
བར་ཏེ། དེ་ནས་བྱང་སེམས་བདག་ཉིད་ཆེན་པོ་དེ་འདི་སྙམ་དུ་དགོངས་ཏེ། རྒྱལ་
སྲས་ཀྱི་སྤྱོད་པ་རླབས་པོ་ཆེ་ལ་སློབ་པའི་སྐྱེས་བུ་དམ་པ་ཡ་རབས་བསོད་ནམས་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀྱི་སྟོབས་ཅན་སློང་བ་པོ་རྒྱུན་མི་ཆད་དུ་འབྱུང་ཞིང་། དེ་དག་ཀྱང་འཛེམ་པ་མེད་
པར་བག་བརྐྱང་སྟེ་ཅི་འདོད་སློང་ཞིང་ཁྱད་པར་ལུས་ཀྱང་སློང་བ་ཡང་ཡོད་པ་དེ་
དག་ནི་བསོད་ནམས་ཤིན་ཏུ་ཆེའོ། །དེ་ལྟ་བུ་ནི་རེ་དགའོ། །ངས་ཕོངས་པ་ཉོན་
མོངས་པ་རྣམས་ཚིག་རྩུབ་པོས་ཁྱེད་ཅག་འདིར་མ་འོངས་ཤིག །འོངས་ན་བརྡུང་
ངོ་བསད་ དོ་ཞེས་སྡིགས་ཏེ་བསྐྲད་པ་བཞིན་དུ་ ལུས་ སློང་བ་ལྟ་ཅི་སྨོས། ནོར་
ལོངས་སྤྱོད་ཀྱང་བག་བརྐྱང་སྟེ་རང་རང་ཅི་འདོད་དུ་སློང་བ་ཉུང་བར་གྱུར་ཏོ། །
དེས་ན་བདག་གི་ལུས་འདི་ཡང་སློང་བ་པོ་ཞིག་བྱུང་ན་ངེས་པར་སྦྱིན་པར་བྱའོ་
སྙམ་དུ་དགོངས་སོ། །
གསུམ་པ་བྱང་སེམས་བདག་ཉིད་ཆེན་པོའི་ཐུགས་བསམ་རླབས་པོ་ཆེ་དེའི་
མཐུས་ས་གཡོས་པ་ནི། དེ་ནས་རྒྱལ་པོའི་སྦྱིན་པ་རླབས་པོ་ཆེ། །ཞེས་པ་ནས། ས་
གཡོས་སོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོའི་ཐུགས་རྒྱུད་ལ་
སྤྱིར་བདོག་པ་ཐམས་ཅད་ཕངས་པ་མེད་པར་གཏོང་ཞིང་། ལྷག་པར་རང་གི་ལུས་
ཀྱང་སློང་བ་པོ་ཞིག་བྱུང་ན་ངེས་པར་གཏང་བར་བྱའོ་སྙམ་དུ་གཏོང་སེམས་རླབས་
པོ་ཆེ་དེ་འཁྲུངས་པའི་མཐུས་འཁོར་བའི་སྣོད་བཅུད་ཐམས་ཅད་འཕྲལ་ལ་ཞིག་
དོགས་པ་བཞིན་དུ་ས་ཆེན་པོ་རིའི་རྒྱལ་པོ་རི་རབ་དང་བཅས་པ་བུད་མེད་ཁྱོ་ལ་
ཆགས་པས་གདུངས་ཏེ་ལུས་འདར་བ་བཞིན་དུ་རབ་ཏུ་གཡོས་སོ། །གཞུང་འདིས་
ནི་གཏོང་སེམས་སྒོམ་པ་སྦྱིན་པའི་ཉམས་ལེན་གྱི་སྙིང་པོ་ཡིན་པ་དང་། གཏོང་
སེམས་ཀྱི་རྩལ་རྫོགས་པས་སྦྱིན་པའི་ཕར་ཕྱིན་རྫོགས་པར་འགྱུར་བ་དང་། གཏོང་
སེམས་ལན་རེ་སྐྱེས་པས་ཀྱང་ལས་ སྒྲིབ་དཔག་ཏུ་མེད་པ་འདག་ཅིང་བསོད་
ནམས་རླབས་ཆེན་རྫོགས་པར་འབྲས་བུའི་རྟགས་ཀྱིས་བསྟན་པ་ཡིན་ནོ། །
- 216 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞི་པ་ས་གཡོས་པས་སུམ་ཅུ་རྩ་གསུམ་གྱི་ལྷ་གནས་གཡོས་པ་ན་ལྷའི་
དབང་པོ་བརྒྱ་བྱིན་ལ་འདི་ཅི་ཞིག་སྙམ་དུ་རྣམ་པར་རྟོག་པ་སྐྱེས་པ་ནི། དེ་ནས་
ལྷའི་དབང་པོ་ཞེས་པ་ནས། རྟོག་པ་སྐྱེས་སོ། །ཞེས་པའི་བར་ཏེ། བྱང་སེམས་
བདག་ཉིད་ཆེན་པོའི་གཏོང་སེམས་རླབས་ཆེན་པོ་དེའི་སྟོབས་མ་ཐེག་ཅིང་གཟི་
བརྗིད་མ་བཟོད་པ་ལྟ་བུར་ས་ཆེན་པོ་འདི་ཤར་མཐོ་ནུབ་དམའ་བ་སོགས་ལྟས་
ཆེན་པོ་བཅོ་བརྒྱད་དང་ལྡན་པར་ཆེས་ཆེར་གཡོས་པ་ན་རི་རབ་ལྷུན་པོ་འདར་
ཞིང་གཡོས་སོ། །དེ་གཡོས་པ་ན་རི་རབ་ཀྱི་སྟེང་ན་སུམ་ཅུ་རྩ་གསུམ་ཡོད་པས་
གནས་དེ་གཡོས་ཤིང་ཆེས་ཆེར་འདར་བ་ན། སུམ་ཅུ་རྩ་གསུམ་གྱི་དབུས་ཁང་
བཟང་རྣམ་པར་རྒྱལ་བྱེད་ན་ལྷའི་དབངཔོ་བརྒྱ་བྱིན་གནས་པས་དེ་སྐྲག་པ་ལྟར་དུ་
འདི་ཅི་ཞིག་གི་ལྟས་ཡིན་སྙམ་དུ་རྣམ་པར་རྟོག་པ་སྐྱེས་སོ། ། །
ལྔ་པ་བརྒྱ་བྱིན་གྱིས་བྱང་སེམས་བདག་ཉིད་ཆེན་པོའི་གཏོང་སེམས་རླབས་
པོ་ཆེ་དེའི་མཐུས་ས་གཡོས་པར་རིག་པ་ནི། རྒྱལ་པོ་དེའི་ཞེས་པ་ནས། རིག་ནས།
ཞེས་པའི་བར་ཏེ། ལྷའི་དབང་པོ་བརྒྱ་བྱིན་གྱིས་ས་གཡོས་པའི་རྒྱུ་མཚན་བརྟགས་
པ་ན་རྒྱལ་པོ་སེམས་དཔའ་ཆེན་པོའི་དེའི་ལུས་སེམས་ཅན་གྱི་དོན་དུ་གཏོང་བར་
འདོད་པའི་རྣམ་པར་རྟོག་པ་ཁྱད་པར་ཅན་དེའི་མཐུས་ས་གཡོས་པར་རིག་གོ །
དྲུག་པ་དེ་ལྟར་རིག་ནས་ བྱང་སེམས་བདག་ཉིད་ཆེན་པོ་ལ་ཉམས་སད་པར་
བརྩམས་པ་ནི། སེམས་ལ་ཡ་མཚན་ཆེར་གྱུར་ཏེ་བསམ་པ། ཞེས་པ་ནས། བརྟག་
པར་བྱའོ་སྙམ་མོ། །ཞེས་པའི་བར་ཏེ། བརྒྱ་བྱིན་གྱིས་དེ་ལྟར་རིག་ནས་ངོ་མཚར་
ཡ་མཚན་ཆེན་པོ་གྱུར་ཏེ། འདི་ལྟར་སེམས་ཅན་ཐམས་ཅད་ཀྱི་དོན་དུ་ལུས་ཀྱང་
ངེས་པར་གཏང་བར་བྱའོ་སྙམ་པའི་བསམ་པ་འདི་འདྲ་སྐྱེ་བ་ནི་འཇིག་རྟེན་ན་མི་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྲིད་པ་ལྟར་བུ་ཡིན་པས་འདི་ངེས་པར་བདེན་ནམ་མི་བདེན། རྒྱལ་པོ་འདིས་གྱི་
ནར་རྣམ་བརྟགས་ཏེ་བརྟག་དཔྱད་མ་བྱས་པར་རང་དགར་བསམ་པ་ཙམ་ཡིན་
ནམ། འོན་ཏེ་ངེས་པར་སེམས་ཅན་གྱི་དོན་དུ་ལུས་སྦྱིན་འདོད་པ་ཡིན། བདག་
གིས་སྤྲུལ་པ་ཞིག་བཏང་ལ་ཉམས་སད་དེ་བརྟག་པར་བྱའོ་སྙམ་མོ། ། །
བདུན་པ་སྤྱན་སྦྱིན་པར་བཏང་བའི་ཚུལ་ལ་བརྒྱད། བྱང་སེམས་བདག་ཉིད་
ཆེན་པོའི་ཐུགས་བསྐྱེད་དང་སྨོན་ལམ་གྱི་མཐུས་སློང་བ་པོ་སྤྱི་དང་ཁྱད་པར་སྦྱིན་
སློང་བ་གནས་དེར་ལྷགས་པ། སློང་བ་པོ་ཐམས་ཅད་དང་ཁྱད་པར་བརྒྱ་བྱིན་གྱི་
སྤྲུལ་པ་བྲམ་ཟེ་ལོང་བ་དེར་ལྷགས་པ་ལ་ཅི་འདོད་དྲིས་པ། བྲམ་ཟེ་ལོང་བས་
སྤྱན་བསླངས་པ། དེ་ལ་བྱང་སེམས་བདག་ཉིད་ཆེན་པོ་དགའ་བ་ཚད་མེད་པ་སྐྱེས་
ཤིང་སྤྱན་བྱིན་པས་དེ་ལ་ཕན་ཐོགས་མི་ཐོགས་བརྟགས་པ། བྲམ་ཟེ་ལོང་བས་
བྱིན་ན་ཕན་ཐོགས་པའི་རྒྱུ་མཚན་བཀོད་དེ་ངེས་པར་སྤྱན་བསྩལ་དུ་གསོལ་ཞེས་
བསླངས་པ། སྤྱན་བྱིན་པས་ཕན་ཐོགས་པར་རིག་ནས་སྦྱིན་པར་ཞལ་གྱིས་བཞེས་
པ། བློན་པོ་རྣམས་སྐྲག་ནས་སྤྱན་མ་སྦྱིན་པར་གསོལ་བ་བཏབ་ཀྱང་དེ་དག་གི་
དབང་དུ་མ་བཏང་བ། སྤྱན་སྦྱིན་པར་བཏང་ཚུལ་དངོས་སོ། །དང་པོ་ནི། དེ་ནས་
རྒྱལ་པོ་དེ་ཞེས་པ་ནས། རྒྱལ་པོའི་སྤྱན་སྔར་འོངས་པར་གྱུར་ཏོ། །ཞེས་པའི་བར་
ཏེ། དེ་ལྟར་རྒྱལ་པོ་སེམས་དཔའ་ཆེན་པོ་དེས་འཛམ་བུ་གླིང་གི་སློང་མོ་བ་རྣམས་
བང་མཛོད་རྣམས་ཕྱེ་ནས་གང་ལ་གང་འདོད་དུ་ཡོ་བྱད་ཅི་དགོས་བཏང་བས་སློང་
མོ་བ་ཐམས་ཅད་ཚིམས་ནས་རང་རང་གི་ཡུལ་དུ་སོང་སྟེ་རེ་ཞིག་སློང་མོ་བ་གནས་
དེར་མ་བྱུང་བ་ན་རྒྱལ་པོ་སེམས་དཔའ་ཆེན་པོ་ཐུགས་མ་མགུ་ནས། སློང་མོ་བ་
རྒྱུན་མི་ཆད་དུ་བྱུང་བ་དང་། ལྷག་པར་རང་གི་ལུས་དང་སྲོག་ཀྱང་སློང་བ་བྱུང་ན་
- 218 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རེ་དགའ་སྙམ་དུ་སྨོན་པ་མཛད་པ་ན། དེ་མ་ཐག་སྨོན་པ་གྲུབ་སྟེ་འཛམ་བུ་གླིང་གི་
ཕྱོགས་མཐའ་དག་ནས་སློང་མོ་བ་རྣམས་གནས་དེར་ལྷགས་ཤིང་། རྒྱལ་པོ་
སེམས་དཔའ་ཆེན་པོས་ཀྱང་སློང་མོ་བ་རྣམས་ལ་ཁྱེད་ཅག་གང་དང་གང་འདོད་པ་
ཐམས་ཅད་ ཡིད་ བཞིན་ དུ་ སྦྱིན་ནོ་ཞེས་བསྒྲགས་ཤིང༌། ནོར་ བུ་ རིན་ པོ་ ཆེས་
གཙོས་རིན་པོ་ཆེའི་རིགས་ཐམས་ཅད་ཕྱུང་། གོས་ཀྱི་མཛོད་རྣམས་ཁ་ཕྱེ། རྟ་ལ་
སོགས་པའི་བཞོན་པ་སྣ་ཚོགས་ཀྱིས་དྲངས་པའི་ཤིང་རྟ་བཟང་པོ་རྣམས་ཀྱང་
བསོགས། དཀོར་གྱི་བླ་སྟེ་བང་མཛོད་དེ་དག་གི་གཉེར་ལས་བྱེད་རྣམས་ཀྱིས་
སྤྱན་ཏེ་བྱང་བྱས་ནས་མཐུ་དང་འཇབ་བུས་རྐུ་བ་དག་བསྲུངས། རྒྱལ་པོ་སེམས་
དཔའ་ཆེན་པོ་ཉིད་ཀྱི་ཐུགས་བཞེད་ལྟར་ཕྱོགས་མཐའ་དག་ནས་འདུས་པའི་སློང་
མོ་བ་རྣམས་ལ་རང་རང་ཅི་འདོད་དུ་སྟེར་བ་ལ་སྐྱོ་ངལ་མེད་པར་ལས་བྱེད། རྒྱལ་
པོ་སེམས་དཔའ་ཆེན་པོའི་བསོད་ནམས་ཀྱི་མཐུས་སློང་མོ་བ་ཇི་ཙམ་ལྷགས་ཀྱང་
ཡོ་བྱད་ཟད་པ་མེད་པར་གཏོང་བཞིན་པ་ན། ལྷའི་དབང་པོ་བརྒྱ་བྱིན་བྲམ་ཟེ་རྒན་
པོ་ལོང་བ་ཞིག་གི་གཟུགས་སུ་སྤྲུལ་ནས་རྒྱལ་པོ་སེམས་དཔའ་ཆེན་པོའི་སྤྱན་སྔར་
འོངས་པར་གྱུར་ཏོ། །ནོར་གྱི་ཚོགས་རྣམས་ནི་ཕྱུང་། །ཞེས་སོགས་ཡོ་བྱད་སོ་སོ་
ལ་ནི་ཞེས་པའི་ཚིག་སྦྱར་བ་ནི་ཚིག་རྒྱན་དུ་མཛད་པའོ། །ཚིག་གཞན་མ་རྣམས་ནི་
དངོས་ཟིན་ལྟར་གོ་སླའོ། ། །
གཉིས་པ་སློང་བ་པོ་ཐམས་ཅད་དང་ཁྱད་པར་བརྒྱ་བྱིན་གྱི་སྤྲུལ་པ་བྲམ་ཟེ་
ལོང་བ་དེར་ལྷགས་པ་ལ་ཅི་འདོད་དྲིས་པ་ནི། དེ་ནས་རྒྱལ་པོ་དེ་ཞེས་པ་ནས། ཅི་
འདོད་ཅེས་དྲིས་པ་ན། ཞེས་པའི་བར་ཏེ། དེ་ལྟར་འཛམ་བུའི་གླིང་གི་སློང་མོ་བ་
རྣམས་གནས་དེར་ལྷགས་ཤིང་། ལྷག་པར་བརྒྱ་བྱིན་གྱི་སྤྲུལ་པ་བྲམ་ཟེ་ལོང་བ་
-219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞིག་རྒྱལ་པོ་སེམས་ དཔའ་ ཆེན་པོའི་ སྤྱན་ སྔར་ལྷགས་པ་ན། རྒྱལ་ པོ་ སེམས་
དཔའ་ཆེན་པོ་དེ་ཐུགས་བྱམས་པ་དང་སྙིང་རྗེས་བསྐྱོད་པའི་དབང་གིས་སློང་བ་པོ་
ཐམས་ཅད་དང། ལྷག་པར་བྲམ་ཟེ་ལོང་བ་དེ་ལ་གཞན་གང་དུའང་མ་ཡེངས་པར་
སྤྱན་ གཉིས་ བཏུད་དེ་ བལྟ་ཞིང་། བཞིན་ གྱི་ མདངས་གསལ་ ལ་ གནོད་ འཚེའི་
བསམ་སྦྱོར་ཕྲ་མོའང་མེད་པར་ཞི་བས་བསུ་བ་བཞིན་དང༌། འཁྱུད་པ་བཞིན་དུ་
བལྟས་པ་ན། རྒྱལ་པོའི་འཁོར་རྣམས་ཀྱིས་རྒྱལ་པོ་སེམས་དཔའ་ཆེན་པོ་སློང་བ་
པོ་དེ་དག་ལ་ཐུགས་དགྱེས་པར་རིག་ནས་ཁྱེད་ཅག་ཅི་དང་ཅི་འདོད་པ་སྨོས་ཤིག་
ཅེས་དྲིས་ཤིང་། ལྷག་ པར་ བྲམ་ཟེ་ ལོང་བ་ དེ་ ལ་ཅི་འདོད་ཅེས་དྲིས་སོ། །རྒྱ་
འགྲེལ་དུ་བལྟ་བ་བརྟན་པ་ཞེས་པ་འདོད་ཆགས་མེད་པ་དང་། གསལ་ལ་ཞེས་པ་
གཏི་མུག་མེད་པ་དང༌། ཞི་བ་ཞེས་པ་ཞེ་སྡང་མེད་པ་ལ་སྦྱར། བསུ་བ་བཞིན་ནི་
སྙིང་རྗེའི་དབང་གིས་དང་། འཁྱུད་པ་བཞིན་ནི་བྱམས་པའི་དབང་གིས་ཡིན་པར་
བཤད་དོ། །གསུམ་པ་བྲམ་ཟེ་ལོང་བས་སྤྱན་བསླང་བ་ནི། མིའི་བདག་པོ་དང་
ཞེས་ པ་ནས། བགྱི་བ་འགྲུབ། ཅེས་ པའི་བར་ཏེ། བྲམ་ཟེ་ལོང་བ་དེས་ བློན་པོ་
རྣམས་ལ་ལན་མ་བཏབ་པར་མིའི་བདག་པོ་སེམས་དཔའ་ཆེན་པོ་དང་ཉེ་བར་
འོངས་ནས། རྒྱལ་བར་གྱུར་ཅིག་ཅེས་བྱ་བའི་ཚིག་གིས་ཤིས་པ་བརྗོད་དེ། ས་
བདག་དམ་པ་ཁྱོད་ཀྱི་སྤྱན་སློང་བར་འདོད་ནས་འོངས་པ་ཡིན་པས། པདྨའི་སྤྱན་
མངའ་རྒྱལ་པོ་ཁྱོད་ལ་སྤྱན་གཉིས་མཆིས་པས་སྤྱན་གཅིག་གིས་རྒྱལ་པོའི་བྱ་བ་
རྣམས་འགྲུབ་པས་བདག་ལ་སྤྱན་གཅིག་བསྩལ་དུ་གསོལ་ཞེས་བསླངས་སོ། །ས་
བདག་དམ་པ་ཞེས་པ་དང༌། པདྨའི་སྤྱན་མངའ་ཞེས་པ་དང་། འཇིག་རྟེན་བདག་
པོ་ཞེས་པ་རྣམས་ནི་རྒྱལ་པོ་སེམས་དཔའ་ཆེན་པོ་ལ་ཞེས་སར་བརྗོད་པའོ། །རྒན་
- 220 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་དང༌། བཤུལ་ཐག་རིང་པོ་ནས་མཆིས་པ་དང༌། མི་མཐོང་བཞིན་དུ་མཆིས་པ་
གསུམ་བརྗོད་པ་ནི་ཉམ་ཐག་པའི་ཚུལ་བརྗོད་དེ་སེམས་དཔའ་ཆེན་པོའི་ཐུགས་
རྗེ་བསྐུལ་བའོ། །
བཞི་པ་དེ་ལ་བྱང་སེམས་བདག་ཉིད་ཆེན་པོ་དགའ་བ་ཚད་མེད་པ་སྐྱེས་
ཤིང་སྤྱན་བྱིན་པའི་དེ་ལ་ཕན་ཐོགས་མི་ཐོགས་བརྟགས་པ་ནི། དེ་ནས་བྱང་ཆུབ་
སེམས་དཔའ་ ཞེས་ པ་ནས། ངལ་མེད་ པར་ གྱུར། ཅེས་ པའི་བར་ཏེ། བྱང་ཆུབ་
སེམས་དཔའ་སེམས་དཔའ་ཆེན་པོ་དེ་ཡུན་རིང་པོ་ནས་སྨོན་པ་མཛད་པ་ལྟར་སྤྱན་
སློང་བ་བྱུང་བས་རབ་ཏུ་དགའ་ཞིང་སྤྲོ་བར་གྱུར་ཏེ། དགའ་ཆེས་ནས་བྲམ་ཟེ་
འདིས་མིག་སློང་བ་བདེན་པ་སྨྲས་སམ། འོན་ཏེ་བདག་ཉིད་དུས་ཀུན་ཏུ་རང་གིས་
ལུས་དང་ཡན་ལག་ཀྱང་གཏོང་བར་འདོད་ནས་ལུས་དང་ཡན་ལག་སློང་བ་ཞིག་
བྱུང་ན་ཅི་མ་རུང་སྙམ་པའི་རྟོགས་པ་ལ་གོམས་པའི་དབང་གིས་འདི་ལྟར་སྣང་བ་
ཡིན་སྙམ་དུ་རྟོག་པ་སྐྱེས་ནས། ངེས་པར་བྲམ་ཟེས་སློང་བ་ཡིན་ན་ནི་མིག་སློང་
བའི་ཚིག་སྙན་པ་སླར་ཡང་ཉན་པར་འདོད་དེ་བྲམ་ཟེ་ལོང་བ་མིག་སློང་བར་བྱེད་
པ་དེ་ལ་སྨྲས་པ། བྲམ་ཟེའི་གཙོ་བོ་ཞེས་ཞེ་ས་དང་བཅས་བོས་ནས་ཁྱོད་ང་ལ་
མིག་སློང་བར་འོངས་པ་འདི་ཁྱོད་རང་གིས་བསམ་པའམ་གཞན་ཞིག་གིས་བསྟན་
པ་ཡིན། འཇིག་རྟེན་ན་མིག་ནི་རབ་ཏུ་གཏང་དཀའ་བར་གྲགས་ཤིང་། སྐྱེ་བོ་ཀུན་
གྱིས་མིག་རབ་ཏུ་གཅེས་པར་བྱེད་པ་ཡིན་པ་ལ། ང་ལ་མིག་གཅེས་པ་དང་གཏང་
དཀའ་བ་མེད་པར་གྱུར་ཅེས་སུ་ཞིག་ཟེར་ཞེས་སྤྱན་བཏང་བས་བྲམ་ཟེ་ལོང་བ་དེ་
ལ་ཕན་ཐོགས་མི་ཐོགས་བརྟག་པའི་ཕྱིར་དྲིས་སོ། །
ལྔ་པ་བྲམ་ཟེ་ལོང་བས་བྱིན་ན་ཕན་ཐོགས་པའི་རྒྱུ་མཚན་བཀོད་དེ་ངེས་
-221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་སྤྱན་བསྩལ་དུ་གསོལ་ཞེས་བསླངས་པ་ནི། དེ་ནས་བྲམ་ཟེའི་ཆ་ལུགས་སུ་
བསྒྱུར་བའི་བརྒྱ་བྱིན་དེས་ཞེས་པ་ནས། འབྲས་བུ་མཆིས་པར་མཛོད། །ཅེས་པའི་
བར་ཏེ། དེ་ལྟར་བྱང་སེམས་བདག་ཉིད་ཆེན་པོས་བྲམ་ཟེ་ལོང་བ་ལ་དྲིས་པ་ན།།
བརྒྱ་བྱིན་བྲམ་ཟེ་ལོང་བའི་གཟུགས་སུ་བསྒྱུར་བ་དེས་རྒྱལ་པོ་སེམས་དཔའ་ཆེན་
པོ་དེའི་བསམ་པ་རིག་ནས་སྨྲས་པ། བརྒྱ་བྱིན་འདྲ་བ་ཞེས་རྒྱལ་པོ་སེམས་དཔའ་
ཆེན་པོ་ལ་ཞེ་སར་བྱས་ཏེ་བོས་ནས། བདག་འདིར་རྒྱལ་པོའི་སྤྱན་སློང་དུ་འོངས་
པ་ནི་ལྷའི་དབང་པོ་བརྒྱ་བྱིན་གྱིས་ཁྱོད་ཤི་བིའི་རྒྱལ་པོ་སྤྱན་སྔར་ཕྱིན་ནས་དེ་ལ་
སྦྱན་བསླངས་ན་དེས་ཁྱེད་ལ་ཕན་ཐོགས་པར་འགྱུར་རོ་ཞེས་མཆི་བས། དེའི་སླད་
དུ་བདག་འདིར་སྤྱན་སློང་དུ་མཆིས་པ་ལགས་པས་ལྷའི་དབང་པོ་དེ་ཡིས་སྲིང་བ་
དང་བདག་རྒན་པོ་ལོང་བ་ཞིག་གིས་རེ་བ་ཆེན་པོས་བསླང་བ་དག་སྤྱན་བསྩལ་
བས་འབྲས་བུ་མཆིས་པར་མཛད་དུ་གསོལ་ཞེས་ནན་ཏན་དུ་བསླངས་སོ། །
དྲུག་པ་སྤྱན་བྱིན་པས་ཕན་ཐོགས་པར་རིག་ནས་སྦྱིན་པར་ཞལ་གྱི་བཞེས་
པ་ནི། དེ་ནས་རྒྱལ་པོ་དེ་ཞེས་པ་ནས། འགྲོ་བ་མཐོང་བར་སོང་། །ཞེས་པའི་བར་
ཏེ། དེ་ནས་རྒྱལ་པོ་སེམས་དཔའ་ཆེན་པོ་དེས་བྲམ་ཟེ་ལོང་བས་བརྒྱ་བྱིན་གྱིས་
བསྟན་ནས་སྤྱན་སློང་དུ་འོངས་པ་ཡིན་ཞེས་ལྷའི་མཐུ་སྨོས་པ་དེ་གསན་པས།
ལྷའི་མཐུས་བྲམ་ཟེ་ལོང་བ་འདི་ལ་མིག་བྱིན་ན་གདོན་མི་ཟ་བར་ཆོ་ག་འདིས་ཏེ་
ངའི་མིག་བཏོན་ནས་འདིའི་མིག་ཏུ་བཞག་ན། བྲམ་ཟེ་འདི་མིག་དང་ལྡན་པར་
འགྱུར་ རོ་ སྙམ་དུ་ དགོངས་ནས་ཐུགས་ རབ་ཏུ་དགའ་ བས་ སྦྱིན་ནོ་ཞེས་ཚིག་
གསལ་བར་ བྲམ་ཟེ་དེ་ལ་འདི་སྐད་ཅེས་སྨྲས་སོ། །བྲམ་ཟེ་ཆེན་པོ། ཁྱོད་ངའི་
མིག་ཐོབ་ན་སྙམ་དུ་ཡིད་ལ་རེ་བས་འོངས་པའི་རེ་བ་དེ་ངས་བསྐང་ངོ༌། །ཞེས་
222 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མིག་སྦྱིན་པར་ཞལ་གྱིས་བཞེས་ཤིང་། བྲམ་ཟེ་ལོང་བ་དེས་སྤྱན་ཡ་གཅིག་སློང་
བ་ཡིན་ཡང་བྱང་སེམས་བདག་ཉིད་ཆེན་པོ་ནི་རྣམ་པ་ཐམས་ཅད་དུ་ཐམས་ཅད་
གཏོང་ བའི་ སེམས་ པ་ཅན་ ཡིན་ པས་ བྲམ་ཟེ་དེ་ལ། ཁྱོད་ ངའི་མིག་ཡ་གཅིག་
འདོད་པ་ལ་ངས་མིག་གཉིས་ཀ་ཁྱོད་ལ་སྦྱིན་གྱིས། བྱིན་པ་དེས་ཁྱོད་མིག་གཉིས་
ཀ་ཨུཏྤལ་རྒྱས་པ་ལྟར་དུ་རབ་ཏུ་མཛེས་པས་གདོང་པ་བརྒྱན་ནས་ཇི་ལྟར་འདོད་
པ་ལྟར་རང་གི་གནས་སུ་སྔར་ལྟར་ལོང་ ཁྲིད་ལ་མི་ལྟོས་པར་འགྲོ་བའི་ལམ་
རྣམས་མཐོང་བར་སོངས་ཤིག ཁྱོད་སྔར་མཐོང་བའི་མི་རྣམས་ཀྱིས་ཁྱོད་མིག་
ཁྱད་པར་དུ་འཕགས་པ་དང་ལྡན་པར་འོང་བ་འདི་མཐོང་བ་ན། ཅ་ག་སྔར་གྱི་
བྲམ་ཟེ་ལོང་བ་དེ་འདི་ཡིན་ནམ་མ་ཡིན་སྙམ་དུ་ཐེ་ཚོམ་གྱི་རྣམ་པར་རྟོག་པས་
གཡེངས་པར་འགྱུར་ཞིང་། དེ་ནས་ཞིབ་ཏུ་བརྟགས་པ་ན་སྔར་གྱི་བྲམ་ཟེ་དེ་ཡིན་
པར་རིག་ནས་བྲམ་ཟེ་ལོང་བ་དེ་ནི་འདི་ལྟར་མིག་གཉིས་ཀ་ཤིན་ཏུ་གསལ་བར་
མཐོང་། འདི་ལྟ་བུར་གྱུར་ཏོ་ཞེས་ཐམས་ཅད་ངོ་མཚར་ཡ་མཚན་དུ་གྱུར་པ་ཞིག་
འོང་བས། ཁྱོད་དགའ་བར་གྱིས་ཤིག་ཅེས་བྲམ་ཟེ་ལོང་བ་ལ་དབུགས་དབྱུང་བའི་
ཚིག་དང་བཅས་སྤྱན་སྦྱིན་པར་ཞལ་གྱིས་བཞེས་སོ། །
བདུན་པ་བློན་པོ་རྣམས་སྐྲག་ནས་སྤྱན་མི་སྦྱིན་པར་གསོལ་བ་བཏབ་ཀྱང་
དེ་དག་གི་དབང་དུ་མ་བཏང་བ་ལ་དྲུག །བློན་པོ་རྣམས་ཀྱིས་སྤྱན་མི་སྦྱིན་པར་
གསོལ་བ་བཏབ་པ། རྒྱལ་པོ་སེམས་དཔའ་ཆེན་པོས་ཁས་བླངས་ནས་མི་སྦྱིན་པ་
མི་རུང་ངོ་ཞེས་བློན་པོ་རྣམས་ཀྱི་གསོལ་བའི་དབང་དུ་མ་བཏང་བ། སླར་ཡང་
བློན་པོ་རྣམས་ཀྱིས་གསོལ་བ། རྒྱལ་པོ་སེམས་དཔའ་ཆེན་པོས་ཁས་བླངས་ནས་
མི་སྦྱིན་པ་མི་རུང་ངོ་ཞེས་ངེས་པར་སྦྱིན་པར་ཐག་བཅད་པ། བློན་པོ་ཆེན་པོ་ཞིག་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གིས་ལོངས་སྤྱོད་ཐམས་ཅད་བཏང་བས་མི་ཆོག་པར་རང་གི་སྤྱན་ཡང་གཏོང་བ་
འདི་དགོས་པ་གང་གི་ཕྱིར་ཡིན་ཞེས་དྲིས་པ། བྱང་སེམས་བདག་ཉིད་ཆེན་པོས་
སྤྱན་གཏོང་བའི་དགོས་པ་བཤད་པའོ། །དང་པོ་ལ་བཞི། རྒྱལ་པོ་སྤྱན་སྦྱིན་པ་ནི་
མི་རིགས་པའི་ལས་ཡིན་པས་དེ་མི་མཛད་དུ་གསོལ་ཞེས་གསོལ་བ། སྤྱན་གྱི་ཚབ་
ཏུ་ཕོ་བྲང་ནང་གི་ལོངས་སྤྱོད་ཁྱད་པར་དུ་འཕགས་པ་རྣམས་སྦྱིན་པར་མཛོད་ཅེས་
གསོལ་བ། རྒྱལ་པོ་སེམས་དཔའ་ཆེན་པོའི་སྤྱན་སྦྱིན་པ་ནི་འགྲོ་བ་ཐམས་ཅད་ཀྱི་
མིག་ཉམས་པར་བྱེད་པ་ཡིན་པས་སེམས་ཅན་ལ་གནོད་པའི་ལས་དེ་ལྟ་བུ་མ་
མཛད་ཅེས་ནན་ཏན་དུ་གསོལ་བ། སྦྱིན་པ་བྱེད་པ་ནི་དབུལ་ཕོངས་ལ་ཕན་པའི་
ཕྱིར་ཡིན་ན་སྤྱན་བྱིན་པས་དབུལ་ཕོངས་ལ་མི་ཕན་བས་མ་བརྟགས་པའི་ལས་དེ་
ལྟ་བུ་མ་མཛད་ཅེས་ནན་ཏན་དུ་གསོལ་བའོ། །དང་པོ་ནི། ད་ནས་རྒྱལ་པོ་དེའི་
བློན་པོ་རྣམས་ཞེས་པ་ནས། མི་སྲེག་གསོལ། ཞེས་པའི་བར་ཏེ། དེ་ལྟར་རྒྱལ་པོ་
སེམས་དཔའ་ཆེན་པོས་བྲམ་ཟེ་ལོང་བ་ལ་སྤྱན་གཉིས་ཀ་སྦྱིན་ནོ་ཞེས་ཞལ་གྱིས་
བཞེས་པ་ན། ཕོ་བྲང་འཁོར་གྱི་མི་རྣམས་ཀྱིས་གཙོས་འབངས་ཐམས་ཅད་ཆེས་
ཆེར་སྐྲག་ཅིང་ལྷག་པར་རྒྱལ་པོའི་བློན་པོ་ཆེན་པོ་རྣམས་རྒྱལ་པོ་སེམས་དཔའ་
ཆེན་པོ་ནི་དམ་བཅའ་བརྟན་པས་སྤྱན་སྦྱིན་པར་སྩོལ་བར་རིག་ནས་རྟབ་རྟབ་པོར་
གྱུར་ཅིང༌། འཇིགས་སྐག་དང་ཡིད་ལ་གདུང་བ་མི་བཟད་པ་སྐྱེས་ནས་འབངས་
ཕལ་པ་རྣམས་ཀྱིས་རྒྱལ་པོ་ཆེན་པོ་ལ་དངོས་སུ་ཞུ་བར་མ་སྦོབས་ཀྱང་བློན་པོ་
རྣམས་ཀྱིས་སྤོབས་པ་བསྐྱེད་ནས་རྒྱལ་པོ་སེམས་དཔའ་ཆེན་པོ་ལ་སྨྲས་པ། རྒྱལ་
པོ་ཆེན་པོ། ཁྱེད་སེམས་ཅན་ཐམས་ཅད་ལ་ཕན་པར་མཛད་པ་ཐུགས་རྗེ་ཆེ་བ་
ཡིན་ནའང་། སྦྱིན་པ་ལ་ཧ་ཅང་དགྱེས་ཆེས་ནས་མ་བརྟགས་པར་བྱང་སེམས་ཀྱི་
-224-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསླབ་པ་དང་ཡང་འགལ་བའི་ལས་འདི་ལྟ་བུ་མཛད་པ་ནི་མི་རིགས་སོ། །འདི་
བྱང་སེམས་ཀྱི་བསླབ་པ་དང་ཇི་ལྟར་འགལ་ཞེ་ན། རྒྱལ་པོ་ཆེན་པོ་ཁྱོད་ཀྱིས་སྤྱན་
སྦྱིན་པར་གཏོང་བར་མཛད་པ་ནི་རང་དང་གཞན་གྱི་དོན་གང་གི་སྒོ་ནས་ཀྱང་མི་
རིགས་པ་དང་གནོད་པར་འགྱུར་བའི་ལས་ཡིན་པས་སོ། །སྤྱན་སྦྱིན་པར་གཏོང་
བ་ནི་རང་གི་ལུས་སྲོག་ཉམས་པར་བྱེད་པ་ཡིན་པས་རང་དོན་ལ་ལྟོས་ན་ནི་དེ་
ལས་མི་རིགས་པ་དང་གནོད་པར་འགྱུར་བ་ཅི་ཞིག་ཡོད། གཞན་དོན་ལ་ལྟོས་
ནས་ཀྱང་དེ་ལྟ་བུ་མཛད་མི་རུང་སྟེ། རྒྱལ་པོ་སེམས་དཔའ་ཆེན་པོ་ཁྱོད་ནི་སེམས་
ཅན་ཐམས་ཅད་ཀྱི་དོན་མཛད་པ་ཡིན་པ་ལ་བྲམ་ཟེ་འདི་གཅིག་པུའི་ཕྱིར་དུ་
བདག་ཅག་བློ་གཏད་པའི་འབངས་ཐམས་ཅད་ཡལ་བར་འདོར་བ་ནི་སེམས་ཅན་
གྱི་དོན་ལ་ལྟོས་ནས་ཀྱང་མི་རུང་བ་ཆེན་པོ་ཡིན་ལ། བདག་ཅག་འབངས་རྣམས་
ཡལ་བར་མི་འདོར་ན་ནི་སྤྱན་སྦྱིན་པར་མི་མཛད་དུ་གསོལ། སྤྱན་སྦྱིན་པར་གཏོང་
བ་ནི་སེམས་ཅན་ལ་གནོད་པར་འགྱུར་བའི་ལས་ཀྱང་ཡིན་ཏེ། རྒྱལ་པོ་ཆེན་པོ་
ཁྱོད་ཀྱིས་སྤྱན་སྦྱིན་པར་བཏང་ན་ནི་བདག་ཅག་འབངས་ཐམས་ཅད་མགོན་མེད་
པར་འགྱུར་བས་རྣམ་པ་ཀུན་ཏུ་གནོད་པ་དང༌། འཕྲལ་དུའང་འབངས་ཐམས་ཅད་
མྱ་ངན་གྱིས་ཟིན་པར་འགྱུར་བས་ན་སྔར་ནས་ཐུགས་རྗེ་ཆེན་པོས་སྐྱེ་དགུ་ཐམས་
ཅད་བདེ་བར་བསྐྱེད་པ་འདི་རྣམས་མྱ་ངན་གྱི་མེས་མི་སྲེག་ཏུ་གསོལ་ཞེས་ཞུས་
སོ། །གཞུང་འདིའི་དོན་ལ་དགེ་བའི་བཤེས་གཉེན་པོ་ཏོ་བས། རྒྱལ་པོ་སེམས་
དཔའ་ཆེན་པོ་དེའི་འཁོར་རྣམས་ཀྱང་དམ་པ་ཤ་སྟག་ཏུ་སྣང་སྟེ། དེང་སང་ལྟར་
འཁོར་རྣམས་མ་རུང་པ་ཞིག་ཡིན་ན་ནི་དེའི་ཚེ་བྲམ་ཟེ་ལོང་བ་དེ་ལ་རྒྱལ་པོ་ཆེན་
པོའི་སྤྱན་སློང་བ་ཧ་ཅང་མི་རིགས་སོ་ཞེས་གསོར་བའམ། བརྡུངས་ནས་སྐྱོད་པར་
5 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འགྱུར་བ་ལས། དེའི་ཚེ་བློན་པོ་རྣམས་ཀྱིས་བྲམ་ཟེ་ལོང་བ་ལ་ཚིག་ངན་ཙམ་ཡང་
མ་བརྗོད་པར་རྒྱལ་པོ་ཆེན་པོ་ཉིད་ལ་སྤྱན་མི་བསྩལ་དུ་གསོལ་ཞེས་གསོལ་བ་
བཏབ་བོ། །ཞེས་གསུངས་པར་སྔོན་གྱི་ཡིག་རྙིང་ཟིན་བྲིས་ཤིག་ལས་འབྱུང་ངོ༌། །
གཞུང་འདིས་ནི་བྱང་སེམས་ལས་དང་པོ་པ་རྣམས་ཀྱིས་སྦྱིན་པ་ལ་སློབ་ཚུལ་དང་།
ས་ལ་གནས་པའི་སེམས་དཔའ་ཆེན་པོ་རྣམས་ཀྱི་སྦྱིན་པ་གཏོང་ཚུལ་མི་འདྲ་བའི་
ཁྱད་པར་ཡང་བསྟན་ཏོ། །
གཉིས་པ་སྤྱན་གྱི་ཚབ་ཏུ་ཕོ་བྲང་ནང་གི་ལོངས་སྤྱོད་ཁྱད་པར་དུ་འཕགས་
པ་རྣམས་སྦྱིན་པར་མཛོད་ཅེས་གསོལ་བ་ནི། དཔལ་ཆེན་བསྐྱེད་པར་གྱུར་བའི་
ནོར་རྣམས་དང༌། །ཞེས་པ་ནས། རབ་ཏུ་དཀར་བ་སྩོལ། །ཅེས་པའི་བར་ཏེ། བློན་
པོ་རྣམས་ཀྱིས་གསོལ་བ། རྒྱལ་པོ་ཆེན་པོ་དེ་ལྟར་སྤྱན་སྦྱིན་པར་མཛད་པ་ནི་རང་
དང་གཞན་གྱི་དོན་གང་ལ་ལྟོས་ཀྱང་མི་རུང་བས་ན་དེ་མ་མཛད་པར་དེའི་ཚབ་ཏུ་
ནོར་དང་ལོངས་སྤྱོད་དང་ཕོ་བྲང་གི་ཁང་པ་ཚུན་ཆད་སྦྱིན་དགོས་ནའང་སྩོལ་བར་
མཛོད་ཅིག །དེ་ཡང་འདི་ལྟར་དཔལ་ཆེན་ཏེ་འཇིག་རྟེན་གྱི་བདེ་སྐྱིད་ཕུན་ཚོགས་
ཐམས་ཅད་བསྐྱེད་པར་འགྱུར་བའི་ནོར་རྣམས་དང་། རིན་ཆེན་ཞིང་འདོད་པ་འཇོ་
བའི་བ་བཞོན་རྣམས་དང་། དུལ་བའི་རྟ་མཆོག་གིས་དྲངས་པའི་ཤིང་རྟ་རྣམས་
དང༌། རྒྱལ་པོའི་བཞོན་པ་གླང་ཆེན་དྲེགས་པ་གཟི་ལྡན་འགྱིང་ཞིང་འགྲོ་བ་རྣམས་
དང༌། གསེར་དང་དངུལ་དང་ཤེལ་ལ་སོགས་པའི་རིན་པོ་ཆེ་སྣ་ཚོགས་ལས་བྱས་
པའི་ཁང་པ་དེར་རྐང་གདུབ་དྲིལ་ཆུང་གཡེར་ཁའི་སྒྲ་འཁྲོལ་བ་དང་བཅས་པས་
ཕྱིན་ན་རིན་པོ་ཆེའི་ཞལ་བའི་ངོས་ལ་བྲག་ཅའི་སྒྲ་སྙན་པར་འཁྲོལ་ཞིང་། དགུན་
དྲོ་ལ་དབྱར་བསིལ་བ་སོགས་དུས་རྣམ་ཀུན་ཏུ་བདེ་བ་མཆོག་དང་ལྡན་པའི་ཁང་
- 226 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ཤེལ་ལས་བྱས་པ་རྣམས་ནི་སྟོན་ཀའི་སྤྲིན་ལས་ཀྱང་དཀར་ཞིང་དྭངས་པ།
ཡང་ན་ཁང་བཟང་གི་ཕྱི་རྡོ་ཐལ་གྱིས་བྱུགས་པའི་རབ་ཏུ་དཀར་ཞིང་མཛེས་པ་
དག་སྩོལ་ཅིག་ཅེས་ཞུས་སོ། །གཞུང་འདིའི་དོན་ལ་དགེ་བའི་བཤེས་གཉེན་པོ་ཏོ་
བ་ཆེན་པོས། བྱང་སེམས་བདག་ཉིད་ཆེན་པོ་དེའི་འཁོར་བློན་པོ་དེ་རྣམས་ཀྱང་
བྱང་སེམས་ཤ་སྟག་ཡིན་པར་མངོན་ཏེ། རྒྱལ་པོའི་ ཁང་བཟང་ཚུན་ཆད་ལ་མ་
ཆགས་པར་ཡོ་བྱད་ཐམས་ཅད་བྲམ་ཟེ་སློང་བ་ལ་སྩོལ་ཅིག་ཅེས་བྱང་སེམས་
བདག་ཉིད་ཆེན་པོ་ལ་ཞུས་པས་སོ། །ཞེས་གསུངས་པར་སྔོན་གྱི་ཡིག་རྙིང་ཞིག་
ལས་འབྱུང་ངོ༌། ། །
གསུམ་པ་རྒྱལ་པོ་སེམས་དཔའ་ཆེན་པོའི་སྤྱན་སྦྱིན་པ་ནི་འགྲོ་བ་ཐམས་
ཅད་ཀྱི་མིག་ཉམས་པར་བྱེད་པ་ཡིན་པས་སེམས་ཅན་ལ་གནོད་པའི་ལས་དེ་ལྟ་བུ་
མ་མཛད་ཅེས་ནན་ཏན་དུ་གསོལ་བ་ནི། འགྲོ་བའི་མིག་གཅིག་ཉིད་ཀྱི་སྤྱན་མ་
བསྩལ། །ཞེས་པ་སྟེ། དོན་གྱི་གནད་ནི་བསྡུས་དོན་ལྟར་ཡིན་ཞིང་ཚིག་གི་དངོས་
ཟིན་ནི་གོ་སླའོ། །བཞི་པ་སྦྱིན་པ་བྱེད་པ་ནི་དབུལ་ཕོངས་ལ་ཕན་པའི་ཕྱིར་ཡིན་
ན་སྤྱན་བྱིན་པས་དབུལ་ཕོངས་ལ་མི་ཕན་པས་མ་བརྟགས་པའི་ལས་དེ་ལྟ་བུ་མ་
མཛད་ཅེས་ནན་ཏན་དུ་གསོལ་བ་ནི། གཞན་ཡང་རྒྱལ་པོ་ཆེན་པོ་རེ་ཞིག་དགོངས་
སུ་གསོལ། ཞེས་པ་ནས། ལྷ་ཅིག་ཐུབ་ཆོད་མི་མཛོད་གསོལ། །ཅེས་པའི་བར་ཏེ།
བློན་པོ་རྣམས་ཀྱིས་རྒྱལ་པོ་སེམས་དཔའ་ཆེན་པོ་ལ་སྤྱན་སྦྱིན་པ་ནི་མི་རིགས་པ་
དང་གནོད་པར་འགྱུར་བའི་ལས་ཡིན་པར་མ་ཟད་ད་དུང་སྤྱན་སྦྱིན་དུ་མི་རུང་བའི་
རྒྱུ་མཚན་གཞན་ཡང་ཡོད་དོ་ཞེས་བརྗོད་འདོད་ནས་གཞན་ཡང་རྒྱལ་པོ་ཆེན་པོ་
སྤྱན་སྦྱིན་པ་འཕྲལ་དུ་མ་མཛད་པར་རེ་ཞིག་དགོངས་སུ་གསོལ། སྦྱིན་པ་མཛད་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་ནི་དབུལ་ཕོངས་ལ་ཕན་པའི་ཕྱིར་དུ་མཛད་པ་ཡིན་ན་གཞན་གྱི་མིག་གཞན་ལ་
ཇི་ལྟར་སྦྱར་དུ་རུང་། དེས་ན་མིག་བྱིན་ཡང་ལོང་བ་འདི་ལ་མི་ཕན་ནོ། །དེ་སྟེ་
འདི་ལྷའི་མཐུས་ ཕན་ནོ་ཞེས་ གསུངས་ལགས་ན། ལྷའི་མཐུ་ཉིད་ཀྱིས་འདི་ལ་
མིག་ཡོང་བ་འགྱུར་མོད། རྒྱལ་པོ་ཆེན་པོའི་སྤྱན་བྱིན་པ་ལ་ལྟོས་ཅི་འཚལ། ལྷ་
ཞེས་རྒྱལ་པོ་ལ་བོས་ནས། གཞན་ཡང་གསོན་ཅིག །བྲམ་ཟེ་དབུལ་པོ་འདི་དག་
ནི་འབྱོར་པ་ཆེ་བ་ཐམས་ཅད་ལ་བསླངས་ནས་འཚོ་བ་ཡིན་པས་དབུལ་པོ་འདི་
དག་ལ་མིག་གིས་ཅི་ཞིག་བགྱི། དེ་བས་དཀོར་ཏེ་ནོར་གྱི་ཕུང་པོ་ཆེན་པོ་ལས་ཇི་
ལྟར་འདོད་པ་བསྩལ་དུ་གསོལ། ལྷ་ཅིག་ཅེས་རྒྱལ་པོ་ལ་ཞེ་སར་བོས་ནས། ཐུབ་
ཆོད་དེ་མ་བརྟགས་པའི་སྤྱོད་པ་བརླང་པོ་དེ་ལྟ་བུ་མི་མཛད་དུ་གསོལ་ཞེས་སྤྱན་མི་
སྦྱིན་པར་རྒྱུ་མཚན་དུ་མའི་སྒོ་ནས་ནན་ཏན་དུ་གསོལ་ལོ། །འགྱུར་གསར་དུ།
གཞན་གྱི་འབྱོར་ལ་དབང་བྱེད་པའི། དབུལ་ལ་མིག་གིས་ཅི་ཞིག་བགྱི། །དེ་བས་
ནོར་ལས་གནང་བར་མཛོད། །ཅེས་འབྱུང་བ་འགྱུར་བདེ་བས་དེ་དང་མཐུན་པར་
བཀོད་དོ། །འགྱུར་རྙིང་འདིར་གཞན་གྱི་འབྱོར་ལ་དབང་བྱེད་པ། །མིག་གིས་
དབུལ་ལ་ཅི་ཞིག་བགྱི། །ཞེས་གཞན་གྱི་འབྱོར་ལ་དབང་བྱེད་པ་མིག་དང་སྦྲེལ་
ཞིང་། རྒྱ་འགྲེལ་དུའང་ གཞན་ གྱི་ འབྱོར་ ལ་ དབང་ བྱེད་ པ་ མིག་ལ་ སྦྱར་ནས་
བཤད་པས། དེ་ལྟར་ན་བྲམ་ཟེ་ལོང་བ་ལ་ནོར་སྩོལ་བར་རིགས་ཀྱི། མིག་བསྩལ་
བར་མི་རིགས་ཏེ་གཞན་གྱི་མིག་གཞན་ལ་སྦྱར་དུ་མི་རུང་ཞིང་། རུང་བར་གྱུར་
ཀྱང་བྲམ་ཟེ་ལོང་བ་དབུལ་པོ་འདི་དག་མིག་དང་ལྡན་པར་གྱུར་ན་ནི་མིག་གིས་
གཞན་གྱི་ནོར་མཐོང་བ་ན། དེ་ལ་དབང་བྱེད་པ་སྟེ་གཞན་ནོར་ལ་དམིགས་ནས་
བདག་གིར་བྱ་འདོད་པའི་སྲེད་པ་དང་བརྣབ་སེམས་དང་མ་བྱིན་པར་ལེན་འདོད་
228 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་བསམ་པ་ངན་པ་དུ་མ་སྐྱེ་ལ། དེས་འདི་ཕྱི་ཀུན་དུ་གནོད་པ་ཆེན་པོ་བྱེད་དོ། །
མིག་མེད་ཀྱང་ནོར་དང་ལྡན་པར་གྱུར་ན་ལོངས་སྤྱོད་ཀྱིས་མ་ཕོངས་པས་བདེ་
བར་འཚོ་ཞིང་། གཞན་གྱི་ནོར་མ་མཐོང་བས་གོང་གིས་བསམ་པ་ངན་པ་དེ་དག་
མི་སྐྱེ་བས་བདེ་བར་རྣལ་དུ་གནས་པ་ཐོབ་བོ། །དེས་ན་སྤྱན་བསྩལ་བར་མི་མཛད་
པར་དཀོར་ལས་བསྩལ་དུ་གསོལ་ཞེས་པའོ། །གཞུང་འདིའི་རྒྱ་དཔེ་ལ་མི་འདྲ་བ་
ཡོད་པར་མངོན་ཏེ། འགྲེལ་པ་དང་འགྱུར་སྔ་ཕྱི་ལ་མི་འདྲ་བའི་ཁྱད་པར་ཆེན་པོ་
བྱུང་ངོ༌། །གཉིས་པ་རྒྱལ་པོ་སེམས་དཔའ་ཆེན་པོས་ཁས་བླངས་ནས་མི་སྦྱིན་པ་མི་
རུང་ངོ་ཞེས་བློན་པོ་རྣམས་ ཀྱིས་གསོལ་བའི་དབང་དུ་མ་བཏང་བ་ལ་ལྔ། སྦྱིན་
པར་ཁས་བླངས་ནས་མ་སྦྱིན་ན་འདོད་ཆགས་ཀྱིས་བཅིངས་ནས་རང་ཉིད་ཕུང་
བར་བྱེད་པས་གཞན་དོན་ལྟ་ཞོག་རང་དོན་ཡང་མི་འགྲུབ་པར་བསྟན་པ། སྦྱིན་པ་
ཁས་བླངས་ནས་མི་སྦྱིན་པ་ནི་སྡིག་པ་ཤིན་ཏུ་ཆེ་བར་མདོ་ལས་གསུངས་པས་
སྡིག་པའི་ལས་དེ་ལྟ་བུ་བྱར་མི་རུང་བར་བསྟན་པ། སྦྱིན་པར་ཁས་བླངས་ནས་མི་
སྦྱིན་པ་ནི་སེམས་ཅན་སླ་བར་བྱེད་པ་ཡིན་པས་བྱང་སེམས་ཀྱི་སྤྱོད་པ་དང་འགལ་
བར་བསྟན་པ། ལྷའི་མཐུས་འབྱུང་བ་ལ་ཡང་རྒྱུ་རྐྱེན་མང་པོ་ཞིག་ཚང་དགོས་པར་
བསྟན་པ། རྒྱུ་མཚན་དེ་དག་ལས་ན་བྱང་སེམས་ཀྱི་སྤྱོད་པ་རླབས་པོ་ཆེ་ལ་སློབ་པ་
ལ་གེགས་བྱ་བ་མི་རིགས་སོ་ཞེས་གོ་བར་བྱས་ནས་སྤྱན་སྦྱིན་པར་ཐག་བཅད་
པའོ། །དང་པོ་ནི། དེ་ནས་རྒྱལ་པོ་དེས་ཞེས་པ་ནས། འཆི་བར་བྱེད། ཅེས་པའི་
བར་ཏེ། དེ་ལྟར་བློན་པོ་རྣམས་ཀྱིས་རྒྱལ་པོ་སེམས་དཔའ་ཆེན་པོ་ལ་སྤྱན་སྦྱིན་པ་
ནི་མི་རིགས་པ་དང་གནོད་པར་འགྱུར་བའི་ལས་ཡིན་པ་དང་། བྱིན་ཡང་སློང་བ་
པོ་ལའང་མི་ཕན་པས་དགོས་པ་མེད་པ་སོགས་རྒྱུ་མཚན་དུ་མ་བཀོད་ནས་སྤྱན་མི་
-229-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྦྱིན་པར་གསོལ་བ་བཏབ་པ་ན། རྒྱལ་པོ་སེམས་དཔའ་ཆེན་པོ་དེས་བློན་པོ་དེ་
རྣམས་ལ་ཐུགས་མ་འཁྲུགས་པར་བྱམས་པའི་ཚིག་འཇམ་པོས་ལན་འདི་ལྟར་
གསུངས་ཏེ། སྦྱིན་ནོ་ཞེས་ཁས་བླངས་ནས་མི་སྦྱིན་པ་ནི་མི་རུང་སྟེ། དེ་ལྟར་བྱས་
ན་གཞན་དོན་ལྟ་ཞོག་རང་དོན་ཡང་མི་འགྲུབ་བོ། །དེ་ལྟར་བྱས་ན་རང་དོན་མི་
འགྲུབ་སྟེ། དེ་ལྟར་བྱས་པས་རང་ཉིད་ལམ་གོང་མའི་ཡོན་ཏན་ལས་ཉམས་པར་
འགྱུར་བ་དང་། ཕྱི་མར་ངན་སོང་དུ་ལྟུང་བར་བྱེད་པའི་ཕྱིར་རོ། །ལམ་གོང་མའི་
ཡོན་ཏན་ལས་ཉམས་པར་འགྱུར་ཏེ། གང་ཞིག་སྦྱིན་ཞེས་སྨྲས་ནས་མི་སྤྲིན་པའི་
བློ་བསྐྱེད་པ་ནི་ཡོ་བྱད་དེ་ལ་ཆགས་པ་ཡིན་ལ། དེ་ལྟར་ཆགས་པ་ནི་འདོད་པའི་
ཞགས་པས་རང་ཉིད་སླར་འཁོར་བར་དམ་དུ་འཆིང་བར་བྱེད་པའི་ཕྱིར་རོ། །
གཉིས་པ་སྦྱིན་པར་ཁས་བླངས་ནས་མི་སྦྱིན་པ་ནི་སྡིག་པ་ཤིན་ཏུ་ཆེ་བར་
མདོ་ལས་གསུངས་པས་སྡིག་པའི་ལས་དེ་ལྟ་བུ་བྱར་མི་རུང་བར་བསྟན་པ་ནི།
སྦྱིན་ནོ་ཞེས་ནི་ཞེས་པ་ནས། གང་ཞིག་ཡོད། ཅེས་པའི་བར་ཏེ། སྦྱིན་ནོ་ཞེས་
ཁས་བླངས་ནས་གང་ཞིག་ཡིད་ལ་གཞན་སེམས་པ་སྟེ་དེ་ལ་ཆགས་ནས་སླར་མི་
སྦྱིན་པར་སེམས་པ་ནི་སྡིག་པ་ཤིན་ཏུ་ཆེ་སྟེ། སེར་སྣའི་དབང་གིས་སྤྱིར་རང་གིས་
ཁས་བླངས་པའི་དམ་བཅའ་མི་བརྟན་པ་དང་། ལྷག་པར་བྱང་སེམས་ཀྱི་སྡོམ་པ་
ལེན་པའི་ཚེ་ལུས་ལོངས་སྤྱོད་ཐམས་ཅད་ལ་ཆགས་པ་མེད་པར་སེམས་ཅན་ལ་
གཏོང་བའི་སྦྱིན་པ་ལ་སློབ་པར་ཁས་བླངས་ནས། སླར་མི་བརྟན་པ་མ་ངེས་པའི་
བློ་ཅན་དུ་སོང་སྟེ་སློང་བ་པོ་ལ་སྦྱིན་ནོ་ཞེས་ཁས་བླངས་ནས་མི་སྦྱིན་པ་ནི་རྒྱལ་བ་
སྲས་བཅས་ཀྱི་སྤྱན་སྔར་རྫུན་སྨྲ་བ་དང་། ཁས་བླངས་པའི་དམ་བཅའ་ཉམས་པ་
ཡིན་པས་དེ་ལས་སྡིག་པ་ཆེ་བ་གང་ཞིག་ཡོད། དེ་ལྟ་བུའི་བསམ་པ་ལན་ཅིག་
- 230 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྱེས་ནའང་ངན་སོང་དུ་ལྟུང་བར་མདོ་ལས་གསུངས་སོ། །དོན་འདི་ལ་དགོངས་
ནས་སྤྱོད་འཇུག་ལས་ཀྱང་། དངོས་པོ་ཕལ་པ་ཅུང་ཟད་ལའང་། །ཡིད་ཀྱིས་སྦྱིན་
པར་བསམས་བྱས་ནས། །མི་གང་སྦྱིན་པར་མི་བྱེད་པ། །དེ་ཡང་ཡི་དྭགས་རྒྱུར་
གསུངས་ན། །བླ་ན་མེད་པའི་བདེ་བ་ལ། །བསམ་པ་ཐག་པས་མགྲོན་གཉེར་
ནས། །འགྲོ་བ་ཐམས་ཅད་བསླུས་བྱས་ན། །བདེ་འགྲོར་ཅི་ག་འགྲོ་འགྱུར་རམ། །
ཞེས་གསུངས་སོ། །གསུམ་པ་སྦྱིན་པར་ཁས་བླངས་ནས་མི་སྦྱིན་པ་ནི་སེམས་ཅན་
སླ་བར་བྱེད་པ་ཡིན་པས་བྱང་སེམས་ཀྱི་སྤྱོད་པ་དང་འགལ་བར་བསྟན་པ་ནི།
སྦྱིན་ནོ་ཞེས་ནི་ཞེས་ པ་ནས། ཅི་ ཡང་མེད། ཅེས་པའི་བར་ཏེ། སྦྱིན་པར་ ཁས་
བླངས་ནས་མི་སྦྱིན་པ་ནི་སེམས་ཅན་སླུ་བར་བྱེད་པ་ཡིན་པས་བྱང་ཆུབ་སེམས་
དཔའི་སྤྱོད་པ་དང་འགལ་ཏེ། སློང་བ་པོ་དག་གིས་བསླང་བའི་ཚེ་སྦྱིན་ནོ་ཞེས་
ཁས་བླངས་པ་ན། དབུལ་ཞིང་ཕོངས་པའི་སྐྱེ་བོ་དེ་དག་འདིས་སྟེར་རོ་སྙམ་དུ་རེ་
བ་བརྟན་པོར་བྱེད་ལ། དེ་ནས་སླར་ཡང་མི་སྦྱིན་ནོ་ཞེས་དབུལ་ཞིང་ཕོངས་པའི་
སྐྱེ་བོ་དེ་དག་བསླུ་བའི་ཚིག་བརྗོད་ན། བསླུས་པའི་ཚིག་དེས་དབུལ་ཞིང་ཕོངས་
པའི་སྐྱེ་བོ་དེ་དག་གི་སེམས་ལ་གདུང་བ་ཆེན་པོ་བསྐྱེད་པས་ན། ཚིག་རྩུབ་པོ་དེ་
དང་མཚུངས་པའི་སྡིག་པ་གཞན་མེད་དོ་ཞེས་སྡིག་པའི་མཐར་ཐུག་ཏུ་བཤད་དོ། །
ཡང་ན་སེམས་ཅན་བསླུ་བའི་ཚིག་རྩུབ་པོ་དེ་ནི་ཤད་སྦྱང་བྱས་ཀྱང་ཉེས་པ་སེལ་
མི་ནུས་ཤིང་། སྡིག་པ་ཆེན་པོ་དེ་གཉེན་པོས་འཇོམས་པར་དཀའོ་ཞེས་བསྟན་པ་
ཡིན་ནོ། །སེམས་ཅན་སླུ་བར་བྱེད་པ་དང་སེམས་ཅན་བློས་སྤོང་བར་བྱེད་པ་ནི་
བྱང་སེམས་ལ་ལྟུང་བའི་མཐར་ཐུག་སྟེ། འདོད་ཆགས་ཀྱིས་ཀུན་ནས་བསླངས་
པའི་ཉེས་པ་གཞན་ཐམས་ཅད་བསྡོམས་ པ་ ལས་ ཀྱང་ སེམས་ཅན་ལ་གནོད་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སེམས་བསྐྱེད་པ་དང་། སེམས་ཅན་བསླུ་བ་དང་སེམས་ཅན་བློས་སྤོང་བ་རྣམས་ནི་
སྡིག་པ་ཤིན་ཏུ་ཆེ་བར་ཐེག་པ་ཆེན་པོའི་མདོ་སྡེ་རྣམས་ལས་ལན་ཅིག་མིན་པར་
གསུངས་སོ། །བཞི་པ་ ལྷའི་མཐུས་འབྱུང་བ་ལ་ཡང་ རྒྱུ་རྐྱེན་མང་པོ་ ཞིག་ ཚང་
དགོས་པར་བསྟན་པ་ནི། གང་ཡང་ཁྱེད་ན་རེ། ཞེས་པ་ནས། གཞན་ལ་ལྟོས་པ་
ཡོད། །ཅེས་པའི་བར་ཏེ། རྒྱལ་པོ་སེམས་དཔའ་ཆེན་པོས་ བྲམ་ཟེ་ལོང་བ་སྤྱན་
སློང་བ་དེ་ལ་མིག་བྱིན་ན་བརྒྱ་བྱིན་གྱི་མཐུས་དེ་མིག་དང་ལྡན་པར་འགྱུར་བས་
མིག་སྦྱིན་ནོ་ཞེས་ཞལ་གྱིས་བཞེས་པ་ན། བློན་པོ་རྣམས་ཀྱིས་ལྷའི་མཐུས་མིག་
འགྲུབ་པར་འགྱུར་ན་རྒྱལ་པོའི་སྤྱན་སྦྱིན་པ་ལ་ལྟོས་ཅི་འཚལ་ཞེས་ཞུས་པ་དེའི་
ལན་དུ་འདི་སྐད་གསུངས་ཏེ། གང་ཡང་ཁྱེད་ཅག་བློན་པོ་རྣམས་ན་རེ། ལྷའི་མཐུ་
ཉིད་ཀྱིས་བྲམ་ཟེ་ལོང་བ་འདིའི་མིག་ཡོད་པར་ཅིའི་ཕྱིར་མི་འགྱུར། རྒྱལ་པོས་
སྤྱན་སྦྱིན་པར་མི་མཛད་དུ་གསོལ་ཞེས་ཟེར་བ་དེ་ཡང་ཁྱེད་ཅག་བློན་པོ་རྣམས་
ཀྱིས་ལས་དང་འབྲས་བུའི་ཚུལ་མཐའ་དག་པར་མ་ངེས་པ་ཡིན་པས་ཉོན་ཅིག །
སྤྱིར་འདུས་བྱས་གང་དང་གང་ཡང་རྒྱུ་རེ་རེ་དང་རྐྱེན་རེ་རེས་བསྐྱེད་མི་ནུས་ཀྱི།
རྒྱུ་རྐྱེན་མང་པོ་ཞིག་ཚོགས་པ་ལ་ལྟོས་དགོས་ལ། རྒྱུ་གཅིག་གིས་འབྲས་བུ་འགྲུབ་
པ་གང་ཡང་མེད་དོ། ཁྱད་པར་སེམས་ཅན་རྣམས་ལ་གནས་སྐབས་དང་མཐར་
ཐུག་གི་ཕན་བདེ་གང་འགྲུབ་པ་ཐམས་ཅད་རང་རང་གིས་བསགས་པའི་བསོད་
ནམས་ཀྱི་ལས་རེ་དང་། ལས་དེ་སད་བྱེད་ཀྱི་ཕྱི་ནང་གི་རྐྱེན་མང་པོ་ཞིག་དང༌། དེ་
དང་དེ་འགྲུབ་པའི་ཕྱི་ནང་གི་གེགས་ཉེ་བར་ཞི་བ་སྟེ་རྒྱུ་རྐྱེན་མང་པོ་ཞིག་ཚོགས་
པ་ལ་ངེས་པར་ལྟོས་སོ། །དེའི་ཕྱིར་ལྷ་རྣམས་ཀྱིས་བྱས་པ་ཡང་རྒྱུ་དང་རྐྱེན་གཞན་
ལ་ལྟོས་པར་མདོ་ལས་གསུངས་སོ། །དོན་གྱི་དབང་འདི་དག་ལ་དགོངས་ནས།
-232 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མངོན་པར་རྟོགས་པའི་རྒྱན་ལས། གང་དང་གང་ལ་གང་དང་ནི། །གང་ཚེ་བྱ་བ་
ཕན་གྱུར་པ། །དེ་དང་དེ་ལ་དེ་སྣང་ངོ༌། །ལྷ་ཡི་རྒྱལ་པོས་ཆར་ཕབ་ཀྱང་། །ས་
བོན་མི་རུང་མི་འཁྲུངས་ལྟར། །སངས་རྒྱས་རྣམས་ནི་བྱུང་གྱུར་ཀྱང་། །སྐལ་བ་
མེད་པས་བཟང་མི་མྱོང་། །ཞེས་གསུངས་སོ། །
ལྔ་པ་རྒྱུ་མཚན་དེ་དག་ལས་ན་བྱང་སེམས་ཀྱི་སྤྱོད་པ་རླབས་པོ་ཆེ་ལ་སློབ་
པ་ལ་གེགས་བྱ་བར་མི་རིགས་སོ་ཞེས་གོ་བར་བྱས་ནས་སྤྱན་སྦྱིན་པར་ཐག་
བཅད་པ་ནི། དེ་བས་ན་ང་སྦྱིན་པ་ཆེན་པོ་བྱེད་པ་ལ་ཁྱེད་ཀྱིས་གེགས་བྱ་བར་མི་
རིགས་སོ། །ཞེས་པ་སྟེ། སྦྱིན་པར་ཁས་བླངས་ནས་མི་སྦྱིན་པ་ནི་སྤྱིར་ཆོས་དང་མི་
མཐུན་ཞིང་། ཁྱད་ པར་ བྱང་སེམས་ཀྱི་སྤྱོད་པ་དང་འགལ་བ་དང་། རང་ གཞན་
གཉིས་ཀའི་དོན་ཉམས་པར་བྱེད་པ་དང་། བྲམ་ཟེ་ལོང་བ་འདི་ལ་མིག་འབྱུང་བ་
ངས་མིག་བྱིན་པ་དེའི་རྐྱེན་ལ་ལྟོས་པ་དེ་བས་ན་ང་སེམས་ཅན་ཐམས་ཅད་ཀྱི་དོན་
དུ་རྫོགས་པའི་བྱང་ཆུབ་སྒྲུབ་པར་འདོད་ནས་ལུས་ཡོངས་སུ་གཏོང་བའི་སྦྱིན་པ་
ཆེན་པོ་བྱེད་པ་ལ་ཁྱོད་ཅག་བློན་པོ་རྣམས་ཀྱིས་གེགས་བྱ་བར་མི་རིགས་སོ་ཞེས་
སྤྱན་སྦྱིན་པར་ཐག་བཅད་དོ། །གཞུང་འདི་དག་གིས་ནི་ཐེག་པ་ཆེན་པོའི་ལམ་ལ་
སློབ་པ་ལ་ལས་རྒྱུ་འབྲས་ལ་ཡིད་ཆེས་ཀྱི་ངེས་པ་བརྟན་པོ་དགོས་པ་དང་། སྲིད་
པ་མཐའ་དག་ལ་ཡིད་འབྱུང་བསྐྱེད་ནས་འདོད་ཆགས་ཀྱི་དབང་དུ་མ་སོང་བ་ཞིག་
དགོས་པ་དང༌། བྱང་སེམས་ཀྱི་སྤྱོད་པའི་གེགས་ཀྱི་གཙོ་བོ་སེམས་ཅན་བློས་སྤོང་
བ་ལ་གཉེན་པོར་བྱང་སེམས་སྒོམ་པ་རྩལ་དུ་འདོན་དགོས་པ་དང༌། ཚེ་འདིའི་
གཉེན་བཤེས་རྣམས་ཀྱི་དབང་དུ་མ་སོང་བ་ཞིག་དགོས་པར་བསྟན་པ་ཡིན་ནོ། །
གསུམ་པ་སླར་ཡང་བློན་པོ་རྣམས་ཀྱི་གསོལ་བ་ནི། བློན་པོ་རྣམས་ཀྱིས་སྨྲས་པ།
233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞེས་པ་ནས། མི་གསོལ་ལོ། །ཞེས་པའི་བར་ཏེ། དེ་ལྟར་རྒྱལ་པོ་སེམས་དཔའ་
ཆེན་པོས་བློན་པོ་རྣམས་ལ་ང་སྦྱིན་པ་ཆེན་པོ་བྱེད་པ་ལ་ཁྱེད་ཅག་གིས་གེགས་བྱ་
བར་མི་རིགས་སོ་ཞེས་གསུངས་པ་དེ་ལ་བློན་པོ་རྣམས་ཀྱིས་ལན་སྨྲས་པ། ལྷ་
ཞེས་རྒྱལ་པོ་སེམས་དཔའ་ཆེན་པོ་ལ་བོས་ནས། ནོར་དང་འབྲུ་དང་རིན་པོ་ཆེ་
དང་བཞོན་པ་དང་ ཁང་བཟང་ཚུན་ཆད་ཀྱང་སློང་བ་པོ་རྣམས་ལ་བསྩལ་བར་
རིགས་ཀྱི། འགྲོ་བ་ཐམས་ཅད་ཀྱི་མགོན་གཅིག་པུ་རྒྱལ་པོ་སེམས་དཔའ་ཆེན་པོ་
ཉིད་ཀྱི་སྤྱན་ནི་བསྩལ་བར་མི་རིགས་སོ་ཞེས་བདག་ཅག་གིས་སྔར་གསོལ་བ་
ལགས་ཏེ། རྒྱལ་པོ་ཆེན་པོ་ཁྱོད་བཤུལ་མ་ལགས་པ་སྟེ་ལམ་ངན་པར་གཤེགས་
སུ་མི་གསོལ་ལོ་ཞེས་ཞུས་སོ། །འགྱུར་གསར་དུ། བདག་ཅག་ལམ་མ་ལགས་
པར་འཇུག་ཏུ་མི་གསོལ་ལོ། །ཞེས་འབྱུང་སྟེ། ལམ་དང་བཤུལ་གཉིས་སྐད་དོད་
གཅིག་གོ །བཞི་པ་རྒྱལ་པོ་སེམས་དཔའ་ཆེན་པོས་ཁས་བླངས་ནས་མི་སྦྱིན་པ་མི་
རུང་ངོ་ཞེས་ངེས་པར་སྦྱིན་པར་ཐག་བཅད་པ་ནི། རྒྱལ་པོས་སྨྲས་པ། ཞེས་པ་
ནས། འདི་ལ་སྦྱིན། ཞེས་པའི་བར་ཏེ། བློན་པོ་རྣམས་ ཀྱིས་དེ་ལྟར་ཞུས་པ་ལ་
རྒྱལ་པོ་སེམས་དཔའ་ཆེན་པོས་ལན་གསུངས་པ། ཁྱེད་ཅག་བློན་པོ་རྣམས་ཀྱིས།
ང་རྫོགས་པའི་བྱང་ཆུབ་ཏུ་བགྲོད་པར་བྱེད་པའི་ལམ་བཟང་པོར་འཇུག་པ་གེགས་
མི་བྱེད་ཅེས་ཟེར་ན་ལེགས་ཏེ། དེ་ལྟར་ན་བྲམ་ཟེ་ལོང་བ་འདི་ལ་མིག་ངེས་པར་
སྦྱིན་དགོས་ཏེ། འདིས་མིག་བསླང་ཞེས་ཟེར་གྱི། ཟས་གོས་སོགས་ཡོ་བྱད་གཞན་
བསླང་མི་ཟེར་བས་གང་ཞིག་སློང་བ་དེ་ཉིད་སྦྱིན་པར་བྱ་དགོས་ཀྱི། མི་འདོད་པ་
ནི་སྦྱིན་ཡང་དགའ་བར་མི་འགྱུར་ཏེ། གཅན་གཟན་ལ་རྩྭ་བྱིན་པ་དང༌། རི་དྭགས་
ལ་ཤ་བྱིན་པ་དང༌། ཆུས་ཁྱེར་བ་ལ་ཆུ་བྱིན་ཡང་ཅི་ཞིག་བྱ། དེ་དང་དེ་དག་མི་
- 234 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདོད་ཅིང་དགོས་པ་མེད་པ་བཞིན་ནོ། །དེ་བས་ན་བྲམ་ཟེ་ལོང་བ་འདིས་གང་
བསླངས་པའི་དོན་དེ་ངེས་པར་སྦྱིན་པར་བྱའོ་ཞེས་ཐག་བཅད་དོ། །
ལྔ་པ་བློན་པོ་ཆེན་པོ་ཞིག་གིས་ལོངས་སྤྱོད་ཐམས་ཅད་བཏང་བས་མི་ཆོག་
པར་རང་གི་སྤྱན་ཡང་གཏོང་བ་འདི་དགོས་པ་གང་གི་ཕྱིར་ཡིན་ཞེས་དྲིས་པ་ནི།
དེ་ནས་རྒྱལ་པོ་དེའི་བློན་པོ་ཆེན་པོ་ཞེས་པ་ནས། ཅི་ཞིག་འདོད་ཕྱིར་མིག་ནི་སྦྱིན་
པར་བྱེད། །ཅེས་པའི་བར་ཏེ། དེ་ལྟར་རྒྱལ་པོ་སེམས་དཔའ་ཆེན་པོ་ལ་བློན་པོ་
རྣམས་ཀྱིས་ངག་མཐུན་པར་རྒྱུ་མཚན་དུ་མའི་སྒོ་ནས་སྤྱན་མི་སྦྱིན་པར་གསོལ་བ་
བཏབ་ཀྱང་། རྒྱལ་པོ་སེམས་དཔའ་ཆེན་པོས་ངས་མི་སྦྱིན་པར་ཁས་བླངས་ཟིན་
པས་ ད་མི་སྦྱིན་པར་མི་རུང་ངོ་ཞེས་སྤྱན་སྦྱིན་པར་ཐག་བཅད་པ་ན། རྒྱལ་པོ་
སེམས་དཔའ་ཆེན་པོ་དེ་ལ་ཡིད་རབ་ཏུ་གཅུགས་ཤིང་འདྲིས་པའི་བློན་པོ་ཆེན་པོ་
ཞིག་གིས་བྱམས་པའི་ཤུགས་ཀྱིས་ཞེ་ས་བཏང་སྟེ་སྨྲས་པ། ཀྱེ་རྒྱལ་པོ་ཆེན་པོ་ཅུང་
ཞིག་བཞེས་ཤིག །འདི་ལ་པོ་ཏོ་བ་ཆེན་པོས། བློན་པོ་དེ་རྒྱལ་པོ་ལ་སེམས་ཤིན་
ཏུ་ཉེ་བས་ཞེས་བཏང་སྟེ་རིངས་སྟབས་སུ་ཀྱེ་ཅུང་ཟད་ཅིག་སྡོད་ཅིག་ཟེར་བར་
འོང་གསུངས། འགྱུར་གསར་དུ་བཞུགས་ཤིག་ཅེས་བསྒྱུར་རོ། །བློན་པོ་དེས་རྒྱལ་
པོ་སེམས་དཔའ་ཆེན་པོ་ལ་སྤྱན་སྦྱིན་པར་མཛད་པའི་རྒྱུ་མཚན་དང་དགོས་པ་གང་
གི་ཕྱིར་ཡིན། རྒྱུ་མཚན་དང་དགོས་པ་གང་ལ་བསམ་ཀྱང་སྤྱན་སྦྱིན་པར་མཛད་མི་
རིགས་ ཏེ། རྒྱལ་ པོའི་ དཔལ་ འབྱོར་ ཕུན་ སུམ་ ཚོགས་ པ་ འདིའི་ རྒྱུ་ དང༌། མ་
འོངས་པའི་འབྲས་བུ་དང་། ད་ལྟར་གྱི་གནས་སྐབས་གང་ལ་བསམ་ཀྱང་སྤྱན་
སྦྱིན་པར་མི་རིགས། ད་ལྟའི་དཔལ་འབྱོར་འདིས་མི་ཚིམ་པར་འདི་ལས་མཐོ་བ་
ཞིག་ དང་ གྲགས་ པ་ དང་ དབང་ ཐང་ ཅི་ འདྲ་ ཞིག་ འདོད་ ཀྱང་ སྤྱན་ སྦྱིན་ པར་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཛད་མི་ རིགས་ སོ། །དེ་ ཡང་ རྒྱལ་ པོའི་ དཔལ་ འབྱོར་ ཕུན་ སུམ་ ཚོགས་ པ་
འདིའི་རྒྱུ་ལ་བརྟགས་ན་སྤྱན་སྦྱིན་པར་མཛད་མི་རིགས་ཏེ། འཇིག་རྟེན་ན་སྐྱེས་བུ་
ལ་ལ་ཕྱི་མ་རྒྱལ་པོའི་དཔལ་ཐོབ་འདོད་ནས་ཡུན་རིང་པོར་དཀའ་ཐུབ་དང༌། དེ་
ལ་གནས་ནས་ཏིང་ངེ་འཛིན་སྒོམ་པ་དང་། ཆོ་ག་སྟེ་ལུས་ངག་གི་སྤྱོད་པ་ཁྱད་པར་
ཅན་ཕྱག་འཚལ་བ་དང་། མཆོད་པ་འབུལ་བ་དང༌། སྦྱིན་པ་གཏོང་བ་དང་། ལྷ་
ལ་གསོལ་བ་འདེབས་པ་སོགས་ཐབས་རྒྱ་ཆེན་པོ་མང་པོས་ཕྱི་མ་མཐོ་རིས་ཀྱི་
དཔལ་གང་ཞིག་ཐོབ་པར་འགྱུར་བའི་ཐབས་ལ་འབད་ལ། རྒྱལ་པོ་ཆེན་པོ་ཁྱོད་
ཀྱིས་ཀྱང་སྐུ་ཚེ་སྔ་མར་སྦྱིན་པ་དང་ཚུལ་ཁྲིམས་ལ་སོགས་པའི་བསོད་ནམས་
རླབས་ཆེན་པོ་དུས་ཡུན་རིང་དུ་བསགས་ཏེ་དཀའ་བ་ཆེན་པོས་རྒྱལ་པོའི་དཔལ་
འདི་བསྒྲུབས་ པ་ཡིན་ན། དཀའ་བ་ཆེན་པོས་བསྒྲུབས་ པའི་ དཔལ་ ཕུན་ སུམ་
ཚོགས་པ་འདི་བསམ་བཞིན་དུ་འདོར་བ་ག་ལ་རུང༌། སྤྱན་སྦྱིན་ན་ནི་རྒྱལ་པོའི་
དཔལ་ཉམས་པར་འགྱུར་བས་ངེས་པར་སྤྱན་སྦྱིན་པར་མ་མཛད་ཅིག །རྒྱལ་པོའི་
དཔལ་ཕུན་སུམ་ཚོགས་པ་འདིའི་མ་འོངས་པའི་འབྲས་བུ་ལ་བསམ་ཀྱང་སྤྱན་
སྦྱིན་པར་མཛད་མི་རིགས་ཏེ། ད་ལྟ་དཀོན་མཆོག་ལ་མཆོད་པ་དང༌། དགེ་འདུན་
ལ་བསྙེན་བཀུར་དང༌། དབུལ་ཕོངས་རྣམས་ལ་གང་ལ་གང་འདོད་ཀྱི་སྦྱིན་པ་ཆེན་
པོ་གྲངས་མེད་པ་མང་པོ་མཛད་པ་འདིའི་མཐུས་འཇིག་རྟེན་ཐམས་ཅད་དུ་སྙན་
གྲགས་རྒྱས་པ་མར་མཐོ་རིས་ཀྱི་དཔལ་ཕུན་སུམ་ཚོགས་པ་ཞིག་ངེས་པར་ཐོབ་
པར་ནུས་སོ། །དེས་ན་བསོད་ནམས་རླབས་ཆེན་པོ་བསགས་ཆོག་པའི་རྟེན་འདི་
ཆུད་ཟོས་པར་མ་མཛད་ཅིག །རྒྱལ་པོའི་དཔལ་འབྱོར་ཕུན་སུམ་ཚོགས་པའི་ད་
ལྟར་གྱི་གནས་སྐབས་འདི་ལ་བསམ་ཀྱང་སྤྱན་སྦྱིན་པར་མཛད་མི་རིགས་ཏེ།
- 236 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྷའི་དབང་པོ་བརྒྱ་བྱིན་གྱི་ལོངས་སྤྱོད་དང་མངའ་ཐང་ལའང་འགྲན་ནུས་པའི་
རྒྱལ་སྲིད་ཀྱི་དཔལ་ཕུན་སུམ་ཚོགས་པ་ཐོབ་པ་འདི་སྤངས་ཏེ་མེད་པར་བྱས་ནས་
འབྲས་བུ་གཞན་ཅི་ཞིག་མཐོང་ཞིང་འདོད་ནས་མིག་སྦྱིན་པར་མཛད་པའི་ཆོ་ག་སྟེ་
སྤྱོད་པ་འདི་ནི་སུ་ཞིག་ལས་བསླབ་པ་ཡིན། དོན་དེ་དག་ལ་དགོངས་ལ་སྤྱན་སྦྱིན་
པར་མ་མཛད་ཅིག །ད་ལྟའི་དཔལ་འབྱོར་འདིས་མི་ཚིམ་པར་འདི་ལས་མཐོ་བ་
ཞིག་དང་གྲགས་པ་དང་དབང་ཐང་ཅི་འདྲ་ཞིག་འདོད་ཀྱང་སྤྱན་སྦྱིན་པར་མཛད་
མི་རིགས་ཏེ། དཔལ་འབྱོར་འདི་ལས་མཐོ་བ་སུམ་ཅུ་རྩ་གསུམ་གྱི་བདག་པོ་ལྷའི་
དབང་པོ་བརྒྱ་བྱིན་གྱི་གོ་འཕང་ཞིག་འདོད་ན་ཡང་ད་ལྟ་མཆོད་སྦྱིན་རྒྱ་ཆེན་པོ་
བྱས་པས་ལྷའི་དབང་པོའི་དཔལ་ངེས་པར་ཐོབ་པར་འགྱུར་བས་དེ་དང་ཉེ་བའང།
དེ་རང་གི་ལག་རྩར་སོན་པ་ལྟ་བུ་ཡིན། གྲགས་པ་དང་དབང་ཐང་ཅི་འདྲ་ཞིག་
འདོད་ན་ཡང་ད་ལྟ་སྙན་པའི་གྲགས་པས་ས་སྟེང་ཀུན་ཏུ་རབ་ཏུ་གསལ་བར་ཁྱབ་
ཅིང་། འཛམ་བུའི་གླིང་གི་རྒྱལ་ཕྲན་མིའི་དབང་ཕྱུག་ཐམས་ཅད་ཀྱི་གཙུག་གི་ནོར་
བུས་རྒྱལ་པོ་ཆེན་པོ་ཁྱོད་ཀྱི་རྐང་པའི་མཐིལ་ལ་གཏུགས་ཏེ་འོད་ཀྱིས་རྐང་པ་
བརྒྱན་པའམ་གསལ་བར་བྱེད་པ་འདི་འདྲ་བའི་དཔལ་འབྱོར་མངའ་ཐང་ལས་
ལྷག་པ་ཅི་ཞིག་ཡོད། འདི་འདྲ་ལས་ལྷག་པའི་འབྲས་བུ་ཅི་ཞིག་འདོད་ནས་མིག་
སྦྱིན་པར་བྱེད་པ་ཡིན་ཞེས་ཞུས་སོ། །དགེ་བའི་བཤེས་གཉེན་པོ་ཏོ་བ་ཆེན་པོས།
བློན་པོས་དྲིས་པའི་ཚིག་འདི་དག་གིས་ད་ལྟ་ངེད་རང་ཚོ་བྱ་བ་ཅི་བྱེད་ཀྱང་ཚེ་
འདིའི་ཕུན་ཚོགས་རེ་བློ་ཕུགས་སུ་བཅུག་ནས་ཅི་བྱེད་དེའི་ཐབས་བྱེད་པ་འདིའི་
བསམ་ཚོད་བསྟན་པ་ཡིན་གསུངས།
དྲུག་པ་བྱང་སེམས་བདག་ཉིད་ཆེན་པོས་སྤྱན་གཏོང་བའི་དགོས་པ་བཤད་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་ནི། དེ་ནས་རྒྱལ་པོ་དེས་ཞེས་པ་ནས། འཇིག་རྟེན་བསྐྱབ་ཕྱིར་ང་ནི་འདི་ལྟར་
འབད། །ཅེས་པའི་བར་ཏེ། དེ་ལྟར་བློན་པོ་ཆེན་པོ་དེས་བྱང་སེམས་བདག་ཉིད་
ཆེན་པོ་ལ་སྤྱན་སྦྱིན་པར་གཏོང་བ་འདི་དགོས་པ་གང་གི་ཕྱིར་ཡིན། མཐོ་རིས་ཀྱི་
དཔལ་ཕུན་སུམ་ཚོགས་པ་ཞིག་སྒྲུབ་པར་འདོད་པ་ཡིན་ན་ནི་ད་ལྟའི་རྒྱལ་པོའི་
དཔལ་འདི་ལས་ལྷག་པ་མེད་པ་དང༌། ཡོད་དུ་ཆུག་ཀྱང་དེ་བསྒྲུབ་པ་ལ་བསོད་
ནམས་རླབས་ཆེན་གཞན་བྱས་པས་ཆོག་གི །སྤྱན་སྦྱིན་པར་གཏང་མི་དགོས་སོ།།
དེས་ན་འབྲས་བུ་ཅི་ཞིག་འདོད་ནས་སྤྱན་སྦྱིན་པར་གཏོང་བ་ཡིན་ཞེས་ཞུས་པ་ན།
རྒྱལ་པོ་སེམས་དཔའ་ཆེན་པོ་དེས་བློན་པོ་ཆེན་པོ་དེ་ལ་ཐུགས་མི་འཁྲུག་པར་
བྱམས་པ་དང་བཅས་པའི་ཚིག་གིས་སྨྲས་པ། ད་ལོངས་སྤྱོད་ཐམས་ཅད་སྦྱིན་པར་
བཏང་བས་མི་ཆོག་པར་རང་གི་ལུས་དང་སྲོག་ལའང་ཕངས་པ་མེད་པར་མིག་
སྦྱིན་པར་གཏོང་བ་ལ་འབད་པ་འདི་ནི་འཁོར་བའི་ཕུན་ཚོགས་འདོད་ནས་དེའི་
ཕྱིར་དུ་བྱེད་པ་མིན་ནོ། །དེ་ཡང་མངོན་མཐོའི་དཔལ་འབྱོར་ཙམ་ཞིག་བསྒྲུབ་པ་
ལ་བློན་པོ་ཁྱོད་ཀྱིས་ཟེར་བ་ལྟར་མིག་གཏོང་བ་སོགས་ཀྱི་དཀའ་བ་འདི་འདྲ་བྱེད་
མི་དགོས་ཏེ། སངས་རྒྱས་ལ་སེམས་དང་བས་ཕྱག་འཚལ་བ་དང་མཆོད་པ་སྣ་རེ་
ཕུལ་བས་ཀྱང་ཚངས་པའི་དཔལ་ཡང་ཐོབ་ནུས་པར་རྒྱལ་བས་གསུངས་པས་སོ།།
དེས་ན་འཛམ་བུའི་གླིང་འདིས་མཚོན་པའི་ས་སྟེང་ཀུན་ལ་དབང་བྱེད་པའི་ཕྱིར་དུ་
སྦྱིན་པ་བྱེད་པའང་མིན་ལ། ཕྱི་མ་སུམ་ཅུ་རྩ་གསུམ་གྱི་བདག་པོ་སོགས་མཐོ་རིས་
དཔལ་འབྱོར་ཕུན་ཚོགས་ཐོབ་པའི་ཕྱིར་དུ་སྦྱིན་པ་བྱེད་པའང་མིན་ནོ། །སྲིད་པ་
ཐམས་ཅད་སྡུག་བསྔལ་གྱི་རང་བཞིན་ཅན་དུ་མཐོང་བས་ན་སྲིད་པའི་ཕུན་ཚོགས་
དང་གྲགས་པ་སྒྲུབ་པའི་ཕྱིར་དུ་སྦྱིན་པ་མི་བྱེད་ལ། དེ་ཙམ་དུ་མ་ཟད་རང་གཅིག་
- 238 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པུ་འཁོར་བ་ལས་གྲོལ་བའི་ཐར་པ་ཐོབ་པའི་ཕྱིར་དུའང་སྦྱིན་པ་མི་བྱེད་དོ། །འོ་ན་
གང་གི་དོན་དུ་སྦྱིན་པ་བྱེད་ཙ་ན། བྲམ་ཟེ་མིག་སློང་བ་འདིའི་རེ་བ་དོན་མེད་དུ་མི་
འགྱུར་བར་དོན་ལྡན་དུ་བྱ་ཕྱིར་དང་། ནམ་མཁའི་མཐས་ཁྱབ་པའི་སེམས་ཅན་གྱི་
འཇིག་རྟེན་ཐམས་ཅད་སྲིད་ཞིའི་རྒུད་པ་མཐའ་དག་ལས་བསྐྱབས་པའི་ཕྱིར་དུ་ང་
ནི་འདི་ལྟར་མིག་སྦྱིན་པ་ལ་འབད་པ་ཡིན་ནོ། །ང་ནི་ཞེས་གཞན་ལྡན་རྣམ་གཅོད་
ཀྱི་སྒྲ་ངེས་གཟུང་གི་ཚིག་སྨོས་པ་ནི་འཇིག་རྟེན་ན་བྱང་ཆུབ་ཀྱི་སེམས་རིན་པོ་ཆེས་
ཀུན་ནས་བསླངས་ཏེ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པ་འདི་ལྟ་བུ་ནི་
བརྒྱ་ལམ་ན་རེ་རེ་ཙམ་འབྱུང་བ་ལས། འཇིག་རྟེན་ན་འབྱུང་བ་དཀོན་ནོ་ཞེས་
བསྟན་པ་ཡིན་ནོ། །གཞུང་འདི་དག་གིས་ན་རྒྱལ་སྲས་ཀྱི་སྤྱོད་པ་ལ་སློབ་པར་
འདོད་པ་རྣམས་ཀྱིས་སྒོ་གསུམ་གྱི་སྤྱོད་པ་ཅི་བྱེད་ཀྱང་སྲིད་པའི་ཕུན་ཚོགས་ལ་མ་
ཆགས་པ་ཞིག་དང་། བྱང་ཆུབ་ཀྱི་སེམས་རིན་པོ་ཆེས་ཟིན་པ་ཞིག་དང་། རྫོགས་
པའི་བྱང་ཆུབ་འབའ་ཞིག་བསྒྲུབ་པའི་ཕྱིར་དུ་བྱེད་པ་ཞིག་ངེས་པར་དགོས་ཞེས་
བཤད་དོ། །
བརྒྱད་པ་སྤྱན་སྦྱིན་པར་བཏང་ཚུལ་དངོས་ལ་དགུ །སྤྱན་བྱིན་ནས་བྲམ་ཟེ་
ལོང་བ་མིག་དང་ལྡན་པར་མཛད་པ། སྤྱན་བྱིན་པ་ལ་འགྱོད་པ་མེད་པར་མ་ཟད་
དགའ་བ་ཆེན་པོ་སྐྱེས་པ། དེ་ལ་བརྒྱ་བྱིན་ངོ་མཚར་དུ་གྱུར་ཏེ་བསྟོད་ཅིངབདེན་
པའི་ མཐུ་བསྐུལ་བར་བསམ་པ། བརྒྱ་བྱིན་ བྱང་ སེམས་བདག་ ཉིད་ཆེན་པོའི་
མདུན་དུ་འོངས་པ་ལ་དྲི་བ་དང་དྲིས་ལན་བྱས་པ། ལྷའི་དབང་པོ་བརྒྱ་བྱིན་གྱིས་
བྱང་སེམས་བདག་ཉིད་ཆེན་པོའི་བདེན་པའི་མཐུ་བསྐུལ་བ། བྱང་སེམས་བདག་
ཉིད་ཆེན་ པོས་བདེན་ཚིག་བརྗོད་དེ་ མཐོང་ཆོས་ ཀྱི་འབྲས་བུ་བསྟན་པ། བྱང་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སེམས་བདག་ཉིད་ཆེན་པོའི་ལྷག་བསམ་རྣམ་པར་དག་པའི་བདེན་མཐུས་ས་
གཡོས་ཤིང་ལྷ་རྣམས་ཀྱིས་མཆོད་པ་བྱས་པ། བརྒྱ་བྱིན་གྱིས་ལེགས་སོ་བརྗོད་པ།
སློབ་མ་རྣམས་ལ་རྗེས་སུ་གདམས་པར་མཛད་པའོ། །དང་པོ་ནི། དེ་ནས་རྒྱལ་པོ་
དེས་ཞེས་པ་ནས། ཡ་གཅིག་ཀྱང་དེ་ལ་བྱིན་ནོ། །ཞེས་པའི་བར་ཏེ། དེ་ལྟར་རྒྱལ་
པོ་སེམས་དཔའ་ཆེན་པོ་དེས་ཕྱི་ནང་གི་གེགས་གང་གིའང་དབང་དུ་མ་བཏང་བར་
བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་ཆེས་ཆེར་བསྐྱེད་
ནས་སྤྱན་ཡ་གཅིག་སྨན་དཔྱད་ལས་འབྱུང་བ་བཞིན་དུ་དལ་བུས་མ་སྣད་པར་ཕྱུང་
སྟེ། སྡུག་བསྔལ་གྱི་ཚོར་བའི་དབང་དུ་མ་སོང་བར་གཏོང་སེམས་ཤུགས་དྲག་པོའི་
དབང་གིས་རབ་ཏུ་དགའ་བཞིན་དུ་བྲམ་ཟེ་མིག་སློང་བ་དེ་ལ་བྱིན་ཏེ་དེའི་མིག་ཡ་
གཅིག་ལ་བཅུག་གོ །དེ་ནས་ལྷའི་དབང་པོ་བརྒྱ་བྱིན་གྱིས་ཅི་ནས་ཀྱང་རྒྱལ་པོ་
སེམས་དཔའ་ཆེན་པོས་བྱིན་པའི་མིག་དེ་བྲམ་ཟེ་ལོང་བ་དེའི་མིག་ཏུ་གནས་པར་
གྱུར་ནས་མཐོང་བར་རྒྱལ་པོ་སེམས་དཔའ་ཆེན་པོ་འཁོར་དང་བཅས་པས་མཐོང་
བར་འགྱུར་བ་དེ་ལྟ་བུའི་ རྫུ་ འཕྲུལ་མངོན་པར་འདུ་བྱས་སོ། །དེ་ནས་རྒྱལ་པོ་
སེམས་དཔའ་ཆེན་པོས་སྤྱན་ཡ་གཅིག་ཕྱེ་སྟེ་བྲམ་ཟེ་སློང་བ་དེ་ལ་གཟིགས་པ་ན་
བྲམ་ཟེ་དེའི་མིག་ཡ་གཅིག་གིས་ཤིན་ཏུ་གསལ་བར་མཐོང་བ་གཟིགས་སོ། །དེ་
གཟིགས་པ་ན་རྒྱལ་པོ་རང་གི་སྤྱན་ཉམས་པའི་སྡུག་བསྔལ་མེད་པར་མ་ཟད་རྒྱལ་
པོ་རང་ལ་འདོད་པའི་དོན་གང་གྲུབ་པ་ལས་ཀྱང་ལྷག་པར་ཐུགས་རབ་ཏུ་དགའ་
བར་གྱུར་ནས་སྤྱན་ཡ་གཅིག་པོ་དེ་ཡང་བྲམ་ཟེ་དེ་ལ་བྱིན་ནོ། །དེ་བྱིན་པས་རྒྱལ་
པོའི་ཐུགས་བསྐྱེད་དང་བརྒྱ་བྱིན་གྱི་མཐུས་བྲམ་ཟེ་དེའི་མིག་གཉིས་ཀ་ཤིན་ཏུ་
གསལ་བར་མཐོང་བར་གྱུར་ཏོ། །
- 240 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉིས་པ་སྤྱན་བྱིན་པ་ལ་འགྱོད་པ་མེད་པར་མ་ཟད་དགའ་བ་ཆེན་པོ་སྐྱེས་
པ་ལ་གསུམ། རྒྱལ་པོ་སེམས་དཔའ་ཆེན་པོ་སྦྱིན་པ་རླབས་པོ་ཆེ་དེ་བྱས་པས་
ཐུགས་རབ་ཏུ་ཚིམ་ཞིང་དགའ་བ། འཁོར་རྣམས་མྱ་ངན་གྱིས་གདུངས་པ། བརྒྱ་
བྱིན་ ངོ་ མཚར་ སྐྱེས་ པའོ། །དང་ པོ་ནི། དེ་ ནས་ རྒྱལ་ པོ་དེ་ ཡིས་ ཞེས་ པ་ནས།
འཁོར་གྱིས་མཐོང་། ཞེས་པའི་བར་ཏེ། དེ་ལྟར་རྒྱལ་པོ་སེམས་དཔའ་ཆེན་པོ་དེས་
བྲམ་ཟེ་ལོང་བ་ལ་སྤྱན་གཉིས་ཀ་བྱིན་ནས་འགྱོད་པ་དང་གདུང་བ་མེད་པར་མ་
ཟད་ཐུགས་རབ་ཏུ་ཚིམ་པའི་དགའ་བ་ལྷག་པར་རྒྱས་ཏེ། པདྨས་བརྒྱན་པའི་ཡིད་
བཞིན་གྱི་མཚོ་ཆེན་པོ་ལས་འགའ་ཞིག་གིས་པདྨ་བཏོན་ཏེ་པདྨ་མེད་ཀྱང་། ཡིད་
བཞིན་གྱི་མཚོ་ཆེན་པོ་དེའི་དང་བ་དང་གསལ་བ་མ་ཉམས་པར་གནས་པ་དང་
འདྲ་བར་བྱང་སེམས་བདག་ཉིད་ཆེན་པོ་འདིའི་སྤྱན་གྱིས་འབྲས་བུ་གཉིས་བཏོན་
ཡང་ གདོང་གི་མདངས་ ཉམས་པ་མེད་པར་གཏོང་བ་རླབས་པོ་ཆེ་གྲུབ་པ་ལ་
དགའ་བས་བསྐྱོད་པའི་མདངས་རབ་ཏུ་གསལ་བར་གྱུར་ཅིང་། འཇིག་རྟེན་ནི་སྐྱེ་
བོ་ཐམས་ཅད་རང་གི་མིག་ལྟ་ཅི་སྨོས། ལུས་ཀྱི་ཤ་ལས་སེན་མོ་ཙམ་ཞིག་བཅད་
ཀྱང་གདུང་བ་མི་བཟད་པས་ལུས་འགྱུར་ཞིང་དགའ་བ་མེད་པར་འགྱུར་བ་ལ།
བདག་ཉིད་ཆེན་པོ་འདིས་ནི་སྐྱེ་བོ་གཞན་སུ་ལའང་མེད་པའི་ཁྱད་ཆོས་སྤྱན་བཏོན་
ཏེ་བྱིན་ཡང་མི་དགའ་བ་ཕྲ་མོ་ཞིག་ཀྱང་མེད་པར་རབ་ཏུ་ཚིམ་ཞིང་དགའ་བར་
གྱུར་ལ། བྲམ་ཟེ་ལོང་བ་དེ་ཡང་མིག་གཉིས་ཀ་གསལ་བ་དང་ལྡན་པར་དེར་
གནས་ པའི་ འཁོར་ ཀུན་གྱིས་ མཐོང་ངོ༌། །ཚིགས་བཅད་འདིས་ནི་བྱང་སེམས་
བདག་ཉིད་ཆེན་པོ་དེ་ལ་འཇིག་རྟེན་ཐམས་ཅད་དང་མི་མཐུན་པའི་གཏམ་གྱི་
གཞིས་ཕུལ་བྱུང་དུ་བསྔགས་ཏེ། འཇིག་རྟེན་ན་སྐྱེ་བོ་ཐམས་ཅད་མིག་གི་འབྲས་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བུ་གཅེས་པར་བྱེད་པ་ཡིན་པ་ལ། བདག་ཉིད་ཆེན་པོ་འདིས་ནི་མིག་གཉིས་ཀ་
བཏོན་ཏེ་བྱིན་པ་ལ་དགའ་བར་མཛད། འཇིག་རྟེན་ན་མིག་བཏོན་ན་སྡུག་བསྔལ་
གྱི་ཚོར་བ་མི་བཟད་པས་བཞིན་གྱི་མདངས་གསལ་བའི་གོ་སྐབས་མེད་པ་ལ།
བདག་ཉིད་ཆེན་པོ་འདིས་ནི་སྤྱན་བཏོན་ཏེ་བྱིན་ཡང་མདངས་ཉམས་པ་མེད་པར་
ཞལ་གདོང་པདྨའི་མཚོ་ལྟར་དྭངས་ཤིང་གསལ་བར་གྱུར། འཇིག་རྟེན་ན་ལུས་ཀྱི་
ཡན་ལག་བཅད་ན་དགའ་བའི་གནས་མེད་པ་ལ། བདག་ཉིད་ཆེན་པོ་འདིས་ནི་
སྤྱན་བཏོན་ནས་བྱིན་ཡང་དགའ་བ་ལྷག་པར་འཕེལ་པར་གྱུར། འཇིག་རྟེན་ན་
གཞན་གྱི་མིག་གཞན་ལ་སྦྱར་ཏེ་ཕན་ཐོགས་པ་མི་སྲིད་པ་ལ། བདག་ཉིད་ཆེན་པོ་
འདིའི་ལྷག་བསམ་རྣམ་པར་དག་པའི་མཐུས་སྤྱན་གཉིས་ཀ་བྲམ་ཟེ་ལོང་བ་ལ་
བྱིན་པས། བྲམ་ཟེ་ལོང་བའི་མིག་གཉིས་ཀ་གསལ་བར་མཐོང་བར་གྱུར་ཅེས་
སྔོན་མེད་པའི་ཡ་མཚན་ངོ་མཚར་ཆེ་བ་འཇིག་རྟེན་ཐམས་ཅད་དང་ཐུན་མོང་མིན་
པའི་ཡོན་ཏན་བྱང་སེམས་བདག་ཉིད་ཆེན་པོའི་སྙིང་སྟོབས་དང་སྤྱོད་པའི་རླབས་
ཁྱད་པར་དུ་འཕགས་པ་ཕུལ་བྱུང་གི་གཏམ་གྱི་ཚིག་སྦྱོར་དུ་བསྔགས་སོ། །གཉིས་
པ་འཁོར་རྣམས་མྱ་ངན་གྱིས་གདུངས་པ་ནི། རྒྱལ་པོའི་བཙུན་མོའི་འཁོར་དང་ཕོ་
བྲང་འཁོར་རྣམས་ཀྱང་། མྱ་ངན་མཆི་མས་ས་གཞི་ཐམས་ཅད་ཆག་ཆག་བཏབ།
ཅེས་པ་སྟེ། རྒྱལ་པོ་སེམས་དཔའ་ཆེན་པོས་སྤྱན་གཉིས་ཀ་སྦྱིན་པར་བཏང་བས་
འཁོར་ཐམས་ཅད་མྱ་ངན་གྱིས་ནོན་ཏེ་མཆི་མ་ཆར་བཞིན་དུ་བབས་སོ། །ཚིག་
དོན་གཞན་རྣམས་ནི་དངོས་ཟིན་ལྟར་གོ་སླའོ། །གསུམ་པ་བརྒྱ་བྱིན་ངོ་མཚར་
སྐྱེས་པ་ནི། རྒྱལ་པོ་རྫོགས་པའི་བྱང་ཆུབ་བློ་བརྟན་མཐོང་ནས་ནི། །བརྒྱ་བྱིན་དེ་
ཡང་ངོ་མཚར་ཆེ་ཞིང་རབ་ཏུ་དགའ། །ཞེས་པ་སྟེ། ཚིག་དོན་ནི་དངོས་ཟིན་ལྟར་
-242 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གོ་སླའོ། །གསུམ་པ་དེ་ལ་བརྒྱ་བྱིན་ངོ་མཚར་དུ་གྱུར་ཏེ་བསྟོད་ཅིང་བདེན་པའི་
མཐུ་བསྐུལ་བར་བསམ་པ་ནི། དེ་ནས་བརྒྱ་བྱིན་ངོ་མཚར་ཆེན་པོས་ཞེས་པ་ནས།
འགྱུར་བར་བྱའོ་སྙམ་མོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་
པོས་སྐྱེ་བོ་གཞན་གྱིས་རྗེས་སུ་ཡི་རང་ཙམ་ཡང་བྱ་བར་དཀའ་བ་ལུས་དང་སྲོག་
ལའང་མ་ཆགས་པར་ སེམས་ཅན་ཐམས་ཅད་གྱི་དོན་དུ་སྦྱིན་པ་རླབས་པོ་ཆེ་
མཛད་པ་དེ་མཐོང་བ་ན་ལྷའི་དབང་པོ་བརྒྱ་བྱིན་ངོ་མཚར་ཆེན་པོས་སེམས་རབ་
ཏུ་དྭངས་ཤིང་དད་པར་གྱུར་ནས། ཨེ་མའོ་བརྟན་ཞིང་སྙིང་སྟོབས་ཆེ། །ཨེ་མའོ་
སེམས་ཅན་ཕན་འདོགས་པ། །ལས་འདི་མངོན་སུམ་གསལ་གྱུར་ཀྱང་། །ཐེ་ཚོམ་
ཟ་བར་གྱུར་པ་འདྲ། །ཞེས་ཆེད་དུ་བརྗོད་པ་ཆེད་དུ་བརྗོད་ཅིང་བསྔགས་ནས། ད་
ནི་འདི་ལྟར་བུའི་ངོ་མཚར་ཆེ་བའི་སེམས་དཔའ་ཆེན་པོ་འདི་ཡུན་རིང་པོར་འདི་
ལྟར་འོ་བརྒྱལ་དུ་གཞུག་པར་ མི་རིགས་ཀྱི། ངས་བདེན་པའི་མཐུ་བསྐུལ་བའི་
ཐབས་ཀྱིས་བདག་ཉིད་ཆེན་པོ་འདིའི་སྤྱན་གཉིས་ཀ་སླར་སྐྱེས་པར་འགྱུར་བ་
ཞིག་ངེས་པར་བྱའོ་སྙམ་དུ་བསམ་མོ། །ལྷའི་དབང་པོ་བརྒྱ་བྱིན་གྱིས་བྱང་སེམས་
བདག་ཉིད་ཆེན་པོ་ལ་ཡོན་ཏན་ཁྱད་པར་དུ་འཕགས་པས་བསྔགས་ཤིང་ཆེད་
བརྗོད་བྱས་པ་འདིའི་དོན་ནི། བྱང་སེམས་བདག་ཉིད་ཆེན་པོ་འདི་ནི་དང་པོར་
བྱང་ཆུབ་མཆོག་ཏུ་ཐུགས་བསྐྱེད་པའི་དམ་བཅའ་ནམ་ཡང་མི་འདོར་བར་གནས་
སྐབས་ཅིར་གྱུར་ཀྱང་སེམས་ཅན་གྱི་དོན་དུ་རྫོགས་བྱང་སྒྲུབ་པ་ལ་བློ་བརྟན་ཞིང་།
སེམས་བསྐྱེད་ནས་རྒྱལ་སྲས་ཀྱི་སྤྱོད་པ་མཐའ་དག་ལ་སློབ་པ་ལ་ནམ་ཡང་ཞུམ་
པ་མེད་པ་རང་གི་ལུས་དང་སྲོག་ཀྱང་གཏོང་ཕོད་པའི་སྙིང་སྟོབས་ཆེ་བ། བསྡུ་བ་
རྣམ་པ་བཞིའི་སྒོ་ནས་ནམ་མཁའི་མཐས་གཏུགས་པའི་སེམས་ཅན་ཐམས་ཅད་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྗེས་སུ་འཛིན་པ་ལ་བརྩོན་ཞིང་། ལྷག་ པར་ དངོས་ ཀྱི་གདུལ་བྱར་གྱུར་ པའི་
སེམས་ཅན་རྣམས་ལ་ངེས་ པར་ ཕན་འདོགས་པ་ཞེས་ལམ་གྱི་ལུས་ཡོངས་སུ་
རྫོགས་པ་ལ་སློབ་པའི་སྤྱོད་པ་རླབས་པོ་ཆེའི་སྒོ་ནས་བསྔགས་པ་ཡིན་ལ། ལས་
འདི་ཞེས་སོགས་ཚིག་རྐང་གཉིས་ནི་བརྒྱ་བྱིན་རང་གིས་གཙོས་གདུལ་བྱ་རྣམས་
ལ་བརྗོད་པ་སྟེ། འདི་འདྲ་བའི་བྱང་སེམས་བདག་ཉིད་ཆེན་པོའི་ལས་སམ་སྤྱོད་
པ་རླབས་པོ་ཆེ་འདི་འདྲ་མངོན་སུམ་དུ་གསལ་བར་གྱུར་ཀྱང་། །ད་དུང་ཡིད་མི་
ཆེས་པར་ཐེ་ཚོམ་ཟ་བར་གྱུར་པ་འདྲ་སྟེ་ཉམས་སད་པར་བརྩམས་པ་ལྟ་ཞེས་པ་
འདི་འདྲ་བའི་བདག་ཉིད་ཆེན་པོ་འདིའི་སྤྱོད་པ་ལ་ཐེ་ཚོམ་སུ་ཞིག་ཟ་ཞེས་པའོ། །
ཡང་ན་ཨེ་མའོ་བརྟན་ཞིང་ཞེས་སོགས་གཞུང་འདིའི་དོན་མཁྱེན་བརྩེ་ནུས་གསུམ་
ལ་བསྔགས་པ་ལ་སྦྱར་ཏེ། བརྟན་པ་ནི་མཁྱེན་རབ་ཐོགས་པ་མེད་པས་སྤྱིར་ཤེས་
བྱའི་གནས་ཐམས་ཅད་དང་། ཁྱད་པར་ལས་རྒྱུ་འབྲས་ཕྲ་ཞིང་ཕྲ་བ་ནས་ངེས་
ཤིང་། བྱང་སེམས་ཀྱི་སྤྱོད་པ་ལ་ ལྟོས་པའི་རྒྱུ་འབྲས་ལ་ཤེས་ནས་དད་པ་ཐོབ་
པས་སེམས་བསྐྱེད་ཀྱི་དམ་བཅའ་དང་སྤྱོད་པ་ལ་སློབ་པའི་དམ་བཅའ་ནམ་ཡང་
མི་འགྱུར་ཞིང་། བརྩེ་བ་སྙིང་རྗེ་ཆེན་པོ་ཆེས་ཆེར་རྒྱས་པས་ལུས་སྲོག་ལོངས་སྤྱོད་
ཐམས་ཅད་སེམས་ཅན་ལ་གཏོང་བ་ལ་སྙིང་སྟོབས་ཆེ་ལ། ནུས་པའམ་འཕྲིན་
ལས་བསྡུ་བ་བཞིའི་སྒོ་ནས་སེམས་ཅན་ལ་ཕན་འདོགས་པ་ལ་ནམ་ཡང་གཡེལ་
བ་མེད་པའོ། །ཡང་སྙིང་སྟོབས་ཆེ་ཞེས་པ་ནི་བྱང་སེམས་བདག་ཉིད་ཆེན་པོ་འདི་
ལ་སངས་རྒྱས་ཐམས་ཅད་ཀྱིས་བསྔགས་པའི་མཚན་ཏེ། བདག་ཉིད་ཆེན་པོ་འདི་
བྲམ་ཟེ་རྒྱ་མཚོའི་རྡུལ་དུ་འཁྲུངས་པའི་ཚེ་སྲོག་ཆགས་གྲངས་མེད་པ་ཞིག་དེ་
བཞིན་གཤེགས་པ་རིན་ཆེན་སྙིང་པོའི་སྤྱན་སྔར་ཁྲིད་ནས་སེམས་བསྐྱེད་དུ་བཅུག་
- 244 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ན། བསྐལ་བ་བཟང་པོ་འདི་ལ་འཚང་རྒྱ་བར་འགྱུར་བའི་བྱང་སེམས་རྣམས་
ཀྱིས་གཙོས་བྱང་ཆུབ་སེམས་དཔའ་བགྲང་བ་ལས་འདས་པ་ཞིག་གིས་སངས་
རྒྱས་ཀྱི་ཞིང་བཟུང་བའི་ཚེ་མི་མཇེད་འཇིག་རྟེན་གྱི་ཁམས་ཀྱི་རྩོད་ལྡན་ཚེ་ལོ་བརྒྱ་
པའི་དུས་ཀྱི་སེམས་ཅན་མ་རུང་པ་དམུ་རྒོད་ཅན་འདི་རྣམས་གཟིགས་པ་ན་ཇི་
ལྟར་མེ་དཔུང་འབར་བའི་ནང་དུ་སུ་ཡང་འཇུག་པར་མི་སྤྲོ་བ་བཞིན་དུ་འདི་
ཐམས་ཅད་ཀྱིས་ཡལ་བར་བོར་བ་ན། བྲམ་ཟེ་རྒྱ་མཚོའི་རྡུལ་གྱིས་དེ་བཞིན་
གཤེགས་པ་རིན་ཆེན་སྙིང་པོ་ལ་སོགས་པའི་སངས་རྒྱས་ཐམས་ཅད་ལ་མཁྱེན་
པར་གསོལ་ཏེ། སྙིགས་མར་ལུས་པའི་འགྲོ་བ་མ་རུང་དམུ་རྒོད་ཅན་དེ་རྣམས་
ངས་ གདུལ་བར་བྱའོ་ཞེས་ཐུགས་བསྐྱེད་པ་ན། སངས་རྒྱས་ཐམས་ཅད་ ཀྱིས་
མགྲིན་གཅིག་དང་དབྱངས་གཅིག་ཏུ་ལེགས་སོ་ཞེས་བརྗོད་ནས་བདག་ཉིད་ཆེན་
པོ་ཁྱོད་ནི་སྙིང་སྟོབས་ཆེན་པོའོ་ཞེས་མཚན་དུ་བཏགས་ཤིང་བསྔགས་པ་དང་
མཐུན་ པར་བརྗོད་པའོ། །བཞི་པ་བརྒྱ་ བྱིན་ བྱང་ སེམས་བདག་ཉིད་ཆེན་ པོའི་
མདུན་དུ་འོངས་པ་ལ་དྲི་བ་དང་དྲིས་ལན་བྱས་པ་ལ་གཉིས། བྱང་སེམས་བདག་
ཉིད་ཆེན་པོ་དབེན་པར་བསམ་གཏན་ལ་བཞུགས་པའི་མདུན་དུ་བརྒྱ་བྱིན་འོངས་
པ་དང་། དེ་ལ་དྲི་བ་དང་དྲིས་ལན་བྱས་ཏེ་ཆོག་ཤེས་ཀྱི་ཡོན་ཏན་བསྟན་པའོ། །
དང་པོ་ནི། དེ་ནས་རྒྱལ་པོ་ཞེས་པ་ནས། ལྷའི་དབང་པོ་བརྒྱ་བྱིན་མདུན་དུ་འོངས་
སོ། །ཞེས་པའི་བར་ཏེ། དེ་ནས་རྒྱལ་པོ་སེམས་དཔའ་ཆེན་པོ་དེ་རིམ་གྱིས་སྤྱན་
གཉིས་བཏོན་པའི་ཤུལ་གྱི་རྨ་རྣམས་སྨན་དཔྱད་ལས་བྱུང་བའི་གསོས་སྨན་དག་
གིས་ གསོས། འཁོར་རྣམས་དུས་རིམ་གྱིས་ འགྱུར་བས་མྱ་ངན་བསྲབས་ཤིང་
སངས་ནས་སེམས་དཔའ་ཆེན་པོའི་ཉེ་འཁོར་དུ་ཆོ་ངེ་འདོན་པ་སོགས་ཀྱི་སྒྲ་མེད་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅིང་། རབ་ཏུ་དབེན་པའི་གནས་རྫིང་བུ་ཞིག་གི་འགྲམ་ནགས་ཚལ་ཕུན་སུམ་
ཚོགས་པ་རླུང་བསེར་བུ་རྒྱུ་བས་བསིལ་ཞིང་བདེ་ལ། མེ་ཏོག་དང་སྨན་སྣ་ཚོགས་
ཀྱི་དྲི་བསུང་ཞིམ་པོའི་ངད་ལྡང་བ། བུང་བ་མང་པོ་མེ་ཏོག་གི་སྦྲང་རྩི་གཞིབ་པའི་
ཕྱིར་ལྷགས་ཏེ་དྲི་ཟའི་གླུ་དབྱངས་ལྟ་བུའི་སྒྲ་སྙན་པ་བརྒྱུད་མར་འབྱིན་ པའི་
གནས་ཤིག་ཏུ་སྐྱིལ་མོ་ཀྲུང་བཅས་ཏེ་དྲན་པ་ནང་དུ་ཕྱོགས་པར་བཞག་ནས་ནམ་
མཁའི་མཐས་ཁྱབ་པའི་སེམས་ཅན་ཐམས་ཅད་ལ་བྱམས་སྙིང་རྗེ་ཤུགས་དྲག་པོ་
དང༌། དེས་དྲངས་པའི་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་རྩེ་གཅིག་ཏུ་
སྒོམ་ཞིང་བཞུགས་སོ། །འདུག་འདུག་པ་ཞེས་ཟློས་སྒྲ་སྦྱར་བ་ནི་ཕྱི་ནང་གི་ཡུལ་
གང་ལའང་མི་གཡེང་ བར་ བྱང་ ཆུབ་ཀྱི་སེམས་ རིན་ པོ་ ཆེ་ སྒོམ་པ་ལ་རྒྱུན་དུ་
བཞུགས་པའི་དོན་ནོ། །དེ་ལྟར་བཞུགས་པའི་ཚེ་ལྷའི་དབང་པོ་བརྒྱ་བྱིན་དད་པ་
ཆེན་པོས་བྱང་སེམས་བདག་ཉིད་ཆེན་པོའི་མདུན་དུ་འོངས་སོ། །གཉིས་པ་དེ་ལ་
དྲི་བ་དང་དྲིས་ལན་བྱས་ཏེ་ཆོག་ཤེས་ཀྱི་ཡོན་ཏན་བསྟན་པ་ནི། དེ་ནས་རྒྱལ་པོ་
ཞེས་ པ་ནས། བདག་ ནི་ འཆི་ བར་ དགའ། ཞེས་ པའི་ བར་ ཏེ། དེ་ནས་ རྒྱལ་ པོ་
སེམས་དཔའ་ཆེན་པོའི་མདུན་དུ་རྐང་གདུབ་ཀྱི་སྒྲ་ལ་སོགས་པས་སེམས་ཅན་
ཞིག་འོངས་པར་རིག་པ་ན། མདུན་དུ་འོངས་པ་འདི་སུ་ཡིན་ཞེས་དྲིས་པ་དང་།
བརྒྱ་བྱིན་གྱིས་སྨྲས་པ། ང་ནི་ལྷའི་དབང་པོ་བརྒྱ་བྱིན་ཡིན་ཏེ་སེམས་དཔའ་ཆེན་
པོ་ཁྱོད་ཀྱི་དྲུང་དུ་སེམས་དད་པས་འོངས་སོ་ཞེས་སྨྲས་པ་ན། རྒྱལ་ པོ་ སེམས་
དཔའ་ཆེན་པོས་བརྒྱ་བྱིན་ལ་ལྷའི་དབང་པོ་འདིར་གཤེགས་པ་ལེགས་སོ། ཁྱོད་
ཅི་བཞེད་པ་བཀའ་བསྩལ་དུ་གསོལ། གང་དང་གང་བཞེད་པ་ངས་སྦྱིན་ནོ་ཞེས་ཞེ་
ས་དང་བཅས་པར་སྨྲས་སོ། །འདི་ནི་བྱང་སེམས་བདག་ཉིད་ཆེན་པོའི་ཡོན་ཏན་
- 246 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐུང་མོང་མིན་པ་སྟེ། གནས་སྐབས་ཅིར་གྱུར་ཀྱང་སེམས་ཅན་བློས་མི་གཏོང་ཞིང་
སེམས་ཅན་སུ་དང་ཕྲད་ཀྱང་དེ་ལ་གཏོང་བའི་བསམ་པས་ཕར་ཕན་འདོགས་པ་
འབའ་ཞིག་བྱེད་པ་ལས་ ཚུར་སློང་བའི་བསམ་པ་ནམ་ཡང་མི་སྐྱེ་ཞིང་། ལྷའི་
དབང་པོ་བརྒྱ་བྱིན་ལྟ་བུ་ལའང་ཕར་ཕན་འདོགས་པའི་བསམ་པ་མཛད་པ་ལས་
དེའི་དཔལ་དང་ལོངས་སྤྱོད་གང་ལའང་འདོད་པ་དང་རེ་བའི་བསམ་པ་ནམ་ཡང་
མེད་པའི་འབྲས་བུའི་རྟགས་བསྟན་པའོ། །དེ་ནས་བརྒྱ་བྱིན་གྱིས་རྒྱལ་པོ་སེམས་
དཔའ་ཆེན་པོ་ལ་ཡང་སྨྲས་པ། རྒྱལ་པོ་དྲང་སྲོང་ཞེས་བོས་ནས། ང་ཁྱོད་ལ་སློང་
བའི་ཕྱིར་འོངས་པ་མིན་གྱི། མཆོག་སྟེར་བར་འདོད་ནས་འོངས་པ་ཡིན་པས་ཅི་
འདོད་པའི་མཆོག་སློངས་ཤིག །འདིར་དྲང་སྲོང་ཞེས་སྨོས་པ་ནི། དེའི་ཚེ་རྒྱལ་པོ་
སེམས་དཔའ་ཆེན་པོ་དེ་རྒྱལ་པོའི་དཔལ་འབྱོར་ཐམས་ཅད་དོར་ནས་དབེན་པར་
བསམ་གཏན་ལ་བཞུགས་པའི་སྐབས་ཡིན་ལ། འཇིག་རྟེན་པའི་དྲང་སྲོང་རྣམས་
ནི་དབེན་པར་བསམ་གཏན་བསྒོམས་ནས་སྲིད་པའི་ཕུན་ཚོགས་སྒྲུབ་པར་བྱེད་པ་
མང་བས། དེ་དང་མཚུངས་པར་འདིར་ཡང་བརྒྱ་བྱིན་གྱིས་སེམས་དཔའ་ཆེན་པོ་
ལ་རྒྱལ་པོ་དྲང་སྲོང་ཁྱོད་སྲིད་པའི་ཕུན་ཚོགས་ཅི་འདྲ་ཞིག་འདོད་ཅེས་མཆོག་སྦྱིན་
པར་བྱས་སོ། །དེ་ནས་རྒྱལ་པོ་སེམས་དཔའ་ཆེན་པོ་དེ་སྔོན་ཐུགས་བསྐྱེད་པ་ནས་
བཟུང་སྦྱིན་པ་ལ་གོམས་ཀྱི། འཇུངས་པ་སྟེ་སེར་སྣས་ནོར་གསོག་ཕྱིར་སློང་བ་ལ་
ནམ་ཡང་མ་གོམས་པས་བརྒྱ་བྱིན་གྱིས་མཆོག་སྟེར་བར་བྱས་པ་དེ་ལ་ངོ་མཚར་དུ་
མ་གྱུར་ཅིང་། སྲིད་པའི་ཕུན་ཚོགས་ལ་ཞེན་པ་ལོག་པའི་ངེས་འབྱུང་དང་བྱང་ཆུབ་
ཀྱི་སེམས་ཤིན་ཏུ་བརྟན་པས་བརྒྱ་བྱིན་གྱི་ཚིག་དེ་ལ་ཁྱད་གསོད་ལྟར་དུ་རླབས་
ཅན་དུ་སྨྲས་པ། ལྷའི་དབང་པོ་བརྒྱ་བྱིན། ཁྱོད་བདག་ལ་སྲིད་པའི་ཕུན་ཚོགས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གང་དང་གང་འདོད་པ་སྦྱིན་ནོ་ཞེས་སྨྲ་བ་སེམས་དགའ་བས་སྨྲས་པ་ཡིན་མོད་
ཀྱང་། ང་ནི་སྲིད་པའི་ཕུན་ཚོགས་གང་ཡང་མི་འདོད་དེ། ནོར་དང་དཔུང་དང་
མངའ་ཐང་བསམ་གྱིས་མི་ཁྱབ་པ་ང་རང་ལའང་ཡོད་ཀྱང༌། དེ་དག་ཐམས་ཅད་
དོར་ནས་དབེན་པའི་གནས་འདིར་གནས་སོ། །སེམས་ཅན་ཐམས་ཅད་ལ་སེམས་
བརྩེ་བས་ཐམས་ཅད་འཁོར་བ་ལས་སྒྲོལ་བར་འདོད་ཅིང་། གནས་སྐབས་སུ་
ཡང་གང་ལ་གང་འདོད་ཀྱི་ཡོ་བྱད་བཏང་སྟེ་ཚིམ་པར་བྱ་བ་ཞིག་འདོད་པ་ལ། ད་
ནི་མིག་ལོང་བར་གྱུར་པས་དེ་ལྟར་མ་ནུས་པས་ན་ལུས་རྟེན་གཞན་ཞིག་བླངས་
ནས་དབུལ་ཕོངས་རྣམས་ཚིམ་པར་བྱ་བ་ཞིག་འདོད་པས་འཆི་བ་འབའ་ཞིག་
མངོན་པར་འདོད་དོ། །དེའི་རྒྱུ་མཚན་ཅི་ཞིག་ཡིན་ཞེ་ན། གཞན་ཡང་ཉོན་ཅིག །
མིག་དང་ལྡན་པར་གྱུར་ན་སློང་བའི་སྐྱེ་བོ་གང་དང་གང་ནས་ལྷགས་པ་དེ་དང་དེ་
དག་བལྟས་ཏེ་གང་ལ་གང་འདོད་ཀྱི་དངོས་པོས་ཚིམ་པར་བྱས་ཏེ་སློང་བའི་སྐྱེ་བོ་
རྣམས་རང་རང་གི་ཡིད་ལ་རེ་བ་ཐམས་ཅད་ཡོངས་སུ་བསྐངས་པས་རབ་ཏུ་དགའ་
བར་གྱུར་ནས་འཛུམ་པའི་བཞིན་གྱིས་བདག་ལེགས་པར་བལྟ་བ་རྣམས་མཐོང་བ་
ཞིག་བྱུང་ན་སེམས་ཚིམ་པ་ཞིག་འོང་བ་ལ། ད་ལྟ་མིག་གཉིས་ཀ་མེད་པས་དེ་འདྲ་
མི་མཐོང་བས་ན། དེའི་ཕྱིར་ལྷའི་དབང་པོ་བརྒྱ་བྱིན་བདག་ནི་འཆི་བར་མངོན་
པར་དགའོ་ཞེས་སྲིད་པའི་ཕུན་ཚོགས་གང་ལའང་ཆགས་པ་མེད་པའི་ཆོག་ཤེས་
དང་། སེམས་ཅན་འབའ་ཞིག་སྙིང་ལ་སེམས་པའི་བྱང་སེམས་ཀྱི་མཐུ་བསྟན་
ཏོ། །ལྔ་པ་ལྷའི་དབང་པོ་བརྒྱ་བྱིན་གྱིས་བྱང་སེམས་བདག་ཉིད་ཆེན་པོའི་བདེན་
པའི་མཐུ་བསྐུལ་བ་ནི། བརྒྱ་བྱིན་གྱིས་སྨྲས་པ། ཞེས་པ་ནས། དེ་ནི་གསང་བ་
མེད་པར་ རབ་ཏུ་སྨྲ་བར་གྱིས། །ཞེས་པའི་བར་ཏེ། དེ་ལྟར་ བྱང་སེམས་བདག་
- 248 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཉིད་ཆེན་པོས་ལྷའི་དབང་པོ་བརྒྱ་བྱིན་ལ་ནོར་ལོངས་སྤྱོད་སོགས་སྲིད་པའི་ཕུན་
ཚོགས་དང་དཔལ་གང་ཡང་མི་འདོད་ཅེས་མ་བླངས་ཤིང་། སེམས་ཅན་ལ་ཕན་ན་
ནི་དམྱལ་བའི་མེ་ནང་དུའང་དགའ་བཞིན་དུ་འཇུག་པར་སྤྲོ་ལ། སེམས་ཅན་ལ་མི་
ཕན་ན་ནི་མཐོ་རིས་ཀྱི་རྟེན་དང་ལོངས་སྤྱོད་མངའ་ཐང་གང་ཡང་དགོས་པ་མེད་
པས་དབུལ་ཕོངས་སོགས་སེམས་ཅན་རྣམས་ལ་ཕན་འདོགས་མི་ནུས་ན་འཆི་བར་
དགའོ་ཞེས་སྙིང་རྗེ་ཆེན་པོའི་རླབས་དང་ཆོག་ཤེས་ཀྱི་མཐུ་བསྟན་པ་ན། བརྒྱ་བྱིན་
གྱིས་བྱང་སེམས་བདག་ཉིད་ཆེན་པོ་ལ་སླར་ཡང་གསོལ་བ། ལོང་བར་གྱུར་པའི་
གནས་སྐབས་འོ་བརྒྱལ་བར་དགོངས་ནས་འཆི་བར་དགའོ་སྙམ་དུ་མ་སེམས་
ཤིག །བྱང་སེམས་བདག་ཉིད་ཆེན་པོ་ཁྱོད་གཅིག་པུར་མ་ཟད་དུས་གསུམ་གྱི་
བྱང་ཆུབ་སེམས་དཔའ་སྐྱེས་བུ་དམ་པ་ཐམས་ཅད་སེམས་བསྐྱེད་ནས་རྒྱལ་སྲས་
ཀྱི་སྤྱོད་པ་ལ་སློབ་པའི་ཚེ་རང་གི་ལུས་དང་སྲོག་ལའང་མ་ཆགས་པར་སློང་བ་
རྣམས་ལ་སྦྱིན་པ་མཛད་པ་ན། རེས་འགའ་སྤྱན་བྱིན་ནས་ལོང་བའི་གནས་སྐབས་
འདི་ལྟ་བུ་མྱོང་བར་འགྱུར་རོ། །འོན་ཀྱང་ང་ལ་ཐེ་ཚོམ་ཞིག་ཡོད་པ་བདག་ཉིད་
ཆེན་པོ་ཁྱོད་ལ་འདྲིའོ། །སློང་བ་པོའི་སྐྱེ་བོ་རྣམས་ཀྱིས་ནོར་ལོངས་སྤྱོད་ཀྱིས་
བསླངས་པས་མི་ཆོག་པར་སྤྱན་ཡང་བསླངས་ཏེ་ལོང་བ་འདི་ལྟ་བུའི་གནས་
སྐབས་སུ་འགྱུར་བར་བྱས་ན། ད་ཁྱོད་ཀྱི་ཐུགས་ལ་འགྱོད་པ་མེད་དམ། ཡིད་ལ་
ཇི་སྙམ་དུ་སེམས། བདག་ཅག་ལྷ་དང་བཅས་པའི་འགྲོ་བ་ཐམས་ཅད་ཡིད་ཆེས་
པ་ཞིག་ཅི་ནས་མཛད་དགོས་པས་ཁྱོད་ཀྱི་ཐུགས་ལ་གང་བསམ་པ་དེ་སྦ་བ་དང་
གསང་བ་མེད་པར་གསལ་པོ་གསུང་མཛོད་ཅིག་ཅེས་བདེན་པའི་མཐུ་བསྐུལ་
ལོ། །དྲུག་པ་བྱང་སེམས་བདག་ཉིད་ཆེན་པོས་བདེན་ཚིག་བརྗོད་དེ་མཐོང་ཆོས་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀྱི་འབྲས་བུ་བསྟན་པ་ལ་གཉིས། བྱང་སེམས་བདག་ཉིད་ཆེན་པོ་རང་གི་ཡོན་
ཏན་བསྒྲག་པར་མི་བཞེད་པ་དང་། སེམས་ཅན་གྱི་དོན་རྒྱ་ཆེན་པོ་འགྲུབ་པར་
གཟིགས་ནས་བདེན་པའི་མཐུ་བརྗོད་དེ་སྤྱན་གཉིས་སྔར་ལས་ཀྱང་གསལ་བར་
གྱུར་པའོ། །དང་པོ་ནི། རྒྱལ་པོས་སྨྲས་པ། བདག་ངོམ་དུ་གཞུག་པར་དེ་ཙམ་དུ་
ཁྱོད་ལ་ཅི་ཆེད་ཆེ། ཞེས་པ་སྟེ། རྒྱལ་པོ་སེམས་དཔའ་ཆེན་པོས་བརྒྱ་བྱིན་ལ་སྨྲས་
པ། ཁྱོད་བདག་གི་ཡོན་ཏན་བསྒྲག་པར་འདོད་ནས་ངོམ་དུ་གཞུག་པར་དེ་ཙམ་དུ་
ནན་ཏན་བྱེད་པ་ཁྱོད་ལ་དགོས་པ་ཆེན་པོ་ཅི་ཡོད། བྱང་སེམས་རྣམས་ཀྱིས་ནི་
རྙེད་བཀུར་སྙན་གྲགས་ལ་མ་ཆགས་པར་རང་གི་ཡོན་ཏན་སྦ་དགོས་པ་དང་།
སེམས་ཅན་གཞན་རྣམས་ལ་དག་སྣང་སྦྱངས་ཏེ་ཡོན་ཏན་སྒྲོག་དགོས་པར་རྒྱལ་
བས་གསུངས་པས་སོ། །གཞུང་འདི་ནི་བྱང་སེམས་གྱི་སྤྱོད་པ་ལ་སློབ་པར་འདོད་
པ་རྣམས་ཀྱིས་བདག་གི་ཡོན་ཏན་སྦ་བྱ་ཞིང་། །གཞན་གྱི་ཡོན་ཏན་བསྒྲག་པར་
བྱ། །ཞེས་པ་ལྟར་རང་གི་ཡོན་ཏན་སྦ་དགོས་པ་དང་། སྐྱོན་རྣམས་བསྒྲག་དགོས་
པ་དང་། གཞན་གྱི་ཉེས་པ་མི་བརྗོད་ཅིང་ཡོན་ཏན་གང་ཤེས་བསྒྲག་དགོས་པར་
བསྟན་ཅེས་པོ་ཏོ་བ་ཆེན་པོ་གསུངས་སོ། །གཉིས་པ་སེམས་ཅན་གྱི་དོན་རྒྱ་ཆེན་པོ་
འགྲུབ་པར་གཟིགས་ནས་བདེན་པའི་མཐུ་བརྗོད་དེ་སྤྱན་གཉིས་སྔར་ལས་ཀྱང་
གསལ་བར་གྱུར་པ་ན། འོན་ཀྱང་ལྷའི་དབང་པོ་གསན་དུ་གསོལ། ཞེས་པ་ནས།
འགྲན་པ་བཞིན་དུ་ཡོད་པར་གྱུར་ཏོ། །ཞེས་པའི་བར་ཏེ། དེ་ནས་རྒྱལ་པོ་སེམས་
དཔའ་ཆེན་པོས་བརྒྱ་བྱིན་ལ་སྨྲས་པ། དེ་ལྟར་བྱང་ཆུབ་སེམས་དཔའ་རྣམས་ཀྱི་
རང་གི་ཡོན་ཏན་སྦ་བར་བྱ་དགོས་པ་ཡིན་ཡང་སེམས་ཅན་གྱི་དོན་རླབས་པོ་ཆེར་
འགྱུར་བར་མཐོང་ན་ཡོན་ཏན་བརྗོད་དགོས་པར་རྒྱལ་བས་གསུངས་པས། ལྷའི་
- 250 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དབང་པོ་གསན་དུ་གསོལ། བྲམ་ཟེ་ལོང་བ་དེས་མིག་བསླངས་པ་དང་། དེར་མ་
ཟད་ད་ལྟ་སྲོག་སློང་བ་ཞིག་བྱུང་ཡང་སློང་བ་པོ་དེ་རྣམས་ཀྱིས་བསླང་ཞེས་སྨྲ་བའི་
ཚིག་རྣམས་ལ་བདག་མི་དགའ་བ་མེད་པར་མ་ཟད་གཏམ་སྙན་ཐོས་པ་དང་།
ཤིས་པ་བརྗོད་པ་ཐོས་བཞིན་དུ་བདག་དགའ་ན། བདེན་པ་དེས་བདག་གི་མིག་
ཡ་གཅིག་སྔ་མཁོ་བཞིན་དུ་མཐོང་བར་ཤོག་ཅིག་ཅེས་བདེན་ཚིགས་བརྗོད་དོ། །
ཡང་ན་བདེན་ཚིག་བརྗོད་པ་འདིའི་དོན་འདི་ལྟར་བཤད་དེ། སྔར་བྲམ་ཟེ་ལོང་
བས་མིག་བསླངས་ནས་བྱིན་པ་དེའི་ཚེ་དང་། མིག་བྱིན་པས་ལོང་བར་གྱུར་ཏེ་ད་
ལྟ་གང་ཡང་མ་མཐོང་བའི་གནས་སྐབས་འདིར་ཡང་མིག་བྱིན་པ་ལ་འགྱོད་པ་
མེད་ཅིང་སྦྱིན་ཐུབ་པ་ལ་དགའ་བ་ཆེན་པོ་ཡོད་པ་དང་། བྲམ་ཟེ་ལོང་བས་རྒྱལ་པོ་
ཆེན་པོ་ཁྱོད་ཀྱི་སྤྱན་འཚལ་བའི་ཕྱིར་འདིར་འོངས་པས་བསྩལ་དུ་གསོལ་ཞེས་
སྨྲས་པའི་ཚིག་རྣམས་ལ་ཤིས་པ་བརྗོད་པ་བཞིན་དུ་བདག་སྔོན་དང་ད་ལྟའི་དུས་
གཉིས་ཀར་ངེས་པར་དགའ་བ་ཆེན་པོ་ཡོད་ན། བདེན་པ་དེས་བདག་གི་མིག་ཡ་
གཅིག་ གིས་ མཐོང་བར་ཤོག་ཅིག་ཅེས་བརྗོད་ པའོ། །དེ་ནས་རྒྱལ་ པོ་སེམས་
དཔའ་ཆེན་པོ་དེས་ཐུགས་བསྐྱེད་པ་ནས་བཟུང་སྦྱིན་སོགས་རྒྱལ་སྲས་ཀྱི་སྤྱོད་པ་
མཐའ་དག་ལ་བར་མ་ཆད་དུ་བསླབས་ཤིང་། བསོད་ནམས་རྒྱ་ཆེར་སྤེལ་བའི་
རྣམ་པར་སྨིན་པའི་མཐུ་དང་། བདེན་ཚིག་མཛད་པ་དེའི་བྱིན་རླབས་ཀྱི་མཐུས།
བདེན་ཚིག་དེ་སྐད་སྨྲས་མ་ཐག་ཏུ་ སྤྱན་ཡ་གཅིག་སྔར་ལས་ཀྱང་ཁྱད་པར་དུ་
འཕགས་པ་ཨུཏྤལ་མཐིང་གའི་འདབ་མ་རྒྱས་པ་བཞིན་དུ་སྤྱན་དཀྱུས་རིང་ཞིང་
དཀར་ནག་འབྱེས་པ། སྤྱན་གྱི་དབུས་རིན་པོ་ཆེ་ཨིནྡྲ་ནཱི་ལས་སྤྲས་པ་འདྲ་བ་ཞིག་
བྱུང་ནས་མཐོང་བར་གྱུར་ཏོ། །བདེན་པའི་བྱིན་རླབས་ཀྱི་མཐུ་དང་བསོད་ནམས་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤེལ་བའི་ཁྱད་པར་ཞེས་སྤྱན་འབྱུང་བ་དེ་ལ་རྒྱུ་གཉིས་གསུངས་པ་སྔར་བཤད་པ་
དེ་ལྟར་རམ། ཡང་ན་རྒྱུ་དང་རྐྱེན་གཉིས་ལ་སྦྱར་ཏེ། ཐུགས་བསྐྱེད་པ་ནས་བསྐལ་
བ་གྲངས་མེད་དུ་ལུས་སྲོག་ལོངས་སྤྱོད་གང་ལའང་མ་ཆགས་པར་སྦྱིན་པ་གཏོང་
བ་སོགས་བསོད་ནམས་ཀྱི་ཚོགས་བར་མ་ཆད་དུ་སྤེལ་བའི་རྒྱུ་དང་། བདེན་ཚིག་
བརྗོད་པའི་རྐྱེན་གཉིས་ལས་སྤྱན་ལོང་བ་གསོས་ཏེ་སྔར་བས་ཀྱང་ལྷག་པའི་སྤྱན་
བྱུང་བར་གྱུར་ཅེས་སྦྱར་རོ། །འདིས་ནི་དོན་དེ་བདེན་པར་གནས་པ་ཙམ་གྱིས་
བདེན་ཚིག་འགྲུབ་པའི་ངེས་པ་མེད་ཀྱི། བདེན་ཚིག་འགྲུབ་པ་ལ་རྒྱུ་རྐྱེན་མང་དུ་
དགོས་པའང་བསྟན་པ་ཡིན་ནོ། །སྤྱན་ཡ་གཅིག་གིས་མཐོང་བར་གྱུར་ པ་དང་
རྒྱལ་པོ་སེམས་དཔའ་ཆེན་པོ་དེ་ཐུགས་རབ་ཏུ་དགའ་བས་ཡང་བརྒྱ་བྱིན་ལ་སྨྲས་
པ། བྲམ་ཟེ་ལོང་བས་བདག་ལ་མིག་ཡ་གཅིག་བསླངས་ པ་ལ་བདག་གི་མིག་
གཉིས་ཀ་ བྱིན་ལ། དེ་ བྱིན་ པའི་ ཚེ་ སེམས་ལ་འགྱོད་ པ་གཏན་ནས་མེད་ པར་
དགའ་ ཞིང་ སྤྲོ་ལ། སློང་བ་པོ་ལ་ སྙིང་ བརྩེ་ བའི་ སེམས་རྩེ་གཅིག་ཏུ་གྱུར་ན།
བདེན་པ་དེས་མིག་ཡ་གཅིག་ཀྱང་བདག་ལ་ཡོད་པར་ཤོག་ཅིག་ཅེས་བདེན་ཚིག་
བརྗོད་པས། དེ་མ་ཐག་བདེན་པ་གྲུབ་སྟེ་སྤྱན་ཡ་གཅིག་ཀྱང་སྤྱན་སྔ་མ་ལ་འགྲན་
པ་བཞིན་དུ་ཐོན་ཏེ་སྤྱན་གཉིས་ཀས་གསལ་བར་མཐོང་བར་གྱུར་ཏོ། །དགའ་
ཞིང་སྤྲོ་ལ་རྩེ་གཅིག་སེམས་གྱུར་ན། །ཞེས་པའི་དོན་སྦྱོར་དངོས་མཇུག་གསུམ་ལ་
ཡང་སྦྱར་ཏེ། སྦྱོར་བའི་དུས་སུ་དགའ་ཞིང་བྱེད་པ་དང༌། དངོས་གཞིའི་དུས་སུ་སྤྲོ་
བ་དང༌། མཇུག་ཟིན་ནས་འགྱོད་པ་མེད་པར་བྱིན་པ་ལ་དགའ་བའི་སེམས་རྩེ་
གཅིག་པའོ། །ཕར་ཕྱིན་དྲུག་ལྡན་ལའང་སྦྱར་ཏེ་སྦྱིན་པའི་དུས་སུ་སློང་བ་པོ་ལ་
གནོད་འཚེའི་སེམས་མེད་པར་སེམས་ཞི་ཞིང་དུལ་བའི་ཚུལ་ཁྲིམས་དང་སློང་བ་
- 252 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་རྣམས་ལ་བརྙས་པ་དང༌། ཁྱད་གསོད་དང་སྐྱོན་བརྗོད་དང་གནོད་འཚེ་གང་
ཡང་མི་བྱེད་ཅིང་དཀའ་སྤྱད་དང་དུ་ལེན་པའི་བཟོད་པ་དང༌། དགེ་བའི་ལས་དེ་
ལ་སྤྲོ་བའི་བརྩོན་འགྲུས་དང་། སེམས་ཅན་གྱི་དོན་དང་རྣམ་མཁྱེན་ལ་དམིགས་
པའི་རྩེ་གཅིག་པའི་བསམ་གཏན་དང༌། ཆོས་རྣམས་ཀྱི་གནས་ལུགས་ཇི་བཞིན་
ཤེས་པའི་ཤེས་རབ་སྟེ་ཕར་ཕྱིན་དྲུག་ལྡན་དུ་མཛད་དོ་ཞེས་ཀྱང་སྦྱར་རོ། །གཞུང་
འདི་དག་གིས་ནི་བྱང་སེམས་བདག་ཉིད་ཆེན་པོ་འདི་ལས་ཉོན་གྱི་གཞན་དབང་དུ་
སོང་བའི་སོ་སྐྱེ་མིན་པར་ས་ལ་གནས་ཏེ་སྙིང་རྗེ་དང་སྨོན་ལམ་གྱི་དབང་གིས་སྐྱེ་
བ་བཞེས་པ་ཞིག་ཡིན་པ་དང་། ལྷག་བསམ་རྣམ་པར་དག་པའི་ས་ཐོབ་སྟེ་ནམ་
མཁའ་མཛོད་ལ་མངའ་བརྙེས་པས་འདོད་ན་ལུས་ལོངས་སྤྱོད་གང་གིས་ཀྱང་མི་
ཕོངས་པ་ཞིག་ཡིན་པར་བསྟན་ཏོ། །བདུན་པ་བྱང་སེམས་བདག་ཉིད་ཆེན་པོའི་
ལྷག་བསམ་རྣམ་པར་དག་པའི་བདེན་པའི་མཐུས་ས་གཡོས་ཤིང་ལྷ་རྣམས་ཀྱིས་
མཆོད་པ་བྱས་པ་ལ་གཉིས། གཏོང་སེམས་རླབས་པོ་ཆེ་དང་བདེན་པའི་མཐུ་
བསྟན་ པའི་མཐུས་ས་གཡོས་ཤིང་མེ་ཏོག་གི་ཆར་བབས་པ་དང༌། ལྷ་རྣམས་
འདུས་ཏེ་མཆོད་ཅིང་བསྟོད་པའོ། །དང་པོ་ནི། དེ་ནས་རི་དང་བཅས་པའི་ཞེས་པ་
ནས། འབབ་པར་གྱུར། ཅེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་
པོས་འཇིག་རྟེན་ཐམས་ཅད་དང་མི་མཐུན་པའི་སྤྱོད་པ་སྐྱེ་བོ་གཞན་གྱིས་རྗེས་སུ་
ཡི་རང་ཙམ་ཡང་བྱ་བར་དཀའ་བ་སེམས་ཅན་ཐམས་ཅད་ཀྱི་དོན་དུ་སྤྱན་གཉིས་
ཀ་སྦྱིན་པར་བཏང་བ་དང་། བརྒྱ་བྱིན་གྱིས་བདེན་པའི་མཐུ་བསྐུལ་བ་ན་སེམས་
ཅན་གྲངས་མེད་པ་ཞིག་ལ་ཕན་པར་དགོངས་ནས་བདེན་ཚིག་བརྗོད་པས་སྤྱན་
གཉིས་ཀ་སྔར་ལས་ཀྱང་གསལ་བར་གྱུར་པའི་སྤྱོད་པ་ངོ་མཚར་ཅན་དེ་བསྟན་པ་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ན། སྤྱོད་པ་རླབས་པོ་ཆེ་དེ་དག་གི་གཟི་བརྗིད་མ་བཟོད་པར་སྐྲག་པ་བཞིན་དུ་
གླིང་བཞི་པའི་འཇིག་རྟེན་གྱི་ཁམས་འདིའི་ས་ཆེན་པོ་རིའི་དབང་པོ་དང་བཅས་པ་
ཆེས་ཆེར་གཡོས་སོ། །བྱང་སེམས་བདག་ཉིད་ཆེན་པོའི་གཏོང་སེམས་རླབས་པོ་
ཆེ་དེ་མཐོང་བ་ན་རྒྱ་མཚོ་ཆེན་པོའང་གཞན་ལ་བྱིན་གྱིས་དོགས་པས་སྐྲག་པ་
བཞིན་དུ་ཆེས་ཆེར་འདར་ནས་རླབས་ཀྱང་དུས་ལས་འདས་ཏེ་བྱུང་ངོ༌། །རྒྱ་མཚོའི་
རླབས་ནི་ཞག་དྲུག་གམ་བདུན་ནས་ཕྱིར་ལྡོག་པ་ཡིན་གྱི། དུས་དེ་ལས་ནམ་ཡང་
མི་འདའ་བ་ཡིན་ཡང་། འདིར་ནི་ཞག་གྲངས་མ་ལོངས་པར་གློ་བུར་དུ་ལྡོག་ནས་
བྱུང་བའོ། །སུམ་ཅུ་རྩ་གསུམ་ལ་སོགས་པའི་ལྷ་གནས་རྣམས་ན་ཡོད་པའི་རྔ་བོ་
ཆེ་དག་ཀྱང་གཞན་གྱིས་བརྡུང་བའི་རྐྱེན་མེད་པར་གློ་བུར་དུ་ཟབ་ཅིང་སྙན་པའི་
སྒྲ་ཆེན་པོ་སྒྲོག་པར་གྱུར་ཏོ། །སུམ་ཅུ་རྩ་གསུམ་ན་ཡོད་པའི་ལྷའི་རྔ་བོ་ཆེ་དེ་ནི་ལྷ་
རྣམས་ཀྱི་སྤྱི་མཐུན་གྱི་བསོད་ནམས་ཀྱི་མཐུ་ལས་གྲུབ་སྟེ་བཟུང་བ་མེད་པར་བར་
སྣང་ལ་གནས་ཤིང་། ལྷ་རྣམས་འདོད་པའི་ཡོན་ཏན་གྱིས་གཡེངས་ནས་བག་མེད་
པར་གནས་པ་ན། དུས་དུས་སུ་རྔ་ དེས་ལྷ་རྣམས་ལ་བོས་ཏེ། ཀྱེ་མ་འདུ་བྱས་
རྣམས་ནི་མི་རྟག་གོ །ཟག་པ་དང་བཅས་པའི་འདུ་བྱེད་རྣམས་ནི་སྡུག་བསྔལ་
བའོ། །ཆོས་ཐམས་ཅད་ནི་སྟོང་ཞིང་བདག་མེད་པའོ། །མྱ་ངན་ལས་འདས་པ་
འབའ་ཞིག་ཞི་ཞིང་གྱ་ནོམ་པའོ། །ཞེས་ཆོས་ ཀྱི་སྡོམ་བཞིའི་སྒྲ་སྒྲོག་པར་བྱེད་
དོ། །སྐབས་འདིར་ནི་བྱང་སེམས་བདག་ཉིད་ཆེན་པོའི་གཏོང་སེམས་རླབས་པོ་ཆེ་
དང་ལྷག་བསམ་རྣམ་པར་དག་པའི་བདེན་མཐུ་བསྟན་པ་དེ་ལ་ལྷའི་རྔ་བོ་ཆེ་ཆེས་
ཆེར་དགའ་བ་བཞིན་དུ་ཕྱོགས་ཀུན་འགེངས་པའི་འབྲུག་སྒྲ་བཞིན་དུ་ཟབ་ཅིང་རྣ་
བར་སྙན་པའི་སྒྲ་ཆེན་པོ་སྒྲོག་པ་གྱུར་ཏོ། །ཡང་ན་ཟབ་པ་ནི་སྔར་བཤད་པ་ལྟར་
254 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆོས་སྟོན་པའི་སྒྲའི་བརྗོད་བྱ་ཟབ་པ་ལ་བྱའོ། །བྱང་སེམས་བདག་ཉིད་ཆེན་པོའི་
རབ་དཀར་བྱང་ཆུབ་ཀྱི་སེམས་དང་ལྷག་བསམ་རྣམ་པར་དག་པའི་མདངས་ཕྱིར་
ཤར་བ་ལྟ་བུར་ཕྱོགས་རྣམས་ཀུན་ཀྱང་དྭངས་ཞིང་གསལ་བར་སྣང་བར་གྱུར་
ཏོ། །བྱང་སེམས་བདག་ཉིད་ཆེན་པོའི་ཐུགས་ཀྱི་རྟོགས་པ་ནི་འདི་འདྲའོ་ཞེས་
མཚོན་པ་ལྟ་བུར་སྟོན་ཀའི་དུས་བཞིན་ཉི་མ་ཤིན་ཏུ་གསལ་བར་གྱུར་ཏོ། །སྟོན་
ཀའི་དུས་ཞེས་པ་ནི་དུས་དེར་ཆར་གྱིས་སའི་རྡུལ་རྣམས་མནན་ཅིང་ནམ་མཁའ་
ལ་རྡུལ་དང་ཁུག་རྣ་སོགས་སྒྲིབ་བྱེད་གཞན་མེད་པ་དང་། སྤྲིན་རྣམས་གྱེས་ཏེ་
ནམ་མཁའ་ཤིན་ཏུ་དྭངས་པ་གཉིས་ཚོགས་འབྱུང་བའོ། །སྟོན་ཀའི་དུས་བཞིན་
ཞེས་དཔེར་བཀོད་པ་ནི་བྱང་སེམས་བདག་ཉིད་ཆེན་པོས་བདེན་ཚིག་བརྗོད་པའི་
དུས་དེ་དབྱར་དུས་ཡིན་པས་དེའི་ཚེ་ནམ་མཁའ་དྭངས་ཞིང་ཉི་མ་ཤིན་ཏུ་གསལ་
བ་ ཞིག་ བྱུང་ བ་ སྟོན་ དུས་ དང་ འདྲའོ། །ཞེས་ དཔེར་བརྗོད་ པའོ། །བྱང་སེམས་
བདག་ཉིད་ཆེན་པོས་བདེན་ཚིགས་བརྗོད་པའི་དུས་དེ་དབྱར་དུས་ཡིན་པ་ནི་སྔར་
བརྒྱ་བྱིན་བྱང་སེམས་བདག་ཉིད་ཆེན་པོའི་མདུན་དུ་འོངས་པའི་སྐབས་གནས་ཀྱི་
ཡོན་ཏན་བརྗོད་པས་ཤེས་ཏེ། རྒྱལ་པོ་སེམས་དཔའ་ཆེན་པོས་སྤྱན་གཉིས་སྦྱིན་
པར་བཏང་ནས་རྨ་རྣམས་གསོས་པ་དང་། རབ་ཏུ་དབེན་པ་འདོད་པའི་ཕྱིར་རྫིང་
བུའི་འགྲམ་ན་མེ་ཏོག་གི་ལྗིད་ཀྱིས་ནོན་པའི་ཤིང་བཟང་པོ་སྡུག་པོ་ཡོད་པ།
བསེར་བུ་བསིལ་ཞིང་བདེ་ལ་བསུང་ཞིམ་པོའི་ངད་ལྡང་བ་བུང་བ་མང་པོ་སྒྲ་
འབྱིན་པ་ཞིག་ཏུ་སྐྱིལ་མོ་ཀྲུང་བཅས་ཏེ་འདུག་འདུག་པ་དང་། ལྷའི་དབང་པོ་བརྒྱ་
བྱིན་མདུན་དུ་འོངས་སོ། །ཞེས་གནས་དེ་ལ་དབྱར་གྱི་ཡོན་ཏན་བརྗོད་པས་ཤེས་
སོ། །བྱང་སེམས་བདག་ཉིད་ཆེན་པོའི་མཛད་པ་ངོ་མཚར་རྨད་དུ་བྱུང་བ་དེ་ལ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སེམས་མེད་པའི་ འབྱུང་བ་དང་འབྱུང་ འགྱུར་རྣམས་ཀྱང་དགའ་ཞིང་དད་ པས་
མཆོད་པར་བྱེད་ན། ལྷ་དང་བཅས་པའི་འགྲོ་བ་སེམས་ལྡན་རྣམས་ཀྱིས་མཆོད་པ་
བྱ་དགོས་པ་ལྟ་ཅི་སྨོས་ཞེས་མཚོན་པ་ལྟ་བུར་ཙན་དན་ལ་སོགས་པ་དྲི་བཟང་པོ་
སྣ་ཚོགས་ཀྱི་སྤོས་ཆུའི་ཆར་དང་། ལྷའི་མེ་ཏོག་སྣ་ཚོགས་པའི་ཆར་ནམ་མཁའ་
ལས་ལྡིང་ཞིང་བབས་ཏེ་ཤི་བའི་རྒྱལ་པོའི་ཡུལ་གྱི་སའི་ཆ་ཐམས་ཅད་ལྷའི་མེ་
ཏོག་གིས་ཁྱབ་པར་གྱུར་ཏོ། །
གཉིས་པ་ལྷ་རྣམས་འདུས་ཏེ་མཆོད་ཅིང་བསྟོད་པ་ལ་གཉིས། ལྷ་རྣམས་
བྱང་སེམས་བདག་ཉིད་ཆེན་པོའི་དྲུང་དུ་ལྷགས་ཏེ་མཆོད་ཅིང་བསྟོད་པ་བྱས་པར་
བསྟན་པ་དང་། བསྟོད་ཚིག་དངོས་བཤད་པའོ། །དང་པོ་ནི། ལྷ་ཡི་བུ་མོའི་འཁོར་
བཅས་ལྷ་རྣམས་ ཀྱང་། །ཞེས་པ་ནི། སྙན་པའི་ཚིག་རྣམས་ ཀུན་ཏུ་གྲགས་པར་
གྱུར། །ཅེས་ པའི་བར་ཏེ། བྱང་སེམས་བདག་ཉིད་ཆེན་པོས་མཛད་པ་ངོ་མཚར་
རྨད་དུ་བྱུང་བ་དེ་བསྟན་པས། །ཚངས་པ་དང་བརྒྱ་བྱིན་ལ་སོགས་པའི་ལྷ་མཐུ་བོ་
ཆེ་ལྷའི་བུ་དང་བུ་མོའི་འཁོར་བསམ་གྱིས་མི་ཁྱབ་པ་དང་བཅས་པ་བྱང་སེམས་
བདག་ཉིད་ཆེན་པོ་གང་དུ་བཞུགས་པའི་གནས་དེར་ལྷགས་ཏེ། སེམས་དཔའ་
ཆེན་པོའི་མཛད་པ་རྣམས་ངོ་མཚར་ཡ་མཚན་ཆེ་བའི་བློས་མིག་བགྲད་དེ་སེམས་
དཔའ་ཆེན་པོ་དེ་ལ་བལྟ་ཞིང་། འགའ་ཞིག་ནི་མེ་ཏོག་འཐོར། འགའ་ཞིག་ནི་
ཤིས་པ་བརྗོད། འགའ་ཞིག་ནི་དགའ་བའི་ཅ་ཅོ་དང་ག་ཞའི་སྒྲ་འབྱིན། ལྷ་དང་ཀླུ་
ལ་སོགས་པའི་འབྱུང་པོ་མཐུ་ཆེན་བྱང་སེམས་བདག་ཉིད་ཆེན་པོའི་སྤྱོད་པ་རླབས་
པོ་ཆེ་དེ་མཐོང་བས་ངོ་མཚར་དུ་གྱུར་པ་ཐམས་ཅད་ད་ནི་བདག་ཅག་འགྲོ་བ་
ཐམས་ཅད་མགོན་དང་བཅས་སོ་སྙམ་དུ་ཡིད་དགའ་བས་ཁྱབ་པར་གྱུར་ནས་བྱང་
- 256 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་བདག་ཉིད་ཆེན་པོ་ལ་མཆོད་ཅིང་སྙན་པའི་གྲགས་པ་ཕྱོགས་ཀུན་ཏུ་ཁྱབ་
པར་ སྒྲོག་ པ་ དང་། དབྱངས་ ཀྱི་ སྒོ་ནས་ རྒྱལ་ པོ་ སེམས་ དཔའ་ ཆེན་ པོའི་ སྤྱོད་
མཆོག་བསྟོད་པའི་གཞི་བརྗོད་དེ་འཇིག་རྟེན་ཐམས་ཅད་སྙན་པའི་གྲགས་པས་
ཁྱབ་པར་བྱས་སོ། །དེའི་ཚེ་སེམས་དཔའ་ཆེན་པོའི་བྱང་ཆུབ་ཀྱི་སེམས་ཀྱིས་བྱིན་
གྱིས་བརླབས་པས་འབྱུང་བ་རྣམས་ཀྱང་འཁྲུག་པ་མེད་པར་སེམས་ཅན་རྣམས་ལ་
བདེ་བ་བསྐྱེད་ཅིང་། ལྷག་པར་རླུང་བསེར་བུ་བསིལ་བ་ལྡང་བས་གནས་དེའི་
འགྲོ་བ་རྣམས་ལ་ཡིད་དུ་འོང་བའི་བདེ་བ་བསྐྱེད་ལ། དེའི་ཚེ་འཇིག་རྟེན་འདིའི་
སྲོག་ཆགས་གྲོག་སྦུར་ཡན་ཆད་ཐམས་ཅད་ཀྱི་ལུས་ཀྱི་གནོད་པ་དང་སེམས་ཀྱི་
གདུང་བ་རྣམས་ཞི་སྟེ། ཕན་ཚུན་ གནོད་འཚེའི་ སེམས་ མེད་ པར་ བྱམས་ པའི་
སེམས་དང་ལྡན་པའི་དགའ་བས་ཁྱབ་པར་གྱུར་ཅིང་ཐམས་ཅད་ཀྱང་དགེ་སེམས་
དང་ལྡན་པར་གྱུར་ཏོ། །འདི་ནི་ཆོས་ཉིད་ཡིན་ཏེ། སྟོན་པ་ཐུབ་པའི་དབང་པོས་རྡོ་
རྗེ་གདན་བྱང་ཆུབ་ཀྱི་ཤིང་དྲུང་དུ་མངོན་པར་རྫོགས་པར་སངས་རྒྱས་པའི་ཚུལ་
བསྟན་པའི་ཚེ། འཇིག་རྟེན་གྱི་ཁམས་འདིའི་སེམས་ཅན་དམྱལ་བ་པ་ཚུན་ཆད་
སྲོག་ཆགས་ཐམས་ཅད་ཀྱི་སྡུག་བསྔལ་སྐད་ཅིག་ལ་རྒྱུན་ཆད་པ་དང་། ཐམས་
ཅད་བྱམས་པའི་སེམས་དང་ལྡན་པར་གྱུར་པ་དང་། ས་འོག་དང་གླིང་བར་གྱི་མུན་
པ་རྣམས་ཀྱང་སངས་ཏེ་ཐམས་ཅད་འོད་ཀྱི་སྣང་བས་ཁྱབ་པར་གྱུར་པར་གསུངས་
པ་བཞིན་ནོ། །རྒྱལ་པོའི་སྤྱོད་མཆོག་བསྟོད་པའི་ གཞི་ཞེས་པ་ནི། བྱང་ཆུབ་ཏུ་
སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་འདི་ལྟ་བུ་ལ་སློབ་པ་ནི་རྒྱལ་
བ་སྲས་བཅས་ཐམས་ཅད་ཀྱིས་དུས་ཀུན་ཏུ་བསྔགས་པའི་གནས་ཡིན་པ་དང༌།
ལྷ་དང་བཅས་པའི་འགྲོ་བ་ཐམས་ཅད་ཀྱིས་དུས་ཀུན་ཏུ་བསྟོད་ཅིང་གསོལ་བ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདེབས་པའི་གནས་ཡིན་པར་བསྟན་པ་སྟེ། རྒྱལ་སྲས་ཀྱི་སྤྱོད་པ་རླབས་པོ་ཆེ་
འདི་ལྟ་བུ་ནི་སངས་རྒྱས་འབྱུང་བའི་རྒྱུ་ཡིན་ཞིང་། རྒྱུ་འདི་ལྟ་བུ་ཞིག་མེད་པར་
སངས་རྒྱས་ཐོབ་པའི་ཐབས་མེད་པས་ན་སྤྱོད་པ་འདི་ལྟ་བུ་ལ་བསྔགས་ཤིང་
བསྟོད་པ་ནི་སངས་རྒྱས་ཐམས་ཅད་ལ་རྒྱུའི་སྒོ་ནས་བསྔགས་ཤིང་བསྟོད་པ་ཡང་
ཡིན་ནོ། །ལྷ་དང་བཅས་པའི་འགྲོ་བ་ཐམས་ཅད་ཀྱི་གནས་སྐབས་དང་མཐར་
ཐུག་གི་ཕན་བདེ་ཐམས་ཅད་ཀྱང་བྱང་ཆུབ་ཀྱི་སེམས་རིན་པོ་ཆེའི་མཐུ་ཁོ་ན་ལས་
འབྱུང་བས་ན། འདི་ལྟ་བུའི་བྱང་སེམས་ཀྱི་སྤྱོད་པ་རླབས་པོ་ཆེ་ནི་འགྲོ་བ་ཐམས་
ཅད་ལ་ཕན་བདེ་མ་ལུས་སྟེར་བའི་ཡིད་བཞིན་གྱི་ནོར་བུ་གཅིག་པུ་ཡིན་པས་ན་
འདི་འདྲ་བ་ལས་ལྷག་པའི་སྔགས་བྱའི་གནས་མེད་པ་བསྟོད་པ་ཐམས་ཅད་ཀྱི་
གཞི་ཡིན་ནོ། །
གཉིས་པ་བསྟོད་ཚིག་དངོས་བཤད་པ་ལ་གཉིས། སྤྱན་གཉིས་སྦྱིན་པར་
བཏང་བ་ལ་བསྟོད་པ་དང་། ལྷག་བསམ་རྣམ་པར་དག་པའི་བདེན་ཚིག་གི་མཐུས་
སྤྱན་གཉིས་སླར་བྱུང་བ་ལ་བསྟོད་པའོ། །དང་པོ་ནི། ཨེ་མའོ་རླབས་ཆེ་ཨེ་མའོ་
སྙིང་རྗེ་ཆེ། །འདི་ཡི་སེམས་ནི་ཇི་ལྟར་རྣམ་དག་ལྟོས། །ཨེ་མའོ་བདག་གི་བདེ་ལ་
སེམས་མ་ཆགས། །བརྟན་ཞིང་དཔའ་མཆོག་ཁྱོད་ལ་ཕྱག་འཚལ་ལོ། །ཞེས་པ་སྟེ།
འདིས་ནི་བྱང་སེམས་བདག་ཉིད་ཆེན་པོས་སྤྱན་གཉིས་ཀ་སྦྱིན་པར་བཏང་བའི་
སྤྱོད་པ་རླབས་པོ་ཆེ་དེ་དང༌། དེའི་ཀུན་སློང་གི་བསམ་པ་རྣམ་པར་དག་པ་དང་
འབྲས་བུའི་ཡོན་ཏན་རྣམས་ལ་བསྔགས་ཏེ། ཨེ་མའོ་ཞེས་ངོ་མཚར་བའི་ཚིག་
སྔོན་དུ་བཏང་ནས། སེམས་ཅན་ཐམས་ཅད་ཕྱི་ནང་གི་དངོས་པོ་ཀུན་ལ་ཆགས་
ནས་འཁོར་བར་འཁྱམས་པ་འདི་འདྲ་བ་ལ། བདག་ཉིད་ཆེན་པོ་འདི་ནི་རང་གི་
- 258 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལུས་དང་སྲོག་ལའང་མ་ཆགས་པར་བྲམ་ཟེ་ལོང་བ་ལ་སྤྱན་གཉིས་ཀ་སྟེར་བར་
མཛད་པའི་སྤྱོད་པ་རླབས་པོ་ཆེ་འདི་འདྲ་བ་ལ་ལྟོས། ཡང་བྱང་སེམས་བདག་ཉིད་
ཆེན་པོ་འདི་ནི་སྤྱིར་སེམས་ཅན་ཐམས་ཅད་ལ་མ་བུ་གཅིག་པ་ལ་བརྩེ་བ་ལྟར་
ཐུགས་སྙིང་རྗེའི་དབང་དུ་གྱུར་ཅིང༌། ལྷག་པར་བྲམ་ཟེ་ལོང་བ་སོགས་འགྲོ་བ་
ཉམ་ཐག་པ་རྣམས་ལ་སྙིང་རྗེ་ཤིན་ཏུ་ཆེ་བ་དང་འདྲ་བའི་ངོ་མཚར་བ་ལ་ལྟོས་ཞེས་
སྦྱིན་པ་རླབས་པོ་ཆེ་དེ་ལ་བསྔགས་སོ། །ཡང་ བྱང་སེམས་བདག་ཉིད་ཆེན་པོ་
འདིས་རང་གི་ལུས་སྲོག་ལོངས་སྤྱོད་གང་ལ་ཡང་མ་ཆགས་པར་བྲམ་ཟེ་ལོང་བ་
ལ་སྤྱན་སྦྱིན་པར་གཏོང་བ་དེའི་ཚེ་དང་། བཏང་ཟིན་ནས་ཀྱང་འགྱོད་པ་དང་མི་
དགའ་བའི་བསམ་པ་ཕྲ་མོའང་མེད་པར་ལོང་བ་དེས་མིག་ཐོབ་པ་ལས་ཀྱང་ལྷག་
པར་ཐུགས་ལ་དགའ་བ་ཆེན་པོ་སྐྱེས་ཤིང་ཕྱི་ནང་གི་དངོས་པོ་གང་ལ་ཡང་ཆགས་
པའི་ བསམ་ པ་ མེད་ པ་ དང་། ཆོས་ རྣམས་ ཀྱི་ གནས་ ལུགས་ མངོན་ སུམ་ དུ་
གཟིགས་པས་མཚན་འཛིན་གྱི་རྣམ་རྟོག་གི་དབང་དུ་སྐད་ཅིག་ཀྱང་མི་འགྲོ་བར་
སེམས་རྣམ་པར་དག་པ་འདི་འདྲ་བ་ལ་ལྟོས་ཞེས་ཀུན་སློང་གི་བསམ་པ་རྣམ་པར་
དག་པ་ལ་བསྔགས་སོ། །ཡང་ཨེ་མའོ་ཞེས་ངོ་མཚར་བའི་ཚིག་བརྗོད་དེ། བྱང་
སེམས་བདག་ཉིད་ཆེན་པོ་འདི་ནི་འདི་ལྟ་བུའི་དཀའ་བའི་སྤྱོད་པ་ཅི་མཛད་པ་
ཐམས་ཅད་ཀྱང་སེམས་ཅན་ཁོ་ནའི་དོན་དུ་མཛད་པ་ལས་རང་གི་བདེ་བ་ལ་
སེམས་མ་ཆགས་པ་སྟེ་མི་སེམས་ཤིང་། སེམས་ཅན་གྱི་དོན་དུ་འགྱུར་ན་དམྱལ་
བའི་མེ་ནང་དུའང་འཇུག་པར་སྤྲོ་ལ། སེམས་ཅན་གྱི་དོན་དུ་མི་འགྱུར་ན་ནི་ཐར་
པའི་བདེ་བའང་མི་འདོད་པ་འདི་འདྲ་བའི་ངོ་མཚར་ཆེ་བ་ལ་ལྟོས། བྱང་སེམས་
བདག་ཉིད་ཆེན་པོ་འདི་ནི་སྔོན་ཐུགས་བསྐྱེད་པ་ནས་བཟུང་ཐུགས་བསྐྱེད་དང་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྒྱལ་སྲས་ཀྱི་སྤྱོད་པ་རླབས་པོ་ཆེ་མཐའ་དག་ལ་སློབ་པའི་དམ་བཅའ་ནམ་ཡང་མི་
འགྱུར་བར་བརྟན་ཞིང་། སེམས་ཅན་ཐམས་ཅད་སྒྲོལ་བའི་ཕྱིར་དུ་སངས་རྒྱས་ཀྱི་
གོ་འཕང་ཐོབ་པ་བྱེད་པ་ལ་བར་དུ་གཅོད་པའི་དགྲ་ཉོན་མོངས་པ་ས་བོན་དང་
བཅས་པ་དང་། རང་དོན་ཡིད་བྱེད་ཀྱི་བློ་དང་། དུས་རིང་པོར་དཀའ་བ་སྤྱོད་པ་ལ་
སྒྱིད་ལུག་ཅིང་ཞུམ་པ་སོགས་གནོད་བྱེད་ཐམས་ཅད་བཅོམ་སྟེ་རྫོགས་བྱང་མྱུར་དུ་
སྒྲུབ་པར་བྱེད་པའི་དཔའ་བོ་ཆེན་པོ་ཞེས་འབྲས་བུའི་སྒོ་ནས་བསྔགས་ཏེ། རྣམ་པ་
ཀུན་ཏུ་སྐྱོན་ཐམས་ཅད་དང་བྲལ་ཞིང་ཡོན་ཏན་ཐམས་ཅད་ཡོངས་སུ་རྫོགས་པའི་
སེམས་དཔའ་ཆེན་པོ་ཁྱོད་ལ་ཕྱག་འཚལ་ལོ་ཞེས་དཀར་ཕྱོགས་སྐྱོང་བའི་ལྷ་དང་
ཀླུ་སོགས་མི་མ་ཡིན་མཐུ་ཆེན་ཐམས་ཅད་ཀྱིས་མགྲིན་གཅིག་ཏུ་བསྟོད་དོ། །
བདག་ ཅག་ འགྲོ་ བ་ ཐམས་ ཅད་ ཀྱང་ སེམས་ དཔའ་ ཆེན་ པོ་ ཐུགས་ རྗེ་ཅན་
ཁྱོད་ཀྱི་མཐུས་མྱུར་དུ་བསྒྲལ་དུ་གསོལ་ཞེས་པ་ནི་ཚིག་གི་ལྷག་མའོ། །གཉིས་པ་
ལྷག་བསམ་རྣམ་པར་དག་པའི་བདེན་ཚིག་གི་མཐུས་སྤྱན་གཉིས་སླར་བྱུང་བ་ལ་
བསྟོད་པ་ནི། པདྨའི་སྤྱན་ནི་དཔལ་ལྡན་སླར་རྒྱས་པས། ཁྱོད་ཀྱིས་འགྲོ་བ་མགོན་
བཅས་བགྱིས་པ་ལེགས། །ཨེ་མའོ་བསོད་ནམས་ཚོགས་ནི་དོན་ཡོད་པ། །རིང་
ཞིག་ལོན་ནས་ ཁྱོད་ ཀྱི་ བྱིན་ གྱིས་ རྒྱལ། །ཞེས་པ་སྟེ། འདིས་ནས་ བྱང་ སེམས་
བདག་ཉིད་ཆེན་པོས་ལྷག་བསམ་རྣམ་པར་དག་པའི་བདེན་ཚིག་གི་མཐུ་བརྗོད་དེ་
སྤྱན་གཉིས་སྔར་ལས་ཀྱང་ཁྱད་པར་དུ་འཕགས་པར་གྱུར་པ་དང་བསོད་ནམས་
ཀྱི་མཐུ་ཆེ་བ་ལ་བསྔགས་ཏེ། རྒྱལ་པོ་སེམས་དཔའ་ཆེན་པོ་ལ་ལྷའི་དབང་པོ་བརྒྱ་
བྱིན་གྱིས་བདེན་ཚིག་གི་མཐུ་བརྗོད་དགོས་པར་བསྐུལ་བ་ན། རྒྱལ་པོ་སེམས་
དཔའ་ཆེན་པོས་ཀྱང་དངོས་ཀྱི་གདུལ་བྱ་མཐའ་ཡས་པ་ལ་ཐུགས་བརྩེ་བ་ཆེན་
- 260 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོས་དགོངས་ཏེ་ལྷག་བསམ་རྣམ་པར་དག་པའི་བདེན་ཚིག་བརྗོད་པས། ཚོགས་
གཉིས་ཀྱི་དཔལ་དང་ལྡན་པའི་རྒྱལ་པོ་སེམས་དཔའ་ཆེན་པོའི་པདྨའི་སྤྱན་གཉིས་
ཀ་སླར་ཡང་གསོས་ཏེ་རྒྱས་པར་གྱུར་པས་ཤི་བིའི་ཡུལ་གྱི་འབངས་འགྲོ་བ་ཐམས་
ཅད་མགོན་དང་བཅས་པར་བགྱིས་པ་ལེགས་སོ་ཞེས་བསྔགས་སོ། །དེ་ཡང་སྤྱིར་
སེམས་དཔའ་ཆེན་པོ་འདི་ཐུགས་བསྐྱེད་པ་ནས་བཟུང་སྤྱོད་པ་ནམ་ཡང་ཉམས་པ་
མེད་པར་ལྷ་དང་བཅས་པའི་འགྲོ་བ་ཐམས་ཅད་ཀྱི་མགོན་མཛད་པ་ལ་རིངས་
པར་བྱོན་པ་ཡིན་པས་འགྲོ་བ་ཐམས་ཅད་མགོན་དང་བཅས་པར་བགྱིས་པ་ཡིན་
ཡང་། སྐབས་འདིར་བྲམ་ཟེ་ལོང་བས་སྤྱན་གཉིས་ཀ་བྱིན་ནས་རེ་ཞིག་སྤྱན་ལོང་
བར་གྱུར་ཏེ། རྒྱལ་པོའི་བྱ་བས་འཇིག་རྟེན་སྐྱོང་བར་མ་ནུས་པར་དབེན་པར་
བསམ་གཏན་ལ་བཞུགས་པས་ཤི་བི་བ་རྣམས་རེ་ཞིག་མགོན་དང་བྲལ་བ་ལྟ་བུར་
གྱུར་ པ་ནི། སླར་ ཡང་ སྤྱན་ རྙེད་ པས་ མགོན་ དང་ བཅས་ པར་ བགྱིས་ སོ་ཞེས་
བསྔགས་པའོ། །ཡང་རྒྱལ་པོ་སེམས་དཔའ་ཆེན་པོ་ལ་ཨེ་མའོ་ཞེས་ངོ་མཚར་བའི་
ཚིག་བརྗོད་ནས། ཁྱོད་ཀྱི་སྤྱན་གཉིས་སྦྱིན་པར་བཏང་བས་ལོང་བ་མིག་གཉིས་
དང་ལྡན་པར་བྱས་ཤིང༌། བདེན་ཚིག་བརྗོད་ནས་རང་ཉིད་ཀྱང་སྤྱན་གཉིས་ཀ་
དང་ལྡན་པར་གྱུར་པས་ན་སྦྱིན་པ་བཏང་བ་སོགས་ཁྱོད་ཀྱི་བསོད་ནམས་ཀྱི་
ཚོགས་གང་བསགས་པ་ཐམས་ཅད་རང་གཞན་གཉིས་ཀ་ལ་ཕན་པའི་དོན་ཡོད་
པ་འདི་འདྲ་བ་ནི་ངོ་མཚར་རོ། །བདག་ཅག་འགྲོ་བ་ཐམས་ཅད་སྔོན་ཡུན་རིང་མོ་
ཞིག་ནས་འཁོར་བ་འདིར་འཁོར་ནས་སྡུག་བསྔལ་གྱིས་ཉམ་ཐག་པར་ལུས་པ་ལ།
ད་རེས་བྱང་སེམས་བདག་ཉིད་ཆེན་པོ་ཁྱོད་དང་མཇལ་བས་ན། བདག་ཉིད་ཆེན་
པོ་ཁྱོད་ཀྱི་བྱིན་རླབས་ཀྱི་མཐུས་བདག་ཅག་རྣམས་ཀྱང་མྱུར་དུ་རྒྱལ་བར་འགྱུར་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རོ་ཞེས་བསྔགས་སོ། །ཡང་ན་ཚིག་རྐང་མཐའ་ མ་འདིའི་དོན་འདི་ ལྟར་ བྱ་སྟེ།
རྒྱལ་པོ་སེམས་དཔའ་ཆེན་པོ་ཁྱོད་ཀྱིས་སྤྱན་གཉིས་བྱིན་པས་རེ་ཞིག་ལོང་བར་
གྱུར་པ་ན་བདག་ཅག་འགྲོ་བ་ཐམས་ཅད་མྱ་ངན་གྱིས་ནོན་ཏེ་དུས་ཐུང་ཡང་ཤིན་
ཏུ་ཡུན་རིང་བ་ལྟ་བུ་ཉམ་ཐག་པར་གྱུར་པ་ལ། དེ་ནས་རྒྱལ་པོ་སེམས་དཔའ་ཆེན་
པོ་ཁྱོད་ཀྱིས་ལྷའི་མཐུ་ལ་མ་ལྟོས་པར་བདག་ཉིད་ཀྱི་བདེན་ཚིག་བརྗོད་པའི་བྱིན་
རླབས་ཀྱིས་ལོང་བའི་གནས་སྐབས་ལས་རྒྱལ་བ་སྟེ་ཐར་ནས་སྤྱན་གཉིས་སྔར་
ལས་ ཀྱང་གསལ་བར་གྱུར་ པས། ཤི་བིའི་ཡུལ་ན་གནས་པའི་འབངས་རྣམས་
ཀྱིས་གཙོས་འགྲོ་བ་ཐམས་ཅད་ཀྱི་སེམས་ཚིམ་པར་མཛད་པ་ཐུགས་རྗེ་ཤིན་ཏུ་
ཆེའོ། །བདག་ཅག་འགྲོ་བ་རྣམས་ཀྱང་སེམས་དཔའ་ཆེན་པོ་ཁྱོད་ཀྱི་མཐུས་མྱུར་
དུ་རྒྱལ་བར་གྱུར་ཅིག་ཅེས་ པ་ནི་ཚིག་གི་ལྷག་མའོ། །ཚིག་རྐང་མཐའ་མ་ལ་
འགྱུར་གསར་དུ། རིང་ཞིག་ལོན་ནས་བྱིན་གྱིས་རླབས་ཀྱིས་རྒྱལ། །ཞེས་འབྱུང་
ངོ༌། །ཚིགས་བཅད་སྔ་མས་བྱང་སེམས་ཀྱི་སྤྱོད་པ་རླབས་པོ་ཆེའི་སྒོ་ནས་བསྔགས་
པ་དང༌། ཚིགས་བཅད་ ཕྱི་མ་འདིས་སྤྱོད་པ་རླབས་པོ་ཆེའི་མཐུ་བསྟན་པའི་སྒོ་
ནས་བསྔགས་པ་ལ་ཡང་སྦྱར་རོ། །གཞན་ཡང་འདི་དག་ལ་བསམ་པ་དང་། སྦྱོར་
བ་དང་། བསམ་སྦྱོར་གཉིས་ཀྱི་འབྲས་བུ་ལ་སྦྱར་ཏེ་བསྔགས་པ་སོགས་བཤད་
པར་བྱ་བ་མང་དུ་སྣང་ནའང་ཚིག་གི་ཁུར་ཆེས་པས་འཇིགས་ནས་དེ་ཙམ་ལས་མ་
སྤྲོས་སོ། །
བརྒྱད་པ་བརྒྱ་བྱིན་གྱིས་ལེགས་སོ་བརྗོད་པ་ནི། དེ་ནས་བརྒྱ་བྱིན་གྱིས་
ཞེས་པ་ནས། མི་སྣང་བར་གྱུར་ཏོ། །ཞེས་པའི་བར་ཏེ། དེ་ནས་ལྷའི་དབང་པོ་
བརྒྱ་བྱིན་བྱང་སེམས་བདག་ཉིད་ཆེན་པོའི་མདུན་དུ་འོངས་ནས་ལག་པ་གཡས་པ་
- 262 -



སྙ
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རིན་པོ་ཆེའི་རྒྱན་གྱིས་སྤྲས་པ་བཏེགས་ནས་ལེགས་སོ་ལེགས་སོ་ཞེས་བརྗོད་དེ་
མགུ་བར་བྱས་ནས་སྨྲས་པ། རྒྱལ་པོ་སེམས་དཔའ་ཆེན་པོ་ཁྱོད་སེམས་ཅན་གྱི་
དོན་དུ་ཐུགས་བསྐྱེད་ནས་བསྐལ་པ་བགྲང་བ་ལས་འདས་པ་སོང་ཞིང་། རང་གི་
ལུས་སྲོག་ལོངས་སྤྱོད་གང་ལའང་མ་ཆགས་པར་སེམས་ཅན་ཐམས་ཅད་ལ་
གཏོང་བའི་བསམ་པ་རྣམ་པར་དག་པ་ཞིག་ཡིན་པ་ནི་ངས་སྔར་ནས་ཤེས་ཟིན་
ཀྱང་། རྒྱལ་པོ་སེམས་དཔའ་ཆེན་པོ་ཁྱོད་ཀྱི་སྤྱོད་པ་རྣམ་པར་དག་པ་དེ་ཆེས་ཆེར་
འཕེལ་བའི་ཕྱིར་དང༌། སླར་ཡང་དྲི་མ་དང་བྲལ་བར་བྱ་བའི་ཕྱིར་ངས་བསམ་
བཞིན་དུ་ཉམས་སད་དེ་བྲམ་ཟེ་ལོང་བར་སྤྲུལ་ནས་མིག་བསླངས་ཤིང། སླར་
ཡང་བདེན་པའི་མཐུ་བསྐུལ་ཏེ་མིག་གཉིས་ཀ་འབྱུང་བར་བྱས་པས་ཁྱོད་ལ་མིག་
སླར་བྱིན་པ་ལྟ་བུ་ཡིན་པས་ན། ངས་བདག་ཉིད་ཆེན་པོ་ཁྱོད་བྱང་སེམས་ཀྱི་སྤྱོད་
པ་མྱུར་དུ་རྫོགས་པར་བྱ་བའི་གྲོགས་བྱས་པ་ཡིན་པས་ཐུགས་དགྱེས་པར་མཛོད་
ཅིག །ངས་དེ་ལྟར་གྲོགས་བྱས་པས་ཁྱོད་ཀྱི་ལྷག་བསམ་རྣམ་པར་དག་པ་གོང་
འཕེལ་དུ་གྱུར་ཏེ་བདེན་ཚིག་གི་མཐུས་མིག་གཉིས་ཀ་སྔར་ལྟར་བྱུང་བར་མ་ཟད།
ལྷའི་མིག་ཀྱང་ཐོབ་སྟེ་དཔག་ཚད་བརྒྱ་ཚུན་ཆད་ཀྱི་སའི་ཆ་ཁོར་ཡུག་ཐམས་ཅད་
དུ་དེ་ན་ཡོད་པའི་རྡུལ་ཕྲ་རབ་ཚུན་ཆད་ཀྱང་རྒྱང་རིང་བ་དང་བྲག་རི་མཐོན་པོ་
རྣམས་ཀྱིས་བར་དུ་བཅད་པས་ཀྱང་མི་གནོད་པར་ཐོགས་པ་མེད་པར་མཐོང་བར་
འགྱུར་རོ་ཞེས་སྨྲས་ནས་བརྒྱ་བྱིན་དེ་ཉིད་དུ་མི་སྣང་བར་གྱུར་ཏོ། །འགྱུར་གསར་
དུ། རྒྱལ་པོ་ཁྱོད་ཀྱི་མིག་ནི་འདི་གཉིས་པོ། ཁྱོད་ཀྱིས་དེ་ལྟར་སྦྱིན་པ་བྱིན་པས་ན།
ཞེས་བརྒྱ་བྱིན་གྱིས་རྒྱལ་པོ་ལ་སྤྱན་སླར་བྱིན་པ་ལ་མ་སྦྱར་བར་རྒྱལ་པོ་སེམས་
དཔའ་ཆེན་པོས་བྲམ་ཟེ་ལོང་བ་ལ་སྤྱན་བྱིན་པ་ལ་སྦྱར་རོ། །འཛམ་བུའི་གླིང་དུ་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞུགས་པའི་བྱང་ཆུབ་སེམས་དཔའ་རྣམས་སྤྱོད་པ་རླབས་པོ་ཆེ་ལ་སློབ་པའི་ཚེ་
སྦྱིན་པ་དང་བཟོད་པའི་ཉམས་ལེན་གོང་འཕེལ་དུ་འགྱུར་བའི་ཕྱིར་བརྒྱ་བྱིན་གྱིས་
གྲོགས་བྱེད་པར་མདོ་ལས་གསུངས་སོ། །
དགུ་པ་སློབ་མ་རྣམས་ལ་རྗེས་སུ་གདམས་པར་མཛད་པ་ལ་གཉིས། བྱང་
སེམས་བདག་ཉིད་ཆེན་པོ་ཕོ་བྲང་དུ་བྱོན་ཏེ་དགའ་སྟོན་རྒྱས་པར་བྱས་པ་དང༌།
སློབ་མ་རྣམས་ལ་ཆོས་བཤད་པའོ། །དང་པོ་ནི། དེ་ནས་བྱང་ཆུབ་སེམས་དཔའ་
ཞེས་པ་ནས། འཁོར་གྱི་ནང་དུ་འདུག་སྟེ། །ཞེས་པའི་བར་ཏེ། དེ་ལྟར་བྱང་སེམས་
བདག་ཉིད་ཆེན་པོས་ལྷག་བསམ་རྣམ་པར་དག་པའི་བདེན་མཐུ་བརྗོད་པས་སྤྱན་
གཉིས་ སྔར་ ལྟར་ མཐོང་ བར་ གྱུར། ལྷའི་ མིག་ ཀྱང་ ཐོབ། ལྷ་རྣམས་ ཀྱིས་ ཀྱང་
མཆོད་ཅིང་བསྟོད་ནས་རྫིང་བུའི་འགྲམ་སྐྱེད་མོས་ཚལ་གྱི་དབེན་པའི་གནས་དེ་
ནས་ བློན་ པོ་ ཆེན་ པོ་ རྣམས་ དང༌། རྗེས་ སུ་ འབྲང་ བའི་ འཁོར་ རྣམས་ དང༌།
འབངས་ཀྱི་སྐྱེ་བོ་གྲངས་མེད་པ་དག་དང༌། ཕོ་བྲང་འཁོར་གྱི་མི་རྣམས་ལོངས་
སྤྱོད་ཐམས་ཅད་དབུལ་ཕོངས་རྣམས་ལ་བྱིན་པར་མ་ཟད་སྤྱན་གཉིས་ཀྱང་སློང་བ་
ལ་སྟེར་བར་མཛད་པའི་སྤྱོད་པ་རླབས་པོ་ཆེ་དེ་ལ་ངོ་མཚར་ཡ་མཚན་ཆེ་ཞིང་།
སླར་ཡང་བདེན་པའི་མཐུས་སྤྱན་གཉིས་གསལ་བར་མཐོང་བར་གྱུར་པས་སེམས་
རབ་ཏུ་དགའ་བར་གྱུར་ནས་སེམས་དཔའ་ཆེན་པོའི་ཞལ་གྱི་དཀྱིལ་འཁོར་ལ་
མིག་མི་འཛུམ་པར་བལྟ་ཞིང་། རིག་བྱེད་སྨྲ་བའི་བྲམ་ཟེ་རྣམས་ཀྱིས་ཀྱང་རྒྱལ་
བར་གྱུར་ཅིག་ཅེས་ཤིས་པ་བརྗོད་པའི་ཚིག་གིས་མངོན་པར་དགའ་བར་བྱས་ཏེ།
རོལ་མོ་ལ་སོགས་པའི་མཆོད་པའི་བྱེ་བྲག་སྣ་ཚོགས་པས་བསུས་ཏེ་ཕོ་བྲང་དམ་
པ་གསེར་གྱི་རྒྱལ་མཚན་དང་བ་དན་སྣ་ཚོགས་བཙུགས་པ་མངོན་པར་མཐོ་བའི་
- 264 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱན་རྣམས་ཀྱིས་བརྒྱན་པར་བྱོན་ནས་འཁོར་གྱི་ནང་དུ་འདུག་སྟེ་དགའ་སྟོན་རྒྱ་
ཆེར་ བྱས་ སོ། །གཉིས་པ་སློབ་མ་རྣམས་ལ་ཆོས་ བཤད་ པ་ ལ་ གཉིས། ཕྱོགས་
མཐའ་དག་ནས་འདུས་ པའི་སློབ་མའི་ཚོགས་རྒྱ་ཆེན་པོ་ལ་ཆོས་བཤད་པར་
བསྟན་པ་དང༌། བཤད་བྱའི་ཆོས་དངོས་སོ། །དང་པོ་ནི། དགའ་བས་བལྟ་བའི་
ཕྱིར་ཞེས་པ་ནས། །ཆོས་བཤད་དོ། །ཞེས་པའི་བར་ཏེ། བྱང་སེམས་བདག་ཉིད་
ཆེན་པོས་འཛམ་བུའི་གླིང་གི་སློང་མོ་བ་ཐམས་ཅད་གང་འདོད་པའི་ལོངས་སྤྱོད་
ཀྱིས་ཚིམ་པར་མཛད་ཅིང་མཐར་སྤྱན་གཉིས་ཀྱང་སྦྱིན་པར་བཏང་བ་དང༌། སླར་
ཡང་བདེན་པའི་མཐུ་བརྗོད་དེ་སྤྱན་གཉིས་ཀས་མཐོང་བར་གྱུར་པ་དང་། ས་
གཡོས་པའི་ལྟས་ཆེན་པོ་བྱུང་ཞིང་ལྷ་རྣམས་དེར་ལྷགས་ནས་མཆོད་ཅིང་བསྟོད་པ་
སོགས་མཛད་པ་རླབས་པོ་ཆེ་དེའི་སྙན་པའི་གྲགས་པས་འཛམ་བུའི་གླིང་གི་སའི་
ཆ་ཐམས་ཅད་དུ་ཁྱབ་སྟེ། འཛམ་བུའི་གླིང་གི་རྒྱལ་ ཕྲན་རྣམས་དང་། བློན་པོ་
རྣམས་དང་། བྲམ་ཟེ་རྣམས་དང༌། འབངས་ཀྱི་སྐྱེ་བོ་བགྲང་བ་ལས་འདས་པ་ཞིག་
བྱང་སེམས་བདག་ཉིད་ཆེན་པོ་ལ་མངོན་པར་དགའ་བས་བལྟ་བའི་ཕྱིར་འདུས་པ་
རྣམས་ལ་རང་གིས་ཇི་ལྟར་ཐུགས་ཉམས་སུ་བཞེས་ཏེ་མངོན་དུ་གྱུར་པའི་ཆོས་རྒྱ་
ཆེར་བཤད་དོ། །
གཉིས་པ་བཤད་བྱའི་ཆོས་དངོས་ལ་བཞི། རང་གི་ཉམས་སུ་མྱོང་བའི་མཐོང་
ཆོས་ཀྱི་འབྲས་བུ་བསྟན་ཏེ་སྦྱིན་པ་བྱ་བར་གདམས་པ། གནས་སྐབས་མངོན་མཐོ་
ལ་ལྟོས་ནས་ཀྱང་སྦྱིན་པ་བྱ་བ་ལ་འབད་དགོས་པར་གདམས་པ། མཐར་ཐུག་གི་
དོན་ལ་ལྟོས་ནས་སྦྱིན་པ་བྱ་བར་གདམས་པ། སྦྱིན་པ་བྱས་པའི་ཕན་ཡོན་དང་མ་
བྱས་པའི་ཉེས་དམིགས་མདོར་བསྡུས་ཏེ་བསྟན་པའོ། །དང་པོ་ནི། རབ་ཏུ་སྦྱིན་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་ བསོད་ནམས་ལས་གྱུར་ པའི། །ལྷ་ཡི་མཐུ་ལྡན་ང་ཡི་མིག་མཐོང་ནས། །
ཕོངས་པ་རྣམས་ནི་ནོར་གྱིས་མགུ་ བྱ་ལ། །འཇིག་རྟེན་ན་ནི་སུ་ཞིག་སྒྲིམ་པ་
ལྷོད། །དཔག་ཚད་བརྒྱ་ནི་ཚུན་ཆད་དུ། །བྲག་རི་མང་པོས་བར་བཅད་ཀྱང་། །
ཤིན་ཏུ་རིང་ན་གནས་པ་ཡི། །བལྟ་བར་བྱ་བ་གསལ་བར་མཐོང་། །གང་ཕྱིར་མི་
ཡི་ མིག་ནི་འདིར་བྱིན་པས། །མི་ལས་འདས་པའི་ལྷ་མིག་བདག་གིས་ཐོབ། །
ཅེས་པ་སྟེ། བྱང་སེམས་བདག་ཉིད་ཆེན་པོས་སློབ་མ་ཐམས་ཅད་ལ་ཐུགས་བརྩེ་
བས་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་ཅེས་ཆོས་ཉན་པར་བསྐུལ་
ནས། སྦྱིན་པ་བྱས་པའི་ཕན་ཡོན་དང༌། སྦྱིན་པ་མ་བྱས་པར་ཡོངས་སུ་བཟུང་བའི་
ཉེས་དམིགས་རྒྱ་ཆེར་བཤད་ནས། ངས་སེམས་ཅན་གྱི་དོན་དུ་གང་ཕྱིར་བྲམ་ཟེ་
མིག་སློང་བ་དེ་ལ་མིའི་ཤ་ཁྲག་ཅན་འདིར་རབ་ཏུ་སྦྱིན་པ་བསོད་ནམས་བྱས་པའི་
མཐུས་མིག་གཉིས་སླར་རྙེད་ཅིང་སྔར་གྱི་མིག་དེ་ལས་འདས་པའི་ལྷའི་མིག་ཀྱང་
ཐོབ་ནས་དཔག་ཚད་བརྒྱ་ཚུན་ཆད་ཀྱི་བལྟ་བར་བྱ་བ་གཟུགས་ཕྲ་རགས་ཐམས་
ཅད་ཐག་རིང་བ་དང་། བྲག་རི་མང་པོས་བར་དུ་བཅད་ཀྱང་སྒྲིབ་མི་ནུས་པར་
མངོན་སུམ་དུ་མཐོང་ངོ༌། །འདི་ཡང་གནས་སྐབས་ཀྱི་འབྲས་བུ་མེ་ཏོག་ལྟ་བུ་ཡིན་
གྱི། མཐར་ཐུག་བླ་ན་མེད་པའི་བྱང་ཆུབ་ངེས་པར་ཐོབ་པར་འགྱུར་བས་མཐོང་
ཆོས་ཀྱི་འབྲས་བུ་མངོན་སུམ་དུ་གྲུབ་པ་འདི་ལྟ་བུ་མཐོང་ནས་དབུལ་ཕོངས་
རྣམས་ནོར་གྱིས་མགུ་བར་བྱ་བའི་སྦྱིན་པ་ལ་སུ་ཞིག་སྒྲིམ་པ་ལྷོད། དེས་ན་ཁྱེད་
ཅག་ཐམས་ཅད་ཚེ་འདིའི་བདེ་བ་ཙམ་ལ་མ་ཆགས་པར་བྱམས་སྙིང་རྗེ་བྱང་ཆུབ་
ཀྱི་སེམས་བསྐྱེད་ལ་སྦྱིན་པ་བྱ་བ་ལ་སློབས་ཤིག་ཅེས་གདམས་སོ། །གཉིས་པ་
གནས་སྐབས་མངོན་མཐོ་ལ་ལྟོས་ནས་ཀྱང་སྦྱིན་པ་བྱ་བ་ལ་འབད་དགོས་པར་
- 266 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གདམས་པ་ནི། གཞན་ལ་བརྩེ་ཞིང་དུལ་བ་ལས་བྱུང་བའི། །སྦྱིན་ལས་གཞན་
པའི་མངོན་མཐོའི་ཐབས་གང་ཡོད། །ཤི་བི་པ་རྣམས་དེ་ལྟར་ རིག་བྱས་ནས། །
སྦྱིན་དང་སྤྱད་པས་ནོར་རྣམས་དོན་ཡོད་བྱོས། །ཞེས་པ་སྟེ། བླ་ན་མེད་པའི་བྱང་
ཆུབ་སྒྲུབ་པ་ལ་སྐྱེ་བ་མང་པོ་ཚོགས་གསོག་དགོས་ལ། དེ་ལ་ངན་སོང་དུ་ལྷུང་ན་
ཚོགས་གསོག་ པའི་ ཐབས་མེད་ པས་མངོན་མཐོའི་རྟེན་ རིམ་པར་བརྒྱུད་ནས་
ཚོགས་གསོག་དགོས་ཤིང་། མངོན་མཐོའི་རྟེན་དང་རྟེན་དེ་ལ་ལོངས་སྤྱོད་ཕུན་
སུམ་ཚོགས་པ་ཞིག་དགོས་ལ། མངོན་མཐོའི་རྟེན་འབྱུང་བ་ལ་རྒྱུ་ ཚུལ་ ཁྲིམས་
དང་། ལོངས་སྤྱོད་འབྱུང་བ་ལ་རྒྱུ་སྦྱིན་པ་ལ་བསླབ་དགོས་ཀྱི། རྒྱུ་དེ་གཉིས་མ་
བསྒྲུབས་པར་དེ་ལས་གཞན་དུ་མངོན་མཐོའི་རྟེན་དང་ལོངས་སྤྱོད་འབྱུང་བའི་
ཐབས་གང་ཡང་མེད་དོ། །དེས་ན་ཁྱེད་ཅག་ཤི་བི་བ་རྣམས་ཀྱིས་གཙོས་གདུལ་བྱ་
ཐམས་ཅད་དེ་ལྟར་མངོན་མཐོའི་རྒྱུ་འབྲས་ཀྱི་ཚུལ་རིག་པར་བྱས་ནས་སེམས་
ཅན་གཞན་ལ་སྙིང་བརྩེ་བ་དང་། རང་གི་སྒོ་གསུམ་ལ་དྲན་པ་ཉེ་བར་བཞག་ནས་
ཉེས་སྤྱོད་ཀྱི་དབང་དུ་ནམ་ཡང་མི་གཏོང་བའི་དུལ་བ་དང༌། དཀོན་མཆོག་ལ་
མཆོད་པ་དང༌། སྐྱེ་བོ་ཕོངས་པ་རྣམས་ལ་སྦྱིན་པ་བྱེད་པ་དང་། ཆོས་ལྡན་གྱི་རྟེན་
གསོ་བའི་ ཕྱིར་དུ་ལོངས་ སྤྱོད་ པས་ནོར་རྣམས་ དོན་ ཡོད་ པར་ བྱོས་ཤིག་ཅེས་
གདམས་སོ། །གསུམ་པ་མཐར་ཐུག་གི་དོན་ལ་ལྟོས་ནས་སྦྱིན་པ་བྱ་བར་གདམས་
པ་ནི། འཇིག་རྟེན་འདི་དང་གཞན་ལའང་འདི་ཉིད་ནི། །གྲགས་པ་ཆེ་བ་བདེ་བ་
འབྱུང་བའི་ལམ། །འཇིག་རྟེན་ཕན་ཕྱིར་བྱིན་པ་གང་ཡིན་པ། །སྙིང་པོ་མེད་པའི་
ནོར་ཡང་སྙིང་པོ་ཡོད། །ཅེས་པ་སྟེ། མཐར་ཐུག་བླ་ན་མེད་པའི་བྱང་ཆུབ་ཐོབ་པ་
ལ་སྦྱིན་པའི་ཉམས་ལེན་ལ་ངེས་པར་འབད་དགོས་ཏེ། ལུས་ལོངས་སྤྱོད་ཐམས་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅད་ལ་མ་ཆགས་པར་སྦྱིན་པ་གཏོང་བ་འདི་ཉིད་ནི་འཇིག་རྟེན་འདི་དང་འཇིག་
རྟེན་གཞན་ཐམས་ཅད་དུ་རང་ལ་མངོན་མཐོའི་ཕུན་ཚོགས་ཐམས་ཅད་འབྱུང་བའི་
རྒྱུ་ཡིན་པར་མ་ཟད། འཇིག་རྟེན་ཐམས་ཅད་དུ་གྲགས་པས་ཁྱབ་པར་བྱས་ཏེ་
སེམས་ཅན་རྣམས་ འཁོར་ དུ་ བསྡུ་ བའི་ ཐབས་ མཆོག་ ཡིན་ ཞིང་། རང་ གཞན་
ཐམས་ཅད་ལ་གཏན་དུ་བདེ་བ་འབྱུང་བའི་ལམ་ཡང་ཡིན་ལ། གཙོ་བོར་འཇིག་
རྟེན་ཏེ་སེམས་ཅན་ཐམས་ཅད་ལ་ཕན་པའི་མཆོག་མངོན་པར་རྫོགས་པར་སངས་
རྒྱས་ནས་སེམས་ཅན་རྣམས་འཁོར་དུ་བསྡུས་ཏེ་སྨིན་གྲོལ་ལ་འགོད་པར་བྱ་བའི་
རྒྱུ་ཡང་སྦྱིན་པ་ཡིན་པས་ན། སྦྱིན་པར་བྱེད་པ་ནི་སྙིང་པོ་མེད་པའི་ལུས་དང་ནོར་
ལོངས་ སྤྱོད་ ལ་ སྙིང་ པོ་ ཡོད་ པར་ བྱེད་ པ་ ཡིན་ནོ། །འདི་ནི་ སྤྱོད་འཇུག་ལས།
གསེར་འགྱུར་རྩི་ཡི་རྣམ་པ་མཆོག་ལྟ་བུར། །མི་གཙང་ལུས་འདི་བླངས་ནས་རྒྱལ་
བའི་སྐུ། །རིན་ཆེན་རིན་ཐང་མེད་པར་བསྒྱུར་བས་ན། །བྱང་ཆུབ་སེམས་ཞེས་བྱ་
བ་རབ་བརྟན་བཟུང་། །ཞེས་པ་དང༌། ཐམས་ཅད་གཏོང་བར་ཆབས་གཅིག་ལ། །
སེམས་ཅན་རྣམས་ལ་བཏང་བ་མཆོག །ཅེས་གསུངས་པ་ལྟ་བུའོ། །བཞི་པ་སྦྱིན་
པ་བྱས་པའི་ཕན་ཡོན་དང་མ་བྱས་པའི་ཉེས་དམིགས་མདོར་བསྡུས་ཏེ་བསྟན་པ་
ནི། སྦྱིན་པ་བྱས་ན་གཏེར་དང་འདྲ་བར་འགྱུར། །མ་བྱིན་ན་ནི་ཤིན་ཏུ་ཆུད་ཟོས་
གྱུར། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །གཞུང་འདི་དག་གིས་ནི་
ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པའི་ཉམས་ལེན་ཡང་བསྟན་ཏེ།
ཐོག་མར་ལམ་མ་ནོར་བར་སྟོན་པའི་བཤེས་གཉེན་དམ་པ་ཚུལ་བཞིན་དུ་བསྟེན་
པ་དང་། དེ་ནས་འདི་བཀའ་བཞིན་བསྒྲུབ་དགོས་པ་དང༌། ཚེ་འདི་ལ་མ་ཆགས་
པར་ཕྱི་མའི་དོན་དུ་བསོད་ནམས་གསོག་དགོས་པ་དང་། མངོན་མཐོའི་རྟེན་སྒྲུབ་
- 268 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ཐབས་རྣམས་ཐེག་པ་ཆེན་པོའི་ལམ་གྱི་ཡན་ལག་ཏུ་བྱས་ཏེ་བྱམས་སྙིང་རྗེ་
བྱང་ཆུབ་ཀྱི་སེམས་དང༌། དེས་འཕངས་པའི་སྦྱིན་སོགས་སྤྱོད་པ་ལ་སློབ་དགོས་
ཚུལ་བྱང་སེམས་བདག་ཉིད་ཆེན་པོའི་རྣམ་ཐར་གྱི་ཚུལ་གྱིས་བསྟན་པ་ཡིན་ནོ། །
གསུམ་པ་དོན་བསྡུས་ཏེ་གདམས་པ་ལ་གསུམ། རྟོགས་བརྗོད་འདིའི་དགོས་དོན་
བསྡུས་ཏེ་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་ལ་
སྦྱོར་དགོས་པར་བསྟན་པ། རྟོགས་བརྗོད་འདི་ལ་བརྟེན་ནས་སྟོན་པ་ལ་དད་གུས་
ལྷག་པར་འཕེལ་བ་དང་ཐེག་པ་ཆེན་པོའི་ལམ་གྱི་རྩ་བ་སྙིང་རྗེ་ཆེན་པོ་ཡིན་པ་ལ་
ངེས་པ་རྙེད་པ་དང་སྙིང་རྗེ་ཆེན་པོས་དྲངས་པའི་བསོད་ནམས་ཀྱི་འབྲས་བུ་མཐོང་
ཆོས་ལ་སྨིན་པའི་ཚུལ་རྣམས་ལ་ངེས་པ་བསྐྱེད་པར་བསྟན་པ། ཤི་བའི་རྒྱལ་པོར་
འཁྲུངས་པའི་ཚེ་སྦྱིན་པ་མཛད་པའི་འབྲས་བུ་མདོར་བསྡུས་ཏེ་བསྟན་པའོ། །དང་
པོ་ནི། དེ་ལྟར་བཅོམ་ལྡན་འདས་དེས་བདག་ཅག་གི་ཕྱིར་བྱ་དཀའ་བ་མང་པོས་
དམ་ པའི་ཆོས་འདི་བསྒྲུབས་པ་ཡིན་པས། རིམ་གྲོ་བསྐྱེད་དེ་ཆོས་མཉན་པར་
བྱའོ། །ཞེས་པ་སྟེ། འདིའི་དོན་ནི་རྟོགས་བརྗོད་དང་པོར་རྒྱས་པར་བཤད་ཟིན་
ཅིང༌། རྟོགས་བརྗོད་འདིའི་མཚམས་སྦྱར་དུའང་བཤད་པས་དེ་ལྟར་དུ་ཤེས་པར་
བྱའོ། ། །
གཉིས་པ་རྟོགས་བརྗོད་འདི་ལ་བརྟེན་ནས་སྟོན་པ་ལ་དད་གུས་ལྷག་པར་
འཕེལ་བ་དང་ཐེག་པ་ཆེན་པོའི་ལམ་གྱི་རྩ་བ་སྙིང་རྗེ་ཆེན་པོ་ཡིན་པ་ལ་ངེས་པ་
རྙེད་པ་དང་སྙིང་རྗེ་ཆེན་པོས་དྲངས་པའི་བསོད་ནམས་ཀྱི་འབྲས་བུ་མཐོང་ཆོས་ལ་
སྨིན་པའི་ཚུལ་རྣམས་ལ་ངེས་པ་བསྐྱེད་པར་བསྟན་པ་ནི། དེ་བཞིན་གཤེགས་པའི་
ཆེ་བ་ཉིད་དང་། སྔ་མ་བཞིན་དུ་སྙིང་རྗེའི་ཡོན་ཏན་བསྔགས་པ་དང་། ཚེ་འདི་ཉིད་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལ་བསོད་ནམས་ཀྱི་འབྲས་བུ་མཐོང་བར་འགྱུར་བ་ལ་ཡང་བརྗོད་པར་བྱའོ། །
ཞེས་པ་སྟེ། འདིའི་དོན་སྔ་མ་གཉིས་ནི་རྟོགས་བརྗོད་དང་པོར་རྒྱས་པར་བཤད་
ཟིན་ལ། སྦྱིན་སོགས་བསོད་ནམས་ཀྱི་འབྲས་བུ་མཐོང་ཆོས་ལ་འགྲུབ་ཚུལ་ནི་
རྟོགས་བརྗོད་འདིའི་དངོས་གཞིའི་སྐབས་སུ་རྒྱས་པར་བཤད་ཟིན་ཏོ། །
གསུམ་པ་ཤི་བའི་རྒྱལ་པོར་འཁྲུངས་པའི་ཚེ་སྦྱིན་པ་མཛད་པའི་འབྲས་བུ་
མདོར་བསྡུས་ཏེ་བསྟན་པ་ནི། དེ་ལྟར་རིམ་གྲོ་བསྐྱེད་དེ་བསོད་ནམས་བསགས་པ་
ནི་བདག་གི་མཐུ་ཆེན་པོ་ཐོབ་པར་འགྱུར་བའི་མེ་ཏོག་གྲགས་པའི་རྒྱུན་ཆགས་པ་
ཡིད་དུ་འོང་བ་ཚེ་འདི་ཉིད་ལ་བསྟན་པ་ཡིན་ནོ། །ཞེས་པ་སྟེ། དེ་ལྟར་བྱང་སེམས་
བདག་ཉིད་ཆེན་པོ་ཤི་བའི་རྒྱལ་པོར་འཁྲུངས་པ་དེས་འཛམ་བུའི་གླིང་གི་དབུས་
ཕོངས་རང་རང་ཇི་ལྟར་འདོད་པའི་ཡོ་བྱད་ཀྱིས་ཚིམ་པར་མཛད་ཅིང་སྤྱན་གཉིས་
ཀྱང་ སྦྱིན་ པར་ བཏང་ ལ། དེའི་ ཚེ་ དབུལ་ཕོངས་རྣམས་ ལ་ བརྙས་ པ་ དང་ ཁྱད་
གསོད་གཏན་ནས་མི་མཛད་པར་མ་དྲིན་ཅན་ཡིན་པ་དང་། གནས་སྐབས་དང་
མཐར་ཐུག་སངས་རྒྱས་ཀྱི་གོ་འཕང་སྟེར་བར་བྱེད་པའི་ཡིད་བཞིན་གྱི་ནོར་བུ་
དང་། བསོད་ནམས་གསོག་པའི་ཞིང་དམ་པ་དང་། བྱང་སེམས་ཀྱི་སྤྱོད་པ་རྫོགས་
པར་བྱེད་པའི་དགེ་བའི་བཤེས་གཉེན་གྱི་འདུ་ཤེས་བཞག་སྟེ་གུས་པ་དང་རིམ་གྲོ་
བསྐྱེད་དེ་སྦྱིན་སོགས་བསོད་ནམས་ཀྱི་ལས་བསགས་པས། བདག་གི་མཐུ་ཆེན་
པོ་སྟོབས་བཅུ་མངའ་བའི་གོ་འཕང་ཐོབ་པར་གྱུར་ཞིང་། གནས་སྐབས་སུ་འབྲས་
བུ་ཆེན་པོ་དེའི་མེ་ཏོག་ལྟ་བུ་སྙན་པའི་གྲགས་པ་ཕྱོགས་ཐམས་ཅད་དུ་རྒྱས་པ་
དང༌། དེ་ཡང་རྒྱུན་ཆགས་པ་དང༌། ལྷ་དང་བཅས་པའི་འགྲོ་བ་ཐམས་ཅད་རང་ལ་
ཡིད་དུ་འོང་བའི་གུས་པ་སྐྱེས་ནས་འདུད་པར་གྱུར་པ་སོགས་སྔར་བཤད་ཟིན་པ་
- 270 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་མཐོང་ཆོས་ཀྱི་འབྲས་བུ་གྲུབ་པར་བསྟན་པ་ནི་གདུལ་བྱ་ཐམས་ཅད་ལ་སྦྱིན་
སོགས་སྤྱོད་པ་རླབས་པོ་ཆེ་ལ་བསླབས་ན་འབྲས་བུ་ཆེན་པོ་འདི་ལྟར་འགྲུབ་བོ་
ཞེས་འདོམས་པའི་ཕྱིར་ཚེ་འདི་ཉིད་ལ་སྦྱིན་པའི་འབྲས་བུ་གྲུབ་པར་བསྟན་པ་
ཡིན་ནོ། །
བཞི་པ་ལེའུའི་མཚན་བསྟན་པ་ནི། ཡུལ་ཤི་བིའི་སྐྱེས་པའི་རབས་ཏེ་གཉིས་
པའོ། །ཞེས་པ་སྟེ། སྐྱེས་རབས་ཀྱི་དོན་རྟོགས་བརྗོད་དང་པོར་བཤད་ཟིན་ཏོ། །
བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་རབས་སོ་བཞི་པའི་
དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་ལས། རྟོགས་བརྗོད་གཉིས་
པའི་བཤད་པའོ།། །།
གཉིས་པ་ལོངས་སྤྱོད་གཏོང་བའི་སྦྱིན་པ་ལ་སློབ་ཚུལ་ལ་གཉིས། ཞིང་ཁྱད་
པར་ཅན་ལ་མཆོད་པའི་སྦྱིན་པ་ལ་སློབ་ཚུལ་དང་། ཡོ་བྱད་ཐམས་ཅད་བཏང་
བས་དབུལ་པོར་གྱུར་ཀྱང་ཞུམ་པ་མེད་པར་སྦྱིན་པ་ལ་སློབ་ཚུལ་ལོ། །དང་པོ་ལ་
གཉིས། བསམ་པ་དག་པས་ཞིང་ཁྱད་པར་ཅན་ལ་མཆོད་པའི་སྦྱིན་པ་ལ་སློབ་
ཚུལ་དང་། བདུད་ཀྱི་བར་ཆད་ཀྱི་དབང་དུ་མ་བཏང་བར་ཞིང་ཁྱད་པར་ཅན་ལ་
མཆོད་པའི་སྦྱིན་པ་ལ་སློབ་ཚུལ་ལོ། །དང་པོ་བསམ་པ་དག་པས་ཞིང་ཁྱད་པར་
ཅན་ལ་མཆོད་པའི་སྦྱིན་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་
གྱི་གནས་སྐབས་སུ་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། ཀོ་ས་ལའི་བདག་པོར་འཁྲུངས་པའི་རྟོགས་བརྗོད་རྒྱས་
པར་བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །དང་པོ་
ནི། སེམས་རབ་ཏུ་དང་བ་ལས་ཞེས་པ་ནས། གང་ཡང་མེད་དོ། །ཞེས་པའི་བར་
- 271 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏེ། མཁས་མཆོག་ དཔལ་བོས་བསྟན་བཅོས་འདིར་ཐེག་པ་ཆེན་པོའི་ལམ་གྱི་
ལུས་ཡོངས་སུ་རྫོགས་པ་ཐུབ་པའི་འཁྲུངས་རབས་དང་སྦྱར་ཏེ་གཏན་ལ་ཕབ་པ་
ཡིན་ལ། དེ་ལ་འཁྲུངས་རབས་དང་པོས་སྤྱིར་དམ་པའི་ཆོས་ཉན་པའི་སྣོད་དང༌།
ཁྱད་པར་ཐེག་པ་ཆེན་པོའི་ཆོས་ཀྱི་སྣོད་དུ་འགྱུར་བ་ལ་སངས་རྒྱས་ལ་དད་པ་རྙེད་
པ་སོགས་སྣོད་ཀྱི་མཚན་ཉིད་དང་། སྟོན་པ་ཐུབ་པའི་དབང་པོས་བྱང་ཆུབ་མཆོག་
ཏུ་ཐུགས་བསྐྱེད་ནས་ལམ་ཐམས་ཅད་རིམ་གྱིས་རྫོགས་པར་མཛད་དེ་སངས་རྒྱས་
ཚུལ་ཚིག་སྦྱོར་རྨད་དུ་བྱུང་བས་བསྟན། སངས་རྒྱས་ཀྱི་གསུངས་པའི་དམ་པའི་
ཆོས་དེ་ཡང་འབྱུང་སླ་བ་དང༌། རྙེད་སླ་བ་མིན་གྱི། སྟོན་པ་ཐུགས་རྗེ་ཅན་དེས་
ལུས་ལོངས་སྤྱོད་ཐམས་ཅད་ཡོངས་སུ་གཏོང་བའི་དཀའ་བ་གྲངས་མེད་པས་དུས་
རིང་པོར་བསྒྲུབས་པ་ཡིན་ནོ་ཞེས་རྟོགས་བརྗོད་ གཉིས་པས་བསྟན། དེ་ལྟར་
དཀའ་བ་དུ་མས་བསྒྲུབས་པའི་དམ་པའི་ཆོས་དེ་གདུལ་བྱ་རྣམས་ཀྱིས་ལམ་གྱི་ངོ་
བོ་མ་ནོར་བ་དང་། གོ་རིམ་མ་འཁྲུགས་པར་རིམ་གྱིས་སློབ་དགོས་སོ་ཞེས་རྟོགས་
བརྗོད་གསུམ་པ་མན་གྱིས་བསྟན་པར་སྔོན་གྱི་ཡིག་རྙིང་འགའ་ཞིག་ལས་འབྱུང་
ངོ༌། །དེ་ཡང་ཐེག་པ་ཆེན་པོའི་ལམ་ལ་སློབ་པར་འདོད་པའི་གདུལ་བྱ་རྣམས་ཀྱིས་
ཐོག་མར་དཀོན་མཆོག་གསུམ་ལ་དད་པ་བསྐྱེད་དགོས་ལ། དད་པ་ལ་དང་བའི་
དད་པ་དང་། ཡིད་ཆེས་ཀྱི་དད་པ་དང་། མངོན་འདོད་ཀྱི་དད་པ་གསུམ་ཡོད་ཅིང་།
དེ་གསུམ་ལས་ཐོག་མར་དང་བའི་དད་པ་བསྐྱེ་དགོས་ལ། དང་བའི་དད་པ་ནི་
དགེ་བའི་བཤེས་གཉེན་སོགས་ཞིང་ཁྱད་པར་ཅན་གྱི་ཡོན་ཏན་མཐོང་བ་ལས་
སྐྱེའོ། །དང་བ་བསྒོམས་པ་ལས་ཡིད་ཆེས་སྐྱེ་ལ། དེ་ལས་མངོན་འདོད་སྐྱེའོ། །དེ་
ལྟར་དད་པའི་རྩ་བ་ཚུགས་པར་བྱས་ནས་བྱང་ཆུབ་ཏུ་སེམས་བསྐྱེད་དེ་བྱང་ཆུབ་
- 272 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་དཔའི་སྤྱོད་པ་ལ་སློབ་པ་ན་སྤྱོད་པ་ཐམས་ཅད་བསྡུས་པ་ཕར་ཕྱིན་དྲུག་ལ་
སློབ་དགོས་ཤིང་། ཕྱིན་དྲུག་གི་དང་པོ་སྦྱིན་པ་ཡིན་པས་ཐོག་མར་སྦྱིན་པ་ལ་སློབ་
དགོས་སོ། །སྦྱིན་པ་ལ་སློབ་པའི་ཚེ་ཞིང་དང་། བསམ་ པ་དང༌། དངོས་པོ་རྣམ་
པར་དག་པ་གསུམ་ཚང་བ་གལ་ཆེའོ། །དེ་གསུམ་ལས་ཀྱང་ཞིང་དང་བསམ་པ་
གཙོ་ཆེ་ཡི། དངོས་པོ་གཙོ་མི་ཆེ་སྟེ། ཞིང་ཁྱད་པར་ཅན་དང་འཕྲད་ཅིང་དེ་ལ་
སེམས་རབ་ཏུ་དང་བ་དང༌། སྦྱིན་པ་འབྲས་བུ་དང་བཅས་པ་ལ་ཡིད་ཆེས་ཀྱི་དད་
པ་བརྟན་པོ་ཡོད་ན་དངོས་པོ་ཆུང་ངུ་ཞིག་ཕུལ་ཡང་བསོད་ནམས་རླབས་ཆེན་པོ་
རྫོགས་པར་འགྱུར་ལ། ཞིང་མ་དག་པ་དང་བསམ་པ་མ་དག་པས་དངོས་པོ་རྒྱ་
ཆེན་པོ་བྱིན་ཡང་འབྲས་བུ་དེ་ཙམ་མི་འབྱུང་བ་ཡོད་དོ། །དེས་ན་རང་གི་སེམས་
རབ་ཏུ་དང་བས་སྣོད་ཞིང་ཁྱད་པར་ཅན་ལ་བྱིན་པ་སྟེ་མཆོད་པ་ཕུལ་བའི་སྦྱིན་པ་
ནི་རྣམ་པར་སྨིན་པ་ཤིན་ཏུ་ཆེ་བ་འབྱུང་བའི་ཕྱིར་དངོས་པོ་ཆུང་ངུ་ཞིག་ཕུལ་ཡང་
རྣམ་པར་སྨིན་པ་ཤིན་ཏུ་ཆེ་བ་འབྱིན་པས་ན་དེ་ལ་ཆུང་ཞེས་ཁྱད་གསོད་མི་བྱའོ། །
དེ་ཡང་ཞིང་གི་མཐུས་བསོད་ནམས་ཀྱི་འགྱུར་ཁྱད་ཤིན་ཏུ་ཆེ་བ་འབྱུང་བ་ནི། དད་
པའི་ སྟོབས་ བསྐྱེད་ པ་ ལ་ འཇུག་ པའི་ ཕྱག་རྒྱའི་ མདོ་ལས། རིགས་ ཀྱི་བུའམ་
རིགས་ཀྱི་བུ་མོ་གང་ལ་ལ་ཞིག་གིས་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་
རབ་ཀྱི་རྡུལ་རྙེད་ཀྱི་སེམས་ཅན་རྣམས་ལ་བསྐལ་པ་གངྒའི་ཀླུང་གི་བྱེ་མ་སྙེད་དུ་
ཉིན་རེ་བཞིན་ལྷའི་ཟས་རོ་བརྒྱ་དང་ལྡན་པ་བྱིན་པ་དང༌། ལྷའི་གོས་བྱིན་པ་བས།
གང་གཞན་ཞིག་གིས་སྟོན་པ་གཞན་ལ་མི་བརྟེན་པའི་དགེ་བསྙེན་དགེ་བ་བཅུའི་
ལས་ཀྱི་ལམ་དང་ལྡན་པ་གཅིག་ལ་འདི་ནི་སངས་རྒྱས་བཅོམ་ལྡན་འདས་ཀྱི་
བསླབ་པ་ལ་སློབ་པ་ཡིན་ནོ་སྙམ་དུ་བསམ་ནས་ཉིན་གཅིག་བྱིན་ན་འདི་ནི་དེ་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བས་བསོད་ནམས་ཆེས་གྲངས་མེད་པ་བསྐྱེད་དོ། །དེ་བཞིན་དུ་དགེ་སློང་དང༌།
དད་པའི་རྗེས་སུ་འབྲང་བ་དང་། ཆོས་ཀྱི་རྗེས་སུ་འབྲང་བ་དང་། བརྒྱད་པ་དང༌།
རྒྱུན་དུ་ཞུགས་པ་དང་། ལན་ཅིག་ཕྱིར་འོང་བ་དང་། ཕྱིར་མི་འོང་བ་དང་། དགྲ་
བཅོམ་པ་དང་། རང་སངས་རྒྱས་ལ་མཆོད་པ་ཕུལ་བའི་བསོད་མས་རྣམས་རིམ་
གྱི་རིམ་གྱིས་ཆེས་ལྷག་པ་དང༌། འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་
དང་མཉམ་པའི་རང་སངས་རྒྱས་རྣམས་ལ་བསྐལ་པའི་བར་དུ་མཆོད་པ་ལས་དེ་
བཞིན་གཤེགས་པའི་སྐུ་གཟུགས་མཐོང་བ་དང་། ཐལ་མོ་སྦྱོར་བ་དང༌། མེ་ཏོག་
དང་སྤོས་ལ་སོགས་པས་མཆོད་པ་བསོད་ནམས་ཆེས་གྲངས་མེད་པ་བསྐྱེད་པ་
དང་། གངྒཱའི་ཀླུང་གི་ཕྱེ་མ་སྙེད་ཀྱི་སངས་རྒྱས་བཅོམ་ལྡན་འདས་ཉན་ཐོས་ཀྱི་
དགེ་འདུན་དང་བཅས་པ་ལ་བསྐལ་པ་མང་པོར་ཞལ་ཟས་དང་ན་བཟའ་ཕུལ་བ་
བས། ཕྱིར་མི་ལྡོག་ པའི་ སེམས་ དཔའ་ ཆེན་ པོ་ གཅིག་ ལ་ ཉིན་གཅིག་ཟས་ཀྱི་
མཆོད་ན་བསོད་ནམས་ཆེས་གྲངས་མེད་པ་བསྐྱེད་པར་གསུངས་པ་ལྟ་བུའོ། །
གཞུང་འདིས་ནི་ཐོག་མར་ལམ་གྱི་རྩ་བ་བཤེས་གཉེན་དམ་པ་བསྟེན་ནས་རྩ་བ་
དད་པ་སྦྱོང་བ་དང་། ཕྱག་འཚལ་བ་དང་མཆོད་པ་སོགས་བསོད་ནམས་གསོག་པ་
ལ་སྒོ་དུ་མ་ནས་འབད་པ་དང་ཞིང་གི་དམ་པ་དཀོན་མཆོག་གསུམ་ལ་གསོལ་བ་
བཏབ་སྟེ་རྒྱུད་ལ་བྱིན་རླབས་ཞུགས་པ་ཞིག་ཐོག་མར་གལ་ཆེ་བར་བསྟན་པ་ཡིན་
ནོ། །
གཉིས་པ་ཀོ་ས་ལའི་བདག་པོར་འཁྲུངས་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་
པོ་དེའི་ཡོན་ཏན་སྤྱིར་བསྟན་པ། ཁྱད་པར་སྦྱིན་པ་ཇི་ལྟར་མཛད་པའི་ཚུལ་རྒྱས་
- 274 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་བཤད་པའོ། །དང་པོ་ནི། དེ་ཡང་འདི་སྐད་ཐོས་ཏེ། །ཞེས་པ་ནས། གྱུར་ཏོ་
ཞེས་གྲག་གོ །ཞེས་པའི་བར་ཏེ། མཁས་མཆོག་དཔའ་བོས་བླ་མ་རྣམས་ལས་
སྟོན་པ་ཐུགས་རྗེ་ཅན་དེའི་འཁྲུངས་རབས་འོག་ནས་འབྱུང་བ་འདི་སྐད་དུ་ཐོས་ཏེ།
སྟོན་པ་བཅོམ་ལྡན་འདས་ཤཱཀྱ་ཐུབ་པ་ཐུགས་རྗེ་ཅན་འདི་སྔོན་བྱང་ཆུབ་སེམས་
དཔའ་ སློབ་ ལམ་ ལ་ གནས་ པར་ གྱུར་ པའི་ ཚེ་ ལས་ ཉོན་ གྱིས་ དབང་ མེད་དུ་
འཕངས་པ་མིན་པར། དེའི་དུས་ཀྱི་སེམས་ཅན་དཔག་ཏུ་མེད་པ་ཞིག་གི་དོན་དུ་
འགྱུར་བར་དགོངས་ནས་སྙིང་རྗེ་དང་སྨོན་ལམ་གྱི་དབང་གིས་ཡུལ་ཀོ་ས་ལའི་
བདག་པོ་འཛམ་བུ་གླིང་ལ་སྟོབས་ཀྱིས་དབང་བའི་རྒྱལ་པོ་ཆེན་པོ་ཞིག་ཏུ་གྱུར་ཏོ་
ཞེས་གྲག་གོ་སྟེ་ཐོས་སོ། །རྒྱལ་པོ་སེམས་དཔའ་ཆེན་པོ་འདི་ནི་འཛམ་བུའི་གླིང་
ཐམས་ཅད་ལ་དབང་བའི་རྒྱལ་པོ་ཡིན་པ་ནི་འོག་ནས། བདག་གི་དམག་ཚོགས་
ཆེན་པོ་འདི་དང་ས་ཆེན་འདི། །ནོར་མང་དཔལ་ཡང་རྗེས་ཆགས་བཙུན་མོ་རྒྱ་ཆེན་
ལྡན། །ཞེས་དང་། བཀའ་ལུང་གཉན་པོ་རྒྱལ་པོ་གཞན་གྱི་སྤྱི་བོས་ནོད། །བསེར་
མ་ལངས་པས་རླབས་བསྐྱེད་རྒྱ་མཚོའི་གོས་གྱོན་པའི། །ཆོས་ཀྱི་ཚུལ་བཞིན་ས་
ཆེན་ཡུན་རིང་སྐྱོང་བར་གྱུར། །ཅེས་རྒྱ་མཚོ་ཆེན་པོའི་གོས་ཅན་འཛམ་བུའི་གླིང་
གི་ས་ཆེན་པོའི་ཁྱོན་ཆོས་བཞིན་སྐྱོང་བའི་རྒྱལ་པོ་ཡིན་པར་གསུངས་པ་ལྟར་རོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས།
ཚིག་ ལྷུག་ པའི་ སྒོ་ནས་ བསྔགས་ པ་དང༌། ཚིགས་བཅད་ ཀྱི་སྒོ་ནས་བསྔགས་
པའོ། །དང་པོ་ནི། དེ་ ཡང་ སྤྲོ་བ་དང་། ཞེས་ པ་ནས། འབྱོར་ པ་ལྷག་ པར་ གྱུར་
ཏོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་སྔོན་ཡུན་རིང་པོ་ནས་
གོམས་པའི་བསོད་ནམས་ཀྱི་མཐུས་འཁྲུངས་ཙམ་ཉིད་ནས་ཡོན་ཏན་དང་བསོད་
-275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནམས་ཀྱི་མཐུ་ཆེན་པོ་དང་ལྡན་ཏེ། དེ་ཡང་སྤྲོ་བ་དང་། གསང་ཚིག་དང༌། གཟི་
བརྗིད་ཀྱི་མཐུ་སྟེ་རྒྱལ་པོ་རྣམས་སྐྱེ་དགུ་སྐྱོང་བའི་ནུས་པ་གསུམ་ཞེས་གྲགས་པ་
རྒྱལ་པོའི་ཡོན་ཏན་ཐམས་ཅད་ཕུན་སུམ་ཚོགས་པར་འཇིག་རྟེན་ཐམས་ཅད་ལས་
ཁྱད་པར་དུ་འཕགས་པ་མཆོག་ཏུ་ལྡན་པར་གྱུར་ཅིང་། སྔོན་གྱི་བསོད་ནམས་ཀྱི་
སྐལ་པ་ཕུན་སུམ་ཚོགས་པའི་ཡོན་ཏན་བཟང་པོའི་མཐུས་འབད་རྩོལ་ལ་མི་ལྟོས་
པར་འབྱོར་པ་ཐམས་ཅད་སྐྱེ་བོ་ཀུན་ལས་ལྷག་པར་གྱུར་ཏོ། །དེ་ལ་སྤྲོ་བ་ནི་སྦྱིན་
པ་སོགས་བསོད་ནམས་ཀྱི་ལས་དང་སྐྱེ་དགུ་ཆོས་བཞིན་སྐྱོང་བ་སོགས་ཐབས་
མཁས་ཀྱིས་སེམས་ཅན་འདུལ་བར་བྱེད་པ་ལ་བརྟན་པས་ཕ་རོལ་གནོན་པའི་
བརྩོན་པ་ཆེ་བའོ། །གསང་ཚིག་ནི་རྒྱལ་པོའི་བྱ་བ་གཞན་ལ་གསང་དགོས་པ་
རྣམས་ གསང་ཐུབ་ པ་ ལ་ འགའ་ཞིག་གིས་བཤད་ལ། ཡང་ སྔོན་གྱི་ཡིག་རྙིང་
འགའ་ཞིག་ལས་འཁོར་གྱི་དབུས་སུ་དོན་འགའ་ཞིག་ལ་སྐྱེ་བོ་གཞན་གྱིས་ཐོས་
སུ་མི་རུང་བར་གསང་བ་བྱེད་དགོས་པ་རྣམས་སྐྱེ་བོ་གཞན་གྱིས་ཐོས་ཀྱང་དོན་མི་
གོ་ཞིང་། བརྡ་དེ་ལ་འདྲིས་པའི་བློན་པོ་ཆེན་པོ་སོགས་ཀྱིས་གོ་བར་ནུས་པའི་
གསང་བའི་བརྡ་ཚིག་ལ་བཤད་དོ། །མཆོག་ཟུང་གི་གླེང་གཞི་ལས་གསང་ཚིག་གི་
གཞི་ཞེས་འབྱུང་བ། གཞི་ འགྲེལ་ ལས། གསང་ཚིག་གི་གཞི་ནི་རིག་བྱེད་དོ། །
ཞེས་འབྱུང་སྟེ། རིག་བྱེད་ལ་བཞི་ཡོད་པ་ལས། གསང་ཚིག་ནི་གཙོར་བོར་ངེས་
བརྗོད་ ཀྱི་རིག་བྱེད་དེ། ནད་ གདོན་སོགས་ཞི་བ་དང༌། ཚེ་ དང་ བསོད་ནམས་
སོགས་འཕེལ་བར་བྱེད་པ་དང་། གཞན་དབང་དུ་བསྡུ་བ་དང་། མ་རུང་པ་རྣམས་
ཚར་གཅོད་པའི་གསང་སྔགས་ཀྱི་ཚིག་གོ །དེ་ལྟར་ན་རྒྱལ་པོ་སེམས་དཔའ་ཆེན་
པོས་ གསང་བསྔགས་ཀྱི་ཚིག་གི་ནུས་ པས་བསྐྱེ་དགུ་པ་རྣམས་ཀྱི་ནད་གདོན་
-276 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོགས་ཉེར་འཚེ་རྣམས་ཞི་བར་བྱེད་པ་དང༌། བདེ་སྐྱིད་རྣམས་རྒྱས་པར་བྱེད་པ་
སོགས་སྐྱེ་དགུ་རྣམས་གནོད་པ་ལས་བཟློག་ཅིང་བདེ་བར་སྐྱོང་བའི་བསྔགས་
ཚིག་གི་ནུས་པ་གྲུབ་པའོ། །གཟི་བརྗིད་ཀྱི་མཐུ་ནི་གཟི་བརྗིད་ཆེན་པོས་འབངས་
ཀྱི་སྐྱེ་བོ་སུས་ཀྱང་བཀའ་ལས་འགོང་མི་ནུས་པའོ། །ནུས་པ་ནི་སྤྲོ་བ་དང་གསང་
ཚིག་དང་མཐུ་གསུམ་ག་ལ་སྦྱར་ཞིང་། གཞན་ཡང་སྐྱེ་དགུ་རྣམས་བདེ་བར་སྐྱོང་
བའི་ཐབས་དུ་མ་དང་ལྡན་པའོ། །འགྱུར་གསར་དུ། ཡོན་ཏན་རྣམས་མཆོག་ཏུ་
གྱུར་ཅིང་། །ཞེས་འདུག་པ་གོ་སླ་བས་འདིར་དེ་ལྟར་དུ་བཤད་དོ། །སྐལ་པ་ཕུན་
སུམ་ཚོགས་པའི་ཡོན་ཏན་ཞེས་སྐལ་པ་ཕུན་ཚོགས་དང་ཡོན་ཏན་གཉིས་ཀྱི་བར་
དུ་དྲུག་སྒྲ་སྦྱར་བ་ནི་གཞི་མཐུན་བསྡུ་བའི་ཚིག་ཏུ་བྱ་སྟེ། བསོད་ནམས་ཀྱི་སྐལ་པ་
ཕུན་སུམ་ཚོགས་པ་ཡོན་ཏན་ཉིད་ཡིན་པས་སོ། །སྐྱེས་ཐོབ་དང་སྦྱོར་བྱུང་གི་ཡོན་
ཏན་སོ་སོའི་ངོས་འཛིན་དང་། བསོད་ནམས་ཀྱི་མཐུ་ཆེན་པོའི་རྣམ་སྨིན་དང་རྒྱུན་
མཐུན་གྱི་འབྲས་བུ་ཇི་ལྟར་འཕེལ་བ་སོགས་ཞིབ་པར་སྐྱེས་རབས་དང་པོ་གཉིས་
སུ་བཤད་ཟིན་ཏོ། །
གཉིས་པ་ཚིགས་བཅད་ཀྱི་སྒོ་ནས་བསྔགས་པ་ལ་གསུམ། བྱང་སེམས་
བདག་ཉིད་ཆེན་པོའི་ཡོན་ཏན་ཕྱོགས་ཐམས་ཅད་དུ་གསལ་བ་དཔེའི་སྒོ་ནས་
བསྔགས་པ། བྱང་སེམས་བདག་ཉིད་ཆེན་པོ་སེམས་ཅན་ཐམས་ཅད་ལ་སེམས་
སྙོམས་པར་བཞུགས་ཀྱང་དད་པ་དང་མི་དད་པ་རྣམས་ལ་ཕན་གནོད་སོ་སོར་
འབྱུང་བར་བསྟན་པ། བྱང་སེམས་བདག་ཉིད་ཆེན་པོས་སུ་ལའང་གནོད་པ་དང་
གནོད་ལན་མི་མཛད་ཀྱང་བྱམས་པའི་མཐུས་ཕ་རོལ་གྱི་རྒོལ་བས་མི་ཚུགས་པར་
བསྟན་པའོ། །དང་པོ་ནི། སྐལ་བ་ཕུན་སུམ་ཚོགས་བརྒྱན་ པས། །ཞེས་པ་ནས།
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསལ་བ་བཞིན། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་འདི་ནི་བྱང་
ཆུབ་མཆོག་ཏུ་ཐུགས་བསྐྱེད་པ་ནས་བསྐལ་པ་གྲངས་མེད་པར་ཚོགས་བསགས་
ཏེ་སའི་དབང་ཕྱུག་ཏུ་གྱུར་པ་ཡིན་པས་འཛམ་བུའི་གླིང་འདི་ཙམ་དུ་མ་ཟད་འཇིག་
རྟེན་གྱི་ཁམས་བརྒྱར་ཡང་སྤྲུལ་པའི་བཀོད་པ་དུས་གཅིག་ཏུ་སྟོན་ཅིང་། འཇིག་
རྟེན་གྱི་ཁམས་དེ་དག་ཐམས་ཅད་དུའང་སེམས་ཅན་རྣམས་གང་ལ་གང་འདོད་ཀྱི་
ཡོ་བྱད་ཀྱིས་ཚིམ་པར་བྱེད་ནུས་པ་ཞིག་སྟེ། བསོད་ནམས་ཀྱི་སྐལ་པ་ཕུན་སུམ་
ཚོགས་པའི་རྒྱན་དང་ལྡན་པས་རང་གང་དུ་བཞུགས་པའི་སའི་ཕྱོགས་ཐམས་ཅད་
དུ་སྔར་བཤད་པའི་ནུས་པ་གསུམ་ལ་སོགས་པའི་ཡོན་ཏན་གྱི་དཔལ་གསལ་བར་
ཁྱབ་པ་ནི་སྟོན་དུས་ཟླ་བའི་འོད་ཟེར་ཤིན་ཏུ་གསལ་བས་ཕྱོགས་ཐམས་ཅད་ཁྱབ་
པ་བཞིན་ནོ་ཞེས་མཚུངས་ པ་ གསལ་བྱེད་ཀྱི་དཔེ་དང་བཅས་ཏེ་ སྔགས་སོ། །
འགྱུར་ གསར་ དུ། སྟོན་ ཀའི་ དཔལ་ ནི་ གསལ་ གྱུར་ པས། །ཟླ་ བའི་ འོད་ ཟེར་
གསལ་བ་བཞིན། །ཞེས་འབྱུང་བ་མཚུངས་པ་གསལ་བྱེད་ཀྱི་དཔེ་དོན་སྦྱོར་བ་གོ་
སླ་སྟེ། སྟོན་ཀའི་དུས་ཆར་གྱིས་རྡུལ་མནན་ཏེ་རྡུལ་གྱི་སྒྲིབ་གཡོགས་མེད་ཅིང་།
ནམ་མཁའ་ཤིན་ཏུ་དྭངས་པས་ཟླ་བའི་འོད་ཟེར་ཆེས་ཆེར་གསལ་བར་སྣང་བ་
བཞིན་དུ་བྱང་སེམས་བདག་ཉིད་ཆེན་པོ་འདི་པས་བསོད་ནམས་ཀྱི་སྟོབས་རྒྱས་
པས་སྤྲོ་བ་ལ་སོགས་པའི་ཡོན་ཏན་ཐམས་ཅད་ཕྱོགས་ཐམས་ཅད་དུ་ཆེས་ཆེར་
གསལ་ལོ་ཞེས་པའོ། །གཞུང་འདིས་ནི་བསོད་ནམས་ཀྱི་དཔུང་དང་མི་ལྡན་ན་
ཐོས་པ་དང་ནོར་ལ་སོགས་པ་ཡོད་ཀྱང་དེ་དག་ཆོས་ཀྱི་གྲོགས་སུ་འགྱུར་བར་
དཀའ་ ཞིང་། ཕལ་ཆེར་ འབྱོར་ པ་ དེ་ དག་ གེགས་སུ་སོང་ སྟེ་ ཕུང་ བ་ མང་ ལ།
བསོད་ནམས་ཀྱི་དཔུང་དང་ལྡན་ན་ཡོན་ཏན་རྣམས་འཕེལ་ཞིང་རྒྱས་པ་དང་།
-278-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
འབྱོར་པ་རྣམས་ཀྱང་ཆོས་ཀྱི་གྲོགས་སུ་འགྲོ་བ་ཞིག་འོང་བས་ཐེག་པ་ཆེན་པོའི་
ལམ་དུ་འཇུག་པར་འདོད་པ་རྣམས་ཀྱིས་དཀོན་མཆོག་ལ་ཕྱག་འཚལ་བ་དང་
མཆོད་པ་འབུལ་བ་སོགས་བསོད་ནམས་གསོག་པ་ལ་འབད་དེ་ཡོན་ཏན་ཐམས་
ཅད་བསོད་ནམས་ཀྱི་གཞི་ལ་གནས་པ་ཞིག་དགོས་པར་བསྟན་པ་ཡིན་ནོ། ། །
གཉིས་པ་བྱང་སེམས་བདག་ཉིད་ཆེན་པོ་སེམས་ཅན་ཐམས་ཅད་ལ་སེམས་
སྙོམས་པར་བཞུགས་ཀྱང་དད་པ་དང་མི་དད་པ་རྣམས་ལ་ཕན་གནོད་སོ་སོར་
འབྱུང་བར་བསྟན་པ་ནི། དེའི་དགྲ་ཞེས་པ་ནས། དེ་ལྟར་གྱུར། །ཅེས་པའི་བར་ཏེ།
བྱང་སེམས་བདག་ཉིད་ཆེན་པོ་འདི་སེམས་ཅན་ཐམས་ཅད་ལ་ཉེ་རིང་མེད་པར་
སེམས་སྙོམས་ཤིང་མ་བུ་གཅིག་པ་ལ་བརྩེ་བ་ལྟར་བྱམས་པ་དང་སྙིང་རྗེའི་གཞན་
དབང་དུ་གྱུར་པ་ཡིན་ཡང་། སེམས་ཅན་རྣམས་རང་རང་གི་ལས་ལ་སྤྱོད་པ་དད་
པ་དང་མི་དད་པ་རྣམས་ལ་ཕན་གནོད་སོ་སོར་འབྱུང་སྟེ། བདེ་སྐྱིད་དང་དཔལ་
འབྱོར་ལེགས་ཚོགས་རྣམས་བྱང་སེམས་བདག་ཉིད་ཆེན་པོ་ལ་མི་དད་པར་ལོག་
པར་འཁུ་བའི་དགྲ་དྲེགས་པ་ཅན་རྣམས་ལ་ངན་པ་འདི་འདྲ་ལ་སུ་ཞིག་གནས་
ཞེས་ཁྲོས་པ་བཞིན་དུ་དེ་དག་བཏང་སྟེ། བྱང་སེམས་བདག་ཉིད་ཆེན་པོ་དེ་ལ་
བརྟེན་ཅིང་དད་པར་བྱེད་པ་རྣམས་ལ་ཆགས་པ་བཞིན་དུ་གནས་སོ། །དེ་ལ་ནི་
ཁྲོས་པའི་རྗེས་སུ་འབྲང་བའི་དཔལ་དང་། བྱམས་པའི་རྗེས་སུ་འབྲང་བའི་དཔལ་
ཞེས་ཚིག་རྒྱན་ངོ་མཚར་བའི་ཉམས་དང་སྦྱར་ཏེ་བསྔགས་པ་བྱས་སོ། །དེ་བཞིན་
དུ་བྱང་སེམས་བདག་ཉིད་ཆེན་པོ་ལ་མི་དད་ཅིང་ལོག་ལྟ་བྱེད་པའི་རྒྱལ་པོ་སོགས་
སེམས་ཅན་སྡིག་ཅན་རྣམས་ལ་ཉེས་སྐྱོན་ཐམས་ཅད་ཆགས་པ་བཞིན་དུ་གནས་
ལ། ལེགས་ཚོགས་ཐམས་ཅད་རྒྱལ་པོ་སྡིག་ཅན་དེ་དག་ལ་ཁྲོས་ནས་ཆོས་ལྡན་གྱི་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྒྱལ་པོ་གཞན་ལ་སོང་བ་བཞིན་དུ་མེད་པར་གྱུར་ཏོ། །དོན་དེ་དག་གོ་བདེ་བར་
བརྗོད་ན། རྒྱལ་བ་སྲས་བཅས་ལ་སྙིང་ནས་དད་ཅིང་གུས་པས་མཆོད་ཅིང་གསོལ་
བ་འདེབས་པ་སོགས་བསོད་ནམས་ཅན་རྣམས་ལ་ཡོན་ཏན་དང་བདེ་སྐྱིད་ལེགས་
ཚོགས་ཐམས་ཅད་ཆགས་པ་བཞིན་དུ་གནས་ལ། དཀོན་མཆོག་གསུམ་ལ་མི་དད་
ཅིང་བསོད་ནམས་མ་བསགས་པའི་སྡིག་ཅན་རྣམས་ལ་བདེ་སྐྱིད་དང་ལེགས་
ཚོགས་མི་འབྱུང་ཞིང་། ཅུང་ཟད་རེ་ཡོད་པ་རྣམས་ཀྱང་ཞེ་ཁྲེལ་ནས་ཁྲོས་པ་བཞིན་
དུ་དེ་ ལ་ མི་ གནས་ པར་ གཞན་དུ་ འགྲོའོ་ཞེས་པའོ། །གཞུང་ འདིས་ནི་གནས་
སྐབས་དང་ མཐར་ ཐུག་ གི་དོན་སྒྲུབ་ པར་ འདོད་ པ་རྣམས་ ཀྱིས་རྒྱལ་ བ་ སྲས་
བཅས་ལ་གུས་པ་ཆེན་པོས་མཆོད་ཅིང་གསོལ་བ་འདེབས་དགོས་པ་དང་། དགེ་
རྩ་གང་བྱེད་ཀྱང་ཞིང་གི་མཐུ་ལ་བརྟེན་དགོས་པ་དང་། དེ་ལ་བརྟེན་ན་དགེ་རྩ་
རྣམས་གནས་པ་དང་འཕེལ་བར་འགྱུར་བས་ཞིང་གི་མཐུ་ལ་བརྟེན་པ་མན་ངག་ཏུ་
བསྟན་པ་ཡིན་ནོ། །འགྱུར་གསར་དུ། ཚིགས་བཅད་འདིའི་གོ་རིམ་དང་དོན་གྱི་ངོ་
བོ་རྣམས་མི་འདྲ་བར་བསྒྱུར་ཏེ། འགྱུར་རྙིང་ཉིད་གོ་སླའོ། །
གསུམ་པ་བྱང་སེམས་བདག་ཉིད་ཆེན་པོས་སུ་ལ་ཡང་གནོད་པ་དང་གནོད་
ལན་མི་མཛད་ཀྱང་བྱམས་པའི་མཐུས་ཕ་རོལ་གྱི་རྒོལ་བས་མི་ཚུགས་པར་བསྟན་
པ་ནི། དེ་ནི་ཆོས་ཀྱི་ཞེས་པ་ནས། ཉེ་བར་གྱུར་ཅེས་པའི་བར་ཏེ། གཞུང་སྔ་མས་
དོན་དེ་ལྟར་བཤད་པ་ལ་འདི་སྙམ་དུ་སེམས་དཔའ་ཆེན་པོ་དེ་ལ་བརྟེན་པ་རྣམས་
ལ་དཔལ་ཆགས་ལ། དེ་ལ་མི་བརྟེན་ཅིང་མི་དད་པ་རྣམས་ལ་དཔལ་མི་ཆགས་
ཤིང་གནོད་པ་ཆེན་པོ་འབྱུང་ན་སེམས་དཔའ་ཆེན་པོ་དེས་རང་ལ་མི་དད་པ་རྣམས་
ལ་གནོད་པ་བྱས་པར་འགྱུར་བས་སྙིང་རྗེ་ཕྱོགས་རེ་བར་མི་འགྱུར་རམ་ཞེ་ན། དེ་
- 280 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟ་མིན་ཏེ། ལས་བདག་གིར་བྱ་བ་ཡིན་པས་སེམས་ཅན་རྣམས་རང་རང་གིས་
གང་བསགས་པའི་ལས་ཀའི་འབྲས་བུ་སྤྱོད་པ་ཡིན་གྱི། བྱང་སེམས་བདག་ཉིད་
ཆེན་པོ་དེ་ལ་ནི་རང་ཉིད་ལ་རྒྱུན་དུ་མཆོད་ཅིང་གསོལ་བ་འདེབས་པ་དང༌། རང་
ཉིད་གསོད་པར་བྱིན་པའི་དགྲ་བོ་གཉིས་ལ་ཉེ་རིང་གང་ཡང་མེད་དོ། །དེ་ཡང་
བྱང་སེམས་བདག་ཉིད་ཆེན་པོ་འདི་ནི་ཡུན་རིང་མོ་ནས་ལས་རྒྱུ་འབྲས་ལ་ཡིད་
ཆེས་ཀྱི་དད་པ་རྙེད་པའི་ཆོས་ཀྱི་བདག་ཉིད་དུ་གྱུར་ཅིང་། རྟེན་ཅིང་འབྲེལ་པར་
འབྱུང་བའི་ཚུལ་མངོན་སུམ་དུ་གཟིགས་པ་ཡིན་པས་སྲོག་གི་ཕྱིར་ཡང་སེམས་
ཅན་གཞན་ལ་གནོད་པ་མི་མཛད་དོ། །ཡུན་རིང་མོ་ནས་བདེན་པ་བཞི་ཐུགས་སུ་
ཆུད་པའི་ཆོས་ཀྱི་བདག་ཉིད་དུ་གྱུར་ཅིང་། འཁོར་བའི་གནས་ལ་ཞེན་པ་གཏིང་
ནས་ལོག་པས་ན་གཞན་ལ་གནོད་སེམས་ནམ་ཡང་མི་མཛད་དོ། །ཡུན་རིང་མོ་
ནས་ བྱང་ཆུབ་མཆོག་ཏུ་ཐུགས་བསྐྱེད་པའི་ཆོས་ཀྱི་བདག་ ཉིད་དུ་གྱུར་ཅིང་།
བདག་པས་གཞན་གཅེས་པར་མཛད་པས་ན་སེམས་ཅན་གཞན་ལ་གནོད་པར་
བྱེད་ པའི་ གདུག་ སེམས་ནམ་ཡང་ སྐྱེ་བའི་གོ་སྐབས་མེད་ པར་ གྱུར་ཏོ། །བྱང་
སེམས་བདག་ཉིད་ཆེན་པོ་འདི་གཞན་ལ་གནོད་པའི་སེམས་མེད་པར་མ་ཟད།
ཚུར་སྲོག་ལ་རྒོལ་བ་བྱུང་ཡང་དེ་ལ་ལན་མི་མཛད་ལ། དེ་ལྟ་ནའང་ཕ་རོལ་གྱི་
རྒོལ་བས་ནམ་ཡང་མི་ཚུགས་ཏེ། བྱང་སེམས་བདག་ཉིད་ཆེན་པོ་བསོད་ནམས་
ཀྱི་དཔལ་ཕུན་སུམ་ཚོགས་པ་དེ་སེམས་ཅན་ཐམས་ཅད་ལ་སྦྱིན་པར་འདོད་ཀྱང་།
སེམས་དཔའ་ཆེན་པོ་ལ་མ་དད་ལོག་ལྟ་བྱེད་པའི་སྡིག་ཅན་རྣམས་ལ་དཔལ་དེ་མི་
འགོ་ལ། སེམས་དཔའ་ཆེན་པོ་ལ་སྙིང་ནས་ དད་ པའི་ འབངས་རྣམས་ སེམས་
དཔའ་ཆེན་པོའི་ཡོན་ཏན་དང་བཀའ་དྲིན་རྗེས་སུ་དྲན་པའི་གུས་པ་ཆེན་པོས་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སེམས་དཔའ་ཆེན་པོ་དེ་ལ་གློ་བ་ཉེ་བར་གྱུར་པས། དེའི་དོན་དུ་སྲོག་ཀྱང་འདོར་
ནུས་པར་བྱེད་པས་ན་དཔུང་དེ་དག་ལ་འཇིགས་ནས་ཕ་རོལ་གྱི་དམག་ཚོགས་
སུས་ཀྱང་རྒོལ་བར་མི་ནུས་སོ། །གཞུང་འདིས་ནི་སྐྱེས་བུ་ཆུང་ངུའི་ལན་ལ་སྦྱངས་
ནས་ཚེ་འདི་ལས་བློ་ལོག་སྟེ། ཕྱི་མའི་དོན་དུ་དཀོན་མཆོག་ལ་སྐྱབས་སུ་སོང་ཞིང་
ལས་འབྲས་ལ་ཡིད་ཆེས་རྙེད་པ་བྱས་ནས་གཞན་ལ་གནོད་སེམས་སོགས་སྡིག་པ་
མཐའ་དག་སྤོང་དགོས་པ་དང་། སྐྱེས་བུ་འབྲིང་གི་ལམ་ལ་སྦྱངས་ནས་གཞན་
གནོད་གཞི་བཅས་སྤོང་དགོས་པ་དང་། སྐྱེས་བུ་ཆེན་པོའི་བསམ་པ་བསྐྱེད་ནས་
བདག་པས་གཞན་གཅེས་པར་བྱ་དགོས་པར་བསྟན་ཏོ། །
གསུམ་པ་ཁྱད་པར་སྦྱིན་པ་ཇི་ལྟར་མཛད་པའི་ཚུལ་རྒྱས་པར་བཤད་པ་ལ་
གསུམ། སྔོན་གནས་རྗེས་སུ་དྲན་པར་དགེ་བ་ལ་འབད་པ་ཆེར་མཛད་པའི་ཚུལ།
འཁོར་རྣམས་ལ་བསོད་ནམས་ཀྱི་མཐུ་བསྒྲགས་པས་སྤྲོ་བ་བསྐྱེད་ཚུལ། གདུལ་
བྱ་རྣམས་ལ་སྦྱིན་སོགས་ཀྱི་ཆོས་རྒྱ་ཆེར་བཤད་པའོ། །དང་པོ་ལ་གསུམ། སྔོན་
གནས་རྗེས་སུ་དྲན་པར་བསྟན་པ། ཚེ་སྔ་མ་རྗེས་སུ་དྲན་པས་འཁོར་བ་ལ་ཡིད་
འབྱུང་སྐྱོ་ཤས་ཆེན་པོ་སྐྱེས་པ། ངེས་འབྱུང་དང་བྱང་ཆུབ་ཀྱི་སེམས་ཀྱིས་ཀུན་ནས་
བསླངས་ཏེ་བསོད་ནམས་ཀྱི་ཚོགས་བསགས་པ་ལ་འབད་པ་ཆེར་མཛད་ཚུལ་
ལོ། །དང་པོ་ནི། དེ་བདག་གི་ཚེ་སྔ་མ་འདས་པ་རྗེས་སུ་དྲན་པར་གྱུར་ཏོ། །ཞེས་
པ་སྟེ། བྱང་སེམས་བདག་ཉིད་ཆེན་པོ་དེ་ཐུགས་བསྐྱེད་ནས་བསྐལ་པ་གྲངས་མེད་
པར་ཚོགས་གཉིས་བར་མ་ཆད་དུ་བསགས་པས་དོན་དམ་པའི་སེམས་བསྐྱེད་
བདེན་པ་མངོན་སུམ་དུ་མཐོང་བའི་ས་ཐོབ་པ་ན་རང་དང་གཞན་གྱི་ཚེ་རབས་བརྒྱ་
སྟོང་དུ་མ་རྗེས་སུ་དྲན་པར་གྱུར་ལ། ལྷག་པར་འདིར་ནི་དེའི་ཚེ་རང་གི་དངོས་སུ་
282 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གདུལ་བྱར་གྱུར་པ་རྣམས་ལ་སྦྱིན་པ་ཆུང་ངུ་ལས་ཀྱང་བསོད་ནམས་ཆེན་པོ་ཐོབ་
པ་དང༌། ཞིང་ ཁྱད་པར་ཅན་དང༌ ཕྲད་ན་སྐད་ཅིག་རེ་རེ་ ལའང་བསོད་ནམས་
རླབས་ཆེན་པོ་རྫོགས་པར་བྱར་ཡོད་དོ་ཞེས་འདོམས་པའི་ཕྱིར་དུ། སྔོན་དབུལ་
པོར་གྱུར་པའི་སྐབས་སུ་དགེ་འདུན་གྱི་སྡེ་ལ་སྦྱིན་པ་ཆུང་ངུ་ཞིག་བྱས་པས་འབྲས་
བུ་ཆེན་པོ་གྲུབ་པ་མངོན་སུམ་དུ་མཐོང་ངོ་ཞེས་བསྟན་ཏོ། །
གཉིས་པ་ཚེ་སྔ་མ་རྗེས་སུ་དྲན་པས་འཁོར་བ་ལ་ཡིད་འབྱུང་སྐྱོ་ཤས་ཆེན་པོ་
སྐྱེས་པ་ནི། དེ་རྗེས་སུ་དྲན་པར་གྱུར་པས་རབ་ཏུ་སྐྱོ་བར་གྱུར་ནས། །ཞེས་པ་སྟེ།
བྱང་སེམས་བདག་ཉིད་ཆེན་པོ་འདི་སྔོན་ཡུན་རིང་པོ་ནས་བདེན་པ་མཐོང་སྟེ།
འདུས་བྱས་ཐམས་ཅད་མི་རྟག་པ། ཟག་བཅས་ཀྱི་འདུ་བྱེད་ཐམས་ཅད་སྡུག་
བསྔལ་བ། ཆོས་ཐམས་ཅད་སྟོང་ཞིང་བདག་མེད་པར་མངོན་སུམ་དུ་གཟིགས་
ནས་རྟོགས་པ་དེ་ནམ་ཡང་ཉམས་པ་མེད་ཅིང་། སྐབས་འདིར་ནི་སྔོན་དབུལ་པོར་
གྱུར་པའི་གནས་སྐབས་དེ་རྗེས་སུ་དྲན་པར་གྱུར་པས་འཁོར་བའི་གནས་ལ་ཡིད་
བརྟན་མེད་པ་དང་། འཁོར་བར་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ལས་
མ་འདས་པ་དང་། སེམས་ཅན་རྣམས་སྡུག་བསྔལ་བདེ་བར་འཛིན་པའི་ལོག་ཤེས་
ཀྱིས་བསླུས་ཏེ་འཁོར་བའི་གནས་ལ་ཞེན་ཅིང་ཆགས་པས་རྣམ་པ་ཀུན་ཏུ་སྡུག་
བསྔལ་བར་གྱུར་པ་རྣམས་གཟིགས་པ་ན་ཡིད་འབྱུང་སྐྱོ་ཤས་ཆེན་པོ་དང༌། བུ་
གཅིག་པུ་མེའི་དོང་དུ་ལྷུང་བ་མས་མཐོང་བ་ལྟར་སེམས་ཅན་རྣམས་ལ་ཤས་མི་
བཟོད་པའི་སྙིང་རྗེ་ཆེན་པོ་འཁྲུངས་པར་གྱུར་ཏོ། ། །
གསུམ་པ་ངེས་འབྱུང་དང་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་
བསོད་ནམས་ཀྱི་ཚོགས་བསག་པ་ལ་འབད་པ་ཆེར་མཛད་ཚུལ་ལ་གཉིས། སྦྱིན་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་ཇི་ལྟར་མཛད་པ་དང་། ཚུལ་ཁྲིམས་ཇི་ལྟར་བསྲུང་བར་མཛད་པའི་ཚུལ་ལོ། །
དང་པོ་ནི། དགེ་སྦྱོར་དང་། ཞེས་པ་ནས། བྱིན་པར་གྱུར་ཏོ། །ཞེས་པའི་བར་ཏེ།
སེམས་དཔའ་ཆེན་པོ་དེས་འཁོར་བའི་ངང་ཚུལ་དེ་བཞིན་དུ་གཟིགས་པས་ཐུགས་
རབ་ཏུ་སྐྱོ་བའི་ངེས་འབྱུང་དང་། སེམས་ཅན་རྣམས་ལ་བཟོད་གླགས་མེད་པའི་
བརྩེ་བ་ཆེན་པོས་སེམས་ཅན་རྣམས་ཀྱི་དོན་དུ་རྫོགས་བྱང་མྱུར་དུ་བསྒྲུབ་པའི་
ཕྱིར་ཞིང་དང་བསམ་པ་དང་དངོས་པོ་རྣམ་པར་དག་པ་གསུམ་གྱི་སྒོ་ནས་སྦྱིན་པ་
ལ་འབད་པར་མཛད་དོ། །སྦྱིན་པའི་ཞིང་ནི་གསུམ་སྟེ། ཡོན་ཏན་གྱི་ཞིང་དང༌།
སྙིང་ རྗེའི་ཞིང་དང་། ཕན་ འདོགས་ པའི་ ཞིང་ངོ༌། །ཡོན་ཏན་གྱི་ཞིང་ནི། འཁོར་
རྣམ་བཞི་ལ་ལམ་སྟོན་པའི་སྟོན་པ་བཅོམ་ལྡན་འདས་སྲས་དང་བཅས་པ་རྣམས་
དང༌། འཇིག་རྟེན་གྱི་ཡོན་གནས་དམ་པ་ཐུབ་པས་བཅས་ པའི་བསླབ་པ་ཚུལ་
བཞིན་དུ་སྲུང་བའི་དགེ་སྦྱོང་རྣམས་དང༌། འཇིག་རྟེན་ལ་ལེགས་ཉེས་སྟོན་པར་
བྱེད་པ་རིག་བྱེད་བཞི་སྨྲ་བའི་བྲམ་ཟེ་རྣམས་དང༌། དབེན་པའི་གནས་སུ་དཀའ་
ཐུབ་ལ་གནས་ཏེ་བསམ་གཏན་དང་མངོན་ཤེས་སྒྲུབ་པའི་དྲང་སྲོང་རྣམས་དང་།
གཞན་ཡང་ཡོན་གནས་དམ་པ་ཇི་སྙེད་ཅིག་ཡོད་པ་རྣམས་སོ། །སྙིང་རྗེའི་ཞིང་ནི་
དབུལ་ཞིང་ཕོངས་པ་རྣམས་དང༌། དབུལ་ཕོངས་མིན་ཡང་སྲེད་པས་སློང་བར་
བྱེད་པ་རྣམས་དང་། སྡུག་བསྔལ་གྱིས་ཉམ་ཐག་པའི་འགྲོ་བ་ཐམས་ཅད་དོ། །
ཕན་ འདོགས་ པའི་ ཞིང་ནི། ཕ་མ་སོགས་ཚེ་འདིར་དྲིན་ཆེ་བའི་མཛའ་བཤེས་
རྣམས་སོ། །སྦྱིན་པའི་ཞིང་ལ་རྒྱས་པར་དབྱེ་ན་བཅུ་སྟེ། རང་ལ་ཕན་འདོགས་
པའི་མཛའ་བཤེས་དང་། གནོད་པ་བྱེད་པའི་དགྲ་བོ་དང་། ཕན་གནོད་གང་ཡང་
མི་བྱེད་པའི་ཐ་མལ་པ་དང༌། ཚུལ་ ཁྲིམས་ལ་སོགས་པའི་ཡོན་ཏན་ཅན་དང་།
- 284 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚུལ་འཆལ་ལ་སོགས་པའི་སྐྱོན་ཅན་དང་། རང་ལས་དམའ་བ་དང་། རང་དང་
མཉམ་ པ་ དང༌། རང་ ལས་ ལྷག་ པ་ དང༌། འབྱོར་ ཞིང་ སྐྱིད་ པ་ དང་། སྡུག་ཅིང་
ཕོངས་པ་རྣམས་སོ། །བསམ་པ་ནི། སྔར་བཤད་པ་ལྟར་འཁོར་བའི་ངང་ཚུལ་རིག་
ནས་ཡོ་བྱད་གང་ལ་ཡང་ཆགས་པ་མེད་པར་གཏོང་འདོད་པ་དང་། སེམས་ཅན་
ལ་སྙིང་བརྩེ་བའི་བསམ་པ་དང༌། སྦྱིན་པའི་ཞིང་སུ་དང་འཕྲད་ཀྱང་འདི་ནི་བདག་
གི་བསོད་ནམས་ཀྱི་ཚོགས་རྫོགས་པར་བྱེད་པའི་དགེ་བའི་བཤེས་སོ་སྙམ་དུ་འདུ་
ཤེས་པ་དང༌། སྦྱིན་པའི་ཞིང་ཐམས་ཅད་ལ་ཉེ་རིང་མེད་པར་སེམས་སྙོམས་པ་
རྣམས་ནི་སྤྱིའི་བསམ་པ་ཡིན་ལ། ཁྱད་པར་ནི། ཡོན་གནས་དམ་པ་རྣམས་ལ་དད་
ཅིང་དགའ་བའི་བསམ་པ་དང་། མཛའ་བཤེས་ཕན་འདོགས་པ་རྣམས་ལ་བཏང་
སྙོམས་ཀྱི་བསམ་པ་དང་། དབུལ་ཕོངས་དང་སྡུག་བསྔལ་ཅན་རྣམས་ལ་སྙིང་རྗེའི་
བསམ་པ་བསྐྱེད་དགོས་པར་གསུངས་སོ། །དངོས་པོ་ནི། སྦྱིན་པ་གང་གཏོང་ཡང་
ཡུལ་དེ་ལ་བདེ་བའི་རྒྱུ་དང་། བདེ་བའི་གཞིར་གྱུར་པ་ཞིག་གཏོང་བར་བྱེད་པ་སྟེ།
བདེ་བའི་རྒྱུན་ནི་ངན་འགྲོའི་རྒྱུ་དང་མ་འདྲེས་པར་གནས་སྐབས་ལུས་འཚོ་བའི་
མཐུན་རྐྱེན་ཟས་དང་གོས་ལ་སོགས་པའོ། །བདེ་བའི་གཞི་ནི་ཕུགས་སུ་ཕན་པའི་
ཐབས་སོ། །བདེ་བ་དང་ཕན་པ་ལ་མུ་བཞི་ཡོད་དེ། །བདེ་ཡང་མི་ཕན་པ་དང་།
ཕན་ཡང་བདེ་བ་མེད་པ་དང༌། བདེ་ཞིང་ ཕན་པ་དང་གཉིས་ཀ་མིན་པའོ། །དེ་
བཞི་ལས་བདེ་ཡང་མི་ཕན་ན་མི་སྦྱིན་ཏེ། འདོད་ལྡན་འཁྲིག་པའི་བདེ་བ་འདོད་
པ་དང་། བསླབ་ཁྲིམས་ཅན་ཆང་དང་ཕྱི་དྲོའི་ཁ་ཟས་འདོད་པ་ལྟ་བུ་འཕྲལ་དུ་བདེ་
བར་སྣང་ཡང་ཕུགས་སུ་མི་ཕན་པར་གནོད་པ་བྱེད་པ་རྣམས་སོ། །དེས་མཚོན་
ནས་གཞན་རྣམས་ཀྱང་ཤེས་པར་བྱའོ། །འདིར་ནི་བྱང་སེམས་བདག་ཉིད་ཆེན་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པོས་སྦྱིན་པའི་ཞིང་རྣམས་ལ་གནས་སྐབས་སུ་བདེ་བ་སྐྱེ་ལ། ཕུགས་སུ་ཡང་ཕན་
པ་གཏན་དུ་བདེ་བའི་གཞིར་གྱུར་པའི་སྦྱིན་པ་ཁྱད་པར་ཅན་སྦྱིན་པར་མཛད་དོ། །
གཞུང་འདིས་ནི་བྱང་སེམས་ལས་དང་པོ་པ་རྣམས་ཀྱིས་སྦྱིན་པ་གཏོང་བའི་ཚེ་ཞིང་
དང༌། བསམ་པ་དང་། དངོས་པོ་རྣམ་པར་དག་པ་གསུམ་ཚང་བར་བྱེད་དགོས་སོ་
ཞེས་སྦྱིན་པ་གཏོང་བའི་མན་ངག་གི་གནད་རྣམས་འདོམས་པར་མཛད་དོ། ། །
གཉིས་པ་ཚུལ་ཁྲིམས་ཇི་ལྟར་སྲུང་བར་མཛད་པའི་ཚུལ་ནི། ཚུལ་ཁྲིམས་
ཞེས་པ་ནས། ཡང་དག་པར་ལེན་ཏོ། །ཞེས་པའི་བར་ཏེ། བྱང་སེམས་བདག་ཉིད་
ཆེན་པོ་དེ་སྔོན་ཡུན་རིང་པོ་ནས་ཚུལ་ཁྲིམས་རྣམ་པར་དག་པ་ལ་གོམས་ཤིང་།
ཀུན་ཏུ་སྦྱོར་བ་གསུམ་སྤངས་པས་སྲོག་གི་ཕྱིར་ཡང་བཅས་རང་གི་ཉེས་པ་ཕྲ་མོས་
ཀྱང་མ་གོས་པར་མཛད་པས་ན་རང་བཞིན་གྱིས་ཚུལ་ཁྲིམས་རྣམ་པར་དག་པ་
ཡིན་ཞིང་། ལྷག་པར་སྐུ་ཚེ་དེར་སེམས་ཅན་གྱི་དོན་དུ་རྒྱལ་སྲིད་སྐྱོང་བར་མཛད་
པས་ཁྱིམ་པའི་ཕྱོགས་ཀྱི་ཚུལ་ཁྲིམས་ཀྱི་སྡོམ་པ་བསླབ་པའི་གཞི་ལྔ་དང༌། མི་
དགེ་བཅུ་སྤོང་གི་ཚུལ་ཁྲིམས་དང་། བྱང་ཆུབ་སེམས་དཔའི་སྡོམ་པའི་ཚུལ་ཁྲིམས་
རྣམས་ངན་པ་མིན་པ་སྟེ་སྐྱོན་གང་གིས་ཀྱང་མ་གོས་པར་སྲུང་བར་མཛད་དོ། །
ཚུལ་ཁྲིམས་ཀྱི་སྐྱོན་ནི་ཕྱིར་རོལ་མུ་སྟེགས་པ་རྣམས་སྡིག་པ་སྦྱོང་བའི་ཕྱིར་དུ་མེ་
ལྔ་བསྟེན་པ་དང་། ཆུར་ཞུགས་ཏེ་ལུས་བཀྲུས་པས་སྡིག་པ་དག་པར་འདོད་པ་
དང་། ཟས་བཅད་དེ་ལུས་བསྐམ་པར་བྱས་པས་སྡིག་པ་དག་པར་འདོད་པ་དང༌།
གཞན་ལ་གནོད་པ་སྤོང་ཕྱིར་རང་གི་ལག་པ་གཅོག་པ་དང་། འདོད་ཆགས་སློང་
ཟེར་ནས་ཕོ་མཚན་ཉམས་པར་བྱེད་པ་སོགས་ཉོན་མོངས་པ་སྤོང་བའི་ཐབས་མི་
ཤེས་པར་ལུས་ཉམས་ པ་འབའ་ཞིག་གཙོ་བོར་བྱེད་ པའི་ཚུལ་ ཁྲིམས་ངན་པ་
- 286 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྣམས་དང༌། རྒྱལ་བའི་བསྟན་པ་ལ་ཞུགས་ཀྱང་ཚེ་འདི་འབའ་ཞིག་ལ་ཆགས་
པས་ཟས་གོས་སོགས་འཚོ་བའི་ཕྱིར་དུ་སྡོམ་པ་བླངས་པ་རྣམས་དང༌། ལེགས་
སྨོན་དང་འཇིགས་སྐྱོབ་ཀྱི་ཚུལ་ཁྲིམས་དང༌། ཚེ་ཕྱི་མ་དྲན་ཡང་འཁོར་བའི་ངང་
ཚུལ་ཇི་བཞིན་མ་རིག་པར་འཁོར་བའི་བདེ་འབྲས་ལ་ཆགས་ཤིང་ཞེན་པ་དང་།
རང་གཅིག་པུ་ཞི་བདེ་དོན་གཉེར་གྱི་བསམ་པས་ཚུལ་ཁྲིམས་བསྲུང་བ་ཡང་བྱང་
སེམས་ཀྱི་སྡོམ་པ་ལ་ལྟོས་ན་ངན་པ་དང་སྐྱོན་ཅན་ཡིན་པས། དེ་ལྟ་བུའི་སྐྱོན་གང་
གི་ཡང་དབང་དུ་མ་སོང་བ་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་གི་
བསམ་པ་དང་། རང་གཅིག་པུའི་ཆེད་དུ་མིན་པར་སེམས་ཅན་ཐམས་ཅད་འཁོར་
བ་ལས་སྒྲོལ་བའི་ཕྱིར་དུ་ཚུལ་ཁྲིམས་སྲུང་བར་མཛད་དོ། །དེ་ལྟ་བུའི་ཚུལ་ཁྲིམས་
ཁྱད་པར་ཅན་དེ་དག་གསོ་ཞིང་མི་མཐུན་ཕྱོགས་ཀྱི་ཉེས་པ་ཕྲ་མོ་རྣམས་སྦྱོང་བའི་
ཕྱིར་དུ་ཡར་ངོ་མར་ངོའི་དུས་མཚམས་ཉའི་ཉིན་པར་དང་། གནམ་སྟོང་གི་ཉིན་
པར་དང་། ཡར་ངོའི་ཚེས་བརྒྱད་ཀྱི་ཉིན་པར་རྣམས་ལ་བསྙེན་གནས་ཡན་ལག་
བརྒྱད་པའི་ གསོ་ སྦྱོང་ལ་ངེས་པར་ གནས་པ་དག་ཀྱང་ཆག་མེད་དུ་ལེན་པར་
མཛད་དོ། །འགྱུར་གསར་དུ། གསོ་སྦྱོང་ལ་ངེས་པར་གནས་པ་ཞེས་པ་གོ་བདེ་
བར་སྣང་བས་འདིར་དེ་དང་མཐུན་པར་བཀོད་དོ། །
རྒྱ་འགྲེལ་དུ་གཞུང་གོང་མའི་བདེ་བའི་རྒྱུ་དང་གཞིར་གྱུར་པ་ཞེས་པ་ཚུལ་
ཁྲིམས་དང་གསོ་སྦྱོང་ལའང་སྦྱར་ཏེ། ཚེ་འདིར་ངལ་ཞིང་དུབ་པ་དང་། ཕྱི་མར་
ངན་འགྲོ་བསྐྱེད་པ་མིན་པར་ཚེ་འདིར་ཡང་བདེ་ལ་ཕྱི་མར་ཕན་པ་མངོན་མཐོ་དང་
ངེས་ལེགས་ཀྱི་རྒྱུར་འགྱུར་བའི་ཚུལ་ཁྲིམས་དང་གསོ་སྦྱོང་ཞེས་བཤད་དོ། ཁྱིམ་
པའི་ཕྱོགས་ཀྱི་སྡོམ་པ་ཡན་ལག་ལྔའི་ཚུལ་ཁྲིམས་ནི། སྲོག་གཅོད། མ་བྱིན་ལེན།
- 287-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྫུན། ལོག་གཡེམ། མྱོས་འགྱུར་གྱི་ཁུ་བ་འཐུང་བ་ལྔ་ཇི་སྲིད་འཚོའི་བར་དུ་སྤོང་
བའི་ སྡོམ་ པའོ། །བསྙེན་གནས་ཡན་ལག་བརྒྱད་ནི། རྩ་བ་བཞི། མལ་སྟན་ཆེ་
མཐོ། ཆང་འཐུང་། གར་ སོགས་ ཕྲེང་ སོགས། ཕྱི་དྲོའི་ ཁ་ ཟས་ བརྒྱད་ ཉིན་ ཞག་
གཅིག་གི་རིང་སྤོང་བའི་སྡོམ་པའོ། ། གཞུང་འདིས་ནི་བྱང་སེམས་ལས་དང་པོ་པ་
རྣམས་ ཀྱིས་ཚུལ་ཁྲིམས་རྣམ་པར་དག་པ་ལམ་གྱི་གཞིར་བྱེད་དགོས་པ་དང༌།
ཁྱིམ་པའི་རྟེན་ཅན་གྱི་བྱང་སེམས་རྣམས་ ཀྱིས་ཚུལ་ཁྲིམས་ ཇི་ ལྟར་སྲུང་ཚུལ་
བསྟན་ཏོ། །
གཉིས་པ་འཁོར་རྣམས་ལ་བསོད་ནམས་ཀྱི་མཐུ་བསྒྲགས་པས་སྤྲོ་བ་
བསྐྱེད་ཚུལ་ལ་དྲུག །སེམས་དཔའ་ཆེན་པོས་འཁོར་རྣམས་ལ་བསོད་ནམས་ཀྱི་
མཐུ་བསྒྲགས་ཚུལ་དངོས། དེ་ལྟར་བསྒྲགས་པ་ལ་འཁོར་རྣམས་ངོ་མཚར་དུ་གྱུར་
པ། བཙུན་མོས་བསོད་ནམས་ཀྱི་མཐུ་བསྒྲགས་པའི་ཚིགས་བཅད་ཀྱི་དོན་དྲིས་པ།
རྒྱལ་པོ་སེམས་དཔའ་ཆེན་པོས་དེའི་དོན་བཤད་པ། བཙུན་མོས་མཐུན་འགྱུར་
བརྗོད་ པ། རྒྱལ་ པོ་སེམས་དཔའ་ཆེན་པོས་བཙུན་མོའི་བསོད་ནམས་ ཀྱི་མཐུ་
སྒྲོགས་ སུ་བཅུག་ པའོ། །དང་ པོ་ ལ་ གཉིས། བྱང་ སེམས་ བདག་ ཉིད་ཆེན་པོས་
ཐུགས་བརྩེ་བས་སེམས་ཅན་རྣམས་དགེ་བ་ལ་བསྐུལ་ཕྱིར་བསོད་ནམས་ཀྱི་མཐུ་
ཡང་ཡང་བསྒྲགས་པར་བསྟན་པ་དང༌། བྱང་སེམས་བདག་ཉིད་ཆེན་པོས་བསོད་
ནམས་ཀྱི་མཐུ་བསྒྲགས་པའི་ཚིགས་བཅད་དངོས་བསྟན་པའོ། །དང་པོ་ནི། རྒྱལ་
པོའི་འཁོར་དང་ཞེས་པ་ནས། ཡང་དང་ཡང་དུ་སྨྲའོ། །ཞེས་པའི་བར་ཏེ། བྱང་
སེམས་བདག་ཉིད་ཆེན་པོ་དེས་རྒྱལ་པོའི་ཕོ་བྲང་འཁོར་གྱི་མི་རྣམས་དང་། བཙུན་
མོའི་འཁོར་སོགས་དེར་འདུས་པའི་དངོས་ཀྱི་གདུལ་བྱ་རྣམས་ཀྱི་ནང་དུ་རང་གི་
，
- 288 -



བྱ
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྔོན་གྱི་བསོད་ནམས་ཀྱི་མཐུ་བསྒྲགས་པར་བཞེད་པ་དང༌། བདེན་པ་མ་མཐོང་
བའི་འཇིག་རྟེན་པ་རྣམས་གཏན་དུ་ལེགས་པའི་ལམ་ལ་འགོད་པར་འདོད་པས།
རྒྱལ་བའི་བཀའ་དང་ལས་འབྲས་ལ་ཡིད་ཆེས་ཀྱི་དད་པ་དང་། དང་བའི་སེམས་
ཀྱིས་དོན་ངེས་པ་སྟེ་སྦྱིན་པ་ཆུང་ངུ་ལས་ཀྱང་འབྲས་བུ་ཕན་ཡོན་ཆེན་པོ་འབྱུང་བ་
སོགས་རྟེན་འབྲེལ་བསླུ་བ་མེད་པར་སྟོན་པའི་ཚིགས་སུ་བཅད་པ་འོག་ནས་འབྱུང་
བ་འདི་གཉིས་ཡང་དང་ཡང་དུ་གསུངས་པར་མཛད་དོ། །བྱང་ཆུབ་སེམས་དཔའ་
རྣམས་རང་གི་ཡོན་ཏན་སྦ་བར་བྱེད་པ་ཡིན་ཡང་། སེམས་ཅན་གྱི་དོན་ཆེན་པོར་
འགྱུར་བ་མཐོང་ཚེ་ཡོན་ཏན་བསྒྲག་དགོས་པ་ཡང་ཡོད་ཅིང་། སེམས་ཅན་མང་པོ་
ལ་ངེས་པར་ཕན་པའི་ཚེ་ཡོན་ཏན་མ་བསྒྲགས་ན་ཉེས་པ་བསྐྱེད་པའི་སྐབས་ཀྱང་
ཡོད་དེ། ཡོན་ཏན་བསྔགས་པ་སྨྲ་མི་བྱེད། །རྐྱེན་དུ་འཚམ་པར་ཚར་མི་གཅོད། །
རྫུ་འཕྲུལ་སྡིགས་ལ་སོགས་མི་བྱེད། །ཅེས་གསུངས་པ་ལྟར་རོ། །དོན་གྱི་དབང་
འདི་གཟིགས་ནས་བྱང་སེམས་བདག་ཉིད་ཆེན་པོ་དེས་ཀྱང་སེམས་ཅན་རྣམས་ལ་
ཐུགས་བརྩེ་བས་སྔོན་གྱི་སྐྱེ་བ་དྲན་པ་དང་། སྔོན་བསོད་ནམས་བསགས་པས་
མངོན་མཐོའི་འབྱོར་པ་རྒྱ་ཆེན་པོ་འདི་གྲུབ་པ་ཡིན་ནོ་ཞེས་སྦྱིན་པའི་འབྲས་བུ་
མངོན་སུམ་དུ་གཟིགས་པར་བསྟན་པ་ཡིན་ནོ། །གཉིས་པ་བྱང་སེམས་བདག་ཉིད་
ཆེན་པོས་བསོད་ནམས་གྱི་མཐུ་བསྒྲགས་པའི་ཚིགས་བཅད་དངོས་བསྟན་པ་ནི།
བདེ་བར་གཤེགས་ལ་བཀུར་སྟི་བྱས་པ་ཆུང་ངུ་ཡང་། །འབྲས་བུ་འབྱོར་པ་ཆུང་ངུ་
མེད་ཅེས་སྔོན་ཐོས་ཀྱིས། །ཟན་དྲོན་ཁེངས་པ་རྩུབ་པོ་ལན་ཚྭ་མེད་པ་ཡི། །འབྲས་
བུ་འབྱོར་པ་ཆེན་པོ་འདི་ལྟར་གྱུར་ལ་ལྟོས། །ཤིང་རྟ་སྣ་ཚོགས་རྟ་དང་གླང་པོ་
འགྱང་བ་དང༌། །བདག་གི་དམག་ཚོགས་ཆེན་པོ་འདི་དང་ས་ཆེན་འདི། །ནོར་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མང་ དཔལ་ ཡང་ རྗེས་ ཆགས་ བཙུན་མོ་རྒྱ་ཆེན་ལྡན། །ཟན་དྲོན་ཆངས་ གཅིག་
འབྲས་བུ་གྲུབ་པ་བཟང་པོ་ལྟོས། །ཞེས་པ་སྟེ། སེམས་དཔའ་ཆེན་པོ་དེས་གདུལ་
བྱ་རྣམས་ལ་ཐུགས་བརྩེ་བས་ལས་འབྲས་ནམ་ཡང་བསླུ་བ་མེད་པ་དང་། བསོད་
ནམས་ཆུང་ངུ་ལས་ཀྱང་འབྲས་བུ་ཆེན་པོ་འབྱིན་པའི་ཚུལ་འདི་ལྟར་འདོམས་པར་
མཛད་ དེ། བདེ་ བར་ གཤེགས་ པ་ རྣམས་ དང༌། དེས་ གསུངས་ པའི་ ཆོས་ དང༌།
ཆོས་དེ་ཚུལ་བཞིན་དུ་སྒྲུབ་པའི་དགེ་འདུན་རྣམས་ལ་རྙེད་པ་དང་བཀུར་སྟིས་
མཆོད་པ་ཆུང་ངུ་ཞིག་བྱས་ཀྱང་འབྲས་བུ་རྣམ་པར་སྨིན་པ་འབྱོར་པ་རྒྱ་ཆེན་པོ་
བྱུང་ངོ་ཞེས་སྔོན་ཐུགས་བསྐྱེད་པ་ནས་བཟུང་བསྐལ་པ་བགྲང་བ་ལས་འདས་པར་
དེ་བཞིན་གཤེགས་པ་མང་པོ་ཞལ་ལས་ཐོས་ཀྱི། རྒྱལ་བའི་བཀའ་ནམ་ཡང་བསླུ་
བ་མེད་པས་རྟེན་ཅིང་འབྲེལ་པར་འབྱུང་བའི་ཚུལ་དེ་ལ་ཡིད་ཆེས་བསྐྱེད་ནས།
བསྐལ་པ་མང་པོ་ལམ་ལ་འབད་པས་རང་དང་གཞན་གྱི་ཚེ་རབས་མང་པོ་དྲན་
པའི་མངོན་པར་ཤེས་པ་ཐོབ་སྟེ། ང་སྔོན་གླ་མི་ཞིག་ཏུ་གྱུར་པ་ན་འཕགས་པ་དགྲ་
བཅོམ་པ་བཞི་ལ་རང་གི་ཉིན་གཅིག་གི་གླར་ཐོབ་པའི་ཟན་དྲོན་ཁེངས་པ་སྟེ་རང་
པ། ཚོད་མ་སོགས་ གཞན་མེད་པས་དེ་ རྐྱང་ པ། འབྲུ་མར་དང༌། རྩི་མར་དང༌།
ཚིལ་ལ་སོགས་པའི་སྣུམ་མེད་པའི་རྩུབ་པོ། ལན་ཚྭ་མེད་པས་རོ་དམན་པ་ཉུང་ངུ་
སྙིམ་པ་གང་ཕུལ་བའི་འབྲས་བུ་འབྱོར་པ་རྒྱ་ཆེན་པོ་འདི་ལྟར་གྱུར་པ་ལ་ལྟོས།
འབྱོར་པ་ཇི་ལྟ་བུ་གྲུབ་ན་འཕགས་པ་དེ་དག་ལ་ཟན་དྲོན་ཆངས་གཅིག་བྱིན་པའི་
མཐུས་འཛམ་བུའི་གླིང་གི་ས་ཆེན་པོའི་ཁྱོན་ལ་དབང་བ་ཐོབ་སྟེ་ནོར་བུས་སྨྲས་
པའི་ཤིང་རྟ་བཟང་པོ་སྣ་ཚོགས་པ་མང་པོ་དང༌། རྟ་དང༌། གླ་པོ་ཆེ་དང་། དཔུང་
བུ་ཆུང་ངམ་རྐང་ཐང་སྟེ་དཔུང་ཚོགས་ཡན་ལག་བཞི་དང་ལྡན་པའི་དམག་ཚོགས་
- 290 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོས། ཕ་རོལ་གྱི་གཡུལ་ལས་རྒྱལ་བ་འདི་ལྟ་བུ་དང་། གསེར་དང༌། དངུལ་
དང་། སྤུག་དང་། གཡས་སུ་འཁྱིལ་བ་སོགས་རིན་པོ་ཆེའི་ནོར་གྱི་མཛོད་མང་པོ་
དང༌། འཛམ་བུའི་གླིང་གི་རྒྱལ་ཕྲན་ཐམས་ཅད་དབང་དུ་འདུ་བའི་མངའ་ཐང་དང་
གཟི་བརྗིད་ཀྱི་དཔལ་ཕུན་སུམ་ཚོགས་པ་དང་། རྗེས་ཆགས་དགའ་བ་སྟེར་བའི་
བཙུན་མོ་དང༌། བློན་པོ་དང་། ཕོ་བྲང་གི་འཁོར་རྒྱ་ཆེན་པོ་དང་ལྡན་པ་འདི་ལྟ་
བུའི་འབྲས་བུ་བཟང་པོ་གྲུབ་པ་མངོན་སུམ་དུ་མཐོང་བ་འདི་ལྟོས་ལ་དལ་བ་ཆུད་
གཟོན་པར་མ་བྱེད་པར་ལས་འབྲས་ནམ་ཡང་བསླུ་བ་མེད་པ་དང་། བསོད་ནམས་
ཆུང་ངུ་ལས་འབྲས་བུ་ཆེན་པོ་འབྱུང་བའི་ཚུལ་ལ་ཡིད་ཆེས་བསྐྱེད་ལ། ཞིང་དམ་
པ་ལ་བསོད་ནམས་ཀྱི་ས་བོན་བསྐྲུན་པ་ལ་རྟག་ཏུ་གུས་པས་འབད་པར་གྱིས་
ཤིག་ཅེས་གདམས་སོ། །དེ་བཞིན་གཤེགས་པ་རྣམས་ལ་མཆོད་པ་ཆུང་ངུ་ཞིག་
བྱས་པ་ལས་ཀྱང་འབྲས་བུ་བཟང་པོ་རྒྱ་ཆེན་པོ་འབྱིན་པ་ནི། དགེ་སློང་ལྷའི་མེ་
ཏོག་སྔོན་སངས་རྒྱས་གསེར་ཐུབ་འཇིག་རྟེན་དུ་བྱོན་པའི་དུས་སུ་མི་དབུལ་པོ་
ཞིག་ཏུ་གྱུར་ནས་ནོར་གཞན་མེད་པ་ལ། དད་པས་སྤང་དང་ནེའུ་གསིང་ལས་མེ་
ཏོག་བཏུས་ནས་སངས་རྒྱས་དགེ་འདུན་དང་བཅས་པ་ལ་གཏོར་ནས་སྨོན་ལམ་
བཏབ་པས་བསྐལ་པ་དགུ་བཅུ་རྩ་གཅིག་གི་བར་དུ་བྱད་གཟུགས་བཟང་ཞིང་གང་
བསམ་ཐམས་ཅད་འགྲུབ་པ་དང་། མཐར་སྟོན་པ་དང་མཇལ་ནས་དགྲ་བཅོམ་པ་
ཐོབ། དགེ་སློང་ལྷའི་རིན་ཆེན་གྱིས་སྔོན་སངས་རྒྱས་གསེར་ཐུབ་ལ་རྡེའུ་དཀར་པོ་
སྦར་གང་གཏོར་ནས་སྨོན་ལམ་བཏབ་པས། ཚེ་རབས་ཐམས་ཅད་དུ་ནོར་དང་
རིན་པོ་ཆེས་མ་ཕོངས་ཤིང༌། སངས་རྒྱས་ལ་དད་པའི་མཐུས་བཅོམ་ལྡན་འདས་
དང་མཇལ་ནས་དགྲ་བཅོམ་ཐོབ། སྔོན་སངས་རྒྱས་པུར་ཤ་འཇིག་རྟེན་དུ་བྱོན་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་ཚེ་བྲམ་ཟེའི་ཁྱེའུ་ཞིག་གིས་སངས་རྒྱས་ལ་དང་བའི་སེམས་ཀྱིས་སྲན་མ་སྦར་
གང་གཏོང་བས་འབྲུ་བཞི་ལྷུང་བཟེད་དུ་ལྷུང་། གཅིག་དབུའི་གཙུག་ཏུ་ཆགས་
པས་དེའི་རྣམ་སྨིན་གྱིས་འཁོར་ལོས་བསྒྱུར་བའི་རྒྱལ་པོ་ང་ལས་ནུ་ཞེས་བྱ་བར་
གྱུར་ཏེ་གླིང་བཞི་དང་འདོད་ལྷ་རིས་གཉིས་ལ་དབང་བསྒྱུར་བའི་དཔལ་འབྱོར་
ཐོབ། སྔོན་སངས་རྒྱས་ཞལ་བཞུགས་དུས་བྱིས་པ་ཆུང་ངུ་ཞིག་གིས་སངས་རྒྱས་
ལ་དང་བའི་སེམས་ཀྱིས་ས་སྙིམ་པ་གང་ཕུལ་བས། དེའི་འབྲས་བུས་འཛམ་བུའི་
གླིང་ལ་སྟོབས་ཀྱིས་འཁོར་ལོས་བསྒྱུར་བ་ཆོས་རྒྱལ་མྱ་ངན་མེད་དུ་གྱུར་པ་སོགས་
རྒྱུ་ཆུང་ངུ་ལས་འབྲས་བུ་བཟང་པོ་རྒྱ་ཆེན་པོ་འབྱིན་པ་མདོ་ལས་མང་དུ་གསུངས་
པ་ལྟར་རོ། །གཞུང་འདིས་ནི་སེམས་དཔའ་ཆེན་པོ་དེས་རྒྱལ་བའི་བཀའ་ནམ་
ཡང་བསླུ་བ་མེད་པར་བསྒྲུབས་པ་ཡིད་ཆེས་ཀྱི་རྟགས་དང༌། སྔོན་གནས་རྗེས་སུ་
དྲན་པའི་མངོན་ཤེས་ཀྱིས་མཐོང་བ་དང་། མངོན་མཐོའི་དཔལ་འབྱོར་རྒྱས་པའི་
འབྲས་བུའི་རྟགས་རྣམས་བཤད་པའི་སྒོ་ནས་གདུལ་བྱ་རྣམས་སྦྱིན་པ་ལ་སོགས་
པའི་རྒྱལ་སྲས་ཀྱི་སྤྱོད་པ་ལ་འཁྲིད་པར་མཛད་ཚུལ་བསྟན་པ་ཡིན་ནོ། །
གཉིས་པ་དེ་ལྟར་བསྒྲགས་པ་ལ་འཁོར་རྣམས་ངོ་མཚར་དུ་གྱུར་པ་ནི། བློན་
པོ་ཆེན་པོ་རྣམས་དང༌། །ཞེས་པ་ནས། སླར་ཞུ་མ་ནུས་སོ། །ཞེས་ པའི་བར་ཏེ།
རྒྱལ་པོ་སེམས་དཔའ་ཆེན་པོས་འཁོར་གྱི་ནང་དུ་ཚིགས་སུ་བཅད་པ་དེ་གཉིས་
ཡང་དང་ཡང་དུ་གསུངས་པ་ན། དམངས་ཕལ་པ་དག་གིས་རྒྱལ་པོའི་གསུང་ཐོས་
པར་དཀའ་ཞིང་། ཅུང་ཟད་ཐོས་པ་རྣམས་ཀྱིས་ཀྱང་གསུང་དེ་དག་གི་དོན་དཔྱོད་
ནུས་པ་མ་བྱུང་ལ། རྒྱལ་པོའི་མདུན་དུ་ཉེ་བར་གནས་པ་བློན་པོ་ཆེན་པོ་རྒྱལ་སྲིད་
སྐྱོང་བའི་བྱ་བ་མཁས་པ་རྣམས་དང་། རིག་བྱེད་བཞི་ལ་ལེགས་པར་བསླབས་
- 292 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པའི་བྲམ་ཟེ་རྒན་པོ་ཚིག་གི་དོན་འཚོལ་བ་ལ་མཁས་པ་རྣམས་དང་། དེ་དག་ལས་
གཞན་པའི་ཕོ་བྲང་འཁོར་གྱི་མི་སྟོད་རིམ་སྟེ་དྲག་རིམ་རྣམས་ཡིད་ལ་ངོ་མཚར་ཆེ་
བར་གྱུར་ཀྱང་། རྒྱལ་པོ་ཆེན་པོ་བདེན་པ་ཁོ་ན་གསུངས་ཤིང་། རྫུན་དང་ཚིག་
བཀྱལ་བ་ནམ་ཡང་མི་གསུངས་པས་འདི་ལ་དོན་ཆེན་པོ་ཞིག་ཡོད་ངེས་ཀྱང་།
དོན་ཅི་ཞིག་སྙམ་དུ་ཇི་ཙམ་དཔྱད་ཀྱང་ཕྱོགས་ཙམ་ཡང་མ་གོ །སེམས་དཔའ་
ཆེན་པོ་དེ་ཉིད་ལ་དོན་ཅི་ལས་དགོངས་ཏེ་ཚིགས་སུ་བཅད་པ་འདི་གཉིས་རྟག་ཏུ་
གསུངས་ཞེས་སླར་ཞུ་བར་ནི་མ་ནུས་སོ། །འགྱུར་གསར་དུ། དེ་ལ་སླར་ཞུ་བར་ནི་
མ་ནུས་སོ། །ཞེས་འབྱུང་བ་གོང་དུ་ངོ་མཚར་ཆེ་བར་གྱུར་ཀྱང་ཞེས་པ་དང་སྦྲེལ་ན་
ཚིག་སྦྱོར་གྱི་ཉམས་ལེགས་པས་འདིར་དེ་ལྟར་བཀོད་དོ། །གཞུང་འདིས་ནི་ཐེག་
པ་ཆེན་པོའི་ལམ་ལ་ཞུགས་པའི་ལས་དང་པོ་པ་རྣམས་ཀྱིས་དགེ་བའི་བཤེས་
གཉེན་ལ་བརྟེན་པའི་ཚེ་ཐུགས་ཁྲེལ་ གྱིས་དོགས་ནས་བག་འཁུམས་པ་དང༌།
འཇིག་པ་དང་བཅས་པའི་དབང་དུ་བྱས་ཏེ་ཅི་ཐོས་ཐོས་མི་སྨྲ་བར་བྱ་བ་གང་ལ་
ཡང་ལེགས་པར་བརྟགས་ནས་བྱེད་དགོས་པ་དང་། བཤེས་གཉེན་དམ་པ་རྣམས་
ཀྱི་གསུང་ལ་ཚད་མ་འཛིན་ཅིང་དོན་ལ་ལེགས་པར་དཔྱད་ནས་འཇུག་དགོས་པར་
བསྟན་ཏོ། །
གསུམ་པ་བཙུན་མོས་བསོད་ནམས་ཀྱི་མཐུ་བསྒྲགས་པའི་ཚིགས་བཅད་ཀྱི་
དོན་དྲིས་པ་ནི། དེ་ནས་རྒྱལ་པོ་དེའི་ཞེས་པ་ནས། ཞུས་པ་ལགས། །ཞེས་པའི་
བར་ཏེ། དེ་ནས་རྒྱལ་པོ་སེམས་དཔའ་ཆེན་པོ་དེའི་བཙུན་མོ་གནང་ཆེན་ཏེ་རྒྱལ་
པོའི་ཐུགས་ལ་གཅེས་པ་སྤོབས་པ་ཐོགས་པ་མེད་པ་ཞིག་ཡོད་པ་དེ་རྒྱལ་པོའི་
གསུང་ དེ་ ལ་ ངོ་མཚར་ ཆེན་པོ་སྐྱེས་ཤིང་། རང་གིས་དོན་ ཕལ་ཆེར་ངེས་ཀྱང་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སེམས་དཔའ་ཆེན་པོའི་ཐུགས་དགོངས་ལྟར་འཁོར་རྣམས་ཀྱིས་དེའི་དོན་ཐོས་
པར་བྱ་བའི་ཕྱིར་གཏམ་གླེང་བ་སྟེ། སེམས་དཔའ་ཆེན་པོ་དེ་ལ་དེའི་དོན་ཞུ་བའི་
སྐབས་སུ་བབ་སྟེ། བློན་པོ་རྣམས་དང༌། མདུན་ན་འདོན་བྲམ་ཟེ་རྣམས་དང་། དེ་
ལས་གཞན་པའི་འཁོར་རྒྱ་ཆེན་པོ་འདུས་པའི་ནང་དུ་སེམས་དཔའ་ཆེན་པོ་དེ་ལ་
ཞུས་པ། མིའི་དབང་པོ་ཞེས་བོས་ནས། རྒྱལ་པོ་ཆེན་པོ་ཁྱོད་དུས་ཀུན་ཏུ་ཚིགས་
སུ་བཅད་པ་འདི་གཉིས་ངེས་པར་གསུངས་པ་ནི་དོན་ཁྱད་པར་ཅན་ཞིག་ཐུགས་
ལ་དགོངས་ནས་དགྱེས་པ་ཞལ་དུ་བྱུང་བ་སྟེ་ཞལ་ནས་གསུངས་པ་ཡིན་ལ། རྒྱལ་
པོ་ཆེན་པོ་ཁྱོད་ཀྱིས་དེ་སྐད་གསུངས་པས་བདག་གི་སེམས་ནི་གསུང་འདི་དག་ལ་
དོན་རྒྱ་ཆེན་པོ་སེམས་ཅན་ཀུན་ལ་ཕན་པར་ངེས་པ་ཞིག་ཡོང་ངེས་སོ་སྙམ་དུ་ངོ་
མཚར་ཆེ་བས་རབ་ཏུ་གཡེངས་པར་གྱུར་ན། ད་འཁོར་གྱི་སྐྱེ་བོ་འདི་དག་གིས་
ཚིགས་བཅད་གཉིས་པོ་དེའི་དོན་ཇི་ལྟར་ཡིན་པ་དེ་ནི་ཐོས་སུ་རུང་ན་རྒྱལ་པོ་ཆེན་
པོ་ཁྱོད་ཅིའི་ཕྱིར་དེ་ལྟར་གསུངས་པ་བཀའ་བསྩལ་དུ་གསོལ། ཚིགས་བཅད་འདི་
གཉིས་ཀྱི་དོན་དེ་གསང་དགོས་པ་ཞིག་ཡིན་ན་དེ་སྐད་དུ་གར་ཡང་མི་བསྒྲིག་སྟེ།
རྒྱལ་པོ་ཆེན་པོ་ཁྱོད་ཀྱིས་འཁོར་མང་པོའི་དབུས་སུ་བསྒྲགས་པ་དེ་བས་ན་བདག་
གིས་ཀྱང་འཁོར་ཀུན་ལ་གྲགས་པར་ཞུས་པ་ལགས་སོ་ཞེས་ཞུས་སོ། །
བཞི་པ་རྒྱལ་པོ་སེམས་དཔའ་ཆེན་པོས་དེའི་དོན་བཤད་པ་ལ་གཉིས། རྒྱལ་
པོ་སེམས་དཔའ་ཆེན་པོས་ཚིགས་བཅད་གཉིས་པོ་དེའི་དོན་བཤད་པར་ཞལ་གྱིས་
བཞེས་ཤིང་ཉན་པར་བསྐུལ་བ་དང་། ཚིགས་བཅད་གཉིས་པོའི་དོན་བཤད་པ་
དངོས་སོ། །དང་ པོ་ནི། དེ་ནས་རྒྱལ་པོ་ཞེས་ པ་ནས། མཉན་ པར་ གྱིས། །ཞེས་
པའི་བར་ཏེ། བཙུན་མོ་ཆེན་པོས་ཚིགས་བཅད་གཉིས་པོ་དེའི་དོན་འཁོར་ཐམས་
- 294 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅད་ཀྱིས་ཐོས་པར་བཤད་དུ་གསོལ་ཞེས་ཞུས་པ་ན། རྒྱལ་པོ་སེམས་དཔའ་ཆེན་
པོ་དེས་འཁོར་རྣམས་ལ་ཚིགས་བཅད་དེ་གཉིས་ཀྱི་དོན་སྟོན་པར་བཞེད་པས་
ཞུས་པ་དེས་དགའ་ཞིང་ཐུགས་མཉེས་ནས་རབ་ཏུ་བྱམས་པའི་སྤྱན་གྱིས་བཙུན་མོ་
ལ་བལྟས་ཏེ་འཛུམ་པའི་བཞིན་མདངས་དང་ལྡན་པས་སྨྲས་པ། དགོས་དོན་ནམ་
བསྒྲུབ་བྱའི་དོན་དང་དེའི་རྒྱུ་མཚན་མ་ཕྱེ་བར་ངས་ཚིགས་བཅད་གཉིས་སྨྲས་པ་
འདི་ཐོས་ནས་བཙུན་མོ་ཁྱོད་གཅིག་པུ་ངོ་མཚར་ཆེ་བ་དང་ཡིད་གཡོས་པ་མིན་གྱི།
བློན་པོ་ཆེན་པོ་ལ་སོགས་པའི་འཁོར་ཚོགས་པ་འདི་དག་ཐམས་ཅད་ ཀྱང་ངོ་
མཚར་ཆེན་པོ་སྐྱེས་ཤིང་ཚིགས་བཅད་འདི་གཉིས་ཀྱི་དོན་ཤེས་པར་འདོད་ནས་
ཡིད་རབ་ཏུ་གཡོས་པར་གྱུར་ཏོ། །དེས་ན་ཕོ་བྲང་འཁོར་དུ་འདུས་པའི་བཙུན་མོ་
དང༌། བློན་པོ་དང་། བྲམ་ཟེ་མཁས་པ་རྣམས་དང་། འཁོར་ནང་མི་རྣམས་ཀྱིས་
གཙོས་འཁོར་དུ་འདུས་པ་ཐམས་ཅད་ལེགས་པར་རབ་ཏུ་ཉོན་ལ་ཡིད་ལ་ཟུངས་
ཤིག །ངས་ཚིགས་བཅད་དེ་གཉིས་ཀྱི་དོན་བསྟན་པར་བྱའོ་ཞེས་ཆོས་སྟོན་པར་
ཞལ་གྱིས་བཞེས་ཤིང་། ཆོས་ཉན་པ་པོ་རྣམས་སྣོད་ཀྱི་སྐྱོན་གསུམ་དང་བྲལ་ཞིང་
སྣོད་ཀྱི་མཚན་ཉིད་གསུམ་ཚང་བར་བྱས་ཏེ་ཉན་དགོས་པར་གདམས་སོ། །གཞུང་
འདི་དག་གིས་ནི་དམ་པའི་ཆོས་ཉན་འདོད་མེད་པ་དང་། འཆད་པ་པོ་ལ་མི་དད་
པ་ལ་མི་བཤད་པ་དང་། དད་ཅིང་ཉན་འདོད་ཡོད་པ་ཙམ་གྱིས་ཀྱང་མི་ཆོག་པར་
ཆོས་སྟོན་པ་པོ་ལ་གསོལ་བ་གདབ་དགོས་པ་དང༌། ཆོས་མཉན་དུ་རུང་བའི་སྣོད་
ཀྱི་མཚན་ཉིད་ཚང་བར་བྱ་དགོས་སོ་ཞེས་བསྟན་པ་ཡིན་ནོ། །
གཉིས་པ་ཚིགས་བཅད་གཉིས་པོའི་དོན་བཤད་པ་དངོས་ལ་གཉིས། རྒྱས་
པར་བཤད་པ་དང་། དོན་བསྡུས་ཏེ་བསྟན་པའོ། །དང་པོ་ལ་གཉིས། སྔོན་གྱི་སྐྱེ་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་རྗེས་སུ་དྲན་པར་བསྟན་པ་དང༌། སྐྱེ་བ་དེ་ལ་བསོད་ནམས་ཀྱི་ལས་བྱས་པའི་
འབྲས་བུ་བཟང་པོ་སྐུ་ཚེ་འདིར་གྲུབ་པར་བསྟན་པའོ། །དང་པོ་ནི། གཉིད་ལས་
སད་ པ་ཞེས་པ་ནས། གྱུར་ཏོ། །ཞེས་ པའི་བར་ཏེ། སེམས་དཔའ་ཆེན་པོ་དེས་
འཁོར་རྣམས་ལ་བཀའ་བསྩལ་པ། འཁོར་བ་ལ་མཐའ་མེད་ཅིང་ལས་འབྲས་ནམ་
ཡང་བསླུ་བ་མེད་པས། ང་ཡང་སྔོན་དབུལ་པོ་ཉིན་རེའི་གླས་འཚོ་བ་ཞིག་ཏུ་སྐྱེ་བ་
བླངས་པ་གཉིད་ལས་སད་པ་བཞིན་དུ་ངས་དྲན་ནོ། །དེའི་ཚེ་གླ་མིར་སྐྱེ་བ་བཞེས་
ཚུལ་ནི། དེའི་ཚེ་ཀོ་ས་ལའི་གྲོང་ཁྱེར་ཆེན་པོ་འདིར་མི་དབུལ་པོ་ཞིག་ཏུ་འཁྲུངས།
མི་དབུལ་པོ་དེ་ཚུལ་ཁྲིམས་དང་ལྡན་ཡང་ནོར་མེད་པས། གཞན་ནོར་ཙམ་གྱིས་
མཐོ་བ་ཞིག་གི་གཡོག་གླ་མི་བྱས་ཏེ་ཤིང་འཐུ་བ་སོགས་ངན་ལས་ཀྱི་ནོར་གྱིས་
མཐོ་བ་དེ་མགུ་བར་བྱས་ནས་ཉིན་རེའི་གླ་དམན་ཚིས་ཏེ་ངན་ངོན་གྱིས་འཚོ་བར་
བྱེད་པ་ཞིག་ཏུ་སྐྱེས་པ་ངས་ད་ལྟ་དྲན་ནོ་ཞེས་པ་སྟེ། ལས་ཉོན་གྱི་དབང་གིས་
འཁོར་བ་འདིར་དབང་མེད་དུ་འཁོར་ཕྱིན་མཐོན་པོ་རྣམས་དམའ་མོར་ལྟུང་བ་
དང་། ཚུལ་ཁྲིམས་བསྲུངས་ཀྱང་སྦྱིན་པ་མ་བཏང་ན་མི་དབུལ་པོར་སྐྱེས་ཏེ་འཚོ་
བར་དཀའ་ཞིང་། འཚོ་བ་གཞན་ལ་ལྟོས་པས་ཆོས་ཀྱི་གེགས་སུ་འགྱུར་བ་དང་།
ཕལ་ཆེར་འཚོ་བའི་ཕྱིར་དུ་སྡིག་ལ་ཞུགས་ཏེ་ངན་སོང་མུ་མཐའ་མེད་པར་འཁྱམ་
དགོས་པ་སོགས་འཁོར་བའི་གནས་ལ་ཡིད་བརྟན་གང་ཡང་མེད་པ་དང་། འཁོང་
བ་སྡུག་བསྔལ་གྱི་རང་བཞིན་ཅན་དུ་ཤེས་པར་བྱས་ནས་ངེས་འབྱུང་སྒོམ་དགོས་
པ་དང་། ཐེག་པ་ཆེན་པོའི་ལམ་ལ་སློབ་པའི་ཚེ་ཕར་ཕྱིན་དྲུག་ཀ་ཚང་བར་སློབ་
དགོས་ཀྱི། རེ་རེ་ལ་བསླབས་ནས་གཞན་རྣམས་མ་ཚང་ན་འབྲས་བུའང་ཕྱོགས་རེ་
བ་ལས་མི་འབྱུང་བས་ས་ལམ་བགྲོད་དཀའོ་ཞེས་འདོམས་པར་མཛད་དོ། །
- 296 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉིས་པ་སྐྱེ་བ་དེ་ལ་བསོད་ནམས་ཀྱི་ལས་བྱས་པའི་འབྲས་བུ་བཟང་པོ་སྐུ་
ཚེ་འདིར་གྲུབ་པར་བསྟན་པ་ནི། གཞན་གྱིས་ཞེས་པ་ནས། ཞབས་ལ་གཏུགས། །
ཞེས་པའི་བར་ཏེ། སེམས་དཔའ་ཆེན་པོ་འདི་སྔོན་གླ་མིར་འཁྲུངས་པའི་ཚེ་བསོད་
ནམས་ཀྱི་ལས་ཇི་ལྟར་མཛད་ཅེ་ན། བྱང་སེམས་བདག་ཉིད་ཆེན་པོ་འདི་མ་ངེས་
པའི་ཕུང་པོ་ལ་གནས་ཏེ། སྔོན་དབུལ་པོ་གླ་མི་ཞིག་ཏུ་གྱུར་པ་དེའི་ཚེ་ཡོ་བྱད་མེད་
པས་མི་འཚོ་བར་དོགས་ནས་ནོར་ལྡན་ཞིག་གི་གཡོག་གླ་མ་བྱས་ཏེ། གཞན་ནོར་
ལྡན་དེས་གཡོག་གི་འདུ་ཤེས་ཀྱིས་བརྙེས་ཤིང་ཉིན་རངས་དེའི་གཡོག་ངན་ལས་
བྱས་པས་ལུས་ངལ་ལ། ཇི་ཙམ་འབད་ཀྱང་གླ་ངན་ངོན་ཙམ་རེ་ལས་མི་འབྱུང་
བས་དམན་པ་སྟེ་གླ་ངན་ངོན་ཙམ་བྱུང་ང་དེས་སྲོག་འཚོའི་རྟེན་སྐྱབས་སུ་རེ་ཞིང་
ངན་ལས་དེ་ལ་རྒྱུན་དུ་བཞུགས་སོ། །དུས་ནམ་ཞིག་ན་དགེ་སློང་དགྲ་བཅོམ་པ་
ཤམ་ཐབས་མཐང་གོས་བགོས་ཤིང་ཆོས་གོས་སྣམ་སྦྱར་གྱོན་ཏེ། འགྲོ་བ་དང་།
ལྡོག་པ་དང་། ཅུང་ཟད་ལྟ་བ་དང༌། རྣམ་པར་ལྟ་བ་དང་། བསྐུམ་པ་དང་། བརྐྱང་
པ་སོགས་སྤྱོད་ལམ་ཐམས་ཅད་མཛེས་པ། ལྷུང་བཟེད་ཐོགས་པ། ཉོན་མོངས་པ་
རྣམས་གཉེན་པོས་བཅོམ་སྟེ་འདོད་པའི་ཡུལ་ལ་ཆགས་པ་མེད་པས་དབང་པོ་
རྣམས་དུལ་ཞིང་། སངས་རྒྱས་ཀྱིས་ཇི་ལྟར་བཅས་པའི་ཁྲིམས་ཉིས་བརྒྱ་ལྔ་བཅུ་
རྩ་གསུམ་ཉམས་པ་མེད་པར་སྲུང་བའི་དོན་དམ་པའི་དགེ་སྦྱོང་དཔལ་གྱིས་རྗེས་
འབྲང་བཞིན་ཏེ་ལེགས་པ་ཐམས་ཅད་དེའི་རྗེས་སུ་འབྲང་བ་ལྟ་བུར་ལུས་ཀྱི་སྤྱོད་
ལམ་དང་། ཐུགས་ཀྱི་རྟོགས་པ་དང༌། སེམས་ཅན་ལ་ཕན་པར་མཛད་པ་རྣམས་
ཕུན་སུམ་ཚོགས་པར་གྱུར་པའི་མཆོད་ཡུལ་དམ་པ་བཞི་བསོད་སྙོམས་མཛད་པའི་
ཕྱིར་ལྷགས་པར་རྒྱང་རིང་པོ་ནས་མཐོང་བར་གྱུར་ཏོ། །འདི་ལ་དགེ་སྦྱོང་དཔལ་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱིས་ རྗེས་འབྲངས་བཞིན། ཞེས་པ་ཞིག་དང༌། དགེ་སློང་དཔལ་གྱི་རྗེས་འབྲང་
བཞིན། ཞེས་ཡི་གེ་མི་འདྲ་བ་གཉིས་སྣང་བས་སྔར་བཤད་པ་དེ་ནི་ཡི་གེ་སྔ་མ་
ལྟར་བཤད་པ་ཡིན་ལ། དགེ་སློང་དཔལ་གྱི་རྗེས་འབྲང་བཞིན་ཞེས་པ་ལྟར་ན།
དབང་པོ་དུལ་བའི་དགེ་སློང་དགྲ་བཅོམ་པ་དཔལ་དང་ལྡན་པ་བཞི་པོ་དེའི་རྗེས་
འབྲང་གི་འཁོར་བཞིན་དུ་དགྲ་བཅོམ་པ་དེ་དག་ལ་དང་བ་དང་གུས་པ་ཆེན་པོས་
ཞབས་ལ་མགོ་བོས་གཏུགས་པའི་ཕྱག་བྱས་ཞེས་པའོ། ། བསོད་ནམས་ཀྱི་ཞིང་
འཕགས་པའི་དགེ་འདུན་བཞི་པོ་དེ་མཐོང་བར་གྱུར་པ་ན། ཡོན་ཏན་ཕུན་སུམ་
ཚོགས་པ་དེ་མཐོང་བས་ཡིད་རབ་ཏུ་དང་ཞིང་དད་ལ་ཉོན་མོངས་པའི་རྩུབ་རེག་
རྣམས་སྐད་ཅིག་ལ་ཞི་ནས་འཇམ་པའི་ཡིད་ཀྱིས་འཕགས་པའི་དགེ་འདུན་བཞི་པོ་
དེ་ལ་གུས་པས་ཕྱག་བྱས་ནས་རང་གི་ཁྱིམ་དུ་སྤྱན་དྲངས་ཏེ། སྔར་བཤད་པ་ལྟར་
གྱི་ཟན་དྲོན་ཙམ་ཞིག་གུས་པས་ཕུལ་ལོ། །དེ་ཕུལ་བ་ན་འཕགས་པའི་དགེ་འདུན་
དེ་དག་གིས་ཀྱང་གླ་མི་དེའི་ཚོགས་རྫོགས་པའི་ཕྱིར་ཟན་དྲོན་དེ་བཞེས་ནས་ཉིན་
གཅིག་གི་ཟས་ཀྱི་གོ་ཆོད་པར་མཛད་དེ་ཡོན་བསྔོ་བར་མཛད་དོ། །ཞིང་ཁྱད་པར་
ཅན་འཕགས་པའི་དགེ་འདུན་ལ་བསམ་པ་རྣམ་པར་དག་ཅིང་གུས་པ་དང༌།
དངོས་པོ་ཆུང་ཡང་ལོག་འཚོ་དང་མ་འདྲེས་ཤིང་རང་དབང་བའི་རྫས་དེ་གུས་པ་
དང་། རང་གི་ལག་བདར་བ་དང་། ཡུལ་དེ་ལ་མི་འཕྲོད་པ་མིན་པ་དང་། དུས་སུ་
དང་། རུང་བ་དང༌། གཙང་བར་བྱས་ཏེ་ཕུལ་བས་བསོད་ནམས་རླབས་ཆེན་པོ་
ཐོབ་སྟེ། བསོད་ནམས་དེའི་འབྲས་བུ་ནམ་ཡང་འཛད་པ་མེད་པར་གོང་ནས་གོང་
དུ་འཕེལ་ཏེ་མཐར་རྫོགས་པའི་བྱང་ཆུབ་འགྲུབ་པར་འགྱུར་ལ། འབྲས་བུ་མཐར་
ཐུག་དེའི་སྔོན་དུ་མེ་ཏོག་ལྟ་བུ་དང་། སྡོང་པོ་ལྟ་བུ་དང་། ཡལ་ག་ལྟ་བུ་དང་། མྱུ་
- 298-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གུ་ལྟ་བུར་རྒྱལ་སྲས་ཀྱི་སྤྱོད་པ་ལ་སློབ་པའི་གནས་སྐབས་ཐམས་ཅད་དུ་ལུས་
དང་ལོངས་སྤྱོད་དང་གཡོག་འཁོར་ཕུན་སུམ་ཚོགས་པ་འབྱུང་བ་ལས། སྐུ་ཚེ་དེའི་
བསོད་ནམས་དེའི་འབྲས་བུ་མྱུ་གུ་ཙམ་ཞིག་བྱུང་བ་ནི་འཛམ་བུའི་གླིང་ལ་དབང་
བསྒྱུར་བ་ཀོ་ས་ལའི་རྒྱལ་པོར་གྱུར་ཏེ་ལུས་ལོངས་སྤྱོད་གཡོག་འཁོར་ཕུན་སུམ་
ཚོགས་པ་བསམ་གྱིས་མི་ཁྱབ་ཅིང་། འཛམ་བུའི་གླིང་གི་རྒྱལ་ཕྲན་གཞན་ཐམས་
ཅད་ཀྱི་སྤྱི་བོའི་གཙུག་གིས་ངའི་ཞབས་ལ་གཏུགས་པ་འདི་བྱུང་བ་ཡིན་ནོ། །ཞེས་
སེམས་དཔའ་ཆེན་པོར་རང་གི་སྔོན་གྱི་བྱུང་བ་འབྲས་བུ་རྒྱ་ཆེན་པོ་གྲུབ་པའི་ཚུལ་
དང་བཅས་གསལ་བར་འདོམས་པར་མཛད་དོ། །གཞུང་འདི་དག་གིས་ནི་སྔར་གྱི་
ཚིགས་བཅད་གཉིས་པོ་དེའི་དོན་རྒྱས་པར་བཤད་པ་ཡིན་ཏེ། གཞུང་འདིའི་ཚིག་
ཟུར་འདི་དང་འདིས་སྔར་གྱི་ཚིགས་བཅད་གཉིས་པོའི་ཚིག་རེ་རེ་ནས་དོན་འདི་
དང་འདི་ལྟར་བཤད་དོ་ཞེས་བཤད་ན་ཆེས་ངོ་མཚར་བ་ཡོད་མོད་ཀྱང་། ཡི་གེ་
མང་དུ་དོགས་པས་གཞུང་མང་བས་འཇིགས་ནས་བྲི་མ་ནུས་ཤིང་། བློ་གྲོས་ཅན་
རྣམས་ཀྱིས་གཞུང་གོང་འོག་བསྟུན་ཏེ་ལེགས་པར་དཔྱད་ན་ཤེས་པར་ནུས་སོ། །
གཞུང་འདིས་ནི་རྒྱལ་སྲས་ཀྱི་སྤྱོད་པ་ལ་སློབ་པ་ན་ཞིང་ཁྱད་པར་ཅན་ལ་མཆོད་
པའི་ཚེ་བསམ་པ་དང་སྦྱོར་བ་ཇི་ལྟ་བུས་མཆོད་པ་བྱ་བ་དང་། དེ་བྱས་པ་ལས་
འབྲས་བུ་ཇི་ལྟར་འགྲུབ་པའི་ཚུལ་བསྟན་ཏོ། །
གཉིས་པ་དོན་བསྡུས་ཏེ་བསྟན་པ་ནི། ང་ཡིས་ཞེས་པ་ནས། མི་ངོམས་
སོ། །ཞེས་པའི་བར་ཏེ། རྒྱལ་པོ་སེམས་དཔའ་ཆེན་པོས་བསོད་ནམས་ཀྱི་མཐུ་
བསྒྲགས་པའི་ཚིགས་བཅད་གཉིས་ཀྱི་དོན་རྒྱས་པར་བཤད་ནས་བཙུན་མོ་ལ་ལྷ་
མོ་ཞེས་བོས་ནས། ཁྱོད་ཀྱིས་རྒྱལ་པོ་ཆེན་པོ་འཁོར་གྱི་ནང་དུ་ཚིགས་བཅད་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཉིས་པོ་འདི་རྒྱུན་དུ་གསུངས་པ་དོན་ཅི་ལས་དགོངས་ཏེ་ གསུངས་ཞེས་དྲིས་
པ་དེའི་ལན་དུ་ངས་སྔོན་གླ་མི་ཞིག་ཏུ་སྐྱེ་བ་བླངས་པ་དྲན་པ་དང༌། དེའི་ཚེ་དགྲ་
བཅོམ་ པ་ བཞི་ ལ་ སྦྱིན་པ་ ཆུང་ ངུ་ ཞིག་བྱས་ པའི་མཐུས་ འབྱོར་ པ་ རྒྱ་ ཆེན་ པོ་
འདི་གྲུབ་པ་ཡིན་ནོ་ཞེས་བསྟན་པ་དེ་ལ་བསམས་ནས། ལྷ་མོ་ཁྱོད་ཀྱིས་གཙོ་བྱས་
འཁོར་འདུས་པའི་ནང་དུ་ཚིགས་བཅད་གཉིས་པོ་དེ་རྒྱུན་དུ་སྨྲས་པ་ཡིན་ནོ། །དེ་
བས་ན་བསོད་ནམས་ཆུང་ངུ་ལས་ཀྱང་འབྲས་བུ་ཆེན་པོ་དེ་འབྱུང་བའི་ཚུལ་དེ་
སོམས་ལ་བསོད་ནམས་གསོག་པས་ནམ་ཡང་མི་ངོམ་པར་བྱའོ། །དེ་ཡང་དཔེར་
ན་འགྲོ་བ་ལྷ་དང་བཅས་པའི་བསོད་ནམས་ཀྱི་ཞིང་སྟོན་པ་བཅོམ་ལྡན་འདས་དེ་
བཞིན་གཤེགས་པ་རྫོགས་པའི་སངས་རྒྱས་རྣམས་དང་། དེའི་ཐུགས་ལས་སྐྱེས་
པའི་སྲས་བྱང་ཆུབ་སེམས་དཔའ་རྣམས་དང༌། ཉན་ཐོས་འཕགས་པའི་དགེ་འདུན་
དགྲ་ བཅོམ་པ་རྣམས་ནི་ཡོན་ཏན་ཟད་མི་ཤེས་ པ་ དང་ ལྡན་ཞིང་། ལན་ཅིག་
མཐོང་བས་ཀྱང་བསོད་ནམས་ཚད་མེད་པ་བསྐྱེད་ཅིང་ཇི་ཙམ་བལྟས་པ་ཙམ་གྱི་
དད་ པ་འཕེལ་བར་འགྱུར་བས་ནམ་ཡང་མཐོང་བས་མི་ངོམས་པ་བཞིན་ནོ།།
བསོད་ནམས་ཀྱི་ལས་ཆུང་ངུ་ལས་ཀྱང་འབྲས་བུ་ཕུན་སུམ་ཚོགས་པ་འབྱོར་པ་རྒྱ་
ཆེན་པོ་འབྱུང་བའི་ཚུལ་ལ་ཡིད་ཆེས་རྙེད་ནས་བསོད་ནམས་གསོག་ པས་མི་
ངོམས་པར་བྱ་དགོས་པ་ནི། ཚོམས་ལས། བསོད་ནམས་ཆུང་ངུ་བྱས་པས་ཀྱང་།།
འཇིག་རྟེན་ཕ་རོལ་བདེ་ཆེན་འདྲེན། །དོན་ཆེན་དག་ཀྱང་བྱེད་འགྱུར་ཏེ། །འབྲུ་
རྣམས་ཕུན་ཚོགས་སྨིན་པ་བཞིན། །ཞེས་དང༌། དགེ་བ་ཆུང་བྱས་བདག་ཉིད་ཀྱི།།
ཕྱི་བཞིན་མི་འོང་མ་སེམས་ཤིག །ཆུ་ཡི་ཐིགས་པ་ལྷུང་བ་ཡིས། །བུམ་ཆེན་གང་
བ་ཇི་བཞིན་དུ། །ཅུང་ཟད་བསགས་པའི་དགེ་བ་ཡིས། །བརྟན་པ་རབ་ཏུ་གང་
- 300 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་འགྱུར། །ཞེས་གསུངས་པ་ལྟ་བུའོ། །སངས་རྒྱས་མཐོང་བས་མི་ངོམས་པ་ནི་
འདུལ་བ་ལུང་ལས། སྟོན་པས་ལྔ་པོ་འདི་དག་ལྟ་བས་ཆོག་མི་ཤེས་ཤིང་མི་མཐུན་
པ་མེད་ པ་ཡིན་ཏེ། གླང་པོ་ཆེ་ཅང་ཤེས་དང༌། འཁོར་ལོས་བསྒྱུར་བ་དང་། རྒྱ་
མཚོ་ དུག་ ཅན་ པ་ དང་། རི་ རབ་ དང་། སངས་ རྒྱས་ སོ། །ཞེས་ གསུངས་ པ་ ལྟ་
བུའོ། །
ལྔ་པ་བཙུན་མོས་མཐུན་འགྱུར་བརྗོད་པ་ལ་གསུམ། རྒྱལ་པོ་སེམས་དཔའ་
ཆེན་པོས་ཆོས་བསྟན་པ་ལ་ལེགས་སོ་དང་དེ་བཞིན་ནོ་ཞེས་མཐུན་འགྱུར་བརྗོད་
པ། ཚིགས་སུ་བཅད་པའི་སྒོ་ནས་བསྔགས་པ། རྒྱལ་པོ་སེམས་དཔའ་ཆེན་པོས་
བཙུན་མོས་ཇི་ལྟར་བརྗོད་པ་དེ་བཞིན་ནོ་ཞེས་ཞལ་གྱིས་བཞེས་པའོ། །དང་པོ་ནི་
དེ་ནས་ལྷ་མོ་དེ་ དགའ་ ཞིང་ ཞེས་ པ་ནས། མངོན་པར་ཕྱོགས་ པ་ལགས་སོ། །
ཞེས་པའི་བར་ཏེ། རྒྱལ་པོ་སེམས་དཔའ་ཆེན་པོས་ཆོས་རྒྱ་ཆེར་བཤད་པ་དེ་ལ།
ལྷ་མོ་ཞེས་ཆེ་བ་བརྗོད་པ་བཙུན་མོའི་མཆོག་དེ་ཡིད་ཆེས་ཀྱི་དད་པ་ལྷག་པར་
འཕེལ་བར་གྱུར་ནས། རབ་ཏུ་དགའ་ཞིང་ཡ་མཚན་ཆེ་བའི་མིག་བགྲད་ནས་རྒྱལ་
པོ་སེམས་དཔའ་ཆེན་པོ་ལ་གུས་པར་ལྟ་ཞིང་། ལག་པ་གཡས་པ་བཏེགས་ཏེ་
ལེགས་སོ་ཞེས་བརྗོད་ཅིང་ཕྱག་བྱས་ནས་སྨྲས་པ། འགྲོ་བ་རིགས་དྲུག་གི་ནང་
ནས་སེམས་ཅན་ཕལ་ཆེར་ངན་སོང་གསུམ་དུ་གནས་ཏེ་སྡུག་བསྔལ་གྱིས་ཉམ་
ཐག་བཞིན་པ་ལས་གནས་ངན་དེ་དག་ལས་འཕགས་ཏེ་མངོན་པར་མཐོ་བ་བདེ་
འགྲོའི་རྟེན། བདེ་འགྲོའི་ནང་ནས་ཀྱང་མངོན་པར་མཐོ་བ་ས་ཆེན་པོའི་ཁྱོན་ལ་
དབང་བའི་རྒྱལ་པོ་ཆེན་པོར་གྱུར་ཅིང་། གནས་དང་ལུས་དང་ལོངས་སྤྱོད་དང་
འཁོར་ཕུན་ སུམ་ ཚོགས་ པ་ སུམ་ཅུ་ རྩ་ གསུམ་ གྱི་བདག་པོ་ལྟ་བུར་ ཁྱད་ པར་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཕགས་པ་འདི་ལྟ་བུ་ནི་སྐུ་ཚེའི་སྔ་མར་བསོད་ནམས་ཀྱི་ལས་མཛད་པའི་རྣམ་
པར་སྨིན་པ་ལགས་པར་གདའོ། །རྒྱལ་པོ་ཆེན་པོ་ཞེས་བོས་ནས། ཁྱོད་ད་ལྟ་འདི་
ལྟར་བསོད་ནམས་ཀྱི་ལས་མཛད་པ་ལ་གུས་ཤིང་ངོམ་པ་མེད་པ་ནི་བསོད་ནམས་
ཀྱི་ལས་ལས་འབྲས་བུ་ཡིད་དུ་འོང་བ་འབྱུང་བ་མངོན་སུམ་དུ་གཟིགས་པར་གྱུར་
པའི་སླད་དུའོ། །དེ་བས་ན་རྒྱལ་པོ་ཆེན་པོ་ཁྱོད་འདི་ལྟར་དངོས་སྡིག་མི་མཛད་པ་
དང་། འདི་ལ་འགྱུར་གསར་དུ། ཉིད་སྡིག་པ་ལ་འཇུག་པར་མི་མཛད་པ་དང་།
ཞེས་འབྱུང་བ་ལྟར་ན། དངོས་ཞེས་པ་ཉིད་ཀྱི་དོན་དུ་བྱས་ཏེ་སེམས་ཅན་ཕལ་
ཆེར་སྡིག་པའི་ལས་ལ་རྔམ་ཞིག་འཇུག་པ་ལ། སེམས་དཔའ་ཆེན་པོ་ཁྱོད་ཉིད་སྐུ་
ཚེ་སྔ་མ་རྣམས་སུ་ཚུལ་ཁྲིམས་བསྲུང་བར་མཛད་པའི་རྒྱུ་མཐུན་གྱི་མཐུ་གྲུབ་པ་
དང༌། ལས་འབྲས་མངོན་སུམ་དུ་གཟིགས་ པས་ སྲོག་ གི་ ཕྱིར་ ཡང་ སྡིག་ པ་ མི་
མཛད་པ་དང༌། སྐུ་ཚེ་སྔ་མར་བཟོད་པ་གོམས་པའི་རྣམ་སྨིན་དང་རྒྱུ་མཐུན་གྱི་
མཐུ་གྲུབ་པ་དང་། བྱང་ཆུབ་ཀྱི་སེམས་སྟོབས་རྒྱས་པས་སྐྱེ་དགུ་རྣམས་ཕས་བུ་
སྐྱོང་བ་བཞིན་དུ་ཡོངས་སུ་སྐྱོང་བ་ལེགས་ པར་མཛད་ པ་དང་། སྐུ་ཚེ་སྔ་མར་
བརྩོན་འགྲུས་བརྩམས་པའི་རྒྱུ་མཐུན་གྱི་མཐུ་གྲུབ་པ་དང༌། སེམས་ཅན་གྱི་དོན་
དུ་ཚོགས་རྫོགས་པར་བྱ་བ་ལ་ཤིན་ཏུ་རིངས་པས་བསོད་ནམས་ཀྱི་ཡོན་ཏན་ཏེ་
ཚོགས་སྣ་རེ་ཙམ་མིན་པར་ཆ་མཐའ་དག་ནས་ལེགས་པར་སྒྲུབ་པ་ལ་གཤོང་བུ་
དམའ་བ་ཆུ་རྒྱུན་འཇུག་པ་ཇི་ལྟ་བར་ངང་གིས་མངོན་པར་ཕྱོགས་པ་ལགས་སོ། །
ཞེས་རྒྱལ་པོ་སེམས་དཔའ་ཆེན་པོ་ལ་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་
ལ་ཇི་ལྟར་སློབ་པར་མཛད་པ་རྒྱལ་པོ་ཉིད་ཀྱིས་ཇི་ལྟར་གསུངས་པ་དེ་དེ་བཞིན་
ནོ་ཞེས་མཐུན་འགྱུར་དང་བསྔགས་པ་རྒྱ་ཆེར་བརྗོད་དོ། །དགེ་བའི་བཤེས་གཉེན་
- 302 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་ཏོ་བའི་ཞལ་ནས། སྐྱེ་བ་དྲན་པ་ཙམ་འཇིག་རྟེན་ཕལ་པ་འདྲ་ལའང་ཡོད་ཀྱང་།
སྐྱེ་བ་དྲན་པས་འཁོར་བ་ལ་ཡིད་འབྱུང་སྐྱོ་ཤས་སྐྱེ་བ་དང་། སྡིག་པ་སྲོག་གི་ཕྱིར་
ཡང་མི་མཛད་པ་དང༌། སེམས་ཅན་རྣམས་བུ་བཞིན་དུ་སྐྱོང་བ་དང༌། སླར་ཡང་
རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པ་ལ་བརྩོན་པ་གོང་འཕེལ་དུ་གྱུར་པ་ནི་
སྐུ་ཚེ་སྔ་མར་སྦྱིན་པ་ཙམ་དུ་མ་ཟད། ཚུལ་ཁྲིམས་དང་བཟོད་པ་སོགས་སྤྱོད་པ་
མཐའ་དག་ལ་བསླབས་པའི་འབྲས་བུའི་རྟགས་ཡིན་པས། འདི་འདྲ་བ་ནི་བྱང་
སེམས་བདག་ཉིད་ཆེན་པོའི་དེའི་ཐུན་མོང་མིན་པའི་ཡོན་ཏན་ཡིན་གསུངས་སོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། གྲགས་དང་ཞེས་པ་
ནས། ཡུན་རིང་སྐྱོང་བར་གྱུར། །ཅེས་པའི་བར་ཏེ། སླར་ཡང་བཙུན་མོ་བློ་གྲོས་
ཅན་དེས་རྒྱལ་པོ་སེམས་དཔའ་ཆེན་པོ་ལ་སེམས་དཔའ་ཆེན་པོ་ཁྱོད་ནི་རྒྱལ་སྲས་
ཀྱི་སྤྱོད་པ་མཐའ་དག་ལ་བསླབས་ཏེ་བསྡུ་བའི་དངོས་པོ་བཞིའི་སྒོ་ནས་སེམས་
ཅན་གྱི་དོན་ཁོ་ན་མཛད་པ་སྟེ། བསྡུ་བའི་དངོས་པོ་བཞི་ནི་སྦྱིན་པ་དང༌། སྙན་
པར་སྨྲ་བ་དང་། དོན་སྤྱོད་ པ་དང་། དོན་མཐུན་པ་བཞིའོ། །སེམས་དཔའ་ཆེན་
པོས་བསྡུ་བ་བཞི་པོ་དེའི་སྒོ་ནས་སེམས་ཅན་གྱི་དོན་མཛད་ཚུལ་ནི་སེམས་དཔའ་
ཆེན་པོ་ཁྱོད་ནི་སྔོན་ཐུགས་བསྐྱེད་པ་ནས་བཟུང་སྦྱིན་པ་ལ་སོགས་པའི་བསོད་
ནམས་ཀྱི་ཚོགས་རྒྱུན་ཏུ་བསགས་པའི་སྙན་པའི་གྲགས་པ་དང༌། དཔལ་ཕུན་
སུམ་ཚོགས་པ་དང་། སྦྱིན་པ་ཕུན་སུམ་ཚོགས་པས་འབར་བ་སྟེ་ཡོན་ཏན་གོང་
འཕེལ་དུ་ཆེས་ཆེར་རྒྱས་པས་སེམས་ཅན་རྣམས་སྦྱིན་པས་དབང་དུ་བསྡུས་ཏེ་སྡིག་
པ་སྤོང་ཞིང་དགེ་བ་སྒྲུབ་པ་དང་། འཁོར་བ་ལ་སྐྱོ་བ་བསྐྱེད་པ་དང༌། ཕན་ཚུན་
གཅིག་ལ་གཅིག་འཚེ་བ་མེད་པར་བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་པ་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང༌། སྤྱོད་པ་ཕྱིན་དྲུག་ལ་བསླབས་ཏེ་ཐམས་ཅད་མཐུན་པར་སངས་རྒྱས་ཀྱི་སར་
འགྲོ་བར་གྱིས་ཤིག་ཅེས་སྙན་པར་སྨྲ་བའི་བཀའ་ལུང་གཉན་པོ་སྩོལ་བ་ནི་སྦྱིན་པ་
དང་སྙན་སྨྲ་གཉིས་ཀྱི་སྒོ་ནས་སེམས་ཅན་གྱི་དོན་མཛད་ཚུལ་ལོ། །འཛམ་བུའི་
གླིང་གི་རྒྱལ་ཕྲན་གཞན་རྣམས་ཀྱིས་གཙོས་དངོས་ཀྱི་གདུལ་བྱ་ཐམས་ཅད་ཀྱིས་
བཀའ་སྤྱི་བོས་ནོད་ པ་ནི་དོན་སྤྱོད་པས་སེམས་ཅན་གྱི་དོན་མཛད་ཚུལ་ལོ། །
དོན་མཐུན་པས་སེམས་ཅན་གྱི་དོན་མཛད་ཚུལ་ནི་གཞན་ལ་ཇི་ལྟར་གདམས་པ་
ལྟར་སེམས་དཔའ་ཆེན་པོ་རང་ཉིད་ཀྱང་སྔར་བཤད་པ་ལྟར་སྦྱིན་སོགས་རྒྱལ་
སྲས་ཀྱི་སྤྱོད་པ་མཐའ་དག་ནམ་ཡང་ཉམས་པ་མེད་པ་ཐུགས་ཉམས་སུ་བཞེས་
ཤིང་། བསེར་མ་སྟེ་རླུང་ལངས་པས་རླབས་བསྐྱོད་དེ་དབུ་བ་དཀར་པོའི་ཕྲེང་བ་
འཁྲིགས་ཤིང་གཡོ་བས་མཛེས་པ་རྒྱ་མཚོ་ཆེན་པོའི་གོས་གྱོན་པའི་ས་ཆེན་པོའི་
འདི་ཆོས་ཀྱི་ཚུལ་བཞིན་སྐྱོང་བར་མཛད་དོ། །ཞེས་བསྔགས་ཤིང༌། འདི་ལྟར་ས་
ཆེན་པོའི་ཁྱོན་ཆོས་ཀྱི་སྐྱོང་བར་མཛད་པ་འདི་བྱང་སེམས་བདག་ཉིད་ཆེན་པོ་ཉིད་
ཀྱི་ཐུགས་བསྐྱེད་དང་། སེམས་ཅན་སྤྱི་མཐུན་གྱི་བསོད་ནམས་ཀྱི་མཐུས་ཇི་སྲིད་
སེམས་ཅན་འདི་རྣམས་ཐེག་པ་ཆེན་པོའི་ལམ་ལ་ཞུགས་ཏེ་བརྟན་པ་མ་ཐོབ་ཀྱི་
བར་དུ་ཡུན་རིང་དུ་གནས་པར་གྱུར་ཅིག་ཅེས་སྨོན་ལམ་དུ་མཛད་དོ། །འགྱུར་
གསར་དུ། ས་ཆེན་ཆོས་ཀྱི་ཚུལ་བཞིན་ཡུན་རིང་སྐྱོང་གྱུར་ཅིག །ཅེས་འབྱུང་ངོ༌། །
གླིང་བཞི་པོ་རྒྱ་མཚོའི་ནང་ན་གནས་ཤིང་གླིང་སོ་སོའི་མཐའ་མཚོས་བསྐོར་བས་
རྒྱ་མཚོ་གོས་ སུ་ གྱོན་པ་ལྟ་བུར་ཡོད་ཅིང་། དེ་ཡང་མིས་རས་བཟང་པོའི་སྨད་
གཡོགས་སུལ་མང་པོ་ཅན་གྱོན་པ་རླུང་གི་བསྐྱོད་པ་ན་གཡོ་བ་ལྟར། རྒྱ་མཚོ་ཆེན་
པོ་རླུང་གི་བསྐྱོད་དེ་རླབས་གཡོ་བ་ཡང་དེ་དང་འདྲ་བས་ན་ས་ཆེན་པོའི་ཁྱོན་འདི་
- 304 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་རྒྱ་མཚོའི་གོས་ཅན་ཞེས་སྙན་ངག་པ་རྣམས་མིང་དུ་བརྗོད་ཅིང་། འདིར་དེ་དང་
མཐུན་པར་གཟུགས་ཅན་གྱི་རྒྱན་སྦྱོར་བར་མཛད་པ་ཡང་ཡིན་ནོ། །
གསུམ་པ་རྒྱལ་པོའི་སེམས་དཔའ་ཆེན་པོས་བཙུན་མོས་ཇི་ལྟར་བརྗོད་པ་དེ་
བཞིན་ནོ་ཞེས་ཞལ་གྱིས་བཞེས་པ་ནི། རྒྱལ་པོས་སྨྲས་པ། ཞེས་པ་ནས། ཅི་ཕྱིར་
སྦྱིན་མི་བྱ། །ཞེས་པའི་བར་ཏེ། བཙུན་མོ་བློ་གྲོས་ཅན་དེ་ལ་རྒྱལ་པོ་སེམས་དཔའ་
ཆེན་པོ་ལ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལས་བརྩམས་ཏེ་བསྔགས་པ་རྒྱ་ཆེན་
པོ་བཅད་ལྷུག་སྤེལ་མའི་ཚིག་སྦྱོར་ངོ་མཚར་བས་བརྗོད་པ་དེ་ལ་རྒྱལ་པོ་སེམས་
དཔའ་ཆེན་པོས་ལན་སྨྲས་པ། ལྷ་མོ་ཞེས་བཙུན་མོ་ལ་བོས་ནས། ཁྱོད་ཀྱིས་ཇི་
ལྟར་སྨྲས་པ་དེ་དེ་ལྟར་ག་ལ་ཞིག་མ་ཡིན་ཏེ་དེ་ཁོ་ན་ལྟར་ཡིན་ནོ། །དེ་ཡང་འདི་
ལྟར་ འབྲོག་ དགོན་ པ་ དཔག་ ཚད་ བརྒྱ་ པའམ། དཔག་ ཚད་ ཉིས་བརྒྱ་ པའམ།
དཔག་ཚད་སུམ་བརྒྱ་པའམ། དཔག་ཚད་བཞི་བརྒྱ་པའམ། དཔག་ཚད་ལྔ་བརྒྱ་
པའམ། དཔག་ཚད་བརྒྱ་ཕྲག་དྲུག་ཅུ་པའི་འབྲོག་དགོན་པ་ནས་བྱུང་སྟེ། དེས་བྱུང་
བ་དང་མཚན་མ་གང་གིས་གྲོང་ཁྱེར་རམ་གྲོང་རྡལ་མཆིས་པར་མངོན་པའི་མཚན་
མ་སྔར་གདའ་བ་བ་གླང་རྫིའམ། ཕྱུགས་རྫིའམ། མཚམས་སམ། ཀུན་དགའ་ར་
བ་ ཕུན་ སུམ་ ཚོགས་ པའམ། ཚལ་ ཕུན་ སུམ་ ཚོགས་ པའམ། དེ་ མ་ ལགས་ པའི་
མཚན་མ་གཞན་དག་ཀྱང་རུང་སྟེ། དེས་སྔར་མཚན་མ་དེ་དག་མཐོང་བ་དང༌།
འདི་སྙམ་དུ་འདི་ལྟར་སྔར་གྱི་མཚན་མ་འདི་དག་སྣང་བས། དེ་ལྟར་གྲོང་ངམ་གྲོང་
ཁྱེར་རམ་གྲོང་རྡལ་དུ་ཉེ་བར་གྱུར་ཏོ་སྙམ་ནས་དེ་དག་དགའ་བཞིན་དུ་ལམ་ལ་
འཇུག་པ་ལ་བརྩོན་པ་ཆེར་བྱེད་པ་ལྟར། སྤྱིར་ཆོས་ བྱས་ པའི་ ཕན་ཡོན་དང༌།
ལམ་ལ་ཞུགས་པའི་ཕན་ཡོན་དང༌། ས་ཆེན་པོ་རྣམས་ལ་ཞུགས་པའི་ཕན་ཡོན་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་མཚན་མ་བཟང་པོ་རྣམས་དང༌། མྱུར་དུ་མངོན་པར་རྫོགས་པར་འཚང་རྒྱ་
བའི་མཚན་མ་བཟང་པོ་རྒྱལ་བས་ཇི་ལྟར་གསུངས་པ་ལྟར་སེམས་བསྐྱེད་ནས་
སྤྱོད་པ་རྣམས་ལ་སློབ་པ་ན་རིམ་གྱིས་ཉམས་ལེན་གོང་འཕེལ་དུ་སོང་སྟེ། རང་
དང་གཞན་གྱི་ཚེ་རབས་དྲན་པ་དང༌། བསོད་ནམས་ཀྱི་ལས་ཀྱི་འབྲས་བུ་བཟང་
པོ་མངོན་སུམ་དུ་མཐོང་བས་ན་མཚན་མ་བཟང་པོ་དེ་དག་གིས་མངོན་པར་མཚོན་
པ་ས་ནས་སར་བགྲོད་པ་ལེགས་པའི་ལམ་དེ་ཉིད་ལ་བདག་གིས་ད་དུང་བྱང་ཆུབ་
མ་ཐོབ་ཀྱི་བར་དུ་བརྟེན་པར་བྱའོ། །གཞན་ཡང་འདི་ན་འཇིག་རྟེན་པ་སོ་སྐྱེ་རང་
དགའ་བ་དག་སྦྱིན་པ་བྱས་པ་ལས་འབྲས་བུ་ཆེན་པོ་འབྱུང་ངོ་ཞེས་ཐོས་ནས་སྦྱིན་
པའི་ཞིང་དག་ལ་ལོངས་སྤྱོད་སྟེར་བར་བྱེད་ན། ང་སྦྱིན་པ་བྱས་པ་ལས་འབྲས་བུ་
ལོངས་སྤྱོད་ཆེན་པོ་འབྱུང་བ་དང་། ཚུལ་ཁྲིམས་བསྲུང་བ་ལས་བདེ་འགྲོ་འབྱུང་བ་
སོགས་བསོད་ནམས་ཀྱི་ཚོགས་ལས་འབྲས་བུ་བཟང་པོ་འབྱུང་བ་ཉམས་སུ་མྱོང་
བ་སྟེ་མངོན་སུམ་དུ་མཐོང་ན་ཅིའི་ཕྱིར་སྦྱིན་སོགས་བསོད་ནམས་ཀྱི་ལས་མི་བྱ།
ད་དུང་མྱུར་དུ་སངས་རྒྱས་ཀྱི་གོ་འཕང་བསྒྲུབ་པའི་ཕྱིར་ཚོགས་གཉིས་གསོག་པ་
ལ་བརྩོན་པ་ནམ་ཡང་ལྷོད་པ་མེད་པར་བྱའོ་ཞེས་ཞལ་གྱིས་བཞེས་སོ། །གཞུང་
འདི་དག་གིས་ནི་ཐེག་པ་ཆེན་པོའི་ལམ་དུ་ཞུགས་པ་རྣམས་ཀྱིས་རྒྱལ་སྲས་ཀྱི་
སྤྱོད་པ་ཐམས་ཅད་ཀྱི་གནད་བསྡུས་ པ་ ཕར་ ཕྱིན་དྲུག་དང༌། བསྡུ་བ་བཞི་ལ་
བསླབ་དགོས་པ་དང་། ལས་དང་པོ་པ་རྣམས་ཀྱིས་ཚེ་འདིའི་བདེ་སྐྱིད་ཐམས་ཅད་
ཀྱང་སངས་རྒྱས་དང་ཆོས་ཀྱི་དྲིན་དུ་ཤེས་པར་བྱས་ནས་འབྲས་བུའི་རྟགས་ལས་
སྤྱིར་ཆོས་དང༌། ཁྱད་པར་ཐེག་པ་ཆེན་པོའི་ལམ་ལ་ཡིད་ཆེས་ཀྱི་དད་པ་བརྟན་
པར་བྱས་ནས་གོང་འཕེལ་དུ་བཏང་དགོས་པར་བསྟན་པ་ཡིན་ནོ། །དགེ་བཤེས་
- 306 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་ཏོ་བའི་ཞལ་ནས། འུ་ཅག་ལ་ཆོས་ཀྱི་ཕན་ཡོན་ཆེན་པོ་སྐྱེ་བ་དྲན་པ་སོགས་
མེད་ཀྱང་། ད་ལྟ་རྟགས་ཆ་ལུགས་བསྒྱུར་བ་ཙམ་གྱིས་ཀྱང་གཞན་གྱིས་མཆོད་
གནས་སུ་བྱེད་པ་སོགས་མཐོང་ཆོས་ཀྱི་ཕན་ཡོན་བསམ་ལ་ཆོས་ལ་ངེས་པ་བརྟན་
པར་བྱ་དགོས་པ་རྐུན་པོས་ཆང་གླུ་བླངས་པའི་གཏམ་རྒྱུད་དང་སྦྱར་ནས་གསུངས་
སོ། །གཏམ་རྒྱུད་ནི། རྐུན་མ་གཉིས་ཀྱིས་གཞན་གྱི་མཛོད་ཕུག་སྟེ་བཙལ་བས་
ཆང་བཙག་རན་པའི་རྫ་མ་གཅིག་དང་འཕྲད་དེ། བཙགས་ན་ཚོར་གྱིས་དོགས་
ནས་ཁ་ནས་བཅུས་ཀྱིན་འཐུང་བས་བཟི་སྟེ། གཅིག་ན་རེ་གླུ་ལེན་ཟེར་བ་ལ།
གཅིག་གིས་འདི་ཅི་ཟེར་བདག་པོས་ཚོར་ན་རང་བཅག་གཉིས་ཀ་གསོད་བྱས་
པས་མ་ཉན་པར་གླུ་བླངས་པ། ཆང་ཁ་ནས་བཙགས་པ་འདི་འདྲ་ན། །ཞབས་ནས་
བཙགས་ན་ཇི་ལྟར་མཆི། །ཟེར་ཞིང་བྲོ་རྩེས་པས། དེ་བདག་པོས་ཚོར་ཡང་ཡ་
མཚན་ཞིང་དགའ་ནས་མ་བརྡུངས་པར་ཆང་མཉམ་པོར་འཐུངས་སྐད། དེ་བཞིན་
དུ་འོ་སྐོལ་གྱིས་ཆོས་གཟུགས་བརྙན་ཙམ་རེ་བྱས་པས་ཀྱང་བདེ་སྐྱིད་འདི་འདྲ་ན།
སྙིང་ཐག་པའི་ཆོས་ཤིག་བྱས་ན་ཇི་ལྟར་མཆི། །དེས་ནས་འུ་ཅག་གིས་ཀྱང་ཆོས་
ཚུལ་བཞིན་དུ་ བྱས་ན་ཚེའི་འདི་ ཉིད་ལའང་ བདེ་ སྐྱིད་ལྷ་དང་ མཉམ་ པ་འོང་
གསུངས་སོ། །
དྲུག་པ་རྒྱལ་པོ་སེམས་དཔའ་ཆེན་པོས་བཙུན་མོས་བསོད་ནམས་ཀྱི་མཐུ་
སྒྲོགས་སུ་བཅུག་པ་ལ་གཉིས། རྒྱལ་པོ་སེམས་དཔའ་ཆེན་པོས་བཙུན་མོ་ལ་ཁྱོད་
ཀྱིས་ཚེ་སྔོན་བསོད་ནམས་ཅི་བྱས་ཞེས་དྲིས་པ་དང་། བཙུན་མོས་སྐྱེ་བ་དྲན་ཚུལ་
ཞུས་པའོ། །དང་པོ་ནི། དེ་ནས་རྒྱལ་ པོ་ དེས་ཞེས་ པ་ནས། ཅི་ཞིག་བྱས། ཞེས་
པའི་བར་ཏེ། དེ་ནས་རྒྱལ་པོ་སེམས་དཔའ་ཆེན་པོ་དེས་ལྷ་མོ་བཞིན་དུ་དཔལ་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འབར་བའི་ལྷ་མོ་སྟེ་བཙུན་མོ་དེ་ལ་རབ་ཏུ་བྱམས་པས་བལྟས་ནས། དཔལ་ཕུན་
སུམ་ཚོགས་པ་སྟེ་བསོད་ནམས་ཀྱི་ལས་ལས་འབྲས་བུ་བཟང་པོ་འབྱུང་བའི་ཚུལ་
དེ་སེམས་ཅན་རྣམས་ལ་སྟོན་པར་བཞེད་ནས་ཐུགས་ཆོས་སྟོན་པ་ལ་ཞེན་པས་
ཡང་སྨྲས་པ། དགེ་ལྡན་མ། ཞེས་བཙུན་མོ་དེ་ལ་ཆོས་དང་མཐུན་པའི་ཡོན་ཏན་
བརྗོད་པའི་སྒོ་ནས་བོས་ཏེ། ཁྱོད་ནི་སྐར་མའི་ནང་ན་ཟླ་བ་མཆོག་ཏུ་གྱུར་པ་
བཞིན་དུ་བུད་མེད་ཐམས་ཅད་ཀྱི་ནང་ན་གཟུགས་དང་སྤྱོད་ལམ་དང་བློ་གྲོས་དང་
རྟོགས་པ་སོགས་ཡོན་ཏན་ཐམས་ཅད་ཀྱིས་རྣམ་པར་མཛེས་ཤིང་ཤིན་ཏུ་ཡིད་དུ་
འོང་བ་འདི་སྔོན་བསོད་ནམས་བསགས་པའི་འབྲས་བུར་ངེས་པས། འདི་ལྟ་བུ་
འབྱུང་བའི་བསོད་ནམས་ཀྱི་ལས་ཁྱོད་ཀྱི་ཚེ་སྔོན་ཅི་ཞིག་བྱས་ཞེས་དྲིས་སོ། །
རྒྱལ་པོ་དང་བཙུན་མོ་གཉིས་ཀ་སྔོན་ཡུན་རིང་པོ་ནས་ཐུགས་བསྐྱེད་དེ་ལམ་
མཐོན་པོར་བྱོན་ཞིང་། མངོན་པར་ཤེས་པ་རྒྱ་ཆེན་པོ་མངའ་བས་ཕན་ཚུན་གང་
ཡིན་འདྲི་མི་དགོས་ཀྱང་། སེམས་ཅན་རྣམས་ལ་སྤྱིར་ལས་རྒྱུ་འབྲས་དང་ལྷག་
པར་ཐེག་པ་ཆེན་པོའི་ལམ་འབྲས་བུ་དང་བཅས་པ་རྒྱ་ཆེར་སྟོན་བཞེད་ནས་དྲི་བ་
མཛད་པ་ཡིན་ནོ། །
གཉིས་པ་བཙུན་མོས་སྐྱེ་བ་དྲན་ཚུལ་ཞུས་པ་ནི། ལྷ་མོས་སྨྲས་པ་ཞེས་པ་
ནས། བཀའ་ བསྩལ་ བཞིན་ དུ་ ཁྱོད་ ཀྱིས་ གསུངས་ ཞེས་ པའི་བར་ཏེ། རྒྱལ་ པོ་
སེམས་དཔའ་ཆེན་པོས་གདུལ་བྱ་རྣམས་ལ་ལས་འབྲས་སྟོན་བཞེད་ནས་བཙུན་མོ་
བློ་གྲོས་ཅན་ལ་ཁྱོད་ཀྱིས་སྔོན་བསོད་ནམས་ཅི་བྱས་པས་འདིར་སྐྱེས་ཞེས་དྲིས་པ་
ལ། བཙུན་མོས་ལན་གསོལ་བ། ལྷ་ཞེས་རྒྱལ་པོ་ལ་བོས་ནས། སེམས་དཔའ་
ཆེན་པོ་ཁྱོད་ཀྱིས་སྐུ་ཚེ་སྔ་མར་བསོད་ནམས་ཇི་ལྟར་མཛད་པ་དྲན་པ་དེ་ལྟར།
- 308 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདག་གིས་ཀྱང་ཚེ་སྔོན་མ་ལ་བསོད་ནམས་ཅུང་ཟད་ཅིག་བགྱིས་པ་རྗེས་སུ་དྲན་
ནོ་ཞེས་ཞུས་པ་ན། རྒྱལ་ པོ་ སེམས་ དཔའ་ཆེན་པོས་ བཙུན་མོ་ལ། ཁྱོད་ ཀྱི་ ཚེ་
རབས་སྔ་མ་དྲན་ན་དེའི་ཚེ་བསོད་ནམས་ཀྱི་ལས་ཇི་ལྟར་བྱས་པ་དེ་སྨོས་ཤིག་
ཅེས་ དྲིས་ པ་ དང༌། འདི་ ལ་ འགྱུར་ གསར་ དུ། དེ་ སྨྱོས་ཤིག་ཅེས་ འབྱུང་ ཞིང་།
འགྱུར་རྙིང་འགའ་ཞིག་ལས་ཀྱང་འབྱུང་སྟེ། དེ་ལྟར་ན་མྱུར་དུ་སྨྲོས་ཞེས་པའོ། །དེ་
ནས་བཙུན་མོས་ལན་གསོལ་བ། བདག་ཚེ་རབས་སྔ་མར་བྲན་མོ་བགྱིད་པའི་ཚེ་
ན་རྗེ་བོས་བྱིན་པའི་ཉིན་གཅིག་གི་ཟས་ཟན་དྲོན་ཆངས་གཅིག་ཡོང་བ་དེ་ཐུབ་པ་
སྟེ་དགྲ་བཅོམ་པ་ཟག་པ་ཟད་པ་ཞིག་དང་མཇལ་ནས་དེ་ལ་གུས་པར་ཕུལ་བ་
བྱིས་པའི་དུས་ན་མྱོང་བ་ད་ལྟ་དྲན་པ་དང་། གཉིད་ཀྱི་ལོག་པ་ལས་སད་པ་བཞིན་
དུ་བྲན་མོ་བགྱིད་པ་དེའི་ཚེ་མི་རྗེ་ལྷ་ཁྱོད་ཀྱིས་སྔོན་ཟན་ཆངས་གཅིག་བྱིན་པའི་
དགེ་བ་ཇི་ལྟར་མཛད་པ་དེ་དང་མཚུངས་པར་དགེ་བ་བསགས་པ་དེ་ནི་འདིར་ནི་
བདག་གིས་རྗེས་སུ་དྲན་ནོ། །བསོད་ནམས་དེ་ཡིས་བདག་ནི་ད་ལྟར་ས་ཆེན་པོའི་
ཁྱོན་ལ་དབང་བའི་མགོན་པོ་ཁྱོད་དང་ལྷན་ཅིག་ཏུ་རྒྱལ་སྲིད་ཀྱི་དཔལ་ཉམས་སུ་
མྱོང་བར་གྱུར་ཏོ། །ཟག་པ་ཟད་པའི་དགྲ་བཅོམ་པ་སོགས་བསོད་ནམས་ཀྱི་ཞིང་
ཁྱད་པར་ཅན་རྣམས་ལ་ཕན་གནོད་གང་བྱས་ཀྱང་རྣམ་སྨིན་ཆེས་ཆེ་བ་འབྱིན་
ཅིང་། ལྷག་ པར་ ཞིང་ གི་ མཆོག་ འཕགས་ པ་ དགྲ་ བཅོམ་ པ་རྣམས་ དང་། དགེ་
འདུན་རྣམས་དང་། བྱང་ཆུབ་སེམས་དཔའ་རྣམས་དང༌། སངས་རྒྱས་རྣམས་ལ་
དད་གུས་ཆེན་པོས་མཆོད་པ་ཆུང་ངུ་ཞིག་བྱས་པ་ལས་འབྲས་བུ་མངོན་སུམ་དུ་
མཐོང་བ་འདི་འདྲ་བ་རྒྱ་ཆེན་པོ་འབྱིན་པས་ན། བསོད་ནམས་ཀྱི་ལས་དེ་ལ་ཆུང་
ངུ་ཞེས་བརྙས་སྨོད་བྱར་རུང་བ་གང་ཡང་མེད་ཅེས་ཇི་ལྟར་ཐུབ་པ་བཅོམ་ལྡན་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདས་ཀྱིས་བཀའ་བསྩལ་པ་བཞིན་དུ་རྒྱལ་པོ་ཆེན་པོ་ཁྱོད་ཀྱིས་ཀྱང་གསུངས་པ་
དེ་ལྟར་བདག་གིས་ཀྱང་ཉམས་སུ་མྱོང་བས་གྲུབ་བོ་ཞེས་ཞུས་སོ། །གཞུང་འདིའི་
ཚིགས་བཅད་གཉིས་པའི་རྐང་པ་གཉིས་པ་ལ། འགྱུར་གསར་དུ། དེས་བདག་ས་
དང་བཅས་པའི་ མགོན་ཁྱོད་དང་ལྷན་གྱུར། །ཅེས་འབྱུང་། འགྱུར་རྙིང་གི་དཔེ་
ཞིག་ཏུ། དང་ལྡན་གྱུར། ཅེས་འབྱུང་། འགྱུར་རྙིང་ཕལ་ཆེ་བར། དེ་ཡིས་བདག་ནི་
ས་དང་བཅས་པའི་མགོན་ཁྱོད་གྱུར། །ཅེས་འབྱུང་། འགྱུར་རྙིང་འགའ་ཞིག་ཏུ།
མགོན་དུ་གྱུར། །ཅེས་འབྱུང་ངོ་། །གཞུང་འདི་འགྱུར་ཤིན་ཏུ་དཀའ་བ་བྱུང་འདུག་
ཀྱང་དོན་ནི་སྔར་བཤད་པ་དེ་ལྟར་རོ། །
གསུམ་པ་གདུལ་བྱ་རྣམས་ལ་སྦྱིན་སོགས་ཀྱི་ཆོས་རྒྱ་ཆེར་བཤད་པ་ལ་
དྲུག །དངོས་གྱི་གདུལ་བྱ་སྣོད་རུང་རྣམས་ལ་རྒྱལ་སྲས་ཀྱི་སྤྱོད་པ་ལ་སློབ་ཚུལ་
སྟོན་པར་སྤྲོ་བ་སྐྱེས་པ། དངོས་ཀྱི་གདུལ་བྱ་རྣམས་ལ་སྦྱིན་སོགས་རྒྱལ་སྲས་ཀྱི་
སྤྱོད་པ་ལ་ངེས་པར་སློབ་དགོས་པར་གདམས་པ། སེར་སྣའི་ཉེས་དམིགས་བཤད་
པ། སྦྱིན་པའི་ཕན་ཡོན་རྒྱས་པར་བཤད་པ། དོན་བསྡུས་ཏེ་གདམས་པ། དངོས་
ཀྱི་གདུལ་བྱ་དེ་དག་གིས་སེམས་དཔའ་ཆེན་པོའི་བཀའ་བཞིན་རྒྱལ་སྲས་ཀྱི་སྤྱོད་
པ་ལ་སློབ་པ་ལ་བརྩོན་པར་བྱས་པའོ། །དང་པོ་ནི། དེ་ནས་རྒྱལ་པོ་དེས་ཞེས་པ་
ནས། རྗེས་སུ་བསྟན་ཏོ། །དེ་ལྟར་རྒྱལ་པོ་སེམས་དཔའ་ཆེན་པོ་དང་བཙུན་མོ་བློ་
གྲོས་ཅན་དེ་གཉིས་ཀྱི་གདུལ་བྱ་རྣམས་ལ་ཐུགས་བརྩེ་བས་ཐེག་པ་ཆེན་པོའི་ལམ་
སྟོན་བཞེད་ནས་སྔོན་གནས་རྗེས་སུ་དྲན་ཚུལ་དང་། བསོད་ནམས་ཀྱི་འབྲས་བུ་
གྲུབ་ཚུལ་བསྟན་པ་ན་འཁོར་དུ་འདུས་པའི་དངོས་ཀྱི་གདུལ་བྱ་དེ་རྣམས་ཐེག་པ་
ཆེན་པོའི་ཆོས་ཉན་པའི་སྣོད་དུ་གྱུར་ཏེ། རྒྱལ་པོ་སེམས་དཔའ་ཆེན་པོས་བསོད་
- 310 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནམས་ཀྱི་འབྲས་བུའི་མཐུ་བསྟན་པ་མཐོང་བས་ཡིད་ཆེས་ནས་བསོད་ནམས་
གསོག་པ་ལ་གུས་པ་བསྐྱེད་པ་དོན་དུ་གཉེར་བ་དང༌། རང་དབང་དུ་མི་བཏང་
བར་རྒྱལ་པོ་སེམས་དཔའ་ཆེན་པོ་ལ་རྩེ་གཅིག་ཏུ་དད་ཅིང་སེམས་རབ་ཏུ་དང་
བར་གྱུར་པས་དེའི་བཀའ་བཞིན་དུ་སྒྲུབ་པ་གཟུ་བོར་གནས་པ་དང་། ལེགས་
ཉེས་འབྱེད་པའི་བློ་གྲོས་དང་ལྡན་པ་སྟེ་སྣོད་ཀྱི་མཚན་ཉིད་གསུམ་ཚང་བ་ཐེག་པ་
ཆེན་པོར་སེམས་བསྐྱེད་ནས་ཡ་མཚན་ཁྱད་པར་ཅན་རྒྱལ་སྲས་ཀྱི་སྤྱོད་པ་ལ་སློབ་
པ་ལ་ཡིད་རྩེ་གཅིག་ཏུ་གྱུར་པར་རིག་ནས། རྒྱལ་པོ་སེམས་དཔའ་ཆེན་པོ་དེས་ད་
ནི་རྒྱལ་སྲས་འདི་དག་ཐེག་པ་ཆེན་པོའི་ལམ་ལ་འཁྲིད་པར་ནུས་སོ་སྙམ་དུ་ཐུགས་
སྤྲོ་བར་གྱུར་ནས་སྦྱིན་སོགས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པའི་ངེས་
པ་འོག་ནས་འབྱུང་བ་འདི་འདྲ་བ་ཅུང་ཟད་ཅིག་རྗེས་སུ་སྟོན་པ་ལ་ཞུགས་སོ། །
གཉིས་པ་དངོས་ཀྱི་གདུལ་བྱ་རྣམས་ལ་སྦྱིན་སོགས་རྒྱལ་སྲས་ཀྱི་སྤྱོད་པ་ལ་ངེས་
པར་སློབ་དགོས་པར་གདམས་པ་ནི། དགེ་བ་མི་ཆེ་བས་ཀྱང་ཞེས་པ་ནས། སུ་
ཞིག་ཡོད། །ཅེས་པའི་བར་ཏེ། རྒྱལ་པོ་སེམས་དཔའ་ཆེན་པོས་དངོས་ཀྱི་གདུལ་
བྱ་དེ་རྣམས་ལ་གདམས་པ། ཁྱེད་ཅག་དལ་བའི་རྟེན་བཟང་པོ་ཐོབ། ཐེག་པ་ཆེན་
པོའི་དགེ་བའི་བཤེས་གཉེན་དང་མཇལ། ཐེག་པ་ཆེན་པོའི་ཆོས་ཐོས་ཤིང་། ལྷག་
པར་དགེ་བ་མི་ཆེ་བ་སྟེ་ཆུང་ངུ་ཟན་དྲོན་སྙིམ་པ་གང་ཙམ་བྱིན་པས་ཀྱང་རྣམ་སྨིན་
རྒྱ་ཆེན་པོ་རྒྱལ་སྲིད་ཀྱི་དཔལ་འབྱོར་མངའ་ཐང་ཕུན་སུམ་ཚོགས་པ་འདི་བྱུང་བར་
ངས་མངོན་སུམ་དུ་མཐོང་ཞིང་། མཐོང་བ་ལྟར་དུ་ཁྱེད་ཅག་ལ་རྗེས་སུ་བསྟན་
པས་ཁྱེད་ཅག་ཀྱང་ཡིད་ཆེས་ཏེ་འབྲས་བུ་བཟང་པོ་འདི་འདྲ་མཐོང་ནས་བསོད་
ནམས་ཀྱི་ལས་ལ་མི་འབད་པ་སུ་ཞིག་ཡོད། དེ་ལྟར་མི་འབད་ན་རང་ཉིད་བདེ་བ་
311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མི་འདོད་པ་ཡིན་པས་སེམས་མེད་པའམ། སེམས་རྣལ་དུ་མི་གནས་པའོ། ཁྱད་
པར་ད་ལྟ་ཐེག་པ་ཆེན་པོའི་ལམ་ལ་སློབ་པ་ལ་རང་དབང་ཡོད་པའི་སྐབས་འདིར་
སྦྱིན་པ་དང་ཚུལ་ཁྲིམས་སོགས་སྤྱོད་པ་ཕ་རོལ་ཏུ་ཕྱིན་པ་དྲུག་ལ་སྤྱད་པས་རྫོགས་
བྱང་བསྒྲུབ་པའི་ཕྱིར་དུ་བསོད་ནམས་ཀྱི་ཚོགས་གསོག་པར་བྱ་བ་ལ་མི་འབད་པ་
སུ་ཞིག་ཡོད་དེ་ངེས་པར་འབད་དགོས་སོ་ཞེས་གདམས་སོ། །དགེ་བཤེས་པོ་ཏོ་བ་
ཆེན་པོས་རྒྱལ་བློན་སོགས་ཁྱིམ་པ་རྣམས་སྦྱིན་པ་དང་ཚུལ་ཁྲིམས་སོགས་བསོད་
ནམས་གསོག་པ་ལ་བསྒྲིམས་ནས་འབད་དགོས་ན། རང་རེ་རབ་ཏུ་བྱུང་བ་རྣམས་
ནི་དེ་བས་ཀྱང་འབད་དགོས་ཏེ། རབ་ཏུ་བྱུང་བའི་རྟེན་འདི་ལ་ཆོས་བྱེད་པ་ལ་
གནོད་པ་ཉུང་ཞིང་སངས་རྒྱས་ཀྱི་བཅས་པས་སྒོ་ཀུན་ནས་ཆོས་ཀྱི་མཐུན་རྐྱེན་དུ་
འགྱུར་བ་ཞིག་ཡོད་ལ། ཁྱིམ་པ་རྣམས་ནི་ཆོས་བྱེད་པ་ལ་གེགས་ཤིན་ཏུ་མང་བས་
སོ་གསུངས་སོ། །
གསུམ་པ་སེར་སྣའི་ཉེས་དམིགས་བཤད་པ་ལ་གསུམ། ནོར་ཡོད་ཀྱང་སེར་
སྣས་གཏོང་མི་ནུས་པ་སྨད་པ། རང་གིས་མ་བཏང་ཡང་ནམ་ཞིག་དབང་མེད་དུ་
བཏང་དགོས་པ། སྦྱིན་པ་བཏང་བ་ལས་རང་ལ་ཡོན་ཏན་ཁྱད་པར་ཅན་མང་པོ་
ཐོབ་པར་འགྱུར་ཚུལ་བསམས་ནས་སེར་སྣའི་དབང་དུ་མི་བཏང་བའོ། །དང་པོ་ནི།
ནོར་གྱིས་ཆོག་པར་ཡོད་ཀྱང་ཞེས་པ་ནས། བལྟར་མི་རུང་། །ཞེས་པའི་བར་ཏེ།
སེམས་ཅན་ཐམས་ཅད་བདེ་བ་འདོད་ཅིང་སྡུག་བསྔལ་མི་འདོད་པ་ཤ་སྟག་ཡིན་
ལ། བདེ་བའི་རྒྱུ་རང་གིས་བསྒྲུབ་དགོས་པས། ཚེ་རབས་ཕྱི་མར་བདེ་བ་འབྱུང་
བའི་རྒྱུར་སྦྱིན་སོགས་བསོད་ནམས་ཀྱི་ལས་ལ་འབད་དགོས་པ་ལ། དེ་ལྟར་མི་
འབད་པར་གང་ཞིག་ནོར་གྱིས་ཆོག་པར་ཡོད་ཀྱང་གང་ཡང་གཏོང་མི་ནུས་པར་
- 312 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེར་སྣའི་མུན་པས་བློ་བསྒྲིབས་ནས་སྦྱིན་པ་བྱས་པས་ཕྱི་མར་བདེ་བ་ཕུན་སུམ་
ཚོགས་པ་དང་། ཚེ་འདིར་སྙན་པའི་གྲགས་པ་སོགས་ཐོབ་པར་མི་བྱེད་པའི་མི་དེ་
ནི་ལྟ་བར་ཡང་མི་རུང་ན་འགྲོགས་སུ་ག་ལ་རུང་། དགེ་བཤེས་པོ་ཏོ་བའི་ཞལ་
ནས། མི་སེར་སྣ་ཅན་ཅུང་ཟད་ཀྱང་གཏོང་མི་ནུས་པར་གསོག་པ་ཁོ་ན་ལྷུར་ལེན་
པ་དེ་འདྲ་དེ་མཐོང་ན་དེ་ལ་ཡིད་སྨོན་སྐྱེ་པའང་སྲིད། དེའི་སྤྱོད་པ་འགོས་ནས་
གསོག་རུན་ལ་དགའ་བར་འགྱུར་སྲིད་པས། དེ་འདྲ་དེ་མཐོང་དུའང་མི་རུང་བ་
ཡིན་གསུངས་སོ། །
གཉིས་པ་རང་གིས་མ་བཏང་ཡང་ནམ་ཞིག་དབང་མེད་དུ་གཏང་དགོས་པ་
ནི། དབང་མེད་པར་ནི་གང་ཞིག་གཏང་དགོས་དེ་བཞིན་སུ་ལའང་ཕན་མི་ཐོགས།
ཞེས་པ་སྟེ། སེར་སྣའི་དབང་དུ་སོང་སྟེ་རང་གིས་སྦྱིན་པ་མ་བཏང་ཡང་། རང་ལ་
ཡོད་པའི་ནོར་དང་ལོངས་སྤྱོད་གང་ཞིག་ཡོད་པ་ཐམས་ཅད་ནམ་ཞིག་འཆི་བའི་ཚེ་
རང་དབང་མེད་པར་གཏང་དགོས་ལ། དབང་མེད་དུ་གཏང་དགོས་པ་དེ་བཞིན་
ཡིན་པ་ལ་རང་དབང་ཡོད་དུས་སུ་ལའང་ཕན་མི་འདོགས་པ་ནི་ལས་ཀྱིས་མནར་
བའམ། གདོན་གྱིས་ཟིན་པ་བཞིན་དུ་སེམས་ཤིན་ཏུ་རྨོངས་པའོ། །དཔེ་ལ་ལར་
ཕན་མི་ཐོགས་ཞེས་འབྱུང་བ་ལྟར་ན། དེས་སུ་ལའང་ཕན་ཐོགས་པར་མ་བྱས་
ཞེས་པའམ། ཤི་ནས་དབང་མེད་བཏང་བ་དེ་རང་གཞན་སུའི་ཡང་སྦྱིན་པར་མ་
སོང་བས་སུ་ལའང་ཕན་མི་ཐོགས་ཞེས་པའི་དོན་ནོ། །གསུམ་པ་སྦྱིན་པ་བཏང་བ་
ལས་རང་ལ་ཡོན་ཏན་ཁྱད་པར་ཅན་མང་པོ་ཐོབ་པར་འགྱུར་ཚུལ་བསམས་ནས་
སེར་སྣའི་དབང་ དུ་མི་བཏང་བ་ནི། ནོར་དེ་ཞེས་པ་ནས། ལམ་ལ་བརྟེན། ཞེས་
པའི་བར་ཏེ། རང་ལ་ཡོད་པའི་ནོར་ལོངས་སྤྱོད་དེ་དག་སྦྱིན་པའི་ཞིང་སོ་སོ་ལ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཕྲོད་པ་དང༌། དུས་ སུ་དང་། མི་བརྒྱང་བ་དང་། གུས་པར་དང༌། རང་གི་ལག་
བདར་ཏེ་སྟེར་བ་སོགས་རྒྱལ་བས་ཇི་ལྟར་གསུངས་པ་དང་མཐུན་པར་རིགས་
པར་བཏང་ན་རང་ལ་ལོངས་སྤྱོད་ཟད་མི་ཤེས་པ་འབྱུང་བ་སོགས་ཡོན་ཏན་ཁྱད་
པར་ཅན་མང་པོ་ཞིག་འཐོབ་པར་འགྱུར་ན། དེ་ལྟ་བུའི་ཡོན་ཏན་ཇི་ལྟར་འབྱུང་
བའི་ཉམས་ཡོད་བཞིན་དུ་བདེ་བ་འབྱུང་བའི་ལམ་དེ་ལ་མི་བརྟེན་པར་སུ་ཞིག་
སེར་སྣའི་ལམ་ལ་བརྟེན་ཏེ་སེར་སྣའི་དབང་དུ་གཏོང་བར་མི་རིགས་སོ། །བཞི་པ་
སྦྱིན་པའི་ཕན་ཡོན་རྒྱས་པར་བཤད་པ་ལ་གསུམ། སྦྱིན་པ་ལས་ཡོན་ཏན་ཐམས་
ཅད་འབྱུང་བར་བསྟན་པ། སྦྱིན་པ་ལ་བརྟེན་ནས་ནོར་དང་ཆོས་དང་འདོད་པའི་
ལོངས་སྤྱོད་གསུམ་འགྲུབ་པར་བསྟན་པ། སྦྱིན་པ་བྱས་པ་ལས་ཚེ་རབས་ཕྱི་མར་
འབྲས་བུ་བཟང་ པོ་ ཇི་ལྟར་འགྲུབ་པའི་ཚུལ་བསྟན་པའོ། །དང་པོ་ནི། སྦྱིན་པ་
ལས་བྱུང་ཡོན་ཏན་དགའ་ལ་སོགས་པ་སྣ་ཚོགས་གྲགས་དང་ལྡན། །ཞེས་པ་སྟེ།
སྦྱིན་པའི་ཉམས་ལེན་ཚུལ་བཞིན་བྱས་པ་ལས་ཚུལ་ཁྲིམས་ལ་སོགས་པའི་ཡོན་
ཏན་གོང་མ་རྣམས་འབྱུང་ཞིང་། སྙན་པའི་གྲགས་པ་རྒྱས་པ་སོགས་ཚེ་འདིའི་ཕུན་
སུམ་ཚོགས་པ་རྣམས་ཀྱང་འབྱུང་ངོ༌། །སྦྱིན་པ་ལ་བརྟེན་ནས་ ཚུལ་ ཁྲིམས་ལ་
སོགས་པའི་ཡོན་ཏན་གོང་མ་རྣམས་འབྱུང་སྟེ། ལུས་དང་ལོངས་སྤྱོད་གང་ལ་ཡང་
མ་ཆགས་པར་གཏོང་སེམས་བསྒོམས་པ་ལས་ཆགས་སོགས་ཉོན་མོངས་པའི་
དབང་དུ་མི་འགྲོ་བར་ཚུལ་ཁྲིམས་རྣམ་པར་དག་པ་ཞིག་འབྱུང་ལ། དེ་ལ་བརྟེན་
ནས་སེམས་རྩེ་གཅིག་པའི་ཏིང་ངེ་འཛིན་སྐྱེ། དེ་ལས་ཤིན་སྦྱངས་ཀྱི་དགའ་བདེ་
ལ་སོགས་པ་ཡོན་ཏན་ཁྱད་པར་ཅན་རྣམ་པ་སྣ་ཚོགས་པ་དག་འབྱུང་ངོ༌། །དོན་
འདི་ལ་དགོངས་ནས་མདོ་སྡེ་རྒྱན་དུ་ཕར་ཕྱིན་དྲུག་གི་གོ་རིམ་སྟོན་པའི་ཚེ། སྔ་མ་
- 314 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་བརྟེན་ཕྱི་མ་སྐྱེ། །ཞེས་གསུངས་པ་ཡིན་ནོ། །སྦྱིན་པ་ལ་བརྟེན་ནས་སྙན་པའི་
གྲགས་པ་རྒྱས་པ་སོགས་ཚེ་འདིའི་ཕུན་ཚོགས་རྣམས་ཀྱང་འབྱུང་བ་ནི་ཀོ་ས་ལའི་
རྒྱལ་པོ་སེམས་དཔའ་ཆེན་པོ་འདིའི་རྣམ་ཐར་བཤད་མ་ཐག་པ་ལྟར་རོ། །གཉིས་
པ་སྦྱིན་པ་ལ་བརྟེན་ནས་ནོར་དང་ཆོས་དང་འདོད་པའི་ལོངས་སྤྱོད་གསུམ་འགྲུབ་
པར་བསྟན་པ་ལ་གསུམ། སྦྱིན་པ་ལ་བརྟེན་ནས་ནོར་འགྲུབ་པར་བསྟན་པ། སྦྱིན་
པ་ལ་བརྟེན་ནས་ཆོས་འགྲུབ་པར་བསྟན་པ། སྦྱིན་པ་ལ་བརྟེན་ནས་འདོད་པའི་
ལོངས་སྤྱོད་འགྲུབ་པར་བསྟན་པའོ། །དང་པོ་ནི། སྦྱིན་པ་ཞེས་བྱ་གཏེར་ཆེན་རྗེས་
འགྲོ་རྐུན་པོ་ལ་སོགས་ཐུན་མོང་མིན། །ཞེས་པ་སྟེ། སྦྱིན་པའི་ཞིང་རྣམས་ལ་ནོར་
ལོངས་སྤྱོད་གུས་པས་ཕུལ་ན་ནམ་ཡང་འཛད་པ་མེད་པའི་གཏེར་དུ་སྦས་པ་ལྟ་བུ་
ཡིན་པས་སྦྱིན་པ་ཞེས་བྱ་བ་ནི་གཏེར་ཆེན་པོ་དང་འདྲའོ། །གསེར་དང་དངུལ་ལ་
སོགས་པའི་གཏེར་ནི་ཤི་ནས་གཞན་དུ་འཁྱེར་དབང་མེད་ལ། སྦྱིན་པ་གཏེར་ནི་ཚེ་
རབས་ཕྱི་མར་རྗེས་སུ་འགྲོ་བས་ན་འཇིག་རྟེན་འདིའི་གཏེར་ཐམས་ཅད་ཀྱིས་
བསྒྲུན་དུ་མེད་པའི་གཏེར་ཆེན་པོ། གསེར་ལ་སོགས་པའི་གཏེར་ནི་ཚེ་འདིར་ཡང་
རྐུན་པོ་དང་། དགྲ་བོ་རྣམས་དང་། རྒྱལ་པོ་ལ་སོགས་པས་ཕྲོགས་ཏེ་ཁྱེར་བ་མང་
བས་རྐུན་པོ་སོགས་དང་ཐུང་མོང་གི་ནོར་ཡིན་ལ། སྦྱིན་པའི་གཏེར་ནི་རྐུན་པོ་དང་
རྒྱལ་པོ་སོགས་སུས་ཀྱང་འཕྲོག་པར་མི་ནུས་པར་རང་ཉིད་ཁོ་ནའི་རྗེས་སུ་ངེས་
པར་འོང་བས་ན་རྐུན་པོས་སོགས་དང་ཐུན་མོང་མིན་པའི་གཏེར་ཆེན་ཡིན་ནོ། །
ཡང་ན་གཏེར་ཆེན་རྗེས་འགྲོ་ཞེས་པ། སྦྱིན་པ་ནི་གཏེར་ཆེན་པོ་དང་འདྲའོ་ཞེས་
པའི་དོན་དུ་བྱས་ཏེ་སྙན་ངག་པ་རྣམས་བཞིན་བཟང་བ་པདྨའི་རྗེས་སུ་འགྲོ་ཞེས་
པ་མཚུངས་པ་གསལ་བྱེད་ཀྱི་དཔེར་བྱེད་པ་ལྟ་བུའོ། །དོན་འདི་ལ་མཁས་མཆོག་
- 315-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དཔའ་བོ་ཉིད་ཀྱི་གཞུང་གཞན་དུ། གང་བྱིན་དེ་ལས་འཇིགས་པ་སྐྱེར་མི་འགྱུར།
ཁྱིམ་ན་གང་བཞག་དེ་ལས་འཇིགས་པ་འབྱུང་། །མི་ཆོག་ཐུན་མོང་རྟག་ཏུ་བསྲུང་
དགོས་ཏེ། །བྱིན་པས་ཉེས་པ་དེ་དག་གནོད་མི་འགྱུར། །བྱིན་པས་འཇིག་རྟེན་ཕ་
རོལ་བདེ་བ་འགྲུབ། །མ་བྱིན་ཚེ་འདི་ཉིད་ལ་ སྡུག་བསྔལ་བསྐྱེད། །མི་ཡི་ནོར་
རྣམས་ སྐར་ མདའི་ རང་ བཞིན་ ལྟར། །ཡོངས་ སུ་ མ་ བཏང་ དེ་ དག་ མེད་ པར་
འགྱུར། །མ་བྱིན་ནོར་རྣམས་མི་རྟག་མེད་འགྱུར་ཏེ། །བྱིན་པས་དེ་དག་ཡོད་པའི་
གཏེར་དུ་འགྲོ །ཞེས་གསུངས་སོ། །གཉིས་པ་སྦྱིན་པ་ལ་བརྟེན་ནས་ཆོས་གྲུབ་
པར་བསྟན་པ་ནི། སྦྱིན་པ་འདོད་དང་སེར་སྣའི་སྐྱོན་གྱི་རྡུལ་ཅན་སེམས་ནི་སྦྱོང་
བར་བྱེད། །ཅེས་པ་སྟེ། སེམས་ཀྱི་དྲི་མ་ཉོན་མོངས་སྦྱོང་བར་བྱེད་པ་ནི་དམ་པའི་
ཆོས་ཡིན་ལ། སྦྱིན་པ་ཚུལ་བཞིན་དུ་བྱས་པ་ལས་ཀྱང་ནོར་ལ་ལྷག་པར་ཆགས་
ནས་དོན་དུ་གཉེར་བའི་འདོད་པ་དང་། ནོར་ཡོད་ཀྱང་གཏོང་མི་ནུས་པར་དམ་དུ་
འཛིན་པའི་སེར་སྣའི་སྐྱོན་གྱི་རྡུལ་ཅན་ཏེ་སེམས་ཀྱི་དྲི་མ་རྣམས་སྦྱོང་བར་བྱེད་
དོ། །དེ་ལྟར་བྱེད་པ་ནི་གཏོང་བའི་སེམས་པ་དང༌། གཏོང་མི་ཕོད་པར་དམ་དུ་
འཛིན་པའི་སེམས་པ་གཉིས་འཛིན་སྟངས་དངོས་འགལ་ཡིན་པས། གཏོང་བའི་
སེམས་པ་སྐྱེས་པ་ན་དེའི་འགལ་ཟླ་སེར་སྣ་དང་འདོད་ཞེན་རྣམས་འགག་པར་
འགྱུར་བ་རིགས་པས་འགྲུབ་བོ། ། །
གསུམ་པ་སྦྱིན་པ་ལ་བརྟེན་ནས་འདོད་པའི་ལོངས་སྤྱོད་འགྲུབ་པར་
བསྟན་པ་ནི། སྦྱིན་པ་ཞེས་པ་ནས། མཆོག་ཡིན་ནོ། །ཞེས་པའི་བར་ཏེ། རིགས་
དྲུག་གི་འཁོར་བར་འཁྱམས་པ་ན་རང་གིས་ལས་གང་བསགས་པ་དེའི་དབང་
གིས་སྐྱེ་བ་ལེན་དགོས་ཤིང་། གང་དང་གང་དུ་སྐྱེས་པ་དེ་དང་དེར་བདེ་སྡུག་ཇི་
- 316 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་མྱོང་བ་ཡང་རང་རང་གིས་ལས་གང་བསགས་པའི་མཐུ་ལས་འབྱུང་གི །ལས་
བདག་གིར་བྱ་བ་ཡིན་པས་གཞན་ལ་བསྒྱུར་དུ་མེད་ཅིང་། གཞན་ལ་བགོ་བཤའ་
བྱར་ཡང་མེད་དོ། །དེས་ན་འཁོར་བའི་ལམ་བགྲོད་པ་སྟེ་སྐྱེ་བ་གཅིག་ནས་གཅིག་
ཏུ་རིམ་པར་འགྲོ་བའི་ཚེ་མྱ་ངམ་གྱི་ཐང་ལ་འགྲོ་བ་ན་ངལ་བ་མེད་པར་བགྲོད་ནུས་
པའི་བཞོན་པ་བདེ་བ་ལ་བརྟེན་པ་བཞིན་དུ། སྦྱིན་པ་བྱས་ན་ཚེ་རབས་ཕྱི་མར་
གང་དང་གང་དུ་འགྲོ་བ་དེ་དང་དེར་ངན་འགྲོར་མི་ལྟུང་བར་བདེ་འགྲོའི་རྟེན་ཐོབ་
ཅིང་ལོངས་སྤྱོད་ཀྱིས་མི་ཕོངས་པར་བདེ་བར་འཚོ་བར་འགྱུར་རོ། །སྤྱིར་དམྱལ་
བ་ན་སྦྱིན་པའི་འབྲས་བུ་སྨིན་པར་མེད་ཅིང་། སྦྱིན་པ་བཏང་ཡང་ ཚུལ་ ཁྲིམས་
འཆལ་བར་གྱུར་པ་འགའ་ཞིག་ཡི་དྭགས་དང་དུད་འགྲོའི་རྟེན་ལ་སྦྱིན་པའི་འབྲས་
བུ་སྨིན་པ་ཡོད་ཀྱང་བྱང་ཆུབ་སེམས་དཔའ་རྣམས་ནི་སྦྱིན་པ་གཏོང་བའི་ཚེ་རྟེན་
དམ་པ་བྱང་ཆུབ་ཀྱི་སེམས་ཀྱིས་ཟིན་པ་དང༌། ཕར་ཕྱིན་དྲུག་ལྡན་དུ་བྱེད་པས་
ཚུལ་ཁྲིམས་མ་ཉམས་པར་བསྲུངས་པའི་དབང་གིས་སྦྱིན་པའི་འབྲས་བུ་བདེ་
འགྲོའི་རྟེན་ལ་སྨིན་པ་ཡིན་ནོ། །བདེ་འགྲོའི་རྟེན་དེ་ལ་ཡང་སྦྱིན་འབྲས་སྣ་རེ་ཙམ་
འབྱུང་བ་མིན་པར་དབང་པོ་དྲུག་གི་ཡུལ་དུ་འདོད་པའི་ཡོན་ཏན་ལྔ་དང་། ཆོས་ཀྱི་
དོན་བསམས་པ་ལས་བདེ་བ་དང་ཡིད་བདེ་བ་མང་པོ་དང་། འཁོར་ཕུན་སུམ་
ཚོགས་ པ་ དང༌། གཟུགས་ ཕུན་ སུམ་ ཚོགས་ པ་ སོགས་ འདོད་ པའི་ ལོངས་ སྤྱོད་
ཐམས་ཅད་སྦྱིན་པ་ལ་བརྟེན་ནས་འགྲུབ་པས་སྦྱིན་པ་ནམ་ཡང་བསླུ་བ་མེད་པ་
གྲོགས་པོ་བཟང་པོའི་མཆོག་ཡིན་ནོ། །ཡང་ན་གཞུང་སྔ་ཕྱི་འདི་དག་ལ་སྦྱིན་པའི་
ཡོན་ཏན་ དཔེའི་ སྒོ་ནས་ བསྔགས་ པ་ དང་། འབྲས་ བུའི་ སྒོ་ནས་ བསྔགས་ པ་
གཉིས། དཔེའི་སྒོ་ ནས་ བསྔགས་ པ་ ལ་ གཏེར་ཆེན་ པོ་ དང༌ འདྲ་ བའི་ སྒོ་ནས་
-317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྔགས་པ་དང་། བདུད་རྩིའི་ཆུ་དང་འདྲ་བའི་སྒོ་ནས་བསྔགས་པ་དང་། བཞོན་
པ་ཅང་ཤེས་དང་འདྲ་བའི་སྒོ་ནས་བསྔགས་པ་དང༌། གྲོགས་པོ་བཟང་པོ་དང་འདྲ་
བའི་སྒོ་ནས་བསྔགས་པ་བཞི་ལ་སྦྱར་ཏེ་ཡང་བཤད་པར་བྱའོ། །གསུམ་པ་སྦྱིན་པ་
ལས་ཚེ་རབས་ཕྱི་མར་འབྲས་བུ་བཟང་པོ་ཇི་ལྟར་འགྲུབ་པའི་ཚུལ་བསྟན་པ་ནི།
འབྱོར་པ་ཕུན་སུམ་ཚོགས་པ་ཞེས་པ་ནས། སྦྱིན་པས་འཐོབ་པར་འགྱུར། ཞེས་
པའི་བར་ཏེ། སྦྱིན་པ་བྱས་པ་ལས་ཚེ་རབས་ཕྱི་མར་ལུས་དང་ལོངས་སྤྱོད་དང་
གནས་དང་འཁོར་དང་ཚིག་བཙུན་པ་སོགས་འབྲས་བུ་བཟང་པོ་མང་དུ་འབྱིན་ཏེ།
སྦྱིན་པ་བྱས་པ་ལས་ཚེ་རབས་ཕྱི་མར་ལོངས་སྤྱོད་འབྱོར་པ་ཕུན་སུམ་ཚོགས་པ་
འབྱུང་བ་ནི། སྦྱིན་ པས་ ལོངས་ སྤྱོད་ཁྲིམས་ཀྱིས་བདེ། །ཞེས་སྦྱིན་པ་བཏང་བ་
ལས་ལོངས་སྤྱོད་འབྱུང་བ་གནས་ཡིན་པ་དང་། སྦྱིན་པ་མ་བཏང་བར་ལོངས་སྤྱོད་
འབྱུང་བ་གནས་མེད་པར་རྒྱལ་བའི་བཀའ་དྲི་མ་མེད་པ་རྣམས་ལས་ལན་ཅིག་
མིན་པར་གསུངས་པ་ལྟར་ རོ། །སྦྱིན་པ་བཏང་བ་ལས་རྣམ་སྨིན་གྱི་ཡོན་ཏན་
བརྒྱད་དང་ལྡན་པའི་རྟེན་ཁྱད་པར་ཅན་ཐོབ་ནས་བཀའ་ལུང་གཉན་པོ་སྐྱོ་བོ་སུས་
ཀྱང་འདའ་མི་ནུས་པའི་ཡོན་ཏན་འཐོབ་པར་འགྱུར་ཏེ། བྱང་སེམས་རྣམས་གྱིས་
སྦྱིན་པ་གཏོང་བའི་ཚེ་སློང་མོ་བ་རྣམས་ལ་གནོད་འཚེ་སྤོང་ཞིང་ཕན་པའི་སེམས་
དང་ལྡན་པ་དང༌། སློང་བ་པོའི་ངག་མི་གཅོག་པར་རེ་བ་སྐོང་བར་བྱེད་པས། དེའི་
རྣམ་པར་སྨིན་པའི་འབྲས་བུ་ལ་དེ་ལྟར་འགྲུབ་པ་ཡིན་ནོ། །སྦྱིན་པ་བཏང་བ་ལས་
གནས་ཕུན་སུམ་ཚོགས་པ་འགྲུབ་སྟེ། བྱང་སེམས་རྣམས་སྦྱིན་པ་གཏོང་བའི་ཚེ་
སློང་བ་པོ་རྣམས་ལ་གུས་པ་དང་རིམ་གྲོ་དང་བཀུར་སྟིར་བྱས་ཏེ་སྦྱིན་པར་བྱེད་ལ།
དེའི་འབྲས་བུ་ལ་སུམ་ཅུ་རྩ་གསུམ་གྱི་ཕོ་བྲང་ངམ། དགའ་ལྡན་སོགས་ལྷ་གནས་
- 318-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཁྱད་པར་ཅན་རྣམས་དང༌། མིར་སྐྱེས་ཀྱང་གང་དུ་སྐྱེས་པ་དེར་གནས་ཕུན་སུམ་
ཚོགས་པ་ཞིག་འབྱུང་བའི་དོན་བྱི་ལའི་བྱུང་བ་ལྟར་རོ། །སྦྱིན་པ་བཏང་བ་ལས་ཚེ་
རབས་ཐམས་ཅད་དུ་གཟུགས་བཟང་ཕུན་སུམ་ཚོགས་པའི་ཡོན་ཏན་འཐོབ་པར་
འགྱུར་བ་ནི་བྱང་སེམས་རྣམས་སྦྱིན་པ་གཏོང་བའི་ཚེ་སློང་བ་པོ་རྣམས་ལ་ཁྲོ་བ་
མེད་པར་བཟོད་པ་དང་དེས་ པར་བྱེད་ཅིང་། བཞིན་འཛུམ་པ་དང་བྱམས་པའི་
མིག་གིས་ལྟ་བར་བྱེད་ལ། དེ་ ལྟར་ བྱས་ པའི་འབྲས་བུ་ལ་ གང་ སྐྱེས་ པ་དེར་
གཟུགས་བཟང་བར་འགྱུར་ཞིང་། བཟོད་པ་གོང་འཕེལ་དུ་སོང་བ་ལས་ས་ཐོབ་པ་
ན་མཚན་དཔེ་རྗེས་མཐུན་པ་འབྱུང་། དེ་ནས་ཀྱང་རིམ་གྱིས་སྦྱངས་པས་མཐར་
མཚན་དཔེས་སྤྲས་པའི་སྐུ་མཐོང་ན་མི་མཐུན་པ་མེད་པ་ལྟ་བས་ཆོག་མི་ཤེས་པ་
འགྲུབ་བོ། །མདོར་ན་སྦྱིན་པ་བཏང་བ་ལས་གནས་སྐབས་དང་མཐར་ཐུག་གི་
འབྲས་བུ་གང་ཞིག་འདོད་པ་དེ་དག་ཐམས་ཅད་འཐོབ་པར་འགྱུར་རོ། །
° ལྔ་པ་དོན་བསྡུས་ཏེ་གདམས་པ་ལ་གཉིས། སྦྱིན་པའི་ཚིགས་བཅད་རྣམས་
ཀྱི་དོན་བསྡུས་ཏེ་སྦྱིན་པ་ལ་ངེས་པར་འབད་དགོས་པར་གདམས་པ་དང༌། སྔར་
བཤད་པ་དེ་དག་རང་དབང་དུ་མིན་པར་རྒྱལ་བའི་བཀའ་བཞིན་དུ་བཤད་པ་ཡིན་
ནོ་ཞེས་ཡིད་ཆེས་ཀྱི་རྟགས་བསྟན་པའོ། །དང་པོ་ནི། དེ་ལྟར་ངེས་དོན་གཏན་ལ་
ཕབ་ན་སྦྱིན་པ་སུ་མི་བྱེད། །ཅེས་པ་སྟེ། དེ་ལྟར་སྦྱིན་པའི་ཕན་ཡོན་དང་སེར་སྣའི་
ཉེས་དམིགས་རྒྱ་ཆེར་བཤད་པ་དེ་དག་གདུལ་བྱ་ཁ་དྲང་བའི་ཕྱིར་དུ་དྲང་དོན་
དགོངས་པ་ཅན་དུ་བཤད་པ་མིན་གྱི། སངས་རྒྱས་ཀྱི་གོ་འཕང་སྒྲུབ་པ་ལ་སྦྱིན་
སོགས་རྒྱལ་སྲས་ཀྱི་སྤྱོད་པ་ལ་སློབ་དགོས་པར་ཤེར་ཕྱིན་གྱི་མདོ་སྡེ་རིན་པོ་ཆེ་
སོགས་ཐེག་པ་ཆེན་པོའི་མདོ་སྡེ་ཐམས་ཅད་ནས་ལན་ཅིག་མིན་པར་གསུངས་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཤིང་། ཇི་ ལྟར་ གསུངས་ པ་ལྟར་དཔེ་དང་འབྲས་བུའི་རྟགས་དང༌། མཐོང་བས་
གྲུབ་པ་དང་། ཡིད་ཆེས་ཀྱི་ལུང་རྣམས་ལས་གཞན་དུ་བསྒྱུར་དུ་མེད་པར་དོན་དེ་
ཁོ་ནར་ངེས་པར་གཏན་ལ་ཕབ་པ་ཡིན་ལ། ཚུལ་དེ་བསམས་ནས་སྤྱིར་བློ་གྲོས་
དང་ལྡན་པ་ཐམས་ཅད་དང༌། ཁྱད་པར་ཐེག་པ་ཆེན་པོའི་ལམ་ལ་འཇུག་པར་
འདོད་པ་སུ་ཞིག་སྦྱིན་པ་ལ་འབད་པར་མི་བྱེད་དེ་ངེས་པར་འབད་དགོས་ཞེས་
མདོར་བསྡུས་ཏེ་གདམས་པའོ། །གཉིས་པ་སྔར་བཤད་པ་དེ་དག་རང་དབང་དུ་
མིན་པར་རྒྱལ་བའི་བཀའ་བཞིན་དུ་བཤད་པ་ཡིན་ནོ་ཞེས་ཡིད་ཆེས་ཀྱི་རྟགས་
བསྟན་པ་ནི། སྦྱིན་པ་ནོར་གྱི་སྙིང་པོ་ཞེས་པ་ནས། སྦྱིན་མི་ནུས། །ཞེས་པའི་བར་
ཏེ། སྦྱིན་པ་བཏང་བ་ལས་ཚེ་རབས་ཕྱི་མར་ལོངས་སྤྱོད་འབྱུང་བ་ནས་མཐར་
སངས་རྒྱས་ཀྱི་གོ་འཕང་ཐོབ་པར་འགྱུར་བའི་བར་གྱི་ཕན་ཡོན་རྒྱ་ཆེན་པོ་བཤད་
པ་དེ་དག་བྱང་ཆུབ་སེམས་དཔའ་རྣམས་ཀྱིས་རང་དབང་དུ་བཤད་ནུས་སམ་ཞེ་ན།
བྱང་ཆུབ་སེམས་དཔའ་རྣམས་ཀྱི་འདུས་བྱས་ཐམས་ཅད་མི་རྟག་པ་དང་། ཆོས་
ཐམས་ཅད་སྟོང་ཞིང་བདག་མེད་ པ་དང་། བདག་མེད་རྟོགས་པའི་ཤེས་རབ་
བསྒོམས་པ་ལས་ཐར་པ་ཐོབ་ནུས་པ་སོགས་ནི་ལུང་ལ་མི་ལྟོས་པར་དྲི་མ་མེད་
པའི་རིགས་པའི་ལམ་ནས་དྲངས་ཏེ་རྒྱ་ཆེར་བཤད་ནུས་ཀྱང་། སྦྱིན་པ་བཏང་བ་
ལས་ཚེ་རབས་ཕྱི་མར་ལོངས་སྤྱོད་འབྱུང་བ་དང་། ཚུལ་ཁྲིམས་བསྲུང་བ་ལས་ཕྱི་
མར་བདེ་འགྲོའི་རྟེན་འཐོབ་པར་འགྱུར་བ་སོགས་ལས་རྒྱུ་འབྲས་ཀྱི་གནས་ཚུལ་
ཕྲ་མོ་འདི་དག་ནི་རྒྱལ་བའི་བཀའ་ཉིད་ལ་བརྟེན་ནས་བཤད་དགོས་ཀྱི། རྒྱལ་
བའི་བཀའ་ལ་མ་ལྟོས་པར་རང་སྟོབས་ཀྱིས་མཐའ་དག་བཤད་མི་ནུས་སོ། །དེས་
ན་སྔར་སྦྱིན་པའི་ཕན་ཡོན་རྒྱ་ཆེར་བཤད་པ་དེ་དག་ནི། རྒྱལ་བའི་བཀའ་ལས་ཇི་
- 320 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་འབྱུང་བ་ལྟར་བཤད་པ་ཡིན་པས། དེ་དག་གི་དོན་བསྡུས་ན་ལུས་དང་ཟང་
ཟིང་གི་ལོངས་སྤྱོད་དབུལ་ཕོངས་ལ་བྱིན་པ་དང༌། ཞིང་ཁྱད་པར་ཅན་ལ་མཆོད་པ་
སོགས་སྦྱིན་པ་བགྱིས་པ་ནི་ནོར་གྱི་སྙིང་པོ་ལེན་པར་རྒྱལ་བས་གསུངས་སོ།།
སྙིང་པོ་ཇི་ལྟར་ལེན་ལུགས་ནི། །གསེར་འགྱུར་རྩི་ཡི་རྣམ་པ་མཆོག་ལྟ་བུར། །མི་
གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་
བས་ན། །བྱང་ཆུབ་སེམས་ཞེས་བྱ་བར་རབ་བརྟན་བཟུང་། །ཞེས་པ་དང་། གལ་
ཏེ་མི་རྟག་དྲི་འབབ་པའི། །ལུས་ཀྱིས་རྟག་ཅིང་དྲི་མེད་ཀྱི། །བྱང་ཆུབ་འཐོབ་པར་
འགྱུར་ན་ནི། །དེ་ནི་རིན་མེད་རྙེད་མིན་ནམ། ། ཞེས་གསུངས་པ་ལྟ་བུ་སྟེ། ཟང་
ཟིང་གི་ནོར་འདི་དང་འདི་བཏང་བ་ལས་གནས་སྐབས་དང་མཐར་ཐུག་སྙིང་པོ་
དམ་པ་འདི་དང་འདི་ལོན་ནོ་ཞེས་འབྲས་བུ་འབྱུང་ཚུལ་རྒྱས་པར་ཕལ་པོ་ཆེའི་རྡོ་
རྗེ་རྒྱལ་མཚན་གྱི་བསྔོ་བ་དང་། སྤྱོད་ཡུལ་ཡོངས་སུ་དག་པའི་མདོ་ལ་སོགས་པ་
ཐེག་པ་ཆེན་པོའི་མདོ་སྡེ་རྣམས་ལས་རྒྱ་ཆེར་འབྱུང་བ་ལྟར་ཤེས་པར་བྱའོ། །ཡང་
སྦྱིན་པ་ནི་གནས་སྐབས་སུ་རྣམ་སྨིན་གྱི་ཡོན་ཏན་བརྒྱད་དང་ལྡན་པའི་རྟེན་ཁྱད་
པར་ཅན་ཐོབ་པ་དང་། མཐར་ཐུག་དབང་ཕྱུག་བརྒྱད་ལྡན་གྱི་གོ་འཕངས་ཐོབ་པ་
སོགས་འཇིག་རྟེན་དང་འཇིག་རྟེན་ལས་འདས་པའི་དབང་ཕྱུག་རྣམས་ཀྱི་རྒྱུ་ཡིན་
ནོ་ཞེས་རྒྱལ་བས་གསུངས་སོ། །ཡང་སྦྱིན་པ་ནི་ཚོགས་གཉིས་ཀྱི་དཔལ་དང་ལྡན་
པའི་སྐྱེ་བོ་མཆོག་བྱང་ཆུབ་སེམས་དཔའ་རྣམས་ཀྱི་སྤྱོད་ཚུལ་ཡིན་ནོ་ཞེས་རྒྱལ་
བས་གསུངས་སོ། །ཡང་ན་ཚུལ་དང་ལམ་གཉིས་སྐད་དོད་ཐུན་མོང་བ་ཡོད་པས་
སྦྱིན་སོགས་ཕར་ཕྱིན་དྲུག་ལ་སློབ་པ་ནི་སེམས་དཔའ་ཆེན་པོ་རྣམས་ཀྱི་ལམ་ཡིན་
ནོ་ཞེས་པ་སྟེ། དེ་ལྟར་དུ་རྒྱལ་བས་གསུངས་སོ་ཞེས་པ་ནི་ཚིག་གི་ལྷག་མའོ། །
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མདོར་ན་སྦྱིན་སོགས་ཕ་རོལ་ཏུ་ཕྱིན་པ་དྲུག་ནི་ཐེག་པ་ཆེན་པོའི་ལམ་གྱི་ལུས་
དང་། སྙིང་ པོ་དང༌། སྲོག་ལྟ་བུ་ཡིན་ལ། ཕར་ ཕྱིན་དྲུག་གི་ནང་ནས་ཀྱང་ཐོག་
མར་སྦྱིན་པའི་ཉམས་ལེན་ནི་རྒྱལ་བས་བསྔགས་པའི་ཡིད་ཆེས་ཀྱི་རྟགས་དེ་ལ་
ངེས་པ་རྙེད་པར་བྱས་ནས་སྦྱིན་པ་བྱ་བ་ལ་འབད་པར་བྱའོ། །རྒྱལ་སྲས་ཀྱི་སྤྱོད་
པ་ཁྱད་པར་ཅན་དེ་ལྟ་བུ་ལ་འཇུག་པ་ལ་སྔར་བཤད་པ་ལྟར་མངོན་གྱུར་གི་ཆ་
རྣམས་མངོན་སུམ་གྱིས་གྲུབ་པ་དང་། ཅུང་ཟད་ལྐོག་གྱུར་ཕལ་ཆེར་རིགས་པས་
འགྲུབ་པ་དང་། ཤིན་ཏུ་ལྐོག་ཏུ་གྱུར་པ་རྣམས་ནི་ཡིད་ཆེས་ཀྱི་རྟགས་ལས་རྟོགས་
པར་བྱ་བ་ཡིན་པས། དེ་ལྟ་བུའི་བློ་གྲོས་མེད་པ་རྣམས་ཀྱིས་སྤྱོད་པ་རླབས་པོ་ཆེ་
འདི་དག་ལ་གཞན་དྲིང་མི་མི་འཇོག་པའི་ངེས་པ་འདྲེན་མི་ནུས་ལ། ལེགས་ཉེས་
འབྱེད་པའི་བློ་གྲོས་ཀྱི་མཐུ་གང་ཡང་མེད་པའི་ཤེས་རབ་ཆུང་ངུ་དག་གིས་ནི་རང་
ལ་དགར་བྱེད་པ་ལྟར་ཟང་ཟིང་གི་ལོངས་སྤྱོད་རྡུལ་ཕྲན་ཙམ་རེ་ཡང་སྦྱིན་པར་མི་
ནུས་སོ། །དེ་ལྟ་བུའི་ཚུལ་དེ་དག་དེ་ལྟར་ཡིན་པ་རྒྱལ་བ་ཉིད་ཀྱིས་གསུངས་སོ་
ཞེས་པ་ནི་ཚིག་གི་ལྷག་མའོ། །
དྲུག་པ་དངོས་ཀྱི་གདུལ་ བྱ་དེ་དག་གིས་སེམས་དཔའ་ཆེན་པོའི་བཀའ་
བཞིན་རྒྱལ་སྲས་ཀྱི་སྤྱོད་པ་ལ་སློབ་པ་ལ་བརྩོན་པར་བྱས་པ་ནི། དེ་ནས་འཁོར་
དེ་དག་གིས་ཞེས་པ་ནས། མངོན་དུ་ཕྱོགས་པར་གྱུར་ཏོ་ཞེས་པའི་བར་ཏེ། དེ་
ལྟར་བྱང་སེམས་བདག་ཉིད་ཆེན་པོས་རང་གི་འཁོར་དུ་འདུས་པའི་གདུལ་བྱ་དེ་
རྣམས་ལ་སྦྱིན་སོགས་རྒྱལ་སྲས་ཀྱི་སྤྱོད་པ་ལ་སློབ་ཚུལ་རྒྱ་ཆེར་འདོམས་པར་
མཛད་པ་ན་འཁོར་དེར་འདུས་པའི་གདུལ་བྱ་དེ་རྣམས་རྒྱལ་པོ་སེམས་དཔའ་ཆེན་
པོ་ལ་ཡིད་ཆེས་ཀྱི་དད་པ་དང་། ཇི་ལྟར་གསུངས་པ་རྒྱལ་བའི་བཀའ་དང་མཐུན་
- 322 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིང་རང་དོན་གྱི་དྲི་མས་མ་སྦགས་པར་གདུལ་བྱ་རྣམས་ལ་ཕན་པ་ཁོ་ན་ལྷུར་
མཛད་ཅིང་། དཔེ་དང་གཏན་ཚིགས་དང་ལུང་རྣམས་ཀྱིས་མཐའ་ཆོད་པར་བཤད་
པས་བློ་མཆོག་དམན་སུས་ཐོས་ཀྱང་ཚད་མར་བཟུང་དུ་རུང་བའི་ལེགས་བཤད་
ཀྱི་ཚིག་དེ་རྣམས་ལ་ངེས་ཤེས་རྙེད་ནས་རབ་ཏུ་གུས་ཤིང་བཀའ་དྲིན་རྗེས་སུ་དྲན་
པས་མཆོད་པ་དང་ལེགས་སོའི་བསྔགས་པ་བརྗོད་པ་སོགས་ཀྱིས་སེམས་དཔའ་
ཆེན་པོ་ཐུགས་དགའ་བར་བྱས་ནས། བཀའ་བཞིན་དུ་བསྒྲུབས་ཏེ་སྦྱིན་སོགས་
རྒྱལ་སྲས་ཀྱི་སྤྱོད་པ་ལ་སློབ་པ་ལ་མངོན་དུ་ཕྱོགས་པར་གྱུར་ཏོ། །ཡང་ན་གུས་
སྦྱོར་དང་རྟག་སྦྱོར་གཉིས་ཀྱི་སྒོ་ནས་སེམས་དཔའ་ཆེན་པོའི་བཀའ་བཞིན་དུ་ཡོན་
ཏན་དེ་དག་བསྒྲུབ་པ་ལ་འབད་པར་གྱུར་ཏོ་ཞེས་པའོ། །རྟོགས་བརྗོད་འདིའི་
གཞུང་རྣམས་ཀྱིས་སྤྱིར་སྦྱིན་སོགས་ཕར་ཕྱིན་དྲུག་ལ་སློབ་ཚུལ་དང་། གཙོ་བོར་
སྦྱིན་པ་ལ་སློབ་ཚུལ་བསྟན་ཅིང་། སྦྱིན་པ་ལ་གསུམ་ལས། ཆོས་ཀྱི་སྦྱིན་པ་དང༌།
མི་འཇིག་པའི་སྦྱིན་པ་ལ་སློབ་ཚུལ་ཡང་བསྟན་ཅིང་། གཙོ་བོར་ཟང་ཟིང་གི་སྦྱིན་
པ་ལ་སློབ་ཚུལ་རྩལ་དུ་བཏོན་ཏེ་ཞིང་དང་། བསམ་པ་དང་། དངོས་པོ་རྣམ་པར་
དག་པ་གསུམ་གྱི་ཚུལ་དང༌། སྦྱིན་པའི་ཕན་ཡོན་དང་། སེར་སྣའི་ཉེས་དམིགས་
དང༌། དེ་དག་ལ་ངེས་ཤེས་གཏིང་ཚུགས་པ་འདྲེན་པའི་ཐབས་ལུང་དང་རིགས་
པས་སྒྲུབ་ཚུལ་རྒྱ་ཆེར་བཤད་དོ། །
གསུམ་པ་དོན་བསྡུས་ཏེ་གདམས་པ་ལ་གཉིས། །ཀོ་ས་ལའི་རྒྱལ་པོར་
འཁྲུངས་པའི་རྟོགས་བརྗོད་ཀྱི་དོན་བསྡུས་ཏེ་བསྟན་པ་དང་། སྔོན་བྱུང་སྟོན་པའི་
རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་འཁྱེར་ཚུལ་བསྟན་པའོ། །དང་པོ་
ནི། དེ་བས་ན་དེ་ལྟར་སེམས་རབ་ཏུ་དང་བ་ལས་བྱུང་བ་དང༌། སྣོད་ཁྱད་པར་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅན་ལ་བྱིན་པ་ནི་རྣམ་པར་སྨིན་པ་ཆེ་བའི་ཕྱིར་སྦྱིན་པ་ཆུང་ཞེས་བྱ་བ་གང་ཡང་
མེད་དོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླ་ཞིང་གནད་རྣམས་ནི་སྔར་
རྒྱས་པར་བཤད་ཟིན་ཏོ། །གཉིས་པ་སྔོན་བྱུང་སྟོན་པའི་རྣམ་ཐར་ རྗེས་འཇུག་
གདུལ་བྱའི་ཉམས་ལེན་དུ་ཁྱེར་ཚུལ་བསྟན་པ་ནི། དེ་བས་ན་སེམས་རབ་ཏུ་དང་
བས་བླ་ན་མེད་པའི་བསོད་ནམས་ཀྱི་ཞིང་འཕགས་པའི་དགེ་འདུན་ལ་སྦྱིན་པ་
བྱིན་ན། བདག་ཀྱང་དེ་ལྟ་བུའི་ཕུན་སུམ་ཚོགས་པའམ། དེ་བས་ཀྱང་ཁྱད་པར་དུ་
འཕགས་པ་ཐོབ་པར་འགྱུར་བ་རིང་པོ་མི་ཐོགས་སོ་སྙམ་དུ་བསམས་ཏེ་དགའ་བ་
བསྐྱེད་པར་བྱའོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླ་ཞིང་སེམས་དཔའ་
ཆེན་པོ་འདིའི་རྣམ་ཐར་རྣམས་བསམ་ལ་བསོད་ནམས་ཆུང་ངུ་ནས་གསོག་པ་ལ་
བརྩོན་པ་ལྷུར་བྱ་ཞིང་། བྱང་ཆུབ་ཏུ་སེམས་བསྐྱེད་ནས་ཆུ་ཡན་ཆད་ཀྱིས་དཀོན་
མཆོག་མཆོད་པ་སོགས་ལ་བརྩོན་པར་བྱས་ན་བསོད་ནམས་འཕེལ་ཏེ། རིང་པོར་
མི་ཐོགས་པར་འཚང་རྒྱ་བར་འགྱུར་རོ་སྙམ་དུ་སྤྲོ་བ་དང་དགའ་བ་བསྐྱེད་ནས་
སྦྱིན་སོགས་བསོད་ནམས་ཀྱི་ཚོགས་རྣམས་དང་ཡེ་ཤེས་ཀྱི་ཚོགས་རྣམས་གསོག་
པ་ལ་བརྩོན་པ་ནམ་ཡང་མི་ལྷོད་པར་བྱའོ། །
བཞི་པ་ལེའུ་མཚན་བསྟན་པ་ནི། །ཟན་དྲོན་ཆངས་པ་གཅིག་བྱིན་པའི་
སྐྱེས་པའི་རབས་ཏེ་གསུམ་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་
དཔའ་བོས་མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ལས། རྟོགས་བརྗོད་གསུམ་པའི་བཤད་པའོ།། །།
- 324 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
༈ གཉིས་པ་བདུད་ཀྱི་བར་ཆད་ཀྱི་དབང་དུ་མ་བཏང་བར་ཞིང་ཁྱད་
པར་ཅན་ལ་མཆོད་པའི་སྦྱིན་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་
ལམ་གྱི་གནས་སྐབས་སུ་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ལ་བཞི། མཚམས་སྦྱར་བ། ཚོང་དཔོན་སྦྱིན་པ་ལ་དཔའ་བར་འཁྲུངས་ པའི་
རྟོགས་བརྗོད་རྒྱས་པར་བཤད་པ། དོན་བསྡུས་ཏེ་གདམས་པ། ལེའུ་མཚན་བསྟན་
པའོ། །དང་པོ་ནི། སྐྱེས་བུ་དམ་པ་རྣམས་ནི་ཞེས་པ་ནས། སུ་ཞིག་སྦྱིན་པ་མི་བྱེད།
ཅེས་པའི་བར་ཏེ། བྱང་ཆུབ་ཏུ་སེམས་བསྐྱེད་ནས་སྦྱིན་སོགས་རྒྱལ་སྲས་ཀྱི་སྤྱོད་
པ་སློབ་པའི་ཚེ་ཐོག་མེད་ནས་གོམས་པའི་ཉོན་མོངས་པའི་བག་ཆགས་དང༌།
བདུད་སྡིག་ཏོ་ཅན་ལ་སོགས་པ་ཕྱི་ནང་གི་རྐྱེན་སྣ་ཚོགས་ཀྱིས་ལམ་ལ་བར་ཆད་
མང་དུ་འབྱུང་བས་ཕྱི་ནང་བར་ཆད་གང་གིའང་དབང་དུ་མ་སོང་བར་ལམ་ལ་སློབ་
པ་མཐར་ཕྱིན་པ་ཞིག་དགོས་ལ། དེ་ལ་སྟོན་པ་ཐུགས་རྗེ་ཅན་དེས་སྔོན་སློབ་པ་
ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ། མེའི་དོང་དུ་ལྷུང་
བར་འགྱུར་བ་སོགས་བར་ཆད་ཅི་བྱུང་ཡང་ལུས་སྲོག་ཁྱད་དུ་བསད་ནས་ལམ་ལ་
སློབ་པར་མཛད་པའི་རྣམ་ཐར་བཟང་པོ་དེའི་རྗེས་སུ་སློབ་དགོས་པས། རྟོགས་
བརྗོད་འདིར་སྟོན་པ་ཐུགས་རྗེ་ཅན་དེས་སྔོན་ལུས་སྲོག་ཁྱད་དུ་བསད་ནས་སྦྱིན་
པ་ལ་སློབ་ཚུལ་འདི་ལྟར་མཛད་དོ་ཞེས་སྟོན་བཞེད་ནས། སྐྱེས་བུ་དམ་པ་སེམས་
དཔའ་ཆེན་པོ་རྣམས་ནི་བདག་ཉིད་བརླག་པར་འགྱུར་བ་ལའང་མི་འཛེམ་པར་
སྦྱིན་པ་གཏོང་བར་བྱེད་ན། དེ་ལྟ་བུའི་གེགས་མེད་པར་བདེ་བར་འདུག་པ་ལྟ་སུ་
ཞིག་སྦྱིན་པ་གཏོང་བར་མི་བྱེད་ཅེས་མཚམས་སྦྱོར་རོ། །
གཉིས་པ་ཚོང་དཔོན་སྦྱིན་པ་ལ་དཔའ་བར་འཁྲུངས་པའི་རྟོགས་བརྗོད་རྒྱས་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་བཤད་པ་ལ་གསུམ། ལུགས་གཉིས་ཀྱི་ཡོན་ཏན་ཐམས་ཅད་ཡོངས་སུ་རྒྱས་
པའི་རྟེན་ཁྱད་པར་ཅན་ཞིག་ཏུ་བསམ་བཞིན་དུ་སྐྱེ་བ་བཞེས་པའི་ཚུལ། སེམས་
དཔའ་ཆེན་པོ་དེའི་ཡོན་ཏན་སྤྱིར་བསྟན་པ། ཁྱད་པར་བདུད་ཀྱི་བར་ཆད་ཀྱི་
དབང་དུ་མ་བཏང་བར་ལུས་སྲོག་བློས་བཏང་སྟེ་སྦྱིན་པ་མཛད་ཚུལ་ལོ། །དང་པོ་
ནི། དེ་ཡང་འདི་སྐད་ཐོས་ཏེ། ཞེས་པ་ནས། ཚོང་དཔོན་ཞིག་ཏུ་གྱུར་ཏོ་ཞེས་གྲག་
གོ །ཞེས་ པའི་བར་ཏེ། དེ་ཡང་ སེམས་དཔའ་ཆེན་པོ་རྣམས་ རང་གི་ ལུས་སྲོག་
ལའང་མི་ལྟ་བར་སྦྱིན་པ་མཛད་པ་ནི་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་
གྱི་གནས་སྐབས་སུ་སྦྱིན་པ་ཇི་ལྟར་མཛད་པའི་ཚུལ་འོག་ནས་འབྱུང་བ་འདི་སྐད་
དུ་བླ་མ་རྣམས་ཀྱི་ཞལ་ལས་ཐོས་ཏེ། ཇི་ལྟར་ཐོས་ན་སྟོན་པ་བཅོམ་ལྡན་འདས་
ཤཱཀྱ་ཐུབ་པ་ཐུགས་རྗེ་ཅན་འདི་སྔོན་ཐུགས་བསྐྱེད་པ་ནས་ལམ་ལ་རིམ་གྱིས་
བསླབས་ཏེ་བྱང་ཆུབ་སེམས་དཔའ་སའི་དབང་ཕྱུག་ཏུ་གྱུར་པའི་ཚེ། ལས་ཉོན་གྱི་
གཞན་དབང་དུ་སོང་བ་མིན་པར་སྙིང་རྗེ་དང་སྨོན་ལམ་གྱི་དབང་གིས་ཚོང་དཔོན་
ཞིག་ཏུ་སྐྱེ་བ་བཞེས་པར་གྱུར་ཏོ་ཞེས་གྲག་གོ་སྟེ་ཐོས་སོ། །སེམས་དཔའ་ཆེན་པོ་
ཚོང་དཔོན་དུ་སྐྱེ་བ་བཞེས་པ་དེའི་ཡོན་ཏན་ཇི་ལྟ་བུ་ཞེ་ན། སེམས་དཔའ་ཆེན་པོ་
ཚོང་དཔོན་དུ་གྱུར་པ་དེ་འཇིག་རྟེན་པ་རྣམས་དང་ཐུན་མོང་བའི་ཡོན་ཏན་དང་
ཐུན་མོང་མིན་པའི་ཆོས་ཀྱི་ཡོན་ཏན་གཉིས་ཀ་ཡོངས་སུ་རྒྱས་པར་གྱུར་པ་ཞིག་གོ།
ཡོན་ཏན་དེ་དག་ཇི་ལྟར་ཡོད་ཅེ་ན། བདག་ཉིད་ཆེན་པོ་དེ་ནི་ལྷན་ཅིག་སྐྱེས་པའི་
ཡོན་ཏན་སྐལ་བ་སྟེ་བསོད་ནམས་ཀྱི་མཐུ་ཁྱད་པར་ཅན་དང་ལྡན་པ་དང་། འཇིག་
རྟེན་གྱི་ལོངས་སྤྱོད་རྒྱས་པར་བྱེད་པའི་ཐབས་ཚོང་དང༌། སོ་ནམ་དང་། འབྱུང་
ཁུངས་དག་ལས་རིན་པོ་ཆེ་ལེན་པ་སོགས་དོན་དེ་དང་དེ་དག་སྒྲུབ་པའི་ཐབས་
- 326 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚུལ་ཤེས་པའི་ཡོན་ཏན་ཐམས་ཅད་དང་ལྡན་པ་དང་། ཆོས་དང་མཐུན་པར་བྱ་བ་
དེ་དག་སྒྲུབ་པ་ལ་སྤྲོ་བ་སྟེ་བརྩོན་པའི་སྟོབས་ཕུན་སུམ་ཚོགས་པ་གསུམ་དང་ལྡན་
པས། ནོར་ལོངས་སྤྱོད་རྣམ་ཐོས་ཀྱི་བུའི་མཛོད་ལ་འགྲན་པ་ལྟར་ཟད་མི་ཤེས་
པའི་ཕུན་སུམ་ཚོགས་པ་དང་ལྡན་ནོ། །འདི་ཡང་བྱང་སེམས་བདག་ཉིད་ཆེན་པོའི་
འཇིག་རྟེན་ལ་ལྟོས་པའི་ཡོན་ཏན་ཁྱད་པར་ཅན་ཞིག་སྟེ། འཇིག་རྟེན་འདི་ན་སྐྱེ་
བོ་ཕལ་ཆེར་ནོར་ལོངས་སྤྱོད་འདོད་ཀྱང་བསོད་ནམས་ཀྱི་མཐུ་མེད་པས་ཅི་བྱས་
ཀྱང་ལོངས་སྤྱོད་མི་འབྱུང་བ་དང་། འགའ་ཞིག་ལ་ཅུང་ཟད་བྱུང་ཡང་ཐབས་ལ་
མཁས་པའི་ཡོན་ཏན་མེད་པས་སྲུང་དཀའ་བ་དང་། ཆུད་ཟོས་པ་དང་། མྱུར་དུ་
ཉམས་པར་འགྱུར་བ་མང་ངོ༌། །འགའ་ཞིག་ནི་བརྩོན་པའི་སྟོབས་མེད་པས་ནོར་
ཅུང་ཟད་བྱུང་ཡང་སྤེལ་བར་མི་ནུས་སོ། །དགེ་བཤེས་པོ་ཏོ་བས། ཡོན་ཏན་གོང་
མ་ གཉིས་མེད་ པ་ དང་། ལྷག་ པར་བསོད་ནམས་ ཀྱི་མཐུ་མེད་ན་བརྩོན་པའི་
སྟོབས་ ཇི་ ཙམ་ བྱས་ ཀྱང་ནོར་ མི་ རྙེད་ པ་ མངོན་སུམ་ དུ་ མཐོང་བ་ལྟར་ ཡིན་
གསུངས་སོ། །འཇིག་རྟེན་ན་སྐྱེ་བོ་ཕལ་ཆེར་ནོར་ཅུང་ཟད་རྙེད་ན་དེ་ལ་ཆགས་པ་
དང༌། དེས་དྲེགས་ནས་བྱ་བ་མ་ཡིན་པ་སྣ་ཚོགས་ལ་འཇུག་ཅིང་། གཞན་ཁྱད་དུ་
བསད་པས་ཀུན་གྱི་ཡིད་དུ་མི་འོང་པ་ཞིག་འབྱུང་བ་ལ། བྱང་སེམས་བདག་ཉིད་
ཆེན་པོ་འདི་ནི་ཟད་མི་ཤེས་པའི་ནོར་ཕུན་སུམ་ཚོགས་པ་དང་ལྡན་ཡང་དེ་ལ་
ཆགས་ པ་མེད་ཅིང་། སྔོན་ཡུན་ རིང་ པོ་ནས་གོམས་ པའི་ཤུགས་ ཀྱིས་ སུ་དང་
འགྲོགས་ཀྱང་བཞིན་འཛུམ་ཞིང་མིག་གིས་བྱམས་པས་ལྟ་བ་དང་། གསོང་པོར་སྨྲ་
བ་དང་། སྤྱོད་ལམ་ཐམས་ཅད་ཞི་ཞིང་དུལ་བས་འཇིག་རྟེན་དང་མི་མཐུན་པའི་
སྐྱོན་གང་ཡང་མེད་ལ། དེར་མ་ཟད་འགྲོ་འཆག་ཉལ་འདུག་གི་སྤྱོད་ལམ་ཐམས་
-327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅད་འདུལ་བ་ནས་གསུངས་པ་ལྟར་དྲན་ཤེས་བཞིན་དང་ལྡན་པར་བྱེད་པས་སྤྱོད་
ཚུལ་མི་མཐུན་པ་གང་ཡང་མེད་དོ། །དེར་ཡང་མ་ཟད་ཐ་ན་དབུགས་ཀྱི་རྒྱུ་བ་ཚུན་
ཆད་སྒོ་གསུམ་གྱི་སྤྱོད་པ་ཐམས་ཅད་སེམས་ཅན་གཞན་ལ་ཕན་པའི་ཐབས་ཉིད་
དུ་བྱེད་པས་རྒྱལ་སྲས་ཀྱི་སྤྱོད་ཚུལ་དང་མི་མཐུན་པ་གང་ཡང་མེད་པར་ཀུན་གྱིས་
མཐོང་ན་ཡིད་དུ་འོང་བའི་ངང་ཚུལ་ཅན་ཡིན་པས། འཇིག་རྟེན་གྱི་སྐྱེ་བོ་ཐམས་
ཅད་ཀྱིས་བཀུར་སྟི་ བྱ་བའི་གནས་སུ་གྱུར་ཏོ། །རྒྱལ་བའི་ཡུམ་ལས་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་རིགས་ཕུན་སུམ་ཚོགས་པ་དང་། རུས་
ཕུན་སུམ་ཚོགས་པ་དང༌། ཆོ་འབྲང་ཕུན་སུམ་ཚོགས་པར་སྐྱེ་བ་བཞེས་ཏེ་སེམས་
ཅན་གྱི་དོན་མཛད་པར་གསུངས་པ་ལྟར། བྱང་སེམས་བདག་ཉིད་ཆེན་པོ་འདི་
ཡང་རིགས་དང་རུས་དང་ཆོ་འབྲང་བཙུན་པ་ཕུན་སུམ་ཚོགས་པ་དང་ལྡན་ནོ། །དེ་
ལ་རིགས་ནི་འཇིག་རྟེན་ན་ཀུན་གྱིས་ཁུངས་ལྡན་བྱེད་པའི་ཡ་རབས་ཀྱི་རིགས་
སོ། །རུས་ནི་རུས་མ་ཉམས་པའི་ཕ་དེའི་བརྒྱུད་པ་ལས་བྱུང་བའོ། །ཆོ་ནི་མའི་
བརྒྱུད་པ་ཞང་པོ་རིགས་ཁུངས་བཙུན་དང་ལྡན་པའོ། །འབྲང་བ་ནི་དེ་ལྟ་བུའི་ཕ་
མ་ཁུངས་ལྡན་ལས་བྱུང་བའོ། །དེ་དག་གི་དོན་བསྡུས་ཏེ་གཞུང་གི་ཚིག་ཟིན་ལྟར་
བཤད་ན། ཆོ་རིགས་བཙུན་པ་ནི་ཡབ་ཡུམ་རིགས་དམན་པ་དང་འཆལ་བ་མིན་
པར་ཁུངས་བཙུན་ལས་འཁྲུངས་པའོ། །བྱང་སེམས་བདག་ཉིད་ཆེན་པོ་འདི་ནི་
ནོར་ ཕུན་ སུམ་ ཚོགས་ པ་དང་། སྤྱོད་ཚུལ་ཕུན་སུམ་ཚོགས་ པ་དང༌། ཆོ་ རིགས་
བཙུན་པ་ཕུན་སུམ་ཚོགས་པ་དང་ལྡན་པ་དེ་ཙམ་དུ་མ་ཟད། རིག་པའི་གནས་བཅོ་
བརྒྱད་དང་། སྒྱུ་རྩལ་དྲུག་ཅུ་རྩ་བཞི་ལ་སོགས་པའི་ལུགས་དང་མཐུན་པའི་ཤེས་
བྱའི་ཁྱད་པར་རྣམ་པ་དུ་མ་ཁོང་དུ་ཆུད་པས་བློ་གྲོས་རབ་ཏུ་རྒྱས་ཤིང་། བྱ་བ་དེ་
- 328 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དག་གང་དང་གང་ལའང་མི་ཤེས་པ་དང་རྨོངས་པའི་དྲི་མ་གང་ཡང་མེད་པས་
འགྲན་ཟླ་དང་བྲལ་བར་གྱུར་ཏོ། །དེ་ཙམ་དུའང་མ་ཟད་འཇིག་རྟེན་གྱི་བདེ་སྐྱིད་
སྤེལ་བའི་ཐབས་དང་། རྒྱལ་སྲིད་སྐྱོང་བའི་ཐབས་དང་། ཚེ་བསྲིང་བའི་ཐབས་
དང༌། བློ་གྲོས་རྒྱས་པའི་ཐབས་ལ་སོགས་པ་ཡོན་ཏན་ཤིན་ཏུ་རྒྱ་ཆེ་བ་མངའ་
བས། རྒྱལ་པོས་ཀྱང་ཡོན་ཏན་བསམ་སྟེ་གུས་པ་དང་བཀུར་སྟི་བྱ་བའི་གནས་སུ་
གྱུར་ཏོ། །འདི་ལ་འགྱུར་གསར་དུ། ཡོན་ཏན་ཆེ་བས་རྒྱལ་པོས་ཀྱང་བཀུར་སྟི་བྱ་
བའི་གནས་སུ་ནི་གྱུར། །ཅེས་འབྱུང་བ་ཚིག་རྒྱན་ལ་འགྱུར་ལེགས་སོ། །དེ་ལྟར་
འཇིག་རྟེན་དང་ཐུན་མོང་བའི་ཡོན་ཏན་རྒྱ་ཆེན་པོ་དེ་དག་དང་ལྡན་པ་ཙམ་དུ་མ་
ཟད། འཇིག་རྟེན་ཐམས་ཅད་དང་ཐུན་མོང་མིན་པའི་རྒྱལ་སྲས་ཀྱི་ཡོན་ཏན་རྒྱ་
ཆེན་པོ་དང་ཡང་ལྡན་ཏེ། སྔོན་ཐུགས་བསྐྱེད་པ་ནས་བསྐལ་པ་གྲངས་མེད་པར་
གོམས་པའི་མཐུས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་ངང་གིས་འཇུག་
ཅིང་ལོངས་སྤྱོད་ཐམས་ཅད་སྦྱིན་པའི་ཞིང་རྣམས་ལ་རབ་ཏུ་སྦྱིན་པར་མཛད་པའི་
ངང་ཚུལ་ཅན་ཡིན་པས། འབྱོར་པ་རྣམས་ལ་རང་གི་ཡིན་པའི་འདུ་ཤེས་མེད་པར་
གཞན་གྱི་ཡིན་པའི་འདུ་ཤེས་ཡོད་པས་འཇིག་རྟེན་པ་རྣམས་དང་ཐུན་མོང་དུ་སྤྱོད་
པ་ཞིག་གོ །ནོར་ལོངས་སྤྱོད་ཐམས་ཅད་ལ་གཞན་གྱི་ཡིན་པའི་འདུ་ཤེས་ཡོད་པ་
ནི། འདི་དག་ཐམས་ཅད་ཁྱེད་ཀྱི་དངོས་ཡིན་ཏེ། འདི་ལ་བདག་གི་ང་རྒྱལ་བདག་
ལ་མེད། །དེ་འདྲ་རྨད་བྱུང་རྣམ་རྟོག་ཡང་དང་ཡང་། །རྫོགས་པའི་ སངས་རྒྱས་
ཡོན་ཏན་རྗེས་འབྲང་བ། །གང་ལ་ཡོད་པ་བྱང་ཆུབ་སེམས་དཔའ་ཞེས། །སངས་
རྒྱས་བསམ་གྱིས་མི་ ཁྱབ་སྐྱེས་མཆོག་གསུང་། །ཞེས་པ་ལྟར་རོ། །ཐུན་མོང་དུ་
སྤྱོད་པའི་དོན་ནི། ནོར་ལོངས་སྤྱོད་ཐམས་ཅད་གཞན་ལ་བསྔོས་ཏེ་བཏང་བས་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཞན་གྱི་ཡིན་པའི་འདུ་ཤེས་ཡོད་ཀྱང་། བྱང་ཆུབ་སེམས་དཔའ་རང་ཉིད་ལུས་
གསོ་བའི་དོན་དུ་ལོངས་སྤྱོད་པ་ན་བྲན་རྗེ་བོའི་ལས་བྱེད་པ་རྗེ་བོའི་ལོངས་སྤྱོད་
ལས་ཟ་བ་བཞིན་དུ་སེམས་ཅན་གྱི་དོན་ཁོ་ནར་ལོངས་སྤྱོད་པའོ། ། ནོར་ཕུན་
སུམ་ཚོགས་པ་དང་ནི་ལྡན། །ཞེས་པ་དང༌། བཀུར་སྟི་བྱ་བའི་གནས་སུ་ནི་གྱུར་
ཅེས་སོགས་ཡོན་ཏན་རེ་རེ་ནས་ནི་ཞེས་བརྗོད་པ་ནི་ཚིག་སྦྱོར་མཛེས་པར་བྱ་བའི་
ཕྱིར་སྙན་ངག་གི་ཚིག་རྒྱན་དང་ལྡན་པར་མཛད་པའོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་བཞི།
སྦྱིན་པ་རླབས་པོ་ཆེ་མཛད་པས་སྙན་གྲགས་ཀྱིས་ ཕྱོགས་ཐམས་ཅད་ཁྱབ་པ།
སུས་བསླངས་ཀྱང་གང་ལ་གང་འདོད་དུ་སྦྱིན་པས་ཕོངས་པ་རྣམས་ཚིམ་པ། བྱང་
སེམས་བདག་ཉིད་ཆེན་པོ་དེ་ལ་རྒྱལ་སྲས་ཀྱི་སྤྱོད་པ་དང་འགལ་བའི་ཉེས་པ་ཕྲ་
མོ་ཡང་མེད་པར་བསྟན་པ། སེམས་དཔའ་ཆེན་པོ་དེ་ཐུགས་ སྙིང་ རྗེའི་ གཞན་
དབང་དུ་གྱུར་ པས་ སུས་གང་བསླངས་ཀྱང་སྟེར་བར་མཛད་པའོ། །དང་པོ་ནི།
ཕོངས་པ་རྣམས་ནི་ཞེས་པ་ནས། ཁྱབ་པར་གྱུར། །ཅེས་པའི་བར་ཏེ། བྱང་སེམས་
བདག་ཉིད་ཆེན་པོ་དེས་སློང་བ་རྣམས་ལ་ཅི་འདོད་བྱིན་པས་དབུལ་ཞིང་ཕོངས་པ་
རྣམས་དབུལ་ཕོངས་དང་བྲལ་ཏེ་དགའ་བར་གྱུར་པས་ཕན་ཚུན་ཀུན་ཏུ་ཡུལ་འདི་
ཞེས་བྱ་བ་ན་ཚོང་དཔོན་བདག་ཉིད་ཆེན་པོ་རྒྱུ་མེད་པར་ཕོངས་པ་རྣམས་ལ་
བྱམས་པ། ལོངས་སྤྱོད་ཐམས་ཅད་ཕོངས་པ་རྣམས་དང་ཐུན་མོང་དུ་སྤྱོད་པ། སྦྱིན་
པ་མཛད་པས་ངོམས་པ་མེད་པ་འདི་ལྟ་བུ་ཞིག་མཆིས་སོ་ཞེས་སྙན་པའི་གྲགས་པ་
བསྒྲགས་པས། བྱང་སེམས་བདག་ཉིད་ཆེན་པོའི་མིང་སྔར་ཕ་མས་བཏགས་པ་
ཞིག་ཡོད་མོད་ཀྱང་མིང་དེ་ནུབ་སྟེ། སྦྱིན་པ་ལ་དཔའ་བ་ཞེས་མཚན་སྙན་ཕྱོགས་
O
-330 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀུན་ཏུ་ཁྱབ་པར་གྱུར་ཏོ། །འགྱུར་གསར་དུ་བསྒྲགས་པ་ཡིས་ཞེས་འབྱུང་བ་གོ་
བདེ་བར་སྣང་བས་དེ་ལྟར་བཀོད་པ་ཡིན་ལ། འགྱུར་རྙིང་གི་ཚིག་ཟིན་ལྟར་ན།
ཕོངས་པ་རྣམས་དགའ་བས་ཕན་ཚུན་ཀུན་ཏུ་མཚན་སྙན་བསྒྲགས་པ་ནི་དེའི་
མཚན་སྦྱིན་པ་ལ་དཔའ་བ་ཞེས་ཕྱོགས་ཀུན་ཏུ་གྲགས་པས་ཁྱབ་པར་གྱུར་ཏོ་ཞེས་
པའི་དོན་ནོ། །གཉིས་པ་སུས་བསླངས་ཀྱང་གང་ལ་གང་འདོད་དུ་སྦྱིན་པས་ཕོངས་
པ་རྣམས་ཚིམ་པ་ནི། སྦྱིན་ནམ་ཞེས་པ་ནས། སྤོབས་ཤིང་སློང་། ཞེས་པའི་བར་
ཏེ། བྱང་སེམས་བདག་ཉིད་ཆེན་པོ་དེས་སློང་བ་པོ་སུ་ཞིག་བྱུང་ཡང་གཏེར་རྙེད་པ་
ལྟར་དགའ་བར་མཛད་ཅིང་གང་བསླངས་ཀྱང་ཕངས་པ་མེད་པར་སྟེར་བར་མཛད་
པས། བདག་ཉིད་ཆེན་པོའི་མདུན་དུ་འོངས་པའི་ཕོངས་པ་རྣམས་ལ་འདིས་སྦྱིན་
ནམ་མི་སྦྱིན་སྙམ་དུ་ཡིད་ལ་སེམས་པའི་རྣམ་པར་རྟོག་པ་སྐྱེ་བ་མེད་ཅིང་། གང་
བསླངས་ཀྱང་སྟེར་བར་ཡིད་ཆེས་པས་རང་གང་འདོད་པ་དེ་སྤོབས་ཤིང་སློང་བར་
བྱེད་དོ། །དེ་ལྟར་བསླངས་པ་ན་བྱང་སེམས་བདག་ཉིད་ཆེན་པོས་ཀྱང་གང་དང་
གང་བསླངས་པ་དེ་དང་དེ་ལྷག་དང་བཅས་བྱིན་ནས་ཕོངས་པ་རྣམས་ཡིད་ཚིམ་
པར་བྱེད་ལ། དེ་ལྟར་བྱས་པས་བདག་ཉིད་ཆེན་པོ་དེ་ཡི་སྦྱིན་པའི་མཐུ་ཆེན་པོ་
ཕྱོགས་ཀུན་ཏུ་གྲགས་པ་གྱུར་ཏོ། ། །
གསུམ་པ་བྱང་སེམས་བདག་ཉིད་ཆེན་པོ་དེ་ལ་རྒྱལ་སྲས་ཀྱི་སྤྱོད་པ་དང་
འགལ་བའི་ཉེས་པ་ཕྲ་མོ་ཡང་མེད་པར་བསྟན་པ་ནི། དེ་ནི་ཞེས་པ་ནས། ཟིལ་
ནོན་མིན། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་ནི་སྔོན་ཡུན་རིང་
པོ་ནས་ལམ་ལ་གོམས་པའི་མཐུས་ཚེ་འདིའི་བདེ་ཐབས་ཙམ་དང་། འཁོར་བའི་
བདེ་ཐབས་ཙམ་དང་། རང་གཅིག་པུ་ཞི་བདེ་ཐོབ་པ་ཙམ་གྱི་ཕྱིར་ནོར་གཞན་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱིས་བསླང་དུ་དོགས་ནས་ སྦེད་བར་མི་མཛད་པ་ལྟ་ཞོག །རང་ གཅིག་པུ་ཞི་
བདེའི་ཕྱིར་དུ་ལམ་སྒོམ་པ་སོགས་ཀྱང་མི་མཛད་དོ། །རང་ཉིད་བདེ་ཕྱིར་ནོར་མི་
སྦེད་པ་ནི། ཡེར་བའི་ཞང་བཙུན་དང་པོ་ཏོ་བ་ལྟ་བུ་ཞིག་དགོས། ཡེར་པའི་ཞང་
བཙུན་རྒྱུན་དུ་བསྙུང་བ་ལ་ཉེ་གནས་རྣམས་ཀྱིས་སྨན་ཉིད་ལ་དགོས་པས་གཞན་
ལ་མ་གནང་མཛོད་ཞུས་པ་ན་རུང་གསུངས། འདོད་པ་བྱུང་ཙ་ན་ང་ལ་ཡོད་གསུང་
གནང་ཟིན་འོང་། དེ་མ་གནང་ཞེས་བཀག་ན། ཁྱེད་ཀྱིས་ང་ཟོག་པོར་མ་གཏོང་
གསུང་སྐད། པོ་ཏོ་བ་ཆེན་པོ་ཡང་ཡོ་བྱད་གང་ལ་ཡང་ཉིད་རང་ལ་དགོས་ཞེས་ཡེ་
ཚགས་ མི་ མཛད། ཡོ་བྱད་ ཅི་ བྱུང་ ཡང་ གཞན་ ལ་ བསྔོ་ བར་ མཛད་ སྐད། བྱང་
སེམས་ བདག་ ཉིད་ཆེན་ པོ་དེ་ གཞན་ ལ་ འགྲན་ པ་ དང༌། ལུས་ ལོངས་ སྤྱོད་ ལ་
ཆགས་པས་ཟིལ་གྱིས་ནོན་པ་མིན་པར་གང་ལ་ཡང་ཆགས་པ་མེད་པར་ཁྱུང་ཆེན་
ནམ་མཁའ་ལ་འགྲོ་བ་བཞིན་དུ་ རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་
བསླབས་ཏེ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་སྒྲུབ་པ་
ཉིད་ སེམས་ པར་མཛད་དོ། །འགྱུར་གསར་ དུ་ ཆགས་ པས་ ཟིལ་གནོན་མིན། །
ཞེས་འབྱུང་ངོ༌། །བཞི་པ་སེམས་དཔའ་ཆེན་པོ་དེ་ཐུགས་སྙིང་རྗེའི་གཞན་དབང་དུ་
གྱུར་པས་སུས་གང་བསླངས་ཀྱང་སྟེར་བར་མཛད་པ་ནི། དེ་ནི་ཞེས་པ་ནས། སྦས་
པར་གྱུར། །ཅེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་ནི་ནོར་བྱིན་ནས་
ཟད་ཀྱི་དོགས་པ་དང༌། ནོར་ཟད་ནས་ཕོངས་པར་དོགས་པ་ནམ་ཡང་མེད་ཅིང་།
སྤྱིར་སེམས་ཅན་ཐམས་ཅད་འཁོར་བའི་གནས་ན་ཉམ་ཐག་པ་ཐུགས་རྗེས་མི་
བཟོད་ཅིང་། ལྷག་པར་དབུལ་ཞིང་ཕོངས་པའི་སེམས་ཅན་སྡུག་བསྔལ་གྱིས་ཉམ་
ཐག་པ་རྣམས་གཟིགས་པ་ན་བཟོད་མི་ནུས་ཏེ། བཟོད་གླགས་མེད་པའི་སྙིང་རྗེ་
༦༡
- 332 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྱེས་ནས་གང་ལ་གང་དགོས་པའི་ཡོ་བྱད་ཐམས་ཅད་སྟེར་བར་བྱེད་པས། བདག་
ཉིད་ཆེན་པོ་དེ་ལ་དབུལ་ཕོངས་སུས་གང་བསླངས་ཀྱང་དེ་ང་ལ་མེད་ཅེས་སྨྲ་བ་
སྦས་པ་སྟེ་ནམ་ཡང་གསུང་མི་སྲིད་པར་གང་འདོད་པ་ངེས་པར་སྦྱིན་ནས་ཚིམ་
པར་མཛད་དོ། །གསུམ་པ་ཁྱད་པར་བདུད་ཀྱི་བར་ཆད་ཀྱི་དབང་དུ་མ་བཏང་བར་
ལུས་སྲོག་བློས་བཏང་སྟེ་སྦྱིན་པ་མཛད་ཚུལ་ལ་གཉིས། སྦྱིན་པའི་ཞིང་ཁྱད་པར་
ཅན་ཉེ་བར་གནས་པ་དང༌། བྱང་སེམས་བདག་ཉིད་ཆེན་པོ་སྦྱིན་པ་བྱེད་པར་
བརྩམས་པ་ལ་བདུད་ཀྱི་བར་ཆད་མང་དུ་བྱས་ཀྱང་བདུད་ཀྱི་བར་ཆད་ཀྱི་དབང་
དུ་མ་བཏང་བར་ལུས་སྲོག་བློས་བཏང་སྟེ་སྦྱིན་པ་མཛད་ཚུལ་ལོ། །དང་པོ་ལ་
གཉིས། ཚིག་ ལྷུག་ པའི་ སྒོ་ནས་ བསྔགས་ པ་ དང་། ཚིགས་ བཅད་ ཀྱི་ སྒོ་ནས་
བསྔགས་པའོ། །དང་པོ་ནི། དེ་ནས་རེ་ཞིག་ཅིག་ཅེས་པ་ནས། སྡོད་ཅིང་འདུག་
གོ །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་བྱང་ཆུབ་ཀྱི་སེམས་རིན་
པོ་ཆེ་གོང་ནས་གོང་དུ་སྤེལ་ཏེ་རྒྱལ་སྲས་ཀྱི་སྤྱོད་པ་མཐའ་དག་ལ་སློབ་ཅིང་།
ཁྱད་པར་དབུལ་ཕོངས་རྣམས་ལ་སྦྱིན་པ་རྒྱ་ཆེར་མཛད་ཅིང་བཞུགས་པ་ལས།
དུས་རེ་ཞིག་ཅིག་ན་སེམས་དཔའ་ཆེན་པོ་དེ་ཟས་ཀྱི་དུས་ལ་བབ་པའི་ཚེ། འཇིག་
རྟེན་ཡ་རབས་ཀྱི་སྤྱོད་ཚུལ་དང་མཐུན་པ་དང༌། བྱང་སེམས་ཀྱི་བཅས་པ་རྒྱལ་
བའི་བཀའ་ལས་ཇི་ལྟར་འབྱུང་བ་དང་མཐུན་པར་མཆིལ་ལྷམ་ཕུད། ཁྲུས་བྱས།
ལྷག་པར་ཆུ་མཁུར་བ་དོའམ་གསུམ་གྱི་ཁ་བཤལ། བྱུག་སྤོས་ཀྱིས་བྱུགས། སྟན་
གཙང་མ་ལ་འདུག་སྟེ། གཡོས་མཁན་མཁས་པས་གཡོས་པའི་འབྲས་ཆན་ལ་
སོགས་པའི་བཟའ་བ་དང་། འཁུར་བ་ལ་སོགས་པའི་བཅའ་བ་དྲི་བསུང་ཞིམ་པོ་
དང༌། རོ་མངར་ བ་ དང༌། རེག་ བྱ་ འཇམ་ པ་ དང་། ཞུ་ན་བདེ་ བ་ བསྐྱེད་ པ་ ལ་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སོགས་ པའི་ ཡོན་ཏན་ དང༌ ལྡན་ པ་ རྣམ་ པ་ སྣ་ ཚོགས་ བཤམས་ནས་ ཟ་ བར་
བརྩམས་པ་ན། རང་སངས་རྒྱས་ཉོན་མོངས་པའི་བུད་ཤིང་ཐམས་ཅད་ཡེ་ཤེས་ཀྱི་
མེས་བསྲེགས་པ། བྱང་སེམས་བདག་ཉིད་ཆེན་པོ་དེའི་བསོད་ནམས་ཀྱི་ཚོགས་
རྣམ་པར་སྤེལ་བར་འདོད་པ་ཞིག་སེམས་དཔའ་ཆེན་པོ་དེའི་ཁྱིམ་དུ་བསོད་སྙོམས་
ཀྱི་ཕྱིར་འོངས་སོ། །འོངས་ནས་ཀྱང་ནང་དུ་མི་འཇུག་ པར་ སྒོ་ ཁང་ན་བསོད་
སྙོམས་སློང་ ངོ་ ཞེས་ མཚོན་ པའི་ ཕྱིར་ སྡོད་ ཅིང་ འདུག་གོ །རང་ སངས་རྒྱས་ནི་
རིགས་ཅན་གསུམ་གྱི་ནང་ནས་དབང་པོ་འབྲིང་དུ་གྱུར་ཅིང་རྟོགས་པ་འབྲིང་དང་
ལྡན་པ་སྟེ། ཉན་ཐོས་ལས་དབང་པོ་རྣོ་ཞིང་ཚོགས་གསོག་པ་དུས་རིང་ལ་རྒྱ་ཆེ་བ་
དང༌། སྨོན་ལམ་གྱི་མཐུས་སངས་རྒྱས་མ་བྱོན་པའི་ཞིང་དུ་གདུལ་བྱ་མཐའ་ཡས་
པ་མངོན་མཐོ་དང་། ངེས་ལེགས་ལ་འགོད་པ་ཞིག་སྟེ། དེ་ཡང་ རིགས་ཀྱི་ཁྱད་
པར་ཉོན་མོངས་ཤས་ཆུང་བས་འདུ་འཛི་ལང་ལོང་ལ་མི་དགའ་ཞིང་། གཅིག་པུར་
དབེན་པར་གནས་པ་ལ་དགའ་བ། བྱང་ཆུབ་སེམས་དཔའ་རྣམས་ལ་ལྟོས་ན་དེ་
ལས་སྙིང་རྗེ་ཆུང་བས་སེམས་དཔའ་ཆེན་པོ་རྣམས་ལྟར་གཞན་དོན་རྒྱ་ཆེནཔོ་ལ་
མི་ འཇུག་ པ་ཞིག་གོ །རང་སངས་རྒྱས་རྣམས་ལམ་ལ་སློབ་པའི་ཚེ། ཐོག་མར་
སངས་རྒྱས་སམ་དགེ་བའི་བཤེས་གཉེན་ཞིག་གི་མཐུ་ལས་འཁོར་བ་མཐའ་དག་
ལ་ཞེན་པ་ལོག་ནས་ལམ་བསླབ་པ་གསུམ་ལ་སློབ་ཅིང་། ལྷག་པར་རྟེན་ཅིང་
འབྲེལ་པར་འབྱུང་བའི་ཚུལ་བསམས་ཏེ་ཆོས་རྣམས་ཀྱི་གནས་ལུགས་མཐར་ཐུག་
པ་རྙེད་པར་བྱས་ནས། བསྐལ་པ་བརྒྱར་སངས་རྒྱས་རྣམས་ལ་མཆོད་ཅིང་བསྙེན་
བཀུར་ཏེ་ཚོགས་བསགས་ནས་ཚོགས་སྦྱོར་གྱི་ལམ་མཐར་ཕྱིན་ནས་དེའི་སྐྱེ་བ་ཕྱི་
མ་ལ་མཐོང་ལམ་ཐོབ། ཚེ་དེ་ལ་སྒོམ་ལམ་མཐར་ཕྱིན་པར་བྱས་ཏེ་འབྲས་བུ་
-334 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མངོན་དུ་བྱེད་པའི་ཚེ། འགྲན་ཟླ་མེད་པར་བྱང་ཆུབ་ཐོབ་འདོད་ཅིང་སྨོན་ལམ་
རྒྱུན་དུ་བཏབ་པས་སློབ་དཔོན་གཞན་ལ་མི་ལྟོས་པར་རང་བྱང་ཆུབ་ཀྱི་འབྲས་བུ་
མངོན་དུ་བྱེད་དོ། །ཡང་འགའ་ཞིག་བསྐལ་པ་བརྒྱར་ཚོགས་བསགས་ནས་ཚེ་ཕྱི་
མ་ལ་མཐོང་ལམ་ཐོབ། དེའི་ཚེ་ཕྱི་མ་ལ་སྒོམ་ལམ་མཐར་ཕྱིན་པར་བྱས་ཏེ་འབྲས་
བུ་མངོན་དུ་བྱེད་པའང་ཡོད་དེ། ཞིབ་པར་གཞན་དུ་ཤེས་པར་བྱའོ། །རང་རྒྱལ་
དགྲ་བཅོམ་འདི་ལའང་ཚོགས་ན་སྤྱོད་པ་དང་བསེ་རུ་ལྟ་བུ་གཉིས་ལས། སྐབས་
འདིར་བྱོན་པ་འདི་ནི་བསེ་རུ་ལྟ་བུའོ། །རང་རྒྱལ་དགྲ་བཅོམ་པ་རྣམས་ལ་མངོན་
པར་ཤེས་པ་རྒྱ་ཆེན་པོ་མངའ་ཞིང་། མངོན་པར་ཤེས་པས་བརྟགས་ནས་སེམས་
ཅན་གྱི་དོན་མཛད་པས་ན། སྐབས་འདིར་བྱང་སེམས་བདག་ཉིད་ཆེན་པོ་དེའི་
བསོད་ནམས་ཀྱི་ཚོགས་རྒྱ་ཆེར་འཕེལ་བའི་གྲོགས་བྱེད་དགོས་པར་དགོངས་ཏེ།
དེའི་ཚེ་སངས་རྒྱས་འཇིག་རྟེན་དུ་མ་བྱོན་པའི་སྐབས་ཡིན་པས་དེ་ལ་དགོངས་
ནས་རང་སངས་རྒྱས་འདི་བྱོན་པའོ། །དེའི་ཚེ་སངས་རྒྱས་མ་བྱོན་པའི་སྐབས་ཡིན་
པ་ནི།མདོ་ལས་སངས་རྒྱས་འབྱུང་བ་མེད་ན་རང་རྒྱལ་དག་འབྱུང་ངོ༌།།ཞེས་པ་ལྟར་
རང་རྒྱལ་འཕགས་པ་འདི་དག་ནི་འགྲན་ཟླ་མེད་པར་འཇིག་རྟེན་དུ་གཅིག་པུ་
འབྱུང་བར་སྨོན་ལམ་བཏབ་པ་ཡིན་པས། ནམ་སངས་རྒྱས་འཇིག་རྟེན་དུ་བྱོན་པ་
ན་རང་རྒྱལ་དགྲ་བཅོམ་པ་གསར་དུ་མི་འབྱོན་ཞིང་། སྔར་བྱོན་པ་རྣམས་ཀྱང་ཞིང་
དེ་སྤངས་ནས་མྱ་ངན་ལས་འདའ་བར་འདུལ་བ་ལུང་ལས་གསུངས་པ་ལྟར་རོ། །
ྋགཉིས་པ་ཚིགས་བཅད་ཀྱི་སྒོ་ནས་བསྔགས་པ་ནི། དོགས་མེད་མི་གཡོ་
ཞེས་ པ་ནས། ལྷུང་བཟེད་ཐོགས། །ཞེས་ པའི་བར་ཏེ། འཕགས་ པ་ རང་ སངས་
རྒྱས་བདག་ཉིད་ཆེན་པོ་དེ་སེམས་དཔའ་ཆེན་པོ་འདིའི་བསོད་ནམས་སྤེལ་བའི་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕྱིར་དུ་བྱོན་ནས་སྒོའི་དྲུང་ན་རང་ཉིད་ལ་གཞན་ གྱི་བརྙས་ ཀྱིས་དོགས་དང༌།
ཕོངས་ཀྱི་དོགས་དང༌། གནོད་པ་འབྱུང་བར་དོགས་པ་སོགས་དོགས་པ་གང་ཡང་
མེད་ཅིང་། ཉོན་མོངས་ས་བོན་དང་བཅས་པ་སྤངས་པས་འདོད་ པའི་ཡུལ་ལ་
དམིགས་ནས་ཆགས་པ་སྐྱེ་བ་དང༌། མི་འདོད་པའི་ཡུལ་ལ་སྡང་བ་སྐྱེ་བ་སོགས་
ཉོན་མོངས་པའི་རྐྱེན་གྱིས་ཐུགས་འགྱུར་བ་ནམ་ཡང་མི་སྲིད་པས་མི་གཡོ་བར་
བརྟན་ཞིང་། དབང་པོ་ཞི་བའི་མིག་གིས་ས་ལ་གཉའ་ཤིང་གང་ཙམ་དུ་བལྟ་ལ།
རྒོད་བག་གི་བསམ་པས་རྩེ་བ་དང་ཕྱར་གཡེང་དུ་བལྟ་བ་སོགས་རྣམ་པ་ཀུན་ཏུ་
མེད་པར་རབ་ཏུ་ཞི་བར་གྱུར་ཅིང་། སྒོ་ཁང་དེ་ན་བཞུགས་ཏེ་ཕྱག་ན་ལྷུང་བཟེད་
ཐོགས་པ་སྦྱིན་བདག་ལ་བསྟན་ཏེ་བསོད་སྙོམས་སློང་ངོ་ཞེས་མཚོན་པར་མཛད་
དོ། །འགྲེལ་པར་དོགས་མེད་ནི་བདག་ལྟ་མེད་པ་དང༌། མི་གཡོ་བ་དང་བརྟན་པ་
དང་ཞི་བ་གསུམ་ནི། གཏི་མུག་མེད་པ་དང་། འདོད་ཆགས་མེད་པ་དང་། ཞེ་སྡང་
མེད་པ་གསུམ་ལ་རིམ་བཞིན་སྦྱར་ཞིང་། བདག་ཏུ་ལྟ་བ་མེད་པས་མཐོང་སྤང་
སྤངས་པ་དང༌། དུག་གསུམ་མེད་པས་སྒོམ་སྤང་ སྤངས་ པ་ལ་སྦྱར་རོ། །གཞུང་
འདི་ལ་འགྱུར་གསར་དུ། ཚིག་རྐང་མཐའ་མ་གཉིས་གོ་རིམ་ལྡོག་ནས་བསྒྱུར་
ཡང་འགྱུར་རྙིང་ལྟར་བྱས་ནས་དོན་སྔ་མ་ལྟར་བཤད་ན་གོ་བ་ཆེའོ། །དེའི་ལག་
པདྨའི་མཆོག་ཅེས་འཕགས་པ་དགྲ་བཅོམ་པ་དེའི་ཕྱག་པདྨའི་གཟུགས་སུ་བཀོད་
པ་ནི་སྙན་ངག་བྱིན་རླབས་ཀྱི་ལྷུན་པོ་ལས། ལག་པའི་པདྨ་ལྷུང་བཟེད་བུང་བས་
རྙེད། །ཅེས་འབྱུང་བ་ལྟར་ཚིག་རྒྱན་གྱི་ཉམས་ངོ་མཚར་བར་མཛད་པའོ། །
གཉིས་པ། བྱང་སེམས་བདག་ཉིད་ཆེན་པོ་སྦྱིན་པ་བྱེད་པར་བརྩམས་པ་
་ ལ་བདུད་ཀྱིས་བར་ཆད་མང་དུ་བྱས་ཀྱང་བདུད་ཀྱི་བར་ཆད་ཀྱི་དབང་དུ་མ་བཏང་
- 336 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་ལུས་སྲོག་བློས་བཏང་ཏེ་སྦྱིན་པ་མཛད་ཚུལ་ལ་བཅུ། བདུད་སྡིག་ཏོ་ཅན་གྱི་
སེམས་དཔའ་ཆེན་པོའི་སྦྱིན་པ་ལ་བར་ཆད་བྱ་བའི་ཕྱིར་དམྱལ་བ་སྤྲུལ་པ། ཆུང་
མ་ འཕགས་ པ་ལ་བསོད་སྙོམས་འབུལ་དུ་བཏང་བ་ལ་དེས་གེགས་ བྱས་ པ།
སེམས་དཔའ་ཆེན་པོ་རང་ཉིད་འཕགས་པ་ལ་བསོད་སྙོམས་འབུལ་བར་བྱོན་པ།
བདུད་ཀྱིས་རང་གཟུགས་བསྟན་ཏེ་བསླུ་བའི་ཚིག་གིས་བཤོལ་བཏབ་པ། སེམས་
དཔའ་ཆེན་པོས་དེ་ལ་ལན་སྨྲས་པ། བདུད་སྡིག་ཏོ་ཅན་གྱིས་སླར་ཡང་ཕན་པ་
ལྟར་བཅོས་པའི་བསླུ་ཚིག་གིས་ནན་གྱིས་བཟློག་པ། སེམས་དཔའ་ཆེན་པོས་
བདུད་ཀྱི་བསླུ་ཚིག་གི་དབང་དུ་མ་བཏང་བར་ལུས་སྲོག་བློས་བཏང་སྟེ་མེའི་དོང་
བརྒལ་ནས་སྦྱིན་པ་བྱེད་དུ་བྱོན་པ། བདག་ཉིད་ཀྱི་ལྷག་བསམ་རྣམ་པར་དག་
པའི་མཐུ་བསྟན་པ། འཕགས་པ་དགྲ་བཅོམ་པ་ལ་བསོད་སྙོམས་ཕུལ་བ། བདུད་
སྡིག་ཏོ་ཅན་ཡི་ཆད་ཅིང་ངོ་གནོང་ནས་མི་སྣང་བར་གྱུར་པའོ། །དང་པོ་ནི། དེ་
ནས་བདུད་སྡིག་ཅན་ཞེས་པ་ནས། མངོན་པར་སྤྲུལ་ཏོ། ། ཞེས་པའི་བར་ཏེ། དེ་
ནས་རང་རྒྱལ་དགྲ་བཅོམ་པ་བདག་ཉིད་ཆེན་པོ་དེ་སེམས་དཔའ་ཆེན་པོའི་བསོད་
ནམས་ སྤེལ་ བའི་ ཕྱིར་ སྒོ་དྲུང་ དུ་ བྱོན་ པ་ བདུད་ སྡིག་ཏོ་ཅན་ གྱིས་ རིག་ནས།
འཕགས་པ་འདི་ལ་བྱང་སེམས་འདིས་བསོད་སྙོམས་ཕུལ་ཏེ་མཆོད་ན་བྱང་སེམས་
འདིའི་བསོད་ནམས་ཀྱི་ཚོགས་རྒྱ་ཆེར་འཕེལ་བར་འགྱུར་ཞིང་། དེའི་མཐུས་བྱང་
སེམས་འདི་མྱུར་དུ་ཚོགས་རྫོགས་ནས་སངས་རྒྱས་པ་ན་གདུལ་བྱ་མཐའ་ཡས་པ་
ཞིག་ཐེག་པ་གསུམ་གྱི་ལམ་ལ་བཀོད་ནས་ངའི་སྤྱོད་ཡུལ་ལས་འདའ་བར་བྱེད་
པར་འགྱུར་རོ་སྙམ་དུ་བྱང་ཆུབ་སེམས་དཔའི་སྦྱིན་པ་ཕུན་སུམ་ཚོགས་པ་དེ་མི་
བཟོད་པས། འདིའི་བསོད་ནམས་མི་འཕེལ་བར་བྱ་བའི་ཕྱིར་འཇིགས་པ་སྤྲུལ་ཏེ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བར་ ཆད་ བྱའོ་སྙམ་དུ་བསམ་ནས། བྱང་ཆུབ་སེམས་དཔའི་སྦྱིན་པ་ཕུན་ སུམ་
ཚོགས་པ་དེ་ལ་གེགས་བྱ་བའི་ཕྱིར་བཙུན་པ་རང་ སངས་རྒྱས་དེ་དང་སེམས་
དཔའ་ཆེན་པོའི་ཁྱིམ་གྱི་སྒོ་གཉིས་ཀྱི་བར་དུ་སེམས་ཅན་དམྱལ་བ་ནང་ན་མེ་ཆེན་
པོ་རབ་ཏུ་འབར་བ། ཟབས་སུ་མི་འགྲེང་སྟེ་མི་ཚད་དུ་མ་ཡོད་པས་གཏིང་རབ་ཏུ་
ཟབ་པ། མཐོང་ན་རབ་ཏུ་འཇིགས་པ། དམྱལ་སྲུང་དུ་མས་གསོད་པ་དང་གཅོད་
པ་ལ་སོགས་པ་འཇིགས་སུ་རུང་བའི་སྒྲ་གྲག་པ། དམྱལ་བའི་སྐྱེ་བོ་མང་པོ་ལུས་
དུམ་བུ་སྟོང་དུ་ཞིག་ཅིག་འཚིག་པར་འགྱུར་བ་སོགས་རྣམ་པར་གཡོ་བས་གང་བ་
ཞིག་མངོན་པར་སྤྲུལ་ཏོ། །གཉིས་པ་ཆུང་མ་འཕགས་པ་ལ་བསོད་སྙོམས་འབུལ་
དུ་བཏང་བ་ལ་དེས་གེགས་བྱས་པ་ནི། དེ་ནས་བྱང་ཆུབ་སེམས་དཔའ་ཞེས་པ་
ནས། སྨྲས་སོ། །ཞེས་པའི་བར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་
ཆེན་པོ་དེས་རང་སངས་རྒྱས་སྒོ་དྲུང་དུ་བསོད་སྙོམས་ལ་གཤེགས་པ་མཐོང་ནས།
ཆུང་མ་ལ་ཁྱེད་བདག་ཉིད་ཀྱིས་སྒོ་དྲུང་ན་བྱོན་པའི་འཕགས་པ་འདི་ལ་བསོད་
སྙོམས་བཟང་པོ་གྱ་ནོམ་པ་ཕུལ་ཅིག་ཅེས་སྨྲས་སོ། །ཆུང་མ་དེས་ཀྱང་སེམས་
དཔའ་ཆེན་པོས་ཇི་ལྟར་གསུངས་པ་དེ་ལྟར་མཉན་ཏེ་དེ་བཞིན་བགྱིའོ་ཞེས་སྨྲས་
ནས། བཟའ་བ་དང་བཅའ་བ་བཟང་པོ་ཁྱེར་ནས་སོང་སོང་བ་ལས་སྒོ་དྲུང་ན་
སེམས་ཅན་དམྱལ་བ་མེ་རབ་ཏུ་འབར་བ་འཇིགས་པའི་སྒྲ་སྒྲོག་པ་དེ་མཐོང་བ་
དང༌། འཇིགས་ཤིང་སྐག་ པས་མིག་རིག་རིག་པོར་གྱུར་ཏེ། དེ་མ་ཐག་སྒོ་དྲུང་
ནས་ སླར་ ལོག་ པ་ དང་། སེམས་ དཔའ་ ཆེན་ པོས་ ཁྱོད་ འཕགས་ པ་ ལ་ བསོད་
སྙོམས་མི་འབུལ་བར་སླར་ལོག་པ་དེ་ཅི་ཉེས་ཞེས་དྲིས་སོ། །ཆུང་མ་དེ་འཇིགས་
ཤིང་ སྐྲག་པས་བརྟབས་ཤིང་ དབུགས་ སྟོད་ དུ་ འཚངས་ པས་ དངངས་ཏེ་ སྐད་
- 338 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འགགས་ནས་སེམས་དཔའ་ཆེན་པོ་དེ་ལ་ལན་སྨྲ་ཡང་དེའུ་མ་ནུས་ཏེ། དབུགས་
ཅུང་ཟད་ཐོན་ནས་མགོ་དྲུང་ན་སེམས་ཅན་དམྱལ་བ་འཇིགས་སུ་རུང་བ་དེར་འགྲོ་
བ་ལྟ་ཞོག །མིག་གིས་བལྟ་བའང་མི་བཟོད་པ་འདི་ལྟ་བུ་མཆིས་སོ་ཞེས་སྨྲས་
སོ། །
གསུམ་པ་སེམས་དཔའ་ཆེན་པོ་རང་ཉིད་འཕགས་པ་ལ་བསོད་སྙོམས་
འབུལ་དུ་བྱོན་པ་ནི། དེ་ནས་བྱང་ཆུབ་སེམས་དཔས་བསམས་པ། །ཞེས་པ་ནས།
མཐོང་བར་གྱུར་ཏོ། །ཞེས་པའི་བར་ཏེ། དེ་ལྟར་ཆུང་མ་དེས་དམྱལ་བ་མཐོང་བས་
འཇིགས་སྐྲག་ནས་འཕགས་པ་དེ་ལ་བསོད་སྙོམས་འབུལ་དུ་འགྲོ་མ་ནུས་པར་
སླར་ལོག་པ་ན་བྱང་ཆུབ་སེམས་དཔས་བསམས་པ། ཨེ་མའོ་ཞེས་ཤིན་ཏུ་ངོ་
མཚར་ བའི་ ཚིག་དབང་མེད་དུ་ཐོན་ཞིང་། ཐུགས་ ལ་ འཇིག་རྟེན་ན་རྙེད་པར་
དཀའ་བའི་ཡོན་གནས་འཕགས་པ་དགྲ་བཅོམ་པ་ཐུགས་བརྩེ་བས་བྱོན་པ་འདིས་
བདག་གི་ཁྱིམ་ནས་བསོད་སྙོམས་མ་བཞེས་པར་སླར་བཞུད་ན་ཡིད་བཞིན་གྱི་
ནོར་བུ་སྟོར་བ་ལས་ཀྱང་ཕངས་པས་ག་ལ་རུང་སྙམ་དུ་དགོངས་ནས། ཆུང་མ་
དེས་མེ་དོང་འཇིགས་སུ་རུང་བས་ལམ་བཀག་པས་འགྲོ་མི་ཐུབ་ཅེས་སྨྲས་པ་ལ་
མ་ཉན་པར་ རིངས་རིངས་ལྟར་བཟའ་བ་དང་བཅའ་བ་བཟང་པོ་བྱང་སེམས་
བདག་ཉིད་ཀྱིས་ཁྱེར་ཏེ། ཡོན་ཏན་གྱི་མཐུ་ཆེན་པོ་དང་ལྡན་པའི་འཕགས་པ་དགྲ་
བཅོམ་པ་དེ་ལ་བསོད་སྙོམས་དབུལ་བའི་ཕྱིར་སྒོ་ཁང་གི་དྲུང་དུ་ཕྱིན་པ་དང་། སྒོ་
དང་འཕགས་པའི་བར་དེར་སེམས་ཅན་དམྱལ་བ་ཆེན་པོ་མེ་འབར་བས་གང་བ་
རབ་ཏུ་འཇིགས་པ་དེ་མཐོང་བར་གྱུར་ཏོ། །
བཞི་པ་བདུད་ཀྱིས་རང་གཟུགས་བསྟན་ཏེ་བསླུ་བའི་ཚིག་གིས་ བཤོལ་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཏབ་པ་ནི། དེ་ནས་འདི་ཅི་ཞིག་ཅེས་པ་ནས། གནས་ པར་ གྱིས། །ཞེས་པའི་
བར་ཏེ། དེ་ནས་བྱང་སེམས་བདག་ཉིད་ཆེན་པོས་སྒོ་ཁང་དུ་སྔར་མེད་པའི་དམྱལ་
བ་འཇིགས་སུ་རུང་བ་དེ་གཟིགས་པ་ན་འདི་ཅི་ཞིག་ཡིན་སྙམ་དུ་རྣམ་པར་རྟོག་པ་
སྐྱེས་སོ། །དེ་སྐྱེས་པ་དང་བདུད་སྡིག་ཅན་སེམས་དཔའ་ཆེན་པོའི་ཁང་པའི་ངོས་
ཀྱི་རྩིག་པའི་ནང་ནས་བྱུང་སྟེ། གཞན་འཕྲུལ་དབང་བྱེད་དུ་གནས་པའི་ཚེ་ཇི་ལྟར་
ཡོད་པ་ལྟར་གྱི་ལྷའི་ལུས་ཡ་མཚན་ཆེ་བ་མངོན་དུ་བསྟན་ནས་བར་སྣང་ལ་གནས་
ཏེ། སེམས་དཔའ་ཆེན་པོ་འདི་བསླུ་བར་འདོད་པ་ཡིན་ཡང་གཡོ་ཐབས་ཀྱི་ཕན་
པར་འདོད་པ་བཞིན་དུ་གསལ་བར་སྨྲས་པ། ཀྱེ་ཁྱིམ་བདག་ཅེས་སེམས་དཔའ་
ཆེན་ པོ་ལ་བོས་ནས། སེམས་ཅན་དམྱལ་བ་ཆེན་པོ་འདི་ནི་དམྱལ་བ་འབོད་
སྒྲོགས་ཆེན་པོ་ཞེས་བྱ་བ་ཡིན་ནོ། །དམྱལ་བ་འདིར་སྐྱེས་པ་འདི་དག་ནི་ནོར་ཆུད་
གསན་པའི་སྡིག་པ་བྱས་པ་རྣམས་ཡིན་ནོ། །
ད་དུང་འདིར་སྐྱེས་པར་འགྱུར་བ་ནི་ནོར་ཆུད་གཟོན་པར་བྱེད་པ་རྣམས་ཡིན་
ཏེ། དེ་ཡང་འདི་ལྟར་དབུལ་ཞིང་ཕོངས་པ་དག་གིས་ནོར་སློང་བར་འདོད་ནས་ངོ་
བསྟོད་དུ་བསྔགས་པའི་ཚིག་གིས་བསླུས་ནས། དེའི་དབང་དུ་སོང་སྟེ་ནོར་སྦྱིན་
པའི་ལས་ལ་ཞུགས་པས་ནོར་ཆུད་གསན་པར་བྱེད་པ་དེ་དག་ནི་དམྱལ་བ་འདིར་
སྐྱེ་བར་འགྱུར་ཞིང་། སྐྱེས་ནས་ཀྱང་འཕྲལ་དུ་མི་ཐར་པར་ལོ་སྟོང་ཕྲག་དུ་མར་
དམྱལ་བའི་མེ་འདིའི་ནང་དུ་གནས་དགོས་པར་འགྱུར་ལ། སླར་འདི་ནས་འབྱུང་
བར་ཤིན་ཏུ་དཀའོ། །འོན་ཏེ་སྦྱིན་པ་བྱས་པས་ནོར་ཆུད་གསན་པ་དང་། ནོར་ཆུད་
གསན་པས་དམྱལ་བ་འདིར་སྐྱེ་བའི་རྒྱུ་མཚན་ཅི་ཡིན་ཞེ་ན། སྦྱིན་པ་བྱས་པས་
རང་ལ་སྔར་ཡོད་པའི་ནོར་དེ་མེད་པར་བྱས་པ་ཡིན་ལ། ནོར་མེད་པར་བྱས་ན་
- 340 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནོར་ཆུད་གསན་ཅིང་ཆོས་ཀྱང་བརླག་པར་བྱས་པ་ཡིན་པས་དེས་སྡིག་པ་ཆེན་པོ་
བྱས་པ་ཡིན་ནོ། །དེ་ཡང་འདི་ལྟར་ནོར་ནི་འཁོར་གསུམ་སྟེ་ནོར་རམ་དོན་དང་།
འདོད་པ་དང་། ཆོས་གསུམ་ཁྱད་པར་ཅན་དུ་འགྱུར་བའི་རྒྱུ་ཡིན་ལ། རྒྱུ་ནོར་དེ་
མེད་པ་བྱས་ན་སུ་ཡིས་ཆོས་མ་བརླག་སྟེ་དེ་ལྟར་བྱེད་པ་དེས་ཆོས་བརླག་པ་ཡིན་
ནོ། །ནོར་ཆུད་གསན་པས་ཆོས་བརླག་པ་དེ་ནི་ཅིའི་ཕྱིར་སེམས་ཅན་དམྱལ་བར་
ལྟུང་བ་དང་། ལྷུང་ནས་ཀྱང་ཡུན་རིང་དུ་གནས་པར་མི་འགྱུར། དེས་ན་ཁྱོད་ཀྱིས་
ཀྱང་དབུལ་ཕོངས་ལ་སྦྱིན་པ་བྱ་བའི་ཕྱིར་ཆོས་ཀྱི་རྩ་བར་གྱུར་པའི་ནོར་ཆུད་
གསན་པའི་སྡིག་པ་ཆེན་པོ་བྱས་པས་དམྱལ་བའི་གཤེད་པོ་མི་བཟད་མེ་འབར་
བའི་ལྕེ་གཡོ་བ་འདི་སྡིག་ཅན་ཁྱོད་ཟ་བའི་ཕྱིར་འདིར་འོངས་སོ། །ནོར་འཁོར་
གསུམ་གྱི་རྒྱུར་ཇི་ལྟར་འགྱུར་ཞེ་ན། དེ་ལྟར་འགྱུར་ཏེ། ནོར་ནོར་གྱི་རྒྱུར་འགྱུར་
བ་ནི། ནོར་ཡོད་ན་དེ་ལས་ཚོང་དང་སོ་ནམ་སོགས་ནོར་སྒྲུབ་ཀྱི་སྦྱོར་བ་བྱས་ཏེ་
ནོར་འཕེལ་བར་འགྱུར་ལ། ནོར་ཅུང་ཟད་ཀྱང་མེད་ན་ནོར་འཕེལ་ཐབས་མེད་པ་
མངོན་སུམ་དུ་མཐོང་བ་འདིའོ། །ནོར་ཆོས་ ཀྱི་རྒྱུར་འགྱུར་བ་ནི། ནོར་ཡོད་ན་
མཆོད་སྦྱིན་བྱས་པས་ཕྱི་མར་མཐོ་རིས་ཀྱི་དཔལ་འབྱོར་ཐོབ་པར་འགྱུར་ལ། ནོར་
མེད་ན་དེ་ལྟ་བུའི་ཆོས་ བྱ་ཐབས་མེད་དོ། །ནོར་འདོད་ པའི་རྒྱུར་འགྱུར་བ་ནི།
ནོར་ཡོད་ན་ཆུང་མ་དང་བུ་ལ་སོགས་པ་སྐྱོང་ནུས་པས་འདོད་པའི་ལོངས་སྤྱོད་
སྤེལ་བར་ནུས་ལ། ནོར་མེད་ན་དེ་དག་གི་མི་ནུས་སོ་ཞེས་དེ་ལྟར་དུ་སྒྲུབ་བྱེད་
བཀོད་དོ། །དམྱལ་བའི་གཤེད་པོ་ཞེས་པ་ནི་གཤེད་པོ་དང་མཐར་བྱེད་གཉིས་ལ་
སྐད་དོད་ཐུན་མོང་བ་ཡོད་པས། དམྱལ་བའི་མེ་དེའི་ནང་དུ་ལྷུང་ན་དེ་མ་ཐག་
ལུས་མཐར་རམ་འཇིག་པར་བྱེད་པས་ན་དམྱལ་མེ་ནི་དམྱལ་བར་སྐྱེས་པའི་སྐྱེ་བོ་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྣམས་ཀྱི་ལུས་ཟ་བར་བྱེད་པའི་ཁ་ཡིན་ཞེས་པའོ། །དེའི་ཕྱིར་ལྕེ་ཞེས་པའང་མེ་
ལྕེ་འབར་ཞིང་གཡོ་བ་ལ་བྱའོ། །ཡང་ན་དམྱལ་བ་པ་རྣམས་ལ་ལས་ངན་གྱི་དབང་
གིས་བརྡུང་ཞིང་འཚོག་པར་བྱེད་པ་དང་། གཤེག་ཅིང་གཏུབ་པར་བྱེད་པ་དང༌།
བཟུང་སྟེ་མེ་ནང་དུ་སྲེག་པ་དང་། གཞན་དུ་འགྲོར་མི་སྟེར་བར་སྲུང་བར་བྱེད་པའི་
སྲུང་མ་ལག་ན་མཚོན་ཆ་སྣ་ཚོགས་ཐོགས་པ་དག་འབྱུང་བར་བཤད་པས། དམྱལ་
བ་པ་རྣམ་བརྡུང་ཞིང་གསོད་པར་བྱེད་པའི་གཤེད་པོ་དེ་དག་ལ་བྱའོ། །དེ་ལྟར་
སྦྱིན་པ་བྱས་ན་ནོར་ཆུད་གསན་པས་དམྱལ་བར་སྐྱེའོ་ཞེས་སྒྲུབ་བྱེད་མང་དུ་
བཀོད་ནས། རྒྱུ་མཚན་དེ་བས་ན་ཁྱིམ་བདག་ཁྱོད་ད་ཕྱིན་ཆད་བློ་སྦྱིན་པ་གཏོང་
བ་ལས་ལྡོག་ན་ལེགས། སྔར་ཁྱོད་ཀྱི་སྡིག་པ་ཆེན་པོ་བྱས་འདུག་ཀྱང་ད་ཕྱིན་ཆད་
སྡིག་པ་དེ་ལས་ལྡོག་ན་འཕྲལ་རང་དུ་དམྱལ་བ་འདིར་ལྟུང་བར་མི་འགྱུར་རོ།།
དེས་ན་སྙིང་རྗེ་རྗེ་སྐད་དུ་ངུ་ཞིང་མེས་ཚིག་ནས་འགྲེ་ལྡོག་བྱེད་པའི་གཏོང་བ་པོ་
ཉམ་ཐག་པ་འདི་དག་དང་ལྷན་ཅིག་དམྱལ་བའི་མེ་ནང་དུ་མ་འགྲོ་ཞིག །དོན་
བསྡུས་ན་སྦྱིན་པ་ཚུལ་མིན་གྱི་ལས་ནོར་ཆུད་གསན་པ་དེ་ལྟ་བུ་མ་བྱས་པར་
གཞན་ལས་ནོར་བསླངས་ཏེ་གང་བྱུང་ལེན་པ་པོའི་སྐྱེ་བོ་རྣམས་ནི་ནོར་ཆུད་མ་
གསན་པར་གཅེས་པར་བསྐྱངས་པས་ལྷ་ཡུལ་དུ་འགྲོ་བར་འགྱུར་ལ། དེ་བས་ན་
ཕྱི་མ་མཐོ་རིས་ཐོབ་པའི་ལམ་ལ་སྒྲིབ་པར་བྱེད་པའི་སྡིག་པ་སྦྱིན་པ་གཏོང་འདོད་
ཀྱི་བསམ་པ་དེ་ལྟ་བུ་བཏང་ནས་ནོར་གཏོང་བར་བྱེད་པའི་སྦྱིན་པ་ལ་བརྩོན་པ་
ལས་ལྡོག་ལ། ད་ཕྱིན་ཆད་ནོར་ཆུད་མ་གསན་པར་གཅེས་པར་སྐྱོངས་ལ་ཕྱི་མ་
མཐོ་རིས་ཐོབ་པའི་ལམ་ལ་གནས་པར་གྱིས་ཤིག་ཅེས་སྨྲས་སོ། །
ལྔ་པ་སེམས་དཔའ་ཆེན་པོས་དེ་ལ་ལན་སྨྲས་པ་ལ་ལྔ། སེམས་དཔའ་ཆེན་
- 342 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོས་བདུད་སྡིག་ཏོ་ཅན་གྱིས་བྱང་སེམས་ཀྱི་སྤྱོད་པ་ལ་གེགས་བྱེད་པར་མཁྱེན་
ནས་བདུད་ཀྱི་དབང་དུ་མི་གཏོང་བར་དམ་བཅས་པ། ལྷ་རྣམས་ཀྱིས་སེམས་ཅན་
ལ་ལེགས་ཉེས་བསྟན་ཏེ་ཕན་འདོགས་བྱེད་པ་ལེགས་སོ་ཞེས་ཚིག་འཇམ་པོ་སྔོན་
དུ་བཏང་བ། སེམས་དཔའ་ཆེན་པོ་རང་ཉིད་བདུད་སྡིག་ཅན་གྱིས་བསླུས་པའི་
ཚིག་དེའི་དབང་དུ་མ་སོང་བར་སྦྱིན་པ་ལས་སླར་མི་ལྡོག་གོ་ཞེས་བརྗོད་པ། ནོར་
གཏོང་བའི་སྦྱིན་པ་སྡིག་པར་འགྱུར་ཞེས་བརྗོད་པ་དེ་ལ་རིགས་པས་གནོད་བྱེད་
བསྟན་པ། སྦྱིན་པ་བྱེད་པ་པོ་དམྱལ་བར་འགྲོ་ཞིང་ལེན་པ་པོ་ལྷ་ཡུལ་དུ་འགྲོ་ཞེས་
བརྗོད་པ་དེ་ལ་བྱང་སེམས་རང་ཉིད་ཀྱི་སྨོན་པ་གྲུབ་པར་བསྟན་པའོ། །དང་པོ་ནི།
དེ་ནས་བྱང་ཆུབ་སེམས་དཔས་བསམ་པ་ཞེས་པ་ནས། འདི་སྐད་སྨྲ་བར་ངེས་
སོ། །ཞེས་ པའི་ བར་ ཏེ། དེ་ ལྟར་ བདུད་ སྡིག་ ཅན་ གྱིས་ སེམས་ དཔའ་ ཆེན་ པོ་
འཕགས་པ་རང་སངས་རྒྱས་མཆོད་པ་ལ་གེགས་བྱ་བའི་ཕྱིར་དངོས་སུ་གཟུགས་
བསྟན་ནས་བསླུ་བའི་ཚིག་མང་དུ་སྨྲས་པ་དེ་དག་བྱང་ཆུབ་སེམས་དཔས་གསན་
ནས་ཐུགས་ལ་འདི་ལྟར་བསམ་སྟེ། སྦྱིན་པ་བཏང་ན་དམྱལ་བར་སྐྱེ་བས་སྦྱིན་པ་
མ་བྱེད་ཅེས་ཟེར་བ་སོགས་གོང་དུ་བསྟན་པ་འདི་སྐད་ཟེར་བའི་བདག་ཉིད་ངན་
པ། སེམས་ཅན་ ལ་ གནོད་ པ་བྱེད་ པ། རྒྱལ་བའི་བསྟན་པ་ལ་སྡང་བ། དཀོན་
མཆོག་གསུམ་སྤོང་བར་བྱེད་པའི་སྡིག་ཅན་འདི་ནི་བདག་སྦྱིན་པ་བྱེད་པ་ལ་ཕན་
པའི་ཟོལ་གྱིས་བསླུས་ནས་ངེས་པར་གེགས་བྱེད་པ་ཡིན་ནོ་སྙམ་དུ་རིག་ཅིང་།
སྡིག་ཅན་དེས་ཟེར་བ་དེ་རྣམས་ཀྱང་རང་ཚིག་འགལ་བ་དང་། སྔ་ཕྱི་འགལ་བ་
དང་། དངོས་ཤུགས་ འགལ་ བ་ དང༌། ཉེས་ པ་ རང་ ལ་ མཚུངས་ པའི་ ལྟག་ཆོད་
འབའ་ཞིག་ཏུ་རིག་ནས་དེའི་དབང་དུ་མི་གཏོང་བར་རང་གི་སྙིང་སྟོབས་ཀྱི་ཁར་
343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བོར་བ་སྟེ་དབང་དུ་བཏང་སྟེ་བློ་བརྟན་པར་བྱས་ནས། སྡིག་ཅན་དེ་ལ་ཞེ་ཁྲེལ་
ཡང་འཕྲལ་དུ་ཚིག་རྩུབ་མི་སྨྲ་བར་བཞིན་འཛུམ་ཞིང་ཚིག་འཇམ་པོ་རྒྱུན་མི་ཆད་
པ་ སྟེ་ཐོགས་པ་མེད་པར་འོག་ནས་འབྱུང་བ་ འདི་ སྐད་ དུ་ སྨྲ་ བར་ངེས་སོ། །
འགྱུར་རྙིང་གི་དཔེ་འགའ་ཞིག་ཏུ། འདི་སྐད་སྨྲས་པར་ངེས་སོ་ཞེས་འབྱུང་བ་ནི་
སྔོན་སེམས་དཔའ་ཆེན་པོས་བདུད་སྡིག་ཅན་ལ་ལན་མཛད་པའི་ཚེ། འོག་ནས་
འབྱུང་ བའི་ ཚིག་སྦྱོར་འདི་བཞིན་དུ་མཛད་ པའི་ངེས་པ་མེད་ ཀྱང་། དོན་འདི་
བཞིན་དུ་གསུངས་ཤིང་། དོན་དེ་ལ་སྐབས་འདིར་མཁས་མཆོག་དཔའ་བོས་ཚིག་
རྒྱན་སྦྱོར་བར་མཛད་པ་ཡིན་པས་ན་འདི་སྐད་སྨྲས་པར་ངེས་སོ་ཞེས་གསུངས་པ་
ཡིན་ནོ། ། །
་གཉིས་ པ་ ལྷ་རྣམས་ ཀྱིས་ སེམས་ཅན་ལ་ལེགས་ཉེས་བསྟན་ཏེ་ ཕན་
འདོགས་བྱེད་པ་ལེགས་སོ་ཞེས་ཚིག་འཇམ་པོས་སྔོན་དུ་བཏང་བ་ནི། བདག་ཅག་
འདྲ་ལ་ཞེས་པ་ནས། བགྱི་བའི་རིགས། །ཞེས་པའི་བར་ཏེ། བྱང་སེམས་བདག་
ཉིད་ཆེན་པོས་བདུད་སྡིག་ཅན་ལ་མི་དགྱེས་པའི་རྣམ་པ་བཞིན་སྡུད་པ་དང་ཚིག་
རྩུབ་ སྨྲ་བ་སོགས་མ་མཛད་ པར། བཞིན་ འཛུམ་ ཞིང་ཚིག་འཇམ་པོས་ དབུལ་
ཕོངས་རྣམས་ལ་སྦྱིན་པ་བྱེད་པ་བདག་དང་བདག་ཅག་འདྲ་བ་རྣམས་ལ་ཁྱོད་
ཀྱིས་དམྱལ་བར་ལྟུང་བ་མ་བཟོད་པར་ཕན་པར་དགོངས་ནས་ནོར་སྦྱིན་པར་
བཏང་ན་དམྱལ་བར་ལྟུང་བ་དང༌། སྦྱིན་པ་མ་བྱས་པར་ནོར་ཆུད་མི་ཟ་བར་བྱས་
ན་དམྱལ་བ་ལས་འཕགས་པའི་མཐོ་རིས་ཐོབ་པར་འགྱུར་རོ་ཞེས་ངན་སོང་ལས་
ཐར་པའི་ལམ་འདི་ལྟ་བུ་རྣམ་པར་བསྟན་པ་ནི་བདག་གིས་ཐོས་ཏེ། སྐྱེ་བོ་གཞན་
ལ་སྡུག་བསྔལ་ལས་སྐྱོབ་ཅིང་བདེ་བ་སྒྲུབ་པའི་ཐབས་བསྟན་ཏེ་ཕན་འདོགས་པ་
- 344 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བླང་དོར་ལ་མཁས་པའི་སྤྱོད་པ་ཅན་ལྷ་རྣམས་ཀྱིས་ནི་དེ་ལྟར་བགྱི་བའི་རིགས་
སོ། །ཅིའི་ཕྱིར་ན། མི་རྣམས་ནི་འདྲེས་གནོད་པ་བྱེད་པར་དོགས་ཤིང༌། ལྷ་རྣམས་
ཀྱིས་མགོན་དང་དཔུང་གཉེན་བྱེད་དོ་ཞེས་ངེས་པར་ཕན་འདོགས་པར་རེ་བ་བྱེད་
པས་ན། མི་རྣམས་ཀྱི་ཇི་ལྟར་རེ་བ་བྱས་པ་ལྟར་ལྷ་ཁྱོད་ཀྱིས་ལེགས་ཉེས་བླང་
དོར་བསྟན་ཏེ་ཕན་འདོགས་བྱེད་པ་འདི་ནི་ཁྱོད་ཀྱི་བྱ་བ་ཡིན་ནོ་ཞེས་ཚིག་འཇམ་
པོས་སེམས་མགུ་བར་བྱས་སོ། །
གསུམ་པ་སེམས་དཔའ་ཆེན་པོ་རང་ཉིད་བདུད་སྡིག་ཅན་གྱིས་བསླུས་པའི་
ཚིག་དེའི་དབང་དུ་མ་བཏང་བར་སྦྱིན་པ་ལས་སླར་མི་ལྡོག་གོ་ཞེས་བརྗོད་པ་ནི།
ཉེས་པ་བྱུང་བའི་ཞེས་པ་ནས། སྦྱིན་ལས་སླར་མི་ལྡོག །ཅེས་པའི་བར་ཏེ། བྱང་
སེམས་བདག་ཉིད་ཆེན་པོས་བདུད་སྡིག་ཅན་ལ་སེམས་ཅན་ལ་ལེགས་ཉེས་བླང་
དོར་བསྟན་ཏེ་ཕན་འདོགས་པ་ལྷ་རྣམས་ཀྱིས་བྱ་བར་རིགས་པས་ཁྱེད་ཀྱིས་དེ་
ལྟར་མཛད་པ་ནི་བདག་ལ་ ཕན་འདོགས་མཛད་པ་ ཡིན་ཡང་། བདག་ལ་ཕན་
ཐོགས་པར་མི་འདུག་སྟེ། བདག་སྦྱིན་པ་ལ་ཞུགས་པའི་ཉེས་པ་འདི་བྱུང་བའི་
སྔོན་དུ་ཁྱོད་ཀྱིས་དེ་ལྟར་བསྟན་ན་ལྡོག་པར་འགྱུར་སྲིད་ཀྱི། ཡང་སྔོན་དུ་སྟོན་པ་
མ་བྱུང་ཡང་ཉེས་པ་འདི་བྱུང་བའི་འོག་དེ་མ་ཐག་ཉིད་དུ་བསྟན་ན་ཉེས་པ་འདི་ཞི་
བའི་ ལམ་ ཁྱོད་ ཀྱིས་ བསྟན་པ་དེར་མཆི་བ་སྟེ་འགྲོ་བར་རབ་ཏུ་ རིགས་མོད།
བདག་ནོར་གཏོང་བའི་སྦྱིན་པའི་ཉེས་པ་འདི་ལ་ཞུགས་ནས་བསྐལ་ཆེན་གྲངས་
མེད་སོང་བས་ད་ཉེས་པ་འདི་ཐབས་གང་གིས་ཀྱང་བཟློག་པར་དཀའོ། །དཔེར་
བགྱི་ནི་ལུས་ལ་རྨ་ལྟ་བུའི་ནད་བྱུང་ན་དེ་མ་ཐག་སྨན་དཔྱད་ཀྱིས་གསོས་ན་འཚོ་
སྲིད་ཀྱི། དེ་མ་ཐག་སྨན་དཔྱད་ཀྱིས་མ་གསོས་པར་ནད་དེ་ལ་ཆོ་ག་སྤྱད་པ་ནོངས་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་སྟེ་གནོད་པར་འགྱུར་བ་འབའ་ཞིག་བྱས་པས་ཚབས་ཆེར་གྱུར་ཏེ། རྐང་པ་དང་
ལག་པ་དང་མགོ་ལ་སོགས་པ་ཆད་པར་གྱུར་པ་ལ་དཔྱད་ཀྱིས་ཕན་མི་ཐོགས་པ་
དེ་བཞིན་དུ། བདག་སྔོན་སེམས་བསྐྱེད་ནས་བསྐལ་བ་དེ་ཉིད་དུ་སྦྱིན་པ་ལ་
ཞུགས་པ་བདག་གིས་སྡུག་བསྔལ་གྱི་རྒྱུ་ནོར་གཏང་བའི་སྦྱིན་པ་འདི་དག་སྦྱིན་པ་
སྤངས་ཏེ། ནོར་གསོག་པའི་དཔྱད་བྱས་ཀྱང་དེས་སློན་པ་སྟེ་གསོ་ཐུབ་པར་རབ་ཏུ་
མི་འགྱུར་དོགས་ཏེ་མི་ནུས་སོ། །དེས་ན་ཁྱོད་ཀྱིས་ད་ཕྱིན་ཆད་ནོར་གཏོང་བའི་
སྦྱིན་པ་མ་བྱེད་ཅེས་ཕན་པར་བསྟན་པའང་མི་ཉན་ཏེ། བདག་གིས་སེམས་ནི་
ཐབས་ཅི་བྱས་ཀྱང་སྦྱིན་པ་ལས་སླར་མི་ལྡོག་གོ་ཞེས་སེམས་དཔའ་ཆེན་པོ་རྒྱལ་
སྲས་ཀྱིས་སྤྱོད་པ་ལ་ཡི་དམ་བརྟན་པས་བདུད་ཀྱི་བསླ་ཚིག་གི་དབང་དུ་མི་གཏོང་
བར་ཐག་བཅད་དོ། །གཞུང་འདིས་ནི་བྱང་སེམས་བདག་ཉིད་ཆེན་པོ་རྣམས་འགྲོ་
བ་བཞིས་ཆོས་ལས་མི་འདའ་བར་བསྟན་ཏེ། འགྲོ་བ་བཞིས་ཆོས་ལས་མི་འདའ་
བ་ནི། འདུན་པས་ཆོས་ལས་མི་འདའ་བ། ཞེ་སྡང་གིས་ཆོས་ལས་མི་འདའ་བ། །
འཇིགས་ པས་ ཆོས་ ལས་མི་འདའ་བ། རྨོངས་པས་ཆོས་ལས་མི་འདའ་བའོ། །
སྤྱིར་འགྲོ་བ་བཞིས་ཆོས་ལས་མི་འདའ་བ་ནི་ལས་དང་པོ་པ་སྙིང་སྟོབས་ཅན་
ལའང་ཡོད་ཅིང་། ལྷག་པར་སྦྱོར་ལམ་བཟོད་པ་ཐོབ་ནས་འགྲོ་བ་བཞི་ཆོས་ལས་
འདའ་བ་མི་སྲིད་དོ། །བྱང་སེམས་བདག་ཉིད་ཆེན་པོ་འདི་ནི་སའི་དབང་ཕྱུག་ཏུ་
གྱུར་ པ་ ཡིན་ པས་ འགྲོ་བ་བཞིས་ཆོས་ལས་འདའ་བ་གནས་མེད་དོ། །སྐབས་
འདིར་འགྲོ་བ་བཞིས་ཆོས་ལས་མི་འདའ་བར་མཛད་ཚུལ་ནི་བདུད་སྡིག་ཅན་གྱིས་
དམྱལ་བའི་མེ་དོང་སྤྲུལ་ཏེ་བཀག་ཀྱང་མི་འཇིགས་པར་བྱོན་པ་ནི་འཇིགས་པས་
ཆོས་ལས་མི་འདའ་བའོ། །བདུད་སྡིག་ཅན་གྱིས་སྦྱིན་པ་བཏང་ན་དམྱལ་བར་
- 346 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྱེའོ་ཞེས་སོགས་ལམ་ལོག་པ་བསྟན་ཀྱང་དེའི་དབང་དུ་མི་འགྲོ་བར་ལམ་ལས་
མི་འགྱུར་བ་ནི་རྨོངས་པས་ཆོས་ལས་མི་འདའ་བའོ། །བདུད་སྡིག་ཅན་གྱི་ཕན་
པའི་ཟོལ་གྱིས་བསླུས་ཏེ་འདུན་པ་བསྒྱུར་ཡང་མ་འགྱུར་བ་ནི་འདུན་པས་ཆོས་
ལས་མི་འདའ་བའོ། །བདུད་ སྡིག་ཅན་ གྱིས་ སྦྱིན་ པའི་ ཕར་ ཕྱིན་ རྫོགས་པ་ལ་
གནོད་པ་ཆེན་པོ་བྱས་ཀྱང་དེ་ལ་ཁྲོ་བ་མི་སྐྱེ་བར་སླར་ཡང་བྱང་སེམས་གོང་འཕེལ་
དུ་སོང་བ་ནི་ཞེ་སྡང་གིས་ཆོས་ལས་མི་འདའ་བའོ། ། །
བཞི་པ་ནོར་གཏོང་བའི་སྦྱིན་པ་སྡིག་པར་འགྱུར་ཞེས་བརྗོད་པ་དེ་ལ་
རིགས་ པས་ གནོད་བྱེད་ བསྟན་པ་ནི། སྦྱིན་ པ་ སྡིག་ པར་ འགྱུར་ཞེས་གང་སྨྲས་
ཤིང་། །ཞེས་ པ་ ནས་ རྟོགས་ པར་ མི་ནུས་སོ། །ཞེས་ པའི་བར་ཏེ། བྱང་ སེམས་
བདག་ཉིད་ཆེན་པོས་བདུད་སྡིག་ཏོ་ཅན་ལ་མངོན་མཐོ་དང་ངེས་ལེགས་ཐར་པ་
དང་ཐམས་ཅད་མཁྱེན་པའི་གོ་འཕང་སྒྲུབ་པ་ལ་བར་དུ་གཅོད་པར་བྱེད་པའི་ལོག་
པའི་ལམ་བསྟན་པ་རྣམས་སུན་དབྱུང་བའི་རིགས་པ་འདི་ལྟར་བརྗོད་དེ། བདུད་
སྡིག་ཅན་ཁྱོད་ཀྱིས་ནོར་གཏོང་བའི་སྦྱིན་པ་སྡིག་པར་འགྱུར་ཞེས་གང་སྨྲས་པ་དེ་
དང་། ནོར་གསོག་པ་ཆོས་ཀྱི་རྒྱུ་ཡིན་ཞེས་གང་སྨྲས་པ་དེ་དག་ནི་རང་ཚིག་སྔ་ཕྱིར་
འགལ་བ་དང་། དེའི་རྒྱུ་མཚན་སྨྲ་བ་རྣམས་ཀྱང་འགལ་བ་དང་། མ་ངེས་པ་དང་།
མ་གྲུབ་པ་དང་། རང་ལ་ཉེས་པ་མཚུངས་པའི་ལྟག་ཆོད་འབའ་ཞིག་ཡིན་ཏེ། དེ་
ཡང་འདི་ལྟར་ནོར་གཏོང་བའི་སྦྱིན་པ་སྡིག་པར་འགྱུར་ཞེས་ཁྱོད་ཀྱིས་གང་སྨྲས་
པ་དེ་ནི། ཁྱེད་ཅག་ལྷ་རྣམས་མཁྱེན་པ་ཆེ་བས་མཐོང་བ་ཡིན་ཏེ་མཆི། ངེད་ཅག་
མི་རྣམས་ཀྱི་ནི་ལུང་དང་རིགས་པ་དྲི་མ་མེད་པས་ཇི་ཙམ་དཔྱད་ཀྱང་ནོར་གཏོང་
བའི་སྦྱིན་པ་སྡིག་པར་འགྱུར་བ་རྟོགས་མི་ནུས་སོ། །དེ་མི་ནུས་པའི་རྒྱུ་མཚན་ཅི་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞེ་ན། ཕྱི་མར་མངོན་མཐོའི་རྟེན་དང་རྟེན་དེ་ལ་དགོས་པའི་ལོངས་སྤྱོད་སྦྱིན་པ་ལ་
བརྟེན་ནས་འབྱུང་གི་སྦྱིན་པ་མ་གཏོགས་པ་སྟེ་སྦྱིན་པ་མ་བྱས་པར་ཕྱི་མར་མངོན་
མཐོའི་རྟེན་དང་ལོངས་སྤྱོད་ཕུན་སུམ་ཚོགས་པ་ཐོབ་པའི་ཐབས་ཆོས་ལམ་གཞན་
ཡོད་པ་ངེད་ཅག་མི་རྣམས་ཀྱི་བློས་ཇི་ཙམ་དཔྱད་ཀྱང་མ་རྟོགས་པས། སྦྱིན་པ་མ་
བཏང་བར་ལོངས་སྤྱོད་འབྱུང་བའི་ཐབས་གཞན་ཡོད་ན་ལྷ་ཁྱོད་ཀྱིས་སྟོན་ཅིག །
དེ་སྟོན་རྒྱུ་མེད་ན་ཁྱོད་ཀྱིས་སྔར་གང་སྨྲས་པ་དག་གཞན་སླུ་བར་བྱེད་པ་ཁོ་ནར་
ཟད་དོ། །གཞན་ཡང་ཁྱོད་ཀྱིས་མཆོད་སྦྱིན་བྱས་པས་ལྷ་ཡུལ་དུ་འགྲོ་བར་ཁས་
བླངས་ནས་སྦྱིན་པ་སྡིག་པར་འགྱུར་ཞེས་སྨྲ་བ་རང་ཚིག་སྔ་ཕྱི་འགལ་བ་དང༌།
ཁས་བླངས་ནང་འགལ་བ་དང་། རང་སྐྱོན་རང་ལ་འཁོར་བའི་ལྟག་ཆོད་དོ། །ངེས་
ལེགས་ཐར་པ་དང་ཐམས་ཅད་མཁྱེན་པའི་གོ་འཕང་སྒྲུབ་པ་ལའང་སྦྱིན་པ་ལ་མ་
བརྟེན་པར་སྒྲུབ་ཐབས་མེད་དེ། གང་ལའང་མ་ཆགས་པའི་སྦྱིན་པ་མེད་པར་ཚུལ་
ཁྲིམས་རྣམ་པར་དག་པ་མི་འོང་། དེ་མེད་པར་ཏིང་ངེ་འཛིན་དང་ཤེས་རབ་རྣམ་
པར་དག་པ་མི་འོང་། བསླབ་པ་གསུམ་པོ་དེ་མེད་པར་ཐར་པ་ཐོབ་མི་སྲིད་དོ། །
ཐམས་ཅད་མཁྱེན་པ་སྒྲུབ་པ་ལ་ནི་ངེས་པར་སྦྱིན་པ་ལ་བརྟེན་དགོས་ཤིང་། སྦྱིན་
པ་མ་བྱས་པར་སངས་རྒྱས་ཀྱི་གོ་འཕང་སྒྲུབ་ཐབས་མེད་དེ། སངས་རྒྱས་ཀྱི་གོ་
འཕང་ སྒྲུབ་ པ་ ལ་ བསྐལ་ བ་ མང་ པོར་ ཚོགས་ གསོག་ དགོས་ ལ། དེ་ ལ་ མངོན་
མཐོའི་རྟེན་ཕུན་སུམ་ཚོགས་པ་བརྒྱུད་མར་ཐོབ་པ་ཞིག་དང་། རྟེན་དེ་ལ་ལོངས་
སྤྱོད་ཕུན་སུམ་ཚོགས་པ་ཡོད་པ་ཞིག་དགོས་ལ། དེ་ནི་སྦྱིན་པ་ལ་མ་བརྟེན་པར་
སྒྲུབ་ཐབས་མེད་དོ། །སངས་རྒྱས་ནས་ཀྱང་སེམས་ཅན་རྣམས་ལ་ཆོས་སྟོན་པའི་
ཕྱིར་སྐུ་དང་ཞིང་དང་ལོངས་སྤྱོད་དང་འཁོར་ཕུན་སུམ་ཚོགས་པ་བསམ་གྱིས་མི་
- 348 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྱབ་པ་ཞིག་དགོས་ལ། དེ་ཐམས་ཅད་སྦྱིན་པ་ལ་སོགས་པའི་བསོད་ནམས་ཀྱི་
མཐུ་ལ་རག་ལས་པས་སྦྱིན་པ་མ་བཏང་བར་ཆོས་དེ་དག་སྒྲུབ་པའི་ལམ་གཞན་
ཡོད་པ་མ་ཡིན་ནོ། །ཡང་ཁྱོད་ཀྱིས་ནོར་ཆོས་ཀྱི་རྒྱུ་ཡིན་ཞེས་བརྗོད་པ་དེ་ཡང་
རིགས་པས་དཔྱད་ན་མི་འཐད་དེ། ནོར་ཆོས་ཀྱི་རྒྱུ་ཡིན་ན་ལོངས་མ་སྤྱད་པར་
གཏེར་དུ་སྦས་ པ་ཆོས་ཀྱི་རྒྱུར་འགྱུར་རམ། དེ་ལྟར་འགྱུར་བ་ནི་ངེད་ཅག་མི་
རྣམས་ཀྱི་བློས་ལུང་དང་རིགས་པ་གང་གི་སྒོ་ནས་དཔྱད་ཀྱང་མི་རྟོགས་སོ། །ལྷ་
ཁྱོད་ཀྱིས་ཇི་ལྟར་རྟོགས་པར་སྨྱོས་ཤིག །དེའི་རྒྱུ་མཚན་སྨྲ་རྒྱུ་མེད་ན་ཁྱོད་ཀྱིས་
སྔར་ཡང་སྨྲས་པ་དེ་དག་གཞན་སླུ་བར་བྱེད་པའི་རྫུན་ཤ་སྟག་ཏུ་གྲུབ་བོ། །ཡང་
ནོར་ལོངས་མ་སྤྱད་པར་བསགས་པ་རྐུན་པོས་ངོ་མཐོན་ཏེ་མངོན་སུམ་དུ་ཕྲོགས་
ན་ཆོས་སུ་འགྱུར་རམ། དེ་ལྟར་འགྱུར་བ་མི་བློ་གྲོས་ཅན་རྣམས་ཀྱིས་ཇི་ཙམ་
དཔྱད་ཀྱང་མི་རྟོགས་སོ། །ལྷ་ཁྱོད་ཀྱིས་ཇི་ལྟར་རྟོགས་པ་སྨྲོས་ཤིག །ཡང་ནོར་
ལོངས་མ་སྤྱད་པར་བསགས་པ་འོད་པ་སྟེ་ཤྭ་ཆུས་ཁྱེར་ཏེ་མི་སྣང་བར་གྱུར་ན་དེ་
ཆོས་སུ་འགྲོའམ། དེ་ལྟར་འགྱུར་བ་ངེད་ཅག་མི་རྣམས་ཀྱི་བློས་ནི་མི་རྟོགས་སོ། །
ལྷ་ ཁྱོད་ ཀྱིས་ ཇི་ ལྟར་ རྟོགས་ སྨོས་ ཤིག །ཡང་ ནོར་ མཆོད་ སྦྱིན་ མ་ བྱས་ པར་
བསགས་པ་མེས་ཚིག་ན་བསོད་ནམས་ཐོབ་པར་འགྱུར་རམ། ནོར་མེས་ཚིག་པ་
ལ་བསོད་ནམས་འབྱུང་བར་རྒྱལ་བའི་བཀའ་ དང་ དགོངས་འགྲེལ་གྱི་བསྟན་
བཅོས་གང་ནས་ཀྱང་མ་བཤད་ཅིང་། ངེད་ཅག་མི་རྣམས་ཀྱི་བློས་ལུང་དང་རིགས་
པ་དང་མངོན་སུམ་ཐམས་ཅད་ཀྱིས་ཇི་ཙམ་བརྟགས་ཀྱང་ནོར་མེས་ཚིག་པ་ལ་
བསོད་ནམས་འབྱུང་བར་རྟོགས་མི་ནུས་ཤིང་། ལྷ་ཁྱོད་ཀྱིས་རྟོགས་ན་ནོར་མེས་
ཚིག་པ་ལ་བསོད་ནམས་འབྱུང་བའི་རྒྱུ་མཚན་འདིའོ་ཞེས་སྨོས་ཤིག །དེ་སྨྲ་རྒྱུ་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེད་ན་ཁྱོད་ཀྱི་གང་སྨྲས་པ་དེ་དག་གཞན་སླུ་བར་བྱེད་པའི་རྫུན་ཤ་སྟག་ཏུ་འགྱུར་
རོ། །སྦྱིན་པ་སྡིག་པར་འགྱུར་ཟེར་བ་དང་། ནོར་ཆོས་ཀྱི་རྒྱུ་ཡིན་ཟེར་བ་གཉིས་
ཀྱང་ཁས་བླངས་སྔ་ཕྱི་འགལ་བ་དང་། དངོས་ཤུགས་འགལ་བ་དང་། མ་ངེས་པ་
དང་། མ་གྲུབ་པ་ཤ་སྟག་གོ །གཞན་ཡང་ནོར་དཀོན་མཆོག་ལ་མཆོད་པ་ཕུལ་བ་
དང༌། དབུལ་ཕོངས་ལ་སྦྱིན་པར་བཏང་བ་སྡིག་པར་འགྱུར་ན། ནོར་ཆོས་ཀྱི་རྒྱུར་
འགྱུར་བ་དེ་གང་ཡིན། འོན་ཏེ་ནོར་བསགས་ཏེ་གཉེན་ཉེ་དུ་དང་མཛའ་བཤེས་
དང་བུ་བུ་མོ་གསོས་པས་ཆོས་སུ་འགྱུར་ན་ནི་སེམས་ཅན་ཐམས་ཅད་འབད་མེད་
དུ་ གྲོལ་བར་འགྱུར་ཏེ། སྔོན་ཐོག་མ་མེད་པ་ནས་ཉོན་མོངས་པའི་དབང་གིས་
ལས་དེ་འབའ་ཞིག་སྤྱད་པས་སོ། །ཡང་ནོར་ལོངས་མ་སྤྲད་པར་བསགས་ཏེ་ཤི་བ་
ན་བསོད་ནམས་ཐོབ་པར་འགྱུར་རམ། དེ་ལྟར་འགྱུར་ན་ནི་སེར་སྣ་ཅན་རྣམས་
འབད་མེད་དུ་གྲོལ་བར་འགྱུར་ཏེ། སེར་སྣ་ཅན་རྣམས་ཀྱི་ངང་ཚུལ་ནི་དེ་ལྟར་
ཡིན་པས་སོ། །
ལྔ་པ་སྦྱིན་པ་བྱེད་པ་པོ་དམྱལ་བར་འགྲོ་ཞིང་ལེན་པ་པོ་ལྷ་ཡུལ་དུ་འགྲོ་
ཞེས་བརྗོད་པ་དེ་ལ་བྱང་སེམས་རང་ཉིད་ཀྱི་སྨོན་པ་གྲུབ་པར་བསྟན་པ་ནི། ནོར་
སྦྱིན་པ་ནི་ཞེས་པ་ནས། འདི་མི་བྱེད། །ཅེས་པའི་བར་ཏེ། བྱང་སེམས་བདག་ཉིད་
ཆེན་པོས་བདུད་སྡིག་ཅན་ལ་ཡང་སྨྲས་པ། ཁྱོད་ཀྱིས་ནོར་སྦྱིན་པར་གཏོང་བར་
བྱེད་པ་ནི་དམྱལ་བར་འགྲོ་བ་དང་། ནོར་བསླངས་ཏེ་ལེན་པར་བྱེད་པ་རྣམས་ལྷ་
ཡུལ་དུ་འགྲོ་ཞེས་བྱ་བ་དེ་ཡང་བདག་སྦྱིན་པ་ལས་ལྡོག་པར་བྱ་བའི་ཕྱིར་དུ་བྱས་
པ་ཡིན་མོད་ཀྱི། ཁྱོད་ཀྱིས་དེ་ལྟར་བྱས་པ་དེ་ཡིས་བདག་ནི་སྦྱིན་པ་ལ་ལྷག་པར་
བརྩོན་པར་གྱུར་ཏེ། དེ་ཅིའི་ཕྱིར་ཞེ་ན། བདག་ནི་སྔོན་སེམས་བསྐྱེད་པ་ནས་
-350 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཟུང་ སེམས་ཅན་ཐམས་ཅད་ འཁོར་ བའི་ གནས་ནས་བཏོན་ཏེ་ཐར་ པ་ དང༌
ཐམས་ཅད་མཁྱེན་པའི་གནས་སུ་བཞག །སེམས་ཅན་ཐམས་བཅད་ཀྱི་ཚབ་ཏུ་
རང་གཅིག་པུ་དམྱལ་བའི་མེ་ནང་དུ་བསྐལ་བ་གྲངས་མེད་པར་གནས་དགོས་ཀྱང་
ངེས་པར་གནས་པར་སྤྲོ་བར་བྱེད་དོ། །
དེས་ན་ཁྱོད་ཀྱིས་བདག་སྦྱིན་པ་བྱས་པའི་རྐྱེན་གྱིས་དམྱལ་བར་འགྲོ་བ་དང་།
བདག་ལས་ནོར་ལེན་པར་བྱེད་པ་ཐམས་ཅད་མཐོ་རིས་སུ་འགྲོའོ་ཞེས་པའི་ཚིག་
དེ་གཞན་དུ་མ་གྱུར་ཅིག ཁྱོད་ཀྱི་སྨྲས་པ་ལྟར་བདག་ལས་ནོར་ལེན་པར་བྱེད་པ་
ཐམས་ཅད་མཐོ་རིས་སུ་སོང་ན་བདག་གིས་ཡུན་རིང་ནས་སྨོན་པའི་དོན་གྲུབ་པ་
ཡིན་པས། བདག་ལས་ནོར་སློང་བར་བྱེད་པ་དེ་དག་ཐམས་ཅད་མཐོ་རིས་སུ་
དེངས་ཤིག །དེ་དག་ལ་ངན་སོང་དུ་སྡུག་བསྔལ་མྱོང་བའི་ལས་ཀྱི་ལྷག་མ་ཡོད་ན་
ཁོ་བོས་མྱོང་ བར་ བྱའོ། །ལྷ་རྣམས་ ཀྱིས་ ཀྱང་དེའི་གྲོགས་མཛོད་ཅིག དེ་ཡང་
བདག་ནི་སྦྱིན་པ་བྱེད་པས་མཚོན་སྒོ་གསུམ་གྱི་སྤྱོད་པ་ཐམས་ཅད་འཇིག་རྟེན་ཏེ་
སེམས་ཅན་ཐམས་ཅད་ལ་ཕན་པའི་ཕྱིར་བྱེད་པ་ཡིན་གྱི། ལུས་དང་ལོངས་སྤྱོད་
དང་སྙན་གྲགས་རྒྱས་པ་སོགས་རང་གི་ཚེ་འདིའི་བདེ་བ་བསྒྲུབ་ཕྱིར་སྦྱིན་པའི་
ལས་འདི་མི་བྱེད་དོ། །དེ་ཙམ་དུའམ་མ་ཟད་ཕྱི་མ་ལྷ་དང་མིའི་བདེ་བ་དང་ཚངས་
པ་དང་བརྒྱ་བྱིན་གྱི་དཔལ་བསྒྲུབ་པའི་ཕྱིར་ཡང་མི་བྱེད་དོ། །དེར་ཡང་མ་ཟད་
རང་གཅིག་པུ་འཁོར་བ་ལས་གྲོལ་བའི་ཐར་པ་བསྒྲུབ་པའི་ཕྱིར་དུ་ཡང་མི་བྱེད་དོ་
ཞེས་རྒྱུན་དུ་ཐུགས་ལ་བརྣགས་པའི་ལྷག་བསམ་ཚིག་ཏུ་མཚོན་པར་མཛད་དོ། །
དྲུག་པ་བདུད་སྡིག་ཏོ་ཅན་གྱིས་སླར་ཡང་ཕན་པ་ལྟར་བཅོས་པའི་བསླུ་
བའི་ཚིག་གིས་ནན་གྱིས་བཟློག་པ་ནི། དེ་ནས་ཡང་བདུད་སྡིག་ཅན་ཞེས་པ་ནས།
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དྲན་པར་བྱོས། །ཞེས་པའི་བར་ཏེ། དེ་ནས་བདུད་སྡིག་ཅན་གྱིས་སེམས་དཔའ་
ཆེན་པོ་ལ་ཕན་པར་འདོད་པ་བཞིན་དུ་སྦྱིན་པ་གཏོང་བ་ལ་གེགས་བྱ་བར་འདོད་
པ་བརྟན་པར་བྱས་ནས་ལག་པ་བརྐྱངས་ཏེ་བྱང་ཆུབ་སེམས་དཔའ་ལ་སྨྲས་པ།
ནོར་ཆུད་གསན་ཏེ་སྦྱིན་པ་གཏོང་བར་བྱེད་པ་རྣམས་དམྱལ་བ་འབོད་སྒྲོགས་ཆེན་
པོ་འདིར་སྐྱེ་བས། ཁྱོད་བསམ་བཞིན་དུ་དམྱལ་བའི་མེ་དོང་ཆེན་པོ་འདིར་མ་འགྲོ་
ཞིག་ཅེས་བསྟན་པ་འདི་ནི་ངས་ཁྱོད་ལ་ཕན་པའི་ཕྱིར་དུ་བྱས་པའམ། གནོད་པ་
བྱ་བའི་ཕྱིར་རྫུན་སྨྲས་པ་གང་ཡིན་ལེགས་ཉེས་དཔྱོད་པའི་ཤེས་རབ་ཀྱིས་ལེགས་
པར་རྟོགས་ལ། སྦྱིན་པ་བཏང་སྟེ་མེའི་དོང་འདིར་འགྲོའམ། དེ་ལས་ལྡོག་པ་གང་
བྱེད་ཁྱོད་ཉིད་ཤེས་པས་གང་དུ་དགའ་བར་སོང་། ངས་ཕན་པ་བསྟན་པ་ལྟར་བྱས་
ནས་སྦྱིན་པ་གཏོང་བ་བཤོལ་ན་ནི་དམྱལ་བའི་མེ་ནང་དུ་ལྟུང་བ་ལས་ཐར་ཏེ་བདེ་
དང་ལྡན་པར་འགྱུར་ལ། དེའི་ཚེ་ལྷ་དེས་གང་བསྟན་པ་ལྟར་བྱས་པས་འཚེངས་སོ་
ཞེས་གུས་པ་དང་བཅས་པས་ང་དྲན་པར་གྱིས། ཡང་ན་ངས་ཕན་པ་བསྟན་པ་དེ་
རྫུན་དུ་གོ་ནས་སྦྱིན་པ་བྱས་ན་དམྱལ་བའི་མེ་དོང་དུ་ལྟུང་བར་འགྱུར་ལ། ལྷུང་
ནས་ལུས་དུམ་བུ་བརྒྱར་ཞིག་ཅིང་ཚིག་པའི་སྡུག་བསྔལ་མྱོང་བའི་ཚེ་ལྷ་དེས་ཕན་
པ་བསྟན་པ་དེ་མ་ཉན་པས་གནས་སྐབས་འདི་ལྟར་གྱུར་ཏོ་ཞེས་འགྱོད་བཞིན་དུ་
ང་དྲན་པར་བྱོས་ཤིག་ཅེས་བྱང་ཆུབ་སེམས་དཔའ་སྦྱིན་པ་ལས་ལྡོག་པ་ལ་ནན་
ཏན་ཆེ་བར་བྱས་སོ། །
བདུན་པ་སེམས་དཔའ་ཆེན་པོས་བདུད་ཀྱི་བསླུ་ཚིག་གི་དབང་དུ་མ་
བཏང་བར་ལུས་སྲོག་བློས་བཏང་སྟེ་མེ་དོང་བརྒལ་ནས་སྦྱིན་པ་བྱེད་དུ་བྱོན་པ་ནི།
བྱང་ཆུབ་སེམས་དཔས་ཞེས་པ་ནས། དམྱལ་བའི་ནང་ནས་ཕར་སོང་ངོ༌། །ཞེས་
- 352 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་བར་ཏེ། དེ་ནས་བྱང་ཆུབ་སེམས་དཔས་བདུད་སྡིག་ཅན་ལ་ཁྱོད་བདག་ངན་
སོང་དུ་ལྷུང་དོགས་ནས། དེ་ལས་ཐར་པའི་ཐབས་སྟོན་པ་ནི་ཕན་པ་བྱེད་པའི་
གྲོགས་པོ་ལྟ་བུ་ཡིན་ནོ་ཞེས་གོ་བར་བྱ་བའི་ཕྱིར་གྲོགས་པོ་ཞེས་བོས་ནས། ཁྱོད་
བདག་ལ་ཕན་པའི་ཕྱིར་དུ་སྦྱིན་པ་མ་བྱེད་ཅེས་ནན་གྱིས་འདོམས་པར་བྱེད་པ་
བདག་ལ་སྙིང་བརྩེ་བ་ཡིན་མོད་ཀྱང་། བདག་ནི་ཡུན་རིང་པོ་ནས་སྦྱིན་པ་ལ་
གོམས་ཆེས་བས་ ད་རྐྱེན་ གང་ གིས་ཀྱང་ བཟློག་ཐུབ་ པ་མི་འདུག་པས། ཁྱོད་
བཟོད་པར་མཛོད་ཅིག་ཅེས་སྨྲས་ནས། སྦྱིན་པ་ལས་ལྡོག་མི་ཐུབ་པའི་རྒྱུ་མཚན་
ཡང་འདི་ལྟར། སྔོན་ཡུན་རིང་པོ་ནས་སེམས་ཅན་རྣམས་ལ་སྙིང་རྗེ་གོམས་ཤིང་
བདག་པས་གཞན་གཅེས་པའི་བྱང་ཆུབ་གྱི་སེམས་ཤུགས་དྲག་པས་དབུལ་ཞིང་
ཕོངས་པ་རྣམས་ཀྱིས་བདག་མཐོང་བ་ན། བུས་ཕ་མཐོང་བ་བཞིན་དུ་དགའ་ཞིང་
འཛེམ་པ་མེད་པར་བག་ཕབ་ནས་སྤོབས་པ་བསྐྱེད་དེ་རང་གང་དང་གང་འདོད་པ་
དེ་དང་དེ་བསླངས་པ་ལ། སློང་མོ་བ་ལ་སྦྱིན་པ་བྱར་ཡོད་པའི་དུས་སུ་བརྙས་
པའམ། རེ་བ་བཅད་དེ་གང་བསླངས་པ་མ་བྱིན་པར་རང་ཉིད་ཚེ་འདིར་ལོངས་
སྤྱོད་རྒྱས་པས་དགའ་བའམ། ཕྱི་མར་ངན་སོང་ལས་ཐར་ཏེ་བདེ་འགྲོ་ཐོབ་པས་
དགའ་བའམ། འཁོར་བ་ལས་ཐར་ཏེ་ཐར་པ་ཐོབ་པས་དགའ་བ་བས། དབུལ་
ཕོངས་རྣམས་ཀྱི་རེ་བ་བསྐང་སྟེ་བྱིན་པས་མི་བཟད་མེ་ལྕེ་འབར་བའི་སེམས་ཅན་
དམྱལ་བའི་མེ་ནང་དེར་སོང་ནས་མེ་ལྕེ་འབར་བས་ལུས་ལ་ཕོག་ནས་ཚིག་ཅིང་
སྤྱིའུ་ཚུགས་སུ་ལྷུང་ཡང་རུང་ངོ་དེ་སྐད་ཅེས་སྨྲས་ནས། སྔོན་བསྐལ་བ་གྲངས་མེད་
པར་གོམས་པའི་བསོད་ནམས་ཀྱི་སྐལ་བའི་མཐུ་ཆེན་པོ་ལ་བརྟེན་ནས་སྡིག་པ་
སྤངས་པས་སྡུག་བསྔལ་མི་འབྱུང་བ་དང་བསོད་ནམས་ཀྱི་མཐུས་བདེ་བ་འབྱུང་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བར་ཡིད་ཆེས་ཤིང་། སྦྱིན་པ་ལ་ཉེས་དམིགས་མེད་པར་ཡང་ཤེས་ཏེ། བུ་སྨད་
དང་གཡོག་འཁོར་དམྱལ་མེའི་ནང་དུ་འགྲོར་མི་སྟེར་བར་གོས་ནས་འཐེན་པ་
དང༌། བདག་ཅག་རྣམས་མ་དོར་ཞིག་ཅེས་སྙིང་རྗེ་ རྗེ་སྐད་དུ་ངུ་ཞིང་གསོལ་བ་
འདེབས་པ་རྣམས་བོར་ནས། སྦྱིན་པ་བཏང་བ་ལ་ཉེས་པ་ཡོད་དམ་མེད་སྙམ་པ་
དང༌། ལྷ་འདིས་ཟེར་བ་བདེན་ནམ་མི་བདེན་སྙམ་པ་དང་། མེའི་ནང་དུ་ལྟུང་ན་
གནོད་དམ་མི་གནོད་སྙམ་དུ་བློ་ལ་ཚམ་ཚོམ་གང་ཡང་མེད་ཅིང་། སེམས་ཅན་གྱི་
དོན་དུ་སྦྱིན་པའི་ཕར་ཕྱིན་རྫོགས་པར་འདོད་པས་སྦྱིན་པའི་ཞིང་ཁྱད་པར་ཅན་
འཕགས་པ་དགྲ་བཅོམ་པ་དེ་ལ་སྦྱིན་པ་བྱེད་པར་འདོད་པ་སྐྱེས་ཏེ་དམྱལ་བའི་མེ་
རབ་ཏུ་འབར་བ་དེའི་ནང་ནས་ཕར་སོང་ངོ༌། །གཞུང་འདིས་ནི་རྒྱལ་སྲས་ སའི་
དབང་ཕྱུག་ཏུ་བྱུང་བ་རྣམས་ཀྱིས་སྦྱིན་པ་རླབས་པོ་ཆེ་བྱ་བའི་ཚུལ་བསྟན་པ་ཡིན་
ཏེ། བདག་གཞན་མཉམ་བརྗེའི་བྱང་ཆུབ་ཀྱི་སེམས་ཆེས་ཆེར་རྒྱས་པས་སེམས་
ཅན་གཅིག་གི་ཕྱིར་དུའང་རང་ཉིད་དམྱལ་བའི་མེ་ནང་དུ་ངེས་པར་གནས་ནུས་
པའི་སྙིང་སྟོབས་དང༌། སྡིག་ལྟུང་གིས་རྨི་ལམ་དུའང་མ་གོས་པས་ནམ་ཡང་སྡུག་
བསྔལ་འབྱུང་བའི་གནས་མེད་པ་དང་། ཀུན་ཏུ་སྦྱོར་བ་གསུམ་སྤངས་པར་ཡང་
བསྟན་པ་ཡིན་ནོ། །དེ་ལ་ཀུན་ཏུ་སྦྱོར་བ་གསུམ་ནི། འཇིག་ལྟ་ཀུན་བརྟགས་དང་།
ལམ་ལ་ཐེ་ཚོམ་ཟ་བ་དང་། ཚུལ་ཁྲིམས་དང་བརྟུལ་ཞུགས་མཆོག་འཛིན་རྣམས་
སོ། །དེ་ཡང་མཛོད་ལས། འགྲོ་མི་འདོད་ལ་མ་ནོར་དང༌། །ལམ་ལ་ཐེ་ཚོམ་དེ་
སྙེད་ཅིག །ཐར་པར་བགྲོད་ལ་གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ། །
ཞེས་གསུང་པ་ལྟར། ལམ་ལ་འགྲོ་མི་འདོད་པ་ནི་གནས་ལུགས་མ་རྟོགས་པར་
འཇིག་ལྟའི་དབང་དུ་སོང་བའོ། །ལམ་ནོར་བ་ནི་མཆོག་འཛིན་གཉིས་ལ་སོགས་
- 354 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ལམ་ཡང་དག་པ་ལས་ཕྱིན་ཅི་ལོག་ཏུ་གྱུར་པའོ། །ལམ་ལ་ཐེ་ཚོམ་ཟ་བ་ནི་ཡང་
དག་པའི་ལམ་ལ་ངེས་པ་གཏིང་ཚུགས་པ་མ་རྙེད་པར་ཡིད་གཉིས་སུ་གྱུར་པའོ། །
མཆོག་འཛིན་ལ་སོགས་པ་ལམ་ནོར་བ་སྤངས་པ་ནི། སྦྱིན་པ་ལ་ཉེས་དམིགས་
མེད་པར་ ཡང་ཤེས་ཏེ་ཞེས་པས་བསྟན་ཏེ། ཐེག་པ་ཆེན་པོའི་ལམ་གྱིས་ ལུས་
ཡོངས་སུ་རྫོགས་པ་ལ་འཁྲུལ་མེད་ཀྱི་ངེས་པ་བརྟན་པོ་རྙེད་ཅིང་བསྐལ་བ་མང་པོ་
གོམས་པས་གོམས་པ་གློད་དུ་གྱུར་ཏེ་ཕྱིན་ཆད་ལམ་ལོག་པའི་དབང་དུ་འགྲོ་མི་
སྲིད་པའོ། །ལམ་ལ་འགྲོ་མི་འདོད་པ་འཇིག་ལྟ་ཀུན་བཏགས་སྤངས་པ་ནི། བུ་
སྨད་དང་གཡོག་འཁོར་ལ་ཆགས་པ་མེད་པས་བསྟན་ཏེ། འཇིག་ལྟ་ཀུན་བཏགས་
ནི་ཉེར་ལེན་གྱི་ཕུང་པོ་ལྔ་ཚོགས་ཙམ་གྱི་བདག་ལ་ཆགས་ཤིང་ཤིན་ཏུ་ཞེན་པ་
ཡིན་ལ། དེ་མེད་པ་ནི་རང་གི་ལུས་དང་ལོངས་སྤྱོད་དང་གཡོག་འཁོར་གང་ལའང་
ཞེན་ཆགས་མེད་པས་བསྟན་ཏོ། །
ལམ་ལ་ཐེ་ཚོམ་མེད་པ་ནི། བློ་ལ་ཚམ་ཚོམ་མེད་ཅེས་པས་བསྟན་ཏོ། །ཀུན་
སྦྱོར་གསུམ་པོ་འདི་ནི་མཐོང་སྤང་ཡིན་པས་ས་དང་པོ་ནས་སྤངས་སོ། །རྒྱལ་སྲས་
བདག་ཉིད་ཆེན་པོ་འདི་ནི་ས་ཐོབ་ནས་ཡུན་རིང་དུ་སོང་བ་ཡིན་པས་ཉོན་མོངས་
འདི་དག་གི་དབང་དུ་མི་འགྲོ་བ་ལྟ་ཅི་སྨོས་སོ། །གཞན་ཡང་གཞུང་འདི་ལ་བརྟེན་
ནས་ལས་དང་པོ་པ་དང་ས་ཐོབ་རྣམས་ཀྱི་སྦྱིན་པ་ཉམས་ལེན་གྱི་ཁྱད་པར་ཤེས་
པར་བྱ་བ་དང༌། ཆོས་ལ་ཤེས་ནས་དད་པ་ཐོབ་པའི་ཚུལ་ཤེས་པར་བྱ་བ་སོགས་
བཤད་པར་བྱ་བ་མང་དུ་སྣང་ཡང་ཡི་གེའི་ཁུར་ཆེས་པས་འཇིགས་ནས་མ་སྤྲོས་
སོ། །
བརྒྱད་པ་བདག་ཉིད་ཀྱི་ལྷག་བསམ་རྣམ་པར་དག་པའི་མཐུ་བསྟན་པ་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནི། དེ་ནས་དེ་ཡི་ཞེས་པ་ནས། དགོད་པར་གྱུར། །ཅེས་པའི་བར་ཏེ། དེ་ནས་བྱང་
སེམས་བདག་ཉིད་ཆེན་པོས་དམྱལ་བའི་མེའི་ནང་དུ་ཞབས་བཞག་པ་ན་སྔོན་ཡུན་
རིང་པོ་ནས་གོམས་པས་བསོད་ནམས་ཀྱི་མཐུ་དང་། ལྷག་བསམ་རྣམ་པར་དག་
པའི་བདེན་པའི་མཐུས་དམྱལ་བའི་མེ་རབ་ཏུ་འབར་བའི་གནས་དེར་བྱང་སེམས་
བདག་ཉིད་ཆེན་པོའི་ཞབས་གང་དང་གང་དུ་བཞག་པ་དེ་དང་དེར་འདམ་རྫབ་
མེད་པར་འདམ་ལས་སྐྱེས་པ་སྟེ་པདྨའི་སྡོང་པོ་ཡལ་ག་དང་ལོ་མར་རབ་ཏུ་རྒྱས་པ་
མེ་ཏོག་ཁ་བྱེ་བ་རེ་རེ་བྱུང་ཞིང་། མེ་ཏོག་དེ་དག་གི་ཟེའུ་འབྲུ་དཀར་པོ་དྲི་བཟང་
པོའི་ངད་ཕྱོགས་ཀུན་ཏུ་འཕྲོ་བ་སོའི་ཕྲེང་བ་ཚར་དུ་དངར་བ་ལྟ་བུ་དག་ནི་བདུད་
སྡིག་ཏོ་ཅན་ལ་སེམས་ཅན་ཐམས་ཅད་ལ་གནོད་པ་བྱེད་པ། སངས་རྒྱས་ཀྱི་
བསྟན་པ་ལ་སྡང་བ། བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་གེགས་བྱ་
བར་འདོད་པ་ཁྱོད་ངོ་མི་གནོང་ངམ་ཞེས་འཕྱ་བ་བཞིན་དུ་དགོད་པར་གྱུར་ཏོ་ཞེས་
སྙན་ངག་གི་ཚིག་རྒྱན་ཤིན་ཏུ་ངོ་མཚར་བ་མཛད་དོ། །བྱང་སེམས་བདག་ཉིད་
ཆེན་པོ་ལ་མེའི་གནོད་པ་འབྱུང་མི་སྲིད་པ་ནི། ཏིང་ངེ་འཛིན་རྒྱལ་པོ་ལས་བསྐལ་
བ་བརྒྱ་ཕྲག་མང་པོར་རབ་བསྲེགས་ཀྱང་། །ནམ་མཁའ་སྔོན་ཆད་ནམ་ཡང་མ་
ཚིག་བཞིན། །ཆོས་རྣམས་ནམ་མཁའ་མཚུངས་པར་རྣམ་རིག་པས། །དེ་ནི་གཞར་
ཡང་མེ་ནང་ཡོང་མི་འཚིག །གལ་ཏེ་སངས་རྒྱས་ཞིང་རྣམས་འབར་གྱུར་ལ། །
འབར་བ་འདི་དག་མ་ལུས་ཞི་ཤོག་ཅེས། །ཏིང་འཛིན་གནས་ནས་སྨོན་ལམ་འདི་
བཏབ་ན། །ས་རྣམས་ཞིག་ཀྱང་དེ་ལ་འགྱུར་བ་མེད། །ཅེས་གསུངས་པ་ལྟར་རོ། །
དགུ་པ་འཕགས་པ་དགྲ་བཅོམ་པ་ལ་བསོད་སྙོམས་ཕུལ་བ་ལ་གཉིས།
བྱང་ སེམས་བདག་ཉིད་ཆེན་པོས་པདྨའི་སྟེགས་ལས་བྱོན་ཏེ་འཕགས་པ་རང་
-356 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སངས་རྒྱས་ལ་བསོད་སྙོམས་ཕུལ་བ་དང་། འཕགས་པ་རང་སངས་རྒྱས་དེས་སྒྲ་
མེད་ལུས་ཀྱི་རྣམ་འགྱུར་གྱི་ཆོས་བསྟན་ཏེ་སྦྱིན་བདག་དད་པར་བྱས་པའོ། །དང་
པོ་ནི། དེ་ནས་བྱང་ ཆུབ་སེམས་དཔའ་ཞེས་པ་ནས། བསོད་སྙོམས་ ཕུལ་ལོ། །
ཞེས་པའི་བར་ཏེ། དེ་ནས་བྱང་སེམས་བདག་ཉིད་ཆེན་པོ་དེས་སྔོན་ཐུགས་བསྐྱེད་
པ་ནས་བཟུང་བསྐལ་བ་ཆེན་པོ་གྲངས་མེད་པར་བར་མ་ཆད་དུ་བསོད་ནམས་
བསགས་པའི་མཐུ་ཁྱད་པར་ཅན་ལས་བྱུང་བའི་འཇིག་རྟེན་ཐམས་ཅད་དུ་སྔོན་
མེད་པའི་ཡ་མཚན་ཅན་མེ་དཔུང་རབ་ཏུ་འབར་བའི་ནང་དུ་པདྨའི་མེ་ཏོག་ཐོན་
པའི་སྟེགས་ལ་ཞབས་བཞག་ཅིང་སོང་སྟེ། འཕགས་པ་དགྲ་བཅོམ་པ་རང་སངས་
རྒྱས་དེའི་དྲུང་དུ་ཕྱིན་ནས་བདག་ཉིད་ཆེན་པོ་དེའི་ཡོན་ཏན་ལ་སེམས་རབ་ཏུ་དང་
ཞིང་། བྱང་སེམས་རང་ཉིད་ཀྱི་སྦྱིན་པའི་ཕར་ཕྱིན་རྫོགས་པར་བྱེད་པའི་དགེ་བའི་
བཤེས་གཉེན་ནོ་སྙམ་དུ་གུས་པ་དང་དགའ་བས་རང་སངས་རྒྱས་བདག་ཉིད་ཆེན་
པོ་དེ་ལ་བཟའ་བ་དང་བཅའ་བ་གྱ་ནོམ་པའི་བསོད་སྙོམས་ཕུལ་ལོ། །འཕགས་པ་
དགྲ་བཅོམ་པ་དེས་ཀྱང་བྱང་སེམས་བདག་ཉིད་ཆེན་པོའི་ཚོགས་རྫོགས་པར་བྱ་
བའི་ཕྱིར་བསོད་སྙོམས་དེ་བཞེས་སོ། །
གཉིས་པ་འཕགས་པ་རང་སངས་རྒྱས་དེས་སྒྲ་མེད་ལུས་ཀྱི་རྣམ་འགྱུར་
གྱིས་ཆོས་བསྟན་ཏེ་སྦྱིན་བདག་དད་པར་མཛད་པ་ནི། དེ་ཡི་ཡིད་ནི་ཞེས་པ་ནས།
དཔལ་ བཞིན་ མཛེས། །ཞེས་ པའི་ བར་ ཏེ། འཕགས་ པ་ རང་ སངས་ རྒྱས་ དགྲ་
བཅོམ་པ་དེས་བྱང་སེམས་བདག་ཉིད་ཆེན་པོས་ཕུལ་བའི་བསོད་སྙོམས་དེ་ལྷུང་
བཟེད་དུ་བཞེས་ནས་རྒྱལ་བས་ཇི་ལྟར་གསུངས་པའི་བཅས་པ་དང་མཐུན་པར་
གསོལ་ཏེ། ཕྱག་དང་ཞལ་བཀྲུས་ནས་སྦྱིན་པའི་འཁོར་གསུམ་པོ་མི་དམིགས་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པས་རྒྱས་བཏབ་ཅིང་དོན་དམ་པའི་ཡོན་བསྔོ་བ་མཛད་ནས། བྱང་སེམས་བདག་
ཉིད་ཆེན་པོ་དེའི་ཐུགས་ཡིད་རབ་ཏུ་དང་བར་བྱ་བའི་ཕྱིར་ངང་པའི་རྒྱལ་པོ་འདབ་
མ་བརྐྱངས་པ་བཞིན་དུ་ནམ་མཁའ་ལ་ལྡིང་ངོ༌། །འཕགས་པ་རང་སངས་རྒྱས་
བདག་ཉིད་ཆེན་པོ་དེ་ནམ་མཁའ་ལ་ལྡིང་བཞིན་དུ་སྟེང་ནས་ཆར་འབེབས་པ་
དང༌། སྨད་ནས་མེ་འབར་བར་བྱེད་པ་གློག་དང་བཅས་པའི་ཆར་སྤྲིན་གྱི་དཔལ་
བཞིན་དུ་མཛེས་ལ། སྐད་ཅིག་དང་སྐད་ཅིག་ལ་འོད་འཕྲོ་ཞིང་མི་སྣང་བར་བྱེད་པ་
དང་། ཤར་ཕྱོགས་སུ་མི་སྣང་བར་བྱས་ཏེ་ནུབ་ཕྱོགས་སུ་གཟུགས་སྟོན་པ་དང་།
ནུབ་ཕྱོགས་སུ་མི་སྣང་བར་བྱས་ཏེ་བྱང་ཕྱོགས་སུ་གཟུགས་སྟོན་པ་སོགས་རྫུ་
འཕྲུལ་གྱི་བཀོད་པ་དུ་མ་བསྟན་ཅིང་། སྒྲ་མེད་ལུས་ཀྱི་རྣམ་འགྱུར་གྱིས་དད་པ་
ཅན་དག་ལ་ཆོས་བསྟན་ཏེ་སེམས་ཅན་མང་པོའི་རྒྱུད་ལ་དགེ་བའི་རྩ་བ་བསྐྱེད་
པར་མཛད་དོ། །ཆོས་སྟོན་པ་ཞེས་བྱ་བ་ནི་གདུལ་བྱ་ལ་འཁོར་བ་འཇུག་ལྡོག་གི་
བླང་དོར་ཚིག་གིས་བསྟན་ནས་གོ་བ་སྐྱེད་པར་བྱེད་པ་ཡིན་ན། བརྗོད་པའི་སྒྲ་
མེད་པར་ལུས་ཀྱི་རྣམ་འགྱུར་གྱིས་ཆོས་སྟོན་པ་དང་། དེས་གདུལ་བྱ་ལ་ལམ་གྱི་
གོ་བ་ཇི་ལྟར་བསྐྱེད་ཅེ་ན། སྤྱིར་གདུལ་བྱ་ལ་ལམ་གྱི་གོ་བ་བསྐྱེད་པ་ལ་དགེ་བའི་
བཤེས་གཉེན་གྱིས་ཚིག་གསལ་པོས་ལམ་མ་ནོར་བར་སྟོན་དགོས་པ་དེ་ལྟར་ཡིན་
ཡང་། རང་རྒྱལ་དགྲ་བཅོམ་པ་འདི་དག་ནི་སྔོན་གྱི་སྨོན་ལམ་གྱི་མཐུ་དང་། ཡེ་
ཤེས་ཀྱི་སྟོབས་ཀྱིས་ངག་སྨྲ་བ་ལ་མ་ལྟོས་པར་ལུས་ཀྱི་རྣམ་འགྱུར་གྱིས་གདུལ་བྱ་
རྣམས་ དད་ ཅིང་ འདུན་ པར་ བྱེད་ པ་ དང་། གདུལ་ བྱ་ ལ་ མངོན་མཐོ་དང༌ངེས་
ལེགས་ཀྱི་ལམ་གོ་བར་བྱེད་ནུས་པ་ཡིན་ནོ། །དེ་ཡང་འཕགས་པ་རང་སངས་རྒྱས་
འདི་དག་ནི་འཁོར་བ་ལ་ཡིད་འབྱུང་སྐྱོ་ཤས་ཤུགས་དྲག་ཅིང་འདུ་འཛི་ལང་ལོང་
- 358-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་མི་དགའ་བས། འབྲས་བུ་མངོན་དུ་བྱེད་པའི་ཚེ་སློབ་དཔོན་ལ་མི་ལྟོས་པར་
གཅིག་པུར་བྱང་ཆུབ་མངོན་དུ་བྱེད་པ་དང་། དད་པ་ཅན་རྗེས་སུ་འཛིན་པའི་ཚེ་
ངག་སྨྲ་བ་ནི་བརྗོད་འདོད་ཀྱི་ཀུན་སློང་སྔོན་དུ་བཏང་ནས་བྱེད་དགོས་པས་རྒྱུད་
འཁྲུག་པར་བྱེད་པ་དང་། ཏིང་ངེ་འཛིན་ལས་གཡེང་བར་བྱེད་པ་ཡིན་པས་ངག་སྨྲ་
བ་ལ་མ་ལྟོས་པར་ལུས་ཀྱི་རྣམ་འགྱུར་གྱིས་གདུལ་བྱ་ལ་ལམ་སྟོན་ནུས་པར་གྱུར་
ཅིག་ཅེས་ཡུན་རིང་པོ་ནས་སྨོན་ལམ་བཏབ་པའི་མཐུས་དེ་ལྟར་འབྱུང་བ་ཡིན་
ནོ། །བརྗོད་པའི་སྒྲ་མེད་པར་ལུས་ཀྱི་རྣམ་འགྱུར་གྱིས་གདུལ་བྱ་ལ་མངོན་མཐོ་
ངེས་ལེགས་ཀྱི་གོ་བ་བསྐྱེད་ནུས་པ་ནི། མངོན་རྟོགས་རྒྱན་ལས། གང་གང་དོན་ནི་
གང་གང་ལ། །ཇི་ལྟར་ཇི་ལྟར་ཉན་འདོད་པ། །དེ་དེ་ལ་དོན་དེ་དང་དེ། །སྒྲ་མེད་
ཀྱང་དེ་དེ་ལྟར་སྣང་། །ཞེས་གསུངས་པ་ལྟར་རོ། ། །
བཅུ་པ་བདུད་སྡིག་ཏོ་ཅན་ཡི་ཆད་ཅིང་ངོ་གནོང་ནས་མི་སྣང་བར་གྱུར་པ་ནི།
བདུད་ནི་ཞེས་ པ་ནས། མི་སྣང་གྱུར། །ཅེས་ པའི་བར་ཏེ། དེ་ ལྟར་བྱང་སེམས་
བདག་ཉིད་ཆེན་པོས་བདུད་ཀྱིས་ལམ་ལོག་པ་བསྟན་པ་རྣམས་རིགས་པས་སུན་
ཕྱུང་ཞིང་། ལམ་བཀག་སྟེ་མེ་དོང་སྤྲུལ་པ་རྣམས་པདྨའི་སྟེགས་སུ་གྱུར་ཏེ་བྱང་
སེམས་བདག་ཉིད་ཆེན་པོའི་སྦྱིན་པ་ལ་གེགས་བྱ་བར་མ་ནུས་པར་བྱང་སེམས་
བདག་ཉིད་ཆེན་པོས་འཕགས་པ་རང་སངས་རྒྱས་ལ་བསོད་སྙོམས་ཕུལ་བས་
བསོད་ནམས་རླབས་ཆེན་རྫོགས་ཤིང་། འཕགས་པ་རང་སངས་རྒྱས་དེས་ཀྱང་
བདུད་ལ་འཕྱ་བ་བཞིན་དང་། བདུད་ཟིལ་གྱིས་གནོན་པ་བཞིན་དང་། རྒྱལ་བའི་
བསྟན་པ་ནི་འདི་ལྟར་མཐུ་ཆེའོ་ཞེས་སྟོན་པ་བཞིན་ནམ་མཁའ་ལ་འཕགས་ཏེ་རྫུ་
འཕྲུལ་དཔག་མེད་བསྟན་པ་དེ་དག་མཐོང་བ་ན། བདུད་སྡིག་ཅན་བྱང་སེམས་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བདག་ཉིད་ཆེན་པོ་ལ་སྦྱིན་པའི་བར་ཆད་བྱའོ་སྙམ་དུ་ཡིད་ལ་བསམ་པ་དེ་མ་གྲུབ་
པས་ཡི་ཆད་ནས་མདངས་ཀྱང་ཉམས་པར་གྱུར་ཅིང་། བྱང་སེམས་བདག་ཉིད་
ཆེན་པོ་དེ་ལ་གདོང་ཕྱོགས་ཏེ་ལྟ་བར་ཡང་མ་ནུས་པར་སྤྲུལ་པའི་དམྱལ་བ་དང་
བཅས་པ་མི་སྣང་བར་བྱས་ཏེ་རང་གནས་སུ་བྲོས་པར་གྱུར་ཏོ། །གཞན་འཕྲུལ་
དབང་བྱེད་ཀྱི་བདག་པོ་བདུད་འདི་བྱང་སེམས་བདག་ཉིད་ཆེན་པོ་དེ་དེ་ཙམ་དུ་
སྦྱིན་པ་ལ་བར་ཆད་བྱ་བ་ལ་སྒྲིམ་པར་བྱེད་པ་དེའི་རྒྱུ་མཚན་ཅི་ཡིན་ཞེ་ན། བྱང་
སེམས་བདག་ཉིད་ཆེན་པོ་དེ་བརྩོན་པ་ཤུགས་དྲག་པོས་ཚོགས་མྱུར་དུ་རྫོགས་
པར་བྱེད་པ་དེ་མཐོང་བ་ན་བདུད་སྡིག་ཅན་འདི་སྙམ་དུ་བྱང་སེམས་འདི་བརྩོན་པ་
ཆེ་བ་འདི་ལྟར་མྱུར་དུ་འཚང་རྒྱ་བར་འགྱུར་ན། སངས་རྒྱས་པའི་ཚེ་གདུལ་བྱ་
བགྲང་བ་ལས་འདས་པ་ཞིག་པའི་སྤྱོད་ཡུལ་ལས་འདའ་བར་བྱེད་པར་འགྱུར་རོ་
སྙམ་དུ་ཡིད་ལ་མི་བཟོད་པའི་ཟུག་རྔུ་ཆེན་པོ་སྐྱེས་ནས་བྱང་སེམས་བདག་ཉིད་
ཆེན་པོ་དེ་ལམ་ལ་སློབ་པ་ལ་བར་ཆད་བྱ་བའི་ཕྱིར་བརྩོན་པར་བྱེད་པ་ཡིན་ནོ། །
དེ་ལྟར་ཡང་ཡོན་ཏན་རིན་པོ་ཆེ་སྡུད་པ་ལས། དེ་ཡི་ཚེ་ན་བདུད་ནི་ཟུག་རྔུ་ལྡན་
པར་འགྱུར། །མྱ་ངན་ཉམ་ཐག་སྡུག་བསྔལ་ཡིད་མི་བདེ་ཉམ་ཆུང་། །ཇི་ལྟར་བྱང་
ཆུབ་སེམས་དཔའ་འདི་ཡིད་ནུར་འགྱུར་ཞེས། །འཇིགས་པ་བསྟན་ཕྱིར་ཕྱོགས་
རྣམས་སྲེག་ཅིང་སྐར་མདའ་གཏོང་། །ཞེས་གསུངས་པ་ ལྟར་ རོ། །བྱང་སེམས་
བདག་ཉིད་ཆེན་པོ་འདི་ལྟ་བུ་ལ་བདུད་སྡིག་ཅན་གྱིས་བར་ཆད་བྱས་ཀྱང་དེའི་
དབང་དུ་འགྲོ་མི་སྲིད་ཅིང་དེས་གནོད་པར་མི་ནུས་པ་ནི། ཡོན་ཏན་རིན་པོ་ཆེ་སྡུད་
པ་ལས། གངྒཱའི་ཀླུང་མཉམ་ཞིང་ན་སེམས་ཅན་ཇི་སྙེད་པ། །དེ་ཀུན་ཡོངས་སུ་
བརྟག་པ་བཟུང་སྟེ་བདུད་གྱུར་ལ། །བ་སྤུ་ཉག་རེ་ལས་ཀྱང་དེ་སྙེད་སྤྲུལ་བྱས་
- 360 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱང་། །དེ་དག་ཀུན་གྱིས་མཁས་ལ་བར་ཆད་བྱ་མི་ནུས། །རྒྱུ་རྣམ་བཞི་ཡིས་བྱང་
ཆུབ་ སེམས་ དཔའ་ མཁས་ སྟོབས་ལྡན། །བདུད་ བཞིས་ ཐུབ་ པར་ དཀའ་ ཞིང་
བསྐྱོད་པར་མི་ནུས་ཏེ། །སྟོང་པར་གནས་དང་སེམས་ཅན་ཡོངས་སུ་མི་གཏོང་
དང༌། །ཇི་ སྐད་ སྨྲས་ བཞིན་ བྱེད་ དང༌ བདེ་ གཤེགས་ བྱིན་ རླབས་ ཅན། །ཞེས་
གསུངས་པ་ལྟར་རོ། །
གསུམ་པ་དོན་བསྡུས་ཏེ་གདམས་པ་ལ་གཉིས། རྟོགས་བརྗོད་འདིའི་
དོན་བསྡུས་ཏེ་གདམས་པ་དང་། སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་
བྱའི་ཉམས་ལེན་དུ་འཁྱེར་ཚུལ་བསྟན་པའོ། །དང་པོ་ནི། འདི་ཅིའི་ཕྱིར་བཤད་ཅེ་
ན། དེ་ལྟར་སྐྱེས་བུ་དམ་པ་རྣམས་ནི་བདག་བརླག་པར་འགྱུར་བ་ལ་ཡང་མི་
འཛེམ་པར་སྦྱིན་པ་བྱེད་ན། བདེ་བར་འདུག་པ་ལྟ་སུ་ཞིག་སྦྱིན་པ་མི་བྱེད། ཅེས་
པ་སྟེ། དངོས་ཟིན་གྱི་དོན་རྣམས་གོ་སླ་ཞིང་། གནད་རྣམས་ནི་འདིའི་མཚམས་
སྦྱར་དང་རྟོགས་བརྗོད་སྔ་མ་རྣམས་སུ་བཤད་ཟིན་ཏོ། །གཉིས་པ་སྔོན་བྱུང་སྟོན་
པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་འཁྱེར་ཚུལ་བསྟན་པ་ནི། དེ་
བས་ན་སྙིང་སྟོབས་ཅན་ནི་སྡིགས་ཀྱང་མི་རིགས་པ་བྱེད་དུ་གཞུག་མི་ནུས་སོ་ཞེས་
ཀྱང་བཤད་པར་བྱའོ། །ཞེས་པ་སྟེ། ཐེག་པ་ཆེན་པོའི་ལམ་ལ་སློབ་པར་འདོད་
པའི་གདུལ་བྱ་རྣམས་ཀྱིས་རྟོགས་བརྗོད་འདི་ལྟ་བུ་ལ་སོགས་པ་སྟོན་པ་ཐུགས་རྗེ་
ཅན་དེས་སྔོན་ལམ་ལ་སློབ་པའི་ཚེ་སྙིང་སྟོབས་ཇི་ལྟར་བསྐྱེད་པ་དང་། འདུད་ཀྱི་
བར་ཆད་ཀྱི་དབང་དུ་མ་བཏང་བར་ལམ་མཐར་ཕྱིན་པར་མཛད་པ་དེ་ལྟ་བུའི་རྣམ་
ཐར་རྣམས་དྲན་པར་བྱས་ལ། སྟོན་པ་ཐུགས་རྗེ་ཅན་པའི་རྗེས་སུ་བསླབས་ཏེ་བྱང་
ཆུབ་ཏུ་སེམས་བསྐྱེད་ནས་སྙིང་སྟོབས་ཆེན་པོས་རང་གི་ཉོན་མོངས་པའི་དབང་དུ་
- 361-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མི་ གཏོང་ ཞིང་། བདུད་ སྡིག་ ཅན་ ལ་ སོགས་ པ་ གཞན་ གྱིས་ བསླུས་ པ་ དང༌།
སྡིགས་པ་དང༌། མི་རིགས་པའི་ལོག་པའི་ལམ་བསྟན་པ་དང༌། དགེ་བ་ལ་བསྐུལ་
བ་ལྟར་བཅོས་ནས་ཐེག་པ་ཆེན་པོའི་ལམ་ལས་བློ་བསྒྱུར་བ་སོགས་བར་ཆད་ཅི་
བྱུང་ཡང་དགེ་བའི་བཤེས་གཉེན་མཁས་པ་ལ་འབྲལ་མེད་དུ་བསྟེན་པ་དང་། བྱང་
ཆུབ་ཀྱི་སེམས་ཤུགས་དྲག་ཏུ་བསྐྱེད་པ་དང་། རྐྱེན་ཅི་བྱུང་ཡང་སེམས་ཅན་བློས་
མི་གཏོང་བ་དང་། ཆོས་ཐམས་ཅད་བདེན་པས་སྟོང་པ་སྒྱུ་མ་ལྟ་བུར་ལྟ་བ་རྣམས་
ནམ་ཡང་འབྲལ་མེད་དུ་བྱས་ཏེ་བར་ཆད་ཐམས་ཅད་ཐབས་དེ་དག་གིས་བསལ་
ཏེ་ལམ་མཐར་ཕྱིན་པ་ཞིག་བྱའོ། །དངོས་ཟིན་གྱི་ཚིག་དོན་ནི་གོ་སླའོ། ། །
བཞི་པ་ལེའུའི་མཚན་བསྟན་པ་ནི། ཚོང་དཔོན་གྱི་སྐྱེས་པའི་རབས་ཏེ་བཞི་
པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་
རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་ལས།
རྟོགས་བརྗོད་བཞི་པའི་བཤད་པའོ།། །། །
༈ གཉིས་པ་ཡོ་བྱད་ཐམས་ཅད་བཏང་བས་དབུལ་པོར་གྱུར་ཀྱང་ཞུམ་
པ་མེད་པར་སྦྱིན་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་
གནས་སྐབས་སུ་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། ཚོང་དཔོན་ཟིལ་གྱིས་མི་ནོན་པར་འཁྲུངས་པའི་རྟོགས་
བརྗོད་ རྒྱས་ པར་ བཤད་ པ། དོན་ བསྡུས་ཏེ་ གདམས་པ། ལེའུའི་མཚན་བསྟན་
པའོ། །དང་པོ་ནི། སྐྱེས་བུ་དམ་པ་རྣམས་ནི། ཞེས་པ་ནས། མི་འགྱུར་རོ། ། ཞེས་
པའི་བར་ཏེ། ཐེག་པ་ཆེན་པོར་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་
པའི་སྐྱེས་བུ་དམ་པ་རྣམས་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་སློབ་པར་བྱེད་པ་
- 362 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡིན་ལ། ཕར་ཕྱིན་དྲུག་གི་ནང་ནས་ཀྱང་ཐོག་མར་སྦྱིན་པ་ལ་སློབ་དགོས་ཤིང༌།
སྦྱིན་པ་ལ་སློབ་ པའི་ ཚེ་ སྦྱིན་ པ་ཆུང་ངུ་ལའང་མི་བརྙས་ པར་ གཏོང་བ་དང༌།
འགལ་རྐྱེན་གང་གིའང་དབང་དུ་མ་སོང་བར་གཏོང་བ་དང་། རང་གི་འབྱོར་པ་
ཟད་དུ་དོགས་ནས་སྦྱིན་པ་བྱེད་པར་ཞུམ་པ་མི་འགྱུར་བ་ནོར་ཟད་དང་དབུལ་
པོར་བྱུང་ན། དེ་ཉིད་རྒྱུ་མཚན་དུ་བྱས་ཏེ་སླར་ཡང་སྦྱིན་པ་གཏོང་བ་ལ་ལྷག་པར་
བརྩོན་པ་སྟོན་པ་ཐུགས་རྗེ་ཅན་དེ་ཉིད་ཀྱིས་སྔོན་སློབ་པ་ལམ་གྱི་གནས་སྐབས་
སུ་ནོར་ཐམས་ཅད་ཟད་ཀྱང་ཞུམ་པ་དང་ཆགས་པ་མེད་པར་སྦྱིན་པ་ཇི་ལྟརམཛད་
པའི་རྣམ་ཐར་ལྟར་བསླབ་པར་བྱའོ། །གཉིས་པ་ཚོང་དཔོན་ཟིལ་གྱིས་མི་ནོན་
པར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་གསུམ། ཡོན་ཏན་ཐམས་
ཅད་ཡོངས་སུ་ལྡན་པའི་རྟེན་ཁྱད་པ་ཅན་ཞིག་ཏུ་བསམ་བཞིན་དུ་སྐྱེ་བ་བཞེས་
པའི་ ཚུལ། སེམས་དཔའ་ཆེན་པོ་དེའི་ཡོན་ཏན་ སྤྱིར་བསྟན་པ། ཁྱད་པར་ནོར་
ཟད་དུ་དོགས་པ་སོགས་ཕྱི་ནང་གི་རྐྱེན་གང་གིས་ཀྱང་མ་ཕྲོགས་པར་སྦྱིན་པ་
མཛད་པའི་ཚུལ་ལོ། །དང་པོ་ནི། དེ་ཡང་འདི་སྐད་ཐོས་ཏེ། །ཞེས་པ་ནས། ཚོང་
དཔོན་ཞིག་ཏུ་གྱུར་ཏོ་ཞེས་གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་དེ་
ཉིད་ཀྱིས་སྔོན་སློབ་པ་ལམ་གྱི་གནས་སྐབས་སུ་ནོར་ཟད་དུ་དོགས་པ་སོགས་ཕྱི་
ནང་གི་རྐྱེན་གང་གིས་ཀྱང་བསྒྱུར་མི་ཐུབ་པར་སྦྱིན་པ་མཛད་ཚུལ་དེ་ཡང་འོག་
ནས་འབྱུང་བ་འདི་སྐད་དུ་བླ་མ་རྣམས་ཀྱི་ཞལ་ལས་ཐོས་ཏེ། །སྟོན་པ་ཐུགས་རྗེ་
ཅན་འདི་སྔོན་བྱང་ཆུབ་སེམས་དཔར་གྱུར་པའི་ཚེ་བསྐལ་བ་གྲངས་མེད་པར་
ཚོགས་གཉིས་བསགསས་པས་ཕྱིར་མི་ལྡོག་པ་སའི་དབང་ཕྱུག་ཏུ་གྱུར་ པ་ན།
ལས་དང་ཉོན་མོངས་པས་འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གིས་འཇིག་རྟེན་ཐམས་ཅད་ལ་ཕན་པའི་དོན་བྱེད་པའི་ཕྱིར་སྦྱིན་པ་པོའི་གཙོ་བོ་
ཚོང་དཔོན་ཞིག་ཏུ་གྱུར་ཏོ་ཞེས་གྲག་གོ་སྟེ་ཐོས་སོ། །སེམས་དཔའ་ཆེན་པོ་ཚོང་
དཔོན་དུ་གྱུར་པ་དེ་ནི་ལྷན་ཅིག་སྐྱེས་པ་དང་། སྦྱོར་བྱུང་གི་ཡོན་ཏན་རྒྱ་ཆེན་པོ་
དང་ལྡན་ཏེ། སེམས་དཔའ་ཆེན་པོ་དེ་འཁྲུངས་ཙམ་ཉིད་ནས་ཐུགས་བྱམས་པ་
དང་སྙིང་རྗེའི་དབང་དུ་གྱུར་ཅིང་། དཀོན་མཆོག་གསུམ་ལ་གུས་པ་རྨད་དུ་བྱུང་བ་
དང་ལྡན་པས་དཀོན་མཆོག་མཆོད་པ་དང༌། དབུལ་ཕོངས་རྣམས་གང་ལ་གང་
འདོད་ཀྱི་ཚིམ་པར་མཛད་པ་སོགས་གཏོང་བ་ལ་ངང་གིས་གཞོལ་བ་དང་། རང་
བཞིན་གྱི་ཁ་ན་མ་ཐོ་བ་ཕྲ་མོས་ཀྱང་གོས་པ་མེད་པའི་ཚུལ་ཁྲིམས་དང་། སྔོན་
ཐུགས་བསྐྱེད་པ་ནས་བཟུང་ནམ་ཡང་ཉམས་པ་མེད་པའི་བྱང་ཆུབ་སེམས་དཔའི་
ཚུལ་ཁྲིམས་དང༌། དུས་མཚམས་རྣམས་ལ་ཡན་ལག་བརྒྱད་པའི་ཁྲིམས་བསྲུངས་
ཏེ་ཚུལ་ཁྲིམས་ཀྱི་བསླབ་པ་གསོ་ཞིང་སྦྱོང་བར་བྱེད་པ་དང་། སྔོན་ཡུན་རིང་པོ་
ནས་ བསོད་ནམས་བསགས་ པའི་རྣམ་སྨིན་གྱི་འབྲས་བུ་ ཆོ་ རིགས་བཙུན་ པ་
སོགས་རྣམ་སྨིན་གྱི་ཡོན་ཏན་བརྒྱད་དང་ལྡན་པ་དང་། དགེ་བའི་དམིགས་པ་ལ་
དྲན་པ་ཉམས་པ་མེད་པས་དབང་པོ་རྣམས་དུལ་བ་དང༌། སྡེ་སྣོད་གསུམ་མང་དུ་
ཐོས་པ་དང་། ཐོས་པའི་དོན་ལ་བསམ་པས་ངེས་ཤེས་རྙེད་པ་དང༌། ཇི་ལྟར་ངེས་
པའི་དོན་རྣམས་ཐུགས་རྒྱུད་ལ་གོམས་པའི་རྟོགས་པ་མཆོག་དང་ལྡན་པ་དང་།
ལུགས་ཀྱི་བྱ་བ་རྣམས་ཀྱང་ཤེས་པ་དང་། ཡོན་ཏན་གྱི་གཏེར་ཆེན་པོ་གྱུར་ཀྱང་
ཁེངས་པ་དང་དྲེགས་པའི་དྲི་ཙམ་ཡང་མེད་པ་དང༌། ལང་ཚོ་གསར་པ་དང་ལྡན་
ཡང་ཆགས་པ་དང་ཕྱར་གཡེང་གི་དྲི་ཙམ་ཡང་མེད་པ་ལ་སོགས་པ་ཡོན་ཏན་གྱི་
ཕུང་པོ་ཆེན་པོ་དང་ལྡན་ཞིང་། ཡུན་རིང་པོ་ནས་བསགས་པའི་བསོད་ནམས་ཀྱི་
- 364 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐུས་འཇིག་རྟེན་གྱི་འབྱོར་པ་ཐམས་ཅད་དེར་སྤངས་པ་བཞིན་དུ་འབྱོར་པ་ཕུན་
སུམ་ཚོགས་པ་ནི་ནོར་སྦྱིན་ཞེས་གྲགས་པ་རྣམ་ཐོས་ཀྱི་བུ་དང་འདྲའོ། །འབྱོར་པ་
ཕུན་སུམ་ཚོགས་པ་ཇི་སྙེད་ཡོད་པ་དེ་དག་ཀྱང་སྦྱིན་པའི་ཞིང་རྣམས་ལ་གཏོང་བ་
ཁོ་ནར་མཛད་པས་གློ་བུར་དུ་ལྷགས་པའི་སྦྱིན་པའི་ཞིང་ཐམས་ཅད་ལ་གང་ལ་
གང་འདོད་དུ་སྦྱིན་པ་བྱེད་པས། དུས་ཀུན་ཏུ་སྦྱིན་པའི་སྦྱོར་བ་རྒྱུན་མི་ཆད་པ་ནི་
གངས་རི་ཆེན་པོ་ལས་ཆུ་ཀླུང་རྒྱུན་མི་ཆད་དུ་འབབ་པ་ཇི་བཞིན་དུ་གྱུར་ཏོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གསུམ།
སྦྱིན་པའི་ཡོན་ཏན་གྱི་སྒོ་ནས་མཚན་སྙན་གྲགས་ཚུལ། སློང་པ་པོ་ཐམས་ཅད་ཀྱི་
རེ་བ་སྐོང་བར་མཛད་པ། ནོར་ གསོག་པ་ཉེས་དམིགས་ཆེ་བར་གཟིགས་ནས་
གཏོང་བ་ལ་དགའ་བར་མཛད་པའི་ཚུལ་ལོ། །དང་པོ་ནི། སེར་སྣ་ཞེས་པ་ནས།
བཏགས་སོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་འཁྲུངས་ཙམ་
ཉིད་ནས་གཞན་གྱིས་བསྐུལ་བ་ལ་མི་ལྟོས་པར་ཞིང་དམ་པ་རྣམས་མཆོད་པ་དང་།
དབུལ་ཕོངས་རྣམས་ལ་སྦྱིན་པ་བྱ་བ་ལ་ངང་གིས་གཞོལ་ཞིང་། སྦྱིན་པའི་ཉམས་
ལེན་དང་འགལ་བའི་སྐྱོན་ནོར་ལ་ཆགས་པའི་སེར་སྣ་དང༌། སྦྱིན་པའི་ཞིང་རྣམས་
ལ་སྡང་བ་དང༌། ཁྱད་གསོད་དང༌། ཉེ་རིང་བྱེད་པ་དང་། དུས་སུ་མི་སྟེར་བར་རྒྱང་
བར་བྱེད་པ་དང་། སྦྱིན་པ་ལ་འབྲས་བུ་མེད་པར་ལྟ་བའི་ལོག་ལྟ་ལ་སོགས་པའི་
ཉེས་ པ་ གང་གིས་ ཀྱང་ཟིལ་གྱིས་མི་ནོན་པ་ཞིག་བྱུང་བས། དེའི་ ཕྱིར་སེམས་
དཔའ་ཆེན་པོ་དེའི་ མིང་ ཡང་ ཟིལ་ གྱིས་ མི་ནོན་ པ་ ཞེས་བཏགས་ཤིང་ཕྱོགས་
ཐསམ་ཅད་དུ་མཚན་སྙན་དེ་ལྟར་དུ་གྲགས་སོ། །
གཉིས་པ་སློང་བ་པོ་ཐམས་ཅད་ཀྱི་རེ་བ་སྐོང་བར་མཛད་པ་ནི། འདོད་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་དོན་འབྱོར་ཞེས་པ་ནས། རབ་ཏུ་མེད་པར་བྱས། །ཞེས་པའི་བར་ཏེ། བྱང་
སེམས་བདག་ཉིད་ཆེན་པོ་དེས་དབུལ་ཞིང་ཕོངས་པའི་སྐྱེ་བོ་སུ་ཞིག་མདུན་དུ་བྱུང་
ཡང་གང་ལ་གང་འདོད་ཀྱི་ཡོ་བྱད་བཏང་སྟེ་ཚིམ་པར་མཛད་པས། བྱང་སེམས་
བདག་ཉིད་ཆེན་པོ་དེ་དབུལ་ཕོངས་སུས་མཐོང་ཡང་བདག་ཉིད་ཆེན་པོ་འདིས་ནི་
བདག་ཅག་གི་འདོད་པའི་དོན་འབྱོར་པར་བྱེད་པར་ཐེ་ཚོམ་མེད་དོ་སྙམ་དུ་རེ་བ་
བརྟན་པར་གྱུར་པས། བྱང་སེམས་བདག་ཉིད་ཆེན་པོ་དེ་མི་དབུལ་ཕོངས་རྣམས་
ལ་དགའ་བ་ཁྱད་པར་ཅན་སྐྱེ་བའི་རྒྱུར་གྱུར་པའོ། །དབུལ་ཞིང་ཕོངས་པ་རྣམས་
ཀྱིས་སེམས་དཔའ་ཆེན་པོ་དེ་མཐོང་ན་དགའ་བ་བཞིན་དུ་སེམས་དཔའ་ཆེན་པོ་
དེས་ཀྱང་དབུལ་ཞིང་ཕོངས་པ་རྣམས་མཐོང་ན་དགའ་བོ་ཞེས་མཁས་མཆོག་
དཔའ་བོས་སེམས་དཔའ་ཆེན་པོས་སློང་བ་རྣམས་ཡིད་དགའ་བར་མཛད་པ་ལ་
ཚིག་རྒྱན་ངོ་མཚར་བས་བསྔགས་སོ། །དེ་ཡང་དབུལ་ཕོངས་རྣམས་ཀྱིས་སེམས་
དཔའ་ཆེན་པོ་དེ་མཐོང་ན་དགའ་བ་ནི་ཚེ་འདིའི་སྲོག་འཚོའི་རྟེན་ཟས་གོས་ཙམ་
ཞིག་རྙེད་པས་ཚིམ་པ་ཡིན་ལ། སེམས་དཔའ་ཆེན་པོས་དབུལ་ཕོངས་དེ་རྣམས་
མཐོང་ན་དགའ་བ་ནི་དབུལ་ཕོངས་དེ་དག་ལ་སྦྱིན་པ་བྱས་པ་ལས་ཚེ་ཕྱི་མར་
མངོན་མཐོའི་དཔལ་འབྱོར་ཕུན་སུམ་ཚོགས་པ་ཟད་མི་ཤེས་པ་འབྱུང་བས་དོན་དུ་
དབུལ་ཕོངས་འདི་དག་ནི་ངའི་སྦྱིན་བདག་གོ་སྙམ་པ་དང་། འདོད་དགུ་སྟེར་བའི་
ཡིད་ བཞིན་ གྱི་ནོར་བུ་ལྟ་བུའོ་ སྙམ་ པ་དང་། མཐར་ཐུག་ སྦྱིན་ པའི་ ཕར་ ཕྱིན་
རྫོགས་པར་བྱས་ཏེ་སངས་རྒྱས་ཀྱི་གོ་འཕང་ཡང་དབུལ་ཕོངས་འདི་དག་ལ་བརྟེན་
ནས་ཐོབ་པར་འགྱུར་བས་དབུལ་ཕོངས་འདི་དག་ནི་བདག་གི་དགེ་བའི་བཤེས་
གཉེན་ནོ་སྙམ་དུ་མཐོང་ན་ཆེས་དགའ་བའོ། །བྱང་སེམས་བདག་ཉིད་ཆེ་པོ་དེ་ལ་
- 366 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སློང་བ་པོ་རྣམས་ཀྱིས་བསླང་ཞེས་སྨྲས་པ་ན་གང་དང་གང་སློང་བ་དེ་དང་དེ་དེ་མ་
ཐག་སྟེར་བར་མཛད་ཀྱི་ཡོད་བཞིན་དུ་སློང་བ་པོས་བསླངས་པའི་ཚེ་དེ་ང་ལ་མེད་
ཅེས་ནམ་ཡང་སྨྲ་བར་མི་ནུས་ཏེ། བྱང་སེམས་བདག་ཉིད་ཆེན་པོ་དེ་ཡི་སེམས་
སློང་བ་པོ་རྣམས་ལ་མི་བཟོད་པའི་སྙིང་རྗེ་ཆེན་པོའི་གཞན་དབང་དུ་གྱུར་པ་ཡིན་
པས། སྙིང་རྗེ་ཆེན་པོས་ནོར་ལ་ཆགས་པའི་སྐབས་རབ་ཏུ་མེད་པར་བྱས་པས་
སོ། །གཞུང་འདིས་ནི་རྒྱལ་སྲས་བདག་ཉིད་ཆེན་པོ་རྣམས་ལུས་ལོངས་སྤྱོད་གང་
ལའང་ཆགས་པ་མེད་པར་གཏོང་བ་སྙིང་རྗེ་ཆེན་པོའི་མཐུ་ཡིན་པར་བསྟན་ལ།
འདི་ཡང་མཚོན་བྱེད་ཙམ་སྨོས་པ་ཡིན་ཏེ། རྒྱལ་སྲས་སའི་དབང་ཕྱུག་ཏུ་གྱུར་པ་
ཐུགས་སྙིང་རྗེ་ཆེན་པོའི་གཞན་དབང་དུ་སོང་བ་རྣམས་ནོར་ལ་ཆགས་པ་མེད་པ་
ཙམ་དུ་མ་ཟད། སྙིང་རྗེ་ཆེན་པོའི་དབང་གིས་རང་གི་ལུས་ལ་ཡང་ཆགས་པ་མེད་
ཅིང་། དེར་མ་ཟད་ ཚངས་ པ་ དང་ བརྒྱ་ བྱིན་ གྱི་དཔལ་ལའང་ ཆགས་ པ་ མེད་
དོ། །དེར་ཡང་མ་ཟད་རང་དོན་དུ་ཐར་པའི་བདེ་བ་ལའང་ཆགས་པ་མེད་དོ། །
དེར་ཡང་མ་ཟད་རང་དོན་དུ་ཐར་པའི་བདེ་བ་ལའང་ཆགས་པ་མེད་པར་སེམས་
ཅན་གྱི་དོན་དུ་འགྱུར་ན་དམྱལ་བའི་མེའི་ནང་དུའང་གནས་པར་སྤྲོ་ལ། སེམས་
ཅན་ལ་མི་ཕན་ན་དག་པའི་ཞིང་དུའང་གནས་པར་མི་སྤྲོའོ། །བྱང་སེམས་ལས་
དང་པོ་པ་རྣམས་ཀྱིས་ཀྱང་སྙིང་རྗེ་ཆེན་པོ་བསྐྱེད་ནས་ནོར་ལ་ཆགས་པའི་དབང་
དུ་མ་སོང་བར་བྱ་དགོས་ཏེ། དེ་ལྟར་མ་བྱས་པར་ནོར་ལ་ཆགས་པའི་ནོར་ལ་
ཆགས་པའི་དབང་དུ་སོང་ནས་སློང་བ་པོའི་རེ་བ་བཅད་ན། སེར་སྣས་ཆོས་ནོར་
མི་སྟེར་དང་། །ཞེས་ཉེས་བྱས་ཉོན་མོངས་ཅན་ཞིག་བསྐྱེད་པར་གསུངས་སོ། །
གསུམ་པ་ནོར་གསོག་པ་ཉེས་དམིགས་ཆེ་བར་གཟིགས་ནས་གཏོང་བ་ལ་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགའ་བར་མཛད་ཚུལ་ལ་བཞི། རང་གི་ཁྱིམ་དུ་ནོར་བྱུང་བ་བས་སོང་བ་ལ་
དགའ་བར་མཛད་པ། ནོར་བསགས་པས་ཚེ་འདིར་གནོད་པ་འབྱུང་བར་བསྟན་
པ། ནོར་བསགས་པས་ཚེ་ཕྱི་མར་གནོད་པ་འབྱུང་བར་བསྟན་པ། ནོར་བཏང་
བས་རང་གཞན་གཉིས་ཀའི་དོན་འགྲུབ་པའོ། །དང་པོ་ནི། ཕོངས་པ་རྣམས་ཀྱི་
ཞེས་པ་ནས། རབ་ཏུ་དགའ་ཞེས་པའི་བར་ཏེ། བྱང་སེམས་བདག་ཉིད་ཆེན་པོ་
དེས་ནོར་གསོག་པ་ཉེས་དམིགས་ཆེ་བར་གཟིགས་ཤིང་། གསེར་དང་ཕོང་བར་
མཉམ་པ་དང༌། ནམ་མཁའ་དང་ ལག་མཐིལ་དུ་མཉམ་པའི་རྟོགས་པ་མཆོག་
བརྙེས་པས་རང་གི་ཁྱིམ་དུ་ནོར་བྱུང་བ་བས་དབུལ་ཞིང་ཕོངས་པ་རྣམས་ཀྱིས་ནོར་
བསླངས་པ་ལ་དགའ་བས། དབུལ་ཕོངས་རྣམས་ཀྱིས་རང་གི་ཁྱིམ་ནས་ནོར་གྱི་
སྙིང་པོ་གསེར་དང་དངུལ་དང་ཡིད་བཞིན་གྱི་ནོར་བུ་སོགས་གང་གཅེས་གཅེས་
ཐམས་ཅད་ཕྱུང་སྟེ་ཁྱེར་ཡང་ལྷག་པར་རབ་ཏུ་དགའ་བར་མཛད་དོ། །འདི་ཡང་
བྱང་སེམས་ས་ཐོབ་པ་རྣམས་ཀྱིས་སྦྱིན་པའི་ཉམས་ལེན་མཛད་ཚུལ་ཡིན་གྱི་བྱང་
སེམས་ལས་དང་པོ་པ་རྣམས་ཀྱིས་ནི་རང་གཞན་ལ་ཕན་གནོད་དཔྱད་ནས་བྱ་
དགོས་ཏེ། དབུལ་ཕོངས་རྣམས་ཀྱིས་ནོར་རྐུར་བཅུག་ན་དེ་ཉེས་པ་དང་བཅས་
པར་འགྱུར་བ་དང༌། རང་ཉིད་ཀྱང་རྟེན་དགེ་སློང་ཡིན་ན་ཆོས་གོས་རྣམ་གསུམ་མི་
སྟེར་བར་བསྲུང་དགོས་པ་དང༌། གླེག་བམ་ཡང་རང་ཉིད་དེ་ལ་ཉམས་ལེན་བྱེད་
ཅིང་ངེས་པ་དགོས་པར་ཞིག་ཡིན་ན་ངེས་པར་བསྲུང་དགོས་པ་སོགས་རྒྱུད་ཚོད་
དང་མཐུན་པར་དགག་དགོས་ཀྱི་གནད་ཤེས་པ་གཅེས་སོ། ། །
གཉིས་པ་ནོར་བསགས་པས་ཚེ་འདིར་གནོད་པ་འབྱུང་བར་བསྟན་པ་ནི།
རྒྱུ་རྐྱེན་ཞེས་པ་ནས། ནོར་མིན་རིག །ཅེས་པའི་བར་ཏེ། བྱང་སེམས་བདག་ཉིད་
- 368 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོས་ཁྱིམ་དུ་ནོར་བྱུང་བ་བས་ཁྱིམ་ནས་ནོར་ ཕྱིར་སོང་བ་ལ་དགའ་བར་
མཛད་པའི་རྒྱུ་མཚན་ཅི་ཡིན་ཞེ་ན། བྱང་སེམས་བདག་ཉིད་ཆེན་པོ་དེ་ནི་སེར་
སྣས་ནོར་བསགས་པའི་ཉེས་དམིགས་ཇི་བཞིན་མཁྱེན་ནས་དེ་ལྟར་མཛད་པ་
ཡིནནོ། །ཉེས་དམིགས་ཇི་ལྟར་མཁྱེན་ཅེ་ན། སེར་སྣས་ནོར་བསགས་ཀྱང་ནོར་
ལ་ གནས་ པའི་མཐུ་མེད་པ་དང༌། སེར་སྣས་བསགས་པའི་ནོར་ནི་ཤིན་ཏུ་མི་
བཟད་པའི་ཕུང་ཀྲོལ་སྐྱེད་པར་བྱེད་པ་ཡིན་པས། དོན་དུ་ན་ནོར་མིན་པར་ཕུང་
བྱེད་དང་བྱུར་ཡིན་པར་བྱང་སེམས་བདག་ཉིད་ཆེན་པོས་རིག་གོ །ནོར་ལ་གནས་
པའི་མཐུ་མེད་པ་ནི་སྤྱིར་འདུས་བྱས་ཐསམ་ཅད་རང་གྲུབ་ཙམ་ནས་འཇིག་པའི་
ངང་ཅན་དུ་སྐྱེ་བས། འཇིག་པ་ཕྱིས་འབྱུང་གི་རྒྱུ་རྐྱེན་ལ་མི་ལྟོས་པར་སྐད་ཅིག་
གིས་འཇིག་པར་འགྱུར་ལ། དུས་དང་རྒྱུན་གྱི་དབང་དུ་བྱས་ན་ཡང་། མི་ཡི་ནོར་
རྣམས་སྐར་མདའི་རང་བཞིན་ལྟར། །ཡོངས་སུ་མ་བཏང་དེ་དག་མེད་པར་འགྱུར།
ཞེས་གསུངས་པ་ལྟར། སེར་སྣས་བསགས་ཀྱང་རྒྱུ་རྐྱེན་གཞན་མེད་པར་ངང་གིས་
མྱུར་དུ་ ཆུད་ཟ་བར་ འགྱུར་ཏེ། གོས་རྣམས་ནི་ངང་གིས་ཟད་ཅིང་ དེངས་ པར་
འགྱུར། བཟའ་བཏུང་རྣམས་ངང་གིས་རྙིང་སྟེ་རུལ་ཞིང་མྱགས་པར་འགྱུར་ལ། དེ་
དག་གི་མཚོན་ནས་ཡོ་བྱད་ཐམས་ཅད་ངང་གིས་རྙིང་སྟེ་ཆུད་ཟ་བར་འགྱུར་ཏེ།
མདོར་ན་འཁོར་བའི་ཕུན་ཚོགས་ཐམས་ཅད་ཀྱི་མཐའ་རྒུད་པས་སྡུད་པ་ངང་ཚུལ་
ཡིན་པར་མདོ་ལས་གསུངས་པ་ལྟར་རོ། །སེར་སྣས་བསགས་པའི་ནོར་གྱིས་ཕུང་
ཀྲོལ་ བསྐྱེད་པ་ནི། འདུལ་བ་ལུང་ལས། སྟོན་པ་དང་ཤཱ་རིའི་བུ་གཉིས་ལྗོངས་
རྒྱུར་བྱོན་པ་ན། གཏེར་འོད་པས་ཁ་ཕྱེ་བ་ཞིག་གཟིགས་ནས། སྟོན་པས་དུག་མྱུར་
དུ་ཁྱབ་པར་བྱེད་པའོ་ཞེས་གསུངས་པ་ན། ཤཱ་རིའི་བུས་དུག་དྲག་པོ་ལགས་སོ་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞེས་ཞུས་པ་ཤིང་ཐུན་ཞིག་གིས་ཐོས་ནས་བལྟས་པས་གཏེར་མཐོང་ནས་དགའ་
ཆེས་ཏེ། དེ་མ་ཐག་བཏོན་ཏེ་ནང་དུ་བསྐྱལ་བས། ཤིང་ཐུན་ནོར་ཆེན་པོར་གྱུར་པ་
རྒྱལ་པོ་མ་སྐྱེས་དགྲས་རིག་ནས་སྙད་བཏགས་ཏེ་ནོར་ཐམས་ཅད་ཕྲོགས། ཤིང་
ཐུན་དེ་ཉེ་དུ་དང་བཅས་པ་བཙོན་རར་བཅུག་སྟེ་སྡུག་བསྔལ་མི་བཟད་པ་མྱོང་བར་
གསུངས་པ་ལྟ་བུའོ། ། །
གསུམ་པ་ནོར་བསགས་པས་ཚེ་ཕྱི་མར་གནོད་པ་འབྱུང་བར་བསྟན་པ་ནི།
འཇིག་ རྟེན་ དག་ན་ ཞེས་ པ་ ནས། གྲོགས་ སུ་ འགྱུར། །ཞེས་ པའི་བར་ཏེ། སེར་
སྣས་ནོར་བསགས་པས་ཕྱི་མར་ངན་སོང་དུ་སྐྱེ་བའི་རྒྱུ་བྱེད་དེ། འཇིག་རྟེན་དག་
ན་ཆོས་དོན་མ་གོ་བའི་སྐྱེ་བོ་ཕལ་ཆེར་ལ་ནོར་རྙེད་ན་ནོར་དེ་ནི་ཆགས་པའི་གཞི་
དང༌། ངན་འགྲོའི་ གྲོགས་ཏེ་རྒྱུར་འགྱུར་རོ། །ནོར་ཆགས་པའི་གཞིར་སོང་ནས་
ཕུང་བ་ནི་སྔོན་ཁྱིམ་བདག་ཞིག་གསེར་ལ་ཆགས་བཞིན་དུ་ཤི་ནས་གསེར་དེ་ཉིད་
ལ་གབ་པའི་སྦྲུལ་ཞིག་ཏུ་སྐྱེས་པ་དང། བུད་མེད་ཅིག་རང་གི་བྱད་གཟུགས་བཟང་
བ་ལ་ཆགས་བཞིན་དུ་ཤི་ནས་རོ་དེའི་ནང་དུ་སྦྲུལ་དུ་སྐྱེས་པ་དང་། དགེ་སློང་ཞིག་
ལྷུང་བཟེད་ལ་ཆགས་བཞིན་དུ་ཤི་ནས་ལྷུང་བཟེད་ཀྱི་ནང་དུ་སྦྲུལ་དུ་སྐྱེས་པ་དགེ་
འདུན་རྣམས་ཀྱིས་ཤི་བའི་ཡོ་བྱད་བགོ་ཕྱིར་ལྷུང་བཟེད་དེ་བླངས་པ་ན། སྦྲུལ་དེ་
ཁྲོས་ནས་ཁ་ནས་མེ་འབར་བཞིན་དུ་ནགས་ཚང་ཚིང་དུ་ཕྱིན་པས་ནགས་ལ་མེ་
མཆེད་དེ་སྦྲུལ་མེས་ཚིག །ཤི་ནས་ཚ་དམྱལ་དུ་སྐྱེས། དེའི་ཚེ་དགེ་སློང་དེའི་རོ་
དུར་ཁྲོད་དུ་མེས་བསྲེགས་པ་དང་། སྦྲུལ་ནགས་ཁྲོད་དུ་མེས་ཚིག་པ་དང༌། ཚ་
དམྱལ་དུ་སྐྱེད་པ་དེའི་ལུས་མེས་ཚིག་པ་གསུམ་དུས་གཅིག་ཏུ་བྱུང་བས། སྟོན་
པས་དགེ་སློང་རྣམས་ལ་ནོར་ལ་ཆགས་ན་གང་ཟག་འདིའི་ཚེ་སྔ་ཕྱིའི་ལུས་གསུམ་
- 370 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་དུས་གཅིག་ཏུ་མེ་འབར་བ་འདི་ལྟར་དུ་ཕུང་བར་འགྱུར་རོ་ཞེས་འདོམས་པར་
མཛད་པ་ལྟར་རོ། །ནོར་བསགས་པས་ངན་འགྲོའི་རྒྱུར་འགྱུར་བ་ནི་གསོག་པའི་
ཚེ་ཁ་གསག་དང་གཞོགས་སློང་སོགས་སྡིག་དང་འདྲེས་པའི་སྒོ་ནས་བསགས།
བསྲུང་བའི་ཚེ་འཐབ་པ་དང་རྩོད་པ་དང་གཞན་ལ་གསང་ཕྱིར་རྫུན་དུ་སྨྲ་བ་
སོགས་སྡིག་པ་ཚབས་པོ་ཆེ་དང་བཅས་ཏེ་བསྲུངས། བརླག་པའི་ཚེ་མི་བཟོད་པའི་
གདུང་བ་དྲག་པོས་སྡིག་པ་སྣ་ཚོགས་བསགས་ཏེ་ལས་ངན་དེ་དག་གི་མཐུས་ངན་
སོང་ངན་འགྲོ་ལོག་པར་ལྟུང་བའི་གནས་སུ་སྐྱེས་ཏེ་སྡུག་བསྔལ་མི་བཟད་པ་མྱོང་
དགོས་པར་གསུངས་པ་ལྟར་རོ། །བཞི་པ་ནོར་བཏང་བས་རང་གཞན་གཉིས་ཀའི་
དོན་འགྲུབ་པ་ནི། དེ་ཡི་ནོར་ནི་ཞེས་པ་ནས། དོན་དང་མཐུན་པར་གྱུར། །ཅེས་
པའི་བར་ཏེ། དེ་ལྟར་འཇིག་རྟེན་ན་སྐྱེ་བོ་ཕལ་ཆེར་ནོར་གྱིས་ཕུང་བར་འགྱུར་ཡང་
བྱང་སེམས་བདག་ཉིད་ཆེན་པོ་དེ་ཡི་ནོར་ནི་བདག་གཞན་གཉིས་ཀའི་དོན་ཆེན་
པོར་འགྱུར་བས་ནོར་གྱི་མིང་དོན་དང་མཐུན་པར་གྱུར་ཏོ། ། དེ་ལ་རང་གི་དོན་ཇི་
ལྟར་འགྲུབ་པ་ནི་སེམས་དཔའ་ཆེན་པོ་དེས་ནོར་ཅི་ཡོད་སྦྱིན་པར་བཏང་བས་ནོར་
དེ་མི་ཟད་པའི་གཏེར་དུ་སོང་སྟེ་ཚེ་རབས་ཐམས་ཅད་དུ་འབད་རྩོལ་ལ་མི་ལྟོས་
པར་ལོངས་ སྤྱོད་ ཟད་མི་ཤེས་པ་ཐོབ་པ་དང༌། གཙོ་བོར་སྦྱིན་ པའི་ ཕར་ ཕྱིན་
རྫོགས་ཏེ་སངས་རྒྱས་ཀྱི་གོ་འཕང་མྱུར་དུ་ཐོབ་པའི་རྒྱུར་སོང་བས་རང་དོན་མཐར་
ཐུག་ པ་ ཡོངས་སུ་རྫོགས་ པའི་ འབྱོར་ པ་ ཐོབ་ པར་འགྱུར་རོ། །གཞན་ གྱི་དོན་
འགྲུབ་པ་ནི་སེམས་དཔའ་ཆེན་པོ་དེས་སློང་བ་རྣམས་ལ་གང་ལ་གང་འདོད་བཏང་
བས་གནས་སྐབས་སུ་གང་འདོད་པའི་འབྱོར་པ་ཐོབ་ཅིང་། ད་ལྟ་ཟང་ཟིང་གི་སྦྱིན་
པས་བསྡུས། མ་འོངས་པ་ན་སངས་རྒྱས་པའི་ཚེ་ཆོས་ཀྱི་བདུད་རྩིས་ཚིམ་པར་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཛད་པས་སེམས་དཔའ་ཆེན་པོ་དེ་ལ་སློང་བ་རྣམས་ནི་འདོད་པའི་དོན་ཐམས་
ཅད་འགྲུབ་པར་འགྱུར་རོ། །
གསུམ་པ་ཁྱད་པར་ནོར་ཟད་དུ་དོགས་པ་སོགས་ཕྱི་ནང་གི་རྐྱེན་གང་གིས་
ཀྱང་མ་ཕྲོགས་པར་སྦྱིན་པ་མཛད་པའི་ཚུལ་ལ་གསུམ། བྱང་སེམས་བདག་ཉིད་
ཆེན་པོས་སློང་བ་པོ་ཐམས་ཅད་སྦྱིན་པ་རླབས་པོ་ཆེས་ཚིམ་པར་མཛད་པ། ལྷའི་
དབང་པོ་བརྒྱ་བྱིན་གྱིས་སེམས་དཔའ་ཆེན་པོ་དེ་ཉམས་སད་ཕྱིར་སྦྱིན་པ་ལས་
ལྡོག་པའི་ཐབས་བྱས་ཀྱང་ལྡོག་མི་ཐུབ་པར་སྦྱིན་པ་ལ་བརྩོན་པར་མཛད་པ།
བརྒྱ་བྱིན་ཡིད་ཆེས་ནས་དད་པ་ལྷག་པར་སྐྱེས་ཏེ་ལེགས་སོ་དང་བསྔགས་པ་བྱས་
པའོ། །དང་པོ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། ཚིམ་པར་བྱས་པ་
དང༌། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོ་དེས་སྔོན་ཡུན་
རིང་པོ་ནས་གོམས་པའི་མཐུས་འཁྲུངས་ཙམ་ཉིད་ནས་བཟུང་སྐུ་ཚེ་རིལ་པོར་རྒྱལ་
སྲས་ཀྱི་སྤྱོད་པ་སྤྱི་དང་། ཁྱད་པར་སྦྱིན་པའི་ཕར་ཕྱིན་གྱི་ཉམས་ལེན་ལ་བརྩོན་པ་
ཆུ་བོའི་རྒྱུན་བཞིན་མཛད་པ་ནི་སྔར་བཤད་པ་བཞིན་ཡིན་ལ། ལྷག་པར་སྐུ་ཚེ་
འདིའི་མཛད་པའི་གཙོ་བོ་ནོར་ཐམས་ཅད་ཟད་ཀྱང་གཏོང་བའི་སྙིང་སྟོབས་མ་
ཉམས་ཤིང་། སྙིང་རྗེ་ཆེན་པོ་ཤུགས་དྲག་པས་སྦྱིན་པ་རླབས་པོ་ཆེ་མཛད་ཚུལ་ངོ་
མཚར་བའི་རྣམ་ཐར་སྟོན་བཞེད་ནས་དེ་ནས་ཞེས་མཚམས་སྦྱར་བའི་ཚིག་སྨོས་
སོ། །དེ་ཡང་བྱང་སེམས་བདག་ཉིད་ཆེན་པོ་དེས་ཕྱོགས་མཐའ་དག་ནས་འདུས་
པའི་སློང་མོ་བ་ཐམས་ཅད་ལ་རང་རང་ཇི་ལྟར་འདོད་པ་བཞིན་དུ་སྟེར་བའི་སྦྱིན་
པ་རླབས་པོ་ཆེ་མཛད་ཅིང་། སྦྱིན་པ་མཛད་པའི་ཚེ་ན་སློང་བ་པོ་སུ་མཐོང་ཡང་
ཁེངས་པ་མེད་པར་བྱོན་པ་ལེགས་སོ། ཁྱེད་ཅག་འོ་མ་བརྒྱལ་ལམ་ཞེས་སོ་སོའི་
-372 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་ཉོན་མ་མོངས་པར་དགའ་བར་བྱས་ནས་རིམ་གྲོ་དང་བཀུར་སྟི་བྱ་བ་ལ་
སོགས་པས་གུས་པ་ཁྱད་པར་ཅན་གྱིས་བརྒྱན་ཅིང་། རང་རང་ལ་གང་དང་གང་
འདོད་པ་དེ་དག་ལྷག་དང་བཅས་པ་བྱིན་ཏེ། སློབ་མ་བཟང་པོས་བླ་མ་མཉེས་
པར་བྱེད་པ་ཇི་ལྟ་བ་བཞིན་དུ་སློང་བ་པོ་མཐའ་དག་ནོར་གྱི་སྦྱིན་པ་རླབས་ཆེན་པོ་
དང་སྲི་ཞུ་ཆེན་པོའི་སྒོ་ནས་རབ་ཏུ་ཚིམ་པར་མཛད་དོ། ། །
གཉིས་པ་ལྷའི་དབང་པོ་བརྒྱ་བྱིན་གྱིས་སེམས་དཔའ་ཆེན་པོ་དེ་ཉམས་
སད་ཕྱིར་སྦྱིན་པ་ལས་ལྡོག་པའི་ཐབས་བྱས་ཀྱང་ལྡོག་མ་ཐུབ་པར་སྦྱིན་པ་ལ་
བརྩོན་པར་མཛད་པ་ལ་གཉིས། བརྒྱ་བྱིན་གྱིས་སེམས་དཔའ་ཆེན་པོ་དེའི་སྙིང་
སྟོབས་བརྟན་མི་བརྟན་བརྟག་པའི་ཕྱིར་ནོར་རྣམས་སྦས་ཏེ་སྦྱིན་པ་ལས་ལྡོག་པའི་
ཐབས་བྱས་ཀྱང་མ་ལྡོག་པ་དང་། དངོས་སུ་ལྷའི་གཟུགས་བསྟན་ཏེ་སྦྱིན་པ་ལས་
ལྡོག་པའི་ཚིག་བརྗོད་ཀྱང་མ་ལྡོག་པའོ། །དང་པོ་ལ་དྲུག །བརྒྱ་བྱིན་གྱིས་ཉམས་
སད་པའི་ཕྱིར་སེམས་དཔའ་ཆེན་པོ་དེའི་ནོར་རྣམས་རིམ་གྱིས་མི་སྣང་བར་བྱས་
པ། སེམས་དཔའ་ཆེན་པོ་དེས་ནོར་ཇི་ཙམ་ཟད་པ་མཐོང་བ་བཞིན་དུ་སྦྱིན་པ་ལ་
བརྩོན་པར་མཛད་པ། བརྒྱ་བྱིན་གྱིས་དེའི་ནོར་ཐམས་ཅད་མི་སྣང་བར་བྱས་པ།
སེམས་དཔའ་ཆེན་པོ་དེ་མཐོང་བ་ན་ནོར་མེད་པ་ལ་ཡིད་མི་བདེ་མི་སྐྱེ་བར་དབུལ་
ཕོངས་རྣམས་ཉམ་ཐག་པ་ལ་མི་བཟོད་པའི་བརྩེ་བ་སྐྱེས་པ། རང་ཉིད་འཚོ་བ་
གཞན་ལ་ལྟོས་དགོས་པར་ཐུག་པ་ན་སློང་བ་རྣམས་ལ་ཆེས་ཆེར་བརྩེ་བར་གྱུར་
པ། ནོར་ཐམས་ཅད་ཟད་པའི་གནས་སྐབས་དེ་ལྟ་བུའི་དུས་ནའང་སྦྱིན་པ་ཅི་ནུས་
སུ་མཛད་པའོ། །དང་པོ་ནི། ལྷ་རྣམས་ཀྱི་དབང་པོ་ཞེས་པ་ནས། མི་སྣང་བར་
བྱས་སོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་དེས་འཛམ་བུའི་གླིང་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གི་སྐྱེ་བོ་སློང་མོ་བ་ཐམས་ཅད་གང་ལ་གང་འདོད་དུ་སྟེར་བའི་སྦྱིན་པ་རླབས་ཆེན་
པོས་ཚིམ་ པར་ བྱས་ པ་ དང་། འཇིག་རྟེན་སྐྱོང་བ་བཞི་ལ་ སོགས་ པའི་ དཀར་
ཕྱོགས་ཀྱི་ལྷ་རྣམས་ཀྱང་འཛམ་བུའི་གླིང་ན་སེམས་དཔའ་ཆེན་པོ་ཡོ་བྱད་གང་
ལའང་ཕངས་པ་མེད་པར་གཏོང་བའི་སྦྱིན་པ་རླབས་ཆེན་བྱེད་པ་འདི་ལྟ་བུ་ཞིག་
མཆིས་ སོ་ ཞེས་སྒྲ་བསྒྲགས་ པ་ ན། རིམ་གྱིས་ ས་ སྟེང་ དང་། རྒྱལ་ཆེན་བཞིའི་
གནས་དང་། སུམ་ཅུ་རྩ་གསུམ་རྣམས་སུ་སྙན་པའི་སྒྲ་གྲགས་པ་ལྷའི་དབང་པོ་
བརྒྱ་བྱིན་གྱིས་ཐོས་ཤིང། བརྒྱ་བྱིན་གྱི་ཤེས་པ་འོག་ཏུ་འཇུག་པ་ཡིན་པར་མདོ་
ལས་གསུངས་པ་ལྟར་བརྒྱ་བྱིན་གྱིས་འཛམ་བུའི་གླིང་ལ་ལྷའི་མིག་གིས་བལྟས་པ་
ན། བྱང་སེམས་བདག་ཉིད་ཆེན་པོ་དེ་ཇི་ལྟར་གྲགས་པ་ལྟར་གང་ལའང་ཕངས་པ་
མེད་པར་སྦྱིན་པ་རླབས་ཆེན་པོ་བྱེད་པ་མཐོང་ནས་ཡིད་ལ་ཡ་མཚན་ཆེ་བར་གྱུར་
ཏེ། སེམས་དཔའ་ཆེན་ པོ་འདི་ སྦྱིན་པ་ལ་གཞན་ གྱིས་ བསྒྱུར་ མི་ཐུབ་ པའི་ བློ་
བརྟན་པ་ཞིག་ཡིན་ནམ། བློ་མི་བརྟན་པ་གཞན་གྱིས་བསྒྱུར་ཐུབ་པ་ཞིག་ཡིན་
ཉམས་སད་པ་དང༌། ནོར་རྣམས་མི་སྣང་བར་བྱས་ན་སེམས་དཔའ་ཆེན་པོ་འདི་
ནོར་ཟད་དུ་དོགས་པས་ནོར་ལ་སེར་སྣ་བྱེད་དམ་མི་བྱེད་བརྟག་པའི་ཕྱིར་ཉིན་རེ་
བཞིན་རིམ་གྱིས་ནོར་དང་འབྲུ་དང་རིན་པོ་ཆེ་དང་ཡོ་བྱད་ཀྱི་རྣམ་པ་གང་དང་གང་
ཡོད་ པ་དེ་དང་དེ་དག་མི་སྣང་བར་བྱས་སོ། །འགྱུར་རྙིངགི་དཔེ་ཕལ་ཆེར་དུ་
བརྟན་ནམ་མི་བརྟན་ཉམས་བསྐྱོད་པ་ཞེས་འབྱུང་། འགྱུར་གསར་དུ་ཉམས་སད་
པ་ཞེས་འབྱུང་བ་གོ་སླ་བས་འདིར་དེ་ལྟར་བཤད་དོ། །སེར་སྣ་བྱེད་དུ་གཞུག་པའི་
ཕྱིར་ཞེས་པ་སེར་སྣ་བྱེད་མི་བྱེད་བརྟག་པའི་དོན་ཡིན་གྱི། བརྒྱ་བྱིན་གྱིས་སེམས་
དཔའ་ཆེན་པོ་ལ་བསམ་བཞིན་དུ་སེར་སྣ་བསྐྱེད་འདོད་པ་མ་ཡིན་ཏེ། བརྒྱ་བྱིན་
-374-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནི་སེམས་དཔའ་ཆེན་པོ་ལ་གུས་པས་སྦྱིན་པའི་ཕར་ཕྱིན་རྫོགས་པའི་གྲོགས་བྱ་
འདོད་ནས་ཉམས་སད་བྱས་པ་ཡིན་གྱི། སེམས་དཔའ་ཆེན་པོའི་ལམ་ལ་བར་ཆད་
བྱེད་འདོད་པ་མིན་པའི་ཕྱིར་རོ། །གཉིས་པ་སེམས་དཔའ་ཆེན་པོ་དེས་ནོར་ཇི་
ཙམ་ཟད་པ་མཐོང་བ་བཞིན་དུ་སྦྱིན་པ་ལ་བརྩོན་པར་མཛད་པ་ནི། སེམས་དཔའ་
ཆེན་པོ་དེ་ནི་ཞེས་ པ་ནས། ཁྱིམ་ནས་འབྱིན། །ཞེས་པའི་བར་ཏེ། དེ་ལྟར་བརྒྱ་
བྱིན་ གྱིས་ནོར་ དང་ ཡོ་བྱད་རྣམས་ རིམ་ གྱིས་ མི་ སྣང་ བར་ བྱས་པ་ན། སེམས་
དཔའ་ཆེན་པོ་དེ་ནི་སྦྱིན་པ་ལ་གོམས་པས་ནོར་ཟད་པར་མཐོང་བ་བཞིན་དུ་སྦྱིན་
པ་ལ་བརྩོན་པར་གྱུར་ཏེ། ཆུའི་ཐིགས་པ་ལ་ཉི་མའི་འོད་ཀྱིས་ཕོག་པ་བཞིན་དུ་
སེམས་དཔའ་ཆེན་པོ་དེ་ཡི་ནོར་རྣམས་སྐད་ཅིག་རེ་རེར་ཡང་ཇེ་ཉུང་ཇེ་ཉུང་དུ་
འགྲོ་བ་གཟིགས་པ་ན་ཇི་ཙམ་ཟད་པར་གྱུར་པ་གཟིགས་པ་དེ་ཙམ་དུ་སློང་བ་
རྣམས་ལ་གང་ལ་གང་འདོད་དུ་སྟེར་བའི་སྦྱིན་པ་ཆེན་པོས་ཁྱིམ་དུ་མེ་ཤོར་ཏེ་ཡོ་
བྱད་རྣམས་ཚིག་ པ་ན། མ་ཚིག་པ་རྣམས་རྩོལ་བ་ཆེན་པོས་ཕྱིར་འབྱིན་པ་ཇི་
བཞིན་དུ་ནོར་མ་ཟད་པའི་ལྷག་མ་རྣམས་རྩོལ་བ་ཆེན་པོས་ཁྱིམ་ནས་ཕྱུང་སྟེ་སློང་
བ་པོ་རྣམས་ལ་སྟེར་བར་མཛད་དོ། །གསུམ་པ་བརྒྱ་བྱིན་གྱིས་དེའི་ནོར་ཐམས་
ཅད་མི་སྣང་བར་བྱས་པ་ནི། དེ་ནས་ལྷའི་དབང་པོ་ཞེས་པ་ནས། ཟོར་བ་ཞིག་
བཞག་གོ །ཞེས་པའི་བར་ཏེ། དེ་ནས་ལྷའི་དབང་པོ་བརྒྱ་བྱིན་གྱིས་སེམས་དཔའ་
ཆེན་པོ་དེ་ནོར་གྱི་མཆོག་ཕལ་ཆེར་ཟད་པར་གྱུར་ཀྱང་སྦྱིན་པ་ལ་རབ་ཏུ་གཞོལ་
བར་གྱུར་པ་རིག་ནས། སྔ་ནས་དད་པའི་ཁར་ཡོན་ཏན་དེ་མཐོང་བས་བློ་ལ་ཤིན་
ཏུ་ངོ་མཚར་དུ་གྱུར་ཏེ། དད་པ་འཕེལ་ཡང་ད་དུང་བརྟག་པར་བྱ་བའི་ཕྱིར་སེམས་
དཔའ་ཆེན་པོ་དེའི་ནོར་གཅེས་པ་ཐམས་ཅད་དང་། འབྲུ་ཐམས་ཅད་དང༌། རིན་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པོ་ཆེ་ཐམས་ཅད་དང༌། ཡོ་བྱད་ཀྱི་རྣམ་པ་ཐམས་ཅད་དང་། གཡོག་འཁོར་ཐམས་
ཅད་ནུབ་གཅིག་ཏུ་མི་སྣང་བར་བྱས་ནས། མཛོད་ཀྱི་ནང་དུ་ཐག་པ་གཅིག་དང་
ཟོར་བ་གཅིག་བཞག་གོ །བཞི་པ་སེམས་དཔའ་ཆེན་པོས་དེ་མཐོང་བ་ན་ནོར་
མེད་པ་ལ་ཡིད་མི་བདེ་མི་སྐྱེ་བར་དབུལ་ཕོངས་རྣམས་ཉམ་ཐག་པ་མི་བཟོད་པའི་
བརྩེ་བ་སྐྱེས་པ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། ཇི་ལྟར་འགྱུར།
ཞེས་པའི་བར་ཏེ། དེ་ལྟར་བརྒྱ་བྱིན་གྱིས་སེམས་དཔའ་ཆེན་པོ་དེའི་ཁྱིམ་གྱི་ནོར་
ཐམས་ཅད་ནུབ་གཅིག་ལ་མི་སྣང་བར་བྱས་པའི་ཚེ་བྱང་ཆུབ་སེམས་དཔས་ནང་
པར་ནམ་ལངས་ནས་སྔ་དུས་བཞིན་དུ་ལངས་ཏེ་བལྟས་པ་ན། རང་གི་ཁྱིམ་གྱི་
ནོར་དང་འབྲུ་དང་ཡོ་བྱད་དང་ལས་བྱེད་པའི་མི་རྣམས་ནི་མེད། མི་སུ་ཡང་མེད་
པས་སྒྲ་ཅ་ཅོ་ཅི་ཡང་མེད་ལ། སྡུག་སྡུག་ལྟར་འདུག་ཅིང་སྲིན་པོས་ཕུང་བར་བྱས་
པ་བཞིན་དུ་བལྟས་ན་ཉམས་མི་དགའ་བར་གྱུར་པ་མཐོང་ནས། སློང་བ་པོ་རྣམས་
ལ་གང་ལ་གང་འདོད་སྟེར་བར་བྱ་བའི་ཡོ་བྱད་མང་པོ་ཇི་སྙེད་ཅིག་ཡོད་པ་དེ་དག་
ཐམས་ཅད་མེད་པར་གྱུར་ཅིང་། ལས་བྱེད་པའི་མི་སོགས་ཀྱང་མེད་པར་གྱུར་པ་
འདི་ཅི་ཉེས་ སྙམ་དུ་རྟོག་པ་སྐྱེས་ཏེ། ཁྱིམ་གྱི་ནང་ཀུན་ཏུ་མྱུལ་བ་ན། ཡོ་བྱད་
གཞན་གང་ ཡང་མེད་པར་ཐག་པ་བསྡོགས་པ་ཞིག་དང་། ཟོར་བ་ཞིག་དེ་ན་
འདུག་ པ་ མཐོང་ངོ༌། །དེ་ནས་ བྱང་ སེམས་བདག་ཉིད་ཆེན་པོ་དེས་བསམ་པ།
གལ་ཏེ་སློང་བ་པོ་གློ་བུར་དུ་ལྷགས་པ་འགའ་ཞིག་གིས་ནོར་འདི་དང་འདི་བསླང་
ཞེས་ང་ལ་སློང་བའི་ཚིགས་དངོས་སུ་སྨྲ་མ་ཕོད་དེ། བདག་གི་ཞོ་ཤས་འཚོ་བ་སྟེ་
ལས་བྱེད་པའི་མི་ཟས་གོས་བདག་གི་ཁྱིམ་ནས་ལོངས་སྤྱོད་དེ་ཚོང་དང་སོ་ནམ་བྱ་
བ་དང་། ནང་མི་རྣམས་ཀྱི་འཚོ་བ་སྦྱར་བ་དང་། ཕན་ཚུན་དུ་སྐྱེས་སྐུར་བ་སོགས་
- 376 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡོ་བྱད་གང་དང་གང་ལོངས་སྤྱོད་དགོས་པ་དེ་དག་བདག་གི་ཁྱིམ་དུ་འཛེམ་པ་
མེད་པར་ལོངས་སྤྱོད་པར་སྤོབས་པ་དེ་ལྟ་བུར་སློང་བ་པོ་སྨྲ་མ་ཕོད་པ་དེ་དག་
གིས་ཀྱང་། སེམས་དཔའ་ཆེན་པོ་འདིས་ནི་ངེས་པར་སྟེར་རོ་སྙམ་དུ་གང་ལ་གང་
འདོད་ཀྱི་ཡོ་བྱད་ཐམས་ཅད་ཁྱད་པར་བསྟན་པ་སྟེ་བྱས་ན་ནི་བདག་གི་ནོར་ཇི་
སྙེད་ཡོད་པ་དེ་དག་ཐམས་ཅད་སློང་བ་པོའི་སེམས་ཅན་ལ་ཕན་ཐོགས་པ་ཡིན་
པས་ལེགས་པར་སྤྱད་པ་ཉིད་དུ་གྱུར་ཏོ། །རྒྱ་འགྲེལ་དང་སྔོན་གྱི་ཡིག་རྙིང་འགའ་
ཞིག་ན་ཞོ་ཤས་འཚོ་བ་རྐུན་པོ་ལ་སྦྱར་སྣང་སྟེ། ཞོ་ཤས་འཚོ་བ་ཞེས་པ་ནི་ཁྱིམ་
དེའི་ལས་བྱས་ནས་ཟས་གོས་ཐམས་ཅད་ཁྱིམ་དེ་ནས་ལོངས་སྤྱོད་པ་ཞིག་ལ་
བརྗོད་པ་དོན་མི་འགྲིག་ཅིང་། གཞུང་ཉིད་དུའང་གལ་ཏེ་འགའ་ཞིག་གིས་ཞེས་
ནོར་ཁྱེར་བ་པོ་ཟུར་དུ་དགར་ཞིང་། བདག་གི་ཞོ་ཤས་འཚོ་བས་བདག་གི་ཁྱིམ་དུ་
སྤོབས་པ་དེ་ལྟ་བུ་ཞེས་ཞོ་ཤས་འཚོ་བ་དཔེར་བཀོད་པས། ཞོ་ཤས་འཚོ་བ་རྐུན་པོ་
ལ་སྦྱར་ན་དཔེ་དོན་སྦྱོར་རྒྱུ་མེད་པས་གཞུང་དོན་དང་མི་འགྲིག་གོ །དེ་ལྟར་ནོར་
རྣམས་སེམས་ཅན་རྣམས་ལ་ཕན་ཐོགས་པར་སོང་ན་ཤིན་ཏུ་ལེགས་ཀྱི། དེ་སྟེ་དེ་
ལྟ་མིན་པར་བདག་སྐལ་བ་ཆུང་བ་སྟེ་བསོད་ནམས་དམན་པའི་སྐྱོན་གྱིས་ལོངས་
སྤྱོད་ཐམས་ཅད་སྦྱིན་པ་བཏང་ན་ཚེ་རབས་ཐམས་ཅད་དུ་ལོངས་སྤྱོད་ཟད་མི་ཤེས་
པ་འབྱུང་བ་དང་། གཙོ་བོར་སྦྱིན་པའི་ཕར་ཕྱིན་རྫོགས་ཏེ་ཡོན་ཏན་དང་ལམ་ཇེ་
མཐོ་ཇེ་མཐོར་སོང་ནས་འཚང་རྒྱ་བར་འགྱུར་བ་མ་བཟོད་པ་ལྟར་སེམས་ཅན་
སུས་ཀྱང་ལོངས་མ་སྤྲད་པར་ནོར་ཇི་སྙེད་ཡོད་པ་དེ་དག་ཐམས་ཅད་མེད་པར་
གྱུར་ན་ནི་མ་རུང་བར་གྱུར་ཏོ་སྙམ་མོ། །དེ་ལྟར་བསམ་ནས་སྤྱིར་འདུས་བྱས་
ཐམས་ཅད་མི་རྟག་པ་དང༌། ཁྱད་པར་ཟང་ཟིང་གི་ནོར་རྣམས་ནི་མི་རྟག་པ། མི་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བརྟན་པ་ཡིད་བརྟན་དུ་མི་རུང་བ། བསླུ་བའི་ཆོས་ཅན་ཡིན་པར་བདག་གིས་སྔ་
མོ་ནས་ཤེས་ཟིན་ན། ནོར་མེད་པར་སོང་བ་ལ་ཡིད་གདུང་བ་ག་ལ་སྐྱེ། འོན་ཀྱང་
དབུལ་ཞིང་ཕོངས་པ་མགོན་དང་སྐྱབས་གཞན་དུ་མེད་པ་རྣམས་ཡོ་བྱད་མ་རྙེད་
པས་སྡུག་བསྔལ་གྱིས་ཉམ་ཐག་པར་འགྱུར་བས་ཚུལ་དེས་བདག་གི་ཡིད་མེས་
བསྲེགས་པ་ལྟར་གདུངས་སོ། །དེའི་རྒྱུ་མཚན་ཡང་བདག་གིས་སྔ་ནས་དབུལ་
ཕོངས་ཇི་སྙེད་བྱུང་བ་ཐམས་ཅད་གང་ལ་གང་འདོད་ཀྱི་ཡོ་བྱད་བྱིན་ནས་སྦྱིན་
པས་ཚིམ་པར་བྱས་ཤིང་། དེ་ལའང་ཁྱད་གསོད་དང་བརྙས་པ་མེད་པར་མཐོང་མ་
ཐག་སྔོན་དུ་ལྡང་བ་དང་། ཁམས་འདྲི་བ་དང་། སྟན་འདིང་བ་དང༌། ཁྲུས་དང་
བསྐུ་མཉེ་ལ་སོགས་པ་བྱས་ཤིང་གོས་གསར་པ་བསྐོན་ཏེ་བཟའ་བཏུང་གཙང་
མས་ཚིམ་པར་བྱ་བ་བླ་མ་རྣམས་ལ་བྱ་བ་བཞིན་དུ་གུས་པ་དང་བཀུར་སྟི་དང་
རིམ་གྲོས་ཡུན་རིང་པོར་བདེ་བར་བྱས་པ་དེ་དག་གིས་ད་བདག་གི་ཁྱིམ་ནོར་
ཐམས་ཅད་དང་བྲལ་བ་འདི་མཐོང་བ་ན། སྐོམ་པས་གདུངས་པ་རྣམས་སྔ་ནས་
འཐུང་འཐུང་བའི་མཚོ་ཞིག་ཡོད་པ་དེའི་དྲུང་དུ་ལྷགས་པའི་ཚེ། མཚོ་དེ་བསྐམ་
པར་མཐོང་བ་ཇི་བཞིན་དུ་བདག་གི་དབུལ་ཕོངས་དེ་དག་གཞན་གང་ནས་ཀྱང་
ཟས་གོས་མི་རྙེད་ཅིང་། བདག་གི་ཁྱིམ་ནི་སྟོང་པར་མཐོང་ན་ད་གནས་སྐབས་ཇི་
ལྟར་འགྱུར་སྙམ་དུ་བཟོད་གླགས་མེད་པའི་བརྩེ་བ་སྐྱེས་པའོ། །འདིར་བདག་གི་
ཕོངས་པ་ཞེས་དྲུག་སྒྲ་སྦྱར་བ་ནི་སེམས་དཔའ་ཆེན་པོ་འདིས་སེམས་ཅན་ཐམས་
ཅད་སྒྲོལ་བར་རང་གི་ཁུར་དུ་འཁྱེར་བ་ཡིན་པས་བདག་གི་མཛད་པའི་དོན་ནོ། །
ལྔ་པ་རང་ཉིད་འཚོ་བ་གཞན་ལ་ལྟོས་དགོས་པར་ཐུག་པ་ན་སློང་བ་རྣམས་ལ་ཆེས་
ཆེར་བརྩེ་བ་གྱུར་པ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། རྗེས་སུ་
-378 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བརྩེ་བར་གྱུར་ཏོ། །ཞེས་པའི་བར་ཏེ། དེ་ནས་བྱང་ཆུབ་སེམས་དཔའ་སྔོན་ཡུན་
རིང་པོ་ནས་གོམས་པའི་རང་གིས་སྙིང་སྟོབས་ནམ་ཡང་འགྱུར་བ་མེད་པར་བརྟན་
པ་ལ་བརྟེན་པས་ཞུམ་པ་དང་སྲོ་ཤི་བར་མ་འགྱུར་ཏེ། ཡོ་བྱད་གང་ཡང་མེད་པ་དེ་
འདྲ་བའི་གནས་སྐབས་ན་ཡང་སྐུ་ཚེ་དེ་ལ་གཞན་ལ་སྟེར་བ་འབའ་ཞིག་མཛད་ཀྱི།
སློང་བ་ལ་ནམ་ཡང་མ་གོམས་ཤིང་། བསླང་ཞེས་བྱ་བའི་ཚིག་ཙམ་ཡང་བརྗེད་མ་
མྱོང་ བས་ གཉེན་བཤེས་རྣམས་ དང༌། སྔར་དྲིན་ གྱིས་ བསྐྱངས་ པ་ རྣམས་ དང་།
འགྲོགས་ཤིང་འདྲིས་པའི་ངོ་ཤེས་པ་རྣམས་དང་ཕྲད་ཀྱང་ཉིན་གཅིག་གི་འཚོ་བ་
ཡང་གཞན་ལ་སློང་མ་ཕོད་པ་ན། རང་གི་ཉམས་ལ་དཔག་ཏེ་འཚོ་བ་སློང་བ་ནི་དེ་
ལྟར་དཀའ་བ་ཞིག་གོ་སྙམ་ནས་བྱང་སེམས་བདག་ཉིད་ཆེན་པོ་དེ་སློང་བ་པོ་
རྣམས་ལ་དེ་བས་ཀྱང་རྗེས་སུ་བརྩེ་བར་གྱུར་ཏོ། །གཞུང་འདིས་ནི་སེམས་དཔའ་
ཆེན་པོ་རྣམས་སློང་བའི་སྐྱེ་བོ་རྣམས་ལ་བརྩེ་བ་དང༌། དྲིན་ཆེ་བར་ལྟ་བ་དང་།
ཕན་འདོགས་པར་ལྟ་བའི་ ཚུལ་ཡང་བསྟན་ཏེ། བྱང་ཆུབ་སེམས་དཔའ་རྣམས་
སྦྱིན་པའི་ཕར་ཕྱིན་རྫོགས་པར་བྱེད་པ་སློང་བ་པོ་རྣམས་ལ་རག་ལས་ལ། སློང་བ་
པོ་རྣམས་ཀྱིས་ཐག་རིང་པོ་ནས་དཀའ་བ་ཁྱད་དུ་བསད་དེ་བྱང་ཆུབ་སེམས་དཔའི་
དྲུང་དུ་འོང་ནས་སྦྱིན་པའི་ཕར་ཕྱིན་རྫོགས་པའི་གྲོགས་བྱས་པ་ཡིན་པས་དྲིན་ཆེ་
བར་ལྟ་དགོས་པའོ། ། །
དྲུག་པ་ནོར་ཐམས་ཅད་ཟད་པའི་གནས་སྐབས་དེ་ལྟ་བུའི་དུས་ནའང་
སྦྱིན་པ་ཅི་ནུས་སུ་མཛད་པ་ནི། དེ་ནས་བདག་ཉིད་ཆེན་པོ་དེ་ཞེས་པ་ནས། མགུ་
བར་བྱེད་དོ། །ཞེས་པའི་བར་ཏེ། དེ་ནས་བྱང་སེམས་བདག་ཉིད་ཆེན་པོ་དེ་རང་
གི་ཁྱིམ་དུ་སློང་བ་གློ་བུར་དུ་ལྷགས་པ་རྣམས་ལ་འོང་པ་ལེགས་སོ་ཞེས་བྱ་བ་ཙམ་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱིས་མགུ་བར་བྱེད། གཞུང་དུ་ཙམ་ལ་ལྟོས་ནས་ཞེས་པ་ཡོ་བྱད་གཞན་གང་ཡང་
སྟེར་རྒྱུ་མེད་པས་སྲི་ཞུའི་ཚིག་ཙམ་གྱི་མགུ་བར་བྱེད་ཅེས་པའོ། །གནས་སྐབས་
དེར་ཡང་སྦྱིན་པ་གཏོང་བཞེད་ནས་བདག་ཉིད་ཀྱིས་ཐག་པ་བསྡོགས་པ་དེ་དང་
ཟོར་བ་དེ་བླངས་ཏེ་ཉིན་རེ་བཞིན་རྩྭ་བརྔས་ནས་ཁུར་དུ་འཁྱེར་ཏེ། རྩྭ་འདོད་པ་
རྣམས་ལ་རྩྭ་དེ་ནས་སྟེར་ཞིང་། རྩྭ་བཙོངས་པ་དེའི་རིན་གོང་རྙེད་པ་དེ་ཙམ་གྱིས་
སྐྱེ་བོ་ཕོངས་པ་སློང་བར་བྱེད་པ་རྣམས་མགུ་བར་བྱེད་དོ། །བྱང་སེམས་བདག་
ཉིད་ཆེན་པོ་འདི་ལྟ་བུ་ལ་ནོར་གྱིས་ཕོངས་པ་ནམ་ཡང་མི་སྲིད་ ཀྱང་། སྐབས་
འདིར་ཕོངས་པ་ལྟ་བུར་ནོར་གང་ཡང་མེད་པའི་གནས་སྐབས་བྱུང་བ་ནི་སངས་
རྒྱས་རྣམས་ཀྱི་མཐུས་བརྒྱ་བྱིན་གྱིས་གྲོགས་བྱས་ཏེ། གསེར་མེར་བསྲེགས་ཏེ་
འདུལ་སྦྱོང་བྱེད་པ་ལྟར་བྱང་སེམས་བདག་ཉིད་ཆེན་པོ་འདིའི་སྙིང་སྟོབས་ཆེས་
ཆེར་ འཕེལ་ བར་ བྱ་ བ་ དང༌། སྦྱིན་ པའི་ གེགས་ཀྱི་དྲི་མ་རྣམས་ བཀྲུ་བ་དང༌།
གཏོང་སེམས་ཀྱི་རྩལ་རྫོགས་པར་བྱས་ཏེ་ལམ་མྱུར་དུ་བགྲོད་པར་བྱ་བའི་ཕྱིར་
འདི་ ལྟ་ བུའི་ གནས་ སྐབས་ བསྟན་ པ་ ཡིན་ནོ། །གཞུང་ འདི་ དག་གིས་ནི་བྱང་
སེམས་ལས་དང་པོ་པ་རྣམས་ཀྱིས་ཉམས་ལེན་བྱེད་ཚུལ་ཤིན་ཏུ་གལ་ཆེ་བ་མང་དུ་
བསྟན་ཏེ། ལས་དང་པོ་པ་རྣམས་ལ་ནོར་ལོངས་སྤྱོད་ཀྱིས་ཆགས་པའི་གཞི་དང་
ཕུང་ བའི་ གྲོགས་བྱེད་པ་མང་སྟེ། ལྷས་བྱིན་ལ་རྒྱལ་པོ་མ་སྐྱེས་དགྲས་བསྙེན་
བཀུར་བྱས་པས་ཕུང་བ་ལྟ་བུའོ། །ལས་དང་པོ་པ་རྣམས་ཀྱིས་ཤིན་ཏུ་དབུལ་བར་
གྱུར་ཀྱང་ཞུམ་པ་མེད་པར་ སྙིང་ སྟོབས་བསྐྱེད་ དགོས་ པ་དང་། རང་ཉམས་ལ་
དཔག་ཏེ་གཞན་ལ་བརྩེ་བ་བསྐྱེད་དགོས་པ་དང་། ནོར་གྱིས་ཕོངས་པར་གྱུར་ན་
དེ་ཉིད་རྒྱུ་མཚན་དུ་བྱས་ཏེ་སྦྱིན་པ་ལ་འབད་དགོས་པར་ཡང་བསྟན་ཏོ། །འབྲོམ་
- 380 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རིན་པོ་ཆེའི་ཞལ་ནས། ང་ལ་མཆོད་པ་དང་སྦྱིན་རྒྱུ་མེད་ཟེར་འོང་སྟེ་རང་ཅག་དད་
པ་མེད་པས་ལན་ཏེ། དད་པ་ཡོད་ན་ཆུ་ཡན་ཆད་ཀྱིས་ལག་ངར་བཏུབ་གསུངས།
དགེ་བཤེས་པོ་ཏོ་བའི་ཞལ་ནས། ནོར་གང་ཡང་མེད་པའི་དུས་སུ་ཐམས་ཅད་
གཏོང་བའི་བསམ་པ་སྦྱོང་བ་འདི་མན་ངག་ཡིན། གཞུང་འདིའི་གནད་ཤེས་ན་རྩྭ་
ཡན་ཆད་སྦྱིན་དུ་ཡོད་པས་སྦྱིན་པ་བྱ་རྒྱུས་མི་ཕོངས་གསུངས་སོ། ། །
གཉིས་པ་བརྒྱ་བྱིན་གྱིས་དངོས་སུ་ལྷའི་གཟུགས་བསྟན་ཏེ་སྦྱིན་པ་ལས་
ལྡོག་པའི་ཚིག་བརྗོད་ཀྱང་མ་ལྡོག་པ་ལ་གཉིས། བརྒྱ་བྱིན་གྱིས་སྦྱིན་པ་བྱེད་པ་
དོར་ཏེ་ནོར་བསགས་ན་ལེགས་ཞེས་ཚིག་གིས་བཟློག་ཀྱང་དེའི་དབང་དུ་མ་
བཏང་བར་སྦྱིན་པ་ལ་བསྔགས་པ་དང་། བརྒྱ་བྱིན་གྱིས་རེ་ཞིག་སྦྱིན་པ་བཤོལ་
ནས་ནོར་བསགས་ན་ལེགས་ཞེས་བཟློག་ཀྱང་དེའི་དབང་དུ་མ་བཏང་བར་སྦྱིན་པ་
ལ་བརྩོན་ པ་ ཆེར་མཛད་ ཚུལ་ལོ། །དང་པོ་ལ་གཉིས། བརྒྱ་བྱིན་ གྱིས་ སེམས་
དཔའ་ཆེན་པོ་སྦྱིན་པ་ལས་ལྡོག་པར་བསྐུལ་བ་དང་། སེམས་དཔའ་ཆེན་པོ་སྦྱིན་
པ་ལས་ལྡོག་མི་ རིགས་ པའི་ རྒྱུ་མཚན་བཤད་པའོ། །དང་ པོ་ནི། དེ་ ནས་ ལྷའི་
དབང་པོ་ཞེས་པ་ནས། བྱས་ན་ལེགས། །ཞེས་པའི་བར་ཏེ། དེ་ནས་ལྷའི་དབང་
པོ་བརྒྱ་བྱིན་གྱིས་སེམས་དཔའ་ཆེན་པོ་དེ་ནོར་ཐམས་ཅད་ཟད་དེ་རབ་ཏུ་དབུལ་
བར་གྱུར་ཀྱང་། འདི་ལྟར་ཞུམ་པ་མེད་ཅིང་སྲོ་ཤི་བ་མེད་པར་སྙིང་སྟོབས་ཆེན་
པོས་རྩྭ་ཙམ་བཙོངས་ཏེ་ཡང་སྦྱིན་པ་ལ་རབ་ཏུ་གཞོལ་བར་མཐོང་ནས། འཇིག་
རྟེན་ན་སྐྱེ་བོ་ཕལ་ཆེར་ནོར་ཇི་ཙམ་ཡོད་ཀྱང་གཏོང་མི་ནུས་ཤིང་། དབུལ་པོ་
རྣམས་ནི་དབུལ་བའི་སྡུག་བསྔལ་གྱིས་ཉམ་ཐག་ཅིང་སུ་ཞིག་གིས་བདག་ཅག་ལ་
ནོར་སྟེར་སྙམ་དུ་ནོར་དང་ཡོ་བྱད་འབའ་ཞིག་སེམས་སེམས་པ་ལས་སྦྱིན་པ་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཏོང་བའི་བསམ་པ་ཡིད་ཀྱི་དགུ་ལའང་མི་སྐྱེ་བ་ལ། བདག་ཉིད་ཆེན་པོ་འདི་ནི་
རང་ལ་ཉིན་གཅིག་གི་ཟན་ཙམ་ཡང་མེད་ཀྱང་སློང་བའི་བསམ་པ་མེད་པར་གཏོང་
སེམས་རླབས་པོ་ཆེ་འདི་ལྟ་བུ་མཛད་པ་ནི་ཡ་མཚན་ཆེའོ་སྙམ་དུ་དད་ཅིང་གུས་
པར་གྱུར་ཏེ། སེམས་དཔའ་ཆེན་པོ་འདི་ད་དུང་ཉམས་ སད་ པར་ བྱའོ་སྙམ་དུ་
བསམ་ནས། ལྷའི་ལུས་མངོན་སུམ་དུ་བསྟན་ནས་བར་སྣང་ལ་གནས་ཏེ་སེམས་
དཔའ་ཆེན་པོ་དེའི་ཐུགས་སྦྱིན་ པ་ལས་ ལྡོག་གམ་མི་ལྡོག་བརྟག་པའི་ ཕྱིར་དུ་
སེམས་དཔའ་ཆེན་པོ་དེ་ལ་གདོང་ཕྱོགས་ཏེ་སྨྲས་པ། ཁྱིམ་བདག་ཅེས་བོས་ནས།
ཁྱོད་དབུལ་ཕོངས་རྣམས་ལ་བྱམས་པའི་ རང་བཞིན་བཟང་མོད་ཀྱང་། ཁྱོད་ཧ་
ཅང་བྱམས་པས་དབུལ་ཕོངས་རྣམས་ལ་སྦྱིན་དྲགས་པས་ནོར་ཐམས་ཅད་ཟད་དེ་
འགྱོད་པའི་གནས་སྐབས་འདི་ལྟ་བུ་ཁྱོད་ཀྱིས་མྱོང་བ་ཡིན་ནོ། །འདི་ལྟར་ཁྱོད་ཀྱི་
ནོར་རྣམས་མེད་པར་གྱུར་པ་ནི་རྐུན་པོས་ཁྱེར་བ་ཡང་མ་ཡིན། ཆུས་ཁྱེར་བ་ཡང་
མ་ཡིན། མེས་ཚིག་པ་ཡང་མ་ཡིན། རྒྱལ་པོ་རྣམས་ཀྱིས་ཕྲོགས་པ་ཡང་མ་ཡིན་
ནོ། །དེ་བས་ན་ཁྱོད་ལ་ཕན་ཕྱིར་ང་སྨ་ཡི། ད་ཕྱིན་ཆད་སྦྱིན་པ་ལ་ཞུགས་པའི་
ཆགས་པ་བཏང་བར་གྱིས། ད་ལྟ་གང་ཡང་མེད་པའི་དབུལ་པོའི་གནས་སྐབས་
འདི་ལྟར་དུ་གྱུར་ཀྱང་། ངས་གདམས་པ་དེ་ཉན་ནས་ད་ཕྱིན་ཆད་སུ་ལ་ཡང་ནོར་
མ་བྱིན་པར་རྩྭ་བཙོངས་པའི་རིན་ཚུན་ཆད་བསགས་ན་སྔོན་གྱི་གནས་སྐབས་ལྟར་
འབྱོར་པ་བཟང་པོ་འཐོབ་པར་འགྱུར་རོ། །དེའི་རྒྱུ་མཚན་ཡང་འདི་ལྟར་རྟག་ཏུ་
གཞན་ལ་སྦྱིན་ཏེ་ལོངས་སྤྱད་ན་ནི་ཆུང་ངུ་ཙམ་རེ་གོད་དེ་བྱིན་ཡང་མྱུར་དུ་ཟད་
པར་འགྱུར་བ་ནི་ཡུན་རིང་སྤྱད་ན་མིག་སྨན་ཟད་པ་ལ་ལྟོས། མིག་སྨན་ཞེས་པ་ནི་
སྨན་པ་རྣམས་མིག་གི་ནད་གསོ་བ་དང་། མིག་གསལ་བར་བྱེད་པའི་སྨན་ལ་མིག་
- 382 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྨན་ཞེས་བརྗོད། སྙན་ངག་པ་རྣམས་མུན་པ་ལ་མིག་སྨན་ཞེས་བརྗོད། གཞུང་
འདིར་བསྟན་པའི་མིག་སྨན་ནི་མུན་པ་ལ་མི་བྱེད་པར་ཡུན་རིང་སྤྱད་ན་ཞེས་པས་
རྟོགས་ཤིང་། རྒྱ་འགྲེལ་དང་ཡིག་རྙིང་མང་པོར་འོག་གི་གྲོག་མཁར་ལ་བཤད་པ་
བྱས་ཤིང་། མིག་སྨན་ལ་བཤད་པ་མི་སྣང་ལ། མིག་གསལ་བྱེད་ཀྱི་སྨན་ལ་བྱེད་
ན། སྨན་དེ་མིག་ལ་འདེབས་པའི་ཚེ་ཉུང་ཟད་རེ་ལས་མི་འགྲོ་ཡང་ རིམ་གྱིས་
ཟད་འགྲོ་བ་ལྟར་ནོར་ལོངས་སྤྱོད་ཀྱང་དེ་ལྟར་ཟད་པར་འགྱུར་ཞེས་པའོ། །ཆུང་ངུ་
རེ་གོད་ཀྱང་ཡུན་བསྲིངས་ན་ཟད་ པར་འགྱུར་བའི་དཔེ་གཞན་ཡང་འདི་ལྟར་
འཇིག་རྟེན་གྱི་ ཁ་ དངགས་ལ། ཡུན་བསྲིངས་ན་ སྣལ་མས་ལྕགས་གཅོད་ཅེས་
འབྱུང་བ་ལྟར་སྣལ་མ་སྐུད་པ་ཕྲ་མོས་ཡུན་དུ་བརྡར་ན་ལྕགས་ཀྱང་ཟད་འགྲོ་བ་
མངོན་སུམ་དུ་མཐོང་ཞིང་། བྲག་རི་ནག་པོའི་ངོས་ལ་ཤིན་ཏུ་སྙི་བའི་ཆུ་རྒྱུན་གྱིས་
ཡུན་དུ་བརྡར་ན་ཟད་པའི་ཤུལ་ཐོན་པ་མངོན་སུམ་དུ་མཐོང་བ་ལྟ་བུའོ། །ཆུང་ངུ་
ནས་བསགས་ན་མྱུར་དུ་འབྱོར་པ་ཆེན་པོར་འགྱུར་བ་ནི་འབད་པས་བསགས་ན་
གྲོག་མཁར་ཡང་མཐོན་པོར་གྱུར་པ་ལ་ལྟོས། རྒྱ་མཚོ་ཆེན་པོའི་འགྲམ་ན་གྲོག་
མཁར་ནང་ན་མི་མང་པོ་ཤོང་བ་མཐོན་པོར་གྱུར་པ་མང་དུ་ཡོད་ཅེས་གྲག་གོ །
དེས་ན་ཁྱིམ་བདག་ཁྱོད་ད་ཕྱིན་ཆད་འབྱོར་པས་མི་ཕོངས་པར་དར་བ་ཞིག་འདོད་
ན་ནོར་སུ་ལའང་མ་བྱིན་པར་བསྡམས་ཏེ་བསགས་ན་ལེགས་སོ་ཞེས་བརྗོད་དོ། །
གཉིས་པ་སེམས་དཔའ་ཆེན་པོས་སྦྱིན་པ་ལས་ལྡོག་མི་ རིགས་པའི་རྒྱ་མཚན་
བཤད་པ་ལ་དྲུག །སེར་སྣའི་རྒྱུ་སྒྲུབ་མི་རིགས་པ། སེར་སྣའི་དབང་དུ་སོང་བའི་
ཚིག་བརྗོད་མི་རིགས་པ། སེམས་ཅན་ལ་མི་ཕན་པའི་ནོར་གསོག་མི་རིགས་པ།
སེར་སྣ་སྐྱེ་བར་འགྱུར་བའི་ནོར་མི་གཟུང་བར་གཏང་དགོས་པ། སེར་སྣའི་སྐྱོན་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་སྦྱིན་པའི་ཕན་ཡོན་བསྟན་པ། བརྒྱ་བྱིན་ལ་བཟོད་པར་གསོལ་བའོ། །དང་པོ་
ནི། དེ་ནས་ བྱང་ཆུབ་སེམས་དཔས་ཞེས་པ་ནས། བདག་ལ་མེད་ཀྱང་རུང་། །
ཞེས་པའི་བར་ཏེ། དེ་ལྟར་བརྒྱ་བྱིན་གྱིས་སེམས་དཔའ་ཆེན་པོ་ལ་ཉམས་སད་
པའི་ ཕྱིར་སྦྱིན་པ་ལས་ལྡོག་པའི་ ཚིག་དེ་སྐད་བརྗོད་པ་ན། བྱང་ཆུབ་ སེམས་
དཔའ་བདག་ ཉིད་ཆེན་ པོ་དེ་ ཡུན་ རིང་ པོ་ནས་ སྦྱིན་ པ་ ལ་ གོམས་ ཤིང་ ལམ་
མཐོན་པོར་བྱོན་པ་ཡིན་པས་གཞན་གྱི་ཚིག་གིས་སྦྱིན་སོགས་རྒྱལ་སྲས་ཀྱི་སྤྱོད་
པ་ལས་བསྒྱུར་ཐུབ་པ་གནས་མེད་པས། བརྒྱ་བྱིན་གྱིས་སྦྱིན་པ་ལས་ལྡོག་པའི་
ཚིག་བརྗོད་པ་དེ་དག་མི་རུང་བར་མཁྱེན་ནས་བརྒྱ་བྱིན་ལ་སྦྱིན་པའི་ཡོན་ཏན་
དང་སེར་སྣའི་ཉེས་དམིས་རྒྱ་ཆེར་བསྟན་པའི་ཕྱིར་བརྒྱ་བྱིན་ལ་སྨྲས་པ། སྤྱན་སྟོང་
མངའ་བ་ཞེས་ཞེ་སར་བྱས་ནས་བོས་ཏེ། ཁྱོད་ཀྱིས་བདག་ལ་ཐུགས་བརྩེ་བས་
སྦྱིན་པ་བྱས་དྲགས་པས་དབུལ་ཕོངས་འདི་ལྟ་བུར་གྱུར་པ་ཡིན་པས། ད་ཕྱིན་ཆད་
སྦྱིན་པ་མ་བྱེད་ཅེས་གསུངས་པ། བདག་ནི་རབ་ཏུ་ཕོངས་པར་གྱུར་ཀྱང་སྦྱིན་པ་
བྱ་བ་ལས་མི་ལྡོག་གོ །དེའི་རྒྱུ་མཚན་ཡང་ཐོག་མ་མེད་པ་ནས་འཁོར་བར་འཁོར་
ཏེ་དཀོན་མཆོག་གསུམ་གྱི་སྒྲ་ཙམ་ཡང་ཐོས་པར་དཀའ་བ་ལ་སངས་རྒྱས་ཀྱི་ཆོས་
དང་ལན་ཅིག་མཇལ་བ་བློས་གཏོང་ག་ལ་རིགས། ཁྱད་པར་འཇིག་རྟེན་ཐམས་
ཅད་ལས་མངོན་པར་འཕགས་པ་ཐེག་པ་ཆེན་པོའི་ལམ་དུ་ཞུགས་པའི་རྒྱལ་སྲས་
རྣམས་ཀྱི་ཆོས་དོན་མ་གོ་བའི་སྐྱེ་བོ་མ་རབས་ཀྱི་ཆོས་དབུལ་ཕོངས་རྣམས་ལ་
སྦྱིན་པ་གཏོང་མི་ནུས་པར་སེར་སྣས་དམ་དུ་འཛིན་པའི་ལས་ངན་དེ་ལྟ་བུ་བྱ་བར་
རབ་ཏུ་དཀའ་སྟེ། ལས་ངན་དེ་ལྟ་བུ་བྱ་བ་མི་རིགས་སོ། །དབུལ་ཞིང་ཕོངས་པའི་
སྐྱེ་བོ་མགོན་སྐྱབས་གཞན་མེད་པ་དག་གིས་རེ་བ་ཆེན་པོས་བསླངས་པ་ན། དེ་
- 384-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དག་གི་རེ་བ་བཅད་དེ་དགོས་པ་གཞན་མེད་བཞིན་དུ་གང་ཡང་མ་བྱིན་ན། སྡུག་
བསྔལ་མགོན་མེད་གྱུར་པ་ལ། །སེར་སྣས་ཆོས་ནོར་མི་སྟེར་དང་། །ཞེས་གསུངས་
པ་ལྟར་བྱང་སེམས་ཀྱི་སྡོམ་ལྡན་ལ་རྩ་ལྟུང་འབྱུང་བར་གསུངས་སོ། །ཡང་བརྒྱ་
བྱིན་ཞེས་བོས་ནས། ཁྱོད་མགོན་གྱིས་བདག་ལ་ད་ཕྱིན་ཆད་ནོར་སུ་ལའང་མ་
སྦྱིན་པར་བསགས་ན་སྔར་ལྟར་འབྱོར་པ་ཆེན་པོ་འཐོབ་པར་འགྱུར་རོ་གསུངས་
པ། ནོར་གང་ཞིག་ཐོབ་པའི་ཕྱིར་དུ་གཡོ་སྒྱུ་དང་བརྣབ་སེམས་སོགས་བསམ་པ་
ངན་པ་མང་པོ་དང༌། སྦྱོར་བ་སྡིག་པའི་ལས་སྣ་ཚོགས་དང་བཅས་བསྒྲུབས་པ་
དང༌། ཐོབ་པའི་ཕྱིར་སུ་གང་ཡང་གཏོང་མ་ནུས་པར་སེར་སྣའི་སེམས་འབྱུང་བའི་
ནོར་དང་ལོངས་སྤྱོད་དེ་འདྲ་ནི་བདག་ལ་མེད་ཀྱང་རུང་ངོ༌། །གང་ཞིག་ཐོབ་ཕྱིར་
ཞེས་པ་འདི་ལ་འགྱུར་རྙིང་གི་དཔེ་འགའ་ཞིག་ན། གང་ཞིག་ཐོབ་ཕྱིས་ཞེས་འདུག་
པ་དོན་གོ་སླ་བས་འདིར་དེ་ལྟར་བཀོད་པ་ཡིན་གྱི། ཐོབ་ཕྱིར་ཞེས་པའི་དངོས་
ཟིན་ལྟར་ན། ནོར་མ་ཐོབ་པ་ཐོབ་པའི་ཕྱིར་སེར་སྣས་གསོག་པར་འདོད་པའི་
འདོད་ཆགས་སྐྱེ་བས། དེ་འདྲའི་ནོར་མི་གསོག་ཅེས་པའོ། །ནོར་ཐོབ་པའི་རྗེས་
སུ་སེར་སྣ་སྐྱེ་བར་འགྱུར་ན་དེ་འདྲའི་ནོར་མི་འཆང་བ་ནི། ཕར་ཕྱིན་བསྡུས་པར་
ཡང་། གང་ཞིག་གཏོང་སེམས་གཉེན་པོར་འགྱུར་བ་དག །ཡང་དག་བྱང་ཆུབ་
ལམ་ལ་སྒྲིབ་བྱེད་ན། །དེ་འདྲའི་ནོར་རམ་རིན་ཆེན་རྒྱལ་སྲིད་ཀྱང་། །བྱང་ཆུབ་
སེམས་དཔས་ བླང་བར་འོས་པ་མིན། །ཞེས་གསུངས་སོ། །སྤྱན་སྟོང་མངའ་བ་
ཞེས་པ་ནི་བརྒྱ་བྱིན་གྱི་ལུས་ལ་མིག་སྟོང་ཡོད་པ་སྔོན་གྱི་གཏམ་རྒྱུད་ལས་འབྱུང་
བ་ལྟར་རོ། །གཏམ་རྒྱུད་ནི། སྔོན་དྲང་སྲོང་གོའུ་ཏམ་ལ་ཆུང་མ་བཤོལ་མེད་མ་
ཞེས་བྱ་བ་ཤིན་ཏུ་སྡུག་ཅིང་ཡིད་དུ་འོང་བ་ཞིག་ཡོད་པ། དྲང་སྲོང་གནས་གཞན་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་འགྲོ་བའི་ཚེ་བཤོལ་མེད་མ་ལ་ཆགས་པས། གཞན་གྱིས་མཐོང་དོགས་ནས་
ཤིང་གི་ཁོང་སེང་དུ་སྦས་པ་ན། བཤོལ་མེད་མ་མི་དགའ་ནས་དེ་ནས་ཕྱིར་བཏོན་
ཏེ་མཐའ་སྐོར་དུ་མཚན་མ་བཏབ་སྟེ། འདི་ཕན་ཆད་དུ་མ་འགྲོ་ཞིག །མཚན་མ་
འདིའི་ནང་དུ་སྐྱེས་པ་གཞན་མ་བཏང་ཞིག་ཅེས་བརྗོད་ནས་ཡུལ་གཞན་དུ་སོང་
བའི་ཤུལ་དུ་བརྒྱ་བྱིན་གྱིས་བཤོལ་མེད་མ་མཐོང་ནས་ཆགས་ཏེ། དེ་དང་ལྷན་
ཅིག་གནས་སོ། །དེ་ནས་དྲང་སྲོང་དེ་དེར་འོངས་པས། བརྒྱ་བྱིན་ངོ་ཚ་ཞིང་དྲང་
སྲོང་ གི་ དམོད་ པ་ ལ་ འཇིགས་ནས་ བཤོལ་ མེད་ མའི་ འདོམས་ནས་ ཞུགས་ཏེ་
མངལ་དུ་ཡིབས་སོ། །དེ་དྲང་སྲོང་དེས་རིག་ནས་བཤོལ་མེད་མ་ལ་འདིར་སུ་
འོངས་ཞེས་དྲིས་པས། བཤོལ་མེད་མས་སུའང་མ་འོངས་ཞེས་བརྗོད་པ་ན། དྲང༌
སྲོང་དེས་འདིར་སུ་འོངས་པ་དེ་དམོད་པས་བསྲེག་པར་བྱའོ་ཞེས་བརྗོད་པ་ན་བརྒྱ་
བྱིན་འཇིགས་ནས་ཕྱིར་བྱུང་ངོ༌། །དེ་ནས་དྲང་སྲོང་དེས་བརྒྱ་བྱིན་ལ་ཁྱོད་ལྷའི་
དབང་པོ་ཡིན་པས་བསད་པར་མི་བྱ་ཡི། ལུས་ལ་མོ་མཚན་སྟོང་ཡོད་པར་གྱུར་
ཅིག་ཅེས་དམོད་པ་བརྗོད་པས་དེ་ལྟར་དུ་སོང་བ་ན། བརྒྱ་བྱིན་གྱི་དྲང་སྲོང་དེ་ལ་
བཟོད་པ་གསོལ་བས་མིག་སྟོང་དུ་བྱས་སོ་ཞེས་འབྱུང་ངོ༌། །
གཉིས་པ་སེར་སྣའི་དབང་དུ་སོང་བའི་ཚིག་བརྗོད་མི་རིགས་པ་ནི། སློང་བའི་
སྡུག་བསྔལ་ཞེས་པ་ནས། སེར་བས་རྡེག །ཅེས་པའི་བར་ཏེ། བྱང་སེམས་བདག་
ཉིད་ཆེན་ པོ་ དེས་བརྒྱ་བྱིན་ལ་ཡང་ སྨྲས་པ། ལྷའི་ དབང་ པོ་ ཁྱོད་ ཀྱིས་བདག་
དབུལ་བ་མ་བཟོད་ནས་ད་ཕྱིན་ཆད་སློང་བ་པོ་སུ་བྱུང་ཡང་གང་ཡང་མ་སྦྱིན་པར་
བསྡམས་ན་ལེགས་གསུངས་པ་དེ་ནི་ངས་བྱ་མི་ཐུབ་སྟེ། ཡུན་རིང་པོ་ནས་སེམས་
ཅན་རྣམསས་ལ་བརྩེ་བ་གོམས་པས་སེམས་ཅན་དབུལ་ཞིང་ཕོངས་པ་སློང་བའི་
- 386 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྡུག་བསྔལ་ཤི་བ་དང་འདྲ་བར་ཤིན་ཏུ་ཉམ་ཐག་སྡུག་བསྔལ་དེའི་གཉེན་པོའི་
ལམ་སྲོག་འཚོའི་ལོངས་སྤྱོད་འཚོལ་དུ་འགྲོ་བར་འདོད་ལ། བཙལ་ཡང་མི་རྙེད་
པར་ལོངས་སྤྱོད་དེ་ཡིས་ཕོངས་པའི་ཉམ་ཐག་རྣམས་ངེད་ཅག་ལྟ་བུ་རྒྱལ་བའི་
རིགས་སུ་ཞུགས་པའི་ཡ་རབས་གཟི་བྱིན་ཅན་དག་གིས་སློང་བ་པོ་དེ་དག་ལ་གང་
སློང་བའི་ལོངས་སྤྱོད་དེ་དག་ང་ལ་མེད་པས་འདིར་མ་འདུག་པར་ཕར་སོང་ཞེས་
ཚིག་རྩུབ་པོའི་སེར་བས་རྡེག་ཅིང་སྐྲོད་པར་ག་ལ་ནུས། རང་གི་སྲོག་ལ་བབ་ཀྱང་
སློང་བ་པོ་ཉམ་ཐག་རྣམས་ཀྱི་སེམས་གདུང་བའི་ལས་མི་བྱེད་དོ། །སུ་ཞིག་ཅེས་
པ་ནི་བྱང་སེམས་བདག་ཉིད་ཆེན་པོ་རང་ཉིད་དུ་མ་ཟད་རྒྱལ་བའི་རིགས་སུ་སྐྱེས་
པའི་བྱང་སེམས་ཐམས་ཅད་ ཀྱིས་དབུལ་ཕོངས་སོགས་ སེམས་ཅན་ཉམ་ཐག་
རྣམས་ ཀྱི་ སེམས་ གདུང་ བའི་ ལས་ བྱ་ མི་རུང་ ཞེས་ པའོ།། ཡང་ན་ བྱང་ སེམས་
བདག་ཉིད་ཆེན་པོ་སྔོན་ཡུན་རིང་པོ་ནས་ཐུགས་བསྐྱེད་དེ་རང་དང་སེམས་ཅན་
ཐམས་ཅད་ཀྱི་དབུལ་ཕོངས་ཀྱི་སྡུག་བསྔལ་ཞི་བ་ལྟར་ཉམ་ཐག་པའི་གཉེན་པོ་
སྦྱིན་པའི་ལམ་དུ་འགྲོ་བར་འདོད་པ་ལ། སྦྱིན་པ་དང་སྦྱིན་པའི་འབྲས་བུ་ལོངས་
སྤྱོད་ཀྱིས་ཕོངས་པའི་ཉམ་ཐག་རྣམས་རང་གི་མདུན་དུ་བྱུང་སྟེ་སྦྱིན་པའི་ཕར་ཕྱིན་
རྫོགས་པའི་གྲོགས་བྱེད་པ་ལ་དྲིན་ཆེ་བར་བལྟས་ཏེ་མཆོད་པར་བྱ་དགོས་པ་ལ།
དེ་ལྟར་མི་བྱེད་པ་མ་ཟད། ཁྲོས་ཏེ་འདིར་མ་འདུག་པར་སོང་ཞེས་སེམས་སྲེག་
པར་བྱེད་པ་རྒྱལ་བའི་རིགས་སུ་སྐྱེས་པའི་ཡ་རབས་གཟི་བྱིན་ཅན་སུ་ཞིག་གིས་
ཕོད། བྱང་ སེམས་ སུས་ ཀྱང་ དེ་ ལྟར་ བྱ་ མི་རུང་ངོ་ཞེས་པའོ། །གཞུང་ འདི་ ལ་
འགྱུར་གསར་དུ། སློང་བའི་སྡུག་བསྔལ་འཆི་བ་དང་མཚུངས་པའི། །གཉེན་པོ་ཡི་
ནི་ལམ་དུ་འགྲོ་བར་འདོད། །དེས་ན་ཕོངས་ལ་ཡ་རབས་གཟི་བྱིན་ཅན། །སུ་ཞིག་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེད་ཅེས་ཟེར་བའི་སེར་བས་སྙན། །ཞེས་འབྱུང་། བྱང་སེམས་ལས་དང་པོ་པ་
རྣམས་ལ་སློང་བ་པོ་དག་གིས་བསླངས་པའི་ཚེ་རང་གི་སྲོག་འཚོའི་ལོངས་སྤྱོད་
ཉུང་ངུ་ཙམ་ལས་མེད་ནས་དེ་སྟེར་མ་ནུས་ན་ཇི་ལྟར་བྱ་སྙམ་ན། སློང་བ་པོས་
བསླངས་པའི་ཚེ་ཅི་ནུས་ཅི་འོས་སུ་སྟེར་དགོས་ཀྱི། གཉེན་པོ་སྟོབས་ཆུང་ཉོན་
མོངས་སྟོབས་ཆེས་པས་སེར་སྣས་ནོན་ཏེ་ཅིས་ཀྱང་སྟེར་མ་ནུས་ན་འདི་སྙམ་དུ་
བསམ་སྟེ། བདག་མྱུར་དུ་འཆི་བར་ངེས་ཤིང་། ཤི་བའི་ཚེ་ལོངས་སྤྱོད་འདི་དག་
ཁྱེར་དབང་མེད་པས་ད་ལྟ་སྦྱིན་པར་བཏང་ལ་སྙིང་པོ་བླང་པར་བྱའོ། །འོན་ཏེ་
ལོངས་སྤྱོད་མེད་པས་ཤི་བར་གྱུར་ཀྱང་སྦྱིན་པ་བཏང་ན་ལུས་དང་ལོངས་སྤྱོད་ལ་
སྙིང་པོ་ལོན་པར་འགྱུར་ལ། སེར་སྣའི་དབང་དུ་སོང་སྟེ་མ་ཤི་ཡང་ལུས་དང་
ལོངས་སྤྱོད་གང་ལ་ཡང་སྙིང་པོ་མ་ལོན་པས་འགྱོད་བཞིན་དུ་འཆི་བར་འགྱུར་རོ་
སྙམ་དུ་བསམ་པར་བྱའོ། །དེ་ལྟར་བསམས་ཀྱང་གཏོང་མ་ནུས་ན་སློང་བ་པོ་དེ་
དག་ ལ་ རང་ གི་ཉེས་པ་བསྒྲགས་ཏེ་བཟོད་གསོལ་ བྱ་ དགོས་ པར་ མདོ་ལས་
གསུངས་སོ། །བཟོད་གསོལ་བྱ་ཚུལ་ནི། བདག་ནི་ད་དུང་མཐུ་ཆུང་ཞིང་དགེ་རྩ་
མ་སྨིན་ཏེ། ཐིག་ཆེན་ལ་ལས་དང་པོ་པ་དང་། མི་གཏོང་བའི་སེམས་ཀྱི་དབང་དུ་
གྱུར་པ་དང། ཉེ་བར་ལེན་པའི་ལྟ་བ་དང་། བདག་དང་བདག་གིར་འཛིན་པ་ལ་
གནས་པ་ལགས་ཀྱི། སྐྱེས་བུ་དམ་པ་བཟོད་པར་མཛད་ཅིང་གདུང་བར་མི་མཛད་
དུ་གསོལ། ཇི་ལྟར་ཁྱོད་དང་སེམས་ཅན་ཐམས་ཅད་ཀྱི་བསམ་པ་རྫོགས་པར་
འགྱུར་བ་དེ་ལྟར་བདག་གིས་བགྱིའོ། །ཞེས་སློང་པ་པོ་ལ་གོ་བར་བྱ་བ་གསུམ་
གྱིས་གོ་བར་བྱ་བར་དྲག་ཤུལ་ཅན་ གྱིས་ཞུས་པ་ལས་ གསུངས་སོ། །དེ་ལྟར་
བཟོད་གསོལ་བྱས་ན་སེར་སྣས་ཆོས་ནོར་མི་སྟེར་བའི་རྩ་ལྟུང་ཁེགས་ཐུབ་པར་
-388 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གསུངས་པས། ལས་དང་པོ་པ་གཉེན་པོ་མཐུ་ཆུང་ངུ་རྣམས་ཀྱིས་འདི་ལྟ་བུའི་
གནད་ཤེས་པ་གལ་ཆེའོ། ། །
གསུམ་པ་སེམས་ཅན་ལ་མི་ཕན་པའི་ནོར་གསོག་མི་རིགས་པ་ནི། སློང་བས་
གདུངས་ ནས་ ཞེས་ པ་ ནས། བསོགས་ སམ་ཅི། །ཞེས་ པའི་ བར་ ཏེ། ཡང་ བྱང་
སེམས་བདག་ ཉིད་ཆེན་པོས་ བརྒྱ་བྱིན་ལ་ སྨྲས་ པ། ལྷའི་ དབང་ པོ་ ཁྱོད་ ཀྱིས་
བདག་ལ་ད་ཕྱིན་ཆད་སློང་བ་པོ་ལ་མ་སྟེར་བར་ནོར་སོགས་ཤིག་གསུངས་པ།
བདག་ནི་ཡུན་རིང་པོ་ནས་སེམས་བསྐྱེད་དེ་རྒྱལ་བ་སྲས་བཅས་ཐམས་ཅད་ཀྱི་
སྤྱན་སྔར་ལུས་ལོངས་སྤྱོད་ཐམས་ཅད་སེམས་ཅན་ལ་གཏོང་བར་དམ་བཅས་པ་
ཡིན་ལ། དེ་ལྟར་དམ་བཅས་ནས་ད་སློང་བ་པོ་ཉམ་ཐག་པས་བསླངས་པ་ན།
དེས་ཡིད་གདུངས་ནས་ངོ་འཛུམ་གནག་པར་གྱུར་ཅིང་། དབུལ་ཞིང་ཕོངས་པ་དེ་
རྣམས་མགུ་བར་མི་བྱེད་པར་དེ་དག་གི་རེ་བ་བཅད་ན་བདག་གི་སྤྱོད་པ་ནི་གླང་
པོའི་ཁྲུས་ལྟར་འགྱུར་ཏེ། གླང་པོ་ཆེ་ཚ་བས་གདུངས་པ་མཚོར་ཞུགས་ཏེ་ལུས་
འཁྲུད། མཚོ་ནས་ཐོན་ཏེ་ལུས་བརླན་གཤེར་གྱིས་གོས་པ་མཐོང་ནས་ས་ལ་འདྲེ་
ལྡོག་བྱེད་ལ། ཡང་ལུས་ལ་སས་གོས་པ་མཐོང་ནས་ཆུར་འཇུག །ཡང་གོང་ལྟར་
བྱེད་པ་ལྟར། རྒྱལ་བ་སྲས་བཅས་དཔང་དུ་བཞག་སྟེ་སེམས་ཅན་ཁོ་ནའི་དོན་
སྒྲུབ་པར་དམ་བཅས་ནས། སེམས་ཅན་དབུལ་ཕོངས་ཀྱིས་བསླངས་པ་ན་ཟང་
ཟིང་ཅུང་ཟད་རེ་ཡང་སྟེར་མི་ནུས་པར་དེའི་སེམས་སུན་འབྱིན་པར་བྱེད་ན་དེ་
ལས་ངོ་ཚ་བ་དང་ཁྲེལ་ཆུང་བ་གང་ཞིག་ཡོད། དེས་ན་དབུལ་ཕོངས་རྣམས་མགུ་
བར་མི་འགྱུར་བ་སྟེ་དེ་དག་ལ་མི་ཕན་པའི་ནོར་རམ། རིན་པོ་ཆེའམ། འབྲུའམ།
ཡོ་བྱད་སྣ་ཚོགས་པའམ། གོས་སྣ་ཚོགས་པའམ། རྟ་དང་གླང་པོ་སོགས་བཞོན་པ་
389-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང༌། གནས་མལ་ ཕུན་ སུམ་ ཚོགས་ པ་ སོགས་ནོར་ལོངས་སྤྱོད་དེ་ ལྟ་ བུ་ དག་
བསོགས་སམ། ཅི་སྟེ་ག་ལ་གསོག །མདོར་ན་སེམས་ཅན་ལ་མི་ཕན་པའི་ནོར་
དང་ལྷའི་རྒྱལ་སྲིད་ཐོབ་ཀྱང་དགོས་པ་མེད་ཅེས་པའོ། ། །
བཞི་པ་སེར་སྣ་སྐྱེ་བར་འགྱུར་བའི་ནོར་མི་བཟུང་བར་བཏང་དགོས་པ་ནི།
གང་ཞིག་སེར་ སྣའི་སྐྱོན་ནི་ཞེས་ པ་ནས། ཕོངས་ པ་ ཡིན། །ཞེས་ པའི་བར་ཏེ།
ཡང་བྱང་སེམས་བདག་ཉིད་ཆེན་པོས་བརྒྱ་བྱིན་ལ་སྨྲས་པ། ལྷའི་དབང་པོ་ཁྱོད་
ཀྱིས་བདག་ལ་སྦྱིན་དྲགས་པས་དབུལ་པོར་སོང་བ་ཡིན་པས་ད་ཕྱིན་ཆད་ཕྱུག་
ཅིང་དར་བར་འདོད་ན་ནོར་མ་སྦྱིན་པར་ཡོངས་སུ་བཟུང་ན་ལེགས་ཞེས་གསུངས་
པ། བདག་ཉོན་མོངས་བག་ཆགས་དང་བཅས་པ་སྤངས་ཤིང་། སྦྱིན་པ་ལ་སོགས་
པའི་ཡོན་ཏན་ཐམས་ཅད་རྫོགས་པར་བྱས་ཏེ་འཚང་རྒྱ་བར་འདོད་པ་ལ་ནོར་གང་
ཞིག་བྱུང་ན་སེར་སྣ་ལ་སོགས་ པའི་ ཉོན་མོངས་ པའི་སྐྱོན་རྣམས་འཕེལ་བར་
འགྱུར་ལ། གཏོང་བའི་སེམས་ཀྱང་སྔར་ཡོད་ཉམས་ཤིང་གསར་དུ་སྐྱེ་བར་མི་
འགྱུར་བ་ཞིག་བྱུང་ན། དེ་ལས་ལམ་ལ་གནོད་པ་དང་གེགས་ཆེ་བ་གང་ཞིག་ཡོད།
དེས་ན་བདག་ལྟ་བུ་མྱུར་དུ་འཚང་རྒྱ་བར་འདོད་པ་རྣམས་ཀྱིས་གཏོང་སེམས་སྐྱེ་
བའི་གེགས་བྱེད་ཅིང་སེར་སྣ་སྐྱེ་བར་འགྱུར་བའི་ནོར་དེ་ནི་བྱུང་ཡང་ཡོངས་སུ་མི་
བཟུང་བ་དེ་མ་ཐག་བཏང་བའི་ རིགས་སོ། །སེམས་ཅན་ ཕལ་པ་རྣམས་ ཀྱིས་
དབུལ་བ་དང་ཕྱུག་པའི་ཁྱད་པར་ཡང་ཤེས་ནུས་པ་མ་ཡིན་ཏེ། ཆོག་ཤེས་ཡོད་ན་
ནོར་མེད་ཀྱང་ཕྱུག་པ་དང་། ཆོག་ཤེས་མེད་ན་ནོར་ཇི་ཙམ་ཡོད་ཀྱང་ཕྱུག་པ་དང་
ཡོངས་སུ་གཟུང་བར་སྙད་གདགས་པ་ཙམ་ཡིན་གྱི། ནོར་ཐོབ་པར་འདོད་པའི་
དབུལ་ཕོངས་རྣམས་དང་བསམ་པ་མཐུན་པས་ན་དོན་དུ་ཕོངས་པ་ཡིན་ནོ། །ཕར་
- 390 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕྱིན་བསྡུས་པར་ཡང་། སེར་སྣའི་སྐྱོན་ནི་གང་གིས་འཕེལ་འགྱུར་རམ། །ཡོངས་
སུ་གཏོང་སེམས་འཕེལ་བར་མི་འགྱུར་བའི། །ཡོངས་འཛིན་བགེགས་སུ་འགྱུར་
བའི་ བསླུ་ བ་ དག །བྱང་ ཆུབ་ སེམས་ དཔས་ མ་ ལུས་ ཡོངས་ སུ་ སྤང་། །ཞེས་
གསུངས་སོ། །
ྋལྔ་པ་སེར་སྣའི་སྐྱོན་དང་སྦྱིན་པའི་ཕན་ཡོན་བསྟན་པ་ནི། གློག་ནི་ཞེས་པ་
ནས། ལམ་ལ་བརྟེན། ཞེས་པའི་བར་ཏེ། བྱང་སེམས་བདག་ཉིད་ཆེན་པོས་བརྒྱ་
བྱིན་ལ་ཡང་སྨྲས་པ། ལྷའི་དབང་པོ་སྦྱིན་པ་ལས་ལྡོག་མི་རིགས་པ་དང༌། སེར་
སྣས་ནོར་གསོག་མི་རིགས་པའི་རྒྱུ་མཚན་མཐར་གཏུགས་ན་འདི་ལྟར་ཡིན་ཏེ།
སེར་སྣ་ནི་འདི་ཕྱི་ཀུན་ཏུ་ཕུང་བའི་རྒྱུ་ཡིན་ལ། སྦྱིན་པ་ནི་འདི་ཕྱི་ཀུན་ཏུ་བདེ་བའི་
རྒྱུ་ཡིན་ནོ། །སེར་སྣས་འདི་ཕྱི་ཀུན་ཏུ་ཕུང་བར་བྱེད་དེ། སེར་སྣས་ནོར་གསོག་པ་
ནི་ནོར་དེ་དང་མི་འབྲལ་བར་རེ་བ་ཡིན་ལ། ནོར་དང་མི་འབྲལ་བ་དང་། ནོར་ལ་
གནས་པའི་མཐུ་མེད་དེ། སྤྱིར་འདུས་བྱས་ཐམས་ཅད་མི་རྟག་པ་དང་། ལྷག་པར་
ཟང་ཟིང་གི་ནོར་ནི་གློག་འགྱུ་བ་བཞིན་དུ་མི་བརྟན་པར་ཡུད་ཙམ་ནས་ཉམས་
པར་འགྱུར་ལ། ཡུན་ཅུང་ཟད་གནས་པ་དེ་ཡང་དགྲ་དང་། ཆོམ་རྐུན་དང༌། མེ་
དང༌། ཆུ་དང༌། རྒྱལ་པོ་སོགས་དང་ཐུན་མོང་ཡིན་པས་ཀུན་དང་ཐུན་མོང་གི་ནོར་
ཞིག་རང་ལ་ལོངས་སྤྱོད་དབང་མེད་པར་བསྲུང་དགོས་པ་རྒྱལ་པོའི་ཆད་པར་བབ་
པ་ལྟ་བུ་ཡིན་ནོ། །དེར་ཡང་མ་ཟད་སེར་སྣས་ནོར་གསོག་པ་ནི་འདི་ཕྱི་ཀུན་དུ་
ཕོངས་པ་དུ་མ་འབྱུང་བའི་རྒྱུ་ཡིན་ཏེ། ཚེ་འདིར་གསོག་པ་དང་། བསྲུང་བ་དང༌།
བརླག་པའི་ཚེ་སྡུག་བསྔལ་དང་ཉོན་མོངས་དུ་མས་ལུས་སེམས་མནར་ཞིང་ཕྱི་
མར་ཡི་དྭགས་སུ་སྐྱེ་བའི་རྒྱུ་བྱེད་པ་དང་། ནམ་ཞིག་མིའི་རྟེན་ཐོབ་ཀྱང་དབུལ་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞིང་ཕོངས་པ་དང་། དགྲ་མང་བ་དང་། ནད་གདོན་དུ་མས་འཚེ་བ་སོགས། རྣམ་
པ་ཀུན་ཏུ་ཕུང་བར་བྱེད་དོ། །སྦྱིན་པ་ནི་འདི་ཕྱི་ཀུན་དུ་བདེ་བ་འབྱུང་བའི་རྒྱུ་ཡིན་
ཏེ། ལོངས་སྤྱོད་ཐམས་ཅད་ ཕངས་པ་མེད་པར་སྦྱིན་པར་བཏང་བས་ཡིད་ལ་
བཅགས་པ་གང་ཡང་མེད་པས་སེམས་བདེ་ཞིང་། འཇིག་རྟེན་ཀུན་དུ་སྙན་པའི་
གྲགས་པ་འཕེལ་བ་དང་། ཐམས་ཅད་ཀྱི་ཡིད་དུ་འོང་ཞིང་ཀུན་གྱིས་བྱམས་པར་
བྱེད་པ་དང་། གདོན་བགེགས་ཀྱི་འཚེ་བ་མི་འབྱུང་བ་དང་། གཏོང་སེམས་ཀྱི་རྩལ་
ཇེ་ཆེར་རྒྱས་པར་འགྱུར་ལ། ཕྱི་མར་ལོངས་སྤྱོད་ཟད་མི་ཤེས་པ་འབྱུང་བ་དང་།
རྟེན་ཁྱད་པར་ཅན་གོང་ནས་གོང་དུ་འགྱུར་བ་དང་། མཐར་སྦྱིན་པའི་ཕར་ཕྱིན་
རྫོགས་ཏེ་བླ་ན་མེད་པའི་བྱང་ཆུབ་ཀྱི་བདེ་བ་འཐོབ་པར་འགྱུར་རོ། །དེ་ནས་རྒྱལ་
བའི་སྲས་སུ་འཁྲུངས་པའི་ཡ་རབས་སུ་ཞིག་འདི་ཕྱི་ཀུན་ཏུ་བདེ་བའི་རྒྱུ་སྦྱིན་པ་
བཤོལ་ནས། འདི་ཕྱི་ཀུན་ཏུ་ཕུང་བའི་རྒྱུ་སེར་སྣའི་ལམ་ལ་བརྟེན་པར་བྱེད་དེ།
རྒྱལ་སྲས་བློ་ལྡན་སུ་ཡང་དེ་ལྟར་མི་བྱེད་དོ། །
དྲུག་པ་བརྒྱ་བྱིན་ལ་བཟོད་པར་གསོལ་བ་ནི། བརྒྱ་བྱིན་ཞེས་པ་ནས། སླ་
བ་མ་ཡིན་ནོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོས་ལྷའི་དབང་
པོ་ལ་བརྒྱ་བྱིན་ཞེས་བོས་ནས། ཁྱོད་ཀྱི་བདག་ལ་གཉེན་པ་བསྟན་ཏེ་གཉེན་ཉེ་དུ་
ལྟར་བྱས་ནས་བདག་དབུལ་ཞིང་ཕོངས་པ་ལ་འབྱོར་པ་རྒྱས་པའི་ཐབས་བསྟན་ཏེ་
ཕན་པར་སྨྲས་པས་བདག་ལ་བརྩེ་བར་བགྱིས་མོད་ཀྱང་། བདག་ནི་ཡུན་རིང་པོ་
ནས་རྒྱལ་སྲས་ཀྱི་ལམ་ལ་སྦྱངས་ཏེ་སྦྱིན་པས་ཡིད་དགའ་བ་གོམས་པར་གྱུར་
པས། ད་ལུས་དང་སྲོག་ལ་ཐུག་ཀྱང་སྦྱིན་པ་ལས་ལྡོག་མི་ཐུབ་བོ། །དེ་བས་ན་
བདག་དང་བདག་འདྲ་བའི་རྒྱལ་སྲས་སུ་ཞིག་བྱང་ཆུབ་སེམས་དཔའི་ལམ་བཟང་
- 392 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོ་དོར་ཏེ་ལམ་མིན་སེར་སྣ་ལ་དགའ་བར་ག་ལ་འགྱུར། ཚིགས་བཅད་འདིའི་
རྐང་པ་དང་པོ་ལ་འགྱུར་གསར་དུ། བརྒྱ་བྱིན་ཁྱོད་ཀྱིས་བདག་ལ་གཉེན་ལྟར་
བསྟན། །ཅེས་འགྱུར་བཅོས་པ་གོ་སླ་བས་ལེགས་སོ། །ཡང་བརྒྱ་བྱིན་ལ་གསུངས་
པ། ཁྱོད་ཀྱིས་ལྷའི་གཟུགས་བསྟན་ཏེ་སྦྱིན་པ་ལས་ལྡོག་པའི་ཚིག་གསལ་བར་རྒྱུ་
མཚན་དུ་མའི་སྒོ་ནས་གསུངས་པ་བདག་གིས་མ་ཉན་པས་ཁྱོད་ཀྱི་ཐུགས་ཁྲོ་བར་
འགྱུར་བའི་ལམ་དུ་འཇུག་པར་བགྱི་བར་མི་རིགས་སོ་ཞེས་པ་སྟེ། ང་ཐེག་པ་ཆེན་
པོའི་ལམ་ལས་ལྡོག་མ་ཐུབ་པས་ཐུགས་ཁྲོ་བར་མ་མཛད་པར་བཟོད་པར་མཛོད་
ཅིག་ཅེས་པའོ། །ཐེག་པ་ཆེན་པོའི་ལམ་ལས་ལྡོག་མ་ཐུབ་པའི་རྒྱུ་མཚན་ཡང་སྔོན་
ཡུན་རིང་པོ་ནས་སེམས་བསྐྱེད་དེ་སངས་རྒྱས་གྲངས་མེད་པ་མཉེས་པར་བྱས་
ཤིང་ཐེག་པ་ཆེན་པོའི་ལམ་ལ་སྦྱངས་ཏེ་ལུང་ཙམ་སྐྱབས་སུ་གྱུར་པ་དང་། ཕྱི་ཅི་
ལོག་གི་བློས་རྒྱུ་མཚན་ལྟར་སྣང་ལ་བརྟེན་ནས་བཟུང་བ་ཙམ་མིན་པར་དྲི་མ་མེད་
པའི་རིགས་པས་ཡུན་རིང་པོར་དཔྱད་དེ་རྒྱུ་མཚན་ཡང་དག་ལ་བརྟེན་ནས་འཁྲུལ་
མེད་ཀྱི་ངེས་པ་རྙེད་པར་བྱས་ཤིང་། ངེས་པའི་དོན་ལ་བསྐལ་བ་གྲངས་མེད་པར་
གོམས་ཤིང་འདྲིས་པར་བྱས་པས་རྒྱལ་སྲས་འཕགས་པའི་ལམ་མངོན་དུ་གྱུར་ཏེ།
དོན་དམ་པ་ངོ་བོ་ཉིད་ཀྱི་ལམ་ལ་ཞུགས་པས་ན། ངོ་བོ་ཉིད་ཀྱི་ལམ་བཟང་པོ་ལ་
ཞུགས་པ་ནི་རྒྱལ་བའི་བཀའ་དང་མི་མཐུན་ཞིང་རིགས་པས་བརྟགས་ན་མི་འཐད་
པའི་ལམ་ངན་པ་ལམ་བཟང་པོའི་མི་མཐུན་ཕྱོགས་ཀྱི་ལམ་དེར་ཞུགས་ན། སྡུག་
བསྔལ་རབ་ཏུ་ཆེ་བ་བརྒྱུད་མར་མྱོང་དགོས་པས་བགྲོད་དཀའ་བ་སྐྱེ་བོ་དམ་པ་
རྣམས་ཀྱིས་སྨད་པ་ངན་སོང་དུ་གཞོལ་བའི་ལམ་དེར་ཐབས་ཅི་བྱས་ཀྱང་གཞུག་
པར་སླ་བ་མ་ཡིན་ནོ། །མདོར་ན་བདག་འཕགས་ལམ་མངོན་དུ་གྱུར་པ་ཡིན་པས་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཞན་གྱི་ཚིག་གིས་ལམ་ངན་པ་ལ་བཀྲི་མི་ཐུབ་བོ་ཞེས་པའོ། །མཁས་མཆོག་
དཔའ་བོས་བཅད་ལྷུག་སྤེལ་མས་བསྔགས་པ་འདི་དག་ནི་ཚིག་རྒྱན་ངོ་མཚར་བ་
ཤ་སྟག་མཛད་པ་ཡིན་པས། གཞུང་འདི་ལའང་མཚུངས་པ་གསལ་བྱེད་ཀྱི་དཔེ་
ཁོང་ནས་ཐོན་པའི་ཚིག་རྒྱན་ཤིན་ཏུ་ངོ་མཚར་བ་མཛད་སྣང་སྟེ། དེ་ཡང་གངས་རི་
ཆེན་པོ་ལས་འོངས་པའི་ཆུ་བོ་གངྒཱ་ཆུ་ཕྲན་སྟོང་ཕྲག་དུ་མ་དང་བཅས་བསྡོམས་ཏེ་
རྒྱ་མཚོ་ཆེན་པོའི་ངོགས་སུ་འགྲོ་བ་ཐབས་ཅི་བྱས་ཀྱང་གྱེན་དུ་བཟློག་མི་ནུས་པ་
བཞིན་དུ། བྱང་སེམས་བདག་ཉིད་ཆེན་པོ་འདི་ཡང་རྒྱལ་སྲས་ཀྱི་སྤྱོད་པ་རྒྱ་མཚོར་
འཇུག་པ་ནི་ངང་གིས་གཞོལ་བ་ཡིན་པས་བརྒྱ་བྱིན་ལ་སོགས་པ་སུས་ཀྱང་ཐེག་
པ་ཆེན་པོའིལམ་ལས་ཟློག་པར་བྱེད་མི་ཐུབ་བོ། །ཡང་སྦྲང་རྩི་ལས་སྐྱེས་པའི་བུང་
བ་སྦྲང་རྩིའི་རོ་མྱོང་མྱོང་བ་རྣམས་གཞན་གྱིས་ཐབས་ཅི་བྱས་ཀྱང་དྲི་ཞིམ་མེ་ཏོག་
གི་ཟེའུ་འབྲུའི་སྦྲང་རྩི་མངར་མོ་མྱོང་བ་ལས་བཟློག་སྟེ་ཤ་རུལ་ལ་དྲངས་ཀྱང་
ཐབས་གང་གིས་ཀྱང་དེ་ཟློག་མི་ཐུབ་པ་བཞིན་དུ། དོན་དམ་པའི་སེམས་བསྐྱེད་
མངོན་དུ་གྱུར་པའི་རྒྱལ་སྲས་བདག་ཉིད་ཆེན་པོ་རྣམས་སུས་ཀྱང་ཐེག་པ་ཆེན་
པོའི་ལམ་ལས་ཟློག་པར་བྱེད་མི་ཐུབ་བོ། །དགེ་བའི་བཤེས་གཉེན་པོ་ཏོ་བ་ཆེན་
པོས། རང་ཅག་སྤྱིར་ཆོས་ལ་བློ་འཇུག་དཀའ་ཞིང་། ལྷག་པར་ཐེག་པ་ཆེན་པོའི་
ལམ་དུ་འཇུག་ དཀའ་བ་རྣམས་ ཀྱིས་ དགེ་བའི་བཤེས་གཉེན་གྱི་མན་ངག་ལ་
བརྟེན་ཏེ་ཡུན་རིང་དུ་སྦྱངས་སྦྱངས་ནས་གོམས་པ་གློད་དུ་གྱུར་པ་ན། བྱང་སེམས་
བདག་ཉིད་ཆེན་པོ་འདི་ལྟར་དུ་ནམ་ཞིག་སུས་ཀྱང་ཐེག་པ་ཆེན་པོའི་ལམ་ལས་
བསྒྱུར་མི་ཐུབ་པར་ལམ་དེ་ལ་ངང་གིས་འཇུག་པ་ཞིག་འོང་སྙམ་དུ་ལམ་ལ་བྲོད་
པ་སྐྱེད་པ་མན་ངག་ཡིན་གསུངས་སོ། ། །
- 394 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉིས་པ་བརྒྱ་བྱིན་གྱིས་རེ་ཞིག་སྦྱིན་པ་བཤོལ་ནས་ནོར་བསགས་ན་
ལེགས་ཞེས་བཟློག་ཀྱང་དེའི་དབང་དུ་མ་བཏང་བར་སྦྱིན་པ་ལ་བརྩོན་པ་ཆེར་
མཛད་ཚུལ་ལ་གཉིས། བརྒྱ་བྱིན་གྱི་རེ་ཞིག་སྦྱིན་པ་ལས་ལྡོག་ན་ལེགས་པར་ཞུས་
པ། སེམས་དཔའ་ཆེན་པོས་དེའི་དབང་དུ་མ་བཏང་བར་སྦྱིན་པ་བྱེད་དགོས་པའི་
རྒྱུ་མཚན་བསྟན་པའོ། །དང་པོ་ནི། བརྒྱ་བྱིན་གྱིས་སྨྲས་པ། ཞེས་པ་ནས། ཅི་ཞིག་
ཡོད། །ཅེས་པའི་བར་ཏེ། དེ་ལྟར་སེམས་དཔའ་ཆེན་པོས་སྦྱིན་པ་གཏོང་བ་ལས་
ལྡོག་མི་རིགས་པ་རྒྱུ་མཚན་དུ་མའི་སྒོ་ནས་བརྗོད་པ་ན་བརྒྱ་བྱིན་ངོ་མཚར་དུ་གྱུར་
ཅིང་དད་པ་ལྷག་པར་སྐྱེས་ཀྱང་། ད་དུང་ རེ་ཞིག་ནོར་བསགས་ནས་འབྱོར་པ་
ཐོབ་པའི་ཚེ་སྦྱིན་པ་བྱས་ན་ལེགས་སོ་ཞེས་བརྗོད་ན་བློ་འགྱུར་རམ་མི་འགྱུར་
བརྟག་པའི་ཕྱིར་སེམས་དཔའ་ཆེན་པོ་ལ་སྨྲས་པ། ཁྱིམ་བདག་ཅེས་བོས་ནས།
ཁྱོད་དབུལ་ཕོངས་རྣམས་ལ་བྱམས་ཤིང་སྦྱིན་པ་གཏོང་འདོད་པ་སེམས་བཟང་བ་
ཡིན་མོད་ཀྱང་། ནོར་ལོངས་སྤྱོད་གང་ཡང་མེད་པའི་དབུལ་བའི་གནས་སྐབས་
འདི་འདྲ་བར་སྦྱིན་པ་ལ་ཞུགས་ཀྱང་ རང་ཉིད་ཉམ་ཐག་པ་དང་། སྐྱེ་བོ་གཞན་
གྱིས་བལྟས་ ཀྱང་ འཕྱས་ ཀྱི་གནས་ སུ་འགྱུར་གྱི། རེ་ཞིག་ནོར་བསགས་ནས་
འབྱོར་པ་ཐོབ་པའི་ཚེ་སྦྱིན་པ་བྱས་ན་ལེགས་སོ། །དེ་ཡང་འདི་ལྟར་འབྱོར་པ་ཕུན་
སུམ་ཚོགས་ཤིང་ནོར་དང་འབྲུ་ལ་སོགས་པས་བང་མཛོད་ཡོངས་སུ་གང་བ་ཞིག་
བྱེད་དགོས་ལ། དེ་ཡོང་བ་ལ་ནོར་ གྱི་ རྒྱུ་བསྒྲུབ་ དགོས་ པས་ ཞིང་ གི་སོ་ནམ་
ལེགས་པར་བྱེད་ཅིང་། ལོངས་སྤྱོད་ཟད་མི་ཤེས་པ་འབྱུང་བའི་རྒྱུ་གསེར་དང་
དངུལ་དང་རིན་པོ་ཆེ་སྣ་ཚོགས་པ་སོ་སོའི་འབྱུང་ཁུངས་ནས་འཚོལ་བའི་ཐབས་
རབ་ཆེ་བ་ལ་ཞུགས་ཏེ་ཐབས་རྣམ་པ་སྣ་ཚོགས་ཀྱི་སྒོ་ནས་ནོར་སྒྲུབ་པར་བྱེད་པ་
- 395 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང༌། ནོར་ཕུན་སུམ་ཚོགས་པ་ཐོབ་སྟེ་སྐྱེ་བོ་ཐམས་ཅད་དབང་དུ་འདུ་བའི་དབང་
ཕྱུག་ གི་དཔལ་ཐོབ་པར་གྱུར་ པ་ན། དེ་ནས་དཀོན་མཆོག་ལ་མཆོད་པ་དང་།
དབུལ་ཕོངས་རྣམས་ལ་སྦྱིན་པ་གཏོང་བ་དང༌། རང་ཉིད་ལོངས་སྤྱོད་པ་དང་།
འཁོར་གཡོག་རྒྱ་ཆེན་པོ་སྐྱོང་བ་ལ་སོགས་པའི་རིམ་པ་འདི་བྱས་ན་འཇིག་རྟེན་ན་
ལོངས་སྤྱོད་དར་ཞིང་རྒྱས་པ་དང་། སྙན་གྲགས་ཆེ་བ་སོགས་ཀྱི་གྲངས་སུ་འགྱུར་
གྱི། ད་ལྟ་ལོངས་སྤྱོད་གང་ཡང་མེད་པའི་དབུལ་པོའི་གནས་སྐབས་འདི་ལྟ་བུར་
གྱུར་པ་ལ་སྦྱིན་པ་གཏོང་བར་བྱེད་པ་ནི་མི་མཛེས་ཤིང་མི་རུང་ངོ༌། །འགྱུར་རྙིང་གི་
དཔེ་ཕལ་ཆེར་དུ་ཞིང་གི་སྣམས་ཞེས་འདུག་པ་ཡི་གེའི་ཐོབ་ལ་བརྟགས་ན་དོན་
ཤིན་ཏུ་གོ་དཀའ་ཞིང་། འགྱུར་རྙིང་གི་དཔེ་འགའ་ཞིག་ན་ཞིང་གི་སོ་ནམ་ཞེས་
འདུག་ཅིང་། འགྱུར་གསར་དུ་ཡང་དེ་ལྟར་འབྱུང་བ་གོ་སླ་ཞིང་། དོན་ཡང་དེ་ལྟར་
དུ་གནས་པས། འགྱུར་རྙིང་གི་དཔེ་སྔ་མ་མང་པོར་བྲིས་ནོར་རྒྱུན་འབྱམས་ཤིག་
བྱུང་བར་མངོན་ནོ། །འབྱོར་པ་བསགས་ནས་སྦྱིན་པ་བྱས་ན་ལེགས་ཀྱི། ད་ལྟ་
དབུལ་པོའི་གནས་སྐབས་འདི་ལྟ་བུས་སྦྱིན་པ་བྱེད་པ་མི་མཛེས་ཤིང་མི་རུང་བས་
དེའི་རྒྱུ་མཚན་ཡང་ལྟོས་ཤིག །འདི་ལྟར་རང་གི་བློས་ལེགས་པར་དཔྱད་ནས་
གང་ལྕོགས་པའི་སོ་ནམ་ལ་སོགས་པ་ནོར་བསྒྲུབ་པའི་ཐབས་བྱ་ཞིང་། དེ་ཡང་
གཞན་དུ་མ་ཡེངས་པར་གང་བྱེད་པ་དེ་མཐར་ཕྱིན་པར་བྱ་དགོས་སོ། །དེ་ལའང་
རྣམ་པ་མང་སྟེ། འཇིག་རྟེན་ན་ཇི་ ལྟར་གྲགས་པའི་ རྗེས་སུ་མཐུན་པ་སོ་སོའི་
རིགས་དང་མཐུན་པའི་ནོར་སྒྲུབ་ཚུལ་དང༌། ལས་དང་མཐུན་པའི་ནོར་སྒྲུབ་ཚུལ་
དང་། ཡོན་ཏན་གྱི་སྒོ་ནས་སྒྲུབ་ཚུལ་མང་དུ་ཡོད་དོ། །རིགས་དང་མཐུན་པའི་
ནོར་སྒྲུབ་ཚུལ་ནི། ཞིང་པའི་རིགས་རྣམས་ཞིང་ལ་སོ་ནམ་བྱེད་པ་དང་། ཚོང་པའི་
396 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རིགས་རྣམས་ཡུལ་གཞན་དུ་ཕྱིན་ནས་ཚོང་བྱས་ཏེ་ཁེ་སྤོགས་ཐོབ་པར་བྱེད་པ་
དང༌། རྒྱ་མཚོར་འཇུག་པའི་དེད་དཔོན་ གྱི་ རིགས་རྣམས་རྒྱ་མཚོར་ཞུགས་ཏེ་
གསེར་དང་དངུལ་དང་སྤུག་དང་མུ་ཏིག་དང་གཡས་སུ་འཁྱིལ་བ་དང་ཨནྡྲི་ནཱི་ལ་
དང་ནོར་བུ་རིན་པོ་ཆེ་སྣ་ཚོགས་པ་དག་ལེན་པར་བྱེད་པ་དང་། གཞན་ཡང་རང་
རང་གི་རིགས་དང་མཐུན་པའི་ལས་རྣམ་པ་སྣ་ཚོགས་ཀྱིས་ནོར་སྒྲུབ་པར་བྱེད་པ་
འཇིག་རྟེན་ན་ཇི་ལྟར་གྲགས་པ་ལྟར་རོ། །ལས་ཀྱི་སྒོ་ནས་ནོར་སྒྲུབ་པ་ནི། རང་
གི་ལུས་ཀྱི་སྟོབས་ཀྱིས་གཞན་གྱི་གཡོག་དང་གླ་མི་བྱས་ཏེ་ནོར་སྒྲུབ་པར་བྱེད་
པའོ། །ཡོན་ཏན་ གྱི་ སྒོ་ནས་ནོར་སྒྲུབ་པ་ནི། རིག་བྱེད་ཀྱི་གཞུང་བཀླགས་ཏེ་
གཟའ་དང་རྒྱུ་སྐར་དང་དུས་ཚེས་ལ་སོགས་པའི་བཟང་ངན་སྟོན་པ་དང་དེ་དག་གི་
བྱེད་པ་དང་སོ་སོའི་འབྲས་བུ་སྟོན་པར་བྱེད་པ་དང་། ནད་གདོན་ཞི་བར་བྱེད་པའི་
ཐབས་དང༌། རིག་སྔགས་ཀྱི་སྒོ་ནས་ནོར་དང་འབྲུ་དང་ཚེ་དང་དབང་ཕྱུག་རྒྱས་
པར་བྱེད་པ་དང་། གསོ་དཔྱད་ཀྱི་གཞུང་བཀླགས་ཏེ་སྨན་དཔྱད་ཀྱི་སྒོ་ནས་ནོར་
སྒྲུབ་པར་བྱེད་པ་དང༌། གཞན་ཡང་རང་རང་གི་ཡོན་ཏན་ཅི་རིགས་པའི་སྒོ་ནས་
ནོར་སྒྲུབ་ཚུལ་འཇིག་རྟེན་ན་ཇི་ལྟར་གྲགས་པ་ལྟར་རོ། །ཡང་ན་ལས་ཀྱི་ཡོན་ཏན་
ཞེས་གཅིག་ཏུ་བསྡུས་ཏེ་རྒྱུ་སྐར་རྩི་བ་དང་སྨན་དཔྱད་བྱེད་པ་སོགས་རང་རང་གི་
ལས་ཀྱི་ཡོན་ཏན་གང་ཡིན་པ་དེས་ནོར་སྒྲུབ་པའོ། །སྔོན་གྱི་ཡིག་རྙིང་འགའ་ཞིག་
ན་གྲགས་པའི་རྗེས་མཐུན་ཞེས་པ་ནོར་སྒྲུབ་ཚུལ་བྱེ་བྲག་པར་བྱས་ཏེ། ང་ལས་ནུ་
དང་། རཱ་མ་ཎ་ལ་སོགས་པའི་སྔོན་གྱི་རྒྱལ་པོ་རྣམས་ཀྱི་གཏམ་རྒྱུད་ཟློས་གར་དུ་
བྱས་ཏེ་ནོར་སྒྲུབ་པར་བྱེད་པ་ལ་སྦྱར་རོ། །དེ་ལྟར་ནོར་སྒྲུབ་པའི་ཐབས་རྣམ་པ་སྣ་
ཚོགས་པ་དེ་དག་གི་སྒོ་ནས་ནོར་བསྒྲུབས་ཏེ་འབྱོར་པ་ཆེན་པོ་ཐོབ་ནས་ཉི་མས་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མུན་པ་བཅོམ་ཞིང་། ཟླ་བ་དང་རྒྱུ་སྐར་དང་མེ་དང་ཐ་ན་སྲིན་བུ་མེ་ཁྱེར་ཚུན་ཆད་
ཀྱི་འོད་རྣམས་ཟིལ་གྱིས་མནན་པ་བཞིན་དུ་འགྲན་ཟླ་ཐམས་ཅད་ཟིལ་གྱིས་
མནན་ཏེ་འཇིག་རྟེན་གྱི་སྐྱེ་བོ་རྣམས་ལོངས་སྤྱོད་ཀྱི་སྒོ་ནས་དབང་དུ་བསྡུས།
གྲོགས་ནི་ཞར་ལ་འབྱུང་ཞིང་འཚོལ་དགོས་པ་རྣམས་ཀྱང་བཙལ། མཛའ་གྲོགས་
དང་། ཕ་མེས་དང་མ་མེས་བདུན་རྒྱུད་ཚུན་ཆད་ཀྱི་གཉེན་རྣམས་མགུ་བར་བྱས།
རྒྱལ་པོ་རྣམས་ཀྱང་ལོངས་སྤྱོད་ཀྱིས་མགུ་ནས་རང་ལ་བཀུར་སྟི་བྱེད་པ་ཞིག་འོང་
ལ། རྒྱལ་པོ་ལས་ཀྱང་བཀུར་སྟི་ཐོབ་པ་དེ་ལྟ་བུའི་འབྱོར་པ་ཕུན་སུམ་ཚོགས་པ་
ཐོབ་པར་འགྱུར་ནས། འཇིག་རྟེན་གྱི་དཔལ་འབྱོར་མངའ་ཐང་ཐམས་ཅད་རང་ལ་
མངོན་པར་ཆགས་ནས་འཁྱུད་པ་བཞིན་དུ་ནམ་ཡང་འབྲལ་མི་ཐུབ་པའི་སྟོབས་
རྒྱས་པ་ན། དེ་ནས་དཀོན་མཆོག་མཆོད་པ་དང་། དབུལ་ཕོངས་རྣམས་ལ་གང་ལ་
གང་འདོད་དུ་སྦྱིན་པ་བྱ་བ་དང་། གོས་དང་རྒྱན་ཁྱད་པར་དུ་འཕགས་པ་བགོ་ཞིང་
འདོགས་པ་དང་། གཉེན་དང་འཁོར་དུ་བཅས་པ་ཐམས་ཅད་བདེ་བའི་ལོངས་
སྤྱོད་རྒྱ་ཆེན་པོས་ཚིམ་པར་བྱེད་པའི་རིམ་པ་ལ་རབ་ཏུ་ཞུགས་ན་སྐྱེ་བོ་ཐམས་ཅད་
ཀྱིས་འཕྱས་གདགས་མེད་པར་བསྔགས་པ་བརྗོད་པའི་གནས་སུ་འགྱུར་བ་ཞིག་
འོང་ངོ༌། །དེ་ལྟ་མིན་པར་ད་ལྟ་ལོངས་སྤྱོད་གང་ཡང་མེད་པར་གཞན་གསོ་བ་ལྟ་
ཞོག །ཐ་ན་རང་ལ་ཉིན་གཅིག་གི་འཚོ་བའང་མེད་པར་སྦྱིན་པ་བྱེད་འདོད་པ་ནི་
བྱ་འདབ་གཤོག་མ་རྫོགས་པར་ནམ་མཁའ་ལ་འཕུར་འདོད་པ་བཞིན་གཞན་ལ་
མི་ཕན་པར་མ་ཟད་རང་ཉིད་ཀྱང་སྦྱིན་པ་འབའ་ཞིག་འདོད་པས་བརླག་པར་
འགྱུར་རོ། །དེ་བས་ན་ཕྱིན་ཆད་ནོར་གང་བྱུང་གཞན་ལ་མ་སྟེར་བར་སྡོམ་ཞིང་མི་
གཡེང་བར་གནས་པར་བྱས་ལ་སྦྱིན་པ་བྱེད་པ་ཐོངས་ལ་རེ་ཞིག་ནོར་བསོགས་
- 398 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཤིག །དེ་ལ་ཁྱོད་འདི་སྙམ་དུ་དབུལ་ཕོངས་དང་ཕྲད་པའི་ཚེ་ནོར་མི་སྦྱིན་པ་ནི་མ་
རབས་སུ་འགྱུར་རོ་སྙམ་པ་བྱེད་མི་དགོས་ཏེ། འབྱོར་པ་མེད་པར་གང་ཞིག་མི་
སྦྱིན་པ་དེ་ལ་མ་རབས་སུ་འགྱུར་བ་ཅི་ཞིག་ཡོད། འབྱོར་པ་ཆེན་པོ་ཡོད་བཞིན་དུ་
མ་བྱིན་ན་མ་རབས་སུ་འགྱུར་བ་ཡིན་གྱི། རང་ལ་མེད་པ་ལ་སུས་ཀྱང་འདིས་མ་
བྱིན་པས་མ་རབས་བྱས་ཞེས་མི་བརྗོད་དོ། །དེས་ན་ངས་ཕན་པ་བསྟན་པ་འདི་
ཉོན་ལ་མེད་བཞིན་དུ་སྦྱིན་པ་གཏོང་བའི་ངལ་བ་འདི་མ་བྱེད་པར་རེ་ཞིག་ནོར་
བསོགས་ཤིག །སླར་ནོར་ཆེན་པོར་གྱུར་ནས་སྦྱིན་པར་བྱས་པས་ཆོག་གོ་ཞེས་
ནན་གྱི་བསྐུལ་བ་ལྟར་བྱས་སོ། ། །
གཉིས་པ་སེམས་དཔའ་ཆེན་པོས་དེའི་དབང་དུ་མ་བཏང་བར་སྦྱིན་པ་
བྱེད་དགོས་པའི་རྒྱུ་མཚན་བསྟན་པ་ལ་ལྔ། རང་དོན་གཙོ་བོར་བྱེད་པས་ཀྱང་སྦྱིན་
པ་བྱེད་དགོས་པར་བསྟན་པ། ཐེག་པ་ཆེན་པོའི་ལམ་དུ་ཞུགས་ཏེ་གཞན་དོན་གཙོ་
བོར་བྱེད་པ་རྣམས་ཀྱིས་སྦྱིན་པ་ངེས་པར་བྱེད་དགོས་པར་བསྟན་པ། ལུས་དང་
ལོངས་སྤྱོད་མི་རྟག་པས་སྦྱིན་པ་ངེས་པར་བྱེད་དགོས་པར་བསྟན་པ། སྦྱིན་པ་
གཏོང་བ་ནི་སངས་རྒྱས་ཀྱིས་སར་བགྲོད་པའི་ལམ་བཟང་པོ་ཡིན་པས་དེ་ལས་
ལྡོག་མི་རིགས་པར་བསྟན་པ། དོན་བསྡུས་ཏེ་སྦྱིན་པའི་ཉམས་ལེན་དོར་དུ་མི་
རུང་བར་བསྟན་པའོ། །དང་པོ་ནི། བྱང་ཆུབ་སེམས་དཔས་སྨྲས་པ། ཞེས་པ་ནས། །
སྦྱིན་པ་སུ་མི་བྱེད། །ཅེས་པའི་བར་ཏེ། དེ་ལྟར་བརྒྱ་བྱིན་གྱིས་སེམས་དཔའ་ཆེན་
པོ་ལ་བརྟག་པའི་ཕྱིར་རེ་ཞིག་སྦྱིན་པ་གཏོང་བ་བཤོལ་ན་ལེགས་སོ་ཞེས་བརྗོད་
པ་དེ་ལ་བྱང་ཆུབ་སེམས་དཔས་ལན་སྨྲས་པ། ལྷའི་དབང་པོ་ཁྱོད་དེ་ལྟར་ང་སྦྱིན་
པ་ལས་ལྡོག་པར་བྱེད་པ་ལ་ཧ་ཅང་ནན་ཆེ་བར་བྱེད་པ་ཐོངས་ཤིག །འདི་ལ་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འགྱུར་རྙིང་གི་དཔེ་མང་པོར་ཧ་ཅང་དུས་མ་ཆེ་བར་ཞེས་འབྱུང་། དཔེ་འགའ་ཞིག་
ཏུ་ཧ་ཅང་ནན་ཏན་མ་ཆེ་བར་ཞེས་འབྱུང་། འགྱུར་གསར་དུ་ཧ་ཅང་ནན་མ་ཆེ་
ཞིག །ཅེས་འབྱུང་ངོ༌། །དེ་ཡང་རང་དོན་གཙོ་བོར་བྱེད་པས་ཀྱང་སྦྱིན་པ་གཏོང་བ་
ལ་འབད་དགོས་ན། རང་ཡལ་བར་དོར་ནས་གཞན་གཅེས་པར་འཛིན་པའི་བྱང་
ཆུབ་སེམས་དཔའ་རྣམས་ཀྱིས་སྦྱིན་པ་གཏོང་བ་ལ་འབད་དགོས་པ་ལྟ་ཅི་སྨོས།
གང་ཞིག་གཞན་གྱི་དོན་བས་བདག་དོན་གཙོ་བོར་འཛིན་པ་རྣམས་ཀྱིས་ཀྱང་
འབྱོར་པ་གསོག་པ་ཁྱད་དུ་བསད་ནས་སྦྱིན་པ་གཏོང་བ་ལ་འབད་དགོས་ཏེ། སྦྱིན་
པ་བཏང་ན་ཚེ་འདི་དང་ཕྱི་མར་ཕན་ཡོན་ཚད་མེད་པ་ཐོབ་པར་འགྱུར་ལ། སྦྱིན་པ་
མ་བཏང་བར་སེར་སྣས་བསགས་ན་ཚེ་འདིར་གསོག་བསྲུང་བརླག་པའི་སྡུག་
བསྔལ་དང་། སྡིག་པ་ཆེན་པོ་བསགས་པས་ཕྱི་མར་རྣམ་སྨིན་ཡིད་མི་འོང་ཆེན་པོ་
བསྐྱེད་པས་སོ། །སྦྱིན་པ་བཏང་བས་འདི་ཕྱིར་ཕན་ཡོན་ཇི་ལྟར་འབྱུང་བ་ནི་ཚེ་
འདི་ལ་མཐོང་ཆོས་ཀྱི་ཕན་ཡོན་དང༌། ཕྱི་མར་མཐོ་རིས་ཀྱི་དཔལ་འབྱོར་ཐོབ་
པའི་ཕན་ཡོན་དང་། ལས་ངན་པ་དང་ཉོན་མོངས་སྦྱོང་བའི་ཕན་ཡོན་ཡོད་དོ། །ཚེ་
འདི་ལ་མཐོང་ཆོས་ཀྱི་ཕན་ཡོན་ནི་གང་དག་ནོར་ལོངས་སྤྱོད་ལ་ཆགས་པ་སྤངས་
ནས་སྦྱིན་པའི་ཞིང་རྣམས་ལ་སྦྱིན་པར་བཏང་བས་སེམས་ལ་དགའ་བ་ཆེན་པོ་
ཐོབ་པར་འགྱུར་བ་དེ་ལྟ་བུ་ནི་སེར་སྣ་ཅན་རྣམས་ཀྱིས་འབྱོར་པ་ཆེན་པོ་ཐོབ་པས་
ཀྱང་དགའ་བ་དེ་ལྟ་བུ་མི་མྱོང་ངོ༌། །གཞན་ཡང་སྦྱིན་པ་བཏང་བས་སྙན་པའི་
གྲགས་པ་ཕྱོགས་ཀུན་ཏུ་རྒྱས་པ་དང་། སྔར་གྱི་བསོད་ནམས་ཟད་དུ་ཉེ་བ་རྣམས་
ཀྱང་གསོས་ཏེ་འཕེལ་བར་འགྱུར་ལ། བསོད་ནམས་གསར་པའང་རྒྱ་ཆེན་པོ་ཐོབ་
བོ། །བསོད་ནམས་ཆེན་པོར་གྱུར་པ་ན། །བསོད་ནམས་ལྡན་པའི་མི་ཡི་བསམ་པ་
- 400 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་འགྲུབ། །ཅེས་གསུངས་པ་ལྟར་ཡིད་ལ་གང་བསམ་ཐམས་ཅད་འགྲུབ་
བོ། །ཚེ་ཕྱི་མའི་ཕན་ཡོན་ནི་སྦྱིན་པ་བཏང་བ་ལས་ཕྱི་མར་མཐོ་རིས་ཀྱི་དཔལ་
འབྱོར་ཟད་མི་ཤེས་པ་ཐོབ་པར་འགྱུར་ལ། འབྱོར་པ་གསོག་པ་འབའ་ཞིག་བྱས་
པས་ཕྱི་མར་མཐོ་རིས་ཀྱི་དཔལ་འབྱོར་གང་ཡང་ཐོབ་པར་མི་འགྱུར་རོ། །སྦྱིན་པ་
བཏང་བས་ལས་ངན་དང་ཉོན་མོངས་པ་རྣམས་སྦྱོང་བའི་ཕན་ཡོན་འབྱུང་བ་ནི།
སྦྱིན་པ་གཏོང་བའི་ཚེ་གཏང་རྒྱུའི་རྫས་དེ་དག་ལ་མ་ཆགས་ཤིང་སེར་སྣའི་ཀུན་ཏུ་
འཛིན་པ་བཤིག་སྟེ་གཏོང་བ་ཡིན་པས་སྤྱིར་འདོད་ཆགས་དང་། ལྷག་པར་སེར་
སྣ་ལ་སོགས་པའི་ཉོན་མོངས་པའི་སྐྱོན་གྱིས་ཟིལ་གྱིས་ནོན་པར་མི་འགྱུར་བར་
ཉོན་མོངས་དེ་དག་འཇོམས་པར་འགྱུར་ལ། ཉོན་མོངས་འཇོམས་ནས་ལས་ངན་
པ་རྣམས་རང་ཤུགས་ཀྱིས་དག་པར་འགྱུར་ཏེ། ལས་ངན་གང་གསོག་པ་ཐམས་
ཅད་ཉོན་མོངས་ཀྱི་དབང་གིས་གསོག་པ་ཡིན་ལ། ཉོན་མོངས་མེད་ན་ལས་ངན་
གང་ཡང་གསར་དུ་གསོག་པ་མེད་ཅིང་། ལས་སྔར་ཡོད་རྣམས་ཀྱང་བརླན་དང་
བྲལ་བའི་ས་བོན་བཞིན་དུ་འབྲས་བུ་འབྱིན་པར་མི་ནུས་སོ། །དོན་འདི་ལ་ཚད་མ་
རྣམ་འགྲེལ་ལས། སྲིད་པའི་སྲེད་ལས་རྣམ་བརྒལ་བའི། །ལས་གཞན་ འཕེལ་
ནུས་མ་ཡིན་ཏེ། །ལྷན་ཅིག་བྱེད་པ་ཟད་ ཕྱིར་རོ། །ཞེས་གསུངས། རྒྱུ་མཚན་དེ་
བས་ན་རང་དོན་གཙོ་བོར་སྒྲུབ་པར་འདོད་ཀྱང་འབྱོར་པ་ཅི་ཡོད་སྦྱིན་པར་གཏོང་
དགོས་ཀྱི། དེ་ལྟ་བུའི་ཕན་ཡོན་ལ་ངེས་པ་རྙེད་པའི་བློ་ལྡན་སུ་ཞིག་འདི་དང་ཕྱི་
མའི་འབྱོར་པ་དེ་དག་འགྲུབ་པའི་ཕྱིར་སྦྱིན་པ་ལ་འབད་པར་མི་བྱེད་ཅེས་པ་སྟེ།
བློ་གྲོས་དང་ལྡན་ན་རང་དོན་ལ་བསམ་ཀྱང་སྦྱིན་པ་ལ་འབད་དགོས་སོ་ཞེས་པའོ།
ཡང་ན་གཞུང་འདི་སྦྱིན་པའི་འབྲས་བུ་གསུམ་ལ་སྦྱར་ཏེ། གང་དག་ཆགས་པ་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤངས་ནས་ཞེས་སོགས་རྐང་པ་གཉིས་མཐོང་ཆོས་ཀྱི་འབྲས་བུ་དང་། འབྱོར་པ་
འབའ་ཞིག་ཅེས་སོགས་རྐང་པ་གཉིས་རྣམ་སྨིན་གྱི་འབྲས་བུ་དང༌། སེར་སྣ་ལ་
སོགས་ཞེས་སོགས་རྐང་པ་གཅིག་བྲལ་འབྲས་ལ་སྦྱར་རོ། །ཡང་རྐང་པ་དང་པོ་
གཉིས་དབང་གི་འབྲས་བུ་དང་བྱེད་པ་རྒྱུ་མཐུན་ལ་ཡང་སྦྱར་རོ། །སྦྱིན་པ་ཡིས་ནི་
གྲགས་པ་སྙན་པ་ཐོབ་པར་འགྱུར། །ཞེས་པ་འདི་ལ་འགྱུར་གསར་དུ། སྦྱིན་པ་
ཡིས་ནི་གྲགས་དང་བསོད་ནམས་ཐོབ་འགྱུར་ཞིང་། །ཞེས་འབྱུང་། གཞན་ཡང་
འདི་དག་ལ་སྐྱེ་བོ་ཕལ་པ་ལ་སྦྱར་བ་དང༌། ཉན་རང་ལ་སྦྱར་ཏེ་བཤད་ཚུལ་ཡང་
ཡོད་ཀྱང་གཞུང་མང་བས་འཇིགས་ནས་མ་སྤྲོས་སོ། ། །
གཉིས་པ་ཐེག་པ་ཆེན་པོའི་ལམ་དུ་ཞུགས་ཏེ་གཞན་དོན་གཙོ་བོར་བྱེད་པ་
རྣམས་ཀྱིས་སྦྱིན་པ་ངེས་པར་བྱེད་དགོས་པར་བསྟན་པ་ནི། གང་ཞིག་སྐྱེ་ཤིས་
ཉེན་པའི་ཞེས་པ་ནས། ཅི་ཞིག་བྱ། །ཞེས་པའི་བར་ཏེ། ཐེག་པ་ཆེན་པོར་ཞུགས་
ནས་རྒྱལ་སྲས་ཀྱི་སྤྱོད་པ་ལ་སློབ་བར་འདོད་པ་རྣམས་ཀྱིས་ལུས་དང་ལོངས་སྤྱོད་
གང་ལའང་མ་ཆགས་པར་སྦྱིན་པ་གཏང་དགོས་ཏེ། བྱང་ཆུབ་སེམས་དཔའ་གང་
ཞིག་སྐྱེ་བ་དང་། རྒ་བ་དང༌། ན་བ་དང་རྒུད་པ་དང༌། འཆི་བ་སྟེ་ཆོས་ལྔ་པོ་འདིས་
བར་མཚམས་མེད་པ་རྟག་ཏུ་གདུང་ཞིང་ཉེན་པའི་སེམས་ཅན་གྱི་འཇིག་རྟེན་ཉམ་
ཐག་པ་རྣམས་བྱང་ཆུབ་ཀྱི་སེམས་ཀྱི་བདུད་རྩིས་གསོ་ཞིང་སྐྱོང་བར་འདོད་པ་
རྣམས་ནི་ སྙིང་ རྗེ་ ཆེན་པོའི་དབང་གིས་སེམས་ཅན་གྱི་དོན་དུ་ལོངས་སྤྱོད་ལྟ་
ཞོག །བདག་གི་ལུས་ཀྱང་རབ་ཏུ་གཏོང་བར་བྱེད་ཅིང་། སེམས་ཅན་གཞན་སྡུག་
བསྔལ་གྱིས་མནར་བར་མཐོང་བ་ན་དེ་མི་བཟོད་པས་ཡིད་གདུངས་ནས་བདག་
ཉིད་འདོད་པའི་ཡུལ་ཡིད་དུ་འོང་བ་ལ་ཆགས་ཤིང་ཞེས་པས་བདེ་བ་མྱོང་བའི་
- 402 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐབས་མེད་དོ། །དེ་ལྟར་བདག་གཞན་བརྗེ་བའི་སེམས་དཔའ་ཆེན་པོ་དེ་ལ་ལྷའི་
དབང་པོ་ཁྱོད་ཀྱི་དཔལ་ལྡན་ཏེ་ཕུན་སུམ་ཚོགས་པའི་ནོར་ལོངས་སྤྱོད་ཐམས་ཅད་
བྱུང་ཡང་ཅི་ ཞིག་ བྱ་ སྟེ་དགོས་པ་མེད་དོ། །རྒྱལ་སྲས་ཐུགས་ རྙིང་ རྗེའི་གཞན་
དབང་དུ་སོང་བ་རྣམས་སེམས་ཅན་རྣམས་སྡུག་བསྔལ་གྱིས་ཉམ་ཐག་པ་གཟིགས་
པ་ན། རང་དོན་ལ་ཆགས་ནས་ཡིད་བདེ་བའི་གོ་སྐབས་མེད་པ་ནི་སྙིང་རྗེའི་སྐད་
དོད་ལ་ཀ་རུ་ཎི་ཀཱ་ཞེས་འབྱུང་བ་དེ་ལ་ངེས་ཚིག་གིས་བདེ་འགོག་ལ་ཡང་འཇུག་
པས་དེའི་དོན་ལྟར་གཞན་སྡུག་བསྔལ་བས་བདག་གི་བདེ་བ་མི་མྱོང་བ་ཞེས་
གསུངས་པ་ཡིན་ནོ། །སེམས་ཅན་སྡུག་བསྔལ་གྱི་ཉམ་ཐག་པ་གཟིགས་ནས་དེའི་
དོན་དུ་དམྱལ་བར་འཇུག་པར་སྤྲོ་ཡི། ལྷ་ཡུལ་ལ་ཡིད་སྨོན་པར་མི་མཛད་པ་ནི་
སེམས་དཔའ་ཆེན་པོ་ཐམས་ཅད་ཀྱི་ངང་ཚུལ་ཏེ། བྱང་སེམས་འཆད་ཁ་བ་ཆེན་པོ་
ཞིང་གཤེགས་ཁར་ནུབ་གཅིག་ཉེ་གནས་ལ་ཁྱོད་ལོངས་ལ་མཎྜལ་ཞིག་ཤོམས་
དང་འདོད་པ་ཙུག་མ་བྱུང་གསུངས། ཉེ་གནས་དངངས་ཏེ་ཐུགས་ལ་མི་འདོད་པ་
ཅི་བྱུང་ཞུས་པ་ན། དུས་ཀུན་ཏུ་སེམས་ཅན་གྱི་དོན་དུ་དམྱལ་བར་འགྲོ་བ་ཞིག་
འདོད་པ་ཡིན་པ་ལ། ད་ནི་བདེ་བ་ཅན་གྱི་སྣང་བ་ཞིག་ཝལ་ཝལ་འཆར་ཀྱིན་
འདུག །འདོད་པ་ཙུག་མ་བྱུང་གསུངས་པ་ལྟ་བུའོ། །གསུམ་པ་ལུས་དང་ལོངས་
སྤྱོད་མི་རྟག་པས་སྦྱིན་པ་ངེས་པར་བྱེད་དགོས་པར་བསྟན་པ་ནི། ལྷའི་དབང་པོ་
གཞན་ཡང་ཞེས་པ་ནས། མི་ལྟའོ། །ཞེས་པའི་བར་ཏེ། བྱང་སེམས་བདག་ཉིད་
ཆེན་པོས་བརྒྱ་བྱིན་ལ་ལྷའི་དབང་པོ་ཞེས་བོས་ནས། གཞན་ཡང་གསོན་ཅིག
ཁྱོད་ཀྱིས་བདག་ལ་རེ་ཞིག་ནོར་བསགས་ནས་འབྱོར་པ་ཕུན་སུམ་ཚོགས་པ་ཐོབ་
པའི་ཚེ་སྦྱིན་པ་བཏང་ན་ལེགས་སོ་གསུངས་པ། ནོར་ལོངས་སྤྱོད་རྣམས་ནི་རྩ་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྩེའི་ཟིལ་པ་ལྟར་མྱུར་དུ་འཇིག་པའི་ཆོས་ཅན་ཡིན་ཞིང་། བརྒྱ་ལ་ནོར་ལོངས་
སྤྱོད་ཕུན་སུམ་ཚོགས་པ་ཅུང་ཟད་གནས་པ་བྱུང་ཡང་དེ་ལྟར་དུ་རང་གི་ཚེ་སྡོད་
པའི་ངེས་པ་མེད་དེ། ཚེ་ནི་རླུང་དམར་འཚུབ་པའི་དབུས་ཀྱི་མར་མེ་ལྟར་སྐད་ཅིག་
རེ་ཡང་གནས་པའི་གདེང་མེད་པར་མི་བརྟན་པའི་རང་བཞིན་ཏེ། གློ་བུར་དུ་ཤི་ན་
ནོར་ལོངས་སྤྱོད་ཅི་ཡོད་ཀྱང་རང་ལ་ཁྱེར་དབང་མེད་ཅིང་ཤུལ་དུ་ལུས་ནས་རང་
ལ་ལོངས་སྤྱད་པ་དང་སྦྱིན་པར་བཏང་བའི་དགེ་བ་གང་ཡང་མི་འོངས་ངོ༌། །རྒྱུ་
མཚན་དེ་བས་ན་སྐྱེ་བོ་སློང་བ་པོ་མཐོང་ན་ལོངས་སྤྱོད་ཅི་ཡོད་སྦྱིན་པར་བྱ་ཡི།
ནོར་ཕུན་སུམ་ཚོགས་པ་ལ་མི་ལྟའོ། །སྔར་ནོར་ལོངས་སྤྱོད་ཕུན་སུམ་ཚོགས་པ་དེ་
ཙམ་ཡོད་ཀྱང་ནུབ་གཅིག་ལ་མེད་པར་སོང་བ་དེ་བཞིན་དུ་རང་གི་ཚེའི་གནས་
པའང་མི་བརྟན་ཏེ། དེ་རིང་རང་མི་འཆི་བའི་ངེས་པ་མེད་ཅིང་། དེ་རིང་ཤི་ན་ནོར་
སྒྲུབ་པའི་བསམ་སྦྱོར་གྱིས་ཅི་ཞིག་བྱ། ནོར་བསྒྲུབས་ནས་སྦྱིན་པ་གཏོང་ལོང་ག་
ལ་ཡོད། དེ་བས་ན་མ་འོངས་པའི་བསམ་པ་དེ་ལྟ་བུ་མི་བྱ་བར་སློང་བ་མཐོང་ན་
འཕྲལ་དུ་ཅི་ཡོད་བྱིན་ཏེ་ནོར་ཕུན་སུམ་ཚོགས་པ་ལ་མི་ལྟའོ། །ཞེས་གཞན་གྱི་
བསླ་ཚིག་དང་ཆགས་པའི་དབང་དུ་མི་བཏང་བར་ཅི་ཡོད་སྦྱིན་པར་གཏོང་བར་
ཐག་བཅད་དོ། ། ° ༠ ༠ ༠ ༠ ༠ ༠ ༠
བཞི་པ་སྦྱིན་པ་གཏོང་བ་ནི་སངས་རྒྱས་ཀྱི་སར་བགྲོད་པའི་ལམ་བཟང་པོ་
ཡིན་པས་དེ་ལས་ལྡོག་མི་རིགས་པར་བསྟན་པ་ནི། ཤིང་རྟ་གཅིག་གིས་ཞེས་པ་
ནས། བདག་མི་དགའ། །ཞེས་ པའི་ བར་ཏེ། བྱང་སེམས་བདག་ཉིད་ཆེན་པོས་
བརྒྱ་བྱིན་ལ་ཡང་གསུངས་པ། ལྷའི་དབང་པོ་ཁྱོད་ཀྱིས་བདག་ལ་རེ་ཞིག་སྦྱིན་པ་
གཏོང་ བ་ བཤོལ་ ལ་ སེར་ སྣས་ བསྡམས་ཏེ་ནོར་ བསོགས་ཤིག་ གསུངས་ པ།
404-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདག་ལམ་བཟང་པོ་དོར་ནས་ལམ་ལོག་པར་འཇུག་པར་མི་སྤྲོ་སྟེ། དཔེར་ན།
ནགས་ཚང་ཚིང་གིས་ལམ་འགགས་ཏེ་སྐྱེ་བོ་རྣམས་རྒྱུ་འགྲུལ་མི་ཐུབ་པའི་ས་ཞིག་
ཡོད་པ་དེ་ལ་རྒྱལ་པོ་ལྟ་བུའི་སྟོབས་ལྡན་ཞིག་གིས་ཤིང་རྟ་གཅིག་གིས་ལམ་
དྲངས་པ་ན། དེའི་རྗེས་སུ་ཤིང་རྟས་འགྲོ་བ་དང་། རྟ་དང་གླང་པོ་ལ་སོགས་པའི་
བཞོན་ པས་ འགྲོ་བ་དང༌། རྐང་ཐང་ གིས་འགྲོ་བ་སོགས་ལམ་དེར་ འགྲོ་བར་
འདོད་པ་གཞན་དང་གཞན་ཐམས་ཅད་ས་ཕྱོགས་དེར་ནི་ཤིང་རྟའི་ལམ་དོད་དོ་
ཞེས་མི་བདེ་བའི་དོགས་པ་མེད་པར་ལམ་དེར་བརྟུལ་བ་བརྟན་པོས་དགའ་ཞིང་
སྤྲོ་བཞིན་དུ་འདོད་པར་བྱེད་པ་དེ་བཞིན་དུ་སྔོན་བྱོན་པའི་སངས་རྒྱས་རྣམས་ཀྱིས་
གང་དུ་གཤེགས་པའི་ཐོག་མའི་ལམ་བདེ་བ་སྦྱིན་པ་ལ་སོགས་པའི་ཕ་རོལ་ཏུ་
ཕྱིན་པ་དྲུག་ལ་སློབ་པ་འདི་བོར་ནས། ལམ་མི་བདེ་བ། གཡང་ས་ཆེ་བ། ཡང་
དག་པ་མ་ཡིན་པ། ཕྱིན་ཅི་ལོག་སེར་སྣའི་ལམ་དུ་འཇུག་པར་བདག་མི་དགའོ་
ཞེས་བརྗོད་པར་མཛད་དོ། །གཞུང་འདིས་ནི་སེམས་བསྐྱེད་ནས་ཕ་རོལ་ཏུ་ཕྱིན་
པ་དྲུག་ལ་སློབ་པ་ནི་རྒྱལ་བ་སྲས་བཅས་ཐམས་ཅད་ཀྱི་བགྲོད་པ་གཅིག་པའི་
ལམ་དུ་བསྟན་ཅིང་། སྟོན་པ་ཐུགས་ རྗེ་ ཅན་ དེའི་ རྗེས་ སུ་ སློབ་ པར་ འདོད་ པ་
རྣམས་ཀྱིས་འཁོར་བ་ལས་ཡིད་ལོག་སྟེ་བྱང་ཆུབ་ཏུ་སེམས་བསྐྱེད་ནས་སྦྱིན་
སོགས་ཕར་ཕྱིན་དྲུག་ལ་སློབ་པ་འདི་ལས་གཞན་དུ་སངས་རྒྱས་ཀྱི་སར་བགྲོད་
པའི་ལམ་མེད་དོ་ཞེས་བསྟན་ཏོ། ། །
ལྔ་པ་དོན་བསྡུས་ཏེ་སྦྱིན་པའི་ཉམས་ལེན་དོར་དུ་མི་རུང་བར་བསྟན་པ་ནི།
གལ་ཏེ་བདག་ནི་ཞེས་པ་ནས། མ་གྱུར་ཅིག །ཅེས་ པའི་བར་ཏེ། བྱང་ སེམས་
བདག་ཉིད་ཆེན་པོས་བརྒྱ་བྱིན་ལ་སྔར་སྨྲས་པ་རྣམས་ཀྱི་འགག་བསྡུས་ཏེ་བརྗོད་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ། སྔར་ནོར་དེ་སྙེད་ཅིག་ཟད་པ་རྣམས་ལ་འགྱོད་པ་མེད་ཅིང་ད་ཕྱིན་ཆད་ཀྱང་
སེར་སྣས་ནོར་གསོག་པར་མི་བྱེད་ལ། སེར་སྣས་མ་བསགས་ཀྱང་གལ་ཏེ་བསོད་
ནམས་ཀྱི་མཐུས་ཕྱིས་ཀྱང་ནོར་དང་ལྡན་པར་གྱུར་ན་སློང་བའི་སྐྱེ་བོ་རྣམས་ལ་
གང་ལ་གང་འདོད་བྱིན་ཏེ་སློང་བ་པོ་རྣམས་ཀྱི་སེམས་ངེས་པར་མགུ་བར་བྱའོ། །
ད་ལྟ་ནོར་གང་ཡང་མེད་པའི་གནས་སྐབས་འདི་ལྟ་བུར་གྱུར་ཀྱང་རྩ་དང་ཆུ་ཡན་
ཆད་ཅི་འབྱོར་པ་ཐམས་ཅད་སྦྱིན་པར་གཏང་བར་བྱའོ། །མདོར་བསྡུས་ན་བརྒྱ་
བྱིན་ཞེས་བོས་ནས། མང་དུ་སྨོས་ཅི་དགོས། བདག་ནི་ཚེ་རབས་ཐམས་ཅད་དུ་
སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་སློབ་པ་ལས་ནམ་ཡང་ལྡོག་པར་མ་གྱུར་
ཅིག་ཅེས་ཐག་བཅད་དོ། །གསུམ་པ་བརྒྱ་བྱིན་ཡིད་ཆེས་ནས་དད་པ་ལྷག་པར་
སྐྱེས་ཏེ་ལེགས་སོ་དང་བསྔགས་པ་བྱས་པ་ལ་དྲུག །བརྒྱ་བྱིན་སེམས་དཔའ་ཆེན་
པོ་ལ་ཡིད་ཆེས་ཀྱི་དད་པ་རྙེད་ནས་ལེགས་སོ་བརྗོད་ཅིང་དམ་པའི་ངང་ཚུལ་
བསྟན་ཅེས་བསྔགས་པ། ལམ་གྱི་མི་མཐུན་ཕྱོགས་གང་གི་ཡང་དབང་དུ་མི་སོང་
བ་ངོ་མཚར་ཆེ་ཞེས་བསྔགས་པ། རྒྱལ་སྲས་ཀྱི་སྤྱོད་པ་ལ་སློབ་པ་ལ་གཞན་སུས་
ཀྱང་བསྒྱུར་མི་ཐུབ་པས་བློ་བརྟན་ཞེས་བསྔགས་པ། ཉམས་སད་བྱས་པའི་དགོས་
པ་བསྟན་པ། སྔར་ནོར་སྦས་པ་རྣམས་ཕུལ་ཞིང་གཞན་ཡང་ཕུལ་ཏེ་སྦྱིན་པ་ལ་
བསྐུལ་བ། བྱང་སེམས་བདག་ཉིད་ཆེན་པོ་ལ་བཟོད་གསོལ་བྱས་ཏེ་བརྒྱ་བྱིན་མི་
སྣང་བར་གྱུར་པའོ། །དང་པོ་ནི། དེ་སྐད་ཅེས་སྨྲས་པ་དང་། ཞེས་པ་ནས། རབ་ཏུ་
ཆེ་བ་བསྟན། ཅེས་པའི་བར་ཏེ། དེ་ལྟར་སེམས་དཔའ་ཆེན་པོས་སེར་སྣའི་ཉེས་
དམིགས་དང་སྦྱིན་པའི་ཕན་ཡོན་རྒྱ་ཆེར་བཤད་དེ་སྦྱིན་སོགས་རྒྱལ་སྲས་ཀྱི་སྤྱོད་
པ་ལས་ནམ་ཡང་ལྡོག་ཏུ་མི་རུང་བའི་རྒྱུ་མཚན་དེ་སྐད་ཅེས་སྨྲས་པ་དང་། ལྷའི་
- 406 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དབང་པོ་བརྒྱ་བྱིན་བྱང་སེམས་བདག་ཉིད་ཆེན་པོ་ལ་ཡིད་ཆེས་ཀྱི་དད་པ་བརྟན་
པོ་རྙེད་ཅིང་ཡིད་རབ་ཏུ་དགའ་བར་གྱུར་ནས་ལག་པ་གཡས་པ་བཏེག་སྟེ་ལེགས་
སོ་ལེགས་སོ་ཞེས་བྱ་བས་སེམས་དཔའ་ཆེན་པོ་དེ་མགུ་བར་བྱས་ཏེ། རབ་ཏུ་གུས་
ཤིང་མིག་མི་འཛུམ་ཞིང་བྱམས་པའི་ལྟ་བས་བལྟས་ནས་བསྔགས་པ་འདི་སྐད་
སྨྲས་སོ། །བྱང་སེམས་བདག་ཉིད་ཆེན་པོ་ཁྱོད་ནི་འཇིག་རྟེན་ཐམས་ཅད་ལས་
མངོན་པར་འཕགས་པ་ཞིག་སྟེ། འཇིག་རྟེན་འདི་ན་སྐྱེ་བོ་རྨོངས་པ་རྣམས་ནི་རྒྱལ་
བའི་བཀའ་དང་འཇིག་རྟེན་གྱི་གྲགས་པ་ཐམས་ཅད་དང་འགལ་བར་འགྱུར་བའི་
ལས་རྐུ་བ་དང་། འཕྲོག་པ་དང༌། ནོར་ གྱི་ ཕྱིར་དུ་གཞན་གསོད་པ་དང༌། འདུ་
ཤེས་བསྒྱུར་ཏེ་རྫུན་སྨྲ་བ་དང༌། གཡོ་སྒྱུས་གཞན་བསླུ་བ་སོགས་ཤིན་ཏུ་མི་བཟད་
པའི་ལས་ངན་པ་རྣམས་ཀྱིས་འབྱོར་པ་ཐོབ་པར་འདོད་ཅིང་། ཚེ་འདི་དང་ཕྱི་མའི་
ཉེས་དམིགས་གང་ཡང་མ་མཐོང་བར་བདག་ཉིད་ཀྱི་ཚེ་འདིའི་བདེ་བ་ཙམ་ལ་
ཆགས་ནས་ཉོན་མོངས་པས་ཤིན་ཏུ་གཡེངས་གཡེངས་པའི་སེམས་ཀྱིས་རབ་ཏུ་
འཇུག་པར་བྱེད་ལ། བདག་ཉིད་ཆེན་པོ་ཁྱོད་ཀྱིས་ནི་སྲོག་གི་ཕྱིར་ཡང་རྒྱལ་བའི་
བཀའ་དང་འགལ་བར་མི་བྱེད་ཅིང་། བདག་ གིས་ ཉམས་ སད་ པའི་ ཕྱིར་ནོར་
རྣམས་རིམ་གྱིས་སྦས་ཏེ་ཟད་པར་བྱས་ཀྱང་། དེ་ལྟར་གྱུར་པའི་རྒྱུ་མཚན་གང་
ཡང་མ་བསམ་ཞིང་། ནོར་ཟད་པ་ལ་མཆིལ་མའི་ཐལ་བ་ལྷུང་བ་ལྟར་ ཕངས་
སེམས་གང་ཡང་མ་མཛད་ལ། ངས་བརྟག་པའི་ཕྱིར་ནོར་ཐམས་ཅད་ནུབ་གཅིག་
ལ་མེད་པར་བྱས་ཏེ་བསླུས་པའི་ཚེ་ན་ཉིན་གཅིག་གི་འཚོ་བའང་མེད་པའི་གནས་
སྐབས་དེ་ལྟ་བུ་བསྟན་ཀྱང་། རང་གི་སྲོག་འཚོའི་བདེ་བ་ཉམས་པ་ལ་ཇི་སྙམ་དུ་
མི་སེམས་པར་སེམས་ཅན་གཞན་གྱི་དོན་ཁོ་ན་སྒྲུབ་པ་ལ་སེམས་བརྟན་པར་གྱུར་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པས་ནོར་གང་ཡང་མེད་པའི་གནས་སྐབས་དེའི་ཚེ་ནའང་དབུལ་ཕོངས་རྣམས་
སྡུག་བསྔལ་གྱིས་ཉམ་ཐག་པ་ཁོ་ན་མི་བཟོད་པས་དེའི་ཐབས་འབའ་ཞིག་མཛད་
པས་ན། བདག་ཉིད་ཆེན་པོ་ཁྱོད་ཀྱིས་སྐྱེ་བོ་དམ་པའི་ངང་ཚུལ་ཕུན་སུམ་ཚོགས་
པ་གང་ཟག་གཞན་གྱིས་རྗེས་སུ་ཡི་རང་ཙམ་ཡང་བྱ་བར་དཀའ་བ་འཇིག་རྟེན་
ཐམས་ཅད་ལས་ཁྱད་པར་དུ་འཕགས་པའི་རབ་ཏུ་ཆེ་བ་བསྟན་པ་ངོ་མཚར་རོ་
ཞེས་བསྔགས་སོ། །ཡང་ན་ཚིགས་བཅད་ཕྱི་མ་འདིའི་དོན་བརྒྱ་བྱིན་གྱིས་ཉམས་
སད་བྱས་པ་རིམ་པ་གསུམ་དང་སྦྱར་ཏེ་བཤད་པར་བྱ་སྟེ། བརྒྱ་བྱིན་གྱིས་བྱང་
སེམས་བདག་ཉིད་ཆེན་པོ་ལ་སེམས་དཔའ་ཆེན་པོ་ཁྱོད་ཁོ་བོས་ཉམས་སད་ཕྱིར་
ནོར་རྣམས་རིམ་གྱིས་སྦས་ཏེ་ཟད་པར་བྱས་པ་ན། དེ་ལྟར་གྱུར་པའི་རྒྱུ་མཚན་
གང་ཡང་མ་བསམ་པར་ནོར་ཇི་ཙམ་ཟད་པ་ཙམ་གྱིས་སྦྱིན་པ་ལ་བརྩོན་པ་ཆེར་
མཛད། དེ་ནས་བདག་གིས་ད་དུང་བརྟག་པའི་ཕྱིར་ནོར་ཐམས་ཅད་ནུབ་གཅིག་
ལ་མི་སྣང་བར་བྱས་པ་ན། ཉིན་གཅིག་གི་འཚོ་བའང་མེད་པར་རང་གི་བདེ་བ་
ཉམས་པའི་གནས་སྐབས་དེ་ལྟ་བུ་བྱུང་ན་ཡང་ཡི་ཆད་པ་དང་སྲོ་ཤི་བ་མེད་པར་
སྙིང་སྟོབས་ཆེན་པོས་རང་གི་འཚོ་བ་ལ་མི་ལྟ་བར་དབུལ་ཕོངས་གཞན་ཉམ་ཐག་
པ་རྣམས་མ་བཟོད་ནས་རྩྭ་བཙོངས་པའི་རིན་ཚུན་ཆད་ཀྱིས་སྦྱིན་པ་ལ་བརྩོན་
པར་མཛད། དེ་ནས་བདག་གིས་ད་དུང་བརྟག་པའི་ཕྱིར་རེ་ཞིག་སྦྱིན་པ་མ་བྱེད་
པར་ནོར་བསགས་ན་ལེགས་ཞེས་རྒྱུ་མཚན་སྣ་ཚོགས་བཀོད་དེ་བསླུས་པ་ནའང་
དེ་བདེན་ནོ་སྙམ་དུ་མ་བསམ་པར་བྱམས་སྙིང་རྗེ་བྱང་ཆུབ་ཀྱི་སེམས་ཆེས་ཤིན་ཏུ་
ཤུགས་དྲག་པས་གཞན་དོན་སྒྲུབ་པ་ལ་སེམས་སླར་ཡང་བརྟན་པར་གྱུར་པས།
བདག་ཉིད་ཆེན་པོ་ ཁྱོད་ ཀྱིས་སྐྱེས་བུ་དམ་པའི་ངང་ཚུལ་ཕུན་སུམ་ཚོགས་པ་
- 408 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཇིག་རྟེན་ཐམས་ཅད་ལས་ཁྱད་པར་དུ་འཕགས་པའི་རབ་ཏུ་ཆེ་བ་བསྟན་ཅེས་
བཤད་དོ། །
གཉིས་པ་ལམ་གྱི་མི་མཐུན་ཕྱོགས་གང་གི་ཡང་དབང་དུ་མ་སོང་བ་ངོ་
མཚར་ཆེ་ཞེས་བསྔགས་པ་ནི། ཨེ་མའོ་ཞེས་པ་ནས། སྐྱོན་དུ་ཡོང་མ་གྱུར། །ཅེས་
པའི་བར་ཏེ། ཡང་བརྒྱ་བྱིན་གྱིས་བྱང་སེམས་བདག་ཉིད་ཆེན་པོ་ལ་ཨེ་མའོ་ཞེས་
ངོ་མཚར་བའི་ཚིག་སྔོན་དུ་བཏང་ནས། བདག་ཉིད་ཆེན་པོ་ཁྱོད་ཀྱི་སྤྱོད་པ་རླབས་
ཆེན་པོ་འཇིག་རྟེན་ཐམས་ཅད་ལས་ཁྱད་པར་དུ་འཕགས་པ་ལམ་ཇེ་མཐོ་ཇེ་
མཐོར་བྱོན་པའི་སྣང་བ་རབ་ཏུ་གསལ་བ་ཡིས། ཐོག་མ་མེད་པ་ནས་མ་རིག་པའི་
སྒྲིབ་གཡོགས་འཐུག་པོས་བསྒྲིབས་པའི་སྙིང་གི་སེར་སྣའི་མུན་པ་རབ་ཏུ་བསལ་
བར་གྱུར་ཅིང་། ནོར་གང་ཡང་མེད་པའི་གནས་སྐབས་དེ་ལྟ་བུར་གྱུར་ཀྱང་སྔར་
ཡོད་པའི་ནོར་དེ་རྣམས་ལ་ཆགས་པ་མེད་ཅིང་། ཕྱིན་ཆད་ནོར་ལ་ཐོབ་འདོད་ཀྱི་
ཆགས་པས་སྦྱིན་པ་བྱེད་མི་ནུས་པར་ཞུམ་པའི་སྐྱོན་དུ་ཡོང་མ་གྱུར་ཏེ། སྐྱོན་དེ་ལྟ་
བུ་གང་ཡང་མེད་པ་ངོ་མཚར་རོ་ཞེས་བསྔགས་སོ། །རྒྱལ་སྲས་ཀྱི་སྤྱོད་པའི་མི་
མཐུན་ཕྱོགས་ནི་མ་རིག་པའི་དབང་གིས་འདོད་ཆགས་དང་སེར་སྣ་ལ་སོགས་པ་
ཉོན་མོངས་པའི་དབང་དུ་སོང་བ་དང་། དུས་རིང་བ་དང་། དཀའ་བ་དང། ཕོངས་
པའི་གནས་སྐབས་དག་གིས་སྒྱིད་ལུག་པ་དང་ཞུམ་པ་སྐྱེ་བ་སོགས་དང་། སེམས་
ཅན་བྱེད་ངན་པས་བློས་སྤོང་བ་སོགས་ཡིན་ལ། རྒྱལ་སྲས་བདག་ཉིད་ཆེན་པོ་
འདི་ལ་ནི་དེ་ལྟ་བུའི་སྐྱོན་གང་ཡང་མེད་དེ། ཆོས་ཉིད་མངོན་སུམ་དུ་གཟིགས་
པས་ཉོན་མོངས་པའི་དབང་དུ་ནམ་ཡང་མི་འགྲོ་ཞིང་། གཏོང་སེམས་ཀྱི་རྩལ་
རྫོགས་པ་སོགས་རྒྱལ་སྲས་ཀྱི་སྤྱོད་པ་མཐའ་དག་ལ་བློའི་སྣང་བ་ཆེས་ཆེར་རྒྱས་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པས་ སྦྱིན་ པའི་མི་མཐུན་ཕྱོགས་སེར་སྣ་ནས། ཤེས་རབ་ ཀྱི་མི་མཐུན་ཕྱོགས་
མཐར་ ལྟའི་ བར་ རྒྱུད་ ལ་ སྐྱེ་ བའི་ གོ་སྐབས་ བཅོམ་ ཞིང་། བདག་ པས་ གཞན་
གཅེས་པའི་བྱང་ཆུབ་ཀྱི་སེམས་ཆེས་ཆེར་རྒྱས་པས་རྐྱེན་བཟང་ངན་གང་གིས་ཀྱང་
སྒྱིད་ལུག་པ་དང་ཞུམ་པ་སྐྱེ་བ་དང་། སེམས་ཅན་ཡལ་བར་འདོར་བ་སོགས་བྱང་
སེམས་ཀྱི་སྤྱོད་པའི་མི་མཐུན་ཕྱོགས་ནམ་ཡང་འབྱུང་བའི་གོ་སྐབས་མེད་དོ། །
ཚིགས་བཅད་འདི་ནི་བྱང་སེམས་བདག་ཉིད་ཆེན་པོའི་ཐུགས་ཀྱི་རྟོགས་པ་འོད་
སྣང་གི་གཟུགས་སུ་བཀོད་པ་གཟུགས་ཅན་གྱི་རྒྱན་དང་ཕུལ་བྱུང་དུ་བསྔགས་
པའི་ཚིག་རྒྱན་ངོ་མཚར་བའོ། ། །
གསུམ་པ་རྒྱལ་སྲས་ཀྱི་སྤྱོད་པ་ལ་སློབ་པ་ལ་གཞན་སུས་ཀྱང་བསྒྱུར་མི་ཐུབ་
པས་བློ་བརྟན་ཞེས་བསྔགས་པ་ནི། གཞན་སྡུག་པ་ཡིས་ཞེས་པ་ནས། མ་ནུས་
སོ། །ཞེས་པའི་བར་ཏེ། བརྒྱ་བྱིན་གྱིས་བྱང་སེམས་བདག་ཉིད་ཆེན་པོ་ལ་ཁྱོད་
སེམས་ཅན་གཞན་སྡུག་བསྔལ་གྱིས་ཉམ་ཐག་པ་མཐོང་བས་ཐུགས་ལ་བདེ་བའི་
གོ་སྐབས་མེད་པར་སེམས་ཅན་སྡུག་བསྔལ་གྱིས་མནར་བ་རྣམས་མ་བཟོད་པས་
ཐབས་ཅི་ཞིག་བྱ་སྙམ་དུ་ཡིད་སྡུག་བསྔལ་གྱིས་གདུངས་པ་ལ་ངོ་མཚར་མི་ཆེ་སྟེ།
ཁྱོད་ཀྱི་སྔོན་ཡུན་རིང་པོ་ནས་མཁའ་ཁྱབ་ཀྱི་སེམས་ཅན་ཐམས་ཅད་ལ་དམིགས་
ནས་ཐུགས་བསྐྱེད་དེ་སེམས་ཅན་ཐམས་ཅད་འཁོར་བའི་གནས་ནས་འདོན་པ་
རང་གི་ཁུར་དུ་ཁྱེར་བའི་སྙིང་རྗེ་ཆེན་པོའི་དབང་གིས་སེམས་ཅན་གྱི་འཇིག་རྟེན་
ཐམས་ཅད་ལ་ཕན་པར་འདོད་པ་ཡིན་པས་སོ། །དེ་བས་བདག་གིས་ཐབས་ཅི་
བྱས་ཀྱང་གངས་ཀྱི་རི་བོ་ཆེན་པོ་རླུང་གིས་བསྐྱོད་མི་ནུས་པ་བཞིན་དུ་ཁྱོད་ཀྱི་
ཐུགས་རབ་ཏུ་སྦྱིན་པ་ལས་སྐད་ཅིག་མ་གཅིག་ཀྱང་བསྐྱོད་པར་མ་ནུས་པས།
- 410 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་ལྟ་བུའི་རྒྱལ་སྲས་ཀྱི་སྤྱོད་པ་ལ་བློ་བརྟན་ཞིང་གཞན་གྱིས་ནམ་ཡང་བསྒྱུར་མི་
ཐུབ་པ་འདི་ངོ་མཚར་ཆེའོ་ཞེས་བསྔགས་སོ། །ཚིགས་བཅད་འདི་ཡང་སྙན་ངག་
གི་ཚིག་རྒྱན་ཤིན་ཏུ་ངོ་མཚར་བ་ཞིག་གོ །
བཞི་པ་ཉམས་སད་པར་བྱས་པའི་དགོས་པ་བསྟན་པ་ནི། གྲགས་པ་ཀུན་
ཏུ་བསྒྲགས་ཕྱིར་ཞེས་པ་ནས། མི་ ལྡོམ་མོ། །ཞེས་པའི་བར་ཏེ། བརྒྱ་བྱིན་གྱིས་
སེམས་དཔའ་ཆེན་པོ་ལ་ངས་ཉམས་སད་བྱས་པ་དེ་གནོད་པ་བྱ་བའི་ཕྱིར་བྱས་པ་
མིན་གྱི། ཕན་པའི་ཕྱིར་བྱས་པ་ཡིན་ཏེ། སེམས་དཔའ་ཆེན་པོ་ཁྱོད་འཇིག་རྟེན་
ཐམས་ཅད་ཀྱིས་མཆོད་ཅིང་བསྟོད་པ་དང་། གསོལ་བ་འདེབས་པའི་གནས་སུ་
འགྱུར་བ་ལ་ཁྱོད་ཀྱི་ཡོན་ཏན་ཇི་ལྟར་ཡོད་པ་རྣམས་ཐོས་ནས་ཡིད་ཆེས་དགོས་
པས། ཁྱོད་ཀྱི་སྤྱོད་པ་རླབས་ཆེན་པོ་དེའི་གྲགས་པ་ཕྱོགས་ཀུན་ཏུ་བསྒྲིག་ཕྱིར་
ངས་ཡོངས་སུ་བརྟགས་པ་འདིས་སེམས་དཔའ་ཆེན་པོ་ཁྱོད་ཀྱི་ནོར་རྣམས་སྦས་ཏེ་
མི་སྣང་བར་བྱས་པ་ཡིན་ལ། དེ་ལྟར་མ་བྱས་ན་ཁྱོད་ཀྱི་སྤྱོད་པ་རླབས་ཆེན་པོ་དེ་
འཇིག་རྟེན་ཀུན་གྱིས་ཤེས་པར་མི་འགྱུར་རོ། །དཔེར་ན་རྒྱ་མཚོ་ཆེན་པོ་ནས་ཐོན་
པའི་ནོར་བུ་བཟང་པོ་ཡང་དེད་དཔོན་མཁས་པ་རྣམས་ཀྱིས་དེའི་འབྱུང་ཁུངས་
དང༌། དེའི་ཡོན་ཏན་རྣམས་བསྒྲགས་ཏེ་ཤེས་པར་མ་བྱས་ན་ནོར་བུ་དེ་ནི་འཇིག་
རྟེན་དུ་གྲགས་པར་མི་འགྱུར་ཞིང་། རིན་ཆེ་བར་མི་ལྡོམ་སྟེ་མི་འགྲོ་བ་བཞིན་ནོ། །
འདི་ལ་འགྱུར་གསར་དང་འགྱུར་རྙིང་གི་དཔེ་འགའ་ཞིག་ཏུ། གྲགས་དང་རིན་
ཆེན་མི་ལྡོམ་མོ། །ཞེས་འདུག་ཀྱང་། འགྱུར་རྙིང་གི་དཔེ་མང་པོར། གགས་དང་
རིན་ཆེར་མི་ལྡོམ་མོ། །ཞེས་འབྱུང་བ་གོ་སླའོ། །ལྔ་པ་ནོར་སྦས་པ་རྣམས་ཕུལ་
ཞིང་གཞན་ཡང་ཕུལ་ཏེ་སྦྱིན་པ་ལ་བསྐུལ་བ་ནི། དེ་བས་སློང་བ་རྣམས་ལ་ཞེས་པ་
VO
- 411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནས། ཟད་མི་འགྱུར། ཞེས་པའི་བར་ཏེ། བརྒྱ་བྱིན་གྱིས་སེམས་དཔའ་ཆེན་པོ་ལ་
སྔར་ནོར་སྦས་པ་རྣམས་ཕུལ་ཏེ། སྔར་ངས་ཉམས་སད་པའི་ཕྱིར་སྦས་པ་ཡིན་གྱི།
ཁྱོད་ཀྱི་ནོར་རྣམས་ཆུད་མ་ཟོས་པར་འདི་ལྟར་ཡོད་དོ། །དེ་བས་ན་ད་སློང་བ་
རྣམས་ལ་གང་ལ་གང་འདོད་དུ་སྦྱིན་པ་ཆར་བཞིན་ཕོབ་ལ་སློང་བ་ཐམས་ཅད་ཀྱི་
རེ་བ་ཡོངས་སུ་བསྐང་བ་ནམ་མཁའ་ལ་སྤྲིན་ཆེན་པོ་འཁྲིགས་པས་ཆར་བབས་ཏེ་
མཚོ་རྣམས་ཆུས་ཡོངས་སུ་བཀང་བ་བཞིན་དུ་བྱོས་ཤིག །སེམས་དཔའ་ཆེན་པོ་
ཁྱོད་ཉིད་ཀྱི་བསོད་ནམས་ཀྱི་མཐུས་ནོར་ལོངས་སྤྱོད་ཟད་པ་མེད་པར་འབྱུང་
མོད། ངས་ཀྱང་རྗེས་སུ་བཟུང་བ་སྟེ་ཁྱོད་སྦྱིན་པ་བྱེད་པའི་གྲོགས་བྱས་ཏེ་ནོར་
ལོངས་སྤྱོད་ཇི་ཙམ་བྱིན་ཡང་ཟད་པར་མི་འགྱུར་རོ་ཞེས་ཞུས་སོ། །
དྲུག་པ་བྱང་སེམས་བདག་ཉིད་ཆེན་པོ་ལ་བཟོད་གསོལ་བྱས་ཏེ་བརྒྱ་བྱིན་མི་
སྣང་ བར་ གྱུར་ པ་ནི། བདག་ གིས་ གཙེས་ པ་ འདི་ ཡང་ ཁྱོད་ ཀྱིས་ བཟོད་ པར་
བྱོས། །ཞེས་བྱ་བས་དེ་མགུ་བར་བྱས་ནས། བརྒྱ་བྱིན་གྱིས་དེའི་ནོར་གྱི་རྣམ་པ་དེ་
དག་ཀྱང་སླར་བྱིན་ཏེ་བཟོད་པར་བྱས་ནས་དེ་ཉིད་དུ་མི་སྣང་བར་གྱུར་ཏོ། །
ཞེས་པ་སྟེ་། བརྒྱ་བྱིན་གྱིས་བཟོད་གསོལ་བྱས་ནས་མི་སྣང་བར་གྱུར་ཏེ་སུམ་ཅུ་
རྩ་གསུམ་གྱི་ལྷ་གནས་ཉིད་དུ་སོང་བའོ། །ཚིག་དོན་གཞན་རྣམས་ནི་དངོས་ཟིན་
ལྟར་གོ་སླའོ། ། །
ྋགསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་སྐྱེས་བུ་དམ་པ་རྣམས་
ནི་བདོག་པ་ཟད་དུ་དོགས་ པའམ་འབྱོར་ པ་ལ་ཆགས་པའི་ ཕྱིར་ སྦྱིན་ པ་ དང་
འགལ་བར་མི་བྱེད་དོ། །ཞེས་པ་སྟེ། ཚིག་དོན་ནི་གོ་སླ་ཞིང་། རྟོགས་བརྗོད་ཀྱི་
དོན་བསྡུ་པའི་གནད་དང་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་
- 412 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཉམས་ལེན་དུ་ཁྱེར་ཏེ་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་སློབ་
ཚུལ་ནི་སྔར་བཤད་ཟིན་པ་ལྟར་རོ། ། །
°བཞི་པ་ལེའུའི་མཚན་བསྟན་པ་ནི། ཚོང་དཔོན་ཟིལ་གྱིས་མི་ནོན་པའི་སྐྱེས་
པའི་ རབས་ཏེ་ ལྔ་ པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་
པོས་མཛད་པའི་ སྐྱེས་རབས་སོ་བཞི་པའི་དོན་རྣམ་ པར་ བཤད་པ་ཐེག་ཆེན་
གསལ་བའི་སྒྲོན་མེ་ལས་རྟོགས་བརྗོད་ལྔ་པའི་བཤད་པའོ།། །། །
༈ གཉིས་པ་ཆོས་ཀྱི་སྦྱིན་པ་ལ་སློབ་ཚུལ་ལ་གཉིས། གདུལ་བྱ་རྣམས་
ལ་གང་ལ་གང་འཚམ་གྱི་ལུས་བསྟན་ཏེ་ཡོན་ཏན་ཐམས་ཅད་ཀྱི་རྩ་བ་བསླབ་
ཁྲིམས་ལ་འགོད་ཅིང་ཆོས་ཀྱི་སྦྱིན་པ་བྱེད་ཚུལ་དང་། དབེན་པའི་གནས་སུ་རང་
རྒྱུད་འདུལ་བ་གཙོ་བོར་བྱེད་ཅིང་ཆོས་ཀྱི་སྦྱིན་པ་བྱེད་ཚུལ་ལོ། །དང་པོ་གདུལ་བྱ་
རྣམས་ལ་གང་ལ་གང་འཚམ་གྱི་ལུས་བསྟན་ཏེ་ཡོན་ཏན་ཐམས་ཅད་ཀྱི་རྩ་བ་
བསླབ་ཁྲིམས་ལ་འགོད་ཅིང་ཆོས་ཀྱི་སྦྱིན་པ་བྱེད་ཚུལ་དེ་བཞིན་གཤེགས་པས་
སྔོན་སློབ་པ་ལམ་གྱི་གནས་སྐབས་སུ་ཆོས་ཀྱི་སྦྱིན་པ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། རི་བོང་དུ་འཁྲུངས་པའི་རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་པ། ལེའུའི་མཚན་བསྟན་
པའོ། །དང་པོ་ནི། སེམས་དཔའ་ཆེན་པོ་རྣམས་ནི་ཞེས་པ་ནས། སུ་ཞིག་སྦྱིན་མི་
བྱེད། །ཅེས་པའི་བར་ཏེ། ཐེག་པ་ཆེན་པོར་སེམས་བསྐྱེད་ནས་རྒྱལ་སྲས་ཀྱི་སྤྱོད་
པ་ལ་སློབ་པའི་སེམས་དཔའ་ཆེན་པོ་རྣམས་ནི་རྒྱལ་སྲས་ཀྱི་སྤྱོད་པ་ཐམས་ཅད་
བསྡུས་པའི་སྡོམ་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་རྒྱུན་མི་ཆད་པར་བསླབ་
སྟེ། རྫོགས་སྨིན་སྦྱངས་གསུམ་མཐར་ཕྱིན་པར་བྱས་ནས་སངས་རྒྱས་ཀྱི་གོ་འཕང་
- 413 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མྱུར་དུ་ཐོབ་པར་བྱེད་པ་ཡིན་ལ། ཕ་རོལ་ཏུ་ཕྱིན་པ་དྲུག་པོ་དེ་ཡང་གཅིག་གྲོགས་
སུ་གཅིག་འགྲོ་བར་བྱས་ཏེ་ཕར་ཕྱིན་རེ་རེའང་ཕར་ཕྱིན་དྲུག་ལྡན་དྲུག་ལྡན་དུ་
བྱས་ཏེ་སློབ་པ་ཡིན་ནོ། །དེ་ཡང་རྐྱེན་བཟང་ངན་དང་འབྱོར་རྒུད་རྟེན་མཐོ་དམའ་
སོགས་གནས་སྐབས་ཅིར་གྱུར་ཀྱང་ཕར་ཕྱིན་དྲུག་ལ་མི་སློབ་པའི་སྐབས་མེད་
ཅིང་། རྟེན་དམན་པ་དུད་འགྲོར་གྱུར་ཀྱང་སྦྱིན་སོགས་ཕ་རོལ་ཏུ་ཕྱིན་པ་དྲུག་ཅི་
ནུས་སུ་ཉམས་སུ་ལེན་པར་བྱེད་ན། ལྷ་དང་མིར་གྱུར་པ་ལྟ་སུ་ཞིག་སྦྱིན་པ་ལ་
སོགས་པ་ཕ་རོལ་ཏུ་ཕྱིན་པ་དྲུག་གི་ཉམས་ལེན་ལ་བརྩོན་པར་མི་བྱེད། དེས་ན་
རྟེན་མཐོ་དམའ་སོགས་གནས་སྐབས་ཅིར་གྱུར་ཀྱང་སྦྱིན་པའི་ཉམས་ལེན་མི་
འདོར་བར་ཅི་ནུས་ཅི་འོས་སུ་ཟང་ཟིང་གི་སྦྱིན་པ་དང་ཆོས་ཀྱི་སྦྱིན་པ་བྱེད་ཚུལ་
སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་དུད་འགྲོར་
འཁྲུངས་ཀྱང་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་པོས་ཟང་ཟིང་གི་སྦྱིན་པ་
དང༌། ཆོས་ཀྱི་སྦྱིན་པ་ཇི་ལྟར་མཛད་པའི་རྣམ་ཐར་བཟང་པོ་རྣམས་བསམ་ལ།
དེའི་རྗེས་སུ་བསླབ་པར་བྱའོ། ། །
གཉིས་པ་རི་བོང་དུ་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་བཞི།
བསམས་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་ཏན་
སྤྱིར་བསྟན་པ། ཁྱད་པར་ཆོས་ཀྱི་སྦྱིན་པ་ཇི་ལྟར་མཛད་ཚུལ། ལུས་སྲོག་ཡལ་
བར་དོར་ནས་བསོད་ནམས་གསོག་པར་མཛད་ཚུལ་ལོ། །དང་པོ་ནི། དེ་ཡང་འདི་
སྐད་ཐོས་ཏེ། ཞེས་པ་ནས། རི་བོང་ཞིག་ཏུ་གྱུར་ཏེ་གནས་སོ་ཞེས་གྲག་གོ །ཞེས་
པའི་བར་ཏེ། བྱང་སེམས་བདག་ཉིད་ཆེན་པོ་འདི་ནི་བསྐལ་བ་བགྲང་བ་ལས་
འདས་པའི་སྔོན་རོལ་ནས་བྱང་ཆུབ་མཆོག་ཏུ་ཐུགས་བསྐྱེད་དེ་བསོད་ནམས་དང་
- 414-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡེ་ཤེས་ཀྱི་ཚོགས་གཉིས་ཟུང་དུ་འབྲེལ་བ་ལ་རྒྱུན་མ་ཆད་པར་བསླབས་པས་རིམ་
གྱིས་ཚོགས་ལམ་གསུམ་མཐར་ཕྱིན་ཏེ། སྦྱོར་ལམ་དྲོད་དང་རྩེ་མོའང་མཐར་ཕྱིན་
ནས་སྦྱོར་ལམ་བཟོད་པ་ཐོབ་པ་ན་ངན་སོང་དུ་སྐྱེ་བ་རྒྱུན་ཆད་ཅིང་། དེ་ནས་
བཟོད་པ་དང་ཆོས་མཆོག་ཀྱང་མཐར་ཕྱིན་ཏེ་ས་དང་པོ་རབ་ཏུ་དགའ་བ་ཐོབ་པ་
ན་ངན་སོང་དུ་སྐྱེ་བའི་རྒྱུ་ལས་ངན་ས་བོན་དང་བཅས་པ་སྤངས་པས་ལས་དབང་
གིས་ངན་སོང་དུ་ལྟུང་བ་གནས་མེད་ཀྱང་། སྙིང་རྗེ་དང་སྨོན་ལམ་གྱི་དབང་གིས་
ཚངས་པའི་འཇིག་རྟེན་ནས་དམྱལ་བའི་བར་གྱི་སེམས་ཅན་རྣམས་ལ་ཕན་པར་
འགྱུར་ན་གང་དང་གང་ལ་ཕན་པ་དེ་དང་དེའི་དོན་དུ་དེ་དང་དེའི་རྟེན་བཟུང་སྟེ་
སེམས་ཅན་དེ་དང་དེ་དག་གི་དོན་མཛད་པ་ལས་སྐབས་འདིར་ནི་དུད་འགྲོའི་སྐྱེ་
གནས་སུ་སྐྱེས་པའི་སེམས་ཅན་མང་པོ་ཞིག་ཐེག་པ་གསུམ་གྱི་ལམ་ལ་བཀྲི་བར་
བྱ་བ་དང་། ལྷ་དང་མི་རྣམས་ལ་རྒྱལ་སྲས་ཀྱི་སྙིང་སྟོབས་བསྟན་པར་བྱ་བ་དང༌།
རྒྱལ་སྲས་རྣམས་ལ་སྙིང་སྟོབས་ཀྱི་དཔའ་བསྐྱེད་པར་བྱ་བའི་ཕྱིར་རི་བོང་ཞིག་ཏུ་
འཁྲུངས་པར་གྱུར་ཏོ་ཞེས་ཕྱོགས་བཅུའི་རྒྱལ་བ་སྲས་བཅས་རྣམས་དང༌། ཁྱད་
པར་དཔལ་མགོན་འཕགས་པ་ཀླུ་སྒྲུབ་སོགས་བླ་མ་རྣམས་སྟོན་པ་ཐུགས་རྗེ་ཅན་
དེའི་སྔོན་གྱི་འཁྲུངས་རབས་ལས་བརྩམས་ཏེ་ཐེག་པ་ཆེན་པོའི་ལམ་རྒྱ་ཆེར་སྟོན་
པའི་ཚེ་འདི་ལྟར་ཐོས་སོ། །འདི་སྐད་ཐོས་ལ་སོགས་པའི་ཚིག་གི་དོན་ནི་རྟོགས་
བརྗོད་སྔ་མ་རྣམས་སུ་བཤད་ཟིན་ཏོ། །བྱང་སེམས་བདག་ཉིད་ཆེན་པོ་འདི་ནི་
སེམས་ཅན་གྱི་དོན་དུ་གང་དང་གང་དུ་སྐྱེ་བ་བཞེས་པ་དེ་དང་དེར་འཁོར་ལོ་ཆེན་
པོ་བཞི་ཞེས་རྒྱལ་བ་སྲས་བཅས་ཀྱིས་ལམ་སྒྲུབ་པའི་རྟེན་གྱི་ཡོན་ཏན་དུ་བསྔགས་
པ་དེ་དང་ལྡན་པར་གྱུར་ཏོ། །འཁོར་ལོ་ཆེན་པོ་བཞི་ནི་མགོན་པོ་ཀླུ་སྒྲུབ་ཀྱིས།
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཐུན་པར་གྱུར་པའི་ཡུལ་ན་གནས་པ་དང་། །སྐྱེས་བུ་དམ་པ་ལ་ནི་བརྟེན་པ་
དང༌། །བདག་གི་ལེགས་སྨོན་སྔོན་ཡང་བསོད་ནམས་བགྱིས། །འཁོར་ལོ་ཆེན་པོ་
བཞི་ནི་ཁྱོད་ལ་མངའ། །ཞེས་ གསུངས་ པ་ལྟར། མཐུན་པའི་ཡུལ་ན་གནས་པ།
སྐྱེས་བུ་དམ་པ་ལ་བརྟེན་པ། བདག་གི་ལེགས་སྨོན་གྲུབ་པ། སྔོན་བསོད་ནམས་
བགྱིས་པའི་འབྲས་བུ་གྲུབ་པ་བཞིའོ། ། སྐབས་འདིར་མཐུན་པའི་ཡུལ་ནི། བྱང་
སེམས་བདག་ཉིད་ཆེན་པོ་རི་བོང་དུ་འཁྲུངས་པ་དེ་གང་ན་བཞུགས་པའི་ས་
ཕྱོགས་དེ་འཇིགས་པ་མེད་ཅིང་འཚོ་བའི་ལོངས་སྤྱོད་གང་གིས་ཀྱང་མི་ཕོངས་
པའོ། །སྐྱེས་བུ་དམ་པ་ལ་བརྟེན་པ་ནི། སེམས་དཔའ་ཆེན་པོ་འདི་སྔོན་ཡུན་རིང་
པོ་ནས་ས་ཐོབ་པ་ཡིན་པས། ས་དང་པོ་ཐོབ་པ་ནས་བཟུང་འདོད་ན་སངས་རྒྱས་
དང་བྱང་ཆུབ་སེམས་དཔའ་གང་དང་གང་ལྟ་བར་འདོད་པ་དེ་དང་དེ་དག་ཇི་ལྟར་
འདོད་པ་བཞིན་མཐོང་ནུས་ལ། ས་ཕྱོགས་དེ་ན་གནས་པའི་ལྷ་དང་ཀླུ་ལ་སོགས་
པའི་མི་མ་ཡིན་རྣམས་དང༌། དྲང་སྲོང་དཀའ་ཐུབ་ཅན་རྣམས་དང་། འོག་ནས་
འབྱུང་ བའི་ཉེ་བའི་འཁོར་རྣམས་ ཀྱི་གཙོས་གནས་དེའི་དུད་འགྲོ་རྣམས་དང་
བཅས་པ་ཐམས་ཅད་བྱང་སེམས་བདག་ཉིད་ཆེན་པོ་མགོན་དུ་བསྟེན་པས་ཐམས་
ཅད་ཐེག་པ་ཆེན་པོའི་ལམ་ལ་བློ་སྤྱོང་བར་མཐུན་པའོ། །བདག་གི་ལེགས་སྨོན་
དང་སྔོན་གྱི་བསོད་ནམས་ཀྱི་མཐུ་གྲུབ་པ་ནི། སེམས་དཔའ་ཆེན་པོ་དེ་ཉིད་སའི་
དབང་ཕྱུག་ཏུ་གྱུར་ཏེ་ནམ་མཁའ་མཛོད་ལ་མངའ་བརྙེས་པས་གང་བསམ་པ་
ཐམས་ཅད་ལྷུན་གྱིས་གྲུབ་པར་འབྱུང་བའོ། ། དེ་ལྟ་བུའི་མཐུན་ཡུལ་གྱི་གནས་
ཁྱད་པར་ཅན་དེ་ནི་བསམ་གཏན་དང་རྗེས་སུ་མཐུན་པ་དྲང་སྲོང་སྐྱེ་བོ་དཀའ་ཐུབ་
ཅན་དག་གི་བསྟི་གནས་སུ་འོས་པ་ཞིག་སྟེ། དེ་ཡང་འདུ་འཛི་ལང་ལོང་ལས་རིང་
- 416 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དུ་ འཕགས་ པས་ དགོན་ པའི་ གནས་ སུ་ གྱུར་ པ། དཀའ་ཐུབ་ ཅན་རྣམས་ དང་
གནས་དེར་སྐྱེས་པའི་རི་དྭགས་ལ་སོགས་པ་རྣམས་ལ་ཉེ་བར་མཁོ་བའི་ཡོ་བྱད་
ཐམས་ཅད་ཚང་བ་ཞིག་སྟེ། ལྡམ་བུ་དང་། རྩ་དང༌། ཤིང་ལྗོན་པ་ཡིད་དུ་འོང་བ་
ཁོར་མོར་ཡོད་པས་ཉིན་མོ་གྲིབ་བསིལ་དང༌། མཚན་མོ་ཤིང་དྲུང་དུ་ཆར་ཆུས་མི་
གནོད་པར་བསམ་ གཏན་ ལ་ གནས་ སུ་རུང་བ། ལྗོན་ཤིང་རྣམས་མེ་ཏོག་དང་
འབྲས་བུ་བཟང་པོ་རྣམ་པ་སྣ་ཚོགས་དང་ལྡན་པས་དྲང་སྲོང་རྣམས་དང་སྤྲེའུ་ལ་
སོགས་པའི་རི་དྭགས་རྣམས་ལ་བཟའ་བ་ཅི་འདོད་ཡོད་པ། ཆུ་གཙང་མ་བེ་ཌཱརྱ་
མཐིང་ཁའི་མདོག་འདྲ་བ་ཕྱོགས་ཕྱོགས་ནས་འབབ་པའི་མཚོ་སྔོན་པོས་མཐའ་
བསྐོར་བས། མི་སྡིག་ཅན་དང་གཅན་གཟན་ལ་སོགས་པའི་འཇིགས་པ་མེད་
ཅིང་། ཡན་ལག་བརྒྱད་ལྡན་གྱི་ཆུའི་བཏུང་བ་མེད་པ། ས་གཞི་ནི་ནེའུ་གསིང་སྔོན་
པོ་འཇམ་པོ་དང་ལྡན་པས་མཐོང་ན་ཡིད་དུ་འོང་ཞིང་འཆག་ཅིང་འགྲོ་བ་ན་འཇམ་
ཞིང་བདེ་བ། རྩྭས་འཚོ་བའི་དུད་འགྲོ་རྣམས་འཚོ་བས་མི་ཕོངས་པ་སོགས་གནས་
ཀྱི་ཡོན་ཏན་ཐམས་ཅད་ཕུན་སུམ་ཚོགས་པ་ཞིག་གོ །སྙན་ངག་པ་རྣམས་སྙན་
ངག་ཆེན་པོའི་མཚན་ཉིད་དུ་རི་དང་ལྗོན་ཤིང་དང་མཚོ་ལ་སོགས་པའི་བསྔགས་པ་
བྱེད་པ་ཚིག་མཛེས་པར་བྱེད་པའི་རྒྱན་དུ་བརྗོད་པ་ལྟར། མཁས་མཆོག་དཔའ་
བོས་འདིར་གནས་ཀྱི་བསྔགས་པ་ལས་བརྩམས་ཏེ་ཚིག་རྒྱན་ངོ་མཚར་པར་མཛད་
དོ། །གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གསུམ། བྱང་
སེམས་བདག་ཉིད་ཆེན་པོ་དེའི་ལྷན་སྐྱེས་ཀྱི་ཡོན་ཏན་བསྟན་པ། སེམས་དཔའ་
ཆེན་པོ་དེའི་ཡོན་ཏན་ལ་དད་པས་འདུས་པའི་འཁོར་བསྟན་པ། སེམས་དཔའ་
ཆེན་པོ་དེ་འཁོར་དང་བཅས་པའི་སྤྱོད་ཚུལ་ཁྱད་པར་དུ་འཕགས་པའི་ཡོན་ཏན་ལ་
- 417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྔགས་ པའོ། །དང་པོ་ལ་གསུམ། སེམས་དཔའ་ཆེན་པོ་དེའི་ སྟོབས་ ཀྱི་མཐུ་
བསྟན་ པ། སེམས་ དཔའ་ ཆེན་ པོ་ དེའི་ ཕྱིའི་ སྤྱོད་ ཚུལ་ མཛེས་ པར་ བསྟན་ པ།
སེམས་དཔའ་ཆེན་པོ་དེའི་རྟོགས་པའི་ཡོན་ཏན་བསྟན་པའོ། །དང་པོ་ནི། དེ་ནི་
ལུས་བཟང་ཞེས་པ་ནས། དེ་ན་གནས། །ཞེས་པའི་བར་ཏེ། སེམས་དཔའ་ཆེན་པོ་
རི་བོང་གི་གཟུགས་ཅན་དེ་ནི་ལུས་བཟང་ཞིང་མཛེས་པ། སྐྱེ་བོ་སུས་མཐོང་ཡང་
སྙིང་དུ་སྡུག་པ། མཁའ་ཁྱབ་ཀྱི་སེམས་ཅན་ཐམས་ཅད་འཁོར་བའི་གནས་ནས་
འདོན་པ་རང་གི་ཁུར་དུ་ཁྱེར་བས་སྙིང་སྟོབས་ཆེ་བ་དང་། སྔོན་ཡུན་རིང་པོ་ནས་
མཁན་སློབ་དང་ཕ་མ་སོགས་ཡུལ་ཁྱད་པར་ཅན་རྣམས་ལ་སྔོན་དུ་ལྡང་བ་དང་།
གུས་པར་རིམ་གྲོ་བྱ་བ་དང་། མཆོད་ཅིང་བསྙེན་བཀུར་བ་སོགས་བསོད་ནམས་
ཀྱི་ལས་བསམ་གྱིས་མི་ ཁྱབ་པ་བསགས་པའི་རྣམ་སྨིན་གྱི་འབྲས་བུ་ ལུས་ ཀྱི་
སྟོབས་ཤིན་ཏུ་ཆེ་བ་ཞིག་སྟེ། བྱང་སེམས་བདག་ཉིད་ཆེན་པོ་འདི་འདོད་ན་སྟོང་
གསུམ་གྱི་སྟོང་ཆེན་པའི་འཇིག་རྟེན་གྱི་ཁམས་བ་སྤུའི་རྩེ་མོ་གཅིག་གིས་འདེགས་
པ་ནུས་ཏེ། ས་དང་པོ་ཐོབ་པ་ན་འཇིག་རྟེན་གྱི་ཁམས་བརྒྱ་གཡོ་བར་ནུས་པ་དང་།
འཇིག་རྟེན་གྱི་ཁམས་བརྒྱར་སྤྲུལ་པའི་བཀོད་པ་བརྒྱས་རྣམ་པར་འཕྲུལ་པ་སྣ་
ཚོགས་སྟོན་ནུས་པར་གསུངས་སོ། ། དེ་ལྟར་ནང་གི་སྙིང་སྟོབས་དང་ཕྱིའི་ལུས་
ཀྱི་སྟོབས་གཉིས་ཀ་མཚུངས་པ་མེད་པར་ཆེ་ཞིང་གཟི་མདངས་ཤིན་ཏུ་ཆེ་བས་ན་
སེང་གེ་དང་སྟག་དང་གཟིག་ལ་སོགས་པའི་གཅན་གཟན་ངན་པ་སུས་ཀྱང་
བླགས་བལྟ་མི་ནུས་པས། དབེན་པའི་ནགས་དེར་གནས་པ་ལ་བག་མི་ཚ་བར་རི་
དྭགས་ཐམས་ཅད་ཀྱི་རྒྱལ་པོའི་ཚུལ་ཏེ་རྒྱལ་པོ་ལྟར་དུ་འཇིགས་པ་མེད་པར་
དབེན་པའི་ནགས་ཁྲོད་དེ་ན་གནས་སོ། །གཉིས་པ་སེམས་དཔའ་ཆེན་པོ་དེའི་
- 418 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕྱིའི་སྤྱོད་ཚུལ་མཛེས་པར་བསྟན་པ་ནི། བདག་གི་པགས་པ་ཞེས་པ་ནས། དེ་ན་
མཛེས། །ཞེས་པའི་བར་ཏེ། སེམས་དཔའ་ཆེན་པོ་རི་བོང་དུ་འཁྲུངས་པ་དེ་ནི་སྙིང་
སྟོབས་ དང་ ལུས་ ཀྱི་ སྟོབས་ གཉིས་ཀ་མཚུངས་ པ་ མེད་ པ་ དེ་ ལྟར་ ཡོད་ ཀྱང་།
གཞན་ལ་གནོད་པ་མི་བྱེད་ཅིང་སྤྱོད་ཚུལ་ངན་པ་མཐའ་དག་རྒྱང་བསྲིངས་ཏེ་ལུས་
དང་ཟས་ཀྱི་ཁྱད་པར་རྣམས་དྲང་སྲོང་དང་མཚུངས་པར་གནས་ཏེ། སྔོན་གྱི་དྲང་
སྲོང་དཀའ་ཐུབ་ཅན་རྣམས་ནི་རི་དྭགས་ཀྲྀཥྞ་ས་རའི་པགས་པ་གྱོན་ཞིང་ཤིང་གི་
ཤུན་ལྤགས་ཀྱིས་སྨད་གཡོགས་དང་སྐ་རགས་བྱས་ཏེ། དབེན་པའི་ནགས་ན་
ལོག་པའི་འཚོ་བ་སྤངས་ཏེ་རྩ་བ་དང་འབྲས་བུ་དང་རྩའི་མྱུ་གུ་འཇམ་པོའི་ཚོད་མ་
དང་ཆུ་ཙམ་གྱིས་འཚོ་བར་བྱེད་པ་བཞིན་དུ། བྱང་སེམས་བདག་ཉིད་ཆེན་པོ་རི་
བོང་དུ་འཁྲུངས་པ་འདི་ཡང་དྲང་སྲོང་གི་ཆས་གོས་ལྟར་བདག་རང་གི་པགས་པ་
ཨ་ཛི་སྟེ་གཡང་གཞི་གྱོན། བདག་རང་གི་སྤྱིའི་ཤུན་ལྤགས་ཀྱིས་སྨད་གཡོགས་
དང་སྐ་རགས་བྱས་ཏེ་རྩའི་མྱུ་གུ་དང་ཆུ་ཙམ་གྱིས་འཚོ་བས་སེམས་མགུ་ཞིང་དྲང་
སྲོང་དཀའ་ཐུབ་ཅན་བཞིན་དུ་དབེན་པའི་གནས་དེ་ན་མཛེས་པར་བཞུགས་སོ། །
ཨ་ཛི་ན་ཞེས་པ་རི་དྭགས་ཀྱི་པགས་པ་དང་། རི་དྭགས་ཀྱི་ནང་ནས་ཀྱང་ཀྲྀཥཱ་
ས་རའི་པགས་པ་ལ་བྱེད་པར་བཤད་ལ། ཀྲྀཥཱ་ས་རའི་པགས་པ་གྱོན་པ་ནི་རི་
དྭགས་དེ་སྙིང་རྗེ་ཤིན་ཏུ་ཆེ་བ་སེམས་ཅན་གཞན་ཉམ་ཐག་པ་ཕན་ཚུན་བརྡེག་
ཅིང་འཚོག་པ་དང་གསོད་པ་སོགས་མཐོང་ན། སྙིང་རྗེས་མི་བཟོད་པར་རང་སྲོག་
བློས་བཏང་སྟེ་གཞན་ཕན་ཚུན་འཐབ་པའི་ནང་དུ་འགྲོ་བ་ཞིག་ཡིན་ཞེས་ཟེར། རི་
དྭགས་དེའི་པགས་པ་གྱོན་པ་དང་སྟན་དུ་གདིང་བ་སོགས་བྱས་ན་དེའི་དྲོད་ཀྱིས་
རེག་པས་རང་གི་རྒྱུད་ཀྱང་ཞི་ཞིང་དུལ་བ་དང་སྙིང་རྗེ་ཆེ་བར་འགྱུར་ཞེས་ཟེར་ཏེ།
- 419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཇི་ལྟར་ཡང་འཕགས་པ་སྤྱན་རས་གཟིགས་ཀྱི་སྐུ་ལའང་ནུ་མ་གཡོན་པ་རི་དྭགས་
དེའི་པགས་པས་བཀབ་པར་བཤད་པས། རི་དྭགས་ཀྱི་པགས་པ་དེ་ནི་དྲང་སྲོང་
བྱམས་སྙིང་རྗེ་སྒོམ་པ་རྣམས་ཀྱི་གོས་དང་སྟན་དུ་འོས་པ་ཞིག་ཡིན་ནམ་སྙམ་
མོ། །ཨ་ཛི་ན་ཞེས་པ་རི་དྭགས་ཀྱི་པགས་པ་ལ་བྱེད་པ་ནི་འཆི་མེད་མཛོད་ལས།
ཨ་ ཛི་ན་ནི་རི་དྭགས་ལྤགས། ། ཞེས་གསལ་བར་བཤད་དོ། །དྲང་སྲོང་རྣམས་
ཀྱིས་བགོར་རུང་བའི་རི་དྭགས་ཀྱི་པགས་པ་དེ་ཡང་ཀྲྀཥཱ་ས་རའི་པགས་པ་ཡིན་
པར་བཱིརྱ་སེང་གེས་མཛད་པའི་དཀའ་འགྲེལ་དང༌། སེང་གེ་ཞབས་ཀྱིས་མཛད་
པའི་འཁྲུངས་རབས་སོ་ལྔ་པ་སོགས་གཞུང་མང་པོར་བཤད་དོ། ། །
གསུམ་པ་སེམས་དཔའ་ཆེན་པོ་དེའི་རྟོགས་པའི་ཡོན་ཏན་བསྟན་པ་ནི། དེ་
ཡི་ལུས་ དང་ ཞེས་ པ་ ནས། སྤངས་ པར་ གྱུར། །ཅེས་ པའི་བར་ ཏེ། བྱང་ སེམས་
བདག་ཉིད་ཆེན་པོ་རི་བོང་གི་གཟུགས་ཅན་དེ་ནི་ཕྱིའི་སྤྱོད་ཚུལ་དྲང་སྲོང་དཀའ་
ཐུབ་ཅན་རྣམས་དང་མཐུན་པ་དེ་བཞིན་དུ། ནང་གི་ཐུགས་ཀྱི་རྟོགས་པ་ཡང་དྲང་
སྲོང་ཆེན་པོ་ཡང་དག་པར་རྫོགས་པའི་སངས་རྒྱས་ཀྱི་རྗེས་སུ་སློབ་པ་ཐེག་པ་ཆེན་
པོའི་ལམ་གྱི་ལུས་ཡོངས་སུ་རྫོགས་པར་ཚང་བ་ཞིག་སྟེ། སེམས་དཔའ་ཆེན་པོ་རི་
བོང་གི་གཟུགས་ཅན་དེ་ཡི་ལུས་དང་ངག་དང་ཡིད་ཀྱི་ལས་གསུམ་ག་ལས་དང་
ཉོན་མོངས་པའི་དབང་དུ་མ་སོང་བར་བཅས་པ་དང་རང་བཞིན་གྱི་ཁ་ན་མ་ཐོ་བ་
གང་གིས་ཀྱང་མ་གོས་པའི་རྣམ་པར་དག་པ་དང༌། འཁོར་བ་མཐའ་དག་ལ་ཞེན་
ཆགས་མེད་པས་ཉོན་མོངས་པའི་དྲི་མ་གང་གིས་ཀྱང་མ་གོས་པའི་རྣམ་པར་དག་
པ་དང་། རང་དོན་དུ་ཐར་པ་ལའང་ཆགས་པ་མེད་པར་སེམས་ཅན་སྡུག་བསྔལ་
གྱིས་ཉམ་ཐག་པ་འབའ་ཞིག་མ་བཟོད་པར་སེམས་ཅན་གྱི་དོན་ཁོ་ན་སེམས་པའི་
- 420 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱམས་པ་དང་སྙིང་རྗེ་དང་བྱང་ཆུབ་ཀྱི་སེམས་རིན་པོ་ཆེ་ཡོངས་སུ་དཀར་བས་
ཟིན་པས། དབུགས་ཕྱི་ནང་དུ་རྒྱུ་བ་ཚུན་ཆད་སྒོ་གསུམ་གྱི་སྤྱོད་པ་ཐམས་ཅད་
ཆེས་རྣམ་པར་དག་པ་རྨད་དུ་བྱུང་བ་ཞིག་གོ །འདིའི་དཀར་བ་ནི་ཁ་དོག་དཀར་བ་
མིན་གྱི། ནག་པོའི་ལས་ཀྱི་ཟླས་དྲངས་པའི་དཀར་པོ་སྟེ་དགེ་བ་ཡིན་ལ། དཀར་
པོ་དགེ་བ་ཐམས་ཅད་ཀྱི་ནང་ནས་མཆོག་ཏུ་གྱུར་པ་ནི་བྱམས་སྙིང་རྗེ་བྱང་ཆུབ་ཀྱི་
སེམས་རིན་པོ་ཆེ་ཉིད་ཡིན་ཏེ། བྱང་ཆུབ་ཀྱི་སེམས་རིན་པོ་ཆེ་ལ་དཀར་པོ་ཡིད་ཀྱི་
རྣམ་རིག་ཅེས་རྒྱལ་བ་སྲས་བཅས་ཐམས་ཅད་ཀྱིས་མིང་དུ་བརྗོད་དེ་བསྔགས་པ་
ལྟར་རོ། །སེམས་དཔའ་ཆེན་པོ་འདིའི་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་
གནས་དེ་ན་གནས་པའི་ རི་དྭགས་སློབ་མའི་ཚོགས་རྣམས་ ཀྱི་ རྒྱུད་ བྱིན་གྱིས་
བརླབས་པས། དེ་དག་ཐམས་ཅད་ཕན་ཚུན་གཅིག་ལ་གཅིག་འཚེ་བ་མེད་པར་
བདེ་བར་གནས་ཤིང་། སེམས་དཔའ་ཆེན་པོའི་སྤྱོད་པའི་རྗེས་སུ་ཞུགས་ཏེ་སྒོ་
གསུམ་གྱི་སྤྱོད་ཚུལ་མཐའ་དག་ཆོས་དང་མཐུན་པ་སྤྱོད་ཅིང་བདག་ཉིད་ངན་པའི་
སྤྱོད་ཚུལ་མཐའ་དག་སྤངས་པར་གྱུར་ཏོ། །སྤྱིར་སེམས་ཅན་རང་རང་གི་ལས་
བདག་གིར་བྱ་བ་དང༌། རང་རང་གི་བསམ་པ་དགེ་མི་དགེའི་དབང་གིས་སྤྱོད་
ཚུལ་སོ་སོར་སྟོན་པ་ཡིན་ཡང་། བདག་ཉིད་ཆེན་པོ་འདིའི་བྱམས་ སྙིང་ རྗེ་བྱང་
ཆུབ་ཀྱི་སེམས་ནི་མཐུ་ཤིན་ཏུ་ཆེ་བས་གནས་དེའི་རི་དྭགས་ཐམས་ཅད་ཀྱང་ཡིད་
བྱམས་པའི་ངང་དུ་གནས་པ་ཞིག་བྱུང་ངོ༌། །སེམས་དཔའ་ཆེན་པོ་པོ་ཏོ་བ་དང་།
ཕུ་ཆུང་བ་དང༌། སྤྱན་སྔ་བ་རྣམས་ལ་གང་དུ་བཞུགས་པའི་གནས་དེའི་རི་དྭགས་
རྣམས་དང༌། ཝ་ལ་སོགས་པའི་སྲོག་ཆགས་རྣམས་ཀྱང་སྐུའི་གམ་དུ་ལྷགས་ནས་
ན་བཟའ་བལྡག་པ་དང་། ཕན་ཚུན་འཚེ་བ་མེད་པར་ཡིད་བྱམས་པར་བྱེད་པ་ཞིག་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱུང་ བ་ ལྟ་བུའོ། །གཉིས་པ་སེམས་དཔའ་ཆེན་པོ་དེའི་ཡོན་ཏན་ལ་དད་ པས་
འདུས་ པའི་ འཁོར་ བསྟན་པ་ནི། དེའི་ཡོན་ཏན་ཞེས་ པ་ནས། སྤྲེའུ་རྣམས་སོ། །
ཞེས་པའི་བར་ཏེ། ཐེག་པ་ཆེན་པོའི་དགེ་བའི་བཤེས་གཉེན་གྱི་ཡོན་ཏན་ནི། དུལ་
བ་དང་། ཞི་བ་དང་། ཉེ་བར་ཞི་བ་དང་། བརྩེ་བ་ཆེ་བ་ལ་སོགས་པ་བཅུ་གསུངས་
ཏེ། ཡོན་ཏན་བཅུ་པོ་དེ་ཡོངས་སུ་རྫོགས་པར་མངའ་བ་སེམས་དཔའ་ཆེནཔོ་རི་
བོང་དུ་འཁྲུངས་པ་དེའི་ཡོན་ཏན་ཁྱད་པར་ཅན་དེ་རྣམས་ཀྱིས་རྒྱུད་དུལ་བར་བྱས་
ཤིང་བྱིན་གྱིས་བརླབས་པས། བྱམས་པ་སྟེ་སེམས་དཔའ་ཆེན་པོ་དེ་ལ་ཡིད་དུ་
འོང་བའི་དང་བ་དང་གུས་པ་སྐྱེས་པས་སེམས་རབ་ཏུ་ཆགས་པ་སྟེ་འབྲལ་མི་ཕོད་
པར་རྒྱུན་དུ་བསྟེན་པའི་གྲོགས་ཏེ་སློབ་མ་རི་དྭགས་མཐའ་ཡས་པ་ཡོད་པ་ལས།
གཙོ་བོར་ཉེ་བའི་སློབ་མར་གྱུར་པ་གསུམ་ཡོད་པར་གྱུར་ཏེ། གསུམ་པོ་གང་ཞེ་ན།
སྲམ་དང་། ཅེ་སྤྱང་དང་། སྤྲེའུ་རྣམས་སོ། ། །
གསུམ་པ་སེམས་དཔའ་ཆེན་པོ་དེ་འཁོར་དང་བཅས་པའི་སྤྱོད་ཚུལ་ཁྱད་
པར་དུ་འཕགས་པའི་ཡོན་ཏན་བསྔགས་པ་ལ་གཉིས། ཚིག་ལྷུག་པའི་སྒོ་ནས་
བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི། དེ་
དག་ཀྱང་ཞེས་པ་ནས། ཡ་མཚན་དུ་གྱུར་ཏོ། །ཞེས་པའི་བར་ཏེ། སེམས་དཔའ་
ཆེན་པོ་རི་བོང་དུ་འཁྲུངས་པ་དེ་དང་། དེའི་སློབ་མ་སྲམ་ལ་སོགས་པ་གསུམ་དང་།
གཞན་ཡང་སློབ་མའི་རི་དྭགས་ཇི་སྙེད་ཅིག་ཡོད་པ་དེ་དག་ཀྱང་ཕན་ཚུན་ཕ་མ་
དང་བུ་ལྟ་བུ་དང༌། སྤུན་ཤ་ཁྲག་གིས་གཉེན་དུ་འབྲེལ་བ་ཇི་བཞིན་དུ་གཅིག་ལ་
གཅིག་བྱམས་ཤིང་ཡིད་ ཆགས་ཏེ་འབྲལ་མི་ཕོད་པར་གྱུར། གཅིག་ལ་གཅིག་
ཡིད་གཙུགས་པས་ཡིད་ལ་གང་བསམ་བུས་ཕ་མ་ལ་བརྗོད་པ་ལྟར་སྦོབས་ཤིང་།
- 422 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཅིག་གིས་གཅིག་མཐོང་བ་ན་ཁྲོ་བ་དང་འགྱིང་བ་མེད་པར་སྔོན་དུ་ལྡང་བ་དང༌།
མཆོད་འོས་སུ་བྱེད་པ་སོགས་བཀུར་སྟི་བྱེད་པས་རབ་ཏུ་མཛའ་བར་གྱུར་པའི་
གྲོགས་པོ་བཞིན་དུ་དགའ་ཞིང་གནས་དེ་ན་གནས་སོ། །འདི་ལ་པོ་ཏོ་བ་ཆེན་པོའི་
ཞལ་ནས། འཇིག་རྟེན་གྱི་གྲོགས་ནི་རྐྱེན་ཅུང་ཟད་རེས་འཁོན་ཞིང་འབྲལ་བར་
འགྱུར་ལ། འདི་དག་ནི་བྱང་སེམས་བདག་ཉིད་ཆེན་པོའི་རྗེས་སུ་བསླབས་ཏེ་ཐེག་
པ་ཆེན་པོའི་ལམ་དུ་ཞུགས་པ་ཡིན་པས་དུས་རྟག་ཏུ་མི་འགྱུར་བའོ། །ངེད་ཅག་ཕུ་
ཆུང་བ་དང༌། སྤྱན་སྔ་བ་རྣམས་རྭ་སྒྲེང་དུ་དགེ་བཤེས་སྟོན་པའི་དྲུང་ན་སྡོད་པའི་
ཚེ་འདི་ཁོ་ན་ལྟར་ཡོད། ཕན་ཚུན་གཅིག་ལ་གཅིག་བྱམས་ཤིང་དང་བ་ཆེ་བས་སོ་
སོར་འབྲལ་མི་ཕོད། སེམས་ལ་གང་བསམ་གསལ་པོར་བརྗོད། ཟས་ཞིམ་པ་ཅི་
བྱུང་ཡང་ལྐོག་ཏུ་མི་ཟ། གཅིག་ལ་གཅིག་གུས་པ་དང་བཀུར་སྟི་བྱེད་པས་ སྐུ་
མཆེད་ གསུམ་ ཞེས་ གྲགས་ པ་བྱུང་། ད་ ལྟ་ དཀྱིལ་ འཁོར་ གཅིག་ ཏུ་ ཞུགས་ པ་
རྣམས་ལ་རྡོ་རྗེ་སྤུན་ཞེས་དམ་ཚིག་བསྲུང་དགོས་པར་གྲགས་ཏེ། དེ་ཡང་དཀའ་
བར་སྣང་། དེས་ན་ཆོས་སྒོར་ཞུགས་པ་ཐམས་ཅད་དང༌། བླ་མ་གཅིག་ལ་འདུས་
པ་ཐམས་ཅད་སེམས་དཔའ་ཆེན་པོ་འདི་དག་གི་རྣམ་ཐར་ལྟར་གཅིག་ལ་གཅིག་
དང་བ་དང་གུས་པར་བྱེད་དགོས་པ་ཡིན་གསུངས། དེ་ལྟར་སེམས་དཔའ་ཆེན་པོ་
རི་བོང་དུ་འཁྲུངས་པ་ འཁོར་དང་ བཅས་ པ་དེ་དག་ཐེག་པ་ཆེན་པོའི་ལམ་དུ་
ཞུགས་པའི་རྟོགས་པ་ཁྱད་པར་ཅན་དང་ལྡན་པ་ཤ་སྟག་སྟེ། དེ་དག་ལུས་དུད་
འགྲོའི་ དབྱིབས་ ཙམ་ ལས་ སེམས་ དུད་ འགྲོའི་ རང་ བཞིན་ ལས་ ལྡོག་ སྟེ། དུད་
འགྲོའི་རང་བཞིན་ནི་གླེན་ཞིང་གཏི་མུག་པས་ལས་དགེ་སྡིག་གི་བླང་དོར་མི་ཤེས་
ཤིང་། ངོ་ཚ་མེད་ཅིང་ཁྲེལ་མེད་པའི་རང་བཞིན་ཡིན་པས་གཅིག་ལ་གཅིག་འཚེ་
423-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་དང་། རང་གི་མ་ལའང་འདོད་ལོག་སྤྱོད་པ་ལ་མི་འཛེམ་པ་དང༌། སྒོ་གསུམ་གྱི་
སྤྱོད་པ་ཐམས་ཅད་བག་མེད་པར་གནས་པ་ཤ་སྟག་ཡིན་པ་ལ། སེམས་དཔའ་
ཆེན་པོ་འཁོར་དང་བཅས་པ་འདི་དག་ནི་ལས་དཀར་ནག་གི་བླང་དོར་ཕྲ་ཞིང་ཕྲ་
བ་ཐུགས་སུ་ཆུད་པས་སྒོ་གསུམ་གྱི་སྤྱོད་པ་ཐམས་ཅད་དྲན་ཤེས་ངོ་ཚ་ཁྲེལ་ཡོད་
དང་ལྡན་པར་བྱེད་པས་གཅིག་ལ་གཅིག་མི་འཚེ་ཞིང་། འདོད་པ་ལོག་པར་མི་
སྤྱོད་པ་དང༌། བྱ་བ་གང་ལ་ཡང་བག་དང་ལྡན་པར་བྱེད་པས་དུད་འགྲོའི་རང་
བཞིན་ལ་མི་ཕྱོགས་ལ། བྱམས་སྙིང་རྗེ་བྱང་ཆུབ་ཀྱི་སེམས་བསྒོམས་པས་སྲོག་
ཆགས་རྣམས་ལ་སྙིང་རྗེ་ཆེ་བ་དང༌། ཟང་ཟིང་གི་ནོར་ལ་བརྐམ་པ་སྟེ་འདོད་ཞེན་
མེད་པ་དང་། གཞན་གྱི་རྫས་མ་བྱིན་པར་རྐུ་བ་ཡིད་ལའང་མི་དྲན་པ་དང་། རྩ་
དང་ཆུ་ཙམ་གྱིས་འཚོ་ཞིང་། དེ་ཡང་སྲོག་ཆགས་ཕྲ་མོ་ཡང་གནོད་པ་མེད་པར་
ལོངས་སྤྱོད་པས་ཆོས་དང་མཐུན་པའི་འཚོ་བ་ལ་གནས་པ་དང༌། རྣམ་པར་ཤེས་
པ་ཤིན་ཏུ་གསལ་བས་བྱ་བ་གང་བྱེད་ཀྱང་སྒོ་གསུམ་ལ་དྲན་པ་ཉེ་བར་བཞག་སྟེ་
དབང་པོ་རྣམས་དུལ་བར་བྱེད་པ་དང་། ཉོན་མོངས་པ་དང་ཉེས་སྤྱོད་མཐའ་དག་
སྡོམ་པ་དང་། རྒྱལ་སྲས་ཀྱི་སྤྱོད་པ་ལ་ནམ་ཡང་མི་འགྱུར་བར་བརྟན་པར་གནས་
པའི་ཕྱིར་ལྷ་དང་ཀླུ་ལ་སོགས་པ་གཞན་སེམས་ཤེས་པ་རྣམས་ཀྱང་དུད་འགྲོའི་
གཟུགས་ཅན་ལ་འདི་ལྟ་བུའི་སྤྱོད་པ་འབྱུང་བ་ནི་ངོ་མཚར་རོ་ཞེས་ཡ་མཚན་དུ་
བྱེད་པར་གྱུར་ཏོ། ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། བདེ་དང་མཐུན་
ཞིང་ཞེས་པ་ནས། ལྷ་ཡུལ་དུ་ཡང་གྲགས། །ཞེས་པའི་བར་ཏེ། འདི་ལ་ཐོག་མར་
སྐྱེ་བོ་དམན་པ་མ་རབས་རྣམས་དང་། སྐྱེ་བོ་དམ་པ་ཡ་རབས་རྣམས་ཀྱི་ངང་ཚུལ་
- 424 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མི་མཐུན་པས་དེའི་ཚུལ་བརྗོད་པ་ནི། འཇིག་རྟེན་ཕྱི་མ་ཕན་ཆད་ཀྱི་དོན་སྒྲུབ་པའི་
བསམ་པ་མེད་པར་ཟས་གོས་སོགས་ཚེ་འདི་ཙམ་གྱི་བདེ་བ་འབའ་ཞིག་བསྒྲུབ་
པའི་ཕྱིར་དུ་སྒོ་གསུམ་གྱི་སྤྱོད་པ་གང་བྱེད་ཀྱང་བདེ་བ་དང་མཐུན་པ་སྟེ་ཚེ་འདིའི་
བདེ་བ་ཙམ་ཞིག་སྒྲུབ་པའི་ཐབས་སུ་བྱེད་ཅིང་། ཡོན་ཏན་སྟེ་ཆོས་དང་མི་མཐུན་
པར་སྤྱོད་པ་ནི་སྐྱེ་བོ་དམན་པ་དེ་དག་གི་ངང་ཚུལ་ཡིན་ལ། སྒོ་གསུམ་གྱི་སྤྱོད་པ་
ཐམས་ཅད་ཡོན་ཏན་ཏེ་ཆོས་དང་མཐུན་པར་སྤྱོད་ཅིང་། ཚེ་འདིའི་བདེ་བ་དང་མི་
མཐུན་པ་སྟེ། འདིའི་བདེ་བ་ཙམ་ལ་མི་ལྟ་བར་སྤྱོད་པ་ནི་སྐྱེ་བུ་དམ་པ་རྣམས་ཀྱི་
ངང་ཚུལ་ལོ། །འདི་ལ་ཞིབ་ཏུ་དཔྱད་ན་མུ་བཞི་ཡོད་དེ། བདེ་བ་དང་མཐུན་ཞིང་
ཆོས་དང་མི་མཐུན་པ་དང༌། ཆོས་དང་མཐུན་ཞིང་བདེ་བ་དང་མི་མཐུན་པ་དང་།
བདེ་བ་དང་མཐུན་ཞིང་ཆོས་དང་ཡང་མཐུན་པ་དང༌། བདེ་བ་དང་མི་མཐུན་ཞིང་
ཆོས་དང་ཡང་མི་མཐུན་པ་བཞིའོ། །དེ་ལ་བདེ་བ་དང་མཐུན་ཞིང་ཆོས་དང་མི་
མཐུན་པ་ནི། འདོད་ལོག་སྤྱོད་པ་དང་། ལོག་འཚོས་འཚོ་བ་ལྟ་བུའོ། །ཆོས་དང་
མཐུན་ཞིང་བདེ་བ་དང་མི་མཐུན་པ་ནི། སོ་སོར་ཐར་པའི་སྡོམ་ལྡན་ཕྱི་དྲོའི་ཁ་
ཟས་དང་ཆང་ལ་སོགས་པ་འདོད་ཀྱང་སྤྱོད་དབང་མེད་པ་དང་། ལམ་བསྒྲུབ་པའི་
ཕྱིར་དུ་དཀའར་སྤྱད་ཀྱིས་ལུས་སེམས་ངལ་བ་ལྟ་བུའོ། །བདེ་བ་དང་མཐུན་ཞིང་
ཆོས་དང་ཡང་མཐུན་པ་ནི། དབེན་པའི་གནས་སུ་ཚུལ་ཁྲིམས་རྣམ་པར་དག་པ་ལ་
གནས་ནས་ཤིན་སྦྱངས་ཀྱི་བདེ་བས་ཟིན་པའི་བསམ་གཏན་སྒོམ་པ་ལྟ་བུའོ། །
བདེ་བ་དང་མི་མཐུན་ཞིང་ཆོས་དང་ཡང་མི་མཐུན་པ་ནི། །ཚེ་འདིའི་བདེ་ཐབས་
ཙམ་གྱི་ཕྱིར་གཡུལ་དུ་ཞུགས་ཏེ་བརྡེག་འཚོག་དང་གསོད་གཅོད་ཀྱི་སྡུག་བསྔལ་
མྱོང་བ་ལྟ་བུའོ། །འདི་དག་ནི་བྱང་སར་ཕན་བདེ་གཉིས་ལ་མུ་བཞིར་གསུངས་པ་
- 425 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་ཡང་དོན་གཅིག་གོ །དེ་ལྟར་སྐྱེ་བོ་དམན་པ་དང༌། སྐྱེ་བོ་དམ་པ་རྣམས་སྤྱོད་
པ་མི་མཐུན་པ་ལས། སྐྱེ་བོ་དམ་པའི་རྗེས་སུ་ཞུགས་ཏེ་ཟག་བཅས་ཀྱི་བདེ་བ་ཕྲ་
མོ་ཙམ་ལ་མ་ཞེན་པར་ཆོས་བཞིན་སྤྱད་ན་འདི་ཕྱི་གཏན་གྱི་དོན་འགྲུབ་ཅིང་རྒྱལ་
བ་སྲས་བཅས་ཀྱི་སྤྱན་སྔར་ཡིད་དུ་འོང་བ་ཐོབ་ལ། འགྲོ་བ་རིགས་དྲུག་གི་ནང་
ནས་མཐོ་བར་གྲགས་པ་ལྷ་དང་མི་རྣམས་ཀྱང་ཡོན་ཏན་དེ་ཆོས་ཀྱི་ཕྱོགས་ལ་
བརྟན་ན་རྣམ་པར་མཛེས་པར་འགྱུར་ན། རིགས་དྲུག་གི་ནང་ནས་རྟེན་དམའ་བ་
དུད་འགྲོས་ཚེ་འདིའི་བདེ་ཐབས་ཙམ་མ་བསམ་པར་ཆོས་ཀྱི་ཕྱོགས་ལ་བརྟེན་ན་
ངོ་མཚར་ཡ་མཚན་ཆེ་བ་དང་མཛེས་པར་འགྱུར་བ་ལྟ་ཅི་སྨོས། སེམས་དཔའ་ཆེན་
པོ་འདི་འཁོར་དང་བཅས་པ་རྣམས་ནི་སྐྱེ་བོ་དམན་པ་མ་རབས་ཀྱི་སྤྱོད་པ་ལས་
རྒྱབ་ཀྱིས་ཕྱོགས་ཏེ་སྐྱེ་བོ་དམ་པའི་ངང་ཚུལ་འཇིག་རྟེན་ཀུན་ལ་ངོམ་པ་བཞིན་དུ་
གསལ་བར་བསྟན་ཏོ། །སེམས་དཔའ་ཆེན་པོ་རི་བོང་གི་གཟུགས་ཅན་ཐེག་པ་
ཆེན་པོའི་ལམ་ལ་ཡུན་རིང་པོ་ནས་སྦྱངས་པའི་མཁས་པ་ཆེན་པོ་དེ་ནི་གནས་དེར་
གནས་པའི་རི་དྭགས་ཐེག་ཆེན་གྱི་ལམ་ལ་སྦྱོང་བ་དེ་རྣམས་ཀྱི་བླ་མར་གྱུར་ཏེ། དེ་
ཡང་མིང་ཙམ་དང་གཟུགས་བརྙན་ཙམ་མིན་པར་ཡོན་ཏན་གྱི་སྟོབས་ཀྱིས་བླ་མར་
གྱུར་པ་ཞིག་སྟེ། གནས་དེ་ན་གནས་པའི་རི་དྭགས་དེ་རྣམས་ཐེག་པ་ཆེན་པོའི་
ལམ་ལ་བློ་སྦྱོང་བ་ཡིན་ལ། བྱང་སེམས་བདག་ཉིད་ཆེན་པོ་འདི་ནི་དེ་ཐམས་ཅད་
ལས་ སེམས་ ཅན་ གཞན་ ལ་ སྙིང་ རྗེ་ ཆེས་ ཆེ་ བ་ དང་། རྟོགས་ པའི་ ཡོན་ཏན་
མཚུངས་པ་མེད་པ་དང་། རང་ཉིད་ལམ་མཐོན་པོར་བྱོན་ཡང་ད་དུང་ཡོན་ཏན་ཕྲ་
མོ་ནས་སྒྲུབ་ཅིང་། སྒོ་གསུམ་གྱི་སྤྱོད་པ་ཐམས་ཅད་ཡོན་ཏན་ཏེ་ཆོས་ཀྱི་རྗེས་སུ་
འགྲོ་ཞིང་ཆོས་དང་མཐུན་པར་སྤྱོད་པ་དང་། སྔོན་ཡུན་རིང་པོ་ནས་གོམས་པའི་
426 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐུས་འཕྲལ་གྱི་སྦྱོར་བ་ལ་མི་ལྟོས་པར་བྱང་ཆུབ་ཀྱི་སེམས་དང་རྟོགས་པའི་རང་
བཞིན་སྒོ་ཀུན་ནས་ཕུན་སུམ་ཚོགས་པ་ཡོད་པས་སོ། །ཐེག་པ་ཆེན་པོའི་དགེ་བའི་
བཤེས་གཉེན་གྱི་མཚན་ཉིད་བཅུ་གསུངས་པ་རྣམས་ཀྱི་གནད་བསྡུས་ན་གདུལ་བྱ་
ལ་ཐེག་པ་ཆེན་པོའི་ལམ་འདོམས་པ་ལ་མཁས་པ་དང༌། སེམས་ཅན་ལ་སྙིང་རྗེ་
ཆེ་བ་དང༌། གཞན་དོན་བསྒྲུབ་པ་ལ་སྐྱོ་ངལ་མེད་པ་དང༌། བརྩོན་པ་ཆེ་བ་སྟེ་
བཞིར་འདུ་བར་གསུངས་ལ། ཡོན་ཏན་བཞི་པོ་དེ་དག་གཞུང་འདིས་བསྟན་ཏོ། །
དགེ་བའི་བཤེས་གཉེན་པོ་ཏོ་བ་ཆེན་པོས། ཐེག་པ་ཆེན་པོའི་དགེ་བའི་བཤེས་
གཉེན་གྱི་མཚན་ཉིད་བཅུ་གསུངས་པའི་ནང་ནས་བསླབ་པ་གསུམ་དང་། དེ་ཉིད་
རྟོགས་པ་དང་། སྙིང་བརྩེ་བ་ལྔ་གཙོ་བོ་ཡིན་གསུངས་ཏེ། དེ་དག་ཀྱང་གཞུང་གོང་
འོག་འདི་དག་བསྡོམས་པས་བསྟན་ཏོ། །ཡང་ཚིག་རྐང་དང་པོས་ཤེས་རབ་ཆེ་བ་
དང་། གཉིས་པས་སྙིང་རྗེ་ཆེ་བ་དང་། གསུམ་པས་བསམ་སྦྱོར་ཕུན་སུམ་ཚོགས་
པ་བསྟན་པ་ལ་ཡང་བཤད་དུ་ཡོད་ཅིང་། ཡང་ཚིག་རྐང་དང་པོ་གཉིས་ཀྱིས་བླ་
མའི་ཡོན་ཏན་དང་། ཚིག་རྐང་གསུམ་པ་སློབ་མའི་ཡོན་ཏན་ལ་སྦྱར་ཏེ། ཡོན་ཏན་
རྗེས་འགྲོ་ཞེས་པ་བྱ་བ་ཐམས་ཅད་ལ་རང་ཉམས་སུ་མི་བཏང་བར་བླ་མའི་གསུང་
གི་རྗེས་སུ་སློབ་ཅིང་བཀའ་བཞིན་དུ་སྒྲུབ་པ་དང་། རང་བཞིན་ཕུན་ཚོགས་ཞེས་
པས་ནང་གི་བསམ་པ་རྣམ་པར་དག་པའི་ཚུལ་བསྟན་པ་ལ་ཡང་སྦྱར་ཏེ། གཞུང་
འདི་དག་ལ་བཤད་པའི་རྣམ་གྲངས་མང་དུ་ཡོད་ཀྱང་ཡི་གེ་མང་བས་འཇིགས་
ནས་མ་སྤྲོས་སོ། །དེ་ལྟར་སེམས་དཔའ་ཆེན་པོ་འཁོར་དང་བཅས་པ་དེ་རྣམས་
ཐེག་པ་ཆེན་པོའི་ལམ་དུ་ཞུགས་ཏེ་བསམ་པ་མཐུན་ཞིང་སྤྱོད་ཚུལ་མཐུན་པ་ངོ་
མཚར་ཤིན་ཏུ་ཆེ་བ་དེའི་གྲགས་པ་ལྷ་ཡུལ་དུ་ཡང་གྲགས་སོ། །
-427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསུམ་པ་ཁྱད་པར་ཆོས་ཀྱི་སྦྱིན་པ་ཇི་ལྟར་མཛད་ཚུལ་ལ་གསུམ། སེམས་
དཔའ་ཆེན་པོ་དེས་སློབ་མ་རྣམས་དུས་ཚིགས་ཀྱི་དགེ་བ་བསླབ་ཁྲིམས་ལ་སྦྱར་བ།
སེམས་དཔའ་ཆེན་པོ་དེས་ཆོས་བསྟན་པའི་ཚུལ་རྒྱས་པར་བཤད་པ། སློབ་མ་
རྣམས་ཀྱིས་བཀའ་བཞིན་དུ་བསྒྲུབ་པར་བསྟན་པའོ། །དང་པོ་ནི། དེ་ནས་རེ་ཞིག་
ཅིག་ཅེས་པ་ནས། བྱ་བའི་རིགས་སོ། །ཞེས་པའི་བར་ཏེ། དེ་ལྟར་གཞུང་སྔ་མ་དེ་
དག་གིས་ཆོས་སྟོན་པ་པོ་ཐེག་པ་ཆེན་པོའི་དགེ་བའི་བཤེས་གཉེན་གྱི་མཚན་ཉིད་
དང་། ཆོས་ཉན་པ་པོ་སློབ་མའི་མཚན་ཉིད་དང༌། སློབ་མས་བླ་མ་ལ་དད་གུས་
དང་རིམ་གྲོ་ཇི་ལྟར་བྱ་བ་དང་། སློབ་མ་ནང་ཕན་ཚུན་སེམས་ཤིན་ཏུ་མཐུན་ཞིང་
དགེ་བའི་བཤེས་གཉེན་ལ་དད་པ་མཐུན་པ་དང༌། ལམ་ལ་བགྲོད་པའི་བསམ་པ་
མཐུན་པ་སོགས་ཞིབ་ཏུ་བསྟན་ཅིང་། བྱང་སེམས་བདག་ཉིད་ཆེན་པོ་འདི་འཁོར་
དང་བཅས་པ་ཚེ་རངས་པོ་ཐེག་པ་ཆེན་པོའི་ལམ་ལ་སློབ་པའི་སྤྱོད་ཚུལ་སྤྱིར་
བསྟན་ནས། བྱེ་བྲག་ཏུ་སེམས་དཔའ་ཆེན་པོ་དེས་སློབ་མ་རྣམས་དུས་ཚིགས་ཀྱི་
དགེ་བ་བསླབ་ཁྲིམས་ལ་བཀོད་ཚུལ་ནི། དེ་ནས་དུས་རེ་ཞིག་ཅིག་ན་བྱང་སེམས་
བདག་ཉིད་ཆེན་པོ་དེས་ཕྱི་དྲོའི་དུས་སུ་གྲོགས་སློབ་མ་སྲམ་ལ་སོགས་པ་དེ་རྣམས་
ཆོས་ཉན་པའི་ཕྱིར་ལྷགས་ཏེ། སེམས་དཔའ་ཆེན་པོ་ལ་རབ་ཏུ་གུས་པས་ཕྱག་
འཚལ་བ་དང་བཀུར་སྟི་བྱ་བ་ལ་སོགས་པ་སློབ་མའི་བྱ་བ་རྣམས་ལེགས་པར་
བྱས་ཏེ་སེམས་དཔའ་ཆེན་པོ་ལ་གདོང་ཕྱོགས་ཏེ་གུས་པར་འདུག་པ་དང༌། ཟླ་བ་
ཡར་གྱི་ངོའི་ཚེས་བཅུ་བཞི་ལ་ཤར་གྱི་རི་བོའི་རྩེ་ནས་དཀྱིལ་འཁོར་ཡོངས་སུ་
རྫོགས་སུ་ཉེ་བ། ཉི་མ་དང་ཐག་རིང་བས་རྣམ་པར་དཀར་ཞིང་མཛེས་པ། དངུལ་
གྱི་མེ་ལོང་གཡའ་མེད་པ་རབ་ཏུ་དྭངས་པའི་ལུང་མེད་པ་འདྲ་བ། ངོས་གཅིག་ཅུང་
- 428 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཟད་མ་གང་བས་སྔོ་བ་ནམ་མཁར་ཤར་བ་ལ་བལྟས་ནས་གྲོགས་སློབ་མ་རྣམས་
ལ་སྨྲས་པ། ཤར་གྱི་རི་བོའི་རྩེ་ནས་དཀྱིལ་འཁོར་ཅུང་ཟད་མ་རྫོགས་པའི་འོད་
ལྡན་བཟང་པོ་འདི་ནི་འཇིག་རྟེན་ཐམས་ཅད་ལ་དགའ་བས་དགོད་པ་བཞིན་དུ་
སྟོན་ཅིང་། འོད་ དཀར་ པོས་ ས་ གཞི་ ཐམས་ ཅད་ དར་ དཀར་ པོའི་ གོས་ ཀྱིས་
བཀླུབས་པ་བཞིན་དུ་བརྒྱན་པར་བྱས། ཕྱོགས་ཐམས་ཅད་སྣང་བར་བྱས་ཏེ་།
བསམ་པ་དགེ་བ་ཅན་རྣམས་ལ་སང་ཚེས་བཅོ་ལྔ་ཡིན་པས་ཡན་ལག་བརྒྱད་པའི་
གསོ་སྦྱོང་བླངས་ཏེ་ཁྲིམས་སྲུང་བར་འདོད་པ་ཡོད་ན་སྟ་གོན་གྱིས་ཤིག་ཅེས་སྤྲོ་བ་
འདྲི་བ་ལྟར་དུ་ཟླ་བ་འདིས་སྟོན་ཏོ། །དེ་བས་ན་ངེས་པར་སང་ནི་ཚེས་བཅོ་ལྔ་སྟེ་
ཁྱེད་ཅག་སློབ་མ་ཐམས་ཅད་ཀྱིས་སང་ནམ་ལངས་པ་ན་ཡན་ལག་བརྒྱད་པའི་
གསོ་སྦྱོང་ལེན་པ་དང་། བཅས་པ་དང་རང་བཞིན་གྱི་ཁ་ན་མ་ཐོ་བ་མཐའ་དག་
སྡོམ་པའི་སྡོམ་པ་རྣམས་བསྲུང་བར་བྱ་བར་བརྩམ་པ་དང༌། སང་ཉིན་སྡོམ་པ་ལ་
གནས་ཏེ་བསོད་ནམས་བྱས་ན་འགྱུར་ཆེ་བས། རང་རང་གིས་རིགས་པར་རྙེད་
པའི་ ཁ་ཟས་ ཀྱིས་ ཀྱང་ སང་ཉིན་གྱི་དུས་སུ་ལྷགས་པའི་མགྲོན་པོ་གློ་བུར་བ་
རྣམས་ལ་ཟས་ཀྱི་མགྲོན་གྱིས་ལ་སྲོག་གཟུང་བར་བྱ་བ་སོགས་ཅི་ནུས་ཅི་འོས་སུ་
བསོད་ནམས་བྱ་བའི་རིགས་སོ་ཞེས་གདམས་སོ། །འདིའི་ཚེ་དུས་ནི་དཔྱིད་དུས་
ཡིན་པར་མངོན་ཏེ། འོག་ནས་དེའི་སང་ཉིན་ཉི་མ་ཕྱེད་ཀྱི་དུས་སུ་ཉི་མའི་འོད་
ཟེར་རབ་ཏུ་ཚ་བས་སྨིག་རྒྱུ་འཁྲིགས་པ་དང་། ནགས་ཚལ་རྣམས་གྱི་གྲིབ་མ་
འདུས་པར་བཤད་ལ། ཉིན་ཕྱེད་ལ་ནགས་ཚལ་གྱི་གྲིབ་མ་འདུས་པ་ཉི་མ་བྱང་
བགྲོད་མཐར་ཐུག་སྟེ་འཛམ་བུའི་གླིང་གི་སྟེང་ངོས་སུ་རྒྱུ་བ་ན་ཉིན་ཕྱེད་ཀྱི་དུས་སུ་
མི་ལངས་པའི་གྲིབ་མ་རང་ལ་ཐིམ་པ་ལྟར་མི་སྣང་བ་དང་། དེ་བཞིན་དུ་ཤིང་
- 429 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྣམས་ཀྱང་གྲིབ་མ་ཕྱོགས་གཞན་དུ་མི་སྣང་བར་རང་ལ་འདུས་པ་ཡིན་ལ། ཉི་མ་
བྱང་བགྲོད་མཐར་ཐུག་པའི་དུས་ནི་དཔྱིད་ཀྱི་མཐའ་ཡིན་ནོ། །དེའི་ཚེ་ཚེས་བཅུ་
བཞི་ལ་ཟླ་བ་ཤར་གྱི་རི་རྩེ་ནས་ཐོན་པའི་ཚེ་དཀྱིལ་འཁོར་ཅུང་ཟད་མ་རྫོགས་པ་
ངོས་གཅིག་ཅུང་ཟད་སྔོ་བར་སྣང་བ་ནི། མཛོད་ལས། ཉི་མ་དང་ནི་ཉེ་བ་ལས། །
རང་གི་གྲིབ་མས་འགྲིབ་པར་སྣང་། །ཞེས་གསུངས་པ་ལྟར། ཟླ་བ་ཉི་མའི་དཀྱིལ་
འཁོར་དང་ཉེ་ན་ཉི་མའི་འོད་ཟེར་ཟླ་བ་ལ་ཕོག་སྟེ་ལོགས་སུ་གྲིབ་མ་འབབ་པས་
ཟླ་བའི་དཀར་ཆ་རིམ་གྱིས་འགྲིབ་སྟེ། ཟླ་བ་ཉི་མ་དང་ཤིན་ཏུ་ཉེ་བར་ཐུག་པའི་
ཚེ་རང་གི་གྲིབ་མ་ཡོངས་རྫོགས་འབབ་པས་དཀྱིལ་འཁོར་ཡོངས་རྫོགས་འགྲིབ་
པར་སྣང་ཞིང་། དེ་ནས་ཉི་མ་དང་རིང་དུ་སོང་བ་ན་རང་གི་གྲིབ་མས་འགྲིབ་པ་
ཆུང་དུ་སོང་བས་དཀར་ཆ་རིམ་གྱིས་འཕེལ་བར་སྣང་ལ། གང་གི་ཚེ་ཟླ་བ་དང་ཉི་
མ་ཤིན་ཏུ་ཐག་རིང་བར་གྱུར་ཏེ་ཉི་མ་ནུབ་ཀྱི་རི་རྩེ་ནས་ནུབ་ཕྱོགས་སུ་ཕར་ནུབ་
པ་དང་མཉམ་དུ་ཟླ་བ་ཤར་གྱི་རི་རྩེ་ནས་ཐོན་པ་ན། རང་གི་གྲིབ་མས་ཅུང་ཟད་
ཀྱང་སྒྲིབ་པ་མེད་པས་དཀྱིལ་འཁོར་གྱི་ཆ་མ་ལུས་པ་ཉ་གང་བར་སྣང་། ཚེས་བཅུ་
བཞི་ལ་གྲིབ་མའི་ཆ་ཅུང་ཟད་སྔོ་བར་སྣང་བར་བཤད་དོ། །དགེ་བ་རྣམས་ལ་གསོ་
སྦྱོང་གི་ཞེས་པའི་དགེ་བ་ནི་སྐྱེས་བུ་དམ་པ་རྣམས་ལ་དགེ་བ་ཞེས་འབོད་པར་
བཤད་དེ། འདི་ཡང་ནང་གི་བསམ་པ་བཟང་པོ་ལ་མིང་དུ་བརྗོད་པ་ཡིན་ལ། །
བསམ་པ་དགེ་བ་ལ་ཐོག་མར་ཚེ་འདི་ལས་བློ་ལོག་སྟེ་འཇིག་རྟེན་ཕྱི་མའི་དོན་དུ་
རྣམ་དཀར་ལ་འབད་པའི་བསམ་པ་དགེ་བ་དང་འཁོར་བ་མཐའ་དག་ལས་བློ་
ལོག་སྟེ་ཐར་པ་སྒྲུབ་པའི་བསམ་པ་དགེ་བ་དང་། རང་དོན་ཡིད་བྱེད་ལས་ཀྱང་བློ་
ལོག་སྟེ་སེམས་ཅན་ཐམས་ཅད་ཀྱི་དོན་དུ་ཚོགས་གཉིས་གསོག་པ་ལ་འབད་པའི་
- 430 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསམ་པ་དགེ་བ་རྣམས་སུ་ཡོད་ལ། འདིར་ནི་སེམས་དཔའ་ཆེན་པོ་འདིའི་དངོས་
ཀྱི་གདུལ་བྱ་འདི་རྣམས་ནི་ཐེག་པ་ཆེན་པོའི་བསམ་པ་ཅན་དུ་ངེས་སོ། །སྤྱིར་ནི་
ཟླ་བའི་འོད་ཀྱིས་ས་ཆེན་པོའི་ཁྱོན་ཐམས་ཅད་ཁྱབ་པས་མི་རྣམས་དང་། ས་ལ་
གནས་པའི་ལྷ་དང་ཀླུ་ལ་སོགས་པའི་མི་མ་ཡིན་རྣམས་དང་། གཞན་ཡང་སྲོག་
ཆགས་སེམས་ལྡན་ཐམས་ཅད་ལ་སང་ཚེས་བཅོ་ལྔ་ཡིན་པས་གསོ་སྦྱོང་བྱ་བར་
འདོད་པ་རྣམས་སྤྲོ་བར་གྱིས་ཤིག་ཅེས་སྤྲོ་བ་ སྟོན་ པ་ ལྟ་བུའོ། །དེ་ ལྟར་ བྱང་
སེམས་བདག་ཉིད་ཆེན་པོས་འཁོར་རྣམས་ལ་ཚེས་བཅོ་ལྔ་ལ་ཡན་ལག་བརྒྱད་
པའི་ཁྲིམས་བསྲུངས་ཏེ་དགེ་བའི་ལས་ལ་ཅི་ནུས་སུ་འབད་པར་གདམས་ཤིང་།
ཇི་ལྟར་གདམས་པ་ལྟར་འཁོར་དེ་དག་གིས་ཀྱང་སེམས་དཔའ་ཆེན་པོའི་བཀའ་
བཞིན་དུ་བྱ་བར་ཡི་དམ་བཅས་སོ། །འདུལ་བ་ནས་བཤད་པ་ལྟར་གྱི་སོ་ཐར་
རིས་བརྒྱད་ཀྱི་ནང་ཚན་བསྙེན་གནས་ཀྱི་སྡོམ་པ་ནི་མིའི་རྟེན་ལ་མ་གཏོགས་རྟེན་
གཞན་ལ་མི་སྐྱེ་ཡང་། བྱང་སེམས་བདག་ཉིད་ཆེན་པོ་འདིས་སྲམ་ལ་སོགས་པའི་
སྲོག་ཆགས་མང་པོ་ལ་ཡན་ལག་བརྒྱད་པའི་ཁྲིམས་ཕོག་པ་ནི་བསྙེན་གནས་ཡན་
ལག་བརྒྱད་པའི་བར་མ་དགེ་བའི་ཚུལ་ཁྲིམས་ཡིན་པར་བཤད་དོ། །
གཉིས་པ་སེམས་དཔའ་ཆེན་པོ་དེས་ཆོས་བསྟན་པའི་ཚུལ་རྒྱས་པར་བཤད་
པ་ལ་བཞི། འཁོར་བ་ལ་ཡིད་འབྱུང་བསྐྱེད་དེ་བག་ཡོད་ལ་གདམས་པ། རྒྱལ་
སྲས་ཀྱི་སྤྱོད་པ་ལ་སློབ་པར་གདམས་པ། ལས་བཟང་ངན་གཉིས་ཀྱི་འབྲས་བུ་སོ་
སོར་ངེས་པར་བསྟན་པ། དོན་བསྡུས་ཏེ་དགེ་སྡིག་གི་སྤང་བླང་ལ་འབད་པར་
གདམས་ པའོ། །དང་ པོ་ནི། ཁྱེད་ རྣམས་ ལྟོས་ ཤིག །ཅེས་ པ་ནས། བརྟེན་ པར་
གྱིས། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེས་འཁོར་དུ་འདུས་
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་སློབ་མ་དེ་རྣམས་ལ་ཁྱེད་རྣམས་ལྟོས་ཤིག་ཅེས་ཆོས་ཉན་པར་བསྐུལ་ནས།
ཐོག་མ་མེད་པ་ནས་འཁོར་བར་འཁྱམས་ཤིང་། ད་དུང་འཁོར་བའི་མཐའ་མི་
མངོན་པས་འཁོར་བའི་གནས་འདི་ལ་ཡིད་འབྱུང་བསྐྱེད་ནས་མྱུར་དུ་ཐར་པའི་
ཐབས་ལ་འབད་དགོས་སོ། །དེ་ཡང་འཁོར་བའི་གནས་ན་ཡིད་བརྟན་གང་ཡང་
མེད་དེ། ལས་དང་ཉོན་མོངས་པའི་དབང་གིས་རིགས་དྲུག་གི་འཁོར་བ་འདིར་
སྐྱེས་པ་ཐམས་ཅད་ཡིད་བརྟན་མི་རུང་བ་ སྡུག་བསྔལ་གྱི་རང་བཞིན་ཅན་ཏེ།
ལས་ཀྱི་དབང་གིས་གླིང་གཅིག་དང་། ཡུལ་གཅིག་དང་། གནས་གཅིག་ཏུ་ལྷན་
ཅིག་ཏུ་འདུས་པ་ཐམས་ཅད་མྱུར་དུ་སོ་སོར་གྱེས་འགྲོ་བ་ཤ་སྟག་སྟེ། ལྷན་ཅིག་ཏུ་
འདུ་བ་གང་ཡོད་པ་དེའི་མཐའ་ངེས་པར་འབྲལ་བར་འགྱུར་རོ། །ལོངས་སྤྱོད་ཅུང་
ཟད་རྙེད་པ་རྣམས་སེར་སྣས་བསགས་ཀྱང་རང་དབང་མེད་པར་མྱུར་དུ་འཛད་
པར་འགྱུར་ལ། དར་བའམ་འབྱོར་པ་ཡོད་ན་དེ་ཡང་མྱུར་དུ་ཉམས་ཏེ་ངན་པ་རྒུད་
པའི་མཐར་འགྱུར་རོ། །འདི་ཡང་མངོན་སུམ་དུ་མཐོང་སྟེ། ལས་དབང་གིས་ལུས་
ཅི་བླངས་ཀྱང་དབང་པོ་རྣམས་རིམ་གྱིས་ཉམས་པར་འགྱུར་བ་དང་། ཟས་དང་
གོས་སོགས་འབྱོར་པ་ཅི་ཡོད་ཀྱང་སྐད་ཅིག་རེ་རེས་ཀྱང་རྙིང་ཞིང་ཉམས་པར་
འགྱུར་བ་མངོན་སུམ་དུ་མཐོང་བར་ལྟར་རོ། །འདི་ཡང་མཚོན་བྱེད་ཙམ་ཡིན་གྱི།
འཁོར་ བའི་ ཕུན་ ཚོགས་ ཐམས་ཅད་ ཀྱི་མཐའ་རྒུད་ པས་ སྡུད་ པར་ རྒྱལ་བས་
གསུངས་པ་ལྟར་རོ། །རང་གི་ཚེ་ཡང་ནམ་མཁའི་གློག་བཞིན་དུ་སྐད་ཅིག་གིས་
འགྱུར་ཞིང་འཇིག་པས་ན་མི་བརྟན་ནོ། །དེས་ན་འཁོར་བའི་ཆོས་གང་ལའང་ཡིད་
བརྟན་མེད་པ་དེའི་ཕྱིར་འཁོར་བའི་བཙོན་ར་འདི་ལས་མྱུར་དུ་ཐར་ པའི་ ཕྱིར་
སྐྱབས་དཀོན་མཆོག་གསུམ་ལ་བློ་གཏད་དེ་རང་གི་སྒོ་གསུམ་ལ་དྲན་པ་ཉེ་བར་
- 432 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞག་ནས་ཉོན་མོངས་ལ་འབུར་འཇོམས་བྱེད་ཅིང་། དགེ་བ་མ་སྐྱེས་པ་རྣམས་
བསྐྱེད་པ་དང༌། སྐྱེས་པ་རྣམས་འཕེལ་བར་བྱ་བ་དང་། མི་དགེ་བ་སྐྱེས་པ་རྣམས་
སྤོང་བ་དང༌། སྔར་མ་སྐྱེས་པ་གསར་དུ་མི་སྐྱེ་བར་བྱ་བའི་ཕྱིར་སྐད་ཅིག་ཀྱང་མི་
གཡེང་བར་བག་ཡོད་པ་ལ་ བརྟེན་ པར་ གྱིས་ཤིག་ཅེས་གདམས་ སོ། །འདི་ནི་
འཁོར་བ་ལས་ལྡོག་པའི་ཐབས་ཀྱི་སྙིང་པོ་བསྡུས་ནས་བསྟན་པ་སྟེ། ཐོག་མར་ཚེ་
འདི་ལས་བློ་ལོག་ནས་འཇིག་རྟེན་ཕྱི་མ་དྲན་པ་ཞིག་དང་། དེ་ནས་འཁོར་བའི་
གནས་དང་བྱ་བྱེད་གང་ལའང་ཡིད་བརྟན་མི་རུང་བར་བལྟས་ཏེ་ཞེན་པ་གཏིང་
ནས་ལོག་པ་ཞིག་དང་། འཁོར་བ་ལས་ངེས་པར་ཐར་པའི་ཐབས་སུ་ལམ་སྒོམ་པ་
ལ་དྲན་ཤེས་བག་ཡོད་བསྟེན་དགོས་པར་བཤད་དེ། སྐྱེས་བུ་ཆུང་འབྲིང་གི་ལམ་
གྱི་གནད་བསྡུས་པའོ། །
གཉིས་པ་རྒྱལ་སྲས་ཀྱི་སྤྱོད་པ་ལ་སློབ་པར་གདམས་པ་ནི། དེ་བས་སྦྱིན་
པ་ཞེས་པ་ནས། རྟེན་གྱི་མཆོག །ཅེས་པའི་བར་ཏེ། བྱང་སེམས་བདག་ཉིད་ཆེན་
པོས་ཡང་འཁོར་རྣམས་ལ་གདམས་པ། དེ་ལྟར་འཁོར་བ་ལ་ཡིད་བརྟན་མེད་ཅིང་
གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ལས་མ་འདས་པས་འཁོར་བ་ལས་
མྱུར་དུ་ཐར་པའི་ཐབས་ལ་འབད་དགོས་ལ། དེ་ཡང་རང་གཅིག་པུའི་ཆེད་དུ་མིན་
པར་ཐོག་མ་མེད་པ་ནས་གཉེན་དུ་འབྲེལ་ཞིང་ཡང་ཡང་དྲིན་གྱིས་བསྐྱངས་པའི་
སེམས་ཅན་རྣམས་ཀྱང་འཁོར་བའི་གནས་ན་རང་དབང་མེད་པར་འཁྱམས་ཏེ་
སྡུག་བསྔལ་བའི་ཚུལ་བསམ་ནས། སྙིང་རྗེ་ཆེན་པོ་བསྐྱེད་ལ་སེམས་ཅན་རྣམས་
འཁོར་བའི་གནས་ནས་འདོན་པའི་ཁུར་ཁྱེར་ཏེ་དེའི་ཐབས་ལ་འབད་དགོས་སོ། །
དེ་ ལྟར་འབད་དགོས་པ་དེ་བས་ན་སྦྱིན་པ་དང་། ཚུལ་ ཁྲིམས་དང་། བརྒྱན་ པ་
- 433 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞེས་པས་བསྟན་པ་བཟོད་པ་དང་། བརྩོན་འགྲུས་དང་བསམ་གཏན་དང༌། ཤེས་
རབ་རྣམས་ལ་བསླབས་ཏེ་རྫོགས་བྱང་མྱུར་དུ་བསྒྲུབ་དགོས་ལ། དེ་ཡང་སྐྱེ་བ་
མང་པོ་བརྒྱུད་དགོས་པས་དེའི་དོན་དུ་ལུས་དང་ལོངས་སྤྱོད་དང་འཁོར་སོགས་
ཐེག་པ་ཆེན་པོའི་ལམ་སྒྲུབ་པའི་མཐུན་རྐྱེན་མཐའ་དག་ཚང་བར་འབྱུང་བའི་ཕྱིར་
བསོད་ནམས་ཀྱི་ཚོགས་དག་ཁྱེད་ཀྱིས་རྒྱ་ཆེར་སྤེལ་བར་གྱིས་ཤིག །དེ་ཡང་
ཁམས་གསུམ་གྱི་འཁོར་བ་འདིར་ཟོ་ཆུན་རྒྱུད་མོའམ་མགལ་མེའི་འཁོར་ལོ་ལྟར་
དུ་སྲིད་རྩེ་ནས་ངན་འགྲོའི་གཏིང་མནར་མེད་ཀྱི་ནང་བར་དུ་ཡང་དང་ཡང་དུ་སྐྱེ་བ་
ལེན་ཅིང་འཁོར་བའི་ ཚེ་ མགོན་དང་། སྐྱབས་དང་། དཔུང་གཉེན་དང༌། རྟེན་ནི་
དཀོན་མཆོག་རིན་པོ་ཆེ་གསུམ་ཁོ་ན་ཡིན་ལ། འཇིག་རྟེན་རྣམས་ལ་བདེ་བ་འབྱུང་
བའི་རྒྱུ་དང་རྟེན་གྱི་མཆོག་ནི་སྦྱིན་པ་ལ་སོགས་པའི་བསོད་ནམས་ཁོ་ན་ཡིན་ནོ། །
མཐར་ཐུག་རྫོགས་པའི་བྱང་ཆུབ་སྒྲུབ་པ་ལའང་སྦྱིན་པ་ལ་སོགས་པའི་བསོད་
ནམས་འདི་དག་མེད་དུ་མི་རུང་བར་དགོས་པས་ན། སེམས་ཅན་རྣམས་ཀྱི་སྐྱབས་
དང་། མགོན་ དང༌། དཔུང་ གཉེན་ དང༌། གླིང་ དང་། གནས་ དང༌། རྟེན་ བྱ་ བར་
འདོད་པས་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་ནུས་པ་དང་རྩོལ་བ་ཅི་ཡོད་
ཀྱིས་འབད་པར་བྱའོ་ཞེས་དངོས་ཀྱི་སློབ་མ་དེ་རྣམས་ལ་ཐེག་པ་ཆེན་པོའི་ལམ་རྒྱ་
ཆེར་འདོམས་པར་མཛད་དོ། །གཞུང་འདིའི་ཚིག་རྐང་གསུམ་པ་ལ་འགྱུར་རྙིང་གི་
དཔེ་མང་པོར་སྐྱེ་བ་ངན་འགྲོའི་ནང་ནས་ཞེས་འདུག་པ་ལྟར་ན་དོན་སྔར་བཤད་
པ་ལྟར་ཡིན་ལ། འགྱུར་རྙིང་གི་དཔེ་འགའ་ཞིག་དང་། འགྱུར་གསར་ན་སྐྱེ་བོ་ངན་
འགྲོའི་ནང་ན་ཞེས་འདུག་པ་ལྟར་ན། ལས་དབང་གིས་སྐྱེ་བ་ལེན་པ་པོའི་སེམས་
ཅན་རྣམས་སྲིད་རྩེ་ནས་མནར་མེད་ཀྱི་བར་དུ་ཡང་ཡང་འཁོར་བའི་ཚེ་ཞེས་བྱ་སྟེ།
- 434 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དོན་ལྷག་མ་རྣམས་ནི་སྔར་བཞིན་ནོ། །
གསུམ་པ་ལས་བཟང་ངན་གཉིས་ཀྱི་འབྲས་བུ་སོ་སོར་ངེས་པར་བསྟན་
པ་ནི། སྐར་མ་རྣམས་ཀྱི་ཞེས་ པ་ནས་ ཁྲོས་བཞིན་འགྲོ །ཞེས་པའི་བར་ཏེ། དེ་
ལྟར་བདེ་འགྲོའི་རྟེན་ཐོབ་པར་བྱེད་པའི་ལམ་དང༌། ཐར་པ་ཐོབ་པར་བྱེད་པའི་
ལམ་དང་། རྫོགས་པའི་བྱང་ཆུབ་ཐོབ་པར་བྱེད་པའི་ལམ་དེ་དག་ལ་ཞུགས་ནས་
མཐར་ཕྱིན་པར་འགྱུར་བ་ལ་ལས་འབྲས་ལ་ཡིད་ཆེས་ཀྱི་དད་པ་བརྟན་པོ་རྙེད་
དགོས་ལ། དེ་འབྱུང་བ་ལ་ལས་ངེས་པ་བསམ་དགོས་པས། ལས་བཟང་ངན་གྱི་
འབྲས་བུ་སོ་སོར་ངེས་པའི་ཚུལ་ནི། མཁའ་ལ་སྐར་མ་རྣམས་ཀྱི་དཔལ་ཐམས་
ཅད་ཟིལ་གྱིས་མནན་ནས་བདུད་རྩིའི་འོད་ཟེར་གྱིས་ས་དང་བར་སྣང་ཐམས་ཅད་
ཁྱབ་པར་བྱེད་པའི་གཟི་མདངས་ཡོན་ཏན་གྱིས་མཛེས་པའི་ཟླ་བ་མཚན་མོའི་
མགོན་དུ་གྲགས་པ་འདི་ཡང་བསོད་ནམས་ཀྱི་མཐུས་བྱུང་བ་ཡིན་ལ། ཟླ་བ་སྐར་
མར་བཅས་པ་སོགས་འོད་ཟེར་ཅན་གཞན་རྣམས་ཟིལ་གྱིས་མནན་ནས་སའི་སྟེང་
ཐམས་ཅད་ནོར་བུ་མེ་ཤེལ་གྱི་འོད་ཚ་བས་ཁྱབ་པར་བྱེད་ཅིང་མཛེས་པར་གྱུར་
པའི་ཉི་མ་འདི་ཡང་བསོད་ནམས་ཀྱི་མཐུ་ལས་གྲུབ་བོ། །སའི་ཁྱོན་ཐམས་ཅད་ལ་
དབང་ཕྱུག་གི་སྟོབས་ཀྱིས་དབང་བསྒྱུར་ཞིང་རྒྱལ་ཕྲན་རྣམས་དང་བློན་པོ་དྲེགས་
པ་ཅན་རྣམས་གང་གི་དྲུང་དུ་ང་རྒྱལ་དང་དྲེགས་པ་ཀུན་སྤངས་ཏེ། རྟ་མཆོག་ཅང་
ཤེས་རང་གི་བདག་པོ་ལ་གུས་པར་ཅི་ཟེར་ཉན་ཅིང་དུལ་བར་བྱེད་པའི་ཚུལ་ཏེ་
བྱེད་པ་བཞིན་དུ་དགའ་ཞིང་གུས་པས་བཀའ་ལུང་ཉན་པར་བྱེད་པ་འཁོར་ལོས་
སྒྱུར་བའི་རྒྱལ་པོ་དེ་ཡང་བསོད་ནམས་ཀྱི་མཐུས་གྲུབ་པ་ཡིན་ནོ། །དེ་བཞིན་དུ་
ཚངས་པ་དང་བརྒྱ་བྱིན་ལ་སོགས་པ་ལྷའི་དཔལ་འབྱོར་ཐམས་ཅད་དང་། མིའི་
- 435 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནང་ན་སྟོབས་དང་མངའ་ཐང་ཕུན་སུམ་ཚོགས་པ་ཇི་སྙེད་ཅིག་ཡོད་པ་ཐམས་ཅད་
ཀྱང་རང་རང་གི་བསོད་ནམས་ཀྱི་མཐུས་གྲུབ་པ་ཡིན་ནོ། །དེ་བཞིན་དུ་ཚངས་པ་
དང་བརྒྱ་བྱིན་ལ་སོགས་པ་ལྷའི་དཔལ་འབྱོར་ཐམས་ཅད་དང་། མིའི་ནང་ན་
སྟོབས་དང་མངའ་ཐང་ཕུན་སུམ་ཚོགས་པ་ཇི་སྙེད་ཅིག་ཡོད་པ་ཐམས་ཅད་ཀྱང་
རང་ རང་ གི་ བསོད་ ནམས་ ཀྱི་མཐུས་ གྲུབ་ པ་ ཡིན་ནོ། །མདོར་ན་ འཁོར་བའི་
གནས་ན་བདེ་བ་ཇི་སྙེད་ཅིག་ཡོད་པ་ཐམས་ཅད་རྒྱུ་བསོད་ནམས་ཀྱི་མཐུ་ཁོ་ན་
ལས་འབྱུང་གི །རྒྱུ་བསོད་ནམ་མ་བསགས་པར་འབྲས་བུ་བདེ་བ་འབྱུང་བ་གནས་
མེད་དོ། །དེ་བཞིན་དུ་འཁོར་བའི་གནས་ན་སྡུག་བསྔལ་དང་མི་འདོད་པ་ཇི་སྙེད་
ཅིག་ཡོད་པ་ཐམས་ཅད་རྒྱུ་བསོད་ནམས་མིན་པ་མི་དགེ་བའི་ལས་ལས་འབྱུང་སྟེ།
བསོད་ནམས་དང་མི་ལྡན་པ་རྣམས་ཀྱིས་སོ་ནམ་བྱས་ཀྱང་སྟོན་ཐོག་མི་འབྱུང་།
ཚོང་བྱས་ཀྱང་ཁེ་སྤོགས་མི་འབྱུང་བ་སོགས་སོ་ཚིས་བྱ་བའི་ཚུལ་ལ་ཇི་ལྟར་འབད་
པར་གྱུར་ཀྱང་དཔལ་མིན་རྒུད་པ་དང་། བཀྲ་མི་ཤིས་པ་དང༌། ལྟས་ངན་པ་དང་།
ཉེ་བར་འཚེ་བ་ཁོ་ན་རྗེས་སུ་འབྲང་ཞིང་འབྱུང་ངོ༌། །དེ་ཡང་བསོད་ནམས་ཆེན་པོ་
རྣམས་ཀྱིས་དཔལ་མི་འདོད་པའི་ཚོགས་དེ་ནི་བསད་པ་བཞིན་དུ་བསོད་ནམས་
ཆེན་པོ་དེ་དག་དང་མི་མཐུན་པ་བསོད་ནམས་དམན་པ་རྣམས་ཀྱི་དྲུང་དུ་འགྲོའོ། །
དེ་ཡང་དཔལ་མིན་རྒུད་པའི་ཚོགས་དེ་དག་བསོད་ནམས་ཆེན་པོ་རྣམས་ལ་ཁྱོད་
ཀྱིས་ངེད་ཅག་བསྐྲད་པས་ད་ཕྱིན་ཆད་ཁྱོད་ལ་མིག་ཡང་མི་བལྟའོ་ཞེས་ཁྲོས་པ་
བཞིན་དུ་རྒྱབ་བལྟས་ནས་བསོད་ནམས་དམན་པ་རྣམས་ལ་ཁ་བལྟས་ཏེ་ཁྱོད་ནི་
ངེད་ཅག་གི་གནས་སོ་ཞེས་དགའ་བས་དེར་འཇུག་པ་ལྟ་བུའོ། །ཚིག་རྐང་མཐའ་
མ་འདི་ལ་འགྱུར་རྙིང་ གི་དཔེ་འགའ་ཞིག་དང་། འགྱུར་ གསར་དུ། དེ་དང་ མི་
- 436 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐུན་དྲུང་ནས་ཁྲོས་བཞིན་འགྲོ །ཞེས་འདུག་པ་ལྟར་ན། མི་འདོད་པ་རྒུད་པའི་
ཚོགས་དེ་དག་བསོད་ནམས་ཆེན་པོ་རྣམས་ཀྱི་དྲུང་ནས་ཁྲོས་བཞིན་དུ་རྒྱབ་ཀྱིས་
ཕྱོགས་ནས་བསོད་ནམས་ཅན་རྣམས་དང་མི་མཐུན་པ་བསོད་ནམས་དམན་པ་
རྣམས་ལ་ཞུགས་ནས་ཕུང་བར་བྱེད་དོ་ཞེས་པའོ། །ཚིགས་བཅད་འདི་དག་ནི་
མཁས་མཆོག་དཔའ་བོས་ལས་བཟང་ངན་གྱི་འབྲས་བུ་སོ་སོར་ངེས་པའི་ཚུལ་ལ་
ཚིག་སྦྱོར་གྱི་རྒྱན་ཆེས་ངོ་མཚར་བ་མཛད་པའོ། །མདོར་ན་ལས་འབྲས་ལ་ཡིད་
ཆེས་ཀྱི་ངེས་པ་བརྟན་པོ་འོང་བ་ལ་རྒྱུ་དགེ་བ་སྤྱད་པ་ལ་བརྟེན་ནས་འབྲས་བུ་
བདེ་བ་ཁོ་ན་འབྱུང་ཞིང་སྡུག་བསྔལ་མི་འབྱུང་། རྒྱུ་མི་དགེ་བ་སྤྱད་པ་ལ་བརྟེན་
ནས་འབྲས་བུ་སྡུག་བསྔལ་ཁོ་ན་འབྱུང་ཞིང་བདེ་བ་མི་འབྱུང་བའི་ཚུལ་ལ་ངེས་པ་
བསྟན་པོ་རྙེད་དགོས་སོ་ཞེས་པའོ། །
བཞི་པ་དོན་བསྡུས་ཏེ་དགེ་སྡིག་གི་སྤང་བླང་ལ་འབད་པར་གདམས་པ་ནི།
སྡུག་བསྔལ་ཞེས་པ་ནས། བློ་བྱོས་ཤིག །ཅེས་པའི་བར་ཏེ། བྱང་སེམས་བདག་
ཉིད་ཆེན་པོས་འཁོར་རྣམས་ལ་མདོར་བསྡུས་ཏེ་གདམས་པ། འཇིག་རྟེན་དང་
འཇིག་རྟེན་ལས་འདས་པའི་བདེ་ལེགས་ཐམས་ཅད་ཀྱི་རྩ་བ་ནི་ལས་འབྲས་ལ་
ཡིད་ཆེས་ཀྱི་དད་པ་བསྐྱེད་པ་འདི་ཉིད་ཡིན་པས། སྔར་བཤད་པ་ལྟར་ལས་ངེས་
པའི་ཚུལ་བསམ་ལ་ངེས་པ་བརྟན་པོ་བསྐྱེད་ནས་ལས་གང་བྱས་ན་སྟོན་པས་སྨད་
པ་དང་། སྲུང་མ་རྣམས་ཀྱིས་སྨད་པ་དང་། ལྷ་རྣམས་ཀྱིས་སྨད་པ་དང༌། གྲོགས་
རྣམས་ཀྱིས་སྨད་པ་དང་། ཆོས་ཉིད་ཀྱིས་སྨད་པའི་གཏམ་ངན་རྗེས་སུ་འབྲང་སྟེ་
འབྱུང་ཞིང་། ཕྱི་མར་སྡུག་བསྔལ་མི་བཟད་པ་འབྱུང་བའི་རྒྱུ་དང་གཞིར་གྱུར་པ་
སྡིག་པའི་ལམ་སྟེ་ལས་ཕྲ་ཞིང་ཕྲ་བ་སྔར་བྱས་ལས་སླར་ལོག་ལ་ཕྱིན་ཆད་རྒྱུན་
- 437 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཅད་ དེ་ སྤངས། ལས་ གང་ བྱས་ན་ རྒྱལ་ བས་ བསྔགས་ པ་ སོགས་ སྙན་ པའི་
གྲགས་པ་འབྱུང་ཞིང་། ཕྱི་མར་དཔལ་ཕུན་སུམ་ཚོགས་པ་དང་ལྡན་པའི་བདེ་བ་
རབ་ཏུ་འབྱུང་བ་སྒྲུབ་པའི་རྒྱུར་གྱུར་པ་བསོད་ནམས་སྤྱད་པ་དགེ་བ་ཕྲ་ཞིང་ཕྲ་བ་
ནས་གསོག་པ་ལ་བློ་གྲོས་དང༌། རྩོལ་བ་དང༌། ནུས་པ་ཐམས་ཅད་ཀྱིས་འབད་
པར་བྱོས་ཤིག་ཅེས་གདམས་སོ། །
གསུམ་པ་སློབ་མ་རྣམས་ཀྱིས་བཀའ་བཞིན་དུ་སྒྲུབ་པར་བསྟན་པ་ནི། དེ་
དག་གིས་ཞེས་པ་ནས། བདག་བདག་གི་གནས་སུ་དོང་ངོ་། །ཞེས་པའི་བར་ཏེ།
དེ་ལྟར་བྱང་སེམས་བདག་ཉིད་ཆེན་པོ་དེས་སློབ་མ་དེ་རྣམས་ལ་ཐེག་པ་ཆེན་པོའི་
ལམ་ལས་བརྩམས་ཏེ་ཆོས་རྒྱས་པར་བསྟན་ནས། ཆོས་ཐོས་པའི་དགོས་པ་ལས་
དགེ་སྡིག་གི་སྤང་བླང་ལག་ལེན་ལ་སྦྱར་ཏེ་འབད་དགོས་སོ་ཞེས་གདམས་པ་ན།
སྲམ་ལ་སོགས་པའི་སློབ་མ་དེ་དག་གིས་བྱང་སེམས་བདག་ཉིད་ཆེན་པོ་ལ་ཇི་
ལྟར་བསྟན་པ་དེ་བཞིན་དུ་བགྱིའོ་ཞེས་ཞུས་ནས་སེམས་དཔའ་ཆེན་པོ་དེས་ཇི་
ལྟར་རྗེས་སུ་བསྟན་པ་རྣམས་མཉན་ཏེ་མ་བརྗེད་པར་ཡིད་ལ་བཅངས། དོན་དྲན་
བཞིན་ པའི་ སྒོ་ ནས་ ལངས་ཏེ་ སེམས་ དཔའ་ ཆེན་ པོ་ ལ་ ཕྱག་ འཚལ། གཡས་
ཕྱོགས་སུ་སྐོར་བ་ལན་མང་དུ་བྱས་ཏེ་རང་རང་གི་གནས་སུ་སོང་སྟེ། དྲན་པ་ནང་
དུ་ཕྱོགས་པར་བཞག་ནས་སེམས་དཔའ་ཆེན་པོས་ཇི་ལྟར་བསྟན་པའི་ཆོས་རྣམས་
ལ་ཚིག་གི་ཟུར་ ཕྲ་མོ་ཚུན་ཆད་མ་ཉམས་པར་བགྲང་བ་དང་། འཇལ་བ་དང༌།
རྟོག་པ་དང་། དཔྱོད་པ་དང་། བསམས་ཏེ་ངེས་པ་བསྐྱེད་ངེས་པའི་དོན་ལ་འདྲིས་
པར་བྱས་ཏེ་བསྒོམས་སོ། །དགེ་བའི་བཤེས་གཉེན་པོ་ཏོ་བ་ཆེན་པོས་། གཞུང་
འདིས་ནི་ཆོས་ཉན་པ་རྣམས་ལ་མན་ངག་ཆེན་པོ་བསྟན་ཏེ། བླ་མ་ལ་ཆོས་ཞུས་
- 438-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས་ཆོས་ཐུན་བཏང་མ་ཐག་སོ་སོའི་གནས་སུ་སོང་སྟེ། ལེགས་པར་བསམས་ཏེ་
ཡིད་ལ་གོམས་ཤིང་འདྲིས་པར་བྱེད་པ་སེམས་དཔའ་ཆེན་པོ་འདི་དག་གི་རྣམ་
ཐར་ལྟར་བྱ་དགོས་རྒྱུ་ལ། འུ་ཅག་ཆོས་གྲོལ་ནས་སོ་སོའི་གནས་སུ་གཅིག་པུར་
མི་འདུག་པར་མཐུན་མཐུན་དུ་བསྡེབས་ནས། དོན་མེད་པའི་ལོང་གཏམ་གྱིས་
དུས་འདའ་བ་འདིས་མི་འོང་གསུངས་སོ། །
བཞི་པ་ལུས་སྲོག་ཡལ་བར་དོར་ནས་བསོད་ནམས་གསོག་པར་མཛད་
ཚུལ་ལ་ལྔ། བྱང་སེམས་བདག་ཉིད་ཆེན་པོས་གཏོང་སེམས་རླབས་པོ་ཆེ་སྒོམ་
པར་མཛད་པ། བསམ་པ་ཁྱད་པར་ཅན་དེའི་མཐུས་ས་གཡོ་བ་སོགས་ངོ་མཚར་
བའི་ལྟས་ ཁྱད་ པར་ཅན་བྱུང་བ། ལྷའི་དབང་པོ་བརྒྱ་བྱིན་གྱིས་ སེམས་དཔའ་
ཆེན་པོ་དེ་ཉམས་སད་ཕྱིར་བྲམ་ཟེ་སློང་བར་སྤྲུལ་ཏེ་འོངས་པ། སེམས་དཔའ་ཆེན་
པོ་ འཁོར་ བཅས་ ཀྱིས་ བྲམ་ཟེ་དེ་དབུགས་ཕྱུང་ སྟེ་ མགྲོན་དུ་བོས་པ། སེམས་
དཔའ་ཆེན་པོ་འཁོར་ བཅས་ ཀྱིས་ སྦྱིན་པ་ཇི་ལྟར་མཛད་ཚུལ་ལོ། །དར་པོ་ལ་
གསུམ། བྱང་ སེམས་ བདག་ ཉིད་ཆེན་པོ་དེས་ སང་ ཚེས་ བཅོ་ ལྔ་ ལ་ གསོ་ སྦྱོང་
བླངས་ཏེ་སྡོམ་པ་ལ་གནས་ནས་སྦྱིན་པ་ཁྱད་པར་དུ་འཕགས་པ་ཇི་ལྟ་བུ་ཞིག་བྱ་
སྙམ་དུ་བསམ་པ། རང་གི་ལུས་སྦྱིན་པར་གཏོང་བར་དམ་བཅས་པ། བསམ་པ་
ཁྱད་པར་ཅན་དེའི་མཐུ་ལྷ་རྣམས་ལ་བསྟན་པའོ། །དང་པོ་ནི། གྲོགས་པོ་དེ་དག་
ཅེས་པ་ནས། སྙམ་མོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་
པོ་དེས་སློབ་མ་རྣམས་ལ་ཆོས་རྒྱ་ཆེར་བསྟན་ནས་གྲོགས་པོ་སློབ་མ་དེ་དག་སོ་
སོའི་གནས་སུ་དོང་ནས་རིང་པོ་མ་ལོན་པར་བྱང་སེམས་བདག་ཉིད་ཆེན་པོ་དེས་
བསམ་པ། གཞན་ལ་ཆོས་ཇི་ལྟར་བསྟན་པ་དེ་ལྟར་རང་གིས་ངེས་པར་བསྒྲུབ་
439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགོས་ཏེ། དེ་ལྟར་མ་བྱས་ན་གླུ་མཁན་བྲོ་བའི་ཆོས་བཤད་དང༌། ཆོས་བཙོངས་
ཏེ་འཚོ་བ་སྒྲུབ་པའི་ཟོག་པོ་རྣམས་ཀྱི་ངང་ཚུལ་དུ་འགྱུར་བས་ག་ལ་རུང་། དེས་ན་
སང་ཚེས་བཅོ་ལྔ་ལ་གསོ་སྦྱོང་བླངས་ཏེ་བཅས་པ་དང་རང་བཞིན་གྱི་ཁ་ན་མ་ཐོ་
བ་གང་གིས་ཀྱང་མ་གོས་པའི་ཚུལ་ཁྲིམས་རྣམ་པར་དག་པ་ལ་གནས་ནས་སྦྱིན་
པའི་ཞིང་མགྲོན་ཞིག་འོངས་ན། དེ་ལ་སྦྱིན་པ་ཁྱད་པར་དུ་འཕགས་པ་ཞིག་བྱས་
ཏེ་བསོད་ ནམས་ གསོག་ དགོས་ པས་ བསོད་ ནམས་ ཇི་ ལྟ་ བུ་ ཞིག་ བྱ་ སྙམ་དུ་
བསམས་པ་ན། གྲོགས་སྲམ་དང༌། ཅེ་སྤྱང་དང་། སྤྲེའུ་དེ་དག་ནི་སྟོབས་ཆེ་ཞིང་
རྐང་འགྲོས་མགྱོགས་ལ་ལུས་རྩལ་ཆེ་བས་། དེ་དག་གིས་ཐག་རིང་པོར་ཕྱིན་ཏེ་
བཙལ་ནས་གཞན་གྱིས་བོར་བའི་རྫས་སམ། ཤིང་ཐོག་གམ། རྩ་བའམ། རྫས་
གཞན་ཅི་ཡང་རུང་བས་གློ་བུར་དུ་ལྷགས་པའི་སྦྱིན་པའི་ཞིང་ལ་ཁ་ཟས་ཀྱིས་
མགྲོན་བྱར་ཡོད་ལ། བདག་ནི་རྐང་འགྲོས་ཞན་ཞིང་ལུས་རྩལ་ཆུང་བས་ཤིང་རྩེ་
ནས་ཤིང་ཐོག་སོགས་ཐོག་ཀྱང་མི་ནུས་ལ། སྡོང་པོའི་རྩ་བ་བརྐོ་ཡང་མི་ནུས།
ཐག་རིང་པོར་ཕྱིན་ནས་ཁ་ཟས་གཞན་འཚོལ་ཡང་མི་ནུས། ཡོངས་སུ་བཟུང་བའི་
རྫས་ནི་གང་ཡང་མེད་པས། བདག་གིས་གློ་བུར་དུ་ལྷགས་པའི་སྦྱིན་པའི་ཞིང་ལ་
ཅི་ཡང་སྦྱིན་དུ་མེད་དོ། །བདག་གིས་རྙེད་པར་སླ་བ་ནི་སོས་བཅད་པའི་རྩ་ཙམ་
ཡིན་ལ། སོ་རྩེས་བཅད་པའི་རྩའི་མྱུ་གུ་ཁ་པོ་ནི་སྦྱིན་པའི་ཞིང་བྲམ་ཟེའམ། དྲང་
སྲོང་ངམ། དགེ་སློང་ངམ། བཀྲེན་པ་སློང་མོས་འཚོ་བའི་མགྲོན་སུ་ཞིག་བྱུང་ཡང་
དེ་དག་ལ་སྦྱིན་དུ་ཡོང་མི་རུང་སྟེ། མི་རྣམས་ནི་རྩྭ་མི་ཟ་ཞིང་། ཟོས་ཀྱང་རོ་ཤིན་
ཏུ་ཁ་བས་དགའ་བར་མི་འགྱུར་རོ། །སྦྱིན་པ་གང་ཡང་བྱེད་མི་ནུས་པ་ནི་ཡོང་ཡེ་
སྟེ་ཀུན་ཏུ་སྨད་དོ། །དེ་བས་ན་བསོད་ནམས་ཀྱི་ཚོགས་རྫོགས་པའི་ཕྱིར་སྦྱིན་པ་ཅི་
- 440 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡང་བྱ་མི་ནུས་པ་བདག་འདྲ་བ་ནི་གསོན་ཡང་ཅི་ལ་ཕན། བདག་གི་སྦྱིན་པའི་
ཞིང་མགྲོན་གློ་བུར་བ་ཞིག་འོངས་པར་གྱུར་ན་སྦྱིན་པའི་ཞིང་རྙེད་པས་དགའ་
ཞིང་། སྦྱིན་རྒྱུ་མེད་པས་བདག་མྱ་ངན་སྐྱེ་བར་འགྱུར་རོ་སྙམ་དུ་བསམ་མོ། །བྱང་
སེམས་བདག་ཉིད་ཆེན་པོ་འདི་ནི་གཟུངས་དང་། སྤོབས་པ་དང་། ཏིང་ངེ་འཛིན་
དང༌། རྫུ་འཕྲུལ་དང་། མངོན་པར་ཤེས་པའི་མཐུ་བསམ་གྱིས་མི་ཁྱབ་པ་ཐོབ་པ་
ཞིག་ཡིན་པས། འདོད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྦྱིན་
པའི་ཞིང་གིས་ཡོངས་སུ་གང་བ་ལ་ཟས་དང་གོས་ལ་སོགས་པ་བསྐལ་བ་མུ་མེད་
པར་སྦྱིན་པར་བྱེད་ནུས་པ་ཞིག་ཡིན་ཡང་། སྐབས་འདིར་སེམས་ཅན་གྱི་དོན་ལ་
དགོངས་ཏེ་སྐལ་བ་མཉམ་པའི་གདུལ་བྱ་མང་པོ་ཞིག་གི་དོན་བྱ་བའི་ཕྱིར་རི་བོང་
གིས་གཟུགས་སུ་བསྟན་པ་ཡིན་པས། སྐལ་བ་མཉམ་པའི་གདུལ་བྱ་དེ་རྣམས་ཀྱི་
སྣང་ངོ་དང་མཐུན་པའི་སྤྱོད་པ་བསྟན་པ་ཡིན་ནོ། །གཞུང་འདིས་ནི་བྱང་སེམས་
ལས་དང་པོ་པ་རྣམས་ཀྱི་ཡོན་ཏན་སྣ་རེས་ཆོག་ཤེས་མི་བྱ་བར་རྒྱལ་སྲས་ཀྱི་སྤྱོད་
པ་མཐའ་དག་ལ་སློབ་པའི་སྙིང་སྟོབས་བསྐྱེད་དགོས་པ་དང་། འཕྲལ་དུ་ནུས་པ་
རྣམས་ཅི་ནུས་ཅི་འོས་སུ་ཉམས་སུ་བླངས། འབྲལ་དུ་མི་ནུས་པ་རྣམས་ཀྱང་བློས་
མི་དོར་བར་ནམ་ཞིག་ན་འདི་དག་ཉམས་སུ་ལོན་པར་འགྱུར་སྙམ་དུ་སྨོན་པའི་
ཡུལ་དུ་བྱས་ཉེ་བློ་སྦྱོང་དགོས་པར་བསྟན་པ་ཡིན་ནོ། །གཉིས་པ་རང་གི་ལུས་
སྦྱིན་པར་གཏོང་བར་དམ་བཅས་པ་ནི། ད་མགྲོན་བྱར་མི་རུང་བ་ཞེས་པ་ནས།
དགའ་བར་གྱུར་ཅིང་དེ་ན་འདུག་གོ །ཞེས་པའི་བར་ཏེ། བྱང་སེམས་བདག་ཉིད་
ཆེན་པོས་དེ་ལྟར་བསམ་ནས། ད་སྦྱིན་པའི་ཞིང་ཞིག་རྙེད་ན་དེ་ལ་མགྲོན་བྱར་མི་
རུང་བ་སྟེ་མགྲོན་བྱ་མི་ནུས་པ་སྙིང་པོ་མེད་པའི་ལུས་འདི་གར་བོར་ན་སེམས་ཅན་
- 441 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འགའ་ཞིག་ལ་ཕན་ཐོགས་པར་འགྱུར་སྙམ་དུ་བསམ་མོ། །དེ་ལྟར་བསམ་པ་ན་
བྱང་སེམས་བདག་ཉིད་ཆེན་པོ་དེས་སྦྱིན་པའི་ཞིང་ལ་བཏང་བར་བྱ་བའི་རྫས་ཀྱི་
མཆོག་ཁྱད་པར་འཕགས་པ་རང་ལ་ཡོད་པར་ངེས་ཤིང་དྲན་པ་རྙེད་པ། ཨེ་མའོ་
ཞེས་སྦྱིན་པ་གཏང་རྒྱུའི་རྫས་རྙེད་པས་དགའ་བ་དང་ངོ་མཚར་བའི་ཚིག་བརྗོད་
ནས། སྦྱིན་པའི་ཞིང་ལ་སྦྱིན་པར་བྱ་བའི་རྫས་སུ་ལའང་རེ་མི་དགོས་པར་བྱིན་
ཆོག་པའི་དབང་བདག་ལ་ཡོད་ཅིང་རྙེད་སླ་བ་བདག་གི་ལུས་འདི་ཉིད་སྦྱིན་པའི་
ཞིང་གློ་བུར་དུ་ལྷགས་པའི་མགྲོན་རྣམས་ལ་སྦྱིན་དུ་རུང་བའི་ནོར་གཞན་ལས་
ཕྲོགས་པ་དང་། བརྐུས་པ་དང༌། སྲོག་ཆགས་གཞན་ལ་གནོད་པ་བྱས་པ་དང་།
ལོག་འཚོ་དང་འདྲེས་པ་སོགས་ཁ་ན་མ་ཐོ་བའི་རིགས་གང་ཡང་མེད་པ་འདི་ལྟ་བུ་
སྦྱིན་བྱའི་རྫས་བདག་རང་ལ་ཡོད་བཞིན་དུ་སྦྱིན་རྒྱུ་མེད་སྙམ་དུ་ཅིའི་ཕྱིར་མྱ་ངན་
བྱ་སྙམ་དུ་སྤྲོ་བ་སྐྱེས་སོ། །སླར་ཡང་དོན་དེ་ཉིད་ཚིགས་སུ་བཅད་པའི་སྒོ་ནས་
བརྗོད་པ་ནི། བདག་གི་མགྲོན་བྱར་རུང་བ་འདི་རྙེད་ཀྱིས། །ཞེས་སོགས་ཏེ། དོན་
ནི་ བྱང་ སེམས་བདག་ཉིད་ཆེན་པོས་ རང་ལ་བརྗོད་ པ། བདག་གི་གློ་བུར་དུ་
ལྷགས་པའི་མགྲོན་པོ་རྣམས་ལ་མགྲོན་བྱར་རུང་བ་ཁ་ན་མ་ཐོ་བ་མེད་པའི་རྫས་
ཤ་ཁྲག་གི་ཕུང་པོ་འདི་རྙེད་ཀྱིས། ད་ནི་སྙིང་ཁྱོད་མི་དགའ་བར་མ་བྱེད་ཅིག །ད་
ནི་བདག་གིས་མགྲོན་གློ་བུར་དུ་ལྷགས་པ་རྣམས་སྟེར་དུ་རེ་ནས་སློང་བའི་ཚིག་
བརྗོད་ཅིང་སྤོབས་པར་བྱེད་པ་བྱུང་ན། དེ་དག་ལ་དབང་པོ་ལྔ་དང༌། དོན་སྣོད་
དང་། མགོ་དང་། ཡན་ལག་བཞི་དང་། རྐང་དང་ཁྲག །ཤ་རུས་པགས་པ་བཅས་
མ་ཉམས་པར་རྫོགས་པར་ཡོད་པའི་ལུས་འདིས་མཆོད་ཅིང་བཀུར་སྟི་བྱས་ཏེ་
མགྲོན་ཐམས་ཅད་ཚིམ་པར་བྱའོ་སྙམ་དུ་དམ་བཅའ་ཤིང་ངེས་པར་བསམ་ནས།
- 442 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་དཔའ་ཆེན་པོ་རི་བོང་གི་གཟུགས་ཅན་དེ་རྙེད་པའི་མཆོག་ཡིད་བཞིན་གྱི་
ནོར་བུ་རིན་པོ་ཆེ་རྙེད་པ་བཞིན་དུ་ཡིད་རབ་ཏུ་དགའ་བར་གྱུར་ཅིང་། གཏོང་བའི་
སེམས་དེ་གོང་འཕེལ་དུ་བྱེད་ཅིང་གནས་དེ་ན་བྱང་ཆུབ་ཀྱི་སེམས་ལས་གཡོ་བ་
མེད་པར་འདུག་གོ་སྟེ་བཞུགས་སོ། །ད་མགྲོན་བྱར་མི་རུང་བ་ཞེས་པ་འདི་ལ་དགེ་
བཤེས་པོ་ཏོ་བས། ད་མགྲོན་བྱར་མི་ནུས་པ་ཞེས་པ་འོང་གསུངས་ཏེ། གོང་དུ་
བདག་གིས་ཅི་ཡང་སྦྱིན་དུ་མེད། །ཅེས་པ་དང་། དེ་བས་ཅི་ཡང་མི་ནུས་པ། །
བདག་ནི་གསོན་ཡང་ཅི་ལ་ཕན། །ཞེས་གསུངས་པ་དང་མཐུན་ནོ། །གཞུང་འདིས་
ནི་བྱང་སེམས་ལས་དང་པོ་པ་རྣམས་ཀྱིས་སྦྱིན་པའི་ཉམས་ལེན་བྱེད་ཚུལ་གྱི་མན་
ངག་ཁྱད་པར་ཅན་བསྟན་ཏེ། བྱང་སེམས་ལས་དང་པོ་པ་རེ་ཞིག་དངོས་སུ་ལུས་
གཏོང་མི་ནུས་པ་རྣམས་ཀྱིས་དབེན་པར་སོང་སྟེ། ཡིད་ནང་དུ་བསྡུས་ནས་བསམ་
པ་དག་ཅིང་སྙིང་ཐག་པ་ནས་རང་གི་ལུས་དང་ལོངས་སྤྱོད་སོགས་སྦྱིན་པར་བྱ་
བའི་ཆོས་སྣ་ཚོགས་པ་རྒྱ་ཆེན་པོ་དཔག་ཏུ་མེད་པ་བློས་སྤྲུལ་ནས་སེམས་ཅན་
རྣམས་ལ་སྦྱིན་པར་མོས་པ་བྱས་ན་ཚེགས་ཆུང་ངུས་བསོད་ནམས་དཔག་མེད་
འཕེལ་བར་གསུངས་ཤིང་། དེ་ཡང་བྱང་ཆུབ་སེམས་དཔའ་ཤེས་རབ་ཅན་གྱི་སྦྱིན་
པ་བྱེད་ཚུལ་དུ་བྱང་སར་གསུངས་སོ། །སློབ་དཔོན་འདི་ཉིད་ཀྱི་གཞུང་གཞན་
དུའང་། ཐུབ་པ་རྣམས་ཀྱི་སྤྱོད་མཆོག་དྲན་བྱས་ཤིང་། །དེ་གཞོལ་རང་གི་དམ་
བཅས་ བསམ་ བྱ་སྟེ། །ཡོངས་ འཛིན་ ཆགས་ པ་ རྣམ་ པར་ བསལ་ བའི་ ཕྱིར། །
སེམས་ལ་རྟོག་པའི་དམ་པ་འདི་དག་རྟོགས། །འགྲོ་བ་ཀུན་ལ་བདག་གིས་ལུས་
བཏང་སྟེ། །དེ་ བཏང་ཆོས་ ཀྱང་ བདག་ གིས་ སྤང་ བྱས་ན། །ཕྱི་རོལ་དངོས་ལ་
བདག་གིས་ཆགས་བྱ་བ། །གླང་པོའི་ཁྲུས་བཞིན་བདག་ལ་རིགས་པ་མིན། །ཤ་
- 443 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལ་དོན་གཉེར་ཤ་འདི་བཀུར་བར་གྱིས། །རྐང་འདོད་སེམས་ཅན་རྐང་ཡང་བྲུས་
ཏེ་ ཁྱེར། །ཞེས་ གསུངས་སོ། །བཤེས་ གཉེན་གོང་མ་རྣམས་ རང་གི་ ལུས་ བློས་
བཏང་སྟེ་སྦྱིན་པར་བྱེད་ཚུལ་འདི་ལ་གཅོད་ཡུལ་གྱི་མན་ངག་ཅེས་ཀྱང་བྱ། ཀུ་སུ་
ལུའི་ཚོགས་གསོག་ཅེས་བསྔགས་པ་ཆེ་བར་མཛད་དོ། །གསུམ་པ་བསམ་པ་ཁྱད་
པར་ཅན་དེའི་མཐུ་ལྷ་རྣམས་ལ་བསྟན་པ་ནི། དེ་ཡི་སྙིང་ལ་ཞེས་པ་ནས། བསྟན་
པར་ གྱུར། །ཅེས་ པའི་བར་ཏེ། བྱང་ སེམས་ བདག་ ཉིད་ཆེན་ པོ་ དེ་ ཡི་ སྙིང་ སྟེ་
ཐུགས་ལ་རང་གི་ལུས་བཏང་སྟེ་སྦྱིན་པ་བྱའོ་སྙམ་པའི་རྣམ་རྟོག་གཏོང་བའི་
སེམས་པ་ཁྱད་པར་ཅན་དེ་ནི་སྐྱེས་པར་གྱུར་པས་འཚང་རྒྱ་བ་ལ་ཆེས་མྱུར་བའི་
ཚོགས་རླབས་ཆེན་རྫོགས་ཤིང་། ལས་ཀྱི་སྒྲིབ་པའི་བག་ཆགས་དཔག་ཏུ་མེད་པ་
བྱང་བའི་མཐུ་ཁྱད་པར་ཅན་དང་། བྱང་ཆུབ་ཀྱི་སེམས་རིན་པོ་ཆེ་དང་
། དེས་ཀུན་
ནས་བསླངས་པའི་གཏོང་སེམས་རབ་ཏུ་དཀར་ཞིང་དང་བ་དེ་དག་ཕྱོགས་བཅུའི་
རྒྱལ་བ་སྲས་བཅས་ཐམས་ཅད་དང༌། གཞན་སེམས་ཤེས་པའི་ལྷ་དང་ཀླུ་ལ་
སོགས་པ་རྣམས་ལ་ཚོན་སྣ་ཚོགས་པ་དང་ཤེལ་གྱི་མེ་ལོང་ ཕྲད་པ་བཞིན་དུ་
གསལ་བར་བསྟན་པར་གྱུར་ཏོ། །གཞུང་འདིས་ནི་ལས་བཟང་ངན་གང་བྱས་ཀྱང་
སེམས་ཀྱི་རྒྱུ་བ་ཕྲ་མོ་ཚུན་ཆད་རྒྱལ་བ་སྲས་བཅས་རྣམས་དང་། གཞན་སེམས་
ཤེས་པའི་ལྷ་རྣམས་ལ་སྒྲིབ་པ་མེད་པར་གསལ་བར་སྣང་བས་ན། ལས་དང་པོ་བ་
རྣམས་ཀྱིས་ལྷ་དཔང་པོར་རྗེས་སུ་དྲན་ཏེ་དུས་ཀུན་ཏུ་རང་གི་སྒོ་གསུམ་ལ་ཉེས་
པས་མ་གོས་པ་ཞིག་བྱ་བ་ལ་བསྒྲིམ་དགོས་པར་བསྟན་པ་ཡིན་ནོ། །འདི་དང་
མཐུན་པར་སྤྱོད་འཇུག་ཏུ་ཡང་། སངས་རྒྱས་བྱང་ཆུབ་སེམས་དཔའ་དག །ཀུན་
ཏུ་ཐོགས་མེད་གཟིགས་པར་ལྡན། །དེ་དག་ཐམས་ཅད་ སྤྱན་ སྔ་ན། །རྟག་པར་
- 444 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །་
བདག་ནི་གནས་སོ་ཞེས། །དེ་ལྟར་བསམ་ནས་ངོ་ཚ་དང་། །གུས་དང་འཇིགས་
ལྡན་དེ་བཞིན་མནོས། །ཞེས་གསུངས་སོ། །གཉིས་པ་བསམ་པ་ ཁྱད་ པར་ཅན་
དེའི་མཐུས་ས་གཡོ་བ་སོགས་ངོ་མཚར་བའི་ལྟས་ཁྱད་པར་ཅན་བྱུང་བ་ནི། དེ་
ནས་ས་གཞི་ཞེས་པ་ནས། དེ་ལ་མཆོད་བྱེད་འདྲ། ཞེས་པའི་བར་ཏེ། བྱང་སེམས་
བདག་ཉིད་ཆེན་པོ་དེའི་བྱང་ཆུབ་ཀྱི་སེམས་དང༌། དེས་ཀུན་ནས་བསླངས་ཏེ་རང་
ལུས་སྦྱིན་པར་གཏོང་བར་དམ་བཅས་པའི་གཏོང་སེམས་རླབས་པོ་ཆེ་དེའི་མཐུས་
གླིང་ཆེན་པོ་བཞིའི་ས་གཞི་དབུས་ཀྱི་རི་རབ་དང་བཅས་པ་གཡོས་པ་ནི། རི་རབ་
ལྷུན་པོའི་ཕྱེད་རྒྱ་མཚོར་ནུབ་པས་ན། རྒྱ་མཚོ་འཁྲུག་པའི་སྨད་གཡོགས་ཀྱི་གོས་
གྱོན་པ་ལྟ་བུ་དང་། གླིང་བཞི་པོ་ནི་རང་རང་གི་མཐའ་མཚོས་བསྐོར་བས་རྒྱ་མཚོ་
འཁྲུག་པའི་གོས་གྱོན་ཏེ་འདི་ལྟ་བུའི་སེམས་དཔའ་ཆེན་པོ་ངེད་ཀྱི་སྟེང་ན་གནས་
པ་ནི་ངོ་མཚར་ཆེ་ཞིང་སྐལ་བ་བཟང་པོ་ཞེས་དགའ་བས་གར་བྱེད་པ་བཞིན་དུ་
གཡོས་རབ་ཏུ་གཡོས། ཀུན་ཏུ་རབ་ཏུ་གཡོས། ལྡེག་རབ་ཏུ་ལྡེག་པ་སོགས་ལྟས་
ཆེན་པོ་བཅོ་བརྒྱད་དང་ལྡན་པར་ཆེས་གཡོས་སོ། །རྔ་སྒྲའི་ཚིགས་བཅད་ལས།
རི་རྣམས་དང་ནི་ས་རྣམས་དང་། །རྒྱ་མཚོ་བདག་གི་ཁུར་མིན་གྱི། །བྱས་པ་མི་
གཟོ་གང་ཡིན་པ། །དེ་ནི་བདག་གི་ཁུར་ཆེན་ཡིན། །ཞེས་འབྱུང་བ་ལྟར། མི་སྡིག་
ཅན་རྣམས་ནི་ས་འདིས་ཀྱང་ཁུར་དུ་མི་བཟོད་པ་ལྟར་བྱེད་ཅིང་། སེམས་དཔའ་
ཆེན་པོ་རྣམས་བྱོན་ན་ནི་ས་འདིས་ཀྱང་དགའ་བའི་གར་བྱེད་པ་ ལྟ་བུའོ། །དེ་
བཞིན་དུ་ནམ་མཁའ་ལས་ལྷའི་རྔ་རྣམས་ཀྱང་བརྡུང་བ་པོ་མེད་པར་ཆོས་ ཀྱི་
དབྱངས་རྒྱ་ཆེར་སྒྲོག་པའི་སྒྲ་རྒྱས་པར་གྲག་གོ །ཕྱོགས་ཐམས་ཅད་ཀྱང་སེམས་
དཔའ་ཆེན་པོའི་བྱང་ཆུབ་ཀྱི་སེམས་ནི་འདི་ལྟར་དང་བའོ་ཞེས་མཚོན་པ་ལྟར་དུ་
- 445 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རབ་ཏུ་དང་ཞིང་གསལ་བའི་གོས་གྱོན་པ་ལྟ་བུར་སྣང་ངོ༌། །མཁའ་ལ་འཁྲིགས་
པའི་སྤྲིན་རྣམས་ཀྱང་སེམས་དཔའ་ཆེན་པོའི་བྱང་ཆུབ་ཀྱི་སེམས་ནི་འགྲོ་བའི་ཚ་
གདུང་སེལ་བྱེད་ཤིན་ཏུ་བསིལ་བ་ཡིན་ཡང་བདུད་སྡེའི་ སྙིང་ལ་འཇིགས་པ་
བསྐྱེད་དོ་ཞེས་མཚོན་པའི་ཆེད་དུ་ཆར་ གྱི་རྒྱུན་འབེབས་བཞིན་དུ་གློག་དམར་
འཁྱུག་པའི་མེ་ལྕེ་འབར་བ་དང་ལྡན་པ་སྟོན་ལ། འབྲུག་གི་སྒྲ་རྒྱུན་ཆགས་པར་
དལ་བུས་སྒྲོག་ཅིང་དགོད་པ་བཞིན་དུ་སྣང་ངོ༌། །རྒྱུན་ཆགས་ཞེས་པ་ནི། སྙན་
ངག་ གི་ ཚིག་ སྦྱོར་ ལ། ཚིགས་བཅད་ དང༌། ལྷུག་ པ་ དང༌། སྤེལ་ མ་ དང་། རྒྱུན་
ཆགས་རྣམས་སུ་ཡོད་པ་ལས། འདིར་འབྲུག་སྒྲ་རྒྱུན་མི་ཆད་པར་དལ་བུས་སྒྲོག་
པ་ནི་སེམས་དཔའ་ཆེན་པོ་འདིའི་ཡོན་ཏན་ཟབ་ཅིང་རྒྱ་ཆེ་བ་ནི་ཕྱོགས་བཅུའི་
རྒྱལ་བ་སྲས་བཅས་ཐམས་ཅད་ཀྱིས་འདི་ལྟར་རྒྱུན་མི་ཆད་པར་སྒྲོག་གོ་ཞེས་
མཚོན་པ་ལྟ་བུའོ། །ས་ཆེར་གཡོས་པས་ལྷ་ཡུལ་དང་མི་ཡུལ་ན་ཡོད་པའི་མེ་ཏོག་
རྣམས་ཀྱང་ཆེས་ཆེར་བསྐྱོད་དེ་སེམས་དཔའ་ཆེན་པོ་འདི་ལྟ་བུ་འཇིག་རྟེན་དུ་བྱོན་
ན་བདག་ཅག་རྣམས་ཀྱང་བསྡད་པར་མི་རིགས་ཀྱི། མཆོད་པའི་ཕྱིར་འདོང་ངོ་
ཞེས་ཕན་ཚུན་བསྡོས་པ་སྟེ་ཕན་ཚུན་གཅིག་གིས་གཅིག་ལ་བསྐྱོད་པའི་མེ་ཏོག་གི་
རྡུལ་རྣམས་ནམ་མཁའ་ལ་ལྷགས་ཏེ་འོངས་པའི་མེ་ཏོག་རྒྱུན་ཆགས་ཁ་བ་འབབ་
པ་ལྟ་བུ་རྒྱུན་མི་ཆད་པར་ཆར་དུ་བབས་པ་རྣམས་ཀྱིས་སེམས་དཔའ་ཆེན་པོ་དེ་ལ་
འཐོར་རོ། །རླུང་རྣམས་ཀྱང་སེམས་དཔའ་ཆེན་པོ་འདི་ལྟ་བུ་ལ་འཇིག་རྟེན་ཐམས་
ཅད་ཀྱིས་མཆོད་པར་བྱེད་ན་བདག་ཅག་རྣམས་བསྡད་པར་མི་རིགས་ཀྱི། མཆོད་
པའི་ཕྱིར་འགྲོའོ་ཞེས་གསེར་བུ་དལ་བུས་ལྡང་པའི་རླུང་རྣམས་ཀྱིས་ལྗོན་ཤིང་སྣ་
ཚོགས་ལ་ཆགས་པའི་མེ་ཏོག་ཡིད་དུ་འོང་ཞིང་དྲི་ཞིམ་པ་རྣམ་པ་སྣ་ཚོགས་པའི་
- 446 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྡུལ་དག་ཀྱང་ རབ་ཏུ་འཁྲིགས་ཤིང་ས་གཞི་ལ་བཀྲམ་སྟེ། ས་ ཆེན་ པོའི་ ཁྱོན་
ཐམས་ཅད་ཚོན་སྣ་ཚོགས་བཀྲ་བའི་དར་སྲབ་མོའི་གོས་ཀྱིས་བཀབ་པ་བཞིན་དུ་
མཛེས་པར་བྱས་པ་ཡང་རབ་ཏུ་དགའ་ཞིང་གུས་པས་སེམས་དཔའ་ཆེན་པོ་དེ་ལ་
མཎྜལ་ཕུལ་ཏེ། འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་སེམས་
དཔའ་ཆེན་པོ་ཁྱོད་ཞིང་ཁམས་འདིར་ཡུན་རིང་དུ་བཞུགས་ལ། ལྷ་དང་བཅས་
པའི་འཇིག་རྟེན་ཐམས་ཅད་ཀྱི་མགོན་སྐྱབས་དང་དཔུང་གཉེན་མཛོད་ཅིག་ཅེས་
མཆོད་ཅིང་གསོལ་འདེབས་བྱེད་པ་འདྲའོ། །མཁས་མཆོག་དཔའ་བོས་སེམས་
དཔའ་ཆེན་པོ་རི་བོང་དུ་འཁྲུངས་པ་དེའི་བྱང་ཆུབ་ཀྱི་སེམས་དང་གཏོང་སེམས་
རླབས་པོ་ཆེའི་མཐུས་ས་གཡོས་ཤིང་མེ་ཏོག་གི་ཆར་བབས་པ་སོགས་ངོ་མཚར་
བའི་ལྟས་ཡ་མཚན་ཅན་བྱུང་བ་དེ་ལ་གཟུགས་ཅན་དང་། མཚུངས་གསལ་དང་།
ཕུལ་བྱུང་དང་། རབ་རྟོག་ལ་སོགས་པའི་ཚིག་རྒྱན་ངོ་མཚར་བའི་རྒྱན་མང་པོས་
སྤྲས་པའི་ཚིག་སྦྱོར་ངོ་མཚར་བ་མཛད་པའོ། །གསུམ་པ་ལྷའི་དབང་པོ་བརྒྱ་བྱིན་
གྱིས་སེམས་དཔའ་ཆེན་པོ་དེ་ཉམས་སད་ཕྱིར་བྲམ་ཟེ་སློང་བར་སྤྲུལ་ཏེ་འོངས་པ་
ནི། དེའི་རྣམ་པར་རྟོག་པ་ཞེས་པ་ནས། སུ་ཞིག་བདག་ཚིམ་བྱེད། །ཅེས་པའི་བར་
ཏེ། དེ་ལྟར་བྱང་སེམས་བདག་ཉིད་ཆེན་པོ་དེའི་བྱང་ཆུབ་ཀྱི་སེམས་དང་། གཏོང་
སེམས་རླབས་པོ་ཆེ་དེའི་མཐུས་ས་གཡོས་པ་སོགས་ལྟས་ངོ་མཚར་བ་བྱུང་ཞིང་།
སེམས་དཔའ་ཆེན་པོ་དེའི་ཐུགས་ལ་ལུས་སྦྱིན་པར་གཏོང་བའི་རྣམ་པར་རྟོག་པ་
རྨད་དུ་བྱུང་བ་སྐྱེད་པ་དེ་ས་ལ་གནས་པའི་ལྷ་རྣམས་ཀྱིས་རིག་ནས་ཐུགས་བསམ་
རླབས་པོ་ཆེ་དེ་ལ་རབ་ཏུ་དགའ་ཞིང་ཡིད་ལ་ངོ་མཚར་ཆེན་པོ་སྐྱེས་ནས། ས་བླའི་
ལྷ་རྣམས་ལ་སེམས་དཔའ་ཆེན་པོ་འདིའི་ཐུགས་ལ་རང་གི་ལུས་ཀྱང་གཏོང་བའི་
- 447 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསམ་པ་ཁྱད་པར་ཅན་གང་ཟག་གཞན་གྱིས་རྗེས་སུ་ཡི་རང་ཙམ་ཡང་བྱ་དཀའ་
བ་ངོ་མཚར་རྨད་དུ་བྱུང་བ་འདི་ལྟར་སྐྱེས་སོ་ཞེས་ཀུན་ཏུ་བསྒྲགས་སོ། །ས་བླའི་
ལྷ་རྣམས་ཀྱིས་རི་རབ་བང་རིམ་ལ་གནས་པ་རྒྱལ་ཆེན་བཞིའི་རིས་ཀྱི་ལྷའི་འཁོར་
རྣམས་ ལ་ བསྒྲགས་ སོ། །འཁོར་ དེ་ རྣམས་ཀྱིས་འཇིག་ རྟེན་ སྐྱོང་ བ་ བཞི་ ལ་
བསྒྲགས་སོ། །འཇིག་རྟེན་སྐྱོང་བ་ བཞིས་ སུམ་ཅུ་ རྩ་ གསུམ་ གྱི་ ལྷ་རྣམས་ལ་
བསྒྲགས་སོ། །དེ་ལྟར་ཀུན་ཏུ་བསྒྲགས་པ་ལྷའི་དབང་པོ་བརྒྱ་བྱིན་གྱིས་ཐོས་ནས་
ཡིད་ལ་དད་པ་དང་། ཡ་མཚན་དང༌། ངོ་མཚར་ཆེར་གྱུར་ཏེ། བརྒྱ་བྱིན་གྱི་ཤེས་
པ་འོག་ཏུ་འཇུག་པར་མདོ་ལས་བཤད་པས། བརྒྱ་བྱིན་གྱིས་འཛམ་བུའི་གླིང་དུ་
བལྟས་པ་ན་སེམས་དཔའ་ཆེན་པོ་དེ་ལྷའི་མིག་ གི་ མཐོང་ ཞིང་། དེའི་ཐུགས་
བསམ་རླབས་པོ་ཆེ་དེ་ཡང་ཤེས་ནས། སེམས་དཔའ་ཆེན་པོ་དེའི་བྱང་ཆུབ་ཀྱི་
སེམས་དང་གཏོང་སེམས་གོང་ནས་གོང་དུ་སྤེལ་བར་བྱ་བའི་ཕྱིར་དང་། ཚོགས་
མྱུར་དུ་རྫོགས་པར་བྱ་བའི་ཕྱིར་དང་། སེམས་དཔའ་ཆེན་པོ་དེ་འཇིག་རྟེན་ཐམས་
ཅད་ལ་ངོམ་པར་བྱ་བའི་ཕྱིར་གྲོགས་བྱ་འདོད་ནས། སེམས་དཔའ་ཆེན་པོ་དེའི་
བསམ་པ་ཉམས་སད་པར་བྱ་བའི་ཕྱིར་ཕྱི་དེ་ཚེས་བཅོ་ལྔའི་ཉིན་ཉི་མ་ཕྱེད་ཀྱི་དུས་
ན་ ཉི་ཟེར་ གྱི་ འོད་ནི་ རབ་ཏུ་ གསལ་ བར་ གྱུར། ཕྱོགས་ རྣམས་ ཀྱང་ སྨིག་རྒྱུ་
འཁྲིགས་པའི་གོས་ནི་གྱོན། ཉི་མ་ཤིན་ཏུ་ཚ་བའི་འོད་ཀྱིས་ནི་མགོ་གཡོགས།
མིག་གིས་ས་གཞི་དང་བར་སྣང་གང་ལ་ཡང་བལྟར་ཡང་མི་བཟོད་པར་གྱུར་པའི་
ཚེ་ན། ཉི་མ་གུང་ལ་བབ་པས་ནགས་ཚལ་རྣམས་ཀྱི་གྲིབ་མ་ནི་འདུས་ཏེ་རང་ལ་
ཐིམ་པ་ལྟར་དུ་ཆེར་མི་མངོན་པར་གྱུར། ཚ་བའི་སྦྲང་བུ་ཉི་འོད་ཀྱི་དྲོས་པས་
གཤོག་རླབས་རྒྱས་ཤིང་ཟས་འཚོལ་བའི་ཕྱིར་ཕྱོགས་ཀུན་ཏུ་འཕུར་ཞིང་རྒྱུ་བ་
- 448 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྣམས་ཀྱི་སྒྲ་ནི་ཆེར་གྲག །བྱ་རྣམས་ནི་ནམ་ལངས་མ་ཐག་ཕྱོགས་སུ་འཕུར་ནས་
རང་རང་གི་ཁ་ཟས་གང་ཡིན་པ་དག་བཙལ་ཏེ་ཟོས་ནས་ཉི་མ་གུང་ལ་ཚ་བས་
གདུངས་པ་ན། གཞན་དུ་ལྡིང་ཞིང་རྒྱུ་བའི་རྒྱུན་ཆད་དེ་ཤིང་ལྗོན་པ་རྣམས་ཀྱི་
ཡལ་ག་སོགས་ལ་གབ་སྟེ་གནས། ཕྱོགས་སུ་རྒྱུ་བའི་མགྲོན་པོ་རྣམས་ནི་ཚ་བས་
གདུངས་ཤིང་ལུས་ངལ་བར་གྱུར་པའི་དུས་ན་ལྷའི་དབང་པོ་བརྒྱ་བྱིན་བདག་ཉིད་
ཀྱི་ལྷའི་གཟུགས་མི་སྣང་བར་བྱས་ཏེ། བྲམ་ཟེ་སློང་མོ་བའི་གཟུགས་སུ་བསྒྱུར་
ནས་ལམ་ནོར་བ་འདྲ་བར་ བྱས་ཏེ། བཀྲེས་པ་དང༌། སྐོམ་ པ་དང་། ངལ་བས་
གདུངས་ཤིང༌། མགྲིན་པ་འགགས་པ་བཞིན་དུ་ཉམ་ཐག་པའི་སྐད་འཛེར་འཛེར་
པོས་སེམས་དཔའ་ཆེན་པོ་རི་བོང་གི་གཟུགས་ཅན་འཁོར་དང་བཅས་པ་དེ་དག་
དང་ཉེ་བ་ཞིག་ཏུ་སྒྲ་བྱུང་སྟེ་ངུ་ཞིང་བོས་པ། གཉེན་ཉེ་དུ་དང་མཛའ་བཤེས་ལ་
སོགས་པའི་གྲོགས་དང་བྲལ་བས་རང་གཅིག་པུར་གྱུར་ཏེ་ནགས་ཚལ་སྟུག་པོ་
འདིའི་ནང་དུ་འཁྱམས། བཀྲེས་ཤིང་སྐོམ་པ་དང་ངལ་བས་བདག་ལུས་གདུངས་
ཤིང་དུབ། ད་ནི་འཆི་བ་ལ་ཉེ་བས་སྐྱེས་བུ་དམ་པ་བསམ་པ་དགེ་བ་ཅན་འདྲ་ཡོད་
ན་དེ་དག་རྣམས་ཀྱིས་བདག་བསྐྱབ་པའི་རིགས་སོ། །ད་ནི་བདག་གིས་གང་དུ་
འགྲོ་བའི་ལམ་ཡིན་པ་དང་། གང་དུ་འགྲོར་མི་རུང་བའི་ལམ་མིན་པ་སེམས་མི་
ཤེས་ལ། གཞན་སུ་ལའང་འདྲི་ས་མེད་པས་བདག་གཅིག་པུར་འཁྱམས་ཤིང་
ཕྱོགས་བསླད་དེ་གར་འགྲོའི་གཏོལ་ཡང་མེད། ནགས་ཚལ་དགོན་པ་འདི་ན་ཚ་
ཞིང་སྐོམ་པས་གདུངས་ཏེ་འཆི་བ་ལ་ཐུག་པ་འདི་ལ་སྐྱེས་བུ་དམ་པ་སྙིང་རྗེ་ཅན་
སུ་ཞིག་ཁྱོད་མི་འཇིགས་ཤིག །ངེད་ཅག་གིས་བསྐྱབ་བོ་ཞེས་དབུགས་ཕྱུང་ཞིང་
མི་འཇིགས་པ་བྱིན་པའི་སྒྲ་ཡིས་བདག་ཚིམ་པར་བྱེད་ཅེས་འོ་དོད་བོས་སོ། །
- 449 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཞུང་འདི་ལ་དགེ་བའི་བཤེས་གཉེན་པོ་ཏོ་བ་ཆེན་པོས། དངོས་ཟིན་མཚོན་བྱེད་
དཔེའི་སྒོ་ནས་ཉམ་ཐག་ལུགས་ཤིག་དང། མཚོན་བྱ་དོན་གྱི་སྒོ་ནས་ཉམ་ཐག་
ལུགས་གཉིས་གསུངས་ཏེ། དངོས་ཟིན་གྱི་ཉམ་ཐག་ལུགས་ནི་གོ་སླ་ལ། མཚོན་
བྱ་དོན་གྱི་ཉམ་ཐག་ལུགས་ནི། ཐོག་མ་མེད་པ་ནས་ཁམས་གསུམ་གྱི་འཁོར་བའི་
དགོན་པ་ལས་དང་ཉོན་མོངས་པའི་ནགས་ཚང་ཚིང་སྟུག་པོའི་ནང་དུ་འཁྱམས།
གྲོགས་དགེ་བའི་བཤེས་གཉེན་གྱི་མགོན་དང་ བྲལ། སྐྱེ་ནའང་གཅིག་པུར་སྐྱེ།
འཆི་ནའང་གཅིག་པུར་འཆི། རིགས་དྲུག་གང་དུ་འགྲོ་ཡང་རང་གི་རྣམ་ཤེས་འདི་
གཅིག་པུ་ལས་དབང་གིས་འཁྱམས་ཤིང་འགྲོ་བས་ན་གཅིག་པུར་གྱུར། མངོན་
མཐོའི་ལམ་དང་། ཐར་པའི་ལམ་དང༌། ཐམས་ཅད་མཁྱེན་པར་འགྲོ་བའི་ལམ་
གང་ཡང་མི་ཤེས་ཤིང༌། ལམ་དང་ལམ་མིན་ལ་མགོ་རྨོངས་ཏེ་བདེ་བ་འདོད་ཀྱང་
སྡུག་བསྔལ་གྱི་རྒྱུ་ལ་ཞུགས་ཏེ་ངན་སོང་གི་གཡང་ཁར་ཕྱོགས་ཏེ་བདེ་འགྲོ་ཐོབ་
པའི་ཐབས་དང་ཐར་པ་དང་ཐམས་ཅད་མཁྱེན་པ་ཐོབ་པའི་ཐབས། ས་ལམ་ཡོན་
ཏན་གྱི་འབྱོར་པ་གང་ཡང་མེད་པས་ཤེས་རྒྱུད་བཀྲེས་ཤིང་སྐོམ། ཐོག་མེད་ནས་
འཁྱམས་པས་ཐང་ཆད་དེ་ལུས་སེམས་ངལ་བས་གདུངས་ཤིང་དུབ། གར་འགྲོའི་
གཏོལ་མེད་དུ་འཁྱམ་དགོས་པའི་ངང་ཚུལ་བསམ་ནས་འཇིགས་ཤིང་སྐག་པར་
བྱས་ཏེ་བརྒྱ་བྱིན་གྱི་ཚིག་ལྟར་སངས་རྒྱས་དང་བྱང་ཆུབ་སེམས་དཔའ་རྣམས་ལ་
འོ་དོད་འབོད་དགོས། འདི་ལྟར་འཇིགས་ཤིང་སྐྲག་ནས་སྙིང་ཐག་པ་ནས་འོ་དོད་
འབོད་ཐུབ་པ་ཞིག་བྱུང་ན་དེ་མ་ཐག་སངས་རྒྱས་ཀྱིས་སྐྱོབ་ངེས་ཏེ། གནོད་སྦྱིན་
འབྲོག་གནས་ཀྱི་ཟ་རེས་བབ་པའི་བུའི་མས་བུ་དེ་གནོད་སྦྱིན་འབྲོག་གནས་ཀྱི་
སར་སླེབས་པ་ན། དཀོན་མཆོག་ལ་འོ་དོད་བོས་པས། དེ་མ་ཐག་སངས་རྒྱས་ཀྱི་
- 450 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞལ་བསྟན་ནས་བུ་དེ་གནོད་སྦྱིན་གྱི་ཟ་བ་ལས་བསྐྱབས་པ་དང་། རྒྱལ་པོ་གསལ་
རྒྱལ་གྱི་བུ་མོ་རྡོ་རྗེ་མ་བྱད་གཟུགས་ཤིན་ཏུ་ངན་པས་གཞན་གྱིས་མཐོང་དོགས་
ནས་མུན་ཁང་དུ་བཅུག་པ་ན་བུ་མོ་དེ་ཤིན་ཏུ་སྡུག་བསྔལ་ཞིང་ཉམ་ཐག་པས་སྟོན་
པ་ལ་འོ་དོད་བོས་པ་ན། སྟོན་པས་དེ་མ་ཐག་བུ་མོ་དེའི་མདུན་དུ་བྱོན། སྐུ་མཚན་
དཔེས་བརྒྱན་པ་བསྟན་ཏེ་བུ་མོ་དེ་ཉེར་འཚེ་ལས་བསྐྱབས་པ་སོགས་ལུང་ལས་ཇི་
སྙེད་ཅིག་གསུངས་པ་ལྟ་བུའོ་ཞེས་གསུངས་སོ། །བཞི་པ་སེམས་དཔའ་ཆེན་པོ་
འཁོར་བཅས་ཀྱིས་བྲམ་ཟེ་དེ་དབུགས་ཕྱུང་སྟེ་མགྲོན་དུ་བོས་པ་ནི། དེ་ནས་སྐྱེས་
བུ་ཆེན་པོ་ཞེས་པ་ནས། ཇི་ལྟར་འདོད་པར་སོང་། །ཞེས་པའི་བར་ཏེ། དེ་ལྟར་
བརྒྱ་བྱིན་བྲམ་ཟེའི་གཟུགས་ཅན་གྱིས་འོ་དོད་བོས་པ་ན། སྐྱེས་བུ་ཆེན་པོ་རི་བོང་
ལ་སོགས་པ་དེ་དག་བྲམ་ཟེ་དེའི་འོ་དོད་ཀྱི་སྒྲ་སྙིང་རྗེ་རྗེ་སྐད་ཟེར་བ་དེས་ཐུགས་
བཟོད་གླགས་མེད་པར་སྙིང་འདར་བར་གྱུར་ནས་རིངས་རིངས་ལྟར་མགྱོགས་སུ་
སོང་སྟེ། བྲམ་ཟེ་གང་ན་ཡོད་པའི་ཕྱོགས་དེར་ཕྱིན་པ་དང༌། མགྲོན་པོ་ལམ་ནོར་
ཏེ་ཉམ་ཐག་པ་དེ་མཐོང་ནས། དེ་དང་ཉེ་བར་ལྷགས་ཏེ་གུས་པ་དང་བཅས་པར་
དབུགས་འབྱིན་ཅིང་སེམས་གསོ་བའི་ཚིག་སྨྲས་པ། བྲམ་ཟེ་ཆེན་པོ་ཁྱོད་བདག་
དགོན་པར་འཁྱམས་སྙམ་དུ་བརྟབས་ཤིང་ཉམ་ཐག་པ་དེ་ཐོངས་ཤིག །བདག་སྟེ་
རང་གི་སློབ་མའི་འཁོར་གྱིས་བསྙེན་བཀུར་ཇི་ལྟར་བྱ་བ་དེ་བཞིན་དུ་བདག་ཅག་
རྣམས་བསྙེན་བཀུར་གང་དང་གང་དགོས་པ་དེ་བྱ་བའི་ཕྱི་ཉེ་བར་འཁོར་དོ། །དེ་
བས་ན་དེ་རིང་བདག་ཅག་གིས་བྲམ་ཟེ་ཆེན་པོ་ཁྱོད་ལ་བཀུར་སྟི་བྱའོ། །བདག་
ཅག་གིས་བཀུར་སྟི་གང་བྱ་བ་འདི་དག་ཁྱོད་ཀྱིས་ཡོངས་སུ་བཟུང་ཞིང་བཞེས་ལ།
དགོན་པ་ཞི་བ་འཇིགས་པ་མེད་པའི་གནས་འདིར་དེ་རིང་བདག་ཅག་གི་བསོད་
- 451 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནམས་གསོག་པའི་ཞིང་དུ་ཞུགས་པ་རྗེས་སུ་བཟུང་ནས་སང་ཇི་ལྟར་འདོད་པར་
སོངས་ཤིག་ཅེས་མགྲོན་དུ་བོས་ཤིང་དབུགས་ཕྱུང་ངོ༌། །འགྱུར་གསར་དུ། སེམས་
དཔའ་ཆེན་པོ་དེ་དག་ཅེས་འབྱུང་། འགྱུར་རྙིང་གི་དཔེ་འགའ་ཞིག་ཏུ་སེམས་ཅན་
ཆེན་པོ་དེ་དག་ཅེས་འབྱུང་སྟེ། འགྱུར་རྙིང་གི་དཔེ་ཕལ་ཆེར་དུ་སྐྱེས་བུ་ཆེན་པོ་དེ་
དག་ཅེས་འབྱུང་བས་དོན་འདྲའོ། །ཡང་ཚིགས་བཅད་ཕྱི་མ་འདི་ལ། དེ་བས་དེ་
རིང་བདག་ཅག་གི །བཀུར་སྟི་བྱ་བས་ཡོངས་བཟུང་ཞིང་། །ཞེས་པ་ཞིག་དང་།
བདག་ ཅག་ གིས། བཀུར་ སྟི་ བྱ་བས་ཡོངས་བཟུང་ ཞིང་། །ཞེས་ པ་ ཞིག་ དང་།
བདག་ ཅག་ གིས། བཀུར་ སྟི་ བྱ་ བ་ ཡོངས་ བཟུང་ ཞིང་། །ཞེས་ དཔེ་ མི་འདྲ་བ་
གསུམ་ཙམ་སྣང་སྟེ། བཀུར་སྟི་བྱ་བ་ཡོངས་བཟུང་ཞིང་། །ཞེས་པ་ལྟར་ན་བཤད་
པ་སྔ་མ་ལྟར་དང༌། བཀུར་སྟི་བྱ་བས་ཡོངས་བཟུང་ཞིང་། ཞེས་པ་ལྟར་ན། དེ་
རིང་བདག་ཅག་གིས་བསྙེན་བཀུར་བྱ་བས་བྲམ་ཟེ་ཁྱོད་འོ་མི་བརྒྱལ་བར་ཡོངས་
སུ་བཟུང་ངོ༌། །དགོན་པ་ཞི་བའི་གནས་འདིར་དེ་རིང་བཞུགས་ལ་བདག་ཅག་གི་
བསྙེན་བཀུར་བཞེས་ཤིང་རྗེས་སུ་བཟུང་ནས་སང་ཇི་ལྟར་འདོད་པར་སོངས་ཤིག་
ཅེས་པའོ། །
ལྔ་པ་སེམས་དཔའ་ཆེན་པོ་འཁོར་བཅས་ཀྱིས་སྦྱིན་པ་ཇི་ལྟར་མཛད་ཚུལ་
ལ་བཞི། སྲམ་གྱིས་སྦྱིན་པ་ཇི་ལྟར་བྱས་ཚུལ། ཅེ་སྤྱང་གིས་སྦྱིན་པ་ཇི་ལྟར་བྱས་
ཚུལ། སྤྲེའུས་སྦྱིན་པ་ཇི་ལྟར་བྱས་ཚུལ། སེམས་དཔའ་ཆེན་པོ་རི་བོང་དུ་འཁྲུངས་
པས་སྦྱིན་པ་ཇི་ལྟར་མཛད་ཚུལ་ལོ། །དང་པོ་ནི། དེ་ནས་དེ་ཅང་མི་ཟེར་བས་ཞེས་
པ་ནས། འདི་དག་ཟོ་ལ་འདུག །ཅེས་པའི་བར་ཏེ། དེ་ནས་བརྒྱ་བྱིན་བྲམ་ཟེའི་
གཟུགས་ཅན་དེ་ཅང་མི་ཟེར་བས་མགྲོན་དུ་བོས་པ་ཁས་བླངས་པ་སྲམ་གྱིས་རིག་
- 452 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས། སྦྱིན་པའི་ཞིང་རྙེད་པ་ལ་དགའ་བས་འདི་ལ་སྦྱིན་པར་བྱ་བའི་རྫས་ཤིག་ག་
ནས་རྙེད་སྙམ་དུ་རྟབ་རྟབ་པོར་གྱུར་ཅིང་འཚོལ་ལ་མགྱོགས་པར་སོང་སྟེ་ཆུའི་
འགྲམ་ཞིག་ནས་ཉ་ཤི་བའི་རོ་བདུན་རྙེད་པ་ཁྱེར་ཏེ་འོངས་ནས་བྲམ་ཟེ་དེ་ལ་སྨྲས་
པ། ཉ་པ་རྣམས་ཀྱིས་ཉ་ཆུ་ནས་བཏོན་ཏེ་མང་པོ་ཞིག་ཁྱེར་བ་ལས་འདི་དག་
བརྗེད་ནས་བོར་བའམ། དངངས་ཏེ་རྒལ་བས་ཐང་ལ་འགྲེས་པ་ཡིན་ནམ། ཇི་
ལྟར་ཡང་འདི་དག་ཆུ་ནང་དུ་གནས་མི་དགའ་བར་ཐང་ལ་ཐོན་ཏེ་གཉིད་ཀྱིས་
ལོག་པ་བཞིན་དུ་གཡོ་འགུལ་མེད་པར་ཤི་བའི་ཉ་རོ་བདུན་པོ་འདི་བདག་གིས་
རྙེད་པས། བྲམ་ཟེ་ཆེན་པོ་ཁྱོད་ཉ་རོ་བདུན་པོ་འདི་དག་ཟོ་ལ་དེ་རིང་དགོན་པ་ཞི་
བའི་གནས་འདིར་ངལ་བསོས་ལ་འདུག་ཅིག་ཅེས་བརྗོད་དེ་སྦྱིན་པ་བྱས་སོ། །ཉ་
པ་ རྣམས་ ཀྱིས་ བརྗེད་ནས་ བོར་ བའམ། ཞེས་ བརྗོད་ པས་ནི། རྫས་ འདི་ དག་
ཕྲོགས་པ་དང་། བརྐུས་པ་དང་། ཁ་གསག་དང་། གཞོགས་སློང་སོགས་ལོག་འཚོ་
དང་འདྲེས་པས་བསྒྲུབས་པ་མིན་པར་བདག་པོ་མེད་པའི་རྫས་རྙེད་པར་བསྟན་
ཏོ། །དངངས་ཏེ་རྒྱལ་བས་ཐང་ལ་འགྲེས་པ་ཞེས་པ་ནི། དཔྱིད་ཚ་བའི་དུས་སུ་
མཚོ་ཆེན་པོའི་ནང་གི་ཉ་རྣམས་ཚད་པས་དུབ་པ་ན་བསིལ་བ་འདོད་ནས་གནམ་
དུ་འཕར་བའམ། གཅིག་གིས་གཅིག་གཙེས་པས་དངངས་ཏེ་གནམ་དུ་འཕར་བ་
ས་ལ་ལྷུང་བའོ། །འདིས་ནི་བསམས་བཞིན་དུ་སྲོག་བཅད་པ་སོགས་སྡིག་དང་
འདྲེས་པའི་རྫས་མིན་པར་རང་ཤི་བའི་རོ་རྙེད་པ་ཡིན་པས་ཁ་ན་མ་ཐོ་བ་མེད་པའི་
རྫས་སུ་བསྟན་ཏོ། །གཉིས་པ་ཅེ་སྤང་གིས་སྦྱིན་པ་ཇི་ལྟར་བྱས་ཚུལ་ནི། དེ་ནས་
ཅེ་སྤྱང་ཞེས་པ་ནས། དེ་ལ་བྱིན་ནོ། །ཞེས་པའི་བར་ཏེ། དེ་ནས་ཅེ་སྤྱང་གིས་ཀྱང་
ཡོན་གནས་རྙེད་པས་དགའ་བཞིན་དུ་སྦྱིན་བྱའི་ཟས་འཚོལ་དུ་མགྱོགས་པར་སོང་
- 453 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྟེ་ཟས་བཙལ་ནས་ཅི་རྙེད་པའི་ཟས་དག་ཁྱེར་ཏེ་འོངས་ནས་བྲམ་ཟེ་དེ་ལ་ཕྱག་
བྱས་ཏེ་གུས་པར་སྨྲས་པ། བདག་གིས་སྐྱིན་གོར་ཤི་བའི་རོ་གཅིག་དང༌། ཞོ་རྫི་འུ་
གང་ཙམ་ཞིག་ལ་ལ་ཞིག་གིས་བོར་བ་རྙེད་པ་འདི་བདག་ལ་ཕན་པའི་ཕྱིར་རྫས་
འདི་དག་སྣོམས་ལ། ཡོན་གནས་ཁྱོད་དེ་རིང་ནགས་ཚལ་གནས་འདིར་བཞུགས་
ཤིག་ཅེས་སྨྲས་ནས་ཡིད་དགའ་བཞིན་དུ་བྲམ་ཟེ་དེ་ལ་བྱིན་ནོ། །སྐྱིན་གོར་ཞེས་
པ་ནི། སྲོག་ཆགས་ཀྱི་རིགས་ཤི་བའི་རོ་དེའི་ཤ་བཟར་རུང་བ་ཞིག་སྟེ། སྲོག་
ཆགས་ཀྱི་རིགས་ལ། ནགས་ན་གནས་པ། ཁུང་ན་གནས་པ། ཐང་ལ་གནས་པ།
ཆུ་ལ་གནས་པ་སོགས་རིགས་མང་དུ་ཡོད་པ་ལས། སྐྱིན་གོར་ནི་ཁུང་ན་གནས་པ་
རྣམས་ཀྱི་མཆོག་ཡིན་པར་བཤད་ཅིང་། སྐྱོན་གོར་གྱི་ཤའི་རོ་ནུས་ཀྱི་ཁྱད་པར་
སོགས་སློབ་དཔོན་དཔའ་བོ་ཉིད་ཀྱིས་མཛད་པའི་གསོ་དཔྱད་ཡན་ལག་བརྒྱད་
པའི་གཞུང་དང༌། དེའི་འགྲེལ་པ་ཁ་ཆེ་ཟླ་དགས་མཛད་པ་ལས་ཞིབ་ཏུ་བཤད་
དོ། །བོད་ཀྱི་ཡི་གེའི་སྡེབ་སྦྱོར་སྟོན་པའི་ཐ་སྙད་རིག་པའི་གཙུག་ལག་འགའ་ཞིག་
ལས་སྐྱིན་གོར་གྱི་མིང་ལ་ད་བྱིད་ཅེས་ཀྱང་བཤད་དོ། །ལ་ལ་ཞིག་གིས་བོར་བ་
རྙེད་པ་ཞེས་པས་རྫས་འདི་དག་ཀྱང་བརྐུས་པ་དང་ཕྲོགས་པ་སོགས་སྡིག་དང་
འདྲེས་པའི་རྫས་མིན་པར་བདག་པོ་མེད་པའི་རྫས་རྙེད་པ་ཡིན་པས་ཁ་ན་མ་ཐོ་བ་
མེད་ཅེས་པའོ། །འགྱུར་རྙིང་གི་དཔེ་ ཕལ་ཆེར་དུ། ཅེ་སྤྱང་ཡང་ཞེས་པ་འདུག་
ཀྱང་། འགྱུར་གསར་དུ་ཅེ་སྤྱང་གིས་ཀྱང་ཞེས་བྱེད་ཚིག་སྦྱར་བ་གོང་འོག་རྣམས་
དང་མཐུན་ཞིང་དོན་ལ་བདེའོ། །
གསུམ་པ་སྤྲེའུས་སྦྱིན་པ་ཇི་ལྟར་བྱས་ཚུལ་ནི། དེ་ནས་སྤྲེའུས་ཞེས་པ་ནས།
འདིར་བཞུགས་ཤིག །ཅེས་པའི་བར་ཏེ། དེ་ནས་སྤྲེའུས་ཀྱང་སྦྱིན་པའི་ཞིང་རྙེད་
- 454 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པས་དགའ་ཞིང་། དེ་ལ་སྦྱིན་རྒྱུའི་རྫ་ས་འཚོལ་ཕྱིར་མགྱོགས་པར་སོང་སྟེ་བཙལ་
ནས་ཤིང་ཨ་མྲའི་འབྲས་བུ་སྨིན་པ་འཇམ་པོ་ལྡོང་རོས་ཀྱི་ཕྱེ་མས་ཁ་དོག་བསྒྱུར་
བ་འདྲ་བ་སེར་ཞིང་། རྩ་བ་དམར་བའི་སྙེ་མ་དག་ཅིག་སྟེ་འགའ་ཞིག་ཁྱེར་ཏེ་
འོངས་ནས་ཐལ་མོ་སྦྱར་ཏེ་བྲམ་ཟེ་དེ་ལ་སྨྲས་པ། ཤིང་ཐོག་རྣམས་ཀྱི་ནང་ནས་
མཆོག་ཏུ་གྱུར་པ་ཨ་མྲའི་འབྲས་བུ་ཆུ་དྭངས་ཤིང་བསིལ་བ་དང་གྲིབ་མ་དང་
འགྲོགས་པ་སྟེ། གྲིབ་མ་ལ་ངང་གིས་སྨིན་པ་ཡིད་དུ་འོང་བ་ཁྱད་པར་དུ་འཕགས་
པ་འདི་བདག་ལ་མཆིས་ཀྱི། ཚངས་པ་རིག་པའི་མཆོག་ཁྱོད་ཤིང་ཐོག་འདི་དག་
སྣོམས་ལ་དེ་རིང་དགོན་པ་ཞི་བ་དབེན་པའི་གནས་འདིར་བཞུགས་ཤིག་ཅེས་
བརྗོད་ནས་སྦྱིན་པ་བྱས་སོ། །ཚིགས་བཅད་འདི་ལ་འགྱུར་གསར་དུ། ཡིད་འོང་
བདེ་ཞིང་བསིལ་བའི་ཆུ་དང་ནི། །གྲིབ་མ་རྣམས་དང་འགྲོགས་པའི་ཨ་མྲ་དག །
བདག་ ལ་ མཆིས་ ཀྱིས་ ཚངས་ པ་ རིག་ པའི་མཆོག །འདི་ནི་ གསོལ་ལ་ ཁྱོད་ནི་
འདིར་བཞུགས་ཤིག །ཅེས་འབྱུང་བ་གོ་སླའོ། །ཚངས་པ་རིག་པའི་མཆོག་ཅེས་པ་
ནི། བྲམ་ཟེ་རྣམས་ལ་ཚངས་སྲས་ཞེས་བརྗོད་ཅིང་། བྲམ་ཟེ་རྣམས་ནི་རིག་བྱེད་
ཀྱི་ གཞུང་ བཀླགས་ ཏེ་ འདོན་ པར་ བྱེད་ པས་ ཡོན་ ཏན་ གྱི་ ཁྱད་ པར་ དེ་ ལས་
བརྩམས་ཏེ་རིག་པའི་མཆོག་ཅེས་བསྟོད་པའོ། །
བཞི་པ་སེམས་དཔའ་ཆེན་པོ་རི་བོང་དུ་འཁྲུངས་ པས་ སྦྱིན་པ་ཇི་ལྟར་
མཛད་ཚུལ་ལ་བརྒྱད། སེམས་དཔའ་ཆེན་པོ་དེས་བྲམ་ཟེ་དེ་ལ་ལུས་སྦྱིན་པར་
བྱས་པ། བརྒྱ་བྱིན་བྲམ་ཟེའི་གཟུགས་ཅན་གྱིས་སྲོག་མི་གཅོད་དོ་ཞེས་བརྗོད་པ།
སེམས་དཔའ་ཆེན་པོས་ལུས་སྦྱིན་དུ་རུང་བའི་ཐབས་བཙལ་བར་བརྩམས་པ།
བརྒྱ་བྱིན་གྱིས་མེ་སྤྲུལ་པ། སེམས་དཔའ་ཆེན་པོས་ལུས་མེ་ནང་དུ་དོར་ཏེ་སྦྱིན་
.455 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་བཏང་བ། བརྒྱ་བྱིན་གྱིས་མེ་ནང་ནས་བླངས་ཏེ་མཆོད་ཅིང་བསྟོད་ནས་སུམ་
ཅུ་རྩ་གསུམ་དུ་ཁྱེར་བ། བརྒྱ་བྱིན་གྱིས་ལྷ་རྣམས་ལ་སེམས་དཔའ་ཆེན་པོའི་ཡོན་
ཏན་རྒྱ་ཆེར་བརྗོད་པ། བརྒྱ་བྱིན་གྱིས་སེམས་དཔའ་ཆེན་པོའི་སྤྱོད་པ་རྨད་དུ་བྱུང་
བ་དེ་ལྷ་མི་ཐམས་ཅད་ལ་བསྟན་པའོ། །དང་པོ་ནི། དེ་ནས་རི་བོང་གིས་ཞེས་པ་
ནས། འདི་ཁྱེར་ཅིག་ཅེས་པའི་བར་ཏེ། དེ་ནས་སེམས་དཔའ་ཆེན་པོ་རི་བོང་གིས་
བྲམ་ཟེ་དེ་ལ་ཞེ་ས་བྱས་ནས་དེའི་དྲུང་དུ་འོངས་ཏེ། འདི་བདག་གི་སྦྱིན་པའི་ཕར་
ཕྱིན་རྫོགས་པར་བྱེད་པའི་དགེ་བའི་བཤེས་གཉེན་ནོ་སྙམ་དུ་གུས་པར་བལྟ་ཞིང་
རང་གི་ལུས་ཀྱིས་མགྲོན་བྱེད་པར་བརྗོད་པ་ནི། བྲམ་ཟེ་ཆེན་པོ་ནགས་ཀྱི་རི་བོང་
བདག་ལ་ནི་ཡོངས་སུ་བཟུང་བའི་ནོར་ཟས་དང་གོས་དང་རིན་པོ་ཆེ་ལ་སོགས་པ་
ཅི་ཡང་མེད་ལ། གྲོང་མཐར་གནས་པའི་རི་བོང་རྣམས་ལ་གཞན་གྱི་ཞིང་ལས་
བརྐུས་ཏེ་ འབྲུའི་ ཁྱད་ པར་ སྣ་ ཚོགས་ཡོད་མོད་ ཀྱང་། བདག་ནི་མ་བྱིན་ལེན་
སྤངས་ཤིང་། དགོན་པ་འདི་ན་ཞིང་ཡང་མེད་པས་མུད་ག་སྟེ་མོན་སྲན་སྤྲེའུ་དང་།
ཏིལ་དང་། འབྲས་དང་། ནས་དང་། གྲོ་ལ་སོགས་པ་འབྲུའི་ཁྱད་པར་དག་ཀྱང་
བདག་ལ་མེད་དོ། །བདག་རང་ལ་དབང་བྱར་ཡོད་པ་ནི་བདག་རང་གི་ལུས་འདི་
ཡིན་པས། བདག་གི་ལུས་འདི་སྣོམས་ལ་མེ་ལ་བསྲེགས་པ་བཞེས་ཏེ་དེ་རིང་
དཀའ་ཐུབ་ཀྱི་ནགས་འདིར་བཞུགས་ཤིག །བདག་ནི་སེམས་བསྐྱེད་ནས་ལོངས་
སྤྱོད་ཡོངས་སུ་གཟུང་བའི་ནོར་ཅི་ཡོད་པ་སྦྱིན་པར་གཏོང་བར་དམ་བཅས་པ་ཡིན་
པས། ཕོངས་པ་ལ་སོགས་པ་སྦྱིན་པའི་ཞིང་གང་དང་གང་འོངས་ན་དེ་དང་དེའི་
དོན་བསྒྲུབ་ནུས་པའི་ནོར་ཅི་ཡོད་པ་སྦྱིན་པའི་ཞིང་དེ་དང་དེ་དག་ལ་དབུལ་བར་
བྱེད་པ་ཡིན་ལ། ད་ལྟ་བདག་ལ་རང་གི་ལུས་འདི་ལས་ལྷག་པའི་ནོར་གང་ཡང་
- 456 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མེད་དོ། །དེ་བས་ན་ད་ལྟ་དབང་བྱར་ཡོད་པ་བདག་རང་གི་གཅེས་པའི་ནོར་
དབྱིག་ལུས་འདི་ཁྱེར་ཅིག་ཅེས་ལུས་བྲམ་ཟེ་དེ་ལ་བྱིན་ནོ། །གཉིས་པ་བརྒྱ་བྱིན་
བྲམ་ཟེའི་གཟུགས་ཅན་གྱིས་སྲོག་མི་གཅོད་དོ་ཞེས་བརྗོད་པ་ནི། བརྒྱ་བྱིན་གྱིས་
སྨྲས་པ། ཞེས་པ་ནས། སྨོས་ཅི་དགོས། །ཞེས་པའི་བར་ཏེ། དེ་ལྟར་སེམས་དཔའ་
ཆེན་པོས་སྐུ་ལུས་སྦྱིན་པར་བྱས་པ་དེ་ལ། བརྒྱ་བྱིན་བྲམ་ཟེའི་གཟུགས་ཅན་གྱིས་
སྨྲས་པ། བྲམ་ཟེ་བདག་ཅག་ལྟ་བུ་རྣམས་ནི་སེམས་ཅན་གཞན་དག་གི་སྲོག་ཀྱང་
གཅོད་པར་མི་བྱེད་ན། བདག་ལམ་འཁྱམས་ཤིང་བཀྲེས་ཤིང་སྐོམ་པས་གདུངས་
ཏེ་ཉམ་ཐག་པ་ལ་དབུགས་ཕྱུང་ཞིང་། ཅི་སྙེད་པའི་ཟད་ཀྱིས་མགྲོན་བྱེད་པ་དེ་
ལྟར་དུ་རབ་ཏུ་བྱམས་པར་བསྟན་པ་སྟེ་བྱེད་པ་ཁྱོད་ལྟ་བུ་ལ་གནོད་འཚེ་ཕྲ་མོའང་
བྱ་མི་རུང་ན། གསོད་པ་སྨོས་ཅི་དགོས་ཞེས་སྨྲས་སོ། །
གསུམ་པ་སེམས་དཔའ་ཆེན་པོས་ལུས་སྦྱིན་དུ་རུང་བའི་ཐབས་བཙལ་བར་
བརྩམས་ པ་ ནི། རི་ བོང་ གིས་ སྨྲས་ པ། ཞེས་ པ་ ནས། འདིར་ བཞུགས་ ཤིག །
ཅེས་པའི་བར་ཏེ། སེམས་དཔའ་ཆེན་པོ་རི་བོང་གིས་སྨྲས་པ། བྲམ་ཟེ་ཆེན་པོ་
ཁྱོད་བྲམ་ཟེའི་ཆོས་ལ་གནས་པ་ལ་འདི་ལྟ་བུའི་ སྙིང་ རྗེ་ཉེ་བར་གནས་པ་ནི་
རིགས་ཀྱི། དེ་བས་ན་བདག་གིས་བྲམ་ཟེ་ཆེན་པོ་ཁྱོད་ཀྱིས་མ་བསད་པར་ཤི་བའི་
རོ་བཞེས་སུ་རུང་བར་བྱ་བའི་ཕྱིར་བདག་ལ་ཕན་པ་ལུས་འདི་འདོར་བའི་ཐབས་
འགའ་ཞིག་གུད་ནས་བཙལ་ཏེ་འོང་གི །དེ་བར་དུ་བདག་ལ་ཕན་གདགས་པའི་
སླད་དུ་བྲམ་ཟེ་ཆེན་པོ་ཁྱོད་རེ་ཞིག་འདིར་བཞུགས་ཤིག་ཅེས་བརྗོད་དེ། རང་གི་
ལུས་མེ་ཞིག་རྙེད་ན་དེའི་ནང་དུ་དོར་བར་བྱའོ་སྙམ་དུ་བསམ་མོ། །བཞི་པ་བརྒྱ་
བྱིན་གྱིས་མེ་སྤྲུལ་པ་ནི། དེ་ནས་ལྷའི་དབང་པོ་ཞེས་པ་ནས། མངོན་པར་སྤྲུལ་
- 457 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏོ། །ཞེས་པའི་བར་ཏེ། དེ་ནས་ལྷའི་དབང་པོ་བརྒྱ་བྱིན་གྱིས་སེམས་དཔའ་ཆེན་
པོ་དེའི་བསམ་པ་ཤེས་ནས་མེའི་མདག་མའི་ཕུང་པོ་གསེར་བཙོ་མའི་ཁ་དོག་འདྲ་
བ། མེ་ལྕེ་ཅུང་ཟད་འབར་བ། མེ་སྟག་རྣམ་པར་འཕྲོ་བ། དུ་བ་མེད་པ་ཞིག་མངོན་
པར་སྤྲུལ་ཏེ་སེམས་དཔའ་ཆེན་པོས་མཐོང་བར་བྱས་སོ། །ལྔ་པ་སེམས་དཔའ་
ཆེན་པོས་ལུས་མེ་ནང་དུ་དོར་ཏེ་སྦྱིན་པར་བཏང་བ་ནི། དེ་ནས་རི་བོང་གིས་ཞེས་
པ་ནས། ཆུ་ནང་ངང་པ་བཞིན། །ཞེས་པའི་བར་ཏེ། དེ་ནས་སེམས་དཔའ་ཆེན་པོ་
རི་བོང་དུ་འཁྲུངས་པ་དེས་ཕྱོགས་ཀུན་ཏུ་བལྟས་པ་དང་མེའི་ཕུང་པོ་ཆེན་པོ་དེ་
མཐོང་ངོ༌། །མཐོང་ནས་ཀྱང་ད་ནི་བདག་གིས་ལུས་སྦྱིན་པར་བྱར་ཡོད་དོ་སྙམ་དུ་
ཡིད་དགའ་ནས་བརྒྱ་བྱིན་བྲམ་ཟེའི་གཟུགས་ཅན་དེ་ལ་སྨྲས་པ། བདག་སེམས་
ཅན་གྱི་དོན་དུ་ལུས་འདི་བྲམ་ཟེ་ཁྱོད་སྦྱིན་པར་འདོད་པ་ལ་ད་སྦྱིན་དུ་རུང་བའི་
མེའི་ཕུང་པོ་བདག་ལ་ཕན་པའི་ཐབས་འདི་བདག་གིས་རྙེད་དེ། དེ་བས་ན་བདག་
གི་ལུས་འདི་མེར་འདོར་གྱིས། ལུས་མེར་བསྲེགས་པའི་ཤ་རྣམས་བྲམ་ཟེ་ཁྱོད་
ཀྱིས་ལོངས་སྤྱོད་དུ་བྱས་པས་བདག་མྱུར་དུ་འཚང་རྒྱ་བའི་ཕྱིར་སྦྱིན་པའི་ཞིང་
བྲམ་ཟེ་ཁྱོད་ལ་ཕན་གདགས་པའི་བསམ་པ་འབྲས་བུ་དང་བཅས་པར་མཛད་པའི་
རིགས་སོ་སྟེ་མཛད་དགོས་སོ། །དོན་བསྡུ་ན་ངས་ལུས་འདི་སྟེར་བས་ཁྱོད་ཀྱིས་
ངེས་པར་ལོངས་སྤྱོད་དགོས་སོ་ཞེས་ནན་ཏན་དུ་བྱས་སོ། །ཡང་ན་ཕན་གདགས་
པ་ཞེས་པ་རང་ལ་ཕན་གདགས་པ་ལ་བྱ་སྟེ། རང་གི་ལུས་སྦྱིན་པར་བཏང་བ་བྲམ་
ཟེ་ དེས་ ལོངས་ སྤྱད་ པས་ བྱང་ སེམས་ རང་ ཉིད་ ལ་ ཕན་ བཏགས་ པ་ ཡིན་
གསུངས་ཏེ། དེས་སྦྱིན་པའི་ཕར་ཕྱིན་རྫོགས་ཏེ་མྱུར་དུ་འཚང་རྒྱ་བའི་གྲོགས་བྱས་
པས་ན་སྦྱིན་པའི་ཞིང་དེས་རང་གིས་སྦྱིན་པའི་རྫས་ལོངས་སྤྱད་པ་དེ་རང་ཉིད་
- 458 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཚང་རྒྱ་བའི་རྒྱུར་སོང་བས་ན་དེ་ལས་དྲིན་ཆེ་བ་དང་། དེ་ལས་ཕན་འདོགས་པ་
གང་ཞིག་ཡོད། དོན་ འདིའི་ ཕྱིར་ ཕར་ ཕྱིན་བསྡུས་པར། དེས་གཞན་ འདུ་ཤེས་
བདག་ལ་བཞག་བྱས་ཤིང་། །དགེ་བའི་བཤེས་གཉེན་འདུ་ཤེས་དེ་ལ་བསྐྱེད།།
ཅེས་གསུངས་སོ། །དེ་ནས་སེམས་དཔའ་ཆེན་པོས་བརྒྱ་བྱིན་བྲམ་ཟེའི་གཟུགས་
ཅན་ལ་སླར་ཡང་བརྗོད་པ། བྲམ་ཟེ་ཆེན་པོ་གཟིགས་སུ་གསོལ། སྤྱིར་ཡང་དགེ་
བའི་བསམ་པ་ཕྲ་མོ་རེ་སྐྱེ་བ་དང་། དེ་སྐྱེ་བའི་གྲོགས་བྱེད་པ་དཀོན་ཞིང་། ལྷག་
པར་ཐེག་པ་ཆེན་པོའི་ལམ་དུ་ཞུགས་ནས་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་
སྦྱིན་པའི་ཕར་ཕྱིན་རྫོགས་པར་བྱེད་པ་ལ་སྦྱིན་པར་བྱ་བའི་དངོས་པོ་ཁ་ན་མ་ཐོ་
བ་མེད་པ་ཡོད་པ་དང། སྦྱིན་པ་གཏོང་འདོད་ནས་དེ་ལ་སེམས་གཞོལ་བ་དང༌།
སྦྱིན་པའི་ཞིང་རྣམ་པར་དག་པ་བྲམ་ཟེ་ཁྱོད་ལྟ་བུའི་མགྲོན་དང་ལྡན་པར་གྱུར་པ་
འདི་ལྟ་བུ་ནི་རྙེད་པར་རབ་ཏུ་དཀའོ། །དེ་ལྟར་ཞིང་དང་། བསམ་པ་དང་། དངོས་
པོ་རྣམ་པར་དག་པ་གསུམ་གྱི་སྒོ་ནས་སྦྱིན་པ་བྱས་ཡོད་པ་ཤིན་ཏུ་དཀོན་པ་ལ།
སྦྱིན་པའི་ཞིང་བྲམ་ཟེ་ཁྱོད་ལ་བརྟེན་ནས་བདག་གིས་ལུས་སྦྱིན་པར་བྱར་ཡོད་
པས་ཐོག་མ་མེད་པ་ནས་ལུས་ཇི་སྙེད་ཅིག་བླངས་པ་ཐམས་ཅད་དོན་མེད་དུ་སོང་
བ་ལ། ད་རེས་བདག་ནི་ལུས་བླངས་པ་དོན་ཡོད་པར་གྱུར་ཏེ་ཞེས་སྦྱིན་པའི་ཞིང་
གློ་བུར་དུ་ལྷགས་པའི་མགྲོན་བྲམ་ཟེ་ལ་དགའ་ཞིང་གུས་པས་རིམ་གྲོ་བསྐྱེད་དེ་
བྲམ་ཟེ་དེ་ལ་དེ་སྐད་ཅེས་སྨྲས་ཏེ། ནོར་འདོད་པ་དག་གཏེར་མཐོང་བ་ན་ཚམ་
ཚོམ་མེད་པར་ལེན་དུ་འགྲོ་འདོད་པ་བཞིན་དུ་བྱང་སེམས་བདག་ཉིད་ཆེན་པོ་དེ་
ནི་མེ་རབ་ཏུ་འབར་བ་དེའི་ནང་དུ་ལུས་འདོར་བར་འདོད་ཅིང་ཆས་ནས། ཇི་ལྟར་
པདྨ་རྒྱས་པས་མཐའ་བརྒྱན་པའི་ཆུ་ནང་དུ་ངང་པ་རྣམས་དགའ་བས་འཇུག་པ་
- 459 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞིན་དུ་མེའི་ཕུང་པོ་རབ་ཏུ་འབར་བ་དེའི་ནང་དུ་ཡིད་རབ་ཏུ་དགའ་བས་ཞུགས་
ཏེ་ལུས་དོར་རོ། །དགེ་བཤེས་པོ་ཏོ་བ་ཆེན་པོས། སེམས་དཔའ་ཆེན་པོ་འདི་དེ་ལྟ་
བུ་རྣམས་ལ་སྦྱིན་པ་གཏོང་འདོད་རྒྱུན་མི་ཆད་དུ་ཡོད་ཅིང་། སྦྱིན་བྱའི་རྫས་ཀྱིས་
ནམ་ཡང་མི་ཕོངས་པས་སྦྱིན་པའི་ཞིང་དཀོན་པར་རྩི་བ་ཡིན་ལ། ད་ལྟ་རང་ཅག་
ལ་ནི་སྦྱིན་པའི་ཞིང་དབུལ་ཕོངས་ཀྱིས་ས་སྟེང་ཁྱབ་ཅིང་། སངས་རྒྱས་དང་བྱང་
སེམས་ཀྱི་སྤྲུལ་པའང་རྒྱུན་མི་ཆད་པས་སྦྱིན་པའི་ཞིང་རྙེད་སླ་ལ། སྦྱིན་པ་གཏང་
འདོད་ཉིད་སྐྱེ་བ་དཀའ་གསུངས། དེ་ནི་དེ་ཁོ་ན་ལྟར་སྣང་སྟེ། སྦྱིན་པ་གཏོང་
འདོད་ཡོད་ན་སྦྱིན་བྱའི་རྫས་གཞན་མེད་ཀྱང་ལུས་ལོངས་སྤྱོད་ཐམས་ཅད་གཏོང་
བའི་བསམ་པ་སྦྱོང་བ་ཉིད་སྦྱིན་པའི་ཉམས་ལེན་ཁྱད་པར་ཅན་དུ་འགྲོ་སྟེ། ཕར་
ཕྱིན་བསྡུས་པ་ལས། སྦྱིན་པ་དེ་འདྲའི་རྩ་བ་བྱང་ཆུབ་སེམས། །དེ་འདྲའི་སྦྱིན་པ་
གཏོང་འདོད་དེ་མི་བཏང་། །འཇིག་རྟེན་ནང་ན་གཏོང་འདོད་སེམས་ལྡན་པ། །
གཏོང་བའི་ནང་ན་མཆོག་ཅེས་རྒྱལ་བས་གསུངས། །ཞེས་གསུངས་པ་ལྟར་རོ། །
དྲུག་པ་བརྒྱ་བྱིན་གྱིས་མེ་ནང་ནས་བླངས་ཏེ་མཆོད་ཅིང་བསྟོད་ནས་སུམ་
ཅུ་རྩ་གསུམ་དུ་ཁྱེར་བ་ནི། ལྷ་རྣམས་ཀྱི་བདག་པོས་ཞེས་པ་ནས། ཁྱེར་ཏེ་བསྟན་
ཏོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོས་ལུས་མེ་ནང་དུ་བོར་བ་ན་
ལྷ་རྣམས་ཀྱི་བདག་པོ་བརྒྱ་བྱིན་གྱིས་དེ་མཐོང་ནས་སེམས་དཔའ་ཆེན་པོའི་མཛད་
པ་ལ་མི་ཕྱེད་པའི་དད་པ་རྙེད་ཅིང་ཡིད་ལ་ངོ་མཚར་ཆེས་སྐྱེས་ཏེ། ལྷའི་དབང་པོ་
རང་ཉིད་ཀྱིས་ལུས་སུ་གནས་ནས་ལྷའི་མེ་ཏོག་ཆར་བཞིན་དུ་འབབ་པ་དང༌།
ལྷའི་རྔ་བོ་ཆེ་རྣམས་ཟབ་ཅིང་སྙན་པའི་སྒྲ་གྲགས་པ་དང༌། ཕྱོགས་བཅུའི་རྒྱལ་བ་
སྲས་དང་བཅས་པ་ཐམས་ཅད་ཀྱིས་ཀྱང་ལེགས་སོ་ཞེས་བརྗོད་ཅིང་བསྔགས་པ་
- 460 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཛད་པ་དང་། ལྷ་དང་ཀླུ་ལ་སོགས་པ་དཀར་ཕྱོགས་ལ་དགའ་བ་ཐམས་ཅད་
ཀྱིས་འགའ་ཞིག་ནི་མེ་ཏོག་འཐོར། འགའ་ཞིག་ནི་སྤོས་ཆུའི་ཁྲུས་བྱེད། འགའ་
ཞིག་ནི་ཐལ་མོ་སྦྱར་ཏེ་གསོལ་བ་འདེབས་པ་དང་བཅས་པའི་ཚིག་རྣར་སྙན་ཅིང་
ཡིད་དུ་འོང་བས་མངོན་པར་བསྟོད་དེ། སེམས་དཔའ་ཆེན་པོ་དེའི་སྐུ་ལུས་ལ་མེས་
རེག་པ་ན་གནོད་པ་ཕྲ་མོའང་མེད་པར་བདེ་བ་ཁྱད་པར་ཅན་སྐྱེས་ཤིང་། བརྒྱ་
བྱིན་གྱིས་བདག་ཉིད་ཀྱི་ལག་པ་ཤིན་ཏུ་འཇམ་ཞིང་གཉེན་པ་པདྨའི་འདབ་མ་འདྲ་
བ། དཔལ་ཕུན་སུམ་ཚོགས་པ་སོར་གདུབ་ལ་སོགས་པ་ལྷའི་རྒྱན་བཟང་པོ་མང་
པོས་བརྒྱན་པ་གཉིས་ཀྱིས་སེམས་དཔའ་ཆེན་པོ་དེའི་སྐུ་ལུས་མེ་ནང་ནས་བླངས་
ཏེ་སུམ་ཅུ་རྩ་གསུམ་གྱི་ལྷའི་རིས་སུ་སྟེ་གནས་སུ་ཁྱེར་ཏེ་ལྷ་རྣམས་ལ་བསྟན་ཏོ། །
བདུན་པ་བརྒྱ་བྱིན་གྱི་ལྷ་རྣམས་ལ་སེམས་དཔའ་ཆེན་པོའི་ཡོན་ཏན་རྒྱ་ཆེར་
བརྗོད་པ་ནི། སུམ་ཅུ་རྩ་གསུམ་གྱི་རིས་ན་ཞེས་པ་ནས། འདི་ཡིས་བསྟན། །ཅེས་
པའི་བར་ཏེ། དེ་ནས་ལྷའི་དབང་པོ་བརྒྱ་བྱིན་གྱིས་སེམས་དཔའ་ཆེན་པོ་དེ་སུམ་
ཅུ་རྩ་གསུམ་དུ་ཁྱེར་ནས། སུམ་ཅུ་རྩ་གསུམ་གྱི་རིས་ན་གནས་པའི་ལྷ་རྣམས་ལ་
སྨྲས་པ། ལྷ་ཁྱེད་རྣམས་ལྟོས་ཤིག །སྐྱེས་བུ་ཆེན་པོ་འདིས་སེམས་ཅན་གྱི་དོན་དུ་
མ་ངེས་པའི་ཕུང་པོ་བཟུང་སྟེ། འདི་ལྟ་བུའི་ལུས་ཡ་མཚན་ཆེ་བ་འདི་ལ་དད་ཅིང་
གུས་པ་དང༌། འདིའི་སྤྱོད་པ་ལ་རྗེས་སུ་ཡི་རང་བར་གྱིས་ཤིག །སེམས་དཔའ་
ཆེན་པོ་འདིས་གློ་བུར་དུ་ལྷགས་པའི་མགྲོན་ལ་བྱམས་ཤིང་བརྩེ་བས་དེ་རིང་
ཆགས་པ་མེད་པར་ལུས་མེ་ནང་དུ་བོར་རོ། །ཨེ་མའོ་ཞེས་ངོ་མཚར་བའི་ཚིག་
བརྗོད་ནས། སེམས་དཔའ་ཆེན་པོ་འདིས་ཇི་ལྟར་རང་གི་ལུས་མཆིལ་མའི་ཐལ་
བ་བཞིན་དུ་ཆགས་པ་མེད་པར་བཏང་བ་དེ་ལྟར། སེམས་ཅན་རྨོངས་པ་བློ་མི་
- 461 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བརྟན་པ་རྣམས་ཀྱིས་ཡོ་བྱད་དམན་མ་གོས་རྙིང་པའི་དུམ་བུའམ་ཟས་ཀྱི་ལྷག་
རོལ་ཡང་ཐེ་ཚོམ་མེད་པར་གཏོང་མི་ནུས་སོ། །སྤྱིར་རི་བོང་ནི་དུད་འགྲོའི་རིགས་
ཡིན་པས་རི་བོང་ལྟ་བུའི་དུད་འགྲོའི་རིགས་ནི་གླེན་ཞིང་གཏི་མུག་པ་བློ་ཤིན་ཏུ་མི་
གསལ་བ་ཡིན་པ་ལ། རིགས་དེ་དང་འགལ་བའི་བསམ་པ་རྒྱ་ཆེན་པོ་བྱང་ཆུབ་ཀྱི་
སེམས་དང༌། སྤྱོད་པ་རྒྱ་ཆེན་པོ་ལུས་ལོངས་སྤྱོད་ཐམས་ཅད་ཕངས་པ་མེད་པར་
གཏོང་བ་དང་། སེམས་ཤིན་ཏུ་གསལ་བ་ལས་དཀར་ནག་གི་བླང་དོར་ཕྲ་རགས་
ཐམས་ཅད་མ་འདྲེས་པར་འབྱེད་ནུས་ཤིང་། ཇི་ལྟར་ངེས་པ་ལྟར་ལག་ཏུ་ལེན་
པའི་ཚུལ་ ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང༌།
ཤེས་རབ་ཀྱི་སྟོབས་ཡོངས་སུ་རྒྱས་པ་འདི་འདྲ་བ་ནི་འཇིག་རྟེན་ན་རྙེད་པར་
དཀའོ། །བསམ་བཞིན་དུ་དུད་འགྲོའི་རྟེན་བཟུང་སྟེ་སྤྱོད་པ་རླབས་པོ་ཆེ་འདི་ལྟར་
བྱེད་པ་ནི་ལྷ་དང་མི་བསོད་ནམས་མི་བྱེད་པ་རྣམས་ལ་དཔེ་བསྟན་པ་བཞིན་དུ་
བདག་ཉིད་ཆེན་པོ་འདི་ནི་འཇིག་རྟེན་ན་རྣམ་པར་གསལ་ལོ། །ཨེ་མའོ་ཞེས་ཡོན་
ཏན་སྣ་རེ་རེ་ནས་བསམ་གྱིས་མི་ཁྱབ་པས་ངོ་མཚར་བའི་ཚིག་བརྗོད་ནས། དེ་ལྟ་
བུའི་ སྤྱོད་ པ་རླབས་པོ་ཆེ་དེ་ ཡང་སྔོན་ཡུན་རིང་ པོ་ནས་གོམས་པའི་མཐུ་སྟེ།
སེམས་དཔའ་ཆེན་པོ་འདིས་སྔོན་ཐུགས་བསྐྱེད་པ་ནས་བསྐལ་བ་ཆེན་པོ་གྲངས་
མེད་པར་རྒྱལ་སྲས་ཀྱི་སྤྱོད་པའི་ཡོན་ཏན་གོམས་པར་བྱས་པ་སེམས་དཔའ་ཆེན་
པོ་འདི་ཡི་བློ་ལ་བསྒོས་པ་ནམ་ཡང་འབྲལ་མི་རུང་དུ་སོང་བ་དང་། ཨེ་མའོ་དེ་
ལྟར་གོམས་པའི་མཐུས་རྒྱལ་སྲས་དམ་པའི་སྤྱོད་པ་རླབས་པོ་ཆེ་ལ་ངང་གིས་
གཞོལ་བ་སྤྱོད་པ་རྒྱ་ཆེན་པོ་དུས་གསུམ་གྱི་སངས་རྒྱས་ཐམས་ཅད་ཀྱི་མཛད་པ་
རྣམ་ཐར་བཟང་པོ་གང་ཡིན་པ་དེ་བདག་ཉིད་ཆེན་པོ་འདི་ཡིས་བསྟན་པ་ཡིན་ནོ་
- 462 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞེས་རྒྱ་ཆེར་བསྔགས་སོ། །གཞུང་འདིའི་ཚིགས་བཅད་གཉིས་པའི་རྐང་པ་དང་པོ་
ལ་འགྱུར་གསར་དུ། འདི་ལྟའི་སྐྱེ་བ་དེ་དང་འགལ་བ་ཡི། །ཞེས་འབྱུང་ངོ༌། ། །
བརྒྱད་པ་བརྒྱ་བྱིན་གྱིས་སེམས་དཔའ་ཆེན་པོའི་སྤྱོད་པ་རྨད་དུ་བྱུང་བ་དེ་
ལྷ་མི་ཐམས་ཅད་ལ་བསྟན་པ་ནི། དེ་ནས་བརྒྱ་བྱིན་གྱིས་ཞེས་པ་ནས། རི་བོང་
མཚན་མ་ཅན་ཞེས་བསྒྲགས། །ཞེས་པའི་བར་ཏེ་། དེ་ནས་ལྷའི་དབང་པོ་བརྒྱ་
བྱིན་གྱིས་བྱང་སེམས་བདག་ཉིད་ཆེན་པོ་དེའི་ལས་ཏེ་རྫོགས་བྱང་བསྒྲུབ་པའི་
ཕྱིར་རང་གི་ལུས་ཀྱང་གཏོང་བར་མཛད་པའི་སྤྱོད་པ་ཁྱད་པར་ཅན་དེ་ཕྱི་མའི་སྐྱེ་
བོ་རྣམས་ལ་བསྟན་པར་བྱ་བའི་ཕྱིར་དང་། སྟོན་པ་ཐུགས་རྗེ་ཅན་དེས་སེམས་
ཅན་གྱི་དོན་དུ་སྔོན་བྱ་དཀའ་བའི་སྤྱོད་པ་འདི་ལྟར་མཛད་དོ་ཞེས་སྟོན་པའི་ཡོན་
ཏན་དང་བཀའ་དྲིན་དྲན་པར་བྱ་བ་དང་། བྱང་ཆུབ་སེམས་དཔའི་སྤྱོད་པ་ལ་རྗེས་
སུ་ཡི་རང་བྱ་བ་དང༌། དུད་འགྲོའི་རྟེན་ལ་ཡང་དགེ་བ་རླབས་ཆེན་པོ་དེ་ལྟ་བུ་བྱེད་
པ་བྱུང་ན་ལྷ་དང་མིའི་ལུས་ཐོབ་པ་རྣམས་ཀྱིས་དགེ་བའི་ལས་ལ་ཅིའི་ཕྱིར་མི་
འབད་སྙམ་དུ་ཆོས་སྤྱོད་པ་ལ་སྙིང་སྟོབས་བསྐྱེད་པར་བྱ་བ་དང༌། འགྲོ་བ་ཐམས་
ཅད་བསོད་ནམས་ཀྱི་ལས་བྱ་བ་ལ་བསྐུལ་བ་སོགས་འཇིག་རྟེན་ཐམས་ཅད་ལ་
ཕན་པར་བསམ་ནས་སུམ་ཅུ་རྩ་གསུམ་གྱི་དབུས་ཀྱི་ཁང་བཟང་མཆོག་རྣམ་པར་
རྒྱལ་བ་དང་། ལྷའི་མདུན་ས་ཆོས་བཟང་གི་ཁང་པ་བརྩེགས་པ་དང་། ཟླ་བའི་
དཀྱིལ་འཁོར་རྣམས་ལ་རི་བོང་གི་གཟུགས་བརྙན་གྱི་བརྒྱན་ཏེ་བཞག་གོ །དུས་
དེ་ནས་བཟུང་སྟེ་ཟླ་བའི་ དཀྱིལ་འཁོར་ཉ་གང་ བ་ ལ་མེ་ལོང་ གི་ དཀྱིལ་ན་
གཟུགས་བརྙན་ཤར་བ་བཞིན་དུ་རི་བོང་གི་གཟུགས་བརྙན་ཤར་བ་དེང་སང་དུ་
ཡང་སྐྱེ་བོ་ཀུན་ལ་རབ་ཏུ་མངོན་པར་མཛེས་པར་སྣང་ངོ༌། །བརྒྱ་བྱིན་གྱིས་ཟླ་
- 463 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བའི་དཀྱིལ་འཁོར་ལ་སེམས་དཔའ་ཆེན་པོ་རི་བོང་དུ་འཁྲུངས་པའི་གཟུགས་
བརྙན་བྲིས་ཏེ་བཞག་པ་དེ་ཕྱིན་ཆད་འཇིག་རྟེན་གྱི་སྐྱེ་བོ་ཐམས་ཅད་ཟླ་བ་ལ་རི་
བོང་མཚན་མ་ཅན་ཞེས་བསྒྲགས་སོ། །ཟླ་བའི་མིང་གི་རྣམ་གྲངས་གཞན་ཡང་
སྟོན་པ་ནི། ཀུ་མུ་ད་ཞེས་སོགས་ཚིག་རྐང་གཉིས་ཏེ། ཟླ་བ་ཤར་བས་མེ་ཏོག་ཀུ་
མུ་ད་རྣམས་ཁ་འབྱེད་པས་ཟླ་བ་ལ་ཀུནྡའི་གཉེན་དང་། བསིལ་ཟེར་ཅན་དང་།
མཚན་མོའི་མགོན་པོ་དང་། མཚན་མོའི་མཚན་མ་དང་། མཚན་མོའི་ནོར་བུ་དང་།
མཚན་མོའི་བདག་པོ་དང་། མཚན་མོར་བྱེད་པ་དང་། རི་དྭགས་མཚན་མ་ཅན་
དང་། བདུད་རྩིས་མཚན་དང་། བདུད་རྩི་འོད་ཅན་དང་། རི་བོང་འཛིན་པ་དང་།
རི་བོང་ཅན་སོགས་མིང་གི་རྣམ་གྲངས་མང་དུ་མཆིས་སོ། །
གསུམ་པ་དོན་བསྡུས་ཏེ་གདམས་པ་ནི། དེ་བས་ན་དེ་ལྟར་སེམས་ཅན་
ཆེན་པོ་དུད་འགྲོར་གྱུར་པ་རྣམས་ཀྱང་ཅི་ནུས་པར་སྦྱིན་པ་བྱེད་པར་མཐོང་ན།
མིར་གྱུར་པ་སུ་ཞིག་སྦྱིན་པ་མི་བྱེད། དེ་བཞིན་དུ་དུད་འགྲོར་གྱུར་པ་ཡང་ཡོན་
ཏན་ལ་དགའ་ན་དམ་པ་རྣམས་ཀྱིས་མཆོད་པར་འགྱུར་བའི་ཕྱིར་ཡོན་ཏན་ལ་
གུས་པར་བྱའོ་ཞེས་ཀྱང་བཤད་པར་བྱའོ། །ཞེས་པ་སྟེ། ཚིག་དོན་ནི་དངོས་ཟིན་
ལྟར་གོ་སླ་ལ། སྔོན་བྱུང་སྟོན་པའི་རྣམ་ཐར་ཉམས་ལེན་དུ་འཁྱེར་ཚུལ་ནི། སྟོན་
པ་ཐུགས་རྗེ་ཅན་དེ་ཉིད་རི་བོང་དུ་འཁྲུངས་པའི་ཚེ་དབེན་པའི་གནས་སུ་བྱང་ཆུབ་
ཀྱི་སེམས་རིན་པོ་ཆེས་ཀུན་ནས་བསླངས་ཏེ་སྦྱིན་པ་དང་ཚུལ་ཁྲིམས་ལ་སོགས་
པའི་སྤྱོད་པ་ཕྱིན་དྲུག་ལ་སློབ་ཅིང་། སྦྱིན་པ་ལ་སློབ་པའི་ཚེ་ཟང་ཟིང་གི་སྦྱིན་པ་
དང༌། ཆོས་ཀྱི་སྦྱིན་པ་དང༌། མི་འཇིགས་པའི་སྦྱིན་པ་གསུམ་ག་ལ་སློབ་པ་དང་།
ཆོས་ཀྱི་སྦྱིན་པ་བྱེད་པའི་ཚེ་གདུལ་བྱ་རྣམས་བསྡུ་བ་རྣམ་པ་བཞིའི་སྒོ་ནས་བསྡུས་
- 464 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏེ་ཆོས་སྟོན་པ་པོའི་མཚན་ཉིད་མཁས་པ་དང༌། སྙིང་བརྩེ་བ་སོགས་ཡོན་ཏན་
ཐམས་ཅད་དང་ལྡན་པ་དང་། ཆོས་ཉན་པ་པོའི་མཚན་ཉིད་བླ་མ་ལ་དད་ཅིང་གུས་
པ་དང་། རང་དབང་དོར་ཏེ་བླ་མའི་བཀའ་བཞིན་དུ་སྒྲུབ་པ་སོགས་སྣོད་རུང་གི་
མཚན་ཉིད་ཐམས་ཅད་དང་ལྡན་པར་བྱ་བ་དང༌། བཤད་བྱའི་ཆོས་ཀྱང་ཐེག་པ་
ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་འཁྲིད་པར་མཛད་པ་སོགས་སྔར་
རྒྱས་པར་བཤད་པ་དེ་ལྟར་རང་གི་རྒྱུད་ལ་སྦྱར་ཏེ། བཤེས་གཉེན་དམ་པ་ཚུལ་
བཞིན་དུ་བསྟེན་ནས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་བག་
ཆགས་ཅི་ཐེབས་བྱ་བ་དང༌། ལྷག་པར་སྦྱིན་པ་རྣམ་པ་ གསུམ་གྱི་ཉམས་ལེན་
སེམས་དཔའ་ཆེན་པོ་འཁོར་བཅས་ཀྱིས་ཇི་ལྟར་མཛད་པ་དེ་དག་ལ་འདུན་པ་
སྦྱོང་ཞིང་སྨོན་ལམ་དུ་བྱ་བ་དང་། རྗེས་སུ་ཡི་རང་བ་དང་། ཐ་ན་ཚིག་ཙམ་གྱིས་
ཀྱང་བློ་སྦྱོང་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །
བཞི་པ་ལེའུའི་མཚན་བསྟན་པ་ནི། རི་བོང་གི་སྐྱེས་པའི་རབས་ཏེ་དྲུག་
པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་
རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་ལས།
རྟོགས་བརྗོད་དྲུག་པའི་བཤད་པའོ།། །།
- 465 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
# # ︽
# & 2% > ཎ {༔ #
# % @ ཚོ +
# # % $ མྨེ, # %
༧
*#
3
ཉ ཚུ ༔ ཧོ༔



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
གེ ས ་པོ འི ་ སྐུ ལ ་ བ ཞག།
དེབ་བརྒྱ་དང་རེ་བཞི་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༡/༣ ༢)
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣ ༢
དཔར་གྲངས། ༠༠༠༡–༡ ༧༠༠
ISBN 978 - 7=80253 – 436 - 0/B. 123
གསུང་འབུམ་ཆ་ཚང་ལ་( དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- -北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… L.0雍… 2百….0喇嘛教
- 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第164卷)
雍增·益西坚赞文集
第1/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880 x 1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B.123
本文集总定价(1-32册): 1050.00元



..



ISBN 978-7-80253-436-0
9117878025 34360ll
本文集总定价(1-32 卷):1050.00 元
