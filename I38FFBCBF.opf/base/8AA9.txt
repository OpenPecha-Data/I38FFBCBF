༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
ISBN:
14PD2650
9787802534360
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༠
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༧/༣༢)
(༡༧༣༢)
180
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



ಕಳ ಸುಂದರ



E4
Es
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༧/༣༢)
//
ཝ་! ༧ ༽ ༈ །
"la
ཟ་འདསགས།
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
Pe
།
#e
o
།
།



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས། །
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



10
வி
2



དཀར་ཆག
བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་
སྙན་བརྒྱུད་མན་ངག་གི་གཏེར་མཛོད། .………………………….
མཆོད་པར་བརྗོད་པ། . …………………………
གདམས་པའི་ཁུངས་བཤད་པ། .……………………………………….
གདམས་པའི་ཆེ་བ་བཤད་པ། …………………………
གདམས་པ་དངོས་བཤད་པ།……………
ཐུན་གྱི་ངོ་བོ་ལ་ཇི་ལྟར་བྱ་བ། .…………………….
སྔོན་འགྲོ་ཇི་ལྟར་བྱ་བའི་ཚུལ། ………………
སྤྱིའི་སྔོན་འགྲོ། ，
ཁྱད་པར་གྱི་སྔོན་འགྲོ། .…… ………
དངོས་གཞི་ཇི་ལྟར་བྱ་བའི་ཚུལ། ……………
ཚོགས་ཀྱི་ཞིང་དུ་བླ་མ་ལྷ་ཚོགས་རྣམས་སྒོམ་པ།…
བླ་མ་ལྷ་ཚོགས་གསལ་འདེབས་ཚུལ་དངོས། .…………
ཡེ་ཤེས་པ་སྤྱན་དྲངས་ནས་དབྱེར་མེད་དུ་བྱ་ཚུལ། .……………
དེ་ལ་ཡན་ལག་བདུན་པ་མཎྜལ་དང་བཅས་པའི་མཆོད་པ་འབུལ་བ།
དད་གུས་ཆེན་པོའི་སྒོ་ནས་གསོལ་བ་འདེབས་པ། …………… (169)
ཕན་ཡོན་དང་ཉེས་དམིགས་བསམས་པའི་སྒོ་ནས་དད་གུས་གསལ་
，，，，，，，，
(28)
，，，，，，，
(57)
，，，，，，(85)
- 1 -



དཀར་ཆག་
，，，，，，，(209)
བཏབ་སྟེ་མཚན་སྔགས་ཀྱི་སྒོ་ནས་ཐུགས་རྒྱུད་བསྐུལ་བའི་གསོལ་
འདེབས་བྱ་ཚུལ། .…………………………………………………(169)
ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་ནས་གསོལ་བ་འདེབས་ཚུལ།. (180)
ཕྱི་ནང་གསང་བ་དེ་ཁོ་ན་ཉིད་ཀྱི་སྒོ་ནས་གསོལ་བ་འདེབས་ཚུལ། (197)
ཕུར་ཚུགས་གསོལ་འདེབས་ཀྱི་སྒོ་ནས་ཏིང་ངེ་འཛིན་གྱི་དབང་བཞི་
ལེན་ཚུལ། .……………………………………………………….
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་གྱི་
སྒོ་ནས་བློ་སྦྱོང་ཞིང་བྱིན་རླབས་ཞུ་བའི་ཚུལ། .………
ལམ་གྱི་རྩ་བ་བཤེས་གཉེན་བསྟེན་པའི་ཚུལ། .………
བསྟེན་ནས་བློ་ཇི་ལྟར་སྦྱོང་བའི་ཚུལ། .… …………
ལམ་ཐུན་མོང་བ་ལ་བློ་སྦྱོང་ཚུལ། .
ཐུན་མོང་མིན་པ་རྡོ་རྗེ་ཐེག་པའི་ལམ་ལ་བློ་སྦྱོང་ཚུལ། ……
མཇུག་ཏུ་ཇི་ལྟར་བྱ་བའི་ཚུལ། …….
ཐུན་མཚམས་སུ་ཇི་ལྟར་བྱ་བའི་ཚུལ། ……………………………
མཇུག་བྱང༌། …
，，，，，。(224)
，，，，，，(349)
，，，，，，(352)
-
2-



༄༅། །བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་
ཕྱེ་བ་སྙན་བརྒྱུད་མན་ངག་གི་གཏེར་མཛོད་
ཅེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་
པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། རབ་འབྱམས་རྒྱལ་བའི་འཁོར་ལོ་མ་
ལུས་པའི། །སྤྲོ་དང་བསྡུ་བའི་བྱེད་པོ་གཅིག་པུ་བ། །བདེ་ཆེན་མགོན་པོ་བླ་མ་
ལྷག་ པའི་ ལྷ། །བདག་ སྙིང་ པདྨོའི་ ཟེའུ་ འབྲུར་ རྟག་ཏུ་བཞུགས། །སྟོན་ པ་
མཉམ་མེད་ཐུབ་དབང་རྡོ་རྗེ་འཆང་། །རྒྱལ་ཚབ་མི་ཕམ་མགོན་དང་འཇམ་
པའི་དབྱངས། །གསང་བའི་བདག་པོ་ཕྱག་ན་རྡོ་རྗེ་སོགས། །ཐུབ་དབང་སྲས་
དང་བཅས་ལ་ཕྱག་འཚལ་ལོ། །ཟབ་མོའི་ལམ་འདིས་གྲུབ་པ་མཆོག་བརྙེས་
པ། །ཨིནྡྲ་བྷུ་ཏི་བདེ་བའི་མགོན་པོ་དང་། །ས་ར་ཧ་དང་ཀླུ་སྒྲུབ་ཡབ་སྲས་དང་། །
གྲུབ་ཆེན་ཀུན་ཏུ་དགེ་དང་ ལཱ་ ལི་ཏ། །ཏེ་ལོ་ནཱ་ རོ་ ཨ་ཏི་ཤ་ལ་ སོགས། །
འཕགས་ཡུལ་མཁས་གྲུབ་རྣམས་ལ་སྙིང་ནས་འདུད། །འཇམ་དཔལ་རྡོ་རྗེ་
རྒྱལ་བ་ཙོང་ཁ་པ། །འཇམ་དབྱངས་བཀའ་གྲུབ་མཁས་གྲུབ་སྐུ་མཆེད་དང་། །
ཟུང་འཇུག་གྲུབ་པ་ཆོས་ཀྱི་རྡོ་རྗེ་སོགས། །འཇམ་མགོན་ཡབ་སྲས་རྣམས་ལ་
སྙིང་ནས་འདུད། །བློ་བཟང་དགོངས་དོན་སྙན་བརྒྱུད་བསམ་འཕེལ་ནོར་བུ་
གྲུབ་པའི་རྒྱལ་མཚན་རྩེར་མཆོད་སྐུ་གསུམ་འདོད་དགུའི་ཆར་འབེབས་དབེན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ས་པ། །ཐུབ་བསྟན་ཡོངས་རྫོགས་ཁང་བཟང་རྩེ་མོར་བློ་བཟང་སྙན་བརྒྱུད་
ཆོས་ཀྱི་རྒྱལ་མཚན་རབ་བསྒྲེང་པཎ་ཆེན་ཆོས་ཀྱི་རྒྱལ་པོའི་ཞབས། །བློ་ཆེན་
བཟང་པོའི་དཔལ་མངའ་དབང་ཕྱུག་བརྒྱད་ལྡན་རྣམ་འདྲེན་རྒྱལ་ཀུན་ཡེ་ཤེས་
གཅིག་བསྡུས་ངག་གི་དབང་ཕྱུག་འཇམ་མགོན་ཆེ། །ཉམ་ཆུང་བདག་ཅག་
བྱམས་པས་སྐྱོང་ཞིང་མན་ངག་བདུད་རྩིས་གསོ་མཛད་བཀའ་དྲིན་མཚུངས་
མེད་རྣམས་ལ་ཀུན་ཏུ་ཕྱག་བགྱིད་དོ། །བློ་བཟང་རྡོ་རྗེ་འཆང་གི་ཐུགས་ཀྱི་
བཅུད། །ཚེ་གཅིག་སངས་རྒྱས་བསྒྲུབ་པའི་མྱུར་ལམ་མཆོག །ཤིན་ཏུ་གསང་
བའི་གནས་འདི་འབྱེད་པ་ལ། །གནས་གསུམ་མཁའ་འགྲོས་བདག་གི་གྲོགས་
མཛོད་ཅིག །
དེ་ལ་འདིར་མདོ་སྔགས་གསུང་རབ་ཐམས་ཅད་ཀྱི་སྙིང་པོ། སྔོན་བྱོན་
རྒྱལ་བ་རྣམས་ཀྱི་གཤེགས་ཤུལ། རྒྱ་བོད་མཁས་གྲུབ་དམ་པ་རྣམས་ཀྱི་ཐུགས་
དམ་གྱི་མཐིལ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བའི་
མན་ངག །གྲུབ་མཆོག་དྷརྨ་བཛྲ་ཡབ་སྲས་ཀྱི་བཀའ་སྲོལ། སྐལ་ལྡན་གྱི་སྐྱེས་
བུ་སངས་རྒྱས་ཀྱི་སར་མྱུར་བ་མྱུར་བར་འཁྲིད་པའི་ཐབས་ཟབ་མོ་ལམ་གྱི་
ལུས་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་ནི་གང་བཤད་པར་བྱ་བའི་
ཆོས་སོ། །
འདི་ལ་གསུམ། གདམས་པའི་ཁུངས་བཤད་པ་དང་། གདམས་པའི་ཆེ་
བ་བཤད་པ་དང༌། གདམས་པ་དངོས་ཇི་ལྟར་ཉམས་སུ་ལེན་པའི་ཚུལ་ལོ། །
དང་པོ་ནི། འདིར་བཤད་པར་བྱ་བའི་གདམས་ངག་གི་གཞུང་རྩ་བ་ནི་
པཎ་ཆེན་ཆོས་ཀྱི་རྒྱལ་པོ་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་མཛད་



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པའི་ལམ་གྱི་ལུས་ཡོངས་སུ་རྫོགས་པའི་ཟབ་ལམ་བླ་མའི་རྣལ་འབྱོར་རམ།
བླ་མ་མཆོད་པའི་ཆོ་ག་ཞེས་བྱ་བ་འདི་ཉིད་ཡིན་ལ། གདམས་པ་འདི་ནི་བོད་དུ་
རང་ བཟོ་ བྱས་ པ་མིན་ གྱིས། རྒྱལ་བའི་ བཀའ་དྲི་མ་མེད་ པ་ནས་ བྱུང་ བ་
འཕགས་ཡུལ་གྱི་མཁས་གྲུབ་དམ་པ་རྣམས་ཀྱིས་ཐུགས་ཉམས་སུ་བཞེས་ཤིང་
སྙན་ནས་སྙན་དུ་བརྒྱུད་དེ་བོད་ཡུལ་དུ་ཕེབས་པ། ཆོས་ཀྱི་རྒྱལ་པོ་ཙོང་ཁ་པ་
ཡབ་སྲས་ཀྱིས་མངོན་དུ་མཛད་ནས་གྲུབ་པའི་སྐྱེས་བུ་ཟམ་མ་ཆད་པ་ལས་བྱོན་
པ། བྱིན་རླབས་ཀྱི་དྲོད་མ་ཡལ་བའི་ཡིད་ཆེས་ཁུངས་ལྡན་ཡིན་ནོ་ཞེས་གོ་བའི་
ཆེད་དུ་གཞུང་འདིའི་དབུར། རྒྱ་གར་སྐད་དུ། གུ་རུ་པཱུ་ཛ་སྱ་ཀལྤ་ནཱ་མ། བོད་
སྐད་དུ། བླ་མ་མཆོད་པའི་ཆོ་ག་ཞེས་བྱ་བ། བཀའ་དྲིན་མཉམ་མེད་བླ་མ་དམ་
པ་རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་
དུས་དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ། གང་ལ་བརྟེན་
ན་སྐུ་གསུམ་བདེ་བ་ཆེ། །ཐུན་མོང་དངོས་གྲུབ་དང་བཅས་སྐད་ཅིག་ལ། །སྩོལ་
མཛད་འདོད་དགུའི་མཆོག་སྩོལ་ཡིད་བཞིན་ནོར། །རྡོ་རྗེ་ཅན་ཞབས་པདྨོར་
གུས་བཏུད་ནས། །སྐལ་བཟང་སློབ་མའི་ ཕན་བདེ་མ་ལུས་པ། །སྒྲུབ་པའི་
ཐབས་མཆོག་གཉིས་པ་དང་བྲལ་བ། །མདོ་རྒྱུད་དམ་པའི་མན་ངག་པད་ཚལ་
ལས། །འོངས་པའི་མེ་ཏོག་ཕྲེང་མཛེས་མགུལ་རྒྱན་སྤེལ། །ཞེས་གསུངས་ཏེ།
གསུང་འདི་དག་གིས་གདམས་པའི་ཁུངས་བསྟན་ཏོ། །དེ་ཡང་སྤྱིར་བོད་གཞུང་
ལ་རྒྱ་སྐད་ཀླད་དུ་སྨོས་པ་མི་དགོས་ཀྱང་། འདིར་རྒྱ་སྐད་ཀླད་དུ་སྨོས་ཏེ་སྐད་
གཉིས་ཤན་སྦྱར་མཛད་པ་ནི་དགོས་པ་ཤིན་ཏུ་ཆེའོ། །གདམས་ངག་འདི་རྒྱལ་
བའི་བཀའ་ཉིད་ལས་ཇི་ལྟར་བཤད། དམ་པ་བར་མ་ཆད་པ་ལས་བརྒྱུད་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཚུལ་ཡང་ཇི་ལྟ་བུ་སྙམ་ན། དེ་ནི ཤིན་ཏུ་གལ་ཆེ་བས་ཅུང་ཟད་ཅིག་བརྗོད་ན།
དཔལ་ལྡན་ཨ་ཏི་ཤ་དང་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ལུགས་སྲོལ་དྲི་མ་
མེད་པ་འདི་ལ་མན་ངག་གི་མཐར་ཐུག་རྒྱལ་བའི་བཀའ་ཉིད་ལ་བྱེད་དགོས་
པས། ལམ་གྱི་གནད་མཐར་ཐུག་པ་རྣམས་གང་དུ་ཡོད་ས་ནི་རྒྱལ་བའི་བཀའ་
དྲི་མ་མེད་པ་མདོ་སྡེ་དང་རྒྱུད་སྡེ་རིན་པོ་ཆེ་རྣམས་ཡིན་པས་དེ་དག་ནས་རྙེད་པ་
ཞིག་དགོས་ཀྱི། རྒྱལ་བའི་བཀའ་དང་མི་མཐུན་ན་ཟབ་མོར་གྲགས་པ་ཅི་འདྲ་
ཞིག་ཡིན་ཡང་ཡིད་བརྟན་དུ་མི་རུང་སྟེ། བྱམས་པ་མགོན་པོས། གང་ཕྱིར་རྒྱལ་
ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་ལུས་དེ་ཉིད་
མཆོག་ནི་ཚུལ་བཞིན་ཀུན་མཁྱེན་ གྱིས་མཁྱེན་གཞན་མིན་པ། །དེ་ ཕྱིར་དྲང་
སྲོང་རང་ཉིད་ཀྱིས་བཞག་མདོ་སྡེ་གང་ཡིན་དེ་མི་དཀྲུག །ཐུབ་ཚུལ་བཤིག་
ཕྱིར་དེ་ཡང་དམ་ཆོས་ལ་ནི་གནོད་པ་བྱེད་པར་འགྱུར། །ཞེས་གསུངས། ལམ་
གྱི་གནད་རྣམས་རྒྱལ་བའི་བཀའ་ཉིད་ལ་བཞུགས་ན་སྙན་བརྒྱུད་ཀྱི་མན་ངག་
རྣམས་ཅི་དགོས་སྙམ་ན། དེ་ནི་ལམ་གྱི་གནད་མ་རིག་པ་ཡིན་པས་སྙན་བརྒྱུད་
ཀྱི་མན་ངག་ངེས་པར་དགོས་ཏེ། དེ་མེད་པར་རྒྱལ་བའི་བཀའ་ལ་གྱ་ཚོམ་གྱིས་
ཞུགས་ཀྱང་དགོངས་པ་མི་རྙེད་ཅིང་ལམ་བགྲོད་ནུས་པ་མི་སྲིད་དོ། །དཔེར་ན།
རྒྱ་མཚོའི་ནང་ན་ཡིད་བཞིན་གྱི་ནོར་བུ་རིན་པོ་ཆེ་ཡོད་ཀྱང་། དེད་དཔོན་
ཐབས་ལ་མཁས་པའི་ལམ་རྒྱུས་ལ་བརྟེན་ཏེ་བཅིང་བ་དམ་པོས་བཅིངས་པའི་
གྲུ་ཡིད་ཆེས་སུ་ཞུགས་ནས་དེད་དཔོན་གྱི་རྗེས་སུ་འགྲོ་དགོས་ཀྱི། དེད་དཔོན་
དང་གྲུ་ལ་མ་བརྟེན་པར་རྒྱ་མཚོར་གྱ་ཚོམ་དུ་ཞུགས་ཀྱང་ནོར་བུ་མི་ལོན་པར་
མ་ཟད་རང་སྲོག་ཀྱང་ཉམས་པར་འགྱུར་བ་བཞིན་ནོ། །དེ་ལྟར་ཡང་བཤད་
-
4 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རྒྱུད་རྡོ་རྗེ་ཕྲེང་བ་ལས། མན་ངག་མེད་པའི་བཟླས་པ་ནི། །སྔགས་ཀྱི་རྒྱལ་པོ་
བློ་རྨོངས་བྱེད། །དེ་ཡིས་དཀའ་བ་ཅི་བྱས་ཀྱང་། །ཆུ་བསྲུབས་མར་ནི་མི་འབྱུང་
ལྟར། །དེ་ བཞིན་ མན་ ངག་ དང༌ བྲལ་ སྔགས། །སྐྱེས་ བུས་ ཇི་ སྲིད་ འཚོ་ ཡི་
བར། །བཟླས་ཀྱང་དེ་ཡི་འབྲས་བུ་ཡི། །ཆ་ཙམ་ཐོབ་པར་མི་འགྱུར་རོ། །མི་
ཤེས་པ་ཡི་མི་འགའ་ཞིག །རྒྱ་མཚོ་བཞི་ཡི་ཕ་མཐའ་ཡི། །ས་ལ་ཤིན་ཏུ་འགྲོ་
འདོད་པ། །ལམ་ནི་ གང་ ཡིན་ མི་འདྲི་གང་། །དེ་ལྟར་བདག་ཉིད་འགྲོ་བར་
བྱེད། །དེ་བཞིན་དཀའ་བ་ཆེར་བྱེད་པའི། །མན་ངག་དང་ བྲལ་སྒྲུབ་པ་པོ། །
འབྲས་བུ་མེད་ཕྱིར་མཁས་པ་ཡང་། །སྒྲུབ་པ་པོ་ནི་ཁོང་ཁྲོ་སྐྱེས། ཁོང་ཁྲོ་སྐྱེས་
པའི་ སྐད་ ཅིག་ ལ། །འབྲས་ བུ་ མེད་ ཅིང་ ངུ་ འབོད་ འགྲོ །དེ་ ཕྱིར་ འབད་ པ་
ཐམས་ཅད་ཀྱིས། །དད་པས་བླ་མ་བརྒྱུད་པ་ལས། །མན་ངག་དག་ནི་བསླབ་
པར་བྱ། །ཞེས་དང་། ཡེ་ཤེས་གྲུབ་པ་ལས་ཀྱང་། སྐྱ་བ་འཛིན་པ་མེད་པ་ཡི། །
གྲུ་ཡིས་ཕ་རོལ་ཕྱིན་མི་འགྱུར། །ཡོན་ཏན་ཐམས་ཅད་རབ་རྫོགས་ཀྱང་། །བླ་
མ་མེད་ན་སྲིད་མཐར་མིན། །ཞེས་གསུངས། དེས་ན་རྒྱལ་བས་ཆོས་ཀྱི་རྣམ་
གྲངས་མཐའ་ཡས་མུ་མེད་པ་ཞིག་བཀའ་སྩལ་ལ། དེ་ཡང་གདུལ་བྱའི་ཁམས་
དང་བསམ་པ་དང་དབང་པོ་ལ་གཟིགས་ནས་གསུངས་པས། ལྟ་བའི་གནད་ལ་
སོགས་པའི་དོན་འགའ་ཞིག་དྲང་དོན་དགོངས་པ་ཅན་དུ་གསུངས་པ་མང་དུ་
ཡོད་ཀྱང་། ལམ་གྱི་རྩ་བ་བླ་མ་བསྟེན་ཅིང་མཆོད་པའི་ཚུལ་འདི་ལ་ནི་གསུང་
རབ་ཐམས་ཅད་མི་མཐུན་པ་མེད་པར་དགོངས་པ་གཅིག་དང་དབྱངས་གཅིག་
གིས་ཤིན་ཏུ་གལ་ཆེ་བར་གསུངས། དེ་ཡང་རྒྱལ་བའི་བསྟན་པ་ལ་འཇུག་པའི་
སྒོ་དང་པོ་སྐྱབས་སུ་འགྲོ་བ་དང་། དེ་རྩོམ་བྱེད་དུ་བྱས་ནས་དགེ་བསྙེན། རབ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བྱུང་། དགེ་ཚུལ། བསྙེན་རྫོགས་ཀྱི་སྡོམ་པ་ལེན་པ་ཐམས་ཅད་བླ་མ་ཁོ་ན་ལ་
རག་ལས་ཤིང་། དེ་དག་གི་ཚེ་མཁན་པོ་དང་སློབ་དཔོན་ཇི་ལྟར་འཚོལ་བའི་
ཚུལ། རྙེད་ནས་ཇི་ལྟར་བསྟེན་ཚུལ། དེ་ནས་སྤང་བླང་ཞུ་བའི་ཕྱིར་གནས་ཀྱི་
སློབ་དཔོན་འཚོལ་ལུགས། ཐོས་བསམ་སྒོམ་གསུམ་གྱི་ཕྱིར་ཀློག་པའི་སློབ་
དཔོན་འཚོལ་ལུགས། རྙེད་ནས་ཇི་ལྟར་བསྟེན་ཚུལ། བླ་མ་དེ་དག་ལ་བཀུར་
སྟི་དང་སྲི་ཞུའི་མཆོད་པ་ཇི་ལྟར་བྱ་ཚུལ། སྟོན་པར་བལྟས་ཏེ་བསམ་པས་
བསྟེན་ཚུལ། ལུས་ངག་གི་བསྙེན་བཀུར་དང་བཀའ་བཞིན་སྒྲུབ་པ་སྦྱོར་བས་
བསྟེན་ཚུལ་རྣམས་འདུལ་བ་ལུང་ལས་རྒྱ་ཆེར་གསུངས། ཐེག་པ་ཆེན་པོའི་
མདོ་སྡེ་རྣམས་སུ་བླ་མ་བསྟེན་ཅིང་མཆོད་པའི་ཚུལ་རྒྱ་ཆེར་གསུངས་ཏེ། མདོ་
སྡེ་ཕལ་པོ་ཆེ་ལས་བྱང་ཆུབ་སེམས་དཔའ་གཞོན་ནུ་ནོར་བཟང་གིས་བཤེས་
གཉེན་ཇི་ལྟར་བསྟེན་པའི་ཚུལ་རྣམས་གསུངས་ནས་ཕྱི་རབས་ཀྱི་གདུལ་བྱ་
རྣམས་ཀྱིས་ཀྱང་དེ་བཞིན་བྱ་དགོས་པར་གསུངས། ཤེར་ཕྱིན་གྱི་མདོ་སྡེ་རིན་
པོ་ཆེ་ནས་ཤེར་ཕྱིན་ཟབ་མོས་དོན་རྙེད་པ་དགེ་བའི་བཤེས་གཉེན་ཁོ་ན་ལ་
རག་ལས་པ་དང༌། དགེ་བའི་བཤེས་གཉེན་ལ་བརྟེན་ནས་ལམ་བགྲོད་དགོས་
པར་ གསུངས་ཏེ། བརྒྱད་སྟོང་པ་ལས། བཅོམ་ལྡན་འདས་ བྱང་ ཆུབ་ སེམས་
དཔའ་སེམས་དཔའ་ཆེན་པོ་ལས་དང་པོ་པས་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་ཇི་ལྟར་གནས་པར་བགྱི། ཇི་ལྟར་བསླབ་བར་བགྱི། དེ་སྐད་ཅེས་གསོལ་བ་
དང༌། བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་
བཀའ་སྩལ་ཏོ། །རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་
པོ་ལས་དང་པོ་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པར་འདོད་པས་དགེ་
-
6
-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བའི་བཤེས་གཉེན་དག་ལ་བསྙེན་པར་བྱ་བསྟེན་པར་བྱ་བསྙེན་བཀུར་བྱའོ། །
ཞེས་དང་། ལྷག་པའི་བསམ་པ་ལ་ཡང་དག་པར་ཞུགས་ཤིང་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་
པས། དང་པོ་ཉིད་དུ་དགེ་བའི་བཤེས་གཉེན་དག་ལ་བསྙེན་པར་བྱ་གུས་པར་
བྱ་བསྙེན་བཀུར་བྱའོ། །ཞེས་གསུངས། བླ་མ་ཇི་ལྟར་བསྟེན་པའི་ཚུལ་ནི་རྟག་
ཏུ་ངུས་ཆོས་འཕགས་ཇི་ལྟར་བསྟེན་པ་ལྟར་དུ་བྱ་དགོས་པར་གསུངས་ཏེ།
རྟག་ཏུ་ངུས་ནི་སངས་རྒྱས་ཐམས་ཅད་ལས་དགེ་བའི་བཤེས་གཉེན་ལྷག་པར་
བལྟས་ཤིང༌། སངས་རྒྱས་ཐམས་ཅད་མཆོད་པ་བས་དགེ་བའི་བཤེས་གཉེན་
མཆོད་པ་དོན་ཆེ་བར་གཟིགས་ནས། ལུས་སྲོག་ལོངས་སྤྱོད་ཐམས་ཅད་ཕངས་
པ་མེད་པར་བཏང་ནས་དགེ་བའི་བཤེས་གཉེན་ཆོས་འཕགས་བསྟེན་ཅིང་
མཆོད་པ་དང་། དེའི་མཐུས་ས་ལམ་མྱུར་དུ་བགྲོད་པར་གསུངས་ཏེ། འདི་དག་
གི་ཁུངས་རྣམས་དྲངས་ན་ཡི་གེ་མངས་སུ་དོགས་པས་མདོ་སྡེ་རིན་པོ་ཆེ་ཉིད་
ལ་བལྟས་ནས་ངེས་པ་བརྟན་པོ་བསྐྱེད་དོ། །མདོར་ན་བྱང་ཆུབ་སེམས་དཔའི་
སྡེ་སྣོད་ལས། བྱང་ཆུབ་སེམས་དཔའི་སྤྱོད་པ་ཐམས་ཅད་འཐོབ་ཅིང་ཡོངས་སུ་
རྫོགས་པ་དང་། དེ་བཞིན་དུ་ཕ་རོལ་ཏུ་ཕྱིན་པ་དང་ས་དང་བཟོད་པ་དང་ཏིང་
ངེ་འཛིན་དང་མངོན་པར་ཤེས་པ་དང་གཟུངས་དང་སྤོབས་པ་དང་བསྔོ་བ་དང་
སྨོན་ལམ་དང་སངས་རྒྱས་ཀྱི་ཆོས་ཐམས་ཅད་འཐོབ་ཅིང་ཡོངས་སུ་རྫོགས་པ་
ནི་བླ་མ་ལ་རག་ལས། བླ་མ་རྩ་བར་གྱུར། བླ་མ་ལས་བྱུང༌། བླ་མ་སྐྱེ་གནས་
དང་སྐྱེ་མཆེད་དུ་གྱུར། བླ་མས་བསྐྱེད། བླ་མས་སྤེལ། བླ་མ་ལ་བརྟེན། བླ་མ་
རྒྱུར་གྱུར་པ་དག་གོ །ཞེས་གསུངས་པ་ལྟར། ཡོན་ཏན་ཐམས་ཅད་བླ་མ་ཁོ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ནའི་བཀའ་དྲིན་ལ་ལྟོས་པས་བླ་མའི་རྣལ་འབྱོར་ལམ་གྱི་སྲོག་ཏུ་བྱེད་དགོས་པ་
ནི་ཐེག་པ་ཆེན་པོའི་སྡེ་སྣོད་ཐམས་ཅད་ཀྱི་དགོངས་པའོ། །རྒྱུད་སྡེ་རིན་པོ་ཆེ་
རྣམས་ནས་ནི་བླ་མ་ཉིད་ལམ་གྱི་རྩ་བར་ནན་ཏན་ཤིན་ཏུ་ཆེ་བར་བསྔགས་ཏེ།
གསང་སྔགས་རྒྱུད་སྡེ་བཞི་ག་ནས་སྔགས་ཀྱི་ལམ་བགྲོད་པ་ཐོག་མར་བླ་མས་
དབང་བསྐུར་ཏེ་བྱིན་གྱིས་བརླབས་པ་ལ་ལྟོས་པ་དང༌། དེ་ནས་དམ་ཚིག་དང་
སྡོམ་པ་བསྲུང་བ་ལམ་གྱི་གཞིར་མེད་དུ་མི་རུང་བ་དང་། དམ་ཚིག་ཐམས་ཅད་
ཀྱི་ནང་ནས་བླ་མའི་དམ་ཚིག་གཙོ་བོ་ཡིན་པ་དང་། དམ་ཚིག་དང་སྡོམ་པ་ལ་
གནས་ནས་ལམ་བགྲོད་པའི་ཚེ་བླ་མ་དང་ལྷག་པའི་ལྷ་དབྱེར་མེད་པའི་རྣལ་
འབྱོར་ལ་གནས་ནས་ལམ་བགྲོད་དགོས་པར་གསུངས་ཏེ། རྒྱུད་སྡེ་བཞི་སོ་སོ་
ནས་ཇི་ལྟར་གསུངས་པའི་ཁུངས་རྣམས་དྲངས་ན་མངས་སུ་དོགས་པས་རྒྱུད་སྡེ་
རིན་པོ་ཆེ་དེ་དག་ཉིད་ལས་ཤེས་པར་བྱའོ། །ལྷག་པར་གདམས་ངག་འདིའི་རྩ་
བའི་ཁུངས་མཐར་ཐུག་པ་ནི་དཔལ་གསང་བ་འདུས་པ་རྩ་བཤད་ཀྱི་རྒྱུད་
རྣམས་ཡིན་ལ། དེ་ཡང་ གསང་བ་འདུས་པའི་རྩ་རྒྱུད་དུ་ བླ་མ་དང་དཀྱིལ་
འཁོར་པའི་ལྷ་ལ་ཇི་ལྟར་མཆོད་པའི་ཚུལ་དང་། བླ་མ་དང་རྡོ་རྗེ་འཆང་དབྱེར་
མེད་པའི་རྣལ་འབྱོར་ལ་གནས་ནས་ལམ་རིམ་གཉིས་ཇི་ལྟར་བགྲོད་པའི་ཚུལ་
རྣམས་ཚང་བར་གསུངས་མོད་ཀྱང་། མཐའ་དྲུག་དང་ཚུལ་བཞིས་རྒྱས་བཏབ་
པས་རྡོ་རྗེའི་མདུད་པ་དབྱེ་བར་དཀའ་བ་རྒྱལ་བ་རང་ཉིད་ཀྱིས་ཤིན་ཏུ་གསང་
བའི་རྒྱ་བཀྲོལ་ཏེ་གདུལ་བྱའི་དོན་དུ་གསལ་བར་འཆད་པ་རྡོ་རྗེ་ཕྲེང་བ་ལ་
སོགས་པའི་བཤད་རྒྱུད་རྣམས་མཛད་པས། བླ་མའི་རྣལ་འབྱོར་འདིའི་གནད་
རྣམས་བཤད་རྒྱུད་རྡོ་རྗེ་ཕྲེང་བ་ལས་ཞིབ་ཏུ་འབྱུང་སྟེ། ཐོག་མར་བླ་མ་དང་
- 8 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
སློབ་མའི་མཚན་ཉིད་བརྟག་པ། དེ་ནས་བླ་མ་ཇི་ལྟར་བསྟེན་པའི་ཚུལ། བླ་མ་
དང་ལྷག་པའི་ལྷ་དབྱེར་མེད་དུ་ལྟ་ལུགས། བླ་མའི་སྐུའི་དཀྱིལ་འཁོར་སྒོམ་
ལུགས། དེ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་འབུལ་ལུགས། དེ་
ནས་ ལམ་ རིམ་ གཉིས་ སྒོམ་ལུགས་རྣམས་སྟོན་ཏེ། ཁུངས་རྣམས་དྲངས་ན་
མངས་སུ་དོགས་ཤིང་སྐབས་སུ་བབ་པ་ཅུང་ཟད་དངོས་གཞིའི་སྐབས་སུ་སྟོན་
ནོ། །དེ་ལྟར་རྒྱལ་བས་མདོ་རྒྱུད་རྣམས་སུ་རྒྱ་ཆེར་གསུངས་པ་རྗེ་བཙུན་བྱམས་
པ་དང་། རྗེ་བཙུན་འཇམ་པའི་དབྱངས་དང༌། གསང་བའི་བདག་པོ་ཕྱག་ན་རྡོ་
རྗེ་ལ་སོགས་པ་ཞིང་འདིར་སྟོན་པའི་འཁོར་གྱི་ཚུལ་དུ་བྱོན་པ་རྣམས་ལ་ཡོངས་
སུ་རྫོགས་པར་མངའ་ཞིང་། དེ་ནས་བདག་ཉིད་ཆེན་པོ་ཀླུ་སྒྲུབ་ཡབ་སྲས་དང་།
ཐོགས་མེད་སྐུ་མཆེད་དང༌། རྒྱལ་པོ་ཨིནྡྲ་བྷཱུ་ཏི། གྲུབ་ཆེན་མགོན་པོ་བདེ་བ་
ཆེན་པོ། གྲུབ་ཆེན་ས་ར་ཧ། ཤ་བ་རི་པ། ལཱ་ཨི་པ། ལཱ་ལི་ཏ་སོགས་དང་། ཏེ་
ལོ་ནཱ་ རོ་ སོགས་འཕགས་ཡུལ་ གྱི་གྲུབ་ཆེན་ རྣམས་ ཀྱིས་ཐུགས་ ཉམས་ སུ་
བཞེས་ཤིང༌། ཕྱི་རབས་ཀྱི་གདུལ་བྱའི་དོན་དུ་མན་ངག་ཡི་གེར་འགོད་པའང་
མང་དུ་མཛད་དེ། གྲུབ་ཆེན་མགོན་པོ་བདེ་བ་ཆེན་པོས་གསང་བ་འདུས་པ་རྩ་
བཤད་ཀྱི་སྙིང་པོའི་དོན་གསལ་བར་སྟོན་པ་གསང་བ་གྲུབ་པ་ཞེས་བྱ་བ་མཛད་
དེ། དེར་བླ་མ་ལྷའི་རྣལ་འབྱོར་ལམ་གྱི་སྲོག་ཏུ་བྱེད་ཚུལ་འདི་ཉིད་རྩལ་དུ་
བཏོན་ནས་ཡང་དང་ཡང་དུ་གསུངས། དེའི་རྗེས་སུ་འབྲངས་ཏེ་ཡེ་ཤེས་གྲུབ་
པ་དང་། དེ་ཁོ་ན་ཉིད་གྲུབ་པ་ལ་སོགས་པ་གྲུབ་པའི་སྡེ་གཞན་རྣམས་དང༌།
སྙིང་པོའི་ཆོས་སྐོར་དུ་གྲགས་པ་བྲམ་ཟེ་ཆེན་པོའི་དོ་ཧའི་སྐོར་རྣམས་སུ་ཡང་བླ་
མའི་རྣལ་འབྱོར་ལམ་གྱི་སྲོག་ཏུ་བྱེད་ཚུལ་ཡང་དང་ཡང་དུ་གསུངས། བདག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཉིད་ཆེན་པོ་མགོན་པོ་ཀླུ་སྒྲུབ་ཀྱིས་འདུས་པ་རྩ་བཤད་ཀྱི་སྙིང་པོའི་དོན་ལམ་
རིམ་པ་ལྔར་བསྒྲིགས་པ་རིམ་ལྔའི་གཞུང་མཛད་ཅིང་། དེ་ཉིད་དུའང་བླ་མའི་
རྣལ་འབྱོར་ལམ་གྱི་སྲོག་ཏུ་བྱེད་པ་དང་། སངས་རྒྱས་ཐམས་ཅད་མཆོད་པ་
བས་བླ་མ་མཆོད་པ་དོན་ཆེ་བ་སོགས་རྒྱ་ཆེར་གསུངས། མདོར་ན་འཕགས་
ཡུལ་གྱི་གྲུབ་ཆེན་ཐམས་ཅད་དགོངས་པ་མཐུན་པར་བླ་མའི་རྣལ་འབྱོར་ལམ་
གྱི་སྲོག་ཏུ་བྱེད་ ཚུལ་ འདི་ རང་ རང་གི་གཞུང་དང་མན་ངག་ཐམས་ཅད་དུ་
གསུངས་ཤིང༌། འཕགས་ཡུལ་གྱི་གྲུབ་ཆེན་ཐམས་ཅད་ཀྱི་མན་ངག་ཡོངས་སུ་
རྫོགས་པར་མངའ་བ་ནི་དཔལ་ཨ་ཏི་ཤ་ཡིན་ལ། དཔལ་ལྡན་ཨ་ཏི་ཤས་ནི་
ཐེག་པ་ཆེན་པོའི་ས་ལམ་ཐམས་ཅད་བླ་མ་ཁོ་ནའི་དྲིན་གྱིས་བགྲོད་དགོས་པར་
གསུངས་ཏེ། འབྲོམ་རིན་པོ་ཆེས་བོད་ལ་སྒོམ་སྒྲུབ་བྱེད་པ་མང་པོ་ཡོད་པ་ལ་
ཡོན་ཏན་ཁྱད་ པར་ཅན་བརྙེས་ པ་མི་བདོག་ཞུས་པས། ཇོ་བོའི་ཞལ་ནས།
ཐེག་ཆེན་གྱི་ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་བླ་མ་ལ་བརྟེན་ནས་སྐྱེ་བ་
ལ། ཁྱེད་ བོད་ བླ་ མ་ ལ་ ཐ་མལ་ པའི་ འདུ་ ཤེས་ ལས་མེད་ ག་ ན་ སྐྱེ། ཞེས་
གསུངས། ཇོ་བོ་ རྗེ་ ཉིད་ ཀྱང་ བླ་མའི་རྣལ་ འབྱོར་ ཐུགས་ དམ་ གྱི་ སྙིང་ པོར་
མཛད། རྒྱ་བོད་ཐམས་ཅད་དུ་འཕྲིན་ལས་ཀྱི་ཁྱབ་གདལ་ཆེ་བའང་དེའི་མཐུ་
ཡིན་པར་གསུངས་ཏེ། ཁོ་བོ་ལ་ཡོན་ཏན་དུ་བྱ་བ་སེམས་བཟང་པོ་བག་ཙམ་
ཞིག་ ཡོད། འདི་ གསེར་ གླིང་ པའི་ བཀའ་ དྲིན་ ཡིན། ཞེས་ གསུངས་ ཞིང་། ཇོ་
བོའི་གདམས་ངག་ཐམས་ཅད་ཀྱི་རྩ་བ་ལམ་སྒྲོན་དུ། བླ་མ་རྣམས་ཀྱིས་བསྟན་
པ་ཡི། །ཡང་དག་ཐབས་ནི་བཤད་པར་བྱ། །ཞེས་སོགས་ཡོན་ཏན་ཕྲ་མོ་ཞིག་
ཚུན་ཆད་བླ་མ་ཁོ་ནའི་བཀའ་དྲིན་དུ་གསུངས་པ་དང༌། བླ་མའི་རྣལ་འབྱོར་
- 10 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལམ་གྱི་སྲོག་ཏུ་བྱས་ནས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་
ལ་སློབ་ཚུལ་རྒྱ་ཆེར་གསལ་བར་མཛད་པ་ལྟར་རོ། །དེ་ལྟར་ཐུབ་དབང་རྡོ་རྗེ་
འཆང་ནས་འཕགས་ཡུལ་གྱི་མཁས་གྲུབ་དམ་པ་རྣམས་ལ་རིམ་གྱིས་བརྒྱུད་དེ་
དཔལ་ཨ་ཏི་ཤའི་བར་དང་། དཔལ་ལྡན་ཨ་ཏི་ཤ་ནས་བརྒྱུད་པ་རྣམས་གྲྭ་
སྐོར་མཁན་ཆེན་དང་ལྷོ་བྲག་གྲུབ་ཆེན་གཉིས་ལ་རྗེ་རིན་པོ་ཆེས་གསན་ཅིང་།
ཡང་ནཱ་རོ་པ་ནས་ལྷོ་བྲག་མར་པ་ལ་བརྒྱུད་པ་དང་། རྒྱ་གར་གྲུབ་ཆེན་མང་པོ་
ནས་རྗེ་འགོས་ལ་བརྒྱུད་པ་དང་། རྀ་མཐིང་པ་སྐུ་མཆེད་ནས་བརྒྱུད་པ་སོགས་
འཕགས་ཡུལ་ནས་བྱོན་པའི་མན་ངག་ཁུངས་མ་རྣམས་རྗེ་རིན་པོ་ཆེ་བླ་མ་ཁྱུང་
པོ་ལྷས་པ་དང་ཆོས་རྗེ་དོན་གྲུབ་རིན་ཆེན་དང༌། སྤྱན་སྔ་གྲགས་པ་བྱང་ཆུབ་
དང༌། རྗེ་བཙུན་རེད་མདའ་པ་སོགས་ལས་ཡོངས་སུ་རྫོགས་པར་གསན། ཉེ་
བརྒྱུད་ཐུན་མོང་མིན་པ་ནི་རྗེ་རིན་པོ་ཆེས་ཐོག་མར་བླ་མ་དབུ་མ་པས་ལོ་ཙཱ་
བྱས་ཏེ་རྗེ་བཙུན་འཇམ་པའི་དབྱངས་ལ་མདོ་སྔགས་ཀྱི་ཆོས་མཐའ་ཡས་པ་
གསན་ཅིང་། ཕྱིས་རྗེ་བཙུན་འཇམ་པའི་དབྱངས་ཉིད་ཀྱིས་ཞལ་མངོན་སུམ་དུ་
བསྟན་ཏེ་ སྤྱིར་མདོ་ སྔགས་ ཀྱི་ལམ་ གྱི་གནད་མཐའ་དག་དང༌། ལྷག་ པར་
འཕགས་པ་ཀླུ་སྒྲུབ་ཀྱིས་རྒྱལ་བའི་དགོངས་པ་མཐར་ཐུག་པར་བཀྲལ་བའི་
ཟབ་མོ་དབུ་མའི་ལྟ་བ་སྣང་བས་ཡོད་མཐའ་སེལ་ཞིང་སྟོང་པས་མེད་མཐའ་
སེལ་བའི་ཚུལ་དང་། ལམ་རིམ་པ་ལྔའི་ངོ་བོ། གྲངས་ངེས། གོ་རིམ་སོགས་
མཐའ་དག་གསན་ཅིང༌། སླར་ཡང་མགོན་པོ་འཇམ་པའི་དབྱངས་ལ་ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པ་ཚད་མེད་པ་ཕུལ་ཏེ་གསོལ་བ་ཤུགས་དྲག་
ཏུ་འདེབས་པར་མཛད་པས། རྗེ་བཙུན་འཇམ་པའི་དབྱངས་ཀྱིས་མདོ་སྔགས་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གཉིས་ཀའི་ལམ་གྱི་ལུས་ཡོངས་སུ་རྫོགས་པའི་སྙན་བརྒྱུད་ཀྱི་མན་ངག་མཐར་
ཐུག་པ་རྣམས་གནང་ཞིང་། དེའི་ཚེ་ རྗེ་བཙུན་ལ་མྱུར་བ་ལས་ཀྱང་ཆེས་མྱུར་
བར་རྡོ་རྗེ་འཆང་གི་སར་འགྲོད་པ་ལ་ཇི་ལྟར་བགྱི་དགོས་ཞེས་ཞུས་པ་ན། བླ་
མ་དང་ ཡི་དམ་དབྱེར་མེད་པའི་རྣལ་འབྱོར་འདི་ཉིད་ལམ་ཀྱི་སྲོག་ཏུ་བྱེད་
དགོས་ཚུལ་དང༌། བླ་མའང་གང་བྱུང་གིས་མི་ཆོག་ལམ་ གྱི་ ལུས་ཡོངས་སུ་
རྫོགས་པ་ལ་འཁྲིད་ནུས་པ་ཞིག་དགོས་ཚུལ་དང་། ཡི་དམ་ཡང་བདེ་གསང་
འཇིགས་གསུམ་ཡ་མ་བྲལ་བ་དགོས་ཚུལ་དང༌། ཆོས་སྐྱོང་ཡང་མགོན་པོ་ཕྱག་
དྲུག་པ། དམ་ཅན་ཆོས་རྒྱལ། རྣམ་ཐོས་སྲས་གསུམ་བསྟེན་དགོས་ཚུལ་དང༌།
གྲོགས་ཀྱང་བླ་མ་ཡི་དམ་ཆོས་སྐྱོང་རྣམས་མཐུན་པ་ཞིག་དགོས་ཚུལ་སོགས་
གསུངས་ཤིང་། དེའི་ཚེ་ རྗེ་བཙུན་འཇམ་པའི་དབྱངས་ཀྱིས་རྗེ་རིན་པོ་ཆེ་དང་
གྲུབ་ཆེན་འཇམ་དཔལ་རྒྱ་མཚོ་བ་དང་སྐལ་ལྡན་གྱི་ལྷ་ཁ་ཤས་དང་བཅས་པ་
ལ་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་སྤྲུལ་པའི་གླེགས་བམ་ཆེན་མོ་
དང་བཅས་པ་གནང་། གསང་བ་ལས་ཀྱང་ཆེས་གསང་བར་མཛད་ནས་སུ་
ལའང་མི་མངོན་པར་མཛད་དོ། །བླ་མའི་རྣལ་འབྱོར་ཐུན་མོང་མིན་པ་འདི་ཉིད་
ནི་བླ་མ་ལྔ་བཅུ་པའི་རྣམ་བཤད་དང་། རིམ་ལྔ་གདན་རྫོགས་ཀྱི་དམར་ཁྲིད་
དང་། ཆོས་དྲུག་གི་ཁྲིད་ཡིག་ཡིད་ཆེས་གསུམ་ལྡན་རྣམས་སུ་རྒྱུད་སྡེའི་ཁུངས་
དང་སྦྱར་ཏེ་སྡོམ་ཙམ་ཞིག་འགོད་པར་མཛད་ཅིང་། མན་ངག་གི་གནད་ཞིབ་པ་
ཞལ་ལས་ཤེས་དགོས་ པར་མཛད་དོ། །རྗེ་ ཐམས་ཅད་མཁྱེན་པ་ལ་འཁོར་
བདག་ཉིད་ཆེན་པོ་ནམ་མཁའི་སྐར་ཚོགས་ལྟ་བུ་ཡོད་ཀྱང་། སྙན་བརྒྱུད་ཀྱི་
མན་ངག་ཡོངས་སུ་རྫོགས་པ་ནི་གྲུབ་པའི་དབང་ཕྱུག་འཇམ་དཔལ་རྒྱ་མཚོ་བ་
- 12 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང་། ནང་ཐུགས་ཀྱི་སྲས་གཅིག་མཁས་གྲུབ་སྨྲ་བའི་ཉི་མ་གཉིས་ལ་གནང་།
སྤྲུལ་པའི་གླེགས་བམ་ཆེན་མོ་ནི་གྲུབ་པའི་དབང་ཕྱུག་འཇམ་དཔལ་རྒྱ་མཚོའི་
ཕྱག་ཏུ་བཞུགས། གྲུབ་ཆེན་འཇམ་དཔལ་རྒྱ་མཚོས་དགའ་ལྡན་སྒྲུབ་བརྒྱུད་ཀྱི་
ཆུ་ འགོ་འཛུགས་ཕྱིར་དབེན་པའི་གནས་སུ་སྙན་བརྒྱུད་ཀྱི་མན་ངག་ཡོངས་
རྫོགས་ ཐུགས་ ཉམས་ སུ་ བཞེས་ཏེ། ཟབ་ ལམ་ རིམ་ གཉིས་ ཀྱི་རྣལ་འབྱོར་
མཐར་ཕྱིན་ཅིང་རང་དང་གཞན་གྱི་ཚེ་རབས་བརྒྱ་སྟོང་མང་པོ་མཁྱེན་པ་དང་།
ལྷག་པའི་ལྷ་རྗེ་བཙུན་འཇམ་པའི་དབྱངས་ཡུན་དུ་ཞལ་གཟིགས་པ་སོགས་
གསང་བ་བསམ་གྱིས་མི་ཁྱབ་པའི་རྟོགས་པ་མཆོག་བརྙེས་ཤིང་། སྐལ་བ་དང་
ལྡན་པ་རྣམས་ལ་མན་ངག་འདོམས་པར་མཛད་ལ། ལྷག་པར་བ་སོ་ཆོས་ཀྱི་
རྒྱལ་མཚན་ལ་སྙན་བརྒྱུད་ཀྱི་མན་ངག་ཡོངས་རྫོགས་སྤྲུལ་པའི་གླེགས་བམ་
དང་བཅས་པ་གནང་ངོ༌། །མཁས་གྲུབ་ཐམས་ཅད་མཁྱེན་པས་ནི་རྗེ་བླ་མའི་
བསྟན་པ་ལ་མ་དད་པ་དང་ལོག་པར་རྟོག་པ་དང་ཐེ་ཚོམ་གྱི་དྲི་མ་ཐམས་ཅད་
རིགས་པ་དྲི་མ་མེད་པས་བསལ་ཏེ། གསེར་སྦྱང་བཙོ་མ་དང་རྒྱལ་མཚན་གྱི་རྩེ་
མོའི་ཡིད་བཞིན་གྱི་ནོར་བུ་ལྟར་རྗེའི་བསྟན་པ་བསྲེ་སླད་དང་བྲལ་ཞིང་རྣམ་པ་
ཀུན་ནས་འགྲན་པའི་ཟླ་དང༌ བྲལ་བ་འདི་མཛད། བླ་མ་དང་ལྷག་པའི་ལྷ་
དབྱེར་མ་མཆིས་པའི་རྣལ་འབྱོར་ལ་ཐུགས་དམ་གྱི་མཐིལ་དུ་མཛད་པས། རྗེ་
ཐམས་ཅད་མཁྱེན་པ་ཞིང་གཤེགས་ནས་ཀྱང་ལན་ལྔའི་བར་དུ་ཞལ་གཟིགས་
ཤིང་ལུང་བསྟན་པ་དང་དབུགས་དབྱུང་བ་རྒྱ་ཆེར་སྩལ། རྗེའི་བསྟན་པ་རྒྱ་ཆེར་
སྤེལ་ཞིང་། ལྷག་པར་བ་སོ་ཆོས་ཀྱི་རྒྱལ་མཚན་ལ་སྙན་བརྒྱུད་ཀྱི་མན་ངག་
ཡོངས་སུ་རྫོགས་པར་གནང་ངོ༌། །པཎ་ཆེན་ཆོས་ཀྱི་རྒྱལ་མཚན་ནི་རྗེ་ཡབ་
ཁ 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྲས་ཀྱི་སྙན་བརྒྱུད་ཀྱི་མན་ངག་ལ་སྒྲུབ་པ་རྩེ་གཅིག་ཏུ་མཛད་ཕྱིར་མི་མེད་
ལུང་སྟོང་དུ་དཔལ་ཤ་བ་རི་པའི་རྣམ་ཐར་དང་མཚུངས་པ་ཞིག་བྱེད་དགོངས་
པ་ནར་མར་ཡོད་པ་ན། བླ་མ་དང་ཡི་དམ་གྱིས་དངོས་དང་རྨི་ལམ་དུ་ལུང་
བསྟན་པ་ལྟར། རྗེ་བླ་མའི་བསྟན་པའི་སྲོག་ཤིང་འཛིན་ཕྱིར་དགའ་ལྡན་གྱི་ཁྲི་
ཐོག་ཏུ་ཕེབས་དགོས་པ་བྱུང་། དེ་ནས་རྗེའི་བསྟན་པ་རྒྱ་ཆེར་སྤེལ་ཞིང་། ལྷག་
པར་གྲུབ་ཆེན་ཆོས་རྡོ་རྗེ་དགུང་ལོ་བཅུ་གཅིག་གི་དུས་ཡབ་ཡུམ་དང་བཅས་
དགའ་ལྡན་དུ་ཕེབས་པ་ན། པཎ་ཆེན་ཆོས་ཀྱི་རྒྱལ་མཚན་ལ་མཁའ་འགྲོའི་
ལུང་བསྟན་བྱུང་བ་ལྟར། ཡབ་ཡུམ་གཉིས་ལ་ཟང་ཟིང་གི་གནང་སྦྱིན་མང་དུ་
མཛད་དེ་རབ་ཏུ་བྱུང་། མཚན་ཆོས་ཀྱི་རྡོ་རྗེར་བཏགས་དེ་ནས་ལོ་ལྔའི་བར་དུ་
སྲས་ཀྱི་ཐུ་བོར་བཟུང་སྟེ་མདོ་སྔགས་ཀྱི་གདམས་པ་མཐའ་ཡས་པ་སྩལ་ཅིང་།
ལྷག་པར་སྙན་བརྒྱུད་ཀྱི་མན་ངག་ཡོངས་རྫོགས་སྤྲུལ་པའི་གླེགས་བམ་དང་
བཅས་པ་གནང་སྟེ། མི་མེད་དབེན་པའི་གནས་སུ་སྒྲུབ་པ་སྙིང་པོར་བྱ་དགོས་
ཚུལ་དང་། མ་འོངས་པ་ན་སྐལ་ལྡན་རེ་གཉིས་ལ་སྙན་བརྒྱུད་ཀྱི་མན་ངག་འདི་
དག་སྟོན། གཞན་མ་མན་ངག་འདི་འདྲ་ཡོད་པའི་འཕྲོས་ཙམ་ཡང་མ་བྱེད་ཅེས་
བཀའ་རྒྱས་བཏབ་བོ། །དེ་ནས་གྲུབ་ཆེན་ཆོས་རྡོ་རྗེ་ཀྱང་པཎ་ཆེན་ཆོས་ཀྱི་
རྒྱལ་མཚན་གྱི་བཀའ་བཞིན། གངས་དང་། རི་སུལ་དང་། ནགས་ཁྲོད་དབེན་
པ་རྣམས་སུ་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་སྙིང་པོར་མཛད་པས།
ནམ་ཞིག་ན་རྗེ་བཙུན་ཙོང་ཁ་པ་ཆེན་པོའི་ཞལ་མངོན་སུམ་དུ་གཟིགས་ཏེ།
ཐུན་མོང་དང་ཐུན་མོང་མིན་པའི་གདམས་པ་ཡོངས་སུ་རྫོགས་པ་སྩལ། ལྷག་
པར་བླ་མའི་རྣལ་འབྱོར་སེམས་དཔའ་སུམ་བརྩེགས་ཅན་མདོ་སྔགས་གཉིས་
- 14 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཀའི་ལམ་གྱི་གནད་ཚང་བ་འདི་གནང་། དེ་ནས་གྲུབ་ཆེན་གྱིས་བླ་མའི་རྣལ་
འབྱོར་འདི་ལ་ཐུགས་དམ་རྩེ་གཅིག་ཏུ་མཛད་པས། རྗེ་བཙུན་ཕྱག་ན་པདྨོ་ལ་
སོགས་པའི་སངས་རྒྱས་དང་བྱང་ཆུབ་སེམས་དཔའ་ གྲངས་མེད་པའི་ཞལ་
གཟིགས། ཐུན་མོང་དང་ཐུན་མོང་མིན་པའི་ལམ་གྱི་རྟོགས་པ་རྣམས་རིམ་གྱིས་
འཁྲུངས་ཏེ་འཇའ་ལུས་རྡོ་རྗེའི་སྐུ་བརྙེས་པར་གྱུར་ཏོ། །དེ་ནས་གྲུབ་ཆེན་གྱིས་
རྗེ་བླ་མའི་སྙན་བརྒྱུད་འདི་དག་སུ་ཞིག་ལ་གཏད་པར་བྱ་སྙམ་དུ་ཡེ་ཤེས་ཀྱིས་
གཟིགས་པ་ན། རྒྱལ་བ་དབེན་ས་ པ་ཆེན་པོ་ཉིད་ སྙན་བརྒྱུད་བསྟན་ པའི་
བདག་པོར་འགྱུར་བ་མཁྱེན་ནས། དབེན་ས་པ་ཆེན་པོ་དགུང་ལོ་བཅུ་བདུན་
བཞེས་པའི་སྐབས་འབྲུམ་བུའི་སྙུན་གཞིས་དབེན་ས་ན་བཞུགས་ཡོད་པར།
གྲུབ་ཆེན་ཆོས་རྡོ་རྗེས་སྒོ་དྲུང་དུ་ཕེབས་ཏེ། ཟབ་དོན་གྱི་མན་ངག་མཐར་ཐུག་
པ་ཁོ་བོ་ལ་ཡོད་དོ་ཞེས་བརྡ་མཚོན་ཕྱིར་རྟེན་འབྲེལ་བསྟོད་པ་ཞལ་འདོན་
མཛད་ཅིང་བསོད་སྙོམས་སློང་བའི་ཚུལ་མཛད་པ་ན། དབེན་ས་པ་ཆེན་པོས་
ཀྱང་གསུང་གི་གདངས་ཐོས་ཙམ་ཉིད་ནས་དད་པའི་སྤུ་ལོང་གཡོས་ཤིང་།
རྟོགས་པ་མཆོག་བརྙེས་པ་ཞིག་ཡིན་པར་དགོངས་ནས་ནང་དུ་སྤྱན་དྲངས་པ་
ན། དགེ་སློང་སྨྲ་ར་དཀར་པོའི་ཨག་ཚོམ་ཡོད་པ་ཕྱག་དར་ཁྲོད་ཀྱི་ཆོས་གོས་
སྐུ་ལ་གསོལ་བ་གཟི་བྱིན་ཆེ་བ་ཞིག་འདུག་པ། འདི་ནི་བདག་ཉིད་ཆེན་པོ་
ཞིག་ཡིན་པར་གོར་མ་ཆག་གོ་སྙམ་དུ་དགོངས་ནས་ཞིབ་ཏུ་བརྟགས་པ་ན། རྗེ་
བླ་མའི་སྙན་བརྒྱུད་ཡོངས་རྫོགས་འཛིན་པའི་གྲུབ་ཆེན་ཡིན་པར་མཁྱེན་ནས་
རྗེས་སུ་འཛིན་པར་གསོལ་བ་བཏབ་པས། དགྱེས་བཞིན་ཞལ་གྱིས་བཞེས་ཏེ།
དུས་ཚོད་འདི་ག་ཙམ་ལ་ཇོ་མོ་ལྷ་རིར་ཤོག་གསུངས་ཏེ་ཕེབས། དེ་ནས་དབེན་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ས་པ་ཆེན་པོས་ཀྱང་གྲུབ་ཆེན་གྱི་བཀའ་བཞིན་དུས་ལས་མ་ཡོལ་བར་ཇོ་མོ་ལྷ་
རིར་ཕེབས་པས། ཇོ་མོ་ལྷ་རིའི་མགུལ་མགར་མོ་ཆོས་རྫོང་དུ་ཞལ་མཇལ།
ཚོགས་ཀྱི་མཆོད་པ་དང་མཎྜལ་བཅས་ཅི་འབྱོར་ཕུལ་ཏེ། གདམས་ངག་ཞུས་པ་
ན་མདོ་སྔགས་ཀྱི་ཆོས་མཐའ་ཡས་པ་དང་། ལྷག་པར་རྗེ་བླ་མའི་སྙན་བརྒྱུད་
ཀྱི་མན་ངག་ཡོངས་རྫོགས་སྤྲུལ་པའི་གླེགས་བམ་དང་བཅས་པ་གནང་ངོ༌། །དེ་
ཡང་རྒྱལ་བ་དབེན་ས་པ་ཆེན་པོ་འདི་ཉིད་སྐུ་གཞོན་ནུའི་དུས་ནས་སྟོན་པ་ཐུབ་
པའི་དབང་པོ་དང་། རྗེ་བླ་མས་ཡང་ཡང་ཞལ་བསྟན་ནས་བྱིན་གྱིས་བརླབས་
ཤིང་། ལྷག་པར་ནུབ་ཅིག་རྗེ་བླ་མས་དབུ་ཞྭ་གནང་སྟེ་སྙན་བརྒྱུད་བསྟན་པའི་
བདག་པོར་བྱིན་གྱིས་བརླབས་པ་དང་། དགུང་ལོ་བརྒྱད་བཞེས་པའི་དུས་ན་
ནུབ་ཅིག་སེག་རིའི་རྩེ་ནས་ཟླ་བའི་དཀྱིལ་འཁོར་ཉ་གང་བ་ཞིག་ཤར་བྱུང་
བས། རང་ཉིད་ཀྱི་སྐུ་ལ་དར་དཀར་དང་རིན་པོ་ཆེའི་རྒྱན་གྱིས་བརྒྱན་རྡོར་
དྲིལ་འཛིན་པས་ཟླ་བ་དེ་ལ་བཞུགས་ཏེ་དྲིལ་བུ་གསིལ་བའི་སྒྲས་འཇིག་རྟེན་
གྱི་ཁམས་ཁྱབ་པ་ཞིག་རྨིས་གསུངས་ཏེ། རྗེ་བླ་མའི་སྙན་བརྒྱུད་དར་ཞིང་རྒྱས་
པར་མཛད་དེ་གངས་ཅན་གྱི་ལྗོངས་གྲུབ་པའི་སྐྱེས་བུས་གང་བར་མཛད་པའི་
ལྟས་སུ་མངོན་ཞིང་། དབེན་ས་པ་ཆེན་པོས་བླ་མ་གྲུབ་ཆེན་གྱི་བཀའ་བཞིན་
དབེན་གནས་དུ་མར་བླ་མ་ལྷའི་རྣལ་འབྱོར་གྱི་སྒོ་ནས་ལམ་ཐུན་མོང་དང་ཐུན་
མོང་མིན་པའི་རིམ་པ་ཡོངས་སུ་རྫོགས་པ་ཐུགས་ཉམས་སུ་བཞེས་པས་རྟོགས་
པ་མཆོག་བརྙེས་ཏེ། རང་དང་གཞན་གྱི་ཚེ་ རབས་བརྒྱ་སྟོང་དུ་མ་མཁྱེན་པ་
དང༌། རྫུ་འཕྲུལ་ཡ་མ་ཟུང་དུ་མ་སྟོན་པ་ལ་ཐོགས་པ་མེད་པ་དང་། བརྒྱད་སྟོང་
པ་སཾ་སྐྲྀ་ཏའི་སྐད་དུ་འདོན་པ་སོགས་བསམ་གྱིས་མི་ཁྱབ་པའི་རྣམ་ཐར་དང་
- 16 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལྡན་ཞིང་། རྗེ་བླ་མའི་སྙན་བརྒྱུད་གྱི་བསྟན་པའི་བདག་པོར་གྱུར་ཏོ། །དེ་ཡང་
རྒྱལ་བ་དབེན་ས་པ་ཆེན་པོ་ཉིད་ཀྱི་ཞལ་ནས། སྔོན་དུས་ཀྱི་མི་ལ་རས་པ་
དང༌། །ད་ དུས་ ཀྱི་ བློ་ བཟང་ དོན་ གྲུབ་ ལ། །འཕྲལ་ ཆས་ ཀྱི་ ཟས་ གོས་ མ་
གཏོགས་ པ། །ནོར་ དངོས་ པོའི་ འཛིན་ པས་ དགོས་ པ་ མེད། །ཚེ་གཅིག་ལ་
སངས་རྒྱས་བསྒྲུབ་པ་ལ། །དེ་འདྲའི་སྤྱོད་ལ་ལེགས་གནས་ནས། །ཆགས་སྡང་
སྤངས་པའི་དབེན་གནས་སུ། །དལ་འབྱོར་ལ་སྙིང་པོ་ལེན་པར་ཤོག །ཅེས་
དང༌། གངས་ཅན་ ཁྲོད་ ཀྱི་ སྐལ་ ལྡན་མཆོག །བློ་བཟང་དོན་གྲུབ་ཅེས་ བྱས་
ཀྱང་། །ལམ་མཆོག་འདི་ཉིད་ཉམས་བླངས་པས། །ཚེ་འདི་ཉིད་ལ་སངས་རྒྱས་
ཐོབ། །ཅེས་ དང་། འཇམ་པའི་དབྱངས་ ཀྱི་ སྲས་ ཀྱི་ཐུ་བོ་མཆོག །བློ་བཟང་
གྲགས་པ་ཞེས་པའི་བླ་མ་དེའི། །གསུང་གི་སྙིང་པོ་སྙན་བརྒྱུད་འཛིན་པ་ནི། །
དེང་སང་དུས་ན་ཁོ་བོ་ཙམ་དུ་བས། །ཞེས་གསུངས། བླ་མའི་རྣལ་འབྱོར་ལ་
ཐུགས་དམ་གྱི་སྙིང་པོར་མཛད་པ་ནི་ཞལ་ནས། ཐུབ་དབང་རྡོ་རྗེ་འཆང་ཆེན་
པོའི་ངོ་བོ་རྒྱལ་བ་བློ་བཟང་གྲགས་པ་དང་། རྒྱལ་བ་བློ་བཟང་གྲགས་པའི་
རྣམ་སྤྲུལ་རྩ་བརྒྱུད་བླ་མའི་ཚོགས་དང་བཅས་པ་རྣམས་ལ་གུས་པ་ཆེན་པོས་
ཕྱག་འཚལ་ལོ། །དེ་ཡང་དུས་གསུམ་སངས་རྒྱས་ཐམས་ཅད་ཀྱི་མཁྱེན་བརྩེ་
གཅིག་ཏུ་བསྡུས་པའི་བདག་ཉིད་ཐུབ་དབང་རྡོ་རྗེ་འཆང་ཆེན་པོའི་ངོ་བོ་རྒྱལ་
བ་བློ་བཟང་གྲགས་པ་དང༌། རྒྱལ་བ་བློ་བཟང་གྲགས་པའི་རྣམ་སྤྲུལ་རྩ་བརྒྱུད་
ཀྱི་བླ་མ་རྣམས་ལ་གསོལ་བ་རྩེ་གཅིག་ཏུ་བཏབ་པ་ལས། རང་གི་གོ་ལུགས་ལ་
ཤར་བའི་ཆོས་ལུགས་རྣམ་པར་དག་པ་ནོར་བུ་རིན་པོ་ཆེའི་ཕྲེང་བ་ནི་འདི་ལྟ་
སྟེ། དེ་ཡང་དང་པོར་བདག་གིས་བླ་མ་སངས་རྒྱས་དུ་མའི་ཞབས་ཀྱི་པདྨོ་སྤྱི་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བོར་བསྟེན་ནས། གསུང་གི་སྙིང་པོའི་གནད་ཀྱི་གདམས་ངག་དུ་མ་ཐོབ་པར་
བྱས་ནས་དགེ་སྦྱོར་ལ་བརྩོན་པར་བྱས་ལ། དེ་ནས་བར་སྐབས་ཤིག་དལ་
འབྱོར་གྱི་རྟེན་ཁྱད་པར་ཅན་འདི་ཉིད་དོན་དང་ལྡན་པར་བྱེད་པ་སྟེ་མྱུར་དུ་
སངས་རྒྱས་ཀྱི་སར་བགྲོད་པར་བྱེད་པ་ལ། མདོ་སྔགས་ཀྱི་གསུང་རབ་ཐམས་
ཅད་ཀྱི་སྙིང་པོ་དོན་གྱི་གདམས་ངག་ཁྱད་པར་ཅན་བླ་མ་དམ་པའི་ཞལ་གྱི་
བདུད་རྩིའི་སྙིང་པོའི་ཡང་སྙིང་པོ་ཞིག་ལ་དགོངས་པ་གཅིག་ཏུ་དྲིལ་ཏེ་ཉམས་
སུ་བླངས་ནས་གདེང་ཐོབ་པའི་མྱོང་བ་ཁྱད་པར་ཅན་ཞིག་དགོས་པར་གོ་ནས།
རྡོ་རྗེ་འཆང་ཆེན་པའི་ངོ་བོ་རྒྱལ་བ་བློ་བཟང་གྲགས་པ་དང༌། རྒྱལ་བ་བློ་བཟང་
གྲགས་པའི་རྣམ་སྤྲུལ་བླ་མ་རྣམས་ལ་གསོལ་བ་རྩེ་གཅིག་ཏུ་བཏབ་ལ། ཞེས་
དང་། བླ་མ་ལྷ་ལ་རྩེ་གཅིག་གསོལ་བཏབ་པས། །ཡིད་ལ་གང་དྲན་འཕྲལ་ལ་
ལག་ལེན་ལ། །འགེལ་བ་སྨྱོན་པ་འདྲ་བའི་སྤྱོད་པས་ནི། །སངས་རྒྱས་མྱུར་དུ་
སྒྲུབ་པ་བདག་གི་ལུགས། །ཞེས་དང་། བླ་མ་ལྷ་ལ་རྩེ་གཅིག་གསོལ་བཏབ་
ནས། །གང་བྱུང་རྐྱེན་རྣམས་ ཕལ་ཆེར་དགེ་སྦྱོར་གྱི། །གྲོགས་སུ་འཆར་ཕྱིར་
སྨྱོན་སྤྱོད་ལ་གནས་ནས། །དབེན་པར་གཅིག་པུར་སྡོད་པ་ཁོ་བོའི་ལུགས། །
ཞེས་གསུངས། མདོར་ན་བླ་མའི་རྣལ་འབྱོར་ལམ་གྱི་སྲོག་ཏུ་བྱས་ནས་མདོ་
སྔགས་ གཉིས་ ཀའི་ ལམ་ གྱི་ ལུས་ཡོངས་སུ་རྫོགས་ པ་ སྟན་ཐོག་གཅིག་ཏུ་
ཉམས་སུ་ལེན་པའི་ཚུལ་རྗེ་བླ་མའི་སྙན་བརྒྱུད་འབའ་ཞིག་ལ་ཐུགས་དམ་ཚིག་
སྒྲིལ་དུ་མཛད་དོ་ཞེས་གོ་བའི་ཆེད་དུ་འདི་ལྟར་ཕྱག་བྲིས་སུ་མཛད་དེ། ཆོས་ཀྱི་
རྒྱལ་པོ་ཙོང་ཁ་པ་ལ་ན་མོ། ཚེ་རབས་ཐམས་ཅད་དུ་ཐུགས་བརྩེ་བ་ཆེན་པོས་
རྗེས་སུ་གཟུང་དུ་གསོལ། འཇམ་དབྱངས་བླ་མའི་ཞབས་ལ་ཕྱག་འཚལ་ལོ། །
- 18 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དེ་ལྟར་ན་ཐོག་མར་ལམ་ཐུན་མོང་བ་ལ་སྦྱངས་ནས་རྒྱུད་འོས་སུ་གྱུར་པ་ན། །
བླ་མ་མཉེས་པར་བྱས་ནས་རྣམ་པར་དག་པའི་དབང་ལམ་ཟབ་མོའི་རྟེན་དུ་
བསྒྲུབ་པར་ནུས་ངོ་ཤེས་པ་བླངས་ནས་དམ་ཚིག་དང་སྡོམ་པ་གཟུང་། དེ་ནས་
སྐབས་དེ་དང་གཞན་དུ་བླངས་པའི་སྡོམ་པ་གསུམ་ལ་གཅེས་སྤྲས་སུ་བྱས་ཏེ།
ཚུལ་བཞིན་དུ་བསྲུང་བ་གཞིར་བཞག་ནས། ཐུན་བཞིའི་རྣལ་འབྱོར་གྱིས་རིམ་
པ་དང་པོ་བསྒོམས་ལ་རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་དགེ་རྩ་
སྨིན་པར་བྱས། དེ་ནས་རྫོགས་པའི་རིམ་པ་ཁྱད་པར་ཅན་རིམ་གྱིས་བསྐྱེད་
ནས་ཟུང་འཇུག་གི་སྐུ་བསྒྲུབས་ན། མདོ་སྡེ་དང་རྒྱུད་སྡེ་མཐའ་དག་གི་གནད་
རྣམས་གང་ཟག་གཅིག་འཚང་རྒྱ་བའི་ཆ་རྐྱེན་དུ་འགྱུར་བ་ལ་ངེས་པ་རྙེད་ནས་
ཐུབ་པའི་བསྟན་པ་ཡོངས་སུ་རྫོགས་པ་རང་གིས་འཛིན་ཅིང་གཞན་ལའང་
སྤེལ་ནུས་པ་ཡིན་ནོ། །དྷརྨ་བཛྲ་གྱི་གསུང་རྒྱུན་བློ་བཟང་གིས་ཡི་གེར་བཀོད།
ཅེས་གསུངས། དོན་དེ་དག་གི་ཕྱིར་རྒྱལ་བ་དབེན་ས་པ་ཆེན་པོ་འདི་ཉིད་ནི་རྗེ་
བླ་མའི་སྙན་བརྒྱུད་ཀྱི་བསྟན་པ་སྤེལ་བའི་ཕྱིར་དུ་བསམས་བཞིན་དུ་བྱོན་པ་
ཞིག་གོ །རྒྱལ་བ་དབེན་ས་པ་ཆེན་པོས་སྙན་བརྒྱུད་ཀྱི་མན་ངག་སྤྱིར་སྐལ་ལྡན་
དུ་མ་ལ་གནང་ཞིང་། ལྷག་པར་མཁས་གྲུབ་སངས་རྒྱས་ཡེ་ཤེས་ལ་ཡོངས་སུ་
རྫོགས་པ་གནང་ངོ༌། །མཁས་གྲུབ་སངས་རྒྱས་ཡེ་ཤེས་ཀྱིས་ནི་བླ་མའི་རྣལ་
འབྱོར་ཉིད་ལ་ཐུགས་དམ་སྙིང་པོར་མཛད་ཅིང་། བླ་མའི་རྣལ་འབྱོར་གྱི་སྟེང་
ནས་མདོ་སྔགས་ཀྱི་ལམ་གྱི་གནད་ཐམས་ཅད་རྫོགས་པར་མཛད་དོ། །བླ་མའི་
རྣལ་འབྱོར་ལ་བརྟན་པ་ཐོབ་པའི་གསུང་ཡང་མང་དུ་སྣང་ཞིང་། དགེ་སྦྱོར་
ཐམས་ཅད་བླ་མའི་རྣལ་འབྱོར་གྱི་སྟེང་ནས་བྱེད་དགོས་ཚུལ་རྒྱ་ཆེར་གསུངས་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཏེ། ཇི་ལྟར་གསུངས་པའི་ཁུངས་རྣམས་བྲིས་ན་མངས་སུ་དོགས་པས་སངས་
རྒྱས་བཀའ་འབུམ་ཉིད་ལས་ཤེས་པར་བྱའོ། །མཁས་གྲུབ་སངས་རྒྱས་ཡེ་ཤེས་
ཀྱི་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་ལ་སྙན་བརྒྱུད་
ཀྱི་མན་ངག་ཡོངས་སུ་རྫོགས་པར་གནང་ཞིང་། རྡོ་རྗེ་འཆང་ཆེན་པོ་པཎ་ཆེན་
བློ་བཟང་ཆོས་ཀྱི་རྒྱལ་མཚན་གྱིས་གངས་ཅན་གྱི་སའི་ཆ་ཐམས་ཅད་རྗེ་བླ་
མའི་སྙན་བརྒྱུད་ཀྱིས་ཁྱབ་པར་མཛད། ལྷག་པར་མདོ་སྔགས་ཀྱི་ལམ་གྱི་ལུས་
ཡོངས་སུ་རྫོགས་པའི་བླ་མ་མཆོད་པའི་ཆོ་ག་འདི་མཛད་ནས་སྐལ་ལྡན་མཐའ་
ཡས་ པ་ལ་གནང་བས། ནུབ་ཛ་ ལནྡྷ་ར་ནས་ཤར་ཕྱོགས་རྒྱ་མཚོ་ཆེན་པོའི་
མཐའ་ལ་ཐུག་གི་བར་དང༌། རྒྱ་མཚོའི་གླིང་བར་གྱི་ཡུལ་གྲུ་ཚུན་ཆད་དུ་ཡང་
ཁྱབ་སྟེ། འཛིན་མའི་ཁྱོན་མ་ལུས་མན་ངག་མཆོག་འདིས་ཁྱབ་པའི་བཀའ་དྲིན་
འདི་མཛད་དོ། །རྗེ་བཙུན་བློ་བཟང་ཆོས་ཀྱི་རྒྱལ་མཚན་ལ་སྲས་ཀྱི་ཐུ་བོ་གྲུབ་
པའི་དབང་ཕྱུག་མང་དུ་ཡོད་ཀྱང་། གདམས་ངག་འདི་སྤེལ་བའི་འཕྲིན་ལས་
ཀྱི་བཀའ་བབ་པ་ནི་རྡོ་རྗེ་འཛིན་པ་དཀོན་མཆོག་རྒྱལ་མཚན་ཏེ། རྡོ་རྗེ་འཛིན་
པ་དཀོན་མཆོག་རྒྱལ་མཚན་གྱིས་གདམས་པ་འདི་ཉིད་ཐུགས་དམ་གྱི་མཐིལ་
དུ་མཛད་ཅིང་། གཞན་ལ་ཡང་རྒྱ་ཆེར་སྤེལ། ལྷག་པར་བདག་གི་མཁན་པོ་
རིན་པོ་ཆེ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་
བཟང་པོ་དེ་ཉིད་ལ་གདམས་པ་འདི་ཡོངས་སུ་རྫོགས་པར་གནང་། རྗེ་ཐམས་
ཅད་མཁྱེན་པ་དེ་ཉིད་ཀྱིས་ཐུགས་དམ་གྱི་མཐིལ་དུ་མཛད་ཅིང་སྐལ་བ་དང་
ལྡན་པ་མཐའ་ཡས་པ་ལ་གནང་བ་ལས། འཕྲིན་ལས་སྤེལ་བའི་བཀའ་བབ་པ་
ནི་རྡོ་རྗེ་འཛིན་པ་བློ་བཟང་རིག་གྲོལ་ཏེ། རྡོ་རྗེ་འཛིན་པ་དེ་ཉིད་ཀྱིས་གདམས་
- 20 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པ་འདི་ཐུགས་དམ་གྱི་མཐིལ་དུ་མཛད་ཅིང་སྐལ་ལྡན་མཐའ་ཡས་པ་ལ་གནང་།
བཀའ་དྲིན་མཚུངས་མེད་རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་
རྒྱལ་དེ་ཉིད་ཀྱིས་པཎ་ཆེན་ཐམས་ཅད་མཁྱེན་པ་དེ་ཉིད་ལ་མདོ་སྔགས་ཀྱི་ཆོས་
མཐའ་ཡས་པ་དང་། ལྷག་པར་བླ་མའི་རྣལ་འབྱོར་གྱི་གདམས་པའང་གསན་
ཀྱང་། ལམ་གྱི་ལུས་ཡོངས་སུ་རྫོགས་པའི་བླ་མའི་རྣལ་འབྱོར་འདིའི་མྱོང་ཁྲིད་
མན་ངག་ཞལ་ཤེས་ཡོངས་སུ་རྫོགས་པ་ནི་རྡོ་རྗེ་འཛིན་པ་བློ་བཟང་རིག་གྲོལ་
ལ་ གསན། རྗེ་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ནི་ལམ་གྱི་ལུས་
རྫོགས་པའི་བླ་མའི་རྣལ་འབྱོར་འདི་ཉིད་ལ་ཐུགས་དམ་གྱི་མཐིལ་དུ་མཛད་
ཅིང་། འདི་ལ་བརྟེན་ནས་ལམ་མཐོན་པོར་གཤེགས་པ་ཞིག་གོ །བླ་མ་བདག་
ཉིད་ཆེན་པོ་དེ་ལ་བདག་གིས་ཆོས་འདིའི་བཀའ་དྲིན་ལན་མང་དུ་ཐོབ་བོ། །
དེས་ན་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་ཞལ་ནས། མདོ་རྒྱུད་ཀྱི་རྒྱབ་
བརྟེན་དཔུང་ཆེ་ཞིང་། །གདམས་ངག་གི་ནང་བྱན་ཚུད་པ་ཡི། །བྱིན་རླབས་ཀྱི་
བརྒྱུད་པ་མ་ཉམས་པའི། །མཚན་ལྡན་གྱི་རྗེ་བཙུན་བསྟེན་པས་འཚེངས། །
ཐར་འདོད་ཀྱི་སྐལ་ལྡན་ཁྱེད་རྣམས་ཀྱང་། །ཆོས་ཉིད་ཀྱི་རང་ཞལ་གཟིགས་
བཞེད་ན། །སྐམ་བཤད་ཀྱི་ཐ་སྙད་མཁན་པོ་དང༌། །ཐོས་ཆུང་གི་སྒམ་སྒོམ་མ་
ཡིན་པའི། །ཡོངས་གྲགས་ཀྱི་རྗེ་ལ་བློ་སྙིང་གཏོད། །ཤུགས་དྲག་གི་བསག་
སྦྱང་ཡུན་དུ་སྲིངས། །ཞེས་གསུངས་པ་ལྟར། ཐུབ་དབང་རྡོ་རྗེ་འཆང་ཆེན་པོ་
ནས་བཟུང་དམ་པ་བར་མ་ཆད་པ་ལས་བརྒྱུད་པའི་ལམ་གྱི་ལུས་ཡོངས་སུ་
རྫོགས་པའི་གདམས་པ་ཡིད་ཆེས་ཁུངས་ལྡན་འདི་ལྟ་བུ་རྙེད་པར་དཀའ་བས་
ན། རྒྱལ་བ་དགྱེས་པའི་ལམ་ལ་འཇུག་པར་འདོད་པའི་བློ་ལྡན་རྣམས་ཀྱིས་
-21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དགའ་ལྡན་སྙན་བརྒྱུད་ཀྱི་བླ་མ་དམ་པ་རྣམས་ཀྱི་རྣམ་པར་ཐར་པ་བཟང་པོའི་
རྗེས་སུ་བསླབ་པར་བྱའོ། །
གཉིས་པ་གདམས་པའི་ཆེ་བ་བཤད་པ་ནི། གཞུང་ཉིད་ལས། དེ་ཡང་
ཐར་འདོད་རྣམས་ ཀྱི་ཕུན་སུམ་ཚོགས་པ་ཐམས་ཅད་ཀྱི་གཞི་རྟེན། ལེགས་
ཚོགས་མ་ལུས་པའི་འབྱུང་གནས། མཆོག་དང་ཐུན་མོང་གི་དངོས་གྲུབ་མཐའ་
ཡས་པ་ཀུན་གྱི་རྩ་བ། ཐེག་པ་མཆོག་གི་རྣལ་འབྱོར་པ་རྣམས་ཀྱིས་ཉམས་སུ་
བླང་བར་བྱ་བའི་མན་ངག་མཐའ་དག་གི་གནད་བསྡུས་པ་ནི། རང་ལ་ལམ་
ཕྱིན་ཅི་མ་ལོག་པར་སྟོན་པའི་དགེ་བའི་བཤེས་གཉེན་ཚུལ་བཞིན་དུ་བསྟེན་པ་
ལ་རག་ལས་པ་ཡིན་ཏེ། བེའུ་བུམ་སྔོན་པོ་ལས། མན་ངག་ཐམས་ཅད་བསྡུས་
པའི་འགོ་ནི། །བཤེས་གཉེན་དམ་པ་མི་གཏང་བ་ཡིན། །དེ་ལས་དད་དང་བྱང་
ཆུབ་ སེམས་ སོགས། །ཡོན་ ཏན་ ཀུན་ འབྱུང་ ཀུན་ གྱི་ གཏེར་ ཡིན། །ཞེས་
གསུངས་ཤིང༌། རྗེ་ ཐམས་ ཅད་ མཁྱེན་ པས་ ཀྱང་། དེ་ ནས་ འདི་ ཕྱིའི་ལེགས་
ཚོགས་ ཇི་ སྙེད་ པའི། །རྟེན་འབྲེལ་ལེགས་ པར་ འགྲིག་པའི་ རྩ་བ་ནི། །ལམ་
སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་
བསྟེན་པ་རུ། །མཐོང་ནས་སྲོག་གི་ ཕྱིར་ཡང་མི་གཏོང་བར། །བཀའ་བཞིན་
སྒྲུབ་པའི་མཆོད་པས་མཉེས་པར་བྱེད། །རྣལ་འབྱོར་ངས་ཀྱང་ཉམས་ལེན་དེ་
ལྟར་བགྱིས། །ཐར་འདོད་ཁྱེད་ ཀྱང་དེ་བཞིན་བསྐྱང་འཚལ་ལོ། །ཞེས་དང་།
འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་ཏན་ཀུན་གྱི་རྩ་བ་
དྲིན་ཅན་རྗེ། །ཞེས་གསུངས་ཤིང་། བླ་མ་ལྔ་བཅུ་པ་ལས་ཀྱང་། དངོས་གྲུབ་
སློབ་དཔོན་ རྗེས་འབྲང་ཞེས། །རྡོ་ རྗེ་ འཛིན་ པ་ཉིད་གསུང་པར། །ཤེས་ནས་
- 22 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་དང་། ཡོན་
ཏན་རིན་པོ་ཆེ་སྡུད་པ་ལས་ཀྱང༌། སློབ་མ་བཟང་པོ་བླ་མར་གུས་ལྡན་དེ་དག་
གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །ཅི་ཕྱིར་ཞེ་ན་མཁས་
པའི་ཡོན་ཏན་དེ་ལས་འབྱུང་། །དེ་དག་ཤེས་རབ་ཕ་རོལ་ཕྱིན་པ་རྗེས་སུ་སྟོན། །
སངས་རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། །ཡོན་ཏན་ཀུན་གྱི་
མཆོག་མངའ་རྒྱལ་བ་དེ་སྐད་གསུངས། །ཞེས་གསུངས་པའི་ཕྱིར། དེ་བས་ན་
སློབ་མའི་ཚོགས་གསོག་པ་དང༌། སྒྲིབ་པ་སྦྱོང་བའི་ཞིང་དུ་སངས་རྒྱས་ཐམས་
ཅད་ལས་ཀྱང་རྡོ་རྗེ་སློབ་དཔོན་ལྷག་སྟེ། སྡོམ་འབྱུང་ལས། འདི་ནི་རང་བྱུང་
བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་
བའི་ཕྱིར། །རྡོ་རྗེ་སློབ་དཔོན་དེ་བས་ལྷག །ཅེས་གསུངས་སོ། །རྒྱུ་མཚན་དེ་
ལྟར་ན། ལམ་གྱི་གནད་ཚང་བའི་བླ་མའི་རྣལ་འབྱོར་སྒོམ་པ་ནི་དལ་འབྱོར་ལ་
སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་པས། འདི་ལྟར་ཉམས་སུ་བླང་
བར་བྱའོ། །ཞེས་གསུངས་ཏེ། དེ་དག་ནི་གོ་སླ་བ་དང་ཚིག་རེ་རེ་ནས་ཞིབ་ཏུ་
བཤད་ན་མངས་སུ་དོགས་པས་མ་སྤྲོས་ཤིང་། མདོར་ན་འཁོར་བའི་གནས་ན་
ཡོད་པའི་ཟག་བཅས་ཀྱི་བདེ་བ་ཕྲ་མོ་ཞིག་ནས་བཟུང་ཐར་པ་བླ་ན་མེད་པའི་
བདེ་བ་མཆོག་གི་བར་བདེ་བ་ཇི་སྙེད་ཅིག་ཡོད་པ་ཐམས་ཅད་དང་། ས་ལམ་
འབྲས་བུ་དང་བཅས་པའི་ཡོན་ཏན་ཐམས་ཅད་བླ་མ་བསྟེན་ཅིང་མཆོད་པའི་
མཐུ་ལས་འབྱུང་བར་གསུངས་སོ། །དེ་ལྟར་སྤྱིར་ཡོན་ཏན་ཐམས་ཅད་བླ་མ་
ཚུལ་བཞིན་བསྟེན་པ་ལས་འབྱུང་བར་མ་ཟད། གདམས་ངག་འདིར་ནི་མདོ་
སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པར་སྟོན་པ་ཡིན་པས། བྱང་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཆུབ་ལམ་རིམ་གྱི་འགོ་བཤེས་གཉེན་བསྟེན་ཚུལ་ནས་ཞི་ལྷག་གི་བར་ལམ་གྱི་
གནས་ཐམས་ཅད་འདིར་ཚང་བས་ན། བསྟན་པ་ཐམས་ཅད་འགལ་མེད་དུ་
རྟོགས་པའི་ཆེ་བ། གསུང་རབ་ཐམས་ཅད་གདམས་ངག་ཏུ་འཆར་བའི་ཆེ་བ།
རྒྱལ་ བའི་ དགོངས་པ་བདེ་བླག་ཏུ་རྙེད་ པའི་ཆེ་བ། ཉེས་སྤྱོད་ཆེན་ པོ་ རང་
འགགས་སུ་འགྲོ་བའི་ཆེ་བ་བཞི་ཡང་འདིར་འབྱུང་ངོ༌། །བློ་སྦྱོང་དོན་བདུན་
མའི་གནད་ཐམས་ཅད་ཀྱང་འདིར་ཚང་བས་ན་བློ་སྦྱོང་གི་ཆེ་བ། རྡོ་ རྗེ་ཉི་མ་
ལྗོན་ཤིང་བཞིན། །གཞུང་དོན་ལ་སོགས་ཤེས་པར་བྱ། །མན་ངག་བདུད་རྩིའི་
སྙིང་པོ་འདི། །གསེར་གླིང་པ་ནས་བརྒྱུད་པ་ཡིན། །སྙིགས་མ་ལྔ་པོ་བདོ་བ་
འདི། །བྱང་ཆུབ་ལམ་དུ་བསྒྱུར་བ་ཡིན། །ཞེས་གསུངས་པའི་ཆེ་བ་རྣམས་ཀྱང་
འདིར་འབྱུང་ངོ༌། །ལམ་རིམ་པ་གཉིས་ཀྱི་གནད་རྣམས་ཀྱང་ཚང་བས་ན་བླ་
མེད་ཀྱི་ལམ་རིམ་པ་གཉིས་ཀྱི་ཆེ་བ་དང་ཡོན་ཏན་ཇི་སྙེད་ཅིག་གསུངས་པ་
རྣམས་ཀྱང་འདི་ལ་ཡོད་དོ། །དེ་ལྟར་ན་བདག་ལེགས་སུ་འདོད་ཅིང་ལེགས་
ཉེས་འབྱེད་པའི་རྣམ་དཔྱོད་དང་ལྡན་པ། ཐེག་པ་མཆོག་གི་ལམ་ལ་མྱུར་བ་
མྱུར་བར་བགྲོད་འདོད་པ་རྣམས་ ཀྱིས་འདི་ལྟ་བུའི་གདམས་པ་ཟབ་མོ་ལ་
འབད་པར་རིགས་སོ། །གདམས་པ་འདི་ཉམས་སུ་ལེན་པ་ལ་རྟེན་ཅི་འདྲ་བ་
ཞིག་དགོས་སྙམ་ན། ལམ་ཐུན་མོང་བས་རྒྱུད་ལེགས་པར་སྦྱངས་ཞིང་། བདེ་
གསང་ འཇིགས་ གསུམ་ གང་ རུང་ ལྟ་ བུའི་ བླ་མེད་ ཀྱི་དབང་བཞི་ཡོངས་ སུ་
རྫོགས་པར་ཐོབ་པ་ཞིག་དགོས་ཏེ། བླ་མའི་རྣལ་འབྱོར་འདི་སྒོམ་པའི་ཚེ་རང་
ཉིད་ལྷའི་རྣལ་འབྱོར་དང་། སྣོད་བཅུད་དག་པའི་རྟེན་དང་བརྟེན་པར་མོས་པ་
དང༌། ཚོགས་ཞིང་གི་གཙོ་བོ་བླ་མ་ཐུབ་དབང་རྡོ་རྗེ་འཆང་སེམས་དཔའ་སུམ་
བ 24 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བརྩེགས་ཅན་འདུས་པའི་ལུས་དཀྱིལ་གྱི་ལྷ་ཚོགས་དང༌། འཁོར་དུ་རྒྱུད་སྡེ་
བཞིའི་དཀྱིལ་འཁོར་དང་ བཅས་ པ་ གསལ་འདེབས་པ་དང་། བླ་མེད་ནས་
བཤད་པའི་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཤིན་ཏུ་གསང་བ་རྣམས་
འབུལ་བ་དང་། ལམ་རིམ་པ་གཉིས་སྒོམ་ཚུལ་བཅས་སྟོན་པ་ཡིན་ལ། འདི་
ལྟར་བུའི་བླ་མེད་ཀྱི་གསང་བ་མཐར་ཐུག་པ་རྣམས་ཉན་པ་དང་སེམས་པ་དང་
སྒོམ་པ་ལ་དབང་བཞི་རྣམ་པར་དག་པ་ཐོབ་དགོས་ཀྱི། དབང་མ་ཐོབ་པར་
གསང་ སྔགས་ ཀྱི་ ལམ་ གྱི་ ཡན་ ལག་ ཕྲ་མོ་རེ་ ཡང་ བསྟན་དུ་མི་རུང་བར་
གསུངས་ཏེ། དཀྱིལ་ འཁོར་ ལ་ འཇུག་ པའི་ ཚེ་ ཡང་ དེང༌ ཁྱོད་ ལ་ དེ་ བཞིན་
གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱི། ཁྱོད་ཀྱིས་ཀྱང་དེ་
བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི།
དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་། མ་དད་པ་རྣམས་
ལའང་མ་ཡིན་ནོ། །ཞེས་དང་། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་
རིགས་སུ་ཞུགས་ཀྱིས། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ།
ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་
ཀྱང་ཐོབ་པར་འགྱུར་ན་དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་
ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ།
ཁྱོད་དམ་ཚིག་ཉམས་པར་གྱུར་ཏ་རེ། འདི་ནི་ཁྱོད་ཀྱི་དམ་ཚིག་གི་རྡོ་རྗེ་སྟེ།
གལ་ཏེ་ཚུལ་འདི་སུ་ཡང་རུང་བ་ལ་སྨྲས་ན་འདིས་ཁྱོད་ཀྱི་མགོ་བོ་འགེམས་
པར་འགྱུར་རོ། །ཞེས་དབང་མ་ཐོབ་པ་ལ་དཀྱིལ་འཁོར་གྱི་གཟུགས་མིག་ལ་
སྟོན་པ་ཙམ་ཡང་བྱ་ས་མེད་པའི་དམ་གཞག་དེ་ལྟ་བུ་མཛད་ན། དབང་མ་ཐོབ་
25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ་ལ་སྔགས་ཀྱི་གསང་བ་མཐར་ཐུག་པ་རྣམས་བསྟན་དུ་མི་རུང་བ་སྨོས་ཅི་
དགོས། དེ་ལྟར་ཡང་བཤད་རྒྱུད་རྡོ་རྗེ་ཕྲེང་བ་ལས། དབང་བསྐུར་བ་ནི་གཙོ་
བོ་སྟེ། །དངོས་གྲུབ་ཐམས་ཅད་རྟག་ཏུ་གནས། །ང་ཡི་ཇི་བཞིན་དོན་བཤད་
ཀྱིས། །དེ་ཕྱིར་ཐོག་མར་ཡང་དག་ཉོན། །ཐོག་མར་སློབ་མ་གང་གི་ཚེ། །བློ་
ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་
ཚེ་ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་
ཀྱི་དོན་ཤེས་ཀྱང་། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་
ཆེན་པོར་འགྲོ །ཞེས་དང་། །ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་གཞག་
མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ། །
སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་ཕུང་། ཞེས་དང་། །ཕྱག་
ཆེན་ཐིག་ལེ་ ལས་ ཀྱང་། དང༌པོར་རེ་ཤིག་གང་ཚེ་ སློབ། །ལན་ཅིག་ དབང་
རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར་སྣོད་དུ་གྱུར་
པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་མར་མེད་ལྟར། །
ཞེས་གསུངས། །དེ་བཞིན་དུ་རྒྱུད་སྡེ་བཞི་ག་ནས་དབང་མ་ཐོབ་པ་ལ་སྔགས་
ཀྱི་གསང་བ་བསྟན་དུ་མི་རུང་བའི་དམ་གཞག་ཤིན་ཏུ་ཆེ་བར་མཛད་དེ། རྒྱུད་
སོ་སོའི་ཁུངས་རྣམས་དྲངས་ན་མངས་སུ་དོགས་པས་རྒྱུད་ཉིད་ལ་བལྟས་ནས་
ཤེས་པར་བྱའོ། །མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པའི་
བླ་མའི་རྣལ་འབྱོར་འདིའི་སྣོད་རུང་དུ་སྒྲུབ་པ་ལ་དབང་ཡང་རྒྱུད་སྡེ་འོག་མ་
གསུམ་གྱི་དབང་ཐོབ་པ་ཙམ་གྱི་མི་ཆོག་གི །བླ་མེད་ཀྱི་དཀྱིལ་འཁོར་དུ་དབང་
ངེས་པར་ཐོབ་པ་ཞིག་དགོས་སོ། །དབང་རྣམ་པར་དག་པ་ཐོབ་པ་ལ་ལམ་ཐུན་
- 26 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མོང་པས་རྒྱུད་ལེགས་པར་སྦྱངས་པ་ཞིག་དགོས་ཏེ། བཤད་རྒྱུད་རྡོ་ རྗེ་ཕྲེང་
བར་ཕྱག་ན་རྡོ་རྗེས་སྟོན་པ་ཐུབ་དབང་རྡོ་རྗེ་འཆང་ཆེན་པོ་ལ། སློབ་མ་ཡོན་
ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར། །ཞེས་བླ་མེད་ཀྱི་དཀྱིལ་
འཁོར་དུ་བཅུག་སྟེ་དབང་བསྐུར་བ་ལ་ཡོན་ཏན་ཇི་ལྟ་བུ་དང་ལྡན་པ་ཞིག་
དགོས་ཞེས་ཞུས་པ་ན། དད་ཅིང་བླ་མ་ལ་ཡང་གུས། ། རྟག་ཏུ་དགེ་བའི་ལས་
ལ་གནས། །རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་པ་དང༌། །
གསོད་པ་དང་ནི་འཚེ་བ་སྤངས། །སེམས་ཅན་རྣམས་ནི་གདོན་པའི་བློས། །
ཀུན་ཏུ་བརྩོན་དང་ཡང་དག་ལྡན། །དེ་ལ་སོགས་པའི་ཡོན་ཏན་ལྡན། །དད་པ་
ཆེན་པོའི་སློབ་མ་བཟང་། །ཞེས་བཤེས་གཉེན་བསྟེན་ཚུལ་ནས་བཟུང་སྤྱོད་པ་
སྤྱི་བསླབ་བར་གྱི་ལམ་ཐུན་མོང་བ་ལ་སྦྱངས་ནས་མྱོང་བ་ཐོན་པ་ཞིག་དང་།
དེའི་སྟེང་དུ་ལྷག་པར་བླ་མ་དང་སྔགས་ལ་ཤིན་ཏུ་དད་པ་ཞིག་དགོས་པར་
གསུངས། རྒྱུད་ཀྱི་ཚིག་རེ་རེ་ནས་བཀྲལ་ཏེ་ལམ་ཐུན་མོང་བ་རྣམས་སྔོན་དུ་
འགྲོ་དགོས་ཚུལ་ཞིབ་ཏུ་ཤེས་པ་ཤིན་ཏུ་གལ་ཆེ་ནའང་། འདིར་ཡི་གེ་མངས་སུ་
དོགས་པས་བློ་གྲོས་དང་ལྡན་པ་རྣམས་ཀྱིས་རྒྱུད་ཀྱི་དོན་ལ་ཞིབ་ཏུ་དཔྱད་ནས་
ངེས་པ་རྙེད་པར་བྱའོ། །དེ་ནས་དལ་བའི་རྟེན་ལ་སྙིང་པོ་ལེན་པའི་ཐབས་
མཆོག་ཏུ་གྱུར་པ་ནི་མདོ་སྔགས་ཀྱི་ལམ་གྱི་གནད་མཐའ་དག་ཡོངས་སུ་རྫོགས་
པའི་བླ་མ་ལྷའི་རྣལ་འབྱོར་འདི་ཉིད་ཡིན་པས། འདི་ལྟ་བུའི་བླ་མའི་རྣལ་
འབྱོར་ཀྱི་གདམས་པ་ཡོངས་སུ་རྫོགས་པ་འབད་པ་ཆེན་པོས་བཙལ་ལ་ཐུགས་
དམ་གྱི་མཐིལ་དུ་གཟུང་ངོ༌། །
གསུམ་པ་གདམས་པ་དངོས་ཉམས་སུ་ལེན་ཚུལ་ལ་གཉིས། ཐུན་གྱི་ངོ་བོ་
27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ལ་ཇི་ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་
གསུམ། སྔོན་འགྲོ་དང༌། དངོས་གཞི་དང་། མཇུག་ཏུ་ཇི་ལྟར་བྱ་བའི་ཚུལ་ལོ། །
དང་པོ་ལ་གཉིས། སྤྱིའི་སྔོན་འགྲོ་དང་། ཁྱད་པར་གྱི་སྔོན་འགྲོའོ། །དང་པོ་ལ་
གཉིས། ཀུན་སློང་བཅོས་པ་དང༌། སྐྱབས་འགྲོ་སེམས་བསྐྱེད་བྱ་ཚུལ་ལོ། ། །
དང་པོ་ལ་གང་དུ་ཉམས་སུ་ལེན་པའི་གནས་ནི། དཔལ་གསང་བ་
འདུས་པའི་རྩ་རྒྱུད་ལེའུ་བཅུ་གཉིས་པ་ལས། དགོན་པ་ཆེན་པོའི་ ས་ཕྱོགས་
སུ། །མེ་ཏོག་འབྲས་བུ་སོགས་ཀྱིས་བརྒྱན། །རི་བོ་དབེན་པའི་ས་ཕྱོགས་སུ། །
དངོས་གྲུབ་ཐམས་ཅད་བསྡུས་པ་བསྒྲུབ། །ཅེས་དང་། བཤད་རྒྱུད་རྡོ་རྗེ་ཕྲེང་
བ་ལས་ཀྱང་། མེ་ཏོག་འབྲས་བུ་ཆུ་ཡིས་བརྒྱན། །སྐྱེ་བོས་དབེན་པའི་རི་ཡི་
རྩེར། །དངོས་གྲུབ་ཐམས་ཅད་བསྡུས་པ་ནི། །འབད་པ་ཡིས་ནི་བསྒྲུབ་པར་
བྱ། །ཞེས་དང་། སྐྱེ་བོས་དབེན་པའི་ལྷ་ཡི་གནས། །སྒྲ་ཡི་ཚེར་མ་རྣམས་དང་
བྲལ། །བགེགས་མེད་སྐལ་བཟང་ཉམས་དགའ་བ། །སྐྱེད་མོས་ཚལ་ཞི་བདེ་བ་
ཆེ། །འདོད་ པ་ ལྔ་ ལ་ ལོངས་ སྤྱོད་ པས། །སྔགས་ ཀྱི་ གཙོ་ བོ་ འགྲུབ་ པར་
འགྱུར། །ཞེས་ གསུངས་ཞིང་། །གཞན་ཡང་ རྒྱུད་སྡེ་མཐའ་དག་ནས་ སྒྲུབ་པ་
བྱེད་པ་ལ་གནས་དབེན་པ་ཤིན་ཏུ་གལ་ཆེ་བར་ གསུངས་ཤིང་། ལྷག་པར་
དཔུང་བཟང་གིས་ཞུས་པའི་རྒྱུད་ལས། རང་སངས་རྒྱས་དང་བདེ་གཤེགས་
ཉིད་སྐྱེས་དང་། །རྒྱལ་བ་སྔོན་ཆད་གང་ན་བཞུགས་པ་ཡི། །གནས་གང་བསོད་
ནམས་ལྡན་ཞིང་ཡིད་དགའ་བ། །ལྷ་དང་ལྷ་མིན་ལ་སོགས་ཕྱག་བྱས་མཆོད། །
གསོ་སྦྱོང་སྡོམ་པ་དང་ནི་ལྡན་པ་ཡིས། །བདག་ཉིད་དགའ་བར་བྱ་ཞིང་བསྙེན་
པར་བྱ། །དེ་ལྟ་བུ་དག་མ་རྙེད་གཞན་ཡང་ནི། །ཆུ་བོ་ཆུ་ཀླུང་འབབ་ཆུ་ཡོད་པ་
-28 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
དང༌། །པདྨ་ཨུཏྲ་ལས་ནི་བརྒྱན་པའི་མཚོ། །སྐྱེ་བོ་རྣམས་ཀྱང་ཤིན་ཏུ་མི་རྒྱུ་
བ། །དང་ཞིང་ཞིམ་པའི་ཆུ་ནི་མང་བ་དང་། །མི་བཟད་གདོན་རྣམས་ཀྱང་ནི་མི་
གནས་པ། །མེ་ཏོག་འབྲས་བུ་གཙང་མ་ཡོད་པ་དང་། ། སྨན་ལྗོངས་ལྗོན་ཤིང་
སྣ་ཚོགས་འཁྲིགས་པ་དང༌། །ས་སྟེང་གནས་མལ་ཤིན་ཏུ་གཙང་བ་དང་། །
གང་ན་སྟག་གཟིག་སེང་གེ་མེད་པ་དང་། །ཡིད་འོང་མཉམ་ཞིང་ཚེར་མ་མེད་པ་
དག །མི་ཡི་དངོས་གྲུབ་གནས་སུ་བསྒྲགས་པ་ཡིན། །ཞེས་དེ་བཞིན་གཤེགས་
པ་གང་དུ་འཁྲུངས་པ་དང་། །གང་དུ་ཞབས་ཀྱིས་བཅགས་པའི་གནས་དག་
དང༌། རྒྱལ་སྲས་བདག་ཉིད་ཆེན་པོ་དག་གིས་བསྟེན་ཅིང་བྱིན་གྱིས་བརླབས་
པའི་གནས་དག་ནི་གཙོ་བོ་དང་། དེ་ལྟ་བུའི་གནས་བཟང་པོ་མ་རྙེད་ཀྱང་ཆུ་
ཤིང་དང་མེ་ཏོག་འབྲས་བུ་ཡོད་པ་དང་། སྐྱེ་བོའི་རྒྱུ་འགྲུལ་ཉུང་བས་ཤིན་ཏུ་
དབེན་ཞིང་ཉམས་དགའ་བ་དང་། མི་མ་ཡིན་གདུགས་པ་ཅན་མི་གནས་ཤིང་།
ལུས་སྲོག་ལ་གནོད་པའི་རྐྱེན་མེད་པའི་ནགས་ཀྱི་སྨན་ལྗོངས་ལྟ་བུར་གནས་
ནས་ སྒྲུབ་ པ་ བྱ་ དགོས་ པ་ དང༌། གཞན་ ཡང་ སྐྱེས་ བུ་ དམ་ པ་ རྣམས་ ཀྱིས་
བཞུགས་ཤིང་སྒྲུབ་པ་མཛད་པའི་གནས་རྣམས་དང་། སངས་རྒྱས་ཀྱི་བསྟན་པ་
དར་བའི་ས་རྒྱལ་པོ་ཆོས་བཞིན་སྤྱོད་པ། ལུས་སྲོག་ལ་གནོད་པའི་རྐྱེན་མེད་
པ། རང་གི་ཡིད་དང་མཐུན་པ་རྣམས་གལ་ཆེ་བར་གསུངས་སོ། །དེ་ཡང་གྲོང་
ལ་སོགས་པ་གང་བྱུང་དུ་གནས་པས་མི་ཆོག་པར་དབེན་པའི་གནས་ཁྱད་པར་
དུ་འཕགས་པ་ཞིག་ཏུ་གནས་དགོས་པ་ནི་དབེན་པའི་གནས་སུ་གནས་ན་གཙོ་
བོར་འདུ་འཛིའི་གཡེང་བ་སོགས་དགེ་སྦྱོར་ལ་བར་ཆད་མེད་པ་དང་ལམ་ལ་ས་
ཆོད་ཆེ་བ་ཞིག་འབྱུང་ལ། ཕྱག་མཆོད་སོགས་དགེ་བ་གང་བྱེད་ཀྱང་དབེན་པའི་
29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གནས་སུ་བྱས་པ་སྟོབས་ཆེ་བར་གསུངས། དེ་འདྲ་བའི་ཡིད་མཐུན་གྱི་དབེན་
པའི་གནས་སུ་སྤྱིལ་བོའམ། ཕུག་སོགས་རང་གང་དུ་འདུག་སའི་གནས་དེར་
ཆག་ཆག་དང་ཕྱག་བདར་ལེགས་པར་བྱས་ལ་གཙང་ཞིང་ཡིད་དུ་འོང་བ་བྱ།
བ་བྱུང་ལྔའི་བྱུག་པ་དང་མེ་ཏོག་གཅལ་དུ་བཀྲམ་པ་སོགས་ཀྱང་སྒྲུབ་ཐབས་
རྣམས་ལས་འབྱུང་བ་ལྟར་བྱ། ཆག་ཆག་དང་ཕྱག་བདར་བྱ་བ་ནི་རྟག་ཏུ་དུས་
འཕགས་པ་ཆོས་འཕགས་མཆོད་པའི་གླེང་གཞི་ལས་འབྱུང་བ་ལྟར་གལ་ཆེ་
ཞིང་དགོས་པ་མང་དུ་ཡོད་དོ། །བ་བྱུང་གི་བྱུག་པ་ནི་འདུས་པའི་རྩ་རྒྱུད་ལེའུ་
བརྒྱད་པར། །ས་ཕྱོགས་གཙང་ཞིང་རྣམ་པར་དབེན་པའམ། །རྒྱལ་ཉིད་སྐྱེས་
ཞི་ ཞི་བའི་གནས་རྣམས་སུ། །བཤང་གཅི་ ཆུ་ལ་སོགས་པས་བྱུག་ པའམ། །
རྒྱལ་བ་མཆོད་ཕྱིར་རྟག་པར་རབ་ཏུ་བྱ། །ཞེས་བླ་མ་དང་དཀྱིལ་འཁོར་པའི་ལྷ་
ཚོགས་མཆོད་པའི་ཚེ་ས་ཕྱོགས་ཤིན་ཏུ་གཙང་བར་བ་བྱུང་ལྔའི་བྱུག་པ་བྱ་
དགོས་ པར་ གསུངས་ པར་ ལྟར་ རོ། །སྒྲུབ་ ཁང་ གི་ ཕྱོགས་ བཞིའམ། སྒོ་དྲུང་
ངམ། སྒོ་སྟེང་སོགས་གང་འོས་སུ་ཐོ་བཞི་བརྩིགས་ལ་རྒྱལ་པོ་ཆེན་པོ་བཞིར་
བསྐྱེད་ནས་གནས་དེར་ལམ་སྒོམ་པ་ལ་འགལ་རྐྱེན་མི་འབྱུང་ཞིང་མཐུན་རྐྱེན་
ཚང་བའི་འཕྲིན་ལས་ཀྱི་གྲོགས་བཅོལ། སྟོན་པ་ཐུབ་པའི་དབང་པོ་དང་། རྗེ་
བཙུན་འཇམ་པའི་དབྱངས་དང་། རྗེ་ཐམས་ཅད་མཁྱེན་པ་སོགས་ཀྱི་སྐུ་དང༌།
ཤེར་ཕྱིན་གྱི་མདོ་དང༌། རྒྱུད་ཀྱི་གླེགས་བམ་སོགས་རྟེན་ཅི་ཡོད་སྟེགས་མཐོ་
སར་བཞུགས། དེའི་མདུན་དུ་མཆོད་པ་གཡོ་མེད་པར་བསྩལ་ལ་བཀོད་པ་
མཛེས་པར་བཤམ། །རང་གི་མལ་འོག་ཏུ་ས་དཀར་གྱིས་གཡུང་དྲུང་ཆོས་སྐོར་
རིས་སུ་བྲིས། །དེའི་སྟེང་དུ་རྩྭ་དུར་པ་མ་འཁྲུགས་པར་བཏིངས་ལ། སྔོན་སྟོན་
- 30 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པ་ཐུགས་རྗེ་ཅན་དེ་ཉིད་ཀྱིས་རྡོ་རྗེ་གདན་བྱང་ཆུབ་ཀྱི་ཤིང་དྲུང་དུ་རྩྭ་དུར་པའི་
གདན་ལ་བཞུགས་ཏེ་བདུད་བྱེ་བ་ཕྲག་དུང་ཕྱུར་བྱམས་པའི་ཏིང་ངེ་འཛིན་གྱིས་
བཏུལ་ཞིང་མངོན་པར་རྫོགས་པར་འཚང་རྒྱ་བར་མཛད་པའི་རྣམ་ཐར་རྗེས་སུ་
དྲན་ནས། སྟོན་པའི་རྣམ་ཐར་རང་གི་ཉམས་ལེན་དུ་ཁྱེར་ཏེ། བདག་གིས་ཀྱང་
སྟན་འདིའི་སྟེང་དུ་གནས་ལ་བདག་འཛིན་འགོང་པོ་འཁོར་བཅས་བཏུལ་ཏེ་
ལམ་ཟབ་མོའི་ཉམས་ལེན་མཐར་ཕྱིན་པ་ཞིག་བྱའོ་སྙམ་དུ་ཞེ་དམ་མང་དུ་བྱ།
རྩྭའི་སྟེང་ དུ་ འབོལ་ སྟན་འཇམ་ཞིང་། བདེ་བ་རྒྱབ་ཅུང་ ཟད་མཐོ་བ་ཞིག་
བཤམ། གནས་དེར་སྒྲུབ་པ་ཡུན་རིང་དུ་བྱ་བ་ཡིན་ན་སྟན་མི་རུལ་བའི་ཕྱིར་
འདུལ་བ་ནས་བཤད་པ་ལྟར་ཤིང་ཁྲི་དྲ་བ་ཅན་ནམ། དེ་མ་འབྱོར་ཀྱང་སྙན་
དང་འོག་སའི་བར་ལ་བར་སྟོང་ཅུང་ཟད་སྟོང་པ་ཡོད་པ་ཞིག་བྱ། སྟན་དེའི་
སྟེང་དུ་ལུས་གནད་འཆའ་ཚུལ་ནི་རྣམ་སྣང་གི་ཆོས་བདུན་དང་། རླུང་ཆམ་ལ་
འབེབས་པ་དང་བཅས་ལུས་ཀྱི་གནད་བརྒྱད་ལྡན་དུ་བྱ་དགོས་པར་འཕགས་
པ་ཐོགས་མེད་ཀྱི་ས་སྡེ་དང་། སློབ་དཔོན་ཀ་མ་ལ་ཤི་ལས་དབུ་མ་སྒོམ་རིམ་
རྣམས་སུ་གསུངས་ཤིང༌། སྔགས་ཀྱི་ལམ་རིམ་གཉིས་སྒོམ་པའི་སྐབས་སུ་ལུས་
གནད་དེ་ལྟར་བྱ་དགོས་པ་ནི། བཤད་རྒྱུད་རྡོ་རྗེ་ཕྲེང་བ་ལས། སྒྲུབ་པོ་བདེ་
བའི་ སྟན་འདུག་ནས། །མིག་གཉིས་སྣ་རྩེ་ གཏད་བྱས་ནས། །སྣ་ནི་ལྟེ་བའི་
ཐད་དུ་བཞག །ཕྲག་གོང་བསྙམས་ལ་ལྕེ་རྐན་སྦྱར། །སོ་དང་མཆུ་ནི་བདེ་བར་
བཞག །དབུགས་ཀྱི་འབྱུང་ རྔུབ་གློད་ནས་ནི། །ཅུང་ཟད་ཅུང་ཟད་རྩོལ་བྲལ་
པས། །ཇི་ལྟར་བ་བཞིན་འབྱུང་རྔུབ་ནི། །རྡོ་རྗེ་སྐྱིལ་ཀྲུང་ལེགས་གནས་པས། །
ཞེས་གསུངས་པ་ལྟར་རོ། །དོན་དེ་དག་རྒྱལ་བ་དབེན་ས་པ་ཆེན་པོས་ལུས་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གནད་སྡོམ་ཚིག་ཏུ་མཛད་པ། རྐང་པ་ལག་ པ་ རྐེད་པ་གསུམ། །སོ་མཆུ་ལྕེ་
རྣམས་བསྡོམས་པས་བཞི། །མགོ་མིག་ཕྲག་པ་དབུགས་དང་བཞི། །རྣམ་པར་
སྣང་མཛད་ཆོས་བརྒྱད་ཡིན། །ཞེས་གསུངས་པ་ལྟར་གནད་བརྒྱད་དང་ལྡན་
པར་བྱའོ། །དེ་ཡང་ རྗེ་བཙུན་རྣམ་པར་སྣང་མཛད་ཀྱི་བཞུགས་ སྟངས་ལྟར།
རྐང་པ་རྡོ་རྗེ་སྐྱིལ་ཀྲུང་བྱ། ལག་པ་གཉིས་ལྟེ་འོག་སོར་བཞི་ཙམ་གྱི་ཐད་དུ་
གཡོན་འོག་ཏུ་བྱས་གཡས་སྟེང་དུ་བྱས་ལ་མཐེ་བོང་གི་རྩེ་གཉིས་སྤྱད། དཔུང་
པ་ ཐད་ ཀར་ བསྲང་། རྒལ་ ཚིགས་ དྲང༌ པོར་ བསྲང་། མགྲིན་ པ་ ཡིད་ ཙམ་
དགུག །སོ་དང་མཆུ་རང་བབས་སུ་གཞག །ལྕེ་རྩེ་རྐན་ལ་སྦྱར་རོ། །དེ་ལྟར་
ལུས་གནད་བདུན་པོ་དེ་དག་ནི་སྙིང་ནས་སྒྲུབ་པ་བྱེད་པ་ལ་ཤིན་ཏུ་གལ་ཆེ་
ཞིང་མེད་དུ་མི་རུང་བའི་གནད་དག་ཡིན་ཏེ། མར་པ་ལོ་ཙཱའི་ཞལ་ནས། བོད་
ཀྱི་མན་ངག་ཐམས་ཅད་བསྡོམས་ཀྱང་ཁོ་བོ་མར་པ་ལོ་ཙཱའི་འདུག་ལུགས་ཀྱི་
མན་ངག་གཅིག་པུའི་དོ་མི་ཐུབ་ཅེས་ཟབ་ཁྱད་ཅན་དུ་ཞལ་གྱིས་བཞེས་པའི་
མན་ངག་ཁྱད་པར་ཅན་དེ་ནི་རྗེ་བླ་མའི་སྙན་བརྒྱུད་ལས་འོངས་པའི་མན་ངག་
འདི་ཡིན་པས་ཤིན་ཏུ་གཅེས་པའི་གནད་དུ་གཟུང་ངོ༌། །དེ་ལའང་ལུས་གནད་
དེ་ལྟར་བྱ་དགོས་པའི་རྒྱུ་མཚན་དང༌། དེ་ལྟར་མ་བྱས་ན་སྐྱོན་ཅི་བསྐྱེད་པ་
དང་། དེ་དག་རེ་རེ་ནས་ཡོན་ཏན་གང་བསྐྱེད་པ་སོགས་ཞིབ་ཏུ་ཤེས་དགོས་པ་
ཤིན་ཏུ་གལ་ཆེ་བ་ཡོད་ནའང་འདིར་མཐའ་དག་བྲིར་མ་ནུས་པས་བླ་མ་དམ་
པའི་ཞལ་ལས་ཤེས་པར་བྱའོ། །དེ་ལྟར་ལུས་གནད་བདུན་དང་ལྡན་པར་བྱས་
ནས་རླུང་གི་གནད་ནི་རླུང་རོ་དགུ་ཕྲུགས་སུ་བསལ་བའམ། རླུང་གི་རྒྱུ་བ་དལ་
བུས་བརྟགས་ནས་ཆམ་ལ་འབེབས་པ་གང་རུང་བྱའོ། །རླུང་རོ་དགུ་ཕྲུགས་སུ་
- 32 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
སེལ་ཚུལ་ནི། སྣ་བུག་གཡས་ནས་ རླུང་ རྔུབ་ སྟེ་ གཡོན་ དུ་ འབུད་ པ་ དང་།
གཡོན་ནས་རྔུབ་སྟེ་གཡས་སུ་འབུད་པ་དང་། གཉིས་ཀ་ནས་རྔུབ་སྟེ་གཉིས་ཀ་
ནས་འབུད་པ་སྟེ། དེ་འདྲ་བ་ལན་གསུམ་བྱའོ། །དེ་དག་གིས་ཚེ་ཡང་རང་རྒྱུད་
ཀྱི་ཉེས་སྐྱོན་ རྣམས་ ཕྱིར་ འབུད་ པ་ དང༌། སངས་རྒྱས་ བྱང་ སེམས་ ཀྱི་ བྱིན་
རླབས་རྣམས་ནང་ དུ་ ལེན་ པའི་དམིགས་པ་ བྱའོ། །རླུང་གི་རྒྱུ་བ་དལ་བུས་
བརྟགས་ནས་ཆམ་ལ་འབེབས་ཚུལ་ནི། ལུས་གནད་ལེགས་པར་བཅས་པའི་
མཚམས་ནས་རང་གི་རྒྱུད་ལ་བརྟགས་ཏེ་སེམས་ཚེ་འདིའི་སྣང་ཤས་ཀྱི་དབང་
དུ་ སོང་ འདུག་ གམ། འཇིག་རྟེན་ ཕྱི་ མ་དྲན་ཏེ་ ཆོས་ ཕྱོགས་ སུ་ སོང་ འདུག་
བརྟགས་པ་ན། ཚེ་འདིའི་སྣང་ཤོས་ཀྱི་དབང་དུ་སོང་སྟེ་ཆགས་སྡང་དང་བཅས་
པར་འདུག་ན་དེ་ངོ་ཤེས་པར་བྱས་ལ། བློ་ངན་འདི་འདྲ་བས་བདག་ཚེ་རབས་
ཐོག་མེད་ནས་ད་བར་དུ་ཕུང་དུ་བཅུག་ལ། ད་རེས་དལ་འབྱོར་ལན་ཅིག་ཐོབ་
པ་འདི་ཡང་ཆུད་ཟ་བར་བྱེད་པས། ད་ནི་བློ་ངན་འདི་ཡུལ་ནས་འདོན་པར་བྱའོ་
སྙམ་དུ་རླུང་ཕྱིར་འབུད་པ་དང་མཉམ་དུ་རང་རྒྱུད་ཀྱི་ཉོན་མོངས་པ་ས་བོན་དང་
བཅས་པ་ཕྱིར་ནག་སངས་ཀྱིས་སོང་བའི་མོས་པ་བྱ། རླུང་ནང་དུ་རྔུབ་པ་དང་
མཉམ་དུ་ཕྱོགས་བཅུའི་སངས་རྒྱས་སྲས་དང་བཅས་པའི་བྱིན་རླབས་ཐམས་
ཅད་ནང་དུ་བསྡུས་པའི་མོས་པ་བྱ། དེ་ནས་རླུང་སྒྲ་ཅན་དང་རྩོལ་བས་བསྐྱེད་
པའི་ཤུགས་ཅན་དང༌། རིང་ཐུང་མི་སྙོམས་པའི་རྒོད་བག་ཅན་དུ་མ་སོང་བར་
རང་བབས་སུ་བཞག་ལ། ཕར་རྒྱུ་ཚུར་རྒྱུ་དལ་བུས་བརྟག་པར་བྱའོ། །དེ་ཡང་
རླུང་ ཕར་འགྲོ་བ་དང་ཚུར་འོང་བའི་ཁུག་པ་རེ་ གྲངས་སུ་ཟིན་ནས་སེམས་
གཞན་དུ་མ་ཡེང་བར་གྲངས་བདུན་ཙམ་གྱི་བར་དུ་སེམས་འཛིན་ཅི་ཐུབ་བྱ།
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དེ་ནས་ཡང་བདུན་ཙམ་བགྲངས་ནས་འཛིན་ཅིང་། རིག་པ་དྭངས་སྙིགས་ཕྱེ་
ནས་སེམས་གསལ་རིག་གི་ངང་དུ་གནས་ཅི་ཐུབ་བྱའོ། །ལུས་གནད་ཀྱི་སྐོར་
འདི་ལ་ལམ་གྱི་གནད་ལས་བརྩམས་ཏེ་གལ་ཆེ་ཞིང་དགོས་པ་ཆེ་བའི་གནད་
ཀྱི་དོན་བཤད་པར་བྱ་བ་མང་དུ་སྣང་ནའང་འདིར་མཐའ་དག་བྲིར་མ་ལང་
ཞིང་། གནད་འགའ་ཞིག་ནི་དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་ཏུ་བྲིས་
ཟིན་ཏོ། །དེ་ལྟར་རླུང་ཆམ་ལ་ཕབ་ནས་རང་རྒྱུད་ལ་བརྟགས་ཏེ་ཀུན་སློང་
བཅོས་ནས་དགེ་སེམས་ཁྱད་པར་ཅན་ཞིག་བསྐྱེད་དགོས་སོ། །རང་རྒྱུད་ལ་
བརྟགས་ནས་ཀུན་སློང་བཅོས་པ་འདི་སྒོམ་ཐམས་ཅད་ཀྱི་ཐོག་མ་ཆོས་ཀྱི་
དབུའི་རྒྱ་གར་སྐད་ལྟ་བུ་ཡིན་ཏེ། རྗེ་ཐམས་ཅད་མཁྱེན་པས་དྲི་བ་ལྷག་བསམ་
རབ་དཀར་དུ་སྒོམ་ཐམས་ཅད་ཀྱི་ཐོག་མ་རྒྱ་གར་གྱི་སྐད་འདྲ་བ་དེ་གང་ཡིན་
ཞེས་དྲི་བ་མཛད་པ་ན། དེའི་དྲིས་ལན་བློ་བཟང་བཞད་པའི་སྒྲ་དབྱངས་ལས།
སྒོམ་རྣམས་ ཀུན་ གྱི་ དང་ པོའི་ འགོ །རྒྱ་ གར་ སྐད་ མཚུངས་ རང་ རྒྱུད་ ལ། །
ལེགས་ པར་བརྟག་པ་ཡིན་ནོ་ཞེས། །ཟླ་མེད་བླ་མ་མཆོག་དེ་བཞེད། །ཅེས་
གསུངས། དེ་ལྟར་ཡིན་པ་རྗེ་རིན་པོ་ཆེ་ཉིད་ཀྱིས་ཀྱང་གསུངས་ཏེ། དྲི་བ་ལྷག་
བསམ་རབ་དཀར་ལས། དེའི་དོན་ཡང་རང་རང་གི་རྒྱུད་སྟེང་དུ་འགེལ་ན་འདི་
ཡིན་ཏེ། གནས་དབེན་པར་ལུས་དྲང་པོར་བསྲངས་ནས་བློ་ཁ་ནང་དུ་ཕྱོགས་ཏེ་
ལེགས་པར་བསམ་པའི་ཚེ། གནའ་སྔོན་ཆད་ཐོག་མ་མེད་ པའི་ འཁོར་བའི་
མལ་སྟེང་འདིར་སྡུག་བསྔལ་གྱི་ཟུག་གཟེར་འདི་ཙམ་པ་དུས་རྒྱུན་དུ་མྱོང་བ་
རང་རིག་གི་གྲུབ་པ་འདི་འདྲ་བར་གྱུར་འདུག་པ། ད་འདི་ལྟ་བུའི་གནས་སུ་
དེང་ནས་རང་མི་སྐྱེ་བ་ཞིག་ཅི་ནས་བྱ་དགོས། དེ་ལྟར་མ་བྱས་ན་ང་སྙིང་རུལ་
- 34 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སྙམ་པའི་མྱོང་བ་ལྷང་བ་མཁལ་མའི་ཟུག་གཟེར་ཚོར་བ་ལྟ་བུ་ཞིག་སྐྱེ་བའི་
ཐབས་ལ་དང་པོར་འབད་དགོས་ཏེ། དེ་ལྟར་བུ་ཤིན་ཏུ་དཀའ། འདི་ལ་མྱོང་བ་
མ་སྐྱེས་ན་འཁོར་བ་ལས་ཐར་པའི་ཐབས་ཟབ་མོ་བླ་མས་ཇི་ཙམ་བསྟན་ཅིང་
གོ་མོད་ཀྱང་། སྔར་ལྟར་འཁྱག་སྟེང་གི་ཆུ་དང་མཚུངས་པར་འགྲོ་སྟེ། དཔེར་ན་
ཆུ་འཐུང་འདོད་མེད་ན་འཐུང་བའི་རྩོལ་བ་མི་བྱེད་པར་སྡོད་པ་བཞིན་ནོ། །
ཞེས་གང་གསུངས་པ་ལྟར་རོ། །དེ་ལྟར་ཀུན་སློང་ངན་པ་བསལ་ལ་སེམས་
གསལ་ཞིང་དྭངས་པའི་ངང་ནས་འདི་ལྟར་བསམས་ཏེ། ག་རེ་འཁོར་བ་ཐོག་
མ་མེད་པ་ནས་ད་ལྟའི་བར་དུ་སྡུག་བསྔལ་བར་མ་ཆད་དུ་མྱོང་འདུག་ཀྱང་སྐྱོ་
བ་དང་སུན་པ་སྐད་ཅིག་ཀྱང་མེད་པར་འཁོར་བའི་གནས་འབའ་ཞིག་ལ་
མངོན་པར་དགའ་བའི་བློ་ངན་འདིས་ད་དུང་སྔར་ལྟར་མཐའ་མེད་མུ་མེད་དུ་
སྡུག་བསྔལ་འབའ་ཞིག་མྱོང་དགོས་པར་འདུག །དེས་ན་ད་རེས་བླ་མ་དཀོན་
མཆོག་གི་ཐུགས་རྗེས་དལ་བའི་རྟེན་བཟང་པོ་ཐོབ། ལམ་མ་ནོར་བར་སྟོན་
པའི་བཤེས་གཉེན་དམ་ པས་ རྗེས་སུ་བཟུང་། མཇལ་བར་ དཀའ་བ་སངས་
རྒྱས་ཀྱི་བསྟན་པ་རིན་པོ་ཆེ་ཡོངས་སུ་རྫོགས་པ་དང་མཇལ། བླང་དོར་འབྱེད་
པའི་ཤེས་རབ་ཀྱི་མཐུ་ཅུང་ཟད་རྙེད། རང་གི་ངོས་ནས་ཉམས་སུ་ལེན་ནུས་ན་
སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་བདེ་བླག་ཏུ་སྟེར་བའི་
གདམས་པ་ཟབ་མོ་འདི་འདྲ་ཐོབ། དེ་ལྟ་བུའི་ཆོས་ཟབ་མོ་ཉམས་སུ་ལེན་པར་
བྱེད་པ་ལ་རང་དབང་ཡོད་པའི་སྐབས་འདིར་འབད་ནས་བཙན་ས་ཟིན་པ་ཞིག་
མ་བྱས་ན། སླར་རྟེན་བཟང་འདི་འདྲ་ཤིན་ཏུ་རྙེད་པར་དཀའ། ལན་ཅིག་རྙེད་
པ་འདི་ཡང་ཡུན་རིང་དུ་མི་གནས་པར་མྱུར་དུ་འཇིག་སྟེ། ངེས་པར་འཆི། ནམ་
35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འཆི་ལ་ངེས་པ་མེད། འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན། ཤི་
ནས་ངན་སོང་དུ་ལྷུང་ན་ནི་ཚ་གྲང་དང་། བཀྲེས་སྐོམ་དང་། བཀོལ་སྤྱོད་དང་།
གླེན་ཅིང་གཏི་མུག་པ་སོགས་སྡུག་བསྔལ་བཟོད་གླགས་མེད་པ་མྱོང་དགོས་
ཤིང་། ཆོས་ཀྱི་སྒྲ་ཙམ་ཡང་ཐོས་པར་དཀའ། གནས་དེར་སྐྱབས་བཙལ་ཡང་
མི་རྙེད། བརྒྱ་ལ་བདེ་འགྲོའི་རྟེན་ཞིག་ཐོབ་ཀྱང་སྡུག་བསྔལ་འབའ་ཞིག་ལས་
མ་འདས་ཏེ། མི་རྣམས་ལ་སྐྱེ་རྒ་ན་འཆིའི་སྡུག་བསྔལ་བར་མ་ཆད་དུ་ཡོད་
ཅིང་། ལྷ་རྣམས་ལ་ནི་འཆི་འཕོ་ལྟུང་བའི་སྡུག་བསྔལ་སོགས་ཡོད། མདོར་ན་
རིགས་དྲུག་གི་གནས་གང་དུ་སྐྱེས་ཀྱང་ལས་དང་ཉོན་མོངས་པའི་གཞན་དབང་
ཅན་དུ་སོང་སྟེ་རང་དབང་མེད་པར་འཁྱམས་ཤིང་སྡུག་བསྔལ་འབའ་ཞིག་གིས་
མནར། རང་ཉིད་སྡུག་བསྔལ་གྱིས་མནར་བ་དེ་བཞིན་དུ་སེམས་ཅན་ཐམས་
ཅད་ཀྱང་སྡུག་བསྔལ་གྱིས་མནར། སྡུག་བསྔལ་གྱིས་མནར་བའི་སེམས་ཅན་
ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན། མ་མ་བྱས་པ་གཅིག་ཀྱང་
མེད། མ་བྱས་པ་ལ་གྲངས་ཀྱིས་མི་ཆོད། མ་ནམ་བྱས་རེས་ཀྱིས་ཚེ་འདིའི་མས་
དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་ཆེ། དྲིན་ཅན་གྱི་
མ་འདི་རྣམས་བདེ་བ་འདོད་ཀྱང་བླང་དོར་གོ་ལོག་ཏུ་སྤྱད་པས་སྡུག་བསྔལ་
འབའ་ཞིག་མྱོང་བ་ལས་བདེ་བའི་སྐབས་སྐད་ཅིག་ཀྱང་མི་འདུག་པས་སྙིང་རེ་
རྗེ། མ་འདི་རྣམས་བདེ་བ་ཕུན་སུམ་ཚོགས་པ་དང་ལྡན་ན་ཅི་མ་རུང་། སྡུག་
བསྔལ་མཐའ་དག་དང་བྲལ་ན་ཅི་མ་རུང་སྙམ་དུ་བྱམས་སྙིང་རྗེ་ཤུགས་དྲག་ཏུ་
བསྒོམ། འོ་ན་སེམས་ཅན་ཐམས་ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་
བབ་ན་ངེད་རང་ལ་བབས། ངེད་རང་ལ་བབ་ཀྱང་ད་ལྟའི་གནས་སྐབས་འདི་
- 36 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལྟ་བུས་སེམས་ཅན་ཐམས་ཅད་ཀྱི་དོན་ལྟ་སྨོས་ཀྱང་ཅི་དགོས། སེམས་ཅན་
གཅིག་གི་དོན་ཡང་མཐར་ཕྱིན་པར་བྱེད་ནུས་པར་མི་འདུག །དེར་མ་ཟད་དགྲ་
བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས་
སེམས་ཅན་ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་
འགོད་པའི་ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་རྫོགས་
པའི་སངས་རྒྱས་ལ་ཡོད་པས་བདག་གིས་མ་སེམས་ཅན་ཐམས་ཅད་ཀྱི་དོན་དུ་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་
པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་བསྒོམ་མོ། །དེ་ལྟར་སོ་
སོར་རྟོག་པའི་ཤེས་རབ་ཀྱིས་དཔྱད་ཅིང་ཡང་དང་ཡང་དུ་བསམས་ལ་བློའི་
འགྱུར་བ་ཅི་ཐོན་བྱ། མ་མཐའང་གོང་གི་ཚིག་དེ་རྣམས་ལན་གསུམ་གྱི་བར་དུ་
བརྗོད་ ཅིང་། ཚིག་དེ་རྣམས་ལ་འཁྲིལ་ནས་ བྱང་ ཆུབ་ཀྱི་སེམས་ གསལ་ཅི་
ཐེབས་བྱའོ། །དེ་ལྟར་སྐྱེས་བུ་ཆུང་འབྲིང་གི་ལམ་ལ་ཤར་སྒོམ་སྔོན་དུ་བཏང་
སྟེ་བྱང་ཆུབ་ཀྱི་སེམས་གསལ་འདེབས་པ་ནི་དགེ་སྦྱོར་གང་བྱེད་ཀྱི་འགོར་གལ་
ཆེ་བ་ཡིན་ཏེ། སེམས་དེ་ལྟ་བུས་ཟིན་ན་ཆོས་ཅི་བྱས་ཐེག་པ་ཆེན་པོའི་ཆོས་སུ་
འགྱུར་ཞིང་། སེམས་དེ་ལྟ་བུས་མ་ཟིན་ན་ནི་ཅི་བྱས་ཀྱང་ཐེག་པ་ཆེན་པོའི་
ལམ་དུ་མི་འགྲོ་བས། རྗེ་ཐམས་ཅད་མཁྱེན་པས་ཐུན་ འགོར་ བྱང་ ཆུབ་ཀྱི་
སེམས་གསལ་འདེབས་པ་འདི་ཤིན་ཏུ་གལ་ཆེ་ཞེས་ཡང་ཡང་གསུངས་ཤིང༌།
བཀའ་གདམས་བློ་སྦྱོང་ལས་ཀྱང་། ཐོག་མཐའ་གཉིས་ལ་བྱ་བ་གཉིས། །ཞེས་
དགེ་སྦྱོར་གང་བྱེད་ཀྱང་ཐོག་མར་ཀུན་སློང་བཅོས་པ་འདི་མེད་མི་རུང་དུ་
གསུངས་སོ། །དོན་དེ་དག་ལ་དགོངས་ནས་གྲུབ་ཆེན་དབེན་ས་པ་ཡབ་སྲས་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཀྱིས་དགེ་སེམས་ཁྱད་པར་ཅན་གྱི་ངང་ནས་དགེ་སྦྱོར་འདི་དང་འདི་ལ་འཇུག་
གོ་ཞེས་གསུངས་པ་ནི་ཚིག་ནུས་པ་ཤིན་ཏུ་ཆེ་བ་ཡིན་པས། བློ་གྲོས་ཅན་
རྣམས་ཀྱིས་འདི་ལ་ངེས་པ་གཏིང་ཚུགས་པ་ཞིག་རྙེད་པར་བྱའོ། །
གཉིས་པ་སྐྱབས་འགྲོ་སེམས་བསྐྱེད་བྱ་ཚུལ་ལ། སྐྱབས་ཡུལ་གསལ་
གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་
པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་
ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་དྲིན་ཅན་རྩ་བའི་བླ་མ་ཐུབ་
དབང་རྡོ་རྗེ་འཆང་ཆེན་པོ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་བླ་
མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་
ཚོགས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་
ཕུན་སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་
རང་བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་རང་ཉིད་
ལ་དགྱེས་པའི་ཚུལ་དང༌། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་
ཐུགས་རྗེ་དྲན་པའི་དད་པ་ཆེན་པོའི་ངང་ནས་འདི་ལྟར་བསམ་སྟེ། རང་གི་
མཐའ་སྐོར་དུ་མ་རྒན་སེམས་ཅན་ཐམས་ཅད་ཀྱང་སའི་དྲེག་པ་ལྟར་སྨུག་ཤིག་
གེ་ཡོད་པ་གསལ་བཏབ་ནས། རང་དང་ཕ་མ་སེམས་ཅན་ཐམས་ཅད་འཁོར་
བར་རང་དབང་མེད་པར་འཁྱམས་ཤིང་སྡུག་བསྔལ་གསུམ་གྱིས་བར་མཚམས་
མེད་ པར་ མནར་ཚུལ་བསམ་ པས་ འཇིགས་ཤིང་ སྐྲག་ པའི་ བློ་ཤུགས་དྲག་
བསྐྱེད་ནས། སྡུག་བསྔལ་ འདི་ ལས་སྐྱོབ་པའི་ནུས་ པ་ བླ་མ་དཀོན་མཆོག་
གསུམ་ལ་མ་གཏོགས་གཞན་སུ་ལའང་མེད་པས། བདག་དང་མ་སེམས་ཅན་
- 38 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཐམས་ཅད་དུས་ད་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་བླ་མ་དཀོན་
མཆོག་གསུམ་ལ་སྙིང་ཐག་པ་ནས་སྐྱབས་སུ་འགྲོ་བར་བྱའོ་སྙམ་དུ་བསམས་
ལ། རང་དང་མ་རྒན་སེམས་ཅན་ ཐམས་ཅད་ ཀྱིས་མགྲིན་གཅིག་ཏུ་སྐྱབས་
འགྲོ་བྱེད་པར་མོས་ནས། བླ་མ་ལ་སྐྱབས་སུ་མཆིའོ། །ཞེས་བརྒྱ་སྟོང་སོགས་
དལ་བུས་བརྗོད་ཅིང་སྙིང་ནས་རེ་ལྟོས་བཅས་ཏེ་སྐྱབས་འཆོལ། འདིའི་སྐབས་
སུ་དམིགས་པ་བྱ་ཚུལ་ནི། བླ་མ་ཐུབ་དབང་རྡོ་ རྗེ་ འཆང་ཆེན་པོ་དང་། དེའི་
མཐའ་སྐོར་གྱི་དངོས་བརྒྱུད་ཀྱི་བླ་མ་རྣམས་ཀྱི་སྐུའི་ཆ་ལས་ངོ་བོ་བླ་མ་རྣམས་
ཀྱི་སྐུ་གསུང་ཐུགས་ཀྱི་བྱིན་རླབས་ཡིན་པ་ལ་རྣམ་པ་བདུད་རྩི་སྣ་ལྔ་འོད་ཟེར་
དང་ བཅས་ པའི་ རྒྱུན་བབས། རང་ གཞན་ སེམས་ ཅན་ ཐམས་ ཅད་ ཀྱི་ལུས་
སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང་།
ཁྱད་ པར་ དཔལ་ ལྡན་ བླ་ མའི་ སྐུ་ ལ་ བསྡོས་ པ། གསུང་ བཅག་ པ། ཐུགས་
དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་
བརྟེན་པའི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་དབང་པོའི་སྒོ་
དང་བ་སྤུའི་བུ་ག་ཐམས་ཅད་ནས་ཕྱིར་ཐོན་ནས་སངས་ཏེ་དག །ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་
ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དཔལ་ལྡན་བླ་མའི་སྐུ་གསུང་
ཐུགས་ཀྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པས། རང་དང་མ་རྒན་སེམས་ཅན་ཐམས་ཅད་དཔལ་ལྡན་
བླ་མའི་སྐྱབས་འོག་ཏུ་ཆུད་པར་བསམ་མོ། །དེ་ནས། སངས་རྒྱས་ལ་སྐྱབས་སུ་
མཆིའོ། །ཞེས་སྐྱབས་འགྲོ་ལན་གང་མང་བརྗོད་པས་ གསང་བདེ་འཇིགས་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གསུམ་ཀྱེ་རྡོར་དུས་འཁོར་བསྐལ་བཟང་གི་སངས་རྒྱས་སྟོང་སངས་རྒྱས་སུམ་
ཅུ་སོ་ལྔ་ལ་སོགས་པ་སངས་རྒྱས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་
ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་ལྟར་བྱའོ། །
དེ་ནས། ཆོས་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་
པས་སྐྱབས་ཡུལ་སོ་སོའི་མདུན་ན་བཞུགས་པའི་ཆོས་པོ་ཏི་རྣམས་ལས་བདུད་
རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་
ལྟར་བྱའོ། །དེ་ནས། དགེ་འདུན་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་
གང་མང་བརྗོད་པས་བྱང་སེམས་ཉན་རང་རྣམས་དང་དཔའ་བོ་མཁའ་འགྲོ་
ཆོས་སྐྱོང་སྲུང་མ་ལ་སོགས་པའི་དགེ་འདུན་དཀོན་མཆོག་རྣམས་ཀྱི་སྐུའི་ཆ་
ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་
ཅན་ཐམས་ ཅད་ ཀྱི་ལུས་ སེམས་ ལ་ཞུགས་ པས་ སྡིག་ སྒྲིབ་ སྦྱོང་ བ་ སོགས་
དམིགས་ པ་ གོང་ ལྟར་ བྱའོ། ཁྱད་ པར་ སངས་ རྒྱས་ རྣམས་ ཀྱི་ སྐུའི་ ཆ་ ལས་
བདུད་རྩི་འབེབས་པའི་ཚེ་ངོ་བོ་སངས་རྒྱས་རྣམས་ཀྱི་བྱིན་རླབས་ནུས་མཐུ་
ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང་། ཆོས་པོ་ཏི་རྣམས་ལས་
ངོ་བོ་སྤངས་རྟོགས་ཀྱི་ཡོན་ཏན་ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་
པ་དང་། དགེ་འདུན་རྣམས་ལས་ངོ་བོ་མཁྱེན་བརྩེ་ནུས་གསུམ་གྱི་བྱིན་རླབས་
ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང༌། སྡིག་སྒྲིབ་སྤྱི་དང་ཁྱད་
པར་དེ་དང་དེ་ལ་བརྟེན་ནས་བསགས་པའི་སྡིག་སྒྲིབ་རྣམས་གཙོ་བོར་སྦྱོང་
- 40 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
བའི་དམིགས་པ་བྱའོ། །དེ་ནས་སངས་རྒྱས་ཆོས་དང་ཚོགས་ཀྱི་མཆོག་རྣམས་
ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་ལན་གང་མང་བརྗོད་
ཅིང་སྐྱབས་ཡུལ་ཐམས་ཅད་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་
ལ་ ཞུགས་ པས། ཐོག་མེད་ནས་བསགས་ པའི་ སྡིག་ སྒྲིབ་ ཐམས་ཅད་ དང༌།
ཁྱད་པར་དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་
དག །ལུས་དྭངས་ གསལ་ འོད་ ཀྱི་རང་ བཞིན་ ཅན་ དུ་ གྱུར། ཚེ་ དང༌ བསོད་
ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་
དཀོན་མཆོག་གསུམ་གྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་ཏེ། དཀོན་མཆོག་གསུམ་གྱི་སྐྱབས་འོག་ཏུ་ཆུད་
ཅིང་། ཇི་སྲིད་བྱང་ཆུབ་མ་ཐོབ་ཀྱི་བར་དུ་སྐྱབས་གསུམ་ནམ་ཡང་མི་གཏོང་ངོ་
སྙམ་དུ་དམ་བཅའ་བརྟན་ པོ་ བྱའོ། །དེ་ནས་སེམས་བསྐྱེད་ ཚུལ་ནི། བདག་
གིས་ སྦྱིན་སོགས་བགྱིས་པ་འདི་དག་གིས། འགྲོ་ལ་ཕན་ཕྱིར་སངས་རྒྱས་
འགྲུབ་པར་ཤོག །སྦྱིན་པ་ལས་བྱུང་བ་དང་། ཚུལ་ཁྲིམས་ལས་བྱུང་བ་དང༌།
བསྒོམས་པ་སོགས་ལས་བྱུང་བའི་དགེ་བའི་རྩ་བ་འདི་ལ་བརྟེན་ནས་བདག་
གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་ཤོག་ཅིག་སྙམ་པའི་སྨོན་སེམས་
དང་། བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་
དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་
བྱ། དེའི་ཕྱིར་དུ་སྦྱིན་སོགས་ཕ་རོལ་ཏུ་ཕྱིན་པ་དྲུག་དང་བསྡུ་བའི་དངོས་པོ་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བཞི་ལ་སོགས་པའི་རྒྱལ་སྲས་ཀྱི་སྤྱོད་པ་མཐའ་དག་ལ་ཚུལ་བཞིན་དུ་བསླབ་
པར་ བྱའོ་ སྙམ་ དུ་དམ་བཅའ་བརྟན་པོ་བསྐྱེད་དོ། །དེ་ ལྟར་སྨོན་ འཇུག་ གི་
སེམས་བསྐྱེད་པས་བླ་མ་ཐུབ་དབང་རྡོ་རྗེ་འཆང་ཆེན་པོ་དགྱེས་ཏེ་རང་འདྲ་
གཉིས་པ་ཞིག་ཆད་ནས་རང་ལ་ཐིམ་པས་རང་ཉིད་ཀྱང་བླ་མ་ཐུབ་དབང་རྡོ་རྗེ་
འཆང་ཆེན་པོའི་སྐུར་ལམ་གྱིས་གྱུར། གྱུར་པ་དེ་ཉིད་ལ་བླ་མ་ཐུབ་དབང་རྡོ་རྗེ་
འཆང་དེ་ངའོ་སྙམ་དུ་ང་རྒྱལ་བསྒོམ། རང་ཐུབ་དབང་རྡོ་རྗེ་འཆང་དུ་གསལ་
བའི་སྐུ་ལས་འོད་ཟེར་ཕྱོགས་བཅུར་འཕྲོས། སེམས་ཅན་ཐམས་ཅད་ཀྱི་སྡིག་
སྒྲིབ་དང་སྡུག་བསྔལ་རྣམས་སྦྱངས། དེ་ཡང་འོད་ཟེར་འོག་ཏུ་འཕྲོས་པ་དམྱལ་
བ་ཚ་དམྱལ་བ་རྣམས་ལ་འོད་ཟེར་གྲང་བའི་རེག་བྱ་ཅན་དཔག་ཏུ་མེད་པ་
འཕྲོས་ཏེ། དེ་དག་གི་ལུས་ལ་རེག་པ་ཙམ་གྱིས་ཚ་བའི་སྡུག་བསྔལ་རྣམས་ཞི་
བར་བྱས་ཏེ་བདེ་བའི་གནས་ལ་བཀོད། གྲང་དམྱལ་བ་རྣམས་ལ་འོད་ཟེར་ཚ་
བའི་རང་བཞིན་ཅན་འཕྲོས་པས་གྲང་བའི་སྡུག་བསྔལ་རྣམས་ཞི་བར་བྱས། ཡི་
དྭགས་རྣམས་ལ་འོད་ཟེར་ཟས་སྒོམ་གྱི་རང་བཞིན་ཅན་དཔག་མེད་འཕྲོས་
པས་བཀྲེས་སྐོམ་གྱི་སྡུག་བསྔལ་རྣམས་ཞི་བར་བྱས། དུད་འགྲོ་རྣམས་ལ་འོད་
ཟེར་སྣང་བའི་རང་བཞིན་ཅན་འཕྲོས་པས་རྒྱ་མཚོའི་གཏིང་དང་གླིང་བར་གྱི་
མུན་ པ་ དང༌། སོ་ སོའི་ སེམས་ རྒྱུད་ ཀྱི་ རྨོངས་ པའི་ མུན་ པ་ རྣམས་ བསལ།
བཀོལ་སྤྱོད་ལ་སོགས་པའི་སྡུག་བསྔལ་རྣམས་ཞི་བར་བྱས། ལྷ་དང་མི་དང་ལྷ་
མ་ཡིན་རྣམས་ལ་འོད་ཟེར་དཔག་མེད་འཕྲོས་པས་སོ་སོའི་སྡུག་བསྔལ་རྣམས་
ཞི་བར་བྱས། སླར་ཡང་འོད་ཟེར་དཔག་ཏུ་མེད་པ་ཕྱོགས་བཅུར་འཕྲོས་པས་
སྲིད་རྩེ་ནས་མནར་མེད་ཀྱི་བར་གྱི་སེམས་ཅན་ཐམས་ཅད་ཀྱི་སེམས་ཀྱི་སྡིག་
- 42 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
སྒྲིབ་ཐམས་ཅད་དག་པར་བྱས་ནས་སེམས་ཆོས་ཀྱི་སྐུ་དང་། ལུས་ཀྱི་གནས་
ངན་ལེན་དག་ནས་མཚན་དཔེས་བརྒྱན་པའི་རྡོ་རྗེ་འཆང་གི་སྐར་གྱུར་ པའི་
མོས་ པ་ བྱའོ། །ཡང་འོད་ཟེར་ཕྱོགས་བཅུར་འཕྲོས་པས་སྣོད་ཀྱི་མ་དག་པ་
སྦྱངས་ཏེ་སྣོད་ཐམས་ཅད་དག་པ་རབ་འབྱམས་སུ་གྱུར་པའི་མོས་པ་བྱའོ། །དེ་
ལྟར་སྣོད་བཅུད་སྦྱངས་ནས་སེམས་ཅན་ཐམས་ཅད་ཐུབ་དབང་རྡོ་རྗེ་འཆང་གི་
གོ་འཕང་ལ་བཀོད་པའི་མོས་པ་དང༌། དེ་ལྟར་གྱུར་པ་ལ་དགའ་བ་དང་། དག་
པའི་རྟེན་དང་བརྟེན་པ་ལ་དམིགས་པའི་ང་རྒྱལ་ཤུགས་ཅན་བསྒོམ་མོ། །འདི་
ནི་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་སྒོམ་པ་རྒྱལ་བ་དབེན་ས་པ་
ཆེན་པོའི་མན་ངག་ཐུན་མོང་མིན་པ་ཞིག་ཡིན་གསུངས། སྔོན་གྱི་དམ་པ་རྣམས་
ཀྱིས་ རིགས་དྲུག་ གནས་ སྦྱོང་ཞེས་པ་དང༌། འཁོར་བ་ དོང༌ སྤྲུགས་ ཞེས་ པ་
སོགས་གཞན་ལ་མེད་པའི་ཟབ་ཁྱད་ཅན་དུ་བྱེད་པ་ཡང་མན་ངག་འདི་ཡིན་
པས། མཁས་གྲུབ་ཐམས་ཅད་མཁྱེན་པས་ཇི་ལྟར་གསུངས་པ་ལྟར། རང་ངོས་
ནས་ཉམས་སུ་ལེན་ནུས་ན་དགའ་ལྡན་སྙན་བརྒྱུད་ཀྱི་མན་ངག་འདིས་མ་ཆོག་
པ་གང་ཡང་མེད་དོ། །དེ་ལྟར་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་
སྒོམ་པ་དེ་ལ་དར་ཅིག་མཉམ་པར་བཞག །མཉམ་གཞག་དེ་ལས་ལངས་ནས་
རང་དང་ཕ་མ་སེམས་ཅན་ཐམས་ཅད་ཐོག་མ་མེད་པ་ནས་ད་བར་དུ་འཁོར་
བར་རང་དབང་མེད་པར་སྡུག་བསྔལ་སྣ་ཚོགས་ཤིག་མྱོང་བ་འདི་རྒྱུ་གང་གི་
དབང་གིས་བྱུང་སྙམ་དུ་བསམས་པ་ན། གང་ཟག་གཞན་གྱིས་སྡུག་བསྔལ་
མྱོང་དུ་བཅུག་པ་མིན་གྱི། རང་རྒྱུད་ཀྱི་བདག་འཛིན་འགོང་པོའི་མཐུས་རང་
ཕྱོགས་ ལ་ ཆགས་ པ་ དང༌། གཞན་ ཕྱོགས་ ལ་ སྡང་ བའི་ དབང་ གིས་ ལས་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བསགས། ལས་ ཀྱི་དབང་གིས་འཁོར་ བར་ འཁོར་ནས་ སྡུག་བསྔལ་མྱོང་བ་
འདི་བྱུང་བར་འདུག །དེས་ན་བདག་དང་མ་རྒན་སེམས་ཅན་ཐམས་ཅད་ཉེ་
རིང་ཆགས་སྡང་དང་བྲལ་བའི་བཏང་སྙོམས་ལ་གནས་ན་ཅི་མ་རུང་། གནས་
པར་གྱུར་ཅིག །གནས་པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་བདེ་བ་དང་བདེ་བའི་
རྒྱུ་དང་ལྡན་ན་ཅི་མ་རུང༌། ལྡན་པར་གྱུར་ཅིག །ལྡན་པར་བདག་གིས་བྱའོ། །
དེ་ ལྟར་བྱེད་ནུས་པར་ བླ་ མ་ ལྷས་བྱིན་གྱིས་བརླབ་ཏུ་གསོལ། སེམས་ཅན་
ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང་། བྲལ་
བར་གྱུར་ཅིག །བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་
བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་མེད་པའི་བདེ་
བ་དམ་པ་དང་མ་བྲལ་ན་ཅི་མ་རུང་། མི་འབྲལ་བར་གྱུར་ཅིག །མི་འབྲལ་བར་
བདག་ གིས་ བྱའོ། །དེ་ ལྟར་ བྱེད་ནུས་ པར་ བླ་ མ་ ལྷས་ བྱིན་གྱིས་བརླབ་ཏུ་
གསོལ། ཞེས་གསོལ་བ་བཏབ་པས་ཚོགས་ཞིང་ཐམས་ཅད་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་
སྒྲིབ་ཐམས་ཅད་དང་། ཁྱད་པར་དུ་ཡང་རང་གཞན་སེམས་ཅན་ཐམས་ཅད་
ཚད་མེད་བཞི་སྒོམ་པ་ལ་བར་དུ་གཅོད་པའི་ནད་གདོན་སྡིག་སྒྲིབ་ཐམས་ཅད་
བྱང་ཞིག་དག །ལུས་དྭངས་གསལ་འོད་ ཀྱི་རང་བཞིན་ཅན་དུ་གྱུར། ཚེ་དང་
བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་
དུ་ཡང་རང་གཞན་སེམས་ཅན་ཐམས་ཅད་ཚད་མེད་བཞི་ལ་གནས་པར་བསམ་
- 44 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མོ། །དེ་ནས་ཁྱད་པར་གྱི་སེམས་བསྐྱེད་སྒོམ་ཚུལ་ནི། མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་
རྣལ་འབྱོར་ཉམས་སུ་བླང་བར་བགྱིའོ་སྙམ་པ་ལན་མང་དུ་བྱ་ཞིང་འདུན་པ་
ཤུགས་དྲག་བསྐྱེད་དོ། །སྐྱབས་འགྲོ་སེམས་བསྐྱེད་བྱ་ཚུལ་དེ་དག་ནི་དེང་སང་
གི་གདུལ་བྱ་ལས་དང་པོ་པ་རྣམས་ལ་ལམ་ཐུན་མོང་བ་ལ་ནན་ཏན་བྱེད་པ་
ཤིན་ཏུ་གལ་ཆེ་བས། དེ་དང་མཐུན་པའི་ཁྲིད་ཚུལ་ཡིན་གྱི། ལམ་ཐུན་མོང་བ་
ལ་མྱོང་བ་ཕུལ་ཕྱིན་ཐོན་ནས་སྔགས་ལམ་ལ་གཅིག་ཏུ་གཞོལ་བའི་རྣལ་འབྱོར་
པ་རྣམས་ཀྱིས་རང་ཉིད་ལྷའི་རྣལ་འབྱོར་ལ་གནས་བཞིན་པའི་ངང་ནས་ཐུན་
མོང་མ་ཡིན་པའི་སྐྱབས་འགྲོ་སེམས་བསྐྱེད་བྱ་ཚུལ་ནི། བདེ་ཆེན་ངང་ལས་
རང་ཉིད་བླ་མ་ལྷ། །གང་དེར་གསལ་བའི་སྐུ་ལས་འོད་ཟེར་ཚོགས། །ཕྱོགས་
བཅུར་ འཕྲོས་ པས་ སྣོད་ བཅུད་བྱིན་བརླབས་ པས། །དག་ པ་ རབ་ འབྱམས་
འབའ་ཞིག་ཡོན་ཏན་གྱི། །བཀོད་པའི་ཁྱད་པར་ཕུན་སུམ་ཚོགས་པར་གྱུར། །
རབ་དཀར་དགེ་སེམས་ཆེན་པོའི་ངང་ཉིད་ནས། །བདག་དང་མཁའ་མཉམ་མ་
རྒན་སེམས་ཅན་རྣམས། །དེང་ནས་ཇི་སྲིད་བྱང་ཆུབ་སྙིང་པོའི་བར། །བླ་མ་
དཀོན་མཆོག་གསུམ་ལ་སྐྱབས་སུ་འགྲོ །ན་མོ་གུ་རུ་བྷྱ། ན་མོ་བུདྡྷ་ཡ། ན་མོ་
དྷརྨཱ་ཡ། ན་མོ་སདྡྷཱ་ཡ། མ་སེམས་ཅན་ཀུན་གྱི་དོན་གྱི་ཕྱིར། །བདག་ཉིད་བླ་མ་
ལྷར་ གྱུར་ནས། །སེམས་ཅན་ ཐམས་ཅད་ བླ་མ་ལྷའི། །གོ་འཕང་མཆོག་ ལ་
འགོད་པར་བྱ། །ཞེས་འདོན་རྒྱུན་ཡོད་པ་ལྟར་འདོན་ཅིང་དམིགས་པ་རྣམས་
གོང་བཞིན་བྱའོ། །གང་ཟག་གི་བློ་མཐོ་དམན་གྱི་དབང་གིས་སྐྱབས་འགྲོའི་
-45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཉམས་ལེན་ལའང་ཁྱད་པར་ཆེན་པོ་ཡོད་སྣང་བས་ཞིབ་པར་བླ་མའི་ཞལ་ལས་
ཤེས་པར་བྱའོ། ཁྱད་པར་གྱི་སེམས་བསྐྱེད་མཁས་གྲུབ་སངས་རྒྱས་ཡེ་ཤེས་ཀྱི་
གསུང་ལྟར་རྒྱས་པར་བྱ་ཚུལ་ནི། མ་སེམས་ཅན་ཐམས་ཅད་ཀྱི་དོན་དུ་བདག་
གིས་ཚེ་འདི་ཉིད་ལ་མྱུར་བ་མྱུར་བར་གདོད་མའི་སངས་རྒྱས་བླ་མ་ལྷའི་གོ་
འཕང་མངོན་དུ་བྱས། མ་སེམས་ཅན་ཐམས་ཅད་སྡུག་བསྔལ་ལས་བསྒྲལ།
བདེ་ཆེན་སངས་རྒྱས་ཀྱི་ས་ལ་འགོད་པར་བྱ། དེའི་ཕྱིར་དུ་ལམ་ཟབ་མོ་བླ་
མའི་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་འདོན་རྒྱུན་ཡོད་པ་
ལྟར་ལན་གང་མང་བྱའོ། །དེ་ལྟར་ཀུན་སློང་བཅོས་ནས་སྐྱབས་འགྲོ་སེམས་
བསྐྱེད་བྱ་ཚུལ་དེ་ནི། བླ་མ་མཆོད་པའི་ཆོ་གའི་གཞུང་ཉིད་ལས། དེ་ཡང་དགེ་
སེམས་ཁྱད་པར་ཅན་གྱི་ངང་ནས། སྐྱབས་འགྲོ་སེམས་བསྐྱེད་ཚད་མེད་བཞི་
བསྒོམ་པ་སྔོན་དུ་བཏང༌། ཞེས་གསུངས་པའི་དོན་ཁྲིད་རྒྱུན་དུ་ཡོད་པ་ལྟར་
ཡིན་ལ། དགའ་ལྡན་བཀའ་བ རྒྱུད་ རིན་ པོ་ཆེའི་ཕྱག་ཆེན་རྩ་ བ་ རྒྱལ་བའི་
གཞུང་ལམ་ལས། དང་པོ་བསྟན་དང་ཐེག་ཆེན་ལ། །འཇུག་པའི་སྒོ་དང་གཞུང་
ཤིང་ ཕྱིར། ཁ་ཙམ་ཚིག་ཙམ་མ་ཡིན་པའི། །སྐྱབས་འགྲོ་སེམས་བསྐྱེད་ནན་
ཏན་བྱ། །ཞེས་གསུངས་པ་ལྟར། སྔོན་འགྲོ་ཁྲིད་ཆེན་བཞིའི་ནང་ནས་ཁྲིད་ཆེན་
དང་པོའང་ཡིན་ནོ། །འདིར་སྙན་བརྒྱུད་ཀྱི་མན་ངག་ཤིན་ཏུ་གསལ་བར་བཀོད་
པ་ཡིན་ཡང་བསྟན་པ་ཡོངས་རྫོགས་ཀྱི་ཉམས་ལེན་ཡིན་པས་དོན་ཤིན་ཏུ་རྒྱ་
ཆེ་བ་དང་། གདུལ་བྱའི་བློ་ནུས་དང་བསྟུན་པའི་མན་ངག་གི་གནད་ཆེས་མང་
བས་ཚེ་འདིའི་བུན་ལོང་དོར་ནས་དགའ་ལྡན་སྙན་བརྒྱུད་ཀྱི་སྙིང་པོའི་དོན་ལ་
སྒྲུབ་པ་སྙིང་པོར་བྱ་འདོད་པ་རྣམས་ལ། བཤེས་གཉེན་མཁས་པ་རྣམས་ཀྱིས་
- 46 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མྱོང་ཁྲིད་དུ་བྱས་ནས་ཞིབ་ཏུ་བཤད་པར་བྱ་དགོས་སོ། །
གཉིས་པ་ཁྱད་པར་གྱི་སྔོན་འགྲོ་ལ་གསུམ། རང་ཉིད་ལྷར་བསྐྱེད་པ།
སྣོད་བཅུད་སྦྱང་བ། མཆོད་པ་བྱིན་གྱིས་བརླབས་པའོ། །དང་པོ་ནི། དེ་ལྟར་
སྐྱབས་འགྲོ་སེམས་བསྐྱེད་ནན་ཏན་དུ་བྱས་པའི་མཐར་སྐྱབས་ཡུལ་རྣམས་
མཐའ་ནས་རིམ་བཞིན་བསྡུས་ཏེ་ཐུབ་དབང་རྡོ་རྗེ་འཆང་ལ་ཐིམ། ཐུབ་དབང་
རྡོ་རྗེ་འཆང་ཡང་འོད་དུ་ཞུ་ནས་རང་གི་སྨིན་མཚམས་སུ་ཐིམ་པས་རྒྱུད་བྱིན་
གྱིས་བརླབས་པའི་མོས་པ་བྱའོ། །དེ་ནས་རང་ཡང་མི་དམིགས་པར་བསམས་
ལ་ལྟ་ཐོག་ཏུ་བཞག །དེའི་ངང་ནས་གསང་བདེ་འཇིགས་གསུམ་སོགས་ལྷག་
པའི་ལྷ་གང་རུང་གི་སྐུར་ལངས་པའི་མོས་པ་བྱ། དེ་ཡང་ཡི་དམ་རྡོ་རྗེ་འཇིགས་
བྱེད་ལྟ་བུ་ལ་གཙོ་བོར་བྱེད་ན། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་
བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་
བཅས་ པའི་སྐུར་བཞེངས་པའི་མོས་པ་བྱ། དེ་ཡང་སྐྱབས་ཡུལ་བསྡུས་པའི་
མཚམས་ནས། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷོཉཧཾ། ཨོཾ་ཤུ་ནྱ་ཏཱ་ཛྙཱ་ན་
བཛྲ་ སྭ་ བྷཱ་ ཝ་ ཨཱཏྨ་ཀོཉཧཾ། རང་དང་སྐྱབས་ཡུལ་ གྱི་ལྷ་དང་། དེ་དག་ལས་
གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་
ལ་སོགས་པའི་མཐའ་བཞི་དང་བྲལ་བ་བདག་མེད་པའི་རང་བཞིན་སྟོང་པ་
ཉིད་དུ་གྱུར། ཞེས་བརྗོད་ཅིང་རྗེས་ཞིག་གི་སྡུད་རིམ་གྱི་སྒོ་ནས་འཆི་བ་ཆོས་
སྐུའི་ལམ་འཁྱེར་བསྒོམས་ཤིང་། བདེ་ཆེན་འོད་གསལ་ཆོས་སྐུ་མངོན་དུ་བྱས་
པའི་མོས་པ་བརྟན་པོ་བྱའོ། །འོད་གསལ་དེའི་ངང་ལས་རང་ཉིད་སྐད་ཅིག་
གིས་རྡོ་རྗེ་འཇིགས་བྱེད་ཡུམ་བཅས་ཀྱི་སྐུར་ལངས་ཤིང་གནས་གསུམ་དུ་ཡི་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གེ་གསུམ་བཀོད་ནས་བྱིན་གྱིས་བརླབས། འདི་ལ་སྐུ་གསུམ་ལམ་འཁྱེར་གྱི་
གནད་རིགས་པ་ཞིག་ཚང་གསུངས། གསང་བ་འདུས་པའི་རྣལ་འབྱོར་ལ་གཙོ་
བོར་བྱེད་ན། སྟོང་པའི་ངང་ལས་རང་ཉིད་སྐད་ཅིག་གིས་ཞེ་སྡང་རྡོ་ རྗེ་ སྐུ་
མདོག་མཐིང་ནག་ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་
རྗེ་འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། རང་དང་འདྲ་
བའི་རེག་བྱ་རྡོ་རྗེ་མས་འཁྱུད་པ། གཉིས་ཀའང་རིན་པོ་ཆེའི་རྒྱན་བརྒྱད་ཀྱིས་
བརྒྱན་པ། སྐུ་སྟོད་ལྷ་རྫས་ཀྱི་གོས་ཀྱིས་ག་ཤལ་བྱས་ཤིང་སྐུ་སྨད་ལྷ་རྫས་ཀྱི་
དར་གྱི་ཤམ་ཐབས་འཕྱར་བར་གྱུར་པར་བསམས། འཁོར་ལོ་སྡོམ་པའི་རྣལ་
འབྱོར་ལ་གཙོ་བོར་བྱེད་ན། སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་
ཀ་སྔོན་པོ་ཞལ་གཅིག་ཕྱག་གཉིས་ཀྱི་རྡོ་རྗེ་དང་དྲིལ་བུ་འཛིན་པ་གཡས་བརྐྱང་
གིས་གཞུགས་པ་ལ། ཡུམ་རྡོ་ རྗེ་ ཕག་མོ་དམར་མོ་ཞལ་གཅིག་ཕྱག་གཉིས་
ཀྱིས་རྡོ་རྗེ་དང་ཐོད་པ་འཛིན་པས་འཁྱུད་པར་གྱུར་པར་བསམས། དེ་ཡང་སྤྱིར་
བདེ་གསང་འཇིགས་གསུམ་གང་ལ་རྣལ་འབྱོར་དུ་བྱེད་ཀྱང་བསྐྱེད་རིམ་རྒྱས་
པ་ཐུན་བཞིར་བསྒོམས་ཏེ། བསྐྱེད་རིམ་ཕྲ་རགས་མཐར་ཕྱིན་པར་བྱ་དགོས་
ཤིང་། བླ་མའི་རྣལ་འབྱོར་འདི་སྒོམ་པའི་སྔོན་འགྲོར་ཡང་བསྐྱེད་རིམ་རྒྱས་
སྡུས་གང་རུང་རེ་བསྒོམས་ན་ཤིན་ཏུ་ཁྱད་པར་དུ་འཕགས་ཤིང་གནད་ཆེ་བ་
དང༌། བསྐྱེད་རིམ་མཐར་ཕྱིན་ཏེ་སྔགས་ལམ་མཐོན་པོར་སོང་བ་རྣམས་ལ་
ལྷའི་རྣལ་འབྱོར་བསྡུས་པ་ཞིག་གི་སྟེང་ནས་ལམ་སྒོམ་པའི་སྐབས་ཡོད་ཀྱང་།
ལས་དང་པོ་པ་རྣམས་ལ་ནི་སྐུ་གསུམ་ལམ་འཁྱེར་གྱི་གནད་ཚང་བའི་བསྐྱེད་
རིམ་ཡོངས་རྫོགས་སྒོམ་པ་གནད་ཤིན་ཏུ་ཆེ་སྟེ། ཕྱི་ནང་གི་བར་ཆད་བསྲུང་བ་
- 48 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང་། ལྷག་པའི་ལྷའི་བྱིན་རླབས་མྱུར་དུ་འཇུག་པ་དང༌། ཚོགས་བདེ་བླག་ཏུ་
རྫོགས་པ་དང་། ཐ་མལ་གྱི་སྣང་ཞེན་ལྡོག་པ་སོགས་དགོས་པ་མཐའ་ཡས་ཞིང་
གཙོ་བོར་ནི་སྦྱང་གཞི་སྐྱེ་ཤི་བར་དོ་གསུམ་སྦྱངས་ཞིང་། ལམ་དུས་ ཀྱི་ སྐུ་
གསུམ་མྱུར་དུ་འགྲུབ་པའི་དགེ་རྩ་སྨིན་པར་བྱས་ཏེ། འབྲས་བུ་སྐུ་གསུམ་མྱུར་
དུ་ཐོབ་པར་བྱེད་པའི་ཐབས་མཆོག་ཏུ་གྱུར་པ་ཡིན་པས་ཤིན་ཏུ་གལ་ཆེའོ། །
དེས་ན་འདིར་སྐུ་གསུམ་ལམ་འཁྱེར་གྱི་གནད་ཚང་བའི་བསྐྱེད་རིམ་མདོར་
བསྡུས་སྒོམ་ཚུལ་ནི། རྒྱལ་བ་དབེན་ས་པ་ཆེན་པོས་རྗེ་ཆོས་སྐྱབས་རྡོ་རྗེ་ལ་
གནང་བའི་བླ་མའི་རྣལ་འབྱོར་གྱི་གདམས་ངག་ལས། ཐོག་མར་ལམ་ཐུན་
མོང་བ་ལ་ཤར་སྒོམ་བྱས་ཏེ། ངེས་འབྱུང་དང་། བྱང་ཆུབ་ཀྱི་སེམས་དང༌། ཟབ་
མོ་དབུ་མའི་ལྟ་བ་རྣམས་ལ་མྱོང་པ་ཐོན་ངེས་སུ་བྱས། དེའི་ངང་ནས་རང་ཉིད་
ལྷར་སྐྱེད་ཚུལ་འདི་ལྟར་གསུངས་ཏེ། དེ་ལྟ་བུའི་རྣལ་འབྱོར་ལ་གནས་བཞིན་
པའི་ངང་ནས་རང་གི་སྙིང་གར་ཧཱུཾ་སྔོན་པོ་འོད་ཀྱི་རང་བཞིན་ཅན་ཞིག་བསམ་
མོ། །སྙིང་གའི་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་སྣོད་ཀྱི་འཇིག་རྟེན་
ཐམས་ཅད་འོད་དུ་ཞུ་ནས་བཅུད་ཀྱི་སེམས་ཅན་ཐམས་ཅད་ལ་ཐིམ། བཅུད་ཀྱི་
སེམས་ཅན་ཐམས་ཅད་འོད་དུ་ཞུ་ནས་རང་ཉིད་ལ་ཐིམ། བླ་མ་ཡང་འོད་དུ་ཞུ་
ནས་རང་གི་སྤྱི་གཙུག་ནས་ཞུགས་ཏེ་སྙིང་གི་ཧཱུྃ་ཡིག་ལ་ཐིམ། མེ་ལོང་ལ་ཧ་
བཏབ་པ་དཀྱིལ་དུ་བསྡུས་པ་ལྟར་རང་གི་ལུས་ཀྱི་སྟོད་སྨད་བར་གསུམ་ཡང་
འོད་དུ་ཞུ་ནས་སྙིང་གའི་ཧཱུྃ་ཡིག་ལ་ཐིམ། ཧཱུྃ་གི་ཞབས་ཀྱུ་ཧ་ལ་ཐིམ། ཧ་ཧའི་
མགོ་བོ་ལ་ཐིམ། མགོ་བོ་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ། ཐིག་ལེ་
ནཱ་ད་ལ་ཐིམ། ནཱ་ད་ཡང་མི་དམིགས་པར་བསམས་ལ། ཨོཾ་སྭ་བྷ་ཝ་ཤུདྡྷསརྦ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དྷམཿསྭ་བྷ་ཝ་ཤུདྡྷོཉཧཾ། ཞེས་བརྗོད་ལ། སྣང་བ་ཐམས་ཅད་བསྡུད་པའི་འོད་
གསལ་སྟོང་པ་ཉིད་ཀྱི་ངང་ལ་རྩེ་གཅིག་ཏུ་བཞག་གོ །དེ་ལྟ་བུའི་སྟོང་པའི་ངང་
ལས་ཧཱུྃ་སྔོན་པོ། ཨོཾ་དཀར་པོ། ཨཱཿདམར་པོ་གསུམ་ལས་བྱུང་བའི་ཉི་མ་ཟླ་བ་
པདྨ་དམར་ པོའི་ གདན་གྱི་སྟེང་ དུ་ ཨོ་ ཨཱཧཱུྃ་ གསུམ་ དུ་ གྱུར། དེ་ཐམས་ཅད་
གཅིག་ཏུ་འདྲེས་པ་ལས་ཟླ་བའི་དཀྱིལ་འཁོར་ཡོངས་སུ་རྫོགས་པར་གྱུར།
དེའི་སྟེང་དུ་རྡོ་རྗེ་དཀར་པོ་རྩེ་ལྔ་པ་ཨོ་ཧཱུྃ་གིས་མཚན་པ་ཞིག་ཏུ་གྱུར། དེ་
ཡོངས་སུ་གྱུར་པ་ལས། ལོངས་སྐུ་རྡོ་རྗེ་འཆང་སྐུ་མདོག་དཀར་པོ་དཀར་ནག་
དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ། གཡོན་དྲིལ་
བུ་རིན་ཆེན་རལ་གྲི་འཛིན་པ་ཞིག་ཏུ་གྱུར། དེ་ལས་འོད་ཟེར་འཕྲོས་པས་དེ་
བཞིན་གཤེགས་པ་ཡབ་ཡུམ་དཔག་ཏུ་མེད་པ་སྙོམས་པར་ཞུགས་པ་ལས་བྱུང་
བའི་མི་བསྐོད་པས་ནམ་མཁའི་ཁམས་ཐམས་ཅད་ཁྱབ་པར་བྱས། སེམས་ཅན་
ཐམས་ཅད་ལ་བྱིན་གྱིས་བརླབས་པས་བདེ་བ་ཐོབ། དེ་ཐམས་ཅད་གཅིག་ཏུ་
འདུས་པའི་གོང་བུ་ལ་རང་ཉིད་ཞུགས་པས་སྤྲུལ་སྐུ་རྡོ་རྗེ་འཆང་སྐུ་མདོག་སྔོན་
པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ།
གཡོན་ དྲིལ་ བུ་ རིན་ ཆེན་ རལ་ གྲི་ འཛིན་ པར་ གྱུར་ པར་ བསམ་ མོ། །ཞེས་
གསུངས་ཤིང་། དེ་ནས་བླ་མའི་རྣལ་འབྱོར་སྒོམ་ཚུལ་གསུངས་པ་ལྟར་རོ། །དེ་
བཞིན་དུ་རྡོ་རྗེ་འཇིགས་བྱེད་ལ་སྟོང་པའི་ངང་ལས་འབྱུང་བ་རིམ་བརྩེགས་
གཞལ་ཡས་ཁང་གདན་བཅས། བར་དོ་ལོངས་སྐུའི་ལམ་འཁྱེར། སྐྱེ་བ་སྤྲུལ་
སྐུའི་ལམ་འཁྱེར། འབྲས་བུ་རྡོ་རྗེ་འཛིན་པ་ཞལ་ཕྱག་ཡོངས་རྫོགས་བསྐྱེད་པ།
གནས་ གསུམ་ དང༌ སྐྱེ་ མཆེད་ བྱིན་ རླབས། ཡེ་ ཤེས་ པ་ སྤྱན་ འདྲེན། དབང་
- 50 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བསྐུར་རྒྱས་གདབ་བཟླས་པ་དང་བཅས་པ་མདོར་བསྡུས་བྱ་ཚུལ་རྗེ་བཙུན་བློ་
བཟང་ཆོས་ཀྱི་རྒྱལ་མཚན་གྱིས་རྫོགས་རིམ་གྱི་སྔོན་འགྲོར་གསུངས་པ་ལྟར་
དང༌། བདེ་མཆོག་ལ་དག་པ་གསུམ་གྱི་རྣལ་འབྱོར་སྔོན་དུ་བཏང་ནས་ཧེ་རུ་
ཀར་བསྐྱེད། དེ་ནས་བླ་མའི་རྣལ་འབྱོར་སྒོམ་པ་བདེ་མཆོག་གི་བླ་མའི་རྣལ་
འབྱོར་དུ་གསུངས་པ་ལྟར་རོ། །འདི་ལའང་སྐུ་གསུམ་ལམ་འཁྱེར་གྱི་གནད་
ཚང་བ་ཞིག་བྱེད་ན་རྗེས་ཞིག་གི་སྡུད་རིམ་གྱི་སྒོ་ནས་འཆི་བ་ཆོས་སྐུའི་ལམ་
འཁྱེར་ དང་། བར་དོ་ལོངས་སྐུའི་ ལམ་ འཁྱེར་ན་དར་ལྡང་བ་ དང་། དེ་ནས་
རིམ་གྱིས་རྟེན་དང་བརྟེན་པ་ཡོངས་རྫོགས་སུ་བསྐྱེད་དེ་སྐྱེ་བ་སྤྲུལ་སྐུའི་ལམ་
འཁྱེར་དབང་བསྐུར་རྒྱས་གདབ་དང་བཅས་པ་མདོར་བསྡུས་བྱ་ཚུལ་རྗེ་ཐམས་
ཅད་མཁྱེན་པས་འདོད་འཇོར་ གསུངས་པ་ ལྟར་ བྱའོ། །བསྐྱེད་ རིམ་ལ་རྒྱས་
བསྡུས་བྱ་བ་ནི་འདུས་པའི་རྩ་རྒྱུད་ལེའུ་བཅུ་གཅིག་པ་དང་བཅུ་གཉིས་པ་
གཉིས་ནས་བསྙེན་སྒྲུབ་ཡན་ལག་བཞི་རྒྱས་པ་དང་། རྡོ་རྗེ་བཞི་བསྐྱེད་བསྡུས་
པ་བྱ་ཚུལ་གསུངས་ཤིང་། རྒྱ་གར་གྲུབ་ཆེན་མང་པོས་བསྐྱེད་རིམ་རྒྱས་བསྡུས་
ཀྱི་ཚུལ་གསུངས་པ་ལྟར་རོ། །ཇི་ལྟར་ཡང་རང་ཉིད་ལྷའི་རྣལ་འབྱོར་དང་ལྡན་
པ་ཞིག་ངེས་པར་དགོས་ཀྱི། ལྷའི་རྣལ་འབྱོར་མེད་ན་འོག་ནས་འབྱུང་བའི་སྣོད་
བཅུད་སྦྱོང་བ་དང༌། ནང་མཆོད་དང་མཆོད་པ་བྱིན་གྱིས་རློབ་པ་དང༌། མཆོད་
ལྷ་སྤྲོས་ཏེ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཁྱད་པར་ཅན་རྣམས་བྱ་
ཐབས་མེད་དོ། །དེར་མ་ཟད་འོག་ཏུ་ རིམ་གཉིས་ ཀྱི་རྣལ་འབྱོར་ སྟོན་ཅིང་།
ལམ་རིམ་གཉིས་ཉམས་སུ་ལེན་པ་ཐམས་ཅད་ལྷའི་རྣལ་འབྱོར་གྱི་སྟེང་ནས་
བྱེད་ པ་ ཡིན་ནོ། །གཞན་ཡང་ གསང་ སྔགས་ བླ་མེད་ཀྱི་ལམ་གྱི་བསྒྲུབ་ བྱ་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཐར་ཐུག་ཁ་སྦྱོར་བདུན་ལྡན་ཟུང་འཇུག་རྡོ་རྗེ་འཆང་གི་སྐུ་ཡིན་ཞིང་། སྐུ་དེ་
འགྲུབ་པ་ལ་རིགས་འདྲའི་རྒྱུ་ལམ་དུས་ཀྱི་ཟུང་འཇུག་འགྲུབ་དགོས་ཞིང་། དེ་
འགྲུབ་བའི་རྒྱུ་ཐུན་མོང་མིན་པ་ལྷའི་རྣལ་འབྱོར་ཡིན་ཚུལ་ལ་སོགས་པ་གསང་
བ་ལས་ཀྱང་ཆེས་གསང་བའི་གནད་མཐར་ཐུག་པ་དག་ཡོད་དེ། ཞིབ་པར་བླ་
མ་དམ་པའི་ཞལ་ལས་ཤེས་ པར་ བྱའོ། །བླ་མ་མཆོད་པའི་ཆོ་ག་བྱེད་ པའི་
སྐབས་འདིར་རྡོར་དྲིལ་བྱིན་རླབས་བྱ་བའང་རྒྱལ་བ་དགེ་འདུན་རྒྱ་མཚོས་
གསུང་སྟེ། སྔགས་ཀྱི་དམ་ཚིག་སྐྱོང་ཞིང་དྲན་པར་བྱེད་པ་ལ་གལ་ཆེའོ། །
གཉིས་པ་སྣོད་བཅུད་སྦྱང་བ་ནི། རང་ཉིད་ལྷའི་རྣལ་འབྱོར་དང་ལྡན་
པའི་སྐུའི་ཆ་ཤས་ཐམས་ཅད་དང་སྦྱོར་མཚམས་ནས་འོད་ཟེར་བསམ་གྱིས་མི་
ཁྱབ་པ་འཕྲོས། སྣོད་བཅུད་ཐམས་ཅད་ལ་ཕོག་པས་གྲུབ་པའི་བཅུད་ལེན་
གྲུབ་པ་བཞིན་དུ་སྣོད་བཅུད་ཐམས་ཅད་ཀྱི་མ་དག་པ་རྣམས་སྐད་ཅིག་ཉིད་ལ་
སྦྱངས། སྣོད་ཐམས་ཅད་གཞལ་ཡས་ཁང་དང་། བཅུད་ཐམས་ཅད་ལྷ་དང་ལྷ་
མོའི་ རང་བཞིན་གྱི་དག་པ་ རབ་འབྱམས་འབའ་ཞིག་ཏུ་གྱུར་བའི་མོས་ པ་
བརྟན་པོ་བྱའོ། །འདི་ནི་གསང་ སྔགས་ ཀྱི་ ཁྱད་ཆོས་ཡོངས་དག་བཞིའི་ནང་
ཚན་ཡང་ཡིན་ཞིང་། ལས་རྒྱལ་མཆོག་གི་གཞན་དོན་ཕུན་སུམ་ཚོགས་པའི་
མཛད་པ་དང་། ལུས་དབེན་གྱི་རིམ་པ་རྣམས་དང་མཐུན་ཞིང་། རང་གི་སྙིང་ག་
ནས་འོད་ཟེར་སྤྲོས་ཏེ་སྣོད་བཅུད་སྦྱོང་བ་དང༌། སྣོད་བཅུད་རྣམས་འོད་དུ་
བསྡུས་ཏེ་རང་གི་སྙིང་གར་བསྡུ་བ་ཡང་ཡང་བྱེད་པ་ནི་རྫོགས་རིམ་གྱི་ལམ་
མཐོན་པོ་རྣམས་མྱུར་དུ་རྒྱུད་ལ་སྐྱེ་བའི་སྨིན་བྱེད་ཐབས་ཁྱད་པར་ཅན་ཡིན་
པས་མན་ངག་འདི་དག་གཅེས་པར་གཟུང་ངོ༌། །
- 52 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གསུམ་པ་མཆོད་པ་བྱིན་གྱིས་བརླབ་པ་ལ་གཉིས། ནང་མཆོད་བྱིན་
གྱིས་བརླབ་པ་དང་། མཆོད་རྫས་གཞན་རྣམས་བྱིན་གྱིས་བརླབ་པའོ། །དང་པོ་
ལ། བསང་ བ། སྦྱང་ བ། བསྐྱེད་ པ། བྱིན་ གྱིས་ བརླབ་ པ་ རྣམས་ སུ་ ཡོད་ པ་
ལས། དང༌པོ་བསང་བ་ནི། རང་ཉིད་རྡོ་རྗེ་འཇིགས་བྱེད་ཀྱི་རྣལ་འབྱོར་ལ་
གནས་པ་ཡིན་ན་ལས་བུམ་ཡོད་ཚེ་ལས་བུམ་གྱི་ཆུས་ནང་མཆོད་ལ་བསང་སྟེ་
ཁངྒ་དྷིཀ་བརྗོད་པ་དང་མཉམ་དུ་བུམ་ཆུའི་རྡུལ་ཕྲ་རབ་རྣམས་རལ་གྲི་གཤིན་
རྗེ་གཤེད་ཀྱི་ཚོགས་སུ་གྱུར་པ་སྤྲོས་ནས་ནང་མཆོད་ཀྱི་རྫས་ལ་གནས་པའི་
བགེགས་རྣམས་སྐྱོད་པར་བྱེད་པ་ཡིན་ལ། ལས་བུམ་མེད་ཚེ་ཧྲིལླི་བརྗོད་པ་
དང་མཉམ་དུ་རང་གི་སྙིང་ག་ནས་ཁྲོ་བོ་གཤིན་རྗེ་གཤེད་ཀྱི་ཚོགས་དཔག་ཏུ་
མེད་པ་སྤྲོས་ནས་བགེགས་སྐྲོད་པར་བྱེད་པའོ། །
གཉིས་པ་སྦྱང་བ་ནི། སྭ་བྷཱ་ཝའི་སྔགས་བརྗོད་ཅིང་སྔགས་དོན་ཡིད་ལ་
བསམས་ནས་རང་བཞིན་རྣམ་དག་གི་ངང་དུ་བསྒོམ་པའོ། །གསུམ་པ་བསྐྱེད་
པ་ནི། རང་བཞིན་རྣམ་དག་དེའི་ངང་ནས་ ཡཾ་ལས་རླུང་དཀྱིལ། རཾ་ལས་མེ་
དཀྱིལ། དེའི་སྟེང་དུ་ཨཱཿལས་མི་མགོ་རློན་པའི་སྒྱེད་བུ་གསུམ། དེའི་སྟེང་དུ་
ཨཱལས་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ། ཐོད་པ་དེའི་
ནང་གི་ཤར་ལ་སོགས་པའི་ ཕྱོགས་བཞི་དང་དབུས་སུ། ཧཱུྃ། ཨོཾ། ཛཾ། ཁཾ། ཧཱུཾ་
རྣམས་ལས་གཤེགས་པ་ལྔའི་ངོ་བོ་ཤ་ལྔ་རང་རང་གི་མིང་ཡིག་དང་པོ། གོ །
ཀུ། ད། ཧ། ན་རྣམས་ ཀྱིས་མཚན་པ། ཤར་ལྷོ་ལ་སོགས་པའི་མཚམས་བཞི་
དང་དབུས་སུ། ལཾ། ཨཾ། པཾ། ཏཾ། བཻ་རྣམས་ལས་གཤེགས་མ་ལྔའི་ངོ་བོ་བདུད་
རྩི་ ལྔ་ རང་ རང་གི་མིང་ཡིག་དང་པོ། བི། ར། ཤུ། མ། མུ་རྣམས་ཀྱིས་མཚན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ། རྫས་དེ་དག་གི་སྟེང་གི་ནམ་མཁའ་ལ་ཧཱུཾ་སྔོན་པོ། ཨཱདམར་པོ། ཨོ་དཀར་
པོ་རྣམས་སྟེང་ནས་སྟེང་དུ་བརྩེགས་ཏེ་གནས་པར་བསམ་མོ། །
བཞི་པ་བྱིན་གྱིས་བརླབ་པ་ནི། རང་གི་ཐུགས་ཀའི་ཧཱུྃ་ལས་འོད་འཕྲོས།
རླུང་གཡོས་མེ་སྦར་ཐོད་པའི་ནང་གི་ རྫས་རྣམས་ཞུ་ཞིང་ ཁོལ། རྒྱ་མཚོ་ལ་
སོགས་པ་ན་གནས་པའི་བདུད་རྩི་དང་། ཕྱོགས་བཅུའི་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་ཡེ་ཤེས་ཀྱི་བདུད་རྩི་རྣམས་བཀུག །ལྷག་པར་
ཕྱོགས་བཅུའི་རྒྱལ་བ་ཐམས་ཅད་རྡོ་རྗེ་གསུམ་གྱི་རྣམ་པར་བཀུག་ནས་ཡི་གེ་
གསུམ་ལ་ཐིམ། ཡི་གེ་གསུམ་རིམ་བཞིན་ཐོད་པའི་ནང་གི་རྫས་ལ་ཐིམ་པས།
ཧཱུྃ་གིས་ཁ་དོག་དྲི་རོ་ནུས་པའི་སྐྱོན་སྦྱངས། ཨཱས་བདུད་རྩིར་རྟོགས་པར་བྱས།
ཨོཾ་གྱིས་མང་པོར་སྦར་ཞིང་སྤེལ་བར་བསམ་མོ། །རང་གསང་བ་འདུས་པའི་
རྣལ་འབྱོར་ལ་གནས་པ་ཡིན་ན་འདུས་པའི་སྒྲུབ་ཐབས་རྣལ་འབྱོར་དག་རིམ་
ནས་ཇི་ལྟར་འབྱུང་བ་ལྟར་གྱི་ནང་མཆོད་བྱིན་རླབས་དང་། རང་ཧེ་རུ་ཀའི་རྣལ་
འབྱོར་ལ་གནས་པ་ཡིན་ན་སྒྲུབ་ཐབས་བདེ་ཆེན་གསལ་བ་ནས་ཇི་ལྟར་འབྱུང་
བ་ལྟར་ནང་མཆོད་བྱིན་རླབས་བྱའོ། །དེ་ལྟར་ནང་མཆོད་བྱིན་གྱིས་བརླབ་པ་
ནི་ཤིན་ཏུ་གལ་ཆེ་སྟེ། ནང་མཆོད་ནི་བླ་མེད་ཀྱི་མཆོད་པའི་ གཙོ་བོ་དང༌།
བཟའ་བའི་དམ་ཚིག་ཁྱད་པར་ཅན་ཡིན་ཞིང་། ཐ་མལ་གྱི་སྣང་ཞེན་མྱུར་དུ་
ལྡོག་པ་དང་། བགེགས་བསྲུང་བ་ལ་མཆོག་ཏུ་བསྔགས་པ་དང༌། འཆི་མེད་རྡོ་
རྗེའི་སྐུ་བསྒྲུབ་ཕྱིར་བཅུད་ལེན་གྱི་རྫས་ཁྱད་པར་ཅན་དུ་འགྱུར་བ་དང་། རྡོ་
རྗེའི་ལུས་ལ་གནད་དུ་བསྣུན་པ་ལས་རྫོགས་རིམ་གྱི་ལམ་མཐོན་པོ་རྣམས་
མྱུར་དུ་རྒྱུད་ལ་སྐྱེ་བའི་རྟེན་འབྲེལ་ཁྱད་པར་ཅན་བསྒྲིག་ཅིང་། ལམ་དེ་དང་
- 54 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དེའི་རྟོགས་པ་ཁྱད་པར་ཅན་རྣམས་ཇི་ལྟར་སྐྱེ་བའི་ཚུལ་རྣམས་འདིའི་བསྐྱེད་
ཆོག་གི་མཚོན་དོན་ལ་ཡོད་པས། ཞར་བྱུང་ཙམ་གྱིས་ཆོག་པར་མི་བྱ་བར་ཆོ་ག་
ནམ་བྱེད་རེས་ཀྱིས་ནན་ཏན་དུ་བྱས་ནས་ལམ་རིམ་པ་གཉིས་ཀྱི་རྟོགས་པ་ཁྱད་
པར་ཅན་རྣམས་མྱུར་དུ་རྒྱུད་ལ་སྐྱེ་བའི་རྟེན་འབྲེལ་བསྒྲིག་པ་ལ་བརྩོན་པར་
བྱའོ། །
གཉིས་ པ་ མཆོད་ རྫས་ གཞན་ རྣམས་ བྱིན་ གྱིས་ བརླབ་ པ་ ནི། སྔར་
བཤད་པ་བཞིན་དུ་བསངས་སྦྱངས། སྟོང་པའི་ངང་ལས་ཨཱཿལས་བྱུང་བའི་ཐོད་
པ་ཡངས་ཤིང་རྒྱ་ཆེ་བ་མཆོད་རྫས་ཀྱི་གྲངས་དང་མཉམ་པ། ཐོད་པ་དེའི་ནང་
དུ་བདེ་སྟོང་གཉིས་སུ་མེད་པའི་ཡེ་ཤེས་ཀྱི་ངོ་བོ་ཧཱུྃ་རེ་རེ། དེ་རྣམས་ཞུ་བ་ལས་
བྱུང་བའི་མཆོད་རྫས་རྣམས་ངོ་བོ་བདེ་སྟོང་། རྣམ་པ་མཆོད་རྫས་སོ་སོའི་རྣམ་
པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་བ་ཁྱད་པར་
ཅན་བསྐྱེད་ནུས་པའི་ཁྱད་ཆོས་གསུམ་ལྡན་ཞིག་བསམས་ལ་མེ་ཏོག་སོགས་
རང་རང་གི་མིང་དང་ཡི་གེ་གསུམ་སྤེལ་བས་བྱིན་གྱིས་བརླབ་པར་བྱའོ། །ནང་
མཆོད་དང་མཆོད་རྫས་བྱིན་རླབས་རྒྱས་པ་བྱ་བའི་ལོང་མེད་པའམ། བསྡུས་པ་
བྱ་བར་སྤྲོ་ན། ཨོ་ ཨཱཿཧཱུྃ་ལན་ གསུམ་ བརྗོད་ པས། འོག་ནས་འབྱུང་བ་ལྟར།
ཚོགས་ཞིང་རྣམས་ལ་འབུལ་རྒྱུའི་མཆོད་རྫས་གང་ཡོད་དམིགས་ཡུལ་དུ་བྱས་
ལ། མཆོད་རྫས་དེ་དག་གི་སྟེང་དུ་འོག་ཏུ་ཧཱུྃ། དེའི་སྟེང་དུ་ཨཱཿ དེའི་སྟེང་དུ་ཨོ་
ཡིག་རྣམས་བརྩེགས་ནས་གནས་པ། ཧཱུྃ་ཡིག་ལས་འོད་ཟེར་ཕྱོགས་བཅུར་
འཕྲོས་ པས་ཐུགས་ རྡོ་ རྗེའི་ ལྷ་ ཚོགས་ཐམས་ཅད་བཀུག་སྟེ་ཧཱུྃ་ ལ་ ཐིམ། ཧཱུྃ་
མཆོད་རྫས་རྣམས་ཀྱི་ནང་དུ་ཐིམ་པས་ཁ་དོག་དྲི་རོ་ངན་པའི་སྐྱོན་ཐམས་ཅད་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བསལ་ནས་ཤེལ་ལྟར་དྭངས་པའི་མོས་པ་དང་། ཨཱཡིག་ལས་འོད་ཟེར་ཕྱོགས་
བཅུར་འཕྲོས་པས་གསུང་རྡོ་རྗེའི་ལྷ་ཚོགས་ཐམས་ཅད་བཀུག་ནས་ཨཱཡིག་ལ་
ཐིམ། དེ་མཆོད་རྫས་རྣམས་ལ་ཐིམ་པས་མཆོད་རྫས་རྣམས་ཟག་པ་མེད་པའི་
བདུད་རྩིའི་རྒྱ་མཚོ་ཆེན་པོར་གྱུར་ པའི་མོས་པ་བྱ། ཨོ་ཡིག་ ལས་འོད་ཟེར་
ཕྱོགས་བཅུར་འཕྲོས་པས་སྐུ་རྡོ་རྗེའི་ལྷ་ཚོགས་ཐམས་ཅད་བཀུག་སྟེ་ཨོ་ཡིག་
ལ་ཐིམ། ཨོ་ཡིག་མཆོད་རྫས་རྣམས་ལ་ཐིམ་པས་མཆོད་རྫས་རྣམས་མང་པོར་
འཕེལ་ཏེ། ཚོགས་ཞིང་ཐམས་ཅད་ ཀྱི་ ཇི་ ཙམ་ལོངས་སྤྱད་ཀྱང་ཟད་པ་མེད་
པའི་བདུད་རྩིའི་རྒྱ་མཚོ་ཆེན་པོར་གྱུར་པའི་མོས་པ་བརྟན་པོ་བྱའོ། །དེ་ལྟར་
བྱིན་གྱིས་བརླབས་པའི་མཆོད་པ་དེ་རྣམས་ངོ་བོ་གཉིས་སུ་མེད་པའི་ཡེ་ཤེས་
ཡིན་པ་ལ། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་ཚོགས་ཞིང་
མཐའ་དག་གི་དབང་པོ་དྲུག་གི་ཡུལ་དུ་ཟག་པ་མེད་པའི་བདེ་སྟོང་གི་ཡེ་ཤེས་
ཁྱད་པར་ཅན་བསྐྱེད་པར་ནུས་པའི་ཁྱད་པར་གསུམ་དང་ལྡན་པས་ས་དང་བར་
སྣང་ནམ་མཁའི་ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་
སྤྲིན་དམ་རྫས་སྤྱན་གཟིགས་བསམ་གྱིས་མི་ཁྱབ་པས་གང་བར་བསམ་མོ། །
དེ་ལྟར་སྔོན་འགྲོའི་སྐོར་དེ་དག་ནི་བླ་མ་མཆོད་པའི་ཆོ་གའི་གཞུང་དུ་ཞལ་
ལས་ཤེས་དགོས་སུ་མཛད་ནས་རྒྱས་པར་མ་མཛད་པར་ས་བཅད་སྡོམ་ཙམ་
ཞིག་མཛད་པ་ནི། དེ་ཡང་དགེ་སེམས་ཁྱད་པར་ཅན་གྱི་ངང་ནས། སྐྱབས་འགྲོ་
སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་། བདག་ཉིད་གསང་བདེ་
འཇིགས་གསུམ་སོགས་ལྷག་པའི་ལྷ་གང་རུང་གི་རྣལ་འབྱོར་དང་ལྡན་པའི་སྐུ་
ལས་ འོད་ ཟེར་ འཕྲོས། སྣོད་བཅུད་ ཐམས་ ཅད་ ཀྱི་ མ་ དག་ པ་ སྦྱངས། སྣོད་
- 56 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཐམས་ཅད་ གཞལ་ཡས་ཁང་དང་། བཅུད་ཐམས་ཅད་ལྷ་དང་ལྷ་མོའི་ རང་
བཞིན་གྱི་དག་པ་རབ་འབྱམས་འབའ་ཞིག་ཏུ་བསམ། ནང་མཆོད་དང་མཆོད་
རྫས་རྣམས་བླ་མེད་ཀྱི་ཆོ་ག་གང་ཡང་རུང་བ་ ལྟར་ བྱིན་རླབས་བྱ་བའམ།
མདོར་བསྡུ་ན། ཨོཾ་ཨཱཿཧཱུྃ་ལན་གསུམ་བརྗོད་པས་ངོ་བོ་ཡེ་ཤེས་ལ་རྣམ་པ་ནང་
མཆོད་དང་མཆོད་རྫས་སོ་སོའི་རྣམ་པ། བྱེད་ལས་དབང་པོ་དྲུག་གི་སྤྱོད་ཡུལ་
དུ་བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པས་ས་དང་བར་སྣང་ནམ་མཁའི་
ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་
སྤྱན་གཟིགས་བསམ་གྱིས་མི་ཁྱབ་པས་གང་བར་བསམས་ལ། ཞེས་གསུངས་
པའི་དོན་སྙན་བརྒྱུད་ཀྱི་མན་ངག་ཁྲིད་རྒྱུན་དུ་འབྱུང་བ་ལྟར་ཞིབ་ཏུ་བཀོད་པ་
ཡིན་ནོ། །
གཉིས་ པ་ དངོས་ གཞི་ ལ་བཞི། ཚོགས་ ཀྱི་ ཞིང་ དུ་ བླ་ མ་ ལྷ་ ཚོགས་
རྣམས་སྒོམ་པ་དང་། དེ་ལ་ཡན་ལག་བདུན་པ་མཎྜལ་དང་བཅས་པའི་མཆོད་
པ་འབུལ་བ། དད་གུས་ཆེན་པོའི་སྒོ་ནས་གསོལ་བ་འདེབས་པ། མདོ་སྔགས་
ཀྱི་ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་གྱི་སྒོ་ནས་བློ་སྦྱོང་ཞིང་བྱིན་
རླབས་ཞུ་བའི་ཚུལ་ལོ། །དང་པོ་ཚོགས་ཀྱི་ཞིང་དུ་བླ་མ་ལྷ་ཚོགས་རྣམས་སྒོམ་
པ་ལ་གཉིས། བླ་མ་ལྷ་ཚོགས་གསལ་འདེབས་ཚུལ་དངོས་དང༌། ཡེ་ཤེས་པ་
སྤྱན་དྲངས་ནས་དབྱེར་མེད་དུ་བྱ་ཚུལ་ལོ། །དང་པོ་ལ་གང་དུ་སྒོམ་པའི་གནས་
ནི། སྤྱིར་བླ་མ་སྒོམ་པའི་གནས་ལ་མཐའ་གཅིག་ཏུ་ངེས་པ་མེད་དེ། རང་རང་
གི་མོས་པ་དང་བསྟུན་པའི་གནས་ཀྱི་ཁྱད་པར་སྣ་ཚོགས་ཡོད་ཅིང་། རྒྱུད་སྡེ་
རིན་པོ་ཆེ་རྣམས་ནས་ཀྱང་མང་དུ་གསུངས་ཏེ། བླ་མ་དཀྱིལ་འཁོར་གྱི་གཙོ་བོ་
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དང་དབྱེར་མེད་དུ་བྱས་ནས་མདུན་གྱི་ནམ་མཁར་སྒོམ་པ་དང༌། བླ་མ་གཅོ་
བོའི་རིགས་བདག་ཏུ་བྱས་ནས་སྒོམ་པ་དང་། བླ་མ་རྡོ་རྗེ་འཆང་གི་རྣམ་པ་ཅན་
དུར་ཁྲོད་ལ་སོགས་པར་བཞུགས་པར་སྒོམ་པ་དང་། སྒྲུབ་པ་པོ་རང་ཉིད་ཀྱི་སྤྱི་
བོའི་གཙུག་དང་སྙིང་གི་དཀྱིལ་ལ་སོགས་པར་སྒོམ་ཚུལ་མང་དུ་གསུངས། དེ་
དག་ལས་འདིར་ཇི་ལྟར་བྱ་བ་ནི་རྗེ་ཐམས་ཅད་མཁྱེན་པས་བོད་ཀྱི་སྒོམ་ཆེན་
རྣམས་ལ་སྙན་བསྐུལ་མཛད་པའི་དྲི་བ་ལྷག་བསམ་རབ་དཀར་དུ་བླ་མ་སྒོམ་
པའི་གནས་གང་དུ་བྱེད་ཅེས་བཀའ་སྩལ་པར། དྲིས་ལན་བློ་བཟང་བཞད་པའི་
སྒྲ་དབྱངས་ལས་བླ་མ་གང་དུ་བསྒོམ་པའི་གནས། །མདུན་དང་སྤྱི་གཙུག་སྙིང་
གི་དཀྱིལ། །རང་རང་མོས་པ་བཞིན་རུང་སྟེ། །ཞེས་གསུངས་པ་ལྟར། མདུན་
གྱི་ནམ་མཁའ་དང༌། སྤྱི་བོའི་གཙུག་དང༌། སྙིང་གི་དཀྱིལ་རྣམས་སུ་བསྒོམ་
པར་བྱ་བ་ཡིན་ལ། སྒོམ་ཚུལ་ཕྱི་མ་གཉིས་འོག་ཏུ་འབྱུང་ཞིང་། ཚོགས་ཞིང་
གསལ་འདེབས་པའི་སྐབས་འདིར་མདུན་གྱི་ནམ་མཁར་སྒོམ་པ་ཡིན་ནོ། །བླ་མ་
ལྷ་ཚོགས་ཀྱི་བཞུགས་གནས་ཇི་ལྟར་སྒོམ་པ་དང་། དེའི་སྟེང་དུ་ཚོགས་ཞིང་གི་
གཙོ་བོ་ ཇི་ ལྟར་ སྒོམ་ཚུལ་ནི་བླ་མ་མཆོད་ པའི་གཞུང་ཉིད་ལས། བདེ་སྟོང་
དབྱེར་མེད་ལྷ་ལམ་ཡངས་པར་ཀུན་བཟང་མཆོད་སྤྲིན་འཁྲིགས་པའི་དབུས། །
ལོ་མ་མེ་ཏོག་འབྲས་བུས་ཡོངས་མཛེས་འདོད་དགུའི་དཔག་བསམ་ལྗོན་པའི་
རྩེར། །གདོང་ལྔ་འབར་བའི་རིན་ཆེན་ཁྲི་སྟེང་ཆུ་སྐྱེས་ཉི་ཟླ་རྒྱས་པའི་སྟེང་། །
བཀའ་དྲིན་གསུམ་ལྡན་རྩ་བའི་བླ་མ་སངས་རྒྱས་ཀུན་གྱི་ངོ་བོ་ཉིད། །རྣམ་པ་
ངུར་ སྒྲིག་ འཛིན་ པའི་ དགེ་ སློང་ ཞལ་ གཅིག་ ཕྱག་ གཉིས་ འཛུམ་ དཀར་
འཕྲོ། །ཕྱག་གཡས་ཆོས་འཆད་གཡོན་པ་མཉམ་བཞག་བདུད་རྩིས་གང་བའི་
58 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལྷུང་ བཟེད་ བསྣམས། །གུར་ ཀུམ་ མདངས་ ལྡན་ ཆོས་ གོས་ གསུམ་ གསོལ་
གསེར་མདོག་པཎ་ཞྭས་དབུ་ལ་མཛེས། །ཡང་ན་སངས་རྒྱས་ཀུན་གྱི་ངོ་བོ་
ཉིད། ཅེས་པའི་མཚམས་ནས། རྣམ་པ་ཁྱབ་བདག་རྡོ་རྗེ་འཆང་ དབང་ ཞལ་
གཅིག་ཕྱག་གཉིས་སྐུ་མདོག་སྔོ། །རྡོར་དྲིལ་བཟུང་ནས་དབྱིངས་ཕྱུག་མར་
འཁྱུད་ལྷན་སྐྱེས་བདེ་སྟོང་རོལ་ པས་དགྱེས། །རྣམ་མང་རིན་ཆེན་རྒྱན་གྱིས་
སྨྲས་ཞིང་ལྷ་རྫས་དར་གྱི་ན་བཟས་བཀླུབས། །ཞེས་པ་བློ་དང་བསྟན་ནས་
སྦྱོར། དེ་གཉིས་ཅི་བྱས་ཀྱང་ཚིག་གི་འཕྲོ་ནས་འདི་ལྟར། མཚན་དཔེའི་རྒྱན་
ལྡན་འོད་ཟེར་སྟོང་འབར་འཇའ་མཚོན་སྣ་ལྔས་བསྐོར་བའི་དབུས། །རྡོ་ རྗེ་
སྐྱིལ་ཀྲུང་ཚུལ་གྱིས་བཞུགས་པའི་ཕུང་པོ་རྣམ་དག་བདེ་གཤེགས་ལྔ། ཁམས་
བཞི་ཡུམ་བཞི་སྐྱེ་མཆེད་རྩ་རྒྱུས་ཚིགས་རྣམས་བྱང་ཆུབ་སེམས་དཔའ་དངོས། །
བ་སྤུ་དགྲ་བཅོམ་ཉི་ཁྲི་ཆིག་སྟོང་ཡན་ལག་ཁྲོ་བོའི་དབང་པོ་ཉིད། །འོད་ཟེར་
ཕྱོགས་ སྐྱོང་གནོད་སྦྱིན་གསང་བ་འཇིག་རྟེན་པ་རྣམས་ཞབས་ཀྱི་གདན། །
ཞེས་གསུངས་ཏེ། དེའི་དམིགས་པ་ཡིད་ལ་བྱེད་ཚུལ་ནི། སྒྲུབ་པ་པོ་རང་གི་
སེམས་བདེ་བ་ཆེན་པོའི་ངོ་བོར་སོང་བ་དེ་ཡུལ་སྟོང་པ་ཉིད་ལ་ཆུ་ལ་ཆུ་བཞག་
བཞིན་དུ་དབྱེར་མེད་དུ་སོང་བར་མོས་ཤིང་། བདེ་སྟོང་དབྱེར་མེད་དེའི་ངང་
ནས་རང་གི་མདུན་གྱི་ཐད་དྲང་གི་ནམ་མཁར་ཀུན་བཟང་མཆོད་པའི་སྤྲིན་ཕུང་
བསམ་ གྱིས་ མི་ ཁྱབ་ པ་ བར་ མཚམས་ མེད་ པར་ འཁྲིགས་ པའི་ དབུས་སུ།
དཔག་བསམ་གྱི་ཤིང་སྡོང་པོ་ཡལ་ག་ལོ་མ་མེ་ཏོག་འབྲས་བུ་དང་བཅས་པ་
ཐམས་ཅད་རིན་པོ་ཆེ་སྣ་ཚོགས་ལས་གྲུབ་པ། དེ་ཡང་དཔག་བསམ་གྱི་ཤིང་
དེའི་ རྩ་ བ་ གསེར། སྡོང་བུ་དངུལ། ཡལ་ག་བཻཌཱུརྱ། ལོ་མ་ཤེལ། འདབ་མ་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྣམས་སྤྲུག །མེ་ཏོག་མུ་ཏིག་དམར་པོ། འབྲས་བུ་རྡོའི་ སྙིང་པོ་ལས་བྱས་པ།
ཡལ་ག་རྣམས་ལས་རིན་པོ་ཆེའི་དྲ་བ་དང་། དྲ་བ་ཕྱེད་པ་དང་། ཅོད་པན་དང༌།
རྣ་རྒྱན་དང་། དོ་ཤལ་ལ་སོགས་པའི་རིན་པོ་ཆེའི་རྒྱན་སྣ་ཚོགས་པ་འཕྱང་བ། །
གོས་དང་ཟས་ལ་སོགས་པ་འདོད་པའི་ཡོན་ཏན་གང་དང་གང་བསམས་པ་
ཐམས་ཅད་ཡལ་ག་ ལས་འབྱུང་བ། ཡལ་ག་རླུང་གིས་བསྐྱོད་པ་ལས་མདོ་
སྔགས་ ཀྱི་ ཆོས་ ཀྱི་ སྙིང་ པོའི་ སྒྲ་དབྱངས་ སྒྲོག་ པ། འོད་ ཟེར་ ཕྱོགས་ བཅུར་
འཕྲོས་པའི་སྣེ་ལ་སངས་རྒྱས་དང་བྱང་ཆུབ་སེམས་དཔའི་སྤྲུལ་པ་དཔག་མེད་
འཕྲོ་བ། ཤིང་དེ་མཐོང་བ་དང་། ཤིང་དེའི་དྲི་ཚོར་བ་དང་། ཤིང་དེ་ལ་རེག་པ་
དང་། ཤིང་དེའི་ཡལ་ག་རླུང་གིས་བསྐྱོད་པའི་སྒྲ་རྣ་བའི་ལམ་དུ་ཐོས་པ་ཐམས་
ཅད་ཀྱི་ལུས་སེམས་ཀྱི་གདུང་བ་ཞི་ཞིང་། ཡིད་ལ་གང་བསམས་ཐམས་ཅད་
འབད་མེད་དུ་འགྲུབ་པ། བདེ་བ་ཅན་གྱི་ཞིང་བཀོད་ཀྱི་མདོ་ལས་འབྱུང་བ་དང་
མཚུངས་པའི་རིན་པོ་ཆེའི་ཤིང་དེའི་རྩེ་མོར་མེ་ཏོག་འདབ་མ་ཡངས་ཤིང་རྒྱ་ཆེ་
བ། དེའི་སྟེང་དུ་མི་འཇིགས་པ་བཞི་དང་དབང་ཕྱུག་བརྒྱད་མཚོན་པའི་སེང་གེ་
ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་སྣ་
ཚོགས་ པདྨ་ འདབ་ མ་ བསམ་ གྱིས་ མི་ ཁྱབ་ པ་ དང་ ལྡན་པ། པད་ རིམ་བཅུ་
གཅིག་ཡོད་པའི་འདབ་མ་འོག་མས་སེང་ཁྲིའི་ཟུར་ཅུང་ཟད་ཁེབས་པ། སྟེང་མ་
རྒྱ་ཇེ་ཆུང་དང་དཔངས་ཇེ་མཐོར་སོང་བའི་དབུས་ཀྱི་པད་འདབ་བཞི་པའི་ལྟེ་
བར་ཟེའུ་འབྲུའི་སྟེང་དུ་ཤེས་རབ་མཚོན་པའི་ཉི་མའི་དཀྱིལ་ འཁོར་དང༌།
ཐབས་མཚོན་པའི་ཟླ་བའི་དཀྱིལ་འཁོར་གྱི་སྟེང་དུ། བཀའ་དྲིན་གསུམ་ལྡན་
དྲིན་ལྡན་རྩ་བའི་བླ་མ་དེ་ཉིད་རྣམ་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་
- 60 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པ་ཅན། ཞལ་གཅིག་ཕྱག་གཉིས་པ། སྐུ་མདོག་དཀར་ལ་དམར་བའི་མདངས་
ཆགས་པ། ཞལ་འཛུམ་དགྱེས་པའི་ཉམས་དང་ལྡན་པ། ཕྱག་གཡས་ཐུགས་
ཀར་ཆོས་འཆད་དང་། གཡོན་མཉམ་བཞག་གི་སྟེང་ན་བདུད་རྩིས་གང་བའི་
ལྷུང་བཟེད་བསྣམས་པ། ཕྱག་གཉིས་ཀྱི་ཨུཏྤ་ལའི་ཡུ་བ་བཟུང་བའི་རྩེ་མོ་སྐུ་
དཔུང་གཡས་གཡོན་གྱི་ཐད་དུ་མེ་ཏོག་ཁ་བྱེ་བའི་སྟེང་དུ་གཡས་སུ་ཤེས་རབ་
ཀྱི་རལ་གྲི་འོད་འབར་བ་དང་། གཡོན་དུ་མདོ་སྔགས་ཀྱི་མན་ངག་གི་གནད་
ཐམས་ཅད་ཚང་བའི་སྙིང་པོའི་གླེགས་བམ་གྱིས་མཚན་པ། དབུ་ལ་པཎ་ཞྭ་
གསེར་གྱི་མདོག་ཅན་དང༌། སྐུ་ལ་ཆོས་གོས་རྣམ་གསུམ་མཛེས་པར་གསོལ་
བ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཐུབ་པའི་དབང་
པོ་སྐུ་མདོག་གསེར་བཙོ་མ་ལྟ་བུ། དབུ་གཙུག་ཏོར་དང་ལྡན་པ། ཞལ་གཅིག་
ཕྱག་ གཉིས་ ཀྱིས་ གཡས་ ས་ གནོན་དང་། གཡོན་མཉམ་བཞག་ གི་ སྟེང་ན་
བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་གསུམ་མཛེས་
པར་ གསོལ་བ། ཞབས་ རྡོ་ རྗེ་ སྐྱིལ་ཀྲུང་གིས་བཞུགས་པ། དེའི་ཐུགས་ཀར་
རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་
དྲིལ་བུ་འཛིན་པས་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་སྐུ་མདོག་སྔོན་མོ་ཞལ་
གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ལ་འཁྱུད་པ། གཉིས་
ཀའང་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟས་བཀླུབས་པ། མཚན་
དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། དེ་གསུམ་གའི་སྐུ་
ལས་འོད་ཟེར་བསམ་གྱིས་མི་ཁྱབ་པ་ཕྱོགས་བཅུར་འཕྲོ་བ། འཇའ་ཚོན་སྣ་
ལྔས་བསྐོར་བའི་དབུས་ན་བཞུགས་པ། དྲིན་ཅན་རྩ་བའི་བླ་མ་དེ་ཉིད་ཀྱི་སྤྱི་
61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བོར་རྣམ་སྣང་དཀར་པོ། མགྲིན་པར་འོད་དཔག་མེད་དམར་པོ། ཐུགས་ཀར་
མི་བསྐྱོད་པ་སྔོན་པོ། ལྟེ་བར་རིན་འབྱུང་སེར་པོ། གསང་གནས་སུ་དོན་གྲུབ་
ལྗང་ཁུ་རྣམས་གསལ་བཏབ་ལ། བླ་མའི་ཕུང་པོ་ལྔ་རྣམ་པར་དག་པའི་ངོ་བོར་
མོས། བླ་མའི་ལྟེ་བར་སྤྱན་མ་དཀར་མོ། ཐུགས་ཀར་མཱ་མ་ཀི་སྔོན་མོ། མགྲིན་
པར་གོས་དཀར་མོ་དམར་མོ། སྤྱི་བོར་སྒྲོལ་མ་ལྗང་ཁུ་རྣམས་གསལ་བཏབ་ལ་
ཁམས་བཞི་རྣམ་པར་དག་པའི་ངོ་བོར་མོས། སྤྱན་གཉིས་ལ་ས་སྙིང་དཀར་པོ་
རེ་རེ། སྤྱན་ གྱི་ སྒོར་གཟུགས་རྡོ་ རྗེ་ མ་དཀར་མོ་རེ་རེ། སྙན་གཡས་གཡོན་
གཉིས་ལ་ཕྱག་ན་རྡོ་རྗེ་སེར་པོ་རེ་རེ། སྙན་གྱི་སྒོར་སྒྲ་རྡོ་རྗེ་མ་སེར་མོ་རེ་རེ།།
ཤངས་ལ་ནམ་སྙིང་སེར་པོ། ཤངས་ཀྱི་སྒོར་དྲི་རྡོ་རྗེ་མ་དམར་མོ། ལྗགས་ལ་
འཇིག་རྟེན་དབང་ཕྱུག་དམར་པོ། ལྗགས་ཀྱི་སྒོར་རོ་རྡོ་རྗེ་མ་ལྗང་ཁུ། ཐུགས་
ཀར་འཇམ་དཔལ་དམར་པོ། རྡོ་རྗེ་སྒྲིབ་སེལ་ལྗང་ཁུ། རྡོ་རྗེའི་སྒོར་རེག་བྱ་རྡོ་
རྗེ་མ་སྔོན་མོ། ཚིགས་ཐམས་ཅད་ལ་ཀུན་བཟང་ལྗང་ཁུ་རེ་རེ་སྤྱི་གཙུག་ཏུ་
བྱམས་པ་དཀར་པོ་རྣམས་གསལ་བཏབ་ལ་སྐྱེ་མཆེད་དང་རྩ་རྒྱུས་དང་ཚིགས་
རྣམས་རྣམ་པར་དག་པའི་ངོ་བོར་མོས། ཕྱག་གཡས་ལ་ཁྲོ་བོ་གཤིན་རྗེ་གཤེད་
ནག་པོ། གཡོན་ལ་གཞན་གྱིས་མི་ཐུབ་པ་དཀར་པོ། ཞལ་གྱི་སྐོར་རྟ་མགྲིན་
དམར་པོ། རྡོ་ རྗེའི་སྒོར་བདུད་རྩི་འཁྱིལ་བ་སྔོན་པོ། སྐུ་དཔུང་གཡས་ལ་མི་
གཡོ་བ་སྔོན་པོ། གཡོན་ལ་འདོད་པའི་རྒྱལ་པོ་སྔོན་པོ། པུས་མོ་གཡས་ལ་
དབྱུག་ སྔོན་ ཅན་ སྔོན་ པོ། གཡོན་ ལ་ སྟོབས་ པོ་ ཆེ་ ནག་ པོ། དབུ་ གཙུག་ཏུ་
གཙུག་ཏོར་འཁོར་ལོས་བསྒྱུར་བ་སྔོན་པོ། ཞབས་མཐིལ་ གཉིས་ སུ་ གནོད་
མཛེས་རྒྱལ་པོ་སྔོན་པོ་རྣམས་གསལ་བཏབ་ལ་སྐུའི་ཡན་ལག་དེ་དང་དེའི་ངོ་
- 62 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བོར་མོས། སྐུའི་བ་སྤུ་ཉི་ཁྲི་ཆིག་སྟོང་ཐེག་ཆེན་དགྲ་བཅོམ་ཉི་ཁྲི་ཆིག་སྟོང་གི་
ངོ་བོ་དང༌། སྐུ་ལས་སྐྱེས་པའི་འོད་ཟེར་རྣམས་ཀྱང་ཕྱོགས་སྐྱོང་རྣམས་ཀྱི་ངོ་
བོར་བསམ་མོ། །མདོར་ན་བླ་མའི་སྐུའི་བཀོད་པས་ཕྱོགས་བཅུའི་ཞིང་མ་ལུས་
པ་ ཁྱབ་ ཅིང་། ཕྱོགས་ བཅུའི་ རྒྱལ་ བ་ སྲས་ བཅས་ མ་ ལུས་ བླ་ མའི་ སྐུ་ ལ་
བཞུགས་པ། སྐུའི་བ་སྤུའི་ཁུང་བུ་རེ་རེའི་ཞིང་ཁམས་ནའང་སངས་རྒྱས་དང་
བྱང་སེམས་བགྲང་ལས་འདས་པ་བཞུགས་པ། སྐྱབས་གནས་མ་ལུས་འདུས་
པའི་བདག་ཉིད་ཡིན་པར་མོས་པ་བརྟན་པོ་བྱའོ། །ཡང་རྡོ་རྗེ་འཇིགས་བྱེད་ཀྱི་
རྣལ་འབྱོར་ལ་ཆིག་བསྒྲིལ་དུ་བྱས་ནས་ཚོགས་ཞིང་གི་གཙོ་བོའི་ཐུགས་ཀར་རྡོ་
རྗེ་འཇིགས་བྱེད་སྒོམ་པར་སྤྲོ་ན། ཐུགས་ཀར་བཅོམ་ལྡན་རྡོ་རྗེ་འཇིགས་བྱེད་
ཞལ་གཅིག་ཕྱག་གཉིས་གྲི་ཐོད་འཛིན། །རོ་ལངས་མ་དང་སྙོམས་པར་ཞུགས་
པས་ལྷན་སྐྱེས་བདེ་སྟོང་རོལ་པས་དགྱེས། །རྣམས་མང་ཁྲོ་བོའི་རྒྱན་གྱིས་སྤྲས་
ཤིང་ཞལ་གདངས་ཁྲོ་གཉེར་མཆེ་བ་གཙིགས། །རབ་བརྗིད་ཁྲོ་བོ་སྐུ་མདོག་
མཐིང་ནག་གཡས་བསྐུམ་གཡོན་བརྐྱང་ཚུལ་གྱིས་བཞུགས། །ཞེས་འདོན་ཞིང༌།
དེ་ ལྟར་དུ་ སྒོམ་ཆོག་པར་རྡོ་ རྗེ་ འཆང་བློ་བཟང་ཆོས་ཀྱི་རྒྱལ་མཚན་གྱིས་
གསུངས་པ་དྲུང་པ་རྟ་ཕུགས་པས་ཟིན་བྲིས་མཛད་པ་ལས་འབྱུང་ངོ༌། །ཕྱི་དགེ་
སློང་ངུར་སྨྲིག་འཛིན་པའི་རྣམ་པ་ཅན། ནང་ཐུབ་དབང་རྡོ་རྗེ་འཆང་དང་བཅས་
པའི་སེམས་དཔའ་སུམ་བརྩེགས་ཅན་དུ་བྱེད་པ་འདི་ནི་རྗེ་བླ་མའི་སྙན་བརྒྱུད་
ཤིན་ཏུ་གསང་བ་ལམ་གྱི་གནད་མཐར་ཐུག་པ་སྟོན་པའི་དགོས་པ་ཁྱད་པར་
ཅན་ཞིག་ཡིན་ཞིང་། ཡང་ཕྱི་ངུར་སྨྲིག་འཛིན་པའི་རྣམ་པ་ཅན་དུ་མི་བྱ་བར་རྡོ་
རྗེ་འཆང་གི་རྣམ་པ་ཅན་ཉིད་དུ་བྱ་བར་སྤྲོ་ན་རྗེ་ཐམས་ཅད་མཁྱེན་པས་རིམ་ལྔ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གདན་རྫོགས་ཀྱི་དམར་ཁྲིད་དུའང་དེ་བཞིན་གསུངས་ཞིང་། གདམས་ངག་གི་
གཞུང་འདིར་ཡང་། ཡང་ན་རྣམ་པ་ཁྱབ་བདག་རྡོ་རྗེ་འཆང་དབང་ཞེས་སོགས་
འདམ་ ཀར་གསུངས། དེ་ལྟར་བྱེད་ན་རྡོ་ རྗེ་འཆང་དུ་ སྒོམ་ལུགས་གཞུང་དུ་
གསལ་བ་ལྟར་དང་། རྡོ་རྗེ་འཇིགས་བྱེད་དུ་བསྒོམ་ན། བླ་མ་རྡོ་རྗེ་འཇིགས་
བྱེད་ཞལ་ཕྱག་ཡོངས་རྫོགས་ཡུམ་བཅས་གསལ་བཏབ། དེའི་གནས་ལྔར་རྡོ་
རྗེ་ འཇིག་བྱེད་ དཀར། དམར། སྔོ། སེར། ལྗང་ བའི་ རིགས་ ལྔ་ དང༌། སྤྱན་ལ་
སོགས་པའི་དབང་པོ་རྣམས་སུ་གཏི་མུག་རྡོ་རྗེ་སོགས་དང་། གནས་གསུམ་དུ་
སྐུ་རྡོ་རྗེ་སོགས་གསལ་བཏབ་ནས་སྒོམ་པར་རྒྱལ་བ་དབེན་ས་པ་ཆེན་པོ་
གསུངས། བླ་མ་ཧེ་རུ་ཀའི་རྣམ་པ་ཅན་དུ་སྒོམ་པར་སྤྲོ་ན། དྲི་ཅན་རྩ་བའི་བླ་མ་
དཔལ་ཧེ་རུ་ཀ་ཡུམ་བཅས་སུ་གསལ་བཏབ། དེའི་ཞབས་གཉིས་བགྲད་པ་
ཡོངས་སུ་གྱུར་པ་ལས། རླུང་དཀྱིལ་དུ་གྱུར་པར་བསམ་པ་སོགས་ལུས་དཀྱིལ་
ཡོངས་རྫོགས་སྒོམ་པའམ། དེ་མིན་ཡང་སྤྱི་བོ་ལ་སོགས་པའི་གནས་རྣམས་
ཡུལ་ཉེར་བཞི་དང༌། རྩ་ ཁམས་རྣམས་ ཁཎྜ་ཀ་པཱ་ལ་དང་ རབ་གཏུམ་མ་ལ་
སོགས་པའི་དཔའ་བོ་དང་དཔའ་མོ་ཉེར་བཞིར་གྱུར་པར་བསམས་ཏེ་བླ་མའི་
སྐུའི་དཀྱིལ་ འཁོར་ སྒོམ་ པ་ རྒྱལ་ བ་ དབེན་ ས་ པས་ གསུངས། བླ་མའི་རྣལ་
འབྱོར་འདི་ནི་རྒྱུད་སྡེ་བཞི་ག་དང༌། ལྷག་ པར་ བླ་མེད་ཀྱི་བླ་མ་ལྷའི་རྣལ་
འབྱོར་མཐའ་དག་བསྡུས་པའི་མན་ངག་གི་རྒྱ་མཚོ་ཡིན་ཞིང༌། རྗེ་བཙུན་བློ་
བཟང་ཆོས་ཀྱི་རྒྱལ་མཚན་གྱིས་རྩ་བའི་བླ་མ་ཐུབ་དབང་རྡོ་རྗེ་འཆང་དང༌།
བདེ་གསང་འཇིགས་གསུམ་ཀྱེ་རྡོར་རྣམས་ཀྱི་ངོ་བོར་གསོལ་བ་འདེབས་ཚུལ་
ཞིག་ཀྱང་མཛད་འདུག་པས། རྒྱུད་སྡེའི་མན་ངག་གསང་བའི་གནས་མཐའ་
- 64 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ཡས་པ་ཡོད་པར་མངོན་པས་བསྟན་འཛིན་དམ་པ་རྣམས་ ཀྱིས་དཔྱད་པར་
མཛོད་ཅིག །འདིར་རྡོ་ རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་བླ་མའི་
རྣལ་འབྱོར་འདི་སྒོམ་པའི་ཐོག་མར། བདེ་སྟོང་དབྱེར་མེད་ལྷ་ལམ་ཡངས་པར་
ཞེས་གསུངས་པ་ནི་རྒྱུད་སྡེ་རྒྱ་མཚོའི་སྙིང་པོའི་བཅུད་ཕྱུང་བའི་མན་ངག་བླ་ན་
མེད་པ་ཡིན་ཏེ། བླ་མེད་ཀྱི་རྒྱུད་སྡེ་རིན་པོ་ཆེ་ཐམས་ཅད་ཀྱི་གནད་རྣམས་
འདུས་པའི་རྩ་རྒྱུད་ཀྱི་ཐོག་མར་གསུངས་པའི་གླེང་གཞིའི་ཡི་གེ་བཞི་བཅུ་དང་།
དེའི་ནང་ནས་ཀྱང་ཐོག་མའི་ཨེ་ཝཾ་གྱི་ཡི་གེ་གཉིས་ཀྱི་དོན་དུ་འདུ་ཞིང་། དེ་
ཉིད་རྒྱུད་སྡེ་ཐམས་ཅད་ཀྱི་སྙིང་པོ་དང་། ཚེ་གཅིག་ལ་འཚང་རྒྱ་བའི་ལམ་གྱི་
མཐར་ཐུག་ཡིན་པར་རྡོ་རྗེ་ཕྲེང་བ་ལ་སོགས་པའི་བཤད་རྒྱུད་རྣམས་དང་། རྒྱ་
གར་གྲུབ་ཆེན་ཐམས་ཅད་ཀྱིས་འབད་པ་དུ་མས་བསྒྲུབས་སོ། །དེ་ལ་ཨེ་ཝཾ་གྱི་
དོན་བསྡུ་ན་གསུམ་སྟེ། ཐོབ་བྱ་འབྲས་བུའི་ཨེ་ཝཾ། ཐོབ་བྱེད་ལམ་གྱི་ཨེ་ཝཾ།
དེ་ འདྲེན་ བྱེད་ རྟགས་ ཀྱི་ ཡེ་ ཝཾ་ གསུམ་མོ། །ཐོབ་ བྱ་ འབྲས་ བུའི་ ཨེ་ཝཾ་ནི།
འབྲས་དུས་ཀྱི་བླ་མ་རྡོ་རྗེ་འཆང་ཆེན་པོ་བཞུགས་གནས་དང་བཅས་པའོ། །དེ་
ཡང་ཨེའི་དོན་ནི་མཁའ་དབྱིངས་སེང་ཁྲི་པདྨ་སོགས་དང༌། ཝཾ་གྱི་དོན་ནི་བླ་མ་
ཐུབ་དབང་རྡོ་རྗེ་འཆང་སྟེ། བཤད་རྒྱུད་རྡོ་རྗེ་ཕྲེང་བ་ལས། །ཨེ་ནི་གསང་བ་
མཁའ་ དབྱིངས་ སམ། །བྷ་ ག་ ཆོས་ འབྱུང་ པདྨ་ ལ། །རྣལ་ འབྱོར་ སེང་ གེའི་
གདན་ལ་བཞུགས། །མཆོག་ཏུ་རྨད་བྱུང་སྟོན་པར་མཛད། །རྡོ་རྗེ་སེམས་དཔའ་
ཝཾ་རྡོ་རྗེ། །རྡོ་རྗེ་འཇིགས་བྱེད་དབང་ཕྱུག་དང་། །ཧེ་རུ་ཀ་དང་དུས་འཁོར་ལོ། །
དང་པོའི་སངས་རྒྱས་ལ་སོགས་མཚན། །ཞེས་གསུངས་པ་ལྟར་རོ། །ཐོབ་བྱེད་
ལམ་གྱི་ཨེ་ཝཾ་ནི། བདེ་སྟོང་དབྱེར་མེད་ཀྱི་ཡེ་ཤེས་ཏེ། བཤད་རྒྱུད་རྡོ་རྗེ་ཕྲེང་
ON)
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བ་ལས། ཨེ་ནི་སྟོང་པ་ཉིད་དུ་གསུང་། །དེ་བཞིན་ཝ་ནི་ཐུགས་རྗེ་དང་། །ཐིག་
ལེ་དེ་ཉིད་སྦྱོར་ལས་བྱུང་། །དེ་སྦྱོར་བ་ཡི་རྨད་མཆོག་གོ །ཆོས་ཕུང་བརྒྱད་ཁྲི་
བཞི་སྟོང་ཁྱབ། །མདོར་བསྡུས་ཆོས་ཀྱི་ཕྱག་རྒྱའོ། །རྒྱལ་པོ་ཆེན་པོའི་ཕྱག་རྒྱ་
ཉིད། །རྒྱུད་རྣམས་སུ་ནི་ཐོག་མར་གསུངས། །ཞེས་ཨེ་ཝཾ་གྱི་ཨེའི་དོན་ནི་ཤེས་
རབ་སྟོང་པ་ཉིད་དང་། ཝའི་དོན་བདེ་བ་ཆེན་པོ་དང་། ཐིག་ལེའི་དོན་བདེ་སྟོང་
དབྱེར་མེད་པ་དང་། བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ཆོས་ཕུང་བརྒྱད་
ཁྲི་བཞི་སྟོང་གི་སྙིང་པོའི་དོན་ཡིན་པ་དང་། ལམ་གྱི་གནད་མཐར་ཐུག་པ་འདི་
ལས་འདའ་ས་མེད་པས་ཆོས་ཀྱི་རྒྱལ་པོའི་ཕྱག་རྒྱ་ཡིན་པར་གསུངས། བདེ་
སྟོང་དབྱེར་མེད་ཀྱི་ཡེ་ཤེས་འདི་གང་ལས་སྟོན་པ་དེ་ལ་སྙིགས་དུས་ཀྱི་ཚེ་ཐུང་
གཅིག་ལ་འཚང་རྒྱ་བའི་ ཐབས་ ཡོད་ ཀྱི། འདི་མི་ སྟོན་ན་ཐབས་མེད་ པར་
གསུངས་ཏེ། རྒྱུད་དེ་ཉིད་ ལས། རྒྱུད་ ཀུན་ གྱི་ནི་གླེང་གཞིར་ གསུང་། །རྒྱུད་
ཀུན་ གྱི་ནི་དོན་བསྡུས་པ། །སྟོང་ ཉིད་ སྙིང་ རྗེ་མི་ཕྱེད་པ། །གང་ལ་དེ་ཉིད་
མངོན་པར་བརྗོད། །ཨེ་ཝཾ་ཞེས་བྱའི་ཡི་གེ་གཉིས། །གང་ལ་འདི་གཉིས་མེད་
པ་ནི། །དེ་ལ་དེ་ཁོ་ན་ཉིད་མེད། །ཅེས་གསུངས། སྤྱོད་བསྡུས་སུ་རྒྱུད་དྲངས་པ་
ལས་ཀྱང་། འགྲོ་བ་འདི་ཀུན་སངས་རྒྱས་ལྔ་བདག་ཉིད། །གར་མཁན་དག་
དང༌ རི་ མོ་ བཟང་ ལྟར་ སྣང་། །གང་ དུ་ བདེ་ ཆེན་ ཞེས་ བྱ་ གཅིག་ པུ་ ཉིད། །
གཅིག་པུ་ཉམས་ནི་དུ་མས་གར་མཛད་དོ། །ཞེས་འབྲས་དུས་སུ་ཐུབ་དབང་རྡོ་
རྗེ་འཆང་ཆེན་པོའི་ཡེ་ཤེས་གཅིག་ཉིད་སྤྲུལ་པའི་བཀོད་པ་སྣ་ཚོགས་སུ་སྣང་བ་
བཞིན་དུ། ལམ་དུས་སུ་ཡང་གང་སྣང་ཐམས་ཅད་བདེ་ཆེན་ལྷན་ཅིག་སྐྱེས་
པའི་ཡེ་ཤེས་ཀྱི་རྣམ་རོལ་ཏུ་བལྟ་དགོས་པར་གསུངས་པ་དང་། གསང་བ་གྲུབ་
66



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པ་ལས་ཀྱང་། རྒྱུད་ཀྱི་དང་པོར་རྣམ་གནས་པ། །སྙིང་པོ་ལས་ནི་སྙིང་པོ་མཆོག །
དེ་ཉིད་བདེ་ཆེན་མགོན་པོ་ཡིས། །གསང་བ་དེ་ཉིད་ཅེས་བྱར་གསུང་། །སངས་
རྒྱས་ བྱང་ ཆུབ་ སེམས་ དཔའ་ དང་། །སེམས་ཅན་ ཀུན་ གྱི་བདེ་ འབྱུང་ བ། །
གསང་བའི་རྟོག་པའི་རྒྱུད་རྒྱལ་པོ། །དཔལ་ལྡན་འདུས་པར་རྣམ་པར་གནས། །
ཨེ་ཝཾ་རྣམ་དག་ཡི་གེ་ལ། ཁམས་གསུམ་པོ་ཀུན་གུས་ཕྱག་འཚལ། །ཞེས་དང་།
ནམ་མཁའི་ཁམས་ཞེས་བྱ་བ་དེར། །ཏིལ་གྱི་གང་བུ་བཞིན་དུ་མཐོང་། །གངྒཱའི་
ཀླུང་གི་བྱེ་སྙེད་ཀྱི། །དེ་བཞིན་གཤེགས་པས་ཡོངས་གང་ལ། །ཡི་གེ་དེ་ཡི་དེ་
ཁོ་ན། །བསྟེན་པར་བྱས་པའི་ཐབས་ཉིད་ཀྱིས། །སངས་རྒྱས་བྱང་ཆུབ་སེམས་
དཔའ་རྣམས། །བླ་མེད་གོ་འཕང་འཐོབ་ པར་ འགྱུར། །ཞེས་གསུངས་ཤིང་།
གྲུབ་ཆེན་གྱི་གཞུང་འདིའི་དབུ་ཞབས་ཀུན་ཏུ་འཚང་རྒྱ་བ་ལ་བདེ་སྟོང་གཉིས་
སུ་མེད་པའི་ཡེ་ཤེས་འདི་ཉིད་ཡོད་ན་ཡོད་དང་མེད་ན་མེད་ཀྱི་བསྔགས་པ་རྒྱ་
ཆེར་མཛད་དོ། །གྲུབ་ཆེན་ས་ར་ཧས་ཀྱང་། གཉིས་སུ་མི་བྱ་གཅིག་ཏུ་བྱ་བ་སྟེ། །
རིགས་ལ་བྱེ་བྲག་དག་ཏུ་མ་འབྱེད་པར། ཁམས་གསུམ་མ་ལུས་འདི་དག་
ཐམས་ཅད་ནི། །འདོད་ཆགས་ཆེན་པོ་གཅིག་ཏུ་ཁ་དོག་བསྒྱུར་ཅིག་དང༌། །
དེར་ནི་ཐོག་མ་དབུས་མཐའ་མེད། །ཇི་སྲིད་མྱ་ངན་འདས་པ་མིན། །བདེ་བ་
ཆེན་པོ་མཆོག་འདི་ལ། །བདག་དང་གཞན་དུ་ཡོད་མ་ཡིན། །མདུན་དང་རྒྱབ་
དང་ཕྱོགས་བཅུ་རུ། །གང་གང་མཐོང་བ་དེ་དེ་ཉིད། །དེ་རིང་ཉིད་དུ་མགོན་
པོས་དེ་ལྟར་འཁྲུལ་པ་ཆད། །ད་ནི་སུ་ལའང་དྲི་བར་མི་བྱའོ། །ཞེས་བདེ་སྟོང་
དབྱེར་མེད་ཀྱི་ཡེ་ཤེས་འདི་ཉིད་ལམ་ཐམས་ཅད་ཀྱི་སྙིང་པོ་མཐར་ཐུག་ཡིན་
པས་གང་སྣང་ཐམས་ཅད་བདེ་ཆེན་ཁོ་ནའི་རྣམ་རོལ་ཏུ་བལྟ་དགོས་པ་དང་།
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མན་ངག་གི་གནད་མཐར་ཐུག་འདི་ལ་ཐེ་ཚོམ་ཆོད་པར་བྱ་དགོས་སོ་ཞེས་
གསུངས་ཤིང་། དོ་ཧའི་དབུ་ཞབས་ཀུན་ཏུ་བདེ་ཆེན་ལྷན་ཅིག་སྐྱེས་པའི་ཡེ་
ཤེས་ཉིད་ལམ་གྱི་སྙིང་པོར་འབད་ནས་བསྒྲུབས་སོ། །དེས་ན་འབྲས་དུས་ཀྱི་
ཨེ་ཝཾ་གྱི་དོན། བླ་མ་ཐུབ་དབང་རྡོ་རྗེ་འཆང་ཆེན་པོའི་གོ་འཕང་དེ་ཐོབ་པ་ལ།
ལམ་དུས་ཀྱི་ཨེ་ཝཾ་བདེ་སྟོང་དབྱེར་མེད་ཀྱི་ཡེ་ཤེས་འདི་འབད་པ་དུ་མས་
བསྐྱེད་ནས། གང་སྣང་ཐམས་ཅད་དེའི་རྣམ་རོལ་ཏུ་འཆར་བ་ཞིག་དགོས། དེ་
ཡོང་བ་ལ་འདྲེན་བྱེད་རྟགས་ཀྱི་ཨེ་ཝཾ་གྱི་དོན་ཤེས་དགོས་པས། དེ་ནི་རང་
འདོད་ལྷ་ཡབ་ཡུམ་གྱི་སྐུར་བསྒོམ་པའི་ལྷའི་རྣལ་འབྱོར་འདིས་སྟོན་ནོ། །ཚུལ་
འདི་ནི་ཤིན་ཏུ་རྟོགས་པར་དཀའ་བས་ཞིབ་ཏུ་བཤད་དགོས་ནའང་འདིར་ཡི་གེ་
མངས་སུ་དོགས་པ་དང་གསང་བའི་གནས་མཐར་ཐུག་ཡིན་པས་དེ་ཙམ་ལས་
མ་སྤྲོས་སོ། །མདོར་ན་རྗེ་ཐམས་ཅད་མཁྱེན་པས་རིམ་པ་དང་པོར་གང་སྣང་
ཐམས་ཅད་ལྷར་འཆར་བ་ཞིག་དང༌། རིམ་པ་གཉིས་པར་གང་སྣང་ཐམས་ཅད་
བདེ་སྟོང་གི་རྣམ་རོལ་ཏུ་འཆར་བ་ཞིག་མེད་ཐབས་མེད་པས་སྐྱེས་བུའི་རྩལ་ཅི་
ཡོད་ཀྱིས་འབད་དགོས་སོ་ཞེས་ཡང་དང་ཡང་དུ་གསུངས་པས། རྡོ་རྗེ་འཆང་བློ་
བཟང་ཆོས་ཀྱི་རྒྱལ་མཚན་གྱིས་རྗེ་བླ་མའི་སྙན་བརྒྱུད་ཀྱི་མན་ངག་རྡོ་རྗེའི་ཚིག་
ཏུ་གསུངས་པ་འདི་དག་གཅེས་པར་གཟུང་ངོ༌། །ཀུན་བཟང་མཆོད་སྤྲིན་ཞེས་
གསུངས་པ་ནི་མདོ་སྡེ་ཕལ་པོ་ཆེར་བྱང་ཆུབ་སེམས་དཔའ་ཀུན་ཏུ་བཟང་པོ་ནི་
རྒྱལ་བ་རྣམས་ལ་མཆོད་པའི་སྤྲིན་སྤྲོ་བ་དང༌། སྨོན་ལམ་རླབས་པོ་ཆེའི་ཚུལ་
ལ་མངའ་བརྙེས་པར་གསུངས་པས་ཀུན་ཏུ་བཟང་པོའི་མཛད་པ་ལྟར་བསྒོམ་
པའང་ཡིན་མོད་ཀྱང་། འདིར་ནི་སྔགས་ཀྱི་ཉམས་ལེན་གཙོ་བོར་བསྟན་པས་
- 68 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཀུན་བཟང་ཞེས་པའང་བདེ་སྟོང་དབྱེར་མེད་ཀྱི་ཡེ་ཤེས་ལ་བྱེད་གསུངས། དེ་
ཡང་གསང་བ་འདུས་པའི་རྩ་རྒྱུད་དུ་ཀུན་ཏུ་བཟང་པོ་ཞེས་པ་དོན་དམ་པའི་
བྱང་ཆུབ་ཀྱི་སེམས་བདེ་སྟོང་གཉིས་སུ་མེད་པའི་ཡེ་ཤེས་ལ་ཡང་དང་ཡང་དུ་
གསུངས་པ་ལྟར་ཡིན་ཞིང་། གོང་དུ་མཆོད་པ་བྱིན་རླབས་ཀྱི་ཚེ་ཡང་ངོ་བོ་བདེ་
སྟོང་གཉིས་སུ་མེད་པའི་ཡེ་ཤེས་ཡིན་པ་ལ། རྣམ་པ་མཆོད་རྫས་སོ་སོའི་རྣམ་
པ་ཅན་དུ་སྒོམ་པར་གསུངས་པ་ལྟར་རོ། །བླ་མའི་ཕུང་ཁམས་སྐྱེ་མཆེད་རྣམས་
རྒྱལ་བ་རིགས་ལྔ་ལ་སོགས་པར་སྒོམ་པ་ནི་བཤད་རྒྱུད་རྡོ་རྗེ་ཕྲེང་བ་ལས་
གསལ་བར་གསུངས་ཏེ། རྒྱུད་དེ་ཉིད་ལས། རྡོ་རྗེ་སློབ་དཔོན་ལུས་འདི་ལ། །
རྒྱལ་བའི་སྐུ་ནི་རིམ་བཞིན་གནས། །དང་པོ་སྐུ་ཡི་རྡོ་རྗེ་ནི། །གཟུགས་ཕུང་ལ་
ནི་ཡང་དག་བཞུགས། །དེ་རྗེས་ནམ་མཁའ་རྡོ་རྗེ་ནི། །ཚོར་བ་ཡི་ནི་ཕུང་པོ་
བཞུགས། །བཅོམ་ ལྡན་ གསུང་ གི་ རྡོ་ རྗེ་ ནི། །འདུ་ ཤེས་ ཀྱི་ ནི་ ཕུང་ པོར་
བཞུགས། །ལས་རྣམས་ཀྱི་ནི་རྡོ་རྗེ་ནི། །འདུ་ཤེས་ཀྱི་ནི་ཕུང་པོར་བཞུགས། །
བཅོམ་ལྡན་ཐུགས་ཀྱི་རྡོ་རྗེ་ནི། །རྣམ་ཤེས་ཕུང་པོར་ཡང་དག་བཞུགས། །ཞེས་
བླ་མའི་ཕུང་པོ་ལྔ་རིགས་ལྔར་སྒོམ་ཚུལ་གསལ་བར་གསུངས། ཁམས་རྣམས་
ཡུམ་དུ་སྒོམ་ཚུལ་ཡང་རྒྱུད་དེ་ཉིད་ལས། ཡང་འདིའི་ཤ་སོགས་ས་ཁམས་ལ། །
བཅོམ་ལྡན་འདས་ཡུམ་སྤྱན་བཞུགས་སོ། ཁྲག་སོགས་ཆུ་ཡི་ཁམས་ལ་ནི། །
བཅོམ་ ལྡན་ འདས་ ཡུམ་ མཱ་ མ་ བཞུགས། །དྲོ་བ་ ལ་སོགས་མེ་ ཁམས་ལ། །
བཅོམ་ ལྡན་ འདས་ ཡུམ་ གོས་ དཀར་ བཞུགས། །མི་ བསྐྱོད་ ལ་ སོགས་ རླུང་
ཁམས་ལ། །བཅོམ་ལྡན་འདས་ཡུམ་སྒྲོལ་མ་བཞུགས། །ཞེས་བླ་མའི་སྐུ་ལ་
གནས་པའི་ས་ཁམས་སྤྱན་མར་སྒོམ་པ་ནས་རླུང་ཁམས་སྒྲོལ་མར་སྒོམ་པའི་
69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བར་གསལ་བར་གསུངས། སྐྱེ་མཆེད་རྣམས་སེམས་དཔར་སྒོམ་པ་ནི། རྒྱུད་དེ་
ཉིད་ལས། དེ་མིག་དབང་པོ་གཉིས་ལ་ནི། དེ་བཞིན་གཤེགས་པ་ས་སྙིང་པོ། །
དེ་ཡི་རྣ་བའི་དབང་གཉིས་ལ། །བདེ་གཤེགས་ཕྱག་ན་རྡོ་རྗེའོ། །དེ་ཡི་སྣ་བུག་
གཉིས་ལ་ནི། །དེ་བཞིན་གཤེགས་པ་ནམ་མཁའི་མཛོད། །དེ་ཡི་ལྕེ་ཡི་དབང་
ལ་ཞུགས། །དེ་བཞིན་གཤེགས་པ་འཇིག་རྟེན་དབང་། །དེ་ཡི་ཡིད་ཀྱི་དབང་པོ་
ལ། །དེ་ཞིན་གཤེགས་པ་འཇམ་དབྱངས་བཞུགས། ཁམས་བཞིའི་རང་བཞིན་
གོང་བུ་ནི། །ལུས་ཞེས་བྱ་བར་བཏགས་པ་ལ། །སྒྲིབ་པ་ཐམས་ཅད་རྣམ་སེལ་
བ། །དེ་བཞིན་གཤེགས་པ་དེ་བཞུགས་སོ། །ལུས་ཀྱི་ཚིགས་ནི་ཐམས་ཅད་ལ། །
དེ་བཞིན་གཤེགས་པ་བྱམས་པའོ། །ཞེས་བླ་མའི་སྤྱན་གཉིས་ས་སྙིང་དུ་སྒོམ་
པ་ནས་ཚིགས་རྣམས་བྱམས་པར་སྒོམ་པའི་བར་གསལ་བར་གསུངས། འདིར་
ཀུན་བཟང་གསལ་བར་མ་བྱུང་ཡང་རྒྱུད་འདི་ཉིད་ཀྱི་ལེའུ་ཉེར་གསུམ་པ་ལས།
རྩ་རྣམས་སོ་སོའི་མཚན་ཉིད་ཅན། །བདེ་བ་ཀུན་གྱི་གཞི་ཡི་མཆོག །དངོས་པོ་
ཀུན་ གྱི་ རང་བཞིན་ཅན། །འདི་ནི་ཀུན་ཏུ་བཟང་པོར་བཤད། །ཅེས་འབྱུང་
ཞིང་། གཟུགས་རྡོ་རྗེ་མ་སོགས་ཀྱང་འདིར་གསལ་བར་མ་བྱུང་ཡང་རྒྱུད་འདི་
ཉིད་ཀྱི་ལེའུ་ང་དྲུག་པ་ལས། ཕྱག་རྒྱའི་རྣམ་ པ་སྔོན་པོ་སོགས། །དེ་བཞིན་
གཟུགས་ལའང་དབྱེ་བ་གསུམ། །གཟུགས་ཀྱི་རྡོ་རྗེ་མར་བཀུག་ནས། །ས་སྙིང་
ལ་ནི་དབུལ་བར་བྱ། །ཡང་དག་ཀླུ་དང་བརྗོད་བྲལ་དབྱངས། །དེ་བཞིན་སྒྲ་
ལའང་ དབྱེ་ བ་ གསུམ། །སྒྲ་ རྡོ་ རྗེ་ མ་ ཡང་ དག་ དགུག །ཕྱག་ན་རྡོ་ རྗེ་ ལ་ནི་
དབུལ། །ག་པུར་ཨ་ཀར་ཛཱ་ཏི་སོགས། །དེ་བཞིན་དྲི་ལའང་དབྱེ་བ་གསུམ། །
དྲི་རྡོ་རྗེ་མ་ཡང་དག་དགུག །ནམ་མཁའི་སྙིང་པོ་ལ་ཡང་དབུལ། །འོ་བྱེད་པ་
- 70-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང་འཇིབ་པ་དང་། །རོ་དྲུག་དེ་བཞིན་དབྱེ་བ་གསུམ། །རྡོ་རྗེ་རོ་མ་ཡང་དག་
དགུག །འཇིག་རྟེན་དབང་ཕྱུག་ལ་ནི་དབུལ། །རྡོ་རྗེ་པདྨ་ཡང་དག་སྦྱོར། །གོས་
དང་འཁྱུད་པའི་དབྱེ་བ་གསུམ། །རེག་བྱ་རྡོ་རྗེ་ཡང་དག་དགུག །སྒྲུབ་སེལ་ལ་
ནི་དབུལ་བར་བྱ། །ཞེས་གསལ་བར་གསུངས་ཤིང་། རྒྱུད་འདི་འཇམ་དཔལ་
གྱི་ཡུམ་ཆོས་དབྱིངས་རྡོ་རྗེ་མ་ཡང་གསུངས་སོ། །ཡན་ལག་ཁྲོ་བོར་སྒོམ་པ་ནི།
རྒྱུད་ དེ་ ཉིད་ ལས། ལག་ པ་ གཡས་ པའི་ རྩ་ བར་ནི། དེ་བཞིན་ གཤེགས་པ་
གཤིན་རྗེ་གཤེད། །ལག་ པ་ གཡོན་པའི་རྩ་བར་ནི། །དེ་བཞིན་ གཤེགས་ པ་
གཞན་མི་ཐུབ། ཁ་ཡི་པདྨར་བཞུགས་པ་ནི། །དེ་བཞིན་གཤེགས་པ་རྟ་མགྲིན་
ནོ། །གསང་བའི་གནས་སུ་བཞུགས་པ་ནི། །དེ་བཞིན་གཤེགས་པ་བདུད་རྩི་
འཁྱིལ། །དཔུང་པ་གཡས་པར་བཞུགས་པ་ནི། །དེ་བཞིན་གཤེགས་པ་མི་གཡོ་
བ། །དཔུང་པ་གཡོན་པར་བཞུགས་པ་ནི། །དེ་བཞིན་གཤེགས་པ་འདོད་པའི་
རྒྱལ། །པུས་མོ་གཡས་པར་བཞུགས་པ་ནི། །དེ་བཞིན་གཤེགས་པ་དབྱུག་པ་
སྔོ། །པུས་མོ་གཡོན་པར་བཞུགས་པ་ནི། །དེ་བཞིན་གཤེགས་པ་སྟོབས་པོ་ཆེ། །
རང་གི་མགོ་སྟེང་བཞུགས་པ་ནི། །དེ་བཞིན་གཤེགས་པ་འཁོར་ལོས་བསྒྱུར། །
རྐང་པའི་འོག་ཏུ་བཞུགས་པ་ནི། །དེ་བཞིན་གཤེགས་པ་གནོད་མཛེས་ཏེ། །
ཞེས་ བླ་མའི་ ཕྱག་ གཡས་ གཤིན་རྗེ་གཤེད་ དུ་ སྒོམ་ པ་ནས་ ཞབས་མཐིལ་
གཉིས་ གནོད་མཛེས་སུ་སྒོམ་པའི་བར་གསལ་བར་གསུངས། མདོར་ན་བླ་
མའི་སྐུ་ལ་སངས་རྒྱས་ཐམས་ཅད་བཞུགས་པ་ནི། རྒྱུད་དེ་ཉིད་ལས། ལུས་ནི་
འདི་ཉིད་ཀུན་ལ་འདིར། །དེ་བཞིན་གཤེགས་པ་ཐམས་ཅད་བཞུགས། །སྐུ་ཡི་
དཀྱིལ་འཁོར་ཞེས་བརྗོད་པ། །རྡོ་རྗེ་སེམས་དཔའ་ཉིད་ཀྱི་སྐུ། །རྡོ་རྗེ་སེམས་
-71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དཔའི་དབྱེ་བ་ཡིས། །རྫོགས་པའི་སངས་རྒྱས་མ་ལུས་འདི། །ལུས་པ་མེད་པ་
སངས་ རྒྱས་ སྐུ། །སྐྱེ་ བ་ འདི་ ལ་རྣལ་ འབྱོར་ བ། །མྱ་ ངན་ འདས་ པ་ མྱུར་ དུ་
འཐོབ། ཁྱོད་ཀྱི་དགེ་བ་ཡོངས་སྦྱིན་པ། །དེ་བས་རྡོ་རྗེ་སློབ་དཔོན་གྱི། །ལུས་
ལ་རྒྱལ་བ་ཐམས་ཅད་བཞུགས། །མཐོང་ན་དོན་ནི་ཡོད་པ་ཀྱེ། །ཕྱི་མའི་དུས་
ན་སེམས་དཔའ་ཆེ། །དེ་བས་སེམས་ཅན་ཐམས་ཅད་ཀྱི། །ལྷ་ཡི་མཆོད་པའི་
ཡོ་ བྱད་ ཀྱི། །རབ་ ཏུ་ འབད་ དེ་ བླ་ མ་ བསྟེན། །ཞེས་ ཤིན་ ཏུ་ གསལ་ བར་
གསུངས། ཚུལ་འདི་ནི་རྒྱུད་གཞན་ལས་ཀྱང་གསུངས་ཏེ། རྡོ་ རྗེ་གདན་བཞི་
ལས། སློབ་དཔོན་ཇི་ལྟར་བལྟ་བར་བགྱི །ཞེས་ཞུས་པ་ན། དེ་ཉིད་ཕྱག་ན་རྡོ་
རྗེ་ཉོན། །བྱང་ཆུབ་རྫོགས་པའི་མཚན་ཉིད་དང༌། །ལུས་ནི་སངས་རྒྱས་ཐམས་
ཅད་ཀྱི། །ཆ་ཤས་བྱང་ཆུབ་ཡན་ལག་གནས། །དབུ་རྒྱན་རིགས་ནི་ལྔ་ཉིད་དེ། །
ཞེས་གསུངས། བླ་མའི་སྐུའི་བ་སྤུ་རྣམས་དགྲ་བཅོམ་པའི་ངོ་བོར་སྒོམ་པ་དང་།
སྐུ་ལས་སྐྱེས་པའི་འོད་ཟེར་རྣམས་ཕྱོགས་སྐྱོང་གི་ངོ་བོར་སྒོམ་པ་དང༌། འཇིག་
རྟེན་པའི་ལྷ་མཐུ་བོ་ཆེ་རྣམས་ཞབས་འོག་གི་གདན་དུ་སྒོམ་པ་ནི་རྡོ་རྗེ་གདན་
བཞི་ལས། བ་སྤུ་རྣམས་ནི་དགྲ་བཅོམ་མོ། །འཇིག་རྟེན་པ་ནི་ཞབས་ཀྱི་གདན། །
འོད་ཟེར་ གནོད་སྦྱིན་གསང་བ་སོགས། །དེ་ལྟར་ཡོན་ཏན་ལྡན་པའི་སྐུར། །
རྣལ་འབྱོར་ཅན་ནི་རྟག་ཏུ་བལྟ། །ཞེས་གསུངས། རྡོ་རྗེ་མཁའ་འགྲོའི་ལེའུ་སོ་
གཉིས་པ་ལས། སློབ་དཔོན་ཀྱི་མཚན་ཉིད་ཞིབ་ཏུ་གསུངས་པའི་མཐར་དེ་ལྟ་
བུའི་སློབ་དཔོན་ལ་ཇི་ལྟར་བལྟ་བར་བགྱི་ཞེས་ཞུས་པ་ན། །སངས་རྒྱས་ཀུན་
གྱི་རང་བཞིན་སྐུ། །ཡན་ལག་བྱང་ཆུབ་སེམས་དཔའ་སྟེ། །བ་སྤུ་རྣམས་ནི་དགྲ་
བཅོམ་ཉིད། །སྤྱི་གཙུག་རིགས་ལྔའི་སངས་རྒྱས་ཏེ། །འཇིག་རྟེན་པ་ནི་ཞབས་
- 72 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཀྱི་གདན། །འོད་ཟེར་གནོད་སྦྱིན་གསང་ལ་སོགས། །དེ་ལྟར་ཡོན་ཏན་རང་
བཞིན་ ལུས། །རྣལ་འབྱོར་ཅན་གྱིས་རྟག་ཏུ་བལྟ། །ཇི་ལྟའི་མཚན་ཉིད་དང་
ལྡན་ པར། །ཡེ་ ཤེས་ ཅན་ གྱིས་ མཚན་ ཤེས་ ནས། །དེ་ ལྟའི་ བླ་ མ་ འབད་
དེ་བསྟེན། །ཞེས་ཤིན་ཏུ་གསལ་བར་གསུངས། །རྡོ་ རྗེ་ སྙིང་ པོ་ རྒྱན་ གྱི་རྒྱུད་
ལས་ཀྱང་། བླ་མ་བསྟེན་པའི་ཕན་ཡོན། མ་བསྟེན་པའི་ཉེས་དམིགས། བླ་མ་
ཅི་འདྲ་བ་ཞིག་དགོས་པ། བླ་མའི་མཚན་ཉིད་རྣམས་ཞིབ་ཏུ་གསུངས་ཤིང་།
ལམ་མ་ནོར་བར་སྟོན་པའི་བླ་མ་ལ་ཇི་ལྟར་བལྟ་བ་ནི། རྒྱུད་དེ་ཉིད་ལས།
རྟག་ཏུ་བླ་མ་ལ་གུས་པའི། །སློབ་མས་བླ་མ་འདི་ལྟར་བལྟ། །བླ་མ་སངས་
རྒྱས་ཀུན་དང་མཉམ། །དེ་ཉིད་རྟག་ཏུ་རྡོ་རྗེ་འཆང་། །དེ་བཞིན་གཤེགས་པ་
རིན་ཆེན་འབྱུང་། །དེ་ནི་ཡེ་ཤེས་རྒྱ་མཚོ་ཆེ། །ཡིད་བཞིན་ནོར་བུ་རིན་ཆེན་
སྦྱིན། །དེ་ཡི་ཡོན་ཏན་ ཐམས་ ཅད་ གཟུང་། །སྐྱོན་ ཀུན་ སེམས་ ཀྱིས་ ཀྱང་མི་
བསམ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་གྱི་དངོས་གྲུབ་ཉམས་
པར་བྱེད། །ཅེས་སྤྱིར་བླ་མ་སངས་རྒྱས་ཐམས་ཅད་ཀྱི་ངོ་བོར་བལྟ་དགོས་པ་
དང༌། ལྷག་པར་རིགས་ལྔའི་རང་བཞིན་དུ་བལྟ་བ་གསལ་བར་གསུངས། བདེ་
མཆོག་གི་བཤད་རྒྱུད་སྡོམ་འབྱུང་ལས་ཀྱང་། སློབ་དཔོན་སངས་རྒྱས་ཀུན་རང་
བཞིན། །ལྷ་ཡི་སྐུ་ཡི་བདག་ཉིད་ཅན། །དཔའ་བོ་རྡོ་རྗེ་དྲིལ་འཆང་པ། །མཁའ་
འགྲོར་བཅས་ལ་གསོལ་བ་གདབ། །ཅེས་སངས་རྒྱས་ཀུན་གྱི་རང་བཞིན་དང་
རྡོ་རྗེ་འཆང་གི་རྣམ་པར་སྒོམ་པ་ཤིན་ཏུ་གསལ་བར་གསུངས། རྡོ་རྗེ་གུར་ལས་
ཀྱང་། བླ་མ་སངས་རྒྱས་ཀུན་དང་མཉམ། །ཇི་ལྟར་མགོན་པོ་རྣམ་སྣང་མཛད། །
རྡོ་རྗེ་འཛིན་སྦྱིན་བླ་མ་ཉིད། །ཇི་ལྟར་ནམ་མཁའ་རྒྱ་མཚོ་ཆེ། །ཇི་ལྟར་ཐུབ་པ་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽ །
རྒྱ་མཚོ་ཆོས། །ཇི་ལྟར་མགོན་པོ་བདུན་རྒྱལ་པོ། །དེ་ལྟར་རྡོ་ རྗེ་ སློབ་དཔོན་
བརྗོད། །ཅེས་བླ་མ་སངས་རྒྱས་ཐམས་ཅད་དང་མཉམ་པ་དང་ རིགས་ལྔའི་
རང་བཞིན་དུ་བལྟས་ནས་མཆོད་དགོས་པར་གསལ་བར་གསུངས། དེ་དག་ནི་
འདིར་གཙོ་བོ་འགའ་ཞིག་སྨོས་པ་ཡིན་གྱི། རྒྱུད་སྡེ་ཆེན་པོ་བཞི་ག་ནས་ལན་
མང་དུ་གསུངས་པས། བློ་གྲོས་ཅན་རྣམས་ཀྱིས་རྒྱུད་སྡེ་ཉིད་ལ་བལྟས་ནས་
མན་ངག་གི་མཐར་ཐུག་འདི་ལ་ངེས་པ་བརྟན་པོ་བསྐྱེད་དོ། །འཇིག་རྟེན་པ་
རྣམས་ཞབས་ཀྱི་གདན་ཞེས་པ་ནི་རྒྱུད་སྡེའི་ཚིག་ཇི་བཞིན་ཡིན་ཞིང་། དེའི་
དོན་ལ་རྒྱལ་བ་དབེན་ས་པ་ཆེན་པོས་ནི་ཚངས་པ་དང༌། དབང་ཕྱུག་དང་།
བརྒྱ་བྱིན་ལ་སོགས་པའི་འཇིག་རྟེན་པའི་ལྷ་ཆེན་པོ་དག་གིས་སེང་གེའི་ཁྲི་
འདེགས་པར་བསམ་གསུང་། བླ་མའི་ཁྲིད་རྒྱུན་ལ་འཇིག་རྟེན་པའི་ལྷ་ཆེན་པོ་
དེ་དག་གི་གཙུག་གི་ནོར་བུས་བླ་མ་ཐུབ་དབང་རྡོ་རྗེ་འཆང་ཆེན་པོའི་ཞབས་ཀྱི་
པདྨོར་གཏུགས་པའང་ཐོབ་པར་དཀའ་བ་དང་། ཞབས་ཀྱི་གདན་དུ་འོས་པའི་
དོན་ཡིན་གསུངས། བླ་མ་རྡོ་རྗེ་འཇིགས་བྱེད་ཆེན་པོའི་ཞབས་འོག་ན་འཇིག་
རྟེན་གྱི་ལྷ་ཆེན་པོ་དེ་དག་ཁ་སྤྲུབ་ཏུ་བྱས་ཏེ་མནན་པ་དང༌། བླ་མ་འཁོར་ལོ་
སྡོམ་པའི་ཞབས་འོག་ན་ འདོད་ ཁམས་ ཀྱི་བདག་པོ་ཆུང་མ་དང་བཅས་པ་
མནན་པའང་རྒྱུད་སྡེའི་དོན་དུ་འགྲོའམ་སྙམ་སྟེ་རྩ་བཤད་སྦྱར་བའི་མན་ངག་
དང་ལྡན་ཞིང་རྒྱུད་དོན་ལ་མཁས་པ་རྣམས་ཀྱིས་དཔྱད་པར་བྱའོ། །འཁོར་གྱི་
ལྷ་ཚོགས་རྣམས་གསལ་འདེབས་ཚུལ་ནི། གཞུང་ཉིད་ལས། མཐའ་སྐོར་རིམ་
བཞིན་དངོས་བརྒྱུད་བླ་མ་ཡི་དམ་དཀྱིལ་འཁོར་ལྷ་ཚོགས་དང༌། སངས་རྒྱས་
བྱང་སེམས་དཔའ་བོ་མཁའ་འགྲོ་བསྟན་སྲུང་རྒྱ་མཚོས་བསྐོར་ནས་ཞུགས།
- 74 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཞེས་གསུངས་ཏེ། དེའི་དོན་དམིགས་པ་ཡིད་ལ་བྱེད་ཚུལ་ནི། དྲིན་ཆེན་རྩ་བའི་
བླ་མ་དེ་ཉིད་ཀྱི་ཐུགས་ཀ་ནས་འོད་ཟེར་གཡས་ཕྱོགས་སུ་འཕྲོས་པའི་སྣེ་མོར་
སྣ་ཚོགས་པད་ཟླའི་སྟེང་དུ་རྗེ་བཙུན་བྱམས་པ་ལ་འཕགས་པ་ཐོགས་མེད་ལ་
སོགས་པའི་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ།
འོད་ཟེར་གཡོན་ཕྱོགས་སུ་འཕྲོས་པའི་སྣེ་མོར་སྣ་ཚོགས་པད་ཟླའི་སྟེང་དུ་རྗེ་
བཙུན་འཇམ་དབྱངས་ལ་འཕགས་པ་ཀླུ་སྒྲུབ་ལ་སོགས་པའི་ཟབ་མོ་ལྟ་བརྒྱུད་
ཀྱི་བླ་མ་རྣམས་ ཀྱིས་ བསྐོར་ནས་བཞུགས་པ། འོད་ཟེར་མདུན་ཕྱོགས་སུ་
འཕྲོས་པའི་སྣེ་མོར་པད་ཟླའི་གདན་ལ་དྲིན་ཅན་རྩ་བའི་བླ་མ་དེ་ལ་རང་ལ་
དངོས་སུ་ཆོས་འབྲེལ་ཡོད་པའི་བླ་མ་རྣམས་ཀྱིས་བསྐོར་ནས་བཞུགས་པ།
འོད་ཟེར་སྟེང་ཕྱོགས་སུ་འཕྲོས་པའི་སྣེ་མོར་བྱིན་རླབས་ཉེ་བརྒྱུད་ཀྱི་བླ་མ་
རྣམས་མཐོ་བརྩེགས་སུ་བཞུགས་པ། དྲིན་ཅན་རྩ་བའི་བླ་མ་དེ་ཉིད་ཀྱི་མདུན་
གྱི་པད་འདབ་ལ་བཅོམ་ལྡན་འདས་དཔལ་གསང་བ་འདུས་པ་སྐུ་མདོག་སྔོན་
པོ་སྔོ་དཀར་དམར་བའི་ཞལ་གསུམ་ཕྱག་དྲུག་པ། ཕྱག་གཡས་གཡོན་གྱི་དང་
པོ་ གཉིས་ ཀྱིས་ རྡོ་ རྗེ་དང་དྲིལ་བུ་མཛིན་པ། །གཡས་འོག་མ་ གཉིས་ ཀྱིས་
འཁོར་ལོ་དང་པདྨ། །གཡོན་འོག་མ་གཉིས་ཀྱིས་རིན་པོ་ཆེ་དང་རལ་གྲི་འཛིན་
པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་རྒྱན་བརྒྱད་ཀྱིས་བརྒྱན་
ཅིང་དར་བཟང་པོའི་སྟོད་གཡོགས་དང་སྨད་གཡོགས་གསོལ་བ། རྡོ་རྗེ་སྐྱིལ་
ཀྲུང་གིས་བཞུགས་པ། ཡུམ་རེག་བྱ་རྡོ་རྗེ་མ་སྐུ་མདོག་སྔོན་མོ་སྔོ་དཀར་དམར་
བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ། གཡོན་དྲིལ་བུ་རིན་
ཆེན་རལ་གྲི་འཛིན་པས་འཁྱུད་པ། རྟེན་དང་བརྟེན་པར་བཅས་པའི་དཀྱིལ་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འཁོར་ ཡོངས་ སུ་ རྫོགས་ པ། གཡས་ ཀྱི་ པད་ འདབ་ ལ་ བཅོམ་ ལྡན་ འདས་
དཔལ་ རྡོ་ རྗེ་ འཇིགས་ བྱེད་ སྐུ་མདོག་ མཐིང་ནག་ ཞལ་ དགུ་ ཕྱག་ སོ་ བཞི།
ཞབས་བཅུ་དྲུག་པ། ཡུམ་རྡོ་རྗེ་རོ་ལངས་མས་འཁྱུད་པ། རྟེན་དང་བརྟེན་པར་
བཅས་པའི་དཀྱིལ་འཁོར་ཡོངས་སུ་རྫོགས་པ། རྒྱབ་ཀྱི་པད་འདབ་ལ་བཅོམ་
ལྡན་འདས་དཔལ་ཀྱེ་རྡོ་ རྗེ་ སྐུ་མདོག་མཐིང་ ཁ་ ཞལ་བརྒྱད་ཕྱག་བཅུ་དྲུག་
ཞབས་བཞི་པ། རྩ་ཞལ་ནག་པོ། གཡས་ཞལ་དཀར་པོ། གཡོན་ཞལ་དམར་
པོ། སྟེང་ཞལ་དུད་ཁ། གཡས་གཡོན་གྱི་ཞལ་ལྷག་མ་གཉིས་གཉིས་ནག་པོ།
ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་ཤིང་
ཞལ་རྣམ་པར་འགྱུར་བ། སྨིན་མ་དང་སྨ་ར་དམར་སེར་འཁྱུག་ཅིང་རལ་པའི་
ཐོར་ཅོག་སྤྱི་བོར་བརྗེས་པའི་རྩེ་མོར་སྣ་ཚོགས་རྡོ་རྗེས་མཚན་པ། ཐོད་པ་སྐམ་
པོ་ལྔ་ལྔས་དབུ་ལ་བརྒྱན་ཅིང་ཁྲག་འཛག་པའི་མགོ་བོ་རློན་པ་ལྔ་བཅུས་དོ་
ཤལ་བྱས་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་ཀྱི་དང་
པོ་ན་གླང་པོ་ཆེ་དཀར་པོ། གཡོན་གྱི་དང་པོ་ན་སའི་ལྷ་སེར་པོ། དེ་གཉིས་
ཀྱིས་ཡུམ་ལ་འཁྱུད་པ། གཡས་གཉིས་པ་ན་རྟ་ལྗང་ཁུ། གསུམ་པ་ན་བོང་བུ་ག་
པ། བཞི་པ་ན་གླང་དམར་པོ། ལྔ་པ་ན་རྔ་མོ་ཐལ་ཁ། དྲུག་པ་ན་མི་དམར་པོ།
བདུན་པ་ན་ཤ་ར་བྷ་སྔོན་པོ། བརྒྱད་པ་ན་བྱི་ལ་སེར་པོ། གཡོན་གྱི་གཉིས་པ་
ན་ཆུའི་ལྷ་དཀར་པོ། གསུམ་པ་ན་རླུང་གི་ལྷ་ལྗང་ཁུ། བཞི་པ་ན་མེའི་ལྷ་དམར་
པོ། ལྔ་པ་ན་ཟླ་བའི་ལྷ་དཀར་པོ། དྲུག་པ་ན་ཉི་མའི་ལྷ་དམར་མོ། བདུན་པ་ན་
གཤིན་རྗེ་སྔོན་པོ། བརྒྱད་པ་ན་ནོར་སྦྱིན་སེར་པོ། ཞབས་མདུན་མ་གཉིས་
གཡས་བརྐྱང་གཡོན་བསྐུམ། རྒྱབ་མ་གཉིས་སྐྱིལ་ཀྲུང་ཕྱེད་པའི་གར་སྟབས་
- 76 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཀྱིས་བཞུགས་པ། རྡོ་རྗེ་བདག་མེད་མ་སྔོན་མོ་ཞལ་གཅིག་ཕྱག་གཉིས་སྤྱན་
གསུམ་མ། ཕྱག་གཡས་ཀྱིས་གྲི་གུག་འཕྱར་ཞིང་གཡོན་པས་ཐོད་པ་དང་ཁ་ཊཾ་
ག་བཟུང་ནས་ཡབ་ལ་འཁྱུད་པ། རྟེན་དང་བརྟེན་ པར་ བཅས་ པའི་ དཀྱིལ་
འཁོར་ཡོངས་སུ་རྫོགས་པ། གཡོན་གྱི་པད་འདབ་ལ་བཅོམ་ལྡན་འདས་འཁོར་
ལོ་བདེ་མཆོག་སྐུ་མདོག་སྔོན་པོ། ཞལ་བཞི་ཕྱག་བཅུ་གཉིས་པ། རྩ་ཞལ་ནག །
གཡོན་ཞལ་ལྗང་། རྒྱབ་ཞལ་དམར། གཡས་ཞལ་སེར་པོ། ཞལ་རེ་རེ་ལའང་
སྤྱན་ གསུམ་ གསུམ་པ། མཆེ་བ་རྣམ་ པར་ གཙིགས་པ། རལ་པའི་ཐོར་ཅོག་
གྱེན་དུ་བརྗེས་པའི་རྩེ་མོར་སྣ་ཚོགས་རྡོ་རྗེས་མཚན་པ། དབུའི་གཡོན་དུ་ཟླ་བ་
ཕྱེད་པས་མཚན་པ། ཐོད་པ་སྐམ་པོ་ལྔ་ལྔས་དབུ་ལ་བརྒྱན་ཅིང་། ཁྲག་འཛག་
པའི་མགོ་བོའི་ཕྲེང་བ་འཕྱང་བ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་
བཟུང་ནས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་
སྡིགས་ མཛུབ་ དང་ བཅས་ པའི་ ཕྱག་ གིས་ བརྐྱངས་ནས་ འཛིན་ པ། གཡས་
གསུམ་པ་ན་ཌ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག །དྲུག་པ་ན་མདུང་
རྩེ་གསུམ་པ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཾ་ག །བཞི་
པ་ན་ཁྲག་གིས་གང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པོ་ན་ཚངས་
པའི་མགོ་བོ་གདོང་བཞི་པ་འཛིན་པ། སྟག་གི་པགས་པའི་ཤམ་ཐབས་ཅན།
ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་གཡས་རྡོ་རྗེ་དང་
གཡོན་ཐོད་པ་འཛིན་པས་ཡབ་ལ་འཁྱུད་པ། ཞབས་གཉིས་ཀ་ཡབ་ཀྱི་བརླའི་
སྟེང་དུ་འཁྲིལ་བ། རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་སུ་
རྫོགས་པ། དེའི་འོག་གི་པད་འདབ་ལ་བཅོམ་ལྡན་འདས་དུས་ཀྱི་འཁོར་ལོ་སྐུ་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མདོག་སྔོན་པོ། །ཞལ་བཞི་པའི་རྩ་ཞལ་ནག་པོ་དྲག་ཅིང་མཆེ་བ་གཙིགས་པ།
གཡས་ ཞལ་དམར་ པོ་ ཆགས་ པ་ དང་ བཅས་ པ། རྒྱབ་ ཞལ་སེར་པོ་ཏིང་ངེ་
འཛིན་ལ་གནས་པ། གཡོན་ཞལ་དཀར་པོ་རབ་ཏུ་ཞི་བ། ཞལ་རེ་རེ་ལ་སྤྱན་
གསུམ་གསུམ་དང་ལྡན་པ། རལ་པའི་ཅོད་པན་ལ་སྣ་ཚོགས་རྡོ་རྗེ་དང་ཟླ་བ་
ཕྱེད་ པས་ མཛེས་ པ། རྡོ་ རྗེ་ སེམས་ དཔའི་ དབུ་ རྒྱན་ ཅན། རྡོ་ རྗེ་ ནོར་ བུ་ ལ་
སོགས་པའི་རྒྱན་བརྒྱད་ཀྱིས་བརྒྱན་པ། སྟག་གིས་པགས་པའི་ཤམ་ཐབས་
གྲོལ་བ། ཕྱག་ཉི་ཤུ་རྩ་བཞིའི་དང་པོ་བཞི་བཞི་ནག་པོ། གཉིས་པ་བཞི་བཞི་
དམར་པོ། གསུམ་པ་བཞི་བཞི་དཀར་པོ། གཡས་ཀྱི་ཕྱག་ནག་པོ་བཞིའི་དང་
པོར་རྡོ་རྗེ། གཉིས་པར་རལ་གྲི །གསུམ་པར་རྩེ་གསུམ། བཞི་པར་གྲི་གུག །
དམར་པོ་བཞིའི་དང་པོར་མེ་མདའ། གཉིས་པར་རྡོ་རྗེ་ལྕགས་ཀྱུ། གསུམ་པར་
སྒྲ་དང་བཅས་པའི་ཌཱ་མ་རུ། བཞི་པར་ཐོ་བ། དཀར་པོ་བཞིའི་དང་པོར་འཁོར་
ལོ། གཉིས་པར་མདུང་། གསུམ་པར་དབྱུག་པ། བཞི་པར་དགྲ་སྟ། གཡོན་གྱི་
ནག་པོ་བཞིའི་དང་པོར་རྡོ་རྗེ་དྲིལ་བུ། གཉིས་པར་ཕུབ། གསུམ་པར་ཁ་ཊཾ་ག་
རྣམ་པར་རྒྱས་པ། བཞི་པར་ཁྲག་གིས་གང་བའི་ཐོད་པ། དམར་པོ་བཞིའི་དང་
པོར་ གཞུ། གཉིས་པར་རྡོ་ རྗེའི་ཞགས་པ། གསུམ་པར་རིན་པོ་ཆེ། བཞི་པར་
པདྨ་དཀར་པོ། དཀར་པོ་བཞིའི་དང་པོར་དུང༌་། གཉིས་པར་མེ་ལོང་། གསུམ་
པར་རྡོ་རྗེ་ལྕགས་སྒྲོག །བཞི་པར་ཚངས་པའི་མགོ་བོ་གདོང་བཞི་པས་ཕྱག་གི་
པདྨ་ལ་སྤྲས་པ། ཟླ་ཉི་སྒྲ་གཅན་དུས་མེའི་སྟེང་དུ་ཤིན་ཏུ་རོལ་པའི་གཡས་
བརྐྱང་གིས་བཞུགས་པའི་ཞབས་གཡས་དམར་པོ་དང་། གཡོན་དཀར་པོས་
འདོད་ ལྷ་དང་དྲག་པོ་མནན་པ། སྣ་ཚོགས་ཡུམ་ སྐུ་མདོག་ གསེར་མདོག །
- 78 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མདུན་ནས་གཡས་སྐོར་གྱིས་སེར་དཀར་སྔོ་དམར་བའི་ཞལ་བཞི་རེ་རེ་ལ་སྤྱན་
གསུམ་གསུམ་དང་ལྡན་པ། ཕྱག་བརྒྱད་ཀྱི་གཡས་བཞི་ན་གྲི་གུག །ལྕགས་ཀྱུ།
སྒྲ་དང་བཅས་པའི་ཌ་མ་རུ་དང་བགྲང་ཕྲེང་། གཡོན་བཞི་ན་ཐོད་པ། ཞགས་
པ། པད་དཀར་འདབ་མ་བརྒྱད་པ་དང་རིན་པོ་ཆེ་བསྣམས་པ། རྡོ་རྗེ་སེམས་
དཔའི་ཅོད་པན་ཅན། ཕྱག་རྒྱ་ལྔས་བརྒྱན་པ། གཡོན་བརྐྱང་གི་སྟབས་ཀྱིས་
བཅོམ་ལྡན་འདས་དང་སྙོམས་པར་འཇུག་པས་གནས་པ། སྐུ་གསུང་ཐུགས་ཀྱི་
ལྷ་ཚོགས་དང་བཅས་པ། གཞན་ཡང་དགྲ་ནག་གཤེད་དམར་ལ་སོགས་པའི་
བླ་མེད་ཀྱི་ལྷ་ཚོགས་ཐམས་ཅད་ཀྱིས་བསྐོར་བ། དེའི་འོག་གི་པད་འདབ་ལ་
བཅོམ་ལྡན་འདས་ཀུན་རིག་རྣམ་པར་སྣང་མཛད་སྐུ་མདོག་དཀར་པོ་ཞལ་བཞི་
དཀར་བ། ཕྱག་གཉིས་ཏིང་ངེ་འཛིན་གྱི་ཕྱག་རྒྱས་འཁོར་ལོ་རྩིབས་བརྒྱད་པ་
བསྣམས་ཤིང་ རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དར་ལྔའི་སྟོད་
གཡོགས་དང་སྨད་གཡོགས་ཅན། ཞི་བའི་གཟིགས་སྟངས་མཛད་ཅིང་རྡོ་རྗེ་
སྐྱིལ་ཀྲུང་གིས་བཞུགས་པ། གཞན་ཡང་རྣལ་འབྱོར་རྒྱུད་ཀྱི་ལྷ་ཚོགས་དཔག་
ཏུ་མེད་པས་བསྐོར་བ། དེའི་འོག་གི་པད་འདབ་ལ་བཅོམ་ལྡན་འདས་རྣམ་པར་
སྣང་མཛད་མངོན་པར་བྱང་ཆུབ་པ་ཞལ་གཅིག་ཕྱག་གཉིས་མཉམ་བཞག་གི་
ཕྱག་རྒྱ་མཛད་པ། སྐུ་གསེར་གྱི་མདོག་ཅན། འབར་བའི་ཕྲེང་བ་འཁྲིགས་པ།
པདྨ་དཀར་པོའི་གདན་ལ་བཞུགས་པ། དབུ་རྒྱན་དང་ཐོར་ཚུགས་ཅན། དར་
ལྔའི་སྟོད་གཡོགས་དང་སྨད་གཡོགས་གསོལ་བ། གཞན་ཡང་སྤྱོད་རྒྱུད་ཀྱི་ལྷ་
ཚོགས་དཔག་ཏུ་མེད་པས་བསྐོར་བ། དེའི་འོག་གི་པད་འདབ་ལ་བཅོམ་ལྡན་
འདས་དམ་ཚིག་གསུམ་བཀོད་པའི་རྒྱལ་པོ་སྐུ་མདོག་གསེར་བཙོ་མ་ལྟ་བུ།
-79-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཚན་སུམ་བཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་སྤྲས་པ། ཞལ་
གཅིག་ཕྱག་གཉིས་ཆོས་འཆད་ཀྱི་ཕྱག་རྒྱ་ཅན། འོད་ཟེར་རབ་ཏུ་འབར་བའི་
དབུས་ན་རྡོ་ རྗེ་ སྐྱིལ་ཀྲུང་གིས་བཞུགས་པ། གཞན་ཡང་མགོན་པོ་ཚེ་དཔག་
མེད། འཕགས་པ་ཐུགས་རྗེ་ཆེན་པོ་བཅུ་གཅིག་ཞལ། བཅོམ་ལྡན་འདས་རྡོ་རྗེ་
མི་འཁྲུགས་པ། རྡོ་རྗེ་རྣམ་པར་འཇོམས་པ་ལ་སོགས་པ་བྱ་རྒྱུད་ཀྱི་ལྷ་ཚོགས་
རྣམས་ཀྱིས་བསྐོར་བ། དེའི་འོག་གི་པད་འདབ་ལ་བསྐལ་བཟང་གི་སངས་
རྒྱས་སྟོང་དང་། སངས་རྒྱས་སུམ་ཅུ་སོ་ལྔ་ལ་སོགས་པས་བསྐོར་བ། དེའི་འོག་
གི་པད་འདབ་ལ་ཉེ་བའི་སྲས་བརྒྱད་སོགས་བྱང་ཆུབ་སེམས་དཔའ་རྣམས་
ཀྱིས་བསྐོར་བ། དེའི་འོག་གི་པད་འདབ་ལ་རང་རྒྱལ་བཅུ་གཉིས་སོགས་རང་
སངས་རྒྱས་རྣམས་ཀྱིས་བསྐོར་བ། དེའི་འོག་གི་པད་འདབ་ལ་གནས་བརྟན་
བཅུ་དྲུག་ལ་སོགས་པའི་ཉན་ཐོས་ཆེན་པོ་རྣམས་ཀྱིས་བསྐོར་བ། དེའི་འོག་གི་
པད་འདབ་ལ་ཡུལ་ཉེར་བཞིའི་དཔའ་བོ་དང་དཔའ་མོ་རྣམས་ཀྱིས་བསྐོར་བ།
དེའི་འོག་གི་པད་འདབ་ལ་མདུན་དུ་ཡེ་ཤེས་ཀྱི་མགོན་པོ་ཕྱག་དྲུག་པ། དམ་
ཅན་ཆོས་ཀྱི་རྒྱལ་པོ་ཕྱི་ནང་གསང་གསུམ་ལ་སོགས་པའི་ཆོས་སྐྱོང་སྲུང་མ་
རྣམས་ཀྱིས་བསྐོར་ནས་བཞུགས་པ། རིན་པོ་ཆེའི་ཁྲིའི་ཕྱོགས་བཞིར་ཤར་དུ་
ཡུལ་ འཁོར་ བསྲུང་། ལྷོར་འཕགས་སྐྱེས་པོ། ནུབ་ཏུ་སྤྱན་མི་བཟང་། བྱང་དུ་
རྣམ་ཐོས་སྲས་རྣམས་བཞུགས་པ། ཚོགས་ཞིང་དེ་དག་ཐམས་ཅད་རང་རང་གི་
མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་གིས་གསུངས་པའི་ལུང་གི་
ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། དེ་དག་གི་ཕྱི་
རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་ཀྱིས་མི་ཁྱབ་པ་
- 80 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ཕྱོགས་བཅུར་འཕྲོ་བ། གཙོ་འཁོར་ཐམས་ཅད་ཀྱི་སྤྱི་བོར་སྐུ་རྡོ་རྗེའི་ངོ་བོ་ཨོ་
དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱདམར་པོ། ཐུགས་ཀར་ཐུགས་རྡོ་
རྗེའི་ངོ་བོ་ཧཱུྃ་སྔོན་པོ་རེ་རེ་གསལ་བཏབ་བོ། །དེ་ལྟར་ཚོགས་ཞིང་གི་གཙོ་བོ་བླ་
མ་སེམས་དཔའ་སུམ་བརྩེགས་ཅན་ལུས་དཀྱིལ་གྱི་ལྷ་དང་བཅས་པ་སོགས་
ཚོགས་ཞིང་གསལ་འདེབས་ཚུལ་དེ་དག་ནི་རྒྱུད་སྡེའི་དགོངས་པ་རྨ་མེད་པར་
བཀོད་པ་ཡིན་ལ། དེ་ཡང་རྒྱུད་སྡེ་ནས་གསུངས་པའི་འདིར་བྲིས་པ་ཙམ་ཞིག་
མིན་གྱི། རྩ་བཤད་སྦྱར་བའི་རྒྱུད་སྡེའི་མན་ངག་གོང་དུ་བཤད་ཟིན་པ་ལྟར་
དམ་པ་བར་མ་ཆད་པ་ལས་བརྒྱུད་པ་དང། ལྷག་པར་རྒྱལ་བ་ཙོང་ཁ་པ་ཆེན་པོ་
ལ་མགོན་པོ་འཇམ་པའི་དབྱངས་ཀྱིས་གནང་བའི་སྙན་བརྒྱུད་ཀྱི་མན་ངག་
མཐར་ཐུག་པ་རྣམས་རྒྱལ་བ་དབེན་ས་པ་ཆེན་པོ་དང༌། རྡོ་རྗེ་འཆང་བློ་བཟང་
ཆོས་ཀྱི་རྒྱལ་མཚན་གཉིས་ལ་རྒྱལ་བ་ཙོང་ཁ་པ་རང་ཉིད་ཀྱིས་ལུང་བསྟན་ཅིང་
གནང་བ་སྩལ་བ་ལྟར་ཡི་གེར་འགོད་པར་མཛད་པ་ཡིན་ནོ། །དེ་ལྟར་ཡིན་
པའང་རྒྱལ་བ་ཙོང་ཁ་པ་ཆེན་པོས་དྲི་བ་ལྷག་བསམ་རབ་དཀར་དུ་མདོ་རྒྱུད་
དགོངས་འགྲེལ་དང་བཅས་པ་ཐམས་ཅད་ནས་བཤེས་གཉེན་བསྟེན་ཚུལ་ལ་
བསྔགས་པ་ཆེ་བར་བརྗོད་འདུག་ཅིང་། ཁྱད་པར་དུ་སྒོམ་ཆེན་པ་རྣམས་བླ་
མའི་རྣལ་འབྱོར་ལ་རྩལ་དུ་འདོན་པ་ཡིན་ན། བླ་མ་བསྒོམ་པའི་གནས། བླ་
མའི་གྲངས། བླ་མའི་རྣལ་འབྱོར་དངོས་གཞིའི་སྒོམ་འཁྱེར། རྩ་བའི་བླ་མ་དང་
རྡོ་རྗེ་འཆང་དབྱེར་མེད་ལུགས། འོད་ཟེར་གྱི་སྤྲོ་བསྡུ་རྣམས་ཇི་ལྟར་བྱེད་ཀྱིན་
ཡོད་རྣམས་འདྲིའོ། ། ཞེས་དྲི་བ་མཛད་ཅིང་། དེའི་དྲིས་ལན་བློ་བཟང་བཞད་
པའི་ སྒྲ་ དབྱངས་ ལས། བླ་ མ་ གང་ དུ་ བསྒོམ་ པའི་ གནས། །མདུན་ ནམ་ སྤྱི་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གཙུག་སྙིང་གི་དཀྱིལ། །རང་རང་མོས་པ་བཞིན་རུང་སྟེ། །ཨ་བྷི་དྷ་ནའི་རྒྱུད་
ལས་ ཀྱང་། །དྲིན་དང་ ལྡན་ པའི་ བླ་མ་དེ། །ལག་ པའི་ མཐིལ་ ལམ་ སྙིང་ གི་
དཀྱིལ། །ལུས་ ཀྱི་ ཆ་ཤས་ གར་ བསྒོམས་ ཀྱང་། །སངས་ རྒྱས་ སྟོང་ གི་ བྱིན་
རླབས་ཀྱང་། །གང་ཟག་དེ་ཡིས་སྡུད་པར་བྱེད། །ཅེས་གསུངས་བླ་མའི་གྲངས་
དང་ནི། །རྣལ་འབྱོར་དངོས་གཞི་སྒོམ་ཚུལ་དང་། །རྡོ་རྗེ་འཆང་དང་དབྱེར་མེད་
དུ། །ལྟ་ དང་ འོད་ ཟེར་ སྤྲོ་བསྡུ་སོགས། །ཇི་ ལྟར་ བྱེད་ པའི་ རིམ་པ་རྣམས། །
གངས་རིའི་ཁྲོད་ཀྱི་ཟས་གཙང་སྲས། །ཐམས་ཅད་མཁྱེན་པ་རང་ཉིད་ཀྱི། །
ཞལ་ལས་འོངས་པའི་སྙན་བརྒྱུད་རྣམས། །ཡི་གེ་ལོགས་སུ་བྲིས་པ་བཞིན། །
ཞེས་གསུངས་པ་ལྟར་རོ། །
གཉིས་པ་ཡེ་ཤེས་པ་སྤྱན་དྲངས་ནས་དབྱེར་མེད་དུ་བྱ་ཚུལ་ནི། གཞུང་
ཉིད་ལས། དེ་དག་སྒོ་གསུམ་རྡོ་རྗེ་གསུམ་མཚན་ཧཱུཾ་ཡིག་འོད་ཟེར་ལྕགས་ཀྱུ་
ཡིས། །རང་བཞིན་གནས་ནས་ཡེ་ཤེས་པ་རྣམས་སྤྱན་དྲངས་དབྱེར་མེད་བརྟན་
པར་གྱུར། །ཕུན་ཚོགས་བདེ་ལེགས་འབྱུང་གནས་དུས་གསུམ་གྱི། །རྩ་བརྒྱུད་
བླ་མ་ ཡི་དམ་དཀོན་མཆོག་ གསུམ། །དཔའ་བོ་མཁའ་འགྲོ་ཆོས་སྐྱོང་སྲུང་
ཚོགས་བཅས། །ཐུགས་རྗེའི་དབང་གིས་འདིར་གཤེགས་བརྟན་པར་བཞུགས། །
ཞེས་གསུངས། དེའི་དམིགས་པ་ཡིད་ལ་བྱེད་ཚུལ་ནི། ཚོགས་ཞིང་ཐམས་ཅད་
དང་། ཁྱད་པར་དྲིན་ཅན་རྩ་བའི་བླ་མ་སེམས་དཔའ་སུམ་བརྩེགས་ཅན་གྱི་
ཐུགས་ ཀ་ ནས་ འོད་ ཟེར་ གྱི་ ལྕགས་ཀྱུ་ ཕྱོགས་ བཅུར་ འཕྲོས་ པས། ཕྱོགས་
བཅུའི་རྒྱལ་བ་སྲས་དང་བཅས་པ་ཐམས་ཅད་བླ་མ་མཆོད་པའི་ཚོགས་ཞིང་གི་
རྣམ་པར་སྤྱན་དྲངས། སྤྱན་འདྲེན་ཚུལ་ལ་མང་དུ་ཡོད་ཀྱང་། སྐབས་འདིར་
- 82 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རང་བཞིན་ཆོས་སྐུའི་གནས་ནས་སྤྱན་འདྲེན་པ་ཡིན་གསུངས། དེ་ལྟར་སྤྱན་
དྲངས་པའི་ཡེ་ཤེས་པ་རྣམས་སྔར་གསལ་བཏབ་པའི་བླ་མ་ལྷ་ཚོགས་རྣམས་ཀྱི་
སྤྱི་བོར་བྱོན། ཛཧཱུྃ་བཾ་ཧོ༔ ཞེས་བརྗོད་ནས་དབྱེར་མེད་དུ་འདྲེས་ཤིང་བརྟན་
པར་བཞུགས་པའི་མོས་པ་བྱ། སྔགས་འདི་བརྗོད་པའི་ཚེ་དམིགས་པ་ཡིད་ལ་
བྱ་ཚུལ་ནི། ཛཞེས་བརྗོད་པའི་ཚེ་ཡེ་ཤེས་པ་རྣམས་དམ་ཚིག་པ་སོ་སོའི་སྤྱི་
བོར་བྱོན། ཧཱུྃ་ཞེས་བརྗོད་པའི་ཚེ་ཡེ་ཤེས་པ་རྣམས་དམ་ཚིག་པ་སོ་སོ་ལ་ཐིམ།
བོ་ཞེས་བརྗོད་པའི་ ཚེ་དབྱེར་མེད་གཅིག་ཏུ་འདྲེས། ཧོཞེས་བརྗོད་པའི་ཚེ་
དགྱེས་བཞིན་བརྟན་པར་བཞུགས་པའི་མོས་པ་བྱའོ། །སྒོ་གསུམ་རྡོ་རྗེ་གསུམ་
མཚན་ཞེས་པའི་དོན་ལ་རྒྱས་པར་ན་ལྷ་སོ་སོའི་སྤྱི་བོར་སྐུ་རྡོ་རྗེ་རྣམ་སྣང་།
དེའི་ཐུགས་ཀར་ཨོཾ། མགྲིན་པར་གསུང་རྡོ་རྗེ་འོད་དཔག་མེད། དེའི་ཐུགས་
ཀར་ ཨཱ། ཐུགས་ཀར་ཐུགས་རྡོ་ རྗེ་མི་བསྐྱོད་པ། དེའི་ཐུགས་ཀར་ཧཱུྃ་རྣམས་
བསྒོམ་གསུངས། བསྡུ་ན་གོང་དུ་བཤད་པ་ལྟར་ཡི་གེ་གསུམ་འགོད་ཅིང་
། ཡི་
གེ་གསུམ་ པོ་ཉིད་ ལའང་ རྡོ་ རྗེ་ གསུམ་ཞེས་ མན་ ངག་ སྙེ་མ་ ལས་ གསུངས།
འདིར་དམ་ཚིག་པ་ལ་ཡེ་ཤེས་པ་སྤྱན་འདྲེན་པ་ནི་ཐ་མལ་གྱི་སྣང་ཞེན་ལྡོག་
པའི་ཕྱིར་ཡིན་པར་མན་སྙེ་ལས་གསུངས་ཏེ། དེའི་དོན་གྱི་བླ་མ་ཐུབ་དབང་རྡོ་
རྗེ་འཆང་ཆེན་པོའི་སྐུའི་བཀོད་པས་ཞིང་ཁམས་ཐམས་ཅད་ཁྱབ་པས་རང་གི་
མདུན་ན་ བཞུགས་ བཞིན་ པ་ ཡིན་ པ་ནི། འཕགས་ པ་ ཐོགས་མེད་ ཀྱིས་ རྗེ་
བཙུན་བྱམས་མགོན་བསྒྲུབས་པའི་གླེང་གཞི་དང་། སྔོན་གྱི་གྲུབ་ཆེན་མང་པོས་
ལྷག་པའི་ལྷ་བསྒྲུབས་པའི་ལོ་རྒྱུས་ལས་འབྱུང་བ་ལྟར་ཡིན་ཡང་། བདག་ཅག་
ཐ་མལ་པ་རྣམས་ཀྱི་རྣམ་རྟོག་ལ་ཞིང་གཞན་དང་གཞན་ན་བཞུགས་ཡོད་པར་
- 83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྣང་བས། རྣམ་རྟོག་དེ་ལྡོག་པའི་ཕྱིར་ཡེ་ཤེས་པ་རྣམས་སྤྱན་དྲངས་ནས་དམ་
ཚིག་པ་ལ་བསྟིམ་པ་ཡིན་གསུངས། དམ་ཚིག་པའི་དོན་ནི། དམ་ཚིག་གི་སྐད་
དོད་ས་མ་ཡ་ལ་ཡི་གེ་ཕྲལ་བའི་ངེས་ཚིག་གིས་བཤད་ན་ཡེ་ཤེས་སེམས་དཔའ་
འགྲོ་འོང་བྱེད་པའི་གནས་ལ་འཇུག་པར་མན་ངག་སྙེ་མར་བཤད། བྱམས་
མགོན་བླ་མ་རིན་པོ་ཆེ་དེ་ཉིད་ཀྱི་ཞལ་ནས། བླ་མའི་ལུས་ནི་ཕྱོགས་བཅུའི་
སངས་ རྒྱས་ ཐམས་ ཅད་ ཀྱི་ ཚོགས་ ཁང་ ཡིན། ཞེས་ གསུངས། ཚུལ་ འདི་ ལ་
དཔྱོད་ཤེས་ན་བླ་མའི་རྣལ་འབྱོར་ལ་ངེས་པ་ཕུལ་ཕྱིན་སྟེར་རོ། །དེ་ལྟར་བླ་མ་
དང་རྡོ་རྗེ་འཆང་དབྱེར་མེད་དུ་བལྟ་བ་ནི། སྒྱུ་འཕྲུལ་དྲ་བ་ལས། སློབ་དཔོན་
དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ །ཞེས་སོགས་རྒྱུད་དང་གྲུབ་
ཆེན་གྱི་གཞུང་མཐའ་ཡས་པ་ཞིག་ནས་ལན་ཅིག་མིན་པར་གསུངས་ཤིང་། བྱ་
ཡུལ་བའི་ལམ་རིམ་ལས་ཀྱང་། དེ་ཡང་བླ་མ་བས་བཟང་བའི་རྡོ་རྗེ་འཆང་ངམ།
ཡིད་དམ་གྱི་ལྷ་ཞིག་ལོགས་སུ་ཡོད་པར་འདོད་ན་ནི་གང་ཟག་དེའི་རྒྱུད་ལ་
དངོས་གྲུབ་གང་ཡང་མི་འཐོབ། ཅེས་གསུངས་ཤིང༌། རྒྱ་གར་གྲུབ་ཆེན་མང་
པོའི་ལོ་རྒྱུས་དང་། མར་པ་ལོ་ཙཱ་བ་སོགས་པ་སྔོན་གྱི་དམ་པ་མང་པོའི་ལོ་རྒྱུས་
ལས་ཀྱང་བླ་མ་ལས་ཡི་དམ་གྱི་ལྷ་བཟང་བར་བལྟས་པ་དང་། བླ་མའི་སྔོན་དུ་
ཡི་དམ་གྱི་ལྷ་ལ་ཕྱག་བྱས་པ་སོགས་ལ་རྟེན་འབྲེལ་འཕྱུགས་པའི་ཉེས་སྐྱོན་
ཆེན་པོ་བསྐྱེད་པར་གསུངས་པ་དང༌། མགོན་པོ་ཀླུ་སྒྲུབ་ཀྱི་རིམ་ལྔ་ལས། འདི་
ནི་ རང་བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །མན་ངག་
རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག །ཅེས་རྡོ་རྗེ་འཆང་ལས་
ཀྱང་ལྷག་པར་བལྟ་དགོས་པར་གསུངས་པ་སོགས་ལ་ངེས་པ་དྲངས་ནས་
- 84 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སྐྱབས་གསུམ་མ་ལུས་འདུས་པའི་བདག་ཉིད་མཆོད་ཡུལ་གོང་ན་མེད་པ་ཡིན་
པ་མོས་པ་བརྟན་པོ་བྱའོ། །
གཉིས་པ་མཆོད་པ་འབུལ་བ་ལ་གཉིས། བླ་མ་མཆོད་པ་གལ་ཆེ་བའི་
རྒྱུ་མཚན་བསམ་པ་དང༌། བླ་མ་མཆོད་ཚུལ་དངོས་སོ། །དང་པོ་ནི་བླ་མ་མཆོད་
པའི་གཞུང་ཉིད་དུ། །དེ་ནས་མགོན་པོ་ཀླུ་སྒྲུབ་ཀྱི་རིམ་ལྔར། །མཆོད་པ་ཐམས་
ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམ། །དེ་མཉེས་པས་ནི་
ཀུན་མཁྱེན་གྱི། །ཡེ་ཤེས་མཆོག་ནི་འཐོབ་པར་འགྱུར། །ཞེས་སངས་རྒྱས་བྱང་
སེམས་གཞན་ཐམས་ཅད་མཆོད་པ་ལས་བླ་མ་མཆོད་པ་དོན་ཆེ་བར་གསུངས་
པ་ལ་ངེས་ཤེས་དྲངས་ནས་ཡན་ལག་བདུན་པ་འབུལ་བ་ལ། ཞེས་གསུངས་ཏེ། །
དེ་ལ་སྤྱིར་བསག་སྦྱང་གལ་ཆེ་བ་དང་། ལྷག་པར་མྱུར་དུ་འཚང་རྒྱ་བར་འདོད་
པས་ཚོགས་རླབས་ཆེན་མྱུར་དུ་རྫོགས་པ་དང་། སྒྲིབ་པ་རྣམས་མྱུར་དུ་བྱང་
བའི་ ཐབས་མཁས་ ཀྱི་འཕྲུལ་ཞིག་ཤེས་དགོས། དེ་ ལ་ ཕར་ ཕྱིན་ཐེག་ པར་
བསྐལ་ཆེན་གྲངས་མེད་མང་པོར་ཚོགས་ཀྱི་གསལ་བའི་དབྱེ་བ་མཐའ་ཡས་པ་
ཞིག་གསོག་དགོས་ལ། བླ་མེད་ཀྱི་ཐེག་པ་འདིར་ནི་དེ་འདྲ་བའི་དུས་རིང་བ་
དང༌། བྱ་དཀའ་བ་ལ་མི་ལྟོས་པར་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་
བའི་རྒྱུ་ཚོགས་རྣམས་ཚང་བར་བྱེད་དགོས་ པས། དེ་ནི་རང་ཉིད་ལྷའི་རྣལ་
འབྱོར་ཁྱད་པར་ཅན་དང་ལྡན་པའི་སྒོ་ནས་ཚོགས་གསོག་པའི་ཞིང་མཐར་ཐུག་
པ་བླ་མ་དང་དཀྱིལ་འཁོར་གྱི་ལྷ་ཚོགས་དབྱེར་མེད་དུ་བྱས་པ་ལ་དག་པ་རབ་
འབྱམས་ཀྱི་མཆོད་པ་ཚད་མེད་པ་ཕུལ་ཏེ་སྐད་ཅིག་དང་སྐད་ཅིག་ལ་སངས་
རྒྱས་ཀྱི་རྒྱུ་ཚོགས་རླབས་པོ་ཆེ་རྣམས་རྫོགས་པར་བྱེད་པ་ཡིན་ལ། དེ་ཡང་བདེ་
85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཆོག་ རྩ་ རྒྱུད་ ལས། དེ་ནས་ སྒྲུབ་ པོས་ དངོས་ ཀུན་ གྱིས། །དང་ པོར་ སློབ་
དཔོན་མཉེས་ པར་ བྱ། །འགྲུབ་འདོད་ཤིན་ཏུ་མཉམ་བཞག་ པས། །ཇི་ལྟར་
ནུས་པས་བླ་མ་མཆོད། །ཅེས་དང་། སློབ་དཔོན་ལུས་སུ་ལེགས་གནས་ཏེ། །
སྒྲུབ་པ་པོ་ལས་མཆོད་པ་ལེན། །ཞེས་དང་བསོད་ནམས་ཆུང་བའི་སྒྲུབ་པོས་
ཀྱང་། །དེ་མཉེས་བྱས་པས་རྙེད་པར་འགྱུར། །ཞེས་ཕྱག་རྒྱ་ཆེན་པོ་མཆོག་གི་
དངོས་གྲུབ་མྱུར་དུ་ཐོབ་པ་ལ་བླ་མ་མཆོད་དགོས་པ་དང༌། དེ་མཆོད་ན་ཚོགས་
མྱུར་དུ་རྫོགས་ཏེ་དངོས་གྲུབ་མྱུར་དུ་འཐོབ་པར་གསུངས། སློབ་དཔོན་ལུས་སུ་
ལེགས་གནས་ཏེ། །ཞེས་སོགས་ལུང་ ཕྱི་མ་འདི་གཉིས་ཀྱི་དོན་རྒྱུད་འགྲེལ་
སྦས་དོན་ཀུན་གསལ་ལས་སྙིགས་མའི་དུས་སུ་ཧེ་རུ་ཀ་སློབ་དཔོན་གྱིས་ལུས་
ལ་བཞུགས་ནས་སློབ་མའི་མཆོད་པ་བཞེས་པ་དང༌། ཚེ་སྟོད་ལ་བསོད་ནམས་
ཆུང་ངུའི་མི་ཞིག་ཡིན་ཡང་། རྡོ་ རྗེ་ སློབ་དཔོན་མཚན་ཉིད་དང་ལྡན་པ་ཞིག་
མཇལ་ནས་དེ་ཚུལ་བཞིན་དུ་བསྟེན་ཅིང་མཆོད་ན། རྒྱལ་བ་རྣམས་སློབ་དཔོན་
དེའི་ལུས་ལ་བཞུགས་ནས་སློབ་མ་དེའི་བསོད་ནམས་བསྐྱེད་ཅིང་ཚོགས་མྱུར་
དུ་རྫོགས་པར་མཛད་པས་ཚེ་སྨད་ལ་མཆོག་འགྲུབ་པར་གསུངས། གུར་ལས།
བྱང་ཆུབ་སེམས་དཔའ་ཐམས་ཅད་ཀྱིས་གསོལ་པ། སློབ་དཔོན་ལ་ཇི་ལྟར་
བལྟ་བར་བགྱི། དེ་བཞིན་ གཤེགས་ པས་ བཀའ་ སྩལ་པ། །སློབ་དཔོན་སྟོན་
པར་གྱུར་པ་ནི། །སངས་རྒྱས་ཀུན་གྱིས་ཕྱག་མཛད་པ། །བདག་ཅག་རྣམས་ཀྱི་
ཕ་ དང་ མ། །འདི་ཉིད་ཡིད་ལ་བསམ་ པར་ བྱ། །དེ་ཅིའི་སླད་དུ་ཞེ་ན། །དེ་
བཞིན་གཤེགས་པས་བཀའ་སྩལ་བ། །རྡོ་རྗེ་སེམས་དཔའ་སངས་རྒྱས་དང་། །
རྡོ་རྗེ་ཆོས་དང་གཟི་བརྗིད་དང་། །བདུན་གྱི་རྒྱལ་པོའི་དངོས་གྲུབ་རྣམས། །
- 86 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གང་ཕྱིར་དེ་ཡིས་དཀའ་བ་མེད། །མིག་སྨན་དང་ནི་རྐང་མགྱོགས་དང་། །རལ་
གྲི་ས་འོག་སྒྲུབ་པ་དང༌། །རིལ་བུ་དང་ནི་མཁའ་སྤྱོད་དང༌། །མི་སྣང་བ་དང་
བཅུད་ཀྱི་ལེན། །གང་ཕྱིར་ཡེ་ཤེས་རྡོ་ རྗེ་ ཡང་། །མཉེས་པས་མྱུར་དུ་འཐོབ་
པར་ འགྱུར། །དེ་ ཕྱིར་ སློབ་ དཔོན་ དྲུང་ གཤེགས་ ཏེ། །དེ་ བཞིན་ གཤེགས་
རྣམས་ཕྱག་མཛད་དོ། །རྡོ་རྗེ་སེམས་དཔའ་ཇི་ལྟ་བར། །དེ་ལྟར་སློབ་དཔོན་
གཟུགས་འཛིན་ཏེ། །སེམས་ཅན་ རྗེས་ སུ་ བཟུང་ དམིགས་ནས། །ཕལ་ པའི་
གཟུགས་སུ་གནས་པའོ། །ཞེས་རྡོ་རྗེ་སློབ་དཔོན་ནི་སངས་རྒྱས་རྣམས་ཀྱིས་
ཀྱང་ཕྱག་མཛད་པའི་གནས་ཡིན་པ་དང་། དེ་མཆོད་དེ་གསོལ་བ་བཏབ་ན་
མཆོག་ཐུན་མོང་གི་དངོས་གྲུབ་མྱུར་དུ་འཐོབ་པར་གསུངས། འཇམ་དཔལ་
ཞལ་ལུང་ལས། འདི་ཡི་དོན་ལྡན་འགའ་ཞིག་ལ། །ང་ནི་དེ་ཡི་ལུས་གནས་ཏེ། །
སྒྲུབ་པོ་གཞན་ལ་མཆོད་པ་ལེན། །དེ་མཉེས་དེ་ཡིས་རང་གི་རྒྱུད། །ལས་ཀྱི་
སྒྲིབ་པ་དག་བྱེད་པའོ། །ཞེས་སློབ་མས་བླ་མ་ཚུལ་བཞིན་དུ་མཆོད་པའི་ཚེ་
ཕྱོགས་བཅུའི་སངས་རྒྱས་ཐམས་ཅད་བླ་མ་དེའི་ལུས་ལ་བཞུགས་ནས་མཆོད་
པ་བཞེས་པར་གསུངས་པ་དང་། གསང་བ་གྲུབ་པ་ལས། བླ་མ་དང་ནི་རྡོ་རྗེ་
འཛིན། །གང་ གིས་ གཉིས་ སུ་ མེད་ པར་ མཐོང་། །དངོས་ གྲུབ་ བསྡུས་ པའི་
མཚན་ཉིད་ཅན། །དེ་ཉིད་དེ་ནི་འདིར་འཐོབ་འགྱུར། །ཞེས་དང་། དེ་ཉིད་རྡོ་རྗེ་
འཆང་བླ་ མ། །བསྒོམ་ དང་ ལྡན་ པས་ འགྲུབ་པར་ འགྱུར། །གཞན་དུ་དེ་ཉིད་
ལྡན་གྱུར་ཀྱང་། །དངོས་གྲུབ་འབྲས་བུའི་སྣོད་མི་འགྱུར། །ཞེས་བླ་མ་རྡོ་ རྗེ་
འཆང་དུ་བསྒོམས་ནས་གསོལ་བ་བཏབ་ན་ཕྱག་རྒྱ་ཆེན་པོ་མཆོག་གི་དངོས་
གྲུབ་འཐོབ་པར་འགྱུར་ལ། བླ་མ་ལ་དད་པ་མེད་ན་རྒྱུད་དོན་ཤེས་ཀྱང་དངོས་
87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གྲུབ་མི་འཐོབ་པར་གསུངས། ཡེ་ཤེས་གྲུབ་པ་ལས། སྐྱ་བ་འཛིན་པ་མེད་པ་
ཡི། །གྲུ་ཡིས་ཕ་རོལ་ཕྱིན་མི་འགྱུར། །ཡོན་ཏན་ཐམས་ཅད་རབ་རྫོགས་ཀྱང་། །
བླ་མ་མེད་ན་སྲིད་མཐར་མིན། །ཞེས་གྲུ་ལ་བརྟེན་ནས་ཆུའི་ཕ་རོལ་ཏུ་སྒྲོལ་བ་
མཉན་པ་ཁོ་ན་ལ་ལྟོས་ཀྱི། དེ་མེད་པར་མི་ནུས་པ་ལྟར། རྡོ་རྗེ་འཆང་གི་གོ་
འཕང་ཐོབ་པར་བྱེད་པ་ལ་དང་པོར་ལམ་དུ་ཞུགས་པ་ནས་མཐར་འབྲས་བུ་
ཐོབ་པའི་བར་བླ་མའི་བྱིན་རླབས་ཁོ་ན་ལ་ལྟོས་ཀྱི། དེ་མེད་པར་ཐོབ་མི་ནུས་
པར་གསུངས་པ་དང་། མདོར་ན་རྒྱུད་དོན་བསྡུས་པ་ལྔ་བཅུ་པ་ལས། དངོས་
གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་གསུངས་པར། །ཤེས་
ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་ཕྱག་
རྒྱ་ཆེན་པོ་མཆོག་གི་དངོས་གྲུབ་ཐོབ་པ་བླ་མ་ལ་དད་པ་སྒོམ་པའི་རྗེས་སུ་འགྲོ་
བར་གསུངས། འདི་ལ་རིགས་པའི་ལམ་ཤེས་པ་ཞིག་གིས་བརྟགས་ན་ནི་བླ་
མའི་རྣལ་འབྱོར་ལ་ངེས་པ་ཕུལ་ཕྱིན་སྟེར་རོ། །དེ་ཡང་དཔེར་ན། དུ་བ་མེའི་
རྗེས་སུ་འགྲོ་ལྡོག་བྱེད་ཅེས་པ་དུ་བ་མེ་ཁོ་ན་ལ་བརྟེན་ནས་འབྱུང་གི །མེ་མེད་
པར་དུ་བ་ནམ་ཡང་འབྱུང་མི་སྲིད་པ་བཞིན་དུ། ས་ལམ་འབྲས་བུ་དང་བཅས་
པའི་ཡོན་ཏན་གང་ཐོབ་པ་ཐམས་ཅད་བླ་མའི་དད་པ་ཁོ་ན་ལ་བརྟེན་ནས་
འབྱུང་གི །དེ་མེད་པར་འབྱུང་ཐབས་མེད་ཅེས་པའོ། །ཚུལ་དེ་དག་ལ་སོ་སོར་
རྟོག་ པའི་ ཤེས་ རབ་ ཀྱིས་ དཔྱད་ ཅིང་། ཡོན་ ཏན་ མཐོང་ བའི་ དད་ པ་ དང༌།
བཀའ་དྲིན་རྗེས་སུ་དྲན་པའི་གུས་པ་ཆེན་པོ་མ་སྐྱེས་ཀྱི་བར་དུ་ཡང་དང་ཡང་དུ་
བསམས་ལ་བླ་མ་ལྷ་ཚོགས་ལ་ཕྱག་འཚལ་བ་དང་མཆོད་པ་ལ་བརྩོན་པར་
བྱའོ། །
བ 88 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གཉིས་པ་བླ་མ་ལྷ་ཚོགས་ལ་མཆོད་པ་འབུལ་བའི་ཚུལ་ལ་གསུམ།
ཕྱག་འཚལ་བ། མཆོད་པ་འབུལ་བ། ཡན་ལག་ལྷག་མ་རྣམས་བྱ་ཚུལ་ལོ། །
དང་པོ་ལ་ལྔ། བླ་མ་ལོངས་སྤྱོད་རྫོགས་སྐུར་བལྟས་ཏེ་དེའི་སྒོ་ནས་བསྟོད་ཅིང་
ཕྱག་འཚལ་བ། བླ་མ་སྤྲུལ་པའི་སྐུར་བལྟས་ཏེ་དེའི་སྒོ་ནས་བསྟོད་ཅིང་ཕྱག་
འཚལ་བ། བླ་མ་ཆོས་ཀྱི་སྐུར་བལྟས་ཏེ་དེའི་སྒོ་ནས་བསྟོད་ཅིང་ཕྱག་འཚལ་བ།
བླ་མ་མཆོག་གསུམ་མ་ལུས་འདུས་པའི་བདག་ཉིད་དུ་བལྟས་ཏེ་དེའི་སྒོ་ནས་
བསྟོད་ཅིང་ཕྱག་འཚལ་བ། ཕྱོགས་བཅུའི་རྒྱལ་བ་སྲས་བཅས་ཐམས་ཅད་བླ་
མའི་སྤྲུལ་པར་བལྟས་ཏེ་ཕྱག་འོས་ཐམས་ཅད་ལ་ཕྱག་འཚལ་བའི་ཚུལ་ལོ། །
དང་པོ་ནི། གཞུང་ལས། གང་གི་ཐུགས་རྗེས་བདེ་བ་ཆེན་པོའི་དབྱིངས། །སྐུ་
གསུམ་གོ་འཕང་མཆོག་ཀྱང་སྐད་ཅིག་ལ། །སྩོལ་མཛད་བླ་མ་རིན་ཆེན་ལྟ་བུའི་
སྐུ། །རྡོ་རྗེ་ཅན་ཞབས་པདྨར་ཕྱག་འཚལ་ལོ། །ཞེས་གསུངས་ཏེ། དེ་ནི་གྲུབ་
ཆེན་གྱི་གཞུང་མང་པོ་ཞིག་ལས། གང་གི་དྲིན་གྱིས་བདེ་ཆེན་ཉིད། །སྐད་ཅིག་
གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་
འདུད། །ཅེས་ འབྱུང་ བ་ དེ་ འདིར་ ཚིག་ གི་ སྦྱོར་ བའི་ ཁྱད་ པར་ཅུང་ ཟད་ མ་
གཏོགས་དེ་ཉིད་བཀོད་པར་སྣང་ངོ༌། །དེ་ཡང་སྙིགས་དུས་ཀྱི་ཚེ་ཐུང་གཅིག་ལ་
ཟུང་འཇུག་གི་གོ་འཕང་ཐོབ་པ་ནི་བླ་མ་ཁོ་ནའི་བཀའ་དྲིན་ལ་རག་ལས་ཤིང་།
གཞན་དུ་བསྐལ་ཆེན་གྲངས་མེད་མང་པོས་བསྒྲུབ་དགོས་པའི་གོ་འཕང་མཆོག་
དེ་ཉིད་བླ་མ་རྡོ་རྗེ་འཆང་གི་བཀའ་དྲིན་ལས་སྙིགས་དུས་ཀྱི་ཚེ་ཐུང་སྐད་ཅིག་
ཡུད་ཙམ་འདི་ཉིད་ལ་འཐོབ་པར་འགྱུར་བས་ན་མཆོད་ཡུལ་བླ་ན་མེད་པ་ཡིན་
ཏེ། བདེ་མཆོག་སྡོམ་འབྱུང་ལས། མཆོད་པ་ཐམས་ཅད་ཡོངས་སྤངས་ཏེ། །བླ་
89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མ་མཆོད་པ་ཡང་དག་བརྩམས། །དེ་མཉེས་པས་ནི་ཀུན་མཁྱེན་པའི། །ཡེ་ཤེས་
མཆོག་ནི་ འཐོབ་ པར་ འགྱུར། །བླ་མེད་ མཛད་ པའི་ སློབ་ དཔོན་ནི། །རྡོ་ རྗེ་
སེམས་དཔའ་རབ་མཆོད་ན། །དེ་ཡི་བསོད་ནམས་མ་བྱས་ཅི། །དཀའ་ཐུབ་མ་
བསྟེན་ཅི་ཞིག་ཡོད། །ཅེས་བླ་མ་ཚུལ་བཞིན་མཆོད་པས་བདེ་ཆེན་ལྷན་ཅིག་
སྐྱེས་པའི་ཡེ་ཤེས་མྱུར་དུ་འཐོབ་པར་འགྱུར་བས་ན། སངས་རྒྱས་དང་བྱང་ཆུབ་
སེམས་དཔའ་གཞན་ལ་མཆོད་པ་བཞག་ནས་བླ་མ་མཆོད་པ་གཙོ་བོར་བྱ་
དགོས་པར་གསུངས། སྡོམ་འབྱུང་ལས་གསུངས་པ་འདི་མགོན་པོ་ཀླུ་སྒྲུབ་ཀྱིས་
རིམ་ལྔར་ཡང་དེ་ཁོ་ན་བཞིན་དུ་གསུངས། བླ་མ་དགོས་འདོད་ཐམས་ཅད་
འབྱུང་བའི་ཡིད་བཞིན་ནོར་བུ་ལྟར་བལྟ་བ་ནི། ཕྱག་ཆེན་ཐིག་ལེ་ལས། གང་
ཞིག་དབང་བསྐུར་སྦྱིན་བྱེད་པ། །དེ་ནི་རྡོར་སེམས་ལྟ་བུར་བལྟ། །བླ་མ་སྤྲུལ་
རྒྱལ་ལྟ་བུར་བལྟ། །དཔལ་ནི་བླ་མ་མེ་འདྲར་ལྟ། །བླ་མ་སྟོན་པ་བས་ལྷག་
བལྟ། །ཡིད་བཞིན་རིན་ཆེན་མཉམ་པར་བལྟ། །ཇི་ལྟར་རབ་སྦྱོར་དང་སྔགས་
ཀྱིས། །སྤྲུལ་ གྱི་ རྒྱལ་ པོའི་ སྤྱི་ བོ་ ལས། །ཚད་ མེད་ པ་ ཡི་ རིན་ཆེན་ རྙེད། །
དབུལ་བ་ཐམས་ཅད་མེད་པར་བྱེད། །ཅེས་གསུངས། རིམ་ལྔའི་རིམ་པ་དང་
པོ་ལས། རི་དབང་རྩེ་ལས་འགའ་ཞིག་ལྷུང་གྱུར་ན། །ལྟུང་བར་མི་བྱ་སྙམ་ཡང་
ལྟུང་བར་འགྱུར། །བླ་མའི་དྲིན་གྱིས་ ཕན་ པའི་ལུང་ཐོབ་ན། །གྲོལ་བར་མི་
འགྱུར་སྙམ་ཡང་གྲོལ་བར་འགྱུར། །ཞེས་བླ་མ་རྡོ་རྗེ་འཆང་གི་བཀའ་དྲིན་ལས་
མྱུར་དུ་གྲོལ་བར་འགྱུར་བར་དཔེ་དང་བཅས་གསུངས་པ་དང་། རིམ་པ་གཉིས་
པ་ལས། ཐམས་ཅད་སྟོང་པ་རྨད་པོ་ཆེ། །དང་ཞིང་གསལ་བའི་ཡེ་ཤེས་ཆེ། །
བླ་མ་ཉིད་ཀྱི་དྲིན་གྱིས་ནི། །དེ་ནས་དེ་ནི་གསལ་མཐོང་འགྱུར། །ཞེས་བླ་མའི་
- 90 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དྲིན་ལས་བདེ་ཆེན་འོད་གསལ་མྱུར་དུ་འཆར་བར་གསུངས་པ་དང་། རིམ་པ་
གསུམ་པ་ལས། བདག་བྱིན་བརླབས་པའི་རིམ་ཞེས་པ། །ཀུན་རྫོབ་བདེན་པ་
བསྟན་པ་སྟེ། །དེ་ནི་བླ་མའི་དྲིན་དག་གིས། །འཐོབ་པར་འགྱུར་གྱི་གཞན་དུ་
མིན། །བདག་ལ་བྱིན་གྱིས་བརླབ་པའི་རིམ། །གང་གིས་རྙེད་པར་མི་འགྱུར་བ། །
མདོ་སྡེ་ རྒྱུད་ དང་ རྟོག་ པ་ ལ། །དེ་ཡི་ངལ་བ་ དོན་མེད་འགྱུར། །བདག་ ལ་
བྱིན་རླབས་རིམ་ཐོབ་པའི། །གཙོ་བོ་སངས་རྒྱས་ཀུན་བདག་ཉིད། །ཚེ་འདི་
ཉིད་དུས་སངས་རྒྱས་ནི། །ཐེ་ཚོམ་མེད་པར་འཐོབ་པར་འགྱུར། །ཞེས་རྡོ་རྗེ་
སློབ་དཔོན་མཚན་ཉིད་དང་ལྡན་པ་ཞིག་དང་མཇལ་པའི་བཀའ་དྲིན་ལས་ཚེ་
འདིར་རྡོ་རྗེའི་སྐུ་འཐོབ་པར་འགྱུར་གྱི། རྡོ་རྗེ་སློབ་དཔོན་ཚུལ་བཞིན་མ་བསྟེན་
ཅིང་དེས་རྗེས་སུ་མ་བཟུང་ན། མདོ་རྒྱུད་ལ་སྦྱངས་པ་ཇི་ཙམ་བྱས་ཀྱང་མཆོག་
ཐོབ་པ་མི་སྲིད་པར་གསུངས། གསང་བ་གྲུབ་པ་ལས་ནི་ཚེ་འདིར་མཆོག་
འགྲུབ་པའི་རྒྱུ་མཐར་ཐུག་བདེ་ཆེན་ལྷན་ཅིག་སྐྱེས་པའི་ཡེ་ཤེས་དེ་ཉིད་བླ་མ་
ཁོ་ནའི་བཀའ་དྲིན་ལས་འབྱུང་བ་ཡང་དང་ཡང་དུ་འབད་པ་དུ་མས་བསྒྲུབས་
པར་མཛད་དོ། །གྲུབ་ཆེན་ས་ར་ཧས་ཀྱང་། བླ་མའི་ལུང་ལ་བསྒྲིམས་ཏེ་རབ་
འབད་ན། །ལྷན་ཅིག་སྐྱེས་པ་འབྱུང་བར་ཐེ་ཚོམ་མེད། ཅེས་སོགས་བདེ་ཆེན་
ལྷན་ཅིག་སྐྱེས་པའི་ཡེ་ཤེས་བླ་མའི་བཀའ་དྲིན་ཁོ་ན་ལ་ལྟོས་ནས་བསྐྱེད་
དགོས་ཀྱི། གཞན་གང་ནས་ཀྱང་མི་རྙེད་པ་ཡང་ནས་ཡང་དུ་གསུངས། བཤད་
རྒྱུད་རྡོ་རྗེ་ཕྲེང་བ་ལས་ནི་ལམ་རིམ་པ་ལྔའི་གནད་རེ་རེ་ནས་བླ་མའི་བཀའ་
དྲིན་ཁོ་ན་ལ་ལྟོས་པར་གསུངས་ཏེ། ཁུངས་རྣམས་དྲངས་ན་མངས་སུ་དོགས་
པས་བློ་གྲོས་ཅན་རྣམས་ཀྱིས་རྒྱུད་སྡེ་ཉིད་ལ་བལྟས་ནས་ངེས་པ་བསྐྱེད་དོ། །
91-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གཉིས་པ་བླ་མ་སྤྲུལ་པའི་སྐུར་བལྟས་ཏེ་དེའི་སྒོ་ནས་བསྟོད་ཅིང་ཕྱག་
འཚལ་བ་ནི། རབ་འབྱམས་རྒྱལ་བ་ཀུན་གྱི་ཡེ་ཤེས་ནི། །གང་འདུལ་ཅི་ཡང་
འཆར་བའི་ཐབས་མཁས་མཆོག །ངུར་སྨྲིག་འཛིན་པའི་གར་གྱི་རྣམ་རོལ་བ། །
སྐྱབས་མགོན་དམ་ པའི་ ཞབས་ ལ་ ཕྱག་ འཚལ་ ལོ། །ཞེས་གསུངས་ཏེ། སྤྱིར་
སྟོན་པ་ཐུབ་པའི་དབང་པོས་སྤྲུལ་པ་བསམ་གྱིས་མི་ཁྱབ་པ་མཛད་པ་ནི། རྒྱུད་
བླ་ མ་ ལས། ཐུགས་ རྗེ་ ཆེན་ པོས་ འཇིག་ རྟེན་ མཁྱེན། །འཇིག་ རྟེན་ ཀུན་ ལ་
གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་
ཚོགས་ཀྱིས། །སྐྱེ་བ་མངོན་པར་སྐྱེ་བ་དང་། །དགའ་ལྡན་ནས་ནི་འཕོ་བ་དང་། །
ལྷུམས་སུ་འཇུག་དང་བལྟམས་པ་དང༌། །བཟོ་ཡི་གནས་ལ་མཁས་པ་དང་། །
བཙུན་མོའི་འཁོར་དགྱེས་རོལ་པ་དང༌། །ངེས་འབྱུང་དཀའ་བ་སྤྱད་པ་དང༌། །
བྱང་ཆུབ་སྙིང་པོར་གཤེགས་པ་དང་། །བདུད་སྡེ་འཇོམས་དང་རྫོགས་པར་ནི། །
བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་པར་གཤེགས་མཛད་རྣམས། །
ཡོངས་སུ་མ་དག་ཞིང་རྣམས་སུ། །སྲིད་ པ་ ཇི་ སྲིད་ གནས་ པར་ སྟོན། །ཅེས་
དང་། བསྟོད་སྤྲིན་རྒྱ་མཚོ་ལས། བསོད་ནམས་ཚོགས་ རབ་ རབ་འབྱམས་རྒྱུ་
ལས་ འཁྲུངས་ པའི་སྐུ་མཆོག་མཆོག་ཏུ་མཛེས་པ་ ཁྱོད་ ཀྱི་སྐུ། །ནམ་མཁའི་
མཐས་གཏུགས་གཏུགས་པ་མེད་པའི་ཞིང་མཆོག་ཀུན་ཏུ་དུ་མའི་འགྲོ་ལ་མིག་
འཕྲུལ་བཞིན། །ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་
སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་འདི་འདི་དང་གཞན་དུ་མ་ལུས་
འགྲོ་ཀུན་ཀུན་མཁྱེན་གྱུར་ཀྱང་བརྗོད་མི་ནུས། །ཞེས་གསུངས་པ་ལྟར། ཞིང་
འདིར་མྱ་ངན་ལས་འདས་པའི་ཚུལ་བསྟན་པ་དང་མཉམ་དུ་ཞིང་ཁམས་ལ་
- 92 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལར་སྐུ་བལྟམས་པ་དང༌། །ལ་ལར་ཆོས་ཀྱི་འཁོར་ལོ་བསྐོར་བ་སོགས་དུས་
གཅིག་ཏུ་མིག་འཕྲུལ་བཞིན་དུ་སྟོན་ཅིང་། །གདུལ་བྱའི་ལས་དང་བསམ་པའི་
དབང་གིས་སྤྲུལ་པ་སྣ་ཚོགས་སྟོན་པ་ནི། །ཡབ་སྲས་མཇལ་པའི་མདོ་ལས།
བརྒྱ་བྱིན་ཚངས་པའི་ཆ་བྱད་དང་། །ལ་ལར་བདུད་ཀྱི་ཆ་བྱད་ཀྱིས། །སེམས་
ཅན་རྣམས་ཀྱི་དོན་མཛད་དེ། །འཇིག་རྟེན་རྣམས་ཀྱིས་རྟོགས་མི་ནུས། །བུད་
མེད་ ཆ་ བྱད་ སྤྱོད་ པ་ མཛད། །དུད་འགྲོའི་སྐྱེ་གནས་ན་ཡང་ གདའ། །འདོད་
ཆགས་ མི་ མངའ་ ཆགས་ པའི་ ཚུལ། །འཇིགས་ པ་ མི་ མངའ་ འཇིགས་ པ་
ལྟར། །རྨོངས་མེད་རྨོངས་པའི་ཚུལ་བསྟན་ཏེ། །སྨོས་པ་མ་ལགས་སྨོས་པའི་
ཚུལ། །ཞ་བ་ མ་ ལགས་ ཞ་ བ་ལྟར། །རྣམ་ པར་ འཕྲུལ་ པ་ སྣ་ཚོགས་ ཀྱིས། །
སེམས་ ཅན་ རྣམས་ ནི་ འདུལ་ བར་ མཛད། །ཅེས་གསུངས། དེ་ ལྟར་ སྤྲུལ་ པ་
མཐའ་ཡས་པར་མཛད་པ་རྣམས་ཀྱི་ནང་ནས་མཆོག་ཏུ་གྱུར་པ་ནི་མཆོག་གི་
སྤྲུལ་སྐུའི་མཛད་པ་ཡིན་ལ། དེ་ནི་བདག་ཅག་གི་སྟོན་པ་ཐུགས་རྗེ་ཅན་དེ་ཉིད་
ལྟ་བུ་མཚན་དཔེས་སྤྲས་པའི་སྐུ་ཅན་མིའི་རྟེན་ལ་ངུར་སྨྲིག་འཛིན་པ་དགེ་སློང་
གི་གཟུགས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡིན་ལ། བདག་ཅག་ཐ་མལ་
པ་རྣམས་ལ་མཚན་དཔེས་སྤྲས་པའི་སྐུ་དེ་དངོས་སུ་མཐོང་བའི་སྐལ་བ་མེད་
ཀྱང་། དེ་ དང༌ མཛད་ པ་ མཚུངས་ པར་ ངུར་སྨྲིག་ འཛིན་ པའི་ དགེ་ སློང་ གི་
གཟུགས་སུ་བསྟེན་ཏེ་གདམས་ངག་འདོམས་པར་མཛད་པས་ན་བཀའ་དྲིན་
མཚུངས་པ་མེད་པར་བལྟས་ཏེ་ཕྱག་འཚལ་བ་ཡིན་ལ། དེར་མ་ཟད་རྒྱལ་བ་
རྣམས་བླ་མའི་སྐུ་ལ་བཞུགས་ཏེ་ཕྱག་འཚལ་བ་དང་མཆོད་པའི་ཞིང་མཛད་པ་
ཡིན་པ་ནི། འཇམ་དཔལ་ཞལ་ལུང་ལས། འདི་ཡི་དོན་ལྡན་འགའ་ཞིག་ལ། །
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ང་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་ལེན། །ཞེས་གསུངས་
ཤིང་། སྡོམ་འབྱུང་ལ་སོགས་པའི་རྒྱུད་མང་པོར་ཡང་དེ་བཞིན་གསུངས། རྒྱལ་
བ་གཅིག་ཉིད་བླ་མའི་རྣམ་པར་བྱོན་པ་ཙམ་མིན་པར་ཕྱོགས་བཅུའི་ཞིང་རབ་
འབྱམས་ན་བཞུགས་པའི་རྒྱལ་བ་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་ནས་
བླ་མའི་གཟུགས་སུ་བསྟན་པར་ཡང་གསུངས་ཏེ། དཔལ་གསང་བ་འདུས་པའི་
རྩ་རྒྱུད་ལེའུ་བཅུ་བདུན་པ་ལས། དེ་ནས་དེ་བཞིན་གཤེགས་པ་མི་བསྐྱོད་པ་
དང༌། དེ་བཞིན་གཤེགས་པ་དཀོན་མཆོག་དཔལ་དང་། དེ་བཞིན་གཤེགས་པ་
འོད་དཔག་ཏུ་མེད་པ་དང༌། དེ་བཞིན་གཤེགས་པ་གདོན་མི་ཟ་བར་གྲུབ་པ་
དང༌། དེ་བཞིན་གཤེགས་པ་རྣམ་པར་སྣང་མཛད་རྣམས་རྡོ་རྗེ་འཛིན་ཐམས་
ཅད་ཀྱི་དངོས་གྲུབ་ཀྱི་དམ་ཚིག་ལ་དམིགས་པ་རྡོ་རྗེ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་ནས་ བྱང་ ཆུབ་སེམས་དཔའ་དེ་དག་ཐམས་ཅད་ལ་
བཀའ་སྩལ་པ། བྱང་ཆུབ་སེམས་དཔའ་ ཁྱེད་རྣམས་ ཐམས་ ཅད་ ཉོན་ཅིག །
གང་ཡང་ཕྱོགས་བཅུའི་སངས་རྒྱས་བཅོམ་ལྡན་འདས་དུས་གསུམ་གྱི་རྡོ་རྗེའི་
ཡེ་ཤེས་ལས་བྱུང་བ་དེ་རྣམས་ཀྱང་གསང་བ་འདུས་པའི་སློབ་དཔོན་དང་ཕྲད་
ན་མཆོད་པ་བྱེད་ཅིང་ཕྱག་འཚལ་ལོ། །དེ་ཅིའི་ཕྱིར་ཞེ་ན། དེ་ཉིད་སྟོན་པ་ཡིན།
བཅོམ་ལྡན་འདས་རྡོ་རྗེ་འཛིན་པ་ཡིན། སངས་རྒྱས་ཐམས་ཅད་ཀྱི་ཡེ་ཤེས་ཀྱི་
བདག་པོ་ཡིན་པའི་ཕྱིར་རོ། །དེ་ནས་བྱང་ཆུབ་སེམས་དཔའ་ཆེན་པོ་དེ་དག་
ཐམས་ཅད་ཀྱིས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསོལ་
ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་
དང་ཐུགས་ཀྱི་དངོས་གྲུབ་རྣམས་ཅི་ལ་གནས། དེ་བཞིན་གཤེགས་པ་ཐམས་
-94-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཅད་ཀྱིས་བཀའ་སྩལ་པ། སྐུ་གསུམ་གསང་བའི་སྐུ་དང་གསུང་དང་ཐུགས་ནི་
རྡོ་ རྗེ་ སློབ་དཔོན་གྱི་ལུས་དང་ངག་དང་ སེམས་རྡོ་ རྗེ་ ལ་ གནས་སོ། །ཞེས་
གསུངས་པ་ལྟར་རོ། །
གསུམ་པ་བླ་མ་ཆོས་ཀྱི་སྐུར་བལྟས་ཏེ་དེའི་སྒོ་ནས་བསྟོད་ཅིང་ཕྱག་
འཚལ་བ་ནི། ཉེས་ཀུན་བག་ཆགས་བཅས་ པ་དྲུང་ཕྱུང་ཞིང་། །དཔག་མེད་
ཡོན་ཏན་རིན་ཆེན་ཚོགས་ཀྱི་གཏེར། །ཕན་བདེ་མ་ལུས་འབྱུང་བའི་སྒོ་གཅིག་
པུ། །རྗེ་བཙུན་བླ་མའི་ཞབས་ལ་ ཕྱག་འཚལ་ལོ། །ཞེས་གསུངས་ཏེ། དེ་ལ་
ཆོས་ཀྱི་སྐུ་ལ་ངོ་བོ་ཉིད་སྐུ་དང་། ཡེ་ཤེས་ཆོས་སྐུ་གཉིས་སུ་ཡོད་ཅིང་། ངོ་བོ་
ཉིད་སྐུ་ནི་སྒྲིབ་ གཉིས་ཀྱི་ཉེས་པ་བག་ཆགས་དང་ བཅས་ པ་ སྤངས་ པའི་
དབྱིངས་མཐར་ཐུག་ དེ་ ཡིན། ཡེ་ཤེས་ཆོས་སྐུ་ནི་བདེན་ གཉིས་ ཀྱི་ གནས་
ལུགས་གཟིགས་པ་མཐར་ཐུག་པ་ཞིག་ཡིན་ལ། དེ་ནི་ཡོན་ཏན་ཐམས་ཅད་ཀྱི་
གཏེར་དུ་གྱུར་པ་དང་ཕན་བདེ་མ་ལུས་པའི་འབྱུང་གནས་ཡིན་ནོ། །དེ་ཡང་
ལུས་ཅན་རྣམས་ལ་ཕན་པ་དང་བདེ་བ་ཇི་སྙེད་ཅིག་འབྱུང་བ་ཐམས་ཅད་
སངས་རྒྱས་ཀྱི་འཕྲིན་ལས་ཁོ་ན་ཡིན་ཞིང་། སངས་རྒྱས་ཀྱི་འཕྲིན་ལས་ཐམས་
ཅད་ཀྱི་བྱེད་པ་པོ་ནི་རྣམ་པ་ཐམས་ཅད་མཁྱེན་པའི་ཡེ་ཤེས་ཡིན་པ་ཡོངས་སུ་
གྲགས་པ་ལྟར་ཡིན་ལ། རྣམ་པ་ཐམས་ཅད་མཁྱེན་པའི་ཡེ་ཤེས་ཡོན་ཏན་གྱི་
གཏེར་ཡིན་པ་ནི་ཤེར་ཕྱིན་གྱི་མདོ་ལས་རྒྱ་ཆེར་བསྔགས་པ་ལྟར་རོ། །བླ་མ་སྐུ་
དེ་གཉིས་ཀྱི་བདག་ཉིད་དུ་བལྟ་བ་ནི་འབྲས་བུའི་སྐབས་སུ་ཤ་རུས་རྡོས་བཅས་
ཟད་ནས་ཡེ་ཤེས་རང་སྣང་ལས་གྲུབ་པའི་སྐུ་དང་ཐུགས་ངོ་བོ་གཅིག་ཏུ་ཡོད་
པར་གསུངས་ལ། ཚུལ་འདི་ནི་ཤིན་ཏུ་རྟོགས་དཀའ་བ་གསང་བའི་གནས་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཐར་ཐུག་པ་ཡིན་ཏེ། འདིའི་གནད་མཐའ་དག་པར་རྟོགས་པ་ལ་རིམ་པ་ལྔ་
པའི་ཟུང་འཇུག་གི་གནད་རྣམས་རྟོགས་དགོས་ཤིང་། དེ་རྟོགས་པ་ལ་རིམ་པ་
གསུམ་ པའི་ སྒྱུ་ ལུས་ དང༌། བཞི་ པའི་ འོད་ གསལ་ གྱི་ གནད་ རྣམས་ རྟོགས་
དགོས་ཏེ། དེ་དག་ནི་ཤིན་ཏུ་རྟོགས་པར་དཀའ་བ་གསང་བའི་གནས་མཐར་
ཐུག་པ་རྣམས་སོ། །ཆོས་ཀྱི་སྐུའི་བདག་ཉིད་དུ་བལྟ་བ་ནི་ཤེར་ཕྱིན་གྱི་མདོ་
ལས་ ཀྱང་ གསུངས་ཏེ། རྡོ་ རྗེ་ གཅོད་ པ་ ལས། གང་ དག་ ང་ ལ་ གཟུགས་ སུ་
མཐོང་། །གང་དག་ང་ལ་སྒྲར་ཤེས་པ། །ལོག་པའི་ལམ་དུ་ཞུགས་པ་སྟེ། །སྐྱེ་
བོ་ དེ་ དག་ ང་ མི་མཐོང་། །སངས་རྒྱས་རྣམས་ནི་ཆོས་ཉིད་བལྟ། །འདྲེན་པ་
རྣམས་ནི་ཆོས་ཀྱི་སྐུ། །ཆོས་ཉིད་ཤེས་པར་བྱ་མིན་པས། །དེ་ནི་རྣམ་པར་ཤེས་
མི་ནུས། ། ཞེས་གསུངས་པ་ལྟར་རོ། །
བཞི་པ་མཆོག་གསུམ་མ་ལུས་འདུས་པའི་བདག་ཉིད་དུ་བལྟས་ཏེ་དེའི་
སྒོ་ནས་བསྟོད་ཅིང་ཕྱག་འཚལ་བ་ནི། ལྷར་བཅས་སྟོན་པ་སངས་རྒྱས་ཀུན་གྱི་
དངོས། །བརྒྱད་ཁྲི་བཞི་སྟོང་དམ་ཆོས་འབྱུང་བའི་གནས། །འཕགས་ཚོགས་
ཀུན་གྱི་དབུས་ན་ལྷང་ངེ་བ། །དྲིན་ཅན་བླ་མ་རྣམས་ལ་ཕྱག་འཚལ་ལོ། །ཞེས་
གསུངས་ཏེ། མཆོག་གསུམ་གྱི་བདག་ཉིད་དུ་བལྟ་བ་ནི། །བཤད་རྒྱུད་རྡོ་རྗེ་
ཕྲེང་ བ་ ལས། སངས་ རྒྱས་ དམ་ ཆོས་ དགེ་ འདུན་དང༌། །བླ་ མ་ སྟོན་ པ་ སློབ་
དཔོན་དང༌། །རྡོ་རྗེ་འཆང་དང་སློབ་མ་ཡི། །མཚན་ཉིད་ཐམས་ཅད་བསྡུས་པ་
ནི། །དྲི་མེད་སེམས་ནི་སངས་རྒྱས་འགྱུར། །ཆོས་ནི་ངག་ཏུ་ཡང་དག་གསུངས། །
སྐུ་ནི་དགེ་འདུན་ཞེས་བྱ་སྟེ། །བྱང་ཆུབ་སེམས་དཔའི་ཚོགས་ཀྱི་གནས། །ཞེས་
གསལ་བར་གསུངས། བདེ་མཆོག་གི་བཤད་རྒྱུད་སྡོམ་འབྱུང་ལས་ཀྱང་། བླ་
- 96 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མ་སངས་རྒྱས་བླ་མ་ཆོས། །བླ་མ་དགེ་འདུན་དེ་བཞིན་ཏེ། །སངས་རྒྱས་ཀུན་
དང་མཉམ་སྦྱོར་བའི། །མཁའ་འགྲོ་མ་ཡི་དྲ་བ་སྡོམ། །དེ་ཕྱིར་སངས་རྒྱས་གོ་
འཕང་ནི། །འདོད་ པས་ བླ་ མ་ མཉེས་ པར་ བྱ། །ཞེས་གསུངས། གཞན་ཡང་། །
སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་
མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །ཞེས་པ་དང༌། །
བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་སྟེ། །ཀུན་གྱི་བྱེད་པོ་
བླ་མ་སྟེ། །བླ་མ་རྣམས་ལ་ཕྱག་འཚལ་ལོ། །ཞེས་འབྱུང་བ་ལྟར་ཏེ། ཚིག་འདི་
དག་ནི་འགྱུར་གྱི་ཁྱད་ཅུང་ཟད་མ་གཏོགས་རྒྱུད་ཉིད་ལས་འབྱུང་ངོ༌། །
ལྔ་པ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་བླ་མའི་སྤྲུལ་པར་
བལྟས་ཏེ་ཕྱག་འོས་ཐམས་ཅད་ལ་ཕྱག་འཚལ་ཚུལ་ནི། དུས་གསུམ་ཕྱོགས་
བཅུར་བཞུགས་པའི་བླ་མ་དང་། རིན་ཆེན་མཆོག་གསུམ་ཕྱག་འོས་ཐམས་ཅད་
ལ། །དད་ཅིང་མོས་པས་བསྟོད་དབྱངས་རྒྱ་མཚོར་བཅས། །ཞིང་རྡུལ་མཉམ་
པའི་ལུས་སྤྲུལ་ཕྱག་འཚལ་ལོ། །ཞེས་གསུངས་ཏེ། འདི་ལ་མཁས་གྲུབ་སངས་
རྒྱས་ཡེ་ཤེས་ཀྱིས་བླ་མ་རྡོ་རྗེ་འཆང་དང༌། བླ་མ་རྡོ་རྗེ་འཇིགས་བྱེད་ལ་སོགས་
པ་ ཡི་དམ་རྣམས་ དང༌། བླ་མ་འོད་དཔག་མེད་ ལ་ སོགས་ པ་ཕྱོགས་བཅུའི་
སངས་རྒྱས་བྱང་སེམས་རྣམས་ལ་བླ་མའི་སྤྲུལ་པར་བལྟས་ཏེ་དེའི་སྒོ་ནས་
བསྟོད་ཅིང་ ཕྱག་ འཚལ་བའི་ཚིགས་བཅད་ ཀྱང་མཛད་ལ། རྡོ་ རྗེ་ འཆང་ བློ་
བཟང་ཆོས་ ཀྱི་རྒྱལ་མཚན་ ཉིད་ ཀྱིས་ཀྱང་། རབ་འབྱམས་རྒྱལ་བའི་དཀྱིལ་
འཁོར་ ཀུན་ གྱི། ཁྱབ་བདག་དཔལ་ལྡན་ རྡོ་ རྗེ་ སེམས་ དཔའ། །སྙིགས་དུས་
མགོན་མེད་འགྲོ་བའི་དོན་དུ། །གང་འདུལ་ཇི་བཞིན་ངུར་སྨྲིག་གར་གྱིས། །
- 97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྣམ་རོལ་བཀའ་དྲིན་གསུམ་ལྡན་བླ་མ། །ཞེས་རྒྱལ་བའི་དཀྱིལ་འཁོར་མ་
ལུས་བླ་མ་རྡོ་རྗེ་འཆང་གི་ངོ་བོར་གསུངས་པ་ལྟར་རོ། །དེ་བཞིན་དུ་རྒྱུད་དང་
གྲུབ་ཆེན་ གྱི་གསུང་ལས་ཀྱང་མང་དུ་འབྱུང་ངོ༌། །དེ་ ལྟར་ བླ་ མ་ ལྷ་ ཚོགས་
རྣམས་ལ་ཕྱག་འཚལ་བའི་ཚེ་ཇི་ལྟར་བྱ་བ་ནི་སྒོ་གསུམ་གུས་པ་ཆེན་པོས་
འཚལ་བ་སྟེ། དེ་ལ་ལུས་ཀྱི་ཕྱག་ནི་རང་གི་ལུས་ཞིང་གི་རྡུལ་ཕྲ་རབ་ཀྱི་གྲངས་
དང་མཉམ་པར་སྤྲུལ་ནས་ལུས་ཐམས་ཅད་ས་ལ་ཕབ་སྟེ་ཞབས་མཐིལ་ལ་
མགོས་གཏུགས་ཏེ་ཕྱག་འཚལ་བའོ། །ངག་གི་ཕྱག་ནི་ལུས་རེ་རེས་ཀྱང་བླ་མ་
ལྷ་ཚོགས་ཀྱི་སྐུ་གསུང་ཐུགས་ཀྱི་ཡོན་ཏན་མི་འདྲ་བ་རེ་རེ་བརྗོད་ཅིང་དབྱངས་
ཀྱི་ང་རོ་གསོལ་འདེབས་ཀྱི་ཚིག་བརྗོད་པའོ། །ཡིད་ཀྱི་ཕྱག་ནི་སྙིང་ཐག་པ་
ནས་དད་གུས་བྱེད་ཅིང་རེ་ས་གཞན་ན་མེད་པའི་བློ་ལྟོས་འཆའ་པའོ། །ལམ་མ་
ནོར་བར་སྟོན་པའི་རྡོ་ རྗེ་ སློབ་དཔོན་ལ་ ཕྱོགས་བཅུའི་རྒྱལ་བ་རྣམས་ཀྱང་
བསྙེན་བཀུར་མཛད་ན། རང་གི་སློབ་མས་ཕྱག་འཚལ་བ་དང་མཆོད་པ་འབུལ་
བ་སོགས་བསྙེན་བཀུར་བྱེད་དགོས་པ་ལྟ་ཅི་སྨོས། དེ་ཡང་བླ་མ་ལྔ་བཅུ་པ་
ལས། དབང་ བསྐུར་ མཆོག་ ཐོབ་ རྡོ་ རྗེ་ ཡི། །སློབ་ དཔོན་ ལ་ ནི་ དེ་ བཞིན་
གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་དུ་
ནི་ མངོན་ ཕྱག་ འཚལ། །ཞེས་ གསུངས་ ཏེ། དེའི་ དོན་ ཡང་ དཔལ་ གསང་ བ་
འདུས་པའི་རྩ་རྒྱུད་ལེའུ་བཅུ་བདུན་པ་ལས། མདོར་བསྟན་ན། ཕྱོགས་བཅུའི་
འཇིག་རྟེན་གྱི་ཁམས་ན་སངས་རྒྱས་དང་བྱང་ཆུབ་སེམས་དཔའ་ཇི་སྙེད་འཁོད་
ཅིང་འཚོལ་སྐྱོང་བ་དེ་དག་ཐམས་ཅད་དུས་གསུམ་དུ་བྱོན་ནས། སློབ་དཔོན་དེ་
ལ་དེ་བཞིན་གཤེགས་པ་ཐམས་ཅད་ཀྱི་མཆོད་པས་ཡང་དག་པར་མཆོད་ནས་
-98-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སངས་རྒྱས་ཀྱི་ཞིང་དེར་ཡང་འགྲོ་ཞིང་ངག་རྡོ་རྗེའི་ཡི་གེ་ཡང་འདི་སྐད་དུ་
འབྱིན་ཏོ། །བདག་ཅག་དེ་བཞིན་གཤེགས་པ་ཐམས་ཅད་ ཀྱི་ ཕའོ། །བདག་
ཅག་དེ་བཞིན་གཤེགས་པ་ཐམས་ཅད་ཀྱི་མའོ། །ཞེས་བྱ་བ་ནས་བདག་ཅག་དེ་
བཞིན་ གཤེགས་ པ་ ཐམས་ཅད་ཀྱི་སྟོན་པའོ་ ཞེས་ བྱ་ བའི་བར་དུའོ། །ཞེས་
གསུངས་སོ། །དོན་དམ་སྙེ་མ་ལས་ཀྱང་། ཡོད་ཏན་ལྡན་པའི་སྲས་རྣམས་ལ་ནི་
འཁོར་བ་འཇོམས། །རང་ལུས་ཚངས་པའི་འཇིག་རྟེན་གནས་ནི་ཀུན་ཏུ་སྟོན། །
དེ་ནི་བླ་མ་དཔལ་ཏེ་བླ་མ་དཔལ་གཞན་མིན། །དཔག་མེད་སངས་རྒྱས་ཀྱིས་
ཀྱང་རྟག་ཏུ་དེ་ལ་མཆོད། །ཕྱོགས་བཞུགས་སངས་རྒྱས་སེམས་དཔས་རྟག་ཏུ་
དེ་ལ་འདུད། །ཅེས་གསུངས་ཤིང་། བདག་ཉིད་ཆེན་པོ་ཀླུ་སྒྲུབ་ཀྱིས་མདོ་ཀུན་
ལས་བཏུས་པར་རིན་པོ་ཆེའི་ཕུང་པོའི་མདོ་དྲངས་པ་ལས་ཀྱང་། ཀུན་དགའ་
བོ་གལ་ཏེ་བྱང་ཆུབ་སེམས་དཔའ་ཤིང་རྟའི་ནང་དུ་ཞུགས་ཏེ་འདོད་པའི་ཡོན་
ཏན་ལྔས་རྩེ་དགའ་ཞིང་དགའ་མགུར་སྤྱོད་ལ་དེའི་ཤིང་རྟ་འདྲེན་པ་གཞན་མེད་
ན་ཀུན་དགའ་བོ་བྱང་ཆུབ་སེམས་དཔའ་དེའི་ཤིང་རྟ་ནི་དེ་བཞིན་གཤེགས་
པའི་དབུ་ལ་ཡང་བསྐུར་རོ། །ཞེས་གསུངས། དེ་བཞིན་དུ་མདོ་སྡེ་དང་རྒྱུད་སྡེ་
མང་པོར་ལམ་མ་ནོར་བར་སྟོན་པའི་སློབ་དཔོན་ལ་རྒྱལ་བ་སྲས་བཅས་ཐམས་
ཅད་ཀྱིས་བསྔགས་པ་དང་མཆོད་པའི་ཚུལ་རྒྱ་ཆེར་གསུངས་སོ། །རྫོགས་རིམ་
གྱི་ལམ་མཐོན་པོ་ཞིག་ཏུ་སླེབ་པ་ན་སྐུ་གསུང་ཐུགས་རྟེན་ལ་ཕྱག་དང་མཆོད་
པ་བྱ་མི་དགོས་པའི་སྐབས་ཤིག་གསུངས་ཀྱང་། དེའི་ཚེ་ཡང་བླ་མ་ལ་ནི་ངེས་
པར་ ཕྱག་དང་མཆོད་པ་བྱ་དགོས་པར་སྤྱོད་བསྡུས་དང་། གསང་བ་གྲུབ་པ་
དང༌། མན་ངག་སྙེ་མ་ལ་སོགས་པ་གྲུབ་ཆེན་གྱི་གཞུང་མང་པོ་ལས་གསུངས་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པས་བློ་གྲོས་དང་ལྡན་པ་རྣམས་ཀྱིས་ཚུལ་དེ་དག་ལ་ལེགས་པར་དཔྱད་ནས།
རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་རྒྱལ་བ་ཐམས་ཅད་ལས་བླ་མ་
ལྷག་པར་བལྟས་ཏེ་ཕྱག་མཆོད་བྱེད་ཚུལ་གསུངས་པ་འདི་དག་ལ་ཡིད་ཆེས་ཀྱི་
ངེས་པ་གཏིང་ཚུགས་པར་བྱའོ། །
གཉིས་པ་བླ་མ་ལྷ་ཚོགས་ལ་མཆོད་པ་འབུལ་བའི་ཚུལ་ལ་ལྔ། ཕྱི་བུམ་
དབང་དང་འབྲེལ་བའི་མཆོད་པ། ནང་གསང་དབང་དང་འབྲེལ་བའི་མཆོད་པ།
གསང་བ་ཤེས་དབང་དང་འབྲེལ་བའི་མཆོད་པ། དེ་ཁོ་ན་ཉིད་ཚིག་དབང་དང་
འབྲེལ་བའི་མཆོད་པ། སྨན་དང་བདག་ཉིད་བྲན་དུ་ཕུལ་ཏེ་སྡོམ་པ་གཟུང་བའི་
ཚུལ་ལོ། །དང་པོ་ལ་ལྔ། ཆུ་བཞི་འབུལ་བ། ཉེར་སྤྱོད་འབུལ་བ། འདོད་ཡོན་
འབུལ་བ། མཎྜལ་འབུལ་བ། སྒྲུབ་པའི་མཆོད་པ་འབུལ་ཚུལ་ལོ། །
དང་པོ་ནི། བླ་མ་ལྷ་ཚོགས་མཆོད་པའི་ཚེ་བསམ་པའི་ཁྱད་པར་ཇི་ལྟ་
བུ་དང་ལྡན་པ་དགོས་པ་ནི། གཞུང་ཉིད་ལས། མཆོད་པའི་འཁོར་གསུམ་པོ་
རྣམ་པར་མི་རྟོག་པ་བདེ་སྟོང་དབྱེར་མེད་ཀྱི་བདག་ཉིད་དུ་རྒྱས་བཏབ་ནས་
འབུལ་ བ་ ནི། ཞེས་ གསུངས། དེ་ ལ་ མཆོད་ པ་ རྣམས་ བཤམས་མ་ཐག་ཏུ་
བསངས་སྦྱང་བྱིན་རླབས་བྱེད་པ་ཤིན་ཏུ་གལ་ཆེ་སྟེ། དེ་ལྟར་མ་བྱས་པར་
མཆོད་པ་བཤམས་ནས་ལུས་ན་བགེགས་རྣམས་ ཀྱིས་མཆོད་པའི་མདངས་
འཕྲོག་ཅིང་། སྒྲུབ་པ་པོ་རང་ཉིད་ལའང་གནོད་པ་བྱེད་པར་གསུངས་ཏེ། དེ་
ཡང་མཆོད་ཡོན་ལ་ཆུ་ལྟར་གཡོ་བ་ཞེས་བྱ་བའི་ལོག་འདྲེན་དང༌། མེ་ཏོག་ལ་
ཁོང་དུ་འཇུག་པ་འཇིག་རྟེན་མེ་ཏོག་ཅེས་བྱ་བའི་ལོག་འདྲེན་དང༌། བདུག་
སྤོས་ལ་ནག་པོ་ཞེས་བྱ་བ་དང༌། མར་མེ་ལ་གཙུག་ཕུད་གཅིག་པ་ཞེས་བྱ་བ་
- 100 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང་། དྲི་ཆབ་ལ་ཟས་སུ་དྲི་ཟ་བ་དང༌། ཞལ་ཟས་ལ་ཟས་སུ་གཏོར་མ་ཟ་བ་
ཞེས་བྱ་བའི་ལོག་འདྲེན་རྣམས་འཇུག་ཅིང་། གཞན་ཡང་བགེགས་ཀྱི་ཁྱད་པར་
མཐའ་དག་ཞུགས་ནས་མཆོད་པ་དེ་དག་གི་དྲི་རོ་ནུས་པ་རྣམས་འཕྲོག་ཅིང་།
སྒྲུབ་པ་པོ་རང་ལའང་སེམས་གཡེང་བ་ལ་སོགས་པའི་བར་ཆད་སྣ་ཚོགས་བྱེད་
པར་དཔུང་བཟང་གིས་ཞུས་པའི་རྒྱུད་དང༌། རྒྱུད་རིག་པ་མཆོག་ལ་སོགས་
པའི་རྒྱུད་སྡེ་དུ་མ་དང་། གྲུབ་ཆེན་གྱི་གཞུང་དུ་མ་ལས་གསུངས་ཏེ། ཁུངས་
རྣམས་དྲངས་ན་མངས་སུ་དོགས་པས་རྒྱུད་འགྲེལ་པ་དང་བཅས་པ་ལས་ཤེས་
པར་བྱའོ། །དེ་ལྟར་བྱིན་གྱིས་བརླབས་པའི་མཆོད་པ་རྣམས་འབུལ་བའི་ཚེ།
སྔར་ མཆོད་ པ་ བྱིན་ རླབས་ ཀྱི་ཚེ་ བཤད་ཟིན་ པ་ ལྟར། མཆོད་ཡུལ། མཆོད་
མཁན། མཆོད་རྫས་རྣམས་སྣང་ཞིང་སྟོང་པ། སྟོང་བཞིན་སྣང་བའི་སྣང་སྟོང་
སྒྱུ་མ་ལྟ་བུར་བལྟ་ཞིང་། ལྷག་པར་བདེ་སྟོང་དབྱེར་མེད་ཀྱི་རྣམ་རོལ་ཤ་སྟག་
ཏུ་བལྟས་ནས་མཆོད་པ་རྣམས་འབུལ་དགོས་ལ། དེ་ཡང་སྤྱིར་ཆོས་ཐམས་ཅད་
སྟོང་པའི་རྣམ་འགྱུར་དུ་འཆར་བ་ལ་བསླབས་ཤིང་འདྲིས་པར་བྱ། དེ་ནི་ཤེས་
རབ་ སྙིང་ པོའི་ མདོ་ ལས། གཟུགས་སྟོང་པའོ། །སྟོང་པ་ཉིད་གཟུགས་སོ། །
གཟུགས་ ལས་ ཀྱང་ སྟོང་ པ་ ཉིད་ གཞན་ མ་ ཡིན། སྟོང་ པ་ ཉིད་ ལས་ ཀྱང་
གཟུགས་གཞན་མ་ཡིན་ནོ། །ཞེས་གཟུགས་ལ་སོགས་པའི་ཆོས་ཐམས་ཅད་
སྟོང་པ་ཉིད་དང༌། སྟོང་པ་ཉིད་ཆོས་ཅན་སྣ་ཚོགས་པ་དེ་དག་ཏུ་ཤར་བར་
གསུངས་པ་དང་། དབུ་མ་ལ་འཇུག་པ་ལས། དངོས་པོ་སྟོང་པ་གཟུགས་བརྙན་
ལ་སོགས་པ། ཚོགས་ལ་ལྟོས་རྣམས་མ་གྲགས་པ་ཡང་མིན། ཇི་ལྟར་དེར་ནི་
གཟུགས་བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་ལྟར། །དེ་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བཞིན་དངོས་པོ་ཐམས་ཅད་སྟོང་ན་ཡང་། །སྟོང་ཉིད་དག་ལས་རབ་ཏུ་སྐྱེ་བར་
འགྱུར། །ཞེས་སོགས་དབུ་མའི་གཞུང་ལས་རྒྱ་ཆེར་གསུངས་པ་དང་། དོན་དེ་
དག་ཤིན་ཏུ་གསལ་བར་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས། སྣང་
བ་བདེན་པར་མེད་པ་འདིས། །སྣང་བ་བདེན་གྲུབ་མཐའ་དེ་དང༌། །སྣང་བ་
གཏན་མེད་མཐའ་གཉིས་སེལ། །གཏན་མེད་མཐའ་དེ་སེལ་ནུས་ཏེ། །སྣང་བ་
བདེན་པར་མེད་པ་ཡི། །སྟོང་གཞི་ཆོས་ཅན་སྣང་བ་དེ། །ཡོད་པའི་ཕྱིར་ན་མེད་
མཐའ་སེལ། །རྒྱུ་མཚན་འདི་དག་ཕྱིར་ན་ནི། །སྣང་ལས་སྟོང་པ་སྐྱེས་པ་འདྲ། །
སྟོང་ ལས་ སྣང་ བ་ སྐྱེས་ པ་འདྲ། །ཞེས་དང་། དེ་ བཞིན་ སྣང་བ་ སྟོང་ཕྱོགས་
བལྟས། །སྣང་བ་བདེན་པར་མེད་པ་དེ། །སྣང་བ་ལས་ནི་སྐྱེས་པ་འདྲ། །སྣང་
བའི་ཕྱོགས་ནས་བལྟས་ན་ནི། །སྣང་བ་སྐྱེ་འགག་བྱེད་པ་དེ། །སྣང་བ་རང་
བཞིན་མེད་པ་ལས། །སྣང་བར་སྐྱེས་པ་ཁོ་ན་འདྲ། །ཀུན་རྫོབ་བདེན་པ་ཐབས་
སུ་གྱུར་པ་དང༌། །དོན་དམ་བདེན་པ་ཐབས་བྱུང་གྱུར་པ་སྟེ། །ཐ་སྙད་ལ་ནི་མ་
བརྟེན་པར། །དམ་པའི་དོན་ནི་རྟོགས་མི་ནུས། །སྣང་བའི་ངང་ནས་ སྟོང་པ་
རྙེད། །ཅེས་ གསུངས་ པ་ལྟར། མཆོད་ ཡུལ་ དང་མཆོད་ རྫས་ལ་སོགས་ པའི་
སྣང་བ་འདི་ཐམས་ཅད་ཐོག་མར་སྟོང་པའི་རྣམ་འགྱུར་དུ་འཆར་བ་ལ་བསླབ། །
དེར་ཤར་བ་ན་སྟོང་པ་ཉིད་དང་དབྱེར་མི་ཕྱེད་པའི་བདེ་བ་ཆེན་པོའི་རྣམ་
འགྱུར་དུ་འཆར་བ་ལ་བསླབ་སྟེ། བདེ་ཆེན་ལྷན་ཅིག་སྐྱེས་པའི་ཡེ་ཤེས་ཉིད་
རྣམ་པ་མཆོད་རྫས་སོགས་དེ་དང་དེར་སྣང་བ་ཡིན་པར་མོས་པ་བརྟན་པོ་བྱའོ། །
འདི་ནི་བླ་མེད་ཀྱི་སྙིང་པོའི་ཡང་སྙིང་པོ་གྲུབ་ཆེན་རྣམས་ཀྱི་ཐུགས་དམ་གྱི་
མཐིལ། མྱུར་དུ་ འཚང་ རྒྱ་ བའི་ མྱུར་ ལམ་ མཆོག་ ཡིན་ པར་ གསུངས་ཤིང་།
- 102 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བདག་ལྟ་བུའི་བླུན་རྨོངས་རྣམས་ལ་རྒྱུད་ལ་འཆར་བ་ལྟ་ཞོག །གོ་ཡུལ་རྙེད་
པའང་ཤིན་ཏུ་དཀའ་ཡང་། རྗེ་རྒྱལ་བ་གཉིས་པའི་སྙན་བརྒྱུད་དང་ལན་ཅིག་
མཇལ་བའི་སྐབས་འདིར་བློས་མི་དོར་བར་ཚིག་རྗེས་འབྲང་བའི་གོ་བ་དང༌།
མོས་བློ་ཙམ་གྱི་སྒོ་ནས་ཀྱང་བག་ཆགས་ཅི་ཐེབས་བྱ་གསུངས་སོ། །དེ་ལྟར་
བསམས་ནས་ཆུ་བཞི་འབུལ་བ་ནི། གཞུང་ལས། སྐྱབས་མགོན་རྗེ་བཙུན་བླ་
མ་འཁོར་ བཅས་ ལ། །སྣ་ཚོགས་མཆོད་སྤྲིན་རྒྱ་ མཚོ་ འབུལ་བ་ནི། །བཀོད་
ལེགས་རིན་ཆེན་འོད་འབར་སྣོད་ཡངས་ལས། །དག་བྱེད་བདུད་རྩིའི་ཆུ་བཞི་
དལ་གྱིས་འབབ། །ཅེས་གསུངས་ཏེ། དམིགས་པ་ཡིད་ལ་བྱ་ཚུལ་ནི། རང་གི་
སྙིང་ག་ནས་མཆོད་པའི་ལྷ་མོ་མཆོད་ཡོན་ཐོགས་པ་དཔག་ཏུ་མེད་པ་སྤྲོས་ཏེ་
ཚོགས་ཞིང་རྣམས་ཀྱི་ཕྱག་ཏུ་འབུལ། དེ་ལྟར་ཕུལ་བས་ཐུགས་རྒྱུད་ལ་ཟག་
མེད་ཀྱི་བདེ་བ་ཁྱད་པར་ཅན་འཁྲུངས་པའི་མོས་པ་བྱ་ཞིང་མཆོད་པ་རྣམས་
རང་ གི་ སྙིང་ གར་ བསྡུ། དེ་ བཞིན་ དུ་ ཞབས་ བསིལ། ཞལ་ བསིལ། བསང་
གཏོར་རྣམས་ལའང་རིམ་པ་བཞིན་མཆོད་ལྷ་སྤྲོས་ནས་འབུལ་ཞིང་། མཆོད་པ་
ཚར་བ་དང་མཆོད་ལྷ་སྙིང་གར་བསྡུ། དེ་ཡང་ཞབས་བསིལ་ནི་ཞབས་འཁྲུ་བ་
དང༌། ཞལ་བསིལ་ནི་ཞལ་འཁྲུ་བ་དང་། བསང་གཏོར་ནི་སྐུ་ལ་འཐོར་བའོ། །
ཆུ་བཞི་འབུལ་བའི་ཚུལ་འདི་དག་ནི་རྗེ་ཐམས་ཅད་མཁྱེན་པས་གསང་བདེ་
འཇིགས་གསུམ་གྱི་དཀྱིལ་ཆོག་རྣམས་སུ། དག་ཅིང་དྲི་མེད་ཡིད་འོང་བའི། །
སྔགས་ཀྱི་མཆོད་ཡོན་མཆོག་འདི་དག །བདག་གིས་དད་པས་འབུལ་ལགས་
ཀྱིས། །བཞེས་ ནས་ བདག་ ལ་ བཀའ་ དྲིན་ སྩོལ། །ཅེས་ སོགས་ ཀྱི་ ཆུ་ བཞི་
འབུལ་ཚུལ་མཛད་པ་དེ་དག་གི་དོན་བསྡུས་ནས་བཀོད་པར་སྣང་ངོ༌། །དེ་ཡང་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བཤད་རྒྱུད་རྡོ་ རྗེ་ ཕྲེང་བ་ལས། དེ་ནས་ རང་ལྷའི་རྣལ་འབྱོར་གྱིས། །མཆོད་
ཡོན་སྣོད་དུ་མཆོད་པར་བྱ། །ཞེས་དང་། མཆོད་ཡོན་མེ་ཏོག་སོགས་ཀྱི་མཆོད། །
ཅེས་གསུངས། མཆོད་ཡོན་གྱི་རྫས་ནི། དཀྱིལ་ཆོག་རྡོ་རྗེ་ཕྲེང་བ་ལས། ཞི་བ་
ལ་ ནས་ དང༌། འོ་མ་དང༌། མེ་ ཏོག་ དཀར་ པོ་དང༌། ཀུ་ཤ་དང༌། ཏིལ་ དང༌།
འབྲས་ཡོས་དང༌། བདུད་རྩི་དང་བཅས་པའི་དྲི་དཀར་པོའི་ཆུ་རྣམས་དགོས་
པར་གསུངས་ཏེ། དེ་དག་ལ་ནི་མཆོད་ཡོན་གྱི་རྫས་བདུན་དུ་གྲགས་སོ། །རྒྱས་
པ་དང་། དབང་དང་། མངོན་སྤྱོད་རྣམས་ལ་མི་འདྲ་བའི་ ཁྱད་ པར་དང་། ཆུ་
བཞི་བསྒྲུབ་པའི་ཚུལ་དང་། འབུལ་བའི་ཚེ་སྔགས་དང་ཕྱག་རྒྱ་ཇི་ལྟར་བྱ་བའི་
ཚུལ་རྣམས་ཞིབ་ཏུ་བཀོད་ན་མངས་སུ་དོགས་པས་གཞན་དུ་ཤེས་པར་བྱ་ཞིང་།
འདིར་གལ་ཆེ་བའི་དོན་ཅུང་ཟད་བཤད་ན། དག་བྱེད་ཅེས་པ་ལ་ཐུན་མོང་བ་
དང༌། ཐུན་མོང་མ་ཡིན་པ་གཉིས་ལས། ཐུན་མོང་བ་ནི་སྤྱིར་ཆུ་ལ་དག་བྱེད་
པ་ཡིན་ལ། ཡན་ལག་བརྒྱད་ནི། བསིལ་དང་ཞིམ་དང་ཡང་དག་འཇམ། །དང་
བ་དང་ནི་དྲི་མི་ང་། །འཐུང་ན་ལྟོ་ལ་མི་གནོད་དང་། །མགྲིན་པ་ལ་ཡང་མི་
གནོད་པའོ། །ཞེས་གསུངས་པ་ལྟར། བསིལ་བ། ཞིམ་པ། འཇམ་པ། ཡང་བ།
དང་བ། དྲི་ང་བ་མེད་པ། མགྲིན་པར་མི་གནོད་པ། འཐུང་ན་ལྟོ་བ་ལ་ཕན་
པའོ། །ཐུན་མོང་མིན་པ་ནི་ཐ་ལམ་གྱི་སྣང་ཞེན་གྱིས་དག་པ་སྟེ། དེ་ནི་རྒྱུད་སྡེ་
བཞིའི་ཐུན་མོང་པ་ཡིན་ལ། བླ་མེད་ཀྱི་ཐུན་མོང་མ་ཡིན་པའི་དག་ཚུལ་ནི།
བདེ་བ་ཆེན་པོའི་ཡེ་ཤེས་ཀྱི་མི་མཐུན་པའི་ཕྱོགས་ཀྱིས་དག་པ་སྟེ། སྔགས་ཀྱི་
མཆོད་ཡོན་ཞེས་པའི་སྔགས་ཀྱང་དོན་དམ་པའི་སྔགས་བདེ་སྟོང་དབྱེར་མེད་
- 104 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ཀྱི་ཡེ་ཤེས་ལ་བྱེད་གསུངས་སོ། །དེ་ལྟར་ན་བདེ་སྟོང་དབྱེར་མེད་ཀྱི་ཡེ་ཤེས་དེ་
ཉིད་མཆོད་ཡོན་གྱི་གཟུགས་སུ་ཤར་བ་བླ་མ་ལྷ་ཚོགས་ལ་ཕུལ་བའི་ཚེ།
ཐུགས་རྒྱུད་ལ་བདེ་བ་ཆེན་པོའི་ཡེ་ཤེས་བསྐྱེད་ནུས་པ་དང༌། དོན་དམ་པར་བླ་
མ་ལྷ་ཚོགས་ལ་དག་བྱ་གང་ཡང་མེད་ཀྱང༌། བདག་ཅག་ལས་སྒྲིབ་ཅན་རྣམས་
ཀྱི་སྣང་ངོར་སྙན་དང་ནག་ནོག་ལ་སོགས་པའི་དྲི་མ་ཐམས་ཅད་བདུད་རྩིའི་ཆུ་
དེ་རེག་པ་ཙམ་གྱིས་དག་པར་བསམ་པའོ། །ཆུ་གཞན་གསུམ་ལའང་དེ་བཞིན་
གཉིས་པ་ཉེར་སྤྱོད་རོལ་མོ་དང་བཅས་པ་འབུལ་བ་ནི། སྡོང་པོ་སིལ་
མ་ཕྲེང་བ་སྤེལ་ལེགས་པ། །མཛེས་པའི་མེ་ཏོག་ས་དང་བར་སྣང་གང་། །དྲི་
ཞིམ་ སྤོས་ ཀྱི་ དུད་ པ་ བེཌཱུརྱའི། །དབྱར་ སྐྱེས་ སྔོན་ པོའི་ སྤྲིན་ གྱིས་ ལྷ་ ལམ་
འཁྲིགས། །ཉི་ཟླ་ནོར་བུ་རབ་འབར་སྒྲོན་མེའི་ཚོགས། །སྟོང་གསུམ་མུན་སེལ་
འོད་ཟེར་རྩེ་དགའ་རྒོད། །ག་པུར་ཙན་དན་གུར་ཀུམ་དྲིས་བསྒོས་པའི། །སྤོས་
ཆུའི་མཚོ་ཆེན་ཁོར་ཡུག་ཀུན་ནས་འཁྱིལ། །རོ་བརྒྱའི་བཅུད་ལྡན་བཟའ་བཅའ་
བཏུང་བ་དང་། །ལྷ་དང་མི་ཡི་ཞལ་ཟས་ལྷུན་ ཕོར་ སྤུངས། །སྣ་ཚོགས་རོལ་
མོའི་བྱེ་བྲག་མཐའ་ཡས་ལས། །བྱུང་བའི་གདངས་སྙན་འགྱུར་བས་ས་གསུམ་
འགེངས། །ཞེས་གསུངས་ཏེ། དམིགས་པ་ཡིད་ལ་བྱེད་ཚུལ་ནི། རང་གི་སྙིང་
ག་ནས་མཆོད་པའི་ལྷ་མོ་མེ་ཏོག་ཐོགས་པ་བསམ་གྱིས་མི་ཁྱབ་པ་སྤྲོས་ཏེ་བླ་
མ་ལྷ་ཚོགས་རྣམས་ལ་ཕུལ་བས། ལོངས་སྐུའི་ཆ་བྱད་ཅན་རྣམས་ལ་དབུ་ལ་
མེ་ཏོག་གི་ཕྲེང་བ་དང་། ཚོགས་ཞིང་ཐམས་ཅད་ཀྱི་སྟེང་གི་བར་སྣང་ལ་མེ་
ཏོག་གི་ཚོགས་རྣམས་བླ་བྲེ་ལྟ་བུ་དང་། ཕྲེང་བ་སྤེལ་བའི་དོ་ཤལ་དང་། སིལ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མ་སྣ་ཚོགས་གཅལ་དུ་བཀྲམ་པ་ཕྱོགས་ཐམས་ཅད་དུ་ཁྱབ་པ་དང་། མེ་ཏོག་དེ་
དག་འོད་འཕྲོ་ཞིང་དྲི་ཞིམ་པ་དང༌། མེ་ཏོག་གི་བླ་བྲེ་དང་། ཕྲེང་བ་བར་སྣང་ལ་
འཕྱང་བ་རྣམས་རླུང་གིས་བསྐྱོད་པ་ལས་ཆོས་ཀྱི་སྒྲ་དབྱངས་སྒྲོགས་ཅིང་། དྲི་
བཟང་པོའི་ངད་ཀྱིས་ཕྱོགས་ཐམས་ཅད་དུ་ཁྱབ་པར་བྱེད་པ་སོགས་མདོ་སྡེ་
ཕལ་པོ་ཆེ་ལས་འབྱུང་བ་ལྟར་བསམ་ཞིང་། མཆོད་པ་ཚར་ནས་མཆོད་པའི་ལྷ་
མོ་རྣམས་སྙིང་གར་བསྡུ། དེ་བཞིན་དུ་བདུག་སྤོས་འབུལ་བའི་ཚེ་རང་གི་སྙིང་
ག་ནས་མཆོད་པའི་ལྷ་མོ་དཔག་ཏུ་མེད་པ་སྤྲོས་ཏེ། བདུག་སྤོས་ཀྱི་སྣོད་གསེར་
དང་དངུལ་དང་ཨིནྡྲ་ནཱི་ལ་ལ་སོགས་པ་རིན་པོ་ཆེའི་སྣོད་ཆེན་པོ་རྣམས་སུ། ཨ་
ཀ་རུ་དང་དུ་རུ་ཀ་ལ་སོགས་པ་སྤོས་སྣ་གཅིག་པ་དང་སྦྱར་མ་སྣ་ཚོགས་སྦར་
བའི་སྤོས་ཀྱི་དུད་པ་དབྱར་དུས་ཀྱི་ཆུ་འཛིན་བཞིན་དུ་ནམ་མཁའི་ཁམས་ཀུན་
ཡོངས་སུ་གང་བ་བླ་མ་ལྷ་ཚོགས་རྣམས་ལ་ཕུལ་བས། དྲི་བཟང་པོ་དེ་དག་
ཤངས་ལ་རེག་པ་ཙམ་གྱིས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་
བསྐྱེད་དེ་མཆོད་པས་མཉེས་པར་བྱས་ནས་མཆོད་ལྷ་རྣམས་སྙིང་གར་བསྡུ།
སྣང་གསལ་འབུལ་བའི་ཚེ་རང་གི་སྙིང་ག་ནས་མཆོད་ལྷ་དཔག་ཏུ་མེད་པ་སྤྲོས།
མར་མེའི་སྣོད་རིན་པོ་ཆེ་ལས་གྲུབ་པ་ཡངས་ཤིང་རྒྱ་ཆེ་བ་སྣ་ཚོགས་སུ་མར་མེ་
འོད་འཕྲོ་བ་གྲངས་མེད་པ་དང་། ཉི་མ་དང་ཟླ་བ་དང་ནོར་བུ་རིན་པོ་ཆེ་དབང་
གི་རྒྱལ་པོ་ལ་སོགས་པ་བསམ་ལས་འདས་པ་ནམ་མཁའི་དབྱིངས་ཐམས་ཅད་
གང་བ། འོད་ཀྱིས་འཇིག་རྟེན་ཐམས་ཅད་ཀྱི་མུན་པ་སེལ་བ། ས་འོག་དང་
གླིང་བར་གྱི་མུན་པ་རྣམས་ཀྱང་བསལ་ཏེ། འཇིག་རྟེན་ཐམས་ཅད་འོད་ཀྱིས་
ལྷང་ངེར་བྱེད་པ། ནོར་བུ་རིན་པོ་ཆེ་དེ་དག་དང་། སྒྲོན་མེ་དེ་དག་གི་འོད་ཟེར་
- 106 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཕན་ཚུན་དུ་འཁྱུད་པ་རྩེ་དགའ་བྱེད་པ་ལྟ་བུ་དང་། འོད་ཟེར་ཀྱི་དྲ་བ་འཁྲིགས་
པ་ལས་འཁོར་ལོ་དང་གཡུང་དྲུང་དང་དཔལ་བེའུ་ལ་སོགས་པ་བཀྲ་ཤིས་པའི་
རི་མོ་སྣ་ཚོགས་དང༌། གདུགས་དང་རྒྱལ་མཚན་ལ་སོགས་པ་སྣ་ཚོགས་སུ་སྣང་
བ་དེ་དག་སྤྱན་གྱིས་གཟིགས་པ་ཙམ་གྱིས་ཐུགས་རྒྱུད་ལ་ཟག་མེད་ཀྱི་བདེ་བ་
ཁྱད་པར་ཅན་བསྐྱེད་པར་བསམས་ནས་མཆོད་ལྷ་རྣམས་སྙིང་གར་བསྡུ། དྲི་
ཆབ་འབུལ་བའི་ཚེ་རང་གི་སྙིང་ག་ནས་མཆོད་ལྷ་དཔག་མེད་སྤྲོས་ཏེ། རིན་པོ་
ཆེའི་སྣོད་ཡངས་ཤིང་རྒྱ་ཆེ་བ་རྣམས་སུ། ག་བུར་དང་། ཙན་དན་དང་། གུར་
ཀུམ་དང༌། ཛཱ་ཏི་ལ་སོགས་པ་དྲི་བཟང་སྦྱར་བའི་སྤོས་ཆུ་རྒྱ་མཚོ་ཆེན་པོ་ལྟར་
འཁྱིལ་བ་བླ་མ་ལྷ་ཚོགས་རྣམས་ཀྱི་ཐུགས་ཀ་ལ་སོགས་པར་དྲི་ཆབ་ཕུལ་བས་
ནམ་མཁའི་ཁམས་ཐམས་ཅད་དྲི་བཟང་པོའི་ངད་ཀྱིས་འགེངས་ཤིང་། དེ་ལ་
བརྟེན་ནས་བླ་མ་ལྷ་ཚོགས་རྣམས་ཀྱི་ཐུགས་རྒྱུད་ལ་ཟག་མེད་ཀྱི་བདེ་ཆེན་
སྐྱེས་པས་མཆོད་པས་མཉེས་པར་བསམས་ནས་མཆོད་ལྷ་རྣམས་སྙིང་གར་
བསྡུ། ཞལ་ཟས་འབུལ་བའི་ཚེ་རང་གི་སྙིང་ག་ནས་མཆོད་ལྷ་དཔག་མེད་སྤྲོས།
རིན་པོ་ཆེའི་སྣོད་ཡངས་ཤིང་རྒྱ་ཆེ་བ་དཔག་ཏུ་མེད་པར་ལྷ་ཡུལ་གྱི་བདུད་རྩི་
རྣམས་དང་། མི་ཡུལ་ན་ཡོད་པའི་བཟའ་བཅའི་ཁྱད་པར་ཡིད་དུ་འོང་བ་ཐམས་
ཅད་བསྡུས་ཏེ་ལྷུན་པོ་ལྟར་དུ་སྤུངས་པ་བླ་མ་ལྷ་ཚོགས་རྣམས་ལ་ཕུལ་བས།
ལྗགས་འོད་ཟེར་གྱི་སྤུ་གུས་ཞལ་ཟས་དེའི་བཅུད་རྣམས་བཞེས་པས་ཐུགས་ལ་
ཟག་མེད་ཀྱི་བདེ་བ་ཁྱད་པར་ཅན་བསྐྱེད་དེ་མཆོད་པས་མཉེས་པར་བསམས་
ལ་མཆོད་ལྷ་རྣམས་སྙིང་གར་བསྡུ། འདིར་བཟའ་བ་ནི་ཕྱེ་དང་འབྲས་ཆན་དང་
ཤ་ལ་སོགས་པ་ཡིན་ལ། བཅའ་བ་ནི་ཁམ་བུ་དང་སྟར་ཁ་དང་རྒུན་འབྲུ་ལ་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སོགས་པ་རྣམས་སོ། །ཚིག་རིས་གཞན་རྣམས་གོ་སླ་ཞིང་། རོ་བརྒྱ་ཞེས་པ་ནི།
མངར་བ། སྐྱུར་བ། བསྐ་བ། ཁ་བ། ཚ་བ། ལན་ཚྭ་བ་སྟེ་རྩ་བའི་རོ་དྲུག །དེ་
རེ་རེ་ལའང་མངར་བའི་མངར་བ་སོགས་དྲུག་དྲུག་ཏུ་ཕྱེ་བས་སོ་དྲུག །དེ་རེ་རེ་
ལའང་དམན་པ་དང་འབྲིང་དང་མཆོག་གསུམ་གསུམ་དུ་ཕྱེ་བས་རོ་བརྒྱ་དང་
བརྒྱད་ཡོད་པ་ལ་བཤད་དོ། །རོལ་མོ་འབུལ་བ་ནི་རང་གི་སྙིང་ག་ནས་མཆོད་
པའི་ལྷ་མོ་སིལ་སྙན་དང༌། པི་ཝང་དང༌། གླིང་བུ་དང་དུང་ལ་སོགས་པ་རོལ་
མོའི་བྱེ་བྲག་སྣ་ཚོགས་ཐོགས་པ་དཔག་ཏུ་མེད་པ་སྤྲོས་ནས་གླུ་གར་བྱེད་ཅིང་
རོལ་ མོ་ རྣམས་ བརྡུངས་ པས། ནམ་ མཁའི་ ཁམས་ ཐམས་ ཅད་ རོལ་ མོའི་
དབྱངས་ཀྱིས་འགེངས་ཤིང་། སྒྲ་དབྱངས་དེ་དག་ལས་བླ་མ་ལྷ་ཚོགས་རྣམས་
ཀྱི་ཐུགས་རྗེ་བསྐུལ་བ་དང༌། རིགས་དྲུག་གི་སེམས་ཅན་ཐམས་ཅད་ལ་ཆོས་
ཀྱི་སྒྲ་དབྱངས་རང་རང་གི་སྐད་དུ་སྒྲོགས་པ་ལ་སོགས་པ་རྒྱ་ཆེ་རོལ་པ་སོགས་
མདོ་སྡེ་རྣམས་ནས་ཇི་ལྟར་འབྱུང་བ་ལྟར་བསམས་ནས་ཕུལ་བས་བླ་མ་ལྷ་
ཚོགས་རྣམས་ཀྱི་ཐུགས་རྒྱུད་ལ་ཟག་མེད་ཀྱི་བདེ་བ་ཆེན་པོ་བསྐྱེད་ཅིང་། བདེ་
བ་དེ་གནས་ལུགས་སྟོང་པ་ཉིད་ལ་ཆུ་ལ་ཆུ་བཞག་བཞིན་དུ་དབྱེར་མེད་དུ་
ཞུགས་ པས་བླ་ན་མེད་ པའི་མཆོད་པས་མཉེས་པར་བསམས་ལ་མཆོད་ལྷ་
རྣམས་སྙིང་གར་བསྡུ། འདིར་མཆོད་པ་རེ་རེ་ནས་མཆོད་ལྷ་སྤྲོ་ཞིང་བསྡུ་བ་ནི།
འདུས་པའི་རྩ་རྒྱུད་ལས། བརྗོད་ནས་རྡོ་རྗེ་སྤྲོ་བ་ནི། །རྫོགས་ནས་རབ་ཏུ་བསྡུ་
བར་བྱ། །ཞེས་གསུངས་པའི་དོན་ཏེ། འདི་ལ་ནི་རྫོགས་རིམ་གྱི་ལམ་མཐོན་པོ་
རྣམས་མྱུར་དུ་རྒྱུད་ལ་སྐྱེ་བའི་རྟེན་འབྲེལ་ཁྱད་པར་ཅན་ཡོད་གསུངས་སོ། །
མཆོད་པ་འབུལ་ཚུལ་དེ་དག་ནི་འདུས་པའི་རྩ་རྒྱུད་ལེའུ་བརྒྱད་པ་ལས་བླ་མ་
- 108 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལྷ་ཚོགས་ལ་མེ་ཏོག་སོགས་ཀྱིས་མཆོད་པར་གསུངས་པ་ལྟར། བཤད་རྒྱུད་རྡོ་
རྗེ་ཕྲེང་བ་ལས། འཇམ་དཔལ་རྡོ་རྗེ་སྤྱན་དྲང་བྱ། །དཀྱིལ་འཁོར་བ་དང་ཡང་
དག་ལྡན། །དཀྱིལ་འཁོར་དབུས་སུ་སྤྱན་དྲང་བ། །རང་གི་གདན་གྱི་དབྱེ་བ་
ལ། །བཞུགས་ཤིང་ཡང་དག་མཆོད་པར་བྱ། །རང་རང་ སྔགས་དང་ རིམ་ཇི་
བཞིན། །ལྷ་ཡི་མེ་ཏོག་སོགས་ཀྱིས་མཆོད། །འཁོར་ལོ་མཆོག་ནི་མཆོད་པར་
བྱ། །ཞེས་གསུངས་ ཤིང་། འདིའི་དོན་ལྟར་རྗེ་ཐམས་ཅད་མཁྱེན་པས་གསང་
འཇིགས་གཉིས་ཀྱི་དཀྱིལ་ཆོག་རྣམས་སུ། ལྷ་ཡིས་མེ་ཏོག་དམ་པ་འདིས། །
དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་
ལ། །མགོན་པོ་མཆོད་པ་འདི་བཞེས་ཤིག །ཅེས་སོགས་ཉེར་སྤྱོད་རོལ་མོ་དང་
བཅས་པ་འབུལ་ཚུལ་གསུངས་པ་ལྟར་ཡིན་ཞིང་། ལྷ་ཡི་མེ་ཏོག་ཅེས་པ་ཐུན་
མོང་བ་ལྟར་ན་ལྷ་རྫས་ཀྱི་མེ་ཏོག་དང་། ཐུན་མོང་མིན་པ་ནི་ངེས་དོན་གྱི་ལྷ་
བདེ་སྟོང་དབྱེར་མེད་ཀྱི་ཡེ་ཤེས་མེ་ཏོག་གི་རྣམ་པར་ཤར་བ་ལ་བྱེད་གསུངས་
སོ། །ཉེར་སྤྱོད་རོལ་མོ་དང་བཅས་པ་འདི་དག་འབུལ་བའི་ཚེ་སྔགས་དང་ཕྱག་
རྒྱ་དང་བཅས་ཏེ་འབུལ་བར་རྒྱུད་ལས་གསུངས་ཤིང་། རྗེ་ཐམས་ཅད་མཁྱེན་
པས་བདེ་ གསང་ འཇིགས་ གསུམ་ གྱི་དཀྱིལ་ཆོག་ཏུ་ཡང་ དེ་ ལྟར་ གསུངས།
འདིར་སྔགས་ལ་སོགས་པ་མ་མཛད་པ་ནི་བདག་ལྟ་བུའི་བླུན་རྨོངས་རྣམས་
ཀྱིས་གཟུང་སླ་བའི་ཕྱིར་དུ་བསྡུས་ནས་མཛད་ཅིང་། དུས་ཁྱད་པར་ཅན་ལ་བླ་
མ་མཆོད་པའི་སྒོ་ནས་ཚོགས་མཆོད་བྱ་བ་དང༌། རིམ་པ་གཉིས་ཀྱི་ཁྲིད་བྱེད་
པའི་སྐབས་བླ་མ་མཆོད་པའི་སྒོ་ནས་ཚོགས་མཆོད་བྱ་བ་ལ་སོགས་པའི་ཚེ་
རྡོར་དྲིལ་བཟུང་ནས་ཉེར་སྤྱོད་སོ་སོའི་ཕྱག་རྒྱ་དང་བཅས་མཛད་རྒྱུན་ཡོད་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དོ། །འདིར་བཀོད་པའི་ཉེར་སྤྱོད་རོལ་མོ་དང་བཅས་པའི་ཚིག་འདི་དག་ནི་
གསང་འདུས་དང་བདེ་མཆོག་གི་མཆོད་ཕྲེང་རྣམས་ཀྱི་གནད་བསྡད་པར་མངོན་
ཞིང་། དེ་ལ་ལྷ་ཡི་མེ་ཏོག་ཅེས་སོགས་གོང་དུ་སྨོས་པ་ལྟར་དང༌། ཏིང་འཛིན་
པིར་གྱིས་བྲིས་པའི་སྨིན་ལེགས་གཟུགས། །འཁྲི་ཤིང་གཞོན་ནུ་བཞིན་དུ་ལུས་
ཕྲ་ཞིང་། །བཞིན་རས་རྒྱས་པས་ཟླ་བའི་མཛེས་པ་འཕྲོག །ཨུཏྤལ་སྔོན་པོའི་
མིག་ཅན་མཆུ་སྒྲོས་དམར། །སྤེལ་ལེགས་མེ་ཏོག་ཕྲེང་བ་འཛིན་མཛད་མ། །
འདོད་པའི་བདེ་བ་ཆགས་པ་མང་སྤྲུལ་ཏེ། །དཀྱིལ་འཁོར་པ་རྣམས་དགྱེས་པ་
བསྐྱེད་པའི་ཕྱིར། །ཉེར་སྐྱོད་ལྷ་མོའི་བདེ་བས་མཆོད་པར་བྱ། །ཞེས་དང་། དེ་
བཞིན་དུ་མེ་ཏོག་གི་གནས་སུ། དྲི་ཞིམ་བདུག་པའི་སྤོས་སྣོད་འཛིན་མཛད་མ། །
རིན་ཆེན་འོད་འབར་སྣང་གསལ་འཛིན་མཛད་མ། །སྟོང་གསུམ་ངད་ལྡང་དྲི་
མཆོག་འཛིན་མཛད་མ། །རོ་བརྒྱ་ལྡན་པའི་ཞལ་ཟས་འཛིན་མཛད་མ། །ཞེས་
དང༌། ཡིད་འོང་རོལ་མོའི་ཆ་བྱད་མཐའ་ཡས་ལས། །བྱུང་བའི་གདངས་སྙན་
མི་འདྲ་དུ་མ་ཅན། །ཐོས་པས་ལུས་སེམས་གདུང་བ་ཞི་བྱེད་པ། །སྣ་ཚོགས་
རོལ་མོའི་སྒྲ་ཡིས་མཆོད་པར་བྱ། །ཞེས་གསུངས་པ་རྣམས་ཀྱི་དོན་བསྡུས་པ་
ཡིན་ལ། ཏིང་འཛིན་པིར་ལེགས་མའི་མཆོད་ཕྲེང་འདི་ནི་དགའ་ལྡན་རྣམ་པར་
རྒྱལ་བའི་གླེང་འདེབས་པའི་ཚེ་གནས་གསུམ་གྱི་མཁའ་འགྲོ་མ་རྣམས་ཀྱིས་
དབྱངས་སུ་བསྒྲགས་པ། རྗེས་ཐམས་ཅད་མཁྱེན་པས་བདེ་མཆོག་གི་མཆོད་
ཕྲེང་དུ་འགོད་པར་མཛད་པ་ཡིན་གསུངས། བླ་མ་ལྷ་ཚོགས་རྣམས་ལ་ཐུགས་
ལ་རྟོགས་པ་གསར་དུ་བསྐྱེད་དགོས་པ་དང༌། སྔར་མེད་ཀྱི་བདེ་ཆེན་གསར་དུ་
བསྐྱེད་དགོས་གང་ཡང་མེད་ཀྱང་། སྒྲུབ་པ་པོ་རང་ཉིད་ཚོགས་རྫོགས་པའི་
- 110-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཕྱིར་ཟག་མེད་ཀྱི་བདེ་བ་ཁྱད་པར་ཅན་གོང་ནས་གོང་དུ་འཕེལ་བར་བསམ་
དགོས་པ་ཡིན་ནོ། །གོང་དུ་བཤད་པ་དེ་དག་ནི་ཕྱིའི་ཉེར་སྤྱོད་འབུལ་ཚུལ་ཡིན་
ལ། ནང་གི་ཉེར་སྤྱོད་འབུལ་ཚུལ་ནི་བཤད་རྒྱུད་རྡོ་རྗེ་ཕྲེང་བའི་ལེའུ་ལྔ་བཅུ་ང་
དྲུག་པ་ལས། དེ་བཞིན་ཕྱི་དང་ནང་དང་ནི། །གཉིས་ཀ་ཡང་ནི་མི་དམིགས་པ། །
གཟུགས་ལ་གསུམ་དུ་བྱས་ནས་ནི། །ལྷ་རྣམས་ལ་ནི་དབུལ་བར་བྱ། །ཡུལ་ནི་
ལྔ་ནི་ངེས་གནས་ཏེ། །རྒྱུད་ལྔ་ངེས་པར་འབྱུང་བ་ནི། །རྨི་ལམ་རླུང་དང་ལྡན་པ་
རུ། །འདོད་པ་ལྔ་རྣམས་སྤྱོད་པར་བྱེད། །དབང་པོ་གང་དང་གང་ལམ་གྱིས། །
སྒྲུབ་པ་པོ་ནི་ཡུལ་འཐོབ་བོ། །དེ་དག་ཐམས་ཅད་ཐུགས་རྗེ་ཆེ། །མཉེས་པའི་
ཕྱིར་ནི་དབུལ་བར་བྱ། །ཡང་དག་དགའ་བའི་མེ་ཏོག་གིས། །རྡོ་རྗེ་ཉི་མ་པདྨ་
འབྱུང་། །མེ་ཏོག་བདག་ཉིད་ལ་མཆོད་པ། །རྡོ་རྗེ་གསུམ་གྱི་དམ་ཚིག་མཆོག །
རྣམ་རྟོག་ཚུལ་ཡུལ་མ་ཡིན་ཞིང་། །དེ་ལྟར་གཏུམ་མོའི་མེ་ཡིས་ནི། །ངེས་པར་
བསྲེགས་པ་དེ་ནི་སྤྲོས། །ཐུགས་ཀྱི་རྡོ་རྗེ་ལ་ནི་དབུལ། །ཞེས་གསུངས་པའི་
དོན་རྗེ་ཐམས་བཅད་མཁྱེན་པས་རྡོ་རྗེ་དབྱངས་སུ་མཛད་པ་ནི། གསང་བའི་
འཁོར་ལོ་ཨིནྡྲ་ནཱི་ལ་ལྟར། །ཤིན་ཏུ་སྔོ་བའི་རྡོ་རྗེའི་བུང་བ་ཡིས། །བསྐྱོད་པའི་
པདྨོ་ལས་འོངས་མེ་ཏོག་ དམར། །མི་བསྐྱོད་རྡོ་ རྗེའི་ ལྷ་ ཚོགས་ མཉེས་ ཕྱིར་
འབུལ། །སྤྲུལ་པའི་འཁོར་ལོ་གཏུམ་མོའི་མེས་བསྲེགས་པས། །ཡིད་འོང་དྲི་
ཡི་ངད་ལྡང་ག་པུར་སྤོས། །ཉམས་སུ་མྱོང་བས་ཡིད་ རབ་ཚིམ་བྱེད་པ། །མི་
བསྐྱོད་ རྡོ་ རྗེའི་ ལྷ་ ཚོགས་མཉེས་ ཕྱིར་ འབུལ། །ཆོས་ ཀྱི་ འཁོར་ ལོའི་ དབུས་
གནས་བདེ་བའི་དངོས། །ཧཱུྃ་ཡིག་ཉི་མ་གསལ་བའི་འོད་ཟེར་ཅན། །མི་ཤེས་
མུན་འཇོམས་སྔགས་ཀྱི་མར་མེ་འདི། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་
- 1
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འབུལ། །བདེ་ཆེན་འཁོར་ལོའི་དབུས་ན་ལེགས་གནས་པ། །ཀུན་ལྟར་དཀར་
དྲི་ཡི་བྱུག་པ་ཡིས། །ལུས་ཀུན་ཁྱབ་པས་བདེ་བའི་མཆོག་སྟེར་བ། །མི་བསྐྱོད་
རྡོ་རྗེའི་ལྷ་ཚོགས་མཉེས་ཕྱིར་འབུལ། །རྨི་ལམ་ཡུལ་ལ་རོལ་པ་ཇི་བཞིན་དུ། །
གང་གང་དབང་པོའི་ལམ་ནས་བྱུང་ནས་ནི། །དེ་དང་དེ་ཡི་ཡུལ་ལ་ལོངས་སྤྱོད་
ཟས། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །སྙོམས་འཇུག་དགའ་
བའི་རོལ་པ་ལས་བྱུང་བ། །མི་ཤིགས་ཡི་གེ་མཆོག་གི་རོལ་མོའི་སྒྲ། །ཨཱ་ལི་ཀཱ་
ལིའི་ གདངས་སུ་ཤར་བ་རྣམས། །མི་བསྐྱོད་ རྡོ་ རྗེའི་ ལྷ་ ཚོགས་ མཉེས་ ཕྱིར་
འབུལ། །ཞེས་གསུངས་པ་ལྟར། ནང་རྡོ་རྗེའི་ལུས་ལ་གནད་དུ་བསྣུན་པ་ལས་
རྫོགས་རིམ་གྱི་རྟོགས་པ་མཆོག་རྣམས་རྒྱུད་ལ་བསྐྱེད་པའི་ཚུལ་ཏེ། འདི་དག་
ནི་གསང་བ་ལས་ཀྱང་ཤིན་ཏུ་གསང་བ་རྣམས་སོ། །
གསུམ་པ་འདོད་ཡོན་འབུལ་བ་ནི། གཟུགས་སྒྲ་དྲི་རོ་རེག་བྱའི་དཔལ་
འཛིན་པའི། །ཕྱི་ནང་འདོད་ཡོན་ལྷ་མོས་ཕྱོགས་ཀུན་ཁྱབ། །ཅེས་པ་སྟེ། རང་
གི་སྙིང་ག་ནས་གཟུགས་ཀྱི་ལྷ་མོ་ཕྱག་ན་མེ་ལོང་དམར་པོ་ངོས་གཉིས་པ་
ཐོགས་པ། སྒྲའི་ལྷ་མོ་ཕྱག་ན་པི་ཝང་སྔོན་པོ་ཐོགས་པ། དྲིའི་ལྷ་མོ་ཕྱག་དྲིའི་
དུང་ཆོས་ཐོགས་པ། རོའི་ལྷ་མོ་ཕྱག་ན་བདུད་རྩིའི་ཞལ་ཟས་ཐོགས་པ། རེག་
བྱའི་ལྷ་མོ་ཕྱག་ན་ན་བཟའ་ཐོགས་པ་དཔག་ཏུ་མེད་པ་སྤྲོས་ཏེ། བླ་མ་ལྷ་
ཚོགས་རྣམས་ལ་འདོད་ཡོན་དེ་དང་དེ་དག་ཕུལ་ཏེ་ཐུགས་རྒྱུད་ལ་ཟག་མེད་ཀྱི་
བདེ་བ་ཁྱད་པར་ཅན་བསྐྱེད་ནས་མཆོད་ལྷ་རྣམས་སྙིང་གར་བསྡུ། མཆོད་པའི་
ལྷ་མོ་དེ་དག་ཐམས་ཅད་ཞལ་གཅིག་ཕྱག་གཉིས་མ་ཤིན་ཏུ་སྒེག་ཅིང་བཞིན་
འཛུམ་བག་དང་ལྡན་པ། ཟུར་གྱིས་བལྟ་བ་ལ་སོགས་པའི་རྣམ་འགྱུར་གྱིས་
- 112 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མཛེས་ པ། ལང་ཚོ་དར་ལ་བབ་ཅིང་ འདོད་ཡོན་ ལྔའི་དགའ་བས་ རོལ་པ།
གཟུགས་ཡིད་དུ་འོང་བ། གླུ་དབྱངས་སྙན་པ། ལྷན་ཅིག་སྐྱེས་པའི་དྲི་བཟང་བྲོ་
བ། ཤིན་ཏུ་མངར་བའི་ རོ་མཆོག་དང་ལྡན་པ། རེག་བྱ་འཇམ་པ། བླ་མ་ལྷ་
ཚོགས་རྣམས་ཀྱི་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་ནུས་
པ་ཤ་སྟག་ཏུ་བསམ་མོ། །ཉེར་སྤྱོད་དང་ཕྱི་ནང་གི་འདོད་ཡོན་རྣམས་སྔགས་ཀྱི་
ཐབས་མཁས་ཀྱི་སྒོ་ནས་འབུལ་ཚུལ་དེ་ལྟར་བྱས་པས་བསོད་ནམས་ཀྱི་ཚོགས་
རླབས་ཆེན་སྐད་ཅིག་རེ་རེར་གསོག་ནུས་པ་དང་། རྫོགས་རིམ་གྱི་རྟོགས་པ་
མཆོག་རྣམས་སྐྱེ་བའི་དགེ་རྩ་སྨིན་བྱེད་དུ་སོང་ནས་མྱུར་དུ་མཆོག་འགྲུབ་པ་ལ་
སོགས་པའི་ཕན་ཡོན་མཐའ་ཡས་པ་དཔལ་གསང་བ་འདུས་པའི་རྩ་རྒྱུད་ལེའུ་
བདུན་པ་དང་བརྒྱད་པ་རྣམས་ནས་གསུངས་ཤིང་། མཆོད་པ་དེ་དག་གི་ངེས་
དོན་ཁྱད་པར་ཅན་རྣམས་ནི་བཤད་རྒྱུད་རྡོ་རྗེ་ཕྲེང་བ་དང་། དགོངས་པ་ལུང་
སྟོན་སོགས་ལས་རྒྱ་ཆེར་གསུངས་སོ། །དེ་ལྟར་ཆུ་བཞིའི་ཉེར་སྤྱོད་འདོད་ཡོན་
རྣམས་འབུལ་བའི་ཚེ་མཆོད་པ་སྣ་རེ་ཙམ་མ་ཡིན་པར་དངོས་སུ་བཤམས་པ་
དང༌། ཡིད་ཀྱིས་སྤྲུལ་པའི་མཆོད་པ་དཔག་ཏུ་མེད་པ་དང་། ཕྱོགས་བཅུའི་ཞིང་
རབ་འབྱམས་ཀྱི་མཆོད་པ་རྣམས་ཀྱང་བློས་བསླངས་ཏེ། ཀུན་བཟང་མཆོད་
པའི་སྤྲིན་ཕུང་ བསམ་གྱིས་མི་ ཁྱབ་པས་ནམ་མཁའི་ཁམས་ཀུན་ཡོངས་སུ་
བཀང་སྟེ་འབུལ་བ་ཡིན་ལ། ནང་གི་འདོད་ཡོན་འབུལ་ཚུལ་ནི། རྗེ་ཐམས་ཅད་
མཁྱེན་ པས། འདོད་ པའི་ སྒྱུ་ རྩལ་ དྲུག་ ཅུ་ བཞི་ ལ་ མཁས། །ཡིད་ འཕྲོག་
གཟུགས་ མཛེས་ ལང་ ཚོའི་ དཔལ་ ཡོན་ ཅན། །པདྨ་ ཅན་ སོགས་ ཕྱག་ རྒྱའི་
གཟུགས་ མཆོག་རྣམས། །མི་བསྐྱོད་རྡོ་ རྗེའི་ལྷ་ཚོགས་མཉེས་ཕྱིར་འབུལ། །
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཟུར་གྱིས་བལྟ་ཞིང་འཛུམ་པའི་བཞིན་རས་ཅན། །དྲུག་ལྡན་ལ་སོགས་ཡང་
དག་གླུ་ལ་མཁས། །པདྨ་ཅན་སོགས་ཕྱག་རྒྱའི་གླུ་དབྱངས་མཆོག །མི་བསྐྱོད་
རྡོ་རྗེའི་ལྷ་ཚོགས་མཉེས་ཕྱིར་འབུལ། །ལྷན་ཅིག་སྐྱེས་དང་སྦྱར་བ་བཟང་པོའི་
དྲི། །གང་གི་ལུས་ལས་རྟག་ཏུ་རྣམས་འབྱུང་བ། །པདྨ་ཅན་སོགས་ཕྱག་རྒྱའི་དྲི་
མཆོག་རྣམས། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །གང་ཞིག་
མྱངས་པས་བྱང་ཆུབ་སེམས་འཇུ་བ། །བིམ་པ་ལྟར་དམར་མ་མཆུའི་སྦྲང་རྩི་
སོགས། །པདྨ་ཅན་སོགས་ཕྱག་རྒྱའི་རོ་མཆོག་རྣམས། །མི་བསྐྱོད་རྡོ་རྗེའི་ལྷ་
ཚོགས་མཉེས་ཕྱིར་འབུལ། །གསང་བའི་སྣ་རྩེ་ཕན་ཚུན་ཕྲད་པ་ཡི། །རེག་བྱ་
མྱོང་བས་གཏུམ་མོ་སྐུལ་བྱེད་པ། །པདྨ་ཅན་སོགས་ཕྱག་རྒྱའི་རེག་བྱ་མཆོག །
མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཞེས་པ་དང་། བདེ་མཆོག་གི་
མཆོད་ཕྲེང་དུ། རབ་འབྱམས་ཞིང་ན་ཇི་སྙེད་གཟུགས་མཆིས་པ། །ཡོངས་སུ་
གྱུར་པ་ལས་བྱུང་ལྷ་མོ་ནི། །བཞིན་རས་འཛུམ་ཞིང་སྐུ་ཡི་མཛེས་པ་སྟོན། །
གཟུགས་ཀྱི་རྡོ་རྗེ་མ་ཡི་མཆོད་པ་ཡིས། །གང་ཤར་གཟུགས་ཀྱི་སྣང་བ་ཐམས་
ཅད་ནི། །གཟུགས་ཀྱི་རྡོ་རྗེ་མར་ནི་ཤར་བའི་མཐུས། །མི་འགྱུར་བདེ་བ་ཆེན་
པོ་ རབ་ བསྩལ་ཏེ། །བདེ་ སྟོང་ མཆོག་ གི་ ཏིང་ འཛིན་ རྫོགས་ པར་ ཤོག །དེ་
བཞིན་དུ་འདོད་ཡོན་ལྷག་མ་རྣམས་ལའང་སྦྱར་ནས་གསུངས་པ་ལྟར་རོ། །
འདི་ནི་འདུས་པའི་རྩ་རྒྱུད་ལེའུ་བདུན་པ་ལས། གཟུགས་ལ་རྣམ་གསུམ་ཤེས་
བྱས་ ནས། །མཆོད་ པར་ བྱེད་ པས་ མཆོད་ པར་ བྱ། །དེ་ ཉིད་ བཅོམ་ ལྡན་ སྣ་
ཚོགས་ པ། །སངས་ རྒྱས་ རྣམ་ པར་ སྣང་ མཛད་ གཞི། །ཞེས་ སོགས་ དང༌།
གཟུགས་ སྒྲ་ རོ་ ལ་ སོགས་ པ་ ལ། རྟག་ཏུ་སེམས་ནི་ སྦྱར་ བར་ བྱ། །འདི་དེ་
- 114 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སངས་རྒྱས་ཐམས་ཅད་ཀྱི། །གསང་བའི་སྙིང་པོ་བཏུས་པའོ། །ཞེས་གསུངས་
པའི་དོན་བཤད་རྒྱུད་རྡོ་རྗེ་ཕྲེང་བར་བཀྲལ་བ་ལྟར། གཟུགས་ཐམས་ཅད་
གཟུགས་རྡོ་རྗེ་མར་སྒོམ་པ་སོགས་དབང་པོ་དྲུག་གི་ཡུལ་དུ་གང་སྣང་ཐམས་
ཅད་ལྷ་དང་ལྷ་མོའི་རང་བཞིན་དུ་བལྟས་ནས་བླ་མ་ལྷ་ཚོགས་མཆོད་པ་དང་།
རང་ཉིད་ལྷར་གསལ་བའི་དབང་པོ་རྟེན་བཅས་རྒྱས་པར་བྱེད་པ་སྟེ། མདོར་ན་
གང་སྣང་ཐམས་ཅད་བདེ་ཆེན་འཕེལ་བའི་ཐབས་སུ་འགྱུར་བ་ཞིག་བྱེད་པ་ནི་
སྔགས་བླ་མེད་ཀྱི་སྙིང་པོ་མཐར་ཐུག་སྟེ། ལྷན་སྐྱེས་ཀྱི་བདེ་ཆེན་ཇི་ཙམ་འཕེལ་
བ་དེ་ཙམ་དུ་གནས་ལུགས་རྟོགས་པའི་ངེས་ཤེས་ཤུགས་དྲག་ཅིང་ཇེ་འཕེལ་དུ་
འགྲོ་བ་དང་། བདེ་སྟོང་ཇེ་འཕེལ་དུ་སོང་བ་ཙམ་གྱིས་སྲིད་པའི་རྩ་བ་གཅོད་པ་
དང་། གཉིས་སྣང་འཁྲུལ་པའི་བག་ཆགས་འཇོམས་པ་སྟོབས་ཇེ་ཆེར་སོང་ནས་
མྱུར་དུ་འཚང་རྒྱ་བའོ། །དོན་དེ་དག་ལ་དགོངས་ནས་རྗེ་ཐམས་ཅད་མཁྱེན་
པས་གང་སྣང་ཐམས་ཅད་བདེ་སྟོང་དུ་འཆར་བའི་ཐབས་ལ་མོས་པ་ཡིད་བྱེད་
ཚུན་ཆད་ཀྱིས་འབད་ནས་བག་ཆགས་ཅི་ཐེབས་བྱ་དགོས་པར་གསུངས་སོ། །
བཞི་པ་མཎྜལ་འབུལ་བའི་ཚུལ་ནི། བྱེ་བ་ཕྲག་བརྒྱའི་གླིང་བཞི་ལྷུན་
པོར་བཅས། །རིན་ཆེན་བདུན་དང་ཉེ་བའི་རིན་ཆེན་སོགས། །ཀུན་དགའ་སྐྱེད་
པའི་སྣོད་བཅུད་ཕུན་སུམ་ཚོགས། །ལྷ་མིའི་ལོངས་སྤྱོད་འདོད་དགུའི་གཏེར་
ཆེན་ པོ། ། དང༌ བའི་ སེམས་ ཀྱིས་ ཕུལ་ བྱུང་ ཞིང་ གི་ མཆོག །སྐྱབས་ མགོན་
ཐུགས་རྗེའི་གཏེར་ལ་དབུལ་བར་བགྱི། །ཞེས་གསུངས་ཏེ། དེ་ལ་མཎྜལ་གྱི་རྒྱུ་
ནི་རབ་གསེར་དངུལ་ལས་བྱས་པ་དང་། འབྲིང་འཁར་བ་དང་ཟངས་སོགས་
ལས་བྱས་པ་དང་། ཐ་མ་ས་དང་ཤིང་སོགས་ལས་བྱས་པའང་རུང་ཞིང་། དེ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཙམ་ཡང་མ་འབྱོར་ན་གཡམ་པའམ་རྡོ་བ་ཟླུམ་པོའམ་གྲུ་བཞི་གང་རུང་གིས་
ཀྱང་རུང་སྟེ། རྗེ་ཐམས་ཅད་མཁྱེན་པ་འཁོར་དག་པ་རྣམ་བརྒྱད་དང་བཅས་པ་
རྗེ་བཙུན་འཇམ་པའི་དབྱངས་ཀྱི་བཀའ་བཞིན་བྱ་བྲལ་ལ་ཕེབས་ནས་འོལ་ཁ་
ཆོས་ལུང་དུ་བསག་སྦྱང་མཛད་པའི་ཚེ། རྗེ་རིན་པོ་ཆེས་རྡོ་བ་རྩ་བ་ཤིན་ཏུ་
བརྟན་པ་ཁ་ངོས་སྙོམས་པ་ཞིག་ལ་ཕྱག་དར་གྱིས་ཕྱི་བཞིན་དུ་མཎྜལ་མཛད་
པར་གསུངས་པ་དང་། རྒྱ་གར་གྲུབ་ཆེན་མང་པོས་ཀྱང་དེ་བཞིན་དུ་མཛད་པར་
གསུངས་པས་སོ། །དེ་ཡང་ཡོ་བྱད་ཀྱིས་ཕོངས་ནས་མ་འབྱོར་བ་དང༌། ཡོ་བྱད་
ཐམས་ཅད་དོར་བའི་ཀུན་སྤངས་ཀྱི་རྣལ་འབྱོར་པ་རྣམས་ཀྱིས་དེ་ལྟར་བྱ་བ་
ཡིན་གྱི། འབྱོར་པ་ཡོད་བཞིན་དུ་བློས་མི་ཐོངས་པར་ དེ་ལྟར་ བྱེད་ པ་དང༌།
འབྱོར་པ་ཡོད་བཞིན་དུ་ཚོམ་བུའང་འབྲུ་ལས་བྱ་མི་ནུས་པར་རྡོ་བའི་ཕྱེ་མ་
སོགས་ལས་བྱ་བ་ནི་རང་གིས་རང་བསླ་བ་ཡིན་ཞིང་། དགེ་བའི་བཤེས་གཉེན་
པོ་ཏོ་བའི་ཞལ་ནས། དུང་ཕོར་དྲི་མ་ཅན་ཞིག་ཏུ་ སྤང་སྤོས་རེ་བཏབ་ནས།
ཙན་དན་ག་པུར་སྤོས་ཀྱི་ཆུ་ཞེས་དམུས་ལོང་གིས་མིག་ལྡན་ལ་མགོ་སྐོར་བྱེད་
གསུང་བ་ལྟ་བུར་འགྱུར་རོ། །དེས་ན་ཚོམ་བུའང་འབྱོར་པ་ཡོད་ན་རབ་གསེར་
དངུལ་སོགས་དང་། འབྲིང་དུང་དང་མགྲོན་བུ་སོགས་དང་འབྲུ་བསྲེས་པའམ།
མ་མཐའ་ འབྲུ་གཙང་མ་དགོས་ཤིང་། ཡང་གོང་ ལྟར་ ཡོ་བྱད་ ཀྱི་ ཕོངས་པ་
སོགས་ཀྱིས་འབྲུ་མ་འབྱོར་ན་དཀར་གོང་གི་ཕྱེ་མས་ཀྱང་རུང་གསུངས། དེ་
ནས་དགྲ་ལས་རྣམ་རྒྱལ་གྱི་མཎྜལ་གྱི་ཆོ་ག་ལས། བ་ཡི་ལྕི་བ་ཆུར་བཅས་སྦྱིན་
པ་སྟེ། །ལེགས་པར་ཉུག་ པར་བྱེད་པ་ཚུལ་ཁྲིམས་སོ། །སྲིན་དང་ གྲོག་སྦུར་
བསལ་བ་བཟོད་པ་ཡིན། །བྱ་བས་མི་སྐྱོ་དེར་ཞུགས་བརྩོན་འགྲུས་ཏེ། །དེ་ལ་
- 116 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སྐད་ཅིག་སེམས་ནི་གཅིག་བྱེད་པ། །བསམ་གཏན་ཤེས་ རབ་ རི་ མོ་ གསལ་
བའོ། །ཐུབ་ པའི་ མཎྜལ་ བྱས་ པ་ ཡིས། །ཕ་རོལ་ ཕྱིན་ པ་འདི་ དྲུག་ འཐོབ། །
ཅེས་གསུངས་པ་ལྟར། དོན་ཡིད་ལ་དྲན་པར་བྱས་ནས། མཎྜལ་གྱི་ནང་བ་བྱུང་
ལྔས་བྱུག་ཅིང་། ཚོམ་བུ་རྣམས་དྲི་བཟང་གི་ཆུ་དང་བདུད་རྩི་ལྔས་སྦགས་ལ།
མཎྜལ་གྱི་ཚོམ་བུ་ལ་ཉེར་གསུམ་མ་དང་། སོ་བདུན་མ་སོགས་མང་ཉུང་སྣ་
ཚོགས་ སྣང་ ཡང་། ཚོམ་བུ་ཉེར་གསུམ་མ་འདི་ པཎ་ཆེན་ནཱ་རོ་པ་དང་སློབ་
དཔོན་ཨ་་ཨ་ཀ་ར་སོགས་རྒྱ་གར་གྲུབ་ཆེན་མང་པོ་དང་། རྗེ་ཐམས་ཅད་
མཁྱེན་པའི་ཕྱག་བཞེས་ཡིན་ཞིང་། དབེན་ས་པ་ཡབ་སྲས་རྣམས་ཀྱང་རྒྱལ་བ་
ཙོང་ ཁ་ པའི་ ཕྱག་བཞེས་ལྟར་ཚོམ་བུ་ཉེར་གསུམ་མ་འདི་མཛད་ལ། བླ་མ་
མཆོད་པའི་ཆོ་ག་འདིར་ཡང་ཚོམ་བུ་ཉེར་གསུམ་མ་འདི་མཛད་དོ། །ཚོམ་བུ་
ཉེར་གསུམ་ནི། གླིང་བཞི། གླིང་ཕྲན་བརྒྱད། རིན་ཆེན་བདུན། གཏེར་ཆེན་པོ།
ཉི་ཟླ་གཉིས། རི་རབ་སྟེ་ཉེར་གསུམ་མོ། མཎྜལ་ཚོམ་བུ་ཉེར་གསུམ་མ་ཇི་ལྟར་
འབུལ་བའི་ཚུལ་ནི། ཨོཾ་བཛྲ་བྷུ་མི་ཨཱཿཧཱུྃ། ཞེས་པས་དབང་ཆེན་གསེར་གྱིས་
གཞི་དང༌། ཨོཾ་བཛྲ་རེ་ཁེ་ཨཱཿཧཱུྃ། ཞེས་པས་ཕྱི་ལྕགས་རི་མུ་ཁྱུད། དྲི་བཟང་དང་
བཅས་པའི་བདུད་རྩི་ལྔས་སྦགས་པའི་ཚོམ་བུ་དབུས་སུ་འགོད་ཅིང་། ཨོཾ་ཧཾ་སུ་
མ་དྨ་མེ་ར་ཝེ་ནཱ་མ། ཞེས་པས་དབུས་སུ་རི་རབ། ཤར་དུ་མེ་ཏོག་འགོད་ཅིང་།
ཨོཾ་ཡཾ་པཱུརྦ་བི་དེ་ཧ་ཡ་ནཱ་མ། ཞེས་པས་ཤར་ལུས་འཕགས། ལྷོར་འགོད་ཅིང་།
ཨོ་རཾ་ཛམྦ་དཱི་པཱ་ཡ་ན་མ། ཞེས་པས་ལྷོ་འཛམ་བུ་གླིང་། ནུབ་ཏུ་འགོད་ཅིང་། ཨོ་
ལཾ་ཨ་བར་གོ་ཙརྱ་ནཱ་མ། ཞེས་པས་ནུབ་བ་ལང་སྤྱོད། བྱང་དུ་འགོད་ཅིང་། ཨོ་
ཝཾ་ཨུད་ཏར་ཀུ་ར་ཝེ་ནཱ་མ། ཞེས་པས་བྱང་སྒྲ་མི་སྙན། ཤར་གྱི་གཡས་གཡོན་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གཉིས་སུ་འགོད་ཅིང་། ཨོཾ་ཡཾ་ཨུ་པ་དྷཱི་པ་ཡ་ནཱ་མ། ཞེས་པ་ལན་གཉིས་ཀྱིས་
ལུས་དང་ལུས་འཕགས། ལྷོའི་གཡས་གཡོན་གཉིས་སུ་འགོད་ཅིང་། ཨོ་ རཾ་ཨུ་
པ་དཱི་པཱ་ཡ་ནཱ་མ། ཞེས་པ་ལན་གཉིས་ཀྱིས་རྔ་ཡབ་དང་རྔ་ཡབ་གཞན། ནུབ་ཀྱི་
གཡས་གཡོན་གཉིས་སུ་འགོད་ཅིང་། ༀ་ལཾ་ཨུ་པ་དཱི་པཱ་ཡ་ནཱ་མ། ཞེས་པ་ལན་
གཉིས་ཀྱིས་གཡོ་ལྡན་དང་ལམ་མཆོག་འགྲོ །བྱང་གི་གཡས་གཡོན་གཉིས་སུ་
འགོད་ཅིང་། ཨོཾ་ཝཾ་ཨུ་པ་དྷཱི་པཱ་ཡ་ནཱ་མ། ཞེས་པ་ལན་གཉིས་ཀྱིས་སྒྲ་མི་སྙན་
དང་སྒྲ་མི་སྙན་གྱི་ཟླ། དེ་ནས་གླིང་གི་ནང་གི་ཤར་དུ་འགོད་ཅིང་། ཨོཾ་ཡཾ་ག་ཛ་
རཏྭཱ་ཡ་ནཱ་མ། ཞེས་པས་གླང་པོ་རིན་པོ་ཆེ། ལྷོར་འགོད་ཅིང་། ཨོཾ་རཾ་བུ་རུ་ཥ་
རཏྣ་ཡ་ནཱ་མ། ཞེས་པས་ཁྱིམ་བདག་རིན་པོ་ཆེ། ནུབ་ཏུ་འགོད་ཅིང་། ༀ་ལཾ་ཨ་
ཤྭ་རཏྣ་ཡ་ནཱ་མ། ཞེས་པས་རྟ་རིན་པོ་ཆེ། བྱང་དུ་འགོད་ཅིང་། ཨོ་ཝཾ་སྡེ་རཏྟ་ཡ་
ནཱ་མ། ཞེས་པས་བཙུན་མོ་རིན་པོ་ཆེ། ཤར་ལྷོར་འགོད་ཅིང་། ཨོཾ་ཡཾ་ཁདྨ་རཏྟཱ་
ཡ་ནཱ་མ། ཞེས་པས་དམག་དཔོན་རིན་པོ་ཆེ། ལྷོ་ནུབ་ཏུ་དགོད་ཅིང་། ཨོ་ རཾ་
ཙཀྲ་རཏྭཱ་ཡ་ནཱ་མ། ཞེས་པས་འཁོར་ལོ་རིན་པོ་ཆེ། ནུབ་བྱང་དུ་འགོད་ཅིང་།
ༀ་ལཾ་མ་ཎི་རཏྣ་ཡ་ནཱ་མ། ཞེས་པས་ནོར་བུ་རིན་པོ་ཆེ། བྱང་ཤར་དུ་འགོད་
ཅིང་། ཨོཾ་ཝཾ་མ་ཧཱ་ནི་དྷི་རཏྭཱ་ཡ་ན་མ། ཞེས་པས་གཏེར་ཆེན་པོ། ནང་གི་ཤར་དུ་
འགོད་ཅིང་། ཨོཾ་སཱུརྱ་ཡ་ནཱ་མ། ཞེས་པས་ཉི་མ། ནང་གི་ནུབ་ཏུ་འགོད་ཅིང་།
ཨོ་ཙནྡྲ་ཡ་ནཱ་མ། ཞེས་ པས་ ཟླ་བ་རྣམས་སོ་སོའི་རྣམ་ པ་ཇི་བཞིན་གསལ་
བཏབ་ལ། ཀུན་བཟང་མཆོད་པའི་སྤྲིན་དུ་དམིགས་ཤིང་། རིན་པོ་ཆེ་སྣ་ཚོགས་
ཀྱིས་གང་བའི་དག་པའི་ཞིང་དུ་བསམ། ལྷག་པར་རང་གི་ལུས་ལོངས་སྤྱོད་
དུས་གསུམ་དགེ་ཚོགས་དང་ བཅས་ པ་ མཆོད་ པའི་དངོས་པོ་སྣ་ ཚོགས་ཀྱི་
- 118 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གཟུགས་སུ་བཀོད་དེ་མཎྜལ་གྱི་སྟེང་དུ་ཡོད་པར་མོས་ལ། བྱེ་བ་ཕྲག་བརྒྱའི་
གླིང་བཞི་ལྷུན་པོར་བཅས། །རིན་ཆེན་བདུན་དང་ཉེ་བའི་རིན་ཆེན་སོགས། །
ཀུན་དགའ་བསྐྱེད་པའི་སྣོད་བཅུད་ ཕུན་ སུམ་ ཚོགས། །ལྷ་མིའི་ལོངས་ སྤྱོད་
འདོད་དགུའི་གཏེར་ཆེན་པོ། །དང་བའི་སེམས་ཀྱིས་ཕུལ་བྱུང་ཞིག་གི་མཆོག །
སྐྱབས་མགོན་ཐུགས་རྗེའི་གཏེར་ལ་དབུལ་བར་བགྱི། །ཞེས་བརྗོད་དེ་བླ་མ་
ལྷ་ཚོགས་ལ་ཕུལ་བའི་མོས་པ་བྱའོ། །བླ་མ་མཆོད་པའི་ཆོ་ག་ཚིགས་བཅད་
རྐྱང་པ་བྱེད་ཚེ་སྔགས་འབུལ་རྒྱས་པ་བྱེད་པ་དེ་ལྟར་མ་ལྕོགས་ཀྱང་། ཚིགས་
བཅད་འདིའི་སྐབས་སུ་ཚོམ་བུ་འགོད་ལུགས་དེ་ལྟར་བྱའོ། །བྱེ་བ་ཕྲག་བརྒྱ་
ཞེས་པ་ནི་འོག་གཞི་རླུང་གི་དཀྱིལ་འཁོར་ཆེན་པོ་གཅིག་གི་སྟེང་དུ་ཆུའི་དཀྱིལ་
འཁོར། དེའི་སྟེང་དུ་གསེར་གྱི་ས་གཞི། གསེར་གྱི་ས་གཞིའི་སྟེང་དུ་གླིང་བཞི་
པོ་ རང་ རང་ གི་ རྒྱ་ མཚོ་ རེ་རེ། དེར་ གླིང་བཞི། གླིང་ ཕྲན་བརྒྱད། དབུས་སུ་
གསེར་གྱི་རི་བདུན་དང་རོལ་མཚོ་བདུན་སྤེལ་མར་བསྐོར་བའི་དབུས་ན་རི་
རབ་གྲུ་བཞི་པ། ཕྱེད་ཆུ་མཚམས་མན་དང་། ཕྱེད་ཆུ་མཚམས་ལས་གནམ་དུ་
འཕགས་པ་རིན་པོ་ཆེ་སྣ་བཞིའི་རང་བཞིན་ཅན། བང་རིམ་བཞི་ལ་གནོད་སྦྱིན་
ལག་ན་ གཞོང་ཐོགས། ཕྲེང་ཐོགས། རྟག་མྱོས། རྒྱལ་ཆེན་བཞིའི་ ལྷ་ གནས་
རྣམས་དང་། རི་རབ་ཀྱི་སྟེང་ན་སུམ་ཅུ་རྩ་གསུམ་གྱི་ལྷ་གནས། དབུས་སུ་རྣམ་
པར་རྒྱལ་བའི་ཁང་བཟང་དང་བཅས་པ་ལྷའི་ལོངས་སྤྱོད་བསམ་གྱིས་མི་ཁྱབ་
པ་དང་ལྡན་པ་སྟེ། གླིང་བཞི་རི་རབ་དང་བཅས་པ་དེ་འདྲ་བ་སྟོང་ཕྲག་གཅིག་
ལ་སྟོང་དང་པོ། དེ་འདྲ་བ་སྟོང་ཕྲག་གཅིག་རྩིས་གཞིར་བཟུང་སྟེ་གཅིག་ནས་
སྟོང་གི་བར་དུ་བགྲངས་པའི་སྟོང་ལ་སྟོང་གཉིས་པ་དང་། དེ་ཡོངས་སུ་རྫོགས་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ་རྩིས་གཞིར་བཟུང་སྟེ་གཅིག་ནས་སྟོང་གི་བར་དུ་བགྲངས་པའི་སྟོང་ལ་སྟོང་
གསུམ་པ་ཞེས་བཤད་དེ། དེ་ལ་གླིང་བཞི་རི་རབ་དང་བཅས་པ་བྱེ་བ་ཕྲག་བརྒྱ་
ཡོད་དོ། །དེ་ཐམས་ཅད་མཎྜལ་གྱི་སྟེང་དུ་བློས་བསླངས་ཏེ་འབུལ་བ་ཡིན་ལ།
དེ་ཙམ་དུ་ཡང་མ་ཟད་སྤྱོད་འཇུག་ལས། ས་གཞི་བསྟར་པ་སྤོས་ཀྱིས་བྱུགས་པ་
དེར། །མེ་ཏོག་ཡིད་འོང་སིལ་མ་བཀྲམ་པར་བྱས། །གཞལ་མེད་ཕོ་བྲང་བསྟོད་
དབྱངས་ ཡིད་འོང་ལྡན། །མུ་ཏིག་ རིན་ ཆེན་ རྒྱན་ འཕྱང་ མཛེས་ འབར་བ། །
དཔག་ཡས་ནམ་མཁའི་རྒྱན་གྱུར་དེ་དག་ཀྱང༌། །ཐུགས་རྗེའི་རང་བཞིན་ཅན་
ལ་དབུལ་བར་བགྱི། །ཞེས་ གསུངས་ པ་ ལྟར། ནམ་ མཁའི་ མཐའ་ ཀླས་ པའི་
འཇིག་རྟེན་ཐམས་ཅད་བློས་བསླངས་ཏེ་མཎྜལ་གྱི་སྟེང་དུ་བཀོད་དེ་འབུལ་བ་
ཡིན་ ནོ། །རིན་ པོ་ ཆེ་ བདུན་ནི། འཁོར་ ལོ་ རིན་ པོ་ ཆེ། ནོར་ བུ་ རིན་ པོ་ ཆེ། །
བཙུན་མོ་རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་
ཆེ། ཁྱིམ་བདག་རིན་པོ་ཆེ་རྣམས་སོ། །དེ་ལ་འཁོར་ལོ་རིན་པོ་ཆེ་ནི་རྒྱུ་གསེར་
ལས་བྱས་ཤིང་། རྩིབས་སྟོང་དང་ལྡན་པ། རྒྱར་དཔག་ཚད་ལྔ་བརྒྱ་ཡོད་པ།
མགར་བས་མ་བྱས་པ། འཁོར་ལོས་བསྒྱུར་བའི་རྒྱལ་པོའི་བསོད་ནམས་ཀྱིས་
མཐུས་གྲུབ་པ། ཉི་མ་ལྟ་བུར་ནམ་མཁའ་ལ་འཕགས་ཏེ་འགྲོ་བ། དཔག་ཚད་
འབུམ་གྱི་ལམ་ཉི་མ་གཅིག་གིས་བགྲོད་པ། འཁོར་ལོ་དེའི་མཐུས་འཁོར་ལོས་
བསྒྱུར་རྒྱལ་དཔུང་ཚོགས་ཡན་ལག་བཞི་དང་བཅས་པ་གླིང་བཞི་དང་རྒྱལ་
ཆེན་བཞིའི་ལྷ་གནས་རྣམས་སུ་བགྲོད་པར་བྱེད་པ། གང་བསམས་པ་ཐམས་
ཅད་འཁོད་ལོ་དེའི་མཐུས་འགྲུབ་པ་ཞིག་གོ །ནོར་བུ་རིན་པོ་ཆེ་ནི། རྒྱུ་བེ་ཌཱུརྱ་
ལས་གྲུབ་པ། ཟུར་བརྒྱད་པ། འོད་ཟེར་ཁ་དོག་སྣ་ལྔ་འཕྲོ་བས་དཔག་ཚད་
- 120 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བརྒྱའི་བར་དུ་མཚན་མོའང་ཉིན་མོ་བཞིན་དུ་སྣང་བར་བྱེད་པ། ཚ་བའི་ཚེ་
བསིལ་བར་བྱེད་ཅིང་། གྲང་བའི་ཚེ་འོད་ཀྱིས་དྲོ་བར་བྱེད་པ། ནོར་བུ་དེ་གང་
དུ་གནས་པའི་སར་ནད་དང་དུས་མ་ཡིན་པའི་འཆི་བ་རྣམས་མི་འབྱུང་བ། རྒྱལ་
པོ་ཡིད་ལ་གང་བསམ་ཐམས་ཅད་ནོར་བུ་དེའི་མཐུ་ལས་འབྱུང་བ་ཞིག་གོ །
བཙུན་མོ་རིན་པོ་ཆེ་ནི་རྒྱལ་རིགས་སུ་སྐྱེས་པ། ཧ་ཅང་མི་རིང་མི་ཐུང་བ། ཧ་
ཅང་མི་སྦོམ་མི་སྐེམ་པ། གཟུགས་མཛེས་པ། ཚུལ་དུ་ཤིས་པ། ལྟ་ན་སྡུག་པ།
ལུས་ལས་ཙན་དན་དང་ག་པུར་ལ་སོགས་པའི་དྲི་བཟང་གི་ངད་དང་། ཁ་ནས་
ཨུཏྤ་ལའི་དྲི་ཞིམ་པོ་འབྱུང་བ། གང་དུ་གནས་པའི་གླིང་དེར་བཀྲེས་སྐོམ་དང་
མྱ་ངན་སེལ་བ། ལུས་ལ་རེག་པ་ཙམ་གྱིས་བདེ་བའི་མཆོག་སྟེར་ཞིང་ལུས་ཀྱི་
ནད་དང་ཉོན་མོངས་ཐམས་ཅད་ཞི་བར་བྱེད་པ། བུད་མེད་ཀྱི་སྐྱོན་དང་བྲལ་
ཞིང་ཡོན་ཏན་ཐམས་ཅད་དང་ལྡན་པ། གླིང་དེར་གནས་པའི་སྐྱེ་བོ་ཐམས་ཅད་
ཀྱི་མ་ལྟ་བུ། ཡོན་ཏན་མང་པོ་དང་ལྡན་པ་ཞིག་གོ །བློན་པོ་རིན་པོ་ཆེ་ནི། སྐྱེ་
བོ་གཞན་ལ་མི་འཚེ་ཞིང་ ཆོས་ མ་ ཡིན་ པའི་ སྤྱོད་ པ་ ཐམས་ཅད་ སྤངས་ པ།
འཇིག་རྟེན་གྱི་ཐ་སྙད་ཐམས་ཅད་ལ་མཁས་ཤིང་སྐྱོ་ངལ་མེད་པ། འཁོར་ལོས་
བསྒྱུར་རྒྱལ་གྱི་ཡིད་ལ་གང་བསམས་པ་ཐམས་ཅད་སྨྲ་མི་དགོས་པར་ཤེས་
ནས་སྒྲུབ་པར་བྱེད་པ། ལྷག་པར་དཔུང་ཚོགས་ཡན་ལག་བཞི་གང་དུ་འགྲོ་བ་
དང་ལྡོག་པ་དང་གནས་པའི་བྱ་བ་ཐམས་ཅད་ལ་དབང་བསྒྱུར་ཞིང་མཁས་པ།
མདོར་ན་རྒྱལ་པོའི་བྱ་བ་ཐམས་ཅད་བྱེད་པ་ཞིག་གོ །གླང་པོ་རིན་པོ་ཆེ་ནི།
ཡན་ལག་བདུན་དང་ལྡན་པ། མདོག་དཀར་བ། བོང་ཆེ་བ། གངས་རི་ཆེན་པོ་
འགྲོ་བ་འདྲ་བ། གླང་པོ་རང་བཞིན་པ་སྟོང་གི་སྟོབས་དང་ལྡན་པ། རྒྱལ་པོས་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བསྒོ་བ་ན་ཉི་མ་གཅིག་ལ་འཛམ་གླིང་ལན་གསུམ་འཁོར་བ། ལུས་ལས་དྲི་
ཞིམ་པོའི་ངད་འབྱུང་བ། ཅང་ཤེས་སྐུད་པ་ཙམ་གྱིས་ཀྱང་བཀྲི་བར་ནུས་པ།
འགྲོ་བའི་ཚེ་ཞོན་པ་པོ་ལུས་མི་འཁྲུག་པ། སྲོག་ཆགས་གཞན་ལ་གནོད་པ་མི་
བྱེད་པར་དལ་གྱིས་འགྲོ་བ། ཕ་རོལ་གྱི་རྒོལ་བ་ཐམས་ཅད་ལས་རྒྱལ་བར་
བྱེད་པ་ཞིག་གོ །རྟ་རིན་པོ་ཆེ་ནི། མདོག་དཀར་བ། ལྷའི་ནོར་བུ་ལ་སོགས་
པའི་རྒྱན་དུ་མ་དང་བཀྲ་ཤིས་པའི་རི་མོ་དུ་མས་བརྒྱན་པ། ཅང་ཤེས་ཞོན་པ་པོ་
གནོད་པ་ཐམས་ཅད་ལས་བསྲུང་བ། ལུས་ལ་ནད་སོགས་སྐྱོན་མེད་ཅིང་ཉི་མ་
གཅིག་ལ་འཛམ་གླིང་ལན་གསུམ་འཁོར་བ། ཞོན་པ་པོ་ལུས་མི་འཁྲུག་ཅིང་
ཀུན་གྱི་ཡིད་དུ་འོང་བ་ཞིག་གོ ཁྱིམ་བདག་རིན་པོ་ཆེ་ནི། འཁོར་ལོས་བསྒྱུར་
བའི་རྒྱལ་པོའི་མཛོད་པ་སྟེ། གསེར་དང་དངུལ་དང་རྡོ་རྗེ་རིན་པོ་ཆེ་ལ་སོགས་
པ་རིན་པོ་ཆེའི་མཆོག་ཐམས་ཅད་ཀྱིས་རྒྱལ་པོའི་མཛོད་འགེངས་ཤིང་། གཞན་
ཡང་གླིང་དེའི་ས་ཕྱོགས་ཐམས་ཅད་རིན་པོ་ཆེ་སྣ་ཚོགས་ཀྱིས་འགེངས་པ།
འབྱོར་བ་ཤིན་ཏུ་རྒྱ་ཆེ་བ། ནམ་ཡང་མི་ཉམས་པར་བརྟན་པ། གཡོ་སྒྱུ་དང་
བྲལ་ཞིང་སྐྱེ་བོ་གཞན་ལ་གནོད་འཚེ་མི་བྱེད་པ། གླིང་དེའི་སྐྱེ་བོ་ཐམས་ཅད་
ཀྱིས་ཕ་ལྟ་བུར་འཛིན་ཅིང་མཐོང་བ་ཙམ་གྱིས་ཡིད་རབ་ཏུ་དགའ་བར་འགྱུར་
བ་ ཞིག་ གོ །ཉེ་ བའི་ རིན་ ཆེན་ བདུན་ནི། རལ་གྲི་ ཉེ་བའི་ རིན་ པོ་ ཆེ་ དང་།
པགས་པ་ཉེ་བའི་རིན་པོ་ཆེ་དང་། མལ་ཆ་ཉེ་བའི་རིན་པོ་ཆེ་དང་། ཚལ་ཉེ་
བའི་ རིན་པོ་ཆེ་དང་། ཁྱིམ་ཉེ་བའི་རིན་པོ་ཆེ་དང་། གོས་ཉེ་བའི་རིན་པོ་ཆེ་
དང༌། ལྷམ་ཉེ་བའི་རིན་པོ་ཆེ་རྣམས་སོ། །དེ་ལ་རལ་གྲི་རིན་པོ་ཆེ་ནི། འཁོར་
ལོས་བསྒྱུར་བའི་རྒྱལ་པོ་ལ་ཕ་རོལ་གྱི་རྒོལ་བ་ཅི་བྱུང་ཡང་རལ་གྲི་དེ་བཏང་བ་
- 122 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ན་སེམས་ཅན་སུ་ལའང་གནོད་འཚེ་བྱ་མི་དགོས་པར་རལ་གྲི་དེ་མཐོང་བ་ཙམ་
གྱིས་ཐམས་ཅད་དབང་དུ་འདུ་བ་ཞིག་གོ །པགས་པ་རིན་པོ་ཆེ་ནི། རྒྱ་མཚོའི་
ཀླུ་ཆེན་པོ་ཞིག་གི་པགས་པ་སྟེ། ཞེང་དུ་དཔག་ཚད་ལྔ། ཚུར་དཔག་ཚད་བཅུ་
ཡོད་པ་མེས་མི་ཚིག །ཆར་གྱིས་བརླན་མི་ནུས། དྲང་བའི་དུས་སུ་དྲོ་བར་བྱེད།
ཚ་བའི་དུས་སུ་བསིལ་བར་བྱེད། དེ་ལུས་ ལ་ བགོས་ པ་ ཙམ་ གྱིས་བདེ་བ་
མཆོག་དང་ལྡན་པ་དང་
། ཉི་ཟླའི་འོད་ལྟར་འོད་ཀྱི་སྣང་བ་ཆེན་པོ་དང་ལྡན་པ་
ཞིག་གོ །མལ་ཆ་ རིན་པོ་ཆེ་ནི། ཤིན་ཏུ་འཇམ་ཤིང་མནན་ན་ནེམ་བྱེད་པ།
བཏེག་ན་ཕར་བྱེད་པ། མལ་ཆ་དེའི་སྟེང་དུ་བསམས་པ་ན་བསམ་གཏན་མྱུར་
དུ་ཐོབ་ཅིང་བློ་གྲོས་ཤིན་ཏུ་གསལ་བར་བྱེད་པ། འདོད་ཆགས་ལ་སོགས་པ་
ཉོན་མོངས་པ་གང་བྱུང་ཡང་མལ་ཆ་དེའི་སྟེང་དུ་བསྡད་པ་ཙམ་གྱིས་ཉོན་
མོངས་ཞི་བར་བྱེད་པ་ཞིག་གོ །ཚལ་རིན་པོ་ཆེ་ནི། འཁོར་ལོས་བསྒྱུར་རྒྱལ་
ཚལ་དེར་ཕྱིན་པ་ན་ལྷའི་ལོངས་སྤྱོད་ཐམས་ཅད་ཚལ་དེར་འབྱུང་ཞིང་། ལྷའི་
བུ་མོ་མང་པོ་སིལ་སྙན་སྣ་ཚོགས་དཀྲོལ་བར་བྱེད་པ། ཚལ་དེར་དགེ་བའི་
ལས་ཁོ་ན་ལ་སྤྱོད་པ་ཞིག་གོ ཁྱིམ་རིན་པོ་ཆེ་ནི། འཁོར་ལོས་བསྒྱུར་བའི་རྒྱལ་
པོ་ཁྱིམ་དེར་གནས་པ་ན་མཚན་མོའང་ཉིན་མོ་བཞིན་དུ་འོད་འཕྲོ་བ། ཕྱི་ནས་
བལྟས་ན་ནང་གསལ་བ། ནང་ནས་བལྟས་ན་ཕྱི་གསལ་བ། ནོར་བུ་རིན་པོ་ཆེ་
སྣ་ཚོགས་ཀྱིས་བརྒྱན་པ། ལྷའི་བུ་དང་བུ་མོ་མང་པོས་མཆོད་པ་བྱེད་པ། མྱ་
ངན་དང་ ཡིད་མི་བདེ་བ་ སོགས་ ཀྱི་ གནོད་པ་གང་ཡང་མེད་པ། མཆོག་ཏུ་
དགའ་བ་རྒྱ་ཆེན་པོ་དང་ལྡན་པའི་གནས་ཁྱད་པར་དུ་འཕགས་པ་ཞིག་གོ །
ལྷམ་རིན་པོ་ཆེ་ནི། འཁོར་ལོས་བསྒྱུར་རྒྱལ་གྱི་བསོད་ནམས་ལས་གྲུབ་པའི་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རིན་པོ་ཆེའི་ལྷམ་ཞིག་སྟེ། དེ་རྐང་པ་ལ་གྱོན་ནས་ཆུའི་སྟེང་དུ་སོང་ཡང་མི་བྱིང་
བ་དང༌། འགྲོ་བར་འདོད་ན་དཔག་ཚད་བརྒྱར་ཡང་མྱུར་དུ་འགྲོ་ནུས་ཤིང་།
དེའི་ཚེ་ལུས་ངལ་བ་གང་ཡང་མི་འབྱུང་བའོ། །དེ་ལྟ་བུའི་རིན་པོ་ཆེ་རྣམས་
མཎྜལ་གྱི་སྟེང་དུ་གསལ་བཏབ་ནས་བླ་མ་ལྷ་ཚོགས་ལ་འབུལ་བ་སྟེ། ཚོགས་
རླབས་པོ་ཆེ་རྫོགས་པའི་ ཐབས་ ཁྱད་པར་ཅན་ནོ། །མཎྜལ་ལ། ཕྱིའི་མཎྜལ།
ནང་གི་མཎྜལ། གསང་བ་དང་དེ་ཁོ་ན་ཉིད་ཀྱི་མཎྜལ་གསུམ་དུ་ཡོད་པ་ལས།
དེ་ནི་ཕྱིའི་མཎྜལ་འབུལ་ཚུལ་ཡིན་ལ། ནང་གི་མཎྜལ་འབུལ་ཚུལ་ནི། རང་གི་
ལུས་ཀྱི་ཆ་ཤས་རྣམས་གླིང་བཞི་རི་རབ་ལ་སོགས་པ་མཎྜལ་གྱི་ཚོམ་བུ་དེ་དང་
དེར་གྱུར་པར་མོས་ནས་འབུལ་བ་སྟེ། རྡོ་ རྗེ་འཆང་བློ་བཟང་ཆོས་ཀྱི་རྒྱལ་
མཚན་ཉིད་ཀྱིས། པགས་པ་རབ་མཛེས་གསེར་གྱི་ས་གཞིའི་སྟེང་། ཁྲག་ཆེན་
བདུད་རྩིའི་ཆུ་ཡིས་ཆག་ཆག་བཏབ། །ཤ་ཁྲག་མེ་ཏོག་ཕང་ཕུང་ཚོམ་བུར་གྱུར། །
ཡན་ལག་རྣམས་ལས་གླིང་ཆེན་བཞི་དང་ནི། །ཉིང་ལག་གླིང་ཕྲན་བརྒྱད་དུ་
གྱུར་ པའི་དབུས། ཁོག་པ་ རིན་ཆེན་རྡུལ་མང་བརྩེགས་པའི་རྩེར། །མགོ་བོ་
རྣམ་པར་རྒྱལ་བའི་ཁང་བཟང་མཛེས། །མིག་གཉིས་མུན་སེལ་ཉི་མ་ཟླ་བ་
དང༌། །སྙིང་ནི་ཡིད་བཞིན་ནོར་བུ་རིན་པོ་ཆེ། །དབང་པོ་ནང་ཁྲོལ་ཡོངས་སུ་
གྱུར་པ་ལས། །ལྷ་ མིའི་ འདོད་ ཡོན་ དཔལ་འབྱོར་ཕུན་ སུམ་ ཚོགས། །འདོད་
དགུའི་རྒྱ་མཚོ་མཎྜལ་བཟང་པོ་འདི། །རྩ་བརྒྱུད་བླ་མ་ཡི་དམ་དཀོན་མཆོག་
གསུམ། །སངས་ རྒྱས་ བྱང་ སེམས་ དཔའ་བོ་རྣལ་འབྱོར་མ། །བསྟན་སྲུང་རྒྱ་
མཚོར་ བཅས་ ལ་ ལེགས་ འབུལ་ན། །ཐུགས་ རྗེས་ བཞེས་ནས་ བྱིན་ རླབས་
དངོས་གྲུབ་སྩོལ། །ཅེས་གསུངས་པ་ལྟ་བུའོ། །གསང་བ་དང་དེ་ཁོ་ན་ཉིད་ཀྱི་
- 124 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མཎྜལ་ནི། རང་འདོད་ལྷ་ཡབ་ཡུམ་དུ་གསལ་བས་བདེ་སྟོང་གི་ཡེ་ཤེས་ཁྱད་
པར་ཅན་བསྐྱེད་པའམ། དེ་ལྟར་མི་ནུས་ཀྱང་བསྐྱེད་པར་མོས་ནས་བདེ་སྟོང་
དབྱེར་མེད་པའི་ཡེ་ཤེས་རྣམ་པ་གླིང་བཞི་རི་རབ་སོགས་མཆོད་རྫས་དེ་དང་
དེར་ཤར་བར་མོས་ནས་འབུལ་བའོ། །དེ་ལྟར་མཎྜལ་འབུལ་བ་ནི་ཚོགས་
རྫོགས་པའི་ཐབས་སུ་ཤིན་ཏུ་སྔགས་ཏེ། གསང་བ་འདུས་པའི་རྩ་རྒྱུད་ལེའུ་
བརྒྱད་པ་ལས། ཞིང་འདིར་ རིན་ཆེན་སྣ་བདུན་གྱིས། །མཁས་པ་དག་གིས་
ཡོངས་བཀང་ ལ། །དངོས་གྲུབ་ འདོད་ པས་ སྦྱིན་ པའི་ ཕྱིར། །ཉིན་རེར་ཤེས་
རབ་ཅན་གྱིས་དབུལ། །ཞེས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་
འདོད་པས་སྟོང་གསུམ་རིན་པོ་ཆེ་སྣ་ཚོགས་ཀྱིས་བཀང་སྟེ་ཡང་ཡང་འབུལ་
དགོས་ པར་ གསུངས་ པ་ དང་། རྒྱུད་ དོན་ བསྡུས་ པ་ ལྔ་ བཅུ་ པ་ ལས་ ཀྱང་།
དཀྱིལ་འཁོར་མེ་ཏོག་བཅས་ཐལ་མོས། །སྟོན་པ་བླ་མ་བསྙེན་བཀུར་ཞིང་། །
ཞབས་ལ་སྤྱི་བོས་ཕྱག་བྱའོ། །ཞེས་ཉིན་རེ་བཞིན་བླ་མ་དང་ལྷ་ལ་ཕྱག་བྱ་བ་
དང༌། མཎྜལ་འབུལ་བ་སྔགས་ཀྱི་དམ་ཚིག་ཏུ་ཡང་གསུངས་པས་ཤིན་ཏུ་གལ་
ཆེའོ། །དོན་འདི་ལ་དགོངས་ནས་བླ་མ་གོང་མ་རྣམས་ཀྱིས་ཟབ་ཁྲིད་ཀྱི་སྔོན་
འགྲོར་མཎྜལ་གྱི་ཁྲིད་ཟུར་དུ་མཛད་པ་ཡིན་ཞིང་། དགའ་ལྡན་ཕྱག་རྒྱ་ཆེན་
པོའི་སྔོན་འགྲོ་ཁྲིད་ཆེན་བཞིའི་ནང་ནས་ཚོགས་གསོག་པ་མཎྜལ་གྱི་ཁྲིད་ཀྱང་
དེ་ཉིད་ཡིན་ནོ། །
ལྔ་པ་སྒྲུབ་པའི་མཆོད་པ་འབུལ་བ་ནི། དངོས་བཤམས་ཡིད་སྤྲུལ་ཡིད་
བཞིན་རྒྱ་ མཚོའི་ངོགས། །སྲིད་ཞིའི་རྣམ་དཀར་ལས་ འོང་མཆོད་ རྫས་ཀྱི། །
འདབ་སྟོང་རྒྱས་པས་ཀུན་གྱི་ཡིད་འཕྲོག་ཅིང་། །འཇིག་རྟེན་འཇིག་རྟེན་ལས་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འདས་རང་གཞན་གྱི། །སྒོ་གསུམ་དགེ་བའི་མེ་ཏོག་ཅི་ཡང་བཀྲ །ཀུན་བཟང་
མཆོད་པའི་དྲི་བཟུང་འབུམ་འཕྲོ་ཞིང་། །བསླབ་གསུམ་རིམ་གཉིས་ལམ་ལྔའི་
འབྲས་ ལྡན་པའི། །དགའ་ ཚལ་ རྗེ་ བཙུན་ བླ་ མ་ མཉེས་ ཕྱིར་ འབུལ། །ཞེས་
གསུངས་ཏེ། རང་གིས་ སྔར་བསགས་པ་དང་། མ་འོངས་པ་ན་གསོག་པར་
འགྱུར་བའི་དགེ་ཚོགས་ཅི་ཡོད་པ་ཐམས་ཅད་དགའ་ ཚལ་ གྱི་གཟུགས་སུ་
བཀོད་ནས་སྒྲུབ་པའི་མཆོད་པར་འབུལ་བའོ། །དེ་ཡང་ད་ལྟ་རང་ལ་དངོས་སུ་
ཡོད་པའི་སྡོམ་པའི་ཚུལ་ཁྲིམས་ལ་སོགས་པ་རྣམས་དང་། ད་ལྟ་རྒྱུད་ལ་མེད་
ཀྱང་མ་འོངས་པ་ན་རང་གི་རྒྱུད་ལ་འབྱུང་འགྱུར་གྱི་ལམ་ཐུན་མོང་བ་དང༌།
ཐུན་མོང་མིན་པ་བསྐྱེད་རྫོགས་ཀྱི་ལམ་འབྲས་བུ་དང་བཅས་པ་ཐམས་ཅད་
དམིགས་ཡུལ་དུ་བཟུང་སྟེ་གཟུགས་སུ་བཀོད་ནས་འབུལ། འདི་ལ་རྟེན་འབྲེལ་
གྱི་གནད་ཁྱད་པར་ཅན་ཞིག་ཡོད་གསུངས། རང་གི་དགེ་རྩ་འབུལ་བ་ཙམ་དུ་
མ་ཟད་སྐྱེ་འཕགས་ཐམས་ཅད་ ཀྱི་དགེ་བ་རྣམས་ ཀྱང་ བློས་བསླངས་ཤིང་
གཟུགས་ སུ་ བཀོད་ནས་ འབུལ། དེ་ནི་ ཐེག་ པ་ ཆེན་ པོའི་ ཐབས་ མཁས་ ཀྱི་
འཕྲུལ་ཤིན་ཏུ་ཆེ་བ་ཞིག་ཡིན་ཏེ། གསལ་རྒྱལ་ལ་གདམས་པའི་མདོ་ལས།
རྒྱལ་པོ་ཆེན་པོ་འདི་ལྟར་ཁྱོད་ནི་བྱ་བ་མང་བྱེད་པ་མང་སྟེ། ཉིན་མཚན་དུ་
ཐམས་ཅད་ཀྱི་ཐམས་ཅད་རྣམ་པ་ཐམས་ཅད་ཀྱི་ཐམས་ཅད་དུ་སྦྱིན་པའི་ཕ་
རོལ་ཏུ་ཕྱིན་པ་ལ་བསླབ་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་བར་དུ་
བསླབ་པར་མི་ནུས་ཀྱི། དེ་བས་ན་རྒྱལ་པོ་ཆེན་པོ་ཁྱོད་ཡང་དག་པར་རྫོགས་
པའི་བྱང་ཆུབ་ལ་འདུན་པ་དང་། དད་པ་དང་། དོན་དུ་གཉེར་བ་དང་། སྨོན་པ་
འགྲོ་ ཡང་ རུང་། འགྲེང་ ཡང་ རུང་། འདུག་ ཀྱང་ རུང་། ཉལ་ ཡང་ རུང་། སད་
- 126 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཀྱང་རུང་། ཟ་ཡང་རུང་། འཐུང་ཡང་རུང་། རྟག་པར་རྒྱུན་དུ་དྲན་པར་གྱིས་ལ་
ཡིད་ལ་བཟུང་སྟེ་སྒོམས་ཤིག །སངས་རྒྱས་དང་བྱང་ཆུབ་སེམས་དཔའ་དང༌།
འཕགས་པ་ཉན་ཐོས་དང་། རང་སངས་རྒྱས་དང་། སོ་སོའི་སྐྱེ་བོ་ཐམས་ཅད་
དང༌། བདག་གི་འདས་པ་དང༌། མ་འོངས་པ་དང་། ད་ལྟར་བྱུང་བའི་དགེ་བའི་
རྩ་བ་ཐམས་ཅད་བསྡུས་ཤིང་གཞལ་ཏེ་རྩིས་ལ་རྗེས་སུ་ཡི་རང་བར་གྱིས་ཤིག །
རྗེས་སུ་ཡི་རང་བའི་མཆོག་དང་། ནམ་མཁའ་དང་འདྲ་བ་དང་། མྱ་ངན་ལས་
འདས་པ་དང་མཚུངས་པར་རྗེས་སུ་ཡི་རང་བར་གྱིས་ཤིག །རྗེས་སུ་ཡི་རང་
ནས། སངས་རྒྱས་དང་ བྱང་ཆུབ་སེམས་དཔའ་དང༌། འཕགས་ པ་ ཉན་ཐོས་
དང་། རང་སངས་རྒྱས་ཐམས་ཅད་ལ་མཆོད་པར་བྱ་བར་ཕུལ་ཞིག །ཕུལ་ནས་
སེམས་ཅན་ཐམས་ཅད་དང་ཐུན་མོང་དུ་གྱིས་ཤིག །དེ་ནས་སེམས་ཅན་ཐམས་
ཅད་ཐམས་ཅད་མཁྱེན་པའི་བར་དུ་ཐོབ་པར་འགྱུར་བ་དང༌། སངས་རྒྱས་ཀྱི་
ཆོས་ཐམས་ཅད་ཡོངས་སུ་རྫོགས་པར་འགྱུར་བར་ཉིན་གཅིག་བཞིན་དུ་དུས་
གསུམ་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྔོས་ཤིག །རྒྱལ་
པོ་ཆེན་པོ་ཁྱོད་དེ་ལྟར་ཞུགས་ན་རྒྱལ་པོ་ཡང་བྱེད་ལ། རྒྱལ་བའི་བྱ་བ་ཡང་
ཉམས་པར་མི་འགྱུར་བྱང་ཆུབ་ཀྱི་ཚོགས་ཀྱང་ཡོངས་སུ་རྫོགས་པར་འགྱུར་རོ། །
རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ཀྱི་སེམས་ཀྱི་དགེ་
བའི་རྩ་བའི་ལས་ཀྱི་རྣམ་པར་སྨིན་པས། ལན་དུ་མར་ལྷའི་ནང་དུ་སྐྱེས། ལན་
དུ་མར་མིའི་ནང་དུ་སྐྱེས་ཏེ་ལྷ་དང་མིར་སྐྱེས་པ་ན་དབང་པོ་བྱེད་པར་གྱུར་
ཀྱང་། ད་དུང་རྒྱལ་པོ་ཆེན་པོ་ཁྱོད་ཀྱིས་ཡང་དག་པར་རྫོགས་པའི་བྱང་ཆུབ་ཀྱི་
སེམས་ཀྱི་དགེ་བའི་རྩ་བའི་ལས་ལ་བྲི་བའམ་གང་བར་མི་མངོན་ནོ། །འོན་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཀྱང་རྒྱལ་པོ་ཆེན་པོ་བླ་ན་མེད་པ་ཡང་ དག་ པར་ རྫོགས་ པའི་བྱང་ཆུབ་ཀྱི་
སེམས་ གཅིག་ ཀྱང་ སེམས་ ཅན་ ཐམས་ ཅད་ བསྒྲལ་ བར་ དམིགས་ པ་ དང༌།
སེམས་ཅན་ཐམས་ཅད་དགྲོལ་བར་དམིགས་པ་དང་། སེམས་ཅན་ཐམས་ཅད་
དབུགས་དབྱུང་བར་དམིགས་པ་དང་། སེམས་ཅན་ཐམས་ཅད་ཡོངས་སུ་མྱ་
ངན་ལས་བཟླ་བར་དམིགས་པའི་ཕྱིར་དགེ་བའི་རྩ་བ་གྲངས་མེད་པ་བསོགས་
པར་འགྱུར་ན་གང་དེ་ལྟར་མང་དུ་བྱེད་པ་ལྟ་ཅི་སྨོས། ཞེས་གསུངས་པ་ལྟར་རོ། །
དེ་ལྟར་རང་གཞན་གྱི་དགེ་རྩ་རྣམས་གཟུགས་སུ་བཀོད་ནས་བླ་མ་ལྷ་ཚོགས་
ལ་ཕུལ་བས། བླ་མ་ལྷ་ཚོགས་རྣམས་ཀྱིས་ཐུགས་རྒྱུད་ལ་བླ་ན་མེད་པའི་བདེ་
བ་ཁྱད་པར་ཅན་ཚད་མེད་བསམ་གྱིས་མི་ ཁྱབ་བརྗོད་ཀྱིས་མི་ལང་བ་དག་
འཁྲུངས་པའི་མོས་པ་བྱེད། དེ་ཡང་སངས་རྒྱས་རྣམས་སྤང་རྟོགས་མཐར་ཕྱིན་
ཅིང་ཡོན་ཏན་ཐམས་ཅད་རྫོགས་པ་མཐར་ཐུག་པ་ཡིན་པས། ཡོན་ཏན་གསར་
དུ་ཐོབ་དགོས་གང་ཡང་མེད་ཀྱང་། སྒྲུབ་པ་པོ་རང་ཉིད་ཚོགས་རྫོགས་པའི་
ཕྱིར་སྔར་མེད་པའི་བདེ་བ་ཆེན་པོ་ཚད་མེད་པ་དག་ཐུགས་རྒྱུད་ལ་འཁྲུངས་
ནས་ཐུགས་ཤིན་ཏུ་མཉེས་པར་བསམ་སྟེ་མོས་བློ་སྦྱོངས་པ་ཡིན་ནོ། །དེ་ནི་
ཐེག་པ་ཆེན་པོའི་མདོ་སྡེ་ལས་བསྔགས་ཏེ། ཕལ་པོ་ཆེའི་རྡོ་རྗེ་རྒྱལ་མཚན་གྱི་
བསྔོ་བ་ལས། སྤྱིར་དུས་གསུམ་གྱི་དགེ་བ་ཐམས་ཅད་དང༌། ལྷག་པར་རང་གི་
དབང་པོ་དྲུག་ལ་གང་སྣང་ཐམས་ཅད་མཆོད་རྫས་སུ་དམིགས་ཏེ་སངས་རྒྱས་
རྣམས་ ལ་ འབུལ་ བའི་ཚུལ་ རྒྱ་ ཆེར་ བཤད་ནས། དེ་ ཕུལ་ བས་ སངས་ རྒྱས་
རྣམས་མཉེས་ པར་ བསམ་ཚུལ་ནི། དེ་ཉིད་ ལས། ཡོངས་སུ་བསྔོ་བ་འདིས་
སངས་རྒྱས་བཅོམ་ལྡན་འདས་དེ་དག་དེ་བས་ཀྱང་སངས་རྒྱས་ཀྱི་གནས་པའི་
- 128 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བདེ་བ་བསམ་གྱིས་མི་ཁྱབ་པ་དང་ལྡན་པར་གྱུར་ཅིག །སངས་རྒྱས་ཀྱི་ཏིང་ངེ་
འཛིན་གྱི་བདེ་བ་མཚུངས་པ་མེད་པས་ལེགས་པར་ཟིན་པར་གྱུར་ཅིག །སངས་
རྒྱས་ཀྱི་བདེ་བ་མཐའ་ཡས་པར་ཤིན་ཏུ་བརྟན་པར་གྱུར་ཅིག །སངས་རྒྱས་ཀྱི་
རྣམ་པར་ཐར་པའི་བདེ་བ་ཚད་མེད་པ་དང་ལྡན་པར་གྱུར་ཅིག །སངས་རྒྱས་
ཀྱི་ཆོ་འཕྲུལ་གྱི་བདེ་བ་དཔག་ཏུ་མེད་པས་ལེགས་པར་ཟིན་པར་གྱུར་ཅིག །
སངས་རྒྱས་ཀྱི་གནས་པ་ཆགས་པ་མེད་པའི་བདེ་བ་བསམ་གྱིས་མི་ཁྱབ་པས་
ལེགས་པར་ཟིན་པར་གྱུར་ཅིག །སངས་རྒྱས་ཀྱི་ཁྱུ་མཆོག་གི་མཐུ་ཕུལ་དུ་བྱུང་
བའི་བདེ་བ་རྙེད་པར་དཀའ་བ་རྒྱུན་མི་འཆད་པར་གྱུར་ཅིག །སངས་རྒྱས་ཀྱི་
སྟོབས་ ཀྱི་བདེ་བ་དཔག་ཏུ་མེད་པས་ཤིན་ཏུ་བདེ་བར་གྱུར་ཅིག །ཚོར་བ་
ཐམས་ཅད་ཞི་ཞིང་མི་སྐྱེ་བའི་བདེ་བས་འགྱུར་བ་མེད་པར་བདེ་བར་གྱུར་ཅིག །
དེ་བཞིན་ གཤེགས་ པའི་ཆགས་པ་མེད་པར་ གནས་ པ་རྟག་ཏུ་མཉམ་པར་
བཞག་པ་གཉིས་སུ་ཀུན་ཏུ་མི་སྤྱོད་པས་རྣམ་པར་མི་འཁྲུག་པར་བདེ་བར་གྱུར་
ཅིག །བྱང་ཆུབ་སེམས་དཔས་དེ་ལྟར་དགེ་བའི་རྩ་བ་དེ་བཞིན་གཤེགས་པ་
རྣམས་ ལ་ ཡོངས་ སུ་ བསྔོའོ། །ཞེས་ གསུངས། དེ་ བཞིན་ དུ་ རང་ གི་ དགེ་ རྩ་
རྣམས་བྱང་སེམས་རྣམས་ལ་ཕུལ་བས་དེ་དག་གི་ཐུགས་རྒྱུད་ལ་བདེ་བ་ཚད་
མེད་པ་སྐྱེས་ཤིང་ས་ལམ་མྱུར་དུ་རྫོགས་པའི་རྐྱེན་བྱེད་པར་མོས་པ་བྱ་བ་དང༌།
དེ་བཞིན་དུ་ཉན་ཐོས་རྣམས་ལ་ཕུལ་བས་དེ་དག་གི་ཐུགས་རྒྱུད་ལ་བདེ་བ་
བསྐྱེད་ཅིང་། སོ་སོའི་གནས་ངན་ལེན་ཕྲ་མོ་རྣམས་ཀྱང་དག་ནས་ཐེག་པ་ཆེན་
པོར་ཞུགས་ཏེ་ས་ལམ་མྱུར་དུ་རྫོགས་པའི་རྐྱེན་བྱེད་པར་མོས་པ་བྱ་བ་སོགས་
རྒྱ་ཆེར་གསུངས་ཏེ། འདིར་ཐམས་ཅད་བྲིར་མ་ནུས་པས་བློ་གྲོས་དང་ལྡན་པ་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྣམས་ཀྱིས་མདོ་སྡེ་རིན་པོ་ཆེ་ཉིད་ལས་ཤེས་པར་བྱའོ། །གཞན་ཡང་སྒྲུབ་པའི་
མཆོད་པ་འབུལ་ཚུལ་ཤིན་ཏུ་གོ་སླ་ཞིང་རྣམ་པ་གསལ་བར་སྟོན་པ། ཐོས་པ་རྒྱ་
མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་བདུག་
སྤོས་སྤྲིན། །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་རྩིའི་
ཞལ་ཟས་དམ་པ་དང་། །བསྟོད་དབྱངས་སྙན་པའི་སིལ་སྙན་སྒྲ་འབྱིན་ཅིང་། །
ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་
དན་ བསྒྲེང་ བྱས་ པས། །བདག་ ལུས་ གཞལ་མེད་ ཁང་བརྩེགས་ རབ་བརྒྱན་
ནས། །སྙིང་དབུས་ཆུ་སྐྱེས་ཐིག་ལེ་འདབ་རྒྱས་ལ། །བརྟན་པར་བཞུགས་པའི་
ཆོས་རྗེ་མཆོད་བྱེད་ཅིང་། །ངེས་པར་འདུན་པའི་ཡིད་ཀྱིས་གསོལ་འདེབས་ན། །
འགྲོ་བའི་བླ་མ་རྟག་ཏུ་མཉེས་གྱུར་ཅིག །ཆོས་ཀྱི་རྒྱལ་པོ་རྟག་ཏུ་མཉེས་གྱུར་
ཅིག །ཅེས་ དང་། རྣམ་དག་ ཁྲིམས་ ཀྱི་ ཆུ་ གཏེར་ ཆེན་ པོའི་ དབུས། །རྒྱ་ཆེན་
གཞུང་ལུགས་མང་ཐོས་རྩ་བ་ལས། །དྲི་མེད་རིགས་པའི་ཡལ་ག་འབུམ་ཕྲག་
རྒྱས། །གཞན་དྲིང་མི་འཇོག་ངེས་ཤེས་མེ་ཏོག་ལ། །ལམ་གཙོ་གསུམ་གྱི་ཟེའུ་
འབྲུའི་ཟིལ་མངར་ཆགས། །ས་གསེར་ཟླ་བ་མེ་སོགས་ས་ལམ་གྱི། །འབྲས་
བུས་ རབ་ མཛེས་ དཔག་ བསམ་ དགའ་ ཚལ་ འདི། །དྲིན་ ཅན་ བླ་ མ་ མཆོག་
རྣམས་ མཉེས་ ཕྱིར་ འབུལ། །རབ་བསིལ་ སྤོང་བདུན་ མཆོད་ ཡོན་ རྒྱ་ མཚོར་
འཁྱིལ། །དད་པའི་མེ་ཏོག་ཚུལ་ཁྲིམས་དྲི་ཞིམ་སྤོས། །ཐོས་པའི་སྒྲོན་མེ་གཏོང་
བའི་དྲི་ཆབ་དང༌། །ཤིན་སྦྱངས་ལྡན་པ་ཏིང་འཛིན་བདུད་རྩིའི་ཟས། །ཤེས་
རབ་ གསུམ་ གྱི་རོལ་མོ་སྣ་ཚོགས་འཁྲོལ། །ངོ་ཚ་ཁྲེལ་ཡོད་འདོད་ ཡོན་ སྣ་
ཚོགས་བཅས། །མ་ཚང་མེད་པའི་མཆོད་སྤྲིན་རྒྱ་མཚོ་འདི། །རྩ་བརྒྱུད་བླ་མའི་
- 130 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཚོགས་རྣམས་མཉེས་ཕྱིར་འབུལ། །ཞེས་བརྗོད་ཅིང་རང་གི་བསླབ་པ་གསུམ་
དང་ཐོས་བསམ་སྒོམ་གསུམ་སོགས་ཡོན་ཏན་རྣམས་གཟུགས་སུ་བཀོད་ནས་
བླ་མ་ལྷ་ཚོགས་ལ་མཆོད་པར་ཕུལ་ན་ཤིན་ཏུ་ཁྱད་ཆེའོ། །དེ་ཡང་ཚིག་དེ་དག་
མི་བརྗོད་ཀྱང་། དངོས་བཤམས་ཡིད་སྤྲུལ་ ཡིད་བཞིན་རྒྱ་ མཚོའི་ངོགས། །
ཞེས་ སོགས་ བརྗོད་ པའི་ ཚེ་ དོན་ དེ་ དག་ གསལ་ བཏབ་ ནས་ འབུལ་ བའི་
དམིགས་པ་བྱའོ། །
གཉིས་པ་ནང་གསང་དབང་དང་འབྲེལ་བའི་མཆོད་པ་འབུལ་ཚུལ་ནི།
གུར་ཀུམ་མདངས་ལྡན་བཟང་པོའི་དྲི་ངད་ཅན། །རོ་བརྒྱའི་དཔལ་འཛིན་རྒྱ་
ཇའི་བཏུང་བ་དང་། །ལྕགས་ཀྱུ་ལྔ་དང་སྒྲོན་མ་ལྔ་ལ་སོགས། །སྦྱངས་རྟོགས་
སྦར་བའི་བདུད་རྩིའི་རྒྱ་མཚོས་མཆོད། །ཅེས་གསུངས་ཏེ། དེ་ལ་རྒྱ་ཇའི་བཏུང་
བའི་མཆོད་པ་ནི། ཕྱིའི་མཆོད་པའི་ཁོངས་སུ་བསྡུས་ནས་འཁྲིད་པར་མཛད་
སྲོལ་ཡོད་ཅིང་། ནང་མཆོད་ཀྱི་ཁོངས་སུ་བསྡུས་ནའང་འགལ་བ་མེད་དམ་
སྙམ་སྟེ། ནང་མཆོད་ཀྱི་སྒྲུབ་གཞི་རྒྱ་ཇའི་ཁུ་བ་ལ་བྱར་རུང་ཞིང་། དགའ་ལྡན་
བཀའ་བརྒྱུད་རིན་པོ་ཆེ་འདིའི་བཀའ་སྲོལ་འཛིན་པའི་དམ་པ་གོང་མ་བསྟན་
པའི་རྩ་བ་སོ་སོར་ཐར་པ་ལ་གཅེས་སྤྲས་ཤིན་ཏུ་ཆེ་བ་མང་པོས་ནང་མཆོད་ཀྱི་
སྒྲུབ་གཞི་རྒྱ་ ཇའི་ཁུ་བ་ལ་མཛད་པར་ཡང་སྣང་ངོ༌། །ཇི་ལྟར་ཡང་རྒྱ་ ཇའི་
བཏུང་བ་ནི་དྲང་སྲོང་གི་བཏུང་བའི་གྲངས་སུ་གཏོགས་པ་ཡིན་ཞིང་། དྲང་སྲོང་
གི་བཏུང་བ་བརྒྱད་འདུལ་བ་ལུང་ལས་གསུངས་ཏེ། ཙོ་ཆེ་དང་། ཆུ་ཤིང་གི་
འབྲས་བུ་དང་། རྒྱ་ཤུག་དང་། ཨ་ཤྭ་ད་ཐ་དང་། ཨུ་དུམྦ་ར་དང༌། རྩུབ་འགྱུར་
དང་། རྒུན་ཆུ་དང༌། འབྲ་ཀོའི་བཏུང་བ་རྣམས་ནི་སྔོན་གྱི་དྲང་སྲོང་རྣམས་ཀྱིས་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བསྔགས་ཤིང་། ཐུབ་ པས་ གནང་ བའི་ ཐུན་ ཚོད་ དུ་ རུང་ བའི་ བཏུང་ བར་
གསུངས། རྒྱ་ཇའི་བཏུང་བ་འདི་ཡང་དྲང་སྲོང་རྣམས་ཀྱིས་བསྔགས་པའི་བཏུང་
བ་དེ་དག་དང་ཆ་མཐུན་པར་ལོ་མའི་བཅུད་ལེན་གྱི་ཁུ་བ་ཡིན་ཞིང་། འདིས་ནི་
བློ་གསལ་བ་དང༌། སྨྲ་ལྕེ་བདེ་བ་དང༌། འགྲོ་ན་མགྱོགས་པ་དང་། དགེ་སྦྱོར་
ལ་འཇུག་པ་ན་རིག་པ་དྭངས་པ་སོགས་སྔོན་གྱི་དམ་པ་མང་པོས་ཡོན་ཏན་མང་
པོ་བསྔགས་ཤིང་། ལྷག་པར་དཔལ་ལྡན་ཨ་ཏི་ཤས་ཕྱི་དྲོ་ཐུན་ཚོད་དུ་འཐུང་དུ་
རུང་བའི་རྒྱ་ཇའི་བཏུང་བ་འདི་ལྟ་བུ་བོད་ན་ཡོད་པ། བོད་ཀྱི་རབ་ཏུ་བྱུང་བ་
རྣམས་བསོད་ནམས་རེ་ཆེ་ཞེས་མཉེས་མཉེས་མཛད་སྐད། རྒྱ་ཇའི་མཆོད་པ་
འབུལ་བའི་ཚུལ་ནི་ཡོངས་གྲགས་ལྟར་རམ། གདམས་ངག་འདི་དང་མཐུན་
པར་སྔགས་ཀྱི་གསང་བ་དང་འབྲེལ་བའི་འབུལ་ཚུལ་ནི་མཁས་གྲུབ་སངས་
རྒྱས་ཡེ་ཤེས་ཀྱིས། ཨོཾ་ཨཱཿཧཱུྃ། བདེ་ཆེན་ཀུན་བཟང་ཇ་མཆོད་རྒྱ་མཚོ་འདི། །རྗེ་
བཙུན་རྩ་བའི་བླ་མ་མཉེས་ཕྱིར་འབུལ། །ལྷུན་གྲུབ་བདེ་ཆེན་རྒྱས་པའི་ངང་
ཉིད་ནས། །ཐུགས་ཡིད་གཅིག་ཏུ་འདྲེས་པར་བྱིན་གྱིས་རློབས། །ཞེས་སོགས་
གསུངས་པ་ལྟར་བྱིན་གྱིས་བརླབས་ཏེ་འབུལ་བའི་དམིགས་པ་བྱའོ། །ནང་
མཆོད་འབུལ་ཚུལ་ནི། ཤ་ལྔ་དང་འདུད་རྩི་ལྔ་ལ་སོགས་པ་ནང་མཆོད་ཀྱི་རྫས་
རྣམས་ བསང་ སྦྱང་ བསྐྱེད་ ཅིང་ སྦྱངས་ རྟོགས་ སྦར་ གསུམ་ གྱིས་ བྱིན་ གྱིས་
བརླབས། སྙིང་ག་ནས་ལྷ་མོ་རྡོ་རྗེ་མ་གྲངས་མེད་པ་སྤྲོས་ཏེ། ཐོད་པས་བདུད་
རྩིའི་རྒྱ་མཚོ་ནས་བཅུས་ཏེ་བླ་མ་ལྷ་ཚོགས་རྣམས་ལ་ཕུལ་བས་ཐུགས་རྒྱུད་ལ་
ཟག་མེད་ཀྱི་བདེ་བ་ཁྱད་པར་ཅན་བསྐྱེད་པའི་མོས་པ་བྱའོ། །ཤ་ལྔ་ལ་ལྕགས་
ཀྱུ་ལྔ་དང་། །བདུད་ རྩི་ ལྔ་ ལ་ སྒྲོན་མ་ལྔ་ཞེས་བརྗོད་པ་ཡིན་ཞིང་། དེ་ལྟར་
- 132 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བརྗོད་པའི་རྒྱུ་མཚན་ཡང་ཤ་ལྔ་དང་བདུད་རྩི་ལྔ་པོ་དེ་དག་སྦྱངས་རྟོགས་སྦར་
གསུམ་བྱས་ཏེ་བླ་མ་ལྷ་ཚོགས་རྣམས་ལ་འབུལ་བ་དང་། རང་གིས་ལོངས་སྤྱད་
པས་དངོས་གྲུབ་ཐམས་ཅད་མྱུར་དུ་འགུགས་པ་དང༌། དངོས་གྲུབ་ཐམས་ཅད་
གསལ་བར་བྱེད་པའི་དོན་ནོ། །དེ་ཡང་གསང་རྫས་ཁྱད་པར་ཅན་འདི་དག་
སྔགས་ཀྱི་བྱིན་རླབས་ཀྱིས་སྒོ་ནས་ལོངས་སྤྱད་ན། རང་གི་རྡོ་རྗེའི་ལུས་རྟེན་
འདི་ཉིད་འཕེལ་ཞིང་རྒྱས་པ་དང༌། ཡུན་རིང་དུ་གནས་པ་དང་། རྫས་ཁྱད་པར་
ཅན་དེ་དག་གིས་རྩ་རླུང་ཐིག་ལེ་རྣམས་བྱིན་གྱིས་བརླབས་པས་ལས་རུང་དུ་
སོང་སྟེ། རྡོ་ རྗེའི་ལུས་ལ་གནད་དུ་བསྣུན་པའི་མཐུས་རྫོགས་རིམ་ཟབ་མོའི་
རྟོགས་པ་མཆོག་རྣམས་ཚེ་འདིར་ཐོབ་པའི་རྒྱུ་བྱེད་པས་ཤ་ལྔ་ལ་ལྕགས་ཀྱུ་ལྔ་
དང༌། བདུད་རྩི་ལྔ་ལ་སྒྲོན་མ་ལྔ་ཞེས་བསྔགས་པ་ཡིན་ནོ། །ལྕགས་ཀྱུ་དང༌
སྒྲོན་མའི་དོན་དེ་ལྟར་ཤ་ལྔ་དང་བདུད་རྩི་ལྔ་གཉིས་ཀ་ལ་འཇུག་ཅིང་ཐ་སྙད་
དེ་ལྟར་བདེ་མཆོག་གི་བཤད་རྒྱུད་སྡོམ་འབྱུང་ལས། ཤ་དང་ཚིལ་དང་དེ་བཞིན་
ཁྲག །མཁས་པ་ཡིས་ནི་གཟུང་བར་བྱ། །སྒྲུབ་པོ་དངོས་གྲུབ་འདོད་པ་ཡིས། །
ལྕགས་ཀྱུ་ལྔ་ནི་ཇི་སྙེད་པའམ། །འདིར་ནི་གསད་པ་གཙོར་བཤད་པས། །ཇི་
སྟེ་ཡང་དག་རྙེད་ན་གཟུང་། །བ་གླང་ཤ་དང་རྟ་ཤ་དང་། །གླང་པོའི་ཤ་ཡང་དེ་
བཞིན་ཏེ། །མི་ཡི་ཤ་དང་ཁྱི་ཡི་ཤ །མཁས་པ་ཡིས་ནི་གཟུང་བར་བྱ། །རྡོ་རྗེ་
སེམས་དཔས་ གང་ གསུངས་ པའི། །སྒྲོན་མ་ལྔ་ ཡི་ ཞེས་ གྲགས་ པའོ། །ཞེས་
རྫས་རྣམས་ཀྱི་ངོས་འཛིན་དང་། དེ་དག་ལ་ལྕགས་ཀྱུ་ལྔ་དང་སྒྲོན་མ་ལྔ་ཞེས་
གསལ་བར་གསུངས། སློབ་དཔོན་ཨ་བྷ་ཡ་ཀ་རའི་མན་ངག་སྙེ་མ་ལས་ཀྱང་།
འདི་རྣམས་ལྕགས་ཀྱུ་བཞིན་དུ་མངོན་པར་འདོད་པའི་དོན་ཉེ་བར་བྱེད་པའི་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཕྱིར་ལྕགས་ཀྱུ་རྣམས་སོ། །ཡེ་ཤེས་ལྔ་རྣམས་ནི་ཤིན་ཏུ་རྣམ་པར་དག་པའི་ཡེ་
ཤེས་ལ་སོགས་པ་རྣམས་སོ། །དེ་ཉིད་ཀྱི་ཕྱིར་འདི་རྣམས་དོན་ཆེན་པོ་བྱ་བར་
ནུས་པའི་ཕྱིར་ཡེ་ཤེས་ཆེན་པོའོ། །རྣམ་པ་དེ་ལྟ་བུའི་ཡེ་ཤེས་ཀྱི་རང་བཞིན་དེ་
བཞིན་གཤེགས་པ་ལྔ་ཉིད་དུ་མོས་པ་རྣམས་ནི་སྒྲོན་མ་ལྔ་རྣམས་དང་ལྕགས་
ཀྱུ་ལྔ་རྣམས་སོ། །ཞེས་རྫས་དེ་དག་ཡེ་ཤེས་ལྔའི་བདག་ཉིད་དང༌། དེ་དག་ལ་
ལྕགས་ཀྱུ་ལྔ་དང་སྒྲོན་མ་ལྔ་ཞེས་གསལ་བར་གསུངས་སོ། །ནང་མཆོད་ཀྱི་
རྫ་ས་ཤ་ལྔ་དང་བདུད་རྩི་ལྔ་པོ་དེ་དག་དངོས་སུ་ཚང་བར་མ་འབྱོར་ནའང་
འདུས་ པའི་ རྩ་ རྒྱུད་ལེའུ་ བཅུ་ དྲུག་ པ་ ལས་ གསལ་ བར་ གསུངས་ པ་ ལྟར།
བདུད་རྩི་རིལ་བུ་ཚུལ་བཞིན་དུ་བསྒྲུབས་ནས་རིལ་བུ་དེ་ནས་ནང་མཆོད་ཀྱི་
སྒྲུབ་གཞི་ཆང་ལ་སོགས་པར་བཏབ་པས་ཀྱང་ཤིན་ཏུ་རུང་ཞིང་། དེ་ཡང་མ་
འབྱོར་ན་སྒྲུབ་གཞི་ཆང་ཙམ་མམ། དེ་ཡང་དགག་དགོས་ཀྱི་དབང་གིས་སྟབས་
མ་བདེ་ན་རྒྱ་ཇའི་ཁུ་བའམ་ཐ་ན་ཆུ་ཙམ་གྱིས་ཀྱང་རུང་བ་མན་ངག་སྙེ་མར་
གསུངས་ཤིང་། སྒྲུབ་གཞི་གང་ཡིན་ཡང་དེ་ཉིད་ཤ་ལྔ་དང་བདུད་རྩི་ལྔར་མོས་
པ་བྱས་ནས་སྒྲུབ་རུང་བར་འདུས་པའི་རྩ་རྒྱུད་ལས། ཤ་རྣམས་ཐམས་ཅད་
མེད་ན་ཡང་། །ཐམས་ཅད་བསམ་པས་རྣམ་པར་བརྟག ། ཅེས་གསལ་བར་
གསུངས་སོ། །དེ་ལྟར་ནང་མཆོད་ཚུལ་བཞིན་དུ་བསྒྲུབས་ནས་བླ་མ་ལྷ་ཚོགས་
ལ་འབུལ་བ་ནི་ཤིན་ཏུ་བསྔགས་ཏེ། འདུས་པའི་རྩ་རྒྱུད་ལེའུ་བཞི་པ་ལས།
བཤང་གཅི་ཁུ་བ་ཁྲག་ལ་སོགས། །ལྷ་རྣམས་ལ་ནི་དབུལ་བར་བྱ། །དེ་ལྟར་
བྱས་ ན་ སངས་ རྒྱས་ དང་། །བྱང་ ཆུབ་ སེམས་ དཔའ་ གྲགས་ ཆེན་ མཉེས། །
ཞེས་དང་། རྩ་རྒྱུད་ལེའུ་བརྒྱད་པར་བླ་མ་མཆོད་པའི་སྐབས་སུ་ཡང་། བདག་
- 134 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པོའི་ཕྱག་རྒྱར་མཉམ་བཞག་ནས། །སངས་རྒྱས་དཀྱིལ་འཁོར་དབུས་དག་ཏུ། །
འདོད་ཆགས་བློ་ཅན་སངས་རྒྱས་ལ། །རེག་པའི་སྦྱོར་བ་དབུལ་བར་བྱ། །ནམ་
མཁའི་དབྱིངས་ཀྱི་དབུས་གནས་པར། །དཀྱིལ་འཁོར་བཀོད་པ་བསྒོམ་པར་
བྱ། །དེ་ བཞིན་ གཤེགས་ པ་ བདག་ གི་ ལུས། །བླ་ མ་ བཤང་ དང་ གཅི་ བས་
མཆོད། །ཅེས་བླ་མ་ལ་ནང་མཆོད་དང་གསང་མཆོད་གཉིས་འབུལ་བ་གསལ་
བར་གསུངས། ཇི་ལྟར་འབུལ་བའི་ཚིགས་བཅད་ནི། བཤད་རྒྱུད་རྡོ་རྗེ་ཕྲེང་བ་
ལས་གསུངས་པ་གསང་འདུས་དཀྱིལ་ཆོག་ཏུ། བདུད་རྩི་ལྔ་ཡི་བཟའ་བ་ནི། །
དངོས་ གྲུབ་ ཀུན་ བྱེད་ དེ་ཉིད་མཆོག །དཀྱིལ་ འཁོར་ མཆོད་ པ་ བགྱིད་ པར་
འཚལ། །ཐུགས་ ནི་ བརྩེ་ བས་ ཉེར་ དགོངས་ ཏེ། །མགོན་ པོ་ མཆོད་ པ་ འདི་
བཞེས་ཤིག །ཅེས་གསུངས་པའི་དོན་གདམས་ངག་འདིར་བཀོད་པའོ། །རིམ་
གཉིས་ ཀྱི་ ཁྲིད་བྱ་བའི་ སྐབས་ དང་། དུས་ ཁྱད་ པར་ ཅན་ སོགས་ ལ་ཚོགས་
མཆོད་བྱེད་པའི་ཚེ་ནང་མཆོད་འབུལ་བའི་མཚམས་འདིར་མཛད་ལ། རྒྱ་གར་
གྲུབ་ཆེན་མང་པོའི་དཀྱིལ་ཆོག་རྣམས་སུ་ཡང་ཚོགས་མཆོད་བྱ་བའི་ཚུལ་མང་
དུ་གསུངས། ཚོགས་ཀྱི་མཆོད་པ་ནི་དམ་ཚིག་ཉམས་ཆག་སྐོང་བ་དང་། དཔའ་
བོ་མཁའ་འགྲོ་རྣམས་མཉེས་པར་བྱ་བ་དང༌། བླ་མ་ལྷ་ཚོགས་ཀྱི་བྱིན་རླབས་
མྱུར་དུ་འཇུག་པའི་ཕྱིར་དང་། ལམ་གོང་མའི་རྟོགས་པ་མྱུར་དུ་བསྐྱེད་པའི་ཕྱིར་
བྱ་བ་ཡིན་པས་ཚོགས་འཁོར་ཡང་ཡང་བྱེད་དགོས་པར་རྒྱུད་དང་གྲུབ་ཆེན་གྱི་
གཞུང་མང་པོ་ལས་གསུངས་ཤིང་། ལྷག་པར་འདུས་པའི་ལེའུ་བཅུ་དྲུག་པ་
ལས་ཚོགས་འཁོར་བྱ་ཚུལ་དང་། ཚོགས་འཁོར་ཚུལ་བཞིན་དུ་བྱས་ན་དངོས་
གྲུབ་མྱུར་དུ་འཐོབ་པར་གསུངས། དེའི་དོན་བཤད་རྒྱུད་རྡོ་རྗེ་ཕྲེང་བ་ལས་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཚོགས་འཁོར་བྱ་ཚུལ་རྒྱས་པར་གསུངས་ལ། ཚོགས་འཁོར་བྱ་བའི་ཚུལ་ལ་
ཚོགས་རྫས་ཇི་ལྟ་བུ་ཞིག་དགོས་པ་དང་། ཚོགས་ཀྱི་རྡོ་རྗེ་སློབ་དཔོན་དང༌།
ལས་ཀྱི་རྡོ་རྗེ་དང་། ཚོགས་པ་རྣམས་སོ་སོར་མཚན་ཉིད་ཇི་ལྟ་བུ་དགོས་པ་
དང༌། བྱ་བའི་དུས་དང་ཇི་ལྟར་བྱེད་པའི་ཆོ་ག་ལ་སོགས་པ་རྒྱས་པར་གསང་བ་
འདུས་པའི་བཤད་རྒྱུད་རྡོ་རྗེ་ཕྲེང་བ་དང་། བདེ་མཆོག་གི་བཤད་རྒྱུད་སྡོམ་
འབྱུང་དང༌། མཁའ་འགྲོ་རྒྱ་མཚོ་སོགས་ལས་འབྱུང་ཞིང་། ལྷག་པར་མཁའ་
འགྲོ་རྒྱ་མཚོ་ལས་རབ་ཏུ་ཉི་མ་རེ་རེར་ཚོགས་འཁོར་བྱ་བ་དང༌། དེ་མ་ཐུབ་ན་
ཟླ་བ་རེའི་ནང་དུ་བྱ་བ་དང་། མ་མཐའ་ལོ་རེའི་ནང་དུ་ཚོགས་འཁོར་རེ་བྱ་
དགོས་པ་དམ་ཚིག་ཡིན་པར་གསུངས། ཚུལ་དེ་དག་ཞིབ་པར་བཀོད་ན་ཡི་གེ་
ཧ་ཅང་མང་པོར་འགྱུར་བས་བྲི་མ་ནུས་ཤིང་། ཉེ་བར་མཁོ་བ་ཚོགས་འཁོར་གྱི་
ཆོ་ག་བྱ་ཚུལ་མདོར་བསྡུས་ཤིག་བཀོད་ན། ཚོགས་རྫས་གཙང་ཞིང་གྱ་ནོམ་པ་
ཕྱག་ལེན་བཞིན་བཤམ། བླ་མེད་ཀྱི་དབང་རྣམ་པར་དག་པ་ཐོབ་ཅིང་དམ་
ཚིག་ཚུལ་བཞིན་བསྲུང་བའི་སྒྲུབ་པ་པོ་རྣམས་ཚོགས་ཏེ། བླ་མ་མཆོད་པའི་
སྐབས་འདིར་ཡིན་ན་ལྷའི་རྣལ་འབྱོར་དང་གནས་བྱིན་རླབས་སོགས་སྔོན་དུ་
སོང་ ཟིན་ པས་ འདིར་ མ་ བྱས་ ཀྱང་ ཆད་ པའི་ སྐྱོན་མེད་ གསུང་ ཞིང༌། ཡང་
དམིགས་པ་གསལ་བའི་ཕྱིར་གནས་བྱིན་རླབས་སོགས་བྱེད་ན། ཨེ་མ་ཧོ་ཡེ་
ཤེས་རོལ་བ་ཆེ། །ཞིང་ཁམས་ཐམས་ཅད་རྡོ་རྗེའི་ཞིང་། །གནས་རྣམས་རྡོ་རྗེའི་
ཕོ་བྲང་ཆེ། །ཀུན་བཟང་མཆོད་སྤྲིན་རྒྱ་མཚོ་འབར། །ལོངས་སྤྱོད་འདོད་དགུའི་
དཔལ་དང་ལྡན། །བཅུད་རྣམས་དཔའ་བོ་དཔའ་མོ་དངོས། །མ་དག་འཁྲུལ་
པའི་མིང་ཡང་མེད། །དག་པ་རབ་འབྱམས་འབའ་ཞིག་གོ །ཞེས་གནས་བྱིན་
- 136 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གྱིས་བརླབས། དེ་ནས་ཚོགས་རྫས་རྣམས་ནང་མཆོད་བྱིན་རླབས་ལྟར་བསང་
སྦྱང་བསྐྱེད་ཅིང་བྱིན་གྱིས་བརླབས། དེ་ནས་ཚོགས་མཆོད་དངོས་གཞི་ནི། ཧོ།
ཏིང་འཛིན་སྔགས་དང་ ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་
ཚོགས་ མཆོད་ རྒྱ་ མཚོ་ འདི། །རྩ་ བརྒྱུད་ བླ་ མའི་ ཚོགས་རྣམས་མཉེས་ཕྱིར་
འབུལ། །ཨོཾ་ཨཱཿཧཱུྃ། འདོད་དགུའི་དཔལ་ལ་རོལ་པས་ཚིམ་མཛད་ནས། །ཨེ་མ་
ཧོ་བྱིན་རླབས་ཆར་ཆེན་དབབ་ཏུ་གསོལ། །ཧོ། ཏིང་འཛིན་སྔགས་དང་ཕྱག་
རྒྱས་བྱིན་བརླབས་པའི། །ཟག་མེད་བདུད་རྩིའི་ཚོགས་མཆོད་རྒྱ་མཚོ་འདི། །
ཡི་དམ་ལྷ་ཚོགས་འཁོར་བཅས་མཉེས་ཕྱིར་འབུལ། །ཨོཾ་ཨཱཧཱུཾ། འདོད་དགུའི་
དཔལ་ལ་རོལ་པས་ཚིམ་མཛད་ནས། །ཨེ་མ་ཧོ་དངོས་གྲུབ་ཆར་ཆེན་དབབ་ཏུ་
གསོལ། །ཧོ། ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་
བདུད་རྩིའི་ཚོགས་མཆོད་རྒྱ་མཚོ་འདི། །དཀོན་མཆོག་རིན་ཆེན་ཚོགས་རྣམས་
མཉེས་ཕྱིར་འབུལ། །ཨོཾ་ཨཱཿཧཱུྃ། འདོད་དགུའི་དཔལ་ལ་རོལ་པས་ཚིམ་མཛད་
ནས། །ཨེ་མ་ཧོ་དམ་ཆོས་ཆར་ཆེན་དབབ་ཏུ་གསོལ། ། ཧོ། ཏིང་འཛིན་སྔགས་
དང་ཕྱག་རྒྱས་བྱིན་བརླབསས་པའི། །ཟག་མེད་བདུད་རྩིའི་ཚོགས་མཆོད་རྒྱ་
མཚོ་འདི། །མཁའ་ འགྲོ་ ཆོས་ སྐྱོང་ ཚོགས་ རྣམས་ མཉེས་ ཕྱིར་ འབུལ། ། ཨོཾ་
ཨཱཧཱུྃ། འདོད་དགུའི་དཔལ་ལ་རོལ་པས་ཚིམ་མཛད་ནས། །ཨེ་མ་ཧོ་འཕྲིན་
ལས་ཆར་ཆེན་དབབ་ཏུ་གསོལ། །ཧོ། ཏིང་འཛིན་སྔགས་དང་ཕྱག་རྒྱས་བྱིན་
བརླབས་པའི། །ཟག་མེད་བདུད་རྩིའི་ཚོགས་མཆོད་རྒྱ་མཚོ་འདི། །མར་གྱུར་
སེམས་ཅན་ཚོགས་རྣམས་མཉེས་ཕྱིར་འབུལ། །ཨོཾ་ཨ་ཧཱུཾ། འདོད་དགུའི་དཔལ་
ལ་རོལ་པས་ཚིམ་མཛད་ནས། །ཨེ་མ་ཧོ་འཁྲུལ་སྣང་སྡུག་བསྔལ་ཞི་གྱུར་ཅིག །
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དེ་ནས་ལས་ཀྱི་རྡོ་རྗེས་ཚོགས་ཕུད་བཏེག་སྟེ། ཨེ་མ་ཧོ་ཚོགས་ཀྱི་འཁོར་ལོ་ཆེ། །
དུས་གསུམ་བདེ་གཤེགས་གཤེགས་ཤུལ་ཏེ། །དངོས་གྲུབ་མ་ལུས་འབྱུང་བའི་
གནས། །དེ་ལྟར་ཤེས་ནས་དཔའ་བོ་ཆེ། །རྣམ་པར་རྟོག་པའི་སེམས་བོར་ནས། །
ཚོགས་ཀྱི་འཁོར་ལོ་རྒྱན་དུ་རོལ། །ཅེས་བརྗོད་ནས་སློབ་དཔོན་གྱི་ཕྱག་ཏུ་
འབུལ། དེ་ནས་སྒྲུབ་པ་པོ་ཐམས་ཅད་ལ་རིམ་གྱིས་འབུལ། དེ་ནས་ཐམས་
ཅད་ ཀྱི་ ཕྱག་ ཏུ་ ཚོགས་ རྫས་ བཟུང་ ལ། སློབ་དཔོན་གྱིས། ཨོ་ རྡོ་ རྗེ་ གསུམ་
དབྱེར་མེད་བའི་བདག །རང་ཉིད་བླ་མ་ལྷར་གསལ་ནས། །ཨཱཋཟག་མེད་ཡེ་
ཤེས་བདུད་རྩི་ཆེ། །ཧཱུྃ་བྱང་ཆུབ་སེམས་ལས་གཡོ་མེད་པར། །ལུས་གནས་ལྷ་
རྣམས་ཚིམ་ཕྱིར་རོལ། །ཅེས་བརྗོད་ནས་ཚོགས་ལ་ལོངས་སྤྱོད་ཅིང་། ཨ་ཧོ་མ་
ཧྭ་ སུ་ ཁ། ཞེས་བརྗོད། ཚོགས་འཁོར་ ལ་ ཕྱི་ནང་གསང་བ་དེ་ཁོ་ན་ཉིད་ ཀྱི་
ཉམས་ལེན་བྱ་ཚུལ་ཡོད་པས་དེ་དག་ལ་མ་མཐའ་ཡིད་ཀྱི་མོས་བློ་ཙམ་གྱི་སྒོ་
ནས་ སྦྱངས་ཤིང་བག་ཆགས་ཅི་ཐེབས་ བྱའོ། །དེ་ནས་ ཚོགས་ ལྷག་རྣམས་
བསྡུས་ཏེ་ཟངས་གཞོང་ལ་སོགས་པའི་སྣོད་གཙང་མར་བཞག་ལ་ནང་མཆོད་
ལྟར་ བྱིན་གྱིས་བརླབས། དམ་ཅན་ ཞིང་སྐྱོང་ གི་ཚོགས་སྤྱན་དྲངས་ལ། ཧོ།
ཏིང་འཛིན་སྔགས་དང་ ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་
ཚོགས་ ལྷག་ རྒྱ་ མཚོ་ འདི། །དམ་ ཅན་ ཞིང་ སྐྱོང་ ཚོགས་ རྣམས་ མཉེས་ ཕྱིར་
འབུལ། །ཨོཾ་ཨཱཿཧཱུྃ། འདོད་དགུའི་དཔལ་ལ་རོལ་པས་ཚིམ་མཛད་ནས། །ཨེ་མ་
ཧོ་རྣལ་འབྱོར་འཕྲིན་ལས་ཚུལ་བཞིན་སྒྲུབས། །ཧོ། ལྷག་མའི་མགྲོན་རྣམས་
འཁོར་བཅས་ཀྱིས། །ཚོགས་ལྷག་རྒྱ་མཚོ་འདི་བཞེས་ལ། །བསྟན་པ་རིན་ཆེན་
རྒྱས་པ་དང༌། །བསྟན་འཛིན་ཡོན་མཆོད་འཁོར་བཅས་དང་། ཁྱད་པར་རྣལ་
- 138 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
འབྱོར་བདག་ཅག་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་
དང་ སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་
སོགས་ པ་ ཡི། །ལས་ ཀྱི་དངོས་གྲུབ་ བདག་ ལ་སྩོལ། །དམ་ཚིག་ཅན་ གྱིས་
བདག་ལ་སྲུངས། །དངོས་གྲུབ་ཀུན་གྱིས་སྡོང་གྲོགས་མཛོད། །དུས་མིན་འཆི་
དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་
ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་
ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་
ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་བརྗོད།
གཞན་ཡང་བསྔོ་བ་དང་སྨོན་ལམ་ཅི་རིགས་བྱའོ། །
གསུམ་པ་གསང་བ་ཤེར་དབང་དང་འབྲེལ་བའི་མཆོད་པ་འབུལ་ཚུལ་
ནི། ཡིད་འོང་ལང་ཚོའི་དཔལ་འཛིན་དྲུག་ཅུ་བཞིའི། །འདོད་པའི་སྒྱུ་རྩལ་ལ་
མཁས་ལུས་ཕྲ་མ། །ཞིང་སྐྱེས་སྔགས་སྐྱེས་ལྷན་སྐྱེས་ཕོ་ཉའི་ཚོགས། །མཛེས་
སྡུག་སྒྱུ་མའི་ཕྱག་རྒྱ་རྣམས་ཀྱང་འབུལ། །ཞེས་གསུངས་ཏེ། དམིགས་པ་ཡིད་
ལ་བྱེད་ཚུལ་ནི། རང་གི་སྙིང་ག་ནས་ཞིང་སྐྱེས་དང་སྔགས་སྐྱེས་དང་ལྷན་སྐྱེས་
ཀྱི་ཕོ་ཉ་བསམ་གྱིས་མི་ཁྱབ་པ་བློས་སྤྲུལ་ནས་སྤྲོ་ཞིང་། དེ་གསུམ་གྱི་ནང་ནས་
ཀྱང་གཙོ་བོར་སྔགས་སྐྱེས་ཀྱི་རྣལ་འབྱོར་མའི་རིགས་པདྨ་ཅན་ལ། དུང་ཅན་
མ། གླང་པོ་ཅན་མ། རི་དྭགས་ཅན་མ་བཞི་དཔག་ཏུ་མེད་པ་སྤྲོས། ཕོ་ཉ་མོ་དེ་
དག་ཁ་དོག་དང་། དབྱིབས་མཛེས་ཤིང་ཡིད་དུ་འོང་བ། ལང་ཚོ་བཅུ་དྲུག་ལོན་
པའི་ཉམས་ཅན། ཆགས་པའི་མིག་གིས་བལྟ་ཞིང་རིན་པོ་ཆེའི་རྒྱན་དུ་མ་དང་།
ལྷག་པར་མུ་ཏིག་གི་ཆུན་པོ་འཕྱང་བ། ནུ་མ་རྒྱས་ཤིང་འབུར་ལ་བར་དོག་པ།
- 139-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གོས་ཅུང་ཟད་གྲོལ་ཞིང་རོ་སྨད་མཛེས་པར་སྟོན་པ། རྡོ་རྗེའི་གླུ་དབྱངས་སྙན་
པར་སྒྲོག་པ། ལུས་ལས་ལྷན་ཅིག་སྐྱེས་པའི་དྲི་བཟང་བྲོ་བ། སྦྲང་རྩི་ལྟ་བུའི་རོ་
མངར་མཆོག་དང་ལྡན་པ། རེག་བྱ་འཇམ་པ། རྐེད་པ་ཤིན་ཏུ་ཕྲ་བ། ལྟེ་བ་
ཡངས་ཤིང་གཡས་སུ་འཁྱིལ་བ། །རོ་སྨད་དང་འདོམས་སྟུག་པ། འགྲོས་དལ་
ཞིང་སྒེག་པ། འདོད་པའི་སྒྱུ་རྩལ་དྲུག་ཅུ་རྩ་བཞི་ལ་མཁས་པ། སྒྱུ་མ་མཁན་
གྱིས་སྤྲུལ་པའི་བུད་མེད་རིན་པོ་ཆེ་ལྟར་སྣང་ལ་རང་བཞིན་མེད་པ་ནམ་མཁའི་
ཁམས་གང་བ་སྤོས། དེ་ཐམས་ཅད་ཚོགས་ཞིང་གི་གཙོ་བོ་བླ་མ་ཐུབ་དབང་རྡོ་
རྗེ་འཆང་ཆེན་པོའི་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་ལ་ཐིམ། དེའི་རྐྱེན་
གྱིས་ ཐུགས་ རྒྱུད་ ལ་བདེ་ཆེན་ལྷན་ཅིག་སྐྱེས་ པའི་ ཡེ་ཤེས་ ཁྱད་ པར་ ཅན་
འཁྲུངས་པས་མཉེས་ཤིང་ཚིམ། ཚོགས་ཞིང་གཞན་ཐམས་ཅད་ཀྱང་བླ་མ་ཐུབ་
དབང་རྡོ་རྗེ་འཆང་ཆེན་པོའི་རྣམ་འཕྲུལ་ཡིན་པས་ཟག་མེད་ཀྱི་བདེ་བ་ཆེན་
པོའི་ཐུགས་རྒྱུད་ཚིམ་ཞིང་མཉེས་པར་བསམ་མོ། ། སྒྱུ་རྩལ་དྲུག་ཅུ་རྩ་བཞི་ནི།
སྤྱིར་སྒྱུ་རྩལ་ལ་མང་དུ་ཡོད་ཅིང་། འདུལ་བ་ལུང་ནས་སྒྱུ་རྩལ་དྲུག་ཅུ་རྩ་བཞི་
གསུངས་པ་ནི། མདའ་འཕེན་པ་དང་། རལ་གྲིའི་འཁྲུལ་འཁོར་ལ་སོགས་པ་
སྐྱེས་བུའི་རྩལ་གྱི་ཁྱད་པར་མི་འདྲ་བ་རྣམས་ཡིན་ལ། འདིར་གསུངས་པའི་སྒྱུ་
རྩལ་ནི། ལུགས་ཀྱི་བསྟན་བཅོས་ལས་འཁྲིག་ཐབས་ཀྱི་སྒྱུ་རྩལ་བཤད་པ་དང་
རྣམ་པ་འདྲ་བར་ འདོད་ པའི་སྒྱུ་ རྩལ་ ཡིན་ལ། དེ་ཡང་ རྡོ་ རྗེ་ མཁའ་ འགྲོའི་
འགྲེལ་པ་ལས། འཁྱུད་པ་དང༌། འོ་བྱེད་ པ་དང་། སོ་འདེབས་པ་དང་། སེན་
མོ་འདེབས་པ་དང༌། ཡང་དག་པར་བསྐྱོད་པ་དང་། སིད་ཀྱི་སྒྲ་སྒྲོག་པ་དང༌།
སྐྱེས་པའི་བྱ་བ་བྱེད་པ་དང༌། སྟེང་དུ་འདུག་པ་སྟེ་སྒྱུར་རྩལ་གྱི་གཙོ་བོ་བརྒྱད།
- 140 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དེ་བརྒྱད་ལ་ནང་གསེས་ཀྱི་ཁྱད་པར་བརྒྱད་བརྒྱད་དུ་ཕྱེ་བས་དྲུག་ཅུ་རྩ་བཞིའོ། །
དེ་དག་གིས་ཅིར་འགྱུར་སྙམ་ན་རྣལ་འབྱོར་མ་རྣམས་ཀྱི་སྒྱུ་རྩལ་དེའི་མཐུ་ལས་
སྒྲུབ་པ་པོ་ལ་ལྷན་སྐྱེས་ཀྱི་བདེ་ཆེན་ཁྱད་པར་དུ་འཕགས་པ་རྣམ་པ་དུ་མ་སྐྱེད་
པར་བྱེད་ལ། ལྷན་སྐྱེས་ཇི་ཙམ་འཕེལ་བ་ཙམ་དུ་སྤྲོས་པའི་མཐའ་ཐམས་ཅད་
དང་བྲལ་བའི་གནས་ལུགས་སྟོང་པ་ཉིད་ཀྱི་འཛིན་སྟངས་ཇེ་འཕེལ་དུ་འགྲོ་
ཞིང་། དེ་ཇི་ལྟར་འཕེལ་བ་ཙམ་དུ་འཁོར་བའི་རྩ་བ་བདག་འཛིན་བག་ཆགས་
དང་བཅས་པ་མྱུར་དུ་བཅོམ་ནས་འཚང་རྒྱ་བ་ལ་ཆེས་མྱུར་བ་ཡིན་ནོ། །དེའི་
ཕྱིར་འདི་ལ་ཕོ་ཉ་ཞེས་བརྗོད་དོ། །སྒྱུ་རྩལ་འདི་དག་དང་ལུགས་ཀྱི་བསྟན་
བཅོས་ནས་བཤད་པ་རྣམས་རྣམ་པ་དང་མིང་འདྲ་བ་ཙམ་ཡིན་གྱི། དོན་ནི་
གཏན་ནས་མི་འདྲ་ སྟེ། ལུགས་ ཀྱི་བསྟན་བཅོས་ནས་བཤད་ པའི་ སྒྱུ་རྩལ་
རྣམས་ནི་ཉོན་མོངས་བསྐྱེད་པའི་ཐབས་ཡིན་ལ། འདིར་བཤད་པ་རྣམས་ནི་
ཉོན་མོངས་སྤོང་བའི་ཐབས་ཡིན་ནོ། །དེ་ཡང་ཕར་ཕྱིན་ཐེག་པར་ནི་རྫོགས་
སྨིན་སྦྱངས་གསུམ་གྱི་ནུས་པ་ཡོངས་སུ་མ་རྫོགས་པར་ཉོན་མོངས་སྤོང་བ་ལ་
ཆིག་སྒྲིལ་དུ་བྱ་མི་རུང་ཞིང་། བསོད་ནམས་གསོག་པ་ ལ་ གཙོ་བོར་ འབད་
དགོས་ལ། བླ་མེད་ཀྱི་ཐེག་པ་འདིར་ནི་ཉོན་མོངས་སྤོང་བ་ལ་ཆིག་སྒྲིལ་བྱས་
ཆོག་པའི་སྐབས་ཡོད་དེ། དེ་ཡང་སྲིད་པ་མཐའ་དག་མེ་འབར་བའི་ཀློང་ལྟར་
མཐོང་ནས་གཏིང་ནས་ཞེན་པ་ལོག་པའི་ངེས་འབྱུང་ཤུགས་དྲག་དང་། མཁའ་
ཁྱབ་ཀྱི་མ་རྒན་རྣམས་སྲིད་མཚོ་ཉམ་ངར་ལྟུང་བ་མཐོང་ནས། དེ་ནས་འདོན་
པ་ལ་ཤིན་ཏུ་རིངས་ པར་ཆས་ པའི་ བྱང་ ཆུབ་ ཀྱི་སེམས་ཤུགས་དྲག་དང༌།
མཚན་འཛིན་གྱི་དམིགས་གཏད་རྡུལ་ཙམ་ཡང་མེད་པར་བཤིག་ནུས་པའི་ཟབ་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མོ་དབུ་མའི་ལྟ་བ་རྒྱུད་ལ་སྐྱེས་ཤིང་། རིམ་པ་དང་པོའི་རྣལ་འབྱོར་མཐར་ཕྱིན་
ཅིང་རིམ་པ་གཉིས་པའི་ཡང་དབེན་གསུམ་མཐར་ཕྱིན་པའི་སྐབས་སུ་བདེ་ཆེན་
ལྷན་ཅིག་སྐྱེས་པའི་ཡེ་ཤེས་ཉིད་ལ་ཆིག་སྒྲིལ་དུ་བྱས་ནས་བསྐྱང་ཆོག་པའི་
སྐབས་ཡོད་པར་རྒྱུད་དང་གྲུབ་ཆེན་གྱི་གཞུང་མང་པོ་དང༌། ལྷག་པར་ རིམ་
ལྔའི་དོན་འགྲེལ་ སྤྱོད་བསྡུས་སྒྲོན་མེ་ལམ་གྱི་གོ་རིམ་ངེས་པ་ཅན་ཇི་སྐད་
བཤད་པ་དེ་བཞིན་དུ་སྔོན་དུ་བཏང་ནས། སེམས་དབེན་མཐར་ཐུག་པའི་ཡེ་
ཤེས་སྐྱེ་བ་ལ་མངོན་དུ་ཕྱོགས་པ་ན་འོད་གསལ་ལྷན་ཅིག་སྐྱེས་པའི་ཡེ་ཤེས་ལ་
ཆིག་སྒྲིལ་དུ་སྦྱོང་བར་གསུངས་སོ། །དེ་ལྟ་བུའི་ལམ་གྱི་གནད་ལ་གོ་བ་མ་
ཆགས་པར་གསང་སྔགས་ལ་འདོད་ཡོན་ལམ་བྱེད་ཡོད་དོ་ཞེས་པའི་ཚིག་ཙམ་
གྱི་རྗེས་སུ་འབྲངས་ནས་ཆང་དང་ཕྱི་དྲོའི་ཁ་ཟས་དང་འདོད་པ་སྤྱོད་པ་ལ་བག་
མེད་པར་བྱེད་པ་ནི་རང་གིས་རང་ཉིད་བསླུས་ཏེ་ངན་འགྲོ་མི་བཟད་པའི་རྒྱུ་
བསྒྲུབ་པ་དང་། རྡོ་རྗེ་མཁའ་འགྲོ་མ་རྣམས་ཀྱི་ཆད་པ་དྲག་པོས་ཚེ་འདིར་ཡང་
རིམས་དང་གདོན་ལ་སོགས་པའི་གནོད་འཚེ་ཡ་ང་བ་མང་པོས་ཕུང་བར་བྱེད་
པ་དང༌། རྒྱལ་བའི་བསྟན་པའི་རྩ་བ་ལ་གནོད་པ་ཤིན་ཏུ་ཆེ་བ་སོགས་སྐྱོན་
མཐའ་ཡས་པ་གསུངས་ཏེ། དཔལ་གསང་བ་འདུས་པའི་བཤད་རྒྱུད་དགོངས་
པ་ ལུང་སྟོན་ལས། མ་འོངས་དུས་ན་མི་རྣམས་ནི། །འཇིག་རྟེན་རྒྱང་འཕེན་
མཆོག་ གཞོལ་འགྱུར། །ལོག་པར་ལྟ་བ་ལ་གནས་ཏེ། །ཅི་ དགའ་བར་ཡང་
སྤྱོད་པར་བྱེད། །ལ་ལ་གླུ་དང་གར་ལ་དགའ། །དགོད་དང་སྒེག་ལ་མཆོག་ཏུ་
གཞོལ། །དྲི་ དང༌ ཕྲེང་ བ་ ལ་ དགའ་ ཞིང་། ། དེ་ བཞིན་ འཁྲིག་ པ་ ལ་ དགར་
འགྱུར། །རྨོངས་པ་ལ་ལ་སྡང་བ་དང་། །དེ་བཞིན་གཏི་མུག་ལ་རབ་གཞོལ། །
- 142 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལ་ལ་དེ་བཞིན་འདོད་ཆགས་ཞེན། །ཤེས་པ་གཞན་དག་འདོད་པར་འགྱུར། །
ཉ་དང་ཤ་དང་དེ་བཞིན་ཆང་། །བཤང་གཅི་ཁུ་བ་ ཁྲག་རྣམས་ནི། །སྐྱེས་བུ་
གླེན་པ་ཟ་བྱེད་ཅིང་། །མེད་པར་སྨྲ་བ་ཆོས་སུ་སྒྲོག །མ་དང་སྲིང་མོ་ལ་སོགས་
པ། །བགྲོད་མིན་ལ་ནི་བགྲོད་པ་དང་། །ཕ་དང་མ་ཡང་གསོད་པ་དང༌། །དེ་
བཞིན་ སྲོག་ཆགས་ གཞན་རྣམས་ གསོད། །བརྫུན་ གྱི་ ཚིག་ ཉིད་ སྨྲ་བ་ དང་།
ཁྱད་པར་དུ་ཡང་བརྐུ་བ་དང་། །གཞན་གྱི་ཆུང་མའི་ཐད་འགྲོ་ཞིང་། །སྨད་པ་
གཞན་ཡང་བྱེད་པར་འགྱུར། །ལ་ལ་དམ་ཆོས་སྤོང་བ་དང་། །དེ་བཞི་མཚམས་
མེད་བྱེད་པ་སྟེ། །སྣ་ཚོགས་སྡིག་པ་བྱས་ནས་ཀྱང་། །སྔགས་པ་དངོས་གྲུབ་
འདོད་པར་འགྱུར། །ཞེས་ད་ལྟའི་དུས་སྔགས་ལ་སྙད་བཏགས་ནས་འདོད་ཡོན་
ལ་བག་མེད་དུ་སྤྱོད་པ་དང་། ལྷག་པར་འཁྲིག་པ་ལ་དགའ་བ་དང་། དྲག་པོའི་
ལས་ཀྱིས་སྐྱེ་བོ་གཞན་ལ་གནོད་འཚེ་བྱེད་པ་དང་། ཆང་དང་ཕྱི་དྲོའི་ཁ་ཟས་ལ་
འཛེམ་མེད་དུ་སྤྱོད་པ་དང༌། ཆོས་ཐམས་ཅད་འཁྲུལ་སྣང་ཡིན་ཞེས་ཆད་ལྟ་
འཛིན་པ་སོགས་ལྟ་སྤྱོད་ངན་པ་ཇི་ལྟར་ཡོད་པ་འདི་རྣམས་གསལ་བར་ལུང་
བསྟན་ཏོ། །གཞན་ཡང་སྤྱོད་པ་ངན་པ་སྣ་ཚོགས་ད་ལྟའི་དུས་ན་སྣང་བ་ཕལ་
མོ་ཆེ་རྣམས་ལུང་བསྟན་ཅིང་སྔགས་ལ་སྙད་བཏགས་ནས་རྩིང་སྤྱོད་བྱས་པས་
འདི་ཕྱི་གཉིས་ཀར་ཕུང་བའི་ཚུལ་ཡང་རྒྱུད་དེ་ཉིད་ལས། གཟེར་ནད་དུག་དང་
སྦྱར་བའི་དུག །སྣ་ཚོགས་ནད་ནི་མི་བཟད་པ། །འདི་རྣམས་ཀྱིས་ནི་གཟིར་
གྱུར་ནས། །ཞི་བ་ཉིད་ནི་འདོད་པར་འགྱུར། །འདོར་བར་བྱེད་པ་རྨོངས་པ་དེ། །
མི་བཟད་སྡིག་པ་བྱས་པ་དང་། །ལོག་པར་ལྟ་ལ་མཆོག་གཞོལ་རྣམས། །ངན་
སོང་གསུམ་དུ་འགྲོ་བར་འགྱུར། །ཞེས་གསལ་བར་གསུངས། གསང་བ་གྲུབ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ་ ལས་ ཀྱང་། དེ་ཉིད་ རིན་ཆེན་རྣམ་དག་བདག །རྩོད་པ་ཐམས་ཅད་རྣམ་
སྤངས་པ། །ཐབས་བཟང་པོ་ནི་རྣམ་སྤངས་ནས། །འགལ་བའི་དམ་ཚིག་ལ་
སོགས་ལ། །གཞན་དུ་གང་ཞིག་སྒྲུབ་གྱུར་པ། །དེ་ནི་ངུ་འབོད་སོགས་ པར་
འཚེད། །ཇི་ལྟར་མེ་ནི་འབར་གྱུར་པ། །དེར་ནི་རྩྭ་ཤིང་ཕུང་པོ་དག །བཅུག་ན་
ཐལ་བ་ཉིད་དུ་གྱུར། །མྱུ་གུ་སོགས་པའང་འབྱུང་མི་འགྱུར། །དེ་བཞིན་དེ་ཉིད་
མེད་བཞིན་དུ། །ངོ་མཚར་ཆེ་བ་ལྟར་བྱེད་པ། །ཇི་སྲིད་ནམ་མཁའ་གནས་བར་
དུ། །ཤི་བའི་འོག་ཏུ་དམྱལ་བར་འགྲོ །ཇི་ལྟར་འགའ་ཞིག་སྦྲུལ་གདུག་ལ། །
སྨན་ དང༌ སྔགས་ སོགས་ མི་ ལྡན་ པར། །རྨོངས་པ་བདག་ ཉིད་ གང་ རྩེ་ བ། །
གཤིན་རྗེའི་གནས་འགྲོ་འདོད་པ་ཡིན། །ཇི་ལྟར་མཐའ་མེད་རྒྱ་མཚོ་ལ། །གྲུ་
མེད་གཞན་ཞིག་འཇུག་འགྱུར་བ། །ཐབས་དང་རྟེན་མེད་གྱུར་ནས་ནི། །སྐད་
ཅིག་གིས་ནི་འཆི་བར་འགྱུར། །དེ་བཞིན་ ཛ་ ཡི་མཐའ་ཅན་རྒྱུད། །ཡང་དག་
རབ་ སྦྱིན་ སྤངས་གྱུར་པ། །སྨད་ཅིང་དམན་པའི་ལས་རྣམས་ནི། །བྱས་ནས་
མནར་མེད་འགྲོ་བར་འགྱུར། །ཞེས་སྔགས་ལ་སྙད་བཏགས་ནས་ཆང་དང་ཕྱི་
དྲོའི་ཁ་ཟས་དང་འཁྲིག་པ་སོགས་ལ་བག་མེད་དུ་སྤྱོད་པ་ནི་ནམ་མཁའ་མ་ཟད་
ཀྱི་བར་དུ་དམྱལ་བར་གནས་དགོས་པ་སོགས་བསམ་གྱིས་མི་ཁྱབ་པའི་རྣམ་
སྨིན་ཆེ་བར་གསུངས་སོ། །ཕོ་ཉ་མོ་དེ་དག་གི་ལུས་དང་དབྱིབས་ཀྱི་རྟགས་
དང་། གང་དུ་ འབྱུང་ བའི་ གནས་དང་། བྱེད་ལས་ ཀྱི་ ཁྱད་ པར་ དང་། མཚན་
ཉིད་ཇི་ལྟ་བུ་དང་ལྡན་པ་སོགས་ཁྱད་པར་ཞིབ་པར་བདེ་མཆོག་རྩ་རྒྱུད་དང་།
དེའི་ བཤད་ རྒྱུད་ སྡོམ་འབྱུང་། རྡོ་ རྗེ་ མཁའ་ འགྲོ་སོགས་ ལས་ གསལ་བར་
གསུངས་ཤིང་། འདུས་པ་ཡེ་ཤེས་ཞབས་ལུགས་ཀྱི་གཞུང་འཇམ་དཔལ་ཞལ་
- 144 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ལུང་དང་། འཕགས་ལུགས་ཀྱི་སྤྱོད་བསྡུས་སྒྲོན་མེ་སོགས་ལས་འབྱུང་ངོ༌། ། །
བཞི་པ་དེ་ཁོ་ན་ཉིད་ཚིག་དབང་རིན་པོ་ཆེ་དང་འབྲེལ་བའི་མཆོད་པ་
འབུལ་ཚུལ་ནི། སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཆེ། །ཆོས་ཀུན་རང་
བཞིན་སྤྲོས་དང་བྲལ་བའི་དབྱིངས། །དབྱེར་མེད་ལྷུན་གྲུབ་སྨྲ་བསམ་བརྗོད་
ལས་འདས། །དོན་ དམ་ བྱང་ ཆུབ་ སེམས་ མཆོག་ ཁྱོད་ ལ་ འབུལ། །ཞེས་
གསུངས་ཏེ། སྔར་ཕུལ་བའི་ཕོ་ཉ་ཁྱད་པར་ཅན་དེ་དག་གི་མཐུ་ལ་བརྟེན་ནས་
བླ་མ་ལྷ་ཚོགས་རྣམས་ཀྱི་ཐུགས་རྒྱུད་ལ་སྒྲིབ་བྲལ་ལྷན་ཅིག་སྐྱེས་པའི་ཡེ་ཤེས་
དང༌། གནས་ ལུགས་སྟོང་པ་ཉིད་དབྱེར་མི་ཕྱེད་ པ་ བླ་ན་མེད་པའི་བདེ་བ་
མཐར་ཐུག་འཁྲུངས་ནས་དེ་ཁོ་ན་ཉིད་ཀྱི་མཆོད་པས་ཐུགས་རྒྱུད་ཚིམ་པར་
བསམས་ཤིང་། བླ་ན་མེད་པའི་བདེ་བ་མཐར་ཐུག་ལས་ནམ་ཡང་གཡོ་བ་མེད་
པ་དང༌། བླ་མ་ལྷ་ཚོགས་རྣམས་ཀྱི་ཐུགས་རྗེ་དང་བྱིན་རླབས་བསམ་གྱིས་མི་
ཁྱབ་པའི་མཐུས་རང་ཉིད་ཀྱིས་ཀྱང་དེ་ལྟ་བུའི་ལྷན་སྐྱེས་ཀྱི་ཡེ་ཤེས་ཁྱད་པར་
ཅན་དང༌། ཟུང་འཇུག་གི་སྐུ་ཐོབ་པའི་མོས་པ་བརྟན་པོ་བྱའོ། །དེ་ལྟར་ནང་
མཆོད་དང་། གསང་བའི་མཆོད་པ་ དང་། དེ་ཁོ་ན་ཉིད་ཀྱི་མཆོད་པ་འབུལ་
ཚུལ་དེ་རྣམས་ནི། དཔལ་གསང་བ་འདུས་པའི་རྩ་རྒྱུད་ལས་ཡང་དང་ཡང་དུ་
གསུངས་ཤིང་། ལྷག་པར་བླ་མ་ལྷ་ཚོགས་མཆོད་པའི་ལེའུ་བརྒྱད་པར། འདོད་
པའི་ཡོན་ཏན་ལྔ་རྣམས་ཀྱིས། །དེ་ལ་མཆོད་པ་རྒྱ་མཚོ་བརྩམས། །རིན་ཆེན་ན་
བཟའ་ལ་སོགས་པས། །བྱང་ཆུབ་འདོད་པས་རྟག་ཏུ་མཆོད། །མཆོད་པ་རྣམ་
ལྔ་ མཆོག་རྣམས་ ཀྱིས། །རྟག་ཏུ་ལྷ་རྣམས་མཉེས་པར་བྱ། །རིན་ཆེན་འབྱུང་
གནས་ན་ཆུང་མཆོག །རིན་ཆེན་སྣ་ཚོགས་མཆོག་གིས་བརྒྱན། །སྒྲུབ་ཚེ་རབ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཏུ་འགྲུབ་པའི་ཕྱིར། །སངས་རྒྱས་ཀུན་ལ་དབུལ་བར་བྱ། །ཞེས་སྤྱིར་མཆོད་པ་
ཐམས་ཅད་ཀྱིས་མཆོད་དགོས་པ་དང༌། ལྷག་པར་ཕོ་ཉའི་མཆོད་པ་འབུལ་
དགོས་པར་གསལ་བར་གསུངས། འདིར་སངས་རྒྱས་ཀུན་ལ་དབུལ་བར་བྱ།
ཞེས་བྱ་བ་ནི་སངས་རྒྱས་ཐམས་ཅད་ཀྱི་ངོ་བོ་བླ་མ་ལ་འབུལ་བའི་དོན་ཡིན་
པར་འགྲེལ་པར་གསུངས་ཏེ། ཚུལ་འདི་ལེགས་པར་བསམས་ན་བླ་མའི་རྣལ་
འབྱོར་ལ་ངེས་པ་ཆེན་པོ་སྟེར་རོ། །ནང་མཆོད་འབུལ་ཚུལ་རྩ་རྒྱུད་ལེའུ་བཞི་
པར་གསུངས་པ་སྔར་དྲངས་ཟིན་ཅིང་། གསང་མཆོད་འབུལ་བའི་ཚེ་ཡབ་ཡུམ་
གྱི་བྱང་སེམས་ཀྱི་རྡུལ་ཕྲ་རབ་ལས་རྒྱལ་བ་ཡབ་ཡུམ་ནམ་མཁའི་ཁམས་གང་
བ་སྤྲོས། དེ་དག་སྙོམས་པར་ཞུགས་པས་ལྷན་ཅིག་སྐྱེས་པའི་བདེ་བས་ཐུགས་
ཚིམས་ཤིང་སང་བ་དང་དེ་ཁོ་ན་ཉིད་ཀྱི་མཆོད་པས་ཉེས་པར་བསམ་དགོས་པ་
རྩ་ རྒྱུད་ ལེའུ་ བཞི་ པ། སངས་ རྒྱས་ ཞི་ བའི་ གནས་ སྤོས་ པས། །ནམ་ མཁའི་
དབྱིངས་ ནི་ རབ་ ཏུ་ བརྒྱན། །ཅེས་ དང༌། དེ་ ལྟར་ བྱས་ ནས་ སངས་ རྒྱས་
དང༌། །བྱང་ ཆུབ་ སེམས་ དཔའ་ གྲགས་ཆེན་མཉེས། །ཞེས་ པས་ བསྟན་ པར་
གསུངས་ལ། བཤད་རྒྱུད་རྡོ་ རྗེ་ ཕྲེང་བ་ལས་ཀྱང༌། ལུས་ ཕྲ་ལོ་ནི་བཅུ་དྲུག་
ལོན། །གཟུགས་དང་སྐལ་པ་དག་གིས་བརྒྱན། །སྔོ་བསངས་མིག་ནི་ཡངས་པ་
དང༌། །སྙིང་རྗེའི་བསམ་ལྡན་ཡང་དག་མོས། །ངག་སྙན་དབང་བསྐུར་ཐོབ་པ་
དང༌། །རྣལ་འབྱོར་རྒྱུད་ལ་ལྷག་པར་མོས། །ཞེས་སོགས་ཕོ་ཉའི་མཚན་ཉིད་
དང་རྣམ་གྲངས་མང་དུ་གསུངས་ནས། དེ་ལྟ་བུའི་ཕོ་ཉ་མོ་དེ་དག་བླ་མ་རྡོ་རྗེ་
འཆང་ལ་འབུལ་བའི་མོས་པ་བྱ་དགོས་པ་ནི། བླ་མ་ལ་ནི་དབུལ་བར་བྱ། །
ཞེས་གསལ་བར་གསུངས། འདི་དག་ཀྱང་མཚོན་བྱེད་ཙམ་སྨོས་པ་ཡིན་གྱི།
- 146 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བླ་མེད་ཀྱི་རྒྱུད་མཐའ་དག་ནས་ ལན་ཅིག་མིན་པར་གསུངས་སོ། །ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པ་བཞི་པོ་དེའི་གནད་མཐའ་དག་པར་རྟོགས་
པ་ལ། དང་པོར་དབང་གིས་དུས་སུ་སྐུ་བཞིའི་ས་བོན་ཇི་ལྟར་བཞག་ལུགས་
དང༌། ལམ་ གང་ དང་ གང་ ལ་ དབང་ བར་ བྱས་ པ་དང་། དེ་དང་ མཐུན་པའི་
དབང་རང་རང་གི་དམ་ཚིག་ཐུན་མོང་མིན་པ་ཇི་ལྟར་ཡོད་པ་རྣམས་ཤེས་པ་
དང༌། དེ་ནས་ལམ་ཉམས་སུ་ལེན་པའི་ཚེ་ཡང་དབང་བཞིའི་དོན་ལས་མི་
འདའ་བར་བུམ་དབང་གི་ལམ་བསྐྱེད་རིམ་ནས་བཟུང་དབང་བཞི་པའི་ལམ་
རིམ་པ་ལྔ་པའི་ཟུང་འཇུག་གི་བར་ཇི་ལྟར་རྒྱུད་ལ་སྐྱེད་ཚུལ་རྣམས་ཤེས་དགོས་
ལ། དེ་ལྟར་ཤེས་ན་རྒྱལ་བ་ཙོང་ཁ་པའི་སྙན་བརྒྱུད་རྡོ་རྗེ་འཆང་རྗེ་བཙུན་བློ་
བཟང་ཆོས་ཀྱི་རྒྱལ་མཚན་གྱི་མན་ངག་རྡོ་རྗེའི་ཚིག་འདི་དག་ལ་ཐུན་མོང་མིན་
པའི་ཡིད་ཆེས་རྙེད་ནས་གདམས་པའི་མཆོག་ཏུ་འཛིན་པ་ཞིག་འོང་ངོ༌། །
ལྔ་པ་སྨན་དང་བདག་ཉིད་བྲན་དུ་འབུལ་བ་ནི། །ཉོན་མོངས་བཞི་བརྒྱ་
རྩ་བཞིའི་ནད་ འཇོམས་པའི། །བཟང་པོའི་སྨན་གྱི་བྱེ་བྲག་སྣ་ཚོགས་དང༌།
ཁྱོད་མཉེས་བགྱིད་ཕྱིར་བདག་ བྲན་འབུལ་ལགས་ན། །ནམ་མཁའ་ཇི་སྲིད་
འབངས་སུ་བཟུང་ དུ་ གསོལ། །ཞེས་གསུངས་ཏེ། སེམས་ཅན་ སྤྱི་མཐུན་ གྱི་
དཀར་པོའི་ལས་ལས་གྲུབ་པའི་ནད་སེལ་བའི་སྨན་གྱི་ཁྱད་པར་ཇི་སྙེད་ཡོད་
པ་ཐམས་ཅད་དང་། ལྷག་པར་བདག་ཉིད་བླ་མ་ཐུབ་དབང་རྡོ་རྗེ་འཆང་ཆེན་
པོའི་བྲན་དུ་འབུལ་བ་ནི། བཤད་རྒྱུད་རྡོ་རྗེ་ཕྲེང་བ་ལས། །གསེར་དང་རིན་
ཆེན་གོས་དང་ནི། །མེ་ཏོག་ཕྲེང་བ་སྣ་ཚོགས་པས། །མཆོད་ནས་བླ་མའི་མདུན་
འདུག་ནས། །སློབ་མ་ཡིས་ནི་འདི་སྐད་བརྗོད། །དེང་ནས་བརྩམས་ཏེ་བདག་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བྲན་དུ། །གཙོ་བོས་བདག་ནི་མཆོད་པར་བཞེས། །དེ་ལྟའི་རྣམ་པས་མཉེས་
ནས་ནི། །བདག་ཉིད་ཀུན་གྱིས་བླ་མ་མཆོད། །བླ་མའི་ངོ་བོ་རྡོ་རྗེ་འཆང་། །དེ་
ཕྱིར་ཡང་དག་བླ་མ་མཆོད། །ཅེས་སྤྱིར་བླ་མ་མཆོད་པ་ཐམས་ཅད་ཀྱིས་མཆོད་
དགོས་པ་དང༌། ལྷག་པར་ རང་ཉིད་བྲན་དུ་འབུལ་བ་གསལ་བར་གསུངས།
བདེ་མཆོག་རྩ་རྒྱུད་ལས་ཀྱང་། གསེར་ནི་བརྒྱ་སྟོང་དབུལ་བ་དང་། །རིན་ཆེན་
རྣམ་པ་སྣ་ཚོགས་དང་། །རས་ནི་ཟུང་གྱུར་བརྒྱ་ཉིད་དང་། །གླང་པོ་རྟ་དང་ཡུལ་
འཁོར་དང་། །རྣ་རྒྱན་ནམ་ནི་གདུ་བུ་དང་། ། མགུལ་རྒྱན་སོར་གདུབ་དམ་པ་
དང༌། །གསེར་ ལས་ བྱས་པའི་མཆོད་ཕྱིར་ཐོགས། །ཆུང་མ་བཟང་དང་བུ་མོ་
ཉིད། །བྲན་ཕོ་ བྲན་མོ་སྲིང་མོ་རྣམས། །ཕྱག་འཚལ་ནས་ནི་དབུལ་བར་བྱ། །
སློབ་མས་ཇི་སྐད་གསུངས་པ་བཞིན། །བློ་དང་ལྡན་པས་བླ་མ་ལ། །བདག་
ཉིད་ དངོས་ པོ་ ཀུན་ གྱིས་ ནི། །དེ་ བཞིན་ དུ་ ནི་ དབུལ་ བར་ བྱ། །དེང་ ནས་
བརྩམས་ཏེ་བྲན་དུ་བདག ཁྱེད་ལ་བདག་ཉིད་དབུལ་བ་ལགས། །ཞེས་སྤྱིར་
དབང་བསྐུར་བའི་བླ་མ་ལ་མཆོད་པ་དང༌། ལྷག་པར་རང་ཉིད་བྲན་ཏུ་འབུལ་
ཚུལ་གོང་ལྟར་གསུངས་ལ། དེ་བཞིན་དུ་སྡོམ་འབྱུང་ལ་སོགས་པའི་རྒྱུད་མང་
པོར་ཡང་གསུངས་སོ། །རྒྱུད་དེ་འོག་མ་རྣམས་དང་མདོ་སྡེ་རྣམས་ལས་ཀྱང་
མང་དུ་གསུངས་ཤིང་རང་ཉིད་བྲན་དུ་འབུལ་བའི་གནད་ནི། སྤྱོད་འཇུག་ལས།
རྒྱལ་དང་དེ་སྲས་རྣམས་ལ་བདག་གིས་ནི། །བདག་གིས་ལུས་ཀུན་གཏན་དུ་
དབུལ་བར་བགྱི། །སེམས་དཔའ་མཆོག་རྣམས་བདག་ནི་ཡོངས་བཞེས་ཤིག །
གུས་པས་ཁྱེད་ཀྱི་འབངས་སུ་མཆི་བར་བགྱི། །བདག་ནི་ཁྱེད་ཀྱིས་ཡོངས་སུ་
བཟུང་བས་ནི། །སྲིད་ན་མི་འཇིགས་སེམས་ཅན་ཕན་པར་བགྱི། །སྔོན་གྱི་སྡིག་
- 148 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལས་ཡང་དག་འདའ་བགྱིད་ཅིང་། །སྡིག་པ་གཞན་ཡང་སླན་ཆད་མི་བགྱིད་དོ། །
ཞེས་དང་། བདེ་མཆོག་གི་སྒྲུབ་ཐབས་ལས། བགྲོད་དཀའ་སྲིད་པའི་རྒྱ་མཚོ་
ལས། །བདག་གིས་འགྲོ་རྣམས་བསྒྲལ་བའི་ ཕྱིར། །རང་གི་བདག་ཉིད་སྐད་
ཅིག་མ། །སངས་རྒྱས་རྣམས་ལ་དབུལ་བར་བགྱི། །ཞེས་གསུངས་ པ་ ལྟར།
རང་ཉིད་བླ་མ་ལྷ་ཚོགས་ཀྱི་བྲན་དུ་ཕུལ་བ་ན་རང་ལ་རང་དབང་མེད་ཀྱི། ཅི་
བྱེད་བླ་མ་ལྷའི་དགོངས་པ་དང་མཐུན་པ་ཞིག་བྱ་དགོས་ལ། བླ་མ་ལྷ་ཚོགས་
རྣམས་ལ་ནི་སེམས་ཅན་གྱི་དོན་ལས་དོན་གཞན་མཛད་དུ་མེད་པས། བླ་མ་ལྷ་
ཚོགས་རྣམས་ཀྱི་མཛད་པའི་ཁུར་ཁྱེར་ཏེ་རང་ཉིད་ཉོན་མོངས་པའི་སྤྱོད་པའི་
དབང་དུ་སྐད་ཅིག་ཀྱང་མ་སོང་བར་འཁོར་བ་མ་སྟོང་བར་དུ་སེམས་ཅན་གྱི་
དོན་ལ་སྐྱོ་ངལ་ནམ་ཡང་མེད་པའི་བསམ་པ་བརྟན་པོ་དགོས་སོ། །དམ་ཚིག་
གསུམ་བཀོད་ཀྱི་རྒྱུད་དུ་བདག་ཉིད་འབུལ་བ་ནི་བྱང་ཆུབ་སེམས་དཔའི་སྡོམ་
པའི་གནད་ཡིན་པར་གསུངས་སོ། །ཉོན་མོངས་བཞི་བརྒྱ་རྩ་བཞིའི་ནད་ཅེས་
པའི་དོན་ནི། རླུང་མཁྲིས་བད་ཀན་འདུས་ནད་དེ་རྩ་བའི་ནད་བཞི། དེ་རེ་རེ་ལ་
ཡན་ལག་བརྒྱ་བརྒྱར་ཕྱེ་བས་ནད་བཞི་བརྒྱ་རྩ་བཞི། ནད་དེ་དག་འབྱུང་བའི་
རྒྱུ་ལས་ངན་བཞི་བརྒྱ་རྩ་བཞི། ལས་དེ་གསོག་པར་བྱེད་པའི་ཉོན་མོངས་བཞི་
བརྒྱ་རྩ་བཞི། ལས་དེ་གསོས་བཏབ་ནས་ནད་དེ་དངོས་སུ་འགྲུབ་པར་བྱེད་
པའི་རྐྱེན་ཉོན་མོངས་བཞི་བརྒྱ་རྩ་བཞི་ཡོད་པར་གསུངས་སོ། །དེ་ལྟར་བླ་མ་
ལྷ་ཚོགས་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དང༌། རང་གི་ལུས་
ཀྱང་ བྲན་ དུ་ འབུལ་ བ་ནི་ རྒྱུད་ སྡེ་ རྣམས་ ནས་ གསུངས་ པ་ ལྟར། རྒྱུད་དོན་
བསྡུས་ པ་ ལྔ་ བཅུ་ པ་ ལ། དངོས་གྲུབ་སློབ་ དཔོན་ རྗེས་འབྲང་ཞེས། །རྡོ་ རྗེ་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འཛིན་པ་ཉིད་གསུངས་པར། །ཤེས་ནས་དངོས་པོ་ཐམས་ཅད་ཀྱིས། །བླ་མ་
ཡོངས་སུ་མཉེས་པར་བྱ། །མི་ཟད་དེ་ཉིད་འདོད་པ་ཡིས། །ཅུང་ཟད་ཡིད་འོང་
གང་དང་གང་། །ཤིན་ཏུ་ཁྱད་པར་གྱུར་པ་ཉིད། །དེ་དང་དེ་ནི་བླ་མར་དབུལ། །
དེ་བྱིན་སངས་རྒྱས་ཐམས་ཅད་ལ། །རྟག་ཏུ་བྱིན་པ་ཉིད་དུ་འགྱུར། །དེ་ཕུལ་
བསོད་ནམས་ཚོགས་ཡིན་ཏེ། །ཚོགས་ལས་དངོས་གྲུབ་མཆོག་ཏུ་འགྱུར། །
ཞེས་རྒྱུ་མཚན་དང་བཅས་གསུངས་ཤིང་། གསང་བ་གྲུབ་པར་ཡང་། དངོས་པོ་
ཀུན་གྱིས་སློབ་དཔོན་ལ། །ཇི་སྲིད་མཉེས་པར་གྱུར་བར་དུ། །ལུས་ངག་ཡིད་
ཀྱི་བརྟན་པ་རུ། །དུས་ནི་རིང་པོར་མཉེས་བྱེད་པའི། །སློབ་མ་ཤིན་ཏུ་དྲི་མེད་
པའི། །དེ་ཉིད་ཡང་དག་རབ་སྦྱིན་གནས། །བླ་མའི་ཞབས་ཀྱི་བཀའ་དྲིན་གྱིས། །
དེ་ནས་བགེགས་མེད་འཐོབ་འགྱུར་བ། །ཞེས་དང་། ཐབས་ཤེས་གྲུབ་པ་ལས་
ཀྱང་། །ཤིན་ཏུ་གུས་པས་དུས་གསུམ་དུ། །ཞབས་ལ་སྤྱི་བོས་ཕྱག་བྱས་ཤིང་
། །
རང་གི་ལུས་ལའང་ལྟོས་མེད་པར། །མཎྜལ་སྔོན་འགྲོ་མཆོད་པ་བྱ། །དེ་ནས་
བླ་མའི་བཀའ་དྲིན་གྱིས། །དུས་གསུམ་སངས་རྒྱས་ཀྱིས་གསུངས་པའི། །དེ་
ཉིད་དམ་པ་བགེགས་མེད་པར། །སློབ་མ་ཡིས་ནི་འཐོབ་པར་འགྱུར། ། ཞེས་
སོགས་རྒྱུད་དང་གྲུབ་ཆེན་གྱི་གཞུང་མཐའ་དག་ནས་བླ་མ་ལ་མཆོད་པ་འབུལ་
ཚུལ་དེ་ལྟར་བྱས་ན་ཕྱག་རྒྱ་ཆེན་པོ་མཆོག་གི་དངོས་གྲུབ་མྱུར་དུ་འཐོབ་པར་
གསུངས་སོ། །དེ་ནས་མཚམས་འདིར་བྱང་སྡོམ་དང་སྔགས་སྡོམ་འཛིན་པར་
གསུངས་པས། དེའི་ཚུལ་ནི། བླ་མ་ལྷ་ཚོགས་རྣམས་གསལ་བར་དམིགས་ལ་
སྐྱབས་འགྲོ་ཐུན་མོང་མིན་པ་སྔོན་དུ་བཏང་ནས་སྨོན་པ་དམ་བཅའ་ཅན་དང་
འཇུག་སྡོམ་ལེན་པ་ནི། བླ་མ་ཐུབ་དབང་རྡོ་རྗེ་འཆང་ཆེན་པོས་གསུངས་པ་ལ་
- 150 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རང་ གིས་ རྗེས་ ཟློས་ བྱས་ པར་ མོས་ནས། དཀོན་མཆོག་ གསུམ་ ལ་ བདག་
སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་
ཡི་ རང་། །སངས་ རྒྱས་ བྱང་ ཆུབ་ ཡིད་ ཀྱིས་ གཟུང་། །ཞེས་ པ་ ལན་ གསུམ་
བརྗོད་ནས་གསུམ་པ་རྫོགས་པ་དང་མཉམ་དུ་སྨོན་པ་དང་འཇུག་པའི་བདག་
ཉིད་ཅན་གྱི་རྒྱལ་སྲས་ཀྱི་སྡོམ་པ་རྣམ་པར་དག་པ་ཐོབ་པའི་མོས་པ་བྱ། འདི་
འདྲ་བས་བྱང་སྡོམ་སྔར་མེད་གསར་དུ་མི་ཐོབ་ཀྱང་། སྔར་ཐོབ་པ་དེ་ཉིད་གོང་
འཕེལ་དུ་འགྲོ་བ་ཡིན་གསུངས། སྡོམ་པ་ལེན་ཚུལ་འདི་ནི་རྒྱུད་ཀྱི་དགོངས་པ་
ལྟར། མཁས་གྲུབ་ཆེན་པོ་ཤཱནྟི་པ་དང་། སློབ་དཔོན་ཨ་བྷ་ཡ་ཀ་ར་སོགས་
གྲུབ་ཆེན་མང་པོས་དབང་བསྐུར་བའི་ཚེ་ཐོག་མར་སྨོན་སེམས་དང་འཇུག་སྡོམ་
ལེན་པའི་ཚེ་ཚིག་འདི་དག་གི་སྒོ་ནས་ལེན་པར་གསུངས། རྡོ་རྗེ་གུར་ལ་སོགས་
པའི་རྒྱུད་དང་གྲུབ་ཆེན་གྱི་གཞུང་མང་པོར་སྨོན་འཇུག་འཛིན་པའི་ཆོ་ག་རྒྱས་
བསྡུས་སྣ་ཚོགས་གསུངས་པས་ཚིག་འདི་ཁོ་ནར་མཐའ་གཅིག་ཏུ་ངེས་པ་མེད་
ལ། འདིར་མཛད་པ་འདི་ནི་སློབ་དཔོན་ཨ་བྷ་ཡ་ཀ་རའི་དགོངས་པ་ལྟར། །
ལམ་ལ་སྦྱངས་པ་སྔོན་དུ་སོང་བའི་དབང་པོ་རྣོན་པོ་དག་གི་ལེན་ཚུལ་ཡིན་
པས། སྐྱབས་འགྲོ་ཐུན་མོང་བ་དང་ཐུན་མོང་མིན་པའི་ཚུལ་རྣམས་ལེགས་པར་
བསམས་ནས་སོ་སོའི་དམིགས་རྣམ་གསལ་བཏབ་ལ་ཇི་སྲིད་བྱང་ཆུབ་མ་ཐོབ་
བར་དུ་ཐུན་མོང་མིན་པའི་སྐྱབས་གསུམ་ནམ་ཡང་མི་གཏོང་བའི་དམ་བཅའ་
དང་། འགྲོ་བ་མཐའ་དག་ཡིད་དུ་འོང་བའི་བུ་གཅིག་པུ་ལྟ་བུར་བལྟ་བའི་
བྱམས་པ་དང་། འགྲོ་བ་རྣམས་འཁོར་བའི་གནས་ན་ཉམ་ཐག་པ་ཤས་མི་
བཟོད་པའི་སྙིང་རྗེ་ཤུགས་དྲག་བསྐྱེད་ལ་བྱམས་སྙིང་རྗེ་དེ་གཉིས་ཀྱི་ཚན་གྱིས་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཕུལ་ནས་མ་རྒན་སེམས་ཅན་འདི་ཐམས་ཅད་བདག་ཉིད་གཅིག་པུས་བསྒྲལ་
ཏེ་སངས་རྒྱས་ཀྱི་ས་ལ་འགོད་པར་བྱ། དེའི་ཕྱིར་དུ་སངས་རྒྱས་ཀྱི་གོ་འཕང་
ཐོབ་པར་བྱའོ་སྙམ་དུ་སེམས་བསྐྱེད་དང་། སེམས་བསྐྱེད་པ་དེ་ལ་དམིགས་
ནས་སེམས་བསྐྱེད་འདི་བྱང་ཆུབ་མ་ཐོབ་ཀྱི་བར་དུ་གཏང་བར་མི་བྱའོ་སྙམ་དུ་
སྨོན་པ་དམ་བཅའ་ཅན་དང༌། སྨོན་པའི་སེམས་དེས་ཀུན་ནས་བསླངས་ཏེ་རྒྱལ་
སྲས་ཀྱི་སྤྱོད་པ་མཐའ་དག་ལ་ཚུལ་བཞིན་དུ་བསླབ་པར་བྱའོ་སྙམ་དུ་འཇུག་
སྡོམ་ ལེན་ པ་ ཡིན་ནོ། །དེ་ནས་ སྔགས་ སྡོམ་ གཟུང་ བ་ནི། བླ་ མ་ ལྷ་ ཚོགས་
རྣམས་ལ་མཁྱེན་པར་གསོལ་ཏེ། བླ་མ་སངས་རྒྱས་ བྱང་ཆུབ་སེམས་དཔའ་
ཀུན། བདག་ལ་དགོངས་པ་མཛད་དུ་གསོལ། །བདག་མིང་འདི་ཞེས་བགྱི་བ་
ནི། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་
ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་
ཆུབ་ སེམས་ ནི་ བླ་ ན་ མེད། །དམ་ པ་ བདག་ གིས་ བསྐྱེད་ པར་ བགྱི། །ཚུལ་
ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་ སྡད་པ་དང་། །སེམས་ཅན་
དོན་ བྱེད་ ཚུལ་ ཁྲིམས་གསུམ། །སོ་ སོར་ བརྟན་ པོར་ བདག་ གིས་ གཟུང་། །
སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །
སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བདག་གིས་གཟུང་། །
རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་
གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་
མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ནི་དུས་དྲུག་
ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་
- 152 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་ཆོས་སོ་སོར་
གཟུང་བར་བགྱི། །ལས་ ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་
ལྡན་པར་ནི། །ཡང་དག་ཉིད་དུ་སོ་སོར་གཟུང་། །མཆོད་པའི་ལས་ནི་ཅི་ནུས་
བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །
སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་
བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །
དབུགས་ མ་ བྱིན་ པ་ དབུགས་དབྱུང་ ཞིང་། །སེམས་ ཅན་ མྱ་ ངན་ བཟླས་ ལ་
འགོད། །ཅེས་པ་ལན་གསུམ་བརྗོད་ཅིང་། གསུམ་པ་རྫོགས་པ་དང་མཉམ་དུ་
སྔགས་སྡོམ་ཁྱད་པར་ཅན་ཐོབ་པའི་མོས་པ་བྱའོ། །དེ་ཡང་སྔགས་ཀྱི་སྡོམ་པའི་
རྟེན་དུ་བྱང་སེམས་ཀྱི་སྡོམ་པ་རྣམ་པར་དག་པ་དང་ལྡན་པ་དགོས་པས། ཇི་
ལྟར་དུས་གསུམ་ཞེས་སོགས་ཚིག་རྐང་བཞིས་སྔགས་སྡོམ་གྱི་ཡན་ལག་ཏུ་
སྨོན་འཇུག་གཉིས་འཛིན་ཚུལ་སྟོན་ཏེ། གོང་དུ་བཤད་ཟིན་པ་ལྟར་སྨོན་པ་དང་
འཇུག་པའི་སེམས་གསལ་བཏབ་ལ། དུས་གསུམ་གྱི་སངས་རྒྱས་ཐམས་ཅད་
ཀྱི་བགྲོད་པ་གཅིག་པའི་ལམ་ཡིན་པས་བདག་གིས་ཀྱང་སྨོན་པ་དང་འཇུག་
པའི་བདག་ཉིད་ཅན་གྱིས་སེམས་རིན་པོ་ཆེ་འདི་བྱང་ཆུབ་མ་ཐོབ་ཀྱི་བར་དུ་
ནམ་ཡང་མི་གཏོང་ངོ་སྙམ་པའི་འདུན་པ་ཤུགས་དྲག་བསྐྱེད་ལ་སྨོན་སེམས་
དང་འཇུག་སྡོམ་བླང་བར་མོས། དེ་ལྟར་སྨོན་འཇུག་ལེན་པ་སྔོན་དུ་བཏང་ནས་
རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་རྣམས་བྱང་ཆུབ་མ་ཐོབ་ཀྱི་བར་
དུ་མི་གཏོང་བར་ཚུལ་བཞིན་དུ་བསྲུང་བར་ཁས་ལེན་པ་ཡིན་ནོ། །འདི་ལའང་
ཚིག་ཙམ་གྱི་རྗེས་ཟློས་ཀྱིས་མི་ཆོག་གི །གང་ཁས་ལེན་རྒྱུའི་དམ་ཚིག་དང་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྡོམ་པ་རྣམས་ཤེས་པར་བྱས་ནས། དེ་དང་དེ་ལ་དམིགས་ཕུག་པའི་འདུན་པ་
དྲག་པོ་བསྐྱེད་ནས་ཇི་ལྟར་བཅས་པ་ལྟར་བསྲུང་བར་ཁས་ལེན་པ་ཡིན་ནོ། །དེ་
ལ་རིགས་ལྔ་སོ་སོའི་དམ་ཚིག་ནི། རྣམ་སྣང་གི་རིགས་ལ་ཚུལ་ཁྲིམས་རྣམ་པ་
གསུམ་ལ་སློབ་པ་དང་། དཀོན་མཆོག་གསུམ་ལ་སྐྱབས་སུ་འགྲོ་བ་སྟེ། དམ་
ཚིག་དྲུག་པོ་དེ་བྱང་ཆུབ་མ་ཐོབ་ཀྱི་བར་དུ་མི་གཏོང་བར་འཛིན་ཅིང་དེ་ལྟར་དུ་
ཁས་ལེན་པའོ། །མི་བསྐྱོད་པའི་རིགས་ལ། རྡོ་རྗེའི་དམ་ཚིག །དྲིལ་བུའི་དམ་
ཚིག །ཕྱག་རྒྱའི་དམ་ཚིག །སློབ་དཔོན་གྱི་དམ་ཚིག་སྟེ་བཞི། རིན་འབྱུང་གི་
རིགས་ལ་ཟང་ཟིང་གི་སྦྱིན་པ། མི་འཇིགས་ པའི་ སྦྱིན་པ། ཆོས་ཀྱི་སྦྱིན་པ།
བྱམས་པའི་སྦྱིན་པ་བཞི་ལ་དུས་དྲུག་ཏུ་སློབ་པ་སྟེ་དམ་ཚིག་བཞི། འོད་དཔག་
མེད་ཀྱི་རིགས་ལ་ཕྱི་བྱ་སྤྱོད། གསང་བ་རྣལ་འབྱོར་རྒྱུད་དང་བླ་མེད། ཐེག་པ་
གསུམ་གྱིས་བསྡུས་པའི་དམ་ཆོས་རྣམས་འཛིན་པ་སྟེ་དམ་ཚིག་གསུམ། མདོར་
ན་ཐེག་པ་གསུམ་དང་རྒྱུད་སྡེ་བཞིའི་ཆོས་མཐའ་དག་འཛིན་པའོ། །དོན་གྲུབ་
ཀྱི་རིགས་ལ་སྡོམ་པ་གསུམ་གྱི་བཅས་པ་མཐའ་དག་བསྲུང་བ་དང་། མཆོད་
པའི་དམ་ཚིག་སྟེ་གཉིས། དེ་ལྟར་སོ་སོར་དབྱེ་ན་མཐའ་ཡས་ཀྱང་། སྡོམ་གྱིས་
བསྡུས་པ་ལ་དམ་ཚིག་བཅུ་དགུ །རིགས་ལྔ་སྤྱིའི་དམ་ཚིག་ལ། བཟའ་བའི་
དམ་ཚིག །བསྲུང་བའི་དམ་ཚིག །བསྟེན་པའི་དམ་ཚིག་རྣམས་སུ་ཡོད་ཅིང་།
དམ་ཚིག་དེ་དག་ཐམས་ཅད་སྲོག་དང་བསྡོས་ཏེ་བསྲུང་བར་ཁས་ལེན་པའོ། །
དེ་དག་སོ་སོར་ཞིབ་ཏུ་བཀྲལ་ན་ཡི་གེ་ཤིན་ཏུ་མང་པོར་འགྱུར་བས་བྲི་མ་ནུས་
སོ། །འདིར་སྔགས་སྡོམ་སྔར་མེད་གསར་དུ་མི་ཐོབ་ཀྱང་ཐོབ་ཟིན་གོང་འཕེལ་
དུ་འགྲོ་བ་དང་སྒྲུབ་པའི་མཆོད་པ་ཁྱད་པར་ཅན་དུ་འགྱུར་རོ། །དེ་ཡང་བླ་མ་
- 154-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལྷ་ཚོགས་རྣམས་ཀྱི་ཐུགས་ཀྱི་བཞེད་དོན་ནི་སེམས་ཅན་འཁོར་བའི་གནས་
ནས་འདོན་པ་འབའ་ཞིག་ཡིན་པས། སེམས་ཅན་གཅིག་འཁོར་བའི་གནས་
ནས་གྱེན་དུ་ཕྱོགས་ནའང་ཐུགས་ཤིན་ཏུ་མཉེས་པར་འགྱུར་བ་ལ། རང་ཉིད་
འཁོར་བའི་གནས་ནས་ཐར་པར་བྱེད་པ་ཙམ་དུ་མ་ཟད་ནམ་མཁའི་མཐའ་
ཁྱབ་ཀྱི་སེམས་ཅན་ཐམས་ཅད་འཁོར་བའི་གནས་ལས་བདག་གཅིག་པུས་
བསྒྲལ་བར་བྱའོ་ཞེས་ཞེ་ཐག་པ་ནས་དམ་བཅའ་ཞིང་། ཇི་ལྟར་དམ་བཅས་པ་
ལྟར་སེམས་ཅན་གྱི་དོན་དུ་མྱུར་དུ་འཚང་རྒྱ་བའི་ཐབས་སུ་བླ་མེད་ཀྱི་དམ་ཚིག་
དང་སྡོམ་པ་རྣམས་བསྲུང་བར་ཁས་བླངས་པ་ཡིན་པས། དེ་ལས་མཉེས་པར་
བྱ་བ་གང་ཞིག་ཡོད། དེས་ན་བཀའ་བཞིན་དུ་སྒྲུབ་པ་མཆོད་པའི་མཆོག་ཏུ་
འགྱུར་རོ། །རིགས་ལྔའི་སྡོམ་གཟུང་གི་ཆོ་ག་འདི་ནི་རྒྱུད་རྡོ་རྗེ་རྩེ་མོ་དང་། རྡོ་
རྗེ་ མཁའ་ འགྲོ་དང༌། སཾ་བྷ་ཊ་ སོགས་ལས་ གསུངས་ཤིང་གཙོ་བོར་དཀྱིལ་
འཁོར་དུ་དབང་བསྐུར་བའི་ཚེ་འཛིན་ཚུལ་ཡིན་ཡང་། བླ་མ་དང་དཀྱིལ་འཁོར་
གྱི་ལྷ་ཚོགས་མཆོད་པའི་ཚེ་ཡང་འཛིན་པར་ཨ་བ་ཏ་ར་སོགས་གྲུབ་ཆེན་གྱི་
གཞུང་ལས་བཤད་ཅིང་། རྗེ་ཐམས་ཅད་མཁྱེན་པས་གསང་བདེ་འཇིགས་གསུམ་
གྱི་སྒྲུབ་ཐབས་དང་དཀྱིལ་ཆོག་རྣམས་སུའང་བླ་མ་དང་དཀྱིལ་འཁོར་པའི་ལྷ་
ཚོགས་ལ་མཆོད་པའི་ཚེ་སྡོམ་གཟུང་འདི་དག་བྱ་བར་གསུངས། དོན་དེ་དག་
ལ་དགོངས་ནས་གྲུབ་ཆེན་དབེན་ས་པ་ཡབ་སྲས་རྣམས་བླ་མའི་རྣལ་འབྱོར་གྱི་
སྐབས་འདིར་སྡོམ་པ་གོང་མ་གཉིས་འཛིན་པ་གལ་ཆེ་བར་མཛད་དོ། །
གསུམ་པ་བཤགས་པ་ལ་སོགས་པའི་ཡན་ལག་ལྷག་མ་རྣམས་བྱ་བ་
ལ་ལྔ། བཤགས་པ་བྱ་ཚུལ། རྗེས་སུ་ཡི་རང་བྱ་ཚུལ། ཆོས་འཁོར་བསྐོར་བར་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གསོལ་བ་འདེབས་ཚུལ། མྱ་ངན་ལས་མི་འདའ་བར་གསོལ་བ་འདེབས་ཚུལ།
བསྔོ་བ་བྱ་ཚུལ་ལོ། །དང་པོ་བཤགས་པ་བྱ་ཚུལ་ནི། དེ་ལྟར་སྡོམ་གཟུང་བྱས་
ནས་བཤགས་པ་བྱ་བ་ལ། དབེན་ས་པ་ ཡབ་སྲས་ ཀྱིས་ སྡོམ་པ་གསུམ་གྱི་
བཅས་མཚམས་ལ་བསྔོ་བགྲང་དང་རང་རྒྱུད་ལ་ཉེས་པ་དེ་དག་གིས་གོས་མ་
གོས་བརྟགས་ནས་བཤགས་པ་བྱ་བར་གསུངས། དེ་ལ་སོ་ཐར་གྱི་བསླབ་བྱ་
སྟོན་པའི་སྡོམ་ཚིག་རྒྱས་བསྡུས་གང་རུང་གི་སྒོ་ནས་རང་རྒྱུད་ལ་ལྟུང་བ་དེ་དང་
དེ་དག་གིས་གོས་མ་གོས་བརྟག་པ་དང་། བྱང་སེམས་ཀྱི་བསླབ་བྱ་རྣམས་ལ་
སྡོམ་པ་ཉི་ཤུ་པ་དང་རྩ་ལྟུང་གི་ཚིགས་བཅད་རྣམས་ཀྱི་སྒོ་ནས་རྩ་ལྟུང་དང་
ཉེས་བྱས་དེ་དག་གིས་གོས་མ་གོས་བརྟགས་པ་དང༌། སྔགས་ཀྱི་བསླབ་བྱ་
རྣམས་ལ་བླ་མ་ལྔ་བཅུ་པ་དང་། རྩ་ལྟུང་བཅུ་བཞི་དང༌། སྦོམ་པོ་བརྒྱད་ ཀྱི་
ཚིགས་བཅད་རྣམས་ཀྱི་སྒོ་ནས་རང་རྒྱུད་ལ་ཉེས་པ་དེ་དག་གིས་གོས་མ་གོས་
བརྟག །རྩ་ལྟུང་དང་སྦོམ་པོའི་ཚིགས་བཅད་ཡོངས་གྲགས་ལྟར་རམ། མཁས་
གྲུབ་སངས་རྒྱས་ཡེ་ཤེས་ཀྱི་འཇིགས་བྱེད་དཀྱིལ་ཆོག་ལས་འབྱུང་བའི། སློབ་
དཔོན་སྨད་པར་མི་བྱ་སྟེ། །བདེ་གཤེགས་བཀའ་ལས་འདའ་མི་བྱ། །དེ་བཞིན་
ཁྲོས་ནས་སྤུན་རྣམས་ལ། །ཉེས་པ་བརྗོད་པར་མི་བྱའོ། །སེམས་ཅན་རྣམས་ལ་
བྱམས་པའི་སེམས། །ནམ་ཡང་ངེས་པར་སྤང་མི་བྱ། །བྱང་ཆུབ་སེམས་ནི་དོར་
མི་བྱ། །རང་གཞན་ཆོས་ལ་མི་སྨད་དོ། །ཡོངས་སུ་མ་སྨིན་སེམས་ཅན་ལ། །
གསང་བ་ཉིད་ནི་བསྟན་མི་བྱ། །བདག་ཉིད་ཕུང་པོ་སྨད་མི་བྱ། །ཆོས་རྣམས་ངོ་
བོ་སུན་མི་དབྱུང་། །གདུག་པའི་བྱམས་པ་རྟག་ཏུ་སྤང་། །ཆོས་ལ་ཚད་གཟུང་
མི་བྱའོ། །དད་ལྡན་སེམས་ཅན་བསླུ་མི་བྱ། ། རྟག་ཏུ་དམ་ཚིག་བསྟེན་པར་བྱ། །
- 156 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཤེས་རབ་རང་བཞིན་བུད་མེད་རྣམས། །སྐྱོན་གྱི་ཉེས་པ་མི་བརྗོད་དོ། །ཞེས་པ་
འདིའི་སྒོ་ནས་ རྩ་ལྟུང་གིས་ རང་རྒྱུད་ལ་གོས་མ་གོས་བརྟགས་ པ་ བྱ་བར་
གསུངས། ཚིག་འདི་དག་གཤེད་དམར་གྱི་རྒྱུད་ལས་གསུངས། སྦོམ་པོ་ལ་ཡང་
ཚིག་ དེ་ དག་ དང༌ འདོན་ཚུལ་འདྲ་བར་བྱེད་གསུངས། དེ་ནི་ཚིག་ཉུང་ཞིང་
དམིགས་རྣམ་གསལ་ལོ། །དེ་ལྟར་བྱེད་ནུས་ན་སྔགས་ཀྱི་ལམ་ལ་སྒྲུབ་པ་སྙིང་
པོར་བྱེད་པ་རྣམས་ལ་དམ་ཚིག་དང་སྡོམ་པ་བསྲུང་བ་ཉིད་ལམ་གྱི་གཞི་ཡིན་
པས་ཤིན་ཏུ་གལ་ཆེའོ། །དེ་ལྟར་ རང་རྒྱུད་ ལ་ཉེས་ལྟུང་གིས་གོས་མ་གོས་
བརྟགས་ནས་ཉེས་ལྟུང་ཅི་བྱུང་བ་རྣམས་སྦྱོང་ཕྱིར་གཞུང་ཉིད་ལས་འབྱུང་བ་
ལྟར་སྡོམ་གསུམ་སོ་སོའི་བཤགས་པ་དང་། མ་མཐའང་བླ་མ་རྡོར་འཛིན་མའི་
སྒོ་ནས་ ལྟུང་བ་རྣམས་ལ་བཤགས་སྡོམ་བྱ། རང་བཞིན་གྱི་ཁ་ན་མ་ཐོ་བ་
རྣམས་སྦྱོང་ཕྱིར་ལྟུང་བཤགས་བརྒྱ་ ཕྱག་དང་བཅས་པའི་སྒོ་ནས་བཤགས་
སྡོམ་ལ་འབད་དགོས་པ་ནི། དགའ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་
རྩ་ བ་ རྒྱལ་ བའི་ གཞུང་ ལམ་ ལས། སེམས་ ཀྱི་ ཆོས་ ཉིད་ མཐོང་ བ་ ཡང་། །
ཚོགས་གསོག་སྒྲིབ་སྦྱོང་ལ་ལྟོས་པས། །ཡིག་བརྒྱ་འབུམ་ཙམ་ལྟུང་བཤགས་
ནི། །བརྒྱ་ཕྱག་གང་མང་སྔོན་བཏང་ནས། །ཞེས་གསུངས་པ་ལྟར། རང་ཅག་
ལས་སྒྲིབ་ཤས་ཆེན་པོས་གོང་མའི་ཡོན་ཏན་གང་ཡང་རྒྱུད་ལ་སྐྱེ་དཀའ་བ་
རྣམས་ནི་ལྟུང་བཤགས་ཀྱི་སྒོ་ནས་ལས་སྒྲིབ་སྦྱོང་བ་གནད་དམ་པ་ཡིན་ཞིང་།
རྗེ་ ཐམས་ཅད་མཁྱེན་པ་ ཡབ་ སྲས་ ཀྱིས་ ཀྱང་ ལྟུང་བཤགས་བརྒྱ་ཕྱག་དང་
བཅས་པ་ལ་འགྲུས་པར་མཛད་པས་སངས་རྒྱས་བྱང་སེམས་མང་པོའི་ཞལ་
གཟིགས་ཤིང་། མདོ་སྔགས་ཀྱི་ལམ་གྱི་རྟོགས་པ་ཁྱད་པར་ཅན་རྣམས་ཐུགས་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྒྱུད་ལ་སྤུངས་པ་བཞིན་དུ་འཁྲུངས་པ་ཡིན་པས། སྙིང་ནས་ཉམས་ལེན་བྱེད་
འདོད་པ་རྣམས་ཀྱིས་ནི་རྗེ་ཡབ་སྲས་ཀྱི་མཛད་པ་བཟང་པོའི་རྗེས་སུ་བསླབ་
པར་བྱའོ། །ཆོ་གའི་གཞུང་ཉིད་ལས་འབྱུང་བའི་བཤགས་པའི་ཚིག་ནི། ཐོག་
མེད་དུས་ནས་མི་དགེ་སྡིག་པའི་ལས། །བགྱིས་དང་བགྱིད་སྩལ་ཡི་རང་ཅི་
མཆིས་པ། །ཐུགས་རྗེ་ཆེ་ལྡན་སྤྱན་སྔར་འགྱོད་སེམས་ཀྱིས། ། བཤགས་ཤིང་
སླན་ཆད་མི་བགྱིད་ སྡོམ་པ་ནོད། །ཅེས་གསུངས་ཏེ། དེའི་དོན་ནི་སྡིག་ལྟུང་
སྦྱོང་བ་ལ་སྟོབས་བཞི་ཚང་བར་བྱེད་དགོས་པས། བླ་མ་མཆོད་པའི་སྒོ་ནས་
སྟོབས་བཞི་ཚང་བའི་བཤགས་པ་བྱེད་ཚུལ་གསུང་འདིའི་དོན་ལ་ཡོད་དོ། །དེ་
ཡང་སྟོབས་བཞི་ཚང་ན་ཉེས་ལྟུང་ཆེན་པོ་རྣམས་སྦྱོང་བར་ནུས་ཀྱི། མ་ཚང་ན་
མི་ནུས་པས་སྡིག་ལྟུང་སྦྱོང་བ་ལ་སྟོབས་བཞི་ཚང་བ་དགོས་པ་ནི། ཆོས་བཞི་
བསྟན་པའི་མདོ་ལས། བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་
ཆོས་བཞི་དང་ལྡན་ན་སྡིག་པ་བྱས་ཤིང་བསགས་པ་ཟིལ་གྱིས་གནོན་པར་
འགྱུར་རོ། །བཞི་གང་ཞེ་ན་འདི་ལྟ་སྟེ། རྣམ་པར་སུན་འབྱིན་པ་ཀུན་ཏུ་སྤྱོད་པ་
དང་། གཉེན་ པོ་ ཀུན་ཏུ་ སྤྱོད་ པ་ དང༌། ཉེས་ པ་ ལས་ ལྡོག་ པ་ དང་། རྟེན་ གྱི་
སྟོབས་སོ། །ཞེས་གསུངས། འདིར་སྟོབས་བཞི་ཚང་ཚུལ་ནི། ཐོག་མེད་དུས་
ནས་མི་དགེ་སྡིག་པའི་ལས། །བགྱིས་དང་བགྱིད་སྩལ་ཡི་རང་ཅི་མཆིས་པ། །
ཞེས་སྔོན་ཐོག་མ་མེད་པ་ནས་ད་ལྟ་ཡན་ཆད་དུ་བཅས་པ་དང་རང་བཞིན་གྱི་ཁ་
ན་མ་ཐོ་བའི་མི་དགེ་སྡིག་པའི་ལས་རང་གིས་དངོས་སུ་བགྱིས་པ་དང་། གཞན་
བགྱིད་དུ་སྩལ་བ་དང་། གཞན་གྱི་ཉེས་སྤྱོད་ལ་རྗེས་སུ་ཡི་རང་བྱས་པ་ཇི་སྙེད་
ཅིག་མཆིས་པ་དེ་དག་ཐམས་ཅད་དམིགས་ཡུལ་དུ་བྱས་ཏེ་ཁོང་པར་དུག་སོང་
- 158 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བ་ལྟ་བུའི་འགྱོད་པ་དྲག་པོ་བསྐྱེད་པ་ནི་རྣམ་པར་སུན་འབྱིན་པའི་སྟོབས་སོ། །
ཐུགས་རྗེ་ཆེ་ལྡན་སྤྱན་སྔར། །ཞེས་པ་ནི་རྟེན་གྱི་སྟོབས་དང་། གཉེན་པོ་ཀུན་ཏུ་
སྤྱོད་པའི་སྟོབས་ཏེ། མཆོག་གསུམ་མ་ལུས་འདུས་པའི་བདག་ཉིད་བླ་མ་ཐུབ་
དབང་རྡོ་རྗེ་འཆང་ཆེན་པོའི་ལྷ་ཚོགས་ལ་རེ་ས་གཞན་ན་མེད་པའི་བློ་ལྟོས་
བཅས་ཏེ་སྐྱབས་སུ་འགྲོ་ཞིང་། རང་གིས་ཀྱང་སེམས་ཅན་གྱི་དོན་དུ་དེ་ལྟ་བུའི་
གོ་འཕང་མངོན་དུ་བྱ་བར་འདོད་པ་ནི་རྟེན་གྱི་སྟོབས་དང་། བླ་མ་ལྷ་ཚོགས་ལ་
ཐུགས་རྗེ་ཆེ་ལྡན་ཞེས་ཐུགས་རྗེ་བསྐུལ་ནས་གསོལ་བ་འདེབས་པ་ནི་གཉེན་
པོ་ཀུན་ཏུ་སྤྱོད་པའི་སྟོབས་དང་། འགྱོད་སེམས་ཀྱིས། བཤགས་ཤིང་སླན་ཆད་
མི་བགྱོད་སྡོམ་པ་ནོད། །ཅེས་ པ་ནི་ཉེས་པ་ལས་སླར་ལྡོག་པའི་སྟོབས་ཏེ།།
གསུང་གི་ཚིག་ཟིན་ལྟར་གོ་སླའོ། །སྟོབས་བཞི་ཚང་བའི་བཤགས་སྡོམ་ལ་
འབད་ན་རྣམ་སྨིན་འབྱིན་ངེས་ཀྱི་ཉེས་པ་ཆེན་པོ་རྣམས་ཀྱང་སྦྱོང་ནུས་པར་
གསུངས་ན། མ་ངེས་པའི་ཉེས་པ་ཕྲ་མོ་རྣམས་སྦྱོང་ནུས་པ་ལྟ་ཅི་སྨོས། ལྷག་
པར་སྔགས་ལ་ཞུགས་ནས་དམ་ཚིག་དང་སྡོམ་པ་རྣམ་པར་དག་པ་བསྲུང་བའི་
སྒོ་ནས་ལྷའི་རྣལ་འབྱོར་དང་ལྡན་པས་སྔགས་ཀྱི་ལམ་ལ་འབད་ན་ཕམ་པ་
བཞི་དང་། མཚམས་མེད་ལྔ་ལ་སོགས་པའི་ཉེས་པ་ཤིན་ཏུ་ཆེ་བ་རྣམས་ཀྱང་
མྱུར་དུ་སྦྱོང་ནུས་ པ་ནི། འདུས་ པའི་ རྩ་ རྒྱུད་ལེའུ་ལྔ་པ་ལས། སེམས་ཅན་
མཚམས་མེད་ལ་སོགས་པའི། །སྡིག་པ་ཆེན་པོ་བྱེད་པ་ཡང་། །རྡོ་རྗེ་ཐེག་པ་རྒྱ་
མཚོ་ཆེ། །ཐེག་ པ་ མཆོག་ནི་འདི་ ལ་ འགྲུབ། །ཅེས་ གསུངས། དེའི་ནང་ནས་
ཀྱང་བླ་མ་ལྷའི་རྣལ་འབྱོར་འདི་ནི་སྡིག་ལྟུང་སྦྱོང་བ་ལ་ཆེས་ཤིན་ཏུ་སྟོབས་ཆེ་
སྟེ། རྒྱུད་ཕྱག་ཆེན་ཐིག་ལེ་ལས། ཇི་ལྟར་མེ་ཡིས་ཤིང་འཚིག་པ། །སྐད་ཅིག་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གིས་ནི་ཐལ་བར་བྱེད། །གལ་ཏེ་དེ་བཞིན་དཔལ་བླ་མ། །མཉེས་ན་སྐད་ཅིག་
གིས་སྡིག་འཚིག །ཅེས་དང་། ཕྱག་ན་རྡོ་རྗེ་དབང་བསྐུར་བའི་རྒྱུད་ལས་ཀྱང་།།
དཔེར་ན་ ཉི་མ་ཟླ་བ་གཉིས། །འཇིག་རྟེན་མིག་ཏུ་མཁས་པས་འདོད། །དེ་
བཞིན་སྐྱེས་པ་འདི་ལ་ཡང་
། །སློབ་དཔོན་དེ་ནི་མིག་འདྲར་འདོད། །དཔེར་ན་
མེ་ཡི་ཁམས་དེས་ནི། །བུད་ཤིང་ཐམས་ཅད་སྲེག་པར་བྱེད། །དེ་བཞིན་སློབ་
དཔོན་ ཤེས་ པར་ བྱ། །མི་ ཤེས་ བུད་ ཤིང་ སྲེག་ པར་ བྱེད། །ཅེས་ གསུངས།
འཇམ་དཔལ་ཞལ་ལུང་ལས། འདི་ཡི་དོན་ལྡན་འགའ་ཞིག་ལ། ཞེས་སོགས་
སྔར་དྲངས་པ་ལྟར་སློབ་མས་བླ་མ་མཆོད་པའི་ཚེ་སངས་རྒྱས་ཐམས་ཅད་བླ་མ་
དེའི་ལུས་ལ་བཞུགས་ནས་མཆོད་པ་དེ་བཞེས་པ་དང་། དེའི་མཐུས་སློབ་མ་
དེའི་ལས་ཀྱི་སྒྲིབ་པ་དག་པར་འགྱུར་བར་གསུངས་ལ། བདེ་མཆོག་རྩ་རྒྱུད་ལ་
སོགས་པ་རྒྱུད་གཞན་མང་པོར་ཡང་དེ་བཞིན་དུ་གསུངས་སོ། །མདོར་ན་བླ་
མའི་རྣལ་འབྱོར་ལམ་གྱི་སྲོག་ཏུ་བྱས་ན་འཚང་རྒྱ་བ་ལ་ཤིན་ཏུ་མྱུར་བར་རྒྱུད་
དང་གྲུབ་ཆེན་གྱི་གཞུང་ཐམས་ཅད་ལས་མཐུན་པར་གསུངས་ཤིང་། འཚང་རྒྱ་
བ་ལ་མྱུར་བ་ནི་ཚོགས་མྱུར་དུ་རྫོགས་པ་དང༌། སྡིག་སྒྲིབ་རྣམས་མྱུར་དུ་བྱང་
བར་འགྱུར་བ་ཡིན་པས། སྡིག་སྒྲིབ་སྦྱོང་བ་ལ་བླ་མའི་རྣལ་འབྱོར་ཉིད་སྟོབས་
ཆེ་བར་ལུང་དང་རིགས་པས་ལེགས་པར་འགྲུབ་བོ། །སྔོན་གྱི་དམ་པ་རྣམས་ཀྱི་
གླེང་གཞིས་ཀྱང་ཤེས་ཏེ། པཎ་ཆེན་ནཱ་རོ་པས་གྲུབ་ཆེན་ཏེ་ལོ་པ་ལ་མཆོད་པ་
དང་བསྙེན་བཀུར་ལ་བརྩོན་པར་མཛད་པས་ལས་སྒྲིབ་མྱུར་དུ་དག་སྟེ་ཕྱག་རྒྱ་
ཆེན་པོ་མཆོག་གི་དངོས་གྲུབ་ཐོབ་པར་གསུངས་པ་དང་། འབྲོམ་རིན་པོ་ཆེས་
ཇོ་བོའི་ཕྱི་ས་ན་བཟས་ཕྱགས་པས་ལས་སྒྲིབ་དག་སྟེ་དཔག་ཚད་བརྒྱ་ཕྲག་
- 160 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མང་པོའི་བར་གྱི་སྲོག་ཆགས་གྲོག་སྦུར་ཚུན་ཆད་ཀྱི་སེམས་ཀྱི་རྒྱུ་བ་ཕྲ་མོའང་
ཤེས་པའི་མངོན་པར་ཤེས་པ་རྒྱ་ཆེན་པོ་ཝལ་གྱིས་ཤར་གསུངས་པ་དང་། རྗེ་
བཙུན་མི་ལས་སྐུ་ཚེའི་སྟོད་ལ་མཐུ་དང་སེར་བས་མི་མང་པོ་དང་སྲོག་ཆགས་
ཕྲ་མོ་གྲངས་མེད་བསད་པ་སོགས་སྡིག་པ་ཆེན་པོ་མཛད་པའང་བླ་མ་མར་པ་
དང་མཇལ་ནས་བླ་མའི་བསྙེན་བཀུར་ལ་འབད་པས་སྡིག་སྒྲིབ་ཆེན་པོ་དེ་དག་
མྱུར་དུ་དག་ནས་རྟོགས་པ་མཆོག་བརྙེས་པ་སོགས་སྔོན་གྱི་དམ་པ་རྣམས་ཀྱི་
རྣམ་ཐར་དུ་བླ་མའི་བསྙེན་བཀུར་ལ་འབད་པས་སྡིག་སྒྲིབ་དག་པ་དང་ཡོན་
ཏན་བརྙེས་པའི་ཚུལ་མང་དུ་འབྱུང་བ་ལྟར་རོ། ། ་ ་
གཉིས་པ་རྗེས་སུ་ཡི་རང་བྱ་ཚུལ་ནི། །ཆོས་རྣམས་རང་བཞིན་མཚན་
མ་དང་བྲལ་ཡང་། །རྨི་ལམ་ཇི་བཞིན་སྐྱེ་འཕགས་ཐམས་ཅད་ཀྱི། །བདེ་དགའ་
ཅིར་ཡང་འཆར་བའི་རྣམ་དཀར་ལ། །བདག་ཅག་བསམ་པ་དག་པས་ཡི་རང་
ངོ༌། ། ཞེས་ གསུངས་ཏེ། འདི་ལ་བཟང་སྤྱོད་ལས་གང་ཟག་ལྔའི་དགེ་བ་ལ་
རྗེས་སུ་ཡི་རང་བྱ་བར་གསུངས་ཏེ། ལྔ་ནི་སངས་རྒྱས་རྣམས་དང་། བྱང་ཆུབ་
སེམས་དཔའ་རྣམས་དང་། རང་རྒྱལ་རྣམས་དང་། ཉན་ཐོས་རྣམས་དང་། སོ་
སོའི་སྐྱེ་བོ་ཐ་མལ་པ་རྣམས་ཏེ། གང་ཟག་ལྔ་པོ་དེའི་དགེ་བའི་རྩ་བ་ཐམས་
ཅད་ལ་རྗེས་སུ་ཡི་རང་བྱ་བར་གསུངས་ལ། གང་ཟག་ལྔ་པོ་དེར་མ་འདུས་པའི་
གང་ཟག་གང་ཡང་མེད་པས་དགེ་བའི་རྩ་བ་ཡང་དེར་མ་འདུས་པ་མེད་དོ། །
གང་ཟག་ལྔ་པོ་དེ་འདིར་སོ་སྐྱེ་དང་འཕགས་པ་གཉིས་སུ་བསྡུས་ནས་དེ་དག་
གི་དགེ་བ་ལ་རྗེས་སུ་ཡི་རང་བྱེད་པ་སྟེ། མདོར་ན་རང་གཞན་གྱི་དགེ་བའི་རྩ་
བ་ཐམས་ཅད་ལ་ཡི་རང་བྱེད་པའོ། །དེ་ཡང་ཤེར་ཕྱིན་གྱི་མདོ་ལས་གསུངས་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ་ ལྟར། སྔར་ འདས་ པའི་ དུས་ ཀྱི་སངས་ རྒྱས་རྣམས་དང༌། མ་འོངས་ པ་ན་
འབྱོན་པར་འགྱུར་བའི་སངས་རྒྱས་རྣམས་དང་། ད་ལྟར་ཕྱོགས་བཅུའི་འཇིག་
རྟེན་གྱི་ཁམས་ན་བཞུགས་པའི་སངས་རྒྱས་ཐམས་ཅད་ཀྱིས་དང་པོར་བྱང་ཆུབ་
ཏུ་ཐུགས་བསྐྱེད་པ་ནས་མཐར་སངས་རྒྱས་པའི་བར་གྱི་དགེ་རྩ་ཇི་སྙེད་ཅིག་
ཡོད་པ་ཐམས་ཅད་དང༌། སངས་རྒྱས་ནས་ཆོས་ཀྱི་འཁོར་ལོ་བསྐོར་བ་ལ་
སོགས་པའི་མཛད་པ་ཇི་སྙེད་ཅིག་མཛད་པ་རྣམས་དང༌། ཆོས་དེ་ལ་གདུལ་བྱ་
རྣམས་ཀྱི་ཐོས་བསམ་སྒོམ་གསུམ་གྱིས་ཞུགས་པ་དང་། དེ་ལ་བརྟེན་ནས་བྱང་
ཆུབ་སེམས་དཔའ་ཇི་སྙེད་ཅིག་བྱོན་པ་དང༌། ཉན་ཐོས་ཇི་སྙེད་ཅིག་བྱོན་པ་
དང་། རང་སངས་རྒྱས་སུ་འགྱུར་བ་ཇི་སྙེད་ཅིག་བྱུང་བ་དང་། རྒྱལ་བ་དེ་དག་
མྱ་ངན་ལས་འདས་ནས་ཀྱང་བསྟན་པ་གནས་ཀྱི་བར་དུ་ཆོས་ལ་སྤྱོད་པ་ཇི་སྙེད་
ཅིག་བྱུང་བ་ཐམས་ཅད་དང༌། སྐུ་གདུང་རིང་བསྲེལ་གྱི་མཆོད་རྟེན་ལ་ལྷ་དང་
མི་རྣམས་ཀྱིས་དགེ་རྩ་ཇི་སྙེད་ཅིག་བསྐྲུན་པ་དང༌། སོ་སོ་སྐྱེ་བོ་ཐ་མལ་པ་དག་
གིས་རྒྱལ་བ་སྲས་བཅས་ལ་མཆོད་པ་སོགས་དགེ་བའི་རྩ་བ་ཇི་སྙེད་ཅིག་
བསྐྲུན་པ་དང་། དགེ་བའི་རྩ་བ་དེ་དག་གི་མཐུ་ལས་རྣམ་སྨིན་ཡིད་དུ་འོང་བའི་
བདེ་བ་ཇི་སྙེད་ཅིག་བྱུང་བ་དང༌། ཡོན་ཏན་གོང་མ་ཇི་སྙེད་ཅིག་སྐྱེས་པ་ལ་
སོགས་པ་གནས་སྐབས་དང་མཐར་ཐུགས་གི་ཕན་བདེ་འབྱུང་བའི་དགེ་རྩ་ཇི་
སྙེད་ཅིག་ཡོད་པ་དེ་དག་ཐམས་ཅད་བློས་བསྡུས་ནས་གཞལ་ཏེ་རྗེས་སུ་ཡི་རང་
བྱེད་ པའོ། །མདོ་སྡེ་ནས་ ཇི་ལྟར་ གསུངས་ པ་དེ་ དག་ཐམས་ཅད་ ཀྱི་གནད་
བསྡུས་ནས་འདིར། སྐྱེ་འཕགས་ཐམས་ཅད་ཀྱི། བདེ་དགའ་ཅིར་ཡང་འཆར་
བའི་རྣམ་དཀར་ལ། །བདག་ཅག་བསམ་པ་དག་པས་ཡི་རང་ངོ༌། །ཞེས་བསྡུས་
- 162 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ནས་གསུངས། རྗེས་སུ་ཡི་རང་བ་དེ་ཡང་མཚན་འཛིན་གྱིས་མ་བཅིངས་པར་
འཁོར་གསུམ་ཡོངས་སུ་དག་པའི་ཤེས་རབ་ཀྱིས་ཟིན་པ་ཞིག་དགོས་པ་ཤེར་
ཕྱིན་ གྱི་མདོ་ ལས་ རྒྱ་ཆེར་ གསུངས་ པ་ ལྟར། འདིར་ ཡང་། ཆོས་རྣམས་ རང་
བཞིན་མཚན་མ་དང་བྲལ་ཡང་། རྨི་ལམ་ཇི་བཞིན། ཞེས་གསལ་བར་གསུངས་
སོ། །དེ་ལྟར་འཁོར་གསུམ་ཡོངས་སུ་དག་པའི་ཤེས་རབ་ཀྱིས་ཟིན་པའི་སྒོ་
ནས་སྐྱེ་འཕགས་ཐམས་ཅད་ཀྱི་དགེ་རྩ་ལ་རྗེས་སུ་ཡི་རང་བྱེད་པ་ནི། ནམ་
མཁའི་ཁམས་རིན་པོ་ཆེས་བྱུར་བུར་བཀང་སྟེ་རྒྱལ་བ་རྣམས་ལ་བསྐལ་པའི་
བར་དུ་ཕུལ་བ་བས་ཀྱང་བསོད་ནམས་ལྷག་པར་གསུངས། རྗེས་སུ་ཡི་རང་
བྱེད་ཚུལ་འདི་ནི་བྱང་ཆུབ་སེམས་དཔའ་བདག་ཉིད་ཆེན་པོ་ས་ལ་གནས་པ་
རྣམས་ཀྱི་ཡང་ཐུགས་དམ་གྱི་མཐིལ་ཡིན་པ་དང་། སངས་རྒྱས་ཀྱི་གོ་འཕང་
བསྒྲུབ་པ་ལ་མཆོག་ཏུ་བསྔགས་པའི་བསོད་ནམས་ཀྱི་ཚོགས་ཆེན་པོ་ཡིན་པ་
སོགས་ཤེར་ཕྱིན་གྱི་མདོ་ལས་རྒྱ་ཆེར་བསྔགས་སོ། །རྗེའི་རྟོགས་བརྗོད་ལས་
ཀྱང། འབད་པ་ཆུང་ངུས་རླབས་ཆེན་ཚོགས་སྡུད་ལ། །དགེ་ལ་རྗེས་སུ་ཡི་རང་
མཆོག་ཏུ་གསུངས། ཁྱད་ པར་ རང་གིས་སྔོན་བྱས་དགེ་བ་ལ། །རློམ་སེམས་
བྲལ་བས་དགའ་བ་ཆེར་བསྐྱེད་ན། །སྔོན་བྱས་དགེ་བ་གོང་དུ་འཕེལ་ལོ་ཞེས། །
རྒྱལ་བས་གསུངས་པའི་དོན་དེ་བསྒྲུབ་ཕྱིར་དང་། །དགོས་པ་གཞན་ཡང་མང་
དུ་མཐོང་བས་ན། །སེམས་ཁྱོད་དགའ་བ་འདི་ལྟར་བསྐྱེད་ན་ལེགས། །ཞེས་
གསུངས་སོ། །
གསུམ་པ་ཆོས་འཁོར་བསྐོར་བར་གསོལ་བ་འདེབས་ཚུལ་ནི། ཕུལ་
བྱུང་མཁྱེན་བརྩེའི་ཆུ་འཛིན་འབུམ་དཀྲིགས་ཏེ། །མཐའ་ཡས་འགྲོ་འདིའི་ཕན་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བདེ་ཀུནྡའི་ཚལ། །བསྐྱེད་དང་ཡུན་དུ་གནས་དང་སྤེལ་བའི་ཕྱིར། །ཟབ་རྒྱས་
ཆོས་ཀྱི་ཆར་པ་དབབ་ཏུ་གསོལ། །ཞེས་གསུངས་ཏེ། བླ་མ་ཐུབ་དབང་རྡོ་རྗེ་
འཆང་ཆེན་པོའི་ལྷ་ཚོགས་ལ་ཐུགས་རྗེ་བསྐུལ་ཏེ་ནམ་མཁའི་མཐས་ཀླས་པའི་
འགྲོ་བ་འདི་ཐམས་ཅད་བདེ་བ་འདོད་ཅིང་སྡུག་བསྔལ་མི་འདོད་པ་ཤ་སྟག་
ཡིན་ལ། གནས་སྐབས་སུ་བདེ་བ་དང་ཕྱི་མར་ཕན་པ་ཐམས་ཅད་དམ་པའི་
ཆོས་ཁོ་ན་ལས་འབྱུང་ལ། དམ་པའི་ཆོས་གང་ལས་འབྱུང་བ་ནི་ཆོས་སྟོན་པ་པོ་
བླ་མ་ཉིད་ལ་རག་ལས་ཤིང་། དེ་ཡང་ཚད་མ་རྣམ་འགྲེལ་ལས། ཐབས་བྱུང་དེ་
རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། །ཞེས་གསུངས་པ་ལྟར། རང་
གིས་བླང་དོར་མ་ཤེས་ན་གཞན་ལ་བསྟན་དུ་མེད་པས་བླང་དོར་གྱི་ཆོས་སྟོན་
པ་ལ་བླང་དོར་ཇི་བཞིན་ཤེས་པ་ཞིག་དགོས། གདུལ་བྱ་ཐམས་ཅད་ལ་ཉེ་རིང་
མེད་པར་ཆོས་སྟོན་པ་ལ་བརྩེ་བ་མཐར་ཕྱིན་པ་ཞིག་དགོས་ལ། མཁྱེན་བརྩེ་
མཐར་ཐུག་ཐུགས་ལ་མངའ་བ་ནི་བླ་མ་ཐུབ་དབང་རྡོ་རྗེ་འཆང་ཆེན་པོ་ཁྱོད་
ཉིད་ཡིན་པས། བདག་ཅག་རྣམས་ལ་དགེ་བའི་རྩ་བ་བསྐྱེད་པ་དང༌། ཡུན་དུ་
གནས་པ་དང༌། སྤེལ་བའི་ཕྱིར་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱན་
མི་འཆད་དུ་བསྐོར་དུ་གསོལ་ཞེས་གདུང་ཤུགས་དྲག་པོས་གསོལ་བ་འདེབས་
པའོ། །འདིར་ མཁས་ གྲུབ་ སངས་ རྒྱས་ ཡེ་ ཤེས་ ཀྱིས་ གསུངས་ པ་ ལྟར། བློ་
བཟང་དང་པོའི་སངས་རྒྱས་རྡོ་རྗེ་འཆང་། །ཀུན་ཁྱབ་ཕྱི་ནང་གསང་བའི་སྐུར་
བསྟན་ནས། །ནམ་ མཁའ་ ཇི་ སྲིད་ འགྲོ་ ལ་ བརྩེར་ དགོངས་ ནས། །ཕྱི་ནང་
གསང་བའི་ཆོས་འཁོར་བསྐོར་དུ་གསོལ། །ཞེས་བརྗོད་ནས་ཀྱང་གསོལ་བ་
འདེབས། །ཚོགས་མཆོད་ཀྱི་སྐབས་སོགས་རྒྱས་པར་བྱེད་ཚེ། རིགས་ལྔ་དང་
- 164 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སྦྱར་བའི་ཆོས་འཁོར་བསྐོར་བའི་གསོལ་འདེབས་འདི་ལྟར་ཡང་མཛད་དེ། མེ་
ལོང་ཡེ་ཤེས་ཆེན་པོའི་རོལ་པ་ལས། །ཀུན་ཁྱབ་བུདྡྷ་ རིགས་ཀྱི་སྐུར་བསྟན་
ནས། །ནམ་མཁའ་ཇི་སྲིད་འགྲོ་ལ་བརྩེར་དགོངས་ནས། །ཕྱི་ནང་གསང་བའི་
ཆོས་འཁོར་བསྐོར་དུ་གསོལ། །སོར་རྟོགས་ཡེཤེས་ཆེན་པོའི་རོལ་པ་ལས། །
ཀུན་ཁྱབ་པདྨ་རིགས་ཀྱི་སྐུར་བསྟན་ནས། །ནམ་མཁའ་ཇི་སྲིད་འགྲོ་ལ་བརྩེར་
དགོངས་ ནས། །ཕྱི་ ནང་ གསང་ བའི་ ཆོས་ འཁོར་ བསྐོར་ དུ་ གསོལ། །ཆོས་
དབྱིངས་ཡེ་ཤེས་ཆེན་པོའི་ རོལ་པ་ལས། །ཀུན་ ཁྱབ་ རྡོ་ རྗེ་ རིགས་ ཀྱི་ སྐུར་
བསྟན་ནས། །ནམ་ མཁའ་ ཇི་ སྲིད་ འགྲོ་ ལ་ བརྩེར་ དགོངས་ ནས། །ཕྱི་ནང་
གསང་བའི་ཆོས་འཁོར་བསྐོར་དུ་གསོལ། །མཉམ་ཉིད་ཡེ་ཤེས་ཆེན་པོའི་རོལ་
པ་ལས། །ཀུན་ཁྱབ་རིན་ཆེན་རིགས་ཀྱི་སྐུར་བསྟན་ནས། །ནམ་མཁའ་ཇི་སྲིད་
འགྲོ་ ལ་ བརྩེར་ དགོངས་ནས། །ཕྱི་ནང་ གསང་ བའི་ ཆོས་ འཁོར་ བསྐོར་ དུ་
གསོལ། །བྱ་གྲུབ་ཡེ་ཤེས་ཆེན་ པོའི་ རོལ་ པ་ ལས། །ཀུན་ ཁྱབ་ འཕྲིན་ལས་
རིགས་ཀྱི་སྐུར་བསྟན་ནས། །ནམ་མཁའ་ཇི་སྲིད་འགྲོ་ལ་བརྩེར་དགོངས་ནས། །
ཕྱི་ནང་ གསང་བའི་ཆོས་འཁོར་བསྐོར་དུ་གསོལ། །ཞེས་བརྗོད་དོ། །འདིར།
བསྐྱེད་དང་ཡུན་དུ་གནས་དང་སྤེལ་བའི་ཕྱིར། །ཞེས་གསུངས་པ་ནི་རིམ་ལྔ་
གསལ་སྒྲོན་དུ་བླ་མ་ལས་གདམས་ངག་ལན་ཅིག་ཐོབ་པས་མི་ཆོག་གི །ཡང་
དང་ཡང་དུ་ཉན་དགོས་པ་དང་། ལྷག་པར་ལམ་རིམ་པ་ལྔ་ལ་སློབ་པའི་ཚེ་ཐད་
ཀ་ཐད་ཀའི་ལམ་རྣམས་རྒྱུད་ལ་བསྐྱེད་ཕྱིར་བླ་མ་ལ་ཕྱི་ནང་གསང་བའི་མཆོད་
པ་དང་མཎྜལ་སོགས་ཕུལ་ནས་གསོལ་བ་བཏབ་སྟེ་གདམས་ངག་ཉན་དགོས་
པར་གསུངས་པའི་དོན་ཏེ། གསུང་འདི་དག་ལ་ཞིབ་ཏུ་བརྟགས་ན་ལམ་གྱི་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གནད་མཐར་ཐུག་པ་དག་སྟོན་ཅིང་དོན་ཤིན་ཏུ་རྒྱ་ཆེའོ། །
བཞི་པ་མྱ་ངན་ལས་མི་འདའ་བར་གསོལ་བ་འདེབས་པའི་ཚུལ་ནི། རྡོ་
རྗེའི་སྐུ་ལ་སྐྱེ་འཆི་མི་མངའ་ཡང་། །ཟུང་འཇུག་དབང་གི་རྒྱལ་པོའི་ཟ་མ་ཏོག །
བདག་ཅག་མོས་པ་ཇི་བཞིན་སྲིད་མཐའི་བར། །མྱ་ངན་མི་འདའ་རྟག་པར་
བཞུགས་སུ་གསོལ། །ཞེས་གསུངས་ཏེ། ཇི་སྲིད་སངས་རྒྱས་མ་ཐོབ་བར་དུ་
ལམ་མ་ནོར་བར་སྟོན་པའི་བླ་མ་ལ་བརྟེན་དགོས་ཤིང༌། བླ་མ་མེད་ན་རང་
གིས་ལམ་གོང་མ་བགྲོད་མི་ནུས་ པའི་ཚུལ་བསམས་ནས་བླ་མ་ལ་གདུང་
ཤུགས་དྲག་པོའི་སྒོ་ནས་གསོལ་བ་བཏབ་སྟེ། ཐུགས་བདེ་སྟོང་གཉིས་སུ་མེད་
པའི་ཡེ་ཤེས་རང་སྣང་གི་མཚན་དཔེའི་སྐུར་ཤར་བའི་རྡོ་རྗེའི་སྐུ་ལ་སྐྱེ་འཆི་
མེད་པས། བདག་ཅག་ཐ་མལ་པ་རྣམས་ཀྱི་སྣང་ངོར་ཤར་བའི་གཟུགས་སྐུ་
རགས་པ་ཟ་མ་ཏོག་ ལྟ་ བུ་འདི་ལ་བརྟན་ པར་ བཞུགས་ནས། གཟུགས་སྐུ་
རགས་པ་འདི་ཉིད་ཀྱང་མྱ་ངན་ལས་འདའ་བའི་ཚུལ་མི་སྟོན་པར་ཇི་སྲིད་བྱང་
ཆུབ་མ་ཐོབ་ཀྱི་བར་དུ་བདག་ཅག་གི་མགོན་སྐྱབས་དཔུང་གཉེན་དུ་རྟག་པར་
བཞུགས་སུ་གསོལ་ཞེས་གསོལ་བ་འདེབས་པའོ། །ཆོས་འཁོར་བསྐོར་བར་
བསྐུལ་བ། །ང་འདི་གཉིས་ལ་དེ་ལྟར་གསོལ་བ་བཏབ་པས་དགྱེས་བཞིན་དུ་
ཞལ་ གྱིས་བཞེས་པའི་མོས་པའང་བྱེད་གསུངས་ཏེ། འདི་ལ་རྟེན་འབྲེལ་གྱི་
གནད་ཁྱད་པར་ཅན་ཅིག་ཡོད་པར་སྣང་ངོ་། །འདིར་བཤད་པའི་རྡོ་རྗེའི་སྐུ་
ཞེས་པ་ནི་དཔལ་གསང་བ་འདུས་པ་རྩ་བཤད་ཀྱི་སྙིང་པོའི་དོན་མཐར་ཐུག་པ་
སྟེ། རིམ་པ་དང་པོ་མཐར་ ཕྱིན་ནས་རྡོ་ རྗེའི་ལུས་ལ་གནད་དུ་བསྣུན་པའི་
མཐུས་ཤིན་ཏུ་ཕྲ་བའི་རླུང་སེམས་དབང་དུ་འདུས་ཏེ་དཔེའི་འོད་གསལ་དང་།
- 166 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དེ་ལས་རིམ་པ་གསུམ་པའི་སྒྱུ་མའི་སྐུ་དང་། སྐུ་དེ་འོད་གསལ་དུ་སྦྱངས་པ་
ལས་དག་པའི་སྒྱུ་མའི་སྐུ་ཐོབ་ཅིང་། སྐུ་དེ་ནི་ཤ་རུས་རྡོས་བཅས་ཀྱི་ཕུང་པོ་
ལས་ལོགས་སུ་བྱེ་བའི་འཇའ་ཚོན་ལྟ་བུའི་སྐུ་ཞིག་སྟེ། དེ་ནི་མཚན་བཟང་པོ་
སུམ་ཅུ་རྩ་གཉིས་དང་དཔེ་བྱད་བརྒྱད་ཅུས་སྤྲས་པ་འོད་ཀྱིས་འཇིག་རྟེན་གྱི་
ཁམས་མཐའ་ཡས་པ་འགེངས་པ། ཞིང་ཁམས་རབ་འབྱམས་སྤྲུལ་པས་ཁྱབ་
པར་བྱེད་པ། ཚངས་པ་དང་བརྒྱ་བྱིན་སོགས་ཀྱིས་ཀྱང་མཐོང་བར་མི་ནུས་པ་
ནམ་མཁའ་མ་ཟད་ཀྱི་བར་དུ་རྒྱུན་མི་འཆད་པ་ཞིག་སྟེ། དེ་ལ་ནི་རྡོ་རྗེའི་སྐུ་
ཞེས་བྱ། ཟུང་འཇུག་གི་སྐུ་ཞེས་ཀྱང་བྱ། སྐུ་དེའི་རྒྱུན་ལས་ངེས་པ་ལྔ་ལྡན་གྱི་
ལོངས་སྐུར་འཚང་རྒྱའོ། །འདིར་མོས་པ་བྱ་བ་ནི་ངེས་པ་ལྔ་ལྡན་གྱི་ལོངས་སྤྱོད་
རྫོགས་སྐུ་དེ་ཉིད་ལ་གསོལ་བ་འདེབས་པ་ཡིན་ནོ། །ཚུལ་འདི་དག་ལ་ལེགས་
པར་བསམས་ནས་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་སྙན་བརྒྱུད་
ཀྱི་མན་ངག་ཡི་གེར་བཀོད་པའི་རྡོ་རྗེའི་ཚིག་འདི་དག་རྒྱུད་སྡེ་རྒྱ་མཚོའི་སྙིང་
པོའི་ བཅུད་ཕྱུང་ བའི་ གདམས་ངག་ མཆོག་ ཏུ་ཡིད་ཆེས་ པར་ བྱའོ། །ཚོགས་
མཆོད་དང་བཅས་བླ་མ་ལ་བརྟན་བཞུགས་བྱེད་པའི་ཚེ་གསོལ་འདེབས་ཀྱི་
ཚིགས་བཅད་འདི་ལན་གསུམ་མཛད་དོ། །
ལྔ་པ་བསྔོ་བ་བྱ་ཚུལ་ནི། དེ་ལྟར་བསྐྲུན་པའི་རྣམ་དཀར་དགེ་བའི་
ཚོགས། །བཀའ་དྲིན་གསུམ་ལྡན་ རྗེ་ བཙུན་བླ་མ་ཡིས། །ཚེ་ རབས་ ཀུན་ཏུ་
འབྲལ་མེད་རྗེས་འཛིན་ཅིང་། །ཟུང་འཇུག་རྡོ་རྗེ་འཆང་དབང་ཐོབ་ཕྱིར་བསྔོ། །
ཞེས་པ་སྟེ། འདིའི་སྐབས་སུ་དམིགས་པ་ཡིད་ལ་བྱ་ཚུལ་ནི། བདག་གིས་དལ་
བའི་རྟེན་བཟང་པོ་ནི་ཐོབ། བླ་མ་སངས་རྒྱས་དང་ནི་མཇལ། དམ་པའི་ཆོས་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཟབ་མོ་ཉམས་སུ་ལེན་རྒྱུ་ཡོད་པའི་སྐབས་འདིར་དལ་བ་དོན་དང་ལྡན་པར་
བྱས་ལ། བླ་མ་སངས་རྒྱས་ཀྱིས་བསྟན་པའི་གདམས་པ་ཉམས་སུ་བླངས་ལ་ཚེ་
འདི་ཉིད་ལ་བླ་མ་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱའོ། །དེའི་
ཕྱིར་དུ་བླ་མ་ལྷ་ཚོགས་ལ་མཆོད་ཅིང་གསོལ་བ་བཏབ་པ་སོགས་དགེ་བའི་རྩ་
བ་དེ་དག་གི་མཐུ་དང་ནུས་པ་ལ་བརྟེན་ནས་ཚེ་རབས་ཐམས་ཅད་དུ་བླ་མ་
སངས་རྒྱས་དང་སྐད་ཅིག་ཙམ་ཡང་མི་འབྲལ་ཞིང་གདམས་པ་རྒྱུན་ཆད་མེད་
པར་སྟོན་པ་དང་། དེའི་མཐུ་ལས་ལམ་གྱི་ཡོན་ཏན་ཐམས་ཅད་མྱུར་དུ་རྫོགས་
ནས་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པའི་ཕྱིར་བསྔོའོ་སྙམ་དུ་འདུན་
པ་ཤུགས་དྲག་ བྱའོ། །བླ་མས་ རྗེས་སུ་འཛིན་པའི་བསྔོ་བ་འདི་ ལྟར་ བྱ་བ་
དབེན་ས་པ་ཆེན་པོས་གསུངས་སོ། །དེ་ནས་དམིགས་པ་གསལ་བར་བྱས་ནས་
མཎྜལ་རྒྱས་པ་ཞིག་ཕུལ་ལ། དོན་ཆེན་པོ་གསུམ་གྱི་གསོལ་འདེབས་བྱ་སྟེ།
ལམ་ཐུན་མོང་བ་དང་ཐུན་མོང་མ་ཡིན་པ་རིམ་གཉིས་ཀྱི་ལམ་རྣམས་མྱུར་དུ་
རྒྱུད་ལ་སྐྱེ་བ་དང༌། དེ་དག་གི་མི་མཐུན་ཕྱོགས་བཤེས་གཉེན་ལ་མ་གུས་པ་
སོགས་ཕྱིན་ཅི་ལོག་གི་བློ་སྣ་མཐའ་དག་འགགས་པ་དང༌། ལམ་དེ་དག་རྒྱུད་
ལ་སྐྱེ་བའི་གེགས་ཕྱི་ནང་གི་བར་ཆད་རྣམས་ཞི་ཞིང་མཐུན་རྐྱེན་རྣམས་ཚང་སྟེ་
ལམ་ཡོངས་རྫོགས་མྱུར་དུ་རྒྱུད་ལ་སྐྱེ་བའི་གསོལ་འདེབས་ཤུགས་དྲག་ཏུ་བྱའོ། །
ཡན་ལག་བདུན་པོ་འདི་ནི་ཐེག་པ་ཆེན་པོའི་ཉམས་ལེན་གྱི་སྡོམ་ཆེན་པོ་ཞིག་
སྟེ། དེ་དག་ཀྱང་བསྡུ་ན་བསག་སྦྱང་སྤེལ་གསུམ་དུ་འདུ་བ་དང་། དེ་ཡང་བསྡུ་
ན་བསག་སྦྱང་གཉིས་སུ་འདུ་བ་དང༌། ཡན་ལག་བདུན་པོ་དེ་དག་རེ་རེས་ལམ་
རྒྱུད་ལ་སྐྱེ་བའི་གེགས་སྒྲིབ་པ་གང་དང་གང་སྦྱོང་བ་དང་། ལམ་གོང་མའི་ཡོན་
- 168 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཏན་གང་དང་གང་འགྲུབ་པའི་རྒྱུ་བྱེད་པ་དང་། གནས་སྐབས་དང་མཐར་ཐུག་
གི་ཕན་ཡོན་གང་དང་གང་འགྲུབ་པའི་ཚུལ་ལ་སོགས་པ་གལ་ཆེ་ཞིང་དགོས་པ་
ཆེ་བ་མང་དུ་ཡོད་ཀྱང་འདིར་མཐའ་དག་བྲིར་མ་ནུས་པས། ལམ་ཁྲིད་རྒྱས་པ་
བྱེད་པའི་སྐབས་སུ་བཤད་སྲོལ་ཡོད་པ་ལྟར་དེ་ལས་ཤེས་པར་བྱ་ཞིང་། ཐུན་
མོང་མིན་པ་སྔགས་དང་འབྲེལ་བའི་གནད་ཁྱད་པར་ཅན་ཡང་མང་དུ་ཡོད་དོ། །
གསུམ་པ་དད་གུས་ཆེན་པོའི་སྒོ་ནས་གསོལ་བ་འདེབས་ཚུལ་ལ་བཞི།
ཕན་ཡོན་དང་ཉེས་དམིགས་བསམས་པའི་སྒོ་ནས་དད་གུས་གསལ་བཏབ་སྟེ་
མཚན་སྔགས་ཀྱི་སྒོ་ནས་ཐུགས་རྒྱུད་བསྐུལ་བའི་གསོལ་འདེབས་ བྱ་ཚུལ།
ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་ནས་གསོལ་བ་འདེབས་ཚུལ།
ཕྱི་ནང་གསང་བ་དེ་ཁོ་ན་ཉིད་ཀྱི་སྒོ་ནས་གསོལ་བ་འདེབས་ཚུལ། ཕུར་ཚུགས་
གསོལ་འདེབས་ཀྱི་སྒོ་ནས་ཏིང་ངེ་འཛིན་གྱི་དབང་བཞི་ལེན་ཚུལ་ལོ། །དངཔོ་
ནི། བླ་མ་མཆོད་པའི་གཞུང་ཉིད་ ལས། དེ་ནས་ལག་ན་རྡོ་རྗེ་དབང་བསྐུར་
བའི་རྒྱུད་ལས། སློབ་དཔོན་གྱི་ནི་ཡོན་ཏན་གཟུང་། །སྐྱོན་ནི་ནམ་ཡང་གཟུང་
མི་བྱ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་རྣམས་བཟུང་ན་དངོས་མི་
འགྲུབ། །ཅེས་གསུངས་པ་ལྟར། བླ་མའི་སྐྱོན་རྟོག་གི་བློ་ཡེ་མ་ཤོར་བར་བྱའོ་
སྙམ་དུ་དྲན་ཤེས་ཡང་ཡང་བསྟེན་ནས་བླ་མ་བསྟེན་པའི་ཕན་ཡོན། མ་བསྟེན་
པའི་ཉེས་དམིགས་རྣམས་མདོ་རྒྱུད་དམ་པའི་གསུང་སྒྲོས་བཞིན་ལེགས་པར་
བསམ། ཁྱད་པར་དུ་རྩ་བའི་བླ་མ་དེ་ཉིད་མཚན་ཐོས་པ་ཙམ་གྱིས་ངན་འགྲོའི་
འཇིགས་པ་འཕྲོག་ཅིང་། དྲན་པ་ཙམ་གྱིས་འཁོར་བའི་སྡུག་བསྔལ་སེལ་བ།
གསོལ་བ་བཏབ་ན་དངོས་གྲུབ་ཐམས་ཅད་བདེ་བླག་ཏུ་སྩོལ་བར་མཛད་པའི་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྐྱབས་གནས་བསླུ་བ་མེད་པ་དཀོན་མཆོག་གསུམ་པོ་འདུས་པའི་བདག་ཉིད་
དུ་བསམས་ལ། རེ་ ས་ གཞན་ན་མེད་པའི་བློ་ལྟོས་བཅས་ཏེ་གདུང་ཤུགས་
དྲག་ པོས་ དམིགས་ བརྩེ་ མ་ སོགས་ ཀྱི་ གསོལ་ བ་ གང་ མང ་ བཏབ། ཅེས་
གསུངས། དེ་ལ་བཤེས་གཉེན་བསྟེན་པའི་ ཕན་ཡོན་ནི། བཤེས་གཉེན་ཚུལ་
བཞིན་དུ་བསྟེན་ན་ཕྱོགས་བཅུའི་རྒྱལ་བ་སྲས་དང་བཅས་པ་རྣམས་མཉེས་པར་
འགྱུར་བ་དང་། ལས་སྒྲིབ་མྱུར་དུ་དག་པར་འགྱུར་བ་དང༌། ཕྱི་ནང་གི་གནོད་
པས་མི་ཚུགས་པ་དང་། ཚོགས་རླབས་པོ་ཆེ་སྐད་ཅིག་དང་སྐད་ཅིག་ལ་རྫོགས་
པར་བྱེད་ནུས་པ་དང༌། གོང་མའི་ཡོན་ཏན་ཁྱད་པར་ཅན་རྣམས་མྱུར་དུ་འཐོབ་
པར་ འགྱུར་ བ་ དང༌། ཕྱི་ མ་ ངན་ འགྲོར་ མི་ ལྟུང་ བ་ དང༌། གང་ བསམས་ པ་
ཐམས་ཅད་ཡིད་བཞིན་དུ་འགྲུབ་པ་ལ་སོགས་པ་ཕན་ཡོན་མཐའ་ཡས་པ་
གསུངས་ཤིང་། གཙོ་བོར་ནི་སངས་རྒྱས་ཀྱི་གོ་འཕང་མྱུར་དུ་འཐོབ་པར་འགྱུར་
བའོ། །དེ་ཡང་བདེ་མཆོག་རྩ་རྒྱུད་ལས། སློབ་དཔོན་ལུས་སུ་ལེགས་གནས་ཏེ། །
སྒྲུབ་པ་པོ་ལས་མཆོད་པ་ལེན། །ཞེས་དམ་ཚིག་དང་ལྡན་པའི་སློབ་མས་བླ་མ་
ཚུལ་བཞིན་དུ་མཆོད་པའི་ཚེ་ཧེ་རུ་ཀ་ལ་སོགས་པའི་ཡི་དམ་རྣམས་བླ་མའི་
ལུས་ལ་བཞུགས་ཏེ་སྒྲུབ་པ་པོ་དེའི་མཆོད་པ་བཞེས་ནས་ཚོགས་མྱུར་དུ་རྫོགས་
པར་བྱེད་པར་གསུངས། འདི་དང་འདྲ་བར་འཇམ་དཔལ་ཞལ་ལུང་དུ་ཡང་རྗེ་
བཙུན་འཇམ་པའི་དབྱངས་བླ་མའི་ལུས་ལ་བཞུགས་ནས་སློབ་མའི་མཆོད་པ་
ཕུལ་བ་རྣམས་བཞེས་ཏེ་ཚོགས་མྱུར་དུ་རྫོགས་པ་དང་། སྡིག་སྒྲིབ་མྱུར་དུ་དག་
པར་བྱེད་པར་གསུངས་ཏེ་ལུང་ནི་སྔར་དྲངས་ཟིན་ཏོ། །རྒྱུད་གཞན་མང་པོར་
ཡང་ དེ་བཞིན་དུ་གསུངས་སོ། །དེ་ཡང་ཡི་དམ་རེ་རེ་ ཙམ་ བླ་མའི་ལུས་ལ་
- 170 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བཞུགས་པ་ཙམ་དུ་མི་གཟུང་གི །དམ་ཚིག་ཚུལ་བཞིན་དུ་བསྲུང་བའི་ སློབ་
མས་ལམ་མ་ནོར་བར་སྟོན་པའི་བླ་མ་མཆོད་པའི་ཚེ་ཕྱོགས་བཅུའི་རྒྱལ་བ་
ཐམས་ཅད་བླ་མ་དེའི་ལུས་ལ་ངེས་པར་འཇུག་པ་ནི། བཤད་རྒྱུད་རྡོ་རྗེ་ཕྲེང་བ་
ལས། དེ་བས་རྡོ་རྗེ་སློབ་དཔོན་གྱི། །ལུས་ལ་རྒྱལ་བ་ཐམས་ཅད་བཞུགས། །
མཐོང་ན་ དོན་ནི་ ཡོད་ པ་ཀྱེ། །ཕྱི་ མའི་ དུས་ན་ སེམས་ དཔའ་ ཆེ། །དེ་ བས་
སེམས་ཅན་ཐམས་ཅད་ཀྱི། །ལྷ་ཡི་མཆོད་པ་ཡོ་བྱད་ཀྱིས། །རབ་ཏུ་འབད་དེ་
བླ་མ་བསྟེན། །ཞེས་ཤིན་ཏུ་གསལ་བར་གསུངས། དུས་ཀྱི་ འཁོར་ ལོ་ ལས་
ཀྱང་། གང་ཞིག་མི་ཡི་འཇིག་རྟེན་དག་ན་དཔལ་ལྡན་བླ་མ་རྡོ་རྗེ་འཛིན་པ་སྡིག་
བྲལ་དེ་བདག་སྟེ། །དེ་ལ་གནོད་པ་བྱས་པས་སྲོག་ཆགས་རྣམས་ནི་ངེས་པར་
དམྱལ་བར་འགྱུར་ཏེ་འདི་ལ་ངོ་མཚར་མེད། །དེ་མཉེས་པ་ཡིས་བདག་ནི་མགུ་
སྟེ་དེ་ལ་ཁྲོ་བའི་མི་ཡིས་ཁྲོས་པ་ཞེས་པ་ཆེན་པོའོ། །དེ་ཉིད་སེམས་ཅན་རྣམས་
ལ་ཐར་པ་བདེ་མཉམ་འབྲས་སྟེར་བུ་རྣམས་དག་གི་ཕྱག་འོས་མཆོད་འོས་སོ། །
ཞེས་བླ་མ་ཚུལ་བཞིན་དུ་བསྟེན་ན་རྒྱལ་བ་རྣམས་དགྱེས་ཤིང་དངོས་གྲུབ་མྱུར་
དུ་འཐོབ་པ་དང༌། བསྟེན་ཚུལ་ལོག་ན་གདོན་མི་ཟ་བར་ཕུང་བར་གསུངས།
ཡེ་ཤེས་ཐིག་ལེའི་རྒྱུད་ལས་ཀྱང་། བླ་མ་སྟོན་པ་བླ་མ་མགོན། །བླ་མ་རྡོ་རྗེ་
འཛིན་པ་ཉིད། །བླ་མའི་ཞལ་སྔའི་བཀའ་དྲིན་ལས། །མཆོག་གི་གནས་ནི་རྙེད་
པར་འགྱུར། །ཚེ་འདི་ཡི་ནི་ཕྱག་རྒྱ་ཆེ། །དངོས་གྲུབ་རྙེད་པར་ཐེ་ཚོམ་མེད། །
ས་བཅུ་ཡི་ནི་དབང་ཕྱུག་བདག །དེ་ཡི་བཀའ་དྲིན་གྱིས་ནི་བླ། །དེ་བས་བླ་མ་
ལས་ ལྷག་གཞན། །སྟོན་པ་ཆེན་པོ་ག་ལ་ཡོད། །ཅེས་བླ་མ་ཚུལ་བཞིན་དུ་
བསྟེན་ན་ཕྱག་རྒྱ་ཆེན་པོ་མཆོག་གི་དངོས་གྲུབ་མྱུར་དུ་ཐོབ་པ་དང༌། བླ་མ་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ལས་ལྷག་པའི་མཆོད་ཡུལ་མེད་པར་གསུངས་ཏེ། དེ་དག་ཀྱང་མཚོན་བྱེད་ཙམ་
བྲིས་པ་ཡིན་གྱིས། རྒྱུད་སྡེ་བཞི་ག་ནས་ལན་ཅིག་མིན་པར་རྒྱ་ཆེར་གསུངས་
སོ། །མགོན་པོ་ཀླུ་སྒྲུབ་ ཀྱི་ རིམ་ལྔ་ལས་ ཀྱང་། བདག་བྱིན་བརླབ་པའི་ རིམ་
ཞེས་པ། །ཀུན་རྫོབ་བདེན་པ་བསྟན་པ་སྟེ། །དེ་ནི་བླ་མའི་དྲིན་དག་གིས། །
འཐོབ་པར་འགྱུར་གྱིས་གཞན་དུ་མིན། །བདག་ལ་བྱིན་གྱིས་བརླབ་པའི་རིམ། །
གང་གིས་རྙེད་པར་མི་འགྱུར་བ། །མདོ་སྡེ་རྒྱུད་དང་རྟོག་པ་ལ། །དེ་ཡི་ངལ་བ་
དོན་མེད་འགྱུར། །བདག་ལ་བྱིན་རླབས་རིམ་ཐོབ་པའི། །གཙོ་བོ་སངས་རྒྱས་
ཀུན་བདག་ཉིད། །ཚེ་འདི་ཉིད་དུ་སངས་རྒྱས་ནི། །ཐེ་ཚོམ་མེད་པར་འཐོབ་
པར་འགྱུར། །ཞེས་བླ་མ་ཚུལ་བཞིན་དུ་བསྟེན་ན་དེའི་བཀའ་དྲིན་གྱིས་ཟུང་
འཇུག་གི་སྐུ་སྒྲུབ་ཚུལ་ཤེས་ནས་ཚེ་འདི་ཉིད་ལ་འཐོབ་པར་འགྱུར་བ་དང། བླ་
མ་མ་བསྟེན་ན་མདོ་རྒྱུད་ལ་ཐོས་བསམ་སོགས་ངལ་བ་ཅི་བྱས་ཀྱང་མཆོག་
འགྲུབ་པའི་ཐབས་མེད་པར་གསུངས། འཕགས་པ་ལྷའི་སེམས་ཀྱི་སྒྲིབ་སྦྱོང་
ལས་ཀྱང་། དེ་ཡི་ཡོན་ཏན་གཟུང་བར་བྱ། །སྐྱོན་ནི་ནམ་ཡང་མ་ཡིན་ནོ། །
སློབ་དཔོན་ལྷ་ཡི་མཆོག་ཡིན་ཏེ། །འབད་པས་མཆོད་པར་བྱ་བ་ཡིན། །དེ་ཉིད་
རྡོ་རྗེ་ འཛིན་རྒྱལ་པོ། །མངོན་སུམ་གཟུགས་ཀྱིས་རྣམ་པར་གནས། །ཇི་ལྟར་
ནོར་བུ་ཆུ་དང་གིས། །རྙོག་མ་ཐམས་ཅད་དྭངས་བྱེད་པ། །དེ་བཞིན་དང་བའི་
ནོར་བུ་ཡིས། །སེམས་ཀྱི་རིན་ཆེན་རྣམ་པར་བྱང་། །ཞེས་བླ་མ་ལ་དད་གུས་
ཚུལ་བཞིན་དུ་བྱས་ན་མྱུར་དུ་རྟོགས་པ་འཆར་བ་དཔེ་དང་བཅས་ཏེ་གསལ་
བར་གསུངས། གསང་བ་གྲུབ་པ་ལས་ཀྱང་། །དམ་ཚིག་དག་ནི་ཐམས་ཅད་
ལས། །བླ་མ་མཆོད་པ་མཆོག་ཡིན་ཏེ། །སངས་རྒྱས་ རིན་ཆེན་ཟ་མ་ཏོག །
- 172-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
དཔལ་ལྡན་འདུས་པའམ་གཞན་དུ་བསྟན། །བཟུང་མིན་བརྗོད་པའང་མ་ཡིན་
པ། །སེམས་ཅན་ཀུན་ལ་ཡང་དག་གནས། །ལུས་ངག་ཡིད་ཀྱི་བདེ་བ་ཡིན། །
རྣམ་རྟོག་མེད་ཅིང་གནས་མེད་པ། །དག་ཅིང་ངོ་བོ་ཉིད་མེད་པ། །བྱང་ཆུབ་
སེམས་ཞེས་དྲན་པར་བྱ། །བླ་མའི་ཞབས་ཀྱི་བཀའ་དྲིན་གྱིས། །དེ་ནི་མྱུར་དུ་
འཐོབ་ པར་ འགྱུར། །ཞེས་དང༌། བླ་མ་རྡོ་ རྗེ་ མཉེས་གྱུར་ པས། །དངོས་གྲུབ་
བཟང་པོ་ ཀུན་ སྦྱིན་བྱེད། །ཅེས་ དང༌། དེ་ ཕྱིར་འབད་པ་ཐམས་ཅད་ ཀྱིས། །
གུས་པས་བླ་མ་མཆོད་པར་བྱ། །ཞེས་བླ་མ་ཚུལ་བཞིན་དུ་མཆོད་པ་ལས་བདེ་
ཆེན་ལྷན་ཅིག་སྐྱེས་པའི་ཡེ་ཤེས་མྱུར་དུ་འཆར་བ་དང་། བླ་མ་མ་བསྟེན་ན་ཡེ་
ཤེས་དེ་ཐོབ་པའི་ཐབས་མེད་པས་བླ་མ་མཆོད་པ་ཉིད་ལ་འབད་དགོས་པར་
གསུངས། ཡེ་ཤེས་གྲུབ་པ་ལས་ཀྱང་། གང་ལ་བླ་མའི་དྲིན་ཡོད་པ། །དེ་ཡི་དེ་
ཉིད་མཆོད་རྟེན་འགྱུར། །གཞན་དུ་བྱིས་པས་ཡུན་རིང་དུ། །རྣམ་པར་རྨོངས་
པས་ཉོན་མོངས་འགྱུར། །བླ་མ་སངས་རྒྱས་ཆོས་གྱུར་ཅིང་། །དགེ་འདུན་ཡང་
ནི་དེ་བཞིན་ཏེ། །དེ་ཡིས་དྲིན་གྱིས་ཤེས་འགྱུར་པས། །དེ་བས་དཀོན་མཆོག་
གསུམ་ཡིན་ནོ། །ཞེས་དང་། གཉིས་མེད་གྲུབ་པ་ལས་ཀྱང་། ཁམས་གསུམ་ན་
ནི་སློབ་དཔོན་ལས། །ཆེ་བར་གྱུར་པ་གཞན་མེད་ན། །དེ་ཉིད་ཀྱི་ནི་བཀའ་དྲིན་
གྱིས། །དངོས་གྲུབ་མང་པོ་འཐོབ་པར་འགྱུར། །དེ་ཉིད་རྡོ་རྗེ་སེམས་དཔའ་
ཉིད། །སངས་རྒྱས་ཐམས་ཅད་ཕྱག་ཀྱང་འཚལ། །སློབ་དཔོན་མཆོད་པ་བླ་ན་
མེད། །ཅི་ ཙམ་ ནུས་ པས་ མཆོད་ པར་ བྱ། །ཞེས་ གསུངས་ ཏེ། གྲུབ་ཆེན་ གྱི་
གཞུང་རྣམས་ལས་སྤྱིར་ལེགས་ཚོགས་ཐམས་ཅད་ཀྱི་རྩ་བ་བླ་མ་ཡིན་པ་དང་།
ལྷག་པར་སྔགས་ལ་ཞུགས་ནས་ཚེ་འདིར་ཕྱག་རྒྱ་ཆེན་པོ་མཆོག་གི་དངོས་གྲུབ་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྒྲུབ་པ་ནི་བླ་མ་ཁོ་ནའི་བཀའ་དྲིན་ལ་ལྟོས་པར་འབད་པ་དུ་མས་བསྒྲུབས་སོ། །
མདོར་ན་རྗེ་ཐམས་ཅད་མཁྱེན་པས། སློབ་མ་ལ་རྒྱུད་ལ་ཡོན་ཏན་སྣ་གཅིག་སྐྱེ་
བ་དང་སྐྱོན་སྣ་གཅིག་འགྲིབ་པ་ཡན་ཆད་བདེ་ལེགས་ཐམས་ཅད་ཀྱི་འབྱུང་
གནས་ནི་དམ་པའི་བཤེས་ཡིན་པས་ཐོག་མར་དེ་བསྟེན་པའི་ཚུལ་གལ་ཆེ།
ཞེས་དང་། སྤྱིར་ཐེག་པ་ཀུན་དང་ཁྱད་པར་དུ་ཐེག་པ་འདི་ལ་བླ་མའི་དམ་ཚིག་
མ་ ཉམས་ པར་ བྱ་ བ་ དང་། སངས་ རྒྱས་ སུ་ བལྟས་ པའི་ སྒོ་ནས་མཆོད་དེ།
མཉེས་པ་ཐམས་ཅད་ ཀྱིས་མཉེས་པར་བྱེད་ཅིང༌། མི་མཉེས་པ་སྤོང་བ་ལ་
འབད་པ་ནི་གནད་དམ་པར་སྣང་ངོ༌། །ཞེས་གསུངས་པས་ཕན་ཡོན་གྱི་ཕྱོགས་
ལ་ངེས་པར་གཏིང་ནས་འདྲོངས་པ་ཞིག་བྱའོ། །མ་བསྟེན་པའི་ཉེས་དམིགས་
ནི། མདོ་ རྒྱུད་ ཐམས་ ཅད་ ནས་ ལན་ ཅིག་ མིན་ པར་ རྒྱ་ ཆེར་ གསུངས་ཤིང་
བཤེས་གཉེན་དུ་བྱས་ནས་བསྟེན་ཚུལ་ལོག་ན་ནི་ཚེ་འདིར་ནད་དང་གདོན་དུ་
མས་འཚེ་བ་དང་། ཕྱི་མར་ངན་འགྲོར་ལྷུང་ནས་ཐར་བར་དཀའ་བ་དང༌། བརྒྱ་
ལ་ཐར་པའི་དུས་བྱུང་ཡང་རྒྱུ་མཐུན་གྱི་འབྲས་བུས་བཤེས་གཉེན་དམ་པ་དང་
མཇལ་བར་དཀའ་བ་སོགས་རྣམ་པར་སྨིན་པ་ཚབས་ཆེ་བ་འཇིགས་སུ་རུང་བ་
ཡ་ང་བ་བརྗོད་ཀྱིས་མི་ལང་བ་ཞིག་མྱོང་བར་མདོ་རྒྱུད་དགོངས་འགྲེལ་དང་
བཅས་པ་ཐམས་ཅད་ནས་ལན་ཅིག་མིན་པར་གསུངས་པ་ལྟར་རོ། །ལམ་གྱི་
རྩ་བ་བཤེས་གཉེན་བསྟེན་པའི་ཚུལ་འདི་འཕྱུགས་ན་མདོ་རྒྱུད་ལ་ཐོས་བསམ་
དང་དཀའ་སྤྱད་སྙིང་རུས་ཆེན་པོས་སྒྲུབ་པ་དང་ལྷའི་རྣལ་འབྱོར་ལ་འབད་པ་
སོགས་ངལ་བ་ཅི་བྱས་ཀྱང་ལམ་གོང་མའི་རྟོགས་པ་སྐྱེ་མི་སྲིད་པ་ནི། འདུས་
པའི་རྩ་རྒྱུད་ལས། སྙིང་ནས་སློབ་དཔོན་སྨོད་པ་དག །བསྒྲུབས་ཀྱང་འགྲུབ་
174-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པར་ ཡོངས་ མི་ འགྱུར། །ཞེས་ གསལ་ བར་ གསུངས་ ཤིང་། དེའི་ ཐད་ ཀྱི་
འགྲེལ་པ་སྒྲོན་གསལ་ལས་དམ་ཚིག་ཉམས་པ་དེ་དང་ཉེ་བའི་གྲོགས་ཀྱིས་
ཀྱང་མི་འགྲུབ་པར་གསུངས་ཏེ། སྦལ་པ་རྨ་ཅན་བཞིན་དུ་རང་དང་ཉེ་བའི་
གྲོགས་ཐམས་ཅད་ཕུང་བར་བྱེད་པར་གསུངས་སོ། །དེ་ལྟར་ ཕན་ཡོན་དང་
ཉེས་དམིགས་ཀྱི་ཕྱོགས་ལ་སོ་སོར་རྟོག་པའི་ཤེས་རབ་ཀྱིས་དཔྱད་ནས་ཡང་
དང་ཡང་དུ་བསམས་ལ་ངེས་པ་བརྟན་པོ་བསྐྱེད་དགོས་ཏེ། དེ་ལ་ངེས་པ་མ་
འདྲོངས་ན་ བླ་མ་ལ་དད་མོས་དང༌། མཆོད་ པ་ དང་ གསོལ་བ་འདེབས་པ་
རྣམས་ཀྱང་ཚིག་ཙམ་དང་གཞན་གྱི་ལད་མོ་ཙམ་ཞིག་ལས་མི་འོང་། དེ་མ་བྱུང་
ན་བྱིན་རླབས་ཀྱང་དེ་འདྲ་བ་ཞིག་ལས་མི་འོང་ངོ༌། །ཚུལ་འདི་དག་ལ་སྔོན་གྱི་
དམ་པ་རྣམས་ཀྱི་རྣམ་ཐར་བསམ་པའང་གལ་ཆེ་གསུངས། དེ་ཡང་བྱང་ཆུབ་
སེམས་དཔའ་རྟག་ཏུ་དུས་སངས་རྒྱས་ཐམས་ཅད་ལས་བླ་མ་ལྷག་པར་བལྟས་
ཏེ་སངས་རྒྱས་མང་པོའི་ཞལ་གཟིགས་ཀྱང་དེས་ཆོག་པར་མ་མཛད་པར་དགེ་
བའི་ བཤེས་ གཉེན་ འཕགས་ པ་ཆོས་ འཕགས་ ལུས་སྲོག་ ལོངས་ སྤྱོད་ གང་
ལའང་ལྟོས་པ་མེད་པར་བསྟེན་ཅིང་མཆོད་པས་གཞན་དུ་བསྐལ་ཆེན་མང་པོར་
བསྒྲུབ་དགོས་པའི་གོ་འཕང་ཚོགས་ལམ་ནས་ས་དང་པོའི་བར་ལོ་ཁ་ཤས་ལ་
ཐོབ་པར་གསུངས། འབྲོམ་རིན་པོ་ཆེས་རྟེན་གང་ལ་གསོལ་བ་བཏབ་པ་ལས་
ཇོ་བོ་ལ་གསོལ་བ་བཏབ་པ་བྱིན་རླབས་ཆེ་བར་བྱུང་གསུངས་པ་དང་། བྱ་ཡུལ་
བས་སྤྱན་སྔའི་བསྙེན་བཀུར་ལ་འབད་དེ། ཆུ་ལེན་པ། མེ་གཏོང་བ། ཐལ་བ་
འཕྱག་པ་སོགས་བསྙེན་བཀུར་ལ་བརྩོན་པར་མཛད་པ་ན་ལན་ཅིག་གོ་ཁའི་
ཐལ་བ་ཐུ་བར་བསྣམས་ཏེ་འདོར་དུ་བྱོན་པ་ན་སྐས་ཀྱི་གདང་བུ་ལ་ཞབས་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བཞག་བཞིན་དུ་ཏིང་ངེ་འཛིན་ལ་ཧྲིལ་ཏེ་སོང་། ལྷག་པའི་ལྷ་མང་པོའི་ཞལ་
གཟིགས་པ་དང་མངོན་པར་ཤེས་པ་རྒྱ་ཆེན་པོ་ཐོབ་པར་གསུངས། གཞན་ལ་
གདམས་པ་མཛད་པ་ནའང་དེང་སང་གི་དགེ་བཤེས་འདི་དག་གིས་ངས་བླ་
མའི་ཞབས་ཏོག་བྱས་པ་འདི་ཆོས་སུ་མ་གོ་བ་འདྲ། ཞེས་པ་དང༌། བླ་མ་ལས་
བཟང་བའི་རྡོ་རྗེ་འཆང་ངམ་ཡི་དམ་གྱི་ལྷ་ཞིག་ལོགས་སུ་ཡོད་པར་འདོད་ན་ནི་
གང་ཟག་དེའི་རྒྱུད་ལ་དངོས་གྲུབ་གང་ཡང་མི་འཐོབ་བོ། །ཞེས་སོགས་བྱང་
ཆུབ་ལམ་རིམ་གྱི་རྟོགས་པ་ཐམས་ཅད་བླ་མ་ཁོ་ནའི་དྲིན་ལས་ཐོབ་དགོས་
པར་ ཡང་ ཡང་ གསུངས། རྗེ་ བཙུན་ ས་ པཎ་ གྱིས་ རྗེ་ བཙུན་ གྲགས་ པ་ རྒྱལ་
མཚན་གྱི་སྙུང་གཡོགས་ལ་འབད་པས་བླ་མ་འཇམ་པའི་དབྱངས་དངོས་སུ་
ཞལ་གཟིགས་པ་དང༌། མཆོག་ཐུན་མོང་གི་དངོས་གྲུབ་ཐམས་ཅད་དེའི་མཐུ་
ལས་བརྙེས་པར་གསུངས། རྒྱལ་བ་དབེན་ས་པ་ཆེན་པོས། མདོར་ན་ཉམས་
རྟོགས་ཆེ་ཆུང་གང་སྐྱེས་ཀྱང་། །དད་པ་ཆེ་ཆུང་བསྒོམས་པའི་མཐུ་ཡིན་པས། །
དངོས་གྲུབ་འབྱུང་གནས་ཐམས་ཅད་བླ་མ་ཡི། །ཡོན་ཏན་བསམས་ཤིང་སྐྱོན་
ནས་ མི་ བལྟ་ བའི། །གདམས་ པ་ འདི་ ཉིད་མཐིལ་ དུ་ འཛིན་ པ་དང༌། །དམ་
བཅའ་འདི་འདྲ་གེགས་མེད་མཐར་ཕྱིན་ཤོག །ཅེས་ཡོན་ཏན་ཐམས་ཅད་བླ་
མའི་དད་གུས་ཁོ་ན་ལ་བརྟེན་ནས་སྐྱེ་དགོས་པར་གསུངས། རྒྱུད་དང་གྲུབ་
ཆེན་ གྱི་ གཞུང་ རྣམས་ ལས་ ལམ་ གྱི་ སྲོག་ དམ་ པ་ བླ་ མའི་ རྣལ་ འབྱོར་ ལ་
བསྔགས་པ་ཆེན་པོ་མཛད་པའང་དེ་ལྟར་དུ་ངེས་པར་དྲངས་ནས་གོ་དགོས་ཀྱི།
དེ་ ལྟར་ མིན་ པར་ བླ་ མས་ སངས་ རྒྱས་ སུ་ བལྟ་ ཞེས་ པའི་ ཚིག་ ཙམ་ དང་།
དམིགས་སྐོར་ཆང་ཆུང་རེ་ལ་འབད་པ་ཙམ་གྱིས་ལམ་འདིའི་གནད་རྟོགས་པར་
- 176 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མི་ནུས་པ་ནི། རྗེ་རིན་པོ་ཆེས། དེ་ལྟར་ན་བླ་མའི་རྣལ་འབྱོར་ཞེས་ཡོངས་སུ་
གྲགས་པའི་གདམས་པའང་སྔར་བཤད་པ་ལྟར་གོ་དགོས་ཀྱི། དམིགས་པ་ཐུན་
རེ་ཙམ་ལ་སྦྱངས་པས་ནི་གར་ཡང་མི་ཕྱིན་ལ། ཞེས་གསུངས་སོ། །དེ་ལྟར་ན་
བཤེས་གཉེན་བསྟེན་པའི་ཕན་ཡོན་དང་། མ་བསྟེན་པའི་ཉེས་དམིགས་རྣམས་
ལ་ཡང་དང་ཡང་དུ་བསམ་ནས་དད་གུས་ཤུགས་དྲག་ཏུ་སྦྱོང་ཞིང་། ལྷག་པར་
བཀའ་དྲིན་གསུམ་ལྡན་གྱི་བླ་མ་དེ་ཉིད་མཚན་ཐོས་པ་ཙམ་གྱིས་ངན་འགྲོའི་
འཇིགས་པ་འཕྲོག་ཅིང་། དྲན་པ་ཙམ་གྱིས་འཁོར་བའི་སྡུག་བསྔལ་སེལ་བ།
གསོལ་བ་བཏབ་ནས་དངོས་གྲུབ་ཐམས་ཅད་བདེ་བླག་ཏུ་སྩལ་བར་མཛད་
པའི་སྐྱབས་གནས་བསླུ་བ་མེད་པ་དཀོན་མཆོག་གསུམ་ལ་འདུས་པའི་བདག་
ཉིད་དུ་བསམས་ལ། རེ་ས་གཞན་ན་མེད་པའི་བློ་ལྟོས་བཅས་ཏེ་གདུང་ཤུགས་
དྲག་པོའི་སྒོ་ནས་གསོལ་བ་འདེབས། གཞན་ཡང་དགའ་ལྡན་ཕྱག་རྒྱ་ཆེན་པོའི་
བྱིན་རླབས་ཉེ་བརྒྱུད་ཀྱི་བླ་མ་རྣམས་ལ་གསོལ་བ་འདེབས་པ་དང༌། བླ་མའི་
བཀའ་དྲིན་དྲན་པའི་གསོལ་འདེབས་སོགས་འདོན་པ་ཕྱག་ལེན་ལ་ཡོད་པ་
ལྟར་བྱ་ཞིང་། ལྷག་པར། དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང་། །
དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་
དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་མཛད་གསང་
བའི་བདག །གངས་ཅན་མཁས་ པའི་གཙུག་རྒྱན་བློ་བཟང་གྲགས། །སྐྱབས་
གསུམ་ཀུན་འདུས་བླ་མ་སངས་རྒྱས་ལ། །སྒོ་གསུམ་གུས་པའི་སྒོ་ནས་གསོལ་
བ་འདེབས། །རང་གཞན་སྨིན་ཅིང་གྲོལ་བར་བྱིན་གྱིས་རློབས། །མཆོག་དང་
ཐུན་མོང་ དངོས་ གྲུབ་ སྩལ་དུ་ གསོལ། །ཞེས་ པའི་ གསོལ་ འདེབས་ བརྒྱ་ རྩ་
177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སོགས་བྱའོ། །འདིའི་སྐབས་སུ་བླ་མ་ཐུབ་དབང་རྡོ་རྗེ་འཆང་ཆེན་པོའི་ཐུགས་
ཀ་ནས་བདུད་རྩི་འབེབས་སྦྱང་བྱེད་ཅིང་། ཚོགས་ཞིང་གཞན་རྣམས་ ཀྱི་ སྐུ་
ལས་ཀྱང་བདུད་རྩི་འབེབས་སྦྱང་བྱའོ། །དེ་ཡང་བླ་མ་ལྷ་ཚོགས་རྣམས་ཀྱི་སྐུའི་
ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་
པའི་སྡིག་སྒྲིབས་ཐམས་ཅད་དང་། ཁྱད་པར་དུ་ཡང་དཔལ་ལྡན་བླ་མའི་སྐུ་ལ་
བསྡོས་པ། གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་
པ་ལ་སོགས་པ་མདོར་ན་བླ་མ་ལ་བརྟེན་པའི་སྡིག་སྒྲིབ་ཐམས་ཅད་དུད་ཁུ་
དང་སོལ་ཁུའི་རྣམ་པར་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་ཕྱིར་
ཐོན་ནས་སངས་ཏེ་དག །ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར།
ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས།
ཁྱད་པར་དཔལ་ལྡན་བླ་མའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རང་
གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པར་བསམ་མོ། །རྗེ་
ཐམས་ཅད་མཁྱེན་པའི་མཚན་སྔགས་གསོལ་འདེབས་འདི་ནི་རྒྱུད་སྡེ་ནས་
གསུངས་པའི་གསང་སྔགས་ཟབ་མོ་དག་དང་བྱེད་ལས་མཚུངས་ཏེ། འདིའི་སྒོ་
ནས་བླ་མ་ལྷ་ཚོགས་ཀྱི་ཐུགས་བསྐུལ་ཏེ་ནད་གདོན་སྡིག་སྒྲིབ་ཞི་བར་བྱེད་པ་
དང་། ཚེ་ དང་ བསོད་ནམས་ ལུང་རྟོགས་ ཀྱི་ཡོན་ཏན་རྒྱས་ པར་ བྱེད་ པ་ ལ་
སོགས་པ་ཞི་རྒྱས་དབང་དྲག་གི་ལས་རབ་འབྱམས་བསྒྲུབ་ཏུ་ཡོད་ཅིང་། ཆར་
འབེབས་པ་དང༌། སད་སེར་བསྲུང་བ། བུམ་པ་བསྒྲུབས་ཏེ་ས་བཅུད་འཕེལ་
བར་བྱེད་པ་སོགས་དགའ་ལྡན་བཀའ་བརྒྱུད་རིན་པོ་ཆེའི་དམ་པ་རྣམས་ཀྱིས་
- 178 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དེང་སང་གི་བར་དུ་ཕྱག་ལེན་མཛད་བཞིན་པ་ཡིན་པས་གངས་རིའི་ཁྲོད་ཀྱི་སྐྱེ་
འགྲོ་རྣམས་ཀྱི་བདེ་སྐྱིད་ཀྱང་གསོལ་འདེབས་འདིའི་མཐུ་ལ་བརྟེན་ཏོ། །ལྷག་
པར་རྗེ་བླ་མ་ལ་མགོན་པོ་འཇམ་པའི་དབྱངས་ཀྱིས་གནང་བའི་གདམས་པ་
ཐུན་མོང་མིན་པ། མ་དག་འཁྲུད་ཅིང་མི་ཤེས་བསལ། །སྐུ་ཡིས་ཆེ་ཞིང་གསུང་
གིས་གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་
རལ་གྱིས། །འཆད་དང་རྩོད་དང་རྩོམ་པའོ། །ཞེས་གསུངས་པ་ལྟར་གྱི་ཤེས་
རབ་བློ་འཕེལ་གྱི་གདམས་པ་ཁྱད་པར་ཅན་རྣམས་ཀྱང་འདིར་ཉམས་སུ་བླང་
གསུངས། འདི་དག་གི་སྐབས་སུ་བླ་མ་ཐུབ་དབང་རྡོ་རྗེ་འཆང་ཆེན་པོའི་ཐུགས་
ཀའི་ ས་ བོན་ ཧཱུྃ་ ཡིག་ ཡོངས་ གྲགས་ ལྟར་ དང༌། རྗེ་ ཐམས་ ཅད་ མཁྱེན་ པའི་
ཐུགས་ཀྱི་ས་བོན་ཐུན་མོང་མིན་པ་ནི་མཾ་ཧཱུྃ་གིས་མཚན་པ་ལ་བྱེད་གསུངས། །
དེའི་རྒྱུ་མཚན་ཡང་འཇམ་དཔལ་རྩ་རྒྱུད་ལས་རྗེ་རིན་པོ་ཆེ་ལུང་བསྟན་པའི་
སྐབས་སུ། བློ་ལྡན་དང་པོ་ཡི་གེ་མ། ཞེས་མཚན་སྔགས་ཀྱི་དང་པོ་མ་ཡིག་
ལུང་བསྟན་པ་དང་མཐུན་ཞིང་། གཙོ་བོར་ནི་མཚན་སྔགས་ཀྱི་གསོལ་འདེབས་
འདིའི་སྒོ་ནས་ཐུགས་སྐུལ་བར་བྱེད་པའི་བླ་མའི་རྣལ་འབྱོར་རྗེ་ཐམས་ཅད་
མཁྱེན་པ་རང་ཉིད་ཀྱིས་གྲུབ་ཆེན་འཇམ་དཔལ་རྒྱ་མཚོ་དང་། མཁས་གྲུབ་
ཐམས་ཅད་མཁྱེན་པ་དང་། བ་སོ་ཆོས་རྗེ་རྣམས་ལ་སོ་སོ་བཀའ་རྒྱས་བཏབ་
ནས་གནང་ཞིང་། དུས་ཕྱིས་གྲུབ་ཆེན་ཆོས་རྡོ་རྗེ་ལ་རྗེ་རང་ཉིད་ཀྱིས་དངོས་སུ་
གནང་བ་ཡིན་གསུངས། སྤྱིར་རྗེ་ཐམས་ཅད་མཁྱེན་པ་ནི་བྱང་ཕྱོགས་འདིར་
ཐུབ་བསྟན་ཡོངས་རྫོགས་ སྤེལ་ བ་ ལ་ ཐུབ་དབང་ རང་ ཉིད་དང་ མཛད་ པ་
མཚུངས་པ་ཡིན་པས་བཀའ་དྲིན་ཟླ་མེད་ཡིན་པ་དང༌། རྗེ་བཙུན་འཇམ་པའི་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དབྱངས་མིའི་རྣམ་པར་བྱོན་པ་ཡིན་པ་འཇམ་དཔལ་རྩ་རྒྱུད་ལས་གསལ་བར་
ལུང་ བསྟན་ ཅིང་ ཡོངས་ སུ་ གྲགས་ པ་ ལྟར་ དང་། འཕགས་ པ་ སྤྱན་ རས་
གཟིགས་དང༌། གསང་བའི་བདག་པོ་གཉིས་ ཀྱིའང་ ངོ་བོ་ཡིན་ པས་ རིགས་
གསུམ་གཅིག་ཏུ་བསྡུས་པའི་སྐུ་ཡིན་པར་བཀའ་གདམས་གླེགས་བམ་ལས་
གསལ་བར་བཤད་ཅིང་། དེའི་ཕྱིར་མཚན་སྔགས་གསོལ་འདེབས་འདིས། ཕྱི་
མཚུངས་པ་གསལ་བྱེད། ནང་ཡོན་ཏན་དེ་ལྡན། གསང་བ་ལྷག་པའི་ལྷ་གསུམ་
དང་ངོ་བོ་དབྱེར་མེད་པའི་ཚུལ་རྣམས་སུ་ཡོད་ཅིང་། དེ་དག་ལ་བརྟེན་པའི་ཕྱི་
སྒྲུབ་ནང་སྒྲུབ། གསང་སྒྲུབ། དེ་རེ་རེ་ལ་གསུམ་གསུམ་དུ་ཕྱེ་བའི་དགུ་སྐོར་གྱི་
སྒྲུབ་ཐབས་ཐུན་མོང་མིན་པའང་ཡོད་དོ། །གཞན་ཡང་འདི་དག་ལ། ཞི་བ་
དཀར་ པོ་ པད་ དཀར་ འཛིན། ཅེས་ སོགས་ འཇམ་ དབྱངས་ ཆོས་ སྐོར་ ནས་
གསུངས་པ་ལྟར་གྱི་ལས་ཚོགས་ཁྱད་པར་ཅན་མང་དུ་ཡོད་དེ། ཞིབ་པར་དགེ་
བའི་བཤེས་གཉེན་གྱི་ཞལ་ལས་ཤེས་པར་བྱའོ། །
གཉིས་ པ་ ཡོན་ ཏན་ དང༌ བཀའ་ དྲིན་ དྲན་ པའི་ སྒོ་ ནས་ གསོལ་ བ་
འདེབས་ཚུལ་ལ་གཉིས། ཡོན་ཏན་བསམས་པའི་སྒོ་ནས་རྩ་བ་དད་པ་སྦྱོང་
ཞིང་གསོལ་བ་འདེབས་པ་དང༌། བཀའ་དྲིན་རྗེས་སུ་དྲན་པའི་སྒོ་ནས་གསོལ་
བ་འདེབས་ཚུལ་ལོ། །དང་པོ་ལ་གསུམ། འདུལ་བ་ནས་བཤད་པའི་བླ་མའི་
ཡོན་ཏན་བསམས་པའི་སྒོ་ནས་གསོལ་བ་འདེབས་པ། ཐེག་ཆེན་ཐུན་མོང་
བའི་བླ་མའི་ཡོན་ཏན་བསམས་པའི་སྒོ་ནས་གསོལ་བ་འདེབས་པ། རྡོ་རྗེ་ཐེག་
པའི་བླ་མའི་ཡོན་ཏན་བསམས་པའི་སྒོ་ནས་གསོལ་བ་འདེབས་ཚུལ་ལོ། །དང་
པོ་ནི། ཡོན་ཏན་འབྱུང་གནས་ཚུལ་ཁྲིམས་རྒྱ་མཚོ་ཆེ། །མང་ཐོས་ནོར་བུའི་
- 180 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཚོགས་ཀྱིས་ཡོངས་སུ་བལྟམས། །ངུར་སྨྲིག་འཛིན་པ་ཐུག་དབང་གཉིས་པའི་
རྗེ། །གནས་བརྟན་འདུལ་བ་འཛིན་ལ་གསོལ་བ་འདེབས། །ཞེས་གསུངས་ཏེ།
དེ་ཡང་འདུལ་བ་སུམ་བརྒྱ་པ་ལས། ཚུལ་ཁྲིམས་དང་ལྡན་འདུལ་བའི་ཆོ་ག་
ཤེས། །ནད་པར་སྙིང་བརྩེ་འཁོར་ནི་དག་པ་དང་། །ཆོས་དང་ཟང་ཟིང་ཕན་
འདོགས་ལ་བརྩོན་ཞིང་། །དུས་སུ་འདོམས་པ་དེ་དག་བླ་མ་བསྔགས། །ཞེས་
གསུངས་པ་ལྟར། ཡོན་ཏན་ཐམས་ཅད་ཀྱི་གཞི་ཚུལ་ཁྲིམས་རྣམ་པར་དག་པ་
དང༌། སྤྱིར་སྡེ་སྣོད་གསུམ་ལ་མང་དུ་ཐོས་པ་དང་ལྡན་ཞིང་། ཁྱད་པར་དགག་
སྒྲུབ་གནང་གསུམ་གྱི་བཅས་པ་རྣམས་ཤེས་ཤིང་ལག་ལེན་ལ་འདེབས་པ།
སྤྱིར་སློབ་མ་ལ་ཕན་སེམས་ཆེ་ཞིང་། ལྷག་པར་ནད་པ་ལ་སྙིང་བརྩེ་བ། ཉེ་
འཁོར་དག་པ། ཆོས་སྟོན་པའི་དུས་ལ་མཁས་པ་ལ་སོགས་པ་འདུལ་བ་ནས་
བཤད་པའི་ཡོན་ཏན་རྣམས་བསམས་ལ་དད་པ་སྦྱོང་ཞིང་གསོལ་བ་འདེབས་
པའོ། །གནས་བརྟེན་ཞེས་པ་ནི། བསྙེན་པར་རྫོགས་ནས་སྡོམ་རྒྱུན་བར་མ་
ཆད་དུ་ལོ་བཅུ་ལོན་པ། འདུལ་བ་ལ་མཁས་ཤིང་བསླབ་བྱ་རྣམས་ལག་ལེན་དུ་
བྱེད་པ་སོགས་ལྔ་ཕྲུགས་ཀྱི་ཡོན་ཏན་དང་ལྡན་པ་ཞིག་ལ་གནས་བརྟན་ཞེས་
བྱ་སྟེ། འདུལ་བ་ལུང་གི་བར་སྡོམ་ལས། ལོ་བཅུ་ལོན་དང་འཛིན་དང་མཁས། །
ཞེས་སོགས་གསུངས་པ་ལྟར་རོ། །ཐུབ་དབང་གཉིས་པ་ཞེས་གསུངས་པ་ནི།
རྒྱལ་བ་རང་ཉིད་ཀྱིས་འདུལ་བའི་སྡེ་སྣོད་འཛིན་པའི་གནས་བརྟན་རྣམས་ལ་
བསྔགས་ པ་ ཇི་ ལྟར་མཛད་པ་ལྟར་ཏེ། འདུལ་བ་ལུང་ལས། ངའི་འདུལ་ བ་
འཛིན་པའི་གང་ཟག་ལ་ཕན་ཡོན་ལྔ་ཡོད་དེ། འཁོར་བཞིས་མདུན་དུ་བདར་བ་
ཡིན། གདམས་ངག་དང་ རྗེས་སུ་བསྟན་པ་གཞན་ལ་རག་མ་ལུས་པ་ཡིན།
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འདས་པ་དང་མ་འོངས་པ་དང་ད་ལྟར་བྱུང་བའི་ཡང་དག་པར་རྫོགས་པའི་
སངས་རྒྱས་རྣམས་ཀྱི་ནང་གི་མཛོད་སྲུང་བ་ཡིན། དགེ་སློང་དང་བྲམ་ཟེ་རྣམས་
ཀྱི་སྤྱི་བོ་ན་འདུག་པ་ཡིན། དམ་པའི་ཆོས་གནས་པའི་ཕྱིར་དང་བསླབ་པའི་
ཆེད་ཀྱི་ཕྱིར་སྐྱེ་བ་མང་པོ་ལ་ཕན་པ་དང་བདེ་བར་ཞུགས་པ་ཡིན་ནོ། །ཞེས་
དང༌། རང་གི་ཚུལ་ ཁྲིམས་ཀྱི་ཕུང་པོ་ལེགས་པར་བསྲུངས་ཤིང་སྦས་པ་ཡིན།
འཁོར་བཞིས་མངོན་སུམ་དུ་བསུ་བ་ཡིན། གང་ཟག་འགྱོད་པ་སྐྱེས་པ་རྣམས་
ཀྱི་སྟོན་པར་འགྱུར་བ་ཡིན། དགེ་འདུན་གྱི་ནང་ན་བག་ཚ་བ་མེད་པར་གནས་
པ་ ཡིན། ཆོས་དང་ མཐུན་པས་ཕྱིར་རྒོལ་བ་ཚར་ གཅོད་ པ་ ཡིན། ཞེས་དང་
འདུལ་བ་འཛིན་པ་གནས་པའི་ཕྱོགས་དེ་ངས་སྣང་བ་སྐྱེས་པ་དང་། གསལ་བ་
སྐྱེས་ པ་ དང༌། འོད་ སྐྱེས་པར་མཐོང་། ཕྱོགས་དེར་ ང་ ཐུགས་ ཁྲལ་ཆུང་ ངུར་
གནས། ཕྱོགས་དེ་ངས་སྟོང་པ་མ་ཡིན་པར་མཐོང་ངོ༌། །ཞེས་གསུངས་སོ། །
ཡོན་ཏན་འབྱུང་གནས་ཚུལ་ཁྲིམས་རྒྱ་མཚོ་ཆེ། །ཞེས་སོགས་ཀྱི་ཚིགས་བཅད་
འདི་ནི། འདུལ་བ་ལུང་ལས་མཁན་པོ་དང་གནས་ཀྱི་བླ་མར་རུང་བ་ལ་ལྔ་
ཕྲུགས་ཀྱི་ཡོན་ཏན་དང་ལྡན་པར་དགོས་པ་དང་། དེའི་ནང་ནས་ཀྱང་བརྟན་
མཁས་ཀྱི་ཡོན་ཏན་གཉིས་དང་ལྡན་པ་ངེས་པར་དགོས་པར་གསུངས་པའི་
གནད་རྣམས་བསྡུས་པ་སྟེ་ཞིབ་ཏུ་བཀྲལ་ན་ཤིན་ཏུ་རྒྱ་ཆེའོ། །འདུལ་བ་འཛིན་
པ་བསྟན་པའི་བདག་པོ་ཡིན་པ་ནི། དཔལ་ཨ་ཏི་ཤའི་ཞལ་ནས། ངེད་རྒྱ་གར་
བ་རྣམས་ལ་དོ་གལ་ཆེན་པོའམ་བྱ་བ་གློ་བུར་བ་བྱུང་ན་སྡེ་སྣོད་འཛིན་པ་
རྣམས་ཚོགས་ནས་སྡེ་སྣོད་གསུམ་ནས་མ་བཀག་གམ། སྡེ་སྣོད་གསུམ་དང་མི་
འགལ་ལམ་ཞེས་གཏན་ལ་ཕབ་ནས་དེའི་སྟེང་དུ་འཇོག་པ་ཡིན། ངེད་བྲི་ཀ་མ་
- 182 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལ་ཤཱི་ལ་བ་ལ་དེའི་སྟེང་དུ་བྱང་སེམས་ཀྱི་སྤྱོད་པ་ནས་མ་བཀག་གམ། དེ་དང་
མི་འགལ་ལམ་བྱ་བ་ཞིག་ཡོད་ལ། མདུན་མའི་ཞབས་འདུལ་བ་འཛིན་པས་
འཇུག་ པ་ཡིན། ཞེས་གསུངས། དེ་ལྟར་འདུལ་བ་ནས་བཤད་པའི་བླ་མ་ལ་
ཚུལ་ཁྲིམས་གཙང་བ་གཅིག་པུས་མི་ཆོག་པར་སྡེ་སྣོད་གསུམ་ལ་མང་དུ་ཐོས་
པ་དང་ལྡན་པ། རྟགས་ཆ་ལུགས་མ་ཉམས་པ། འདུལ་བའི་ལས་ཀྱི་ཆོ་ག་ཞེས་
པ་ལ་སོགས་པ་ཡོན་ཏན་མང་པོ་ཞིག་དགོས་པར་གསུངས་སོ། ། དེས་ན་ཐོག་
མར་བླ་མ་འཚོལ་བའི་ཚེ་གང་བྱུང་མི་བྱ་བར་མཚན་ཉིད་དང་ལྡན་པ་ཞིག་
བཙལ་ལ་སྡོམ་པ་དང་གདམས་ངག་གི་བཀའ་དྲིན་ཞུས། དེ་ནས་རྒྱུན་དུ་སྟོན་
པར་བལྟ་ཞིང་རང་ལ་གདམས་ངག་སྟོན་པའི་ཆ་ནས་སངས་རྒྱས་ལས་ཀྱང་
བཀའ་དྲིན་ཆེ་བར་བལྟ་བ་དང་། འདུལ་བ་ནས་བཤད་པའི་ཡོན་ཏན་ཁྱད་པར་
ཅན་འདི་རྣམས་ཡང་ཡང་བསམས་ལ་སྙིགས་མའི་དུས་འདི་འདྲ་བའི་སྐབས་
སུ་འདུལ་བ་ནས་གསུངས་པའི་ཡོན་ཏན་དང་ལྡན་པའི་བཤེས་གཉེན་འདི་ལྟ་
བུ་དང་མཇལ་བ་བསོད་ནམས་རེ་ཆེ་སྙམ་དུ་དད་པ་ལྷང་ལྷང་བའི་སྒོ་ནས་
གསོལ་བ་ཤུགས་དྲག་ཏུ་གདབ་བོ། ། །
གཉིས་པ་ཐེག་ཆེན་ཐུན་མོང་བའི་བླ་མའི་ཡོན་ཏན་བསམ་པའི་སྒོ་ནས་
གསོལ་བ་འདེབས་པ་ནི། གང་དང་ལྡན་ན་བདེ་བར་གཤེགས་པའི་ལམ། །
སྟོན་པར་འོས་པའི་ཡོན་ཏན་བཅུ་ལྡན་པ། །མ་ལུས་རྒྱལ་བའི་གདུང་འཚོབ་
ཆོས་ ཀྱི་རྗེ། །ཐེག་ མཆོག་ དགེ་ བའི་ བཤེས་ ལ་ གསོལ་ བ་ འདེབས། །ཞེས་
གསུངས་ཏེ། ཐེག་པ་ཆེན་པོའི་དགེ་བའི་བཤེས་གཉེན་གྱི་མཚན་ཉིད་ནི། མདོ་
སྡེ་རྒྱན་ ལས། བཤེས་ གཉེན་དུལ་ བ་ ཞི་ བ་ཉེར་ཞི་བ། །ཡོན་ཏན་ ལྷག་ པ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བརྩོན་བཅས་ལུང་གིས་ཕྱུག །དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་
བའི་བདག་ཉིད་སྐྱོ་བ་སྤངས་ལ་བརྟེན། །ཅེས་གསུངས་པ་ལྟར། དུལ་བ་ཚུལ་
ཁྲིམས་ཀྱི་བསླབ་པ། ཞི་བ་ཏིང་ངེ་འཛིན་གྱིས་བསླབ་པ། ཉེ་བར་ཞི་བ་ཤེས་
རབ་ཀྱི་བསླབ་པ་སྟེ་བསླབ་པ་གསུམ་དང་ལྡན་པ། རང་ལས་ལུང་རྟོགས་ཀྱི་
ཡོན་ཏན་ལྷག་པ། དོན་གཉིས་སྒྲུབ་པ་ལ་བརྩོན་འགྲུས་ཆེ་བ། སྡེ་སྣོད་གསུམ་
ལ་མང་དུ་ཐོས་པའི་ལུང་གིས་ཕྱུག་པ། ཆོས་རྣམས་ཀྱི་གནས་ལུགས་དེ་ཁོ་ན་
ཉིད་ རྟོགས་ པ། གདུལ་ བྱ་ ལ་ གདམས་ ངག་ འཆད་ པ་ ལ་ མཁས་ པ། སྤྱིར་
སེམས་ ཅན་ ཐམས་ ཅད་ དང༌། ལྷག་ པར་ སློབ་ མ་ རྣམས་ ལ་ བརྩེ་བ་ཆེ་བ།
གདུལ་བྱའི་དོན་བྱེད་པ་ལ་སྐྱོ་ངལ་མེད་པ་སྟེ། ཡོན་ཏན་བཅུ་དང་ལྡན་པ་ཞིག་
དགོས་ཏེ། དེ་དག་གི་ཚུལ་ཞིབ་པར་འདིར་བཀོད་ན་མང་བར་འགྱུར་བས་བྱང་
ཆུབ་ལམ་རིམ་ཆེན་མོ་ལས་ཤེས་པར་བྱའོ། །འབྲོམ་རིན་པོ་ཆེས། ཐེག་ཆེན་
གྱི་བླ་མ་བྱ་བ་བཤད་པ་ན་འབྱམ་ཀླས་པར་གོ་བ་བསྐྱེད་ལ། ལག་ཏུ་ལེན་པ་ན་
བསྟན་པའི་ཐ་མ་ལ་གང་ཕན་དང་ཐད་ཀར་དོན་དུ་གང་འགྱུར་སྟོན་པ་ཞིག་
དགོས་གསུངས། དེ་ཡང་ཚོམས་ལས། དམན་པ་བསྟེན་པས་མི་དག་ཉམས་
འགྱུར་ཞིང་། །ཐད་ཀར་བབ་པ་བསྟེན་པ་སོ་ན་གནས། །གཙོ་བོ་བསྟེན་པས་
དམ་པ་ཐོབ་འགྱུར་བས། །དེ་ཕྱིར་བདག་པས་གཙོར་གྱུར་བསྟེན་པར་བྱ། །
ཞེས་གསུངས་པ་ལྟར། རང་ལས་ཡོན་ཏན་ལྷག་པ་ཞིག་ལ་བརྟེན་དགོས་ལ།
དེ་ཡང་ཡོན་ཏན་ཕྲ་མོ་རེའི་ངོས་ནས་ལྷག་པས་མི་ཆོག་གི་ཡོན་ཏན་ཆ་མཐའ་
དག་ནས་ ལྷག་ པ་ཞིག་དགོས་ལ། གཙོ་བོར་ འདུལ་ བའི་ བཅས་ ཁྲིམས་ ལ་
གཅེས་སྤྲས་སུ་བྱེད་པ། ཐེག་པ་ཆེན་པོའི་ལམ་ཡོངས་རྫོགས་ཀྱི་གདམས་ངག་
- 184 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཡོད་ཅིང་ལག་ལེན་ལ་ཅི་ཐེབས་བྱེད་པ་ཞིག་མེད་མི་རུང་དུ་དགོས་སོ། །དེ་ལྟ་
མིན་པར་ཐེག་པ་ཆེན་པོའི་ལམ་གྱི་གནད་མི་ཤེས་པར་ལམ་ལོག་པར་སྟོན་པ་
དང་ཕྲད་ན་ནི་ལམ་ལོག་པར་ལྟུང་བར་འགྱུར་བ་དང་། སྤྱོད་ངན་རྣམས་གོས་
ནས་ཕུང་བར་འགྱུར་རོ། །དེ་ཡང་གང་དང་ཉེ་བ་དེའི་སྤྱོད་པ་འགོ་བ་ཆོས་ཉིད་
ཡིན་ཏེ། སྒོག་པ་ལ་སོགས་པ་དྲི་ངན་གྱི་སྣོད་ལ་དྲི་ངན་བྲོ་བ་དང་། ག་པུར་
དང་གུར་ཀུམ་ལ་སོགས་པ་གང་དུ་བཞག་པའི་སྣོད་ལ་དྲི་བཟང་གི་ངད་བྲོ་བ་
མངོན་སུམ་དུ་སྣང་བ་བཞིན་ནོ། །ཐེག་པ་ཆེན་པོའི་ལམ་ཡོངས་རྫོགས་མ་ནོར་
བར་སྟོན་པའི་བླ་མ་ནི་རྒྱལ་བ་ཐམས་ཅད་ཀྱི་གདུང་འཚོབ་དང༌། རྒྱལ་བ་
ཐམས་ཅད་ཀྱི་མཛད་པ་སྒྲུབ་པ་པོ་ཡིན་པས། གོང་དུ་བཤད་ཟིན་པ་ལྟར་དེ་
འདྲ་བའི་བླ་མ་ལ་ནི་ཕྱོགས་བཅུའི་རྒྱལ་བ་རྣམས་ཀྱང་བསྙེན་བཀུར་བར་
མཛད་ ན་ སློབ་ མ་ རྣམས་ ཀྱིས་ ལྟ་ ཅི་ སྨོས། དེས་ན་ ཐོག་ མར་ ལེགས་ པར་
བརྟགས་ལ་ཐེག་པ་ཆེན་པོའི་ལམ་མ་ནོར་བར་སྟོན་པའི་དགེ་བའི་བཤེས་
གཉེན་མཚན་ཉིད་དང་ལྡན་པ་ཞིག་འབད་པ་དུ་མས་བཙལ་ལ་ཐེག་པ་ཆེན་
པོའི་ཆོས་ཀྱི་བཀའ་དྲིན་ཞུས། དེ་ནས་སྲོག་ལས་ཀྱང་གཅེས་པར་ཚུལ་བཞིན་
དུ་བསྟེན་དགོས་ཤིང་། ལྷག་པར་རྗེ་བཙུན་བྱམས་མགོན་གྱིས་གསུངས་པའི་
དགེ་བའི་བཤེས་གཉེན་གྱི་མཚན་ཉིད་དེ་རྣམས་ཡང་ཡང་བསམས་ལ་ཡིད་
འགྱུར་གྱི་མྱོང་བ་དྲག་པོ་བཏོན་ནས་དད་པ་ཤུགས་དྲག་བསྒོམས་ཤིང་གསོལ་
འདེབས་བྱའོ། ། །
གསུམ་ པ་ རྡོ་ རྗེ་ ཐེག་ པའི་ བླ་མའི་ཡོན་ཏན་བསམས་ པའི་ སྒོ་ནས་
གསོལ་བ་འདེབས་ཚུལ་ནི། སྒོ་གསུམ་ལེགས་བསྡམས་བློ་ཆེན་བཟོད་ལྡན་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དྲང་། །གཡོ་དང་སྒྱུ་མེད་སྔགས་དང་རྒྱུད་ཤེས་ཤིང་། །དེ་ཉིད་བཅུ་ཟུང་བྲི་དང་
འཆད་ མཁས་ པའི། །རྡོ་ རྗེ་ འཛིན་ པའི་ གཙོ་ ལ་ གསོལ་ བ་ འདེབས། །ཞེས་
གསུངས་ཏེ། རྡོ་ རྗེ་ཐེག་པའི་བླ་མའི་མཚན་ཉིད་ནི། བླ་མ་ལྔ་བཅུ་པ་ལས།
བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་
དང་རྒྱུད་ཀྱི་སྦྱོར་བ་ཤེས། །སྙིང་བརྩེར་ལྡན་ཞིང་བསྟན་བཅོས་མཁས། །དེ་
ཉིད་ བཅུ་ ནི་ ཡོངས་ སུ་ཤེས། །དཀྱིལ་ འཁོར་ འབྲི་ བའི་ ལས་ ལ་ མཁས། །
སྔགས་བཤད་ པ་ཡི་ སྦྱོར་བ་ཤེས། །རབ་ཏུ་དང་ཞིང་དབང་པོ་དུལ། །ཞེས་
གསུངས་པ་ལྟར། ལུས་ངག་ཡིད་གསུམ་ལ་དྲན་པ་ཉེ་བར་བཞག་སྟེ་ལེགས་
པར་སྡོམ་པ། ཤེས་རབ་ཆེ་བ། གནོད་བྱེད་དང་། བཀའ་སྤྱད་དང་། ཆོས་ཟབ་
མོ་ལ་བཟོད་པའི་བཟོད་པ་རྣམ་པ་གསུམ་དང་ལྡན་པ། སེམས་ཅན་ཀུན་ལ་
སེམས་དྲང་བ། གཡོ་སྒྱུ་མེད་ པ། སྔགས་ དང་ རྒྱུད་ནས་བཤད་པའི་སྨན་ གྱི་
སྦྱོར་བས་བགེགས་བཟློག་ནུས་པ། སེམས་ཅན་ལ་སྙིང་བརྩེ་བ། སྤྱིར་རིག་
གནས་ཀུན་ལ་མཁས་ཤིང་། ལྷག་པར་ནང་རིག་པ་སྡེ་སྣོད་གསུམ་ལ་མཁས་
པ། དེ་ཉིད་བཅུ་ཟུང་དང་ལྡན་པ། དཀྱིལ་འཁོར་ཐིག་ཚོན་གྱིས་བྲི་བའི་བྱ་བ་
ལ་མཁས་པ། གདུལ་བྱ་ལ་ སྔགས་ཀྱི་ལམ་འཆད་པ་ལ་མཁས་པ། ཐེག་པ་
ཆེན་པོ་སྤྱི་དང་། ཁྱད་པར་སྔགས་ཀྱི་ཐེག་པ་ལ་དད་གུས་བརྟན་པོ་དང་ལྡན་
པ། དྲན་ཤེས་ཀྱིས་དབང་པོའི་སྒོ་བསྡམས་པས་དུལ་བ་སྟེ་ཡོན་ཏན་དེ་རྣམས་
དང་ལྡན་པ་ཞིག་དགོས་པར་གསུངས་སོ། །དེ་ཉིད་བཅུ་ཟུང་ནི། རྡོ་རྗེ་སྙིང་པོ་
རྒྱན་གྱི་རྒྱུད་ལས། ཕྱིར་བཟློག་གཉིས་ཀྱི་ཆོ་ག་དང་། །གསང་དང་ཤེས་རབ་
ཡེ་ཤེས་དང༌། ཁ་སྦྱོར་འབྱེད་པའི་ཆོ་ག་དང་། །གཏོར་མ་རྡོ་ རྗེའི་བཟླས་པ་
- 186 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང་། །དྲག་ཤུལ་ སྒྲུབ་ པའི་ ཆོ་ ག་དང༌། །རབ་ཏུ་གནས་དང་དཀྱིལ་འཁོར་
སྒྲུབ། །གསང་བའི་དེ་ཉིད་བཅུ་ཡིན་ནོ། །དཀྱིལ་ འཁོར་ཏིང་འཛིན་ཕྱག་རྒྱ་
དང༌། །སྟང་སྟབས་ འདུག་ སྟངས་བཟླས་བརྗོད་ དང༌། །སྦྱིན་སྲེག་ མཆོད་ པ་
ལས་ སྦྱོར་དང༌། །སླར་སྡུད་ པ་ ཡི་རྣམ་པ་ནི། །ཕྱི་ཡི་དེ་ཉིད་བཅུ་ཡིན་ནོ། །
ཞེས་གསུངས་པ་ལྟར། ནང་གི་དེ་ཉིད་བཅུ་དང་། ཕྱིའི་དེ་ཉིད་བཅུ་སྟེ། ནང་གི་
དེ་ཉིད་བཅུ་ནི། བསྲུང་འཁོར་བསྒོམས་ནས་ཕྱིར་བཟློག་ལ་མཁས་པ་དང༌།
འཁོར་ལོ་བྲིས་པ་ལུས་ལ་བཏགས་པ་སོགས་ཀྱི་སྒོ་ནས་ཕྱིར་བཟློག་ལ་མཁས་
པ་དང་། བུམ་དབང་དང་གསང་དབང་བསྐུར་བ་ལ་མཁས་པ་དང་། ཤེས་རབ་
ཡེ་ཤེས་ཀྱི་དབང་དང་དབང་བཞི་པ་བསྐུར་བ་ལ་མཁས་པ་དང་། དགྲ་བོ་སྲུང་
མ་དང་ ཕྲལ་བའི་ ཁ་སྦྱོར་དབྱེ་བ་ལ་མཁས་ པ་དང་། གཏོར་མའི་ཆོ་ག་ལ་
མཁས་ པ་དང་། ཡིད་ བཟླས། རྡོ་ རྗེའི་ བཟླས་ པ། དམ་ ཚིག་ གི་ བཟླས་ པ།
ཁྱོགས་ ཀྱི་ བཟླས་ པ། ཁྲོ་ བོའི་བཟླས་ པ། ཁྲོས་ པའི་ བཟླས་ པ། གོང་ བུའི་
བཟླས་པ་སོགས་བཟླས་པའི་ཚུལ་ལ་མཁས་པ་དང་། ཚུལ་བཞིན་བསྒྲུབས་
ཀྱང་མ་གྲུབ་ན་སྤོག་ཆོག་བྱ་བ་དྲག་ཤུལ་ གྱི་ཚུལ་ལ་མཁས་པ་དང་། རབ་
གནས་ ཀྱི་ཆོ་ག་ལ་མཁས་པ་དང་། དཀྱིལ་འཁོར་སྒྲུབ་མཆོད་ལ་མཁས་པ་
རྣམས་སོ། །ཕྱིའི་དེ་ཉིད་བཅུ་ནི་དཀྱིལ་འཁོར་བྲི་བའི་ཚུལ་དང་ནང་དུ་དཀྱིལ་
འཁོར་སྒོམ་པའི་ཚུལ་གཉིས་ལ་མཁས་པ་དང་། དང་པོ་སྦྱོར་བ་ལ་སོགས་པའི་
ཏིང་ངེ་འཛིན་རྣམས་ལ་མཁས་པ་དང་། ལག་པའི་ཕྱག་རྒྱ་ལ་མཁས་པ་དང་། །
གཡས་ བརྐྱང་ དང༌། གཡོན་ བརྐྱང་ དང་། ས་ ག་ དང་། ཟླམ་ པ་ དང་། མཉམ་
པའི་སྟབས་ལ་སོགས་པ་སྟང་སྟབས་རྣམས་ལ་མཁས་པ་དང་། རྡོ་རྗེ་སྐྱིལ་ཀྲུང་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དང་སེམས་དཔའི་སྐྱིལ་ཀྲུང་ལ་སོགས་པ་འདུག་སྟངས་ལ་མཁས་པ་དང༌།
བཟླས་བརྗོད་ལ་མཁས་པ་དང༌། སྦྱིན་སྲེག་ལ་མཁས་པ་དང་། མཆོད་པའི་ཆོ་
ག་ལ་མཁས་པ་དང༌། ལས་སྦྱོར་ལ་མཁས་པ་དང་། གཤེགས་གསོལ་སོགས་
སླར་སྡུད་པ་ལ་མཁས་པ་སྟེ་བཅུའོ། །དེ་ལ་རྒྱུད་སྡེ་འོག་མའི་སློབ་དཔོན་བྱེད་
པ་ལ་ཕྱིའི་དེ་ཉིད་བཅུ་ཚང་དགོས་ཤིང་། བླ་མེད་ཀྱི་རྡོ་རྗེ་སློབ་དཔོན་བྱེད་པ་
ལ་ནི་ནང་གི་དེ་ཉིད་བཅུ་ཚང་དགོས་པར་གསུངས་སོ། །བཤད་རྒྱུད་རྡོ་རྗེ་ཕྲེང་
བའི་ལེའུ་རེ་ལྔ་པ་ལས། ཞི་བ་ལ་སོགས་ལས་ལ་བྱང་། །སྔགས་དང་རྣལ་
འབྱོར་ཆོ་ག་ཤེས། །ཆོ་ག་ཉི་ཤུའི་བྱ་བ་བསླབས། །དེ་ནི་བླ་མར་མངོན་པར་
བསྔགས། །ཚུལ་ ཁྲིམས་དག་ཅིང་སྦྱིན་པ་གཏོང་། །བཟོད་དང་བརྩོན་འགྲུས་
མཆོག་དང་ལྡན། །ཉིན་དང་མཚན་དུ་སྒོམ་ལ་ཞེན། །ཤེས་རབ་ལྡན་ཞིང་བཟོ་
ལ་མཁས། །བླ་མའི་ཕྱིར་ནི་ཡོན་ཏན་ཚོགས། །དཔལ་ལྡན་སློབ་དཔོན་ཞེས་ནི་
བརྗོད། །ནང་དུ་གསང་འདུས་ལ་རབ་དགའ། །ཕྱི་རོལ་ཉན་ཐོས་ཀྱི་སྤྱོད་པ། །
དེ་ལྟའི་མན་ངག་རིམ་པ་ཡིས། །སློབ་མ་རྣམས་ལ་རྗེས་སུ་བསླབ། །དེ་ནི་སྟོན་
པར་ཡོངས་སུ་གསུངས། །ཞེས་དཔལ་གསང་བ་འདུས་པའི་རྡོ་རྗེ་སློབ་དཔོན་
བྱེད་པ་ལ་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་སློབ་པ་དང༌། འདུལ་
བའི་བཅས་མཚམས་རྣམ་པར་དག་པ་ལ་གནས་ནས་ནང་དུ་དཔལ་གསང་བ་
འདུས་པའི་རིམ་གཉིས་ཀྱི་རྣལ་འབྱོར་སྐྱོང་བ་ཞིག་དགོས་པར་གསུངས་རྡོ་རྗེ་
གུར་གྱི་ལེའུ་བརྒྱད་པ་ལས། རྡོ་རྗེ་སློབ་དཔོན་མཚན་ལྡན་ཉིད། དེ་ཡི་ཉེ་བར་
བསྟན་པའི་སྔགས། །སྒྲུབ་པ་པོ་ལ་འགྲུབ་པོ་ཀྱེ། །བརྟན་ཞིང་ཟབ་མོའི་ཆོས་
ལྡན་དང་། །རིག་པའི་གནས་རྣམས་ཀུན་ལ་མཁས། །སྦྱིན་སྲེག་དཀྱིལ་འཁོར་
- 188 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
སྔགས་ཤེས་ཤིང་། །རབ་གནས་ གཏོར་མའི་ ཕ་ རོལ་སོན། །དེ་ཉིད་བཅུ་པོ་
རྣམ་ པར་ རིག །ཉན་ཐོས་སྤྱོད་པ་སྐྱོང་བྱེད་ཅིང་། །སྔགས་ཀྱི་ཐེག་པའི་རིམ་
པར་ གུས། །གཟུགས་ ལྡན་ མཐོང་ ན་ དགའ་ བ་ དང་། །དཀྱིལ་ འཁོར་ འབྲི་
མཁས་བཟླས་ པར་ལྡན། །རྩ་བའི་ལྷུང་བ་རབ་འཇོམས་ཤིང་། །སྔགས་དང་
རྒྱུད་ཀྱི་རབ་སྦྱོར་གྱིས། །འཇིག་རྟེན་རྣམས་ལ་བདེ་སྟེར་བ། །དེ་འདྲའི་བླ་མ་
དངོས་ བྱས་ནས། །གང་གིས་ཀྱང་ནི་སྨད་མི་བྱ། །ཞེས་རྡོ་རྗེ་སློབ་དཔོན་གྱི་
མཚན་ཉིད་སྔར་བཤད་པ་ལྟར་ཚང་བ་དང༌། ལྷག་པར་སྔགས་ཀྱི་རྩ་ལྟུང་གིས་
མ་ གོས་ པ་ ཞིག་ དགོས་ པར་ གསུངས། སྒོ་ གསུམ་ ལེགས་ བསྡམས་ བློ་ཆེན་
བཟོད་ལྡན་དྲང་། །ཞེས་སོགས་ཀྱི་ཚིགས་བཅད་འདི་སྒྱུ་འཕྲུལ་དྲ་བའི་རྒྱུད་
དང༌། རྡོ་ རྗེ་ སྙིང་པོ་རྒྱན་གྱི་རྒྱུད་ལ་སོགས་པ་རྒྱུད་མང་པོ་ནས་རྡོ་རྗེ་སློབ་
དཔོན་གྱི་མཚན་ཉིད་གསུངས་པ་རྣམས་ བླ་མ་ལྔ་བཅུ་པར་བསྡུད་པ་ལྟར་
བཀོད་པར་སྣང་ལ། ཚིག་གི་སྦྱོར་བའི་ཁྱད་པར་ཅུང་ཟད་མ་གཏོགས་རྒྱུད་
ཚིག་ཇི་བཞིན་དུ་མཛད་ཅིང་། གསུང་འདིའི་དོན་མཐའ་ཆོད་པར་ཤེས་པ་ལ་
རྒྱུད་སྡེ་རྣམས་ནས་གསུངས་ཚུལ་དང་། རྒྱུད་ཀྱི་དོན་གྲུབ་ཆེན་རྣམས་ཀྱིས་ཇི་
ལྟར་བཀྲལ་ བ་ ལྟར་ཤེས་དགོས་ པས་ཤིན་ཏུ་རྒྱ་ཆེའོ། །དེས་ན་ཐོག་མར་
སྔགས་ལ་འཇུག་པར་འདོད་པའི་ཚེ། བཤད་རྒྱུད་རྡོ་རྗེ་ཕྲེང་བ་ལས། ཇི་ལྟར་
རིན་ཆེན་བརྡར་བ་དང་། །གསེར་ནི་བསྲེག་དང་བཅད་པས་བརྟག །དེ་བཞིན་
དུ་ནི་སློབ་མ་ཡང་། །ལོ་ནི་བཅུ་གཉིས་བར་དུ་བརྟག །དེ་ཕྱིར་ཕན་ཚུན་དེ་ལྟར་
བུས། །དུས་ཀུན་ཏུ་ནི་དེ་ལྟར་བརྟག །ཅེས་གསུངས་པ་ལྟར། ཁྱི་དང་གློ་བ་
ཕྲད་པ་བཞིན་དུ་གང་བྱུང་བྱུང་ལ་མི་བརྟེན་ པར་ ལེགས་པར་བརྟགས་ལ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཚན་ཉིད་དང་ལྡན་པ་ཞིག་ལ་གསོལ་བ་འདེབས་དགོས་ཤིང་། དེ་ཡང་དོན་
དམ་སྙེ་མ་ལས། རྩོད་ལྡན་དབང་གིས་བླ་མ་སྐྱོན་དང་ཡོན་ཏན་འདྲེས། །རྣམ་
པ་ཀུན་ཏུ་སྡིག་པ་མེད་པ་ཡོད་མ་ཡིན། །གང་ཞིག་ཡོན་ཏན་ལྷག་པ་ཡང་ནི་
ལེགས་དཔྱད་ནས། །བུ་རྣམས་ ཀྱིས་ནི་དེ་ལ་བརྟེན་པར་འགྱུར་བའོ། །ཞེས་
གསུངས་པ་ལྟར། རྒྱུད་ནས་བཤད་པའི་མཚན་ཉིད་ཡོངས་སུ་རྫོགས་པ་ཚང་བ་
ཡུལ་དུས་ཀྱི་དབང་གིས་རྙེད་དཀའ་ཡང་མཚན་ཉིད་མ་མཐའ་ཙམ་ཚང་བ་ཞིག་
འཚོལ་དགོས་ཤིང་། དེ་ཡང་ཚད་མ་རྣམ་འགྲེལ་ལས། བླང་དང་དོར་བྱའི་དེ་
ཉིད་ནི། །ཐབས་དང་བཅས་པ་རིག་མཛད་པ། །གང་དེ་ཚད་མ་ཉིད་འདོད་ཀྱི། །
ཐམས་ཅད་རིག་མཛད་མ་ཡིན་ནོ། །རིང་པོ་མཐོང་བའམ་མིན་ཡང་རུང་། །
འདོད་པའི་དེ་ཉིད་མཐོང་བ་ཡིན། །ཞེས་སྡོམ་པ་གསུམ་གྱི་བཅས་མཚམས་ཀྱི་
བླང་དོར་མ་ནོར་བར་སྟོན་པ་ཞིག་ལ་བླ་མར་འཛིན་པ་ཡིན་གྱི། བླང་དོར་མི་
སྟོན་ན་མངོན་ཤེས་དང་རྫུ་འཕྲུལ་སོགས་ཡོད་པ་སྐད་བྱེད་པ་ལ་བློ་གཏད་མི་
རུང་བར་གསུངས། བླ་མ་ལྔ་བཅུ་པ་ལས་ཀྱང༌། བློ་ལྡན་སློབ་མས་བླ་མ་ནི། །
སྙིང་ རྗེ་ མེད་ ཅིང་ ཁྲོ་ ལ་ གདུག ཁེངས་ ཤིང་ ཆགས་ ལ་ མ་ བསྡམས་ དང༌། །
སྤྱོམས་དང་བཅས་པར་མི་བྱའོ། །ཞེས་སྙིང་ཐག་པ་ནས་སྔགས་ལ་འཇུག་པར་
འདོད་པའི་བློ་ལྡན་རྣམས་ཀྱིས་བླ་མ་གང་བྱུང་བསྟེན་དུ་མི་རུང་བ་དང༌་། ལྷག་
པར་སྡོམ་པའི་བཅས་མཚམས་མི་བསྲུང་བའི་བག་མེད་ཅན་བསྟེན་དུ་མི་རུང་
བར་ གསུངས། དེ་བཞིན་དུ་རྒྱུད་མང་ པོ་ལས་གསུངས་སོ། དེས་ན་སྤྱིར་བླ་
མའི་ཡོན་ཏན་བསམ་ཚུལ་མཐའ་ཡས་པ་ཡོད་ཀྱང་། གདམས་ངག་འདིར་སྡོམ་
པ་གསུམ་གྱི་ཡོན་ཏན་བསམ་ཚུལ་ཉིད་མཛད་པ་ནི་གནད་ཤིན་ཏུ་ཆེ་སྟེ། རྣམ་
- 190 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སྣང་མངོན་བྱང་དང་གསང་བ་སྤྱི་རྒྱུད་སོགས་རྒྱུད་སྡེ་དུ་མར་སྔགས་ལ་འཇུག་
པ་ལ་སོ་ཐར་གྱི་སྡོམ་པ་དང་ལྡན་པ་ཞིག་རྟེན་དུ་དགོས་པར་གསུངས་ཤིང་།
བཤད་རྒྱུད་རྡོ་རྗེ་ཕྲེང་བར། དེ་ལྟར་ཆོ་ག་ཉི་ཤུའི་ལས། །གང་གིས་དེ་ཤེས་
འགྲོ་བའི་བླ། །དགེ་སློང་རྡོ་རྗེ་འཛིན་པས་བྱ། །ཞེས་དབང་བསྐུར་བའི་སློབ་
དཔོན་དགེ་སློང་རྡོ་རྗེ་འཛིན་པས་བྱ་བར་གསུངས། དུས་འཁོར་དབང་ལེའི་
འགྲེལ་པར་དྲངས་པ་ལས། དེ་ཉིད་བཅུ་ནི་ཡོངས་ཤེས་པ། །གསུམ་ལས་དགེ་
སློང་མཆོག་ཡིན་འབྲིང་། །དགེ་ཚུལ་ཞེས་བྱ་དེ་དག་ལས། ཁྱིམ་ན་གནས་པ་ཐ་
མའོ། །ཞེས་དགེ་སློང་རྡོ་ རྗེ་ འཛིན་པ་ཉིད་མཆོག་ཏུ་གསུངས་པ་དང་། དུས་
འཁོར་གྱི་དབང་བསྐུར་བའི་སྐབས་སུ་དགེ་སློང་དང་། དགེ་ཚུལ་དང༌། ཁྱིམ་
པ་རྣམས་ལ་དབང་སྟེགས་མཐོ་དམན་གྱི་ཁྱད་པར་བྱ་བ་དང༌། དབང་དངོས་
གཞི་ལའང་མང་ཉུང་མཛད་པ་སོགས་མཆོག་དམན་གྱི་ཁྱད་པར་ཤིན་ཏུ་ཆེ་
བར་གསུངས། འགྲེལ་ཆེན་དྲི་མེད་འོད་དུ། ཡུལ་དེར་དགེ་སློང་རྡོ་རྗེ་འཛིན་པ་
བཞུགས་བཞིན་དུ་ཁྱིམ་པའི་རྡོ་རྗེ་སློབ་དཔོན་གྱིས་དབང་བསྐུར་དང༌། རབ་
གནས་ཀྱི་ཆོ་ག་སོགས་བྱ་མི་རུང་བ་དང་། ཁྱིམ་པའི་སློབ་དཔོན་ལ་དགེ་སློང་
རྡོ་རྗེ་འཛིན་པས་ཕྱག་མི་བྱ་བ་ལ་སོགས་པ་བསྟན་པའི་རྩ་བ་སོ་སོར་ཐར་པ་ལ་
གཅེས་སྤྲས་ཤིན་ཏུ་ཆེ་བའི་ཚུལ་མང་དུ་གསུངས། རྒྱུད་གཞན་མང་པོར་ཡང་
གསུངས་ཏེ་ཁུངས་རྣམས་དྲངས་ན་མངས་སུ་དོགས་པས་བཞག་གོ །རྗེ་ཐམས་
ཅད་མཁྱེན་པས་བྱང་ཆུབ་ལམ་རིམ་ཆེན་མོར་ཇོ་བོའི་ཆེ་བ་བརྗོད་པའི་ཚེ།
སྡོམ་པ་གསུམ་རྣམ་པར་དག་པའི་ཆེ་བ་ཉིད་གཙོ་བོར་བརྗོད་དེ། ཚུལ་འདི་
དག་ལ་བློ་གྲོས་དང་ལྡན་པ་རྣམས་ཀྱིས་ལེགས་པར་བསམས་ན་བསྟན་པ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཡོངས་སུ་རྫོགས་པའི་གནད་ལ་ངེས་པ་ཆེན་པོ་སྟེར་རོ། །དེ་ལྟར་སྔར་བཤད་
པའི་རྡོ་ རྗེ་སློབ་དཔོན་གྱི་ཡོན་ཏན་དེ་རྣམས་ཡང་དང་ཡང་དུ་བསམས་ལ།
ཡིད་ཆེས་ཀྱི་དད་པ་བརྟན་པོ་བསྐྱེད་ནས་གསོལ་བ་ཤུགས་དྲག་ཏུ་གདབ་བོ། །
གཉིས་པ་བཀའ་དྲིན་རྗེས་སུ་དྲན་པའི་སྒོ་ནས་གསོལ་བ་འདེབས་ཚུལ་
ནི། སངས་རྒྱས་གྲངས་མེད་བྱོན་པས་མ་ཐུལ་བའི། །ཞེས་སོགས་གསུངས་ཏེ།
སྤྱིར་ སངས་ རྒྱས་ གྲངས་མེད་ བྱོན་ པས་ འདུལ་ བར་ མ་ནུས་ཤིང་། བསྐལ་
བཟང་འདི་ལ་བྱོན་པའི་སངས་རྒྱས་གཞན་ཐམས་ཅད་ཀྱིས་ཀྱང་སྐྲག་ནས་
ཡལ་བར་དོར་བའི་སྙིགས་མ་ལྔ་བདོའི་གདུལ་བྱ་དམུ་རྒོད་བདག་འདྲ་ལ་རྒྱལ་
བའི་ལམ་བཟང་སྟོན་པར་མཛད་པ་ནི། སངས་རྒྱས་ཐམས་ཅད་ལས་བཀའ་
དྲིན་དང་ཐུགས་རྗེ་ཆེའོ་སྙམ་དུ་གུས་པ་ཆེན་པོས། སངས་རྒྱས་གྲངས་མེད་
བྱོན་པས་མ་ཐུལ་བའི། །མ་རུངས་གདུལ་དཀའི་སྙིགས་དུས་འགྲོ་བ་ལ། །
བདེ་གཤེགས་ལམ་བཟང་ཇི་བཞིན་སྟོན་པ་ཡི། །སྐྱབས་མགོན་ཐུགས་རྗེ་ཅན་
ལ་ གསོལ་བ་འདེབས། །ཞེས་བརྗོད་ཅིང་གསོལ་བ་འདེབས་ཤུགས་དྲག་ཏུ་
བྱའོ། །དེ་ ཡང་ བསྐལ་ བཟང་ གི་ སངས་ རྒྱས་ སྟོང་ པོ་ འདིས་ སྔོན་དེ་བཞིན་
གཤེགས་པ་རིན་ཆེན་སྙིང་པོའི་དྲུང་དུ་ཐུགས་བསྐྱེད་ཅིང་
། རང་རང་གི་ཞིང་
བཟུང་བའི་ཚེ། རྩོད་ལྡན་ཚེ་ལོ་བརྒྱ་པའི་དུས་འདི་སུས་ཀྱང་གཟུང་མ་ནུས་
པར་དོར་བ་ན། བཅོམ་ལྡན་འདས་ཤཱཀྱ་ཐུབ་པ་བྲམ་ཟེ་རྒྱ་མཚོའི་རྡུལ་དུ་སྐྱེ་བ་
ཞེས་པ་དེ་ཉིད་ཀྱི་ཐུགས་རྗེས་མ་བཟོད་པར་སངས་རྒྱས་ཐམས་ཅད་ཀྱིས་ཡལ་
བར་འདོར་བའི་འགྲོ་བ་དམུ་རྒོད་ཅན་དེ་རྣམས་བདག་གཅིག་པུས་གདུལ་བར་
བྱ་ཞིང་། རྩོད་ལྡན་ཚེ་ལོ་བརྒྱ་པའི་དུས་དེར་བདག་འཚང་རྒྱ་བར་བྱའོ་ཞེས་
- 192 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཐུགས་བསྐྱེད་ཅིང་སྨོན་ ལམ་ཆེན་པོ་ལྔ་བརྒྱ་མཛད་ནས་ ཞིང་ འདིར་བྱོན།
བདག་ཅག་གི་སྟོན་པ་ཐུགས་རྗེ་ཅན་དེ་དངོས་སུ་མ་མཐོང་ཡང་། རྒྱལ་བ་
ཐམས་ཅད་ཀྱི་ཐུགས་རྗེ་གཅིག་ཏུ་བསྡུས་པ་སྐྱབས་མགོན་བླ་མ་ཐུགས་རྗེ་ཅན་
འདིས་སངས་རྒྱས་དངོས་སུ་བྱོན་ཡང་དེ་ཕན་ཆད་དུ་གསུང་དུ་མེད་པའི་མདོ་
སྔགས་ཀྱི་ལམ་ཆ་ཚང་རྫོགས་པར་བསྟན་པས་ན་བཀའ་དྲིན་ཐུགས་རྗེ་ལ་
མཚུངས་པ་མེད་དོ་སྙམ་དུ་ལུས་ཀྱི་བ་སྤུ་གཡོ་བ་དང་། མིག་ནས་མཆི་མ་
འཁྲུག་པ་མ་བྱུང་གི་བར་དུ་དད་གུས་བསྒོམ་པར་བྱའོ། །དེ་ནས། ཐུབ་པའི་ཉི་
མ་དུས་ཀྱིས་ནུབ་གྱུར་ཏེ། །མགོན་སྐྱབས་མེད་པའི་འགྲོ་བ་མང་པོ་ལ། །རྒྱལ་
བའི་ མཛད་ པ་ ཉེ་བར་ སྒྲུབ་ མཛད་ པའི། །སྐྱབས་མགོན་ཐུགས་ རྗེ་ ཅན་ ལ་
གསོལ་ བ་ འདེབས། །ཞེས་ བརྗོད་ ཅིང་། བཅོམ་ ལྡན་ འདས་ ཤཱཀྱ་ཐུབ་ པ་
ཐུགས་རྗེ་ཅན་དེས་ཀྱང་འདུལ་བར་མ་ནུས་པར་མྱ་ངན་ལས་འདས་པའི་ཚུལ་
བསྟན། དེའི་རྗེས་སུ་རྒྱལ་བས་ལུང་བསྟན་པའི་ཤིང་རྟ་ཆེན་པོ་རྣམ་གཉིས་ལ་
སོགས་པ་པཎ་གྲུབ་བགྲང་བ་ལས་འདས་པ་བྱོན་པ་དེ་དག་ཐམས་ཅད་ཀྱིས་
འདུལ་བར་མ་ནུས་པར་ལུས་པ་སྙིགས་མ་ལས་ཀྱང་སྙིགས་མར་གྱུར་པའི་དུས་
འདིར་དམུ་རྒོད་གདུལ་དཀའི་འགྲོ་བ་བདག་འདྲ་བ་ལ་རྒྱལ་བའི་མཛད་པ་
སྒྲུབ་པར་མཛད་དེ། དེ་ཡང་རྒྱལ་བའི་མཛད་པ་ཐམས་ཅད་ཀྱི་ནང་ནས་མཆོག་
ཏུ་གྱུར་པ་ནི་གསུང་གི་མཛད་པ་ཡིན་ཞིང་། སྐྱབས་མགོན་བླ་མ་ཐུགས་རྗེ་ཅན་
འདིས་རྒྱལ་བས་གསུངས་ པའི་ མདོ་ སྔགས་ ཀྱི་ལམ་གྱི་གནད་ཐམས་ཅད་
ཡོངས་སུ་རྫོགས་པར་འདོམས་པར་མཛད་པས་ན་བཀའ་དྲིན་ནམ་ཡང་འཁོར་
ཐབས་མེད་དོ་སྙམ་དུ་གུས་པ་བསྐྱེད་ནས་གསོལ་བ་ཤུགས་དྲག་ཏུ་གདབ་བོ། །
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བཀའ་དྲིན་རྗེས་དྲན་གྱི་གུས་པ་སྒོམ་པའི་སྐབས་འདིར་རྗེ་ཐམས་ཅད་མཁྱེན་
པས། འདི་ནི་བདག་གི་དགེ་བཤེས་ཆོས་སྨྲ་བ། །ཆོས་ཀུན་ཡོན་ཏན་ཡོངས་སུ་
སྟོན་བྱེད་དེ། །བྱང་ཆུབ་སེམས་དཔའི་སྤྱོད་ལམ་ཡོངས་སྟོན་པ། །ཡིན་ཞེས་
སེམས་གཅིག་བསམས་ནས་འདིར་འོངས་སོ། །འདི་དག་བསྐྱེད་པས་བདག་
གི་མ་ལྟ་བུ། །ཡོན་ཏན་འོ་མ་ལྡད་པས་མ་མ་འདྲ། །བྱང་ཆུབ་ཡན་ལག་ཡོངས་
སུ་སྦྱོང་བ་ཡིན། །དགེ་བཤེས་འདི་དག་གནོད་པ་རྣམ་པར་བཟློག །རྒ་ཤི་ཐར་
བྱེད་སྨན་པ་ལྟ་བུ་སྟེ། །བདུད་རྩིའི་ཆར་འབེབས་ལྷ་དབང་བརྒྱ་བྱིན་འདྲ། །ཟླ་
ཉི་ལྟ་བུར་དཀར་པོའི་ཆོས་ཀྱིས་རྒྱས། །ཞི་བའི་ཕྱོགས་སྟོན་ཉི་མ་གསལ་བ་
འདྲ། །དགྲ་ དང༌ གྲོགས་ ལ་ རི་བོ་འདྲ་བ་སྟེ། །རྒྱ་མཚོ་ བཞིན་དུ་ མི་འཁྲུག་
སེམས་ དང༌ ལྡན། །ཡོངས་ སུ་ སྐྱོང་ དང་ མཉན་ པ་ འདྲ་ བ་ ཞེས། །དེ་ འདྲའི་
སེམས་ཀྱིས་ནོར་བཟང་འདིར་འོངས་སོ། །བྱང་ཆུབ་སེམས་དཔའ་བདག་གི་
བློ་སྐྱེད་པ། །སངས་ རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་དག་བདག་
བཤེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་ཀྱིས་འདིར་
འོངས་སོ། །འཇིག་རྟེན་སྐྱོབ་པས་དཔའ་བོ་ལྟ་བུ་སྟེ། །དེད་དཔོན་མགོན་དང་
སྐྱབས་སུ་གྱུར་པ་ཡིན། །འདི་དག་བདག་ལ་བདེ་སྟོབས་མིག་ཡིན་ཞེས། །དེ་
འདྲའི་སེམས་ཀྱིས་དགེ་བཤེས་བསྙེན་བཀུར་བྱེད། །ཅེས་སྔོན་གཞོན་ནུ་ནོར་
བཟང་གིས་བླ་མའི་བཀའ་དྲིན་དྲན་པའི་གསོལ་འདེབས་ཇི་ལྟར་མཛད་པ་དེ་
ལྟར། །ནོར་བཟང་ཞེས་པ་རྣམས་རང་ལ་འདོན་པ་བསྒྱུར་ཏེ་དབྱངས་ཀྱི་ང་རོ་
དང་བཅས་མིག་མཆི་མ་འཁྲུག་བཞིན་དུ་འདོན་ཞིང་དགེ་བའི་བཤེས་གཉེན་
རྣམས་ལ་བཀའ་དྲིན་དྲན་པའི་གུས་པ་ཅི་སྐྱེ་བྱ་བར་གསུངས། འདིར་ཚིག་དེ་
- 194 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དག་དངོས་སུ་མི་བརྗོད་ཀྱང་། གསོལ་འདེབས་ཀྱི་ཚེ་དོན་དེ་རྣམས་བསམས་
ནས་བཀའ་དྲིན་རྗེས་དྲན་གྱི་གུས་པ་བསྐྱེད་དགོས་སོ། །རྡོ་རྗེ་འཆང་བློ་བཟང་
ཆོས་ཀྱི་རྒྱལ་མཚན་ཉིད་ཀྱིས། འདས་པའི་སངས་རྒྱས་མང་པོས་སྤངས་ཤིང་། །
ད་ལྟ་ཕྱོགས་བཅུའི་འཇིག་རྟེན་ཁམས་ན། །འཚོ་ཞིང་གཞེས་པའི་སངས་རྒྱས་
རྣམས་ ཀྱིས། །གདུལ་ བར་ མ་ ནུས་ མགོན་ སྐྱབས་ མེད་ པའི། །བདག་ ཅག་
སྙིགས་མའི་འགྲོ་བ་དག་ལ། །ཀུན་མཁྱེན་རྒྱལ་བའི་མཛད་པ་བསྒྲུབ་པའི། །
རྗེ་ བཙུན་བློ་བཟང་ཆོས་ ཀྱི་ རྒྱལ་མཚན། །བཀའ་དྲིན་དྲན་ པས་ གསོལ་བ་
འདེབས་ སོ། །ཞེས་ པ་ དང༌། ཆོས་ ཚིགས་ བཅད་ རེ་ རེའི་ དོན་ གྱི་ ཕྱིར། །མེ་
འབར་བའི་འོབས་སུ་མཆོངས་པ་དང་། །ལྕགས་གཟེར་རྣོན་སྟོང་གིས་ཕུག་པ་
སོགས། །སྔོན་ཐུབ་ པས་ དཀའ་ སྤྱད་ ཇི་ ལྟར་ མཛད། །ལར་ དེང་ སང་ འབད་
རྩོལ་ཆེར་མེད་པར། །ཆོས་མདོ་རྒྱུད་ཟབ་རྒྱས་མང་པོ་ཞིག །ཕ་ཁྱོད་ཀྱི་བཀའ་
དྲིན་ཆེ་ལས་ཐོབ། །དྲིན་འཁོར་ཐབས་མ་མཆིས་ཐམས་ཅད་མཁྱེན། །རྒྱུ་དེས་
ན་བྱང་ཆུབ་སྙིང་པོའི་བར། །བདག་སྒོ་གསུམ་ལོངས་སྤྱོད་དགེ་ཚོགས་བཅས། །
རྗེ་ཁྱོད་མཉེས་བསྒྲུབ་ཕྱིར་འབུལ་ལགས་ན། །ཐུགས་བརྩེ་བས་བགྱེས་བཞིན་
བཞེས་སུ་གསོལ། །སྔོན་བསྐལ་པ་དཔག་ཏུ་མེད་པ་ནས། །ཕ་ཁྱོད་ཀྱི་ཐུགས་
རྗེ་ཡང་ཡང་བསྐྱངས། །ད་སླར་ཡང་བྱང་ཆུབ་སྙིང་པོའི་བར། །སྐྱབས་གཞན་
ན་མེད་དོ་བླ་མ་རྗེ། །དུས་གནས་སྐབས་ཅི་འདྲར་གྱུར་ཀྱང་རུང༌། །སྤྲང་བདག་
གི་ སྐྱིད་ སྡུག་ ལེགས་ ཉེས་ ཀུན། །རྗེ་ བླ་ མ་ ཁྱེད་ རང་ མཁྱེན་ ལགས་ པས། །
ཐུགས་བརྩེ་བའི་ལྕགས་ཀྱུས་གཟུང་དུ་གསོལ། །རྗེ་བླ་མའི་མཛད་པ་ཅིར་སྣང་
ཡང་། །བློ་ལོག་རྟོག་ཅུང་ཟད་མི་སྐྱེ་བར། །ལམ་ཟབ་མོ་བླ་མའི་རྣལ་འབྱོར་གྱི། །
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དུས་གཏན་གྱི་མདུན་མ་གྲུབ་གྱུར་ཅིག །ཅེས་གསུངས་པའི་དོན་རྣམས་ཀྱང་
བསམ་མོ། །དེ་ནས། དུས་གསུམ་ཕྱོགས་བཅུའི་རྒྱལ་བ་ཐམས་ཅད་ལས། །
གང་ གི་བ་སྤུའི་བུ་ག་གཅིག་ཙམ་ཡང་། །བདག་ཅག་བསོད་ནམས་ཞིང་དུ་
ལེགས་བསྔགས་པའི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །
ཞེས་ བརྗོད་ ཅིང༌། རྒྱལ་ བ་ རྣམས་ ལ་ སྤངས་ རྟོགས་ སོགས་ ཡོན་ ཏན་ མཐོ་
དམའ་མེད་ཅིང་ཡོན་ཏན་གྱི་ངོས་ནས་རྒྱལ་བ་རྣམས་ལས་ལྷག་པ་སུ་ཡང་མེད་
ཀྱང༌། རང་ཉིད་བསོད་ནམས་གསོག་པའི་ཞིང་དུ་ཕྱོགས་བཅུའི་རྒྱལ་བ་ཐམས་
ཅད་ལས་བླ་མའི་བ་སྤུའི་བུ་ག་གཅིག་ལྷག་པར་གསུངས་སོ་སྙམ་དུ་དད་གུས་
བསྒོམ་ཞིང་། རང་གི་ངོས་ནས་གསོལ་བ་འདེབས་ནུས་ན་ཕྱོགས་བཅུའི་སངས་
རྒྱས་ཐམས་ཅད་ལས་བྱིན་རླབས་ཆེ་བ་དང་། བསྐལ་ཆེན་གྲངས་མེད་མང་
པོར་བསྒྲུབ་དགོས་པའི་གོ་འཕང་མཆོག་ཀྱང་བླ་མ་ཐུགས་རྗེ་ཅན་འདིའི་མཐུ་
ལས་མྱུར་དུ་འགྲུབ་པར་འགྱུར་བས་ན་བཀའ་དྲིན་དང་ཐུགས་རྗེ་ལ་མཚུངས་
པ་མེད་སྙམ་དུ་གསོལ་བ་ཤུགས་དྲག་ཏུ་གདབ་བོ། །སློབ་མའི་ཚོགས་གསོག་
པའི་ཞིང་དུ་སངས་རྒྱས་ཐམས་ཅད་ལས་ བླ་མའི་བ་སྤུ་གཅིག་ལྷག་པ་ནི།
དཔལ་གསང་བ་འདུས་པའི་རྩ་རྒྱུད་ལེའུ་བཅུ་བདུན་པ་ལས། འདི་ལྟར་སྟེ་
དཔེར་ན་རིགས་ཀྱི་བུ་སངས་རྒྱས་བཅོམ་ལྡན་འདས་ཕྱོགས་བཅུ་ན་ཇི་སྙེད་
བཞུགས་པ་དང་། སངས་རྒྱས་བཅོམ་ལྡན་འདས་དེ་རྣམས་ཀྱི་སྐུ་དང་གསུང་
དང་ཐུགས་རྡོ་ རྗེ་ལས་བྱུང་བའི་བསོད་ནམས་ཀྱི་ཕུང་པོ་ཇི་སྙེད་པ་དེ་བས་
ཀྱང༌། སློབ་ དཔོན་ གྱི་ བ་ སྤུའི་ བུ་ ག་ གཅིག་ གི་ བསོད་ནམས་ ཁྱད་ པར་ དུ་
འཕགས་སོ། །དེ་ཅིའི་ཕྱིར་ཞེ་ན། རིགས་ཀྱི་བུ་བྱང་ཆུབ་ཀྱི་སེམས་ནི་སངས་
- 196 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
རྒྱས་ཀྱི་ཡེ་ཤེས་ཀྱི་སྙིང་པོར་གྱུར་པའོ། །སྐྱེ་བའི་གནས་སུ་གྱུར་པ་ནས་ཐམས་
ཅད་མཁྱེན་པའི་ཡེ་ཤེས་ཀྱི་འབྱུང་གནས་ཡིན་པའི་བར་དུའོ། །ཞེས་དང་། སཾ་
བྷུ་ཊ་ལས་ཀྱང་། རྒྱལ་བས་མཆོད་པའི་སློབ་དཔོན་བློ་དང་ལྡན་པ་ལ་ཕྱོགས་
བཅུར་རྣམ་པར་བཞུགས་པས་མཆོད་པར་བྱེད་དེ། གང་གི་ཕྱིར་རྫོགས་པའི་
སངས་རྒྱས་དང་བྱང་ཆུབ་སེམས་དཔའི་བསོད་ནམས་གང་ཞིག་སློབ་དཔོན་གྱི་
བ་སྤུའི་ཁུང་བུའི་རྩེ་མོ་ལ་མཐོང་བ་དེའི་ཕྱིར་བྱང་ཆུབ་སེམས་དཔའི་སློབ་
དཔོན་ལ་སངས་རྒྱས་ཀྱིས་མཆོད་པ་བྱེད་པར་མཐོང་ངོ༌། །ཞེས་གསུངས། སཾ་
བྷུ་ཊའི་འགྱུར་འགའ་ཞིག་ལས། གང་ཕྱིར་ཕྱོགས་བཅུའི་སངས་རྒྱས་དང་། །
བྱང་ཆུབ་སེམས་དཔའི་བསོད་ནམས་པས། །སློབ་དཔོན་བ་སྤུའི་ཁུང་གཅིག་
མཆོག །དེ་ ཕྱིར་ སློབ་ དཔོན་ མཆོད་ བྱེད་ པ། །སངས་ རྒྱས་ བྱང་ ཆུབ་ སེམས་
དཔས་གཟིགས། །ཞེས་གསུངས་ཏེ། འདིའི་ཐད་ཀྱི་འགྲེལ་པ་མན་སྙེར་ལམ་
མ་ནོར་བར་སྟོན་པའི་རྡོ་རྗེ་སློབ་དཔོན་ལ་རྒྱལ་བ་རྣམས་ཀྱང་མཆོད་པའི་
གནས་ སུ་ མཛད་ན་སློབ་མ་རྣམས་ ཀྱིས་ ལྟ་ ཅི་ སྨོས་ དགོས་ པར་ གསུངས།
གཞན་ཡང་རྒྱུད་མང་པོ་ནས་གསུངས་སོ། ། ན་
གསུམ་པ་ཕྱི་ནང་གསང་བ་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་
ནས་ གསོལ་བ་འདེབས་ ཚུལ་ ལ་བཞི། ཕྱིའི་ ཡོན་ཏན་བརྗོད་ པའི་ སྒོ་ནས་
གསོལ་བ་འདེབས་ཚུལ། ནང་གི་ཡོན་ཏན་བརྗོད་ པའི་ སྒོ་ནས་ གསོལ་བ་
འདེབས་ཚུལ། གསང་བའི་ཡོན་ཏན་བརྗོད་པའི་སྒོ་ནས་གསོལ་བ་འདེབས་
ཚུལ། དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ་
ལོ། །དང་པོ་ཕྱིའི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ་ནི།
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བདེ་གཤེགས་སྐུ་གསུམ་རྒྱན་གྱི་འཁོར་ལོ་ནི། །ཞེས་སོགས་ཏེ། འདི་དག་ལ་
བླ་མ་རྣམས་ཀྱི་གསུང་ཚུལ་མང་དུ་ཡོད་དེ། སངས་རྒྱས་གྲངས་མེད་བྱོན་པས་
མ་ཐུལ་བའི། །ཞེས་པ་ནས་ཚིགས་བཅད་འདིའི་བར་ཕྱིའི་ཡོན་ཏན་བརྗོད་
པའི་ གསོལ་ འདེབས་ དང་། ཁྱོད་ ཀྱི་ ཕུང་ ཁམས་ ཞེས་ སོགས་ ཚིགས་བཅད་
གཅིག་ནང་ གི་ཡོན་ཏན་བརྗོད་ པའི་ གསོལ་འདེབས་དང་། ཀུན་མཁྱེན་ཡེ་
ཤེས་ ཞེས་ སོགས་ ཚོགས་ བཅད་ གཅིག་ གསང་ བའི་ ཡོན་ ཏན་ བརྗོད་ པའི་
གསོལ་འདེབས་དང༌། སྒྲིབ་མེད་ལྷན་སྐྱེས་ཞེས་སོགས་ཚིགས་བཅད་གཅིག་
དེ་ཁོ་ན་ཉིད་ཀྱི་ཡོན་ཏན་བརྗོད་པའི་གསོལ་འདེབས་སུ་བྱ་ཚུལ་དང༌། ཡང་
སངས་ རྒྱས་ གྲངས་མེད་ཅེས་ པ་ནས་ དུས་ གསུམ་ ཕྱོགས་ བཅུའི་ ཞེས་ པའི་
ཚིགས་ བཅད་ ཀྱི་བར་ ཕྱིའི་ ཡོན་ ཏན་ དང་། བདེ་ གཤེགས་ སྐུ་ གསུམ་ཞེས་
སོགས་དང༌། ཁྱོད་ཀྱི་ཕུང་ཁམས་ཞེས་སོགས་ཚིགས་བཅད་གཉིས་ནང་གི་
ཡོན་ཏན་དང༌། ཀུན་མཁྱེན་ཡེ་ཤེས་ཞེས་སོགས་གསང་བའི་ཡོན་ཏན་དང༌། །
སྒྲིབ་མེད་ལྷན་སྐྱེས་ཞེས་སོགས་དེ་ཁོ་ན་ཉིད་ཀྱི་གསོལ་འདེབས་སུ་མཛད་
ཚུལ་དང་། ཡང་བདེ་གཤེགས་སྐུ་གསུམ་ཞེས་སོགས་འདི་ཡན་ཕྱིའི་ཡོན་ཏན་
དང༌། ཁྱོད་ཀྱི་ཕུང་ཁམས་ཞེས་སོགས་དང་། ཀུན་མཁྱེན་ཡེ་ཤེས་ཞེས་སོགས་
ཚིགས་བཅད་གཉིས་པོ་འདི་ནང་གི་ཡོན་ཏན་དང༌། སྒྲིབ་མེད་ལྷན་སྐྱེས་ཞེས་
སོགས་ཚིགས་བཅད་གཅིག་གསང་བ་དང་། དེ་ཁོ་ན་ཉིད་གཉིས་ཀའི་གསོལ་
འདེབས་སུ་མཛད་དེ། དེ་ལྟར་བཤད་ཚུལ་མང་དུ་སྣང་ནའང་གདུལ་བྱ་རང་གི་
མོས་པས་གསོལ་བ་འདེབས་པ་ལ་དོན་འདྲའོ། །འོན་ཀྱང་བློ་གྲོས་ཆེན་པོ་
རྣམས་ལ་འདི་དག་གི་བསྡུས་དོན་མཛད་ལུགས་ཀྱི་སྟེང་ནས་མདོ་སྔགས་ཀྱི་
- 198 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ལམ་སྤྱི་དང་། ལྷག་པར་སྔགས་ཀྱི་ལམ་རིམ་གཉིས་ཀྱི་གནད་ལས་བརྩམས་
ཏེ་གོ་བ་བསྐྱེད་ཚུལ་ མང་དུ་ཡོད་ སྣང་ངོ༌། །ཇི་ ལྟར་ ཡང་ འདིར་ གསོལ་བ་
འདེབས་ཚུལ་ནི། ཕྱོགས་བཅུའི་ཞིང་ན་བཞུགས་པའི་སངས་རྒྱས་ཐམས་ཅད་
ཀྱིས་བདག་དང་བདག་འདྲ་བའི་ སྙིགས་མ་ལྔ་བདོའི་ འགྲོ་བ་ སངས་ རྒྱས་
དངོས་སུ་མཐོང་བའི་སྐལ་བ་མེད་པ་རྣམས་རྗེས་སུ་གཟུང་བའི་ཕྱིར་དུ་བདག་
ཅག་རང་དང་སྐལ་བ་མཉམ་པའི་ཐ་མལ་པའི་གཟུགས་སུ་སྤྲུལ་ཏེ་མན་ངག་གི་
གནད་རྣམས་རྫོགས་པར་བསྟན་ཏེ་སངས་རྒྱས་ཀྱི་སར་འཁྲིད་པར་མཛད་པ་
ཡིན་པས་ཐུགས་རྗེ་ཚད་མེད་དོ་སྙམ་དུ་གུས་པ་བསྒོམ་ཞིང་། བདེ་གཤེགས་སྐུ་
གསུམ་རྒྱན་གྱི་འཁོར་ལོ་ནི། །ཐབས་མཁས་སྒྱུ་འཕྲུལ་དྲ་བའི་འཇོ་སྒེག་ལས། །
ཐ་མལ་ཚུལ་གྱིས་འགྲོ་བ་འདྲེན་མཛད་པའི། །སྐྱབས་མགོན་ཐུགས་རྗེ་ཅན་ལ་
གསོལ་བ་འདེབས། །ཞེས་བརྗོད་དོ། །བདེ་གཤེགས་སྐུ་གསུམ་རྒྱན་གྱི་འཁོར་
ལོ་ཞེས་པ་ནི། རྒྱལ་བ་རྣམས་མངོན་པར་རྫོགས་པར་འཚང་རྒྱ་བའི་ཚེ་ཆོས་སྐུ་
ལོངས་སྐུ་སྤྲུལ་སྐུ་གསུམ་དུས་གཅིག་ཏུ་ལྷུན་གྱིས་གྲུབ་པ་ཡིན་ལ། དེ་གསུམ་
གྱི་མཚོན་བྱེད་དུ་སྐུ་རྡོ་རྗེའི་ས་བོན་ཨོཾ་དང༌། གསུང་རྡོ་རྗེའི་ས་བོན་ཨཱདང་།
ཐུགས་རྡོ་རྗེའི་ས་བོན་ཧཱུཾ་གསུམ་གྱིས་སྐུ་བརྒྱན་ཅིང་། སྔགས་བླ་མེད་ཀྱི་སྐབས་
གསུང་རྡོ་ རྗེ་ ལོངས་སྐུར་བྱེད་པར་གསུང་བ་སོགས་གསང་བ་མཆོག་ལས་
བརྩམས་ཏེ་བཤད་ཚུལ་མང་ཡང་མ་སྤྲོས་སོ། །སྐབས་དོན་སྐུ་གསུམ་མི་ཟད་
རྒྱན་གྱི་འཁོར་ལོ་ཞེས་པ་དང༌། སྐུ་གསུང་ཐུགས་ཀྱི་གསང་བ་བསམ་གྱིས་མི་
ཁྱབ་པ་ཞེས་པ་དོན་འདྲ་ཞིང་། དེ་ལ་སྐུའི་གསང་བ་བསམ་གྱིས་མི་ཁྱབ་པ་ནི།
སྔོན་བྱང་ཆུབ་སེམས་དཔའ་ཤུགས་འཆང་གིས་ཤར་ཕྱོགས་ཀྱི་འཇིག་རྟེན་གྱི་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཁམས་དགྲ་འདུལ་ཞེས་བྱ་བ་ནས་མི་མཇེད་འཇིག་རྟེན་གྱི་ཁསམ་འདིར་སྟོན་
པར་ཐུབ་པའི་དབང་པོ་ལ་མཆོད་པ་དང་ཆོས་ཉན་དུ་འོངས་པ་ན། དེ་བཞིན་
གཤེགས་པའི་སྐུའི་ཚད་དང་དབུའི་གཙུག་ཏོར་གྱི་རྩེ་མོ་བལྟ་བའི་ཕྱིར་རང་གི་
ལུས་དཔག་ཚད་ བརྒྱད་ ཁྲི་ བཞི་ སྟོང་དུ་ སྤྲུལ་ནས་བལྟས་པ་ནི། དེ་ བཞིན་
གཤེགས་པའི་སྐུ་དཔག་ཚད་འབུམ་ཕྲག་དྲུག་ཅུ་ རྩ་བརྒྱད་པར་མཐོང་ནས་
སྐུའི་ཚད་མ་མཐོང་ཞིང་། གཙུག་ཏོར་གྱི་རྩེ་མོ་བལྟར་མ་ནུས་པ་ན། རྫུ་འཕྲུལ་
གྱི་སྟོབས་ཆེན་པོ་བསྐྱེད་དེ་སྟེང་ཕྱོགས་སུ་སངས་རྒྱས་ཀྱི་ཞིང་གངྒཱའི་ཀླུང་བྱེ་བ་
ཕྲག་བརྒྱའི་བྱེ་མ་སྙེད་འདས་ཏེ་འཇིག་རྟེན་གྱི་ཁམས་པདྨ་ཅན་ཞེས་བྱ་བར་
ཕྱིན་ཏེ་བལྟས་པ་ན། དེ་བཞིན་གཤེགས་པའི་སྐུ་ནམ་མཁའ་ལྟར་རྒྱ་ཆེ་བས་
དབུའི་གཙུག་ཏོར་མ་མཐོང་ཞིང་། སྐུའི་ཚད་མ་གཏོགས་སོ། །དེ་ནས་ཞིང་དེ་
ན་བཞུགས་པའི་དེ་བཞིན་གཤེགས་པ་པདྨའི་དཔལ་གྱི་རྒྱལ་པོའི་སྙིང་པོ་ལ་
བཅོམ་ལྡན་འདས་ཤཱཀྱ་ཐུབ་པའི་སྐུའི་ཚད་དང་དབུའི་གཙུག་ཏོར་གྱི་རྩེ་ཇི་ཙམ་
ན་ མཐོང་ ཞུས་ པ་ན། ནམ་ མཁའ་ མ་ ཟད་ ཀྱི་ བར་ དུ་ མཐོང་ མི་ ནུས་ པར་
གསུངས་ཤིང་། ནམ་མཁའི་ཚད་ནི་ཇི་ཙམ་པ། །སངས་རྒྱས་གཟུགས་ཀྱང་དེ་
ཙམ་ སྟེ། །འཇིག་ རྟེན་ མགོན་ པོའི་ དབུའི་གཙུག་ ཀྱང་། །ནམ་ མཁའི་ ཁམས་
དང་མཚུངས་པ་ལགས། །ནམ་མཁས་ཇི་སྙེད་ཁྱབ་གྱུར་པ། །སྐུས་ཀྱང་དེ་སྙེད་
ཁྱབ་པ་ལགས། །སྐུ་ཡིས་ཇི་སྙེད་ཁྱབ་གྱུར་པ། །འོད་ཀྱིས་ཀྱང་ནི་དེ་སྙེད་ཁྱབ། །
འོད་ ཀྱིས་ ཇི་ སྙེད་ ཁྱབ་གྱུར་པ། །གསུང་གིས་ཀྱང་ནི་དེ་སྙེད་ཁྱབ། །གསུང་
གིས་ཇི་སྙེད་ཁྱབ་གྱུར་པ། །ཐུགས་ཀྱིས་ཀྱང་ནི་དེ་སྙེད་ཁྱབ། །ཅེས་སོགས་རྒྱ་
ཆེར་གསུངས་སོ། །གསུང་གི་གསང་བ་བསམ་གྱིས་མི་ཁྱབ་པ་ནི། འཕགས་པ་
- 200 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མོའུ་འགལ་གྱི་བུས་དེ་བཞིན་གཤེགས་པའི་གསུང་ཚངས་པའི་དབྱངས་ཀྱིས་
ཇི་ཙམ་ཁྱབ་བརྟག་པའི་ཕྱིར་རི་རབ་ཀྱི་རྩེ་དང་། ཕྱིའི་ལྕགས་རི་མུ་ཁྱུད་སོགས་
སུ་ཕྱིན་ནས་ཉན་པ་ན་གསུང་སྔར་བཞིན་དུ་ཐོས། དེ་ནས་རྫུ་འཕྲུལ་གྱི་སྟོབས་
བསྐྱེད་དེ་ནུབ་ཕྱོགས་སུ་སངས་རྒྱས་ཀྱི་ཞིང་གངྒཱའི་ཀླུང་དགུ་བཅུ་རྩ་དགུའི་བྱེ་
མ་སྙེད་འདས་པ་ན་འཇིག་རྟེན་གྱི་ཁམས་འོད་ཟེར་གྱི་རྒྱལ་མཚན་ཞེས་བྱ་བར་
བསླེབས་ནས་ཉན་པ་ན། བྱ་རྒོད་ཕུང་པོའི་རིར་དེ་བཞིན་གཤེགས་པའི་མདུན་
དུ་འདུག་སྟེ་ཉན་པ་དང་ཁྱད་མེད་པར་ཐོས། ཞིང་དེ་ན་དེ་བཞིན་གཤེགས་པ་
འོད་ཟེར་གྱི་རྒྱལ་པོ་ཞེས་བྱ་བ་བཞུགས་ཤིང་། དེའི་སྐུ་དཔག་ཚད་ཙམ་པ་ཞིང་
དེའི་བྱང་ཆུབ་སེམས་དཔའ་རྣམས་ལུས་དཔག་ཚད་ཕྱེད་ཙམ་ཡོད་པས། མོའུ་
འགལ་གྱི་བུས་བྱང་ཆུབ་སེམས་དཔའ་དེ་དག་གི་ལྷུང་བཟེད་ཀྱི་སྟན་གདུ་བུའི་
ངོས་ལ་འཆག་ཅིང་འདུག་པ་ན། བྱང་ཆུབ་སེམས་དཔའ་དེ་དག་གིས་མོའུ་
འགལ་གྱི་བུ་ལ་ཕྱག་གིས་རེག་ཅིང་། འདི་འདྲ་བའི་སྲོག་ཆགས་ཆུང་ངུ་དགེ་
སློང་གི་གཟུགས་ཅན་ལྷུང་བཟེད་ཀྱི་གདུ་བུའི་ངོས་ལ་འགྲོ་བ་འདི་ཅི་ཞིག་ཅེས་
ཡ་མཚན་དུ་བྱེད་ཅིང་། དེ་བཞིན་གཤེགས་པ་འོད་ཟེར་གྱི་རྒྱལ་པོ་ལ་ཞུས་པ་
ན། དེ་བཞིན་གཤེགས་པ་དེས་འདི་མི་མཇེད་འཇིག་རྟེན་གྱི་ཁམས་ཀྱི་སྟོན་པ་
ཤཱཀྱ་ཐུབ་པའི་ཉན་ཐོས་རྫུ་འཕྲུལ་ཅན་གྱི་མཆོག་དེ་ཡིན་པས་འདི་ལ་བརྙས་
པར་མ་བྱེད་ཅིག་གསུངས། དེ་ནས་མོའུ་འགལ་གྱི་བུས་རྫུ་འཕྲུལ་བསྟན་ཏེ་
ཞིང་དེ་སྐྱིལ་ཀྲུང་གཅིག་གིས་ཁྱབ་པར་བྱས་པ་དང༌། སྟོན་པ་ལ་གསོལ་བ་
བཏབ་སྟེ་ཞིང་འདིར་འོངས་པ་སོགས་རྒྱས་པར་གསང་བ་བསམ་གྱིས་མི་ཁྱབ་
པའི་མདོ་ལས་འབྱུང་ངོ༌། །ཐུགས་ ཀྱི་ གསང་བ་བསམ་གྱིས་མི་ཁྱབ་པ་ནི།
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པའི་འཇིག་རྟེན་གྱི་ཁམས་ཀྱི་རྩྭ་
དང་ཤིང་ཐམས་ཅད་མེར་བསྲེགས་ཏེ་ཐལ་བ་རྣམས་གངྒཱའི་ཀླུང་གི་གྲངས་དང་
མཉམ་པའི་རྒྱ་མཚོ་ཆེན་པོ་རྣམས་སུ་བླུགས་ནས་ལོ་སྟོང་གི་བར་དུ་དཀྲུགས་
ཏེ། དེ་ནས་བཏོན་ནས་དེ་བཞིན་གཤེགས་པ་ལ་ཐལ་བ་དེ་དག་གི་རྡུལ་ཕྲ་མོ་
རེ་རེ་ནས་འཇིག་རྟེན་གྱི་ཁམས་གང་གི་ཡིན། ཡུལ་གང་གི་ཡིན། རྩྭ་ཤིང་གང་
དང་གང་གི་ཐལ་བ་ཡིན་ཞེས་ཞུས་པ་ན། སངས་རྒྱས་ཀྱི་མཁྱེན་པ་ཐོགས་པ་
མེད་པས་ཅིག་ཅར་གཟིགས་ཏེ། ཐལ་བའི་རྡུལ་ཕྲ་མོ་དེ་དག་རེ་རེ་ནས་འདི་
འཇིག་རྟེན་གྱི་ཁམས་འདི་ཞེས་བྱ་བ་དང་། ཡུལ་འདི་ཞེས་བྱ་བ་དང༌། རྩྭ་དང་
ཤིང་འདི་ཞེས་བྱ་བ་དང་རྩ་བ་དང་། སྡོང་བུ་དང་། ཡལ་ག་དང་། ལོ་མ་དང༌།
འབྲས་བུ་འདི་དག་འདིའི་ཐལ་བ་ཡིན་ཞེས་སོ་སོར་མ་འདྲེས་པར་སྟོན་པར་
མཛད་གསུངས། དེ་ཡང་རྒྱལ་བ་རང་ཉིད་ཀྱིས་མདོ་སྡེ་ལས་མཁྱེན་པའི་ཚུལ་
གསུངས་པའི་དཔེ་ཙམ་བཀོད་པ་ཡིན་གྱི། ཚད་གཟུང་མི་ནུས་པ་ནི། བསྔགས་
འོས་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱི། །ཤེས་བྱ་ཐམས་
ཅད་ཁྱབ་ལགས་ཀྱི། ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་
པ་ ལགས། །ཞེས་ གསུངས་ པ་ ལྟར། དུས་ གསུམ་ གྱི་ཤེས་བྱ་ཐམས་ཅད་ལ་
མཁྱེན་པས་ཅིག་ཅར་དུ་ཁྱབ་པས་སངས་རྒྱས་ཀྱི་མཁྱེན་པ་ནི་ཤེས་བྱའི་ཚད་
དང་ནམ་མཁའི་མཐའ་དང་མཚུངས་སོ་ཞེས་པ་ཙམ་ལས། འགྲོ་བ་ལྷ་དང་
བཅས་པའི་ནང་ན་སངས་རྒྱས་ཀྱི་མཁྱེན་པའི་ཚད་གཟུང་ནུས་པ་སུ་ཡང་མེད་
དོ། །སངས་རྒྱས་ཀྱི་ཐུགས་རྣམ་པ་ཐམས་ཅད་མཁྱེན་པའི་ཡེ་ཤེས་ནི་ཤེས་བྱ་
ཐམས་ཅད་ལ་ཁྱབ་པ་ཉན་རང་དགྲ་བཅོམ་བདག་ཉིད་ཆེན་པོ་རྣམས་དང༌།
- 202 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ས་ཆེན་པོ་ལ་བཞུགས་པའི་སེམས་དཔའ་ཆེན་པོ་རྣམས་ཀྱིས་ཀྱང་མངོན་སུམ་
དུ་མི་རྟོགས་ཤིང་ཚད་གཟུང་བར་མི་ནུས་པའོ། །མདོར་ན་ རྗེ་ ཐམས་ཅད་
མཁྱེན་པས། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་སྲས་
རང་རྒྱལ་ཉན་ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། །ཚངས་
དང་དབང་པོ་སོགས་ཀྱིས་སྨོས་ཅི་འཚལ། །ཞེས་གསུངས་པ་ལྟར་རོ། །དེ་ལྟར་
སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་རྣམས་བདག་ཅག་གི་སྤྱོད་
ཡུལ་དུ་མི་འགྱུར་བར་མ་ཟད་སོ་སྐྱེ་ལས་དག་ཡན་ཆད་ལ་སྣང་དུ་རུང་བའི་
མཚན་དཔེས་བརྒྱན་པའི་མཆོག་གི་སྤྲུལ་སྐུ་ཡང་བདག་ཅག་རྣམས་ལ་མཐོང་
བའི་སྐལ་བ་མེད་པ་ན། ཐུགས་རྗེ་དང་ཐབས་མཁས་ཀྱི་སྒྱུ་འཕྲུལ་ཚད་མེད་
པས་བདག་ཅག་རང་དང་སྐལ་བ་མཉམ་པའི་ཐ་མལ་པའི་གཟུགས་ཤ་རུས་
རྡོས་བཅས་ཅན་འདི་ལྟ་བུ་སྟོན་པར་མཛད་པའིཚུལ་བསམས་ནས་དད་གུས་
བསྒོམས་ཞིང་གསོལ་བ་འདེབས་པའོ། །འདི་ནི་བཤད་རྒྱུད་རྡོ་རྗེ་ཕྲེང་བར། །
ཕྱི་རུ་ཉན་ཐོས་སྤྱོད་པ་སྐྱོང་། །ཞེས་གསུངས་པ་དང་མཐུན་ནོ། །སངས་རྒྱས་
རྣམས་ཀྱིས་སྙིགས་དུས་སུ་ཐ་མལ་བའི་གཟུགས་འཛིན་པ་ནི་རྟག་གཉིས་དང་
གུར་ལ་སོགས་པའི་རྒྱུད་མང་པོར་གསུངས་ཤིང་། ཡབ་སྲས་མཇལ་བའི་མདོ་
སོགས་མདོ་སྡེ་མང་པོར་ཡང་གསུངས་ཏེ། ཇི་ལྟར་གསུངས་པའི་ཚུལ་རྣམས་
གྲགས་ཆེ་བ་དང་། མང་དུ་དོགས་པས་མ་བཀོད་དོ། །ཚུལ་འདི་དག་ལ་སྔོན་
གྱི་གླེང་གཞིས་ཀྱང་ངེས་པ་བསྐྱེད་པར་བྱ་སྟེ། སྔོན་སངས་རྒྱས་ཞལ་བཞུགས་
པའི་དུས་སུའང་གདུལ་བྱའི་བསམ་པ་དང་བསྟུན་ནས་ཐ་མལ་པའི་གཟུགས་
མང་དུ་བསྟན་ཏེ། སོར་ཕྲེང་ཅན་འདུལ་བའི་ཕྱིར་དུ་སངས་རྒྱས་ཀྱིས་དགེ་སློང་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རང་བཞིན་པ་ཞིག་ཏུ་བསྟན་པ་དང་། རྒྱལ་པོ་ཀཱ་པི་ན་འདུལ་བའི་ཕྱིར་དུ་
འཁོར་ལོས་བསྒྱུར་རྒྱལ་དུ་སྤྲུལ་ཞིང་། མོའུ་འགལ་བློན་པོ་ཆེན་པོར་སྤྲུལ་པ་
དང་། དྲི་ཟའི་རྒྱལ་པོ་རབ་དགའ་འདུལ་བའི་ཕྱིར་དྲི་ཟ་རང་བཞིན་པ་ཞིག་ཏུ་
སྤྲུལ་པ་སོགས་ཐ་མལ་པའི་གཟུགས་བཟུང་ནས་སེམས་ཅན་གྱི་དོན་མཛད་པ་
མདོ་སྡེ་ལས་མང་དུ་འབྱུང་བ་ལྟར་རོ། །
གཉིས་པ་ནང་གི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ་
ནི། ཁྱོད་ཀྱི་ཕུང་ཁམས་སྐྱེ་མཆེད་ཡན་ལག་རྣམས། །བདེ་གཤེགས་རིགས་ལྔ་
ཡབ་ཡུམ་སེམས་དཔའ་དང་། ཁྲོ་བོའི་དབང་པོའི་ རང་བཞིན་མཆོག་གསུམ་
གྱི། །བདག་ཉིད་བླ་མ་མཆོག་ལ་གསོལ་བ་འདེབས། །ཞེས་གསུངས་ཏེ། དེ་
ལྟར་བཀའ་དྲིན་གསུམ་ལྡན་གྱི་བླ་མ་དེ་ཉིད་བདག་ཅག་བླུན་རྨོངས་རྣམས་ཀྱི་
སྣང་ངོར་ རང་དང་སྐལ་བ་མཉམ་པའི་ཐ་མལ་བའི་ཚུལ་བཟུང་ཡང་ནང་གི་
ཕུང་ཁམས་སྐྱེ་མཆེད་རྣམས་ནི་ཐ་མལ་པ་མིན་པར་རིགས་ལྔ་ཡབ་ཡུམ་དང་
སེམས་དཔའ་བརྒྱད་དང་ཁྲོ་བོ་བཅུ་ལ་སོགས་པ་མཆོག་གསུམ་མ་ལུས་འདུས་
པའི་བདག་ཉིད་དོ་སྙམ་དུ་དད་གུས་ཆེན་པོས་གསོལ་བ་འདེབས་པའོ། །འདི་
དག་གི་ཚུལ་ཞིབ་པར་ཚོགས་ཞིང་གསལ་འདེབས་པའི་སྐབས་སུ་བཤད་ཟིན་
ཏོ། །
གསུམ་པ་གསང་བའི་ཡོན་ཏན་བརྗོད་པའི་སྒོ་ནས་གསོལ་བ་འདེབས་
ཚུལ་ནི། ཀུན་མཁྱེན་ཡེ་ཤེས་རོལ་པ་ལས་བྱུང་བའི། །དཀྱིལ་འཁོར་འཁོར་ལོ་
བྱེ་བའི་བདག་ཉིད་དེ། །རིགས་བརྒྱའི་ཁྱབ་བདག་རྡོ་ རྗེ་འཛིན་པའི་གཙོ། །
ཟུང་འཇུག་དང་པོའི་མགོན་ལ་གསོལ་བ་འདེབས། །ཞེས་གསུངས་ཏེ། གསང་
- 204-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
བ་ལྟར་ན་བཀའ་དྲིན་གསུམ་ལྡན་དྲིན་ཅན་རྩ་བའི་བླ་མ་འདི་ཉིད་རྒྱུད་སྡེ་བཞི་
ནས་གསུངས་པའི་དཀྱིལ་འཁོར་ཇི་སྙེད་ཅིག་ཡོད་པ་དེ་དག་ཐམས་ཅད་ཀྱི་
བདག་པོ་དང་སྤྲུལ་བྱེད་དང་བདག་ཉིད་ཡིན་ཞིང་། མདོར་ན་ཕྱོགས་བཅུའི་
ཞིང་རབ་འབྱམས་ན་བཞུགས་པའི་རྒྱལ་བ་སྲས་དང་བཅས་པ་ཐམས་ཅད་ཀྱི་
ཐུགས་རྗེ་དང་ཡེ་ཤེས་གཅིག་ཏུ་བསྡུས་པ་ལ་ཁྱབ་བདག་རྡོ་རྗེ་འཆང་ཞེས་
མཚན་དུ་བཏགས་པར་བསམས་ནས་མོས་གུས་ཤུགས་དྲག་བྱ་ཞིང་གསོལ་བ་
འདེབས་པའོ། །ཟུང་འཇུག་དང་པོའི་མགོན་པོ་འགྲུབ་ཚུལ་ནི། མཁས་གྲུབ་
ཐམས་ཅད་མཁྱེན་པས། སྲོག་འཛིན་ཆེས་ཕྲ་ནོར་བུ་ཆུ་ཤེལ་ནི། །རྣམ་དག་
འོད་གསལ་ལྷ་ཡི་ལམ་ལས་འོང་། །རབ་དཀར་ཟླ་ཟེར་བྱེ་བས་འཁྱུད་པའི་སྐུ། །
ཟུང་འཇུག་དང་པོའི་མགོན་པོ་ལ་ཕྱག་འཚལ། །ཞེས་གསུངས་པ་ལྟར། ནང་རྡོ་
རྗེའི་ལུས་ལ་གནད་དུ་བསྣུན་པས་རྩ་བ་དང་ཡན་ལག་གི་རླུང་རྣམས་དྷཱ་ཏཱིར་
བསྡུས་ཏེ་ཐིམ་པ་ལས་དཔེ་དང་དོན་གྱི་འོད་གསལ་རྣམས་རིམ་གྱིས་འཆར་
ཞིང་། བདེ་ཆེན་ལྷན་ཅིག་སྐྱེས་པའི་ཡེ་ཤེས་བཞོན་པ་དང་བཅས་པ་ལས་ཟུང་
འཇུག་གི་སྐུ་འགྲུབ། སྐུ་དེའི་ རིགས་འདྲའི་རྒྱུན་ལས་ཟུང་འཇུག་དང་པོའི་
མགོན་པོ་ཞེས་བྱ་བ་ངེས་པ་ལྔ་ལྡན་གྱི་ལོངས་སྤྱོད་རྫོགས་སྐུ་ཐོབ། དེ་ཉིད་ཀྱི་
ཐུགས་ ཀྱི་རོལ་ པ་ ལས་ རིགས་ བརྒྱ་ ལ་ སོགས་ པར་ འཆར་ བར་ གསུངས།
རིགས་བརྒྱ་ནི་རྣམ་སྣང་གི་རིགས་ཉི་ཤུ། རིན་འབྱུང་གི་རིགས་ཉི་ཤུ། འོད་
དཔག་མེད་ཀྱི་རིགས་ཉི་ཤུ། དོན་གྲུབ་ཀྱི་རིགས་ཉི་ཤུ། མི་བསྐྱོད་པའི་རིགས་
ཉི་ཤུ་སྟེ་བརྒྱའོ། །རིགས་བརྒྱ་པོ་དེ་ཡང་བསྡུ་ན་དེ་ཉིད་རིགས་ལྔར་འདུ། དེ་
ཡང་བསྡུ་ན་གསང་བ་རིགས་གསུམ་དུ་འདུ། གསང་བ་རིགས་གསུམ་པོ་དེ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཡང་བསྡུ་ན་གསང་ཆེན་རིགས་གཅིག་སྟེ་རྡོ་རྗེ་འཆང་དུ་འདུའོ། །ཚུལ་འདི་
དག་ནི་གསང་བ་ལས་ཀྱང་ཆེས་གསང་བའི་གནས་དཔལ་གསང་བ་འདུས་
པའི་ སྙིང་ པོའི་དོན་ཡིན་ པས་ གསོལ་བ་འདེབས་ཚུལ་ འདི་ ལ་ གསང་བའི་
གསོལ་འདེབས་སུ་གསུངས་སོ། །
བཞི་ པ་ དེ་ ཁོ་ ན་ ཉིད་ ཀྱི་ཡོན་ཏན་ བརྗོད་ པའི་ སྒོ་ ནས་ གསོལ་ བ་
འདེབས་ཚུལ་ནི། སྒྲིབ་མེད་ལྷན་སྐྱེས་དགའ་བའི་རོལ་པ་དང༌། །དབྱེར་མེད་
བརྟན་གཡོ་ཀུན་ཁྱབ་ཀུན་གྱི་བདག །ཐོག་མ་མཐའ་བྲལ་ཀུན་བཟང་དོན་དམ་
གྱི། །བྱང་ཆུབ་སེམས་དངོས་ཁྱོད་ལ་གསོལ་བ་འདེབས། །ཞེས་གསུངས་ཏེ།
འདི་ལ་ངེས་དོན་གྱི་བླ་མ་སྒོམ་ཚུལ་ཞེས་ཀྱང་གསུངས། གསུང་འདིའི་དོན་ནི།
མཁས་གྲུབ་ཐམས་ཅད་མཁྱེན་པས། གཉིས་སྣང་སྤྲོས་པའི་ཀུན་རྟོག་དབྱིངས་
སུ་ཐིམ། །སྲིད་པའི་འཁོར་ལོ་རླུང་གི་རྒྱུ་བ་བཅད། །ཐམས་ཅད་སྟོང་པ་ལྷན་
སྐྱེས་ དགའ་ བའི་ མཆོག །བདེ་ ཆེན་ ཆོས་ ཀྱི་ སྐུ་ ལ་ ཕྱག་ འཚལ་ ལོ། །ཞེས་
གསུངས་པ་ལྟར་ཡིན་ཞིང་། འདིའི་གནད་ཞིབ་པར་རྟོགས་པ་ལ་འཁོར་བའི་
རྩ་བ་བདག་འཛིན་ཡིན་པ་དང༌། དེ་བཟློག་པ་ལ་གནས་ལུགས་རྟོགས་པའི་
ཤེས་རབ་དགོས་པ་དང་། ཤེས་རབ་དེ་གོམས་བྱེད་ཀྱི་ཡན་ལག་རྣམས་དང་མ་
བྲལ་བར་གོམས་པར་བྱས་པ་ལས་ཐར་པ་ཐོབ་ལུགས་རྣམས་ལ་ཚིག་ཙམ་དུ་
མ་སོང་བ་ངེས་པ་གཏིང་ནས་འདྲོངས་པ་ཞིག་དང༌། དེའི་སྟེང་དུ་བླ་མེད་ནས་
བཤད་པའི་ཐུན་མོང་མིན་པར་འཁོར་འདས་ཐམས་ཅད་ཀྱི་རྩ་བ་རླུང་གིས་
བྱེད་ལུགས་དང་། འཁོར་བའི་རྩ་བ་གཅོད་པ་ལ་ཀུན་རྟོག་གཡོ་བྱེད་ཀྱི་རླུང་
རྣམས་ཐིམ་དགོས་པ་དང་། ཀུན་རྟོག་གཡོ་བྱེད་ཀྱི་རླུང་གི་རྒྱུ་བ་བཅད་པ་ལས་
- 206 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཐམས་ཅད་མཁྱེན་པ་ཐོབ་བྱེད་ཀྱི་རླུང་འགྲུབ་ལུགས་དང༌། དེའི་མཐུ་ལས་
བདེ་ཆེན་ཆོས་སྐུ་འགྲུབ་ལུགས་ལ་སོགས་པ་ཤེས་དགོས་ལ། ཚུལ་འདི་ནི་རྒྱུད་
སྡེ་ཐམས་ཅད་ཀྱི་རྩེ་མོར་གྱུར་པ་དཔལ་གསང་བ་འདུས་པ་རྩ་བཤད་ཀྱི་སྙིང་
པོའི་དོན་ཡིན་ཞིང་། མཐའ་དྲུག་དང་ཚུལ་བཞིའི་ནང་ནས་སྦས་དོན་དུ་བཤད་
པ་དང་། མཐར་ཐུག་ཏུ་བཤད་པའི་སྙིང་པོའི་དོན་ཡིན་པས་ཤིན་ཏུ་གསང་བའི་
གནས་འདི་རྟོགས་པ་ལ་སྤྱིར་བླ་མེད་ཀྱི་རྒྱུད་སྡེ་མཐའ་དག་དང་། ཁྱད་པར་
དཔལ་འདུས་པ་རྩ་བཤད་ཀྱི་དོན་ལ་འདྲིས་པ་ཞིག་དགོས་གསུངས་སོ། །བླ་
མ་ཆོས་སྐུར་བལྟ་བ་ནི་ སྔགས་ སུ་ མ་ ཟད་ཤེར་ ཕྱིན་ གྱི་མདོ་སྡེ་ནས་ ཀྱང་
གསུངས་ཏེ། གོང་དུ་དྲངས་ཟིན་པ་ ལྟར་ རྡོ་ རྗེ་ གཅོད་ པ་ ལས་ གསལ་བར་
གསུངས་ཤིང་། གཞན་ཡང་མདོ་སྡེ་མང་པོ་ནས་གསུངས་པ་ལྟར་རོ། །གྲུབ་
ཆེན་དབེན་ས་པ་ཡབ་སྲས་ཀྱི་བླ་མ་ཆོས་ཀྱི་སྐུ་ཞེས་པ་དང་། ངེས་དོན་གྱི་བླ་མ་
ཞེས་ཡང་ཡང་གསུངས་པ་འདི་དག་རང་བཟོར་མཛད་པ་མིན་གྱི། རྒྱལ་བ་ཉིད་
ཀྱིས་མདོ་རྒྱུད་རྣམས་སུ་གསུངས་པའི་དོན་ཡིན་ཏེ། ཤེར་ཕྱིན་གྱི་མདོ་སྡེ་ལས།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་བྱང་ཆུབ་སེམས་དཔའ་སེམས་
དཔའ་ཆེན་པོའི་དགེ་བའི་བཤེས་གཉེན་དུ་རིག་པར་བྱའོ། །རབ་འབྱོར་ཕ་
རོལ་ཏུ་ཕྱིན་པ་དྲུག་པོ་ཐམས་ཅད་ཉིད་བྱང་ཆུབ་སེམས་དཔའ་སེམས་དཔའ་
ཆེན་པོའི་དགེ་བའི་བཤེས་གཉེན་དུ་རིག་པ་བྱ་སྟེ། ཕ་རོལ་ཏུ་ཕྱིན་པ་དྲུག་པོ་
ཉིད་ནི་སྟོན་པའོ། །ཕ་རོལ་ཏུ་ཕྱིན་པ་དྲུག་ནི་ལམ་མོ། །ཕ་རོལ་ཏུ་ཕྱིན་པ་དྲུག་
ནི་སྣང་བའོ། །ཕ་རོལ་ཏུ་ཕྱིན་པ་དྲུག་ནི་སྒྲོན་མའོ། །ཕ་རོལ་ཏུ་ཕྱིན་པ་དྲུག་ནི་
འོད་དོ། །ཕ་རོལ་དུ་ ཕྱིན་པ་དྲུག་ནི་སྐྱོབ་པའོ། །ཕ་རོལ་ཏུ་ ཕྱིན་པ་དྲུག་ནི་
207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྐྱབས་སོ། །ཕ་རོལ་ཏུ་ཕྱིན་པ་དྲུག་ནི་གནས་སོ། །ཕ་རོལ་ཏུ་ཕྱིན་པ་དྲུག་ནི་
དཔུང་གཉེན་ནོ། །ཕ་རོལ་ཏུ་ཕྱིན་པ་དྲུག་ནི་གླིང་ངོ༌། །ཕ་རོལ་ཏུ་ཕྱིན་པ་དྲུག་
ནི་མའོ། །ཕ་རོལ་ཏུ་ཕྱིན་པ་དྲུག་ནི་ཕའོ། །ཕ་རོལ་ཏུ་ཕྱིན་པ་དྲུག་ནི་ཤེས་པ་
དང་རྟོགས་པ་དང་བླ་ན་མེད་པ་ཡང་དག་པར་རྫོགས་པར་བྱང་ཆུབ་པར་བྱ་
བའི་དོན་དུ་གནས་པར་གྱུར་ པའོ། །ཞེས་དང་། ཤེར་ཕྱིན་ཡོངས་གཏད་ཀྱི་
ལེའུ་ལས། ཀུན་དགའ་བོ་མདོར་ན་ཇི་ལྟར་ཁྱོད་ཀྱི་སྟོན་པ་ང་ཡིན་པ་དེ་ལྟར་
ཤེས་རབ་ཀྱི་ཕ་རོལ་ཏུ་ ཕྱིན་པ་ཡང་སྟོན་པ་ཡིན་ནོ། །ཞེས་ སོགས་རྒྱ་ཆེར་
གསུངས་ཏེ། འབྲས་བུ་ཤེར་ཕྱིན་རྣམ་པ་ཐམས་ཅད་མཁྱེན་པའི་ཡེ་ཤེས་ལ་བླ་
མ་དང་སྟོན་པར་བལྟ་བར་མ་ཟད། ལམ་དུས་ཀྱི་ཕ་རོལ་ཏུ་ཕྱིན་པ་དྲུག་ཀྱང་
བླ་མ་དང་སྟོན་པར་བལྟ་བ་སྟེ། འདི་དག་ལ་ནང་གི་ཡོངས་འཛིན་ཞེས་ཕར་
ཕྱིན་གྱི་གཞུང་ལུགས་པ་རྣམས་ལ་ཡོངས་སུ་གྲགས་སོ། །ངེས་དོན་གྱི་བླ་མ་
ཞེས་པ་དང་། ངེས་དོན་གྱི་ཡི་དམ་ཞེས་པ་སོགས་ནི་དཔལ་གསང་བ་འདུས་པ་
རྩ་བཤད་ཀྱི་མཐའ་དྲུག་གི་བཤད་པ་ལས་རྒྱ་ཆེར་འབྱུང་བ་ལྟར་རོ། །བདེ་ཆེན་
ལྷན་ཅིག་སྐྱེས་པའི་ཡེ་ཤེས་ཉིད་བརྟན་གཡོ་ཀུན་གྱི་བདག་པོ་དང་། དེས་
བརྟན་གཡོ་ཀུན་ལ་ཁྱབ་པ་ལ་སོགས་པ་ གསུང་འདི་དག་གི་དོན་ཤིན་ཏུ་
རྟོགས་ པར་ དཀའ་ ཞིང་། མ་རྟོགས་ན་བླ་མེད་ ཀྱི་ལམ་ གྱི་ སྲོག་མི་རྙེད་ལ།
རྟོགས་ན་ཤིན་ཏུ་དོན་ཆེ་བ་དང༌། རྒྱུད་སྡེའི་སྙིང་པོའི་དོན་མཐར་ཐུག་ཡིན་
པས་མཐའ་ཆོད་ པར་ བཤད་དགོས་ནའང་ བླུན་རྨོངས་ བདག་འདྲ་བས་ནི་
འདིར་ཅུང་ཟད་བརྗོད་པ་དག་ཀྱང་བླ་མ་དམ་པའི་གསུང་ལ་རྗེས་ཟློས་བྱས་པ་
ཡིན་གྱི། རང་སྟོབས་ཀྱིས་གསང་བའི་གནས་འདི་དག་འབྱེད་པར་ག་ལ་ནུས།
- 208 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དེས་ན་རྒྱུད་དོན་མངོན་དུ་གྱུར་པའི་དམ་པ་རྣམས་ཀྱིས་རྡོ་རྗེའི་ཚིག་འདི་དག་
ཞིབ་ཏུ་དཔྱོད་པར་རིགས་སོ། །འདི་ལྟ་བུའི་གསང་བའི་གནད་རྣམས་ནི་ལུང་
ཙམ་སྐྱབས་ སུ་ གྱུར་པ་རྣམས་དང༌། རྟོག་གེའི་རིགས་པ་ལ་མཁས་པ་ཙམ་
གྱིས་ཆ་ཙམ་ཡང་ཤེས་པར་མི་ནུས་ཀྱི། བླ་མ་དམ་པའི་བཀའ་དྲིན་ཁོ་ན་ལ་
རག་ལས་པར་གསུངས་ཏེ། རྟག་གཉིས་ལས། གཞན་གྱིས་བརྗོད་མིན་ལྷན་
ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་ཐབས་བསྟེན་པ་ཡིས། །
བདག་གིས་བསོད་ནམས་ལས་ཤེས་བྱ། །ཞེས་གསུངས་ཤིང་། རྡོ་རྗེ་འཆང་བློ་
བཟང་ཆོས་ཀྱི་རྒྱལ་མཚན་ཉིད་ཀྱིས་ཀྱང་། གཞན་གྱིས་བརྗོད་མིན་བདེ་ཆེན་
ལྷན་ སྐྱེས། །གང་ དུ་ ཡང་ ནི་ རྙེད་ པ་ མིན་ པ། ཁྱོད་ ཞབས་ བསྟེན་ཅིང་ཁྱོད་
གསུང་ཐོས་པས། །མངོན་སུམ་འགྱུར་མཛད་བཀའ་དྲིན་ཟླ་མེད། །རྗེ་བཙུན་
བློ་བཟང་ཆོས་ཀྱི་རྒྱལ་མཚན། །བཀའ་དྲིན་ཆེན་པོ་སྙིང་ནས་དྲན་པས། །སྒོ་
གསུམ་དང་བས་གསོལ་བ་འདེབས་སོ། །སྒྲིབ་བྲལ་བདེ་སྟོང་དབྱེར་མེད་ལྷན་
སྐྱེས། །མྱུར་དུ་སྐྱེ་བར་བྱིན་གྱིས་རློབས་ཤིག །ཅེས་གང་གསུངས་པ་ལྟར་རོ། །
བཞི་པ་ཕུར་ཚུགས་སུ་གསོལ་བ་འདེབས་ཤིང་ཏིང་ངེ་འཛིན་གྱི་དབང་
བཞི་ལེན་ཚུལ་ནི། ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་
སྟེ། དེང་ནས་བཟུང་སྟེ་བྱང་ཆུབ་བར་དུ་ཁྱོད་མིན་སྐྱབས་གཞན་མི་འཚོལ་
བས། འདི་དང་ བར་དོ་ ཕྱི་མའི་མཐར་ཡང་ཐུགས་ རྗེའི་ལྕགས་ཀྱུས་གཟུང་
མཛོད་ལ། སྲིད་ཞིའི་འཇིགས་སྒྲོལ་དངོས་གྲུབ་ཀུན་སྩོལ་ གཏན་གྱི་ གྲོགས་
མཛོད་བར་གཅོད་སྲུངས། ཞེས་ལན་གསུམ་དུ་གསོལ་བ་ཤུགས་དྲག་ཏུ་གདབ་
བོ། །དེའི་ཚེ་དམིགས་པ་ཡིད་ལ་བྱ་ཚུལ་ནི། བཀའ་དྲིན་གསུམ་ལྡན་དྲིན་ཅན་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྩ་ བའི་ བླ་མ་དེ་ཉིད་ལ་སྐྱབས་གསུམ་མ་ལུས་འདུས་ པའི་བདག་ཉིད་དུ་
བལྟས་ནས་རེ་ས་གཞན་ན་མེད་པའི་བློ་ལིང་བསྒྱུར་གྱི་སྒོ་ནས་གསོལ་བ་རྩེ་
གཅིག་ཏུ་འདེབས་པའོ། །འདིའི་སྐབས་སུ་བླ་མའི་ཞབས་ལ་ཚིར་གྱིས་འཇུས་
ནས་སྤྱི་བོས་གཏུགས་ཏེ་གསོལ་བ་འདེབས་གསུངས། དེ་ཡང་དྲིན་ཅན་རྩ་བའི་
བླ་མ་ ཁྱོད་ནི་ཕྱོགས་བཅུའི་རྒྱལ་བ་ཐམས་ཅད་ཀྱི་ཡེ་ཤེས་དང་ཐུགས་རྗེ་
གཅིག་ཏུ་བསྡུས་ནས་ཉམ་ཐག་བདག་འཁོར་བ་དང་ངན་སོང་གི་གཡང་ས་
ཆེན་པོ་ལས་དྲངས་ཏེ། ཐར་པ་དང་ཐམས་ཅད་མཁྱེན་པའི་ལམ་ལ་འཁྲིད་ཕྱིར་
རང་དང་སྐལ་པ་འཚམ་པའི་བླ་མའི་རྣམ་པར་བྱོན་པ་ཡིན་པས། ད་དུང་བྱང་
ཆུབ་མ་ཐོབ་བར་དུ་རེ་ས་གཞན་ན་མེད་པས་བདག་སངས་རྒྱས་ཀྱི་སར་མ་
སླེབས་ཀྱི་བར་དུ་ལམ་ སྣ་དྲང་དུ་གསོལ། ཁྱོད་ནི་དཀོན་མཆོག་ གསུམ་པོ་
གཅིག་ཏུ་འདུས་པའི་ངོ་བོ་བླ་མའི་རྣམ་པར་ཤར་བ་ཡིན་པས་བདག་སྲིད་ཞིའི་
འཇིགས་པ་མཐའ་དག་ལས་མྱུར་དུ་བསྐྱབ་ཏུ་གསོལ། ཁྱོད་ནི་ཡི་དམ་མ་ལུས་
འདུས་པའི་ངོ་བོ་ཡིན་པས་བདག་ལ་མཆོག་དང་ཐུན་མོང་གི་དངོས་གྲུབ་མྱུར་
དུ་ སྩལ་དུ་གསོལ། གནས་གསུམ་གྱི་དཔའ་བོ་དང་མཁའ་འགྲོ་ཐམས་ཅད་
ཀྱང་བླ་མ་རྡོ་རྗེ་འཆང་ཁྱོད་ཀྱི་བདེ་ཆེན་ཡེ་ཤེས་ཆེན་པོའི་རྣམ་རོལ་ཡིན་པས་
ན་ ཁྱོད་ནི་མཁའ་འགྲོ་རྣམས་ ཀྱི་མངའ་ བདག་དང་། མཁའ་ འགྲོ་མ་ལུས་
འདུས་པའི་བདག་ཉིད་ཡིན་པས་བདག་བྱང་ཆུབ་མ་ཐོབ་ཀྱི་བར་དུ་ལམ་མྱུར་
དུ་བགྲོད་པའི་གྲོགས་མཛད་དུ་གསོལ། དུར་ཁྲོད་བརྒྱད་དང་ཡུལ་ཉེར་བཞིར་
བཞུགས་པའི་ཆོས་སྐྱོང་སྲུང་མ་ཐམས་ཅད་ཀྱང་བླ་མ་རྡོ་རྗེ་འཆང་ཆེན་པོའི་
ཐབས་མཁས་འཕྲིན་ལས་ཀྱི་སྒྱུ་འཕྲུལ་ཡིན་པས་ན། ཁྱོད་ནི་ཆོས་སྐྱོང་མ་ལུས་
- 210 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
འདུས་པའི་བདག་ཉིད་ཡིན་པས་བདག་བྱང་ཆུབ་མ་ཐོབ་བར་དུ་ཕྱི་ནང་གི་
འགལ་རྐྱེན་བར་གཅོད་ཐམས་ཅད་ལས་བསྲུང་དུ་གསོལ། མདོར་ན་འདི་ཕྱི་
བར་དོ་ཐམས་ཅད་དུ་ བླ་མ་རྡོ་རྗེ་འཆང་ཆེན་པོ་ཁྱོད་ལས་ལྷག་པའི་རེ་ས་
གཞན་ན་མེད་པས་ནམ་ཡང་འབྲལ་བ་མེད་པར་ཐུགས་ རྗེའི་ལྕགས་ཀྱུས་
བཟུང་ལ་བྱིན་གྱིས་བརླབ་ཏུ་གསོལ། ཞེས་གདུང་ཤུགས་དྲག་པོས་གསོལ་བ་
གདབ་བོ། །དེ་ལྟར་ཕུར་ཚུགས་སུ་གསོལ་འདེབས་ཤུགས་དྲག་པོ་ལན་གསུམ་
དུ་བྱས་ནས་ཏིང་ངེ་འཛིན་གྱི་དབང་བཞི་ལེན་ཚུལ་ནི། དེ་ལྟར་ལན་གསུམ་
གསོལ་བ་བཏབ་པའི་མཐུས། བླ་མའི་སྐུ་གསུང་ཐུགས་ཀྱི་གནས་རྣམས་ལས། །
བདུད་རྩི་འོད་ཟེར་དཀར་དམར་མཐིང་ཁ་གསུམ། །རིམ་དང་ཅིག་ཅར་བྱུང་
ནས་བདག་ཉིད་ཀྱི། །གནས་གསུམ་རིམ་དང་ཅིག་ཅར་ཐིམ་པ་ལས། །སྒྲིབ་
བཞི་དག་ཅིང་རྣམ་དག་དབང་བཞི་ཐོབ། །སྐུ་བཞི་ཐོབ་ཅིང་བླ་མ་གཉིས་པ་
ཞིག །དགྱེས་ བཞིན་ ཐིམ་ པས་ བྱིན་ གྱིས་ བརླབས་ པར་ བསམས། །ཞེས་
གསུངས་ཏེ། དམིགས་པ་ཡིད་ལ་བྱ་ཚུལ་ནི། དེ་ལྟར་ལན་གསུམ་གྱི་བར་དུ་
གདུང་ཤུགས་དྲག་པོས་གསོལ་བ་བཏབ་པས། བླ་མ་ཐུབ་དབང་རྡོ་རྗེ་འཆང་
ཆེན་པོ་ཐུགས་གཏིང་ནས་དགྱེས་ཏེ་སྤྱི་བོའི་ཨོ་ལས་བདུད་རྩི་དཀར་པོའི་རྒྱུན་
བབས། རང་གི་སྤྱི་བོ་ནས་ཞུགས། ལུས་ཀྱི་སྒོ་ནས་བསགས་པའི་སྡིག་སྒྲིབ་
ཐམས་ཅད་དང༌། ཁྱད་པར་དུ་ཐ་མལ་གྱི་སྣང་ཞེན་སྦྱངས། བུམ་པའི་དབང་
ཐོབ། སྤྲུལ་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་མའི་མགྲིན་པའི་
ཨཱལས་བདུད་རྩི་དམར་པོའི་རྒྱུན་བབས། རང་གི་མགྲིན་པར་ཞུགས། ངག་
གི་སྒོ་ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་རླུང་སྔགས་ཐ་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དད་དུ་འཛིན་པའི་སྣང་ཞེན་སྦྱངས། གསང་བའི་དབང་ཐོབ། ལོངས་སྐུ་འགྲུབ་
པའི་ནུས་པ་བཞག་པའི་མོས་པ་བྱ། བླ་མའི་ཐུགས་ཀའི་ཧཱུྃ་ལས་བདུད་རྩི་སྔོན་
པོའི་རྒྱུན་བབས། རང་ གི་ སྙིང་ གར་ཞུགས། ཡིད་ ཀྱི་ སྒོ་ནས་བསགས་པའི་
སྡིག་སྒྲིབ་ཐམས་ཅད་དང༌། ཁྱད་པར་གང་སྣང་བདེ་སྟོང་དུ་འཆར་བ་ལ་སྒྲིབ་
པའི་དྲི་མ་སྦྱངས། ཤེས་རབ་ཡེ་ཤེས་ཀྱི་དབང་ཐོབ། ཆོས་སྐུ་འགྲུབ་པའི་ནུས་
པ་བཞག་པའི་མོས་པ་བྱ། བླ་མའི་གནས་གསུམ་གྱི་ཡི་གེ་གསུམ་ལས་བདུད་
རྩི་དཀར་དམར་མཐིང་གསུམ་ཅིག་ཅར་དུ་བབས། རང་གི་གནས་གསུམ་དུ་
ཞུགས། སྒོ་གསུམ་ཐུན་མོང་གི་ སྡིག་སྒྲིབ་ཐམས་ཅད་སྦྱངས། དབང་བཞི་པ་
ཚིག་དབང་རིན་པོ་ཆེ་ཐོབ། འབྲས་བུ་ཟུང་འཇུག་འགྲུབ་པའི་ནུས་པ་བཞག་
བྱུང་སྙམ་པའི་མོས་པ་བརྟན་པོ་བྱའོ། །བསྡུ་ན་དེ་ཙམ་དང་། ཡང་དབང་བཞི་
སོ་སོའི་བརྡ་དོན་འཕྲོད་ངེས་སུ་བྱ་ཕྱིར་ཅུང་ཟད་རྒྱས་ཙམ་བྱེད་ན། སྔར་ལྟར་
ལན་གསུམ་གྱི་བར་དུ་གསོལ་བ་ཤུགས་དྲག་ཏུ་བཏབ་ཅིང་། བདག་སྔགས་ཀྱི་
ལམ་དུ་ཞུགས་ནས་མྱུར་དུ་ཟུང་འཇུག་གི་སྐུ་ཐོབ་པར་འདོད་པས། དེའི་སྨིན་
བྱེད་དབང་བཞི་ ཁྱད་པར་ཅན་བསྐུར་དུ་གསོལ་སྙམ་དུ་མོས་པ་དང་། ལྷག་
པར་བུམ་དབང་བསྐུར་དུ་གསོལ་སྙམ་དུ་ཡིད་ཀྱིས་གསོལ་བ་ཤུགས་དྲག་
བཏབ་པས། བླ་མ་ཐུབ་དབང་རྡོ་རྗེ་འཆང་ཆེན་པོའི་ཐུགས་ཀ་ནས་འོད་ཟེར་
ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་ཡབ་ཡུམ་ཐམས་ཅད་བདུན་གྱི་
ནམ་མཁར་སྤྱན་དྲངས། བླ་མ་ཐུབ་དབང་རྡོ་རྗེ་འཆང་ཆེན་པོས་དབང་བསྐུར་
བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་
མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་
- 212 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རང་གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུངས། མེ་ཏོག་
དང་གུར་ཀུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་
བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་
དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་
དབྱངས་ ཀྱི་ ཤིས་ པ་ བརྗོད། ཁྲོ་བོ་རྣམས་ ཕྱོགས་མཚམས་ སུ་ འཁོད་ནས་
བགེགས་བསྐྲད། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་
གསུངས་ཤིང་ཆུ་རུབ་ཀྱི་ཚུལ་དུ་སྤྱི་བོ་ནས་དབང་བསྐུར་བས། བདུད་རྩིའི་
ཆུས་ལུས་ཐམས་ཅད་གང་། སྲོག་གཅོད་པ་དང་། མ་བྱིན་པར་ལེན་པ་དང་།
མི་ཚངས་པར་སྤྱོད་པ་ལ་སོགས་པ་ཚེ་རབས་ཐོག་མ་མེད་པ་ནས་ལུས་ཀྱི་སྒོ་
ནས་བསགས་ པའི་ སྡིག་ སྒྲིབ་ ཐམས་ ཅད་ དང༌། ཁྱད་ པར་ ལུས་ཐ་མལ་དུ་
འཛིན་པའི་སྣང་ཞེན་གྱི་དྲི་མ་ཐམས་ཅད་སྦྱངས། ལུས་དྭངས་གསལ་འོད་ཀྱི་
རང་བཞིན་ཅན་ལྷའི་སྐུར་ཤིན་ཏུ་གསལ་བར་བྱས། ཆུའི་ལྷག་མ་སྤྱི་གཟུགས་
ཏུ་ཡར་ལུད་པ་ལས་བླ་མའི་ངོ་བོ་མི་བསྐྱོད་པས་དབུ་བརྒྱན་པར་བསམ། དེས་
བུམ་པའི་དབང་ཐོབ། གཙོ་བོར་ལུས་ཀྱི་དྲི་མ་རྣམ་གསུམ་སྔར་བསགས་སྦྱོང་
ཞིང་ཕྱི་མ་སྡོམ་པ་དང་། ལུས་ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་
པས་ན་ སྐུ་ རྡོ་ རྗེ་ སྦྱོང་། བསྐྱེད་རིམ་ ཡན་ ལག་ དང་ བཅས་ པ་ བསྒོམ་པ་ལ་
དབང་། འབྲས་བུ་སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་བྱུང་
སྙམ་དུ་བསམས་ཤིང༌། དབང་ལྷ་རྣམས་ཀྱང་རང་གི་ལུས་ལ་བསྟིམས་པས་
རྒྱུད་བྱིན་གྱིས་བརླབས་པའི་མོས་པ་བྱའོ། །དེ་ནས་སླར་ཡང་བླ་མ་ཐུབ་དབང་
རྡོ་རྗེ་འཆང་ཆེན་པོ་ལ་མོས་གུས་ཤུགས་དྲག་པོའི་སྒོ་ནས་བདག་ལ་གསང་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དབང་བསྐུར་དུ་གསོལ་སྙམ་དུ་ཡིད་ཀྱིས་གསོལ་བ་བཏབ་པས། བླ་མ་རྡོ་རྗེ་
འཆང་ཆེན་པོ་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དང་སྙོམས་པར་ཞུགས་པའི་
སྦྱོར་ མཚམས་ དང༌ ཐུགས་ ཀ་ནས་ འོད་ ཟེར་ ཕྱོགས་ བཅུར་ འཕྲོས། ཕྱོགས་
བཅུའི་རྒྱལ་བ་ཡབ་ཡུམ་སྤྱན་དྲངས། བླ་མའི་སྤྱི་བོ་ནས་ཞུགས། བྱང་ཆུབ་ཀྱི་
སེམས་སུ་ཞུ་བ་བླ་མ་རྡོ་ རྗེ་ འཆང་ཆེན་པོ་ཡབ་ཡུམ་གྱི་སྦྱོར་མཚམས་ནས་
བདུད་རྩི་དཀར་དམར་གྱི་ཚོགས་དང༌། སྐུའི་ཆ་ཐམས་ཅད་ལས་བདུད་རྩིའི་
རྒྱུན་དཔག་ཏུ་མེད་པ་བྱུང་། རང་ལ་ཐིམ་པས་རང་གི་ལུས་ཐམས་ཅད་བདུད་
རྩིས་གང་ཞིང་། ལྷག་པར་མགྲིན་པའི་གནས་སུ་བདུད་རྩི་དཀར་དམར་དཔག་
མེད་ཞུགས་པས་ཐོག་མ་མེད་པ་ནས་བརྫུན་ཕྲ་མ། ཚིག་རྩུབ། ངག་འཁྱལ་ལ་
སོགས་པ་ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་
རླུང་སྔགས་སོ་སོར་སྣང་ཞིང་ཞེན་པའི་དྲི་མ་ཐམས་ཅད་སྦྱངས། ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ལྷག་པར་རྩ་རླུང་ཐིག་ལེའི་ཁམས་
རྣམས་བྱིན་གྱིས་བརླབས་པས་དག་མ་དག་གི་སྒྱུ་ལུས་སྒོམ་པ་ལ་དབང་བར་
བྱས། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་
བཞག །གསང་དབང་ཐོབ་བྱུང་སྙམ་དུ་དགའ་བ་བསྒོམ། དེ་ནས་ཡང་བླ་མ་
ཐུབ་དབང་རྡོ་རྗེ་འཆང་ཆེན་པོ་ལ་མོས་གུས་ཤུགས་དྲག་པོའི་སྒོ་ནས་བདག་ལ་
ཤེས་རབ་ཡེ་ཤེས་ ཀྱི་དབང་བསྐུར་དུ་གསོལ་སྙམ་དུ་ཡིད་ ཀྱིས་གསོལ་བ་
བཏབ་པས། བླ་མ་རྡོ་རྗེ་འཆང་ཆེན་པོའི་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་
ལས་རང་འདྲ་གཉིས་པ་ཞིག་ཆད་དེ། རང་འདོད་ལྷ་ཡབ་ཡུམ་དུ་གསལ་བའི་
ཡུམ་ལ་ཐིམ། དེ་དང་སྙོམས་པར་ཞུགས་པས་དགའ་བ་དང༌། མཆོག་དགའ་
-214 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང༌། ཁྱད་དགའ་དང་། ལྷན་ཅིག་སྐྱེས་པའི་དགའ་བ་རྣམས་རིམ་གྱིས་ཐོབ།
ལྷན་སྐྱེས་ཀྱི་དུས་སུ་ཀུན་རྟོག་གཡོ་བྱེད་དང་བཅས་པ་འགགས་ཤིང་། སྤྲོས་པ་
ཐམས་ཅད་ཉེ་བར་ཞི་བའི་གནས་ལུགས་སྟོང་པ་ཉིད་ལ་རྩེ་གཅིག་ཏུ་མཉམ་
པར་བཞག་སྟེ། བདེ་ཆེན་འོད་གསལ་ཆོས་ཀྱི་སྐུ་མངོན་དུ་བྱས་པའི་མོས་པ་
བརྟན་པོ་བྱ། བདེ་ཆེན་འོད་གསལ་འདི་ནི་བློ་གཅིག་གི་སྟེང་ནས་གཟུགས་སྐུ་
དང་ཆོས་སྐུ་གཉིས་ཀ་བསྒྲུབ་ནུས་པའི་བླ་མེད་ཀྱི་ཐུན་མོང་མ་ཡིན་པའི་ལམ་
ཚེ་གཅིག་ཉིད་ལ་ཟུང་འཇུག་བསྒྲུབ་པའི་ཉེར་ལེན་གྱི་རྒྱུ་ཁྱད་པར་ཅན་ཡིན་
པས། རྗེ་ཐམས་ཅད་མཁྱེན་པས་ལྷན་སྐྱེས་བསྐྱེད་ནུས་ན་རབ་དང་། དེ་མི་
ནུས་ཀྱང་བསྐྱེད་རིམ་པའི་ཞུ་བདེ་བསྐྱེད་ནུས་ན་དེའི་སྟེང་ནས་སྒོམས། དེ་ཡང་
མི་ནུས་ན་མ་མཐར་ཚིག་རྗེས་འབྲང་བའི་གོ་བའི་སྟེང་ནས་ཡིད་འགྱུར་གྱི་མྱོང་
བ་བཏོན་ཏེ་སྔགས་ལམ་ཟབ་མོ་ལ་བག་ཆགས་ཅི་ཐེབས་བྱ་གསུངས་སོ། །དེ་
ལྟར་ཤེས་རབ་ཡེ་ཤེས་ ཀྱི་དབང་ཐོབ། བརྣབ་སེམས། གནོད་སེམས། ལོག་
ལྟ་ལ་སོགས་པ་ཐོག་མ་མེད་པ་ནས་ཡིད་ཀྱི་སྒོ་ནས་བསགས་པའི་སྡིག་སྒྲིབ་
ཐམས་ཅད་དང་། ཁྱད་པར་གང་སྣང་བདེ་སྟོང་དུ་འཆར་བ་ལ་སྒྲིབ་པའི་དྲི་མ་
སྦྱངས། ལམ་འོད་གསལ་ སྒོམ་ པ་ ལ་ དབང་ བར་ བྱས། འབྲས་བུ་བདེ་ཆེན་
ཆོས་སྐུ་འགྲུབ་པའི་ནུས་པ་ཁྱད་པར་ཅན་བཞག་བྱུང་སྙམ་དུ་དགའ་བ་སྒོམས།
དེ་ནས་ཡང་བླ་མ་ཐུབ་དབང་རྡོ་རྗེ་འཆང་ཆེན་པོ་ལ་མོས་གུས་ཤུགས་དྲག་པོའི་
སྒོ་ནས་བདག་ལ་དབང་བཞི་པ་ཚིག་དབང་རིན་པོ་ཆེ་བསྐུར་དུ་གསོལ་སྙམ་དུ་
ཡིད་ཀྱིས་གསོལ་བ་བཏབ་པས། བླ་མ་ཐུབ་དབང་རྡོ་རྗེ་འཆང་ཆེན་པོའི་ཞལ་
ནས། ཁྱོད་ཀྱི་དབང་གསུམ་པ་ཐོབ་པའི་སྐབས་སུ་ལུས་ལྷའི་སྐུར་སྣང་བཞིན་
215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པའི་དུས་ན། སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་ཀྱི་དོན་ངེས་
པ་གཉིས་མཉམ་དུ་ཡོད་པ་དེ་བཞིན་དུ། དོན་འདི་གོམས་པར་བྱས་པ་ལས་
མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་སྐུ་
རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང་། དེའི་དུས་ཉིད་ན་ཐུགས་
ལྷན་ཅིག་སྐྱེས་པའི་དགའ་བ་དང་སྟོང་པ་ཉིད་གཉིས་རོ་གཅིག་ཏུ་ཞུགས་པའི་
འོད་གསལ་ཐམས་ཅད་སྟོང་པ་གཉིས་ངོ་བོར་དབྱེར་མེད་པའི་གཉིས་སུ་མེད་
པའི་ཡེ་ཤེས་ཟུང་འཇུག་གི་གོ་འཕང་མངོན་དུ་བྱེད་དེ། དེ་ནི་ཐོབ་བྱ་དོན་གྱི་
དབང་བཞི་པ་ཡིན་ནོ། །ཞེས་གསུངས་ཤིང་དབང་བཞི་པ་ཟུང་འཇུག་གི་དོན་
ལ་ངོ་སྤྲད་ཅིང་། བླ་མ་ཐུབ་དབང་རྡོ་རྗེ་འཆང་ཆེན་པོ་ཐུགས་ཤིན་ཏུ་དགྱེས་
པའི་སྒོ་ནས་སྐུ་ལས་རང་འདྲ་གཉིས་པ་ཞིག་ཆད་དེ་རང་ཉིད་ལ་ཐིམ་པས།
ཐོག་མེད་ནས་བསགས་པའི་སྒོ་གསུམ་གྱི་སྡིག་སྒྲིབ་ཐམས་ཅད་དང༌། ཁྱད་
པར་གཉིས་སྣང་འཁྲུལ་པའི་བག་ཆགས་ཐམས་ཅད་དག་སྟེ་འོད་གསལ་སྟོང་
པའི་ངང་དུ་ཞུགས། འོད་གསལ་དེ་ལས་ཆུ་ལས་ཉ་ལྡང་བ་བཞིན་དུ་སྐད་ཅིག་
གིས་ཟུང་འཇུག་དང་པོའི་མགོན་པོའི་སྐུར་ལངས། བླ་མ་ཐུབ་དབང་རྡོ་རྗེ་
འཆང་ཆེན་པོའི་སྐུ་གསུང་ཐུགས་དང་རང་གི་སྒོ་གསུམ་དབྱེར་མེད་རོ་གཅིག་ཏུ་
སོང་བའི་མོས་པ་བརྟན་པོས་མཉམ་པར་འཇོག་ཅི་ཐུབ་བྱ། དེས་དབང་བཞི་པ་
ཚིག་དབང་རིན་པོ་ཆེ་ཐོབ། སྒོ་གསུམ་གྱི་སྡིག་སྒྲིབ་བག་ཆགས་དང་བཅས་པ་
སྦྱངས། ལམ་ཟུང་འཇུག་སྒོམ་པ་ལ་དབང་བར་བྱས། འབྲས་བུ་ཟུངའཇུག་རྡོ་
རྗེ་འཆང་ཆེན་པོའི་སྐུ་མྱུར་དུ་འགྲུབ་པའི་ནུས་པ་ཁྱད་པར་ཅན་བཞག་བྱུང་སྙམ་
དུ་དགའ་བ་བསྒོམ་མོ། །དེ་ལྟར་ཏིང་ངེ་འཛིན་གྱི་དབང་བཞི་ལེན་ཚུལ་རྒྱས་པ་
216 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བྱ་ཚུལ་དེ་ནི་བདེ་གསང་འཇིགས་གསུམ་ཡ་མ་བྲལ་བའི་རྣལ་འབྱོར་ལ་གནས་
པའམ། དེ་མིན་ཡང་སྤྱིའི་སྐྱོང་ཚུལ་ཡིན་གྱི། ཁྱད་པར་རྡོ་རྗེ་འཇིགས་བྱེད་ཀྱི་
རྣལ་འབྱོར་ལ་ཆིག་སྒྲིལ་དུ་བྱས་ཏེ་ཚོགས་ཞིང་གི་གཙོ་བོའང་རྡོ་རྗེ་འཇིགས་
བྱེད་ཀྱི་རྣམ་པར་བྱས་ནས་སྐྱོང་ན། བླ་མ་རྡོ་རྗེ་འཇིགས་བྱེད་ཆེན་པོའི་སྐུའི་
གནས་ལྔར་འཇིགས་བྱེད་རིགས་ལྔ་བཞུགས་པ་ལས་རིགས་ལྔ་ཆད་དེ་བུམ་
དབང་བསྐུར་བ་སོགས་དབང་བཞི་ལེན་ཚུལ་གྱི་ཁྱད་པར་ཤེས་དགོས་པས།
དེ་ནི་རྒྱལ་བ་དབེན་ས་པ་ཆེན་པོས་རྡོ་རྗེ་འཇིགས་བྱེད་ཀྱི་བླ་མའི་རྣལ་འབྱོར་
དུ་གསུངས་པ་ལྟར་རོ། །ཚོགས་ཞིང་གི་གཙོ་བོ་མི་བསྐྱོད་རྡོ་རྗེར་བསྐྱེད་ནས་
འདུས་པའི་རྣལ་འབྱོར་ལ་ཆིག་སྒྲིལ་དུ་བྱེད་ན། དབང་བཞི་ལེན་ཚུལ་གོང་དུ་
བཤད་པ་ལྟར་རམ། འདུས་པའི་དཀྱིལ་ཆོག་ནས་ཇི་ལྟར་འབྱུང་བ་ལྟར་ལེན་
ཚུལ་ཐུན་མོང་མིན་པ་ནི་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་གསང་
བ་འདུས་པའི་བླ་མའི་རྣལ་འབྱོར་དུ་གསུངས་པ་ལྟར་བྱའོ། །ཚོགས་ཞིང་གི་
གཙོ་བོ་འཁོར་ལོ་སྡོམ་པར་བསྐྱེད་ནས། དེ་ལ་བརྟེན་པའི་དབང་བཞི་ལེན་
ཚུལ་ཐུན་མོང་མིན་པ་བྱེད་ན། རྒྱལ་བ་དབེན་ས་པ་ཆེན་པོས་བདེ་མཆོག་གི་བླ་
མའི་རྣལ་འབྱོར་དུ་གསུངས་པ་ལྟར་བྱའོ། །ཏིང་ངེ་འཛིན་གྱི་དབང་བཞི་ལེན་
ཚུལ་དེ་དག་ནི་རྒྱལ་བ་ཙོང་ཁ་པ་ཆེན་པོའི་སྙན་བརྒྱུད་ཀྱི་མན་ངག་གྲུབ་ཆེན་
དབེན་ས་པ་ཡབ་སྲས་ཀྱི་ཡི་གེར་འགོད་པར་མཛད་པ་ཡིན་པས། དོན་དུ་ན་
རྒྱལ་བ་ཙོང་ཁ་པ་ཆེན་པོའི་གསུང་ཉིད་དུ་ཡིད་ཆེས་པར་བྱའོ། །བླ་མའི་རྣལ་
འབྱོར་གྱི་སྒོ་ནས་ཏིང་ངེ་འཛིན་གྱི་དབང་བཞི་ལེན་ཚུལ་འདི་དག་ལ་རྒྱལ་བ་
ཙོང་ཁ་པ་ཆེན་པོ་ནས་བཟུང་དབེན་ས་པ་ཡབ་སྲས་རྣམས་བསྔགས་པ་ཆེ་བར་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཛད་ཅིང་། བདག་གི་བླ་མ་དམ་པ་དེ་ཉིད་ཀྱང་སྔགས་ལམ་ལ་བག་ཆགས་
འཇོག་པ་ལ་ཤིན་ཏུ་གལ་ཆེ་བ་མེད་མི་རུང་དུ་མཛད་ཅིང་ཡང་ཡང་བྱ་དགོས་
ཚུལ་དང་། མ་མཐའང་ཉིན་རེར་ཚར་རེ་མ་ཆག་པ་དགོས་ཞེས་འདོམས་པར་
མཛད་དོ། །དེ་ལྟར་ཏིང་ངེ་འཛིན་གྱི་དབང་བཞི་བླངས་ནས་རང་ཟུང་འཇུག་
དང་པོའི་མགོན་པོ་རྡོ་རྗེ་འཆང་དུ་གྱུར་པ་དེ་གའི་ངང་ནས་སྔགས་བཟླ་བའམ།
ཡང་བླ་མ་སྙིང་དབུས་སུ་བྱོན་ཏེ་ཤིན་ཏུ་ཕྲ་བའི་རླུང་སེམས་དང་དབྱེར་མེད་
པའི་བླ་མ་རྡོ་རྗེ་འཆང་ཆེན་པོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་
ཡིག་གི་མཐར་སྔགས་ཕྲེང་མགོ་གྱེན་དུ་བསྟན་ཅིང་གཡས་སུ་བསྐོར་བ་མར་
མེའི་ཕྲེང་བ་འཁྲིགས་པ་ལྟ་བུ་སྔགས་ཀྱི་སྒྲ་ལྷང་ལྷང་བར་སྒྲོག་བཞིན་པ་ཞིག་
གསལ་བཏབ་ལ། སྔགས་ཕྲེང་ཧཱུྃ་དང་བཅས་པ་ལས་འོད་ཟེར་ཕྱོགས་བཅུར་
འཕྲོས། སྣོད་ཀྱི་འཇིག་རྟེན་ཐམས་ཅད་ལ་ཕོག་པས་མ་དག་པ་སྦྱངས་ཏེ་སྣོད་
ཐམས་ཅད་གཞལ་ཡས་ ཁང་ དུ་ གྱུར། ཡང་འོད་ཟེར་ ཕྱོགས་ བཅུར་ འཕྲོས།
རིགས་དྲུག་གི་སེམས་ཅན་ཐམས་ཅད་ལ་ཕོག་པས་སོ་སོའི་སྡིག་སྒྲིབ་རྣམས་
སྦྲངས་ནས་རྡོ་རྗེ་འཆང་གི་སྐུར་གྱུར། རང་དང་སེམས་ཅན་ལྷར་གསལ་བ་
ཐམས་ཅད་ཀྱི་ཐུགས་ཀའི་སྔགས་ཕྲེང་ལས་འོད་ཟེར་གྱི་སྤྲོ་བསྡུ་དང༌། རྒྱལ་བ་
སྲས་བཅས་ཀྱི་བྱིན་རླབས་འབེབས་པའི་དམིགས་པ་དང་བཅས་སྔགས་བཟླ་
བར་བྱའོ། །བཟླས་བྱའི་སྔགས་ནི་ཐོག་མར་བླ་མའི་མཚན་སྔགས་བཟླ་བར་
གསུངས་པས། བདག་གི་བླ་མ་དམ་པ་དེ་ཉིད་ནི། ཨོཾ་ཨཱགུ་རུ་སུ་མ་ཏི་ཛྙཱ་ན་
སིདྡྷི་ཧཱུྃ་ཧཱུྃ། ཞེས་པ་འདི་བཟླ་བར་མཛད་ཅིང་། སློབ་མ་ལའང་འདིའི་དམིགས་
པ་ སྟོན་ ལ། ཐུན་ དངོས་ གཞིར་ མ་ ཟད་ ཐུན་ མཚམས་ རྣམས་ སུའང་ མཚན་
- 218 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སྔགས་འདི་རང་བཟླ་བར་མཛད་དོ། །དེ་ནས། ཨོཾ་མུ་ནེ་མུ་ནེ་མ་ཧཱ་མུ་ནེ་ཡེ་
སྭཱཧཱ། ཞེས་ཐུབ་དབང་གྱི་གཟུངས་ཅི་མང་བཟླ། དེ་ནས། ཨོཾ་ཨཱབཛྲ་དྷ་ར་ཧཱུྃ།
ཧཱུྃ། ཞེས་རྡོ་རྗེ་འཆང་གི་གཟུངས་ཅི་མང་བཟླ། དེ་ནས། ཨོཾ་ཨཱཿཧཱུྃ། མང་དུ་བཟླ་
བར་གསུང་ངོ༌། །དེ་ལ་བླ་མའི་མཚན་སྔགས་བཟླ་བ་ནི་བྱིན་རླབས་ཀྱི་མཐུ་
ཤིན་ཏུ་ཆེ་བ་ཞིག་སྟེ། མཁས་གྲུབ་སངས་རྒྱས་ཡེ་ཤེས་ ཀྱིས། སངས་རྒྱས་
ཐམས་ཅད་ལ་གསོལ་བ་བཏབ་པ་ལས་བླ་མའི་མཚན་སྔགས་འདྲེན་ཞིང་
གསོལ་བ་བཏབ་ནས་བྱིན་རླབས་ཆེ། ཞེས་གསུངས། གཞན་ཡང་སྔོན་གྱི་དམ་
པ་རྣམས་ ཀྱི་གསུང་སྒྲོས་ལོ་རྒྱུས་མང་དུ་སྣང་ངོ༌། །དེ་ཡང་ བླ་མའི་མཚན་
སྔགས་ལ་བྱིན་རླབས་ཆེ་ཆུང་ནི་སློབ་མ་རང་གི་དད་པ་ལ་རག་ལས་ཏེ། སློབ་
མའི་ངོས་ནས་བླ་མ་དེ་སངས་རྒྱས་ཐམས་ཅད་འདུས་པའི་ངོ་བོར་སྙིང་ཐག་པ་
ནས་བལྟ་ཞིང་མོས་གུས་བཅོས་མིན་ཞིག་ཡོད་ན། བླ་མའི་ངོས་ནས་རྒྱུད་མཐོ་
དམའ་ཅི་འདྲ་ཞིག་ཡིན་ཡང་སློབ་མ་དེ་ལ་སངས་རྒྱས་ཐམས་ཅད་ཀྱི་བྱིན་
རླབས་འཇུག་པ་དང་། སངས་རྒྱས་ཐམས་ཅད་ལ་གསོལ་བ་བཏབ་པ་ལས་བླ་
མ་ལ་གསོལ་བ་བཏབ་པ་བྱིན་རླབས་མྱུར་བ་འབྱུང་། སློབ་མའི་ངོས་ནས་དད་
མོས་མེད་ན་བླ་མ་སངས་རྒྱས་དངོས་ཡིན་ཡང་བྱིན་རླབས་གང་ཡང་མི་འཇུག་
སྟེ། པོ་ཏོ་བའི་བེའུ་བུམ་ལས། བླ་མ་བྱིན་རླབས་ཆེ་དང་ཆུང་བ། །དངོས་ལ་མ་
ཡིན་རང་ལ་རག་ལས། །བྱས་གཟོ་མེད་ཅིང་ཡིད་མ་ཆེས་ན། །འཇམ་དཔལ་
སྤྱན་རས་གཟིགས་དངོས་བྱོན་ཡང་། །དེ་ཡི་དོན་དུ་ཅི་ཡང་མི་འགྱུར། །དེ་ལ་
ཡིད་ཆེས་གུས་ཤིང་བྱས་གཟོ། །ཡོན་ཏན་རྫོགས་པའི་བླ་མ་མིན་ཡང་། །དེ་ལ་
དེ་ཡི་བྱིན་གྱི་རླབས་འཇུག །ཅེས་གསུངས་པ་ལྟར་རོ། །འདི་དག་ལ་སྔོན་དགྲ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བཅོམ་པ་ལ་དད་པའི་རྒན་མོ་ཞིག་ལ་མི་ཞིག་གིས་ཁྱིའི་ སོ་ཞིག་བྱིན་ནས།
འདི་དགྲ་བཅོམ་པའི་ཚེམས་ཡིན་བྱས་པས། རྒན་མོས་ཡིད་ཆེས་བྱས་ནས་
རྒྱུན་དུ་མཆོད་ཅིང་གསོལ་བ་རྩེ་གཅིག་ཏུ་བཏབ་པས། ནམ་ཞིག་ན་སོ་དེ་ལ་
རིང་བསྲེལ་དང་འོད་འཕྲོ་བ་སོགས་བྱུང་སྟེ། རྒན་མོས་དངོས་གྲུབ་ཐོབ་པ་
སོགས་ཀྱི་གླེང་གཞི་མང་དུ་སྣང་བས། སྔོན་གྱི་བྱུང་བ་དེ་དག་བསམས་ནས་
ཀྱང་ངེས་པ་བསྐྱེད་དོ། །ཐུབ་དབང་གི་གཟུངས་སྔགས་འདི་ལན་རེ་བཟླས་
པས་ཀྱང་བསྐལ་པ་ཁྲི་ཕྲག་མང་པོའི་སྡིག་སྒྲིབ་འདག་པར་མདོ་ལས་གསུངས་
ཤིང་། རྡོ་རྗེ་འཆང་གི་གཟུངས་འདི་ནི་མཆོག་སྒྲུབ་པའི་ཐབས་སུ་དཔལ་འདུས་
པ་ རྩ་ བཤད་ ཀྱི་ རྒྱུད་ རྣམས་ ནས་ རྒྱ་ ཆེར་ བསྔགས་ པ་ ལྟར་ རོ། །ཨོཾ་ ཨཱཧཱུྃ།
གསུམ་ནི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་སྙིང་པོ་ཡིན་ཞིང་།
རྒྱུད་སྡེ་བཞི་ནས་གསུངས་པའི་གཟུངས་སྔགས་ཟབ་ཁྱད་ཅན་ཇི་སྙེད་ཅིག་
ཡོད་ པ་ དེ་ དག་ཐམས་ཅད་ ཀྱི་ནུས་མཐུ་འདི་ ལ་ ཡོད་དེ། གཟུངས་ སྔགས་
གཞན་ཐམས་ཅད་ཀྱིས་ཞི་རྒྱས་དབང་དྲག་གི་ལས་གང་བསྒྲུབ་ནུས་པ་ཐམས་
ཅད་འདིས་ནུས་ཤིང་། དེར་མ་ཟད་བསྐྱེད་རིམ་གྱི་རྣལ་འབྱོར་པ་རྣམས་ཀྱིས་
ཞི་རྒྱས་དབང་དྲག་གི་ལས་ཚོགས་སྒྲུབ་པའི་ཚེ་འབད་ཀྱང་མ་གྲུབ་ན་ཡི་གེ་
གསུམ་པོ་འདིའི་སྒོ་ནས་རྒྱལ་བ་སྲས་བཅས་ཀྱི་ཐུགས་བསྐུལ་ཏེ་བསྒྲུབས་ན་
ངེས་པར་འགྲུབ་པར་འདུས་པའི་རྩ་རྒྱུད་ལེའུ་བཅུ་པ་ལས་གསུངས། ནང་ལ་
མཆོག་ཏུ་གཞོལ་བའི་ རྫོགས་རིམ་གྱི་རྣལ་ འབྱོར་པ་རྣམས་ ཀྱིས་ནི་ཡི་གེ་
གསུམ་པོ་འདིའི་སྒོ་ནས་ཞི་རྒྱས་དབང་དྲག་གི་ལས་ཐམས་ཅད་བསྒྲུབ་ནུས་
པར་མ་ཟད། ཡི་གེ་གསུམ་རླུང་དང་སྦྱར་བའི་རྡོ་རྗེ་བཟླས་པའི་མཐུ་ལས་ཕྱག་
-220 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རྒྱ་ཆེན་པོ་མཆོག་ གི་ དངོས་གྲུབ་ ཀྱང་ མྱུར་དུ་བསྒྲུབ་ནུས་པས་ན། གསང་
སྔགས་ཀྱི་རྒྱལ་པོ་ཡི་གེ་གསུམ་གྱི་རྡོར་བཟླས་འདི་ལ་མཆོག་ཐུན་མོང་གི་
དངོས་གྲུབ་ཅི་འདོད་སྩོལ་བའི་རིན་པོ་ཆེའི་བཟླས་པ་ཞེས་འདུས་པའི་རྩ་རྒྱུད་
ལེའུ་བཅུ་གསུམ་པ་ལས་རྒྱ་ཆེར་བསྔགས་སོ། །འདི་ནི་བླ་མའི་རྣལ་འབྱོར་གྱི་
སྙིང་པོ་ཡིན་པས་མན་ངག་གི་གནད་རྣམས་བླ་མས་ཞིབ་ཏུ་བསྟན་དགོས་པར་
གསུངས་ཤིང༌། དབེན་ས་པ་ཡབ་སྲས་དང་རྡོ་རྗེ་འཆང་བློ་བཟང་ཆོས་ཀྱི་རྒྱལ་
མཚན་གྱི་གསུང་རྣམས་ལ་ཞིབ་ཏུ་བརྟགས་ན་འདི་དག་ལ་མན་ངག་གི་གནད་
ཁྱད་པར་ཅན་མང་དུ་ཡོད་སྣང་བས། འཇམ་མགོན་སྙན་བརྒྱུད་ཀྱི་མན་ངག་ལ་
སྒྲུབ་པ་སྙིང་པོར་བྱ་འདོད་པ་རྣམས་ཀྱིས་བླ་མ་མཆོད་པའི་ཆོ་ག་འདོན་ཤེས་
པས་ཆོག་པར་མི་བྱ་བར། མན་ངག་གི་གནད་མཐར་ཐུག་པ་རྣམས་རྩད་བཅད་
ལ་ཞེན་པས་འཇུག་པ་ཙམ་མིན་པར་ལུང་རིགས་ཀྱི་ལམ་ནས་དྲངས་ཏེ་ངེས་པ་
བརྟན་པོ་བསྐྱེད་ནས་བསྒོམ་པ་ལ་འབད་པར་བྱའོ།། །།
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་
པ་རྣམས་ལ་གུས་པས་ཕྱག་འཚལ་ལོ། །བརྩེ་བ་ཆེན་པོས་རྗེས་སུ་གཟུང་དུ་
གསོལ། །
བཞི་པ་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་ཞིང་
བྱིན་རླབས་ཞུ་བ་ལ་གཉིས། ལམ་གྱི་རྩ་བ་བཤེས་གཉེན་བསྟེན་པའི་ཚུལ་
དང་། བསྟེན་ནས་བློ་ཇི་ལྟར་སྦྱོང་བའི་ཚུལ་ལོ། །དང་པོ་ལམ་གྱི་རྩ་བ་བཤེས་
གཉེན་ བསྟེན་ པའི་ ཚུལ་ནི། བླ་མ་ ལྷ་ སྒོམ་ བཞིན་ པའི་ ངང་ནས་ འདི་ ལྟར་
བསམས་ཏེ། ལམ་མ་ནོར་བར་སྟོན་པའི་བཤེས་གཉེན་ཚུལ་བཞིན་དུ་བསྟེན་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པས་སངས་རྒྱས་ཀྱི་གོ་འཕང་མྱུར་དུ་ཐོབ་པར་འགྱུར་བ་དང༌། གནས་སྐབས་
སུ་ཡང་ནད་དང་གདོན་ལ་སོགས་པས་མི་གནོད་ཅིང་། གང་བསམས་ཡིད་
བཞིན་དུ་འགྲུབ་པ་སོགས་རྒྱལ་བས་ཕན་ཡོན་ཇི་སྙེད་ཅིག་གསུངས་པ་རྣམས་
དང་། བསྟེན་ཚུལ་ལོག་སྟེ་བླ་མ་ལ་བརྙས་སྨོད་སོགས་བྱས་ན་ནི་མཚམས་མེད་
ལས་ཀྱང་རྣམ་སྨིན་ཆེ་བར་གསུངས་པས་ངན་འགྲོ་མི་བཟད་པར་འཁྱམས་
དགོས་པ་དང་། ཚེ་འདིར་ནད་དང་གདོན་དུ་མས་འཚེ་བ་སོགས་འདི་ཕྱི་ཐམས་
ཅད་དུ་འཕུང་བར་འགྱུར་བའི་ཉེས་དམིགས་གསུངས་པའི་ཚུལ་རྣམས་ལ་ཡང་
ཡང་བསམས་ཏེ་ངེས་པ་བརྟན་པོ་བསྐྱེད་ནས། དགེ་བའི་བཤེས་གཉེན་ཚུལ་
བཞིན་བསྟེན་པ་ལ་བློ་རྩེ་ཆིག་སྒྲིལ་གྱི་འདུན་པ་བསྐྱེད། དེ་ནས་དད་པ་དང་།
ཚུལ་ ཁྲིམས་དང༌། ཏིང་ ངེ་ འཛིན་དང་། ཤེས་ རབ་ ལ་སོགས་པའི་ཡོན་ཏན་
དངོས་སུ་སྣང་བ་རྣམས་དང༌། གཞན་ཡང་མདོ་ལས་གསུངས་པའི་ཡོན་ཏན་
རྣམས་ ཡང་ ཡང་ བསམས་ ལ་ བློས་ ཡོན་ ཏན་ གྱི་ ཕྱོགས་ འཛིན་ ཅི་ ཐུབ་ བྱ།
མདོར་ན་ཡང་དག་པར་རྫོགས་པའི་སངས་རྒྱས་ཉིད་ཉམ་ཐག་བདག་འདྲེན་
པའི་ཕྱིར་དགེ་བའི་བཤེས་གཉེན་གྱི་རྣམ་པར་བྱོན་པ་ཡིན་པར་བསམས་ལ་
སྐྱོན་རྟོག་གི་བློ་ཡེ་མ་ཤོར་བ་བྱ་ཞིང་། ཡོན་ཏན་སེམས་དཔའི་བློ་སྒོ་དུ་མ་ནས་
བསྐྱེད་ལ། སེམས་དང་བའི་རྣམ་པ་ཅན་གྱི་དད་པ་མ་སྐྱེས་ཀྱི་བར་དུ་སྒོམས།
དེ་ནས་རང་ལ་སྔར་ཕན་བཏགས་པ་དང༌། མ་འོངས་པ་ན་འདོགས་པར་འགྱུར་
བའི་བཀའ་དྲིན་རྣམས་མདོ་ལས་གསུངས་པ་ལྟར་བསམས་ལ་གུས་པ་ཆེན་པོ་
མ་སྐྱེས་ཀྱི་བར་དུ་སྒོམས། དེ་ནས་རྗེ་རིན་པོ་ཆེའི་ཞལ་ནས། འདི་ཕྱིའི་ལེགས་
ཚོགས་ཐམས་ཅད་འབྱུང་བའི་ཞིང་ས་དམ་པ་དུས་བཞི་ཐམས་ཅད་དུ་རྒྱུན་ཆད་
- 222 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མེད་པར་བདེ་ལེགས་ཀྱི་ས་བོན་བཏབ་པས་ཆོག་པ་འདི་ལ་ཡང་དད་པའི་
གཤོལ་གྱིས་བསོད་ནམས་ཀྱི་ཞིང་རྨོད་པར་གྱུར་ཅིག་ཅེས་མདོ་ལས་གསུངས་
པ་ལྟར་བྱ་རྒྱུ་མ་བྱུང་ན་ཆེས་ཤིན་ཏུ་ཕངས་པ་ཡིན་ནོ། །ཞེས་དང་མཉམ་ན་
ཚིག་མི་ཟིན། བསམས་ན་དོན་མི་གོ །བསྒོམས་ན་རྒྱུད་ལ་མི་སྐྱེ་བའི་བློའི་མཐུ་
ཤིན་ཏུ་ ཆུང་ བའི་ དུས་ སུ་ ཞིང་ གི་ མཐུ་ ལ་ བརྟེན་ པ་ མན་ ངག་ ཡིན། ཞེས་
གསུངས་པ་ལྟར། ཞིང་མཆོག་དམ་པ་འདི་འདྲ་དང་མཇལ་བཞིན་དུ་འདི་ཕྱིའི་
བདེ་ལེགས་ཀྱི་རྩ་བ་འཛུགས་ཕྱིར་དགེ་བའི་ས་བོན་སྐྲུན་པར་མི་བྱེད་པར་
ཡལ་ བར་ འདོར་ བ་ ནི་ བདག་ཤིན་ཏུ་ བླུན་ པའམ་ སྙིང་ རུལ་ བའོ་ སྙམ་ དུ་
བསམས་ལ། ཕན་བདེ་ཐམས་ཅད་ཀྱི་ཞིང་ས། བདེ་ལེགས་ཐམས་ཅད་ཀྱི་རྩ་
བ། ཡོན་ཏན་ཐམས་ཅད་ཀྱི་གཞི་རྟེན། སངས་རྒྱས་དངོས་ཀྱི་དགེ་བའི་བཤེས་
གཉེན་འདིའི་ཕྱིར་དུ་ལུས་ཀྱིས་བསྙེན་བཀུར་བ་དང་། ངག་གིས་བསྟོད་ཅིང་
གསོལ་ འདེབས་ བརྗོད་ པ་ དང༌། ཟང་ ཟིང་ གི་ དངོས་ པོས་ མཆོད་ པ་ དང༌། །
བཀའ་བཞིན་དུ་སྒྲུབ་པས་མཉེས་པར་བྱའོ། །རྗེ་བཙུན་བླ་མ་ཐུགས་རྗེ་ཅན་
ཁྱེད་ཀྱིས་ཀྱང་བདག་བྱང་ཆུབ་མ་ཐོབ་ཀྱི་བར་དུ་དགྱེས་བཞིན་རྗེས་སུ་གཟུང་
དུ་གསོལ་སྙམ་དུ། ཞིང་མཆོག་དམ་པ་རྗེ་བཙུན་བླ་མ་ལ། །མཆོད་ཅིང་གུས་
པས་ གསོལ་བ་བཏབ་པའི་མཐུས། །བདེ་ལེགས་རྩ་བ་མགོན་པོ་ཁྱོད་ཉིད་
ཀྱིས། །དགྱེས་བཞིན་ རྗེས་སུ་འཛིན་པར་བྱིན་གྱིས་རློབས། །ཞེས་གསོལ་བ་
ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་
ཀྱི་ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་སྒྲིབ་ཐམས་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཅད་དང་། ཁྱད་པར་དགེ་བའི་བཤེས་གཉེན་བསམ་སྦྱོར་གཉིས་ཀྱི་སྒོ་ནས་
ཚུལ་ བཞིན་དུ་ བསྟེན་པ་ ལ་ གེགས་ བྱེད་ ཀྱི་ སྡིག་ སྒྲིབ་སྦྱངས། ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་
ཡོན་ཏན་ཐམས་ཅད་འཕེལ་ཞིང་རྒྱས། བླ་མ་སངས་རྒྱས་སུ་མཐོང་བའི་དད་
པ་དང་། བཀའ་དྲིན་རྗེས་སུ་དྲན་པའི་གུས་པ་དང་། མཉེས་པ་གསུམ་གྱིས་
མཉེས་པར་བྱེད་ནུས་པའི་རྟོགས་པ་ཁྱད་པར་ཅན་རྣམས་རང་གཞན་སེམས་
ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། ། །
གཉིས་པ་བསྟེན་ནས་བློ་ཇི་ལྟར་སྦྱོང་བའི་ཚུལ་ལ་གཉིས། ལམ་ཐུན་
མོང་བ་ལ་བློ་སྦྱོང་ཚུལ་དང༌། ཐུན་མོང་མིན་པ་རྡོ་རྗེ་ཐེག་པའི་ལམ་ལ་བློ་སྦྱོང་
ཚུལ་ལོ། །དང་པོ་ལམ་ཐུན་མོང་བ་ལ་བློ་སྦྱོང་ཚུལ་ལ་གསུམ། སྐྱེས་བུ་ཆུང་ངུ་
དང་ཐུན་མོང་བའི་ལམ་ལ་བློ་སྦྱོང་ཚུལ་དང༌། སྐྱེས་བུ་འབྲིང་དང་ཐུན་མོང་
བའི་ལམ་ལ་བློ་སྦྱོང་ཚུལ་དང་། སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ་ལོ། །
དང་པོ་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་ བློ་སྦྱོང་ཚུལ་ལ་གཉིས།
འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང༌། འཇིག་རྟེན་ཕྱི་མར་བདེ་
བའི་ཐབས་བསྟན་པའོ། །
དང་པོ་ནི། འདིར་དལ་འབྱོར་དང་མི་རྟག་པའི་དམིགས་སྐོར་གཉིས་སྦྲེལ་
ནས་དམིགས་སྐོར་གཅིག་ཏུ་མཛད་པ་ནི་རྗེ་ཐམས་ཅད་མཁྱེན་པ་ལ་མགོན་པོ་
འཇམ་པའི་དབྱངས་ཀྱིས་གནང་བའི་མན་ངག་ཐུན་མོང་མིན་པའི་ལུགས་ལྟར་
མཛད་པ་ཡིན་ནོ། །དེ་ཡང་རྗེ་ཐམས་ཅད་མཁྱེན་པ་ལ་མགོན་པོ་འཇམ་པའི་
དབྱངས་ ཀྱིས་ གསུང་ རབ་ ཐམས་ ཅད་ ལམ་ གྱི་ གཙོ་བོ་རྣམ་ པ་ གསུམ་ གྱི་
- 224 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གདམས་ངག་ཏུ་བསྡུས་ནས་འདོམས་པ་མཛད་དེ། ངེས་འབྱུང་དང་། བྱང་ཆུབ་
ཀྱི་སེམས་དང་། ཟབ་མོ་དབུ་མའི་ལྟ་བ་གསུམ་དུ་གསུང་རབ་ཀྱི་དོན་ཐམས་
ཅད་བསྡུས། ངེས་འབྱུང་ སྒོམ་ཚུལ་ལ་ཚེ་འདིའི་སྣང་ཤས་ལྡོག་པའི་ཐབས་
དང༌། ཕྱི་མའི་སྣང་ཤས་ལྡོག་ པའི་ ཐབས་ གཉིས་སུ་མཛད། དེའི་དང་པོ་ཚེ་
འདིའི་སྣང་ཤས་ལྡོག་པའི་ཐབས་ནི། དལ་འབྱོར་རྙེད་དཀའ་ཚེ་ལ་ལོང་མེད་
པ། །ཡིད་ལ་གོམས་པས་ཚེ་འདིའི་སྣང་ཤས་ལྡོག །ཅེས་དལ་འབྱོར་དང་མི་
རྟག་པའི་དམིགས་སྐོར་ཟུང་དུ་སྦྲེལ་ནས་སྒོམ་ཚུལ་གསུངས། ལམ་རིམ་ཆེ་
ཆུང་དུ་དལ་འབྱོར་གྱི་དམིགས་སྐོར་སྔོན་ལ་ཟུར་དུ་མཛད་པ་ནི། བདག་ཉིད་
ཆེན་པོ་ཀླུ་སྒྲུབ་ཀྱིས་གསུང་རབ་ཐམས་ཅད་ཉམས་ལེན་གྱི་ལུས་གཅིག་ཏུ་དྲིལ་
བ་མདོ་སྡེ་ཀུན་ལས་བཏུས་མཛད། རྒྱལ་སྲས་ཞི་བ་ལྷས་གསུང་རབ་ཐམས་
ཅད་ཉམས་ལེན་ གྱི་ ལུས་ གཅིག་ཏུ་དྲིལ་བ་བསླབ་བཏུས་དང་ སྤྱོད་འཇུག་
གཉིས་མཛད་དེ། གཞུང་དེ་གསུམ་གར་དལ་འབྱོར་གྱི་དམིགས་སྐོར་སྔོན་ལ་
ཟུར་དུ་ཡོད་པས་ཤིང་རྟ་ཆེན་པོའི་གཞུང་དེ་དག་དང་མཐུན་པར་མཛད་པ་ཡིན་
ནོ། །འོན་ཀྱང་དོན་ལ་འགལ་བ་མེད་ཅིང་དགོངས་པ་གཅིག་ཏུ་འབབ་པས་
དམིགས་སྐོར་གཉིས་ཟུང་འབྲེལ་དུ་ཡོད་ཚུལ་ལམ་རིམ་ཆེན་མོར་གསལ་བར་
གསུངས། རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་གདམས་ངག་འདིར་
དམིགས་སྐོར་གཉིས་ཟུང་འབྲེལ་དུ་སྐྱོང་ཚུལ་མཛད་པ་ནི། རྗེ་རིན་པོ་ཆེའི་
དགོངས་པའི་གནད་ཡིན་པར་ཉམས་མགུར་གྱིས་ཀྱང་ཤེས་ཏེ། དེ་ཉིད་ལས།
དལ་བའི་རྟེན་འདི་ཡིད་བཞིན་ནོར་ལས་ལྷག །འདི་འདྲ་རྙེད་པ་ད་རེས་ཙམ་
ཞིག་ ཡིན། །རྙེད་ དཀའ་ འཇིག་ སླ་ ནམ་ མཁའི་ གློག་ དང༌ འདྲ། །ཚུལ་ འདི་
225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བསམས་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་
ནས། །ཉིན་ མཚན་ ཀུན་ ཏུ་ སྙིང་ པོ་ ལེན་ པ་ དགོས། །རྣལ་ འབྱོར་ ངས་ ཀྱང་
ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །
ཞེས་གསུངས་པ་ལྟར་རོ། །འདི་དག་ནི་རྟོགས་དཀའ་བའི་གནས་དག་ཡིན་ཏེ།
དལ་བ་དོན་ཆེ་ཞེས་པ་དང་། མྱུར་དུ་འཇིག་ཅེས་པ་ཙམ་གོ་བ་དཀའ་བ་མ་
ཡིན་གྱི། ལམ་གྱི་གྲངས་དང་གོ་རིམ། སོ་སོའི་དམིགས་པ་བསྐྱངས་པ་ལས་
ལག་རྗེས་གང་འབྱུང་རྣམས་ཤེས་པ་ཤིན་ཏུ་དཀའ་བར་གསུངས་སོ། །རྡོ་རྗེ་
འཆང་བློ་བཟང་ཆོས་ཀྱི་རྒྱལ་མཚན་གྱི་གདམས་ངག་ཐུན་མོང་མིན་པ་འདི་ལ་
ཡིད་ཆེས་རྙེད་ཕྱིར་བློ་གྲོས་དང་ལྡན་པ་རྣམས་ལ་དཔྱོད་པའི་སྒོ་ཙམ་ཞིག་བྲིས་
པ་ཡིན་གྱི། རྒྱས་པར་ནི་བཤེས་གཉེན་དམ་པ་རྣམས་ཀྱིས་བསྟན་པར་བྱའོ། །
འདིར་དམིགས་རྣམ་དངོས་གཞི་སྐྱོང་ཚུལ་ནི་བླ་མ་ལྷ་སྒོམ་བཞིན་པའི་ངང་
ནས་ འདི་ ལྟར་ བསམ་ སྟེ། བདག་ ཐོག་ མ་ མེད་ པ་ནས་ སྤྱིར་ ཁམས་ གསུམ་
འཁོར་བར་འཁོར་ཞིང་། ཁྱད་པར་ངན་སོང་གསུམ་སོགས་མི་ཁོམ་མུན་པའི་
གླིང་དུ་འཁྱམས་འཁྱམས་ནས་མདོ་སྔགས་ཡོངས་སུ་རྫོགས་པའི་ལམ་དང་
མཇལ་བའི་རྟེན་འདི་འདྲ་ནམ་ཡང་ཐོབ་མ་མྱོང་བ་ལ། ད་རེས་བླ་མ་དམ་པའི་
ཐུགས་རྗེས་ལས་དགེ་སྡིག་གི་སྤང་བླང་གོ་བར་ནུས་ཤིང་ཆོས་སྤྱོད་པ་ལ་ཁོམ་
པའི་དལ་བ་འདི་ལྟ་བུ་ཐོབ། ཆོས་བསྒྲུབ་པ་ལ་ངེས་པར་དགོས་པའི་ཕྱི་དང་
ནང་གི་རྐྱེན་ཐམས་ཅད་ཚང་བས་ན་འབྱོར་བ་སྟེ་དལ་འབྱོར་གྱི་རྟེན་ཁྱད་པར་
ཅན་འདི་འདྲ་བ་ཐོབ། རྟེན་འདི་དོན་ཤིན་ཏུ་ཆེ་སྟེ་གནས་སྐབས་ལྷ་མིའི་རྟེན་
དང་འཁོར་བའི་ཕུན་ཚོགས་ཇི་སྙེད་ཅིག་ཡོད་པ་ཐམས་ཅད་ཀྱང་རྟེན་འདིས་
- 226 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བསྒྲུབ་ནུས། མཐར་ཐུག་གི་དོན་ཐར་པ་དང་ཐམས་ཅད་མཁྱེན་པའི་གོ་འཕང་
ཡང་རྟེན་འདིས་བསྒྲུབ་ནུས། དལ་འབྱོར་ཚང་བའི་ལུས་རྟེན་འདི་ལ་བརྟེན་
ནས་ཟུང་འཇུག་རྡོ་རྗེའི་སྐུ་ཡང་ཚེ་ཐུང་འདི་ལ་བསྒྲུབ་ནུས་པས་ན་སྟོང་གསུམ་
ཡིད་བཞིན་གྱི་ནོར་བུས་བྱུར་བུར་བཀང་བ་རྙེད་པས་ཀྱང་དཔེར་མི་རུང་བར་
ལྷག་པས་དོན་ཤིན་ཏུ་ཆེ། ད་རེས་ལན་ཅིག་རྙེད་པ་འདིའི་སྐབས་སུ་འབད་
ནས་སྙིང་པོ་མ་བླངས་ན་སླར་རྟེན་འདི་འདྲ་ཤིན་ཏུ་རྙེད་དཀའ་སྟེ། ཁབ་རྩེར་
ཡུངས་ཀར་ཆགས་པ་དང་། ཤེལ་གྱི་ཁང་པའི་ངོས་ལ་སྲན་མ་གཏོར་བ་ཆགས་
པ་ལས་ཀྱང་དལ་བའི་རྟེན་འདི་རྙེད་པར་དཀའ། ཁམས་གསུམ་རིགས་དྲུག་གི་
ནང་ནས་ཆོས་བསྒྲུབ་པའི་མཐུན་རྐྱེན་ཐམས་ཅད་ཚང་བའི་རྟེན་འདི་འདྲ་རྙེད་
པ་མི་སྲིད་པའི་ཚོད་དུ་གསུངས། དེ་ཡང་རྟེན་འདི་འདྲ་ཐོབ་པ་ལ་རྒྱུའི་གཙོ་བོ་
ཚུལ་ཁྲིམས་རྣམ་པར་དག་པ་དང༌། གཞན་ཡང་རྒྱུ་མང་དུ་དགོས་པར་གསུངས་
ན། རང་གི་ཁ་ཐབས་འདིས་ནི་ཚུལ་ཁྲིམས་བསྲུང་འདོད་ཀྱི་བསམ་པ་རྣམ་
དག་ཀྱང་བསྐྱེད་ཐུབ་པར་མི་འདུག་ན་ཚུལ་ཁྲིམས་རྣམ་པར་དག་པ་ལྟ་ཅི་སྨོས།
དེས་ན་ད་རེས་དལ་འབྱོར་གྱི་རྟེན་ལན་ཅིག་ཐོབ་པའི་སྐབས་སུ་མ་འབད་ན་
སླར་རྟེན་འདི་འདྲ་ནམ་ཡང་འཐོབ་པར་མི་ནུས་སོ་སྙམ་དུ་བསམས་ལ་བློའི་
འགྱུར་བ་ཅི་ཐོན་བྱ། དེ་ལྟར་བསམས་ནས་དལ་འབྱོར་ཚང་བའི་རྡོ་རྗེའི་ལུས་
རྟེན་ལན་ཅིག་ཐོབ་པ་འདི་དོན་མེད་དུ་སྐད་ཅིག་ཀྱང་མི་གཏང་བར་སྙིང་པོ་
ཞིག་བླང་བར་བྱའོ། །སྙིང་པོ་ལེན་པའི་ཚུལ་ཡང་བླ་མ་སངས་རྒྱས་འབྲལ་མེད་
དུ་ བསྟེན་ནས། དེས་བསྟན་ པའི་ ཐེག་ པ་ མཆོག་ གི་ གདམས་ པའི་ སྙིང་ པོ་
ཉམས་སུ་བླངས་ཏེ། ཚེ་གཅིག་ཉིད་ལ་སངས་རྒྱས་ཀྱི་གོ་འཕང་བདེ་བླག་ཏུ་
-227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཐོབ་པར་བྱའོ་སྙམ་དུ་འདུན་པ་ཤུགས་དྲག་བྱའོ། །དེ་ཡང་ད་ལྟ་ཉིད་ནས་མ་
འབད་ན་རྟེན་འདི་ཡུན་རིང་མི་གནས་པར་ངེས་པར་འཆི། དེ་ཡང་ཕྱི་ནང་གི་
རྐྱེན་གང་གིས་ཀྱང་བཟློག་མི་ནུས། ཚེ་ལ་སྣོན་པ་མེད་ཅིང་སྐད་ཅིག་རེ་རེས་
མྱུར་དུ་འཛད། གསོན་པའི་སྐབས་འདིར་ཡང་ཕྱི་ནང་གི་གཡེང་བ་སྣ་ཚོགས་
ཀྱིས་ཆོས་བྱ་ལོང་མེད། སྤྱིར་འཛམ་བུ་གླིང་པའི་ཚེ་ལ་ངེས་པ་མེད། འཆི་རྐྱེན་
མང་ཞིང་གསོན་རྐྱེན་ཉུང་། ལུས་ཤིན་ཏུ་ཉམ་ཆུང་བས་ན་དེ་རིང་རང་ཡང་འཆི་
ཉེན་ཡོད། དེ་རིང་ལྟ་བུ་ཤི་ན་ནི་གཉེན་ལུས་ལོངས་སྤྱོད་གང་གིས་ཀྱང་མི་ཕན་
ཞིང་། འཆི་ཚེ་ཕན་ངེས་པ་ཆོས་ཁོ་ན་ཡིན་པས་ཆོས་རྣམ་དག་ཅིག་ད་ལྟ་ཉིད་དུ་
བྱའོ། །དེ་ཡང་སྙིང་པོ་བསྡུ་བའི་དུས་ཡིན་པས་ལམ་ཟབ་མོ་བླ་མ་ལྷའི་རྣལ་
འབྱོར་གྱི་སྒོ་ནས་ཐེག་པ་མཆོག་གི་གདམས་པའི་སྙིང་པོ་ཉམས་སུ་བླང་བར་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ།
ལན་ཅིག་ཙམ་ཞིག་རྙེད་པའི་དལ་འབྱོར་འདི། །རྙེད་དཀའ་མྱུར་དུ་འཇིག་པའི་
ཚུལ་རྟོགས་ནས། །དོན་མེད་ཚེ་འདིའི་བྱ་བས་མི་གཡེང་བར། །དོན་ལྡན་སྙིང་
པོ་ལེན་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་
མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ ཞུགས་
པས། དེ་དང་ དེའི་གེགས་བྱེད་ སྦྱངས། དེ་དང་དེའི་རྟོགས་པ་ཁྱད་པར་ཅན་
རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
གཉིས་པ་འཇིག་རྟེན་ཕྱི་མར་བདེ་བའི་ཐབས་བསྟན་པ་ནི། བླ་མ་ལྷ་
ཚོགས་སྒོམ་བཞིན་པའི་ངང་ནས་འདི་ལྟར་བསམ་སྟེ། ལན་ཅིག་རྙེད་པའི་དལ་
-228 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
འབྱོར་ གྱི་རྟེན་འདི་མྱུར་དུ་འཇིག་ཅིང་ཤི་ནས་གར་སྐྱེ་ལ་རང་དབང་མེད།
ལས་དཀར་ནག་གི་དབང་གིས་སྐྱེ་བ་ལེན་དགོས་པར་གསུངས་ན་བདག་གི་
སྤྱོད་པ་འདིས་ནི་ངན་སོང་དུ་སྐྱེ་བ་ལས་འོས་མ་འདས། ངན་སོང་གསུམ་དུ་
སྐྱེས་ན་ནི་ཚ་གྲང་བཀྲེས་སྐོམ་བཀོལ་སྤྱད་ལ་སོགས་པའི་སྡུག་བསྔལ་མེ་
འབར་བའི་ཀློང་དཀྱིལ་དུ་ཆུད་པ་ལྟ་བུ་བཟོད་གླགས་མེད་པ་ཞིག་ཡོད་པར་
གསུངས། གནས་དེར་སྐྱབས་བཙལ་ཡང་མི་རྙེད་པས། འཇིགས་ པ་དེ་ལས་
སྐྱོབ་པའི་སྐྱབས་ཤིག་ད་ལྟ་འཚོལ་དགོས། དཀོན་མཆོག་རིན་པོ་ཆེ་གསུམ་མ་
གཏོགས་འཁོར་བའི་གནས་ན་དེ་ལས་སྐྱོབ་པའི་སྐྱབས་སུ་ཡང་མེད་པས།
སྙིང་ཁོང་རུས་པའི་གཏིང་ནས་བླ་མ་དཀོན་མཆོག་རིན་པོ་ཆེ་རྣམ་པ་གསུམ་ལ་
མཐོར་གཏོང་དམར་གཏོང་ཅི་བྱེད་ཁྱེད་ཤེས་ཀྱི་ཚུལ་དུ་རེ་ས་གཞན་ན་མེད་
པའི་བློ་ལྟོས་འཆའ་ཞིང་སྐྱབས་སུ་འགྲོ ། སྐྱབས་སུ་སོང་ནས་བསླབ་བྱ་རྣམས་
སྲོག་གི་ཕྱིར་ཡང་མི་གཏོང་བར་བསྲུང་ཞིང་། ལྷག་པར་སངས་རྒྱས་ཀྱི་བཀའ་
བཞིན་དུ་དཀར་ནག་གི་བླང་དོར་ལ་མ་འབད་ན་ངན་འགྲོའི་འཇིགས་པ་ལས་
ཐར་མི་ནུས་པས། སྒོ་གསུམ་ལ་དྲན་པ་ཉེ་བར་བཞག་སྟེ་སྡིག་སྤོང་དགེ་སྒྲུབ་
ལ་ཚུལ་བཞིན་དུ་འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་ བརླབ་ ཏུ་ གསོལ་ སྙམ་ དུ། ངན་ སོང་ སྡུག་ བསྔལ་ འབར་ བའི་ མེས་
འཇིགས་ནས། །སྙིང་ནས་དཀོན་མཆོག་གསུམ་ལ་སྐྱབས་འགྲོ་ཞིང་། །སྡིག་
སྤོང་དགེ་ཚོགས་མཐའ་དག་བསྒྲུབ་པ་ལ། །བརྩོན་པ་ལྷུར་ལེན་བྱེད་པར་བྱིན་
གྱིས་རློབས། །ཞེས་ གསོལ་ བ་ཤུགས་དྲག་ཏུ་བཏབ་ པས་ བླ་ མ་ ལྷ་ ཚོགས་
རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས།
-229-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་
ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱོང་ཚུལ་ལ་
གཉིས། ཐར་པ་དོན་གཉེར་གྱི་བློ་བསྐྱེད་པ་དང་། ཐར་པར་འགྲོ་བའི་ལམ་ལ་
སློབ་ཚུལ་ལོ། །དང་པོ་ནི། བླ་མ་ལྷ་ཚོགས་སྒོམ་བཞིན་པའི་ངང་ནས་འདི་ལྟར་
བསམ་སྟེ། བདག་གིས་དཀོན་མཆོག་ལ་སྐྱབས་སུ་སོང་ཞིང་སངས་རྒྱས་ཀྱི་
བཀའ་བཞིན་དུ་དཀར་ནག་གི་བླང་དོར་ལ་འབད་ན་ངན་སོང་གི་གཡང་ས་
ལས་ཐར་ཏེ་བདེ་འགྲོའི་རྟེན་ཞིག་ཐོབ་ནུས་མོད་ཀྱང་། འཁོར་བ་ལས་གཏན་
དུ་མ་ཐར་པས་སྡུག་བསྔལ་གྱི་རང་བཞིན་ལས་མ་འདས་ཏེ། སྲིད་རྩེ་ནས་
མནར་མེད་ཀྱི་བར་ ཁམས་གསུམ་འཁོར་བ་གང་དུ་སྐྱེས་ཀྱང་ལས་ཉོན་གྱི་
གཞན་དབང་དུ་སོང་ནས་རང་དབང་མེད་པར་སྡུག་བསྔལ་གྱི་སྡུག་བསྔལ་
དང༌། འགྱུར་བའི་སྡུག་བསྔལ་དང་། ཁྱབ་པ་འདུ་བྱེད་ཀྱི་སྡུག་བསྔལ་གསུམ་
གྱིས་བར་མཚམས་མེད་པར་མནར་ཞིང་། ཅི་བྱས་ཐམས་ཅད་སྡུག་བསྔལ་གྱི་
རང་བཞིན་ལས་མི་འདའ་བས་གཏིང་དང་མཐའ་མི་མངོན་པའི་སྲིད་པའི་མཚོ་
ཆེན་པོ་འདི་ལ་གཏིང་ནས་སྐྱོ་ཞིང་ཞེན་པ་ལོག་སྟེ། བཙོན་རར་ཆུད་པའི་མི་
གནས་དེ་ལས་ཐར་བར་འདོད་པ་ཇི་ལྟར་བ་བཞིན་དུ་ཐར་འདོད་ཀྱི་བློ་ཤུགས་
དྲག་བསྐྱེད་པར་བྱའོ། །དེ་ཡང་སྡུག་བསྔལ་གྱི་སྡུག་བསྔལ་ལ་ཡིད་འབྱུང་བ་
ཙམ་ནི་དུད་འགྲོ་རྣམས་ལའང་ཡོད་ཅིང་། འགྱུར་བའི་སྡུག་བསྔལ་ཟག་བཅས་
ཀྱི་ཚོ་བ་བདེ་བ་ལ་ཡིད་སུན་པ་ནི་ཕྱི་རོལ་པའི་དྲང་སྲོང་རྣམས་ལའང་ཡོད་
- 230 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པས་བསམ་པ་དེ་ཙམ་གྱིས་ཐར་འདོད་མཚན་ཉིད་ཚང་བར་མི་འགྱུར་བས།
ལས་དང་ཉོན་མོངས་པའི་གཞན་དབང་ཅན་གྱི་ཚོར་བ་བཏང་སྙོམས་པ་རྣམས་
ལའང་གཏིང་ནས་སྐྱོ་ཞིང་ཡིད་འབྱུང་བ་ཞིག་དགོས་པས་སྲིད་རྩེའི་སྙོམས་
འཇུག་ གི་ སེམས་ ལྟ་ བུ་ ཡང་ སྡུག་བསྔལ་གྱི་རང་ བཞིན་ ཅན་ དུ་ མཐོང་ སྟེ།
འཁོར་བ་མཐའ་དག་མེ་འབར་བའི་རླབས་ལྟར་མཐོང་ནས་དེ་ལས་ཐར་འདོད་
ཀྱི་བློ་ཤུགས་དྲག་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། ལས་
དང་ཉོན་མོངས་རྦ་ཀློང་དྲག་ཏུ་འཁྲུག །སྡུག་བསྔལ་གསུམ་གྱི་ཆུ་སྲིན་མང་
པོས་གཙེས། །མཐའ་མེད་འཇིགས་རུང་སྲིད་མཚོ་ཆེན་པོ་ལས། །ཐར་འདོད་
ཤུགས་དྲག་སྐྱེ་བར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་
པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་
ལ་ཞུགས་པས་དེ་དང་དེའི་གེགས་བྱེད་སྦྱངས་། དེ་དང་དེའི་རྟོགས་པ་ཁྱད་
པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
གཉིས་ པ་ ཐར་ པར་ འགྲོ་ བའི་ ལམ་ ལ་ སློབ་ཚུལ་ནི། བླ་ མ་ ལྷ་ སྒོམ་
བཞིན་པའི་ངང་ནས་འདི་ལྟར་བསམ་སྟེ། འཁོར་བ་སྡུག་བསྔལ་གྱི་རང་བཞིན་
ཅན་ དུ་ བསམས་ པས་ ཡིད་ འགྱུར་ གྱི་ མྱོང་ བ་ ཐོན་ཏེ། དེ་ ལས་ ཐར་ འདོད་
ཤུགས་དྲག་སྐྱེས་ནས་འདི་ལྟ་བུའི་སྡུག་བསྔལ་གྱི་རང་བཞིན་ཅན་གྱི་འཁོར་བ་
འདིའི་རྩ་བ་ཅི་ཞིག་གུ་ སྙམ་དུ་བསམས་ པ་ན། ཚད་མ་རྣམ་འགྲེལ་ལས།
བདག་ཡོད་ན་ནི་གཞན་དུ་ཤེས། །བདག་གཞན་ཆ་ལས་འཛིན་དང་སྡང་། །
འདི་དག་དང་ནི་ཡོངས་འབྲེལ་ལས། །ཉེས་པ་ཐམས་ཅད་འབྱུང་བར་འགྱུར། །
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཞེས་གསུངས་པ་ལྟར། །འཁོར་བའི་སྡུག་བསྔལ་འདི་ཐམས་ཅད་ལས་ཉོན་གྱི་
མཐུ་ལས་བྱུང་ཞིང་། ལས་ཉོན་ཐམས་ཅད་ཀྱི་རྩ་བ་མཐར་གཏུགས་ན་བདག་
འཛིན་ལྷན་སྐྱེས་འདི་ཡིན་པས། འཁོར་བའི་རྩ་བ་བདག་འཛིན་ཡིན་པར་ངེས་
ཤིང་། བདག་འཛིན་འདི་བཟློག་པ་ལ་འདིའི་འཛིན་སྟངས་ཀྱི་ཡུལ་རྩ་བ་ནས་
སུན་ཕྱུང་བའི་གནས་ལུགས་རྟོགས་པའི་ཤེས་རབ་རྒྱུད་ལ་སྐྱེ་དགོས་ལ། དེ་
འབྱུང་བ་ལ་སེམས་རྩེ་གཅིག་ཏུ་གནས་པའི་ཏིང་ངེ་འཛིན་བརྟན་པོ་ཞིག་
དགོས། དེ་འབྱུང་བ་ལ་ཚུལ་ཁྲིམས་རྣམ་པར་དག་པ་ཞིག་དགོས། དེ་འོང་པ་
ལ་མི་ཤེས་པ་དང་། མ་གུས་པ་དང་། བག་མེད་པ་དང༌། ཉོན་མོངས་མང་བ་
སྟེ་ལྟུང་བ་འབྱུང་བའི་སྒོ་བཞི་ལེགས་པར་བཀག །དྲན་ཤེས་ངོ་ཚ་ཁྲེལ་ཡོད་
ཀྱིས་བྱ་ར་ཡེང་མེད་དུ་བྱས་ཏེ། ཚུལ་ཁྲིམས་ཀྱི་ནོར་ལ་ཉོན་མོངས་པའི་ཆོམ་
རྐུན་གྱི་གནོད་པ་སྐད་ཅིག་ཀྱང་མི་འབྱུང་པར་བསྲུང་བར་བྱའོ། །དེ་ལྟར་བྱེད་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། བཟོད་དཀའ་བཙོན་
ར་འདྲ་བའི་འཁོར་བ་འདི། །དགའ་བའི་ཚལ་ལྟར་མཐོང་བའི་བློ་སྤངས་ནས། །
བསླབ་གསུམ་འཕགས་པའི་ནོར་གྱི་མཛོད་བཟུང་སྟེ། །ཐར་པའི་རྒྱལ་མཚན་
འཛིན་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་
ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱིས་ལུས་སེམས་ལ་ཞུགས་པས་
དེ་ དང་ དེའི་ གེགས་བྱེད་ སྦྱངས། དེ་ དང༌ དེའི་ རྟོགས་ པ་ ཁྱད་ པར་ ཅན་ རང་
གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །འདིར་བསླབ་
གསུམ་འཕགས་པའི་ནོར་གྱི་མཛོད་བཟུང་སྟེ། །ཞེས་གསུངས་པའི་བསླབ་པ་
- 232 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གསུམ་བཤད་ཟིན་པ་ལྟར་དང༌། འཕགས་པའི་ནོར་ནི་བདུན་ཏེ། དད་པ་དང་།
ཚུལ་ ཁྲིམས་ དང་། ཐོས་ པ་ དང་། གཏོང་བ་ དང༌། ངོ་ཚ་ཤེས་ པ་ དང་། ཁྲེལ་
ཡོད་དང་། ཤེས་རབ་སྟེ་བདུན་ནོ། །འདི་དག་ལའང་སོ་སོའི་ངོས་འཛིན་དང་།
ཉམས་ལེན་ལ་སྦྱོར་བའི་ཚེ་ཇི་ལྟར་བྱ་བ་སོགས་གལ་ཆེ་བ་མང་དུ་སྣང་ནའང་
མང་བས་མ་སྤྲོས་སོ། །སྐྱེས་བུ་འབྲིང་གི་ལམ་སྟོན་པའི་ཚིགས་བཅད་འདི་
གཉིས་ཀྱིས་སྡུག་བདེན་འཁོར་བའི་ཉེས་དམིགས་དང་ཀུན་འབྱུང་འཁོར་བའི་
འཇུག་རིམ་བསམ་ཚུལ། འགོག་བདེན་ཐར་པ་ཐོབ་ཕྱིར་ལམ་བདེན་ལ་སློབ་
ཚུལ་དེ་ལ་བསླབ་པ་གསུམ་གྱི་གོ་རིམ་དང་ངོ་བོ་ལ་སློབ་ཚུལ། དེའི་ནང་ནས་
སྐབས་འདིར་གཙོ་བོར་ཚུལ་ཁྲིམས་ལ་སློབ་ཚུལ་རྣམས་རྗེ་ཐམས་ཅད་མཁྱེན་
པའི་དགོངས་པ་དཔྱིས་ཕྱིན་པར་ཚིགས་ཉུང་ངུར་བསྡུས་ནས་སྟོན་པར་མཛད་
པས་ན་ཞིབ་ཏུ་བཀྲལ་ན་དོན་ཤིན་ཏུ་རྒྱ་ཆེའོ། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་སློབ་ཚུལ་ལ་གཉིས།
བྱང་ཆུབ་ཏུ་སེམས་བསྐྱེད་ཚུལ་དང་། སེམས་བསྐྱེད་ནས་སྤྱོད་པ་ལ་སློབ་ཚུལ་
ལོ། །དང་པོ་ལ་བཞི། ཐེག་ཆེན་གྱི་ལམ་གྱི་རྩ་བ་སྙིང་རྗེ་ཆེན་པོ་བསྐྱེད་ཚུལ་
དང༌། བློ་སྦྱོང་དོན་བདུན་མའི་སྒོ་ནས་བདག་གཞན་མཉམ་བརྗེ་སྒོམ་ཚུལ་
རྒྱས་ པར་ བཤད་ པ་ དང༌། ལྷག་ བསམ་ དང་ སེམས་བསྐྱེད་སྒོམ ་ཚུལ་དང་།
སྨོན་སེམས་དང་འཇུག་སྡོམ་ལེན་ཚུལ་ལོ། །དང་པོ་ནི། བྱང་ ཆུབ་ཀྱི་སེམས་
སྦྱོང་བའི་གདམས་ངག་གི་བདག་པོ་ནི་ཇོ་བོ་རྗེ་དཔལ་ལྡན་ཨ་ཏི་ཤ་ཡིན་ལ།
དཔལ་ ལྡན་ ཨ་ཏི་ཤ་ ལ་ བྱང་ ཆུབ་ ཀྱི་ སེམས་ སྦྱོང་ བའི་ ཤིང་ རྟ་ ཆེན་ པོའི་
གདམས་ངག་ཁྱད་པར་ཅན་གཉིས་སྣང་སྟེ། རྒྱུ་འབྲས་མན་ངག་བདུན་གྱི་སྒོ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ནས་སེམས་སྦྱོང་ཚུལ་དང་། བདག་གཞན་མཉམ་བརྗེའི་སྒོ་ནས་སེམས་སྦྱོང་
ཚུལ་གཉིས་སོ། །དེ་གཉིས་གང་གི་སྒོ་ནས་སྦྱོང་ཡང་ཐེག་པ་ཆེན་པོའི་ལམ་གྱི་
རྩ་བ་སྙིང་རྗེ་ཆེན་པོ་ཡིན་པ་ནི་རྒྱལ་བས་མདོ་སྡེ་དུ་མར་གསུངས་ཤིང༌། སྙིང་
རྗེ་ཆེན་པོ་ནི་མིའི་སྲོག་གི་དབང་པོ་ལྟར་ཐེག་པ་ཆེན་པོའི་ལམ་གྱི་སྲོག་ཏུ་
གསུངས་ཏེ། ཐེག་པ་ཆེན་པོའི་ལམ་ཐམས་ཅད་སྙིང་རྗེ་ཆེན་པོ་ལ་གནས་པ།
སྙིང་རྗེ་ཆེན་པོའི་རྩ་བ་ཅན་ཏེ། སྙིང་རྗེ་ཆེན་པོ་མེད་ན་ཐེག་ཆེན་གྱི་ལམ་གང་
ཡང་གནས་པའི་གཞི་མེད་པར་གསུངས། མདོ་ལས་ཇི་ལྟར་གསུངས་པ་ལྟར།
དཔལ་མགོན་འཕགས་པ་ཀླུ་སྒྲུབ་ ཀྱིས་ཀྱང་གཞུང་མང་པོར་གསུངས་ཤིང་།
སློབ་དཔོན་ཟླ་བ་གྲགས་པས་ཀྱང་ཐེག་ཆེན་གྱི་ལམ་དུ་བགྲོད་པ་ལ་སྙིང་རྗེ་
ཆེན་པོ་ཐོག་མཐའ་བར་གསུམ་དུ་གལ་ཆེ་བ་འཇུག་པར་གསུངས་ཏེ། ཤིང་རྟ་
ཆེན་པོ་ཐམས་ཅད་འདི་ལ་དགོངས་པ་མི་མཐུན་པ་མེད་དོ། །སྙིང་རྗེ་ཆེན་པོ་
བསྐྱེད་པ་ལ་ཡིད་འོང་གི་བྱམས་པ་ངེས་པར་དགོས་ཤིང་། འདི་ལའང་ཤིང་རྟ་
ཆེན་པོ་ཐམས་ཅད་དགོངས་པ་མཐུན་ལ། ཡིད་འོང་གི་བྱམས་པ་ཐབས་གང་
གིས་བསྐྱེད་པ་ལ་མན་ངག་གི་སྒོ་མི་འདྲ་བ་གཉིས་བྱུང་བ་ཡིན་ནོ། །དེ་ཡང་
སེམས་ཅན་རྣམས་གཉེན་དུ་བསྒོམས་ནས་ཡིད་འོང་གི་བྱམས་པ་བསྐྱེད་པ་ནི་
ཤེར་ ཕྱིན་ གྱི་མདོ་སྡེ་ ལས་ གསུངས་ཤིང་། དེའི་ རྗེས་སུ་འབྲངས་ནས་ སློབ་
དཔོན་ཆེན་པོ་ཟླ་བ་གྲགས་པ་དང༌། ཙནྡྲ་གོ་མི་དང་། མཁས་མཆོག་ཀ་མ་ལ་
ཤི་ལ་རྣམས་ཀྱིས་སེམས་ཅན་རྣམས་མར་བསྒོམས་ཏེ་དེའི་དྲིན་བསམས་པའི་
སྒོ་ནས་ཡིད་འོང་གི་བྱམས་པ་བསྐྱེད་པར་མཛད་ལ། ལྷག་པར་སློབ་དཔོན་ཀ་
མ་ལ་ཤཱི་ལས་དབུ་མ་སྒོམ་རིམ་དུ་ལམ་དེ་དག་རྒྱུད་ལ་བསྐྱེད་ཚུལ་རྒྱས་པར་
- 234 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བཤད་དོ། །ཡང་བདག་གཅེས་འཛིན་གྱི་སྐྱོན་དང་། གཞན་གཅེས་འཛིན་གྱི་
ཕན་ཡོན་སྒོ་དུ་མ་ནས་བསམས་ཏེ་ཡིད་འོང་གི་བྱམས་པ་བསྒྲུབས་ནས་སྙིང་རྗེ་
ཆེན་ པོ་བསྐྱེད་ ཚུལ་ནི་མདོ་ སྡེ་ ཕལ་ པོ་ ཆེ་ ལས་ གསུངས་ཏེ། དེའི་ རྗེས་སུ་
འབྲངས་ནས་རྒྱལ་སྲས་ཞི་བ་ལྷས་བསླབ་བཏུས་དང་སྤྱོད་འཇུག་གཉིས་སུ་
རྩལ་དུ་བཏོན་ནས་བཤད་ལ། ཚུལ་དེ་ནི་མགོན་པོ་ཀླུ་སྒྲུབ་ཀྱིས་ཀྱང་དབུ་མ་
རིན་ཆེན་ཕྲེང་བ་དང་། བྱང་ཆུབ་སེམས་འགྲེལ་དང་། རྨི་ལམ་ཡིད་བཞིན་ནོར་
བུའི་གཏམ་རྣམས་སུ་གསུངས་སོ། །དེ་ལྟར་ཤིང་རྟ་ཆེན་པོའི་མན་ངག་གཉིས་
པ་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་གདམས་ངག་འདིར་གཅིག་
ཏུ་བསྲེས་ནས་ཉམས་ལེན་ལུས་གཅིག་ཏུ་མཛད་དེ། ཐོག་མར་མར་ཤེས་དྲིན་
དྲན་དྲིན་གཟོ་གསུམ་ལ་བརྟེན་ནས་ཡིད་འོང་གི་བྱམས་པ་དང་སྙིང་རྗེ་ཆེན་པོ་
བསྐྱེད་ཚུལ་གསུངས། དེ་ནས་བདག་གཅེས་འཛིན་གྱི་སྐྱོན་དང་གཞན་གཅེས་
འཛིན་གྱི་ཕན་ཡོན་བསམས་པའི་སྒོ་ནས་ཡིད་འོང་གི་བྱམས་པ་དང་སྙིང་རྗེ་
ཆེན་པོ་སྒྲུབས་ཚུལ་སྔར་ལས་ཀྱང་ཤུགས་དྲག་པ་དང་བརྟན་པ་བསྒྲུབས་ཏེ་
བདག་གཞན་མཉམ་བརྗེ་སྒོ་དུ་མ་ནས་བསྒོམ། དེ་ནས་དམིགས་སྒོར་དེ་དག་
གི་མཐུ་ལས་ལྷག་བསམ་དང་སེམས་བསྐྱེད་འགྲུབ་ཚུལ་སྟན་པར་མཛད་དེ།
རྒྱལ་བའི་དགོངས་པ་ཤིང་རྟ་ཆེན་པོ་རྣམས་ཀྱིས་བཀྲལ་བའི་ལམ་གྱི་གནད་དེ་
དག་ནི་ཤིན་ཏུ་རྟོགས་པར་དཀའ་བ་ལ། རྡོ་རྗེ་འཆང་བློ་བཟང་ཆོས་ཀྱི་རྒྱལ་
མཚན་གྱིས་ཤིང་རྟ་ཆེན་པོའི་མན་ངག་གི་གནད་རྣམས་དཔྱིས་ཕྱིན་པར་རྒྱལ་
བ་ཙོང་ཁ་པ་ཆེན་པོའི་སྙན་བརྒྱུད་ཀྱི་མན་ངག་གི་སྟེང་ནས་འདོམས་པར་
མཛད་པའི་ཚུལ་འདི་ལ་ངེས་པ་རྙེད་ན་གདམས་ངག་འདི་ལ་ཐུན་མོང་མ་ཡིན་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པའི་ཡིད་ཆེས་སྐྱེའོ། །དེས་ན་འདིར་དམིགས་རྣམ་སྐྱོང་ཚུལ་ནི། བླ་མ་ལྷ་སྒོམ་
བཞིན་པའི་ངང་ནས་འདི་ལྟར་བསམ་སྟེ། བདག་གིས་དལ་འབྱོར་རྙེད་དཀའ།
འཆི་བ་མི་རྟག་པ། ལས་འབྲས། འཁོར་བའི་ཉེས་དམིགས་རྣམས་ བསམས་
པས་འཁོར་བ་མཐའ་དག་ལ་ཞེན་པ་ལོག་པའི་ངེས་འབྱུང་གིས་རྒྱུད་བསྐུལ་
ནས་ལམ་བསླབ་པ་གསུམ་ལ་ཚུལ་བཞིན་དུ་བསླབས་ན་འཁོར་བ་ལས་ཐར་
བར་ནུས་མོད་ ཀྱང་། ཐོག་མ་མེད་ པ་ནས་ དྲིན་ གྱིས་ བསྐྱངས་པའི་མ་རྒན་
རྣམས་འཁོར་བའི་གཅོང་རོང་ན་ཉམ་ཐག་པ་མཐོང་བཞིན་དུ་ཡལ་བར་དོར་ཏེ་
རང་གཅིག་པུ་ཅི་ཐར་བྱེད་པ་ནི་ཁྲེལ་མེད་མ་རབས་ཀྱི་ཆོས་སུ་སྣང་ཞིང་། རང་
ཡང་སྐྱོན་ཀུན་ཟད་ཡོད་ཏན་ཀུན་ལྡན་གྱི་གོ་འཕང་མི་འཐོབ་པར་དམན་ལམ་
དུ་ལྟུང་བར་འགྱུར་ཞིང་། སླར་ སངས་རྒྱས་རྣམས་ཀྱི་ཐུགས་ རྗེའི་འོད་ཟེར་
གྱིས་ཇི་ཙམ་བསྐུལ་ཀྱང་ཐེག་ཆེན་དུ་འཇུག་དཀའ་བར་གསུངས་པས། རང་
དང་གཞན་གྱི་དོན་གང་ནས་བསམས་རུང་ཐོག་མ་ཉིད་ནས་ཐེག་པ་ཆེན་པོའི་
ལམ་དུ་འཇུག་དགོས་པར་འདུག་པས་ད་ལྟ་ཉིད་ནས་ཐེག་ཆེན་དུ་འཇུག་པར་
བྱའོ། །ཐེག་ཆེན་གྱི་འཇུག་སྒོ་ནི་ བྱང་ ཆུབ་ཀྱི་སེམས་ རིན་པོ་ཆེ་ ཡིན་ཞིང་།
སེམས་དེ་སྐྱེ་བ་ལ་སྙིང་རྗེ་ཆེན་པོ་སྐྱེ་དགོས། དེ་སྐྱེ་བ་ལ་ཡིད་འོང་གི་བྱམས་པ་
དགོས། དེ་སྐྱེ་བ་ལ་སེམས་ཅན་རྣམས་ གཉེན་དུ་བསྒོམ་དགོས། གཉེན་གྱི་
མཐར་ ཐུག་ནི་མ་ཡིན་ པས་ མར་ཤེས་སྐྱེས་དགོས་ལ། དེ་སྐྱེ་བ་ལ་སེམས་
སྙོམས་པ་ཞིག་དགོས་པས་ཐོག་མར་བཏང་སྙོམས་བསྒོམ་པར་བྱའོ། །སེམས་
ཅན་ལ་སེམས་སྙོམས་པའི་བཏང་སྙོམས་བསྒྲུབ་པ་ལ་གཉེན་དུ་མཚུངས་པར་
བལྟས་ནས་བསྒྲུབ་པ་དང༌་། དགྲ་གཉེན་ལ་ངེས་པ་མེད་པའི་ཚུལ་བསམས་ན་
- 236 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
བསྒྲུབ་པ་དང་། སེམས་ཅན་རྣམས་ཉམ་ཐག་པར་མཚུངས་པའི་ཚུལ་བསམས་
ནས་ བསྒྲུབ་ པ་ སོགས་ རིགས་ པའི་ སྒོ་མང་དུ་ ཡོད་ པ་ ལས། གདམས་ངག་
འདིར་ནི་ཉམ་ཐག་འགྲོ་བ་འདི་ཀུན་ཞེས་གཙོ་བོར་ཉམ་ཐག་པར་མཚུངས་
པའི་ཚུལ་དེ་བསམ་ནས་བཏང་སྙོམས་བསྒྲུབ་པར་གསུངས། དེ་ཡང་བསླབ་
བཏུས་ལས། ཉོན་མོངས་ཀྱིས་སྨྱོ་གཏི་མུག་ལྡོངས། །གཡང་ས་མང་པོའི་ལམ་
དུ་ནི། །གོམ་པ་རེ་རེ་བརྡེག་འཆའ་བ། །བདག་དང་གཞན་རྟག་མྱ་ངན་གཞི། །
འགྲོ་བ་རྣམས་ནི་སྡུག་བསྔལ་མཚུངས། །ཞེས་འགྲོ་བ་རྣམས་ཉམ་ཐག་པའི་
ཚུལ་བསམས་ནས་ཆགས་སྡང་མི་བྱར་བར་སེམས་ སྙོམས་ པ་དགོས་ཚུལ་
གསུངས་པ་ལྟར། རང་གི་མཐའ་སྐོར་དུ་སེམས་ཅན་ཐམས་ཅད་གསལ་བར་
དམིགས་ལ་དེ་དག་གི་ངང་ཚུལ་ལ་བལྟས་པས་ཐོག་མེད་ནས་བསགས་པའི་
གཏི་མུག་གི་ལིང་ཏོག་འཐུག་པོས་ཤེས་རབ་ཀྱི་མིག་ལྡོངས་པས་གར་འགྲོའི་
གཏོལ་ནི་མེད། ཉོན་མོངས་པའི་གདོན་གྱིས་སྨྱོ་ནས་དྲན་པ་རྣལ་དུ་མི་གནས་
བར་གཡང་ས་ཆེན་པོར་གོམ་པ་ནི་ཕྱོགས། སྡུག་བསྔལ་བརྒྱ་ཕྲག་དུ་མས་ནི་
མནར། ཤིན་ཏུ་ཉམ་ཐག་པའི་ཚུལ་དེ་ལ་བསམས་ནས། འདི་ལྟ་བུའི་ ཉམ་
ཐག་འདི་རྣམས་ལ་འགའ་ཞིག་ལ་ཉེ་བར་བཟུང་། འགའ་ཞིག་ལ་རིང་བར་
བཟུང་ནས་ཆགས་སྡང་བྱེད་དོན་མི་འདུག་པས་ཉེ་རིང་མེད་པའི་སེམས་སྙོམས་
པ་ཞིག་བྱའོ་སྙམ་དུ་བཏང་སྙོམས་བསྒོམ་མོ། །སེམས་ཅན་སྙོམས་པ་ན་སེམས་
ཅན་འདི་དག་བདག་གིས་ཡལ་བར་འདོར་མི་རིགས་ཏེ། འདི་དག་བདག་གི་
ཅིར་མི་འོང་བ་མིན། བདག་གི་མ་རྒན་ཤ་སྟག་ཡིན་པར་འདུག་སྙམ་དུ་བསྒོམ།
དེ་ཡང་མདོ་ལས། དགེ་སློང་དག་སེམས་ཅན་གྱི་རིས་ནི་ཐོག་མ་མེད་པ་ནས་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ལན་བརྒྱར་ཁྱེད་ཀྱི་གཉེན་དུ་མ་གྱུར་པ་དང་། ཕ་དང་མར་མ་གྱུར་པ་གང་ཡང་
མེད་དོ། །ཞེས་སོགས་ལུང་དང་། འཁོར་བའི་ཡ་མཐའ་ཐུག་མེད་དུ་བསྒྲུབ་
པའི་རིགས་པ་ལ་བརྟེན་ནས་སེམས་ཅན་ཐམས་ཅད་རང་གི་མར་ངོ་འཕྲོད་
པར་བྱ། དེ་ནས་མ་རྒན་འདི་རྣམས་ཀྱིས་ཐོག་མ་མེད་པ་ནས་མ་ཡང་ཡང་བྱས།
མ་ནམ་བྱས་རེས་ཀྱིས་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་ལྟར་དྲིན་
གྱིས་བསྐྱངས་པས་དྲིན་ཤིན་ཏུ་ཆེ། དེས་ན་མ་རྒན་དྲིན་ཅན་འདི་རྣམས་བདག་
གིས་འཁོར་བའི་གཅོང་རོང་ཉམ་ཐག་འདི་ལས་བསྒྲལ་བར་བྱའོ་སྙམ་དུ་དྲིན་
གཟོ་ སྒོམས། དེ་ ལྟར་ བཏང་ སྙོམས་ མར་ ཤེས་ དྲིན་ དྲན་ དྲིན་ གཟོ་ རྣམས་
བསྒོམས་པས་ཇི་ལྟར་ཡིད་དུ་འོང་བའི་བུ་གཅིག་པུ་ལ་མ་དེ་སྙིང་དུ་གཅེས་པ་
དང༌། ཡིད་དུ་འོང་བ་དང་། བརྩེ་བ་ཇི་ཙམ་སྐྱེ་བ་དེ་ལྟ་བུར་སེམས་ཅན་ཐམས་
ཅད་ལ་ཉེ་རིང་མེད་པར་ཤིན་ཏུ་གཅེས་ཤིང་ཕངས་པའི་རྣམ་པ་ཅན་གྱི་བྱམས་
པ་རང་ཤུགས་ཀྱིས་སྐྱེ་ལ། དེ་ལྟ་བུའི་བྱམས་པ་སྐྱེས་པ་ན་སླར་ཡང་སེམས་
ཅན་རྣམས་འཁོར་བའི་གནས་ན་སྡུག་བསྔལ་ཚུལ་ཡང་ཡང་བསམས་པས་སྙིང་
རྗེ་ཆེན་པོ་སྐྱེ་བར་གསུངས་པས། དེ་ལྟར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱི་
བརླབ་ཏུ་གསོལ་སྙམ་དུ། ཉམ་ཐག་འགྲོ་བ་འདི་ཀུན་བདག་གི་མ། །ཡང་ཡང་
དྲིན་ གྱིས་ བསྐྱངས་པའི་ཚུལ་བསམས་ནས། །སྡུག་ པའི་བུ་ལ་བརྩེ་བའི་མ་
བཞིན་དུ། །བཅོས་མིན་ སྙིང་ རྗེ་ སྐྱེ་བར་བྱིན་གྱིས་རློབས། ། ཞེས་གསོལ་བ་
ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་
ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་
- 238 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་
པར་བསམ་མོ། །འདིར་སྡུག་པའི་བུ་ལ་ཞེས་པ་དང༌། བཅོས་མིན་སྙིང་རྗེ་ཞེས་
གསུངས་པ་ནི་བྱམས་པ་དང་སྙིང་རྗེ་སྐྱེས་པའི་ཚད་སྟོན་པར་མཛད་པ་ཡིན་ནོ། །
དེ་ལྟར་ཡང་སྒོམ་རིམ་ལས། གང་གི་ཚེ་ཡིད་དུ་འོང་བའི་བུ་མི་བདེ་བ་བཞིན་དུ་
སེམས་ཅན་ཐམས་ཅད་ལ་ཡང་སྡུག་བསྔལ་གཏན་ནས་བྱང་བར་འདོད་པའི་
རྣམ་པའི་སྙིང་རྗེ་རང་གི་ངང་གིས་འཇུག་པར་བདག་ཉིད་ཀྱིས་མཚུངས་པར་
འཇུག་པར་འགྱུར་བ་དེའི་ཚེ་རྫོགས་པ་ཡིན་ལ། ཞེས་གསལ་བར་གསུངས་
ཤིང་། རྗེ་ཐམས་ཅད་མཁྱེན་པས་ཀྱང་ལུས་ཅན་མཐའ་དག་དྲིན་ཅན་མར་
ཤེས་ནས། ཉམ་ཐག་རྣམས་ཀྱི་སྡུག་བསྔལ་དྲན་གྱུར་ཏེ། །རང་བདེ་འབའ་
ཞིག་སྒྲུབ་ལས་ཡིད་ལོག་སྟེ། །སྙིང་རྗེ་རྩོལ་མེད་སྐྱེ་བར་བྱིན་གྱིས་རློབས། །
ཞེས་གསུངས་པ་ལྟར་རོ། །
གཉིས་པ་བློ་སྦྱོང་དོན་བདུན་མའི་སྒོ་ནས་བདག་གཞན་མཉམ་བརྗེ་
སྒོམ་ཚུལ་ལ། དོན་ཚན་བདུན་སོ་སོར་ས་བཅད་བཀོད་ནས་ཞིབ་ཏུ་བཀྲལ་ན་
ཡི་གེ་ཤིན་ཏུ་མང་པོ་དགོས་པས་བྲི་མ་ནུས་ཤིང་། དོན་གྱི་སྙིང་པོ་རྣམས་མ་
ཆད་ པར་ གདམས་ངག་ འདིའི་རྩ་ཚིག་དང་བསྟུན་ནས་མདོར་བསྡུས་ཤིག་
བརྗོད་ན། བློ་སྦྱོང་གི་གདམས་ངག་འདི་རྒྱལ་སྲས་ཞི་བ་ལྷས་མགོན་པོ་འཇམ་
པའི་དབྱངས་ཀྱི་མན་ངག་ལ་བརྟེན་ནས། ཕལ་པོ་ཆེ་སོགས་ཐེག་ཆེན་གྱི་མདོ་
སྡེ་མང་པོའི་དོན་གུང་བསྒྲིགས་ནས་བདག་གཞན་མཉམ་བརྗེ་སྒོམ་ཚུལ་རྩལ་
དུ་བཏོན་ནས་གསུངས་པ་དེའི་མན་ངག་རྣམས་འཚོལ་ཕྱིར་དཔལ་ཨ་ཏི་ཤས་
རྒྱ་མཚོའི་སྟེང་ལ་གྲུ་གཟིངས་བཅས་ནས་དཀའ་བ་དུ་མའི་སྒོ་ནས་གསེར་གླིང་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དུ་བྱོན་ཏེ། བླ་མ་གསེར་གླིང་པ་ལ་ལོ་བཅུ་གཉིས་ཀྱི་རིང་གསན་པས། བུམ་པ་
གང་བྱོར་ཐུགས་སུ་ཆུད་པ་བོད་དུ་ཕེབས་ནས་འབྲོམ་རིན་པོ་ཆེ་ལ་ལྐོག་ཆོས་
སུ་གནང་བས་བཀའ་གདམས་གོང་མའི་ལྐོག་ཆོས་སུ་གྲགས། དགེ་བཤེས་
མཆད་ཀ་པ་ལ་དེ་རྒྱ་ཆེར་སྤེལ་བའི་བཀའ་བབས་པས་དོན་ཚན་བདུན་དུ་ས་
བཅད་མཛད་ནས་རྒྱ་ཆེར་སྤེལ་བས་བློ་སྦྱོང་དོན་བདུན་མ་ཞེས་ཡོངས་ སུ་
གྲགས། དོན་ཚན་བདུན་ནི། སྔོན་འགྲོ་རྟེན་གྱི་ཆོས་ བསྟན་ པ། དངོས་ གཞི་
བྱང་ཆུབ་ཀྱི་སེམས་གཉིས་སྦྱོང་བ། རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ།
ཚེ་གཅིག་གི་ཉམས་ལེན་དྲིལ་ནས་བསྟན་པ། བློ་འབྱོངས་པའི་ཚད། བློ་སྦྱོང་
གི་དམ་ཚིག །བློ་སྦྱོང་གི་བསླབ་བྱ་རྣམས་སོ། །
དང་པོ་སྔོན་འགྲོ་རྟེན་གྱི་ཆོས་ནི། དལ་འབྱོར་རྙེད་དཀའ། འཆི་བ་མི་
རྟག་པ། ལས་རྒྱུ་འབྲས། འཁོར་བའི་ཉེས་དམིགས་རྣམས་བསམ་པ་སྟེ། དེ་ལ་
སྔོན་འགྲོའི་ཆོས་བཞིར་གྲགས། ཚུལ་འདི་ནི་སྐྱེས་བུ་ཆུང་འབྲིང་གི་སྐབས་སུ་
བཤད་ཟིན་པ་ལྟར་རོ། །དངོས་གཞི་བྱང་ཆུབ་ཀྱི་སེམས་གཉིས་སྒོམ་ཚུལ་ལ།
སྔོན་གྱི་བློ་སྦྱོང་མང་པོར་དོན་དམ་སེམས་བསྐྱེད་སྒོམ་ཚུལ་སྔོན་དུ་བྱས། དེའི་
རྗེས་ སུ་ ཀུན་ རྫོ་བ་ སེམས་བསྐྱེད་ སྒོམ་ ཚུལ་ མཛད་ དེ། དེ་ ནི་ དབུ་ མ་ རྒྱན་
གསུངས་པ་ལྟར། ཐེག་ཆེན་གྱི་རིགས་ཅན་དབང་རྣོན་འགའ་ཞིག་ལ་སྔོན་ལ་
ལྟ་བ་བསྒོམས་ནས། དེ་ནས་ བྱམས་ སྙིང་ རྗེ་ བྱང་ སེམས་སྒོམ་ཆོག་ པ་ ཡོད་
ཀྱང་། ད་ལྟའི་གདུལ་བྱ་ཡོངས་ལ་ནི་སྔོན་ལ་ཐབས་བརྟན་པར་མ་བྱས་པར་ལྟ་
བ་བསྒོམས་ན་གོ་དཀའ་ཞིང་ཉེན་ཆེ་བ་དང་། གནད་དུ་མི་འགྲོ་བ་ཞིག་ཡོད་
པས། ཇོ་བོས་ལམ་སྒྲོན་དུ། ཐབས་གོམས་དབང་གིས་བདག་ཉིད་ཀྱིས། གང་
- 240 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཞིག་ཤེས་རབ་རྣམ་བསྒོམ་པ། །ཞེས་དང༌། བློ་སྦྱོང་རྩ་ཚིག་ཏུ། བརྟན་པ་ཐོབ་
ནས་ གསང་བ་སྤྱད། །ཅེས་སྔོན་ལ་ཐབས་བརྟན་ པར་ བྱས། དེ་ནས་ གནས་
ལུགས་སྒོམ་པར་གསུངས་པ་དང་། སྤྱོད་འཇུག་ཏུ་ཡང་དལ་འབྱོར་ནས་བསམ་
གཏན་གྱི་བར་སྔོན་ལ་བརྟན་པར་བྱས་ནས་ཕྱིན་དྲུག་གི་ཤེས་རབ་ཀྱི་སྐབས་
སུ་ལྟ་བ་སྒོམ་ཚུལ་རྒྱས་པར་གསུངས་ཤིང་། རྗེ་ཐམས་ཅད་མཁྱེན་པས་ཀྱང་
རིམ་པ་དེ་བཞིན་དུ་བྱ་དགོས་པར་གསུངས་པས། དོན་དེ་དག་ལ་དགོངས་
ནས་གདམས་ངག་འདིར་ཡང་ལྟ་བ་སྒོམ་ཚུལ་སྔོན་དུ་མ་གསུངས་པར། སྔོན་
ལ་ཐབས་ཀྱི་ཆ་རྣམས་བསྟན་ནས་ལྟ་བ་སྒོམ་ཚུལ་འོག་ཏུ་མཛད་དོ། །དོན་ཚན་
གཞན་རྣམས་ནི་གཞུང་གི་ཚིག་ཟིན་ལྟར་རིམ་གྱིས་གསལ་བར་འགྱུར་རོ། །
དེས་ན་འདིར་བདག་གཞན་མཉམ་བརྗེ་སྒོམ་ཚུལ་ལ། བདག་གཞན་མཉམ་པ་
སྒོམ་ཚུལ་དང་། བདག་གཞན་བརྗེ་བ་སྒོམ་ཚུལ་གཉིས་ཡོད་ཅིང་། དང་པོ་
བདག་གཞན་མཉམ་པ་སྒོམ་ཚུལ་ནི། སྡུག་བསྔལ་ཕྲ་མོ་ཙམ་ཡང་མི་འདོད་
ཅིང་། །ཞེས་སོགས་ཏེ། བདག་གཞན་མཉམ་པ་འདི་ལ་ཀུན་རྫོབ་ཏུ་མཉམ་
པའི་ཚུལ་དང༌། དོན་དམ་དུ་མཉམ་པའི་ཚུལ་གཉིས་ཡོད་ཅིང་། བསླབ་བཏུས་
དང་སྤྱོད་འཇུག་གཉིས་ཀར་ཚུལ་དེ་གཉིས་ཀ་གསུངས་ཤིང་། མངོན་རྟོགས་
རྒྱན་དུའང་དོན་དམ་པར་མཉམ་པའི་ཚུལ་ནི་ཡང་དང་ཡང་དུ་གསུངས་ཤིང་།
ཀུན་རྫོབ་ཏུ་མཉམ་པའི་ཚུལ་དང་བདག་གཞན་བརྗེ་བའི་ཚུལ་ཡང་རྩེ་སྦྱོར་གྱི་
སྐབས་ ལས་ འབྱུང་ངོ༌། །མདོ་སྡེ་རྒྱན་དུ་བདག་གཞན་མཉམ་པའི་ཚུལ་ ལྔ་
གསུངས་ཏེ། དེ་དག་ཞིབ་ཏུ་བཀྲལ་ན་མངས་ སུ་དོགས་པས་མ་སྤྲོས་ཤིང་།
གདམས་ངག་འདིར་ཤིང་རྟ་ཆེན་པོ་རྣམས་ཀྱི་བཞེད་པ་དེ་དག་གནས་བསྡུས་
241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཏེ་མཛད་པས། དེའི་དམིགས་པ་སྐྱོང་ཚུལ་ནི། བླ་མ་ལྷ་སྒོམ་བཞིན་པའི་ངང་
ནས་རང་གི་མཐའ་སྐོར་དུ་སེམས་ཅན་ཐམས་ཅད་གསལ་བར་དམིགས་ནས་
འདི་ ལྟར་ བསམ་ སྟེ། རང་དང་ མ་རྒན་སེམས་ཅན་འདི་ཐམས་ཅད་བདེ་བ་
འདོད་ཅིང་སྡུག་བསྔལ་མི་འདོད་པ་ཤ་སྟག་ཏུ་མཚུངས། ཐ་ན་ཤིན་ཏུ་འཁྲུལ་
པ་རྨི་ལམ་གྱི་ནང་ཚུན་ཆད་དུའང་སྡུག་བསྔལ་གཏན་ནས་མི་འདོད་ཅིང་བདེ་
བ་ཁོ་ན་འདོད་སྡུག་བསྔལ་ཇི་ཙམ་ཆུང་ཡང་མི་འདོད། བདེ་བ་ལ་ནི་ནམ་ཡང་
ཆོག་ཤེས་མེད་ལ། དེ་ལྟར་སྡུག་བསྔལ་མི་འདོད་བདེ་བ་འདོད་ཀྱང་ཤིན་ཏུ་
རྨོངས་ཤིང་ཉོན་མོངས་པའི་གདོན་གྱིས་སྨྱོ་བས་བདེ་བའི་རྒྱུ་ལ་མི་འཇུག་ཅིང་།
སྡུག་ བསྔལ་ གྱི་ རྒྱུ་ ཁོ་ན་སྒྲུབ་ པའི་ ངང་ ཚུལ་དེ་ལ་བསམས་ནས། མ་ རྒན་
སེམས་ཅན་རྣམས་ལ་རྒྱུ་དགེ་བ་དང་འབྲས་བུ་བདེ་བ་སྣ་རེ་མཐོང་ཡང་ཤིན་ཏུ་
དཀའ་བའི་བློ་བསྐྱེད་དེ། མ་རྒན་འདི་ཐམས་ཅད་བདེ་བ་དང་བདེ་བའི་རྒྱུ་
མཐའ་དག་དང་ལྡན་ན་ཅི་མ་རུང་། དེ་ལྟར་ལྡན་པར་བླ་མ་ལྷས་བྱིན་གྱིས་
བརླབ་ཏུ་གསོལ་སྙམ་དུ། སྡུག་བསྔལ་ཕྲ་མོ་ཙམ་ཡང་མི་འདོད་ཅིང་། །བདེ་ལ་
ནམ་ཡང་ཆོག་ཤེས་མེད་པར་ནི། །བདག་དང་གཞན་ལ་ཁྱད་པར་ཡོད་མིན་
ཞེས། །གཞན་བདེ་དགའ་བ་བསྐྱེད་པར་བྱིན་གྱིས་རློབས། །ཞེས་གསོལ་བ་
ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་
ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་
རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་
པར་བསམ་མོ། །དེ་ནས་བདག་གཞན་བརྗེ་བ་སྒོམ་པ་ལ། ཐོག་མར་བདག་
- 242 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
གཅེས་འཛིན་གྱི་སྐྱོན་བསམ་པ་ནི། བླ་མ་ལྷ་སྒོམ་བཞིན་པའི་ངང་ནས་འདི་
ལྟར་བསམས་སྟེ། ཚད་མ་རྣམ་འགྲེལ་ལས། གང་ཞིག་བདག་མཐོང་དེ་ལ་ནི། །
ང་ཞེས་རྟག་ཏུ་ཞེན་པར་འགྱུར། །ཞེན་པས་བདེ་ལ་སྲེད་འགྱུར་ཏེ། །སྲེད་པས་
སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་བས་ཡོངས་སྲིད་པ། །ང་ཡི་ཞེས་
དེའི་སྒྲུབ་བྱེད་ལེན། །དེས་ན་བདག་ལ་མངོན་ཆགས་པ། །དེ་སྲིད་དེ་ནི་འཁོར་
བར་འགྱུར། །ཞེས་གསུངས་པ་ལྟར། བདག་འཛིན་གདོན་ཆེན་འདིས་ཐོག་མ་
མེད་པ་ནས་ད་ལྟའི་བར་དུ་སྡུག་བསྔལ་ལ་སྦྱར་ཞིང་། ད་དུང་གདོན་འདིའི་
དབང་དུ་སོང་ན་སླར་ཡང་འཁོར་བ་མཐའ་མེད་དུ་སྡུག་བསྔལ་མྱོང་བ་ལས་
འོས་མ་འདས་ཏེ། འཁོར་བའི་གནས་ཀྱི་སྡུག་བསྔལ་ཐམས་ཅད་བདག་འཛིན་
འདི་ཁོ་ནའི་མཐུ་ལས་བྱུང་། ཚེ་འདིར་ཡང་མི་འདོད་པ་ཅི་བྱུང་བ་ཐམས་ཅད་
བདག་འཛིན་གདོན་ཆེན་འདི་ཁོ་ན་ལས་འབྱུང་། མདོར་ན་རང་གཅེས་པར་
འཛིན་པའི་བློ་འདིས་སྡིག་པ་དང་སྡུག་བསྔལ་ཐམས་ཅད་བསྐྱེད་ཅིང་དགེ་རྩ་
ཐམས་ཅད་ཀྱང་དུག་དང་འདྲེས་པའི་ཟས་བཞིན་དུ་ཆུད་ཟོས་པར་བྱེད་དོ། །བློ་
ངན་འདིས་ཟིན་པའི་དབང་གིས་དགེ་རྩ་ཅི་བསགས་ཀྱང་འཁོར་བའི་རྒྱུ་འབའ་
ཞིག་ཏུ་འགྱུར་བ་དང་ཡང་འཁོར་བ་ལ་སྐྱོ་ནས་ཐར་འདོད་སྐྱེས་ཀྱང་ རང་
གཅེས་འཛིན་གྱི་དུག་འདིའི་དབང་གིས་དགེ་རྩ་ཅི་བྱས་དམན་ལམ་དུ་གཏོང་
བར་བྱེད་པས་ན་སྔོན་གྱི་དམ་པ་རྣམས་ཀྱིས་རང་གཅེས་པར་འཛིན་པའི་བློ་
ངན་འདི་ལ་ཕུང་བྱེད་འུག་པའི་མགོ་ཅན་ཞེས་གསུངས་པ་ལྟར། འདི་ཕྱི་ཀུན་ཏུ་
ཕུང་བར་བྱེད་པའི་བློ་ངན་འདིའི་དབང་དུ་སྐད་ཅིག་ཀྱང་མི་གཏོང་སྙམ་དུ་ཞེ་
དམ་དྲག་པོ་བྱ་ཞིང་། དེ་ལྟར་ནུས་པར་བླ་མ་ལྷས་བྱིན་གྱིས་རླབས་ཏུ་གསོལ་
- 243-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྙམ་དུ། རང་ཉིད་གཅེས་པར་འཛིན་པའི་གཅོང་ནད་འདི། །མི་འདོད་ སྡུག་
བསྔལ་བསྐྱེད་པའི་རྒྱུར་མཐོང་ནས། །ལེ་ལན་བདས་ལ་ཁོན་དུ་གཟུང་བྱས་ཏེ། །
བདག་ འཛིན་ གདོན་ཆེན་འཇོམས་ པར་ བྱིན་གྱིས་རློབས། །ཞེས་ གསོལ་བ་
ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་
ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་
རྟགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་
པར་བསམ་མོ། །དེ་ནས་གཞན་གཅེས་འཛིན་གྱི་ཡོན་ཏན་བསམ་པ་ནི། བླ་མ་
ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། གནས་སྐབས་དང་མཐར་
ཐུག་གི་བདེ་བ་ཐམས་ཅད་སེམས་ཅན་གཅེས་འཛིན་ཉིད་ལས་འབྱུང་བས་རང་
གཅེས་འཛིན་གྱི་དབང་དུ་མི་གཏང་བར་ ཕྱིན་ཆད་མ་རྒན་སེམས་ཅན་འདི་
རྣམས་སྲོག་ལས་ཀྱང་གཅེས་པར་གཟུང་བར་བྱའོ་སྙམ་དུ་བསམས། བདེ་བ་
ཐམས་ ཅད་ སེམས་ ཅན་ གཅེས་ འཛིན་ ལས་ ཇི་ ལྟར་ འབྱུང་ སྙམ་ན། གནས་
སྐབས་བདེ་འགྲོའི་རྟེན་ཡང་སེམས་ཅན་ཁོ་ནའི་དྲིན་ལས་ཐོབ་དགོས། བཟའ་
བཏུང་ལ་སོགས་པའི་ལོངས་སྤྱོད་ཐམས་ཅད་ཀྱང་སེམས་ཅན་ཁོ་ནའི་དྲིན་
ལས་འབྱུང་། ཚེ་རིང་བ་དང་། གཟུགས་བཟང་བ་དང་། དབང་ཆེ་བ་ལ་སོགས་
པའི་འཁོར་བའི་ཕུན་ཚོགས་ཐམས་ཅད་སེམས་ཅན་ཁོ་ནའི་དྲིན་ལས་འབྱུང་
ངོ༌། །དེའི་རྒྱུ་མཚན་ཡང་མ་རྒན་སེམས་ཅན་རྣམས་ ལ་ སྲོག་གཅོད་སོགས་
གནོད་འཚེ་བྱས་པས་དམྱལ་བར་སྐྱེ། དེ་ལས་ཐར་ཏེ་མི་ལུས་ཐོབ་ཀྱང་ཚེ་ཐུང་
བ་དང༌། ནད་མང་བ་དང་། གནོད་འཚེ་ཆེ་བ་སོགས་མི་འདོད་པ་ཁོ་ན་འབྱུང་།
- 244 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མ་རྒན་སེམས་ཅན་རྣམས་སྲོག་གཅོད་པ་ལས་ཐར་བར་བྱས་པས་བདེ་འགྲོ་
ཐོབ་ པ་ དང་། ཚེ་ རིང་ བ་ དང་། གཟུགས་ བཟང་ བ་ སོགས་ བདེ་ སྐྱིད་ ཁོ་ ན་
འབྱུང་། དེ་བཞིན་དུ་སེམས་ཅན་ལ་མ་བྱིན་པར་བླངས་པ་དང༌། ཟང་ཟིང་སྟེར་
མི་ནུས་པར་སེར་སྣ་བྱས་པ་ལས་ཡི་དྭགས་སུ་སྐྱེ་བ་དང་། མི་ལུས་ཐོབ་ཀྱང་
དབུལ་ཞིང་ཕོངས་པ་སོགས་སྡུག་བསྔལ་ཁོ་ན་འབྱུང་། མ་རྒན་སེམས་ཅན་
རྣམས་ལ་ཟང་ཟིང་གི་ཕན་བཏགས་པ་ལས་ལོངས་སྤྱོད་འབྱོར་བ་ཆེ་བ་སོགས་
བདེ་སྐྱིད་ཁོ་ན་འབྱུང་། སེམས་ཅན་ལ་སྐྱོན་བརྗོད་བྱས་པ་ལས་དུད་འགྲོར་སྐྱེ་
བ་དང༌། མི་ལུས་ཐོབ་ཀྱང་རིགས་དམའ་བ་དང་། ཀུན་གྱིས་བརྙས་པ་དང༌།
དབང་ཆུང་ཞིང་ཉམ་ཐག་པ་སོགས་ སྡུག་བསྔལ་ཁོ་ན་འབྱུང་། སེམས་ཅན་
རྣམས་ཀྱི་སེམས་མགུ་བར་བྱས་ཤིང་བཟོད་པ་བསྒོམས་པས་གཟུགས་བཟང་
ཞིང་རིགས་མཐོ་བ་དང༌། དབང་ཆེ་བ་དང༌། ཀུན་གྱིས་གོང་དུ་འཁུར་བ་ལ་
སོགས་པ་བདེ་སྐྱིད་ཁོ་ན་འབྱུང་། མདོར་ན་འཁོར་བའི་སྡུག་བསྔལ་ཐམས་
ཅད་སེམས་ཅན་ཡལ་བར་དོར་ནས་རང་གཅེས་པར་འཛིན་པ་ལས་འབྱུང་།
ཕུན་ཚོགས་ཐམས་ཅད་སེམས་ཅན་གྱི་དྲིན་ལས་འབྱུང་། དེ་ཙམ་དུ་མ་ཟད་
འབྲས་བུ་སངས་རྒྱས་ཀྱི་གོ་འཕང་ཡང་སེམས་ཅན་གྱི་དྲིན་ལས་འབྱུང་སྟེ། མ་
རྒན་རྣམས་ལ་དམིགས་ནས་སེམས་བསྐྱེད་པ་དང༌། སྦྱིན་པ་གཏོང་བ་སོགས་
རྒྱལ་སྲས་ཀྱི་སྤྱོད་པ་ལ་བསླབས་པ་ལས་སངས་རྒྱས་འཐོབ་པར་འགྱུར་གྱི།
སེམས་ཅན་ཡལ་བར་དོར་ནས་སངས་རྒྱས་འཐོབ་པ་མི་སྲིད་དོ། །དོན་དེ་ལ་
དགོངས་ནས་སྤྱོད་འཇུག་ལས། སེམས་ཅན་རྣམས་དང་རྒྱལ་བ་ལས། །སངས་
རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མིན་ཅི་ཡི་ཚུལ། །ཞེས་དང་། མགོན་པོ་ཀླུ་སྒྲུབ་ཀྱིས་བྱང་ཆུབ་སེམས་འགྲེལ་
དུ་ ཡང་། སེམས་ ཅན་ བརྟེན་ ནས་ སངས་ རྒྱས་ ཀྱི། །གོ་འཕང་ བླ་ མེད་ རྙེད་
འགྱུར་ན། །ལྷ་དང་མི་ཡི་ལོངས་སྤྱོད་གང་། །ཚངས་དང་དབང་པོ་དྲག་པོ་དང་། །
འཇིག་རྟེན་སྐྱོང་བས་བསྟེན་དེ་དག །སེམས་ཅན་ཕན་པ་ཙམ་ཞིག་གིས། །མ་
དྲངས་པ་ནི་འགྲོ་གསུམ་འདིར། །འགའ་ཡང་མེད་ལ་མཚར་ཅི་ཡོད། །ཅེས་
གསུངས། དེས་ན་མ་རྒན་སེམས་ཅན་འདི་རྣམས་བདག་ལ་གནས་སྐབས་དང་
མཐར་ཐུག་གི་དོན་ཐམས་ཅད་སྟེར་བར་བྱེད་པ་པོ་ཡིན་པས་ཡིད་བཞིན་གྱི་
ནོར་བུ་ལས་ཀྱང་ལྷག་ཅིང་། བླ་མ་དང་ལྷག་པའི་ལྷ་ལྟ་བུའོ་སྙམ་དུ་ཤིན་ཏུ་
གཅེས་ཤིང་ཕངས་པའི་བློ་བསྐྱེད་དགོས་ཏེ། མགོན་པོ་ཀླུ་སྒྲུབ་ཀྱིས། འདི་དག་
ཡིད་བཞིན་ནོར་བུ་སྟེ། །བུམ་པ་བཟང་ཡིན་འདོད་འཇོའི་བ། །དེ་ཕྱིར་ལྷ་དང་
བླ་མ་བཞིན། །དེ་དག་བསྟེན་པར་བྱ་བ་ཡིན། །ལུང་དང་རིགས་པས་ཡོངས་སུ་
བལྟས་ནས་ ནི། །སེམས་ཅན་ ཀུན་ནི་ བདག་ གི་ སྙམ་ རློམ་ པའི། །དམ་ པའི་
ལག་ཏུ་དགེ་ལེགས་ཐམས་ཅད་ནི། །ཡུན་མི་རིང་བར་འབྱུང་བར་འགྱུར་བ་
ཡིན། །ཞེས་ དང་། དགེ་བའི་ བཤེས་ གཉེན་གླང་ རི་ ཐང་ པའི་ བློ་ སྦྱོང་ ལས།
བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི། །
དོན་མཆོག་བསྒྲུབ་པའི་བསམ་པ་ཡིས། །རྟག་ཏུ་གཅེས་པར་འཛིན་པར་ཤོག །
ཅེས་གསུངས་སོ། །དེས་ན་མ་རྒན་སེམས་ཅན་འདི་ཐམས་ཅད་རང་གི་སྲོག་
ལས་ཀྱང་གཅེས་པར་གཟུང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ་སྙམ་དུ། མ་རྣམས་གཅེས་གཟུང་བདེ་ལ་འགོད་པའི་བློ། །
མཐའ་ཡས་ཡོན་ཏན་འབྱུང་བའི་སྒོར་མཐོང་ནས། །འགྲོ་བ་འདི་དག་བདག་
- 246 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
གི་དགྲར་ལངས་ཀྱང་། །སྲོག་ལས་གཅེས་པར་འཛིན་པར་བྱིན་གྱིས་རློབས། །
ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་
ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས།
དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་
ལ་སྐྱེས་པར་བསམ་མོ། །དེ་ལྟར་བདག་གཅེས་འཛིན་གྱི་སྐྱོན་དང༌། གཞན་
གཅེས་འཛིན་གྱི་ཕན་ཡོན་སྒོ་དུ་མ་ནས་བསམས་ཏེ་མ་རྒན་སེམས་ཅན་རྣམས་
ལ་བྱམས་པ་དང་སྙིང་རྗེ་ཤུགས་དྲག་པོ་སྐྱེས་པ་ན། བདག་གིས་མ་རྒན་སེམས་
ཅན་འདི་རྣམས་འཁོར་བའི་གནས་ནས་སྒྲོལ་བ་ལ་བདག་གཞན་མཉམ་བརྗེའི་
བསམ་པ་བསྐྱེད་དགོས་པར་འདུག་ཀྱང་། དེ་ལྟ་བུའི་བསམ་པ་དེ་བསྐྱེད་པར་
ནུས་སམ་མི་ནུས། མི་ནུས་ན་ནི་འབད་ཀྱང་ངལ་བ་འབྲས་མེད་དུ་འགྱུར་ལ།
ནུས་ན་ནི་བསྐྱེད་པར་བྱའོ་སྙམ་དུ་བརྟག་དགོས་ཏེ། བླུན་པོ་རྣམས་ནི་ཕན་
ཡོན་ཆེ་ཟེར་བའི་ཚིག་ཙམ་གྱི་རྗེས་སུ་འཇུག་པ་ཡིན་ལ། བློ་གྲོས་དང་ལྡན་པ་
རྣམས་ནི་བྱ་བ་གང་བྱེད་ཀྱང་ཚིག་ཙམ་གྱི་རྗེས་སུ་མི་འཇུག་པར། བྱ་བ་དེ་
བྱས་པ་ལ་དགོས་པ་ཡོད་མེད་དང་། དགོས་པ་ཡོད་ཀྱང་རང་གིས་བསྒྲུབ་ནུས་
མི་ནུས་བརྟགས་ནས་འཇུག་པ་ཡིན་ནོ། །དེ་ལྟར་བརྟགས་པ་ན་བདག་གཞན་
མཉམ་བརྗེའི་བསམ་པ་ངེས་པར་བསྐྱེད་ནུས་ཏེ། དཔེར་ན་རང་གི་དགྲ་མཐོང་
བ་དང་ཐོས་པ་ཙམ་གྱིས་ཀྱང་མི་འདོད་པ་ཆེན་པོ་སྐྱེ་བ་ཞིག་ཀྱང་། ཕྱིས་མཐུན་
ནས་ཤིན་ཏུ་མཛའ་བར་གྱུར་པ་ན་དེ་མེད་པར་སྐད་ཅིག་ཀྱང་སྡོད་མི་ཚུགས་པ་
ལྟ་བུའི་ཤིན་ཏུ་གཅེས་ པའི་ བློ་སྐྱེ་བ་མྱོང་བས་གྲུབ་པ་བཞིན་ནོ། །བདག་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གཞན་བརྗེ་བའི་དོན་ནི། རང་གི་ལུས་དང་གཞན་གྱི་ལུས་བརྗེ་བ་དང༌། རང་
གི་སེམས་དང་གཞན་གྱི་སེམས་བརྗེ་བའི་དོན་མིན་ཏེ། དེ་ལྟར་དུ་ནུས་པ་མི་
སྲིད་པའི་ ཕྱིར་རོ། །དེས་ན་རང་གཅེས་པར་འཛིན་པའི་བློ་དང་གཞན་ཡལ་
བར་འདོར་བའི་བློ་གཉིས་གོ་ས་བརྗེས་ཏེ། རང་ཡལ་བར་དོར་ནས་གཞན་
གཅེས་ པར་ འཛིན་ པའི་ བློ་བསྐྱེད་ པའོ། །མདོར་ན་བདག་ ཅག་ གི་ སྟོན་ པ་
ཐུགས་རྗེ་ཅན་དེ་ཉིད་ཀྱིས་བདག་གཞན་བརྗེ་བར་མཛད་པས་རང་གཞན་གྱི་
དོན་ཕུན་སུམ་ཚོགས་པ་འདི་འདྲ་ཐོབ། བདག་ཅག་བྱིས་པ་རྣམས་ཀྱིས་གཞན་
ཡལ་བར་དོར་ནས་རང་གཅེས་པར་བཟུང་བས་འཁོར་བ་མཐའ་མེད་དུ་ལུས་
ནས་སྡུག་བསྔལ་བརྒྱུད་མར་མྱོང་བ་འདི་བྱུང་བ་ཡིན་པས། ད་བདག་གིས་
ཀྱང་སྟོན་པ་ཐུགས་རྗེ་ཅན་དེས་ཇི་ལྟར་མཛད་པ་བཞིན་དུ་བདག་གཞན་བརྗེ་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། མདོར་ན་བྱིས་པ་རང་
དོན་ཁོ་ན་དང་། །ཐུབ་དབང་གཞན་དོན་བབའ་ཞིག་མཛད་པ་ཡི། །སྐྱོན་དང་
ཡོན་ཏན་དབྱེ་བ་རྟོགས་པའི་བློས། །བདག་གཞན་མཉམ་བརྗེ་ནུས་པར་བྱིན་
གྱིས་རློབས། །ཞེས་ གསོལ་བ་ཤུགས་དྲག་ཏུ་བཏབ་ པས་ བླ་ མ་ ལྷ་ ཚོགས་
རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས།
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་
ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །ཚུལ་དེ་ནི་སྤྱོད་འཇུག་ལས།
འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང་། །འཇིག་
རྟེན་ སྡུག་བསྔལ་ ཇི་ སྙེད་ པ། །དེ་ ཀུན་ རང་བདེ་འདོད་ ལས་ བྱུང་། །མང་དུ་
248 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བཤད་ལྟ་ཅི་ཞིག་དགོས། །བྱིས་པ་རང་གི་དོན་བྱེད་དང༌། །ཐུབ་པ་གཞན་གྱི་
དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །བདག་བདེ་གཞན་གྱི་སྡུག་
བསྔལ་དང༌། །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་
ཅིང་། །འཁོར་བ་ན་ཡང་བདེ་བ་མེད། །ཅེས་གསུངས་པའི་དོན་ནོ། །དེ་ལྟར་
བདག་ གཞན་ བརྗེས་ པའི་ ཕན་ ཡོན་ དང་། མ་ བརྗེས་ པའི་ ཉེས་ དམིགས་
བསམས་ ནས་ བདག་ གཞན་ མཉམ་ བརྗེ་ བསྒོམ་ པ་ ལ་ སྤོ་ ཤུགས་ དང༌།
བསམས་པ་དེ་གོམས་ན་ངེས་པར་བསྐྱེད་ནུས་པར་མཐོང་ནས་བདག་གཞན་
མཉམ་བརྗེ་ངེས་པར་སྒོམ་འདོད་ཀྱི་འདུན་པ་ཤུགས་དྲག་པོ་སྐྱེས་པ་ན། བླ་མ་
ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། བདག་སྡུག་བསྔལ་མི་འདོད་
ཅིང་བདེ་བ་འདོད་ན་ནི་སྡུག་བསྔལ་ཐམས་ཅད་ཀྱི་འབྱུང་གནས་ནི་བདག་
གཅེས་ འཛིན་ འདི་ཡིན་ པར་ འདུག །ཡོན་ཏན་ཐམས་ཅད་ ཀྱི་ གཞི་རྟེན་ནི་
སེམས་ཅན་གཅེས་འཛིན་འདི་ཡིན་པར་འདུག་པས། ད་ནི་བདག་གིས་སྙིང་གི་
དགྲ་བོ་བདག་འཛིན་འགོང་པོ་འདིའི་དབང་དུ་སྐད་ཅིག་ཀྱང་མི་གཏང་བར།
རང་ གཅེས་ འཛིན་ སྔར་ མ་སྐྱེས་ པ་ གསར་དུ་མི་སྐྱེད། སྐྱེས་ པ་རྣམས་རྒྱུན་
གཅད་པར་བྱ། མ་རྒན་སེམས་ཅན་རྣམས་གཅེས་པར་འཛིན་པའི་བློ་སྔར་མ་
སྐྱེས་པ་གསར་དུ་བསྐྱེད། སྐྱེས་ཟིན་རྣམས་གོང་འཕེལ་དུ་བྱས་ཏེ་བདག་གཞན་
བརྗེ་བའི་རྣལ་འབྱོར་འདི་ཉིད་ལ་ཉམས་ལེན་སྙིང་པོར་བྱའོ། །དེ་ལྟར་བྱེད་
ནུས་ པར་ བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། རང་ཉིད་གཅེས་
འཛིན་རྒུད་པ་ཀུན་གྱི་སྒོ། །མ་རྣམས་གཅེས་འཛིན་ཡོན་ཏན་ཀུན་གྱི་གཞི། །དེ་
ཕྱིར་བདག་གཞན་བརྗེ་བའི་རྣལ་འབྱོར་ལ། །ཉམས་ལེན་སྙིང་པོར་བྱེད་པ་
249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་
རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས།
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་
ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །ཚུལ་དེ་དག་ནི་བློ་སྦྱོང་རྩ་
ཚིག་ལས། ལེ་ལན་ཐམས་ཅད་གཅིག་ལ་བདའ། །ཀུན་ལ་བཀའ་དྲིན་ཆེ་བར་
བསྒོམ། །ཞེས་ གསུངས་ པའི་ དོན་ ཡིན་ ཞིང་ དེ་ ལྟར་ བསམས་ པས་ མ་ རྒན་
སེམས་ཅན་རྣམས་ཤིན་ཏུ་གཅེས་ཤིང་ཕངས་པའི་རྣམ་པ་ཅན་གྱི་ཡིད་འོང་གྱི་
བྱམས་པ་སྔར་ལས་ཀྱང་ཤུགས་དྲག་པ་དང༌། བརྟན་པ་དང༌། རྒྱ་ཆེ་བར་གྱུར་
ཅིང་། མ་རྒན་རྣམས་འཁོར་བའི་གནས་ན་ཉམ་ཐག་པའི་ཚུལ་བསམས་པས་
སྙིང་ རྗེ་ཤུགས་དྲག་ཏུ་འཕེལ་ཏེ། བདག་ གིས་ཐབས་ གང་ བྱས་ན་མ་རྒན་
སེམས་ཅན་འདི་རྣམས་འཁོར་བའི་སྡུག་བསྔལ་འདི་ལས་ཐར་པར་བྱེད་ནུས་
སྙམ་དུ་བསམས་པ་ན། སེམས་ཅན་རྣམས་ཀྱི་ངོས་ནས་ནི་དགེ་བའི་བསམ་པ་
སྣ་རེ་སྐྱེ་བའང་ཤིན་ཏུ་དཀའ་བས་ནམ་ཡང་འཁོར་བ་ལས་ཐར་པའི་དུས་མེད་
པ་ ལྟ་བུ་འདུག་ པས། ད་བདག་ གིས་ སེམས་ཅན་འདི་ཐམས་ཅད་ཀྱི་སྡུག་
བསྔལ་རྣམས་བླངས་ཏེ་མ་རྒན་འདི་ཐམས་ཅད་འཁོར་བའི་སྡུག་བསྔལ་ལས་
ཐར་པར་བྱ། དེའི་ཕྱིར་དུ་གཏོང་ལེན་བསྒོམ་པར་བྱའོ། །དེ་ལྟར་བྱེད་ནུས་པར་
བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། དེས་ན་རྗེ་བཙུན་བླ་མ་ཐུགས་
རྗེ་ཅན། །མ་གྱུར་འགྲོ་བའི་སྡིག་སྒྲིབ་སྡུག་བསྔལ་ཀུན། །མ་ལུས་ད་ལྟ་བདག་
ལ་སྨིན་པ་དང༌། །བདག་གི་བདེ་དགེ་གཞན་ལ་བཏང་བ་ཡིས། །འགྲོ་ཀུན་
- 250 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བདེ་དང་ལྡན་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་
པས་བླ་མ་ལྷ་ཚོགས་རྣམས་ ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་
ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་
ཅན་ རང་ གཞན་ སེམས་ཅན་ཐམས་ཅད་ ཀྱི་རྒྱུད་ལ་སྐྱེས་ པར་བསམ་མོ། །
བདག་གཞན་བརྗེ་བའི་བསམ་པ་ནི་ཐེག་ཆེན་བློ་སྦྱོང་གི་སྙིང་པོའི་ཡང་སྙིང་པོ་
ཡིན་པས་འདི་བསྐྱེད་པ་ལ་ནན་ཏན་དུ་བྱས་ནས་སྐྱེས་བུའི་རྩལ་ཅི་ཡོད་ཀྱིས་
འབད་དགོས་སོ་ཞེས་གོ་བའི་ཆེད་དུ་བླ་མ་ལ་ཐུགས་རྗེ་བསྐུལ་ཞིང་འབོད་པའི་
ཚིག་སྔོན་དུ་བཏང་ནས་ལམ་གྱི་སྙིང་པོ་འདི་རྒྱུད་ལ་སྐྱེ་བའི་གསོལ་འདེབས་
བྱེད་པ་དང་། དེ་ཡང་མ་མཐའ་ལན་གསུམ་གྱི་བར་དུ་གསོལ་འདེབས་བྱེད་
དགོས་པར་གསུང་སྟེ། ད་ལྟའང་རི་ཁྲོད་པ་རྣམས་ལ་གསོལ་འདེབས་འདི་
ལན་གསུམ་དུ་མཛད་རྒྱུན་ཡོད་དོ། །དེས་ན་སྐབས་འདིར་གཏོང་ལེན་སྒོམ་
ཚུལ་ནི། བླ་མ་ལྷ་སྒོམ་བཞིན་པའི་ངང་ནས་རང་གི་མཐའ་སྐོར་དུ་མ་རྒན་
སེམས་ཅན་རྣམས་གསལ་བར་དམིགས་ནས་འདི་ལྟར་བསམས་ཏེ། བདག་གི་
མ་རྒན་འདི་རྣམས་འདི་ལྟར་སྡུག་བསྔལ་གྱིས་ཉམ་ཐག་པ་སྙིང་རེ་རྗེ་སྙམ་དུ་
བྱམས་ སྙིང་ རྗེ་ཤུགས་དྲག་པོའི་སྒོ་ནས་གཏོང་ལེན་བསྒོམ་པ་ལ། སྔར་མ་
གོམས་པའི་དབང་གིས་ད་ལྟ་རང་གི་སྡུག་བསྔལ་ཡང་མི་བཟོད་པ་འདི་འདྲ་ན་
གཞན་ གྱི་ སྡུག་བསྔལ་ ཇི་ ལྟར་ལེན་ནུས་སྙམ་དུ་འཇིགས་སྐྲག་བྱུང་ན། བློ་
གོམས་པའི་ ཕྱིར་དུ་སྔོན་ལ་རང་གི་མ་འོངས་པའི་སྡུག་བསྔལ་རྣམས་ལེན་
གསུངས། དེའི་ཚུལ་ནི་སྔ་དྲོ་ལྟ་བུ་ཡིན་ན་ཕྱི་དྲོ་རང་ལ་མྱོང་རྒྱུའི་སྡུག་བསྔལ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྣམས་ད་ལྟ་རང་རྒྱུད་ལ་བླང་། སང་མྱོང་རྒྱུའི་སྡུག་བསྔལ་རྣམས་དེ་རིང་གི་
ཐོག་ཏུ་བླང་། དེ་བཞིན་དུ་ ཟླ་ བ་ དང་། ལོ་དང་། ཚེ་ མཇུག་ དང་། མ་འོངས་
པའི་ཚེ་རབས་ཐམས་ཅད་དུ་མྱོང་རྒྱུའི་སྡུག་བསྔལ་རྣམས་ད་ལྟའི་རྒྱུད་སྟེང་དུ་
བླང་ངོ༌། །དེ་ལ་གོམས་ནས་བློ་སྟོབས་རྒྱས་པ་ན་ཐོག་མར་རང་གི་ཚེ་འདིའི་མ་
མདུན་དུ་བསྒོམས་ནས་དེ་ལ་གཏོང་ལེན་བསྒོམ། དེའི་ཚུལ་ནི་རང་གི་སྣ་བུག་
གཡས་ནས་རླུང་སངས་ཀྱིས་འབུད་པ་དང་མཉམ་དུ་རང་རྒྱུད་ཀྱི་བདེ་དགེ་
ཐམས་ཅད་འོད་དཀར་པོའི་རྣམ་པར་སོང་བ་མ་དེའི་སྣ་བུག་གཡོན་པ་ནས་
ཞུགས་པས་མ་དེ་བདེ་བ་དང་བདེ་བའི་རྒྱུ་ཐམས་ཅད་དང་ལྡན་པར་བྱས་སོང་
སྙམ་དུ་དགའ་བ་སྒོམས། རླུང་ཚུར་རྔུབ་པ་དང་མཉམ་དུ་མ་དེའི་རྒྱུད་ཀྱི་སྡིག་
པ་དང་སྡུག་བསྔལ་ཐམས་ཅད་སྐྲ་གྲིས་སྐྲ་བཞར་བ་བཞིན་དུ་ནག་ལིང་ལིང་
ཆད་ནས་མའི་སྣ་བུག་གཡས་པ་ནས་ཐོན། རླུང་གིས་ཚུར་དྲངས་ཏེ་རང་གི་སྣ་
བུག་གཡོན་པ་ནས་ཞུགས་སྙིང་ནང་དུ་གཅེས་འཛིན་གནས་པའི་ཐོག་ཏུ་བབས་
པས་གཅེས་འཛིན་ཐུལ་གྱིས་བརླག །མ་དེ་སྡུག་བསྔལ་དང་སྡུག་བསྔལ་གྱི་རྒྱུ་
ཐམས་ཅད་དང་བྲལ་སོང་སྙམ་དུ་དགའ་བ་སྒོམས། དེ་ལ་བློ་འབྱོངས་པ་ན་ཕ་
ལ་སོགས་པའི་གཉེན་གཞན་རྣམས་ལ་གཏོང་ལེན་དེ་ལྟར་དུ་སྒོམས། དེ་ནས་
རིམ་གྱིས་རྒྱ་ཇེ་ཆེར་བཏང་སྟེ་ནམ་མཁའི་མཐའ་ཁྱབ་ཀྱི་སེམས་ཅན་ཐམས་
ཅད་ལ་གཏོང་ལེན་དེ་ལྟར་དུ་བསྒོམ་མོ། །དེ་ནས་རང་གི་ལུས་ལོངས་སྤྱོད་
དུས་གསུམ་དགེ་བ་དང་བཅས་པ་ཐམས་ཅད་འོད་དཀར་པོའི་རྣམ་པར་ནམ་
མཁའི་མཐའ་ ཁྱབ་ ཀྱིས་ སེམས་ཅན་ཐམས་ཅད་ལ་དུས་གཅིག་ཏུ་བཏང་།
སེམས་ཅན་ཐམས་ཅད་ཀྱི་སྡིག་སྒྲིབ་དང་སྡུག་བསྔལ་ཐམས་ཅད་དུས་གཅིག་
- 252 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཏུ་ཚུར་བླངས་པས། སེམས་ཅན་ཐམས་ཅད་སྡིག་སྒྲིབ་དང་སྡུག་བསྔལ་ཐམས་
ཅད་ལས་གྲོལ་ཏེ་སངས་རྒྱས་པར་བསམ། དེ་ནས་སྣོད་ཀྱི་འཇིག་རྟེན་རྣམས་
ལ་བཏང་ཞིང་ཉེས་སྐྱོན་ཐམས་ཅད་ཚུར་བླངས་པས་སྣོད་ཐམས་ཅད་དག་ནས་
དག་པའི་ཞིང་ཁམས་བདེ་བ་ཅན་ལྟ་བུ་ཤ་སྟག་ཏུ་གྱུར། ད་ནི་བདག་གིས་
སེམས་ཅན་ཐམས་ཅད་འཁོར་བ་ལས་སྒྲོལ་ཐུབ་པས་རེ་དགའ་སྙམ་དུ་དགའ་
བ་ཆེན་པོ་སྒོམས། འདི་དག་ཀྱང་སྙིང་པོ་བསྡུས་ནས་ཅུང་ཟད་ཅིག་བཀོད་པ་
ཡིན་གྱི། བདག་གཞན་བརྗེ་བའི་བསམ་པ་རླབས་པོ་ཆེའི་སྒོ་ནས་གཏོང་ལེན་
སྒོམ་ཚུལ་ནི་ཤིན་ཏུ་རྒྱ་ཆེ་བའི་གདམས་ངག་སྟེ། འདི་ལ་དམིགས་པའི་གནད་
མང་དུ་ཡོད་ཅིང་། འདིའི་སྒོ་ནས་སངས་རྒྱས་བྱང་སེམས་རྣམས་ལ་མཆོད་པ་
བྱེད་ཚུལ། བླ་མ་དམ་པའི་ཞབས་བརྟན་ཏུ་དམིགས་པ་བྱེད་ཚུལ་སོགས་མན་
ངག་གི་གནད་ཤིན་ཏུ་གལ་ཆེ་བ་མང་དུ་ཡོད་པ་རྣམས་བློ་སྦྱོང་གི་ཁྲིད་ཡིད་ཏུ་
བྲིས་ཟིན་ཏོ། །སྔར་བཤད་པའི་གཏོང་ལེན་སྒོམ་ཚུལ་དེ་ནི་བློ་སྦྱོང་གི་རྩ་ཚིག་
ཏུ། གཏོང་ལེན་གཉིས་པོ་སྤེལ་མར་སྦྱང་
། །ལེན་པའི་གོ་རིམ་རང་ནས་བརྩམ། །
དེ་གཉིས་རླུང་ལ་བསྐྱོན་པར་བྱ། །ཞེས་གསུངས་པའི་དོན་ནོ། །
བློ་སྦྱོང་གི་དོན་ཚན་གསུམ་པ་རྐྱེན་ངན་ལམ་དུ་བསྒྱུར་བ་ནི། བླ་མ་ལྷ་
སྒོམ་བཞིན་པའི་ངང་ནས་འདི་ལྟར་བསམ་སྟེ། སྣོད་ཀྱི་འཇིག་རྟེན་མི་དགེ་
བཅུའི་བདག་འབྲས་ཤིན་ཏུ་བདོ་བས་གང་ཞིང་། བཅུད་ཀྱི་སེམས་ཅན་རྣམས་
བསམ་རྒྱུ་ཉོན་མོངས་ལས་མེད། བྱ་རྒྱུ་ལས་ངན་གསོག་པ་ལས་མེད། དེའི་
དབང་གིས་ནག་ཕྱོགས་ལ་དགའ་བའི་ལྷ་ཀླུ་འབྱུང་པོ་རྣམས་མཐུ་སྟོབས་རྒྱས།
སྤྱིར་ཆོས་བྱེད་ཡོངས་ལ་གནོད་འཚེ་མང་། ཁྱད་པར་དུ་ཐེག་ཆེན་གྱི་ཆོས་སྒོར་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཞུགས་པ་རྣམས་ལ་སྒོ་སྣ་ཚོགས་ནས་རྐྱེན་ངན་རུ་འཛིངས་པའི་སྐབས་འདིར་
བློ་སྦྱོང་གི་ཆོས་འདི་འདྲ་བ་ཞིག་གི་ཉམས་ལེན་མེད་ན་ཆོས་མཐར་ཕྱིན་པ་
ཤིན་ཏུ་དཀའ་ལ། བློ་སྦྱོང་འདིའི་སྒོ་ནས་འགལ་རྐྱེན་རྣམས་མཐུན་རྐྱེན་དུ་
བསྒྱུར། བར་ཆད་ཐམས་ཅད་གྲོགས་སུ་བསྒྱུར། གནོད་བྱེད་ཐམས་ཅད་རང་
ལ་ཆོས་ཀྱི་བསྐུལ་མ་བྱེད་པའི་དགེ་བའི་བཤེས་གཉེན་ལྟ་བུར་བསམས་ནས་
ལམ་དུ་འཁྱེར་ཤེས་པ་ཞིག་བྱུང་ན་རྐྱེན་ངན་ཐམས་ཅད་བྱང་ཆུབ་སྒྲུབ་པའི་
གྲོགས་སུ་འཆར་བར་གསུངས་པས། རྐྱེན་ངན་ལམ་དུ་འཁྱེར་བའི་ཉམས་ལེན་
ཤེས་པ་ཤིན་ཏུ་གལ་ཆེའོ། །དེས་ན་རྐྱེན་ངན་གྲོགས་སུ་བསྒྱུར་བ་འདི་ལ་
བསམ་པས་བསྒྱུར་བ་དང་། སྦྱོར་བས་བསྒྱུར་བ་གཉིས། བསམ་པས་བསྒྱུར་
བ་ལ་བྱང་ཆུབ་ཀྱི་སེམས་ཀྱི་སྒོ་ནས་ལམ་དུ་བསྒྱུར་བ་དང༌། ལྟ་བའི་སྒོ་ནས་
ལམ་དུ་བསྒྱུར་བ་གཉིས་ལས། བྱང་ཆུབ་ཀྱི་སེམས་ཀྱི་སྒོ་ནས་རྐྱེན་ངན་ལམ་
དུ་བསྒྱུར་བ་ནི། རང་ལ་གནོད་པ་དང་ སྡུག་བསྔལ་གང་བྱུང་ཡང་གཞན་སུ་
ལའང་ལེ་ལན་བདའ་ས་མེད་ཀྱི། བདག་འཛིན་འགོང་པོ་འདི་འབའ་ཞིག་གིས་
བྱས་པ་ཡིན། འོན་ཀྱང་མི་འདོད་རྒྱུ་མེད་དེ། འདི་ཐམས་ཅད་ཚེ་རབས་སྔ་མའི་
ལས་ངན་གྱི་འབྲས་བུ་ཁོ་ན་ཡིན་པས་རང་གི་ལས་ངན་ཟད་པའི་ཐབས་སུ་
འདུག་པས། བདག་ངན་སོང་དུ་སྐྱེ་བའི་སྒོ་འགག་ཕྱིར་བླ་མའི་ཐུགས་རྗེ་དང་
བྱིན་རླབས་ཀྱིས་ལས་ངན་གྱི་འབྲས་བུ་འདིར་ཟད་པར་འདུག་པས་གོ་བཅད་
དོ་སྙམ་པ་དང༌། ཡང་འདི་ལྟར་དུ་གནོད་པ་དང་སྡུག་བསྔལ་བྱུང་བའི་སེམས་
ཅན་མཐའ་ཡས་པ་ ཡོད་པས་སེམས་ཅན་དེ་རྣམས་ཀྱི་གནོད་པ་དང་སྡུག་
བསྔལ་དེ་ཐམས་ཅད་ཀྱང་བདག་གི་རྒྱུད་སྟེང་དུ་སྨིན་པར་གྱུར་ཅིག་སྙམ་དུ་
- 254 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གཏོང་ལེན་བསྒོམ་མོ། །ཡང་མི་དང་མི་མ་ཡིན་གྱི་གནོད་བྱེད་རྣམས་ལ་འདི་
དག་བདག་གི་ཚེ་རབས་སྔོན་མའི་དྲིན་ཅན་གྱི་མ་ཤ་སྟག་ཡིན་པ་ལ། བདག་
གིས་ལས་ངན་པས་བསྐུལ་ནས་བདག་ལ་གནོད་པའི་ལས་བྱས་པས་འདི་དག་
དམྱལ་བར་འགྲོ་བ་འདུག །བདག་ནི་འདི་དག་གིས་དགེ་སྦྱོར་གྱི་བསྐུལ་མ་
བྱས་པས་ཡོན་ཏན་གྱི་གྲོགས་སུ་འགྲོ་བར་འདུག་པས། དོན་དུ་ན་འདི་དག་
བདག་ ལ་ གནོད་ བྱེད་ དུ་ མ་ སོང་། བདག་འདི་དག་ ལ་ གནོད་ བྱེད་ དུ་ སོང་
འདུག་པས་བདག་གི་མ་རྒན་འདི་རྣམས་སྙིང་རེ་རྗེ་འདི་དག་གི་སྡིག་སྒྲིབ་
ཐམས་ཅད་བདག་ལ་སྨིན་པ་དང་། བདག་གིས་བདེ་དགེ་འདི་དག་ལ་སྨིན་
པར་གྱུར་ཅིག་སྙམ་དུ་གཏོང་ལེན་སྒོམས། ཡང་གནོད་བྱེད་མི་མ་ཡིན་རྣམས་
ལ་ནི་རང་གི་ལུས་ལིངས་ཀྱིས་བློས་བཏང་ལ། སྤྱིར་སེམས་ཅན་ཐམས་ཅད་
དང་། སྒོས་ཆོས་མཛད་ཡོངས་དང་། ཡང་སྒོས་དཔལ་ལྡན་བླ་མ་དམ་པའི་སྐུ་
གླུད་དུ་ངའི་ཤ་ཁྲག་རྡོས་བཅས་ཀྱིས་ལུས་འདི་ཁྱེད་ཅག་མི་མ་ཡིན་རྣམས་ལ་
སྟེར་བ་ཡིན་པས། ཤ་ལ་དགའ་བ་ཤ་ཟོ། ཁྲག་ལ་དགའ་བ་ ཁྲག་འཐུངས།
རུས་པ་ལ་དགའ་བ་ རུས་པ་མུར། ཅི་འདོད་པ་ཁྱེར་ཞིག །ཅེས་བརྗོད་ཅིང་
ལྟོས་མེད་དུ་བློས་བཏང་ལ་ཁྱེད་ཅག་མི་མ་ཡིན་རྣམས་ཀྱིས་བདག་བྱང་ཆུབ་ཀྱི་
སེམས་ སྒོམ་ པའི་ གྲོགས་ བྱས་ པས་ བཀའ་ དྲིན་ རེ་ཆེ། ད་དུང༌ སེམས་ ཅན་
ཐམས་ཅད་ཀྱི་གནོད་པ་དང་སྡུག་བསྔལ་ཐམས་ཅད་ཀྱང་ངའི་གཅེས་འཛིན་
འདིའི་ཐོག་ཏུ་སྨིན་པར་མཛོད་ཅིག་ཅེས་ཞེ་ཐག་པ་ནས་བརྗོད། གཞན་ཡང་
སྡུག་བསྔལ་བྱུང་བ་ལ་སྐྱོན་དུ་མི་བལྟ་བར་ཡོན་ཏན་དུ་བལྟ་ཚུལ་སྤྱོད་འཇུག་
ལས། གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འཁོར་ བ་ པ་ ལ་ སྙིང་ རྗེ་ སྐྱེ། །སྡིག་ ལ་ འཛེམས་ ཤིང་ དགེ་ ལ་ དགའ། །ཞེས་
སོགས་ མང་ དུ་ གསུངས་ པ་ རྣམས་ ལ་ བསམས་ ནས་ རྐྱེན་ ངན་ བྱང་ ཆུབ་
ཀྱི་གྲོགས་སུ་བསྒྱུར་ཅི་ཐུབ་བྱའོ། །ལྟ་བའི་སྒོ་ནས་ལམ་དུ་བསྒྱུར་བ་ནི། རྗེ་
བཙུན་བློ་བཟང་ཆོས་ཀྱི་རྒྱལ་མཚན་ཉིད་ཀྱི་ཞལ་ནས། སྔོན་ཐོག་མ་མེད་ནས་
ད་ལྟའི་བར། །གདོན་རང་གི་སྙིང་ལ་གནས་བཅས་ནས། །ཡུལ་བདག་མེད་
གཅིག་ལ་བདག་ཏུ་བཟུང་། །འཕྲལ་ཕན་པའི་ཟོལ་གྱིས་བསླུས་བྱས་ཏེ། །ང་
དམྱལ་བར་བསྲེགས་པའང་བགྲང་ལས་འདས། །དུས་དེ་རིང་བླ་མའི་བཀའ་
དྲིན་ གྱིས། །དགྲ་ བདག་ འཛིན་ འགོང་ པོའི་ མཚང་ རིག་ པས། །སེམས་ སྤྲོས་
བྲལ་གཉུག་མའི་ངོ་བོ་མཐོང་། །བུ་ རང་བྱུང་རིག་པའི་གཞོན་ནུ་དང༌། །ཡུལ་
འོད་གསལ་ཆོས་ དབྱིངས་ མཛེས་མ་མཇལ། །དབྱིངས་ རིག་ པ་དབྱེར་མེད་
ཐབས་ཤེས་ འབྲེལ། །འདི་ འདུ་ འབྲལ་ མེད་ པའི་ གྲོགས་ སུ་ བཟང་། །ཞེས་
དང༌། ཡང་རྟེན་ ནས་ འབྱུང་བའི་ཆོས་རྣམས་ཀུན། །སྣང་ ཙམ་ གྱིས་སྒྱུ་མའི་
རོལ་པར་མཐོང་། །དེ་མཐོང་བས་ཨ་འཐས་འཆིང་བ་གཞིག །ཅེས་གསུངས་
པ་ལྟར། བདེ་སྡུག་དང་བཟང་ངན་ལ་སོགས་པའི་སྣང་བ་གང་ཤར་ཐམས་ཅད་
སྣང་ཡང་བདེན་པར་མེད་པ་སྒྱུ་མ་ལྟ་བུར་བལྟས་ཏེ་སྣང་བ་ཐམས་ཅད་རྟེན་
འབྲེལ་དུ་འཆར་ཅི་ཐུབ་བྱའོ། །མདོར་ན། སྲོག་འཚོ་འཆི་འབྱོར་རྒུད་བདེ་སྡུག་
དང་། །ཡང་བསྟོད་སྨད་སྙན་དང་མི་སྙན་སོགས། །གང་བྱུང་ཡང་བླ་མའི་བྱིན་
རླབས་ ཡིན། །ཨ་ལ་ལ་ཅི་ བྱས་ གློ་བ་དགའ། ཞེས་ གསུངས་ པ་ ལྟར། རྐྱེན་
བཟང་ངན་ཅི་བྱུང་ཡང་དགེ་སྦྱོར་གྱི་བསྐུལ་མ་དང་ཆོས་སྒྲུབ་པའི་གྲོགས་སུ་
འཁྱེར་ཤེས་པར་བྱས་ནས། རྐྱེན་བཟང་ངན་གང་གིས་ཀྱང་བརྗི་མི་ནུས་པར་
- 256 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཐེག་པ་ཆེན་པོའི་ལམ་མྱུར་དུ་བགྲོད་པར་བྱའོ། །སྦྱོར་བའི་སྒོ་ནས་ལམ་དུ་
བསྒྱུར་ ཚུལ་ ནི། སྦྱོར་ བ་ བཞི་ དང༌ ལྡན་ པའི་ ཐབས་ མཁས་ ཀྱིས། །ཞེས་
གསུངས་པ་ལྟར་སྦྱོར་བ་བཞི་སྟེ། ཚོགས་གསོག་པ། སྡིག་པ་སྦྱོང་བ། གདོན་
བགེགས་ ལ་ གཏོར་ མ་ སྟེར་བ། ཆོས་ སྐྱོང་ ལ་ འཕྲིན་ལས་ འཆོལ་བའོ། །དེ་
བཞིའི་སྒོ་ནས་རྐྱེན་ངན་ལམ་དུ་འཁྱེར་ཚུལ་ནི། ནད་གདོན་ལ་སོགས་པའི་
རྐྱེན་ངན་བྱུང་བ་ན། སྡུག་བསྔལ་མི་འདོད་ཅིང་བདེ་བ་འདོད་ན་བདེ་བའི་རྒྱུ་
ཚོགས་སོག་ཅིག །ཅེས་བླ་མས་བརྡ་མཛད་པར་འདུག་སྙམ་དུ་བསམས་ལ།
བླ་མ་ལྷ་ཚོགས་ལ་མཆོད་པ་དང་མཎྜལ་ཕུལ་ལ། བདག་ན་བ་ལེགས་ན་ན་
བར་བྱིན་གྱིས་བརླབ་ཏུ་གསོལ། གསོས་པ་ལེགས་ན་གསོས་པར་བྱིན་གྱིས་
རླབས་ཏུ་གསོལ། ཤི་བ་ལེགས་ན་འཆི་བར་བྱིན་གྱིས་བརླབ་ཏུ་གསོལ། ཞེས་
རེ་དོགས་འགོག་པའི་གསོལ་འདེབས་བྱའོ། །སྡིག་པ་སྦྱང་བའི་སྒོ་ནས་ལམ་དུ་
བསྒྱུར་བ་ནི། ཁྱོད་སྡུག་བསྔལ་མི་འདོད་ན་དེའི་རྒྱུ་སྡིག་པ་སྤོངས་ཤིག་པའི་
བརྡ་མཛད་པར་འདུག་སྙམ་དུ་བསམས་ལ་སྟོབས་བཞིའི་བཤགས་བསྡོམ་ལ་
འབད་དོ། །གདོན་བགེགས་ལ་གཏོར་མ་བྱིན་པའི་སྒོ་ནས་ལམ་དུ་བསྒྱུར་བ་
ནི། གནོད་བྱེད་གདོན་བགེགས་རྣམས་ལ་གཏོར་མ་བྱིན་ལ། བདག་ཚེ་འདིའི་
གཤོམ་ར་ལ་གཡེངས་ནས་ཆོས་མ་དྲན་པ་ལ་ཁྱེད་ཅག་གི་དགེ་སྦྱོར་གྱི་བསྐུལ་
མ་བྱས་པས་བཀའ་དྲིན་རེ་ཆེ། ད་དུང་སེམས་ཅན་ཐམས་ཅད་ཀྱི་མི་འདོད་
པའི་རྐྱེན་ཐམས་ཅད་ཀྱང་ངའི་གཅེས་འཛིན་གྱི་ཐོག་ཏུ་སྨིན་པ་དང་། བྱང་ཆུབ་
མ་ཐོབ་ཀྱི་བར་དུ་དགེ་སྦྱོར་གྱི་བསྐུལ་མ་མཛོད་ཅིག་བྱས་ལ་གཏོར་མ་སྟེར་རོ། །
ཆོས་སྐྱོང་ལ་འཕྲིན་ལས་འཆོལ་བ་ནི། མཆོད་གཏོར་ཕུལ་ལ་སྔར་བླ་མ་ལྷ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཚོགས་ལ་གསོལ་བ་འདེབས་པ་ལྟར་རེ་དོགས་འགོག་པའི་གསོལ་འདེབས་ཀྱི་
སྒོ་ནས་འཕྲིན་ལས་འཆོལ་ལོ། །དེ་ལྟར་བསམ་པ་དང་སྦྱོར་བ་གཉིས་ཀྱི་སྒོ་
ནས་རྐྱེན་ངན་ལམ་དུ་སྒྱུར་ཚུལ་དེ་དག་ལ་མ་གོམས་པ་དང་། སྙིང་སྟོབས་ཆུང་
བས་དེ་ཙམ་མི་ནུས་ན་རྐྱེན་བཟང་ངན་ཐམས་ཅད་ལས་ཀྱི་འབྲས་བུར་ཤེས་
པར་ བྱས་ནས་བསག་སྦྱང་ལ་འབད་ཅིང་། ཆོས་བསྒྲུབ་པ་ལ་བར་ཆད་མི་
འབྱུང་བའི་གསོལ་འདེབས་སོགས་བྱའོ། །རྐྱེན་ངན་ལམ་དུ་བསྒྱུར་བའི་མན་
ངག་འདི་ལ་ནི་གངས་རིའི་ཁྲོད་འདིར་སྔོན་བྱོན་པའི་དམ་པ་མང་པོས་རོ་
སྙོམས་ ཀྱི་གདམས་པ་དང་། ཆོས་བརྒྱད་མགོ་སྙོམས་ ཀྱི་གདམས་པ་དང༌།
སྐྱིད་སྡུག་ལམ་འཁྱེར་དང༌། ཐུག་ཕྲད་ལམ་འཁྱེར་ཞེས་པ་སོགས་ཟབ་ཁྱད་
ཅན་གྱི་བསྔགས་པ་མང་དུ་མཛད་པ་རྣམས་ལྷག་དང་བཅས་པ་འདུ་བ་ཡིན་
པས། རྗེ་རྒྱལ་བ་གཉིས་པའི་སྙན་བརྒྱུད་འདི་ལ་སྙིང་ནས་སྒྲུབ་པ་བྱ་འདོད་པ་
རྣམས་ཀྱིས་མན་ངག་འདི་ལ་ཡིད་ཆེས་གཏིང་ཚུགས་པར་བྱའོ། ། །
བློ་སྦྱོང་གི་དོན་ཚན་བཞི་པ་ཚེ་གཅིག་གི་ཉམས་ལེན་དྲིལ་ནས་བསྟན་
པ་ནི། མདོར་ན་བཟང་ངན་སྣང་བ་ཅི་ཤར་ཡང་། །ཆོས་ཀུན་སྙིང་པོ་སྟོབས་
ལྔའི་ ཉམས་ ལེན་ གྱིས། །ཞེས་ གསུངས་ཏེ། འདི་ ལ་ ཚེ་ གང་ གི་ ཉམས་ལེན་
དང༌། འཆི་ཁའི་ཉམས་ལེན་གཉིས་ཡོད་པས། འཆི་ཁའི་ཉམས་ལེན་ནི་འོག་
ཏུ་འབྱུང་ཞིང་། ཚེ་གང་གི་ཉམས་ལེན་ སྟོབས་ལྔར་དྲིལ་བ་ནི། འཕེན་ པའི་
སྟོབས། གོམས་པའི་སྟོབས། དཀར་པོ་ས་བོན་ གྱི་ སྟོབས། སུན་འབྱིན་ པའི་
སྟོབས། སྨོན་ལམ་གྱི་སྟོབས་རྣམས་སོ། །
དང་པོ་འཕེན་པའི་སྟོབས་ནི། དེང་ནས་བྱང་ཆུབ་བར་དང༌། ཁྱད་པར་
- 258 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མ་ཤི་བར་དང་། ལྷག་པར་དེ་རིང་ཉིན་ཞག་ཕྲུགས་འདི་ལ་དགྲ་བོ་བདག་
འཛིན་འགོང་པོའི་དབང་དུ་སྐད་ཅིག་ཀྱང་མི་གཏང་བར། བྱང་ཆུབ་ཀྱི་སེམས་
རིན་པོ་ཆེ་རྣམ་གཉིས་སྒོམ་པ་ལ་ཆིག་སྒྲིལ་དུ་བྱའོ་སྙམ་པའི་འཕེན་པ་ཡང་
ཡང་གཏོང་བའོ། །གོམས་པའི་སྟོབས་ནི། དཔལ་ཨ་ཏི་ཤ་དང་རྒྱལ་བ་ཙོང་ཁ་
པ་ཆེན་པོའི་མན་ངག་ལམ་གྱི་རིམ་པའི་ལུས་ཡོངས་སུ་རྫོགས་པ་འདི་ལ་ཡིད་
ཆེས་རྙེད་པར་བྱས་ནས་དུས་ཀུན་ཏུ་ བློ་སྦྱོང་ཞིང་གོམས་པར་བྱེད་པའོ། །
དཀར་པོ་ས་བོན་གྱི་སྟོབས་ནི། བྱང་ཆུབ་ཀྱི་སེམས་རིན་པོ་ཆེ་འདི་མ་སྐྱེས་པ་
བསྐྱེད། སྐྱེས་ཟིན་གོང་འཕེལ་དུ་བྱ་ཕྱིར་ཚོགས་གསོག་སྒྲིབ་སྦྱོང་ལ་འབད་
པའོ། །སུན་འབྱིན་པའི་སྟོབས་ནི། བྱང་ཆུབ་ཀྱི་སེམས་རིན་པོ་ཆེའི་མི་མཐུན་
ཕྱོགས་ བདག་ གཅེས་ འཛིན་ ལ་ འབུར་ འཇོམས་ བྱེད་ པའོ། །སྨོན་ ལམ་ གྱི་
སྟོབས་ནི། དགེ་སྦྱོར་གང་བྱེད་བྱང་ཆུབ་ཀྱི་སེམས་རིན་པོ་ཆེ་འཕེལ་བའི་རྒྱུར་
བསྔོ་ཞིང་སྨོན་ལམ་འདེབས་པའོ། ། སྟོབས་ལྔ་པོ་འདི་ནི་ཚེ་གང་གི་ཉམས་
ལེན་ཧྲི་གཅིག་ཏུ་དྲིལ་བའི་གདམས་པ་ཡིན་གསུང་སྟེ། དེང་ནས་བྱང་ཆུབ་བར་
དུ་འདི་ལྟ་བུའི་ལམ་གྱི་ལུས་ཡོངས་སུ་རྫོགས་པའི་གདམས་པ་ལས་ལྷག་པ་
གཞན་དུ་འཚོལ་ས་མེད་པས་ཉམས་ལེན་ལ་བློ་རྩ་ཆིག་སྒྲིལ་དུ་བྱེད་དགོས་
པའི་དོན་ནོ། ། །
བློ་སྦྱོང་གི་དོན་ཚན་ལྔ་པ་བློ་འབྱོངས་པའི་ཚད་ནི། བྱང་ཆུབ་སེམས་
གཉིས་འཕེལ་བའི་ལམ་བསྒྱུར་ཏེ། །ཡིད་བདེ་འབའ་ཞིག་བསྒོམ་པར་བྱིན་
གྱིས་རློབས། །ཞེས་པས་བསྟན་ཏེ། འདི་ནི་བློ་སྦྱོང་རྩ་ཚིག་ལས། ཆོས་ཀུན་
དགོངས་པ་གཅིག་ཏུ་འདུ། །དཔང་པོ་གཉིས་ཀྱི་གཙོ་བོ་གཟུང་། །ཡིད་བདེ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འབའ་ ཞིག་ རྒྱུན་ དུ་ བསྟེན། །ཡེངས་ ཀྱང་ ཐུབ་ ན་ འབྱོངས་ པ་ ཡིན། །ཞེས་
གསུངས་པའི་དོན་ཏེ། མདོར་བསྡུ་ན་ཐེག་པ་ཆེན་པོའི་བློ་སྦྱོང་ཚུལ་བཞིན་དུ་
ཉམས་ སུ་ བླངས་ པས་རྐྱེན་བཟང་ངན་གང་གིས་ཀྱང་བསྒྱུར་མི་ཐུབ་ཅིང་།
གནས་སྐབས་ཐམས་ཅད་དུ་བྱང་ཆུབ་ཀྱི་སེམས་སྒོམ་པ་ལས་མི་ཉམས་པའོ། །
དེ་ཡང་རྗེ་ཐམས་ཅད་མཁྱེན་པའི་རྣམ་ཐར་ལས་འབྱུང་བ་ལྟ་བུ་སྟེ། དེ་ཡང་ཁོ་
བོ་ལ་གཞན་གྱི་བསྟན་བཟང་པོ་བཤམས་པ་དང༌། གུས་པས་བསྙེན་བཀུར་
སོགས་ཇི་ཙམ་བྱས་པ་ཙམ་གྱིས་ཆེད་དུ་བསམ་མི་དགོས་པར་དུས་དེའི་སྐབས་
རང་དུ། འདི་ཐམས་ཅད་མི་རྟག་ཅིང་ཡིད་བརྟན་དུ་མི་རུང་བ། སྒྱུ་མའི་བསླུ་
བྲིད་དང་འདྲ་བ་ཡིན་སྙམ་པའི་སྐྱོ་བ་ཤུགས་དྲག་པོ་སྣང་བ་བུན་ལོང་དུ་ཐོངས་
པ་ཡིད་གཏིང་ནས་འགྱུར་བ་རྒྱུན་རིང་པོ་རེ་སྐྱེ་བ་ཞིག་དང་པོ་ཉིད་ནས་རང་
ཆས་སུ་ཡོད་པ་ཡིན། ཞེས་གསུངས་པ་ལྟར། བདེ་སྡུག་དང་བཟང་ངན་སོགས་
སྣང་བ་གང་ཤར་ཡང་འབད་རྩོལ་ལ་མི་ལྟོས་པར་རང་ཤུགས་ཀྱིས་བློ་སྦྱོང་གི་
གྲོགས་སུ་འགྲོ་བ་ཞིག་དགོས་གསུངས། འཕྲལ་ལ་གང་ཐུག་སྒོམ་ལ་སྦྱོར་བ་
དང༌། །ཞེས་གསུངས་པ་ནི། བློ་སྦྱོང་རྩ་ཚིག་ལས། ཡུལ་གསུམ་དུག་གསུམ་
དགེ་རྩ་གསུམ། །སྤྱོད་ལམ་ཀུན་ཏུ་ཚིག་གིས་སྦྱང་། །འཕྲལ་ལ་གང་ཐུག་སྒོམ་
ལ་སྦྱར། །ཞེས་གསུངས་པའི་གདམས་ངག་དེ་འདིར་འགོད་པར་མཛད་པ་ཡིན་
ལ། དེ་ཉམས་ལེན་བྱེད་ཚུལ་ནི། སྦྱོར་བ་བཞིའི་སྒོ་ནས་རྐྱེན་ངན་ལམ་དུ་སྒྱུར་
ཚུལ་དེ་ལའང་དོན་གྱིས་ཚང་ཡང་། བློ་སྦྱོང་དང་གདམས་ངག་འདི་གཉིས་ཀའི་
དགོངས་པ་ལྟར། ཉམས་ལེན་བྱེད་ཚུལ་ནི་ནང་དུ་འདོད་ཆགས་ལ་སོགས་པ་
ཉོན་མོངས་པ་དང་། ཕྱི་ནས་མི་དང་མི་མིན་གྱི་གནོད་པ་སོགས་ཕྱི་ནང་གི་རྐྱེན་
- 260 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
བཟང་ངན་གློ་བུར་བ་ཅི་འདྲ་ཞིག་བྱུང་ཡང་། དེའི་དབང་དུ་སྐད་ཅིག་ཀྱང་མི་
གཏང་བར་སྤྱིར་དགེ་སྦྱོར་གྱི་གྲོགས་སུ་འཁྱེར་ཅི་ཐུབ་དང་། ལྷག་པར་བདག་
པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་འཕེལ་བའི་ཐབས་དང་
གྲོགས་སུ་སྒྱུར་བར་བྱེད་པའོ། །དེ་ཡང་ཡུལ་ཡིད་དུ་འོང་བ་དང་གློ་བུར་དུ་ཕྲད་
པའི་རྐྱེན་གྱིས་ནང་དུ་འདོད་ཆགས་སྐྱེས་ན། དེ་མ་ཐག་ངོས་ཟིན་པར་བྱས་ལ།
འཇིག་རྟེན་གྱི་ཁམས་ན་འདོད་ཆགས་ཀྱི་དབང་དུ་སོང་བ་དང༌། དེའི་དབང་
གིས་སྡུག་བསྔལ་མྱོང་བའི་མ་རྒན་སེམས་ཅན་ཇི་སྙེད་ཅིག་ཡོད་པ་དེ་དག་
ཐམས་ཅད་ཀྱི་འདོད་ཆགས་དང༌། དེས་བསྐྱེད་པའི་སྡུག་བསྔལ་ཐམས་ཅད་
བདག་གི་རྒྱུད་སྟེང་དུ་སྨིན་པར་གྱུར་ཅིག །བདག་གི་བདེ་དགེ་ཐམས་ཅད་མ་
རྒན་སེམས་ཅན་རྣམས་ལ་བཏང་བར་བྱའོ་སྙམ་དུ་གཏོང་ལེན་བསྒོམ། ཡང་གློ་
བུར་དུ་གཞན་གྱིས་རང་ལ་ཚིག་ངན་སྨྲ་བ་སོགས་ཡུལ་ཡིད་དུ་མི་འོང་བ་དང་
ཕྲད་པ་ལས་ཞེ་སྡང་སྐྱེས་པའམ་སྐྱེ་བར་དོགས་པ་བྱུང་ན། རྐྱེན་དེའི་དབང་དུ་
སྐད་ཅིག་ཀྱང་མི་གཏང་བར་མཁའ་ཁྱབ་ཀྱི་མ་རྒན་སེམས་ཅན་རྣམས་ཀྱི་ཞེ་
སྡང་དང་སྡུག་བསྔལ་ཐམས་ཅད་རང་གི་རྒྱུད་སྟེང་དུ་ལེན། རང་གི་བདེ་དགེ་
ཐམས་ཅད་མ་རྒན་སེམས་ཅན་རྣམས་ལ་གཏོང་བའི་གཏོང་ལེན་སྒོམས། ཡང་
ཡུལ་བཏང་སྙོམས་པ་ལ་དམིགས་ནས་གནས་ལུགས་མི་གསལ་བའི་གཏི་མུག་
གི་དབང་དུ་སོང་ན། ནམ་མཁའི་མཐའ་ཁྱབ་ཀྱི་སེམས་ཅན་ཐམས་ཅད་ཀྱི་
གཏི་མུག་དང་དེས་བསྐྱེད་པའི་སྡུག་བསྔལ་ཐམས་ཅད་ཚུར་བླང་། རང་གི་བདེ་
དགེ་ཐམས་ཅད་ཕར་གཏོང་། དེ་བཞིན་དུ་རྐྱེན་གློ་བུར་བ་གང་དང་གང་བྱུང་
ཡང་ཐམས་ཅད་བྱང་ཆུབ་ཀྱི་སེམས་འཕེལ་བའི་གྲོགས་སུ་བསྒྱུར། རྐྱེན་གློ་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བུར་བ་ལམ་དུ་སྒྱུར་ཚུལ་བརྒྱད་སྟོང་པ་ལས་འབྱུང་བ་ལྟར། ནད་དང་གདོན་
དང་མུ་གེ་དང་གཡང་ས་དང་གཅན་གཟན་གྱི་གནོད་པ་སོགས་རྐྱེན་ངན་གློ་
བུར་བ་གང་བྱུང་ཡང་། དེ་ལ་སྐྲག་པར་མི་བྱ། དངངས་པར་མི་བྱ་བར་དང་དུ་
བླངས་ཏེ། འཇིག་རྟེན་གྱི་ཁམས་ན་འདི་ལྟ་བུའི་རྐྱེན་གློ་བུར་བས་གནོད་པ་
དཔག་ཏུ་མེད་པ་ཡོད་པས། དེ་ཐམས་ཅད་ཀྱི་གནོད་པ་དང་སྡུག་བསྔལ་རྣམས་
ཀྱང་བདག་གི་འདིས་གོ་ཆོད་པར་གྱུར་ཅིག །བདག་ནི་རྒྱལ་སྲས་ཀྱི་སྤྱོད་པ་ལ་
སློབ་པར་འདོད་པས་ལུས་འདི་གཅན་གཟན་གྱིས་ད་ལྟ་ཟོས་ཀྱང་། དེ་ལ་
དགའ་བཞིན་དུ་སྦྱིན་པར་བྱའོ་སྙམ་པ་དང༌། བདག་སངས་རྒྱས་པའི་སངས་
རྒྱས་ཀྱི་ཞིང་དེར་གཅན་གཟན་དང་མུ་གེ་དང་གཡང་ས་ལ་སོགས་པ་སྐྱོན་འདི་
དག་རྣམ་པ་ཀུན་ནས་མི་འབྱུང་ཞིང་། སྣོད་བཅུད་ཕུན་སུམ་ཚོགས་པའི་ཡོན་
ཏན་དང་ལྡན་པ་ཞིག་ངེས་པར་བསྒྲུབ་པར་བྱའོ་སྙམ་དུ་བསམ་པའི་གོ་ཆ་གྱོན་
ཞིང་སྨོན་ལམ་གདབ་བོ། །འདི་དག་ནི་མདོ་ལས་གསུངས་པའི་དོན་བསྡུས་པ་
ཡིན་གྱི། ཞིབ་པར་ནི་མདོ་ཉིད་ལས་ཤེས་པར་བྱའོ། །ཡང་འགྲོ་འཆག་ཉལ་
འདུག་གི་སྤྱོད་པ་ཐམས་ཅད་ཀྱང་ཐ་མལ་པར་མི་གཏང་བར་ཐབས་མཁས་ཀྱི་
མན་ངག་ལ་བརྟེན་ནས་བྱང་ཆུབ་ཀྱི་སེམས་འཕེལ་བའི་ཐབས་སུ་བསྒྱུར་ཅི་
ཐུབ་བྱ། སྤྱོད་ལམ་གྱི་མན་ངག་རྒྱས་པར་སྤྱོད་ཡུལ་ཡོངས་སུ་དག་པའི་མདོ་
ལས་བྱུང་ཞིང་། མདོ་སྡེ་དཀོན་མཆོག་སྤྲིན་ལས་ཀྱང་འདི་ལྟར་གསུངས་ཏེ། དེ་
བཞིན་གཤེགས་པའི་མཆོད་རྟེན་ནམ། དེ་བཞིན་གཤེགས་པའི་སྐུ་གཟུགས་ལ་
མེ་ ཏོག་ གམ། བདུག་ པའམ་ སྤོས་ གསོལ་ ན། སེམས་ ཅན་ ཐམས་ ཅད་ ཀྱི་
- 262 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཚུལ་ཁྲིམས་ཀྱི་དྲི་ཐོབ་པར་ཡོངས་སུ་བསྔོའོ། །དེ་ཕྱག་བདར་དང་ཞལ་ཞལ་
བྱེད་ན། སེམས་ཅན་ཐམས་ཅད་ཀྱི་སྤྱོད་ལམ་མི་སྡུག་པ་མེད་པར་འགྱུར་བ་
དང་། སྤྱོད་ལམ་མཛེས་པར་ཡོངས་སུ་བསྔོའོ། །དེ་མེ་ཏོག་གི་གདུགས་གསོལ་
ན། སེམས་ཅན་ཐམས་ཅད་ཀྱི་ཉོན་མོངས་པ་དང་ཉེ་བའི་ཉོན་མོངས་པའི་
གདུང་མེད་པར་བྱ་བའི་ཕྱིར་ཡོངས་སུ་བསྔོའོ། །དེ་གཙུག་ལག་ཁང་གི་ནང་དུ་
འགྲོ་ན། འདི་ལྟར་སེམས་ཅན་ཐམས་ཅད་མྱ་ངན་ལས་འདས་པའི་གྲོང་ཁྱེར་དུ་
གཟུང་ངོ་སྙམ་དུ་སེམས་བསྐྱེད་དོ། །དེ་ཕྱིར་འབྱུང་ན་འདི་ལྟར་སེམས་ཅན་
ཐམས་ཅད་འཁོར་བའི་བཙོན་ར་ནས་གདོན་ཏོ་སྙམ་དུ་སེམས་བསྐྱེད་དོ། །དེ་
གནས་ཁང་གི་སྒོ་འབྱེད་ན། འདི་ལྟར་འཇིག་རྟེན་ལས་འདས་པའི་ཡེ་ཤེས་ཀྱི་
བདེ་འགྲོ་ཐམས་ཅད་ཀྱི་སྒོ་དབྱེའོ་སྙམ་དུ་སེམས་བསྐྱེད་དོ། །དེ་སྒོ་གཅོད་ན་
འདི་ལྟར་ངན་འགྲོ་ཐམས་ཅད་ཀྱི་སྒོ་རྣམས་བཅད་དོ་སྙམ་དུ་སེམས་བསྐྱེད་དོ། །
དེ་འདུག་ན་འདི་ལྟར་སེམས་ཅན་ཐམས་ཅད་བྱང་ཆུབ་ཀྱི་སྙིང་པོ་ལ་དགོད་དོ་
སྙམ་དུ་སེམས་བསྐྱེད་དོ། །དེ་གློ་གཡས་ པས་ཉལ་ན་འདི་ལྟར་སེམས་ཅན་
ཐམས་ཅད་སངས་རྒྱས་ཀྱི་མྱ་ངན་ལས་འདའ་བས་ཡོངས་སུ་མྱ་ངན་ལས་
བཟླའོ་ སྙམ་དུ་སེམས་བསྐྱེད་དོ། །དེ་དེ་ནས་ལྡང་ན་འདི་ལྟར་སེམས་ཅན་
ཐམས་ཅད་ཉོན་མོངས་པ་ཀུན་ནས་ལྡང་བ་རྣམས་ལས་བསླང་ངོ་སྙམ་དུ་
སེམས་བསྐྱེད་དོ། །དེ་ལུས་ཀྱི་ཆེད་ལ་འགྲོ་ན་འདི་ལྟར་སེམས་ཅན་ཐམས་ཅད་
སྐྱེས་བུ་ཆེན་པོའི་འགྲོས་སུ་འགྲོ་བར་གྱུར་ཅིག་སྙམ་དུ་སེམས་བསྐྱེད་དོ། །དེ་
དེར་འདུག་ན་འདི་ལྟར་སེམས་ཅན་ཐམས་ཅད་ཀྱི་འདོད་ཆགས་དང་། ཞེ་སྡང་
དང་། གཏི་མུག་གི་ཟུག་རྔུ་དབྱུང་ངོ་སྙམ་དུ་སེམས་བསྐྱེད་དོ། །དེ་བཀྲུ་ཤལ་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བྱེད་ན་ འདི་ ལྟར་ སེམས་ཅན་ཐམས་ཅད་ཀྱི་ཉོན་མོངས་ པའི་ དྲི་མའི་སྐྱོན་
རྣམས་བཀྲུའོ་སྙམ་དུ་སེམས་བསྐྱེད་དོ། །དེ་ལག་པ་སྙལ་ན་འདི་ལྟར་སེམས་
ཅན་ཐམས་ཅད་ཀྱི་ཉོན་མོངས་པའི་དྲི་ང་བ་རྣམས་བསལ་ལོ་སྙམ་དུ་སེམས་
བསྐྱེད་དོ། །དེ་རྐང་པ་འཁྲུ་ན་འདི་ལྟར་སེམས་ཅན་ཐམས་ཅད་ཀྱི་ཉོན་མོངས་
པའི་རྡུལ་རྣམ་པ་སྣ་ཚོགས་བསལ་ལོ་སྙམ་དུ་སེམས་བསྐྱེད་དོ། །དེ་སོ་ཤིང་ཟ་
ན་འདི་ལྟར་སེམས་ཅན་ཐམས་ཅད་ཀྱི་དྲི་མ་རྣམ་པ་སྣ་ཚོགས་བསལ་ལོ་སྙམ་
དུ་སེམས་བསྐྱེད་དོ། །དེ་ལ་ལུས་ཀྱི་གཡོ་བ་ཐམས་ཅད་སེམས་ཅན་ཐམས་
ཅད་ལ་ཕན་པ་དང་བདེ་བར་ཡོངས་སུ་བསྔོའོ། །དེ་དེ་བཞིན་གཤེགས་པའི་
མཆོད་རྟེན་ལ་ཕྱག་འཚལ་ན་འདི་ལྟར་སེམས་ཅན་ཐམས་ཅད་ལྷ་དང་བཅས་
པའི་འཇིག་རྟེན་གྱིས་ཕྱག་བྱ་བར་ཤོག་ཅིག་སྙམ་དུ་སེམས་བསྐྱེད་དེ། རིགས་
ཀྱི་བུ་དེ་ལྟར་ན་བྱང་ཆུབ་སེམས་དཔའ་ཡོངས་སུ་བསྔོ་བའི་ཐབས་མཁས་པ་
ཡིན་ནོ། །ཞེས་སོགས་རྒྱ་ཆེར་འབྱུང་སྟེ་ཞིབ་པར་ མདོ་ ཉིད་ལས་ཤེས་པར་
བྱའོ། །
བློ་སྦྱོང་གི་དོན་ཚན་དྲུག་པ་བློ་སྦྱོང་གི་དམ་ཚིག་ལ་བཅོ་བརྒྱད་ཡོད་དེ།
བློ་སྦྱོང་ཁས་བླངས་དང་མ་འགལ་བ། ཐོ་ཅོར་མ་ཤོར་བ། ཕྱོགས་རེར་མ་ལྷུང་
བ། བསམ་ པས་གཞན་གཅེས་པར་འཛིན་ཅིང་ལུས་ངག་གི་སྤྱོད་པ་གྲོགས་
ཆོས་མཐུན་རྣམས་དང་ མཐུན་ པར་ བྱ་བ། གཞན་ལ་སྐྱོན་བརྗོད་མི་བྱ་བ།
གཞན་གྱི་སྐྱོན་མཐོང་ཡང་དེ་ལ་མི་རྟོག་པ། ཉོན་མོངས་གང་ཆེའི་གཉེན་པོ་
གཙོ་བོར་བསྟེན་པ། བློ་སྦྱོང་བྱས་པས་རྙེད་བཀུར་སྙན་གྲགས་འོང་དུ་རེ་བ་
སོགས་རང་དོན་དུ་རེ་བ་ཐམས་ཅད་སྤོང་བ། དགེ་སྦྱོར་ལ་མཚན་འཛིན་དང་
- 264 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གཅེས་འཛིན་གྱི་དུག་མ་འདྲེས་པར་བྱ་བ། གནོད་བྱེད་ལ་ཁོན་འཛིན་མི་བྱ་བ།
གཤེ་བ་ལ་ལན་དུ་གཤེ་བ་སོགས་མི་བྱ་བ། གནོད་ལན་མི་བྱ་བ། གཞན་གྱི་
ལུས་སེམས་ལ་གནོད་པའི་ལས་མི་བྱ་བ། རང་གི་སྐྱོན་དང་ཁག་ངན་གཞན་ལ་
མི་འགེལ་བ། སྤྱིའི་ལོངས་སྤྱོད་རང་སྒོས་ཀྱི་དབང་བྱར་བྱེད་པའི་བསམ་སྦྱོར་
སྤོང་བ། བློ་སྦྱོང་འདྲེ་གདོན་ལ་ཕན་དུ་རེ་བ་ཙམ་དུ་མི་བྱ་བ། བློ་སྦྱོང་གི་སྒོ་
ནས་ང་རྒྱལ་དང་རློམ་སེམས་མི་བྱ་བ། རང་སྐྱིད་པའི་ཐབས་སུ་གཞན་སྡུག་
པར་འདོད་པའི་བསམ་ངན་སྤོང་བ་སྟེ་བཅོ་བརྒྱད་དོ། །
དོན་ཚན་བདུན་པ་བློ་སྦྱོང་གི་བསླབ་བྱ་ལ་ཉེར་གཉིས་ཡོད་དེ། ཟས་
ཀྱི་རྣལ་འབྱོར་སོགས་རྣལ་འབྱོར་ཐམས་ཅད་གཞན་ཕན་གྱི་སེམས་ཁོ་ནས་བྱ་
བ་ལ་བསླབ་པ། གེགས་སེལ་བོགས་འདོན་ཐམས་ཅད་བདག་གཞན་མཉམ་
བརྗེའི་སེམས་འདིས་བྱ་བ་ལ་བསླབ་པ། དགེ་སྦྱོར་གང་བྱེད་ཀྱི་སྔོན་དུ་བྱང་
ཆུབ་ཀྱི་སེམས་དང་གཤམ་དུ་བསྔོ་བས་རྒྱས་འདེབས་པ་ལ་བསླབ་པ། སྐྱིད་
སྡུག་གང་བྱུང་བློ་སྦྱོང་གི་གྲོགས་སུ་འཁྱེར་བ་ལ་བསླབ་པ། སྤྱིར་དམ་ཚིག་
ཐམས་ཅད་དང་ཁྱད་པར་བློ་སྦྱོང་གི་དམ་ཚིག་སྲོག་དང་བསྡོས་ཏེ་བསྲུང་བ་ལ་
བསླབས་པ། ཉོན་མོངས་སྐྱེས་མ་ཐག་གཉེན་པོ་བསྟེན་ཅིང་ ཕྱིན་ཆད་རྒྱུན་
གཅོད་པ་ལ་བསླབ་པ། ཆོས་སྒྲུབ་པའི་རྒྱུའི་གཙོ་བོ་བླ་མ་བསྟེན་པ་དང་། རང་
གི་སེམས་ལས་སུ་རུང་བར་བྱེད་པ་དང༌། ཆོས་བསྒྲུབ་པ་ལ་ངེས་པར་དགོས་
པའི་མཐུན་རྐྱེན་རྣམས་བསྒྲུབ་པ་ལ་བསླབ་པ། བླ་མ་ལ་མོས་གུས་མ་ཉམས་
པ་དང་། བློ་སྦྱོང་ལ་སྤྲོས་པ་མ་ཉམས་པ་དང་། སྡོམ་གསུམ་གྱི་བསླབ་བྱ་མ་
ཉམས་པར་བསྲུང་བ་རྣམས་ལ་བསླབ་པ། སྒོ་གསུམ་དགེ་བ་དང་མ་བྲལ་བར་
- 265-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བྱེད་པ་ལ་བསླབ་པ། ཐམས་ ཅད་ ལ་ ཕྱོགས་རིས་ མེད་པར་ བློ་སྦྱོང་བ་ ལ་
བསླབ་པ། གང་ཤར་ཐམས་ཅད་བློ་སྦྱོང་གིས་ཁྱད་པར་བྱེད་པ་ལ་བསླབ་པ།
རང་གི་འགྲན་ཟླ་སོགས་སྐྱེ་དཀའ་བ་རྣམས་ལ་དམིགས་ཕུག་སྟེ་བྱམས་སྙིང་རྗེ་
བསྒོམ་པ་ལ་བསླབ་པ། རྐྱེན་བཟང་ངན་ལ་མ་ལྟོས་པར་དུས་རྟག་ཏུ་བློ་སྦྱོང་
བསྒོམ་པ་ལ་བསླབ་པ། སྙིང་པོ་བསྡུས་ནས་གཙོ་བོ་ཉམས་སུ་ལེན་པ་ལ་
བསླབ་པ། དགེ་སྦྱོར་མི་ནུས་ཤིང་ཚེ་འདིའི་བྱ་བ་ལ་སྡུག་རུས་ཆེ་བ་སོགས་གོ་
ལོག་དྲུག་སྤོང་བ་ལ་བསླབ་པ། ཉམས་ལེན་ལ་རེས་འཇོག་མི་བྱ་བར་རྒྱུན་དུ་
སྐྱོང་བ་ལ་བསླབ་པ། ཚམ་ཚོམ་མི་བྱ་བར་བློ་རྩེ་ཆིག་སྒྲིལ་དུ་སྦྱོང་བ་ལ་བསླབ་
པ། རྟོག་དཔྱོད་ཡང་ཡང་བྱས་ཏེ་ཉོན་མོངས་སྤོང་བ་ལ་བསླབ་པ། གཞན་ལ་
ཡུས་མི་བྱ་བ་ལ་བསླབ་པ། ཚིག་ངན་ཅུང་ཟད་རེ་ལ་ཀོ་ལོང་མི་བྱ་བ་ལ་བསླབ་
པ། ཆོས་བྱས་པ་ལ་འོར་ཆེ་འདོད་པ་སོགས་གཏམ་སྙན་གྲགས་ཀྱི་དབང་དུ་མ་
སོང་བ་ལ་བསླབ་པ། ཅུང་ཟད་རེ་ལ་འགྱུར་ལྡོག་སྟོན་པ་དང་དགེ་སྦྱོར་ལ་དང་
པོར་གསར་སྡོད་ཅུང་ཟད་བྱས་ནས་འབོར་བའི་ཡུད་ཙམ་པ་མི་བྱ་བར་སྤྱོད་པ་
རྟག་ཐུབ་པ་ལ་བསླབ་པ་སྟེ་ཉི་ཤུ་རྩ་གཉིས་སོ། །དེ་ལྟར་བདག་གཞན་མཉམ་
བརྗེའི་སྒོ་ནས་གཏོང་ལེན་བསྒོམས་ཤིང་། དོན་ཚན་བདུན་གྱི་སྒོ་ནས་བློ་སྦྱོང་
གི་ཉམས་ལེན་མཐར་ཕྱིན་པར་བྱས་ཏེ་དལ་འབྱོར་ལན་ཅིག་ཐོབ་པ་འདི་ཆུད་
མ་ཟོས་པར་དོན་ལྡན་དུ་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་ གསོལ་ སྙམ་ དུ། སྣོད་ བཅུད་ སྡིག་ པའི་ འབྲས་ བུས་ ཡོངས་ གང་
སྟེ། །མི་འདོད་སྡུག་བསྔལ་ཆར་ལྟར་བབས་གྱུར་ཀྱང་། །ལས་ངན་འབྲས་བུ་
ཟད་པའི་རྒྱུར་མཐོང་ནས། །རྐྱེན་ངན་ལམ་དུ་ལོངས་པར་བྱིན་གྱིས་རློབས། །
- 266 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མདོར་ན་བཟང་ངན་སྣང་བ་ཅི་ཤར་ཡང་། །ཆོས་ཀུན་ སྙིང་ པོ་ སྟོབས་ལྔའི་
ཉམས་ལེན་གྱིས། །བྱང་ཆུབ་སེམས་གཉིས་འཕེལ་བའི་ལམ་བསྒྱུར་ཏེ། །ཡིད་
བདེ་འབའ་ཞིག་བསྒོམ་པར་བྱིན་གྱིས་རློབས། །སྦྱོར་བ་བཞི་དང་ལྡན་པའི་
ཐབས་མཁས་ཀྱིས། །འཕྲལ་ལ་གང་ཐུབ་སྒོམ་ལ་སྦྱོར་བ་དང༌། །བློ་སྦྱོང་དམ་
ཚིག་བསླབ་བྱའི་ཉམས་ལེན་གྱིས། །དལ་འབྱོར་དོན་ཆེན་བྱེད་པར་བྱིན་གྱིས་
རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་
སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་
སྦྱངས། དེ་དང་དེའི་རྟོགས་པ་ཁྱད་པར་ཅན་ རང་གཞན་སེམས་ཅན་ཐམས་
ཅད་ཀྱི་རྒྱུད་ལ་སྐྱེས་པར་བསམ་མོ། །
གསུམ་པ་ལྷག་བསམ་དང་སེམས་བསྐྱེད་སྒོམ་ཚུལ་ནི། བླ་མ་ལྷ་སྒོམ་
བཞིན་པའི་ངང་ནས་འདི་ལྟར་བསམ་སྟེ། དེ་ལྟར་མར་ཤེས་དྲིན་དྲན་དྲིན་གཟོ་
རྣམས་བསྒོམས་པས་ཡིད་འོང་གི་བྱམས་པ་བསྐྱེད་ཅིང་། བདག་གཅེས་འཛིན་
གྱི་སྐྱོན་དང་གཞན་གཅེས་འཛིན་གྱི་ཕན་ཡོན་རྣམས་སྒོ་དུ་མ་ནས་བསམས་
པས་མ་རྒན་སེམས་ཅན་རྣམས་ཡིད་བཞིན་གྱི་ནོར་བུ་ལྟར་གཅེས་ཤིང་ཕངས་
པ་དང་། མ་རྒན་རྣམས་ཀྱི་ངང་ཚུལ་བསམས་པས་བཟོད་གླགས་མེད་པའི་
སྙིང་རྗེ་ཆེན་པོའི་སྒོ་ནས་གཏོང་ལེན་བསྒོམས་པས་བྱམས་པ་དང་སྙིང་རྗེས་
ཡིད་རང་དབང་མེད་པར་བསྐྱོད་པ་ན། བདག་གིས་མ་རྒན་སེམས་ཅན་འདི་
ཐམས་ཅད་སྲིད་ཞིའི་རྒུད་པ་མཐའ་དག་ལས་བསྒྲལ་ཏེ་སངས་རྒྱས་ཀྱི་ས་ལ་
འགོད་པར་བྱའོ་སྙམ་དུ་ལྷག་བསམ་བསྒོམ། འོ་ན་ཁྱོད་ལ་སེམས་ཅན་ཐམས་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཅད་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་ཡོད་དམ་ཞེ་ན།
ད་ལྟ་ནི་སེམས་ཅན་གཅིག་ཀྱང་རྫོགས་པའི་སངས་རྒྱས་ཀྱི་གོ་འཕང་ལ་འགོད་
པའི་ནུས་པ་མི་འདུག །དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་
ཀྱང་སེམས་ཅན་གྱི་དོན་ཉི་ཚེ་བ་མ་གཏོགས། སེམས་ཅན་ཐམས་ཅད་རྫོགས་
པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་ལྟར་བུའི་ནུས་པ་
སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་དེ། ཁོང་གི་སྐུའི་
ཡོན་ཏན་མཚན་དཔེ་གསལ་རྫོགས་ཀྱིས་སྤྲས་པ། གསུང་གི་ཡོན་ཏན་འབད་
རྩོལ་མེད་པར་ཡན་ལག་དྲུག་ཅུ་དང་ལྡན་པའི་གསུང་དབྱངས་སྐད་རེ་རེས་
ཀྱང་སེམས་ཅན་ཐམས་ཅད་ཀྱི་རང་རང་གི་སྐད་དུ་ཆོས་སྟོན་པར་ནུས་པ།
ཐུགས་ཀྱི་ཡོན་ཏན་ཤེས་བྱ་ཇི་ལྟར་བ་དང་ཇི་སྙེད་པ་ཐམས་ཅད་མངོན་སུམ་དུ་
གཟིགས་ཤིང་། སེམས་ཅན་ཐམས་ཅད་ལ་མ་བུ་གཅིག་པ་ལ་བརྩེ་བ་ལྟར་
ཐུགས་རྗེ་ཆེན་པོ་ཉེ་རིང་མེད་པར་འཇུག་པས་གདུལ་བའི་དུས་ལས་སྐད་ཅིག་
ཀྱང་མི་འདའ་བ། འཕྲིན་ལས་འབད་མེད་ལྷུན་གྱིས་གྲུབ་ཅིང་། སྐུ་གསུང་
ཐུགས་ཀྱི་འོད་ཟེར་རེ་རེ་ཙམ་སྤྲོས་པས་ཀྱང་སེམས་ཅན་དཔག་ཏུ་མེད་པ་
ཐམས་ཅད་མཁྱེན་པའི་གོ་འཕང་ལ་འགོད་ནུས་པ་ལ་སོགས་པ། མདོར་ན་
ཡོན་ཏན་གྱི་རིགས་ཐམས་ཅད་དང་ལྡན་ཞིང་། སྐྱོན་གྱི་རིགས་ཐམས་ཅད་དང་
བྲལ་བ་ནི་ཡང་དག་ པར་ རྫོགས་པའི་སངས་རྒྱས་ཁོ་ན་ཡིན། དེས་ན་རང་
གཞན་གཉིས་ཀའི་དོན་མཐར་ཕྱིན་པ་ཞིག་བྱེད་ན། དེ་ལྟ་བུའི་སངས་རྒྱས་ཀྱི་
གོ་འཕང་ཞིག་ཐོབ་དགོས་པར་འདུག་པས། བདག་གིས་མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་
- 268 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་
བྱིན་གྱིས་བརླབ་ཏུ་གསོལ་སྙམ་དུ། གཏོང་ལེན་རླུང་ལ་བསྐྱོན་པའི་འཕྲུལ་
འདེགས་ཅན། །བྱམས་དང་སྙིང་ རྗེ་ ལྷག་པའི་བསམ་པ་ཡིས། །འགྲོ་རྣམས་
སྲིད་མཚོ་ཆེ་ལས་སྒྲོལ་བའི་ཕྱིར། །བྱང་ཆུབ་སེམས་ཉིད་འབྱོངས་པར་བྱིན་
གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་
ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་
གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་པ་ཅན་རང་གཞན་སེམས་ཅན་
ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
བཞི་པ་སྨོན་སེམས་དང་འཇུག་སྡོམ་ལེན་ཚུལ་ནི། དེ་ལྟར་རྒྱུ་འབྲས་
མན་ངག་བདུན་དང་། བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་
ལ་ཡིད་འགྱུར་གྱི་མྱོང་བ་དྲག་པོ་ཐོན་པ་ན་སྨོན་སེམས་གཟུང་བའི་ཆོ་ག་བྱའོ། །
དེ་ལ་ཐེག་པ་ཆེན་པོའི་དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་ལ་
གསོལ་བ་བཏབ་སྟེ། མཆོད་པ་ཅི་འབྱོར་བཤམས་ནས་སྐྱབས་འགྲོ་ཐུན་མོང་
མིན་པ་སྔོན་དུ་བཏང་སྟེ་སྨོན་པ་དམ་བཅའ་ཅན་གཟུང་བར་བྱའོ། །ཇི་ལྟར་
གཟུང་བའི་ཆོ་གའི་ཚུལ་རྣམས་ནི་བྱང་ཆུབ་ལམ་རིམ་ཆེན་མོར་གསལ་ཞིང་།
ཕྱག་ལེན་མཐོང་བ་བརྒྱུད་པ་ལྟར་མ་ཉམས་པར་བྱའོ། །སྨོན་སེམས་བཟུང་
ནས་ སེམས་ བསྐྱེད་ ལ་ སྤོ་ཤུགས་ འཕེལ་ བའི་ ཕྱིར་ ཕན་ ཡོན་ དྲན་ པ་ དང་།
སེམས་བསྐྱེད་དངོས་འཕེལ་བའི་ཕྱིར་ཉིན་ཞག་རེར་ལན་དྲུག་ཏུ་སེམས་བསྐྱེད་
པ་དང། སེམས་ཅན་བློས་མི་སྤོང་བ་དང་། ཚོགས་གཉིས་གསོག་པ་ སྟེ། ཚེ་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འདིར་སེམས་བསྐྱེད་མི་ཉམས་པའི་རྒྱུ་བཞི་ལ་སློབ་པ་དང་། ཕྱི་མར་སེམས་
བསྐྱེད་དང་མི་འབྲལ་ཞིང་མངོན་དུ་འགྱུར་བའི་རྒྱ་ནག་པོའི་ཆོས་བཞི་སྤོང་
ཞིང་། དཀར་པོའི་ཆོས་བཞི་བསྟེན་པ་སྟེ་སྨོན་སེམས་ཀྱི་ཐུན་མོང་མིན་པའི་
བསླབ་བྱ་བརྒྱད་ལ་སློབ་ཅིང་། ཇོ་བོ་རྗེས། ཐེག་ཆེནཆོས་སྒོར་འཇུག་འདོད་
པས། །མུན་ སེལ་ གདུང་ བ་ ཞི་ བྱེད་ པ། །ཉི་ ཟླ་ ལྟ་ བུའི་ བྱང༌ ཆུབ་སེམས། །
བསྐལ་པར་འབད་པས་སྐྱེ་ཡང་རུང་། །ཞེས་གསུངས་པ་ལྟར། ཐེག་པ་ཆེན་
པོའི་ལམ་གྱི་གཞུང་ཤིང་། རྒྱལ་སྲས་རྣམས་སྤྱོད་པ་ལ་བསྐུལ་བའི་རྟེན་དམ་
པ། སངས་རྒྱས་ཀྱི་རྒྱུ་གྲུང་པོ་ཐུན་མོང་མིན་པ་བྱང་ཆུབ་ཀྱི་སེམས་རིན་པོ་ཆེ་
མི་ཉམས་པར་གོང་ནས་གོང་དུ་སྤེལ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་
པར་བྱ། དེ་ནས་བྱང་ཆུབ་ཀྱི་སེམས་ཀྱི་སྟོབས་ཆེས་ཆེར་རྒྱས་ཏེ་རྒྱལ་སྲས་
ཀྱིས་སྡོམ་པའི་ཁུར་གཟུང་བར་ནུས་པ་ན་འཇུག་སྡོམ་བླངས་ལ་དེའི་བསླབ་བྱ་
རྣམས་ ལ་ ཚུལ་བཞིན་དུ་བསླབ་བོ། །འཇུག་སྡོམ་ལེན་པའི་ཆོ་ག་ལ་ རྒྱས་
བསྡུས་མི་འདྲ་བ་མང་སྟེ། བྱང་སའི་ཚུལ་ཁྲིམས་ལེའུར་རྒྱས་པར་གསུངས་པ་
དང༌། སྤྱོད་འཇུག་ཏུ་བསྡུས་ཏེ་ཚིགས་བཅད་གཉིས་ཙམ་གྱི་སྒོ་ནས་ལེན་ཚུལ་
གསུངས་པ་དང་། མདོ་སྡེ་དཀོན་མཆོག་བརྩེགས་པ་ལས་རྗེ་བཙུན་འཇམ་པའི་
དབྱངས་སྔོན་རྒྱལ་པོ་ནམ་མཁར་གྱུར་པའི་ཚེ་ཐུགས་བསྐྱེད་པའི་ཆོ་ག་ཇི་ལྟར་
གསུངས་པ་ལྟར་ལམ་སྒྲོན་དུ་བཀོད་པ་དང༌། གཞན་ཡང་འཕགས་ཡུལ་གྱི་
མཁས་གྲུབ་མང་པོས་རྒྱས་བསྡུས་སྣ་ཚོགས་གསུངས་པ་རྣམས་ཚིག་གི་ཁྱད་
པར་མ་གཏོགས་དོན་ནི་འདྲ་སྟེ། བྱང་ཆུབ་སེམས་དཔའི་བསླབ་པ་ཇི་སྙེད་ཅིག་
ཡོད་པ་ཐམས་ཅད་ལ་སློབ་པར་ཁས་ལེན་པ་ཡིན་ནོ། །དེས་ན་རྒྱལ་བ་སྲས་
270 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བཅས་དཔང་དུ་བཞག་སྟེ་སྔར་འདས་པའི་སངས་རྒྱས་དང་བྱང་ཆུབ་སེམས་
དཔའ་རྣམས་ཀྱིས་ཇི་ལྟར་བསླབ་པ་དང་། མ་འོངས་པའི་བྱང་ཆུབ་སེམས་
དཔའ་རྣམས་ཀྱིས་ཇི་ལྟར་སློབ་པར་འགྱུར་བ་དང༌། ད་ལྟར་ཕྱོགས་བཅུ་ན་
བཞུགས་པའི་བྱང་ཆུབ་སེམས་དཔའ་རྣམས་ཀྱིས་ཇི་ལྟར་སློབ་པར་མཛད་པ་
དེ་བཞིན་དུ། བདག་གིས་ཀྱང་མ་རྒན་སེམས་ཅན་འདི་ཐམས་ཅད་མྱུར་དུ་
སྒྲོལ་བའི་ཕྱིར་རྒྱལ་སྲས་ཀྱི་སྤྱོད་པ་མཐའ་དག་ལ་ད་ལྟ་ཉིད་ནས་བསླབ་པར་
བྱའོ་ཞེས་དམ་བཅའ་ཞིང་། འཇུག་སྡོམ་བཟུང་ནས་རྩ་ལྟུང་བཅོ་བརྒྱད་དང་།
ཉེས་བྱས་བཞི་བཅུ་ཞེ་དྲུག་གིས་མ་གོས་པའི་སྒོ་ནས་བྱང་ཆུབ་སེམས་དཔའི་
སྡོམ་པའི་བསླབ་བྱ་མཐའ་དག་ལ་ཚུལ་བཞིན་དུ་སློབ། རྒྱལ་སྲས་ཀྱི་སྤྱོད་པ་
མཐའ་ དག་ བསྡུ་ན་སྡོམ་པའི་ཚུལ་ ཁྲིམས་ དང་། དགེ་བ་ཆོས་སྡུད་ཀྱི་ཚུལ་
ཁྲིམས་དང༌། སེམས་ཅན་དོན་བྱེད་ཀྱི་ཚུལ་ ཁྲིམས་གསུམ་དུ་འདུ་བས། དེ་
དག་ལ་བརྩོན་པ་ཆེན་པོས་བསླབ་པར་བྱའོ། །དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ་སྙམ་དུ། དུས་གསུམ་རྒྱལ་བ་ཀུན་གྱི་བགྲོད་
གཅིག་ ལམ། །རྣམ་ དག་ རྒྱལ་ སྲས་ སྡོམ་ པས་ རྒྱུད་ བསྡམས་ ཤིང་། །ཐེག་
མཆོག་ཚུལ་ཁྲིམས་གསུམ་གྱི་ཉམས་ལེན་ལ། །བརྩོན་པ་ལྷུར་ལེན་བྱེད་པར་
བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་
རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས།
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་
ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །ཐེག་པ་ཆེན་པོ་ལ་འཇུག་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པར་འདོད་པ་རྣམས་ཀྱིས་མདོ་སྔགས་གང་གི་སྒོ་ནས་འཇུག་ཀྱང་བྱང་ཆུབ་
སེམས་དཔའི་སྡོམ་པ་འདི་ངེས་པར་ལེན་དགོས་ཤིང༌། དུས་གསུམ་གྱི་སངས་
རྒྱས་ཐམས་ཅད་ཀྱང་སྡོམ་པ་འདི་བཞེས་ནས་དེའི་བསླབ་བྱ་ལ་བསླབས་ཏེ་
སངས་རྒྱས་པ་ཤ་སྟག་ཡིན་པས་གདམས་ངག་འདིར་ཡང་། དུས་གསུམ་རྒྱལ་
བ་ཀུན་གྱི་བགྲོད་གཅིག་ལམ། །ཞེས་གསུངས་སོ། །སྡོམ་པ་འདི་ནི་ཤིན་ཏུ་རྒྱ་
ཆེ་ བས་ ཐེག་ པ་ ཆེན་ པོའི་ མདོ་ སྡེ་ རྣམས་ བཀླགས་ནས་ སློབ་ དགོས་ པར་
གསུངས་པ་ལྟར། བློ་གྲོས་ཀྱི་རྩལ་དང་ལྡན་པ་རྣམས་ཀྱིས་ནི་ཐེག་པ་ཆེན་པོའི་
མདོ་དགོངས་འགྲེལ་དང་བཅས་པ་ལ་ཐོས་བསམ་གྱིས་ཞུགས་ནས་འདིའི་
བསླབ་བྱ་རྣམས་ཤེས་པར་བྱ། དེ་ཙམ་མི་ནུས་ན་རྗེ་ཐམས་ཅད་མཁྱེན་པས་
མཛད་པའི་ཚུལ་ཁྲིམས་ལེའུའི་རྣམ་བཤད་ངེས་པར་བལྟས་ནས་སློབ་དགོས་
སོ། །
གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་གཉིས། རྒྱལ་
སྲས་ཀྱི་སྤྱོད་པ་སྤྱི་ལ་སློབ་ཚུལ་དང་། ཁྱད་པར་ཟབ་མོ་དབུ་མའི་ལྟ་བ་ལ་སློབ་
ཚུལ་ལོ། །དང་པོ་ལ་དྲུག །སྦྱིན་པ་ལ་སློབ་ཚུལ། ཚུལ་ ཁྲིམས་ལ་སློབ་ཚུལ།
བཟོད་པ་ལ་སློབ་ཚུལ། བཙོན་འགྲུས་ལ་སློབ་ཚུལ། བསམ་གཏན་ལ་སློབ་
ཚུལ། ཤེས་རབ་ལ་སློབ་ཚུལ་ལོ། །
དང་པོ་ནི། དེ་ལྟར་སྨོན་འཇུག་གི་སེམས་བསྐྱེད་ནས་རྒྱལ་སྲས་ཀྱི་སྤྱོད་
པ་ལ་མ་བསླབས་ན་འབྲས་བུ་སངས་རྒྱས་འགྲུབ་པ་མི་སྲིད་ཅིང་། དེ་ཙམ་དུ་
མ་ཟད་རྒྱལ་བ་སྲས་བཅས་ཐམས་ཅད་དཔང་དུ་བཞག་ནས་ སེམས་ཅན་
ཐམས་ཅད་བདག་གིས་མྱུར་དུ་སྒྲོལ་ཞེས་ཁས་བླངས་ཤིང་། སངས་རྒྱས་དང་
- 272 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བྱང་ཆུབ་སེམས་དཔའ་ཐམས་ཅད་ཀྱིས་ཇི་ལྟར་བསླབ་པ་དེ་བཞིན་དུ་བདག་
གིས་ཀྱང་སློབ་ཅེས་དམ་བཅས་ནས་རྒྱལ་སྲས་ཀྱི་སྤྱོད་པ་ལ་སློབ་པ་ཡལ་བར་
དོར་ན་ཤིན་ཏུ་ སྨད་དེ། སྤྱོད་འཇུག་ལས། བདག་གིས་དེ་ལྟར་དམ་བཅས་
ནས། །ལས་ ཀྱིས་བསྒྲུབ་པར་མ་བྱས་ན། །སེམས་ཅན་དེ་དག་ ཀུན་བསླས་
པས། །བདག་གི་འགྲོ་བ་ཅི་འདྲར་འགྱུར། །ཞེས་སོགས་རྒྱ་ཆེར་གསུངས་པ་
ལྟར་རོ། །དེས་ན་རྒྱལ་སྲས་ཀྱི་སྤྱོད་པ་ལ་མཐའ་ཡས་མུ་མེད་པ་ཞིག་ཡོད་
ཀྱང་། བསྡུ་ན་ཕ་རོལ་ཏུ་ཕྱིན་པ་དྲུག་ཏུ་འདུ་བར་རྗེ་བཙུན་བྱམས་པ་མགོན་
པོས་མདོ་སྡེ་རྒྱན་དུ་དྲང་ངེས་ཞིབ་ཏུ་གསུངས། རྒྱལ་སྲས་ཞི་བ་ལྷས་བྱང་
སེམས་ཀྱི་སྤྱོད་པ་ཐམས་ཅད་བསྡུ་བ་ལུས་དང་། ལོངས་སྤྱོད་དང་། དགེ་རྩ་
གསུམ་ རེ་ རེ་ ལ་ གཏང་བ་ དང་། སྲུང་ བ་ དང༌། དག་ པ་ དང་། སྤེལ་ བ་བཞི་
བཞིར་བྱས་ནས་བཅུ་གཉིས་པོ་དེར་ཐམས་ཅད་འདུ་བར་གསུངས་ཏེ། དོན་ནི་
ཕར་ཕྱིན་དྲུག་གི་ཉམས་ལེན་བྱེད་ཚུལ་ཉིད་ཡིན་ནོ། །གདམས་ངག་འདིར་
ཡང་རྒྱལ་སྲས་ཀྱི་སྤྱོད་པ་ཐམས་ཅད་ཕར་ཕྱིན་དྲུག་ཏུ་བསྡུ་བར་མཛད་དེ།
འདི་ལའང་ཕར་ཕྱིན་རེ་རེའི་ནང་དུ་དྲུག་དྲུག་འདུ་བའི་ཚུལ་དང་། ཕར་ཕྱིན་རེ་
རེ་ལའང་དམ་པ་དྲུག་ལྡན་དུ་བྱ་བའི་ཚུལ་ལ་སོགས་པ་ཞིབ་ཏུ་ཤེས་དགོས་ཏེ།
ཐེག་པ་ཆེན་པོའི་བསྟན་པ་ཉམས་དམས་པས་མདའ་འཕེན་མིག་ལ་སླ་བ་ལྟ་
བུར་ཕལ་མོ་ཆེ་ཞིག་ལ་ནི་གདམས་ངག་འདིའི་ཚིག་དོན་འདི་དག་སླ་སླ་འདྲ་བ་
ཞིག་ཏུ་སྣང་ཞིང་། མདོའི་དོན་ཤིང་རྟ་ཆེན་པོ་རྣམས་ཀྱིས་བཀྲལ་བ་ལྟར་ལམ་
གྱི་ལུས་ཡོངས་སུ་རྫོགས་པ་ལ་འདི་ལྟར་སློབ་དགོས་སོ་ཞེས་ཁྲིད་ན་ནི་སྐྱིད་
ལུག་པ་དང་ཞུམ་པར་འགྱུར་བ་ཆེས་མང་བས། ཐེག་པ་ཆེན་པོའི་གདམས་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པའི་སྙིང་པོ་འདི་དག་དམ་པ་རྣམས་ཀྱིས་རྒྱ་ཆེར་སྤེལ་བར་བྱའོ། །དེ་ལྟར་ངེས་
པ་དྲངས་ནས་སྦྱིན་པའི་ཉམས་ལེན་ལ་འཇུག་པ་ན་བླ་མ་ལྷ་སྒོམ་བཞིན་པའི་
ངང་ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་
སྦྱིན་པ་རྣམ་པ་གསུམ་གྱི་ཉམས་ལེན་ལ་ཚུལ་བཞིན་དུ་བསླབ་པར་བྱའོ། །དེ་
ཡང་སྦྱིན་པའི་ཉམས་ལེན་ནི་སེར་སྣ་སྤངས་པ་ཙམ་དང་། གཞན་ལ་རྫས་བྱིན་
པ་ཙམ་གྱིས་སྦྱིན་པའི་ཕར་ཕྱིན་རྫོགས་པར་མི་འགྱུར་གྱི། གཏོང་སེམས་ཀྱི་
རྩལ་རྫོགས་པས་སྦྱིན་པའི་ཕར་ཕྱིན་རྫོགས་པར་འགྱུར་བ་ཡིན་པས་གཏོང་
སེམས་སྤེལ་བའི་མན་ངག་ལ་བསླབ་པར་བྱའོ། །དེ་ལ་ལུས་གཏོང་བ་དང༌།
ལོངས་སྤྱོད་གཏོང་བ་དང་། དགེ་རྩ་གཏོང་བ་གསུམ་དུ་ཡོད་ཅིང་། ལུས་གཏོང་
བ་ནི་རང་གི་ལུས་ཡིད་བཞིན་གྱི་ལུས་སུ་བསྒྱུར་ནས། དེ་ལས་སེམས་ཅན་
ཐམས་ཅད་ལ་གང་ལ་གང་འདོད་ཀྱི་དངོས་པོ་ཚད་མེད་པར་སྤྲུལ་ཏེ་གཏོང་
བའི་མོས་པ་སྦྱོང་། དེ་ཡང་ཚ་དམྱལ་བ་རྣམས་ལ་བསིལ་བའི་ཆུ་དང༌། ཟས་
གོས་དང་། གནས་ཁང་ཡིད་དུ་འོང་བ་སོགས་སྤྲུལ་ནས་བྱིན་པས་སྡུག་བསྔལ་
ཐམས་ཅད་དག །གནོད་བྱེད་གཤིན་རྗེ་རྣམས་ཀྱང་ཡིད་དུ་འོང་བའི་གྲོགས་སུ་
གྱུར། རྟེན་ ཕུན་ སུམ་ ཚོགས་ པར་ གྱུར་ ནས་ བདེ་ བ་ མཆོག་ དང༌ ལྡན་ པར་
བསམ། དེ་བཞིན་ དུ་ གྲངས་ དམྱལ་བ་རྣམས་ དང་། ཡི་དྭགས་རྣམས་ དང༌།
དུད་འགྲོ་རྣམས་དང་། ལྷ་མ་ཡིན་རྣམས་དང་། ལྷ་དང་མི་ཐམས་ཅད་ལ་ཡིད་
བཞིན་གྱི་ལུས་ལས་གང་ལ་གང་འདོད་ཀྱི་དངོས་པོ་སྤྲུལ་ཏེ་བཏང་བས་དེ་དག་
སོ་སོའི་སྡུག་བསྔལ་རྣམས་དག །ཆོས་སྒྲུབ་པའི་རྟེན་ཕུན་སུམ་ཚོགས་པར་
- 274 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གྱུར་པའི་མོས་པ་བྱའོ། །དེ་ནས་ལོངས་སྤྱོད་གཏོང་བའི་ཚུལ་ནི། ཟང་ཟིང་གི་
ལོངས་སྤྱོད་ཚད་མེད་པ་གང་ལ་གང་འདོད་དུ་སྤྲུལ་ཏེ་བཏང་བས་སེམས་ཅན་
སོ་སོའི་བློ་དང་མཐུན་པའི་ལོངས་སྤྱོད་ཀྱིས་ཚིམ་པར་བསམ། དེ་ནས་དགེ་རྩ་
གཏོང་བ་ནི། རང་གིས་དུས་གསུམ་གྱི་དགེ་རྩ་ ཐམས་ཅད་ རིགས་དྲུག་གི་
སེམས་ཅན་ཐམས་ཅད་ལ་བཏང་བས་ སོ་ སོའི་ སྡིག་ སྒྲིབ་བག་ཆགས་དང་
བཅས་པ་ཐམས་ཅད་བྱང་ནས་སེམས་རྒྱུད་གྲོལ་ཏེ་ཆོས་ཀྱི་སྐུ་ཐོབ་པར་བསམ་
མོ། །ཚུལ་ འདི་ ནི་ སྤྱོད་ འཇུག་ ལས། ལུས་ དང་ དེ་ བཞིན་ ལོངས་ སྤྱོད་ དང་།
དུས་གསུམ་དགེ་བ་ཐམས་ཅད་ཀྱང་། །སེམས་ཅན་ཀུན་གྱི་དོན་བསྒྲུབ་ཕྱིར། །
ཕངས་པ་མེད་པར་གཏང་བར་བྱ། །ཐམས་ཅད་བཏང་བས་མྱ་ངན་འདའ། །
བདག་བློ་མྱ་ངན་འདས་པ་བསྒྲུབ། ། ཐམས་ཅད་གཏོང་བར་ཆབས་ཅིག་ལ། །
སེམས་ཅན་རྣམས་ལ་བཏང་བ་མཆོག །ཅེས་གསུངས་པའི་དོན་ནོ། །འདི་དག་
ལ་སྦྱིན་པ་རྣམ་པ་གསུམ་ཡང་ཚང་སྟེ། ལུས་ལོངས་སྤྱོད་གཏོང་བ་ཟང་ཟིང་གི་
སྦྱིན་ པ། སོ་ སོའི་ འཇིགས་ སྐྲག་ སྡུག་བསྔལ་ རྣམས་ ཞི་ བར་ བསམ་ པ་ མི་
འཇིགས་པའི་སྦྱིན་པ། དགེ་རྩ་གཏོང་བ་ནི་ཆོས་ཀྱི་སྦྱིན་པ་ཡིན་གསུངས་སོ། །
བྱང་ས་ལས་ལོངས་སྤྱོད་དཔག་མེད་སྤྲུལ་ཏེ་སེམས་ཅན་རྣམས་ལ་གཏོང་བ་ནི་
བྱང་ཆུབ་སེམས་དཔའ་ཤེས་རབ་ཅན་གྱི་ཐབས་མཁས་ཀྱི་སྦྱིན་པ་གཏོང་ཚུལ་
ཡིན་པར་གསུངས། བསླབ་བཏུས་དང་སྤྱོད་འཇུག་གཉིས་སུ་ནི་གཏོང་བ་སྒོམ་
ཚུལ་དེ་ལ་བསྔགས་པ་རྒྱ་ཆེར་མཛད་དེ། རྒྱལ་སྲས་ཀྱི་སྤྱོད་པ་རླབས་པོ་ཆེ་
མྱུར་དུ་རྫོགས་པ་ལ་མེད་དུ་མི་རུང་བའི་མན་ངག་ཏུ་གསུངས་སོ། །དེ་ལྟར་
གཏོང་སེམས་སྤེལ་བའི་མན་ངག་གི་འཕྲུལ་ལ་བརྟེན་ནས་སྦྱིན་པའི་ཕར་ཕྱིན་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མྱུར་དུ་རྫོགས་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ་ སྙམ་ དུ། ལུས་ དང་ ལོངས་ སྤྱོད་ དུས་ གསུམ་ དགེ་ ཚོགས་ བཅས། །
སེམས་ཅན་རང་རང་འདོད་པའི་དངོས་བསྒྱུར་ཏེ། །ཆགས་མེད་གཏོང་སེམས་
སྤེལ་བའི་མན་ངག་གིས། །སྦྱིན་པའི་ཕར་ཕྱིན་རྫོགས་པར་བྱིན་གྱིས་རློབས། །
ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་
ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དག་དེའི་གེགས་བྱེད་སྦྱངས།
དེ་དང་དེའི་རྟོག་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་
ལ་སྐྱེས་པར་བསམ་མོ། །
གཉིས་པ་ཚུལ་ཁྲིམས་ལ་སློབ་ཚུལ་ནི། བླ་མ་ལྷ་སྒོམ་བཞིན་པའི་ངང་
ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་རྫོགས་
པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཚུལ་ཁྲིམས་རྣམ་པ་
གསུམ་ལ་ཚུལ་བཞིན་དུ་བསླབ་པར་བྱའོ། །ཚུལ་ཁྲིམས་གསུམ་ནི། སྡོམ་པའི་
ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་
ཁྲིམས་གསུམ་མོ། །སྡོམ་པའི་ཚུལ་ཁྲིམས་ལ་སོ་ཐར་གྱི་སྡོམ་པའི་ཚུལ་ཁྲིམས།
བྱང་སེམས་ཀྱི་སྡོམ་པའི་ཚུལ་ཁྲིམས། གསང་སྔགས་ཀྱི་སྡོམ་པའི་ཚུལ་ཁྲིམས་
གསུམ། སོ་ཐར་གྱི་སྡོམ་པའི་ཚུལ་ཁྲིམས་ནི། སྤོང་བདུན་འཁོར་བཅས་ཏེ། དེ་
ཡང་དགེ་ཚུལ་ལ་སྡོམ་གྱིས་བསྡུས་པ་བླངས་འདས་སོ་དྲུག་ཕྱོགས་མཐུན་གྱི་
ཉེས་པ་རྣམས་དང་བཅས་པ་ཚུལ་བཞིན་དུ་བསྲུང་བའོ། །དགེ་སློང་ལ་སྡོམ་
གྱིས་ བསྡུས་ པ་ ཁྲིམས་ ཉིས་བརྒྱ་ དང་ ལྔ་བཅུ་ རྩ་ གསུམ། གཞན་ ཡང་ གཞི་
- 276 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བསྡུས་ཀྱི་ལྟུང་བ་ཕྲ་རགས་མཐའ་ཡས་པ་རྣམས་ལ་དགག་སྒྲུབ་གནང་གསུམ་
གྱི་བཅས་པ་ཇི་ལྟར་མཛད་པ་ལྟར་ཚུལ་བཞིན་དུ་བསྲུང་བའོ། །བྱང་སེམས་ལ་
སྡོམ་གྱིས་བསྡུས་པ་རྩ་ ལྟུང་བཅོ་བརྒྱད་ དང་ ཉེས་བྱས་བཞི་བཅུ་ཞེ་དྲུག །
གཞན་ཡང་ཚུལ་ཁྲིམས་རྣམ་པ་གསུམ་གྱི་མི་མཐུན་ཕྱོགས་ཉེས་པ་ཕྲ་རགས་
མཐའ་ཡས་པ་རྣམས་རྒྱལ་བས་ཇི་ལྟར་གསུངས་པ་ལྟར་བསྲུང་བའོ། །སྔགས་
ཀྱི་ ཚུལ་ ཁྲིམས་ནི་འོག་ཏུ་འབྱུང་བ་ལྟར་ཏེ། དེ་ལྟར་སྡོམ་གསུམ་གྱི་བཅས་
མཚམས་དེ་དག་སྲོག་གི་ཕྱིར་ཡང་མི་གཏོང་བར་ཚུལ་བཞིན་དུ་བསྲུང་བ་ནི་
སྡོམ་པའི་ཚུལ་ཁྲིམས་དང༌། ཕ་རོལ་ཏུ་ཕྱིན་པ་དྲུག་ལ་ཚུལ་བཞིན་དུ་སློབ་པ་
ནི་དགེ་བ་ཆོས་སྡུས་ཀྱི་ཚུལ་ཁྲིམས་དང༌། དོན་བྱ་བ་བཅུ་གཅིག་ལ་དམིགས་
ནས་སེམས་ཅན་གྱི་དོན་བྱ་བའི་ཚུལ་རྒྱལ་བས་ཇི་ལྟར་གསུངས་པ་ལྟར་སློབ་
པ་ནི་སེམས་ཅན་དོན་བྱེད་ཀྱི་ཚུལ་ཁྲིམས་ཏེ། ཚུལ་ཁྲིམས་རྣམ་པ་གསུམ་པོ་དེ་
ལ་བསླབས་ནས་ཚུལ་ཁྲིམས་ཀྱི་ཕར་ཕྱིན་རྫོགས་པར་བྱའོ། །དེ་ལྟར་བྱེད་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། སོ་ཐར་བྱང་སེམས་གསང་
སྔགས་སྡོམ་པ་ཡི། །བཅས་མཚམས་སྲོག་གི་ཕྱིར་ཡང་མི་གཏོང་ཞིང་། །དགེ་
ཆོས་སྡུད་དང་སེམས་ཅན་དོན་བསྒྲུབ་པའི། །ཚུལ་ཁྲིམས་ ཕར་ ཕྱིན་རྫོགས་
པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་
ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་
དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་
སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གསུམ་པ་བཟོད་པ་ལ་སློབ་ཚུལ་ནི། བླ་མ་ལྷ་སྒོམ་བཞིན་པའི་ངང་
ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་
དག་ པར་ རྫོགས་ པའི་ སངས་ རྒྱས་ ཀྱི་གོ་འཕང་ ཐོབ་ པར་ བྱ། དེའི་ ཕྱིར་དུ་
བཟོད་པ་རྣམ་པ་གསུམ་གྱི་ཉམས་ལེན་ལ་ཚུལ་བཞིན་དུ་བསླབ་པར་བྱའོ། །
བཟོད་པ་གསུམ་ནི། གནོད་བྱེད་ལ་ཇི་མི་སྙམ་པའི་བཟོད་པ། སྡུག་བསྔལ་
དང་ལེན་གྱི་བཟོད་པ། ཆོས་ལ་ངེས་སེམས་ཀྱི་བཟོད་པ་རྣམས་སོ། །བཟོད་པ་
དེ་དག་སྒོམ་པ་ན་བཟོད་པའི་ཕན་ཡོན་དང་ཁོང་ཁྲོའི་ཉེས་དམིགས་རྣམས་
ལེགས་པར་བསམས་ནས་སྤྲོ་བ་ཆེན་པོའི་སྒོ་ནས་བསྒོམ་པ་ཞིག་དགོས་པས།
བཟོད་པའི་ཕན་ཡོན་ནི། གནས་སྐབས་སུ་བདེ་འགྲོའི་རྟེན་ཁྱད་པར་ཅན་དང་།
རྟེན་དེ་ལ་གཟུགས་བཟང་བ། རིགས་མཐོ་བ། ཀུན་གྱི་ཡིད་དུ་འོང་བ་སོགས་
མཐོ་ རིས་ ཀྱི་ ཕུན་ ཚོགས་ ཕལ་ཆེར་ བཟོད་ པ་ ལས་ འབྱུང་ ཞིང་། འབྲས་ བུ་
རྫོགས་པའི་སངས་རྒྱས་ཀྱི་སྐུ་མཚན་དཔེས་སྤྲས་པ་བལྟ་བས་ཆོག་མི་ཤེས་པ།
མཐོང་ན་མི་མཐུན་པ་མེད་པ་དེ་ཡང་བཟོད་པའི་མཐུ་ལས་འབྱུང་ལ། བཟོད་
པའི་ཉམས་ལེན་མེད་ན་རྒྱལ་སྲས་ཀྱི་སྤྱོད་པ་རླབས་པོ་ཆེ་མཐར་ཕྱིན་པའི་
ཐབས་མེད་དོ། ཁོང་ཁྲོའི་ཉེས་དམིགས་ནི། ཁོང་ཁྲོ་དྲག་པོའི་དབང་དུ་སོང་ན་
ནད་དང་གདོན་འཇུག་ཅིང་། དེའི་དབང་གིས་ཚེ་ཐུང་བ་དང་། བསོད་ནམས་
ཉམས་པར་འགྱུར་བ་དང༌། ཤི་ནས་དམྱལ་བར་ལྟུང་བ་སོགས་ཉེས་དམིགས་
མཐའ་ཡས་ཤིང་། ལྷག་པར་བྱང་ཆུབ་ཀྱི་སེམས་རིན་པོ་ཆེ་ཉམས་པར་འགྱུར་
བས་ན། ཁོང་ཁྲོའི་དབང་དུ་སོང་ན་རྒྱལ་སྲས་ཀྱི་སྤྱོད་པ་ལ་སློབ་པའི་གཞི་མེད་
པར་འགྱུར་རོ། །ཚུལ་དེ་དག་ལ་བསམས་ནས་བཟོད་པ་སྒོམ་པ་ནི་སངས་རྒྱས་
- 278 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ཀྱི་གོ་འཕང་བསྒྲུབ་པ་ལ་མེད་མི་རུང་བའི་རྒྱུ་ཚོགས་ སུ་བསམས་ཏེ། སྤྲོ་
ཤུགས་ཆེན་པོའི་སྒོ་ནས་ ཁམས་གསུམ་གྱི་སེམས་ཅན་ཐམས་ཅད་ རང་གི་
དགྲར་ལངས་ཏེ། གཤེ་ བ་ དང་། མཚང་འབྲུ་བ་དང༌། བསྡིགས་ པ་ དང་། ཤ་
སེན་མོ་ཙམ་རེ་རེ་ནས་བཅད་དེ་བརྡེག་འཚོག་དུ་མས་མནར་བཞིན་དུ་སྲོག་
གཅོད་ པར་ བྱེད་ ཀྱང་ ཁོང་ ཁྲོ་བའི་བསམ་ པ་སྐད་ཅིག་ ཀྱང་མི་སྐྱེད་ཅིང་།
སེམས་ཅན་རྣམས་ལ་བྱམས་སྙིང་རྗེ་མ་ཉམས་པ་དང་། བྱང་ཆུབ་སྒྲུབ་པ་ལ་སྤྲོ་
ཤུགས་མ་ཉམས་པར་བྱེད་ན། གནོད་བྱེད་དང་སྡུག་བསྔལ་ཕྲ་མོ་ཙམ་ལ་ཁོང་
ཁྲོ་མི་སྐྱེད་པ་ལྟ་ཅི་སྨོས་སྙམ་དུ་ཁྲོ་བ་འགོག་པ་དང་བཟོད་པ་བསྒོམ་པ་ལ་སྙིང་
སྟོབས་ཆེན་པོ་བསྐྱེད་དོ། །དེ་ཡང་གནོད་བྱེད་ལ་ཁྲོ་བ་མི་བྱ་སྙམ་པའི་སེམས་
མུར་ཐུག་ཙམ་གྱིས་གར་ཡང་མི་ཕྱིན་པས། ཐབས་མཁས་ཀྱི་འཕྲུལ་ཞིག་ལ་
བརྟེན་ནས་ སྙིང་ སྟོབས་ བསྐྱེད་ དགོས་ལ། དེའི་ ཚུལ་ནི་ རང་ གི་ ལུས་སྲོག་
ལོངས་སྤྱོད་ལ་གནོད་པ་བྱེད་པ་ཅི་བྱུང་ཡང་དེ་དག་ལ་འདི་ལྟར་བསམས་ཏེ།
དཔེར་ན་རང་གི་མ་རྒན་མོ་ཞིག་ཡོད་པ་དེ་གདོན་གྱིས་བརླམས་པས་དྲན་པ་
རྣལ་དུ་མི་གནས་པར་སྨྱོ་ནས་ཕན་འདོགས་པའི་གཉེན་རྣམས་ལ་ལྷག་པར་
གནོད་པ་བྱེད་ཅིང་། བུ་རང་ལའང་ཚིག་ངན་སྨྲ་བ་དང་བརྡེག་འཚོག་སོགས་
བྱས་པ་ན་མ་རྒན་དེ་ལ་ཁོང་ཁྲོ་མི་སྐྱེ་བར་མ་ཟད། ལྷག་པར་ཡང་སྙིང་རྗེ་སྐྱེས་
ནས་ངའི་མ་རྒན་མོ་འདི་ཐབས་གང་གིས་ནད་གདོན་འདི་ལས་ཐར་པར་ནུས་
སྙམ་དུ་དེའི་ཐབས་ལ་རྩོལ་བ་བྱེད་པ་ལྟར། ད་ལྟར་རང་ལ་གནོད་བྱེད་དུ་སྣང་
བའི་སེམས་ཅན་འདི་རྣམས་ཀྱང་རང་གི་མ་རྒན་ཤ་སྟག་ཡིན། མ་རྒན་འདི་
རྣམས་ཉོན་མོངས་པའི་གདོན་གྱིས་བརླམས་ནས་རང་དབང་མེད་པར་སྤྱོད་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ངན་འདི་ལྟར་བྱེད་པ་ལ། བདག་ཁོང་ཁྲོ་སྐྱེད་དུ་ག་ལ་རུང་། ལྷག་པར་ཡང་
སྙིང་ རྗེའི་གནས་ སུ་འདུག་པས། ཐབས་གང་གིས་མ་རྒན་འདི་རྣམས་ཉོན་
མོངས་པའི་གདོན་འདི་ལས་ཐར་པར་བྱ་སྙམ་དུ་ཕན་པ་སྒྲུབ་པའི་ཐབས་ལ་
འབད་དགོས་སོ། །ཡང་ འདི་དག་ གིས་བདག་ ལ་ གནོད་ པ་ བྱས་པས་ སྡུག་
བསྔལ་བྱུང་བ་འདིས་བདག་གི་སྔོན་གྱི་ལས་ངན་རྣམས་ཟད་པར་འགྱུར་ཞིང་།
གནོད་པ་དང་སྡུག་བསྔལ་འདི་དག་བཟོད་པར་བྱས་པས་བདག་གི་བྱང་ཆུབ་
ཀྱི་ཚོགས་མྱུར་དུ་རྫོགས་པར་འགྱུར་བས་ན། དོན་དུ་བདག་གི་སྡིག་སྒྲིབ་སྦྱོང་
བ་དང་ཚོགས་རྫོགས་པའི་ཐབས་སུ་གྱུར་འདུག་པས། གནོད་བྱེད་དུ་སྣང་བ་
འདི་དག་ནི་བླ་མའི་སྤྲུལ་པ་ཞིག་ཡིན་ནམ་ཇི་ལྟར་ཡང་བདག་གི་དགེ་བའི་
བཤེས་ གཉེན་དུ་འདུག་སྙམ་པ་དང་། འདི་དག་ནི་བདག་ལ་ཕན་བྱེད་དང་
བདག་འདི་དག་ལ་གནོད་བྱེད་དུ་སོང་འདུག་སྙམ་དུ་བསྒོམ་མོ། །སྒོམ་ཚུལ་དེ་
དག་ནི་བཞི་བརྒྱ་པ་ལས། ཁྲོ་ཡང་འབྱུང་པོས་བཟུང་བ་ལ། །སྨན་པ་འཁྲུགས་
པ་མིན་དེ་ལྟར། །ཐུབ་པས་ཉོན་མོངས་དག་གཟིགས་ཀྱི། །ཉོན་མོངས་དང་
འབྲལ་གང་ཟག་མིན། །ཞེས་དང་། སློབ་དཔོན་ཟླ་བ་གྲགས་པས་ཀྱང་། འདི་
འདིར་སེམས་ཅན་སྐྱོན་མིན་གྱི། །འདི་ནི་ཉོན་མོངས་རྣམས་སྐྱོན་ཞེས། །རྣམ་
པར་དཔྱད་ནས་མཁས་པ་རྣམས། །སེམས་ཅན་དག་ལ་འཁྲུག་མི་བྱེད། །ཅེས་
པ་དང་། སྐྱེས་རབས་ལས། གང་ཞིག་ རང་གི་ཆོས་ཉམས་མི་སེམས་པར། །
བདག་གི་སྡིག་སྦྱང་ཕྱིར་ནི་ཞུགས་འདྲ་ལ། །འདི་ལའང་བདག་གིས་ བཟོད་
པར་མི་བྱེད་ན། །དེ་ལས་གཞན་པ་དྲིན་མེད་ཅི་འདྲ་ཞིག །ཅེས་གསུངས་པའི་
དོན་ནོ། །ཡང་རང་གི་རྙེད་བཀུར་སྙན་གྲགས་ཉམས་པར་བྱེད་པའི་གནོད་བྱེད་
- 280 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བྱུང་ན། དེ་ལ་ཁོང་ཁྲོ་མི་བྱ་བར་མ་ཟད་འདི་ནི་བདག་རྙེད་བཀུར་སྙན་དྲགས་
ཀྱི་འཆིང་བས་བཅིངས་པ་འགྲོལ་བྱེད་དང་། བདག་འཁོར་བར་འཁོར་བ་ལས་
མྱུར་དུ་ཐར་བར་བྱེད་པའི་དགེ་བའི་བཤེས་གཉེན་དུ་འདུག་པས་དྲིན་ཤིན་ཏུ་
ཆེའོ་སྙམ་དུ་བསྒོམ་པར་བྱ་སྟེ། འདི་ནི་སྤྱོད་འཇུག་ལས། དེ་ཕྱིར་བདག་གི་
བསྟོད་སོགས་ནི། །གཞིག་ཕྱིར་གང་དག་ཉེར་གནས་པ། །དེ་དག་བདག་ནི་
ངན་སོང་དུ། །ལྟུང་བ་བསྲུང་ཕྱིར་ཞུགས་མིན་ནམ། །བདག་ནི་གྲོལ་བ་དོན་
གཉེར་ལ། །རྙེད་དང་བཀུར་སྟིས་འཆིང་མི་དགོས། །གང་དག་བདག་བཅིངས་
གྲོལ་ བྱེད་ པ། །དེ་ ལ་ བདག་ ནི་ ཇི་ ལྟར་ ཁྲོ། །བདག་ནི་སྡུག་བསྔལ་ འཇུག་
འདོད་ལ། །སངས་རྒྱས་ཀྱིས་ནི་བྱིན་རླབས་བཞིན། །མི་གཏོང་སྒོ་འཕར་ཉིད་
གྱུར་པ། །དེ་ལ་བདག་ནི་ ཇི་ ལྟར་ཁྲོ། །ཞེས་གསུངས་པའི་དོན་ནོ། །དེ་ལྟར་
བསམས་ནས་མ་རྒན་སེམས་ཅན་སུ་ལའང་ཁྲོ་བའི་སེམས་སྐད་ཅིག་ཀྱང་མི་
སྐྱེད་ཅིང་། གནོད་བྱེད་ཅི་བྱུང་ཡང་ཤིན་ཏུ་གཅེས་པ་ཡིད་བཞིན་གྱི་ནོར་བུ་ལྟ་
བུ་དང་དགེ་བའི་བཤེས་གཉེན་དུ་བལྟས་ལ་མཆོད་པ་དང་གནོད་ལན་དུ་ཕན་
པ་བསྒྲུབས་ཏེ་མ་རྒན་རྣམས་ཀྱི་སྡིག་སྒྲིབ་དང་སྡུག་བསྔལ་ཐམས་ཅད་རང་གི་
རྒྱུད་སྟེང་དུ་ བླང་། རང་གི་བདེ་དགེ་ཐམས་ཅད་མ་རྒན་རྣམས་ལ་བྱིན་ལ།
སྔོན་ཐུབ་པའི་དབང་པོས་ གནོད་སྦྱིན་སྤུན་ལྔ་ སོགས་ལ་ཇི་ལྟར་མཛད་པ་
བཞིན་དུ་གནོད་བྱེད་རྣམས་ལ་ལྷག་པར་ཡང་གཅེས་པར་བྱས་ཏེ་རྣམ་པ་ཀུན་
ནས་ཕན་འདོགས་ཤིང་། མཐར་སངས་རྒྱས་པའི་ཚེ་ཡང་བདུད་རྩི་ཐོག་མར་
སྦྱིན་པར་བྱའོ་སྙམ་དུ་ཕན་སེམས་དང་སྙིང་སྟོབས་ཆེས་ཆེར་བསྐྱེད་ནས་བཟོད་
པའི་ཕར་ཕྱིན་མྱུར་དུ་རྫོགས་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གྱིས་བརླབ་ཏུ་གསོལ་སྙམ་དུ། ཁམས་གསུམ་སྐྱེ་དགུ་མ་ལུས་ཁྲོས་གྱུར་ཏེ། །
གཤེ་ཞིང་མཚང་འབྲུ་བསྡིགས་ཤིང་སྲོག་གཅོད་ཀྱང་། །མི་འཁྲུག་གནོད་ལ་
ཕན་པ་སྒྲུབ་བྱེད་པའི། །བཟོད་པའི་ཕར་ཕྱིན་རྫོགས་པར་བྱིན་གྱིས་རློབས། །
ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་
ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དག་དེའི་གེགས་བྱེད་སྦྱངས།
དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་
ལ་སྐྱེས་པར་བསམ་མོ། །འདིར་ཁམས་གསུམ་སྐྱེ་དགུ་ཞེས་གསུངས་པ་ནི།
འདོད་ཁམས་ནས་གཟུགས་ཁམས་དང་། གཟུགས་མེད་ཁམས་དང༌། འདོད་
ཁམས་ཉིད་དུ་སྐྱེ་བ་སྟེ་གསུམ་དང་། དེ་བཞིན་དུ་གཟུགས་ཁམས་ནས་ཁམས་
གསུམ་དང༌། གཟུགས་མེད་ཁམས་ནས་ ཁམས་གསུམ་དུ་སྐྱེ་ཚུལ་གསུམ་སྟེ་
དགུ་ལ་བྱེད་པར་སྔོན་གྱི་དམ་པ་འགའ་ཞིག་གིས་གསུངས་འདུག་པས་དེ་ལྟར་
རམ། ཡང་ན་ཁམས་གསུམ་འཁོར་བར་འགལ་མེའི་འཁོར་ལོ་དང་། ཟོ་ཆུན་
རྒྱུན་མོ་འཁོར་བ་བཞིན་དུ་ཐོག་མ་མེད་པ་ནས་ངལ་གསོ་མེད་པར་འཁོར་ཞིང་
སྐྱེ་བ་བླངས་པ་ཡིན་པས་ན་སྐྱེ་དགུ་ཞེས་པ་མང་ཚིག་ཏུ་བྱའོ། །གདམས་ངག་
འདིར་རྒྱལ་སྲས་ཀྱི་བཟོད་པ་སྒོམ་པའི་སྙིང་སྟོབས་རླབས་པོ་ཆེ་སྐྱེད་ཚུལ་ཉིད་
གཙོ་ བོར་ བཏོན་ ནས་ བཟོད་ པ་ གསུམ་ གྱི་ གྲངས་ དང༌ མིང་ དངོས་ སུ་ མ་
གསུངས་ ཀྱང་ དོན་ གྱིས་ ཚང་ སྟེ། གནོད་བྱེད་ ལ་ ཇི་ མི་ སྙམ་ པ་ དང་། སྡུག་
བསྔལ་དང་ལེན་གཉིས་ཚང་བ་ཤིན་ཏུ་གསལ་ཞིང་། ཆོས་ལ་ངེས་སེམས་ཀྱི་
བཟོད་ པ་ནི། དཀོན་མཆོག་གི་ཡོན་ཏན་དང༌། དཀར་ནག་གི་ལས་ འབྲས་
82 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང༌། སངས་རྒྱས་བྱང་སེམས་ཀྱི་མཐུ་རྨད་དུ་བྱུང་བ་རྣམས་ལ་མོས་པ་བསྐྱེད་
པ་ ཡིན་ པས། གོང་གི་ ཉམས་ སུ་ལེན་ཚུལ་ལ་དེ་ དག་ ཀྱང་ ཚང་ བར་ ཡོད་
བཞི་པ་བརྩོན་འགྲུས་ལ་སློབ་ཚུལ་ནི། བླ་མ་ལྷ་སྒོམ་བཞིན་པའི་ངང་
ནས་འདི་ལྟར་བསམ་སྟེ། བདག་གིས་མ་སེམས་ཅན་ཐམས་ཅད་ཀྱི་དོན་དུ་
མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་
ཕྱིར་དུ་བརྩོན་འགྲུས་རྣམ་པ་གསུམ་གྱི་ཉམས་ལེན་ལ་ཚུལ་བཞིན་དུ་བསླབ་
པར་བྱའོ། །བརྩོན་འགྲུས་གསུམ་ནི། གོ་ཆའི་བརྩོན་འགྲུས། དགེ་བ་བསྡུ་བའི་
བརྩོན་འགྲུས། སེམས་ཅན་གྱི་དོན་ལ་སྤྲོ་བའི་བརྩོན་འགྲུས་རྣམས་སོ། །དེ་ལ་
ཡོན་ཏན་ཐམས་ཅད་བརྩོན་འགྲུས་ཀྱི་རྗེས་སུ་འགྲོ་བ་དང༌། ལེ་ལོའི་དབང་དུ་
སོང་ན་ཚེ་འདིའི་དོན་ཡང་མི་འགྲུབ་ན་བྱང་སེམས་ཀྱི་སྤྱོད་པ་རླབས་པོ་ཆེ་ལ་
སློབ་ པ་ དང་། དེ་ མཐར་ ཕྱིན་ པ་ ཇི་ ལྟར་ འོང་ སྙམ་ དུ་ ཕན་ ཡོན་ དང་ ཉེས་
དམིགས་བསམས་ནས་བརྩོན་འགྲུས་བསྒོམ་ པ་ ལ་ སྤྲོ་ཤུགས་བསྐྱེད། སྒོམ་
ཚུལ་དངོས་ནི་བསྐལ་པ་ཆེན་པོ་སྟོང་དང་ཡུན་མཉམ་པའི་ཉིན་ཞག་བསགས་
པའི་བསྐལ་པ་ཆེན་པོ་གྲངས་མེད་པ་གསུམ་བྱེ་བ་ཕྲག་འབུམ་འགྱུར་གྱིས་
སེམས་ཅན་གཅིག་གི་སྡུག་བསྔལ་བསལ་བའི་ཕྱིར་དུ་སེམས་ཅན་དམྱལ་བ་ཁོ་
ནར་གནས་ནས་སངས་རྒྱས་འཐོབ་པར་འགྱུར་ན་ཡང་སྤྲོ་བར་བྱས་ཏེ་རྫོགས་
བྱང་གི་ཕྱིར་དུ་བརྩོན་པར་བྱེད་ལ། བརྩོན་འགྲུས་ལ་ཞུགས་པ་ཡང་མི་གཏོང་
ན། དུས་ཀྱི་ཡུན་དེ་ལས་ཐུང་བ་དང་སྡུག་བསྔལ་ཆེས་ཆུང་བས་ལྟ་ཅི་སྨོས་སྙམ་
དུ་གོ་ཆ་གྱོན། དེ་ནི་བྱང་ས་ལས་གསུངས་པའི་གོ་ཆའི་བརྩོན་འགྲུས་རྩོམ་ཚུལ་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཡིན་ལ། ཡང་བློ་གྲོས་མི་ཟད་པའི་མདོ་ལས་གསུངས་པ་ལྟར། འཁོར་བ་ཐོག་
མ་མེད་པ་ནས་ད་ལྟ་ཡན་ཆད་ལ་ཞག་གཅིག་ཏུ་བྱས་པའི་ཞག་སུམ་ཅུ་ལ་ཟླ་བ་
དང༌། དེ་བཅུ་གཉིས་ལ་ལོར་བྱས་བའི་ལོ་འབུམ་སོང་བ་ན་བྱང་ཆུབ་ཀྱི་སེམས་
གཅིག་སྐྱེ་ཞིང་སངས་རྒྱས་གཅིག་མཐོང་ལ། དེ་འདྲ་བ་གངྒཱའི་ཀླུང་གི་བྱེ་མའི་
གྲངས་དང་མཉམ་པ་གཅིག་གིས་སེམས་ཅན་གཅིག་གི་སེམས་དང་སྤྱོད་པ་
ཤེས་ལ། དེ་ལྟ་བུའི་ཚུལ་གྱིས་སེམས་ཅན་ཐམས་ཅད་ཀྱི་སེམས་དང་སྤྱོད་པ་
ཤེས་པར་བྱ་དགོས་ཀྱང་ཞུམ་པ་སྐད་ཅིག་ཀྱང་མི་སྐྱེད་པར་བརྩོན་པ་མཐར་
ཕྱིན་པར་བྱའོ་ སྙམ་པ་དང༌། ཕར་ ཕྱིན་བསྡུས་པ་ལས། སྔ་ ཕྱིར་འཁོར་བའི་
མཐའ་དང་མཉམ་ཙམ་དུ། །རྒྱ་ཆེ་རིང་པའི་ཉིན་དང་མཚན་གྱུར་ལ། །དེ་འདྲ་
བསགས་པས་ལོར་གྱུར་དུས་རིང་བའི། །བསྐལ་པ་རྒྱ་མཚོའི་ཆུ་ཐིགས་གྲངས་
སྙེད་ཀྱིས། །བྱང་ཆུབ་མཆོག་གི་སེམས་གཅིག་སྐྱེ་འགྱུར་ལ། །དེ་འདྲའི་རྣམ་
པས་ཚོགས་གཞན་རེ་རེ་ཞིང་། །བསྒྲུབ་དགོས་གྱུར་ཀྱང་སྙིང་རྗེས་སྐྱོ་བ་མེད། །
བྱང་ཆུབ་དམ་པ་སྐྱིད་ལུག་མེད་པར་བསྒྲུབ། །ཅེས་གསུངས་པ་ལྟ་བུའི་བསམ་
པའི་གོ་ཆ་དང་སྙིང་སྟོབས་ཀྱང་བསྐྱེད་ཅིང་། འདི་ལའང་དཀའ་བའི་འདུ་ཤེས་
དང་ཡུན་རིང་ཐོགས་པའི་འདུ་ཤེས་བསྐྱེད་ན་ནི་སྙིང་སྟོབས་དེ་མཐར་ཕྱིན་པར་
མི་ནུས་ཤིང་། སྒྱིད་ལུག་པའང་ཞུམ་པར་འགྱུར་ལ། དཀའ་བའི་འདུ་ཤེས་མེད་
པར་ཚ་བས་གདུངས་པའི་གླང་ཆེན་པད་མཚོར་འཇུག་པ་ལྟར་ཤིན་ཏུ་སྤྲོ་བ་
དང༌། ཡུད་ཙམ་ཞིག་གི་འདུ་ཤེས་བསྐྱེད་དགོས་པ་ནི། ཡོན་ཏན་རིན་པོ་ཆེ་
སྡུད་པ་ལས། བྱང་ཆུབ་སེམས་དཔའ་མི་མཁས་བསྐལ་པ་བྱེ་བ་བགྲང་། གལ་
ཏེ་རིང་བར་འདུ་ཤེས་སྡུག་བསྔལ་བྱང་ཆུབ་སྒྲུབ། །ཡང་དག་ཆོས་སྒྲུབ་བྱེད་ཚེ་
-284 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཡུན་རིང་སྡུག་བསྔལ་འགྱུར། །དེ་ནས་བརྩོན་འགྲུས་ཕ་རོལ་ཕྱིན་ཉམས་ལེ་ལོ་
ཅན། །བྱང་ཆུབ་མཆོག་ཏུ་སེམས་བསྐྱེད་དང་པོ་ནས་བཟུང་སྟེ། །བྱང་ཆུབ་བླ་
ན་མེད་པ་ཐོབ་པར་འགྱུར་གྱི་བར། །ཉིན་མཚན་གཅིག་ཙམ་དུ་ནི་ཡིད་ལ་
སེམས་བྱེད་ན། །མཁས་པ་གསལ་བས་བརྩོན་འགྲུས་བརྩམས་པར་རིག་པར་
བྱ། །གལ་ཏེ་འགའ་ཞིག་འདི་སྐད་རི་རབ་རི་བཤིག་པའི། །རྗེས་ལ་བྱང་ཆུབ་
མཆོག་ཐོབ་འགྱུར་ཞེས་སྨྲ་བ་ལས། །ཅི་སྟེ་སྐྱོ་བའི་བློ་བསྐྱེད་ཚད་ཀྱང་སེམས་
བྱེད་ན། །དེ་ཚེ་བྱང་ཆུབ་སེམས་དཔའ་ལེ་ལོར་གྱུར་པ་ཡིན། །ཅི་སྟེ་དེ་ནི་འདི་
ཙམ་ཚོད་ལྟ་ཅི་དཀའ་ཞེས། །སྐད་ཅིག་ཙམ་ལ་རི་རབ་ཐལ་བར་བརླག་སེམས་
བསྐྱེད། །བྱང་ ཆུབ་སེམས་དཔའ་མཁས་པ་བརྩོན་འགྲུས་བརྩམས་པ་སྟེ། །
རིང་པོར་མི་ཐོགས་འདྲེན་པའི་བྱང་ཆུབ་མཆོག་འཐོབ་འགྱུར། །ཞེས་གསུངས་
པ་ལྟ་བུའི་འདུ་ཤེས་བསྐྱེད། འདི་ལ་དོན་དུ་སྡུག་བསྔལ་དང་དཀའ་སྤྱད་མང་
པོ་ཞིག་བྱ་དགོས་སྙམ་པ་བྱུང་ན་ངེས་པར་སྒྱིད་ལུག་པ་དང་ཞུམ་པར་འགྱུར་
བས། དོན་ལ་སྡུག་བསྔལ་མི་འབྱུང་བར་ཁོང་ནས་སྤྲོ་བ་དང་ཡིད་བདེ་ཆེན་པོ་
སྐྱེ་བའི་ཚུལ་ཤེས་དགོས་ཏེ། སྤྱོད་འཇུག་ལས། བྱང་ཆུབ་སེམས་ཀྱི་རྟ་ཞོན་
ནས། །བདེ་ནས་བདེ་བར་འགྲོ་བ་ལ། །སེམས་ཤེས་སུ་ཞིག་སྒྱིད་ལུག་འགྱུར། །
ཞེས་དང་། རིན་ཆེན་ཕྲེང་བ་ལས། སྡུག་བསྔལ་བ་ལ་དུས་ཐུང་ཡང་། །བཟོད་
དཀའ་ཡུན་རིང་སྨོས་ཅི་དགོས། །སྡུག་བསྔལ་མེད་ཅིང་བདེ་བ་ལ། །མཐའ་
ཡས་དུས་ཀྱང་ཅི་ཞིག་གནོད། །དེ་ལ་ལུས་ཀྱི་སྡུག་བསྔལ་མེད། །ཡིད་ཀྱི་སྡུག་
བསྔལ་ག་ལ་ཡོད། །དེ་ནི་སྙིང་རྗེས་འཇིག་རྟེན་སྡུག །དེ་ཉིད་ཀྱིས་ན་ཡུན་རིང་
གནས། །དེ་བས་སངས་རྒྱས་རིང་ཐོགས་ཞེས། །བློ་དང་ལྡན་པ་སྐྱིད་མི་ལུག །
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཉེས་ཟད་ཡོན་ཏན་དོན་དུ་ནི། །འདི་ལ་རྟག་ཏུ་འབད་པར་བྱ། །ཞེས་གསུངས་
པ་ལྟར་རོ། །འདི་ལྟར་བུའི་སྙིང་སྟོབས་ཆེན་པོ་ངེས་པར་བསྐྱེད་ནུས་ན་སྡུག་
བསྔལ་མེད་པར་བདེ་བར་འཆར་བ་དང་། དེ་རིམ་གྱིས་འཕེལ་བ་ལས་ས་དང་
པོ་ཐོབ་པ་ན་ཆོས་ཐམས་ཅད་ལ་བདེ་བས་ནོན་པ་ཞེས་བྱ་བའི་ཏིང་ངེ་འཛིན་
ཐོབ་སྟེ་གང་སྣང་ཐམས་ཅད་བདེ་བ་འབའ་ཞིག་ཏུ་འཆར་ཏེ། འཇུག་པ་ལས།
ཇི་ལྟར་བྱིན་ཅིག་ཅེས་སྒྲ་ཐོས་བསམ་ལས། རྒྱལ་སྲས་བདེ་འབྱུང་དེ་ལྟ་ཐུབ་
རྣམས་ལ། །ཞི་བར་ཞུགས་པས་བདེ་བ་བྱེད་མིན་ན། །ཐམས་ཅད་བཏང་བས་
ལྟ་ཞིག་སྨོས་ཅི་དགོས། །ཞེས་གསུངས་པ་ལྟར། རྒྱལ་སྲས་ས་དང་པོ་ཡན་ལ་
རང་གི་དབུ་སློང་བ་བྱུང་ཡང་། དེས་ཐུགས་ལ་བདེ་བ་འཆར་བ་དེ་ཙམ་ཉན་
རང་རྣམས་ཞི་བའི་ཏིང་ངེ་འཛིན་ལ་ཞུགས་པ་ལའང་བདེ་བ་དེ་ཙམ་མེད་པར་
གསུངས། དེ་ལྟར་གོ་ཆ་གྱོན་ཞིང་སྙིང་སྟོབས་ཆེན་པོ་བསྐྱེད་ནས་བརྩོན་འགྲུས་
རྩོམ་པ་ན་མན་ངག་གི་འཕྲུལ་ལ་བརྟེན་ནས་ཐབས་མཁས་ཀྱི་ཡན་ལག་རྣམས་
ཚང་དགོས་ཏེ། མན་ངག་གི་གནད་མེད་ཅིང་ཐབས་ཀྱི་ཆ་རྣམས་ཚང་ན་བརྩོན་
འགྲུས་གཅིག་པུ་ལ་འབད་ཀྱང་ས་ཆོད་མི་འོང་བ་ནི། དཔེར་ན་ཆོས་བྱེད་པ་ལ་
རྒྱུད་འདུལ་བ་འདི་རང་གལ་ཆེ་སྙམ་ནས་འབད་ཁུལ་བྱས་ཀྱང་རྨོངས་པའི་
ཉོན་མོངས་ལ་ཟོན་བྱེད་པ་མ་ཤེས་པས་སྡོམ་པ་གསུམ་གྱི་བཅས་མཚམས་གང་
ཡིན་ངོ་མ་ཤེས་པར་ཉེས་ལྟུང་གིས་རྒྱུད་བཅོམ་ནས་འགྲོ་བ་བཞིན་ནོ། །དེས་
ན་རྒྱལ་པོ་རྣམས་གཡུལ་འགྱེད་པའི་ཚེ་དཔུང་ཚོགས་ཡན་ལག་བཞི་དང་ལྡན་
པར་བྱ་ཏེ་ཕར་དགྲ་བོ་འཇོམས་པ་དང་ཚུར་ལུས་སྲོག་ལ་མི་གནོད་པ་གཉིས་
ཀའི་ཐབས་ལ་འབད་པ་ལྟར། རྒྱལ་སྲས་རྣམས་བརྩོན་འགྲུས་རྩོམ་པའི་ཚེ་
-286 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཡང་མོས་པའི་སྟོབས་དང་། བརྟན་པའི་སྟོབས་དང༌། དགའ་བའི་སྟོབས་དང༌།
དོར་བའི་སྟོབས་བཞི་བསྐྱེད་ནས་ལེ་ལོ་དང་ཁོང་ཁྲོ་ལ་སོགས་པའི་ཉོན་མོངས་
རྣམས་ཕར་ལ་འཇོམས་པ་དང་ཚུར་ཉོན་མོངས་དང་ཉེས་སྤྱོད་ཕྲ་མོ་ཞིག་གིས་
ཀྱང་མི་གནོད་པའི་ཐབས་ཚུལ་གཉིས་དང་ལྡན་པའི་སྒོ་ནས་བརྩོན་འགྲུས་
རྩོམ་པར་བྱེད་དོ། །དེའི་ཚེ་སེམས་ལ་སྤྲོ་བ་ཆེན་པོ་བསྐྱེད་ནས་སྒྱིད་ལུག་དང་
ཞུམ་པ་འགོག་ཅིང་། སྙིང་རྗེ་ཆེན་པོས་སེམས་ཅན་གྱི་དོན་ལ་ནམ་ཡང་མི་སྐྱོ་
བར་བྱས་ཏེ་བྱང་ཆུབ་སྒྲུབ་པའི་རྒྱུ་ཚོགས་མཐའ་དག་བསྒྲུབ་པ་ལ་བརྩོན་པ་
ལྷུར་བླངས་ཏེ་བརྩོན་འགྲུས་ཀྱི་ཕར་ཕྱིན་མྱུར་དུ་རྫོགས་པར་བྱའོ། །དེ་ལྟར་
བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། སེམས་ཅན་རེ་
རེའི་ཕྱིར་ཡང་མནར་མེད་པའི། །མེ་ནང་བསྐལ་པ་རྒྱ་མཚོར་གནས་དགོས་
ཀྱང་། །སྙིང་རྗེས་མི་སྐྱོ་བྱང་ཆུབ་མཆོག་བརྩོན་པའི། །བརྩོན་འགྲུས་ཕར་ཕྱིན་
རྫོགས་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་
མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། རང་གཞན་སེམས་ཅན་རྣམས་ཀྱི་ལུས་སེམས་ལ་ཞུགས་པས་དེ་
དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་
སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །འདི་ལའང་དངོས་སུ་
རྒྱལ་སྲས་ཀྱི་སྙིང་སྟོབས་རླབས་པོ་ཆེ་ཉིད་སྐྱེད་ཚུལ་ གཙོ་བོར་གཏོན་ནས་
བརྩོན་འགྲུས་གཞན་གཉིས་ཚིག་ལ་གསལ་བར་མ་གསུངས་ཀྱང་དོན་གྱིས་
ཚང་སྟེ། དགེ་བ་བསྡུ་བ་ནི་བྱང་ ཆུབ་མཆོག་གི་རྒྱུ་ཚོགས་ཚང་ བར་བརྩོན་
འགྲུས་རྩོམ་པ་དེ་ཡིན་ཞིང་། སེམས་ཅན་དོན་བྱེད་ཚང་བ་ནི་ཤིན་ཏུ་གསལ་
-287-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ལོ། །གསུང་འདི་དག་ལ་བརྩོན་འགྲུས་ཀྱི་མི་མཐུན་ཕྱོགས་ཕྱི་བཤོལ་གྱི་ལེ་ལོ་
དང༌། བྱ་བ་ངན་ཞེན་གྱི་ལེ་ལོ་དང༌། སྒྱིད་ལུག་ཅིང་ཞུམ་པའི་ལེ་ལོ་གསུམ་སྤྲོ་
བ་དང་སྙིང་རྗེ་གཉིས་ཀྱི་སྒོ་ནས་འགོག་ཚུལ་སོགས་གལ་ཆེ་ཞིང་རྟོགས་དཀའ་
བའི་དོན་མང་དུ་སྣང་སྟེ། འདིར་ཚིག་མངས་སུ་དོགས་པས་བློ་གྲོས་དང་ལྡན་
པ་རྣམས་ཀྱིས་གདམས་ངག་འདི་ཤིང་རྟ་ཆེན་པོའི་གཞུང་དང་སྦྱར་ཏེ་མཐའ་
ཆོད་པར་བྱའོ། ། །
ལྔ་པ་བསམ་གཏན་ལ་སློབ་ཚུལ་ནི། བླ་མ་ལྷ་སྒོམ་བཞིན་པའི་ངང་
ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་
དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྒྱལ་
བའི་སྲས་ཀྱི་བསམ་གཏན་རྣམ་པ་ཐམས་ཅད་པ་ལ་ཚུལ་བཞིན་དུ་བསླབ་པར་
བྱའོ། །བསམ་གཏན་སྒོམ་པ་ལ་གང་དུ་སྒོམ་པའི་གནས་དང་། ལུས་གནད་ཇི་
ལྟར་འཆའ་བ་ལ་སོགས་པ་ནི་སྔར་སྔོན་འགྲོའི་སྐབས་སུ་བཤད་ཟིན་ཅིང་།
བསམ་གཏན་གྱི་དམིགས་པ་ལ་རྒྱལ་བས་རྣམ་གྲངས་མང་དུ་གསུངས་ཀྱང་།
མདོར་བསྡུ་ན་ཇི་ལྟ་བ་ལ་དམིགས་པ་དང༌། ཇི་སྙེད་པ་ལ་དམིགས་པ་གཉིས་
སུ་འདུ་ལ། ཏིང་ངེ་འཛིན་གྱི་དམིགས་པ་ལ་མཐའ་གཅིག་ཏུ་མ་ངེས་ཤིང་།
ཡུལ་གང་ཡང་རུང་བ་ཞིག་ལ་དམིགས་པས་ཆོག་ལ། དེ་ཡང་ནང་དུ་ཡིད་ཀྱི་
ཡུལ་དུ་སྣང་བའི་དམིགས་རྟེན་ཞིག་ལ་དམིགས་པ་ཡིན་གྱི། མིག་གི་ཡུལ་དུ་
སྣང་བའི་རྡེའུ་དང་ཤིང་བུ་སོགས་མདུན་དུ་བཞག་པ་ལ་དམིགས་རྟེན་བྱེད་པ་
མིན་ཏེ། ཏིང་ངེ་འཛིན་ནི་སེམས་བྱུང་དྲན་པའི་ངོ་བོ་ཡིན་པས་ནང་དུ་ཡིད་ཡུལ་
ལ་དམིགས་ནས་སྐྱེ་བ་ཡིན་གྱི། ཏིང་ངེ་འཛིན་གྱི་དམིགས་རྟེན་དབང་ཤེས་ཀྱི་
- 288 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཡུལ་དུ་འཆར་བ་མིན་ནོ། །དེས་ན་འདིར་བསྒོམ་པར་བྱ་བའི་ཏིང་ངེ་འཛིན་གྱི་
དམིགས་ཡུལ་ནི་གནས་ལུགས་སྟོང་པ་ཉིད་ཡིན་ཞིང་། དེ་ཡང་བློས་བྱས་དང་
ཉི་ཚེ་བའི་སྟོང་པ་ཙམ་མིན་པར། ཆོས་ཐམས་ཅད་བདེན་པས་སྟོང་པའི་གནས་
ལུགས་དེ་ལ་དམིགས་པའོ། །དམིགས་ཡུལ་གནས་ལུགས་དེ་ལ་དམིགས་ནས་
ཏིང་ངེ་འཛིན་སྒོམ་པ་ན། ཁྱད་པར་གཉིས་ལྡན་ཞིག་དགོས་ཏེ། རྩེ་གཅིག་ཏུ་
གནས་ པའི་ མི་རྟོག་ པ་དང་། ཤིན་ཏུ་ གསལ་ བའི་ ངར་ དང༌ ལྡན་ པའོ། །དེ་
གཉིས་འབྱུང་བ་ལ་བྱིང་བ་དང་རྒོད་པ་གཉིས་ཀྱི་བར་དུ་གཅོད་དེ། རྩེ་གཅིག་
པའི་མི་རྟོག་པ་ལ་རྒོད་པས་བར་དུ་གཅོད་ཅིང་། ཤིན་ཏུ་གསལ་བའི་ངར་དང་
ལྡན་པ་ལ་བྱིང་བས་བར་དུ་གཅོད་དོ། །དེ་ལ་བྱིང་བ་ནི་གནས་ལུགས་ཀྱི་དོན་
ལ་སེམས་རྩེ་གཅིག་ཏུ་གསལ་བའི་ངར་དང་ལྡན་པར་སྐྱོང་བའི་ཚེ་གནས་ཆ་
ཡོད་ཀྱང་གསལ་བའི་ངར་ཅུང་ཟད་ཞན་དུ་སོང་བ་ན་བྱིང་བ་ཕྲ་མོས་ཟིན་པ་
དང༌། དྭངས་ཆ་ཅུང་ཟད་ཡོད་ཀྱང་གསལ་བའི་ངར་ཤོར་ཏེ་མེད་ན་བྱིང་བ་
རགས་པ་དང་། དངས་བ་ཙམ་དེ་ཡང་མེད་ན་བྱིང་བ་ཤིན་ཏུ་ཆེ་བས་བར་དུ་
བཅད་པ་ཡིན་གསུངས་སོ། །རྒོད་པ་ནི་ཀུན་ལས་བཏུས་ལས། རྒོད་པ་གང་ཞེ་
ན། སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་གཏོགས་
པའི་སེམས་རྣམ་པར་མ་ཞི་བ་སྟེ། ཞི་གནས་ཀྱི་བར་དུ་གཅོད་པའི་ལས་ཅན་
ནོ། །ཞེས་གསུངས་པ་ལྟར། གཟུགས་སྒྲ་སོགས་འདོད་པའི་ཡོན་ཏན་ཡིད་དུ་
འོང་བ་ལ་ཆགས་ནས་རྒྱུག་པའི་སེམས་བྱུང་ཞིག་གོ །དེ་ལྟར་དབུས་མཐའ་
དང༌། མདོ་སྡེ་རྒྱན་དང༌། ས་སྡེ་ལ་སོགས་པ་ཤིང་རྟ་ཆེན་པོའི་གཞུང་ཕལ་མོ་
ཆེར་ཏིང་ངེ་འཛིན་རྣམ་པར་ དག་ པ་བསྒྲུབ་པ་ལ་གེགས་བྱིང་ རྒོད་ གཉིས་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འགོག་ཚུལ་གསུངས་ཤིང་། རྗེ་ཐམས་ཅད་མཁྱེན་པས་ཀྱང་ལམ་རིམ་ཆེ་ཆུང་
དུ་ཚུལ་དེ་སྟོན་པར་མཛད་ལ། རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་
གདམས་ ངག་ འདིར། བྱིང་ རྒོད་ རྣམ་ པར་ གཡེང་ བའི་ སྐྱོན་ ཞེས་ བྱིང་ རྒོད་
གཉིས་ལས་ལོགས་སུ་རྣམ་གཡེང་གསུངས་པ་ནི། རྗེ་ཐམས་ཅད་མཁྱེན་པ་ལ་
མགོན་པོ་འཇམ་པའི་དབྱངས་ ཀྱིས་གནང་བའི་མན་ངག་ཐུན་མོང་མིན་པ་
དགའ་ལྡན་ཕྱག་རྒྱ་ཆེན་པོའི་སེམས་གནས་སྐྱོང་ཚུལ་དེའི་བརྡ་མཚོན་པ་ཙམ་
ཞིག་མཛད་པར་མངོན་ཏེ། དེར་ནི་སེམས་གནས་སྐྱོང་བའི་ཚེ་རྣམ་གཡེང་འཕྲོ་
བ་འགོག་ཚུལ་རྩལ་དུ་བཏོན་ནས་མཛད་དོ། །འོ་ན་རྒོད་པ་འགོག་ཚུལ་དང་།
རྣམ་གཡེང་འཕྲོ་བ་འགོག་ཚུལ་ལ་ཁྱད་པར་ཅི་ཡོད། རྒོད་པ་ཉིད་འཕྲོ་བ་ཡིན་
པས་རྒོད་པ་ལས་ལོགས་སུ་འཕྲོ་བ་ཡང་ཅི་ཡོད་སྙམ་ན། དེ་ནི་ཁྱད་པར་ཤིན་
ཏུ་ཆེ་སྟེ། རྒོད་པ་འཕྲོ་བ་ཡིན་ཡང་། རྒོད་པ་ལས་ལོགས་སུ་འཕྲོ་བ་མང་དུ་
ཡོད་པས་འཕྲོ་བ་ཤིན་ཏུ་རྒྱ་ཆེའོ། །དེ་ཡང་རྒོད་པ་ནི་སྔར་བཤད་ཟིན་པ་ལྟར་
སེམས་བྱུང་འདོད་ཆགས་ཀྱི་ཆར་གཏོགས་པ་ཞིག་ཡིན་ལ། འཕྲོ་བ་ལ་འདོད་
ཆགས་ཀྱི་ཡུལ་ལ་འཕྲོ་བ་ཙམ་དུ་མ་ཟད། ཞེ་སྡང་གི་སྒོ་ནས་འཕྲོ་བ། ང་རྒྱལ་
དང་ཕྲག་དོག་ལ་སོགས་པའི་སྒོ་ནས་འཕྲོ་བ། ཡང་ཉོན་མོངས་མིན་པར་དགེ་
བའི་ཡུལ་ལ་འཕྲོ་བ། དགེ་མི་དགེ་གང་ཡང་མིན་པ་ལུང་མ་བསྟན་ལ་འཕྲོ་བ། །
ཡང་དབང་པོ་དྲུག་གི་ཡུལ་ལ་འཕྲོ་བ་སོགས་མང་དུ་ཡོད་དོ། །དེ་དག་ཐམས་
ཅད་ཀྱིས་ཏིང་ངེ་འཛིན་ལ་བར་དུ་གཅོད་པས་དེ་དག་འགོག་པའི་གཉེན་པོ་
ཤེས་དགོས་ལ། དེ་ནི་དགའ་ལྡན་སྙན་བརྒྱུད་ཀྱི་མན་ངག་ཐུན་མོང་མིན་པ་
དགའ་ལྡན་ཕྱག་རྒྱ་ཆེན་པོའི་སེམས་གནས་ཀྱི་སྐབས་སུ་ཡོད་དོ། །ཚུལ་འདི་ནི་
- 290 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རྗེ་ཐམས་ཅད་མཁྱེན་པས་ཀྱང་འདི་ལྟར་ཡོད་དོ་ཞེས་བརྡ་མཚོན་པ་ཙམ་ཞིག་
ཡང་ཡང་མཛད་དེ། བྱང་ཆུབ་ལམ་རིམ་ཆེན་མོར་རྒོད་པ་ངོས་འཛིན་གསུངས་
པའི་མཇུག་ཏུ། འོ་ན་ཉོན་མོངས་གཞན་ གྱི་སྒོ་ནས་སེམས་དམིགས་པ་ལས་
གཞན་དུ་གཡེང་བར་བྱེད་པའི་འཕྲོ་བ་དང་། དེ་བཞིན་དུ་དགེ་བའི་དམིགས་པ་
གཞན་ལ་འཕྲོ་བ་དེ་རྒོད་པ་ཡིན་ནམ་ཞེ་ན། རྒོད་པ་ནི་འདོད་ཆགས་ཀྱི་ཆ་
ཤས་ཤིག་ཡིན་པས་ཉོན་མོངས་གཞན་གྱི་སྒོ་ནས་གཡེང་བ་ནི་རྒོད་པ་མིན་གྱི།
ཉེ་ ཉོན་ ཉི་ཤུའི་ ནང་ ཚན་ གྱི་ སེམས་ བྱུང་ རྣམ་ གཡེང་ ཡིན་ ནོ། །དགེ་ བའི་
དམིགས་པ་ལ་འཕྲོ་བ་ནི་དགེ་བའི་སེམས་དང་སེམས་བྱུང་ཅི་རིགས་སུ་འགྲོ་
བས་འཕྲོ་བ་ཐམས་ཅད་རྒོད་ པ་མིན་ནོ། །ཞེས་གསུངས་ཤིང་། དྲི་བ་ ལྷག་
བསམ་ རབ་ དཀར་དུ་ ཡང་ རྒོད་ པ་དང་ འཕྲོ་བ་ གཅིག་ གམ་མི་གཅིག །མི་
གཅིག་ན་ཁྱད་པར་གང་ཡིན། ཞེས་དྲི་བ་མཛད་ཅིང་། དེའི་དྲིས་ལན་བློ་བཟང་
བཞད་པའི་སྒྲ་དབྱངས་ལས། འཕྲོ་རྒོད་མི་གཅིག་རྒོད་པ་ནི། །འདོད་ཆགས་
ཆར་གཏོགས་མ་ཞི་བར། །ཀུན་ལས་བཏུས་སུ་གསུངས་པ་ཡིན། །འཕྲོ་བ་དེ་
ལས་རྒྱ་ཆེ་སྟེ། །ཞེ་སྡང་སོགས་ཀྱི་འཕྲོ་བའང་ཡོད། །གཉིས་ཀས་འཇོག་སྒོམ་
མ་ཟད་ཀྱི། །དཔྱད་སྒོམ་ལ་ཡང་བར་དུ་གཅོད། །ཅེས་གསལ་བར་གསུངས།
འཕྲོ་བ་འགོག་ཚུལ་གྱི་མན་ངག་ཐུན་མོང་མིན་པ་རྣམས་ནི་དགའ་ལྡན་ཕྱག་རྒྱ་
ཆེན་པོའི་ཁྲིད་ཡིག་ཏུ་བྲིས་ཟིན་པས་འདིར་མ་སྤྲོས་སོ། །དེ་ལྟར་བྱིང་བ་དང་།
རྒོད་པ་དང་། རྣམ་པར་གཡེང་བ་མཐའ་དག་སྤངས་ཏེ་གནས་ལུགས་སྟོང་པ་
ཉིད་ཀྱི་ངང་དུ་དྲན་པ་ཁྱད་ཆོས་གསུམ་ལྡན་གྱི་སྒོ་ནས་རྩེ་གཅིག་ཏུ་བཞག་སྟེ།
ནང་ཉིད་དུ་འཇོག་པ། རྒྱུན་དུ་འཇོག་པ། གླན་ཏེ་འཇོག་པ། ཉེ་བར་འཇོག་པ།
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དུལ་བར་བྱེད་པ། ཞི་བར་བྱེད་པ། རྣམ་པར་ཞི་བར་བྱེད་པ། རྩེ་གཅིག་ཏུ་བྱེད་
པ། མཉམ་པར་འཇོག་པའི་བར་སེམས་གནས་དགུ་གོང་ནས་གོང་དུ་སྤེལ་ཏེ་
བསམ་གཏན་གྱི་ཕར་ཕྱིན་མྱུར་དུ་རྫོགས་པར་བྱའོ། །དེ་ལྟར་བྱེད་ནུས་པར་བླ་
མ་ལྷས་བྱིན་གྱིས་བརླབ་ཏུ་གསོལ་སྙམ་དུ། བྱིང་རྒོད་རྣམ་པར་གཡེང་བའི་
སྐྱོན་ སྤངས་ནས། །ཆོས་ ཀུན་ བདེན་ པས་ སྟོང་ པའི་ གནས་ ལུགས་ལ། །རྩེ་
གཅིག་ མཉམ་ པར་ འཇོག་ པའི་ ཏིང་ འཛིན་གྱིས། །བསམ་ གཏན་ ཕར་ ཕྱིན་
རྫོགས་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་
མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་
པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་
གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །བསམ་གཏན་
ལ་ཚེ་འདིར་ལུས་སེམས་བདེ་བར་གནས་པའི་བསམ་གཏན། ཡོན་ཏན་ གྱི་
རྟེན་བྱེད་པའི་བསམ་གཏན། སེམས་ཅན་གྱི་དོན་བྱེད་པའི་བསམ་གཏན་གསུམ་
དང༌། ངོ་བོའི་སྒོ་ནས་ འཇིག་རྟེན་དང་། འཇིག་རྟེན་ལས་ འདས་ པའི་ བསམ་
གཏན་གཉིས། ཕྱོགས་ཀྱི་སྒོ་ནས་གསུམ་ལ་སོགས་པ་ཡོད་ཀྱང་། འདིར་དེ་དག་
གི་གྲངས་རྣམས་མ་གསུངས་པ་ནི་གདམས་ངག་འདིར་བསམ་གཏན་གྱི་ངོ་བོ་
ཐུན་མོང་མ་ཡིན་པ་ཞིག་སྟོན་པར་མཛད་པ་ཡིན་ལ། ཚེ་འདིར་ལུས་སེམས་བདེ་
བར་བྱེད་པ་ལ་སོགས་པ་གསུམ་པོ་དེ་ནི་ཏིང་ངེ་འཛིན་འདི་བསྐྱངས་པའི་བྱེད་
ལས་ལ་འབྱུང༌། འཇིག་རྟེན་དང་འཇིག་རྟེན་ལས་འདས་པའི་དབྱེ་བ་གཉིས་ནི་
ཏིང་ངེ་འཛིན་སྒོམ་པ་པོ་དེ་འཕགས་ལམ་ཐོབ་མ་ཐོབ་ཀྱི་ཁྱད་ཡིན་པས། དེ་
- 292 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གཉིས་ཀ་རྣལ་འབྱོར་པ་གཅིག་གིས་དུས་གཅིག་ཏུ་སྐྱོང་རྒྱུ་མེད་དོ། །
དྲུག་པ་ཤེས་རབ་ལ་སློབ་ཚུལ་ལ་གཉིས། མཉམ་བཞག་ནམ་མཁའ་
ལྟ་བུའི་སྟོང་ཉིད་སྒོམ་ཚུལ་དང་། རྗེས་ཐོབ་སྒྱུ་མ་ལྟ་བུའི་སྟོང་ཉིད་སྒོམ་ཚུལ་
ལོ། །དང་པོ་ནི། བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། མ་
སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་
རྒྱས་ ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཞི་ལྷག་ཟུང་འབྲེལ་གྱི་ཏིང་ངེ་
འཛིན་བསྒྲུབ་པ་ལ་འཇུག་པར་བྱའོ། །དེ་ཡང་ཆོས་རྣམས་ཀྱི་གནས་ལུགས་
སྟོང་པ་ཉིད་ལ་རྩེ་གཅིག་ཏུ་དམིགས་ནས་ཏིང་ངེ་འཛིན་སྒོམ་ཚུལ་སྔར་བཤད་
པ་ ལྟར། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། །
ཞེས་གསུངས་པ་ལྟར། ཏིང་ངེ་འཛིན་གྱི་གེགས་བྱིང་རྒོད་ལ་སོགས་པའི་ཉེས་
པ་ལྔ་སྤོང་བའི་ གཉེན་ པོ་འདུ་བྱེད་བརྒྱད་བསྟེན་པའི་སྒོ་ནས་ཚུལ་བཞིན་
བསྒོམས་པ་ལས་སེམས་གནས་དགུ་རིམ་གྱིས་གྲུབ་སྟེ། མཐར་ལུས་སེམས་
ཤིན་ སྦྲངས་ དང་ བཅས་པའི་ཏིང་ངེ་འཛིན་ཁྱད་པར་ཅན་འགྲུབ་ལ། དེ་ནི་
གནས་ལུགས་ལ་དམིགས་པའི་ཞི་གནས་ཡིན་གྱི། དེ་ཙམ་གྱི་འཁོར་བའི་རྩ་བ་
གཅོད་མི་ནུས་པས། སླར་ཡང་སོ་སོར་རྟོག་པའི་ཤེས་རབ་ཀྱིས་དཔྱད་དེ་ལྷག་
མཐོང་ བསྒྲུབ་ དགོས་ སོ། །དེ་ ཡང་ དཔྱོད་ པ་ གཅིག་ཏུ་ བྱས་ན་ སེམས་ ཕྱིར་
གཡེང་ནས་ སྔར་གྱི་གནས་ཆ་གཞིག་ཅིང་། གསར་དུའང་གནས་ཆ་མི་ཐོབ་
པས་ཞི་གནས་ལས་ཉམས་ཏེ་ཞིག་ལྷག་ཟུང་འབྲེལ་འགྲུབ་པར་མི་འགྱུར་ལ།
ཡང་གནས་ལུགས་ཀྱི་དོན་ལ་རྩེ་གཅིག་ཏུ་འཇོག་པ་གཅིག་པུ་བྱས་ན་སྔར་གྱི་
ཞི་གནས་ཀྱི་རྒྱུན་སྐྱོང་བ་ལས་ལྷག་མཐོང་སྒྲུབ་ཚུལ་མེད་པས་དེའི་རྒྱུན་ལ་ཇི་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཙམ་བཞག་ཀྱང་ལྷག་མཐོང་འགྲུབ་མི་སྲིད་པས་ཞི་ལྷག་ཟུང་འབྲེལ་དུ་མི་
འགྱུར་རོ། །དེ་ན་ཞི་ལྷག་ཟུང་འབྲེལ་བསྒྲུབ་པ་ལ་སྔར་གྱི་གནས་ཆ་དེ་མ་
ཉམས་པའི་ངང་ནས་ཆུ་མི་གཡོ་བའི་ནང་དུ་ཉེའུ་ཆུང་འཁྱུག་པ་ལྟར་སོ་སོར་
རྟོག་པའི་ཤེས་རབ་ཀྱིས་གནས་ལུགས་ཀྱི་དོན་ལ་དཔྱད་ཅིང་། དཔྱད་མཐར་
ངེས་པའི་འཛིན་སྟངས་བརྟན་པོའི་ངང་དུ་ཅུང་ཟད་འཇོག །ཡང་དཔྱོད་པ་སྟེ་
དཔྱད་ འཇོག་ གཉིས་ སྤེལ་ མར་ བྱ། དེ་ ལྟར་ རྒྱུན་བསྲིང་ནས་བསྐྱངས་ པས་
མཐར་དཔྱད་པ་རང་སྟོབས་ཀྱིས་གནས་ཆ་འདྲེན་ཐུབ་པ་ཞིག་འབྱུང་། དེ་ནས་
ཀྱང་བསྐྱངས་པས་དཔྱད་པ་རང་སྟོབས་ཀྱིས་གནས་པ་དང་མཉམ་དུ་ཤིན་
སྦྱངས་འདྲེན་ཐུབ་པ་ཞིག་འབྱུང་ལ། དེ་ལྟ་བུའི་ལུས་སེམས་ཤིན་སྦྱངས་ཀྱི་
བདེ་བ་ཁྱད་པར་ཅན་དང་ལྡན་པའི་ཏིང་ངེ་འཛིན་དེ་ལ་ཞི་ལྷག་ཟུང་འབྲེལ་གྱི་
ཏིང་ངེ་འཛིན་ཞེས་གསུངས་སོ། །དེ་ལྟ་བུའི་ཞི་ལྷག་ཟུང་འབྲེལ་སྒྲུབ་ཚུལ་ཤེས་
ན་ནི་ཤིན་ཏུ་བསྔགས་ཏེ། རྗེའི་ཉམས་མགུར་དུ། རྩེ་གཅིག་བསམ་གཏན་ཙམ་
ལ་འཁོར་བ་ཡི། །རྩ་བ་གཅོད་པའི་ནུས་པ་མ་མཐོང་ཞིང་། །ཞི་གནས་ལམ་
དང་བྲལ་བའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་མོངས་མི་བཟློག་པས། །
ཡིན་ལུགས་ཕུ་ཐག་ཆོད་པའི་ཤེས་རབ་དེ། །གཡོ་མེད་ཞི་གནས་རྟ་ལ་བསྐྱོན་
ནས་ནི། །མཐའ་བྲལ་དབུ་མའི་ རིགས་ པའི་མཚོན་རྣོན་གྱིས། །མཐར་འཛིན་
དམིགས་གཏད་ཐམས་ཅད་འཇིག་བྱེད་པའི། །ཚུལ་བཞིན་དཔྱོད་པའི་ཡངས་
པའི་ ཤེས་ རབ་ ཀྱིས། །དེ་ ཉིད་རྟོགས་ པའི་ བློ་གྲོས་རྒྱས་ པར་མཛད། །ཅེས་
དང༌། རྩེ་ གཅིག་གོམས་ པས་ཏིང་འཛིན་འགྲུབ་པ་ནི། །སྨོས་ པར་ཅི་འཚལ་
ཚུལ་བཞིན་དཔྱོད་པ་ཡི། །སོ་སོར་རྟོག་པ་ཡིས་ཀྱང་ཡིན་ལུགས་ལ། །གཡོ་
- 294 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མེད་ཤིན་ཏུ་བརྟན་པར་གནས་པ་ཡི། །ཏིང་འཛིན་བསྐྱེད་པར་མཐོང་ནས་ཞི་
ལྷག་གཉིས། །ཟུང་འབྲེལ་བསྒྲུབ་ལ་བརྩོན་རྣམས་ཡ་མཚན་ནོ། །རྣལ་འབྱོར་
ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་
འཚལ་ལོ། །ཞེས་ གསུངས་ པ་ལྟར་ རོ། །དེ་ན་མཉམ་བཞག་ནམ་ མཁའ་ ལྟ་
བུའི་རྣལ་འབྱོར་བསྐྱངས་ཏེ་སྲིད་པའི་རྩ་བ་གཅོད་པའི་གཉེན་པོ་མཐར་ཐུག་
ཞི་ལྷག་ཟུང་འབྲེལ་གྱི་ཏིང་ངེ་འཛིན་ཁྱད་པར་ཅན་རྗེ་ཐམས་ཅད་མཁྱེན་པས་
ཇི་ལྟར་བསྔགས་པ་དེ་ལྟ་བུ་ཞིག་མྱུར་དུ་འགྲུབ་པར་བླ་མ་ལྷས་བྱིན་གྱིས་
བརླབ་ཏུ་གསོལ་སྙམ་དུ། དེ་ཉིད་སོ་སོར་རྟོག་པའི་ཤེས་རབ་ཀྱིས། །དྲངས་
པའི་ཤིན་སྦྱངས་བདེ་ཆེན་དང་འབྲེལ་བ། །དོན་དམ་མཉམ་བཞག་ནམ་མཁའི་
རྣལ་འབྱོར་གྱིས། །ཤེས་རབ་ཕར་ཕྱིན་རྫོགས་པར་བྱིན་གྱིས་རློབས། །ཞེས་
གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་དེ་དག་དེའི་གེགས་བྱེད་སྦྱངས། དེ་
དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་
སྐྱེས་པར་བསམ་མོ། ། །
གཉིས་པ་རྗེས་ཐོབ་སྒྱུ་མ་ལྟ་བུའི་སྟོང་ཉིད་སྒོམ་ཚུལ་ནི། བླ་མ་ལྷ་སྒོམ་
བཞིན་པའི་ངང་ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་དོན་དུ་
མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་
ཕྱིར་དུ་སྣང་སྟོང་གཉིས་ཚོགས་སྒྱུ་མ་ལྟ་བུའི་ཉམས་ལེན་ལ་བསླབ་པར་བྱའོ། །
དེ་ཡང་མཉམ་བཞག་ཏུ་སྣང་ངོར་ཀུན་རྫོབ་ཀྱི་ཆོས་རྡུལ་ཙམ་ཡང་མི་དམིགས་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པའི་ནམ་མཁའ་ལྟ་བུའི་སྟོང་སང་པ་དང་། ངེས་ངོར་ཆོས་ཐམས་ཅད་བདེན་
པར་མེད་པའི་ངེས་ཤེས་ཀྱི་འཛིན་སྟངས་དམ་པོ་གཉིས་ཚོགས་སུ་བསྐྱངས་
ནས། དེ་ ལས་ ལངས་ ཏེ་ རི་ རབ་ ཁང་ ཁྱིམ་སོགས་ དང༌། མི་དང་དུད་འགྲོ་
སོགས་ཕྱི་ནང་གི་སྣང་བ་གང་ཤར་ལ་བལྟས་པ་ན། སྣང་བ་འདི་ཐམས་ཅད་
རྫུན་པ་སྒྱུ་མ་ལྟ་བུར་རང་ཤུགས་ཀྱིས་འཆར་བའམ། དེ་མིན་ཡང་དེ་ལྟར་དུ་
འཆར་བ་ལ་བསླབ་བོ། །དེ་ཡང་རྫུན་པ་སྒྱུ་མ་ལྟ་བུ་འདི་ལ་དཔེའི་རྣམ་གྲངས་
མང་དུ་གསུངས་ཏེ། སྒྱུ་མ་དང༌། སྨིག་རྒྱུ་དང་། དྲི་ཟའི་གྲོང་ཁྱེར་དང༌། བྲག་
ཅ་དང་། གཟུགས་བརྙན་དང༌། རྨི་ལམ་ལ་སོགས་པ་མང་དུ་གསུངས་སོ། །དེ་
དག་ གི་ནང་ནས་གདམས་ངག་ འདིར་སྒྱུ་མ་དང༌། རྨི་ལམ་དང་། གཟུགས་
བརྙན་ གྱི་ དཔེ་ གསུམ་ གསུངས། དེ་ གསུམ་ གྱི་ནང་ ནས་ ཀྱང་ རྨི་ ལམ་ དང་
གཟུགས་བརྙན་གྱི་དཔེ་འདི་གལ་ཆེ་སྟེ། དཔེའི་སྟེང་དུ་རང་ལ་ཉམས་མྱོང་ཡོད་
པ་ཞིག་ དགོས་པ་ལ། རང་ཅག་བོད་ན་སྒྱུ་མ་བྱེད་པ་མ་དར་བས་བླ་མས་
བསྟན་པའི་ཚིག་གི་རྗེས་སུ་འབྲང་བ་ཙམ་ལས་རང་ལ་སྒྱུ་མ་ཇི་ལྟར་སྣང་བའི་
ཉམས་མྱོང་མེད་ལ། རྨི་ལམ་དང་གཟུགས་བརྙན་གཉིས་འཆར་བཞིན་པ་ཡིན་
པས་རང་གི་མྱོང་བ་ལ་ཇི་ལྟར་འཆར་བ་དེའི་སྟེང་ནས་བསམས་ན་འཆར་སླའོ། །
དེ་གཉིས་ལས་ཀྱང་གཟུགས་བརྙན་གྱི་དཔེས་བསམས་པ་ནི་སྣང་སྟོང་གཉིས་
ཚོགས་ལ་ངེས་པར་འདྲེན་པ་ལ་བསྔགས་པར་སློབ་དཔོན་ཟླ་བ་གྲགས་པས་
དབུ་མ་ལ་འཇུག་པ་དང་བཞི་བརྒྱ་པའི་འགྲེལ་པ་སོགས་གཞུང་མང་པོར་
གསུངས་ཤིང་། རྗེ་ཐམས་ཅད་མཁྱེན་པས་ཀྱང་འདི་ཁྱད་ཆེ་བར་གསུང་དོན་དེ་
དག་ལ་དགོངས་ནས་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་ཀྱང་
- 296 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
འདིར་ གཟུགས་ བརྙན་ གྱི་དཔེ་ གཙོ་བོར་ གསུང་། དེས་ན་ ཕྱི་ནང་ གི་ ཆོས་
ཐམས་ཅད་མཚོ་ནང་གི་ཟླ་གཟུགས་བཞིན་དུ་བསྙོན་མེད་དུ་སྣང་ཞིང་། ཇི་
ལྟར་སྣང་བའི་ཚུལ་ལ་བརྟགས་པ་ན་སྣང་བ་ལྟར་མི་བདེན་པས་སྣང་ཡང་
བདེན་པར་མེད་པ་རྫུན་པ་སྒྱུ་མ་ལྟ་བུར་ངེས་ཤེས་རྙེད་ནས་སྒྱུ་མ་ལྟ་བུའི་ཏིང་
ངེ་འཛིན་མཐར་ཕྱིན་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། ཕྱི་
ནང་ཆོས་རྣམས་སྒྱུ་མ་རྨི་ལམ་དང་། །དང་བའི་མཚོ་ནང་ཟླ་གཟུགས་ཇི་བཞིན་
དུ། །སྣང་ ཡང་བདེན་ པར་ མེད་ པའི་ ཚུལ་རྟོགས་ནས། །སྒྱུ་མའི་ཏིང་འཛིན་
རྫོགས་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་
མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་
པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་
གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེ་བར་བསམ་མོ། །
གཉིས་པ་ཁྱད་པར་ཟབ་མོ་དབུ་མའི་ལྟ་བ་ལ་སློབ་ཚུལ་ནི། བླ་མ་ལྷ་
སྒོམ་བཞིན་པའི་ངང་ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་
དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ།
དེའི་ཕྱིར་དུ་ཟབ་མོ་དབུ་མའི་ལྟ་བ་མཐར་ཐུག་པ་འཁྲུལ་པ་མེད་པ་བཙལ་ཏེ་
ཚུལ་བཞིན་དུ་བསྒོམ་པར་བྱའོ། །དེ་ཡང་སྤྱོད་འཇུག་ལས། ཡན་ལག་འདི་
དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། །ཞེས་གསུངས་པ་
ལྟར། རྒྱལ་བས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་ཐམས་ཅད་
གནས་ལུགས་རྟེན་འབྲེལ་ཟབ་མོ་འདི་རྟོགས་པའི་ཐབས་ཤ་སྟག་ཏུ་གསུངས་
-297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཏེ། སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །
ཞེས་གསུངས་པ་ལྟར། ཆོས་ཕུང་བརྒྱད་ཁྲི་བཞི་སྟོང་པོ་དེ་ནི་ཉོན་མོངས་བརྒྱད་
ཁྲི་བཞི་སྟོང་གི་གཉེན་པོར་གསུངས་ཤིང་། ཉོན་མོངས་པ་ཐམས་ཅད་ཀྱི་རྩ་བ་
མཐར་ཐུག་པ་ནི་བདེན་འཛིན་གཏི་མུག་འདི་ཡིན་པས། གཏི་མུག་བཅོམ་ན་
ཉོན་མོངས་གཞན་ཐམས་ཅད་ རང་ཤུགས་ཀྱི་འགག་པར་འགྱུར་ལ། ཉོན་
མོངས་གཞན་རྣམས་ནི་གཅིག་བཅོམ་པས་ཅིག་ཤོས་མི་འཇོམས་ཏེ། འདོད་
ཆགས་ ཀྱི་ གཉེན་པོ་བསྟེན་ པས་ ཞེ་སྡང་ མི་འཇོམས། ཞེ་སྡང་ གི་ གཉེན་ པོ་
བསྟེན་པས་འདོད་ཆགས་མི་འཇོམས་པ་ནི་ཚིག་གསལ་ལས་གསུངས་པ་ལྟར་
རོ། །གཏི་མུག་གི་གཉེན་པོ་རྟེན་འབྲེལ་བསྒོམས་པས་ཉོན་མོངས་པ་ཐམས་
ཅད་འཇོམས་ནུས་པ་ནི། འཕགས་པ་ལྷས། ལུས་ལ་ལུས་དབང་ཇི་བཞིན་དུ། །
གཏི་མུག་ཀུན་ལ་གནས་འགྱུར་ཏེ། །དེ་ཕྱིར་ཉོན་མོངས་ཐམས་ཅད་ཀྱང་། །
གཏི་མུག་བཅོམ་པས་བཅོམ་པར་འགྱུར། །ཞེས་གསུངས། དེས་ན་གསུང་རབ་
དགོངས་འགྲེལ་དང་བཅས་པ་ཐམས་ཅད་གནས་ལུགས་རྟེན་འབྲེལ་ཟབ་མོ་
འདི་རྟོགས་པའི་ཐབས་ཤ་སྟག་ཡིན་ལ། གནས་ལུགས་རྟེན་འབྲེལ་ཟབ་མོ་
འདི་ནི་རྒྱལ་བས་ཤེར་ཕྱིན་གྱི་མདོ་སྡེ་རིན་པོ་ཆེར་རིགས་པའི་རྣམ་གྲངས་
མཐའ་ཡས་པའི་སྒོ་ནས་གསུངས་ཀྱང་ཤིན་ཏུ་རྟོགས་པར་དཀའ་བས། འདི་
རྟོགས་པ་ཤིན་ཏུ་དཀོན་པར་རྒྱལ་བ་ཉིད་ཀྱིས་གསུངས། དེས་ན་རྒྱལ་བ་རང་
ཉིད་ཀྱི་མདོ་རྒྱུད་དུ་མ་ནས་ཟབ་མོའི་དོན་འདི་རྒྱལ་བ་རང་ཉིད་ཀྱི་དགོངས་པ་
བཞིན་དུ་འགྲེལ་པར་ལུང་བསྟན་པ་ཤིང་རྟ་ཆེན་པོ་ཀླུ་སྒྲུབ་ཀྱི་རིགས་ལམ་ལ་
བརྟེན་ནས་ཤེར་ཕྱིན་གྱི་དོན་ཟབ་མོ་འདི་འཚོལ་དགོས་ཀྱི། མགོན་པོ་ཀླུ་སྒྲུབ་
- 298 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཡབ་སྲས་ཀྱི་རིགས་ལམ་ལ་མ་བརྟེན་པར་ཐབས་གཞན་གང་གིས་ཀྱང་ཟབ་
མོའི་དོན་འདི་རྙེད་པར་མི་ནུས་པ་ནི། དཔལ་ལྡན་ཟླ་བས། སློབ་དཔོན་ཀླུ་
སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །དེ་དག་
ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་འགྲུབ་ཡོད་
མིན། །ཞེས་ གསུངས། མགོན་ པོ་ ཀླུ་ སྒྲུབ་ ཀྱི་ ལུགས་ དང༌ མི་ མཐུན་ པའི་
གདམས་པ་ཟབ་ཟབ་སྙན་སྙན་ཅི་འདྲ་ཞིག་ལ་བརྟེན་ཀྱང་རྒྱལ་བའི་དགོས་པ་
མཐར་ཐུག་པའི་རྟེན་འབྲེལ་ཟབ་མོ་འདི་རྟོགས་མི་ནུས་པ་ནི། དྲི་བ་ལྷག་
བསམ་རབ་དཀར་གྱི་དྲིས་ལན་བློ་བཟང་བཞད་པའི་སྒྲ་དབྱངས་ལས་ཀྱང་།
མདོར་ན་ཀླུ་སྒྲུབ་ལུགས་བཟང་གི །ལྟ་དང་འགལ་བའི་ལྟ་བ་དེ། །ཕུན་ཚོགས་
ཡོན་ ཏན་ བརྒྱ་ ལྡན་ ཞེས། །ཅི་ འདྲས་ ཇི་ ཙམ་ བརྗོད་ ན་ ཡང༌། །ཐམས་ ཅད་
མཁྱེན་པ་ལྟ་ཞོག་གི །མཐར་པ་ཙམ་ཡང་མི་ཐོབ་ཅེས། །མགོན་པོ་ཁྱོད་ཀྱིས་
བཀའ་སྩལ་པ། །ཟླ་བའི་ཞབས་ ཀྱི་བཞེད་པ་བཞིན། །ལེགས་པར་གསུངས་
ཞེས་ཐལ་མོ་སྦྱོར། །ཞེས་གསུངས་པ་ལྟར་རོ། །མགོན་པོ་ཀླུ་སྒྲུབ་ཀྱིས་ཤེར་
ཕྱིན་ཟབ་མོའི་དོན་འགྲེལ་པ་ལ་ངོ་བོ་ལ་དཔྱོད་པ་གཅིག་དུ་བྲལ་གྱི་རིགས་པ།
རྒྱུ་ལ་དཔྱོད་པ་རྡོ་རྗེ་གཟེགས་མའི་རིགས་པ། འབྲས་བུ་ལ་དཔྱོད་པ་ཡོད་མེད་
སྐྱེ་འགོག་གི་རིགས་ པ་སོགས་རིགས་པའི་རྣམ་ གྲངས་མཐའ་ཡས་པ་ཞིག་
གསུངས་ཀྱང་། ཐམས་ཅད་ཀྱི་ནང་ནས་གཙོ་བོར་གྱུར་པ་ནི་རིགས་པའི་རྒྱལ་
པོ་རྟེན་འབྲེལ་གྱི་རིགས་པ་ཡིན་ལ། རྟེན་འབྲེལ་གྱི་རིགས་པ་ལ་བརྟེན་ནས་
སྤྲོས་པའི་མཐའ་ཐམས་ཅད་དང་བྲལ་བའི་གནས་ལུགས་སྟོང་པ་ཉིད་གཏན་
ལ་འབེབས་པ་ནི་ཆེས་ཤིན་ཏུ་བསྔགས་ཏེ། སྣང་བ་རྟེན་འབྲེལ་ལ་ངེས་པ་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དྲངས་པས་རྒྱུ་འབྲས་ཀྱི་ཚུལ་ལ་ཡིད་ཆེས་རྙེད་ནས་ཐབས་ཀྱི་ཆ་རྣམས་ལ་
ལྷག་པར་ཡང་བརྩོན་པ་དང༌། སྟོང་པ་ལ་ངེས་ཤེས་དྲངས་པས་མཚན་འཛིན་
གྱི་དམིགས་གཏད་གང་གིས་ཀྱང་འཆིང་མི་ནུས་པ་དང༌། དེ་ཙམ་དུ་ཡང་མ་
ཟད་སྣང་བ་རྟེན་འབྲེལ་ལ་ངེས་པ་དྲངས་པ་ན་རྟག་ཆད་ལ་སོགས་པའི་སྤྲོས་
པའི་མཐའ་ཐམས་ཅད་དང་བྲལ་བའི་སྟོང་པར་ རང་ཤུགས་ཀྱིས་འཆར་བ་
དང༌། སྟོང་པ་ལ་ངེས་ཤེས་དྲངས་པས་སྣང་བ་རྟེན་འབྲེལ་དུ་རང་ཤུགས་ཀྱིས་
འཆར་བ་སྟེ། སྟོང་པ་རྟེན་འབྱུང་དང་རྟེན་འབྱུང་སྟོང་པར་འཆར་བ། སྣང་བས་
ཡོད་མཐའ་སེལ་ཞིང་སྟོང་པས་མེད་མཐའ་སེལ་བ་ཞིག་འོང་གསུང་སྟེ། དེ་ལྟ་
བུའི་ཟབ་མོའི་ཚུལ་འདི་ནི་བདག་ཅག་གི་ཡབ་རྗེ་ཐམས་ཅད་མཁྱེན་པ་དེ་ཉིད་
ཀྱིས་མགོན་པོ་འཇམ་པའི་དབྱངས་ལ་ཕྱི་ནང་གསང་བའི་མཆོད་པ་ཚད་མེད་
པ་ཕུལ་ཏེ། གསོལ་བ་ཤུགས་དྲག་ལ་རྒྱུན་རིང་བ་འདེབས་པར་མཛད་པས་
མགོན་པོ་འཇམ་པའི་དབྱངས་ཀྱི་ཞལ་མངོན་སུམ་དུ་བསྟན་ནས་སྤྱིར་མདོ་
སྔགས་ཀྱི་ལམ་གྱི་གནད་ཐམས་ཅད་དང༌། ཁྱད་པར་ཟབ་མོ་དབུ་མའི་ལྟ་བ་
མཐར་ཐུག་པ་སྣང་བས་ཡོད་མཐའ་སེལ་ཞིང་སྟོང་པས་མེད་མཐའ་སེལ་བ་
རྟེན་འབྲེལ་ཟབ་མོ་ཚུལ་འདི་མགོན་པོ་ཀླུ་སྒྲུབ་ཀྱི་རིགས་ལམ་གྱི་སྟེང་ནས་
འདོམས་པར་མཛད་པས། རྗེ་ཉིད་ཀྱིས་ཀྱང་ཇི་བཞིན་ཐུགས་སུ་ཆུད་ནས་རྗེ་
བཙུན་འཇམ་པའི་དབྱངས་ཀྱིས་ཇི་ལྟར་གདམས་པའི་ལྟ་བའི་གནད་རྣམས་
ཚིགས་བཅད་དུ་མཛད་པ་ནི། གང་ཞིག་འཁོར་འདས་ཆོས་རྣམས་ཐམས་ཅད་
ཀྱི། །རྒྱུ་འབྲས་ནམ་ཡང་བསླུ་བ་མེད་མཐོང་ཞིང་། །དམིགས་པའི་གཏད་སོ་
གང་ཡིན་ཀུན་ཞིག་པ། །དེ་ནི་སངས་རྒྱས་དགྱེས་པའི་ལམ་ལ་ཞུགས། །སྣང་
- 300 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བ་རྟེན་འབྲེལ་བསླུ་བ་མེད་པ་དང་། །སྟོང་པ་ཁས་ལེན་བྲལ་བའི་གོ་བ་གཉིས། །
ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །
ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་སླར་མཐོང་བ་
ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་
དཔྱད་པ་རྫོགས་པ་ལགས། །གཞན་ཡང་སྣང་བས་ཡོད་མཐའ་སེལ་བ་དང༌། །
སྟོང་པས་མེད་མཐའ་སེལ་ཞིང་སྟོང་པ་ཉིད། །རྒྱུད་དང་འབྲས་བུར་འཆར་བའི་
ཚུལ་ཤེས་ན། །མཐའ་འཛིན་ལྟ་བས་འཕྲོག་པར་མི་འགྱུར་རོ། །ཞེས་གསུངས།
གཞན་ཡང་ཐུབ་པའི་དབང་པོ་ལ་བསྟོད་པ་ལ་ལེགས་པར་བཤད་པའི་སྙིང་པོ་
ལས། འཇིག་རྟེན་རྒུད་ པ་ ཇི་ སྙེད་ པ། །དེ་ཡི་རྩ་བ་མ་རིག་སྟེ། །གང་ཞིག་
མཐོང་བས་དེ་ལྡོག་པ། །རྟེན་ཅིང་འབྲེལ་པར་འབྱུང་བར་གསུངས། །དེ་ཚེ་བློ་
དང་ལྡན་པ་ཡིས། །རྟེན་ཅིང་འབྲེལ་པར་འབྱུང་བའི་ལམ། ཁྱོད་ཀྱི་བསྟན་པའི་
གནད་ཉིད་དུ། །ཇི་ལྟར་ཁོང་དུ་ཆུད་མི་འགྱུར། །ཞེས་སོགས་རྟེན་འབྲེལ་ཟབ་
མོའི་ཚུལ་གྱིས་ཐུགས་གཏིང་ནས་ཕྲོགས་པའི་བསྔགས་པ་རྒྱ་ཆེར་མཛད་པ་
ལྟར་རོ། །རྟེན་འབྲེལ་དང་སྟོང་པ་འགལ་མེད་དུ་ཤར་བ་ལ་ནི་རྒྱལ་བས་ཀྱང་
ཤེར་ཕྱིན་གྱི་མདོར་རྒྱ་ཆེར་བསྔགས་ཤིང་། མགོན་པོ་ཀླུ་སྒྲུབ་ཀྱིས་ཀྱང་། ཆོས་
རྣམས་སྟོང་པ་འདི་ཤེས་ནས། །རྒྱུ་དང་འབྲས་བུ་འཐད་པ་གང༌། །ངོ་མཚར་
བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་དང་། གང་
གིས་རྟེན་ཅིང་འབྲེལ་བར་འབྱུང་། །ཞེས་སོགས་དང་། གང་ཞིག་སྟོང་དང་རྟེན་
འབྱུང་དག །དབུ་མའི་ ལམ་དུ་དོན་གཅིག་པར། །གསུང་མཆོག་མཚུངས་པ་
མེད་པ་ཡིས། །སངས་རྒྱས་དེ་ལ་ཕྱག་འཚལ་ལོ། །ཞེས་པ་ལ་སོགས་པ་ཐུབ་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པའི་དབང་པོ་ལ་ཡོན་ཏན་ཐམས་ཅད་ཀྱི་ནང་ནས་རྟེན་འབྱུང་གསུང་བ་འདི་
ཉིད་ རབ་ དང༌། ཕུལ་དང༌། མཆོག་ཏུ་བསྔགས་པ་ལྟར་ རོ། །དེས་ན་ འཁོར་
འདས་ཀྱི་ཆོས་ཐམས་ཅད་བརྟགས་ན་རང་བཞིན་གྱིས་གྲུབ་པ་རྡུལ་ཙམ་མེད་
ཀྱང་། མ་བརྟགས་མ་དཔྱད་པར་རྒྱུ་འབྲས་རྟེན་འབྲེལ་བསླུ་མེད་དུ་འཆར་
ཞིང་། དེ་ཡང་བློས་བྱས་དང་ཉི་ཚེ་བའི་སྟོང་པ་ཙམ་མ་ཡིན་པར། གཟུགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་བདེན་པས་སྟོང་མཉམ་དང༌། ཐ་
སྙད་དུ་ཡོད་མཉམ་དུ་མཚུངས་ཤིང༌། སྣང་བ་དང་སྟོང་པ་གཉིས་འགལ་བ་
མིན་པར་གཅིག་གྲོགས་སུ་གཅིག་འཆར་བ་རྒྱལ་བའི་དགོངས་པ་བདག་ཉིད་
ཆེན་པོ་ཀླུ་སྒྲུབ་ཀྱིས་ཇི་ལྟར་བཀྲལ་བའི་ཟབ་མོ་དབུ་མའི་ལྟ་བ་མཐར་ཐུག་
པར་འདི་མྱུར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ།
འཁོར་འདས་རང་བཞིན་རྡུལ་ཙམ་མེད་པ་དང༌། །རྒྱུ་འབྲས་རྟེན་འབྲེལ་བསླུ་
བ་མེད་ པ་གཉིས། །ཕན་ཚུན་འགལ་མེད་གྲོགས་སུ་འཆར་བ་ཡི། །ཀླུ་སྒྲུབ་
དགོངས་དོན་རྟོགས་པར་ བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་
བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་
དང་ བཅས་ པའི་ རྒྱུན་བབས། རང་ གཞན་ སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པས་དེ་དག་དེའི་གེགས་བྱེད་སྦྱངས། དེ་དང་དེའི་རྟོགས་པ་
ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་
མོ། །དེ་ལྟར་ཟབ་མོ་དབུ་མའི་ལྟ་བ་འདི་ཤིན་ཏུ་རྟོགས་པ་དཀའ་ཞིང་། མ་
རྟོགས་ན་མདོ་སྔགས་གང་གི་སྐབས་སུའང་ལམ་གྱི་སྲོག་མི་རྙེད་ཅིང་། སྤྱོད་པ་
རླབས་པོ་ཆེ་ལ་ཇི་ཙམ་བསླབས་ཀྱང་མིག་དང་བྲལ་བའི་མི་བཞིན་དུ་ལམ་
- 302 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བགྲོད་མི་ནུས་པར་གསུངས་ལ། གདམས་ངག་འདིར་རྒྱལ་བའི་དགོངས་པ་ཀླུ་
སྒྲུབ་ཀྱིས་བཀྲལ་བའི་ཟབ་མོའི་དོན་འདི་ལྟ་བུ་ཞིག་ཡོད་དོ་ཞེས་ཕར་ཕྱིན་དྲུག་
གི་མཇུག་ཏུ་ས་ཁོང་དམིགས་ཕྱེ་བ་ཙམ་ཞིག་མཛད་ནས། ལྟ་བ་དེ་འཚོལ་བའི་
ཚུལ་དང༌། བཙལ་ནས་ སྒོམ་ པའི་ཚུལ་རྣམས་ གསལ་བར་མ་མཛད་པ་ནི།
དགའ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་ཆེན་རྩ་བ་རྒྱལ་བའི་
གཞུང་ལམ་དུ་ལྟ་བའི་མན་ངག་མཐར་ཐུག་པ་རྣམས་གསལ་བར་མཛད་ཅིང་།
དེ་ནི་བླ་མ་མཆོད་པའི་གདམས་ངག་འདི་དང་ཟུང་དུ་སྦྲེལ་ནས་དབུ་མའི་ལྟ་བ་
སྒོམ་ཚུལ་ཡིན་པས་དེ་ལ་དགོངས་པར་མངོན་ནོ། །དེ་ལྟར་བཤེས་ གཉེན་
བསྟེན་ཚུལ་ནས་ཞི་ལྷག་གམ། དབུ་མའི་ལྟ་བའི་བར་གྱི་ལམ་གྱི་གནད་རྣམས་
གདམས་ངག་འདིའི་ཚིག་གི་ནུས་པ་ལ་ཇི་ལྟར་ཐོན་པ་དང་། མན་ངག་ཞལ་
ཤེས་རྣམས་ཡི་གེ་ཉུང་ངུའི་སྒོ་ནས་བཀོད་པ་ཡིན་གྱི། ལམ་དེ་དག་གི་གནད་
རྣམས་རྒྱས་པར་ནི་འཇིག་རྟེན་གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་རིམ་
ཆེན་མོ་ལས་ཤེས་པར་བྱའོ། །
གཉིས་པ་ཐུན་མོང་མིན་པ་རྡོ་ རྗེ་ ཐེག་ པ་ ལ་སློབ་ཚུལ་ལ་གསུམ།
སྔགས་ལམ་ཟབ་མོའི་སྣོད་རུང་དུ་བྱ་བ་དང་། སྣོད་དུ་གྱུར་ནས་དམ་ཚིག་དང་
སྡོམ་པ་དག་པར་བྱ་བ་དང་། ལམ་རིམ་གཉིས་སྒོམ་པའི་ཚུལ་ལོ། །དང་པོ་ནི།
དེ་ནས་རྡོ་རྗེ་འཛིན་པའི་དེད་དཔོན་གྱི། །དྲིན་ལས་རྒྱུད་སྡེ་རྒྱ་མཚོའི་འཇིང་
བརྒལ་ཏེ། །ཞེས་གསུངས་ཏེ། བཤེས་གཉེན་བསྟེན་ཚུལ་ནས་ཞི་ལྷག་གི་བར་
ལམ་ཐུན་མོང་བ་ལ་སྦྱངས་པས་སྲིད་པ་མཐའ་དག་མེ་འབར་བའི་རླབས་ལྟར་
མཐོང་སྟེ་སའི་དབང་ཕྱུག་གི་དཔལ་ལའང་རྨི་ལམ་དུའང་འདོད་པ་མི་སྐྱེད་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཅིང་། འཁོར་བའི་ཕུན་ཚོགས་མཐའ་དག་ལ་ཞེན་པ་ལོག་སྟེ་ཉིན་མཚན་ཀུན་
ཏུ་ཐར་པ་དོན་གཉེར་གྱི་བློ་ཤུགས་དྲག་དང༌། མཁའ་མཉམ་གྱི་སེམས་ཅན་
རྣམས་རང་གི་མ་རྒན་ཉིད་དུ་མཐོང་ཞིང་། རང་ཉམས་ལ་དཔགས་ཏེ་མ་རྒན་
སེམས་ཅན་རྣམས་ཀྱི་ངང་ཚུལ་བསམས་པ་ན། མ་རྒན་རྣམས་སྲིད་པའི་བཙོན་
རར་ཆུད་ཅིང་སྡུག་བསྔལ་བཟོད་གླགས་མེད་པས་མནར་བའི་ཚུལ་དེ་མཐོང་
བས། དེ་དག་ལ་ཤས་མི་བཟོད་པའི་སྙིང་རྗེ་ཆེན་པོ་ཡིད་རང་དབང་མེད་པར་
བསྐྱོད་ཅིང་། བདག་ པས་ གཞན་གཅེས་ པའི་ བྱང་ ཆུབ་ཀྱི་སེམས་ཆེས་ཆེར་
འཕེལ་ ཏེ། རྒྱལ་ སྲས་ ཀྱི་ སྤྱོད་ པ་ མཐའ་ དག་ ལ་ སློབ་ཅིང་། རང་ ངོས་ནས་
སེམས་ཅན་རེ་རེའི་ ཕྱིར་དུ་ཡང་བསྐལ་པ་མུ་མེད་ པའི་བར་དུ་དམྱལ་བར་
གནས་དགོས་ཀྱང་ཞུམ་པ་མེད་ཅིང་བརྩོན་པ་མི་འདོར་བའི་སྙིང་སྟོབས་ཡོད་
ཀྱང་། སེམས་ཅན་གྱི་ངོས་ནས་བསམས་པ་ན་སྐད་ཅིག་རེ་རེས་ཀྱང་འཚང་རྒྱ་
བ་ལ་ཤིན་ཏུ་རིངས་ནས། མ་རྒན་སེམས་ཅན་ཐམས་ཅད་འཁོར་བའི་བཙོན་
ར་ལས་སྒྲོལ་ཕྱིར་མྱུར་བ་མྱུར་བར་འཚང་རྒྱ་བའི་ཐབས་དམ་པ་བླ་མེད་རྡོ་རྗེ་
ཐེག་པ་ལ་འཇུག་པར་བྱའོ། །བླ་མེད་ཀྱི་ཐེག་པ་ལ་འཇུག་པའི་སྒོ་ནི་དབང་
རྣམ་པར་དག་པ་ཡིན་པས། རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་
ལས་དབང་རྣམ་པར་དག་པ་ཞིག་ནོད་དགོས་ཏེ། དབང་མ་ཐོབ་པར་རྒྱུད་དོན་
ལ་ཞུགས་ནས་རིམ་གཉིས་བསྒོམ་པ་སོགས་བྱས་ཀྱང་མཆོག་མི་འགྲུབ་པར་མ་
ཟད། སྔགས་ཀྱི་གསང་བ་ཟབ་མོ་ལ་དབང་མེད་པར་རང་དགར་ལོངས་སྤྱད་
པའི་ཉེས་པས་མནར་མེད་དུ་འགྲོ་བར་རྒྱུད་དང་གྲུབ་ཆེན་གྱི་གཞུང་མང་པོ་
ལས་གསུངས། དབང་རྣམ་པར་དག་པ་ཐོབ་པ་ལ་རྡོ་རྗེ་སློབ་དཔོན་མཚན་ཉིད་
- 304 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང་ལྡན་པ་ཞིག་དགོས་པས། ཐོག་མར་རྡོ་རྗེ་སློབ་དཔོན་མཚན་ཉིད་དང་ལྡན་
པ་ཞིག་འབད་པ་དུ་མས་འཚོལ་དགོས་ཏེ། ཉིན་གཅིག་འཇིགས་སར་འགྲོ་
བའི་སྐྱེལ་མ་ལའང་བློ་གཏད་ཐུབ་མི་ཐུབ་ལེགས་པར་བརྟག་དགོས་ན། སྲིད་
ཞིའི་འཇིགས་པ་མཐའ་དག་ལས་བསྒྲལ་ཏེ་སངས་རྒྱས་ཀྱི་སར་འཁྲིད་པའི་བླ་
མ་ནི་གང་བྱུང་གིས་མི་ཆོག་པ་ལྟ་ཅི་སྨོས། དེས་ན་རྒྱ་མཚོ་ཆེན་པོ་ནས་ནོར་བུ་
ལེན་དུ་འགྲོ་བ་ལ་དེད་དཔོན་ཐབས་ལ་མཁས་པ། ལམ་རྒྱུས་ཡོད་པ། སྙིང་
སྟོབས་དང་ལྡན་པ། བློ་གཏད་ཐུབ་པ་ཞིག་ལ་བརྟེན་དགོས་པ་ལྟར། གསང་
ཆེན་རྒྱུད་སྡེ་རྒྱ་མཚོར་ཞུགས་ནས་ཟུང་འཇུག་ཡིད་བཞིན་གྱི་ནོར་བུ་ལེན་པར་
བྱེད་པ་ལ། རྡོ་རྗེ་སློབ་དཔོན་བྱིན་རླབས་ཀྱི་རྒྱུན་མ་ཉམས་པ། སྔགས་ཀྱི་ལམ་
རྒྱུས་ཡོད་པ། མན་ངག་དང་ལྡན་པ། རང་ལ་ཐུགས་རྗེ་ཆེ་བ། རྣམ་པ་ཀུན་ཏུ་
མི་སླུ་བའི་བློ་གཏད་ཐུབ་པ་ཞིག་དགོས་སོ། །དེ་ལྟ་བུའི་བླ་མ་ཞིག་རྙེད་པ་ན་
སྔར་ལམ་ཐུན་མོང་བའི་སྐབས་ལས་ཀྱང་ལྷག་པའི་བཤེས་གཉེན་བསྟེན་ཚུལ་
བྱས་ཏེ། དབང་གི་དོན་དུ་གསོལ་བ་བཏབ། རྡོ་རྗེ་སློབ་དཔོན་གྱིས་ཀྱང་སློབ་
མ་དེ་སྣོད་དུ་རུང་མི་རུང་ལེགས་པར་བརྟགས་ནས་སྣོད་དུ་རུང་བར་མཐོང་ན་
རྗེས་སུ་བཟུང་སྟེ། ཐོག་མར་བླ་མ་ལྔ་བཅུ་པའི་གདམས་ངག་བྱིན། སློབ་མ་
དེས་ཀྱང་བླ་མ་ལྔ་བཅུ་པ་མཉན་ཏེ་ཚིག་བཟུང་ཞིང་དོན་ལ་བསམས་ཏེ། དེ་
ནས་བཤད་པའི་བཤེས་གཉེན་བསྟེན་ཚུལ་ལ་འབད། དེ་ནས་དབང་བསྐུར་ཏེ།།
དེ་ཡང་དབང་བསྐུར་བ་ལ་ཐོག་མར་དཀྱིལ་འཁོར་དུ་འཇུག་པ་དང༌། བྱང་
སེམས་ཀྱི་སྡོམ་པ་དང༌། རིགས་ལྔའི་དམ་ཚིག་རྣམས་ཁས་ལེན་དགོས་ཤིང་།
དམ་ཚིག་དང་སྡོམ་པ་བསྲུང་བར་ཁས་བླངས་ཤིང་དཀྱིལ་འཁོར་དུ་ཞུགས་པ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ལ་བུམ་དབང་གི་སྒོ་ནས་ལམ་བསྐྱེད་རིམ་སྒོམ་པ་ལ་དབང་བར་བྱེད་པ་དང་།
འབྲས་བུ་སྤྲུལ་པའི་སྐུ་དང་ཞིང་དང་འཁོར་ལ་སོགས་པ་འགྲུབ་པའི་ནུས་པ་
ཁྱད་པར་ཅན་བཞག །དེ་ནས་དབང་ཕྱི་མ་གསུམ་རིམ་གྱིས་བསྐུར་ཏེ་རྫོགས་
རིམ་གྱི་ལམ་ཡོངས་རྫོགས་སྒོམ་པ་ལ་དབང་བར་བྱས་ཤིང་། འབྲས་བུ་ལོངས་
སྤྱོད་རྫོགས་སྐུ། ཆོས་སྐུ། ངོ་བོ་ཉིད་སྐུའམ། ཟུང་འཇུག་གི་སྐུ་རྣམས་འགྲུབ་
པའི་ནུས་པ་ཁྱད་པར་ཅན་བཞག །གཞན་ཡང་དབང་བཞི་པའི་སྐབས་སུ་ལས་
ཀྱི་སྒྲིབ་པ་ཆེན་པོ་རྣམས་དག་པར་བྱེད་པ་དང་། ཕྱི་ནང་གི་བགེགས་བར་ཆད་
རྣམས་ཞི་བར་བྱེད་པ་དང༌། རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་
ཕབ་སྟེ་ལམ་རིམ་གཉིས་སྒོམ་པ་ལ་བསོད་ནམས་ཀྱི་མཐུ་ཅན་དུ་བྱེད་པ་དང་།
ལམ་རིམ་གཉིས་ཀྱི་གནད་མཐའ་དག་མྱུར་དུ་རྒྱུད་ལ་སྐྱེ་བའི་རྟེན་འབྲེལ་
མཐའ་དག་སྒྲིག་པར་བྱེད་དོ། །དེས་ན་དབང་བསྐུར་བ་ནི་ལམ་གྱི་སྔོན་འགྲོ་
ཙམ་དུ་མི་གཟུང་གི །ལམ་རིམ་གཉིས་འབྲས་བུ་དང་བཅས་པའི་གནད་མཐའ་
དག་དབང་གི་སྐབས་སུ་གཞི་ཐིངས་པ་ཞིག་དགོས་པས་དང་པོར་སྔགས་ཀྱི་སྒོ་
འབྱེད་པ་ནས་བཟུང་མཐར་སངས་རྒྱས་པའི་བར་གྱི་ལམ་གྱི་གནད་ཐམས་
ཅད་དབང་གི་ཁོག་ནས་ཐོན་པ་ཞིག་དགོས་གསུངས་སོ། །དེ་ལྟར་དབང་རྣམ་
པར་དག་པ་ཐོབ་ནས་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་གཞིར་
བཞག་ནས་རྒྱུད་དོན་ལ་ཐོས་བསམ་གྱིས་ཞུགས་ཏེ་ལམ་རིམ་གཉིས་ཀྱི་གནད་
རྣམས་འཚོལ་དགོས་སོ། །དེ་ལ་ལམ་རིམ་གཉིས་ཀྱི་གནད་རྣམས་གང་དུ་ཡོད་
ས་ནི་གསང་བ་འདུས་པ་ལ་མཚོན་ན། དཔལ་གསང་བ་འདུས་པའི་རྩ་རྒྱུད་
ཡིན་ལ། འདུས་པའི་རྩ་རྒྱུད་དུ་ལམ་རིམ་གཉིས་ཀྱི་གནད་ཐམས་ཅད་ཚང་
- 306 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བར་བཞུགས་ཀྱང་། མཐའ་དྲུག་དང་ཚུལ་བཞིས་རྒྱས་བཏབ་པས་བླ་མའི་མན་
ངག་ལ་མ་བརྟེན་ན་རིན་པོ་ཆེ་ལྟ་བུའི་གདུལ་བྱས་ཀྱང་རྩ་རྒྱུད་ཀྱི་སྟེང་ནས་
ལམ་གྱི་གནད་རྣམས་མི་རྙེད་ན། གདུལ་བྱ་གཞན་རྣམས་ཀྱིས་ལྟ་ཅི་སྨོས།
དེས་ན་རྩ་རྒྱུད་ཀྱི་སྒོ་ཕྱེ་སྟེ་རིམ་གཉིས་ཀྱི་གནད་རྣམས་གསལ་བར་སྟོན་ཕྱིར་
རྒྱལ་བ་རང་ཉིད་ཀྱིས་རྒྱུད་ཕྱི་མ་དང་རྡོ་རྗེ་ཕྲེང་བ་ལ་སོགས་པའི་བཤད་རྒྱུད་
རྣམས་མཛད་ལ། དེ་ལྟ་ནའང་ཕྱི་རབས་ཀྱི་གདུལ་བྱ་རྣམས་ཀྱིས་ནི་བཤད་
རྒྱུད་ལ་ཞུགས་ཀྱང་ད་དུང་ལམ་གྱི་གནད་རྣམས་རྙེད་མི་ནུས་པས། བཤད་
རྒྱུད་ལ་བརྟེན་ནས་རྩ་རྒྱུད་འཆད་ཤེས་པའི་སྙན་བརྒྱུད་ཀྱི་མན་ངག་ལ་བརྟེན་
དགོས་སོ། །དེས་ནས་སྙན་བརྒྱུད་ཀྱི་མན་ངག་ཁྱད་པར་ཅན་ཞིག་ཡིན་ན་ནི་
མན་ ངག་ དེ་ ལ་ སྦྱངས་ པས་ རྒྱལ་ བས་ གསུངས་ པའི་ མདོ་ རྒྱུད་ དང༌། དེའི་
དགོངས་འགྲེལ་ཤིང་རྟ་ཆེན་པོའི་གཞུང་རྣམས་ལ་ངེས་པ་ལྷག་པར་དུ་བསྐྱེད་
ནུས་པ་ཞིག་དགོས་ཀྱི། དེ་ལྟར་མིན་པར་རྒྱལ་བའི་བཀའ་དང་ཤིང་རྟ་ཆེན་
པོའི་གཞུང་རྣམས་ན་མེད་པའི་མན་ངག་ཟུར་པ་ཞིག་བླ་མའི་ངག་རྒྱུན་ལ་ཡོད་
པར་གོ་ཞིང་། བཀའ་དགོངས་འགྲེལ་དང་བཅས་པ་དང་མི་མཐུན་ཡང་མན་
ངག་འདི་ཉིད་མཆོག་གོ་སྙམ་དུ་བཟུང་ན་ནི་རང་ཉིད་ལམ་བཟང་པོ་ལ་བགྲོད་
མི་ནུས་པར་མ་ཟད། རྒྱལ་བའི་བསྟན་པའི་སྙིང་པོ་རྣམས་ནུབ་པའི་རྐྱེན་དུ་ཆེ་
བས། བློ་གྲོས་ཀྱི་རྣམ་དཔྱོད་དང་ལྡན་པ་རྣམས་ཀྱིས་ནི་རྒྱལ་བའི་བཀའ་དང་
མི་མཐུན་པའི་གདམས་ངག་ཏུ་གྲགས་པ་རྣམས་ལ་ནམ་ཡང་ཡིད་མི་རྟོན་པར་
རྩ་བཤད་སྦྱར་བའི་བླ་མ་དམ་པའི་མན་ངག་ལ་བརྟེན་ནས་རྒྱལ་བའི་བཀའ་
ཉིད་གདམས་པའི་མཆོག་ཏུ་གཟུང་བར་བྱའོ། །དེ་ལྟར་ཡང་ རྗེ་ ཐམས་ཅད་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཁྱེན་པས། རྒྱུད་སྡེ་དང་དེའི་དགོངས་འགྲེལ་གྱི་གཞུང་ཆེ་བ་རྣམས་ཕྱིའི་སྤྲོས་
པ་གཅོད་པའི་ཆོས་རྒྱབ་ཙམ་དུ་མཐོང་ནས་དེ་དག་ཏུ་སྦས་ནས་མ་བཤད་པའི་
གདམས་ངག་ཟུར་དུ་ཟབ་མོ་ཞིག་ཡོད་དོ་སྙམ་དུ་འཛིན་པ་ནི། ཆོས་ཀྱི་མཐར་
ཐུག་པ་རྣམས་ལ་ཞེ་གཙིགས་མེད་ཅིང་སྔགས་ཀྱི་གཞུང་ཆེ་བ་རྣམས་ལ་གུས་
པ་ཆེན་པོ་སྐྱེ་བ་དང༌། དེ་དག་གདམས་ངག་ཏུ་འཆར་བའི་གེགས་བྱས་ནས་དེ་
རྣམས་མྱུར་དུ་ནུབ་པའི་རྐྱེན་ཆེན་པོ་ཡིན་པས་དུག་བཞིན་དུ་སྤང་བར་བྱ་ལ།
བླ་མ་དམ་པའི་མན་ངག་ལ་བརྟེན་ནས་གཞུང་ཆེ་བ་རྣམས་གདམས་ངག་ཏུ་
འཆར་བའི་ཐབས་ལ་འབད་པར་བྱ། ཞེས་དང་། ཟབ་གནས་མཐར་ཐུག་པ་
རྣམས་ཡོད་ས་ནི་རྒྱུད་སྡེ་རིན་པོ་ཆེའི་རྩ་རྒྱུད་རྣམས་ཡིན་ལ། དེ་གོ་བ་ལ་བླ་མ་
དགོས་ཤིང་། བླ་མས་ཀྱང་གང་བྱུང་བྱུང་ནས་བཤད་པས་མི་ཆོག་གི །བཤད་
རྒྱུད་རྣམས་ཀྱི་རྗེས་སུ་འབྲངས་ནས་རྩ་རྒྱུད་བཤད་ཤེས་པ་ཞིག་དགོས་པར་
གསུངས་སོ། །དེའི་ཕྱིར་མན་ངག་ནི། རྩ་ རྒྱུད་རྣམས་ཀྱི་དོན་བཤད་རྒྱུད་ཀྱི་
རྗེས་སུ་འབྲངས་ནས་ཕྱིན་ཅི་མ་ལོག་པར་བཤད་དེ་སློབ་མའི་རྒྱུད་ལ་གོ་བ་
བདེ་བླག་ཏུ་བསྐྱེད་པའི་ཐབས་ལ་ཟེར་བས་ཞལ་ལས་ཤེས་ལུགས་ཀྱང་དེ་
ལྟར་དུ་གོ་བར་བྱ་ཡི། རྒྱུད་རྣམས་སུ་དྲི་བར་ཕངས་ནས་དེ་དག་ཏུ་མ་བཀོད་
པར་རྣ་ཁུང་དུ་རིམ་པ་བཞིན་བརྒྱུད་པ་ལ་མི་བཟུང་ངོ༌། །དེས་ན་མན་ངག་
མཆོག་ཏུ་གྱུར་པ་ཙམ་གྱིས་དེ་ལ་རིང་དུ་སྦྱངས་ནས་རྒྱུད་སྡེ་སོགས་ཚད་ལྡན་
གྱི་གཞུང་ལ་བལྟས་པ་ན་རྒྱུ་དོན་དུ་མ་ཞིག་ལ་ངེས་པ་སྟེར་བ་དགོས་ཀྱི།
གདམས་ངག་ཁྱེད་ནས་རྒྱུད་དོན་ལ་དཔྱད་པ་ན་ངེས་པ་ཅི་ཡང་སྟེར་མི་ནུས་
པར་སྣང་ན་བློ་སྐྱོན་དང་དོན་སྐྱོན་གང་རུང་ཞིག་བྱུང་བའི་རྟགས་སོ། །སྔགས་
- 308 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
དང་མཚན་ཉིད་གང་གིས་ལུགས་ལ་ཡང་རྟ་རྒྱུག་པའི་སྔོན་དུ་གང་དུ་རྒྱུག་པའི་
རྒྱུག་ས་སྟོན་པ་བཞིན་དུ་དང་པོར་ཐོས་བསམ་གྱིས་གང་ཉམས་སུ་ལེན་རྒྱུ་
རྣམས་ཤེས་པར་བྱས་ནས། དེ་ནས་དེ་ལྟར་གཏན་ལ་ཕབ་པའི་དོན་ཉམས་སུ་
ལེན་པ་ཡིན་མོད་ཀྱང༌། སྙིང་ནས་སྒྲུབ་པ་བྱེད་འདོད་པས་སྔགས་ཀྱི་གཞུང་ཆེ་
བ་རྣམས་ལ་སྦྱངས་ན་བཞད་གད་ཀྱི་གནས་སུ་བལྟ་ཞིང་། རྒྱུད་སྡེ་ལ་མང་དུ་
སྦྱངས་པ་དང་མ་སྦྱངས་པ་གཉིས་ཉམས་ལེན་ལ་མང་ཉུང་ཅི་ཡང་མི་ཡོང་བའི་
དུས་སུ་སྣང་བས་ཐར་པ་འདོད་པ་དག་གིས་བློ་ཞིབ་མོས་ལེགས་པར་བརྟག་
པར་བྱོས་ཤིག །ཅེས་གསུངས། ཡང་བོད་ཀྱི་སྒོམ་ཆེན་རྣམས་ལ་ཐུགས་བརྩེ་
བའི་དབང་གིས་སྒོམ་བྱེད་པ་ལ་ལམ་མ་ནོར་བ་ཞིག་འཚོལ་དགོས་ཞེས་སྙན་
བསྐུལ་མཛད་པའི་དྲི་བ་ལྷག་བསམ་རབ་དཀར་དུ། གདམས་ངག་ཏུ་གྲགས་
པ་རྒྱལ་བའི་བཀའ་དང་མི་མཐུན་པ་རྣམས་ལ་ཇི་ལྟར་ཡིན་དྲི་བ་མཛད་པ་ན།།
དེའི་དྲིས་ལན་བློ་བཟང་བཞད་པའི་སྒྲ་དབྱངས་ལས། རྒྱལ་བའི་གསུང་རབ་
མཐའ་དག་དང་། །དགོངས་འགྲེལ་མཁས་གྲུབ་གཞུང་ལུགས་དོན། །འདོར་
བ་བདག་ཅག་རྨི་ལམ་དུ། །མི་འདོད་ཕྱིར་ན་མན་ངག་ཏུ། །གྲགས་པ་རྣམས་
ཀྱང་ གསུང་ རབ་ དང༌། །མཐུན་ ན་ ལེགས་ ཀྱི་ མི་ མཐུན་ ཚེ། །འདོར་ སྤུས་
གདམས་ ངག་ རྣམས་ ལ་ འབབ། །ཅེས་ གང་ གསུངས་ པ་ ལྟར་ རོ། །དེས་ན་
བཤད་རྒྱུད་ལ་བརྟེན་ནས་རྩ་རྒྱུད་ཀྱི་དོན་བདེ་བླག་ཏུ་རྙེད་པའི་མན་ངག་
མཐར་ཐུག་པ་ནི་མགོན་པོ་ཀླུ་སྒྲུབ་ཀྱིས་བསྐྱེད་རིམ་སྟོན་པ་ལ་མདོར་བྱས་དང་
མདོ་བསྲེ། རྫོགས་རིམ་སྟོན་པ་ལ་ རིམ་ལྔའི་གཞུང་མཛད་དེ། མན་ངག་གི་
མཐར་ཐུག་འཕགས་པའི་གཞུང་དེ་དག་དང་། འཕགས་པ་ལྷས་མཛད་པའི་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
སྤྱོད་བསྡུས་སྒྲོན་མེ། ཟླ་བ་གྲགས་པས་མཛད་པའི་ འགྲེལ་པ་སྒྲོན་ གསལ་
སོགས་དང་། དེ་དག་ཐམས་ཅད་ཀྱི་གནད་རྣམས་ཡོངས་སུ་རྫོགས་པ་ད་ལྟའི་
གདུལ་བྱ་རྣམས་ཀྱིས་གོ་སླ་བར་མཛད་པ་འཇིག་རྟེན་གསུམ་གྱི་སྒྲོན་མེ་གཅིག་
པུ་རིམ་ལྔ་གསལ་བའི་སྒྲོན་མེ་དང་། རྡོ་རྗེ་འཆང་ཆེན་པོའི་ལམ་གྱི་རིམ་པ་
གསང་བ་ཀུན་གྱི་གནད་རྣམ་པར་ཕྱེ་བ་སོགས་རྗེའི་སྔགས་ཀྱི་གཞུང་ཆེན་པོ་
འདི་རྣམས་ཡིན་ལ། སྔགས་བླ་མེད་ཀྱི་ལམ་ལ་སྙིང་ནས་བསྒྲུབ་པ་བྱ་འདོད་པ་
རྣམས་ཀྱིས་ནི་འདི་ལྟ་བུའི་མན་ངག་གི་མཆོག་རྣམས་ལ་བརྟེན་དགོས་ཏེ།
ཡིད་བཞིན་གྱི་ནོར་བུ་རིན་པོ་ཆེ་ངེས་པར་ལེན་འདོད་ན་ལམ་རྒྱུས་ཅན་གྱི་དེད་
དཔོན་ལ་བརྟེན་ནས་རྒྱ་མཚོ་ཆེན་པོར་འཇུག་དགོས་པ་བཞིན་དུ། ཟབ་ལམ་
རིམ་གཉིས་ཀྱི་ནོར་བུ་ངེས་པར་འཚོལ་བར་འདོད་ན་རྒྱུད་དོན་ལ་མཁས་པའི་
བླ་མ་དམ་པ་ལ་བརྟེན་ནས་གསང་ཆེན་རྒྱུད་སྡེ་རྒྱ་མཚོར་ཐོས་བསམ་གྱིས་
ཞུགས་ནས་འཚོལ་དགོས་སོ་ཞེས་གདམས་ངག་འདིར་གསུངས་ཏེ། དེ་ནས་རྡོ་
རྗེ་འཛིན་པའི་དེད་དཔོན་གྱི། །དྲིན་ལས་རྒྱུད་སྡེ་རྒྱ་མཚོའི་འཇིངས་བརྒལ་ཏེ།
ཞེས་པ་འདིས་རྡོ་རྗེ་སློབ་དཔོན་མཚན་ཉིད་དང་ལྡན་པ་ལ་བརྟེན་ནས་རྒྱུད་སྡེ་
ཁུངས་མ་ནས་འབྱུང་བའི་དཀྱིལ་འཁོར་དུ་དབང་རྣམ་པར་དག་པ་ཐོབ་དགོས་
པ་དང༌། རྒྱུད་དོན་ལ་མཁས་པའི་བླ་མ་དམ་པ་བསྟེན་ནས་རྒྱུད་སྡེའི་དོན་ལམ་
རིམ་པ་གཉིས་ཀྱི་གནད་ལ་ཐོས་བསམ་གྱིས་གོ་ཡུལ་ཕུ་ཐག་ཆོད་པ་དགོས་པ་
གཉིས་ཀ་བསྟན་ཏོ། །དེས་ན་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱི་
གསུང་རྡོ་རྗེའི་ཚིག་འདི་དག་གི་གསུང་གི་ཟུར་རེ་རེས་ཀྱང་ལམ་གྱི་གནད་རྒྱ་
ཆེན་པོ་དག་སྟོན་པ་དེ་ཡང་རྗེ་ཐམས་ཅད་མཁྱེན་པའི་སྙན་བརྒྱུད་ཀྱི་མན་ངག་
- 310 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གི་སྟེང་དུ་འབབ་པའི་ཚུལ་འདི་དག་ལ་ངེས་པ་བརྟན་པོ་རྙེད་པར་བྱའོ། །
གཉིས་པ་སྣོད་དུ་གྱུར་ནས་དམ་ཚིག་དང་སྡོམ་པ་དག་པར་བྱེད་ཚུལ་
ནི། དངོས་གྲུབ་རྩ་བ་དམ་ཚིག་སྡོམ་པ་རྣམས། །སྲོག་ལས་གཅེས་པར་འཛིན་
པར་ བྱིན་གྱིས་རློབས། །ཞེས་ གསུངས་ཏེ། ལམ་ཐུན་མོང་བས་རྒྱུད་སྦྱངས་
ནས་སྔགས་ལ་ཞུགས་ཏེ་དབང་རྣམ་པར་དག་པ་ཐོབ་ནས་དངོས་གྲུབ་ཀྱི་རྩ་བ་
དམ་ཚིག་དང་སྡོམ་པ་དག་པར་བྱེད་པ་ལ་འབད་དགོས་ཏེ། དམ་ཚིག་དང་
སྡོམ་པ་ཚུལ་བཞིན་དུ་བསྲུངས་ན་དངོས་གྲུབ་ངེས་པར་ཐོབ་ནུས་པ་ནི། རྩ་
ལྟུང་བཅུ་བཞི་པ་ལས། སྔགས་པས་དེ་དག་སྤངས་ན་ནི། །དངོས་གྲུབ་ངེས་
པར་འཐོབ་པར་འགྱུར། །ཞེས་གསུངས་པ་ལྟ་རོ། །དེ་ཡང་དམ་ཚིག་དང་སྡོམ་
པ་རྣམ་པར་དག་པའི་སྒོ་ནས་ལམ་བསྒོམས་ན་རིང་པོར་མི་ཐོགས་པར་རབ་ཚེ་
འདི་དང་། འབྲིང་བར་དོ་དང༌། ཐ་མའང་སྐྱེ་བ་ཁ་ཤས་ལ་ངེས་པར་འཚང་རྒྱ་
བ་དང་། ཚེ་འདིར་ལམ་རིམ་གཉིས་སྒོམ་པ་ཆེར་མ་བྱུང་ཡང་། དམ་ཚིག་དང་
སྡོམ་པ་ཚུལ་བཞིན་དུ་བསྲུངས་ཏེ་མ་ཉམས་པར་བྱས་ན་སྐྱེ་བ་བཅུ་དྲུག་ཚུན་ལ་
ངེས་པར་འཚང་རྒྱ་བར་གསུངས་ཏེ། ས་ར་ཧས་ཐོད་པའི་འགྲེལ་པར་དྲངས་
པའི་གསང་བའི་མཛོད་ཀྱི་རྒྱུད་ལས། དབང་བསྐུར་ཡང་དག་སྦྱིན་ལྡན་ན། །
སྐྱེ་ དང་ སྐྱེ་ བར་ དབང་ བསྐུར་ འགྱུར། །དེ་ ཡིས་ སྐྱེ་ བར་ བདུན་ ལ་ནི། །མ་
བསྒོམས་པར་ཡང་དངོས་གྲུབ་འཐོབ། །གང་ལ་སྒོམ་པ་དང་ལྡན་ཞིང་། །གལ་
ཏེ་ དམ་ ཚིག་ སྡོམ་ ལ་ གནས། །སྐྱེ་ འདིར་ ལས་ དབང་ གིས་མ་གྲུབ། །སྐྱེ་བ་
གཞན་དུ་དངོས་གྲུབ་འཐོབ། །རེ་ཞིག་དམ་ཚིག་ཉམས་པ་ན། །དངོས་གྲུབ་
ཐོབ་པ་ལྟ་ཞོག་གི །མི་ཡི་སྐྱེ་བའང་རྙེད་པར་དཀའ། །ཞེས་དང་། དམ་ཚིག་ལྔ་
311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ་ལས་ཀྱང་། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། །
ཅེས་དང་། རྣམ་གྲོལ་ཟླ་བས་ཀྱང་། མ་བསྒོམས་གྱུར་ཀྱང་ལྟུང་མེད་ན། །སྐྱེ་
བ་ བཅུ་ དྲུག་ དག་ ན་ འགྲུབ། །ཅེས་ གསུངས་ཤིང་། རྒྱུད་ དང་ གྲུབ་ ཆེན་ གྱི་
གཞུང་མང་པོར་དེ་བཞིན་དུ་གསུངས་སོ། །དམ་ཚིག་དང་སྡོམ་པ་ཚུལ་བཞིན་
དུ་མ་བསྲུངས་པར་ཡལ་བར་དོར་ན་ནི། །དངོས་གྲུབ་མི་འཐོབ་པར་མ་ཟད་
འདི་ཕྱི་ཀུན་ཏུ་ཕུང་བར་འགྱུར་ཏེ། རྩ་ལྟུང་བཅུ་བཞི་པ་ལས། གཞན་དུ་དམ་
ཚིག་ལས་ཉམས་ན། །ཉམས་པ་བདུད་ཀྱིས་གཟུང་བར་འགྱུར། །དེ་ནས་སྡུག་
བསྔལ་མྱོང་འགྱུར་ཞིང་། །ཐུར་དུ་བལྟས་ཏེ་དམྱལ་བར་འགྲོ །ཞེས་དམ་ཚིག་
ཉམས་ན་ནི་ཚེ་འདིར་བདུད་དང་ལོག་འདྲེན་ལ་སོགས་པ་དུ་མས་འཚེ་ཞིང་
ཡ་ང་བ་དུ་མས་མནར་ཏེ་མྱུར་དུ་འཆི་བ་དང་། ཤི་ནས་མནར་མེད་དུ་ལྟུང་བར་
གསུངས། དམ་ཚིག་ཉམས་པས་ཡི་དམ་གྱི་ལྷ་ལ་མཆོད་པ་ཕུལ་ཀྱང་མི་བཞེས་
པ་ནི། ཟླ་གསང་ཐིག་ལེའི་རྒྱུད་ལས། སྔགས་ཀྱི་དངོས་གྲུབ་དོན་འདོད་པས། །
དམ་ ཚིག་ སྲུང་ལ་བརྩོན་ པར་ བྱ །གཞན་དུ་བྱས་ན་སྔགས་མཁན་ གྱིས། །
སྔགས་ལ་སོགས་པའི་དོན་མི་འགྲུབ། །ལྷ་རྣམས་ཀྱང་ནི་དམ་ཚིག་གི །གསོལ་
ཡང་བཞེས་སུ་མི་གནང་སྟེ། །འཇིག་རྟེན་འདི་རུ་སྡུག་བསྔལ་ཆེ། །འཇིག་རྟེན་
ཕ་རོལ་དམྱལ་བ་རྣམས། །དམ་ཚིག་སྤྱོད་པ་འདས་པ་ཡི། །རྨོངས་པའི་བདག་
ཉིད་དེ་འཐོབ་བོ། །ཞེས་གསུངས། དམ་ཚིག་དང་སྡོམ་པ་ཡལ་བར་དོར་ཏེ་
སྔགས་ཀྱི་སྒོམ་བཟླས་ཅི་བྱས་ཀྱང་ཡི་དམ་དང་སྲུང་མ་མཉེས་པའི་ཐབས་མེད་
ལ། དམ་ཚིག་ཉམས་པ་དེ་ལ་མཁའ་འགྲོ་དང་ཤ་ཟ་དུ་མས་འཚེ་ཞིང་། དེ་ལ་
ཡི་དམ་རྣམས་ཀྱིས་ཀྱང་སྐྱབས་མི་བྱེད་པ་ནི། བདེ་མཆོག་རྩ་རྒྱུད་ལས། དམ་
312 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཚིག་འཇོམས་ཤིང་ངན་སྤྱོད་པ། །བྲམ་ཟེ་གསོད་པར་ཐེ་ཚོམ་མེད། །སྡིག་སྤྱོད་
རྨོངས་པའི་བདག་ཉིད་ཅན། །བསླུས་འགྱུར་ངན་པའི་བདག་ཉིད་དེ། །མཁའ་
འགྲོ་མ་ཡིས་ཟོས་གྱུར་ཀྱང་། །དེ་ལ་ང་ནི་སྐྱོབ་མི་བྱེད། །གསང་བ་པ་ཡི་ནང་
ན་ནི། །སྒྲུབ་པོ་དེ་ནི་ཕྱུགས་དང་འདྲ། །ཞེས་དང་། གཤིན་རྗེ་གཤེད་ཀྱི་རྒྱུད་
རྟོག་བདུན་ལས་ཀྱང་དེ་བཞིན་དུ་གསུངས་སོ། །དམ་ཚིག་ཚུལ་བཞིན་དུ་མི་
སྲུང་བར་གསང་སྔགས་ལ་སྤྱོད་པ་ནི་ཕྱི་མཛེས་ཀྱང་ནང་རུལ་བ་ཤིང་ཏོག་ཀུན་
མན་དེ་དང་མཚུངས་པར་མན་ངག་སྙེ་མར་གསུངས། སློབ་དཔོན་ཛྙཱ་ན་བོ་དྷིས་
དམ་ཚིག་དང་སྡོམ་པ་ཚུལ་བཞིན་དུ་མི་སྲུང་བར་གསང་སྔགས་ཀྱི་ཆོ་གས་
ལས་སྣ་ཚོགས་བྱེད་པ་ནི་མཛེ་ཅན་ནད་འབུས་ཁེངས་པ་ལས་ཕྱི་གོས་དང་རྒྱན་
གྱིས་བཀབ་པ་ལྟ་བུར་ཤིན་ཏུ་སྨད་པའི་གནས་སུ་གསུངས། དེ་ལྟར་རྒྱུད་དང་
གྲུབ་ཆེན་གྱི་གཞུང་མཐའ་དག་ནས་དམ་ཚིག་མི་སྲུང་བ་ལ་རྣམ་པ་ཀུན་ནས་
སྨད་ཅིང་། དམ་ཚིག་ཚུལ་བཞིན་དུ་བསྲུང་བ་ལ་རྣམ་པ་ཀུན་ནས་བསྔགས་
པའི་ཚུལ་དེ་དག་ལ་ངེས་པ་བསྐྱེད་ནས་དམ་ཚིག་དང་སྡོམ་པ་སྲོག་ལས་ཀྱང་
གཅེས་པར་བསྲུང་དགོས་པ་ནི། སྡོམ་འབྱུང་ནས། ཅི་སྟེ་དངོས་གྲུབ་མཆོག་
འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་བའི་དུས་ལ་བབ་ཀྱང་བླའི། །
རྟག་ཏུ་དམ་ཚིག་བསྲུང་བར་བྱ། །ཞེས་དམ་ཚིག་དང་སྡོམ་པ་སྲོག་དང་བསྡོས་
ཏེ་བསྲུང་དགོས་པར་གསུངས་པ་ལྟར། རང་གི་སྲོག་ལས་ཀྱང་གཅེས་པར་
བྱས་ཏེ་བསྲུང་བར་བྱའོ། །དེ་ལ་དམ་ཚིག་དང་སྡོམ་པ་ངོ་མ་ཤེས་ན་བསྲུང་རྒྱུ་
མེད་པས། རྒྱུད་དོན་ལ་མཁས་པའི་བླ་མ་དམ་པ་ཚུལ་བཞིན་དུ་བསྟེན་ནས་
སྔགས་ཀྱི་དམ་ཚིག་རྣམས་ཤེས་པར་བྱ་དགོས་ཤིང་། འདིར་བསྡུས་དོན་ཙམ་
313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཞིག་བཀོད་ན། དེ་ལ་དམ་ཚིག་དང་སྡོམ་པ་ཞེས་བྱ་བའི་དོན་ནི། རྡོ་རྗེ་འཆང་
གིས་སྔགས་ཀྱི་སྒོར་ཞུགས་པ་རྣམས་ཀྱིས་སྒོ་གསུམ་གྱི་སྤྱོད་པ་འདི་དང་འདི་
ལྟ་བུ་ཞིག་བྱ་དགོས་སོ་ཞེས་བཅས་པ་དང་། འདི་དང་འདི་ལྟ་བུ་བྱར་མི་རུང་
ཞེས་བཅས་པ་ལས་འདས་པའི་ཉེས་པ་རྣམས་བསྲུང་ཞིང་སྤོང་བ་ནི་སྡོམ་པ་
དང་། རྡོ་རྗེ་འཆང་གིས་ཇི་ལྟར་བཅས་པ་ལས་འདའ་བར་མི་བྱེད་པ་ནི་དམ་
ཚིག་ཡིན་པས། ལྡོག་པས་ཕྱེ་བ་ཡིན་གྱི། ངོ་བོ་ཐ་དད་པ་མིན་ནོ། །དམ་ཚིག་
དེ་ལ་རིགས་ལྔ་སྤྱིའི་དམ་ཚིག་དང༌། སོ་སོའི་དམ་ཚིག་གཉིས་སུ་ཡོད་ཅིང་།
རིགས་ལྔ་སྤྱིའི་དམ་ཚིག་ལ་མཐའ་ཡས་པ་ཞིག་ཡོད་ཀྱང་། དོན་བསྡུ་ན་རྩ་བ་
དང༌ ཡན་ ལག་ གི་དམ་ཚིག་གཉིས་སུ་བསྡུ་བའམ། བཟའ་བའི་དམ་ཚིག །
བསྲུང་བའི་དམ་ཚིག །བསྟེན་པའི་དམ་ཚིག་གསུམ་དུ་བསྡུའོ། །འདིར་གསུམ་
དུ་བསྡུ་བའི་དབང་དུ་བྱས་ན་བཟའ་བའི་དམ་ཚིག་ནི། བཟའ་བཏུང་ཤ་ལྔ་དང་
བདུད་ རྩི་ ལྔར་མོས་ནས་ བྱིན་གྱིས་བརླབས་ཏེ། ལྷ་ལ་མཆོད་པ་དང༌། རང་
གིས་ལོངས་སྤྱོད་པ་དང༌། ཟས་ཀྱི་རྣལ་འབྱོར་རྒྱུད་ནས་བཤད་པ་ལྟར་བྱེད་པ་
སོགས་སོ། །བསྲུང་བའི་དམ་ཚིག་ནི་རྩ་ལྟུང་བཅུ་བཞི་དང་། སྦོམ་པོ་བརྒྱད་
སོགས་སྔགས་ཀྱི་བསླབ་བྱ་ལས་འདས་པའི་ཉེས་པ་མཐའ་དག་བསྲུང་ཞིང་
སྤོང་བའོ། །དེ་ཡང་ཉེས་པ་རྣམས་སོ་སོར་ངོ་འཕྲོད་པར་བྱས་ནས་ཐུན་དྲུག་ཏུ་
རང་རྒྱུད་ལ་ཉེས་པ་དེ་དག་གིས་གོས་མ་གོས་བརྟགས་ནས་ སྡོམ་སེམས་
བསྟེན་ཅིང་། ལྷག་པར་ཡུལ་དུས་ཀྱི་དབང་གིས་གང་འབྱུང་ཉེ་བ་རྣམས་ལ་
དྲན་ཤེས་བསྟེན། ལྟུང་བས་མ་གོས་པར་བྱེད་ཚུལ་ནི། རྩ་ལྟུང་བཅུ་བཞི་པ་
ལས། དེ་བས་ང་རྒྱལ་ངེས་བཅོམ་ནས། །བདག་ཉིད་མ་འཁྲུལ་ཤེས་པར་བྱ། །
-314 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཞེས་གསུངས་པ་ལྟར། མི་ཤེས་པ་དང༌། མ་གུས་པ་དང༌། བག་མེད་པ་དང༌།
ཉོན་མོངས་མང་བ་སྟེ། ལྟུང་བ་འབྱུང་བའི་སྒོ་བཞི་པོ་དེ་བཀག་ནས་བསྲུང་
བའོ། །བསྟེན་པའི་དམ་ཚིག་ནི་སྔགས་པའི་རྟགས་རྡོ་རྗེ་དང་། དྲིལ་བུ་དང་།
བགྲང་ཕྲེང་དང་། ཅང་ཏེའུ་དང་། ཁ་ཊཾ་ག་དང་། ཀ་པཱ་ལ་དང་། དགང་གཟར་
བླུགས་དང་། བུམ་པ་དང་། རྒྱན་དྲུག་ལ་སོགས་པ་རྒྱུད་ནས་བཤད་པའི་དམ་
ཚིག་གི་རྫས་རྣམས་འཆང་བའོ། །འདི་ལ་ཐམས་ཅད་དངོས་སུ་འགྲུབ་ན་རབ།
མ་མཐའ་རྡོར་དྲིལ་དང་བགྲང་འཕྲེང་ངེས་པར་དགོས་ཤིང་། དམ་ཚིག་གི་རྫས་
གཞན་རྣམས་རི་མོར་བྲིས་པ་ཙམ་ཞིག་ངེས་པར་འཆང་དགོས་པར་བདག་གི་
བླ་མ་དམ་པ་དེ་ཉིད་གསུངས་སོ། །རིགས་ལྔ་སྤྱིའི་དམ་ཚིག་དེ་དག་གི་ནང་
ནས་རྩ་བའི་དམ་ཚིག་རྩ་ལྟུང་བཅུ་བཞི་སྤོང་བ་ནི་ཐོག་མ་ཉིད་དུ་གལ་ཆེ་སྟེ།
རྩ་ལྟུང་ནི་སྔགས་ཀྱི་སྡོམ་པ་གཅོད་པའི་ཕམ་པ་ཡིན་པས་དེས་མ་གོས་པར་
བྱེད་པ་ལ་དབང་ཐོབ་པའི་དེ་མ་ཐག་ནས་བསྒྲིམ་དགོས་པ་ནི་བླ་མ་ལྔ་བཅུ་པ་
ལས། དེ་ནས་སྔགས་སོགས་བྱིན་པ་ཡིན། །དམ་ཆོས་སྣོད་དུ་བྱས་ནས་སུ། །
རྩ་བའི་ལྟུང་བ་བཅུ་བཞི་ནི། །བཀླག་དང་འཛིན་པ་ཉིད་དུ་བྱ། །ཞེས་དང་། རྩ་
ལྟུང་བཅུ་བཞི་པ་ལས་ཀྱང་། གལ་ཏེ་བདག་ལ་ཕན་འདོད་ན། །སྔགས་པས་
འབད་དེ་གཟུང་བར་བྱ། །ཞེས་རྩ་ལྟུང་གིས་མ་གོས་པ་ལ་འབད་ཅིང་། གལ་
ཏེ་གོས་ནའང་དེ་མ་ཐག་བཤགས་ཏེ་ སླར་ཡང་སྡོམ་པ་གཟུང་དགོས་པར་
གསུངས། རྩ་ལྟུང་དེ་དག་གི་ནང་ནས་ཀྱང་དང་པོ་བླ་མ་སྨོད་པའི་རྩ་ལྟུང་གིས་
མ་གོས་པ་ལ་ལྷག་པར་དུ་བསྒྲིམ་དགོས་ཏེ། དམ་ཚིག་ཐམས་ཅད་ཀྱི་ནང་ནས་
བླ་མའི་དམ་ཚིག་འདི་གཙོ་བོ་ཡིན་ཞིང་དངོས་གྲུབ་ཐམས་ཅད་ཀྱི་རྩ་བ་བླ་མ་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཉིད་ཡིན་པས་འདིའི་ཐད་དུ་རྟེན་འབྲེལ་མ་འཕྱུགས་པ་ཞིག་སྐྱེས་བུའི་རྩལ་ཅི་
ཡོད་ཀྱིས་བྱ་དགོས་ཏེ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དམ་ཚིག་
དང་སྡོམ་པ་སྲོག་དང་བསྡོས་ནས་བསྲུང་དགོས་པར་གསུངས་པ་བཞིན་དུ་
འབད་དགོས་ལ། ཁྱད་པར་དུ་རྩ་ལྟུང་གིས་གོས་ན་རྒྱུད་ཆུད་ཟོས་ནས་ཡོན་
ཏན་ཤིན་ཏུ་སྐྱེ་དཀའ་བར་གསུངས་པས་དེས་མ་གོས་པ་ལ་འབད་པ་དྲག་པོ་བྱ་
ཞིང་། ལྟུང་བ་གཞན་གྱིས་ཀྱང་མ་གོས་པ་ལ་འབད་ལ། བྱུང་ན་ཡང་སླར་ཆོས་
བཞིན་དུ་བཤགས་བསྡམ་གྱིས་ཕྱིར་བཅོས་པར་བྱའོ། །ཞེས་དང་། རྒྱུད་དང་
དགོངས་འགྲེལ་རྣམས་ཀྱིས་བླ་མ་དངོས་གྲུབ་ཀྱི་རྩ་བར་ཡང་དང་ཡང་དུ་
གསུངས་པ་ལ་བརྟེན་ནས་དམ་པ་སྔ་མ་རྣམས་ཀྱིས་བླ་མའི་རྣལ་འབྱོར་སྒོམ་པ་
ལམ་གྱི་ཐོག་མར་གལ་ཆེ་བར་བཞེད་པ་ཡང་རྩ་ལྟུང་དང་པོའི་སྐོར་རྒྱས་པར་
འཆད་པ་བླ་མ་ལྔ་བཅུ་པའི་དམ་ཚིག་བསྲུང་བའི་ནང་དུ་འདུ་ཞིང་། དེ་ཉིད་
བསླབ་བྱ་རྣམས་ཀྱི་ནང་ན་གལ་ཆེ་ཤོས་ཀྱང་ཡིན་ནོ། །ཞེས་གང་གསུངས་པ་
ལྟར་རོ། །རིགས་ལྔ་སོ་སོའི་དམ་ཚིག་ལ་ནང་གསེས་ཀྱི་དབྱེ་བ་མཐའ་ཡས་
ཀྱང་སྡོམ་གྱིས་བསྡུས་པ་ལ་བཅུ་དགུ་ཡོད་པ་སྔར་སྡོམ་གཟུང་གི་སྐབས་སུ་
བཤད་ཟིན་པ་ལྟར་རོ། །དེ་ལྟར་རིགས་ལྔ་སྤྱི་དང་སོ་སོའི་དམ་ཚིག་སྐྱོང་ཚུལ་
དེ་དག་ཀྱང་བླ་མ་མཆོད་པའི་གདམས་ངག་འདིར་གཙོ་བོ་གལ་ཆེ་བ་རྣམས་
ཚང་སྟེ། ཐོག་མར་སྐྱབས་འགྲོ་སེམས་བསྐྱེད་བྱེད་པ་ནི་སྐྱབས་འགྲོའི་བསླབ་
བྱར་སྐྱབས་འགྲོ་དུས་དྲུག་ཏུ་བྱ་བ་དང་། རྣམ་སྣང་གི་དམ་ཚིག་སྐྱབས་གསུམ་
འཛིན་པ་དང༌། སྨོན་སེམས་ཀྱི་བསླབ་བྱར་སེམས་བསྐྱེད་དུས་དྲུག་ཏུ་གཟུང་
དགོས་པར་གསུངས་པ་དང་། རིགས་ལྔའི་སྡོམ་གཟུང་དུ་སེམས་བསྐྱེད་གཟུང་
-316 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
བར་ཁས་བླངས་པ་རྣམས་ཀྱི་དམ་ཚིག་སྐྱོང་ཚུལ་ལོ། །དེ་ནས་ཚད་མེད་བཞི་
སྒོམ་པའི་བཏང་སྙོམས་དང་བྱམས་པ་ནི་རིན་འབྱུང་གི་དམ་ཚིག་ཏུ་སྦྱིན་པ་
བཞི་གསུངས་པའི་ནང་ནས་མི་འཇིགས་པ་དང་བྱམས་པའི་སྦྱིན་པ་འདི་འགྲུབ་
ཅིང་། ཟང་ཟིང་དང་ཆོས་ཀྱི་སྦྱིན་པ་གཉིས་ནི་ཕྱིན་དྲུག་གི་སྦྱིན་པའི་སྐབས་སུ་
འབྱུང་ངོ༌། །དེ་ནས་རང་འདོད་ལྷ་ཡབ་ཡུམ་དུ་བསྐྱེད་ཅིང་རྡོར་དྲིལ་གཟུང་བ་
ནི་མི་བསྐྱོད་པའི་དམ་ཚིག་རྡོ་རྗེ་དང་དྲིལ་བུ་དང་ཕྱག་རྒྱའི་དམ་ཚིག་གསུམ་
སྐྱོང་ཚུལ་ལོ། །དེ་ནས་བླ་མ་རྡོ་རྗེ་འཆང་དུ་སྒོམ་པ་ནི་མི་བསྐྱོད་པའི་དམ་ཚིག་
ཏུ་སློབ་དཔོན་གཟུང་བ་དང་། བླ་མ་ལྔ་བཅུའི་དམ་ཚིག་གི་གཙོ་བོ་རྣམས་སྐྱོང་
བའི་ཚུལ་ལོ། །དེ་ནས་བླ་མ་ལྷ་ཚོགས་ལ་སྒོ་གསུམ་གྱིས་ཕྱག་འཚལ་བ་དང་།
མཆོད་པ་འབུལ་བ་ནི་སྐྱབས་འགྲོའི་བསླབ་བྱར་ཉིན་རེར་དཀོན་མཆོག་མཆོད་
པ་དང༌། སྨོན་སེམས་ཀྱི་བསླབ་བྱར་ཕྱག་མཆོད་སོགས་ཚོགས་གསོག་པ་དང༌།
རིགས་ལྔའི་དོན་གྲུབ་ཀྱི་དམ་ཚིག་ཏུ་མཆོད་པ་བྱ་བའི་དམ་ཚིག་རྣམས་སྐྱོང་
ཚུལ་ལོ། །དེ་ནས་སྡོམ་གཟུང་བྱ་བས་ནི་རིགས་ལྔའི་དམ་ཚིག་ལ་བསྔོ་བགྲང་
བྱ་བ་འགྲུབ་བོ། །དེ་ནས་སྡོམ་གསུམ་སོ་སོའི་བསླབ་བྱ་ལ་བསྔོ་བགྲང་བྱ་བས་
ནི་དོན་གྲུབ་ཀྱི་དམ་ཚིག་དང༌། བྱང་སེམས་ཀྱི་སྡོམ་པའི་བསླབ་བྱ་དང་། ལྷག་
པར་རྩ་བ་དང་ཡན་ལག་གི་དམ་ཚིག་ལ་བསྔོ་བགྲང་བྱ་བ་འགྲུབ་བོ། །ལྟུང་
བཤགས་འདོན་པས་ནི། སྤྱོད་འཇུག་ལས། ཉིན་དང་མཚན་མོ་ལན་གསུམ་དུ། །
ཕུང་པོ་གསུམ་པ་གདོན་བྱ་ཞིང༌། །རྒྱལ་དང་བྱང་ཆུབ་སེམས་བསྟེན་པས། །
ལྟུང་བའི་ལྷག་མ་དེ་ཞི་བྱ། །ཞེས་བྱང་སེམས་ཀྱི་བསླབ་བྱར་གསུངས་པ་དེ་
འགྲུབ་བོ། །བླ་མ་ལྷ་ཚོགས་ལ་མཎྜལ་འབུལ་བ་ནི། བླ་མ་ལྔ་བཅུ་པ་ལས། །
317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དཀྱིལ་འཁོར་མེ་ཏོག་བཅས་ཐལ་མོས། །སྟོན་པ་བླ་མ་བསྙེན་བཀུར་ཞིང་། །
ཞེས་བླ་མ་དང་ཡི་དམ་གྱི་ལྷ་ལ་མཎྜལ་འབུལ་བར་གསུངས་པའི་བསླབ་བྱའོ། །
ཡོན་ཏན་དང་བཀའ་དྲིན་དྲན་པའི་སྒོ་ནས་གསོལ་བ་འདེབས་པ་ནི། རྒྱུད་དང་
བླ་མ་ལྔ་བཅུ་པ་ནས་བླ་མ་ལ་གསོལ་བ་འདེབས་དགོས་པར་མང་དུ་གསུངས་
པ་ལྟར་བྱེད་པའོ། །ཕྱི་ནང་གསང་བའི་ཆོས་འཁོར་བསྐོར་བར་བསྐུལ་བ་དང་།
རྒྱུད་སྡེ་བཞིའི་ལྷ་ཚོགས་སྒོམ་པ་དང༌། ཐེག་པ་གསུམ་དང་ རྒྱུད་སྡེ་བཞིས་
བསྡུས་པའི་ལམ་ཡོངས་རྫོགས་ལ་བློ་སྦྱོང་བ་ནི། འོད་དཔག་མེད་ཀྱི་དམ་ཚིག་
སྐྱོང་ཚུལ་ལོ། །ཚུལ་ ཁྲིམས་རྣམ་ པ་ གསུམ་ལ་སློབ་པས་ནི། བྱང་ སེམས་ ཀྱི་
སྡོམ་པ་བསྲུང་བ་དང༌། རྣམ་སྣང་གི་དམ་ཚིག་ཚུལ་ཁྲིམས་གསུམ་ལ་སློབ་པ་
འགྲུབ་བོ། །གནས་ལུགས་སྟོང་པ་ཉིད་སྒོམ་པས་ནི་གཙོ་བོར་ཐུགས་ཀྱི་དམ་
ཚིག་དང༌། རྩ་ལྟུང་བཅུ་ གཅིག་ པའི་ ཉེས་པས་མ་ གོས་ པར་ བྱེད་ པ་སོགས་
སྔགས་ཀྱི་དམ་ཚིག་མང་པོ་འགྲུབ་བོ། །དམ་ཚིག་སྐྱོང་ཚུལ་གཙོ་བོ་ནི། མཆོག་
ཐུན་མོང་གི་དངོས་གྲུབ་ཐམས་ཅད་ཀྱི་རྩ་བ་དམ་ཚིག་དང་སྡོམ་པ་ཉིད་དུ་
བལྟས་ནས་སྲོག་ལས་ཀྱང་གཅེས་པར་བསྲུང་བའི་ཞེ་དམ་བྱ་བ་དང་། དེ་ལྟར་
དུ་མཐར་ཕྱིན་པར་གསོལ་འདེབས་བྱེད་པའོ། །དེ་ལྟར་གདམས་ངག་འདི་ལ་
སྔགས་ཀྱི་ལམ་གྱི་གནད་རྒྱུད་དང་གྲུབ་ཆེན་གྱི་གཞུང་ལས་རྒྱ་ཆེར་བསྔགས་
པའི་གཙོ་བོ་དག་ཚང་བའི་ཚུལ་དེ་དག་ལ་རྒྱུད་དོན་ལ་འདྲིས་པའི་དམ་པ་
རྣམས་ཀྱིས་དཔྱད་ན་ཤིན་ཏུ་ངོ་མཚར་བ་དང་ཡིད་རང་དབང་མེད་པར་འཕྲོག་
པའི་དད་པ་ཆེན་པོ་སྐྱེའོ། །གོང་དུ་སྨོས་པ་དེ་དག་ནི་སྔགས་ཀྱི་དམ་ཚིག་ཐུན་
དྲུག་ཏུ་སྐྱོང་དགོས་པའི་གཙོ་བོ་འགའ་ཞིག་སྨོས་པ་ཡིན་ལ། རིགས་ལྔ་སྤྱི་དང་
- 318 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སོ་སོའི་དམ་ཚིག་རྒྱུད་ནས་བཤད་པ་ལྟར་ལག་ལེན་དུ་སྐྱོང་ཚུལ་འདི་དག་ནི།
རྗེ་ཐམས་ཅད་མཁྱེན་པས་གངས་རིའི་ཁྲོད་འདིར་སྔོན་མེད་པའི་ཤིང་རྟའི་སྲོལ་
ཕྱེ་ བ་ བོད་ ལ་ གསེར་ ཆོས་ སུ་ གྲགས་ པ་ དག་ གིས་ བསྐྲུན་ དུ་ མེད་ པ་
བཀའ་བརྒྱུད་འདིའི་ཐུན་མོང་མིན་པའི་མན་ངག་ཡིན་ལ། བླ་མ་མཆོད་པའི་
གདམས་ངག་འདིའི་དབུ་ཞབས་ཀུན་གྱིས་ བྱང་སེམས་ཀྱི་བསླབ་བྱ་དང་།
སྔགས་ཀྱི་དམ་ཚིག་མི་སྟོན་པ་གང་ཡང་མེད་ཅིང་གནད་རྣམས་ཚང་བར་སྟོན་
པས་ན་རེ་རེ་ནས་ངོ་སྤྲད་དེ་དམ་ཚིག་སྲུང་ཚུལ་རྒྱས་པར་བཤད་ན་གདམས་
ངག་འདིའི་སྒོ་ནས་སྔགས་ལམ་ལ་བགྲོད་འདོད་པ་རྣམས་ལ་ཆེས་ཁྱད་པར་དུ་
འཕགས་པ་ཞིག་འོང་ནའང་། འདིར་ཡི་གེ་མང་བས་འཇིགས་ནས་བྲི་མ་ནུས་
པས་བློ་གྲོས་དང་ལྡན་པ་རྣམས་ཀྱིས་གདམས་ངག་འདི་རྗེ་ཐམས་ཅད་མཁྱེན་
པའི་གསུང་ལ་བརྟེན་ནས་རྒྱུད་དང་གྲུབ་ཆེན་གྱི་གཞུང་རྣམས་དང་སྦྱར་ཏེ།
མོས་བློ་ཙམ་མིན་པར་ལུང་རིགས་ཀྱི་ལམ་ནས་དྲངས་པའི་ངེས་པ་གཏིང་
ཚུགས་པ་ཞིག་རྙེད་པར་བྱའོ། །མདོར་ན་མ་སེམས་ཅན་ཐམས་ཅད་ཀྱི་དོན་དུ་
མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་
ཕྱིར་དུ་རྡོ་རྗེ་སློབ་དཔོན་མཚན་ཉིད་དང་ལྡན་པ་ལ་བརྟེན་ནས་དབང་རྣམ་པར་
དག་པ་ཐོབ། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་
སྲོག་ལས་ཀྱང་གཅེས་པར་བསྲུང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་
བྱིན་གྱིས་བརླབ་ཏུ་གསོལ་སྙམ་དུ། དེ་ནས་རྡོ་རྗེ་འཛིན་པའི་དེད་དཔོན་གྱི། །
དྲིན་ལས་རྒྱུད་སྡེ་རྒྱ་མཚོའི་འཇིངས་བརྒལ་ཏེ། །དངོས་གྲུབ་རྩ་བ་དམ་ཚིག་
སྡོམ་པ་རྣམས། །སྲོག་ལས་གཅེས་པར་འཛིན་པར་བྱིན་གྱིས་རློབས། །ཞེས་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་
དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་
སྐྱེས་པར་བསམ་མོ། །
གསུམ་པ་ལམ་རིམ་གཉིས་སྒོམ་པའི་ཚུལ་ལ་གསུམ། རིམ་གཉིས་སྒོམ་
ཚུལ་དངོས། བསྒོམས་ཀྱང་བཙན་ས་མ་ཟིན་ན་འཕོ་བ་བྱ་བའི་ཚུལ། ཚེ་རབས་
ཐམས་ཅད་དུ་བླ་མས་རྗེས་སུ་འཛིན་པར་སྨོན་ཅིང་རྒྱུད་བྱིན་གྱིས་རློབ་ཕྱིར་
ཚོགས་ཞིང་བསྡུ་བའི་ཚུལ་ལོ། །དང་པོ་ལ་གཉིས། བསྐྱེད་རིམ་ལ་སློབ་ཚུལ་
དང༌། རྫོགས་རིམ་ལ་སློབ་ཚུལ་ལོ། །
དང་པོ་ནི། སྐྱེ་ཤི་བར་དོ་རྒྱལ་བའི་སྐུ་གསུམ་དུ། །བསྒྱུར་བའི་རིམ་པ་
དང་པོའི་རྣལ་འབྱོར་གྱིས། །ཞེས་སོགས་གསུངས་ཏེ། དེ་ལ་དབང་རྣམ་པར་
དག་པ་ཐོབ་ཅིང་དམ་ཚིག་དང་སྡོམ་པ་རྣམ་པར་དག་པ་ལ་གནས་པ་དེས་
སངས་རྒྱས་ཀྱི་གོ་འཕང་བསྒྲུབ་པ་ལ་ལམ་རིམ་པ་གཉིས་ཀ་ལ་སློབ་དགོས་
ཤིང་། གང་ རུང་ གཅིག་མ་ཚང་ནའང་མཆོག་འགྲུབ་ པ་ མི་ སྲིད་ལ། དེ་ཡང་
བསྐྱེད་རིམ་ལ་སློབ་པ་མཐར་ཕྱིན་པར་བྱས་ཏེ། དེ་ནས་རྫོགས་རིམ་བསྒོམ་
དགོས་ཀྱི། བསྐྱེད་རིམ་སྔོན་དུ་མ་སོང་བར་ རྫོགས་ རིམ་སྒོམ་ བློ་བྱས་ཀྱང་
རྟོགས་པ་རྗེས་མཐུན་ཕྲ་མོ་འདྲ་སྐྱེ་བ་སྲིད་ཀྱི། རྫོགས་རིམ་གྱི་རྟོགས་པ་ཡོངས་
རྫོགས་སྐྱེ་བ་མི་སྲིད་དོ། །དེ་ལ་རྫོགས་རིམ་གྱི་གཙོ་བོ་ནི་ལམ་དུས་ཀྱི་སྐུ་
གསུམ་ཡིན་ལ། ལམ་དུས་ཀྱི་སྐུ་གསུམ་པོ་དེ་ནི་བསྐྱེད་རིམ་གྱི་སྐུ་གསུམ་ལམ་
- 320 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
འཁྱེར་སྔོན་དུ་མ་སོང་བར་འགྲུབ་ཐབས་མེད་དོ། །བཤད་རྒྱུད་རྡོ་རྗེ་ཕྲེང་བར་
བསྐྱེད་རིམ་སྔོན་དུ་བཏང་ནས་རྫོགས་རིམ་བསྒོམ་དགོས་པར་གསུངས་པ་
ལྟར། མགོན་པོ་ཀླུ་སྒྲུབ་ ཀྱི་ རིམ་ ལྔར། བསྐྱེད་ པའི་ རིམ་ ལ་ ལེགས་ གནས་
ཤིང་། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་
རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་སྐས་ལ་འཛེག་པའི་ཚེ་
སྐས་ཀྱི་གདང་བུ་འོག་མ་ནས་ཡར་རིམ་གྱིས་འཛེག་དགོས་པ་ལྟར། ལམ་རིམ་
པ་གཉིས་ལའང་གོ་རིམ་དེ་ལྟར་བྱ་བ་ཤིན་ཏུ་གསལ་བར་གསུངས། འཕགས་
པ་ལྷའི་སྤྱོད་བསྡུས་སུ་ཐོག་མར་སངས་རྒྱས་ཀྱི་ཐེག་པ་ཞེས་བྱ་བ་བཤེས་
གཉེན་བསྟེན་ཚུལ་ནས་ཞི་ལྷག་གི་བར་ལམ་ཐུན་མོང་བ་ལ་བསླབ། དེ་ལ་མྱོང་
བ་ཐོན་ནས་དྲན་པ་གཅིག་པ་ཞེས་བྱ་བ་བསྐྱེད་རིམ་རགས་པ་ལ་བསླབ། དེ་
ལ་མྱོང་བ་ཐོན་ནས་རྟོག་པའི་རྣལ་འབྱོར་ཞེས་བྱ་བ་བསྐྱེད་རིམ་ཕྲ་མོ་ལ་
བསླབ། དེ་ལ་མྱོང་བ་ཐོན་ནས་ལུས་དབེན་ལ་བསླབ་པ་ནས་མཐར་ཟུང་
འཇུག་གི་བར་ལམ་རིམ་གྱིས་བགྲོད་དགོས་ཚུལ་དང་། ལམ་སྔ་མ་སྔ་མ་སྔོན་
དུ་མ་སོང་བར་ཕྱི་མ་ཕྱི་མ་རྣམས་བགྲོད་ཐབས་མེད་པར་ལུང་རིགས་ཀྱི་ལམ་
ནས་དྲངས་ཏེ་རྒྱས་པར་གསུངས། དེ་བཞིན་དུ་སྒྲུབ་ཐབས་མདོར་བྱས་སུ་ཡང་
རིམ་གྱིས་སློབ་དགོས་པར་གསུངས་ཤིང་བསྐྱེད་རིམ་ལ་ལས་དང་པོ་པའི་ཏིང་
ངེ་འཛིན་ཞེས་གསུངས་སོ། །དེ་ན་གདམས་ངག་འདིར་བསྐྱེད་རིམ་ལ་རིམ་པ་
དང་པོ་ཞེས་གསུངས་པའི་དང་པོའི་ཚིག་གི་ནུས་པ་ལ་ཞིབ་ཏུ་དཔྱད་ན་ལམ་གྱི་
གོ་རིམ་ལ་ངེས་པ་ཆེན་པོ་སྟེར་རོ། །ལམ་གྱི་གྲངས་དང་གོ་རིམ་འདི་དག་ནི་
འཁྲུལ་ས་ཆེ་ཞིང་ཤིན་ཏུ་རྟོགས་དཀའ་བའི་གནས་ཡིན་པས། རྡོ་རྗེ་འཆང་ཆེན་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པོའི་ལམ་གྱི་རིམ་པ་ལས་རྒྱས་པར་གསུངས་པ་ལྟར་ཤེས་པར་བྱའོ། །དེ་ལྟར་
རིམ་པ་གཉིས་ལས་ཐོག་མར་བསྐྱེད་རིམ་བསྒོམ་དགོས་ཤིང་། དེ་ཡང་ལྷ་
གཅིག་གི་སྐུར་བསྐྱེད་པ་ཙམ་ལ་བསྐྱེད་རིམ་ཟེར་བ་མིན་གྱི། སྦྱང་གཞི་ལ་སྣོད་
བཅུད་ཇི་ལྟར་སྐྱེ་ཞིང་འཇིག་པའི་རིམ་པ་དང་མཐུན་པར་རྟེན་དང་བརྟེན་པར་
བཅས་པའི་ལྷའི་འཁོར་ལོ་ཡོངས་སུ་རྫོགས་པ་སྐྱེད་ཚུལ་ཤེས་དགོས་ལ། དེ་
ལའང་ཐོག་མར་སྣོད་བཅུད་གཞིག་ཅིང་སྟོང་པའི་རིམ་པ་དང་མཐུན་པར་སྡུད་
རིམ་གྱི་སྒོ་ནས་སྟོང་ཉིད་སྒོམ་པ་འཆི་བ་ཆོས་སྐུར་འཁྱེར་བའི་ལམ་འཁྱེར་
དང་། དེ་ནས་བར་ངོ་ལོངས་སྐུར་འཁྱེར་བའི་ལམ་འཁྱེར་དང་། སྐྱེ་བ་སྤྲུལ་
སྐུར་འཁྱེར་བའི་ལམ་འཁྱེར་རྣམས་རྒྱུད་ཐོག་ཏུ་འདྲེས་ངེས་བསྒོམས་ལ། སྣོད་
བཅུད་ཆགས་པའི་ རིམ་པ་དང་མཐུན་པར་རྟེན་དང་བརྟེན་པའི་ འཁོར་ ལོ་
ཡོངས་རྫོགས་བསྐྱེད་དེ་དབང་བསྐུར་རྒྱས་གདབ། མཆོད་བསྟོད་བཟླས་པ་
དང་བཅས་པ་ཚང་བར་དགོས་སོ། །འདི་ལའང་རྒྱས་བསྡུས་གཉིས་ལས་རྒྱས་
པ་ནི་འདུས་པའི་ལེའུ་བཅུ་གཉིས་པ་ལས་བསྙེན་སྒྲུབ་ཡན་ལག་བཞིའི་སྒོ་ནས་
བསྐྱེད་རིམ་རྒྱས་པ་སྒོམ་ཚུལ་གསུངས་པ་དང་། བསྡུས་པ་ནི་ལེའུ་དེ་ཉིད་ལས།
ཡང་ན་རྡོ་རྗེ་བཞི་དག་གིས། །བརྟུལ་ཞུགས་བརྟན་པས་བསྙེན་པ་བྱ། །ཞེས་རྡོ་
རྗེ་བཞི་བསྐྱེད་ཀྱི་སྒོ་ནས་བསྐྱེད་རིམ་བསྡུས་པ་ཞིག་གསུངས་པ་ལྟར་རོ། །དེ་
ལ་བསྐྱེད་རིམ་ལ་ནི་རྒྱལ་བ་སྲས་བཅས་ཀྱིས་རྒྱུད་བྱིན་གྱིས་རློབ་ཅིང་། ཚེ་
རབས་ཀུན་ཏུ་ལྷག་པའི་ལྷས་རྗེས་སུ་འཛིན་པ་སོགས་ཕན་ཡོན་མཐའ་ཡས་པ་
ཞིག་ཡོད་པས་ཅུང་ཟད་ཅིག་སྔར་སྔོན་འགྲོའི་སྐབས་སུ་བཤད་ཟིན་ཅིང་།
གཞན་ཡང་བླ་མ་དང་དཀྱིལ་འཁོར་གྱི་ལྷ་ཐ་མི་དད་དུ་བྱས་པ་ལ་ཕྱི་ནང་
- 322 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གསང་བ་དེ་ཁོ་ན་ཉིད་ཀྱི་མཆོད་པ་ཚད་མེད་པ་ཕུལ་བས་རྫོགས་རིམ་གྱི་ལམ་
ཟབ་མོ་མྱུར་དུ་རྒྱུད་ལ་སྐྱེ་བའི་ཚོགས་རླབས་ཆེན་རྫོགས་པ་དང་། ཕྱི་ནང་
གསང་བའི་མཆོད་པ་དེ་དག་གི་རྒྱུ་མཐུན་གྱི་འབྲས་བུས་སྒྲུབ་པ་པོ་རང་ཉིད་ལ་
མ་འོངས་པ་ན་རྫོགས་རིམ་ལ་སློབ་པའི་ཚེ་ཕྱི་ནང་གསང་བའི་རྟེན་འབྲེལ་
རྣམས་ལྷུན་གྱིས་གྲུབ་པ་ཞིག་འབྱུང་བ་དང་། གཙོ་བོར་ནི་རྫོགས་རིམ་གྱི་
སྐབས་སུ་སྐྱེ་འཆི་བར་དོ་གསུམ་དངོས་གནས་ལ་སྐུ་གསུམ་དུ་བསྒྱུར་བའི་
ལམ་དུས་ཀྱི་སྐུ་གསུམ་འགྲུབ་དགོས་ལ། དེ་ལ་བསྐྱེད་རིམ་གྱི་སྐབས་སུ་སྐྱེ་
འཆི་བར་དོ་གསུམ་ཡིད་ངོར་སྐུ་གསུམ་དུ་བསྒྱུར་བའི་བསྐྱེད་རིམ་གྱི་སྐུ་གསུམ་
ལམ་འཁྱེར་མཐར་ཕྱིན་པ་དགོས་ཤིང་། བསྐྱེད་རིམ་གྱི་སྐབས་སུ་སྦྱང་གཞི་
དང་སྦྱོང་བྱེད་ཀྱི་རྟེན་འབྲེལ་རྣམས་ཚང་བར་བསྒྲིགས་ཏེ་ཡིད་ངོར་སྐུ་གསུམ་
གྱི་རྣམ་པ་ལ་མྱོང་བ་ཐོན་ངེས་སུ་བྱས་པས་རྫོགས་རིམ་གྱི་སྐུ་གསུམ་མྱུར་དུ་
འགྲུབ་ལ། བསྐྱེད་རིམ་གྱི་ཐོག་མ་ཉིད་ནས་འདོད་ལྷ་ཡབ་ཡུམ་དུ་བསྐྱེད་ཅིང་།
དེ་ལ་ང་རྒྱལ་དང་གསལ་སྣང་བརྟན་པོའི་སྒོ་ནས་གསང་མཆོད་སོགས་ལ་
སྦྱངས་ཏེ་བདེ་སྟོང་གི་མོས་པ་བརྟན་པོ་བསྐྱེད་པས་རྫོགས་རིམ་གྱི་ལྷན་སྐྱེས་
ཁྱད་པར་ཅན་མྱུར་དུ་འདྲེན་ནུས་པ་དང་། བསྐྱེད་རིམ་གྱི་སྐབས་སུ་ཐ་མལ་གྱི་
སྣང་ཞེན་བཀག་སྟེ་དག་པའི་རྟེན་དང་བརྟེན་པའི་འཁོར་ལོ་ཡོངས་སུ་རྫོགས་
པ་ལ་ང་རྒྱལ་དང་གསལ་སྣང་བརྟན་པོ་མཐར་ཕྱིན་པར་བྱས་པས་རྫོགས་རིམ་
གྱི་སྐབས་སུ་གོང་འཕེལ་དུ་སོང་སྟེ། མཐར་ཟུང་འཇུག་གི་སྐུར་འཚང་རྒྱ་བའི་
ཚེ་རྟེན་དང་བརྟེན་པའི་འཁོར་ལོ་ཡོངས་རྫོགས་སུ་ལངས་ཏེ་འཚང་རྒྱ་བར་
གསུངས་སོ། །འདི་དག་ཀྱང་གདམས་ངག་འདིའི་གསུང་གི་ནུས་པ་དང་བསྟུན་
-323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཏེ་གོ་བ་བསྐྱེད་ལུགས་ཅུང་ཟད་བརྗོད་པ་ཡིན་གྱི། ལམ་རིམ་པ་གཉིས་ཀྱི་
གྲངས་ངེས་གོ་རིམ་སོགས་ཞིབ་པར་རྒྱལ་བ་རྡོ་རྗེ་འཆང་དངོས་སུ་བྱོན་ཀྱང་དེ་
ཕན་ཆད་དུ་གསུང་དུ་མེད་པ་རྗེ་ཐམས་ཅད་མཁྱེན་པའི་སྔགས་ཀྱི་གཞུང་ཆེན་
མོ་རྣམས་ལས་ཞེས་པར་བྱའོ། །མདོར་ན་མ་སེམས་ཅན་ཐམས་ཅད་ཀྱི་དོན་དུ་
མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་
ཕྱིར་དུ་སྐྱེ་ཞི་བར་དོ་གསུམ་རྒྱལ་བའི་སྐུ་གསུམ་དུ་སྒྱུར་བར་བྱེད་པའི་རིམ་པ་
དང་པོའི་རྣལ་འབྱོར་ལ་འབད་པས། རྒྱལ་བ་སྲས་བཅས་ཀྱི་བྱིན་རླབས་རྒྱུད་
ལ་འཇུག་པ་དང༌། སྔགས་ལམ་ཟབ་མོ་རྒྱུད་ལ་སྐྱེ་བའི་ཕྱི་ནང་གི་འགལ་རྐྱེན་
མཐའ་དག་ཞི་བར་འགྱུར་བ་དང་། རྫོགས་རིམ་ཡོངས་སུ་རྫོགས་པ་རྒྱུད་ལ་སྐྱེ་
བའི་ དགེ་ རྩ་ སྨིན་ པ་ དང༌། སྣོད་ཐམས་ ཅད་ གཞལ་ ཡས་ ཁང་དང་། བཅུད་
ཐམས་ཅད་ལྷ་དང་ལྷ་མོའི་རྣམ་རོལ་འབའ་ཞིག་ཏུ་ཤར་ནས་ཐ་མལ་གྱི་སྣང་
ཞེན་འགོད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། སྐྱེ་ཤི་བར་
དོ་རྒྱལ་བའི་སྐུ་གསུམ་དུ། །བསྒྱུར་བའི་རིམ་པ་དང་པོའི་རྣལ་འབྱོར་གྱི། །ཐ་
མལ་སྣང་ཞེན་དྲི་མ་ཀུན་སྦྱངས་ཏེ། །གང་སྣང་ལྷ་སྐུར་འཆར་བར་བྱིན་གྱིས་
རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་
སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་
སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་
ཅད་ཀྱི་རྒྱུད་ལ་སྐྱེས་པར་བསམ་མོ། །
གཉིས་པ་རྫོགས་རིམ་ལ་སློབ་ཚུལ་ནི། །སྙིང་གའི་འདབ་བརྒྱད་དྷ་
- 324 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ཏིའི་དབུས་དག་ཏུ། །ཞེས་སོགས་གསུངས་ཏེ། དེ་ལ་རྫོགས་རིམ་ལ་དོན་ཚན་
དུ་བསྡུ་ལུགས་སྣ་ཚོགས་རྒྱུད་སྡེ་སོ་སོར་མཛད་ཅིང་། དེ་དང་མཐུན་པར་གྲུབ་
ཆེན་རྣམས་ཀྱིས་ཀྱང་དོན་ཚན་མང་ཉུང་སྣ་ཚོགས་མཛད་དེ། རིམ་པ་ལྔར་བསྡུ་
བ་དང་། རྣལ་འབྱོར་བཞིར་བསྡུ་བ་དང་། དགའ་བ་བཞིར་བསྡུ་བ་དང་། སྦྱོར་
བ་ཡན་ལག་དྲུག་ཏུ་བསྡུ་བ་སོགས་དོན་ཚན་མང་ཉུང་སྣ་ཚོགས་ཤིག་ཡོད་ཀྱང་
ཐམས་ཅད་ ཀྱི་གནད་ ཀྱི་དོན་འདྲ་ཞིང་། གདམས་ངག་འདིར་ནི་འདུས་པ་
འཕགས་ལུགས་ཀྱི་རིམ་ལྔ་སྟོན་པར་མཛད་དེ། དེའི་རིམ་ལྔ་ནི་འདུས་པའི་རྩ་
རྒྱུད་ལེའུ་དྲུག་པ་ལས། སྔགས་ལ་དམིགས་པའི་ལུས་དང་ནི། །ངག་དང་ཡིད་
ཀྱིས་བསྐུལ་ནས་སུ། །ཡིད་ནི་དགའ་ཞིང་མགུ་བ་ཡིས། །དངོས་གྲུབ་རབ་
མཆོག་བསྒྲུབ་པར་བྱ། །ཞེས་རྫོགས་རིམ་གྱི་ལམ་རིམ་པ་ལྔར་གསུངས། རྡོ་
རྗེའི་ཚིག་དེ་ནི་ཤིན་ཏུ་དབྱེ་དཀའ་བས་ཐ་མལ་པ་དག་གིས་ཕྱོགས་ཙམ་ཡང་
མཚོན་པར་མི་ནུས་པ་ལ། རྒྱལ་བ་རང་ཉིད་ཀྱིས་བཤད་རྒྱུད་རྡོ་རྗེ་ཕྲེང་བར་
ལམ་རིམ་པ་ལྔའི་ངོས་འཛིན་སོགས་ཞིབ་ཏུ་སྟོན་པར་མཛད། བཤད་རྒྱུད་དེའི་
རྗེས་སུ་འབྲངས་ནས་མགོན་པོ་ཀླུ་སྒྲུབ་ཀྱིས་རྫོགས་རིམ་ཉམས་སུ་ལེན་ཚུལ་
གསལ་བར་སྟོན་པའི་རིམ་ལྔའི་གཞུང་མཛད་དེ། འདུས་བ་འཕགས་ལུགས་ཀྱི་
རིམ་ལྔ་ཞེས་ཡོངས་སུ་གྲགས་སོ། །དེའི་རིམ་པ་ལྔ་ནི། རྡོ་རྗེ་བཟླས་པའི་རིམ་
པ། སེམས་ དམིགས་ ཀྱི་ རིམ་པ། བདག་བྱིན་བརླབ་ ཀྱི་ རིམ་པ། མངོན་པར་
བྱང་ཆུབ་པའི་རིམ་པ། ཟུང་འཇུག་གི་རིམ་པ་རྣམས་སོ། །རིམ་པ་ལྔ་པོ་དེ་དག་
གདམས་ངག་འདིར་ཚང་བར་བསྟན་ཏེ། རྡོ་རྗེ་བཟླས་ པའི་ རིམ་པ་ནི་ངག་
དབེན་གྱི་རིམ་པ་ཡིན་ལ། དེ་ཡང་སྲོག་རྩོལ་གྱི་མིང་གི་ཕྱོགས་གཅིག་གིས་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
བཏགས་པར་གསུངས་ཤིང་། ངག་དབེན་སྲོག་རྩོལ་གྱི་རིམ་པ་ནི། སྙིང་གའི་
འདབ་བརྒྱ་དྷ་ཏིའི་དབུས་དག་ཏུ། །མགོན་ཁྱོད་ཞབས་སེན་བཀོད་པ་ལས་
བྱུང་བ། །ཞེས་པས་བསྟན་ཏེ། ངག་དབེན་སྲོག་རྩོལ་གྱི་རིམ་པ་ནི་སྙིང་གར་
གནད་དུ་བསྣུན་ནས་རྫོགས་རིམ་གྱི་ལམ་སྒྲུབ་ཚུལ་ཡིན་ལ། དེ་ལ་སྙིང་གའི་
གནད་དང་། དེར་དམིགས་པ་ཡུལ་གྱི་གནད་རྣམས་གདམས་ངག་འདིའི་ཚིག་
འདི་དག་གིས་གསལ་བར་བསྟན་ཏོ། །འོད་གསལ་སྒྱུ་ལུས་ཟུང་དུ་འཇུག་པའི་
ལམ། །ཞེས་པས་རིམ་པ་ཕྱི་མ་བཞི་བསྟན་ཏེ། འོད་གསལ་དེ་ལ་དཔེའི་འོད་
གསལ་དང་དོན་གྱི་འོད་གསལ་གཉིས་ཡོད་ཅིང་། སེམས་དབེན་དཔེའི་འོད་
གསལ་སྐྱེད་ཚུལ་ནི་སེམས་དམིགས་ཀྱི་རིམ་པ་དང་། སྒྱུ་ལུས་ནི་བདག་བྱིན་
བརླབ་དང་། དོན་གྱི་འོད་གསལ་ནི་མངོན་པར་བྱང་ཆུབ་པའི་རིམ་པ་དང༌།
ཟུང་ འཇུག་ སྟེ། རིམ་ པ་ ལྔ་ གསལ་ བར་ བསྟན་ཏོ། །འཕགས་ པ་ ལྷའི་ སྤྱོད་
བསྡུས་སྒྲོན་མེར་ལུས་དབེན་གྱི་རིམ་པ་ཟུར་དུ་མཛད་དེ། དེ་ནི་ངག་དབེན་
སྲོག་རྩོལ་གྱི་རྟོགས་པ་སྐྱེས་སླ་བའི་ཕྱིར་དུ་སྔོན་ལ་འོག་སྒོར་གནད་དུ་བསྣུན་
ནས་ ལུས་དབེན་བསྒོམ། དེ་ནས་ སྙིང་ གར་ གཞོལ་ བར་ བྱེད་ པ་ ཡིན་ནོ། །
གདམས་ངག་འདིའི་བླ་མ་གོང་མ་འགའ་ཞིག་སྤྱོད་བསྡུས་ཀྱི་དགོས་པ་ལྟར།
སྔོན་ལ་འོག་སྒོའི་ཕྲ་མོ་བསྒོམ་ནས་ལུས་དབེན་ལ་བསླབ། དེ་ནས་སྙིང་གར་
སྔགས་ཐིག་བསྒོམ་པ་ལ་འཇུག་གསུངས། དེ་ནི་འཕགས་ལུགས་ཀྱི་རིམ་པ་སྤྱི་
དང་མཐུན་ཞིང་། བསྐྱེད་རིམ་ཕྲ་མོའི་སྟེང་ནས་རྫོགས་རིམ་ལ་འཇུག་ཚུལ་
འབྲེལ་ ཆེ་ བ་ དང༌ སྐྱེ་ སླ་ བ་ སོགས་ དེ་ ལྟར་ བྱེད་ པའང་ ལེགས་མོད་ ཀྱང་།
གདམས་ངག་འདིའི་གསུང་གི་ཚིག་ཟིན་ལ་སྔོན་ལ་འོག་སྒོར་དམིགས་པ་
- 326 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གཏོད་པ་མ་གསུངས་ཤིང་། གསུང་ཟིན་ལྟར་ཐོག་མ་ནས་སྙིང་གར་གནད་དུ་
བསྣུན་ཀྱང་མི་རུང་བ་མེད་དེ། རྒྱལ་བ་དབེན་ས་པ་ཆེན་པོས་ཀྱང་བླ་མའི་རྣལ་
འབྱོར་འདིའི་སྒོ་ནས་རྫོགས་རིམ་སྒོམ་པའི་ཚེ་ཐོག་མར་སྙིང་གར་གདན་དུ་
བསྣུན་ཚུལ་འདི་ཉིད་གསུངས། འདུས་པ་ཡེ་ཤེས་ཞབས་ལུགས་ཀྱི་རྫོགས་
རིམ་དུའང་ཐོག་མ་ནས་སྙིང་གར་གནད་དུ་བསྣུན་པར་གསུངས། གྲུབ་ཆེན་
དྲིལ་བུ་པས་ཀྱང་བདེ་མཆོག་རིམ་ལྔའི་རྫོགས་རིམ་དུ་ཐོག་མ་ནས་སྙིང་གར་
གནད་དུ་བསྣུན་པར་གསུངས་ཤིང་། མན་ངག་དེ་དག་ལ་བརྟེན་ནས་གྲུབ་པ་
བརྙེས་པའང་སའི་རྡུལ་ལྟར་མཐའ་ཡས་པ་བྱོན་ནོ། །དེས་ན་རྒྱུད་དང་གྲུབ་
ཆེན་གྱི་མན་ངག་རྣམས་ལས་ལུས་ལ་གནད་དུ་བསྣུན་པའི་སྒོ་མི་འདྲ་བ་མང་དུ་
འབྱུང་ཡང་། དེ་དག་ཐམས་ཅད་ཀྱི་དགོངས་པའི་གནད་ནི་དྷཱ་ཏིའི་སྒོ་ཕྱེ་སྟེ་རོ་
རྐྱང་གི་རླུང་དྷུ་ཏཱིར་བསྡུས་པ་ལས་བདེ་སྟོང་ལྷན་ཅིག་སྐྱེས་པའི་ཡེ་ཤེས་བསྐྱེད་
པ་དང་། ཡེ་ཤེས་དེ་ཉིད་བཞོན་པ་དང་བཅས་པ་ལས་འོད་གསལ་དང་སྒྱུ་ལུས་
ཟུང་དུ་འཇུག་པའི་སྐུ་བསྒྲུབ་པ་སྟེ། དེ་ཐམས་ཅད་ཀྱི་གནད་མཐར་ཐུག་འདིར་
འབབ་པས། ཚུལ་དེ་ཤེས་ན་རྒྱུད་དང་གྲུབ་ཆེན་གྱི་གཞུང་རྣམས་གདམས་པར་
ཤར་ཏེ་རྒྱུད་དོན་ལ་མི་འཇིགས་པ་ཐོབ་པ་ཞིག་འོང་གསུངས་ཏེ། རྗེ་ཐམས་
ཅད་མཁྱེན་པས། ལུས་ཀྱི་རྩ་འཁོར་ཀྱི་དབུས་སམ་དྷུ་ཏིའི་མར་སྣ་ལ་སོགས་
པ་ལུས་ཀྱི་གནད་ཆེ་ས་རྣམས་སུ་ཡི་གེ་དང་ཐིག་ལེ་སོགས་ལ་དམིགས་པ་
གཏད་ནས་སྒོམ་པའི་སྒོམ་ལུགས་ཐུན་མོང་མ་ཡིན་པ་རྣམས་ཤེས་ནས་བསྒོམ་
པས། དེ་དག་ཏུ་སེམས་ཟིན་ན་རླུང་སེམས་འཇུག་པ་གཅིག་པའི་གནད་ཀྱིས་
དངོས་སུ་རླུང་སྒོམ་པ་མེད་ཀྱང་། རླུང་དྷུ་ཏཱིར་ཚུད་པའི་ཐབས་སུ་འགྱུར་བའི་རྒྱུ་
- 327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
མཚན་ལེགས་པར་ཤེས་ན་ཁུངས་ཐུབ་ཀྱི་རྫོགས་རིམ་གྱི་གཞུང་མང་པོ་ཞིག་
གི་ གནད་ཤེས་ནས་ དེ་ རྣམས་ ལ་ ངེས་ པ་ རྙེད་ པར་ འགྱུར་ རོ། །ཞེས་ གང་
གསུངས་པ་ལྟར་རོ། །དེ་ལྟར་རྡོ་རྗེའི་ལུས་ལ་གནད་དུ་བསྣན་པའི་སྒོ་མི་འདྲ་
བ་མང་དུ་ ཡོད་ པ་ ལས། རྡོ་ རྗེ་ འཆང་ བློ་ བཟང་ ཆོས་ ཀྱི་རྒྱལ་མཚན་ གྱིས་
གདམས་ངག་འདིར་སྙིང་གར་གནད་དུ་བསྣུན་པར་གསུངས་པ་ནི་རྡོ་རྗེའི་ལུས་
ལ་གནད་དུ་བསྣུན་པའི་ཐབས་ཇི་སྙེད་ཅིག་གསུངས་པ་ཐམས་ཅད་ཀྱི་ནང་
ནས་གནད་མཐར་ཐུག་གང་ཡིན་པ་དེ་སྟོན་པར་མཛད་པ་ཡིན་ཏེ། རྫོགས་
རིམ་གྱི་ལམ་རྣམས་ནི་གཞི་ལ་ཇི་ལྟར་ཡོད་པ་དེ་ཉིད་ཐམས་མཁས་ཀྱིས་ལམ་
དུ་བསྒྱུར་ཏེ་མྱུར་དུ་མཆོག་འགྲུབ་པར་བྱེད་པ་ཡིན་ལ། གཞི་དུས་སུ་སེམས་
ཅན་གྱི་ལུས་ཆགས་པའང་ཐོག་མར་སྙིང་གར་ཆགས་ཤིང་། དེ་ནས་ལུས་ཀྱི་
ཡན་ལག་རྣམས་རིམ་གྱིས་འཕེལ་བ་དང་། མཐར་འཆི་བའི་ཚེ་ནའང་རླུང་དང་
རྣམ་ཤེས་སྙིང་གར་བསྡུས་ནས་འཆི་ཞིང་། འཆི་བའི་འོད་གསལ་དེ་ལས་བར་
དོའི་ལུས་འགྲུབ། བར་དོ་བ་དེས་ལུས་རགས་པའི་སྐྱེ་བ་ལེན་པར་བྱེད་དོ། །
གཞི་ལ་ཇི་ལྟར་ཡོད་པ་དེ་བཞིན་དུ་ལམ་དུས་སུའང་རྫོགས་རིམ་གྱི་དམིགས་
པའི་སྒོ་མི་འདྲ་བ་མང་དུ་ཡོད་པ་ཐམས་ཅད་ཀྱང་སྙིང་གར་གཞོལ་དགོས་
ཤིང་། རླུང་སེམས་ སྙིང་གར་བསྡུས་ པ་ ལས་འོད་གསལ་འཆར། དེ་ལས་སྒྱུ་
མའི་སྐུ་དང་། སྐུ་དེས་ལུས་རགས་པ་འཛིན་པར་བྱེད་ཅིང་། གཞིའི་སྐུ་གསུམ་
ལམ་དུས་ཀྱི་སྐུ་གསུམ་དུ་བསྒྱུར་ཏེ། སྐུ་གསུམ་རང་གི་རྒྱུད་ཐོག་ཏུ་ངོ་སྤྲད་ནས་
སྙིགས་དུས་ཀྱི་ཚེ་ཐུང་གཅིག་ལ་མཆོག་འགྲུབ་པར་བྱེད་ཚུལ་འདི་ནི་བདག་
ཉིད་ཆེན་པོ་ཀླུ་སྒྲུབ་ཀྱིས་རྒྱུད་སྡེའི་དགོངས་པ་བཀྲལ་བའི་མན་ངག་གི་མཐར་
-328 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཐུག་དང༌། རྒྱལ་བ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བའི་གདམས་པ་
ཡིན་ནོ། །དེ་ལྟར་ཡང་རིམ་ལྔ་གསལ་བའི་སྒྲོན་མེ་ལས། དེ་ལྟར་ན་འཕགས་
ལུགས་ཀྱིས་ལུས་ལ་གནད་དུ་བསྣུན་པའི་གནས་དམ་པ་ནི་སྙིང་གའི་རྩ་འཁོར་
གྱི་དབུས་སུ་ཡིན་པས་འདི་གནད་ཀྱི་དོན་དུ་ཟུངས་ཤིག །གཞི་དུས་ཀྱི་སྐྱེ་ཤི་
བར་དོ་གསུམ་གྱི་ཕྲེང་བས་འཁོར་བའི་འཁོར་ལོ་བསྐོར་བ་འདི་འཆི་བ་ཆོས་སྐུ་
བར་དོ་ལོངས་སྐུ་སྐྱེ་བ་སྤྲུལ་པའི་སྐུར་བསྒྱུར་བའི་ཐབས་མཁས་ཀྱི་མཐར་ཐུག་
འདི་དང་། དེའི་ཐབས་ཀྱང་སེམས་ཅན་རང་ལ་རང་ཆས་སུ་གནས་པའི་རླུང་
འབྱུང་འཇུག་ཉིད་ལ་མན་ངག་ངོ་སྤྲད་པས་མཆོག་པའི་སྲོག་རྩོལ་གྱི་རྒྱལ་པོ་
འདི་འདྲ་བ་ནི་རྡོ་རྗེ་འཆང་ཆེན་པོ་ཀླུ་སྒྲུབ་ཞབས་ཀྱི་སྐུ་གསུམ་ངོ་སྤྲོད་ཀྱི་མན་
ངག་ ཡིན་ ནོ། །ཞེས་ གསུངས་ སོ། །དེས་ན་ གདམས་ ངག་ འདིར་ སྙིང་ གར་
གནད་དུ་བསྣུན་ཚུལ་ནི། རང་གསང་ཆེན་རིགས་གཅིག་གི་རྡོ་རྗེ་འཆང་ཡབ་
ཡུམ་དུ་གསལ་བཞིན་པའི་ངང་ནས་ལུས་ཀྱི་དབུས་དྲང་པོར་སྲོག་ཤིང་གི་ཚུལ་
དུ་རྩ་གསུམ་དང༌། དྷཱ་ཏཱི་ལ་རོ་རྐྱང་གིས་དཀྲིས་པའི་མདུད་མཚམས་རྣམས་ན་
རྩ་ འཁོར་ རེ་ཡོད་ཅིང་། དེ་ཡང་སྤྱི་བོ་བདེ་ཆེན་གྱི་འཁོར་ལོ་རྩ་ འདབ་ སོ་
གཉིས་པ། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་པ། སྙིང་ག་
ཆོས་ཀྱི་འཁོར་ལོ་རྩ་འདབ་བརྒྱད་པ། ལྟེ་བ་སྤྲུལ་པའི་འཁོར་ལོ་རྩ་འདབ་རེ་
བཞི་པ་སྟེ། རྩ་འཁོར་ཆེ་བ་བཞི་གསལ་གདབ། རྒྱས་པར་ན་སྟེང་འོག་གི་རྩ་
འཁོར་ཆུང་བ་རྣམས་ཀྱང་གསལ་གདབ་བོ། །དེ་ལྟར་རྩ་གསུམ་འཁོར་ལོ་བཞི་
དང་བཅས་པ་ཡང་ཡང་གསལ་བཏབ་སྟེ་གསལ་སྣང་ཅི་རྙེད་བྱའོ། །དེ་ཡང་
རྒྱུད་དང་གྲུབ་ཆེན་གྱི་གཞུང་ཕལ་མོ་ཆེ་ནས་བསྐྱེད་རིམ་མཐར་ ཕྱིན་ནས་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྫོགས་རིམ་ལ་འཇུག་པར་གསུངས་པས། དེ་ལྟར་བྱེད་ན་མཚམས་འདིར་བླ་
མའི་རྣལ་འབྱོར་ལམ་གྱི་སྲོག་ཏུ་བྱས་ནས་རྫོགས་རིམ་གྱིས་དམིགས་པ་ལ་
ཆིག་སྒྲིལ་དུ་འཇུག་པ་ཡིན་ཡང་། ད་ལྟའི་དུས་ཀྱི་གདུལ་བྱ་ཕལ་ཆེ་བ་རིམ་
གཉིས་ཀྱི་རྟོགས་པ་ཇི་མ་ཇི་བཞིན་བསྐྱེད་མི་ནུས་པར་སྔགས་ལམ་ལ་བག་
ཆགས་འཇོག་འདོད་པ་རྣམས་ཀྱིས་ནི་ཐུན་སྟོད་ལ་བསྐྱེད་རིམ་བསྒོམ། དེ་ནས་
བླ་མའི་རྣལ་འབྱོར་གྱི་སྒོ་ནས་རྫོགས་རིམ་གྱི་དམིགས་པ་ཅུང་ཟད་རེ་སྦྱོང་
གསུངས། དེ་ལྟར་རྩ་གསལ་བཏབ་ནས་གསལ་སྣང་ཅུང་ཟད་རེ་རྙེད་པ་ན་
དམིགས་པ་ཡུལ་གྱི་གནད་འཚོལ་དགོས་པར་གསུངས་ཏེ། རིམ་ལྔ་བསྡུས་པ་
ལས། ཡུལ་དང་དུས་དང་ལུས་རླུང་གི །གནད་ནི་རྣམ་པ་བཞིར་ཤེས་བྱ། །
ཞེས་རྫོགས་ རིམ་བསྒོམ་པ་ལ་གནད་བཞི་ཚང་དགོས་པར་གསུངས་ པས། །
དམིགས་པ་ཡུལ་གྱི་གནད་མ་རྙེད་ན་རྫོགས་རིམ་སྒོམ་པའི་གཞི་མེད་དོ། །དེ་
ལ་ཡུལ་གྱི་གནད་ནི་སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད་པའི་དྷཱུ་ཏཱིའི་
དབུས་ སུ་ བླ་མ་རྡོ་ རྗེ་འཆང་ཆེན་ པོའི་ སྐུ་ལ་སེམས་འཛིན་ནོ། །འདི་ལ་ རྗེ་
ཐམས་ཅད་མཁྱེན་པ་བློ་བཟང་ཡེ་ཤེས་དེ་ཉིད་ནས་བླ་མ་དོན་ཡོད་མཁས་གྲུབ་
ལ་བརྒྱུད་པ་ལ་སྐུ་གཅིག་པུ་ལ་སེམས་འཛིན་པར་གསུངས། རྗེ་དེ་ཉིད་ནས་རྡོ་
རྗེ་འཛིན་པ་བློ་བཟང་ རིག་གྲོལ་ལ་བརྒྱུད་པ་ལ་སྐུའི་ཐུགས་ཀར་ཨ་ཐུང་
བཀོད་ནས་དེ་ལ་སེམས་འཛིན་པར་གསུངས། སྤྱིར་དམིགས་པའི་གནད་མ་
འཕྱུགས་ན་ཡི་གེ་དང་སྐུ་དང་ཐིག་ལེ་གང་ལ་སེམས་བཟུང་ཡང་དོན་འདྲ་བར་
གསུངས་ལ། ཨ་ཐུང་ལ་སེམས་འཛིན་པ་ནི་རྒྱལ་བ་དབེན་ས་པ་ཆེན་པོས་ཀྱང་
གསུངས་ཤིང་། སྤྱོད་བསྡུས་ཀྱི་དགོངས་པ་ཡིན་པས། རྗེ་ཐམས་ཅད་མཁྱེན་
-330 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
པས་ཀྱང་སྐབས་འདིར་ཨ་ཐུང་ལ་སེམས་འཛིན་པར་གསུངས། འདིའི་གནད་
ཞིབ་པ་ནི་བླ་མའི་ཞལ་ལ་ཤེས་དགོས་སོ། །དེ་ལྟར་སེམས་བཟུང་བས་གཡས་
གཡོན་ གྱི་ རྒྱུ་བ་འགགས་ཏེ་ དྷཱ་ཏཱིར་ ཞུགས་ གནས་ ཐིམ་ གསུམ་ འབྱུང་ སྟེ།
ཞུགས་པའི་རྟགས་སུ་མཉམ་རྒྱུ་ཤེད་མཚུངས་འབྱུང་། གནས་པའི་རྟགས་སུ་རྒྱུ་
བ་འགག །ཐིམ་པའི་རྟགས་སུ་སྨིག་རྒྱུ་དུ་བ་མེ་ཁྱེར་མར་མེ་འབར་བ་ལྟ་བུ་
རྣམས་འབྱུང་། དེ་ནས་ སྣང་མཆེད་ཐོབ་གསུམ་རིམ་གྱིས་ ཐིམ་པས་དཀར་
དམར་ནག་པའི་སྣང་བ་རྣམས་འབྱུང་། ཐམས་ཅད་སྟོང་པ་སྟོང་ཆེན་ཐོབ་པར་
བསྡུས་ན་ཉེར་ཐོབ་ཀྱི་སྨད་དང༌། ལོགས་སུ་བྱས་ན་ཉེར་ཐོབ་དྲན་མེད་སངས་
པའི་མཇུག་ཏུ་སློང་བྱེད་ཀྱི་རྐྱེན་གསུམ་དང་བྲལ་བའི་ནམ་མཁའ་ལྟ་བུའི་
ཐམས་ཅད་སྟོང་པ་འཆར་བར་གསུངས། དེ་ལྟ་བུའི་འོད་གསལ་བདེ་སྟོང་གི་
ངང་དུ་མཉམ་པར་འཇོག་ཅི་ཐུབ་བྱ། འོད་གསལ་དེ་ལས་ལངས་པ་ན་བདག་
ལ་བྱིན་གྱིས་བརླབ་པའི་ལུས་ཞེས་བྱ་བ་སྒྱུ་མའི་སྐུར་ལྡང་བའི་མོས་པ་བྱ་ཞིང་།
དེ་ལ་མཉམ་པར་འཇོག་ཅི་ཐུབ་བྱ། དེས་སླར་ཡང་རགས་པའི་སྐུ་འཛིན་ཏེ།
སད་དུས་ཀྱི་བསྲེ་བ་གསུམ། དེ་བཞིན་དུ་གཉིད་དུས་སུ་བསྲེ་བ་གསུམ། འཆི་
དུས་སུ་བསྲེ་བ་གསུམ་སྟེ་བསྲེ་བ་སྐོར་དགུའི་ཉམས་ལེན་ལ་འབད། དེ་ལྟར་
སྔགས་ཐིག་ལ་ནུས་པ་རྙེད་ནས་རྩ་མདུད་ཅུང་ཟད་ལྷོད་དུ་སོང་བ་ན། དཔལ་
འདུས་པ་འཕགས་ལུགས་ཀྱི་མན་ངག་གི་མཐར་ཐུག་སྲོག་རྩོལ་གྱི་རྒྱལ་པོ་
རླུང་སྔགས་དབྱེར་མི་ཕྱེད་པའི་རྡོར་བཟླས་ལ་བསླབ། དེ་ལ་འབད་པས་མྱོང་
བ་ལེགས་པར་ཐོན་པ་ན་སྡུས་རིམ་གཉིས་དང་། ཁྱབ་བྱེད་ཀྱི་རླུང་གི་རྡོར་
བཟླས་སོགས་ལ་འབད་པས་གཞིའི་འཆི་རིམ་ཇི་མ་ཇི་བཞིན་དུ་རྩ་བ་དང་ཡན་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ལག་གི་རླུང་ཐམས་ཅད་སྙིང་གའི་མི་ཤིགས་པ་ལ་དངོས་སུ་སྡུད་ནུས་པ་ཞིག་
འོང་གསུངས། དེ་ལྟར་འབད་པས་སེམས་དབེན་དཔེའི་འོད་གསལ་འགྲུབ་ཏུ་
ཉེ་བ་ན་བླ་མའི་རྣལ་འབྱོར་ལ་ལྷག་པར་ཡང་འབད་ཅིང་། བླ་མ་ལ་ཚོགས་ཀྱི་
མཆོད་པ་སོགས་ཀྱིས་མཆོད་དེ་གདམས་ངག་ཉན་ནས། དེའི་རྒྱུ་ཚོགས་ལ་
བསླབས་པས་དཔེའི་འོད་གསལ་འགྲུབ། འོད་གསལ་དེ་ལས་ལྡང་བ་ན་རླུང་
འོད་ཟེར་ལྔ་པས་ཉེར་ལེན་དང་། བདེ་ཆེན་ལྷན་ཅིག་སྐྱེས་པའི་སེམས་ཀྱིས་
ལྷན་ཅིག་བྱེད་རྐྱེན་བྱས་པ་ལས། གཞིའི་འཆི་སྲིད་ལས་བར་དོ་གྲུབ་པ་ཇི་མ་
ཇི་བཞིན་དུ་ལམ་དུས་ཀྱི་ལོངས་སྐུ་རིམ་པ་གསུམ་པའི་སྒྱུ་མའི་སྐུར་དངོས་སུ་
ལྡང་བར་བྱེད་གསུངས། དེ་ལྟ་བུའི་སྒྱུ་ལུས་པ་དེས་གཞི་ལ་བར་དོས་རགས་
པའི་ལུས་འཛིན་པ་བཞིན་དུ་ཕུང་པོ་རྙིང་པ་ལ་ཞུགས་ནས་བླ་མའི་རྣལ་འབྱོར་
དང་སྡུད་རིམ་གཉིས་ལ་སོགས་པའི་ཐུགས་དམ་བྱེད། དེ་ལྟར་བྱས་པས་དོན་
གྱི་འོད་གསལ་འགྲུབ་ཏུ་ཉེ་བའི་མཚན་མ་མཐོང་བ་ན་བླ་མ་ལ་ཚོགས་ཀྱི་
འཁོར་ལོ་ཕྱི་ནང་གསང་བའི་མཆོད་པ་བཅས་ཕུལ་ཏེ་འོད་གསལ་གྱི་གདམས་
ངག་ཉན་ནས་དེ་ལ་བསླབ་པས་ཆུ་འཛིན་མཁའ་དབྱིངས་སུ་ཡལ་བ་ཇི་བཞིན་
དུ་ཕྱི་དང་ནང་གི་མཚན་མར་འཛིན་པའི་སྣང་བ་མཐའ་དག་ནུབ་སྟེ་ཕྱིའི་མངོན་
བྱང་གི་དུས་དང་མཐུན་པར་ནང་གི་མངོན་བྱང་རིམ་པ་བཞི་པའི་དོན་གྱི་འོད་
གསལ་མངོན་དུ་བྱེད་གསུངས། དེའི་ཚེ་གཉིས་སྣང་གི་སྤྲོས་པ་མཐའ་དག་དག་
སྟེ་སེམས་ཀྱི་གནས་ལུགས་མཐར་ཐུག་མངོན་སུམ་དུ་མཐོང་བའི་ཡེ་ཤེས་ཐོབ། །
ཡེ་ཤེས་དེས་འཁོར་བའི་རྩ་བ་བདག་འཛིན་ས་བོན་དང་བཅས་པ་རྩ་བ་ནས་
སྤོང་བར་བྱེད་པས། དེ་ལ་རྣམ་དག་ཡེ་ཤེས་ཀྱི་རྣལ་འབྱོར་ཞེས་ཀྱང་གསུངས།
- 332 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དོན་དམ་པའི་འོད་གསལ་དེ་ལས་ལྡང་བ་ན་དག་པའི་སྒྱུ་མའི་སྐུར་ལྡང་ཞིང་།
དེས་སླར་ཡང་འོད་གསལ་ལ་མཉམ་པར་བཞག་པ་ན་སྐུ་ཐུགས་དངོས་པོ་
གཅིག་ཏུ་ཚོགས་པའི་ཟུང་འཇུག་ཐོབ་གསུངས། དེ་ལྟ་བུའི་སྐུ་དེ་ནི་འདུས་པའི་
རྩ་རྒྱུད་ལས། དཔག་ཚད་བརྒྱ་ཡི་ཁྱོན་ཙམ་དུ། །རྡོ་རྗེ་འབར་བའི་འོད་དག་
གིས །རྒྱན་རྣམས་ཀུན་གྱིས་བརྒྱན་པ་ཡི། །དག་པའི་བདག་ཉིད་སྣང་བར་
འགྱུར། །ཚངས་པ་དྲག་པོ་ ལ་སོགས་ ལྷས། །ནམ་ཡང་མཐོང་བར་མི་ནུས་
སོ། །ཞེས་གསུངས་པ་ལྟར། མཚན་བཟང་པོ་སུམ་བཅུ་རྩ་ གཉིས་དང་དཔེ་
བྱད་བརྒྱད་ཅུས་བརྒྱན་པ་འཇིག་རྟེན་གྱི་ཁམས་ཐམས་ཅད་འོད་ཀྱིས་འགེངས་
པ་མཐའ་ཡས་པའི་སྤྲུལ་པས་འགྲོ་བའི་དོན་བྱེད་ནུས་པ་ཞིག་གོ །སྐུ་དེ་ཐོབ་
ནས་དེའི་རིགས་འདྲའི་རྒྱུན་སྐྱོང་བ་ལས་གསར་དུ་སྐུ་བསྒྲུབ་མི་དགོས་པ་ནི།
མགོན་པོ་ཀླུ་སྒྲུབ་ ཀྱིས། ཟུང་འཇུག་ཏིང་འཛིན་ལ་གནས་ནས། །སླར་ཞིང་
གང་ལའང་མི་སློབ་བོ། །ཞེས་གསུངས། སྐུ་དེའི་རིགས་འདྲའི་རྒྱུན་གོམས་པ་
ལས་མི་སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་མ་འབྱུང་སྟེ། དེ་ལ་ནི་
བདུད་ཀྱིས་གནས་ཐམས་ཅད་དཀྲོགས་ཤིང་བདུད་རྣམས་སྤ་བཀོང་བར་བྱེད་
པ་ལ་སོགས་པ་བཅོམ་ལྡན་འདས་ཤཱཀྱ་ཐུབ་པས་སྔོན་བདུད་བཏུལ་བའི་ཚེ་
ལྟས་ཇི་ལྟར་བྱུང་བ་ལྟར་འབྱུང་བ་སཾ་བྷུ་ཊ་ལ་སོགས་པའི་རྒྱུད་མང་པོར་
གསུངས། དེ་ནས་མཚན་མ་དེ་བྱུང་ནས་མི་སློབ་པའི་ཟུང་འཇུག་མངོན་དུ་བྱེད་
པའི་ཉེ་རྒྱུ་ཐུན་མོང་མིན་པའི་ཐུགས་དམ་གྱི་རིམ་པ་རྣམས་མཛད་པས་ཕྱིའི་
མངོན་བྱང་ཁྱད་པར་ཅན་གྱི་དུས་སུ་ཁ་སྦྱོར་ཡན་ལག་བདུན་ལྡན་ཟུང་འཇུག་
རྡོ་རྗེ་འཆང་གི་སྐུར་འཚང་རྒྱ་ཞིང་། སྐུ་དེ་ལས་ནམ་ཡང་མི་གཡོ་ཞིང་གསུང་
-333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཆོས་ཀྱི་ལོངས་སྤྱོད་རྒྱུན་མི་འཆད་པར་ངེས་པ་ལྔ་ལྡན་དུ་བཞུགས་བཞིན་པ་
ནས་སྤྲུལ་སྐུ་བྱེ་བ་འབུམ་ཐེར་འགྱེད་པར་མཛད་པ་ཞིག་འབྱུང་གསུངས། དེ་
ལྟར་བུའི་ལམ་རིམ་པ་ལྔའི་གནད་དེ་དག་ནི་གསང་བ་ལས་ཀྱང་ཆེས་གསང་བ་
གསང་ཆེན་རྒྱུད་སྡེ་རྒྱ་མཚོའི་སྙིང་པོའི་བཅུད་ཕྱུང་བ་དག་ཡིན་ཏེ། བླུན་པོ་
བདག་འདྲ་བས་གསང་བའི་གནས་མཐར་ཐུག་པ་དེ་དག་རང་སྟོབས་ཀྱིས་
ཕྱོགས་ཙམ་ཡང་མཚོན་མི་ནུས་ཀྱང་། རྗེ་ཐམས་ཅད་མཁྱེན་པ་དང་གྲུབ་ཆེན་
དབེན་ས་པའི་གསུང་དང་། བླ་མ་དམ་པའི་ཞལ་ལས་བྱུང་བ་ལྟར་སྒོ་སྟོན་པ་
ཙམ་ཞིག་བྲིས་པ་ཡིན་ལ། གསང་བ་མཐར་ཐུག་དེ་དག་བླ་མའི་བཀའ་དྲིན་ཁོ་
ན་ལ་ལྟོས་པ་ནི། བཤད་རྒྱུད་རྡོ་རྗེ་ཕྲེང་བ་ལས། དེ་ཕྱིར་འབད་པ་ཐམས་ཅད་
ཀྱིས། །དད་པས་བླ་མ་བརྒྱུད་པ་ལས། །མན་ངག་དག་ནི་བསླབ་པར་བྱ། །
གང་ཕྱིར་བརྒྱུད་པའི་ལུང་གིས་ཁྱབ། །བརྒྱུད་པའི་རིམ་པས་གནས་པར་བྱེད། །
དེ་ནི་རྣལ་འབྱོར་མ་ཞལ་དང་། །བླ་མའི་ཞལ་ལས་འབད་པ་ཡིས། །དེ་ཉིད་
མཆོག་ནི་ བསླབ་པར་བྱ། །ཞེས་དང༌། མགོན་པོ་ཀླུ་སྒྲུབ་ ཀྱི་ རིམ་ ལྔ་ལས།
དཔལ་ལྡན་འདུས་པའི་རྒྱུད་དུ་ནི། །དེ་ཉིད་འདི་དག་རྒྱས་བཏབ་གནས། །
བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་ཁ་ ལས་རྟོགས་པར་བྱ། །
ཞེས་གསང་བ་མཐར་ཐུག་པ་འདི་དག་བླ་མའི་ཞལ་ལས་ཤེས་དགོས་པར་
གསུངས་པས། རྒྱུད་དོན་མངོན་དུ་གྱུར་ཅིང་ཐུགས་ སྙིང་རྗེའི་དབང་དུ་གྱུར་
པའི་དམ་པ་རྣམས་ཀྱིས་སྙིང་ནས་སྒྲུབ་པ་སྙིང་པོར་བྱ་འདོད་པ་དག་ལ་ཞིབ་ཏུ་
སྟོན་པར་མཛོད་ཅིག །དེ་ལྟར་གདམས་ངག་འདིར་ལམ་རིམ་པ་ལྔ་དངོས་སུ་
བསྟན་ཅིང་། ཚེ་འདིར་མངོན་དུ་འགྱུར་བར་བྱིན་གྱིས་རློབས། ཞེས་པ་དངོས་
-334 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སུ་རྫོགས་རིམ་གྱི་ལམ་མཐོན་པོ་རྣམས་མངོན་དུ་བྱེད་པའི་སྨོན་ལམ་དུ་མཛད་
ཀྱང་། དོན་གྱི་འབྲས་བུ་མངོན་དུ་བྱེད་ཚུལ་ཡང་བསྟན་ཏོ། །དེ་ལྟར་ན་དབང་
རྣམ་པར་དག་པས་སྔགས་ལམ་ཟབ་མོའི་སྣོད་རུང་དུ་བྱེད་པ་དང་། སྣོད་དུ་
གྱུར་ནས་དམ་ཚིག་དང་སྡོམ་པ་སྲོག་ལྟར་བསྲུང་བ་གཞིར་བཞག་ནས་ལམ་
རིམ་གཉིས་ཡན་ལག་དང་བཅས་པ་སྒོམ་པ་དང་། དེ་ལ་བརྟེན་ནས་མཐར་
འབྲས་བུ་མངོན་དུ་བྱེད་ ཚུལ་རྣམས་ སུ་ རྒྱུད་དོན་མཐའ་དག་བསྡུས་ནས་
འདོམས་པ་མཛད་པ་ཡིན་ལ། རྒྱུད་དོན་སྡུད་ཚུལ་ལ་རྒྱུད་དང་གྲུབ་ཆེན་གྱི་
གཞུང་རྣམས་ལས་མང་དུ་གསུངས་ཀྱང་། ཡེ་ཤེས་རྡོ་རྗེ་ཀུན་ལས་བཏུས་སུ་
ཚུལ་འདི་ལྟར་དུ་ སྡུད་པར་མཛད་པ་ཉིད་ངོ་མཚར་བར་གཟིགས་ནས་རྗེ་
ཐམས་ཅད་མཁྱེན་པས་རྒྱུད་དོན་སྡུད་ཚུལ་འདིའི་སྒོ་ནས་རྒྱུད་སྡེ་མཐའ་དག་
གང་ཟག་གཅིག་འཚང་རྒྱ་བའི་ཆ་རྐྱེན་དུ་བསྡུས་ནས་འཁྲིད་པར་མཛད་པ་
ཡིན་པས། ཚུལ་འདི་རྗེའི་དགོངས་པ་མཐར་ཐུག་ཡིན་ཞིང་། བློ་གྲོས་ཆེན་པོ་
དང་ལྡན་པ་རྣམས་ཀྱིས་ཚུལ་འདིར་བསམས་ན་རྡོ་རྗེ་འཆང་བློ་བཟང་ཆོས་ཀྱི་
རྒྱལ་མཚན་གྱི་གདམས་ངག་འདི་ལ་ཡིད་རང་དབང་མེད་པར་འཕྲོག་པའི་དད་
པ་སྐྱེའོ། །ཚུལ་འདི་རྗེའི་དགོངས་པ་ཡིན་པ་ནི་རྡོ་རྗེ་འཆང་ཆེན་པོའི་ལམ་གྱི་
རིམ་པ་ལས། དེ་ལྟར་ལམ་གྱི་རིམ་པ་སྡུད་པའི་ལུགས་ཐ་དད་པ་དེ་དག་ལས་
གང་ལྟར་བྱས་ཀྱང་རུང་མོས་ཀྱང་འདིར་ནི་ཡེ་ཤེས་རྡོ་རྗེ་ཀུན་ལས་བཏུས་པའི་
དགོངས་ པ་ ལྟར་ བཤད་ པར་ བྱའོ། །ཞེས་དང༌། ལམ་སྡུད་ པའི་ སྤྱིའི་ཆིངས་
བྱས་པ་ནི། རྒྱུད་རྣམས་ནས་དགོས་པའི་དབང་གིས་གོང་འོག་དཀྲུགས་ནས་
གསུངས་པའི་རྒྱུད་དོན་ཐམས་ཅད་གང་ཟག་གཅིག་འཚང་རྒྱ་བའི་ཆ་རྐྱེན་དུ་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འདྲིལ་ཤེས་པའི་སྒོ་ནས་རྒྱུད་དང་དགོངས་འགྲེལ་གྱི་བསྟན་བཅོས་རྣམ་པར་
དག་པ་རྣམས་གདམས་པའི་མཆོག་ཏུ་འཆར་བའི་ཐབས་ཡིན་པས། དོན་ཚན་
གང་དུ་བསྡུས་ནས་ལམ་གྱི་རིམ་པ་བསྒྲིགས་པ་དེར་རྒྱུད་དོན་ཐམས་ཅད་སྡུད་
ཤེས་པ་ཞིག་ཤིན་ཏུ་གལ་ཆེ། ཞེས་གསུངས་པ་ལྟར་རོ། །མདོར་ན་མ་སེམས་
ཅན་ཐམས་ཅན་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་ཐོབ་པར་བྱ། དེའི་ཕྱིར་དུ་རིམ་པ་དང་པོས་རྒྱུད་སྨིན་པར་བྱས་ནས་རིམ་
པ་གཉིས་པ་ལ་འཇུག་པ་ན་བླ་མ་ལྷའི་རྣལ་འབྱོར་ཤུགས་དྲག་ཏུ་བསྒོམས་ནས་
སྙིང་དབུས་ཀྱི་བླ་མ་ལྷ་ལ་གསོལ་བ་བཏབ་ཅིང་རྩེ་གཅིག་ཏུ་སྒོམ་པ་དང་། བླ་
མའི་ཐུགས་རྒྱུད་བསྐུལ་བའི་བཟླས་པའི་མཐར་ཐུག་ཟབ་མོ་རྡོ་རྗེ་བཟླས་པའི་
མཐུ་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་
བའི་དཔེའི་འོད་གསལ་དང་། འོད་གསལ་དེ་ལས་བྱུང་བའི་ རིམ་པ་གསུམ་
པའི་སྒྱུ་མའི་སྐུ་དང་། རིམ་པ་བཞི་པའི་འོད་གསལ་དང་། རིམ་པ་ལྔ་པའི་ཟུང་
འཇུག་རྣམས་ཐོབ་པར་བྱས་ཏེ་ཚེ་འདི་ཉིད་ལ་ཟུང་འཇུག་རྡོ་རྗེ་འཆང་གི་གོ་
འཕང་ཐོབ་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། སྙིང་གའི་
འདབ་བརྒྱད་དྷ་རིའི་དབུས་དག་ཏུ། །མགོན་ཁྱོད་ཞབས་སེན་བཀོད་པ་ལས་
བྱུང་བའི། །འོད་གསལ་སྒྱུ་ལུས་ཟུང་དུ་འཇུག་པའི་ལམ། །ཚེ་འདིར་མངོན་དུ་
འགྱུར་བར་བྱིན་གྱིས་རློབས། ཞེས་གསོལ་བ་ཤུགས་དྲག་ཏུ་བཏབ་པས་བླ་མ་
ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་
དག་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་
- 336-



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
གཉིས་པ་སྦྱངས་ཀྱང་བཙན་ས་མ་ཟིན་ན་འཆི་ཁར་འཕོ་བའི་ཉམས་
ལེན་བྱ་ཚུལ་ནི། ལམ་སྣ་མ་ཟིན་འཆི་བའི་དུས་བྱེད་ན། །ཞེས་སོགས་གསུངས་
ཏེ། འདི་ ལ་ སྔོན་གྱི་བླ་མ་དམ་པ་རྣམས་ ཀྱིས་ འཕོ་བའི་རྣམ་གྲངས་དང༌།
མཚན་གྱི་འདོགས་ལུགས་མང་པོ་ཞིག་གསུངས་ཀྱང་། དོན་བསྡུ་ན་ཐུན་མོང་
བ་ཐེག་ཆེན་བློ་སྦྱོང་གི་སྒོ་ནས་འཆི་ཁའི་ཉམས་ལེན་བྱ་ཚུལ་དང་། ཐུན་མོང་མ་
ཡིན་ པ་ སྔགས་ ཀྱི་སྒོ་ནས་འཕོ་བ་ ཉམས་ སུ་ ལེན་ ཚུལ་ གཉིས་ སུ་ བྱེད་ པ་
གདམས་ངག་འདིའི་དགོངས་པ་ཡིན་ཏེ། སྟོབས་ལྔའི་སྒོ་ནས་འཕོ་བ་ཐུན་མོང་
བ་དང་། སྟོབས་ལྔའི་ཉམས་ལེན་དེ་གཞིར་བཞག་པའི་སྟེང་དུ་བླ་མ་ལྷའི་རྣལ་
འབྱོར་གྱི་སྒོ་ནས་འཕོ་བ་བྱེད་པར་གསུངས་སོ། །དེ་ལྟར་འཆི་ཁའི་ཉམས་ལེན་
གཉིས་ལས། ད་ལྟའི་གདུལ་བྱ་ཕལ་མོ་ཆེ་ལ་ནི་ཐེག་ཆེན་བློ་སྦྱོང་གི་སྒོ་ནས་
འཆི་ཁའི་ཉམས་ལེན་བྱེད་ཚུལ་འདི་ཤིན་ཏུ་ ཕན་ཆེའོ། །ཚུལ་དེ་ནི་བཀའ་
གདམས་བློ་སྦྱོང་ལས། ཐེག་ཆེན་འཕོ་བའི་གདམས་ངག་ནི། །སྟོབས་ལྔ་ཉིད་
ཡིན་སྤྱོད་ལམ་གཅེས། །ཞེས་གང་གསུངས་པ་ལྟར། སྟོབས་ལྔའི་སྒོ་ནས་འཕོ་
བ་བྱ་བ་ཡིན་ལ། དེའི་ཚུལ་ནི་འཆི་བ་ལ་ཉེ་བར་ཕྱོགས་པ་ན་ཡོ་བྱད་ཅི་ཡོད་བླ་
མ་དང་དགེ་འདུན་གྱི་སྡེ་སོགས་ལ་ཕུལ་ནས་གང་ལ་ཡང་ཆགས་ཞེན་མེད་པར་
བྱ་བ་ནི་དཀར་པོ་ས་བོན་གྱི་སྟོབས་དང༌། དེ་ནས་དམ་ཚིག་དང་སྡོམ་པ་གསོ་
ཞིང་བླ་མ་ལྷ་ཚོགས་མདུན་དུ་གསལ་ལེགས་པར་བཏབ་ནས། ཡན་ ལག་
བདུན་པ་མཎྜལ་དང་བཅས་པ་ཕུལ་ལ། བདག་འཆི་ཁ་དང་བར་དོ་དང་སྐྱེ་བ་
ཕྱི་མ་རྣམས་སུའང་ བྱང་ཆུབ་ཀྱི་སེམས་གཉིས་ སྦྱོང་བ་དང༌། བླ་མའི་རྣལ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འབྱོར་ནམ་ཡང་མི་བརྗེད་པར་མངོན་དུ་འགྱུར་བ་དང༌། ཚེ་རབས་ཐམས་ཅད་
དུ་བླ་མས་རྗེས་སུ་འཛིན་པར་གྱུར་ཅིག་ཅེས་སྨོན་ལམ་འདེབས་པ་ནི་སྨོན་
ལམ་གྱི་སྟོབས་དང་། བདག་གཅེས་འཛིན་འདིས་ཐོག་མེད་ནས་ད་བར་ཕུང་དུ་
བཅུག་ཅིང་། ད་དུང་འདིའི་དབང་དུ་སོང་ན་ཕྱི་མ་ངན་སོང་གནས་སུ་འཕེན་
པར་བྱེད་དོ་སྙམ་དུ་བསམས་ལ། བདག་གཅེས་འཛིན་ལ་དགྲར་བལྟས་ནས་
སྤོང་ཅི་ཐུབ་བྱེད་པ་ནི་སུན་འབྱིན་པའི་སྟོབས་དང་། དུས་དང་གནས་སྐབས་
ཅིར་གྱུར་ཀྱང་བླ་མའི་རྣལ་འབྱོར་དང་བྱང་ཆུབ་ཀྱི་སེམས་གཉིས་སྒོམ་པ་དང་
ནམ་ཡང་མི་འབྲལ་བར་བྱའོ་སྙམ་པ་ནི་འཕེན་པའི་སྟོབས་དང་། བྱང་ཆུབ་ཀྱི་
སེམས་རིན་པོ་ཆེ་རྣམ་པ་གཉིས་བློ་ནུས་ཅི་ཡོད་ཀྱི་སྒོམ་པར་བྱེད་པ་ནི་གོམས་
པའི་སྟོབས་ཏེ་སྟོབས་ལྔ་པོ་དེ་གའི་ངང་ནས་བྱམས་སྙིང་རྗེ་བྱང་ཆུབ་ཀྱི་སེམས་
ཀྱི་སྒོ་ནས་གཏོང་ལེན་བསྒོམས་ཤིང་། ཆོས་ཐམས་ཅད་བློས་བཏགས་ཙམ་མ་
གཏོགས་བདེན་པར་གྲུབ་པ་རྡུལ་ཙམ་ཡང་མེད་དོ་སྙམ་དུ་ལྟ་བའི་གདེང་དང་
ལྡན་པར་བྱས་ལ་དེའི་ངང་ནས་འཕོ་ཐུབ་པ་ཞིག་བྱའོ། །དེའི་ཚེ་སྤྱོད་ལམ་ཇི་
ལྟར་བྱ་བ་ནི་གཞོགས་གཡས་པ་འོག་ཏུ་ཕབ། ལག་པ་གཡས་པ་འགྲམ་པ་ལ་
གཏད་དེ་སྲིན་ལག་གིས་སྣ་བུག་གཡས་པ་བཀག །རྐང་པ་གཡོན་པ་གཡས་
པའི་སྟེང་དུ་བཞག་ལ་བརྐྱངས། ལག་པ་གཡོན་དེའི་སྟེང་དུ་བཞག་ལ། སྔོན་
སྟོན་པ་ཐུགས་རྗེ་ཅན་དེ་ཉིད་ཀྱང་སྤྱོད་ལམ་འདི་ལྟ་བུས་མྱ་ངན་ལས་འདའ་
བའི་ཚུལ་བསྟན་ཏོ་སྙམ་དུ་དྲན་བཞིན་དུ་གནས་ན་སྟོན་པའི་རྣམ་ཐར་དྲན་པའི་
མཐུས་ངན་སོང་དུ་ལྟུང་བ་མི་སྲིད་གསུངས་སོ། །མདོར་ན་ལམ་ཐུན་མོང་བའི་
ཉམས་ལེན་གྱི་སྙིང་པོ་ངེས་འབྱུང་དང་། བྱང་ཆུབ་ཀྱི་སེམས་དང་། ཟབ་མོ་
-338 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དབུ་མའི་ལྟ་བ་གསུམ་ཀྱི་ཉམས་ལེན་ལ་གནས་བཞིན་པའི་ངང་ནས་འཆི་ཐུབ་
པ་ཞིག་བྱེད་པའོ། །དེ་ལྟར་ནུས་ན་ཤིན་ཏུ་བསྔགས་ཏེ་མངོན་པ་གོང་འོག་
གཉིས་ཀར་འཆི་ཁར་དགེ་སེམས་ཕྲ་མོ་ཞིག་མངོན་དུ་གྱུར་ཏེ། དེའི་ངང་ནས་
ཤི་ན་ངན་སོང་དུ་མི་ལྟུང་བར་གསུངས་ན། བསམ་པ་རླབས་པོ་ཆེ་དེ་དག་གི་
ངང་ནས་ཤི་ན་ངན་སོང་དུ་མི་ལྟུང་བ་ལྟ་ཅི་སྨོས། རྒྱུ་མཐུན་གྱི་འབྲས་བུས་
ལམ་ལ་སྤྱོད་པའི་རྟེན་ཁྱད་པར་ཅན་ཞིག་ཏུ་སྐྱེ་ངེས་ཤིང་དེའི་ནང་ནས་ཀྱང་
བྱང་ཆུབ་ཀྱི་སེམས་རིན་པོ་ཆེན་པོ་ཆེ་ཤུགས་དྲག་པོའི་ངང་ནས་ཤི་ན། རྟེན་
ཁྱད་པར་ཅན་ཞིག་ཐོབ་ནས་ཐེག་པ་ཆེན་པོའི་ལམ་ལ་བག་ཆགས་མྱུར་དུ་སད་
པ་ ཞིག་ངེས་པར་འོང་། ངན་སོང་དུ་ལྷུང་བ་རྣམས་ཀྱང་དེར་ བྱང་ ཆུབ་ཀྱི་
སེམས་དྲན་ན་དེ་མ་ཐག་ངན་སོང་ལས་ཐར་པ་ནི་དམྱལ་བའི་གྱད་དུ་འཁྲུངས་
པའི་འཁྲུངས་རབས་ལས་གསུངས་པ་ལྟར་ཡིན་ལ། དེས་ན་འཆི་ཁར་བྱང་ཆུབ་
ཀྱི་སེམས་རིན་པོ་ཆེ་ཤུགས་དྲག་དྲན་ན་ངན་སོང་དུ་མི་ལྟུང་བ་ལྟ་ཅི་སྨོས།
འགྲོ་བ་ལྷ་དང་བཅས་པའི་ཕྱག་གི་གནས་སུ་འགྱུར་བ་ནི། སྤྱོད་འཇུག་ལས།
གང་ལ་སེམས་ཀྱི་དམ་པ་རིན་ཆེན་དེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །
གང་ལ་གནོད་པ་བྱས་ཀྱང་བདེ་འབྲེལ་བ། །བདེ་བའི་འབྱུང་གནས་དེ་ལ་
སྐྱབས་སུ་མཆི། །ཞེས་སོགས་རྒྱལ་བ་སྲས་བཅས་ཐམས་ཅད་ཀྱིས་ལན་ཅིག་
མིན་པར་བསྔགས་པ་ལྟར་རོ། །ཐུན་མོང་མིན་པ་སྔགས་ཀྱི་རྣལ་འབྱོར་གྱི་སྒོ་
ནས་འཕོ་བ་ཉམས་སུ་ལེན་ཚུལ་ནི། ལམ་རིམ་པ་གཉིས་ལ་སྦྱངས་པས་རང་
དབང་ཐོབ་ན་འདི་མི་དགོས་ཀྱང་། རང་དབང་མ་ཐོབ་པར་འཆི་བའི་མཚན་མ་
ཤར་ན་འཕོ་བའི་རྣལ་འབྱོར་བྱ་དགོས་ལ། དེ་ལ་སྔོན་དུ་འཆི་བའི་མཚན་མ་
339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྣམས་ཤེས་པར་བྱས་ནས། དེ་བྱུང་ན་འཆི་བླུའི་སྒོ་ནས་ཟློག་པའི་ཐབས་བྱེད་
དགོས་ལ། འཆི་རྟགས་བརྟག་པ་ལ་ལུས་ཀྱི་སྒོ་ནས་མཚན་མ་དང་དབྱིབས་སྣ་
ཚོགས་ལ་བརྟག་ཚུལ་དང་། གྲིབ་མའི་གཟུགས་ལ་སོགས་པ་ལ་བརྟག་ཚུལ་
དང་། སེམས་ཀྱི་འཆར་སྒོ་ལ་བརྟག་ཚུལ་དང༌། རྨི་ལམ་ལ་བརྟག་ཚུལ་སོགས་
སྡོམ་འབྱུང་དང་། རྡོ་རྗེ་མཁའ་འགྲོ་དང་། གདན་བཞི་སོགས་རྒྱུད་དང་གྲུབ་
ཆེན་གྱི་གཞུང་རྣམས་སུ་བརྟག་ཚུལ་མང་དུ་གསུངས་ཀྱང་། ཐམས་ཅད་ཀྱི་ནང་
ནས་རླུང་ལྟས་བརྟག་པ་འདི་གལ་ཆེ་བར་གསུངས་པས། སྡོམ་འབྱུང་ལས་ཟླ་
བ་རེ་རེའི་ཡར་ངོ་ནས་བཟུང་སྣ་བུག་གཡས་གཡོན་གྱི་རླུང་རྒྱུ་ཚུལ་གྱི་ཁྱད་
པར་གསུངས་པ་རྣམས་ཤེས་པར་བྱས་ནས། རླུང་ལྟས་ལོག་པ་བྱུང་ན་འཆི་བླུ་
ལ་འབད། འབད་ཀྱང་མི་ཟློག་པར་འཆི་བའི་མཚན་མ་ངེས་པར་ཤར་ན། བླ་
མའི་མན་ངག་ལས་བྱུང་བ་ལྟར་དུས་ཚོད་ཤེས་པར་བྱས་ནས་འཕོ་བ་བྱ་དགོས་
ལ། དུས་ལ་མ་བབ་པར་འཕོ་བ་བྱས་ན་ཉེས་དམིགས་ཤིན་ཏུ་ཆེ་སྟེ། རྡོ་རྗེ་
མཁའ་འགྲོ་ལས། དུས་ལ་བབས་ན་འཕོ་བྱ་སྟེ། །དུས་མིན་ལྷ་རྣམས་གསོད་
པར་འགྱུར། །ལྷ་རྣམས་བསད་པ་ཙམ་གྱིས་ནི། །དམྱལ་བར་ངེས་པར་སྲེག་
པར་འགྱུར། །དེ་བས་འཆི་བའི་མཚན་མ་ནི། །མཁས་པས་འབད་དེ་ཤེས་པར་
བྱ། །ཞེས་གསུངས་ཤིང་། དེ་བཞིན་དུ་རྒྱུད་དང་གྲུབ་ཆེན་གྱི་གཞུང་མང་པོར་
གསུངས། དུས་ལ་བབས་ནས་འཕོ་བ་བྱ་ཚུལ་ལ་བླ་མ་གོང་མ་རྣམས་ཀྱིས་
ཆོས་སྐུའི་འཕོ་བ་དང་། ལོངས་སྐུའི་འཕོ་བ་དང་། སྤྲུལ་སྐུའི་འཕོ་བ་ཞེས་ཐ་
སྙད་མཛད་དེ། དོན་ནི་ཆོས་སྐུའི་ལམ་འཁྱེར་གྱི་སྒོ་ནས་བསྲེ་བ་སྒོམ་པ་དང་།
ལྷའི་རྣལ་འབྱོར་གྱི་སྒོ་ནས་དག་པའི་ཞིང་ལ་སོགས་པར་འཕོ་བའི་དམིགས་པ་
- 340 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
སྦྱོང་བའོ། །ཆོས་སྐུའི་ལམ་འཁྱེར་གྱི་སྒོ་ནས་བསྲེ་བ་སྒོམ་པ་ནི་བསྐྱེད་རིམ་
སྔོན་དུ་སོང་ནས་རྫོགས་རིམ་གྱི་མྱོང་བ་རྙེད་པ་ཞིག་ཡིན་ན་འཆི་དུས་སུ་རླུང་
གི་སྡུད་རིམ་གྱི་སྒོ་ནས་སྟོང་པ་གསུམ་མངོན་དུ་བྱས་ཏེ་འོད་གསལ་མ་བུ་
བསྲེས་པའི་མཉམ་བཞག་ཅི་ནུས་སུ་བསྐྱངས། དེ་ལས་ལྡང་བ་ན་ལམ་དུས་ཀྱི་
ལོངས་སྐུ་དངོས་སུ་ལྡང་བའམ། དེ་ལྟར་མ་ནུས་ནའང་ལྡང་བར་མོས་ཤིང་།
མཁའ་སྤྱོད་ལ་སོགས་པའི་རྟེན་ཁྱད་པར་ཅན་ཞིག་ཏུ་སྐྱེ་བ་འཛིན་ནོ། །རྫོགས་
རིམ་གྱི་མྱོང་བ་མེད་པར་བསྐྱེད་རིམ་ལ་སྦྱོང་བ་ཞིག་ཡིན་ན། འཆི་བའི་ཚེ་
རགས་པ་ཉེར་ལྔའི་ ཐིམ་ རིམ་རྣམས་ ངོས་ ཟིན་ པར་ བྱས་ ལ་བདེ་ སྟོང་ གི་
དམིགས་པ་སྐྱོང་ཅི་ཐུབ་བྱ། དེ་ནས་སྣང་མཆེད་ཐོབ་གསུམ་རིམ་གྱིས་ཤར་བ་
ན་འོད་གསལ་མྱུར་དུ་འཆར་བ་འདུག་སྙམ་དུ་སྤྲོ་བ་ཆེན་པོའི་སྒོ་ནས་སྣང་བ་དེ་
དག་གི་སྐབས་སུ་བདེ་སྟོང་ལ་འཇོག་ཅི་ཐུབ་བྱ་ཞིང་། དེ་ནས་འོད་གསལ་ཤར་
བ་ན་བདེ་སྟོང་གི་ངང་དུ་འཇོག་ཅི་ཐུབ་བྱའོ། །དེ་ལས་ལྡང་བ་ན་དང་པོའི་
མགོན་པོར་ལྡང་བའི་མོས་པ་དང། དེ་ནས་སྔགས་སྤྱོད་པའི་རྟེན་ཁྱད་པར་ཅན་
ཞིག་ཏུ་སྐྱེ་བ་འཛིན་པར་བྱེད་དོ། །འདི་དག་ལ་འཕོ་བ་ཞེས་མིང་བཏགས་པ་མ་
གཏོགས་དོན་ནི་སྐུ་གསུམ་གྱི་ལམ་འཁྱེར་དང་བསྲེ་བ་སྒོམ་པ་ཉིད་ཡིན་ནོ། །
ལྷའི་རྣལ་འབྱོར་གྱི་སྒོ་ནས་འཕོ་བ་དངོས་སྦྱོང་བ་ན་སྡོམ་འབྱུང་དང་
། རྡོ་རྗེ་
མཁའ་འགྲོ་དང་། རྡོ་རྗེ་གདན་བཞི་རྣམས་ལས་ཞིབ་ཏུ་འབྱུང་ཞིང་། འདུས་པ་
ཡེ་ཤེས་ཞབས་ལུགས་ཀྱི་གཞུང་འཇམ་དཔལ་ཞལ་ལུང་ལས་ཀྱང་འབྱུང་ངོ༌། །
འཕོ་བ་ལ་ནི་རྒྱུད་དེ་དག་ལས་ཤིན་ཏུ་བསྔགས་ཏེ། རྡོ་རྗེ་མཁའ་འགྲོ་ལས། །
ཉིན་རེ་བྲམ་ཟེ་གསོད་པ་དང་། །མཚམས་མེད་ལྔ་ནི་བྱེད་པ་དང༌། །རྐུ་འཕྲོག་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འདོད་པ་སྤྱོད་པ་ཡང། །ལམ་འདི་ཡིས་ནི་དག་འགྱུར་ཏེ། །སྡིག་པས་གོས་པར་
མི་ འགྱུར་ ཞིང་། །སྲིད་ པའི་ སྐྱོན་ ལས་ རིང་ དུ་ འགྲོ །ཞེས་ གསུངས་ ཤིང་།
གདན་བཞི་སོགས་རྒྱུད་གཞན་ལས་ཀྱང་དེ་བཞིན་དུ་འབྱུང་། འཇམ་དཔལ་
ཞལ་ལུང་ལས་ཀྱང་། ཆོ་ག་འདི་ཡིས་སེམས་ཅན་གང་། །མཚམས་མེད་བྱེད་
ཅིང་རྨོངས་པ་ཡི། །སྐྱེ་བོ་བྲམ་ཟེ་གསོད་པ་ཡང་། །དེ་ཡིས་མི་འགྲུབ་ཅུང་ཟད་
མེད། །དེ་བས་བཀའ་ལུང་རབ་ཐོབ་ནས། ། དམ་སྡོམ་རྣམ་པར་བསྲུང་བྱས་
ཏེ། །སྐུ་གསུམ་འགྲུབ་པར་ཐེ་ཚོམ་མེད། །གལ་ཏེ་སྐུ་གསུམ་མ་གྲུབ་ན། །རིག་
པ་འཛིན་པའི་གཙོར་གྱུར་ཏེ། །རིམ་གྱིས་ཕྱག་རྒྱ་ཆེན་པོར་འགྱུར། །ཞེས་འཕོ་
བའི་རྣལ་འབྱོར་འདི་ལ་བརྟེན་ནས་མཚམས་མེད་ལ་སོགས་པའི་སྡིག་པ་ཆེན་
པོ་རྣམས་ཀྱིས་ཀྱང་གནོད་མི་ནུས་པར་ངན་སོང་གི་སྐྱེ་སྒོ་བཀག་བདེ་འགྲོའི་
རྟེན་ཁྱད་པར་ཅན་ཐོབ་པ་དང། རྟེན་དེ་ལ་ལམ་རིམ་གྱིས་བགྲོད་ནས་འཚང་
རྒྱ་བར་གསུངས་སོ། །འཕོ་བ་བྱེད་ཚུལ་ནི་སྟོབས་ལྔའི་ཉམས་ལེན་གོང་དུ་
བཤད་པ་ལྟར་བྱ་ཞིང་། ལྷག་པར་སྡོམ་པ་གོང་མ་གཉིས་སོར་ཆུད་པར་བྱས་
ལ་ཡིད་ལ་གཅགས་པ་གང་ཡང་མེད་པར་བློ་བདེ་སིང་ངེ་བ་ཞིག་གི་སྒོ་ནས་སྤྱི་
བོའི་བླ་མ་ལ་གསོལ་བ་ཤུགས་དྲག་ཏུ་བཏབ། བདེ་བ་ཅན་ལྟ་བུར་འཕོ་འདོད་
ན་ཞིང་དེའི་སྣོད་བཅུད་ཀྱི་ཡོན་ཏན་རྣམས་ཡང་ཡང་བསམས་ལ་མོས་པ་དང་།
རང་ཉིད་ཀྱང་ཞིང་དེར་མྱུར་དུ་འགྲོ་བའི་འདུན་པ་ཤུགས་དྲག་སྦྱངས། དེ་ནས་
འཕོ་བ་དངོས་གཞི་ལ་རྒྱུད་ནས་གསུངས་པ་ལྟར་རྣམ་ཤེས་ཐོན་པའི་སྒོ་དགུ་
ཡོད་པས། སྤྱི་བོ་གསེར་གྱི་སྒོ་མ་གཏོགས་གཞན་བརྒྱད་པོ་ལེགས་པར་བཀག །
གསེར་གྱི་སྒོ་ཕྱེ་ནས་འཕོ་བ་སྦྱོང་དགོས་ལ། རྒྱུན་དུ་དེ་ལྟར་མ་འདྲིས་པ་རྣམས་
- 342 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཀྱིས་ནི་འཆི་ཁར་དམིགས་པ་མང་པོ་འཆར་དཀའ་བས། རྡོ་རྗེ་འཆང་བློ་བཟང་
ཆོས་ཀྱི་རྒྱལ་མཚན་གྱིས་འཕོ་ཁྲིད་དཔའ་བོ་གཡུལ་འཇུག་ཏུ་གསུངས་པ་ལྟར།
ལུས་ཀྱི་དབུས་སུ་རྩ་དབུ་མ་གསལ་བཏབ། སྤྱི་བོ་ཚངས་པའི་བུ་ག་ཕྱེ། ཕྱོགས་
གཞན་གང་དུ་ཡང་བུ་ག་མེད་པར་བྱས་ལ། སྙིང་དབུས་སུ་རང་གི་རྣམ་ཤེས་
ལྷའི་རྣམ་པའམ། ཐིག་ལེའི་རྣམ་པ་གང་རུང་དུ་གསལ་བ་ལ་སེམས་གཏད་དེ་
དམིགས་པ་འཛིན། རབ་ཏུ་རླུང་བུམ་པ་ཅན་བཟུང་སྟེ་རླུང་སྟོབས་ཀྱིས་འཕོ་
ཐུབ་ པ་ ཞིག་ བྱ། མ་མཐའང་འདུན་པའི་སྟོབས་ ཀྱིས་འཕོ་ཐུབ་ པ་ ཞིག་ བྱ་
དགོས་པས་འཕོ་འདུན་དྲག་པོ་བྱས་ལ། བླ་མའི་ཐུགས་ཀའི་འོད་ཟེར་ གྱི་
ལྕགས་ ཁྱུ་ རང་ གི་ སྤྱི་ བོའི་ ཚངས་ བུག་ ནས་ དྷཱ་ ཏིའི་ ནང་ དུ་ ཞུགས། རང་
སེམས་ལྷ་སྐུའམ་ཐིག་ལེར་གསལ་བ་ལ་བཏབ་ནས་ལྕགས་ཀྱུས་བཟུང་བ་
ཧིཀ་གི་སྔགས་དང་རླུང་གྱེན་དུ་འདྲེན་པའི་སྦྱོར་བ་སོགས་ཀྱི་སྒོ་ནས་བླ་མའི་
ཐུགས་ཀར་འཕོ། །དེ་ནས་བདེ་བ་ཅན་དུ་འཕོ་བར་བྱའོ། །ད་དུང་འདི་དག་གི་
གནད་ཞིབ་པར་བླ་མའི་ཞལ་ལས་ཤེས་པར་བྱའོ། །དགའ་ལྡན་དུ་འཕོ་བར་
འདོད་ན་དེའི་འཕོ་བ་བྱེད་ཚུལ་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་ཉིད་
ཀྱིས་མན་ངག་ཟུར་དུ་མཛད་པ་ལྟར་ཤེས་པར་བྱས་ལ་ཉམས་སུ་བླང་ངོ༌། །
མདོར་ན་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་དལ་འབྱོར་ཚང་བའི་རྡོ་
རྗེའི་ལུས་རྟེན་འདི་ལ་རིམ་གཉིས་ཀྱི་རྣལ་འབྱོར་མཐར་ཕྱིན་པ་ཞིག་བྱའོ། །
གལ་ཏེ་བཙན་ས་མ་ཟིན་པར་འཆི་དགོས་པ་བྱུང་ན་ཐུན་མོང་དང་ཐུན་མོང་མ་
ཡིན་པའི་འཕོ་བའི་རྣལ་འབྱོར་གྱིས་མཁའ་སྤྱོད་རིག་པ་འཛིན་པའི་རྟེན་ནམ།
343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དག་ པའི་ ཞིང་དུ་བགྲོད་པའམ། ཚངས་སྤྱོད་བསླབ་གསུམ་ ལྡན་ པའི་ དལ་
འབྱོར་གྱི་རྟེན་ཞིག་བཟུང་སྟེ། རྟེན་དེ་ལ་ལམ་རིམ་གཉིས་སྒོམ་པ་མཐར་ཕྱིན་
པ་ཞིག་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་
སྙམ་དུ། ལམ་སྣ་མ་ཟིན་འཆི་བའི་དུས་བྱེད་ན། །བཙན་ཐབས་འཚང་རྒྱ་བླ་
མའི་འཕོ་བ་ནི། །སྟོབས་ལྔ་ཡང་དག་སྦྱར་བའི་གདམས་ངག་གིས། །དག་པའི་
ཞིང་དུ་བགྲོད་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་
པས། བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་
ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་
ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
གསུམ་པ་ཚེ་རབས་ཀུན་ཏུ་བླ་མས་རྗེས་སུ་འཛིན་པར་སྨོན་ཅིང་རྒྱུད་
བྱིན་གྱིས་རློབ་ཕྱིར་ཚོགས་ཞིང་བསྡུ་ཚུལ་ལ་གཉིས། ཚེ་རབས་ཀུན་ཏུ་བླ་མས་
རྗེས་སུ་འཛིན་པའི་སྨོན་ལམ་བྱས་ཏེ་གཏོར་མ་འབུལ་བ་དང་། རྒྱུད་བྱིན་གྱིས་
རློབ་ཕྱིར་ཚོགས་ཞིང་བསྡུ་ཚུལ་ལོ། ། །
དང༌ པོ་ ནི། མདོར་ན་ སྐྱེ་ ཞིང་ སྐྱེ་ བ་ ཐམས་ ཅད་ དུ། །ཞེས་ སོགས་
གསུངས་ཏེ། དེ་ལྟར་ལམ་ཡོངས་རྫོགས་ལ་ཤར་སྒོམ་གྱི་སྒོ་ནས་བག་ཆགས་
ཅི་ཐེབས་དང་། བླ་མའི་ཐུགས་རྗེ་བསྐུལ་ཞིང་བྱིན་རླབས་ཞུ་བ་ནན་ཏན་དུ་
བྱས་ནས། གལ་ཏེ་ཚེ་འདི་ལ་ལམ་དེ་དག་རྫོགས་པར་མ་གྱུར་ན་སྐྱེ་བ་གཅིག་
གམ། གསུམ་ མམ། བདུན་ནམ། ཇི་ ལྟར་ རིང་ ཡང་ སྐྱེ་བ་བཅུ་ དྲུག་ ཚུན་ ལ་
བདག་གིས་སངས་རྒྱས་ཀྱི་གོ་འཕང་ཐོབ་པར་བྱའོ། །དེའི་བར་ལ་བླ་མ་སངས་
- 344 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
རྒྱས་དང་སྐད་ཅིག་ཙམ་ཡང་མི་འབྲལ་ཞིང་གདམས་པ་ཟབ་མོ་རྒྱུན་ཆད་མེད་
པར་སྟོན་པ་དང་། དེའི་མཐུ་ལས་ས་ལམ་གྱི་ཡོན་ཏན་ཐམས་ཅད་མྱུར་དུ་
རྫོགས་ནས་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པར་བླ་མ་ལྷས་བྱིན་
གྱིས་བརླབ་ཏུ་གསོལ་སྙམ་པ་དང་། དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་
འཆང་ཆེན་པོ་ཁྱོད་ཉིད་བསྐལ་པ་དཔག་ཏུ་མེད་པའི་སྔོན་རོལ་ནས་སངས་
རྒྱས་ཟིན་ཀྱང་། ད་དུང་འཁོར་བ་མ་སྟོང་པར་དུ་མཛད་པ་འཕྲིན་ལས་ནམ་
ཡང་རྒྱུན་མི་འཆད་པས། ཞིང་ཁམས་ལ་ལར་མྱ་ངན་ལས་འདའ་བའི་ཚུལ་
སྟོན་པ་དང་། ལ་ལར་སྐུ་བལྟམས་པ་དང་། ལ་ལར་ཁབ་ནས་འབྱུང་བ་དང༌།
ལ་ལར་མངོན་པར་རྫོགས་པར་འཚང་རྒྱ་བའི་ཚུལ་སྟོན་པ་སོགས་དུས་གཅིག་
དང་། སྐད་ཅིག་རེ་རེ་ལའང་ཞིང་ཁམས་རབ་འབྱམས་མཐའ་ཡས་མུ་མེད་པར་
སྟོན་པར་མཛད་པས་ན། ཞིང་ཁམས་གང་དང་གང་དུ་མངོན་པར་རྫོགས་པར་
སངས་རྒྱས་པའི་མཛད་པ་སྟོན་པ་དེ་དང་དེར། བདག་ཀྱང་འཁོར་གྱི་ཐོག་མར་
སྐྱེས་ནས་སྐུ་གསུང་ཐུགས་ཀྱི་གསང་བ་ཀུན་འཛིན་པའི་སྲས་ཀྱི་ཐུ་བོར་འགྱུར་
བར་བྱིན་གྱིས་བརླབ་ཏུ་གསོལ་སྙམ་དུ། མདོར་ན་སྐྱེ་ཞིང་སྐྱེ་བ་ཐམས་ཅད་དུ། །
མགོན་པོ་ཁྱོད་ཀྱིས་འབྲལ་མེད་རྗེས་བཟུང་ནས། །སྐུ་གསུང་ཐུགས་ཀྱི་གསང་
བ་ཀུན་འཛིན་པའི། །སྲས་ཀྱི་ཐུ་བོར་འགྱུར་བར་བྱིན་གྱིས་རློབས། །མགོན་
ཁྱོད་གང་དུ་མངོན་པར་སངས་རྒྱས་པའི། །འཁོར་གྱི་ཐོག་མ་ཉིད་དུ་བདག་
གྱུར་ཏེ། །གནས་སྐབས་མཐར་ཐུག་ དགོས་འདོད་མ་ལུས་པ། །འབད་མེད་
ལྷུན་གྱི་གྲུབ་པའི་བཀྲ་ཤིས་སྩོལ། །ཅེས་གསོལ་བ་ཤུགས་དྲག་ཏུ་བཏབ་པས།
བླ་མ་ལྷ་ཚོགས་རྣམས་ཀྱི་སྐུ་ལས་བདུད་རྩིའི་རྒྱུན་བསམ་གྱིས་མི་ཁྱབ་པ་བྱུང་།
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རང་གི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་
ཐམས་ཅད་དང་། ཁྱད་པར་བླ་མའི་སྐུ་གསུང་ཐུགས་ཀྱི་དམ་ཚིག་དང་འགལ་
བའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས། ཚེ་རབས་ཐམས་
ཅད་དུ་སྲས་ཀྱི་ཐུ་བོར་འགྱུར་བར་བྱིན་གྱིས་བརླབས་པའི་མོས་པ་བརྟན་པོ་
བྱའོ། །དེ་ནས་མཚམས་འདིར་མཆོད་གཏོར་འབུལ་བར་མཛད་དེ། གཏོར་མ་
ནི་མདོ་སྔགས་གཉིས་ཀ་ནས་བགེགས་ཞི་བ་དང༌། འདོད་པའི་དོན་བསྒྲུབ་པ་
ལ་བསྔགས་པས་གལ་ཆེ་བར་གསུངས། ལྷག་པར་བླ་མེད་ཀྱི་རྒྱུད་དང་གྲུབ་
ཆེན་གྱིས་མཛད་པའི་སྒྲུབ་ཐབས་རྣམས་ནས་ལས་གང་བསྒྲུབ་ཀྱང་གཏོར་མ་
ངེས་པར་བྱ་དགོས་པར་གསུངས་ཤིང་། རབ་ཏུ་ཐུན་གྱི་ཐོག་མཐའ་གཉིས་ཀ་
ལ་གཏོར་མ་འབུལ། དེ་ཙམ་མ་ལྕོགས་ན་ཐུན་སོ་སོའི་མཐར་འབུལ། ཐུན་རེ་
རེའི་མཐར་ འབུལ་བ་མ་ལྕོགས་ ཀྱང་ཐུན་ཐ་མའི་ མཐར་ ངེས་ པར་ འབུལ་
དགོས་པར་གསུངས། གཏོར་མའི་ རྫ་ས་དང་སྣོད་གང་དུ་བྱ་བ་དང༌། བསྐྱེད་
ཆོག་ཇི་ལྟར་བྱ་བ་དང་། འདས་མ་འདས་ཀྱི་མགྲོན་ལ་ཇི་ལྟར་འབུལ་བའི་ཚུལ་
བླ་མེད་ཀྱི་སྒྲུབ་ཐབས་ཕལ་ཆེར་ལ་སྦྱར་དུ་རུང་བ་རྒྱས་པ་ནི་སློབ་དཔོན་ཨ་བྷུ་
ཡ་ཀ་རས་ཕྲེང་བ་དང་མན་སྙེ་གཉིས་སུ་ཞིབ་ཏུ་གསུངས་ལ། ཡི་དམ་སོ་སོའི་
ཐུན་མོང་མིན་པའི་ཁྱད་པར་རྣམས་ནི་སོ་སོའི་རྒྱུད་དང་སྒྲུབ་ཐབས་ནས་འབྱུང་
བ་བཞིན་བྱའོ། །དེ་ཡང་གསང་བ་འདུས་པ་ལ་མཚོན་ན་འདུས་པའི་ཐུན་མོང་
མ་ཡིན་པའི་ནང་མཆོད་དང་། གཏོར་མའི་བསྐྱེད་ཆོག་དམིགས་པ་དང་བཅས་
པ་ནི་འདུས་པའི་རྒྱུད་ཕྱི་མ་དང་བཤད་རྒྱུད་རྡོ་རྗེ་ཕྲེང་བ་གཉིས་གུང་བསྒྲིགས་
ན་ལེགས་པར་ཐོན་ཞིང་། དེ་བཞིན་དུ་སྒྲུབ་ཐབས་རྣལ་འབྱོར་དག་རིམ་ལས་
- 346 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
གསུངས་པ་ལྟར་བྱའོ། །ཕ་རྒྱུད་མ་རྒྱུད་རྣམས་ལ་སོ་སོའི་ཐུན་མོང་མ་ཡིན་པའི་
མཚོན་དོན་ཁྱད་པར་ཅན་རེ་ཡོད་པས། སྒྲུབ་ཐབས་གཅིག་ནས་ཇི་ལྟར་འབྱུང་
བ་དེ་གཞན་རྣམས་ལ་སྦྱར་ན་སོ་སོའི་ཐུན་མོང་མ་ཡིན་པའི་ཁྱད་ཆོས་དང་
མཚོན་དོན་རྣམས་འཕྱུགས་པས་དེ་ལྟར་མི་བྱ་བར་གསུངས། དེས་ན་ཡི་དམ་རྡོ་
རྗེ་འཇིགས་བྱེད་ཀྱི་རྣལ་འབྱོར་ལ་གནས་པ་ཡིན་ན་ནང་མཆོད་དང་མཆོད་
གཏོར་བྱིན་རླབས་རྣམས་འཇིགས་བྱེད་ཀྱི་ཆོ་ག་ལྟར་བྱ། དེ་བཞིན་དུ་འདུས་
པ་སོགས་གཞན་ལའང་སོ་སོའི་ཆོ་ག་ལྟར་བྱའོ། །གཏོར་མགྲོན་ལ་ནི་ངེས་པ་
མེད་དེ། རང་རྡོ་རྗེ་འཇིགས་བྱེད་ཀྱི་རྣལ་འབྱོར་ལ་གནས་ནས་རྒྱུད་སྡེ་བཞིའི་
ལྷ་ཐམས་ཅད་ལ་མཆོད་གཏོར་འབུལ་དུ་རུང་བར་གསུངས། དེ་ནི་སྒྲུབ་ཐབས་
སོ་སོའི་ནང་མཆོད་འབུལ་ཚུལ་གྱིས་ཀྱང་ཤེས་སོ། །གདམས་ངག་འདིར་ནི་
རང་བདེ་གསང་འཇགས་གསུམ་གྱི་རྣལ་འབྱོར་གང་ལ་གནས་པ་དེའི་སྒོ་ནས་
ནང་མཆོད་དང་མཆོད་གཏོར་རྣམས་བྱིན་གྱིས་བརླབས་ལ། སྔར་ཚོགས་ཞིང་
དུ་གསལ་བཏབ་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་
འགྲོ་ཆོས་སྐྱོང་སྲུང་བ་ཐམས་ཅད་ལ་མཆོད་གཏོར་འབུལ་བར་མཛད་དོ། །
གཏོར་འབུལ་གྱི་ཚིག་རྒྱས་བསྡུས་ནི་སྐབས་དང་བསྟུན་པར་ཆོག་ཅིང་། གཞན་
ཡང་སྒྲུབ་པ་པོ་རྟོགས་པ་མཐོ་དམའི་དབང་གིས་གཏོར་མ་འབུལ་ཚུལ་དང་
མགྲོན་བསྐྱེད་ཚུལ་སོགས་ལ་མི་འདྲ་བའི་ཁྱད་པར་མང་པོ་བཤད་དེ། ཚིག་མང་
བས་མ་སྤྲོས་སོ། །དེ་ལྟར་གཏོར་མ་ཕུལ་ནས་བླ་མ་ལྷའི་རྣལ་འབྱོར་གྱི་སྒོ་ནས་
ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བ་ལ་བར་ཆད་མི་འབྱུང་བ་དང་སྒྲུབ་
པ་མཐར་ཕྱིན་པའི་གསོལ་འདེབས་དང་ཕྲིན་ལས་འཆོལ་བ་སོགས་བྱའོ། ། །
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
གཉིས་པ་རྒྱུད་བྱིན་གྱིས་རློབས་ཕྱིར་ཚོགས་ཞིང་བསྡུ་བའི་ཚུལ་ནི། དེ་
ལྟར་གསོལ་བ་བཏབ་པས་བླ་མ་མཆོག །བྱིན་གྱིས་རློབ་ཕྱིར་དགྱེས་བཞིན་སྤྱི་
བོར་བྱོན། །སླར་ཡང་སྙིང་གའི་པདྨའི་ཟེའུ་འབྲུ་ལ། །ཞབས་སེན་འོད་ཆགས་
བརྟན་པར་བཞུགས་སུ་གསོལ། །ཞེས་གསུངས་ཏེ། སྔར་བཤད་པ་དེ་ལྟར་བླ་
མ་ཐུབ་དབང་རྡོ་རྗེ་འཆང་ཆེན་པོའི་ལྷ་ཚོགས་ལ་ཕྱི་ནང་གསང་བ་དེ་ཁོ་ན་ཉིད་
ཀྱི་མཆོད་པ་ཕུལ་ཏེ། ལམ་དེ་དང་དེ་དག་རྒྱུད་ལ་སྐྱེ་བའི་གསོལ་འདེབས་
ཤུགས་དྲག་ཏུ་བྱས། དེ་ནས་བླ་མ་ལྷ་ཚོགས་རྣམས་ལ་གསལ་སྣང་འདོན་ཅི་
ཐུབ་བྱ་ཞིང་དད་གུས་ཤུགས་དྲག་ཏུ་བསྒོམས་པས། དྲིན་ཅན་རྩ་བའི་བླ་མ་
ཐུབ་དབང་རྡོ་རྗེ་འཆང་ཆེན་པོའི་ཐུགས་ཀ་ནས་འོད་ཟེར་འཕྲོས། མཐའ་སྐོར་
ན་བཞུགས་པའི་ཞི་ཁྲོ་རབ་འབྱམས་རྣམས་ལ་ཕོག་པས་རིམ་གྱིས་འོད་དུ་ཞུ་
ནས་དྲིན་ཅན་རྩ་བའི་བླ་མ་ལ་ཐིམ། དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་
འཆང་ཆེན་པོ་དགྱེས་བཞིན་དུ་རང་གི་སྤྱི་བོར་བྱོན། སྤྱི་བོ་ནས་དབུ་མའི་ནང་
བརྒྱུད་དེ་སྙིང་དབུས་ཀྱི་རང་སེམས་ལ་ཐིམ་པས། བླ་མ་དང་ལྷག་པའི་ལྷ་དང་
རང་སེམས་གསུམ་དབྱེར་མི་ཕྱེད་པའི་ང་རྒྱལ་བརྟན་པོའི་ངང་དུ་མཉམ་པར་
འཇོག་ཅི་ཐུབ་བྱ། དེའི་ངང་ནས་དགའ་ལྡན་ཕྱག་རྒྱ་ཆེན་པོའམ། རྫོགས་རིམ་
ཟབ་མོའི་རྣལ་འབྱོར་བསྒོམ་པ་ལ་འཇུག་གོ །འདིར་རྫོགས་རིམ་གྱི་ཉམས་
ལེན་དང་མཐུན་པར་རྗེས་གཞིག་གི་སྡུད་རིམ་གྱི་སྒོ་ནས་ཚོགས་ཞིང་བསྡུ་ཚུལ་
ཁྱད་པར་ཅན་ཡང་ཡོད་དེ། ཚུལ་འདི་ནི་གསང་བ་ལས་ཀྱང་ཆེས་གསང་བ་ཚེ་
གཅིག་ཉིད་ལ་ཟུང་འཇུག་སྒྲུབ་པའི་མན་ངག་གི་གནད་མཐར་ཐུག་སྟེ། ཞིབ་
པར་བླ་མའི་ཞལ་ལས་ཤེས་པར་བྱའོ། །དེ་ལྟར་མདོ་སྔགས་ཀྱི་ལམ་གྱི་གནད་
- 348 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ཡོངས་སུ་རྫོགས་པའི་བླ་མའི་རྣལ་འབྱོར་འདི་ནི་རྒྱུད་སྡེའི་སྙིང་པོ་གྲུབ་ཆེན་
རྣམས་ཀྱི་ཐུགས་དམ་གྱི་མཐིལ་བྱིན་རླབས་ཀྱི་ཚན་ཀ་ཤིན་ཏུ་ཆེ་བ་ཞིག་སྟེ།
རྗེ་ཐམས་ཅད་མཁྱེན་པ་ནས་ལམ་འདི་མངོན་དུ་མཛད་པའི་དམ་པ་རིམ་པར་
བྱོན་པ་ལས་བརྒྱུད་པའི་ཚུལ་ནི་གོང་དུ་བཤད་ཟིན་པ་ལྟར་དང༌། ལྷག་པར་
གྲུབ་ཆེན་ཆོས་རྡོ་རྗེ་ལ་རྒྱལ་བ་ཙོང་ཁ་པ་ཆེན་པོས་དངོས་སུ་ཞལ་བསྟན་ཏེ་
མདོ་སྔགས་ཀྱི་མན་ངག་མཐའ་ཡས་པ་དང་། ཁྱད་པར་བླ་མའི་རྣལ་འབྱོར་
སེམས་དཔའ་སུམ་བརྩེགས་ཅན་འདི་གནང་། གྲུབ་ཆེན་ཆོས་རྡོ་རྗེས་ཀྱང་བླ་
མའི་རྣལ་འབྱོར་འདི་ལ་ཉམས་ལེན་སྙིང་པོར་མཛད་པས་འཇའ་ལུས་རྡོ་རྗེའི་
སྐུ་བརྙེས། རྒྱལ་བ་བློ་བཟང་དོན་གྲུབ་ཀྱིས་ཀྱང་བླ་མའི་རྣལ་འབྱོར་འདི་ལ་
བརྟེན་ནས་ཟུང་འཇུག་གི་སྐུ་བརྙེས་པ་ཡིན་ཞེས་པཎ་ཆེན་ཐམས་ཅད་མཁྱེན་
པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་བླ་མའི་རྣལ་འབྱོར་འདིའི་
ཟབ་ཁྲིད་གནང་སྐབས་ཡང་ཡང་གསུངས་ཞེས་བདག་གིས་བླ་མ་གྲུབ་པའི་
དབང་ཕྱུག་ཆེན་པོའི་ཞལ་ལས་དངོས་སུ་ཐོས་སོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། བླ་མ་མཆོད་པའི་ཆོ་ག་
ཚོགས་སུ་བྱེད་པ་ཡིན་ན་ཚོགས་ཞིང་བསྡུས་ནས་དགའ་ལྡན་བཀའ་བརྒྱུད་
རིན་པོ་ཆེའི་བཀའ་སྲོལ་ཕྱག་ཆེན་རྩ་བ་རྒྱལ་བའི་གཞུང་ལམ་འདོན་པར་
མཛད། གཅིག་པུར་དམིགས་རྣམ་སྐྱོང་ཚུལ་ནི་སྔར་བཤད་པ་ ལྟར་ བྱ་ཞིང་།
གཅིག་པུར་སྐྱོང་བའམ། ཚོགས་སུ་འདོན་པ་གང་བྱེད་ཀྱང་མཇུག་ཏུ་བཟང་པོ་
སྤྱོད་པ་དང་། གསང་འདུས་སྨོན་ལམ་དང་། དགའ་ལྡན་ཕྱག་རྒྱ་ཆེན་པོའི་སྨོན་
ལམ་སོགས་ཀྱི་སྒོ་ནས་གནས་སྐབས་དང་མཐར་ཐུག་གི་སྨོན་གནས་རྣམས་སུ་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འདུན་པ་དྲག་པོས་བསྔོ་སྨོན་རྒྱས་པར་བྱ་བ་དང་། བསྡུ་ན། འདི་ལྟར་བགྱིས་
པའི་རྣམ་དཀར་དགེ་བ་ཡང་། །དུས་གསུམ་བདེ་གཤེགས་སྲས་བཅས་ཐམས་
ཅད་ཀྱི། །མཛད་པ་སྨོན་ལམ་མ་ལུས་བསྒྲུབ་པ་དང་། །ལུང་རྟོགས་དམ་ཆོས་
འཛིན་ པའི་རྒྱུ་རུ་བསྔོ། །དེ་ཡི་མཐུན་ལས་ ཚེ་ རབས་ཀུན་ཏུ་བདག །ཐེག་
མཆོག་འཁོར་ལོ་བཞི་དང་མི་འབྲལ་ཞིང་
། །ངེས་འབྱུང་བྱང་སེམས་ཡང་དག་
ལྟ་བ་དང༌། །རིམ་གཉིས་ལམ་གྱི་བགྲོད་པ་མཐར་ཕྱིན་ཤོག །བདག་སོགས་
རྣམས་ཀྱིས་དེང་ནས་བྱང་ཆུབ་བར། །བགྱིས་དང་བགྱིད་འགྱུར་དགེ་བ་ཅི་
བསགས་པ། །ཞིང་འདིར་རྗེ་བཙུན་བླ་མའི་གཟུགས་ཀྱི་སྐུ། །འགྱུར་མེད་རྡོ་
རྗེའི་ལྟ་བུར་བརྟན་ཕྱིར་བསྔོ། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ ཀྱི་དཔལ་ལ་ལོངས་ སྤྱོད་ཅིང་། །ས་ དང་ ལམ་ གྱི་ཡོན་ཏན་ རབ་
རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་བསྔོ་སྨོན་བྱའོ། །
རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་འདིར་བསྔོ་སྨོན་མཛད་ཚུལ་
འདི་ནི་ཤིན་ཏུ་རྒྱ་ཆེ་སྟེ། བསྔོ་བ་དང་སྨོན་ལམ་བྱ་ཚུལ་ལ་མདོ་སྡེ་ལས་མཐའ་
ཡས་པ་ཞིག་གསུངས་ཀྱང་
། ཐམས་ཅད་ཀྱི་ནང་ནས་མཆོག་ཏུ་གྱུར་པ་རྒྱལ་
སྲས་ཀྱི་སྨོན་ལམ་འབུམ་ཕྲག་བཅུ་ལ་སོགས་པ་སྨོན་ལམ་ཐམས་ཅད་ཀྱི་
གནས་བསྡུས་པ་ནི་བཟང་པོ་སྤྱོད་པའི་སྨོན་ལམ་ཡིན་པར་གསུངས་ཤིང་།
བཟང་སྤྱོད་ཀྱི་སྨོན་ལམ་ཐམས་ཅད་ཀྱི་གནད་བསྡུས་པ་ནི། འཇམ་དཔལ་
དཔའ་བོས་ཇི་ལྟར་མཁྱེན་པ་དང༌། །ཀུན་ཏུ་བཟང་པོས་དེ་ཡང་དེ་བཞིན་ཏེ། །
དེ་དག་ཀུན་གྱི་རྗེས་སུ་བདག་སློབ་ཅིང་། །དགེ་བ་འདི་དག་ཐམས་ཅད་རབ་
ཏུ་ བསྔོ། །དུས་ གསུམ་ གཤེགས་ པའི་ རྒྱལ་ བ་ ཐམས་ ཅད་ ཀྱིས། །བསྔོ་བ་
- 350 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གང་ལ་མཆོག་ཏུ་བསྔགས་པ་དེས། །བདག་གི་དགེ་བའི་རྩ་བ་འདི་ཀུན་ཀྱང་། །
བཟང་པོ་སྤྱོད་ཕྱིར་ཡོངས་སུ་བསྔོ་བར་བགྱི། །ཞེས་པའི་ཚིགས་བཅད་གཉིས་
པོ་འདི་ཡིན་པར་སློབ་དཔོན་ཟླ་བ་གྲགས་པས་འཇུག་པའི་རང་འགྲེལ་དུ་
གསུངས། བཟང་སྤྱོད་ཀྱི་སྙིང་པོ་ཚིགས་བཅད་དེ་གཉིས་ཀྱི་གནད་བསྡུས་ནས་
གདམས་ངག་འདིར། འདི་ལྟར་བགྱིས་པའི་རྣམ་དཀར་དགེ་བ་ཡང་། །དུས་
གསུམ་བདེ་གཤེགས་སྲས་བཅས་ཐམས་ཅད་ཀྱི། །མཛད་པ་སྨོན་ལམ་མ་ལུས་
བསྒྲུབ་པ་དང་། །ཞེས་གསུངས།
།
ཡང་རྗེ་ཐམས་ཅད་མཁྱེན་པས། རྒྱས་སྲས་སྨོན་ལམ་གངྒཱའི་ཀླུང་རྣམས་
ནི། །དམ་ཆོས་འཛིན་པའི་སྨོན་ལམ་ནང་འདུས་པར། །གསུངས་ཕྱིར་དགེ་རྩ་
ཇི་སྙེད་བསགས་པ་ནི། །ཀུན་ཀྱང་ཐུབ་བསྟན་རྒྱས་པའི་ཆེད་དུ་བསྔོས། །ཚུལ་
འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་
མཁྱེན་པའི་གཏེར། །ཞེས་གསུངས་པ་ལྟར། བསྔོ་བ་སྨོན་ལམ་ཐམས་ཅད་ཀྱི་
ནང་ནས་ དམ་ཆོས་འཛིན་པའི་བསྔོ་སྨོན་ཉིད་མཆོག་ཏུ་བསྔགས་པ་ལྟར།
གདམས་ངག་འདིར་ཡང་། ལུང་རྟོགས་དམ་ཆོས་འཛིན་པའི་རྒྱུ་རུ་བསྔོ། །ཞེས་
དམ་ཆོས་འཛིན་པའི་བསྔོ་སྨོན་མཛད། ཡང་མདོ་སྔགས་ཀྱི་གསུང་རབ་ཐམས་
ཅད་གང་ཟག་གཅིག་འཚང་རྒྱ་བའི་ཆ་རྐྱེན་དུ་བསྡུས་ནས་ཉམས་སུ་ལེན་པ་
དང༌། དེ་བཞིན་དུ་འགྲུབ་པའི་སྨོན་ལམ་བྱེད་པ་ལས་ལྷག་པ་གང་ཡང་མེད་
ཅིང་། རྒྱལ་བ་སྲས་བཅས་ཐུགས་གཏིང་ནས་མཉེས་ པར་ འགྱུར་བའི་སྨོན་
ལམ་ཡིན་པས། གདམས་ངག་ འདིར་ ཡང་ ཚུལ་དེ་མཛད་པ་ནི། དེ་ཡི་མཐུ་
ལས་ཚེ་རབས་ཀུན་ཏུ་བདག །ཐེག་མཆོག་འཁོར་ལོ་བཞི་དང་མི་འབྲལ་ཞིང་། །
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འ
ངེས་འབྱུང་བྱང་སེམས་ཡང་དག་ལྟ་བ་དང༌། །རིམ་གཉིས་ལམ་གྱི་བགྲོད་པ་
མཐར་ཕྱིན་ཤོག །ཅེས་གསུངས། འཁོར་ལོ་བཞི་ནི་མགོན་པོ་ཀླུ་སྒྲུབ་ཀྱིས།
མཐུན་པར་གྱུར་པའི་ཡུལ་ན་གནས་པ་དང༌། །སྐྱེས་བུ་དམ་པ་ལ་ནི་བརྟེན་པ་
དང༌། །བདག་ཉིད་ལེགས་སྨོན་སྔོན་ཡང་བསོད་ནམས་བགྱིས། །འཁོར་ལོ་
ཆེན་པོ་བཞི་ནི་ཁྱོད་ལ་མངའ། །ཞེས་གསུངས་པ་ལྟར་རོ། །དེས་ན་བློ་གྲོས་
དང་ལྡན་པ་རྣམས་ཀྱིས་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱི་གསུང་རྡོ་
རྗེའི་ཚིག་ཟུར་རེ་རེས་ཀྱང་མདོ་སྔགས་ཐམས་ཅད་ཀྱི་ཁོག་འཁྲོལ་བ་འདི་དག་
ལ་ཡིད་ཆེས་ཀྱི་དད་པ་བརྟན་པོ་རྙེད་པར་བྱའོ། །
གཉིས་པ་ཐུན་མཚམས་ སུ་ ཇི་ ལྟར་ བྱ་ བའི་ ཚུལ་ནི། གདམས་ངག་
འདིའི་གཞུང་ཉིད་ལས། སྤྱོད་ལམ་ཐམས་ཅད་དུ་གང་སྣང་བདེ་སྟོང་གི་རང་
བཞིན་ལྷ་དང་ལྷ་མོའི་རྣམ་རོལ་དུ་བལྟ་བ་སོགས་བསྐྱེད་རྫོགས་ཟུང་འབྲེལ་གྱི་
རྣལ་ འབྱོར་ དང་། ལམ་གྱི་རིམ་པའམ་ཐེག་པ་ཆེན་པོའི་བློ་སྦྱོང་གི་གནད་
ཡོངས་སུ་རྫོགས་པ་ལ་བློ་སྦྱོང་བ་རྣམས་ཡ་མ་བྲལ་བའི་ཉམས་ལེན་ལ་བརྩོན་
པར་བྱ། ཞེས་གསུངས་ཤིང་། དེ་ཡང་བྱང་ཆུབ་ལམ་གྱི་རིམ་པའི་སྙིང་པོ་ངེས་
འབྱུང་དང་། བྱང་ཆུབ་ཀྱི་སེམས་དང་། ཡང་དག་པའི་ལྟ་བ་གསུམ་ལ་དྲན་
ཤེས་ནར་མར་བསྟེན་བཞིན་པའི་ངང་ནས་དབང་པོའི་སྒོ་སྡོམ་པ་དང༌། ཟས་
ཀྱི་ཚོད་རིག་པ་དང༌། མི་ཉལ་བར་རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་
ལྟར་བྱ་བ་དང་། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱེད་པ་རྣམས་
བྱང་ཆུབ་ལམ་གྱི་རིམ་པའི་ཁྲིད་ལས་ཇི་ལྟར་འབྱུང་བ་ལྟར་བྱ་ཞིང་། ལམ་ཐུན་
མོང་བའི་ཉམས་ལེན་དེ་དག་ཚུལ་བཞིན་སྐྱོང་བ་གཞིར་བཞག་ནས། སྔགས་
- 352 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
བླ་མེད་ཀྱི་ཐུན་མཚམས་ཀྱི་ཉམས་ལེན་ཐུན་མོང་མིན་པ་བྱ་ཚུལ་ནི། དེ་ལྟར་
ལམ་ཐུན་མོང་དང་ཐུན་མོང་མིན་པ་ལམ་རིམ་པ་གཉིས་ཀྱི་ཉམས་ལེན་ལ་
འབད་པས་ལུས་སེམས་དུབ་པར་གྱུར་ན་ངལ་གསོ་ཞིང་ལུས་བརྟས་པར་བྱེད་
པའི་རྣལ་འབྱོར་སྐྱོང་། དེའི་ཚུལ་ནི་འདུས་པའི་རྩ་རྒྱུད་ལས། མཐོ་གང་ཙམ་
གྱིས་དཔགས་པར་ནི། །སྤྱི་བོར་དཀྱིལ་འཁོར་བརྟག་པར་བྱ། །ཨོ་ནི་དབུས་སུ་
གནས་བསམས་ནས། །བདུད་རྩི་ལྔ་པོ་དབབ་པར་བྱ། །རྡོ་རྗེའི་སྦྱོར་བ་འདི་
ཡིས་ནི། །སྐད་ཅིག་གིས་ནི་གཟི་ཅན་འགྱུར། །ལུས་དང་ངག་སེམས་བདེར་
གནས་པར། །འགྱུར་བ་འདི་ལ་དོགས་པ་མེད། །ཅེས་གསུངས་པ་ལྟར། རང་
ལྷར་གསལ་བའི་སྤྱི་གཙུག་ནས་མཐོ་གང་ཙམ་འཕགས་པའི་ནམ་མཁར་ཝ་
ལས་ཟླ་བའི་དཀྱིལ་འཁོར་འོད་ཀྱི་རང་བཞིན་ཅན་ཆ་ཐམས་ཅད་ཡོངས་སུ་
རྫོགས་པའི་འོག་ཏུ་ཟླ་བ་ལས་བྱུང་བའི་ཨོ་དཀར་པོ་འོད་ཀྱི་རང་བཞིན་ཅན་
ཞིག་མགོ་ཐུར་དུ་བསྟན་ནས་ཡོད་པར་བསམས་པའི་ཟླ་བ་ཨོ་དང་བཅས་པ་
ལས་ འོད་ ཟེར་ ཕྱོགས་ བཅུར་ འཕྲོས་ པས། ཕྱོགས་ བཅུའི་ སངས་ རྒྱས་ བྱང་
སེམས་ཐམས་ཅད་རིགས་ལྔ་ཡབ་ཡུམ་གྱི་རྣམ་པར་སྤྱན་དྲངས་ནས་ཟླ་བ་ཨོ་
དང་བཅས་པ་ལ་ཐིམ། དེ་ལས་བདུད་རྩིའི་རྒྱུན་དཔག་ཏུ་མེད་པ་བྱུང་བ་རང་
གི་སྤྱི་བོ་ནས་ཞུགས་པས། རང་ལྷར་གསལ་བའི་སྤྱི་བོ་ནས་རྐང་མཐིལ་གྱི་
བར་གྱིས་ལུས་ཐམས་ཅད་གང༌། སངས་རྒྱས་ཡབ་ཡུམ་གྱིས་དབང་བསྐུར་
བའི་བྱིན་རླབས་ཐོབ་པས་ལུས་སེམས་ལ་བདེ་བ་ཁྱད་པར་ཅན་སྐྱེས། ལུས་
སེམས་ཀྱི་སྟོབས་རྒྱས། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་རྣམས་
འཕེལ་ཞིང་འཆི་མེད་ཚེའི་དངོས་གྲུབ་ཐོབ་པར་བསམས་ཤིང་། ཁ་སྦྱོར་བུམ་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ་ཅན་ཅུང་ཟད་འཛིན། འདི་རྒྱུན་དུ་གོམས་པར་བྱས་ན་ལུས་སྟོབས་རྒྱས་ཤིང་
སྐྲ་དཀར་དང་གཉེར་མ་སོགས་མི་འབྱུང་བ་དང་། གཞོན་ཤ་དང་ལྡན་པ་དང་།
དགེ་སྦྱོར་ལ་སྤྲོ་ཤུགས་ཆེ་ཞིང་ལུས་མི་ངལ་བ་དང་། ཚེ་རིང་བ་ལ་སོགས་པའི་
ཕན་ཡོན་མང་དུ་གསུངས་སོ། །གཞན་ཡང་ཟས་ཅུང་ཟད་ཞུ་བའི་འོག་ཏུ་ལྟེ་
བའི་ཁ་སྦྱོར་བུམ་པ་ཅན་ཅུང་ཟད་རེ་བཟུང་ན་ཟས་འཇུ་ཞིང་ནད་མི་སྐྱེད་པ་
དང་། དེ་ཡུན་དུ་གོམས་པ་ལས་ཚེ་རིང་བ་སོགས་ཕན་ཡོན་མང་དུ་གསུངས།
དེ་དག་ནི་དགེ་སྦྱོར་ལ་ཆིག་སྒྲིལ་དུ་སྐྱོང་བའི་ཚེ་ལུས་སེམས་དུབ་པ་གསོ་ཞིང་
ལུས་བརྟས་པར་བྱེད་པའི་ཐབས་ཡིན་ལ། ཐུན་མཚམས་ཀྱི་ཉམས་ལེན་གཙོ་
བོ་ཐུན་མོང་མིན་པའི་དབང་པོའི་སྒོ་སྡོམ་ ཚུལ་ནི། རང་གསང་ཆེན་རིགས་
གཅིག་གི་རྡོ་རྗེ་འཆང་ཡབ་ཡུམ་གྱི་ང་རྒྱལ་ལ་གནས་བཞིན་པའི་ངང་ནས་ཐ་
མལ་གྱི་སྣང་ཞེན་བཀག་སྟེ། དབང་པོ་དྲུག་གི་ཡུལ་དུ་གང་སྣང་ཐམས་ཅད་
བདེ་སྟོང་དང་ལྷའི་རྣམ་པར་འཆར་བ་ལ་བསླབ། དེ་ཡང་ཐོག་མར་གང་སྣང་
ཐམས་ཅད་སྟོང་པའི་རྣམ་འགྱུར་དུ་འཆར་བ་ལ་བསླབ། དེ་ལ་གོམས་ནས་
གང་སྣང་ཐམས་ཅད་བདེ་བ་ཆེན་པོའི་རྣམ་འགྱུར་དུ་འཆར་བ་ལ་བསླབ། དེ་
ལ་གོམས་ནས་ཡུལ་སྣང་ཐམས་ཅད་བདེ་སྟོང་གི་ཡེ་ཤེས་ལྷའི་རྣམ་རོལ་དུ་
འཆང་བ་ལ་བསླབ་བོ། །གང་སྣང་ཐམས་ཅད་ལྷར་འཆར་བ་ལ་སློབ་ཚུལ་དེ་ནི་
འདུས་པའི་རྩ་རྒྱུད་ལས། གཟུགས་སྒྲ་དྲི་སོགས་སྔགས་པ་ཡིས། །ལྷ་ཉིད་དུ་ནི་
རྟག་ཏུ་སྒོམས། །ཡང་ན་དེ་ལ་སྒོམ་པ་ནི། །རིགས་ཀྱི་ཚུལ་དུ་རྣམ་པར་སྒོམས། །
ཞེས་གསུངས་པ་ལྟར། གཟུགས་ཀྱི་སྣང་བ་གང་ཤར་ཐམས་ཅད་རྣམ་སྣང་
དང༌། སྒྲའི་སྣང་བ་གང་ཤར་ཐམས་ཅད་རིན་འབྱུང་དང་། དྲིའི་སྣང་བ་གང་
- 354 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
ཤར་ཐམས་ཅད་འོད་དཔག་མེད་དང༌། རོའི་སྣང་བ་གང་ཤར་ཐམས་ཅད་དོན་
གྲུབ་དང་། རེག་བྱའི་སྣང་བ་གང་ཤར་ཐམས་ཅད་མི་བསྐྱོད་པར་བལྟ་ཞིང་ལྷ་
དེ་དང་དེའི་རྣམ་ པར་ འཆར་བ་ལ་བསླབ། དེ་དག་ལ་ཡང་ནང་གསེས་ ཀྱི་
རིགས་བརྒྱ་ལ་སོགས་པ་ལ་སློབ་ཚུལ་ཡོད་ཀྱང་མང་བས་འཇིགས་ནས་མ་
བྲིས་སོ། །ཡང་རེས་འགའ་དབང་པོ་དྲུག་གི་ཡུལ་དུ་གང་ཤར་ཐམས་ཅད་
མཆོད་པའི་ལྷ་མོར་བལྟས་ནས་རང་རྡོ་རྗེ་འཆང་དུ་གསལ་བ་ལ་མཆོད་པའི་
མོས་པ་སྦྱོང་། དེ་ཡང་གཟུགས་ཀྱི་སྣང་བ་གང་ཤར་ཐམས་ཅད་གཟུགས་རྡོ་རྗེ་
མ་དང་། སྒྲ་ཐམས་ཅད་སྒྲ་རྡོ་རྗེ་མ་དང་། དྲི་ཐམས་ཅད་དྲི་རྡོ་རྗེ་མ་དང༌། རོ་
ཐམས་ཅད་རོ་རྡོ་རྗེ་མ་དང༌། རེག་བྱ་ཐམས་ཅད་རེག་བྱ་རྡོ་ རྗེ་མ་དང༌། ཡིད་
ཡུལ་དུ་གང་སྣང་ཐམས་ཅད་ཆོས་དབྱིངས་རྡོ་རྗེ་མར་བལྟས་ནས་རང་རྡོ་རྗེ་
འཆང་དུ་གསལ་བའི་མིག་ལ་སོགས་པའི་དབང་པོ་དྲུག་ལ་མཆོད་པ་བྱེད་པར་
བསམས་ལ་བདེ་སྟོང་གི་ཉམས་གོང་འཕེལ་དུ་བསྐྱང་ངོ༌། །ཚུལ་འདི་དག་ནི་
གསང་བ་ལས་ཀྱང་ཆེས་གསང་བ་བླ་མེད་ཀྱི་སྙིང་པོ་གྲུབ་ཆེན་རྣམས་ཀྱི་
ཐུགས་དམ་ཡིན་ཞིང་། དེ་ལྟ་བུའི་ཉམས་རྟོགས་མེད་ཀྱང་བླ་མེད་ཀྱི་དབང་
ཐོབ་པའི་རྗེས་སུ་འདི་ལྟ་བུའི་ལམ་ཟབ་མོ་ལ་སྨོན་ལམ་གདབ་དགོས་པར་རྗེ་
ཐམས་ཅད་མཁྱེན་པས་ཡང་ཡང་གསུངས་སོ། ། གཞན་ཡང་འགྲོ་འཆག་ཉལ་
འདུག་གི་སྤྱོད་ལམ་ཐམས་ཅད་ཐ་མལ་པར་མི་གཏོང་བར་བླ་མེད་ཀྱི་ཐབས་
མཁས་ཀྱི་ལམ་དུ་བསྒྱུར་དགོས་ལ། དེའི་ ཚུལ་ཡང་རང་གསང་ཆེན་རིགས་
གཅིག་གི་ང་རྒྱལ་བརྟན་བཞིན་པའི་ངང་ནས་འགྲོ་འཆག་ཉལ་འདུག་གི་སྤྱོད་
ལམ་ཅི་བྱེད་ཀྱང་ཕྱག་རྒྱའི་རྣམ་པར་འཆར་ཅི་ཐུབ་དང་། ངག་གི་སྨྲ་བ་ཐམས་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
ཅད་སྔགས་སུ་འཆར་ཅི་ཐུབ་ལ་བསླབ། དེ་ལྟར་གོམས་ནས་ལམ་མཐོན་པོར་
སོང་བ་ན་ལུས་ངག་གི་བྱ་བ་ཐམས་ཅད་སྔགས་དང་ཕྱག་རྒྱར་འགྱུར་བ་ཞིག་
འོང་སྟེ། འདུས་པའི་ཕྱོགས་མཐུན་གྱི་རྒྱུད་རྡོ་རྗེ་སྙིང་པོ་རྒྱན་ལས། མཉམ་པ་
ཉིད་ཀྱི་གནས་འདུག་ན། །ལུས་ཀྱི་ཇི་ཙམ་བསྐྱོད་པ་དང༌། །ཚིག་ཏུ་རབ་ཏུ་
འཕྲོ་བ་རྣམས། །དེ་དག་སྔགས་དང་ ཕྱག་རྒྱར་འགྱུར། །ཞེས་གསུངས་སོ། །
ཟས་ཀྱི་རྣལ་འབྱོར་ཐུན་མོང་མིན་པ་བྱེད་ཚུལ་ནི། བཟའ་བཏུང་གང་བྱེད་
ཐམས་ཅད་ཤ་ལྔ་དང་བདུད་རྩི་ལྔར་བྱིན་གྱིས་བརླབས་ལ་རང་ལྟར་གསལ་བ་
ལ་མཆོད་པ་འབུལ་བའི་མོས་པ་བྱ་བ་དང་། སྒྲུབ་ཐབས་མདོར་ བྱས་ལས་
གསུངས་པ་ ལྟར། ལྕེ་དང༌། མགྲིན་པ་དང༌། སྙིང་ག་རྣམས་སྦྱངས་ཤིང་བྱིན་
གྱིས་བརླབས། ལག་པ་དགང་གཟར་བླུགས་དང་། བཟའ་བཏུང་སྲེག་རྫས་སུ་
མོས་ཏེ་ནང་གི་སྦྱིན་སྲེག་གི་སྒོ་ནས་ལོངས་སྤྱོད་པ་དང་། གཙོ་བོར་བཟའ་
བཏུང་གང་བྱེད་སྙིང་དབུས་ཀྱི་བླ་མ་ལྷ་ལ་མཆོད་པར་བསམས་ནས་ལོངས་
སྤྱོད། དེ་ལྟར་བྱས་ན་ཡོན་སྦྱོང་ཞིང་བུ་ལོན་དུ་མི་འགྱུར་བ་དང་། བཟའ་བཏུང་
གང་བྱས་བསོད་ནམས་ཀྱི་ཚོགས་གསོགས་པའི་ཐབས་སུ་འགྱུར་བ་སོགས་
ཕན་ཡོན་མང་པོ་རྒྱུད་དང་གྲུབ་ཆེན་གྱི་གཞུང་རྣམས་ལས་གསུངས། དེ་བཞིན་
དུ་གོས་གྱོན་པའི་ཚེ་ནའང་བླ་མ་ལྷ་ལ་འབུལ་བའི་མོས་པ་བྱ། འདི་དག་ལ་
རྒྱུད་སྡེ་འོག་མ་ནས་རོལ་པ་གསུམ་གྱི་རྣལ་འབྱོར་ཞེས་བཤད་དེ། དེ་ནི་རྒྱུད་
སྡེ་བཞི་གའི་ཐུན་མོང་བ་ཡིན་ལ་འདིར་བླ་མེད་ཀྱི་ཐུན་མོང་མིན་པ་བསྐྱེད་
རྫོགས་དང་འབྲེལ་བའི་རྣལ་འབྱོར་རྣམས་ཤེས་པར་བྱས་ནས་སྐྱོང་། དེ་ལྟར་
གོམས་ན་བཟའ་བཏུང་སོགས་ཀྱིས་ཚེ་དོན་མེད་དུ་འདའ་བ་དུ་མ་ཞིག་ཐབས་
- 356 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
མཁས་ཀྱིས་ལམ་དུ་བསྒྱུར་ནས་དོན་ཆེན་པོ་བྱེད་པས། སྒྲུབ་པ་སྙིང་པོར་བྱ་
འདོད་པ་རྣམས་ཀྱིས་རྡོ་རྗེ་འཆང་གི་བཅས་པ་འདི་དག་གནད་ཆེ་བར་གཟུང་
ངོ་། །ཉལ་བའི་རྣལ་འབྱོར་ཐུན་མོང་མིན་པ་ནི། རགས་པ་ཉེར་ལྔའི་ཐིམ་རིམ་
གྱི་སྒོ་ནས་སྣང་བ་བསྡུས་ཏེ་བདེ་ཆེན་འོད་གསལ་གྱི་ངང་དུ་གནས་པའི་མོས་
པ་བྱ་སྟེ། གཉིད་དུས་ཀྱི་བསྲེ་བ་བསྒོམ་པའོ། །ལྡང་བའི་རྣལ་འབྱོར་ཐུན་མོང་
མིན་པ་ནི། སྙིང་པོའི་རྣལ་འབྱོར་མ་རྣམས་ཀྱིས་རྡོ་རྗེའི་གླུ་དབྱངས་དང་ཌ་མ་
རུའི་སྒྲ་སོགས་ཀྱིས་བསྐུལ་ཏེ་འོད་གསལ་ལས་ལྷའི་སྐུར་ལྡང་བའི་མོས་པ་
བྱའོ། ཁྲུས་ཀྱི་རྣལ་འབྱོར་ཐུན་ མོང་ མིན་ པ་ ནི་ སྤྱན་ མ་ ལ་སོགས་ པ་ དང་
གཟུགས་རྡོ་རྗེ་མ་ལ་སོགས་པའི་ལྷ་མོ་རྣམས་ཀྱིས་བཀྲ་ཤིས་ཀྱི་གླུ་དབྱངས་
དང་རོལ་མོའི་སྒྲ་དང་བཅས་བུམ་ཆུས་དབང་བསྐུར་བའི་མོས་པ་བྱའོ། །གོང་
དུ་བཤད་པའི་ཐུན་མཚམས་ཀྱི་ཉམས་ལེན་དེ་དག་ཀྱང་སྤྱིར་སྡོམ་པ་གསུམ་གྱི་
བཅས་མཚམས་ལ་དྲན་ཤེས་བསྟེན་ཅིང་། ལྷག་པར་སྔགས་ཀྱི་དམ་ཚིག་དང་
སྡོམ་པ་རྣམས་ལ་དྲན་ཤེས་བསྟེན་པ་གཞིར་བཞག་ནས། དེའི་ཡན་ལག་ཏུ་
འཁྱེར་ཤེས་པར་དགོས་ཀྱི། དམ་ཚིག་དང་སྡོམ་པ་ལ་གཅེས་སྤྲས་བྱེད་པ་དོར་
ཏེ་ལྷའི་གསལ་སྣང་དང་ང་རྒྱལ་ཙམ་ཞིག་ལ་རེ་བ་ནི། རྩ་བ་བོར་ཏེ་ཡལ་ག་
འཚོལ་བ་ལྟར་ས་ཆོད་ཕྱིན་ཏུ་ཆུང་གསུངས་སོ། །དམ་ཚིག་དང་སྡོམ་པ་རྣམ་
པར་ དག་ པ་ བསྲུང་ བ་ ལ་ བསྒྲིམས་ནས་འབད་ ཀྱང་། ཉོན་མོངས་ མང་ བ་
སོགས་ཀྱི་དམ་ཚིག་ཉམས་ཆགས་བྱུང་ན་དེ་མ་ཐག་གསོ་བའི་ཐབས་ལ་འབད་
དགོས་ལ། དེ་ཡང་རྩ་ལྟུང་ཕོག་ན་ནི་བཤགས་པ་སྔོན་དུ་བཏང་སྟེ། བླ་མ་ལ་
གསོལ་བ་བཏབ་ནས་དབང་ཞུ་བ་དང་། ཡུལ་དུས་ཀྱིས་དེ་མ་གྲུབ་ན་བདག་
-357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
འཇུག་གི་སྒོ་ནས་གསོ་དགོས་ལ། བཟའ་བ་དང་། བསྲུང་བ་དང་། བསྟེན་པའི་
དམ་ཚིག་ཉམས་པ་གཞན་རྣམས་གསོ་བ་ལ་རྒྱུད་དང་གྲུབ་ཆེན་གྱི་གཞུང་
རྣམས་ལས་ཐབས་མང་དུ་གསུངས་ཏེ། དཀྱིལ་འཁོར་སྒྲུབ་ཅིང་མཆོད་ནས་
གསོ་བ་དང་། དཔའ་བོའི་སྟོན་མོའི་སྒོ་ནས་གསོ་བ་དང་། གཏོར་མའི་ཆོ་གའི་
སྒོ་ནས་གསོ་བ་དང་། ཤེར་ཕྱིན་གྱིས་མདོ་སྡེ་ཟབ་མོ་བཀླག་པའི་སྒོ་ནས་སྦྱོང་
བ་དང་། ཁྲུས་དང་གཟུགས་སྔགས་ཟབ་མོའི་བཟླས་བརྗོད་ལ་བརྟེན་ནས་
སྡིག་ལྟུང་སྦྱོང་བ་དང༌། ངན་འགྲོ་དགུག་བྲལ་གྱི་ཆོ་གའི་སྒོ་ནས་སྦྱོང་བ་དང་།
ཟ་བྱེད་མཁའ་འགྲོའི་སྦྱིན་སྲེག་གི་སྒོ་ནས་སྦྱོང་བ་དང་། རྡོ་རྗེ་སེམས་དཔའི་
སྒོམ་བཟླས་ཀྱི་སྒོ་ནས་སྡིག་སྒྲིབ་སྦྱོང་ཞིང་དམ་ཚིག་གསོ་བ་དང་། དམ་ཚིག་
རྡོ་རྗེའི་བཟླས་པའི་སྒོ་ནས་གསོ་ཞིང་སྦྱོང་བ་སོགས་མང་དུ་གསུངས། དེ་དག་
གི་ནང་ནས་ཀྱང་སྦྱོང་ཐབས་ཕྱི་མ་གསུམ་པོ་དེ་དང༌། དཀྱིལ་འཁོར་སྒྲུབ་
མཆོད་ཀྱི་སྒོ་ནས་སྦྱོང་བ་རྣམས་གལ་ཆེ་བར་གསུངས། རྡོ་རྗེ་སེམས་དཔའི་
སྒོམ་བཟླས་ཀྱི་སྒོ་ནས་ཡི་གེ་བརྒྱ་པ་འབུམ་བཟླས་ན་རྩ་ལྟུང་ཡང་སྦྱོང་ནུས་པ་
དང༌། ཉི་ཤུ་རྩ་གཅིག་རེ་བཟླས་ན་སྡིག་ལྟུང་གི་འཕེལ་ཁ་གཅོད་པར་གསུངས།
དམ་ཚིག་རྡོ་རྗེའི་བཟླས་པ་ནི། འདུས་པའི་རྩ་རྒྱུད་དང་གཞུང་མང་པོ་ལས་དེ་
བཞིན་གཤེགས་པ་དོན་ཡོད་གྲུབ་པ་ལ་དམ་ཚིག་རྡོ་རྗེའི་ལྷ་ཞེས་པ་དང་། དམ་
ཚིག་འགུགས་པའི་ལྷ་ཞེས་པ་དང་། དམ་ཚིག་གྲུབ་པ་གདོན་མི་ཟ་བ་ཞེས་པ་
སོགས་དམ་ཚིག་ཉམས་ཆགས་སྦྱོང་བ་ལ་ཤིན་ཏུ་བསྔགས་པའི་ལྷར་གསུངས་
ཤིང་། དམ་ཚིག་རྡོ་རྗེའི་བཟླས་པ་བྱེད་ཚུལ་ནི་ རང་ཡི་དམ་དུ་གསལ་བའི་
ཐུགས་ཀར་སྣ་ཚོགས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ཧཱ་ལས་རལ་
-358 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
གྲི་འཆང་གཟུང་ལ་ཧས་མཚན་པ། དེ་ཡོངས་སུ་གྱུར་པ་ལས་དམ་ཚིག་རྡོ་རྗེ་སྐུ་
མདོག་ལྗང་ཁུ་ཞལ་གསུམ་ཕྱག་དྲུག་པ་ཡུམ་བཅས་བསྐྱེད་ལ་གནས་གསུམ་
བྱིན་གྱིས་བརླབ། ཡེ་ཤེས་པ་སྤྱན་དྲངས་ནས་བསྟིམ། དབང་བསྐུར་ཡབ་ལ་
མི་བསྐྱོད་པ་དང་ཡུམ་ལ་དོན་གྲུབ་ཀྱིས་རྒྱས་གདབ། དེའི་ཐུགས་ཀར་ཟླ་བའི་
སྟེང་དུ་སྣ་ཚོགས་རྡོ་ རྗེའི་ ལྟེ་བར་ཧྭ་ ལྗང་ཁུ་ སྔགས་ཕྲེང་ གིས་བསྐོར་བར་
བསམས་ལ། ཨོཾ་ཨཱཿཔྲཛྙཱ་དྷིཀ་ཧཱ་ཧཱུྃ། ཞེས་པའི་སྔགས་བརྒྱ་སྟོང་སོགས་ཅི་ནུས་
སུ་བཟླ་ཞིང་། སྔགས་ས་བོན་དང་བཅས་པ་ལས་བདུད་རྩིའི་རྒྱུན་བབས་པས་
རང་གི་ལུས་ཐམས་ཅད་གང་། དམ་ཚིག་ཉམས་ཆགས་ཐམས་ཅད་དབང་པོའི་
སྒོ་ དང་ བ་ སྦུའི་བུ་ག་ཐམས་ཅད་ནས་ནག་ཉིལ་ཉིལ་ འཐོན། ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཟག་མེད་བདེ་བ་ཆེན་པོས་ཚིམ་པར་
བསམ་མོ། །ཟ་བྱེད་མཁའ་འགྲོ་སྦྱིན་སྲེག་ཀྱང་ཕྱག་ལེན་མཐོང་བ་རྒྱུད་པ་ལྟར་
བྱའོ། །གཞན་ཡང་ བསག་སྦྱང་གི་སྒོ་དུ་མ་ལ་འབད་པ་དང༌། གདམས་ པ་
འདིའི་ལམ་གྱི་གནད་རྣམས་སྟོན་པའི་གསུང་རབ་དགོངས་འགྲེལ་དང་བཅས་
པ་ལ་བལྟ་བ་དང་། ལམ་འདི་སྟོན་པའི་དགེ་བའི་བཤེས་གཉེན་ལས་གདམས་
པ་ཡང་ཡང་ཉན་པ་དང་། ལམ་འདི་ཉམས་སུ་ལེན་པའི་གྲོགས་ཁྱད་པར་ཅན་
དང་རྟག་ཏུ་འགྲོགས་ཤིང་། ལམ་འདི་ལ་མོས་པ་མེད་པ་དང་བྱིན་རླབས་ཉེ་
བརྒྱུད་ཀྱི་བླ་མ་རྣམས་ལ་དམ་ཚིག་གི་སེལ་ཡོད་པ་སོགས་གྲོགས་ངན་སྤོང་བ་
ཤིན་ཏུ་གལ་ཆེ་བ་སོགས་ལམ་འདི་རྒྱུད་ལ་སྐྱེ་བའི་རྒྱུ་ཚོགས་མཐའ་དག་ལ་
འབད་དགོས་ཏེ། དགེ་བཤེས་དོལ་པའི་ཞལ་ནས། ཞར་ལ་ཚོགས་གསོག་པ་
དང༌ སྒྲིབ་ པ་ སྦྱོང་། ལྷ་ དང༌ བླ་ མ་ ལ་ གསོལ་ བ་ འདེབས་ ཤིང་ རུས་ ཤིང་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དང་བཅས་ནས་ནན་ཏན་གྱིས་བསམས་ན། ལོ་བརྒྱར་མི་སྐྱེ་སྙམ་པ་ཞིག་ཀྱང་
འདུས་བྱས་སོ་ན་མི་སྡོད་པས་ཅི་ཞིག་ལྟར་ལ་སྐྱེ་བ་ཡིན། ཞེས་གསུངས་ལ།
རྗེ་ཐམས་ཅད་མཁྱེན་པ་ལ་མགོན་པོ་འཇམ་པའི་དབྱངས་ཀྱིས་གདམས་པ་
འདི་གནང་བའི་ཚེ། བླ་མ་དང་ལྷག་པའི་ལྷ་དབྱེར་མེད་དུ་བྱས་ནས་གསོལ་བ་
འདེབས་པ་དང་། བསག་སྦྱང་རྒྱ་ཆེན་པོ་ལ་འབད་པ་དང་། ཤིང་རྟ་ཆེན་པོའི་
གཞུང་ལ་དཔྱོད་པ་རྣམས་གསུམ་སྒྲིལ་དུ་བྱས་ནས་རྒྱུན་བསྲིངས་ནས་ཉམས་
སུ་ལེན་དགོས་ཞེས་གདམས་པ་ལྟར། བཀའ་བརྒྱུད་འདིའི་དམ་པ་གོང་མ་
རྣམས་ཕྱག་ལེན་དེ་བཞིན་དུ་མཛད་པས། དགའ་ལྡན་སྙན་བརྒྱུད་ཀྱི་ལུགས་
བཟང་འཛིན་པར་འདོད་པ་རྣམས་ཀྱིས་ཚུལ་དེ་དག་ལ་གཞན་དྲིང་མི་འཇོག་
པའི་ངེས་པ་བཙལ་ནས་རྣམ་ཐར་འཁྱོངས་པ་དགོས་ཀྱི། བོད་ཀྱི་བསམ་གཏན་
པ་འགའ་ཞིག་གི་ རྗེས་སུ་འབྲངས་ནས་སྒྲུབ་པ་བྱེད་པ་ལ་རང་གི་སེམས་
འདུལ་བ་མ་གཏོགས་གཞུང་ལ་བལྟ་བ་སོགས་སྤྲོས་པ་བྱ་མི་རུང་ངོ་ཞེས་སྨྲས་
ན་ནི། རྒྱལ་བའི་བསྟན་པའི་སྙིང་པོ་ཤིང་རྟ་ཆེན་པོའི་གཞུང་ལུགས་རྣམས་
གདམས་པའི་མཆོག་ཏུ་མ་སོང་བར་ཕྱིའི་ཚིག་གི་སྤྲོས་པ་ཙམ་དུ་སོང་བ་ཡིན་
པས་རྗེ་ཐམས་ཅད་མཁྱེན་པའི་བཀའ་བརྒྱུད་འདི་ལ་གནས་མ་ཡིན་པའི་ལོག་
རྟོག་ཏུ་འགྱུར་གསུངས་སོ། །གཞན་ ཡང་ གདམས་ངག་འདི་ལ་ཉམས་ལེན་
སྙིང་པོར་བྱེད་པ་རྣམས་ཀྱིས་ཐུན་མཚམས་སུ་ཡང་གང་སྣང་ཐམས་ཅད་བླ་མ་
ལྷའི་གསང་གསུམ་གྱི་རྣམ་རོལ་དུ་འཆར་བ་ལ་བསླབ་ཅིང་། བྱ་བ་ཅི་བྱེད་ཀྱང་
སྙིང་དབུས་ཀྱི་བླ་མ་དཔང་པོར་བཞག་སྟེ་བྱེད་པ་དང༌། ཡུལ་སྣང་ཐམས་ཅད་
བླ་ མ་ མཆོད་ པའི་ ཐབས་ སུ་ཅི་ འགྱུར་ བྱེད་ པ་ སོགས་ཐུན་དངོས་ གཞི་ ལ་
- 360 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
བསྐྱངས་པའི་བླ་མའི་རྣལ་འབྱོར་དེ་ཉིད་ཀྱི་གྲོགས་སུ་འགྱུར་བ་ཞིག་བྱའོ། །དེ་
ལྟར་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་གདམས་ངག་
རྡོ་རྗེའི་ཚིག་ལྟ་བུ་བླ་མ་མཆོད་པའི་ཆོ་གའི་མན་ངག་རྒྱས་པར་བཤད་པ་དེ་
དག་གི་དོན་བསྡུ་ན་འདི་ཡིན་ཏེ། དམ་པའི་མགོན་ལ་བརྟེན་ནས་ཐོག་མར་
ལམ་ཐུན་མོང་བ་ལ་སྦྱངས་ནས་རྒྱུད་ལ་མྱོང་བ་ཐོན་ངེས་ཤིག་བྱ། དེ་ནས་སྙིང་
རྗེ་ཆེན་པོས་ཡིད་ཆེས་ཆེར་བསྐྱེད་དེ་འཚང་རྒྱ་བ་ལ་རིངས་པ་ན་དབང་རྣམ་
པར་དག་པ་ཞིག་ཐོབ་པར་བྱས་ལ། དབང་དུས་སུ་ཁས་བླངས་པའི་དམ་ཚིག་
དང་སྡོམ་པ་བསྲུང་བ་གཞིར་བཞག་ནས་སྔགས་ཀྱི་མྱུར་ལམ་བསྒོམས་པ་ལ་བླ་
མའི་རྣལ་འབྱོར་ལམ་གྱི་སྲོག་ཏུ་བྱེད་དགོས་པས། དགེ་སེམས་ཁྱད་པར་ཅན་
གྱི་ངང་ནས་ཐུན་མོང་དང་ཐུན་མོང་མིན་པའི་སྐྱབས་འགྲོ་སེམས་བསྐྱེད་རྒྱུད་
འཁུལ་ངེས་ཤིག་བྱ། དེ་ནས་རིམ་པ་དང་པོའི་རྣལ་འབྱོར་བསྒོམ། དེ་ནས་སྣོད་
བཅུད་དང་མཆོད་པ་བྱིན་གྱིས་བརླབ། དེ་ནས་ཚོགས་ཞིང་གསལ་བཏབ་ལ་
སྐྱབས་གསུམ་མ་ལུས་འདུས་པའི་བདག་ཉིད་དུ་མོས་པ་བརྟན་པོའི་སྒོ་ནས་
ཡན་ལག་བདུན་པ་མཎྜལ་དང་བཅས་པས་མཆོད་ཅིང་། དེ་དག་གི་སྐབས་སུ་
གང་སྣང་ཐམས་ཅད་བདེ་སྟོང་གི་རང་བཞིན་དུ་ལྟ་བཞིན་པའི་ངང་ནས་བླ་མེད་
ཀྱི་ཐུན་མོང་མིན་པའི་ངེས་དོན་ཁྱད་པར་ཅན་ཡང་དང་ཡང་དུ་འབྱུང་བ་རྣམས་
ལ་བག་ཆགས་ཅི་ཐེབས་བྱའོ། །དེ་ནས་བཀའ་དྲིན་གསུམ་ལྡན་རྩ་བའི་བླ་མ་
སྐྱབས་ གསུམ་ ཀུན་ འདུས་ ལ་ གསོལ་ འདེབས་ བརྒྱ་ རྩ་ སོགས་ ཀྱི་ སྒོ་ ནས་
གསོལ་བ་ཤུགས་དྲག་ཏུ་གདབ་ཅིང་། ཡོན་ཏན་ཁྱད་པར་ཅན་རྣམས་བསམ་པ་
དང༌། བཀའ་དྲིན་ཆེན་པོ་རྗེས་སུ་དྲན་པའི་སྒོ་ནས་གསོལ་བ་ཤུགས་དྲག་ལ་
- 361-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྒྱུན་རིང་བ་བཏབ་སྟེ་དབང་བཞིའི་བྱིན་རླབས་ཞུས། དེ་ནས་བླ་མའི་ཐུགས་
བསྐུལ་བའི་མཚན་བསྔགས་ཀྱི་བཟླས་པ་རྒྱུན་རིང་དུ་བྱ། དེ་ནས་བླ་མ་ལྷ་
ཚོགས་སྒོམ་བཞིན་པའི་ངང་ནས་མདོ་སྔགས་གཉིས་ཀའི་ལམ་གྱི་ལུས་ཡོངས་
སུ་རྫོགས་པ་ལ་ཤར་སྒོམ་བྱ་སྟེ། ཐོག་མར་ལམ་གྱི་རྩ་བ་བཤེས་གཉེན་བསྟེན་
པའི་ཚུལ་ལ་ཤར་སྒོམ་གྱི་སྒོ་ནས་དད་གུས་ཤུགས་དྲག་བསྐྱེད་ལ་ལམ་གྱི་རྩ་བ་
ཚུགས་པ་ཞིག་བྱ། དེ་ནས་དལ་འབྱོར་དོན་ཆེ་ཞིང་རྙེད་དཀའ་བ་དང་རིང་དུ་མི་
གནས་པའི་ཚུལ་བསམས་ཏེ་ཚེ་འདི་ལས་བློ་ལོག་པ་ཞིག་བྱ། དེ་ནས་སྐྱབས་
འགྲོ་ལས་འབྲས་བསམས་ཏེ་ཕྱི་མའི་དོན་ལ་འབད། དེ་ནས་འཁོར་བ་སྤྱིའི་
སྡུག་བསྔལ་བསམས་ཏེ་སྲིད་པ་མཐའ་དག་ལས་བློ་ལོག་པ་ཞིག་བྱ། ལམ་
བསླབ་པ་གསུམ་གྱི་སྒོ་ནས་ཐར་པའི་ཐབས་ལ་བསླབ། དེ་ནས་ཐེག་པ་ཆེན་
པོའི་ལམ་ཐམས་ཅད་ཀྱི་རྩ་བ་དང་གཞུང་ཤིང་བདག་པས་གཞན་གཅེས་པའི་
བྱང་ཆུབ་ཀྱི་སེམས་རིན་པོ་ཆེ་བསྐྱེད་པ་ལ་སྐྱེས་བུའི་རྩལ་ཅི་ཡོད་ཀྱིས་འབད།
དེ་ནས་སེམས་ རིན་པོ་ཆེ་དེས་ཀུན་ནས་བསླངས་ཏེ་རྒྱལ་སྲས་ ཀྱི་སྤྱོད་པ་
རླབས་པོ་ཆེ་མཐའ་དག་གི་གནད་བསྡུས་པ་ཕ་རོལ་ཏུ་ཕྱིན་པ་དྲུག་ལ་སློབ་
ཅིང་། ཁྱད་པར་ཟབ་མོ་དབུ་མའི་ལྟ་བ་ལ་སྦྱོང་ཞིང་མྱུར་དུ་རྒྱུད་ལ་སྐྱེ་བའི་
སྨོན་ལམ་ཤུགས་དྲག་ཏུ་གདབ་བོ། །དེ་ནས་དབང་རྣམ་པར་དག་པས་སྔགས་
ལམ་བསྒོམ་པ་ལ་སྣོད་རུང་དུ་བྱ་བ་དང་། སྣོད་དུ་གྱུར་ནས་དམ་ཚིག་དང་སྡོམ་
པ་དག་པར་བྱ་བ་གཞིར་བཟུང་ནས་རིམ་པ་དང་པོའི་རྣལ་འབྱོར་ལ་བསླབས་
པས་རྫོགས་རིམ་ཡོངས་རྫོགས་སྐྱེ་བའི་དགེ་རྩ་སྨིན་པ་ཞིག་བྱ། དེ་ནས་ལམ་
རིམ་པ་ལྔ་ལ་རིམ་གྱིས་བསླབས་ཏེ་ཟུང་འཇུག་གི་བར་ལ་སློབ་ཅིང་ལམ་དེ་
- 362 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དག་མྱུར་དུ་རྒྱུད་ལ་སྐྱེ་བའི་སྨོན་ལམ་ཤུགས་དྲག་ཏུ་གདབ་བོ། །དེ་ལྟ་བུའི་
ལམ་གྱི་རིམ་པ་དེ་ནི་རིན་པོ་ཆེ་ལྟ་བུའི་གདུལ་བྱས་སྙིགས་དུས་ཀྱི་ཚེ་ཐུང་
གཅིག་ལ་འཚང་རྒྱ་བའི་ཐབས་ཚང་ལ་མ་ནོར་བ་ཡིན་གསུངས་སོ། །དེ་ལྟ་
བུའི་གདུལ་བྱ་མཆོག་མིན་ཡང་ལམ་ཡོངས་རྫོགས་དེ་དག་ལ་བག་ཆགས་ཅི་
ཐེབས་དང་སྨོན་ལམ་ངེས་པར་གདབ་དགོས་ཏེ། ཤིང་རྟ་ཆེན་པོ་འཕགས་པ་
ཐོགས་མེད་ཀྱིས་ས་སྡེ་རྣམས་སུ་ལམ་གྱི་ཡན་ལག་ཕྲ་མོ་རེས་ཆོག་ཤེས་མི་བྱ་
བར་ལམ་གྱི་ལུས་རྫོགས་པ་ལ་བསླབ་དགོས་ཚུལ་ཡང་དང་ཡང་དུ་གསུངས་
ཤིང་། ལྷག་པར་དཔལ་ལྡན་ཨ་ཏི་ཤ་དང་རྒྱལ་བ་ཙོང་ཁ་པ་ཆེན་པོ་གཉིས་ཀྱི་
དགོངས་པའི་མཐིལ་ལམ་གྱི་ལུས་རྫོགས་པ་ལ་སློབ་པ་འདི་ཡིན་ཏེ། འབྲོམ་
རིན་པོ་ཆེའི་ཞལ་ནས། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་
ངའི་བླ་མའི་བཀའ་བརྒྱུད་མིན་པ་ལ་མེད། ཅེས་ལམ་གྱི་ལུས་ཡོངས་སུ་རྫོགས་
པ་ལ་སློབ་ཚུལ་འདི་ཇོ་བོ་ཨ་ཏི་ཤ་བོད་དུ་བྱོན་པའི་བཀའ་དྲིན་ཁོ་ན་ལས་བྱུང་
བར་གསུངས། རྗེ་ཐམས་ཅད་མཁྱེན་པའི་ཐུགས་ཀྱི་བཞེད་པའི་མཐིལ་ཡིན་པ་
ནི་རྗེ་རིན་པོ་ཆེ་ཉིད་ཀྱི་གསུང་ལས་ཡང་ཡང་འབྱུང་སྟེ། རིམ་ལྔ་གསལ་བའི་
སྒྲོན་མེ་ལས། བཤེས་གཉེན་བསྟེན་ཚུལ་ནས་བཟུང་འབྲས་བུ་ཟུང་འཇུག་གི་
བར་གྱི་ལམ་གྱི་རིམ་པ་རྣམས་གསུངས་པའི་རྗེས་སུ། ལམ་གྱི་ལུས་ཡོངས་སུ་
རྫོགས་ པ་ རེ་ལ་གོ་བ་ལེགས་པོར་ཆགས་ནས་ཉམས་སུ་ལེན་པ་ནི་ལམ་
རྫོགས་པར་བགྲོད་པའི་གཞི་ཚང་བར་ཐིངས་པ་ཡིན་པས་གཞན་དང་མི་འདྲ་
ལ། ཞེས་གསུངས། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཀྱང་། ལམ་ལ་
ཐོག་མར་སློབ་པ་ནས་མཐར་འབྲས་བུ་མངོན་དུ་བྱེད་ཚུལ་གྱི་བར་ཡོངས་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
རྫོགས་གསུངས་པའི་མཐར། དེ་ལྟར་ན་ཐོག་མར་ལམ་ཐུན་མོང་བ་ལ་སྦྱངས་
ནས་རྒྱུད་འོས་སུ་གྱུར་པ་ན་བླ་མ་མཉེས་པར་བྱས་ཏེ་རྣམ་པར་དག་པའི་དབང་
ལམ་ཟབ་མོའི་རྟེན་དུ་སྒྲུབ་པར་ནུས་ངོ་ཤེས་པ་བླངས་ནས་དམ་ཚིག་དང་སྡོམ་
པ་གཟུང་། དེ་ནས་སྐབས་དེ་དང་ གཞན་དུ་ བླངས་ པའི་ སྡོམ་ པ་གསུམ་ལ་
གཅེས་སྤྲས་སུ་བྱས་ཏེ་ཚུལ་བཞིན་བསྲུང་བ་གཞིར་བཞག་ནས་ཐུན་བཞིའི་
རྣལ་འབྱོར་གྱིས་རིམ་པ་དང་པོ་བསྒོམས་ལ་རྫོགས་རིམ་གྱི་རྟོགས་པ་ཁྱད་པར་
ཅན་སྐྱེ་བའི་དགེ་རྩ་སྨིན་པར་བྱ། དེ་ནས་རྫོགས་པའི་རིམ་པ་ཁྱད་པར་ཅན་
རིམ་གྱིས་བསྐྱེད་ནས་ཟུང་འཇུག་གི་སྐུ་བསྒྲུབས་ན་མདོ་སྡེ་དང་རྒྱུད་སྡེ་མཐའ་
དག་གི་གནད་རྣམས་གང་ཟག་གཅིག་འཚང་རྒྱ་བའི་ཆ་རྐྱེན་དུ་འགྱུར་བ་ལ་
ངེས་པ་རྙེད་ནས། ཐུབ་པའི་བསྟན་པ་ཡོངས་སུ་རྫོགས་པ་རང་གི་འཛིན་ཅིང་
གཞན་ ལའང་སྤེལ་ནུས་པ་ཡིན་ནོ། །ཞེས་ གསུངས་ཤིང་། ཉམས་མགུར་དུ་
ཡང་། དེ་ ལྟར་ རྒྱ་ དང་ འབྲས་ བུའི་ ཐེག་ཆེན་གྱི། །ལམ་ མཆོག་ གཉིས་ ཀར་
དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །
མགོན་ལ་བརྟེན་ནས་རྒྱུད་སྡེ་རྒྱ་མཚོ་ཆེར། །ཞུགས་ནས་ཡོངས་རྫོགས་མན་
ངག་ བསྟེན་ པ་ དེས། །དལ་ འབྱོར་ ཐོབ་ པ་ དོན་ དང་ ལྡན་ པར་ བྱས། །རྣལ་
འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་
བསྐྱང་འཚལ་ལོ། །ཞེས་གསུངས་པ་ལྟར་རོ། །དེས་ན་རྗེ་ཐམས་ཅད་མཁྱེན་པ་
ལ་དངོས་སུ་མན་ངག་ཞུས་ཀྱང་སྔར་གསུངས་པ་དེ་དག་ལས་ལྷག་པ་གསུང་དུ་
མེད་པས། བློ་གྲོས་དང་ལྡན་པ་རྣམས་ཀྱིས་རྡོ་རྗེ་འཆང་བློ་བཟང་ཆོས་ཀྱི་རྒྱལ་
མཚན་གྱི་མན་ངག་མདོ་སྔགས་གཉིས་ཀའི་ལམ་གྱི་ལུས་ཚང་བ་འདི་རྗེ་ཐམས་
- 364 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
ཅད་མཁྱེན་པའི་ཐུགས་ཀྱི་བཅུད་ཕྱུང་བའི་མན་ངག་ཡིན་པར་གཏིང་ནས་ཡིད་
ཆེས་བྱའོ། །མན་ངག་འདི་ལ་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་རང་
ཉིད་ཀྱིས་ཀྱང་བསྔགས་པ་ཆེན་པོ་མཛད་དེ། གདམས་ངག་འདིའི་གཤམ་དུ།
དེ་ལྟར་ཞག་རེ་བཞིན་རྒྱུན་གྱི་རྣལ་འབྱོར་དུ་བྱས་ན་མདོ་སྔགས་ཐམས་ཅད་ཀྱི་
སྙིང་པོ་ཉམས་སུ་བླང་བར་འགྱུར་ཞིང་། འདི་ཕྱིའི་ལེགས་ཚོགས་ཐམས་ཅད་
ཀྱི་རྩ་བ་བརྟན་པར་འགྱུར་བ་ཡིན་ནོ། །ཞེས་དང་། མདོ་རྒྱུད་དམ་པའི་མན་
ངག་འོ་མའི་མཚོ། །རྣམ་དཔྱོད་ས་འཛིན་དབང་པོས་བསྲུབས་པ་ལས། །སྔོན་
མེད་ལེགས་བཤད་བདུད་རྩིའི་ཀེ་ལ་ཤ །སྐལ་བཟང་ལེགས་བྲིས་ཚོགས་གྱི་
ཉེར་འཚོར་གྲུབ། །གང་འདི་གུས་ལྡན་སློབ་མ་མཐའ་དག་གི །སྙིང་མུན་མ་
ལུས་སེལ་བའི་སྒྲོན་མེ་དང་། །འཇིག་རྟེན་འཇིག་རྟེན་འདས་པའི་དགེ་ལེགས་
ནི། །མཐའ་དག་མྱུར་དུ་འགུགས་པའི་ལྕགས་ཀྱུའང་ཡིན། །ཞེས་མདོ་སྔགས་
ཐམས་ཅད་ཀྱི་གནད་བསྡུས་པ་ཡིན་པ་དང་། འདིའི་གནད་ཤེས་ནས་ཉམས་
སུ་བླངས་ན་མདོ་སྔགས་ཀྱི་ལམ་ཐམས་ཅད་ཉམས་སུ་བླང་བར་འགྱུར་བ་
དང༌། མྱུར་ བ་ ལས་ ཀྱང་ ཆེས་མྱུར་བར་ སངས་ རྒྱས་ ཀྱིས་ སར་ འཁྲིད་ པའི་
ཐབས་མཆོག་ཡིན་པར་གསུངས་པ་ལྟར་རོ། །འདི་ལྟ་བུའི་ལམ་གྱི་རིམ་པ་ལ་
ཐ་ན་སྨོན་ལམ་ཙམ་གྱིས་ཀྱང་འབད་དགོས་པ་ནི། བཤད་རྒྱུད་རྡོ་རྗེ་ཕྲེང་བ་
ལས། རྣལ་ འབྱོར་ པས་ ནི་ འདི་ ལ་ འབད། །ཅེས་ དང༌། འདུས་ པ་ ཡེ་ཤེས་
ཞབས་ལུགས་ཀྱི་གཞུང་འཇམ་དཔལ་ཞལ་ལུང་ལས་ཀྱང་། མཆོག་གི་དེ་ཉིད་
རབ་གསང་གསང་། །སྨོན་ལམ་གྱིས་ཀྱང་ཐ་ན་འགྲུབ། །སྒྲུབ་པ་ལ་ནི་ཤིན་ཏུ་
འབོད། །ཅེས་ གསུངས་སོ། །ལམ་ ཡོངས་རྫོགས་ འདི་ དག་ ལ་ སློབ་ པའི་ ཚེ་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽ །
ལམ་འོག་མ་འོག་མ་ཉམས་སུ་ལེན་པའི་ཚེ་གོང་མ་གོང་མ་རྣམས་ལ་ཐོབ་
འདོད་ཆེར་འགྲོ་བ་ཞིག་དང་། གོང་མ་མཉན་པའི་ཚེ་འོག་མ་ལ་བསྒྲུབ་འདོད་
ཆེར་འགྲོ་བ་ཞིག་དགོས་གསུངས། གཞན་ཡང་འདི་ཉམས་སུ་ལེན་པའི་ཚེ་
བཀའ་གདམས་བློ་སྦྱོང་ལས། བརྟག་དཔྱད་གཉིས་ཀྱི་མཐར་བར་བྱ། །ཉོན་
མོངས་གང་ཆེ་སྔོན་ལ་སྦྱང་། །ཞེས་གསུངས་པ་ལྟར། རྟོག་པ་སྦྱང་པོས་རྒྱུད་ལ་
ཡང་ཡང་བརྟགས་ནས་ཉམས་སུ་ལེན་དགོས་ཤིང་། དེ་ཡང་བཤེས་གཉེན་ལ་
གུས་པ་ཆུང་བར་སྣང་ན་ལེགས་ཚོགས་ཀྱི་རྩ་བ་ཆད་པས་དགེ་སྦྱོར་ལ་འབད་
ཁུལ་བྱས་ཀྱང་ས་ཆོད་མི་འབྱུང་བས། ཡོན་ཏན་དང་བཀའ་དྲིན་དྲན་པའི་སྒོ་
ནས་གསོལ་འདེབས་ཤུགས་དྲག་ཏུ་བྱ་ཞིང་བླ་མའི་རྣལ་འབྱོར་ཉིད་ལ་རྩལ་དུ་
འདོན། ཡང་གཉེན་ཉེ་དུ་རང་ཡུལ་དགྲ་རོགས་གྲོགས་མཆེད་བཟའ་བཏུང་
སོགས་ལ་ཆགས་ཆེན་གྱི་ཚེ་འདིའི་སྣང་ཤས་ཆེ་ན་དལ་འབྱོར་དང་མི་རྟག་པ་
བསྒོམ་པ་ལ་གཙོ་བོར་འབད་ནས་ཚེ་འདིའི་སྣང་ཤས་ཟིལ་གྱིས་གནོན་ཅི་ཐུབ་
བྱ་དགོས་ཏེ། ཚེ་འདིའི་སྣང་ཤས་ཀྱི་དབང་དུ་སོང་ན་ཕྱི་མ་མི་དྲན་པས་ཆོས་བྱ་
འདོད་རྣམ་དག་མི་འབྱུང་། དད་པ་ཁ་ཞེ་མེད་པ་མི་སྐྱེ། སྐྱབས་གནས་ལ་བློ་
ལིང་སྐྱུར་མི་ཡོང་། ལས་རྒྱུ་འབྲས་ཀྱི་སྤང་བླང་ཞེ་ཐག་པ་ནས་བྱེད་པ་མི་འོང་
བས་ ཡོན་ཏན་གོང་མ་ ཡང་སྐྱེ་ཐབས་མེད་དོ། །འདི་དག་གི་སྐབས་ སུའང་
དམིགས་སྐོར་གོང་མ་རྣམས་ཀྱང་བློས་མི་འདོར་བར་མ་མཐའ་ཡིད་ཤར་ཙམ་
གྱི་སྒོ་ནས་བག་ཆགས་ཅི་ཐེབས་དང༌། རྒྱུད་ལ་མྱུར་དུ་སྐྱེ་བའི་སྨོན་ལམ་རེ་
ངེས་པར་བྱ་དགོས་གསུངས། དེས་མཚོན་ནས་དམིགས་སྐོར་གོང་མ་ཐམས་
ཅད་ལ་རྒྱུད་ལ་སྦྱར་ནས་ཉམས་སུ་ལེན་པའི་ཚེ་སྐྱོན་ཡོན་ཇི་ལྟར་འབྱུང་བ་
- 366 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད།
དང༌། དེ་དང་དེ་དག་གི་ཚེ་གེགས་སེལ་བོགས་འདོན་ཇི་ལྟར་བྱ་དགོས་པ་
སོགས་ལམ་ལྟར་སྣང་དང་ཕྱོགས་རེར་མ་ལྷུང་བར། ལམ་ཡོངས་སུ་རྫོགས་པ་
རྒྱུད་ལ་སྦྱར་ནས་ཉམས་སུ་ལེན་པ་ལ་གལ་ཆེ་ཞིང་དགོས་པ་ཆེ་བའི་གནད་ཀྱི་
དོན་མང་དུ་ཡོད་དེ། ཞིབ་པར་དགེ་བའི་བཤེས་གཉེན་གྱི་ཞལ་ལས་ཤེས་པར་
བྱའོ། །དེ་ལྟ་བུའི་ཚུལ་གྱིས་ལམ་གྱི་ལུས་ཡོངས་སུ་རྫོགས་པའི་བླ་མ་ལྷའི་རྣལ་
འབྱོར་འདི་ལ་རབ་ཆིག་སྒྲིལ་དུ་བྱས་ཏེ་ཐུན་བཞིའམ་དྲུག་ཏུ་སྐྱོང་། མ་མཐའ་
ཐུན་གཅིག་ཏུ་ཡང་བྱས་ཏེ་ཡིད་འགྱུར་གྱི་མྱོང་བ་འདོན་པར་བྱེད་པ་ནི་དལ་
འབྱོར་གྱི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་ནོ། །དེ་ལྟར་
དགའ་ལྡན་སྙན་བརྒྱུད་ཀྱི་བསྟན་པ་རིན་པོ་ཆེ་རང་གིས་ཉམས་སུ་བླངས་ཏེ་
སྐལ་བ་དང་ལྡན་པ་གཞན་ལའང་རྒྱ་ཆེར་སྤེལ་བར་བྱའོ།། །།
རབ་འབྱམས་ཞིང་ན་ཟླ་མེད་པད་དཀར་ལྟར་བསྔགས་རྩོད་དུས་འགྲོ་
བའི་མགོན་དང་སྐྱབས་གཅིག་མཉམ་མེད་ཤཱཀྱའི་ཏོག །རབ་འབྱམས་རྒྱུད་སྡེ་
བཞི་ཡི་དཀྱིལ་འཁོར་མ་ལུས་གང་སྐུའི་ཆ་ཤས་ལས་གྲུབ་ཁྱབ་བདག་དཔལ་
ལྡན་རྡོ་རྗེ་འཆང་། །རབ་འབྱམས་རྒྱལ་ཀུན་ཡེ་ཤེས་གཅིག་བསྡུས་བྱང་ཕྱོགས་
བསྟན་པའི་སྒྲོན་མེ་འཇམ་མགོན་ཆོས་ ཀྱི་རྒྱལ་པོ་བློ་བཟང་གྲགས། །རབ་
འབྱམས་རྒྱལ་ཀུན་སྤྱི་གཟུགས་བླ་མ་མཆོག་གི་ཞབས་སེན་འོད་དཀར་བདག་
སྙིང་ཀུནྡའི་ཟེའུ་འབྲུར་རྟག་ཏུ་བཞུགས། །མདོ་རྒྱུད་རྒྱ་མཚོའི་གཏིང་མཐའ་མི་
མངོན་ ཞིང་། །ཟབ་དོན་ནོར་ བུ་ ཕྱོགས་ ཙམ་ མཐོང་ བར་ དཀའ། །བློ་ མིག་
ལྗོངས་ཤིང་སྦྱངས་པ་དམན་གྱུར་པ། །བདག་འདྲས་ལམ་བཟང་རིན་ཆེན་ཇི་
ལྟར་རྙེད། །ཉམ་ཆུང་སྦྲང་བུ་ཕྲ་མོའི་གཤོག་རླབས་ཀྱིས། །ཆུ་གཏེར་ཆེན་པོ་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
དཀྲུག་པར་རྩོལ་བ་བཞིན། །བླུན་པོ་ཉམ་ཆུང་བདག་འདྲས་ཟབ་མོའི་གནས། །
འབྱེད་པར་རྩོམ་པ་མཁས་རྣམས་ཁྲེལ་བའི་གཞི། །དེ་ལྟ་ནའང་རྒྱལ་བས་བྱིན་
བརླབས་ཚེ། །སེམས་མེད་ལྗོན་ཤིང་ལས་ཀྱང་ཆོས་སྒྲ་འབྱུང་། །ལྷ་མི་ཐ་མལ་
འགས་ཀྱང་ ཟབ་ མོའི་ གནས། །བགྲོ་ཞིང་གླེང་བར་རྒྱལ་བའི་བཀའ་ ལས་
འབྱུང་། །དཔལ་ལྡན་ཡེ་ཤེས་བསྟན་པའི་ཉིན་བྱེད་ཀྱིས། །བྱིན་གྱིས་བརླབས་
ཤིང་ གསུང་ གི་ འོད་ སྣང་ གིས། །བདག་ བློ་ པདྨོའི་ གེ་ སར་ རབ་ ཕྱེ་བས། །
ལེགས་བཤད་སྦྲང་རྩི་གསར་པ་འདི་ཐོན་ནོ། །བློ་བཟང་ གསུང་ རབ་ ཡིད་
བཞིན་དགའ་ཚལ་དུ། །རྒྱུད་ལྡན་དམ་པའི་བྱིན་རླབས་བརླན་གཤེར་ལས། །
ཐོན་པའི་སྙན་བརྒྱུད་མན་ངག་སྡོང་པོ་ལ། །ལུང་དང་རིགས་པའི་ཡལ་འདབ་
རབ་ཏུ་ རྒྱས། །ཆ་ཚང་ ལམ་ གྱི་ འདབ་ སྟོང་ རབ་ བཞད་ པ། །ལེགས་བཤད་
དཔག་བསམ་འདོད་དགུའི་ལྗོན་ཤིང་འདི། །ཐར་འདོད་རྐང་དྲུག་ཡོངས་ཀྱི་
དགའ་སྟོན་དང་། །ཐུབ་བསྟན་དགའ་ཚལ་མཛེས་པའི་རྒྱན་དུ་བསྒྲུབས། །ད་
ནི་གངས་ཅན་བློ་གསལ་བུང་བའི་ཚོགས། །སྙན་བརྒྱུད་བདུད་རྩིའི་སྙིང་པོ་
འདི་ འཐུངས་ལ། །དར་ དིར་ལེགས་བཤད་དབྱངས་ སྙན་ སྟོང་ དག་ གིས། །
ཕྱོགས་ཀུན་རྣ་བའི་བཅུད་ལེན་རྒྱས་པར་མཛོད། །བླ་མ་ལྷ་ལ་རྒྱུད་རིང་གསོལ་
བཏབ་ ཅིང་། །ཡིད་ ཆེས་ ལུང་ དང་ དྲི་ མེད་ རིགས་ པ་ ཡིས། །ལེགས་ པར་
བརྟགས་ ནས་ སྦྱར་ བ་ ཡིན་མོད་ ཀྱང་། །ནོངས་ པར་ གྱུར་ན་ བླ་ མ་ ལྷ་ ལ་
བཤགས། །སྡུག་པའི་བུ་ཆུང་འཁྲུལ་ལམ་སྨྱོ་གྱུར་ཀྱང་། །བརྩེ་ལྡན་ཕ་མས་
ཡལ་བར་མི་འདོར་བཞིན། །ཐུགས་རྗེའི་གཏེར་ཆེན་བླ་མ་ལྷ་ཚོགས་ཀྱིས། །
བདག་གི་ནོངས་པ་རྒྱུ་བཅས་དག་པར་མཛོད། །ཚང་ལ་མ་ནོར་ལམ་བཟང་
- 368 -



བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་མཛོད། །
འདི་འདྲ་དང་། །མཇལ་ཡང་ད་དུང་ཚེ་འདིར་མངོན་ཆེན་པ། །སྙིང་མེད་བདག་
ལ་ བླ་ མས་ ཐུགས་ རྗེས་ གཟིགས། །ཚེ་ ལྷག་དོན་ ལྡན་ནུས་ པར་ བྱིན་གྱིས་
རློབས། །ཚེ་ཐུང་འདི་ཡི་བྱ་བ་ཅི་བྱས་སླ། །ལམ་བཟང་འདི་འདྲ་ཕྱིས་ནས་རྙེད་
དཀའ་བས། །རྒྱལ་བས་བསྔགས་པའི་དབེན་པའི་ནགས་ཁྲོད་དུ། །གཡེང་
མེད་རྩེ་གཅིག་སྒྲུབ་པ་མཐར་ཕྱིན་ཤོག །ཚུལ་འདིར་འབད་ལས་དུང་དང་ཀུན་
ལྟར། །རབ་དཀར་དགེ་བ་གང་ཞིག་བསགས་པ་དེས། །ཡུན་རིང་དྲིན་གྱིས་
བསྐྱངས་པའི་མ་རྒན་རྣམས། །ལམ་བཟང་འདི་ཡིས་སྨིན་ཅིང་གྲོལ་གྱུར་ཅིག །
ཇི་སྲིད་འཇིག་རྟེན་འདི་ལ་ཉིན་བྱེད་ཀྱིས། །འོད་ཀྱི་སྣང་བ་སྟེར་བ་དེ་སྲིད་དུ། །
ལེགས་བཤད་འདིས་ ཀྱང་མཐའ་ཡས་འགྲོ་འདི་ལ། །ལམ་བཟང་བལྟ་བའི་
སྣང་བ་སྟེར་གྱུར་ཅིག །མྱུར་མཛད་མགོན་དང་དམ་ཅན་ཆོས་ཀྱི་རྒྱལ། །གསང་
བདག་བཀའ་སྡོད་རྣམ་མང་ཐོས་པའི་སྲས། །གནས་གསུམ་དཔའ་བོ་མཁའ་
འགྲོའི་ཚོགས་བཅས་ཀྱིས། །ཆོས་འདི་སྒྲུབ་ལ་འཕྲིན་ལས་མ་གཡེལ་ཞིག །
ཕན་དང་བདེ་བ་མ་ལུས་འབྱུང་བའི་གཞི། །བློ་བཟང་རྡོ་ རྗེ་ འཆང་གི་མདོ་
སྔགས་ཀྱི། །བསྟན་པ་ཕྱོགས་དུས་ཀུན་ཏུ་རྒྱས་གྱུར་ཏེ། །འགྲོ་ཀུན་བདེ་ལ་
འགོད་པའི་བཀྲ་ཤིས་ཤོག ། །།
ཅེས་བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་
སྙན་བརྒྱུད་མན་ངག་གི་གཏེར་མཛོད་ཅེས་བྱ་བ་འདི་ནི། ལྷ་དང་བཅས་པའི་
འགྲོ་བ་ཡོངས་ཀྱི་རྣམ་འདྲེན་དམ་པ་རིགས་དང་དཀྱིལ་འཁོར་ཀུན་གྱི་བདག་
པོ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་
དཔལ་བཟང་པོས། དབེན་ས་སྙན་བརྒྱུད་ཀྱི་མན་ངག་གི་སྙིང་པོ་བླ་མ་མཆོད་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༧༽
པ་བདེ་སྟོང་དབྱེར་མེད་མ་འདི་ལ་ཁྲིད་ཡིག་རྒྱས་པ་མན་ངག་གི་གནད་རྣམས་
རྣམ་པར་ཕྱེ་བ་ཞིག་གྱིས་ཤིག་ཅེས་བཀས་བསྐུལ་བ་ལ་བརྟེན་ནས། བཀའ་
བཞིན་བསྒྲུབ་པ་མཆོད་པའི་མཆོག་ཏུ་བསམས་བཀའ་ལུང་སྤྱི་བོས་མནོས་ཏེ།
རྗེ་ཉིད་ཀྱིས་དགྱེས་བཞིན་ རྗེས་སུ་བཟུང་ཞིང་། ལམ་བཟང་འདི་ལ་བརྟེན་
ནས་གྲུབ་པ་མཆོག་བརྙེས་པའི་བླ་མ་དམ་པ་ལས་ཆོས་འདིའི་སྙན་བརྒྱུད་ཀྱི་
མན་ངག་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་བླ་མ་དམ་པའི་ཞལ་ལས་
ཐོས་པའི་མན་ངག་ལ་གཞི་བྱས། གདམས་ངག་འདི་གང་ལས་བཏུས་པའི་རྩ་
བའི་ཁུངས་འདུས་པ་རྩ་བཤད་ཀྱི་རྒྱུད་སོགས་རྒྱུད་དང་གྲུབ་ཆེན་གྱི་གཞུང་
རྣམས་དང་། རྗེ་ཐམས་ཅད་མཁྱེན་པའི་གསུང་རྣམས་ལ་ཞིབ་ཏུ་བརྟགས་ཏེ་
ཡིད་ཆེས་པའི་ཚུལ་དུ་ཐམས་ཅད་འདུལ་ཞེས་པ་མེ་མོ་ཕག་གི་ལོ་དབྱུག་པ་ཟླ་
བའི་དཀར་ཚེས་རྒྱལ་བ་གཉིས་པའི་ཉིན་བལ་བོད་མཚམས་ཀྱི་གནས་མང་
ཡུལ་སྐྱིད་གྲོང་གི་ནགས་ཁྲོད་བཀྲ་ཤིས་བསམ་གཏན་གླིང་དུ་སྦྱར་བའོ། །
འདིས་ཀྱང་ཐུབ་པའི་བསྟན་པ་རིན་པོ་ཆེ་ཕྱོགས་ཀུན་ཏུ་དར་ཞིང་ནམ་ཡང་མི་
ནུབ་པའི་རྒྱལ་མཚན་དུ་གྱུར་ཅིག ། ། །
-370 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
##︽
@ 2 ཎ ︽fé #
# %
*#
ཚུ ཎྞཾ རྒྱུ }}
*# % ༔ & # ཉྙོ @ W
*#ག
$ % ༣ ཉིནྣཾ



သည်။



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
བདེ ས་པོ འི ་ ཤུལ་བཞག།
དེབ་བརྒྱ་དང་བརྒྱད་ཅུ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༡༧/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡-༡ ༧༠༠
ISBN 978 - 7-80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
ISBN 978-7-80253-436-0
1.0雍… L.0雍… 百…0喇嘛教
- 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第180卷)
雍增·益西坚赞文集
| 第17/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880×1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253-436 -0/B.123
本文集总定价(1-32册):1050.00元



ISBN 978-7-80253-436-0
97878025 34360||
本文集总定价(1-32 卷):1050.00 元
