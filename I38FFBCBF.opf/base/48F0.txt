༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2660
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
Descriptor:
Original Publication:
Place:
Publisher:
mes po'i shul bzhag;164-195
pe cin/
krung go'i bod rig pa dpe skrun khang/
Date:
2011
Volume:
32
NI
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༩༠
་བདག་
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༧/༣༢)
190
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་། །
ཀྲུང་གོའི་བོད་རིག་པ་དཔེ་སྐྲུན་ཁང་།



– འ9#
།
#.
།
།
།
Pe
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༧/༣༢)
གནས།
།
PACZEKSS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
e
༠o



མེས་པོའི་ཤལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
)
སྡུ་
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས། །
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



དཀར་ཆག
དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་
སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། . …………………….(1)
དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་
ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས། . … (171)
བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་དང་རྗེ་བཙུན་འཇམ་དཔལ་
དབྱངས་དཀར་པོ་ཞི་ཁྲོ་སྦྲགས་ནས་བསྒྲུབ་པའི་མན་ངག …………… (193)
དཔལ་རྡོ་རྗེ་འཇིགས་བྱེད་དང་རྗེ་བཙུན་འཇམ་དབྱངས་དཀར་པོ་གཉིས་ཞི་ཁྲོ་
སྦྲགས་སྒྲུབ་ཀྱི་སྒོ་ནས་ཤེས་རབ་བློ་འཕེལ་གྱི་མན་ངག་གསལ་བ། .… (199)
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རས་བྲིས་ཀྱི་དཀྱིལ་འཁོར་དུ་དབང་
བསྐུར་བའི་ཆོ་ག་ལག་ལེན་ཟབ་གསལ་ལས་སྟ་གོན་གྱི་རིམ་པ།… (207)
འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་
ཆོ་ག་ལག་ལེན་རབ་གསལ། …………
，，，，， (217)
གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་
མཆོད་པ་ཇི་ལྟར་བྱ་བའི་ཚུལ། …
，，， (263)
ཟབ་ལམ་འཕོ་བའི་རྣལ་འབྱོར་ཉམས་སུ་ལེན་ཚུལ། …… …… …… (302)
ཁྲོ་བོ་རྡོ་རྗེ་མཁའ་འགྲོའི་སྦྱིན་སྲེག
བཅོམ་ལྡན་འདས་དམ་ཚིག་རྡོ་རྗེའི་བསྒོམ་བཟླས་བྱ་ཚུལ། … … (313)
，
，，，
(310)



དཀར་ཆག་
ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་
བྱ་ཚུལ་སོགས་ཡི་དམ་སྒྲུབ་སྐོར། …… ….
...... (317)



༄༅། །བྱིན་རླབས་ཀྱི་གཏེར་ཆེན་པོ་དཔལ་རྡོ་རྗེ་འཇིགས་བྱེད་ཆེན་
པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་ ་
བརྒྱུད་ཀྱི་མན་ངག་ཡིད་ཆེས་གསུམ་ལྡན་
ཞེས་བྱ་བ་བཞུགས་སོ། །
ན་མོ་གུ་རུ་བཛྲ་བྷེ་ར་ཝཱ་ཡ། བླ་མ་དང་བཅོམ་ལྡན་འདས་དཔལ་རྡོ་རྗེ་
འཇིགས་བྱེད་དབྱེར་མཆིས་པའི་ཞབས་ལ་ཕྱག་འཚལ་ཞིང་སྐྱབས་ སུ་ མཆིའོ། །
བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་རིན་
པོ་ཆེ་ལྟ་བུའི་གདུལ་བྱས་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་གི་གོ་འཕང་
སྒྲུབ་པའི་ཐབས་དམ་པ་གསང་བ་ལས་ཀྱང་ཆེས་ཆེར་གསང་ཞིང་། ཟབ་པ་ལས་
ཀྱང་ཆེས་ཆེར་ཟབ་པ་བྱིན་རླབས་ཀྱི་གཏེར་ཆེན་པོ་དཔལ་རྡོ་རྗེ་འཇིགས་བྱེད་
ཆེན་པོའི་རིམ་གཉིས་ཀྱི་རྣལ་འབྱོར་ཉམས་སུ་ལེན་པའི་ཚུལ་ལ་གསུམ། རྒྱུད་
འདི་ལ་ཡིད་ཆེས་ཀྱི་དད་པ་བརྟན་པོ་བསྐྱེད་པའི་ཕྱིར་བརྒྱུད་པའི་ཁུངས་བཤད་
པ། འདིའི་རྣལ་འབྱོར་སྒོམ་པ་ལ་གཞན་དུ་མི་འགྱུར་བར་ཆིག་སྒྲིལ་གི་འདུན་པ་
ཤུགས་དྲག་བསྐྱེད་པའི་ཕྱིར་མན་ངག་གི་ཆེ་བ་བཤད་པ། གདམས་པ་དངོས་
ཉམས་སུ་ལེན་ཚུལ་ལོ། དང་པོ་ནི། སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་དེ་ཉིད་
ཀྱིས་གདུལ་བྱའི་ཁམས་དང་བསམ་པ་ལ་གཟིགས་ནས་ཆོས་ཀྱི་ཕུང་པོ་བརྒྱད་ཁྲི་
བཞི་སྟོང་བཀའ་སྩལ་པ་ཐམས་ཅད་ཀྱི་ནང་ནས་རབ་དང་ཕུལ་དུ་གྱུར་པ་ནི་
གསང་སྔགས་རྡོ་རྗེ་ཐེག་པ་ཡིན་ལ། སྔགས་ལ་རྒྱུད་སྡེ་བཞི་ཡོད་པ་ཐམས་ཅད་ཀྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ནང་ནས་རབ་དང་ཕུལ་དང་རྩེ་མོར་གྱུར་པ་གོང་ན་མེད་པ་ནི་གསང་སྔགས་བླ་
མེད་ཡིན་ལ། བླ་མེད་ལ་ཕ་རྒྱུད་དང་མ་རྒྱུད་ཅེས་པའམ། ཐབས་རྒྱུད་དང་ཤེས་
རབ་རྒྱུད་ཅེས་པ་གཉིས་སུ་ཡོད་ལ། ཐབས་རྒྱུད་ལ། འདོད་ཆགས་ཐབས་རྒྱུད།
ཞེ་སྡང་ཐབས་རྒྱུད། གཏི་མུག་ཐབས་རྒྱུད་གསུམ་དུ་ཡོད་པ་ལས། ཞེ་སྡང་ཐབས་
རྒྱུད་ཀྱི་གཙོ་བོ་ནི་གཤིན་རྗེའི་གཤེད་དམར་ནག་འཇིགས་གསུམ་གྱི་རྒྱུད་འདི་
དག་ཡིན་ལ། གཤིན་རྗེའི་གཤེད་ཀྱི་རྒྱུད་འདི་དག་རྒྱལ་བས་ཇི་ལྟར་གསུངས་
ཚུལ་ ནི། འཕགས་ པ་ འཇམ་ དཔལ་ གྱི་ མཚན་ ཡང་ དག་ པར་ བརྗོད་ པ་ ལས།
འཇམ་དཔལ་ཡེ་ཤེས་སེམས་དཔའ་ཡི། །མིང་ནི་ཡང་དག་བརྗོད་པའི་མཆོག །
དོན་ ཟབ་ དོན་ནི་ རྒྱ་ ཆེ་ ཞིང་། །དོན་ ཆེན་ མཚུངས་མེད་ རབ་ ཞི་བ། །ཐོག་ མ་
བར་དང་ མཐར་ དགེ་བ། །འདས་ པའི་ སངས་ རྒྱས་རྣམས་ ཀྱིས་ གསུངས། །མ་
འོངས་རྣམས་ཀྱང་གསུང་འགྱུར་ལ། །ད་ལྟར་བྱུང་བའི་རྫོགས་སངས་རྒྱས། །ཡང་
དང་ཡང་དུ་གསུང་བ་གང་། །ཞེས་གསུངས་པ་ལྟར། རྒྱལ་བ་ཀུན་གྱི་ཡབ་གཅིག་
རྗེ་བཙུན་འཇམ་དཔལ་དབྱངས་ཀྱི་སྐུ་ཞི་བའི་རྣམ་འགྱུར་མང་པོ་དང་། གཤིན་
རྗེའི་གཤེད་དམར་ནག་འཇིགས་གསུམ་སོགས་རྗེ་བཙུན་འཇམ་དཔལ་དབྱངས་
ཁྲོ་བོའི་དབང་པོའི་སྐུར་བཞེངས་པའི་སྐུའི་རྣམ་འགྱུར་མང་པོ་དང་། དེ་དག་གི་
རྣལ་འབྱོར་སྟོན་པའི་རྒྱུད་རྣམས་སྔོན་འདས་པའི་སངས་རྒྱས་རྣམས་ཀྱི་ཡང་དང་
ཡང་དུ་གསུངས་ལ། མ་འོངས་པ་ན་འབྱོན་པར་འགྱུར་བའི་སངས་རྒྱས་རྣམས་
ཀྱིས་ཀྱང་གསུང་བར་འགྱུར་ཞིང་། ད་ལྟ་ཕྱོགས་བཅུའི་ཞིང་ཁམས་ན་བཞུགས་
པའི་སངས་རྒྱས་རྣམས་ཀྱང་གདུལ་བྱ་སོ་སོ་ལ་ཡང་དང་ཡང་དུ་གསུང་བར་
མཛད་བཞིན་པ་ཡིན་ལ། ལྷག་པར་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོས་ཡང་



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཡང་གསུངས་ཏེ། སྔོན་འོག་མིན་དུ་དཔའ་བོ་དང་རྣལ་འབྱོར་མ་བགྲང་བ་ལས་
འདས་ པ་ ལ་ རྒྱུད་འདི་དག་རྒྱ་ཆེར་ གསུངས་ཏེ། སྟོན་པས་འོག་མིན་དུ་ རྒྱུད་
གསུངས་པ་ནི་དེ་ཉིད་བསྡུས་པའི་རྒྱུད་སོགས་རྒྱུད་ཆེན་པོ་དག་ལས་རྒྱ་ཆེར་
འབྱུང་བ་ལྟར་ཡིན་ཞིང་། རྒྱ་གར་གྲུབ་ཆེན་མང་པོས་ཀྱང་གཤིན་རྗེའི་གཤེད་ཀྱི་
རྒྱུད་འོག་མིན་དུ་གསུངས་པར་བཤད་དོ། །སྟོན་པ་ཐུབ་པའི་དབང་པོས་བྱང་ཆུབ་
ཀྱི་ཤིང་དྲུང་དུ་བཞུགས་ནས་བདུད་འདུལ་བར་མཛད་པའི་ཚེ་ནའང་གཤིན་རྗེའི་
གཤེད་ཀྱི་རྒྱུད་འདི་དག་གསུངས་ཏེ། དགྲ་ནག་གི་རྒྱུད་ལས། དེ་ནས་གཏམ་རྒྱུད་
བཤད་པར་བྱ་སྟེ། བཅོམ་ལྡན་འདས་མངོན་པར་བྱང་ཆུབ་པའི་དུས་སུ་བཅོམ་
ལྡན་འདས་ཐུབ་ པ་ཆེན་པོ་ལ་བྱང་ ཆུབ་ ཀྱི་བར་དུ་གཅོད་པའི་ ཕྱིར། ཤིན་ཏུ་
འཇིགས་སུ་རུང་བའི་འཇིགས་པ་ཆེན་པོ་སྟོན་ཅིང་བདུད་ཀྱི་དཔུང་ཆེན་པོ་ལྷགས་
ཏེ། དེའི་དུས་ན་བདུད་ཆེན་པོ་ལས་མཆོག་ཏུ་རྣམ་པར་རྒྱལ་བ་ཞེས་བྱ་བའི་ཏིང་
ངེ་འཛིན་ལ་སྙོམས་པར་ཞུགས་ཏེ། བཅོམ་ལྡན་འདས་ཉིད་ཀྱི་སྐུ་གསུང་ཐུགས་རྡོ་
རྗེ་རྣམས་ལས་གཤིན་རྗེའི་གཤེད་ཀྱི་ཁྲོ་བོ་ངེས་པར་ཕྱུང་སྟེ། བཅོམ་ལྡན་འདས་
ཀྱིས་ངེས་པར་ཕྱུང་ནས་ཀྱང་ལག་ན་རྡོ་རྗེ་ཐུབ་པ་ཆེན་པོའི་བཀའ་བཞིན་བྱེད་པ་
ལ་ ཕྱག་ན་རྡོ་ རྗེ་ཁྱོད་འདི་ལྟ་བུའི་ གཤིན་རྗེའི་གཤེད་ཀྱི་ཁྲོ་བོའི་ གཟུགས་སུ་
བསྒྱུར་ཏེ། བདུད་དང་ཀླུ་དང་གནོད་སྦྱིན་དང་ལྷ་མ་ཡིན་དང་། ལྷ་རྣམས་ཀྱང་
ཆོམས་ཤིག །ཆིངས་ ཤིག །གཏོགས་ ཤིག །ཅེས་ དང༌། གཤིན་ རྗེའི་ གཤེད་
དམར་པོའི་རྒྱུད་ལས། བཅོམ་ལྡན་འདས་ཐུབ་པ་ཆེན་པོའི་བྱང་ཆུབ་རྣམ་པར་
གཞོལ་བར་འདོད་པའི་དེའི་དུས་ན་བདུད་ཆེན་པོ་ལས་མཆོག་ཏུ་རྒྱལ་བ་ཞེས་བྱ་
བའི་ཏིང་ངེ་འཛིན་ལ་སྙོམས་པར་ཞུགས་ཏེ། བཅོམ་ལྡན་འདས་ཉིད་ཀྱི་སྐུ་དང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསུང་དང་ཐུགས་རྡོ་རྗེ་རྣམས་ལས། ཁྲོ་བོ་ཆེན་པོ་གཤིན་རྗེའི་གཤེད་འདི་ངེས་
པར་ཕྱུང་བར་གྱུར་ཏོ། །ངེས་པར་ཕྱུང་ནས་ ཀྱང་ ཕྱག་ན་རྡོ་ རྗེ་ ལ་བཅོམ་ལྡན་
འདས་ཐུབ་པ་ཆེན་པོས་བཀལ་སྩལ་པ། ཕྱག་ན་རྡོ་རྗེ་ཁྱོད་ཀྱིས་ཁྲོ་བོ་གཤིན་རྗེའི་
གཤེད་ཀྱི་གཟུངས་འདི་ཡང་དག་པར་བཟུང་ལ། བདུད་རྣམས་དང༌། ཀླུ་རྣམས་
དང༌། ལྷ་མ་ཡིན་རྣམས་དང་། གནོད་སྦྱིན་རྣམས་དང་། སྲིན་པོ་རྣམས་ལ་སྐྲག་པ་
དང་། འཇིགས་པ་དང༌། བསད་པར་གྱིས་ཞིག་ཅེས་གསུངས་སོ། །དེའི་དུས་ན་
བཅོམ་ལྡན་འདས་ལ་དངོས་སུ་ཐོས་ཏེ། སྐད་ཅིག་གིས་ བླངས་ནས་ངེས་པར་
བཟུང་སྟེ། ཡང་དག་པར་བསྡུས་ལ་བསྔགས་ཞིང་། སེམས་ལ་ཡང་ལེགས་པར་
བསྐྱོད་དོ། །ཞེས་གསུངས་པ་ལྟར་རོ། །སྟོན་པ་ཐུབ་པའི་དབང་པོ་ནུབ་ཕྱོགས་ཨོ་
རྒྱན་གྱི་ཡུལ་དུ་རྒྱལ་པོ་ཨིནྡྲ་བྷུ་ཏི་རྗེས་སུ་བཟུང་སྟེ་གསང་སྔགས་བླ་མེད་ཀྱི་རྒྱུད་
སྟོན་པར་མཛད་པ་དེའི་ཚེ་ནའང་གསང་བའི་བདག་པོ་ཕྱག་ན་རྡོ་རྗེ་སེམས་ལ་
གཤིན་རྗེའི་གཤེད་ཀྱི་རྒྱུད་འདི་དག་བསྟན་ནས་སྔགས་ཀྱི་བསྟན་པ་གཏད་པར་
མཛད་དེ། གཤིན་རྗེའི་གཤེད་ཀྱི་རྒྱུད་རྣམས་ ཨོ་རྒྱན་གྱི་གནས་མཁའ་འགྲོའི་
ཆོས་ཀྱི་གན་མཛོད་ན་ཡོངས་སུ་རྫོགས་པར་བཞུགས་པ་ནི་གྲུབ་ཆེན་ལཱ་ལི་ཏའི་
རྣམ་ཐར་ གྱིས་ཤེས་ཏེ་འདིའི་ཚུལ་ནི་འོག་ཏུ་སྟོན་ནོ། །ཡང་སྟོན་པ་ཐུབ་པའི་
དབང་པོས་བྱ་རྒོད་ཕུང་པོའི་རིར་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་
ཆེ་གསུང་བ་དང་དུས་མཚུངས་པར་ལྷོ་ཕྱོགས་དཔལ་ལྡན་འབྲས་སྤུངས་ཀྱི་མཆོད་
རྟེན་ཆེན་པོར་གསང་བདག་མིའི་རྣམ་པར་བྱོན་པ་རྒྱལ་པོ་ཟླ་བ་བཟང་པོ་སོགས་
རིག་པ་འཛིན་པའི་འཁོར་བགྲང་བ་ལས་འདས་པ་ལ་དཔལ་དུས་ཀྱི་འཁོར་ལོ་
དང་དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་སོགས་བླ་མེད་ཀྱི་རྒྱུད་རྣམས་སྟོན་



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
པར་མཛད་པ་ཡོངས་སུ་གྲགས་པ་ལྟར་ཡིན་ལ། རྒྱལ་པོ་ཟླ་བ་བཟང་པོས་གཤིན་
རྗེའི་གཤེད་ཀྱི་རྒྱུད་འདི་དག་གསན་ནས་ཤམྦྷ་ལའི་ཡུལ་དུ་ཆོས་རྒྱལ་ལྷའི་དབང་
པོ་སོགས་སྐལ་བ་དང་ལྡན་པ་མཐའ་ཡས་པ་ལ་རྡོ་རྗེ་འཇིགས་བྱེད་ཀྱི་དབང་དང་
རྒྱུད་ཀྱི་ལུང་མན་ངག་བཅས་གནང་ཞིང་དར་བར་མཛད་དེ་ཤམྦྷ་ལའི་ཡུལ་དུ་
གཤིན་རྗེའི་གཤེད་ཀྱི་རྒྱུད་འདི་དག་གི་གླེགས་བམ་ཡང་བཞུགས་སོ། །ཤམྦྷ་ལར་
རྡོ་རྗེ་འཇིགས་བྱེད་ཀྱི་རྒྱུད་རྒྱས་པའི་གླེགས་བམ་བཞུགས་པ་ནི་རིགས་ལྡན་པདྨ་
དཀར་པོས་འགྲེལ་ཆེན་དྲི་མེད་འོད་མཛད་པའི་ཚེ་རྡོ་རྗེ་འཇིགས་བྱེད་ཀྱི་རྒྱུད་
རྒྱས་པའི་ཚིག་ཡང་ཡང་འདྲེན་པར་མཛད་པས་ཤེས་སོ། །ཡང་སྔོན་དབང་ཕྱུག་
ཆེན་པོ་འདུལ་བའི་ཚེ་ནའང་གཤིན་རྗེའི་གཤེད་ཀྱི་རྒྱུད་འདི་དག་གསུངས་ཏེ་དེའི་
ཚེ་རྗེ་བཙུན་འཇམ་དཔལ་དབྱངས་ཁྲོ་བོའི་དབང་པོ་རྡོ་རྗེ་འཇིགས་བྱེད་མཚན་མ་
གྱེན་དུ་འགྲེང་བ་ཅན་གྱི་སྐུར་བཞེངས་ནས་དབང་ཕྱུག་ཆེན་པོ་བཏུལ་བར་ཡོངས་
སུ་གྲགས་པ་ལྟར་རོ། །ཡང་སྔོན་ལྷོ་ཕྱོགས་སུ། །གཤིན་རྗེ་དང་མ་མོ་གདུག་པ་
ཅན་རྣམས་གནས་ཏེ་སྐྱེ་འགྲོ་ཡོངས་ཀྱི་སྲོག་འཕྲོག་པར་བྱས་པ་དེའི་ཚེ་ཁྲོ་བོའི་
དབང་པོ་རྡོ་རྗེ་འཇིགས་བྱེད་ཀྱི་ཞབས་བཅུ་དྲུག་གི་གཤིན་རྗེའི་ལྕགས་མཁར་
བཅུ་དྲུག་བརྫིས། དྲག་པོའི་གད་རྒྱངས་ཀྱིས་གཤིན་རྗེ་དང་མ་མོ་རྣམས་ཟིལ་
གྱིས་མནན་ཏེ་བཏུལ་བ་དེའི་ཚེ་ན་རྒྱུད་འདི་གསུངས་ཏེ་གཤིན་རྗེ་ཆོས་ཀྱི་རྒྱལ་པོ་
བཀའ་སྡོད་དུ་དམ་ལ་བཞག་པ་ཡོངས་སུ་གྲགས་པ་ལྟར་དང་། དེའི་ཕྱིར་ཡི་དམ་
འདི་ལ་གཤིན་རྗེའི་གཤེད་ཅེས་མཚན་དུ་གྲགས་སོ། །སྤྱིར་བླ་མེད་ཀྱི་རྒྱུད་ཕལ་
ཆེ་བ་ནས་གཤིན་རྗེའི་གཤེད་ཀྱི་རྣལ་འབྱོར་གསུངས་ཏེ། གསང་བ་འདུས་པ་ནས་
གཤིན་རྗེའི་གཤེད་ཀྱི་རྣལ་འབྱོར་ཇི་ལྟར་གསུངས་པ་ནི་གསང་བ་འདུས་པའི་རྩ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྒྱུད་ལས་གཤིན་རྗེའི་གཤེད་ཀྱི་ཕྲེང་སྔགས་ལས་ཚོགས་དང་བཅས་པ་དང༌།
ཧྲིབྦིའི་སྔགས་ལས་ཚོགས་དང་བཅས་པ་གསུངས་སོ། །དེ་བཞིན་དུ་འཁོར་ལོ་
སྡོམ་པ་དང་། དུས་ཀྱི་འཁོར་ལོ་སོགས་ནས་ཀྱང་གསུངས་ཤིང་། སམྦུ་ཊིའི་རྒྱུད་
ནས་ཀྱང་གསུངས་ཏེ། སམྦུ་ཊིའི་རབ་བྱེད་ཉེར་བརྒྱད་པ་ལས་རྡོ་རྗེ་འཇིགས་བྱེད་
ཀྱི་རྣལ་འབྱོར་གསུངས་པ་དེའི་ཐད་ཀྱི་སམྦུ་ཊིའི་འགྲེལ་པ་མན་ངག་སྙེ་མ་ལས།
འདིར་དང་པོར་དུར་ཁྲོད་ལ་སོགས་པར་དམ་ཚིག་བསྟེན་པ་ལ་སོགས་པ་སྔོན་དུ་
འགྲོ་བར། རང་གི་སྙིང་གར་པདྨ་དང་ཟླ་བ་ལ་དྷི༔ ཡི་གེ་འོད་ཀྱིས་བཀུག་པའི་
དཔལ་རྡོ་རྗེ་འཇིགས་བྱེད་ཡང་དག་པར་མཆོད་དེ། སྟོང་པ་ཉིད་ཇི་སྲིད་བསྒོམས་
ནས། ཡུད་ཀྱིས་ཆོས་འབྱུང་དུ་ཡཾ་ལས་སྐྱེས་པའི་རླུང་ལ་ ཨོཾ་ལས་སྐྱེས་པའི་ཟླ་
བར་དྷི༔ ཡིག་ལས་སྐྱེས་པའི་འཇམ་དཔལ་དཔལ་གྱི་གཟུགས་ཅན་གྱི་བདག་
ཉིད་རྒྱུ་རྡོ་རྗེ་འཛིན་པའི་ཐུགས་ཀར་ཨཱ་ཡིག་ལས་སྐྱེས་པའི་ཉི་མ་ལ་གནས་པའི་
ཧཱུྃ་ལས་སྐྱེས་པའི་རྡོ་རྗེ་ལ་གནས་པའི་ཧཱུཾ་ཡིག་གི་འོད་ཀྱིས་བཀུག་པའི་དཔལ་རྡོ་
རྗེ་འཇིགས་བྱེད་ཡང་དག་པར་མཆོད་ནས་བདག་ཉིད་ལ་བཅུག་ཅིང་། དེ་ཡོངས་
སུ་གྱུར་པ་ལས་བདག་ཉིད་ཆོས་འབྱུང་དུ་ཆུ་སྐྱེས་དང་རླུང་དང་ཉི་མའི་དཀྱིལ་
འཁོར་ལ་མི་ལ་སོགས་པ་རྣམས་དང་ཚངས་པ་ལ་སོགས་པ་རྣམས་ཞབས་ཀྱིས་
མནན་པའི་འབྲས་བུ་རྡོ་ རྗེ་ འཛིན་ པའི་ རང་བཞིན་དཔལ་རྡོ་ རྗེ་འཇིགས་བྱེད་
བསྒོམ་པར་བྱའོ་ཞེས་གསུངས། རྣལ་འབྱོར་དེ་ལྟར་བསྒོམས་པའི་རྗེས་སུ་བཟླས་
པ་བྱེད་ཚུལ་སོགས་ཀྱང་གསུངས་སོ། །རྡོ་རྗེ་འཇིགས་བྱེད་ཀྱི་རྒྱུད་འདི་ལ་རྒྱུད་
རྒྱས་པ་ལེའུ་འམ་རྟོག་པ་སུམ་བརྒྱ་ཀློ་ཀ་འབུམ་ཡོད་པ་གཅིག་དང༌། བློ་ཀ་སྟོང་
ཕྲག་སོ་དྲུག་ཡོད་པ་ཐམས་ཅད་རྣལ་འབྱོར་རྗེས་སུ་རིག་པའི་རྒྱུད་ཅེས་བྱ་བ་
-
6 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གཉིས་ཡོད་པར་གསུངས་ལ། ད་ལྟ་ཡོངས་སུ་གྲགས་པའི་རྒྱུ་རྟོག་པ་བདུན་པ་
འདི་ནི་རྒྱུད་རྒྱས་པ་རྟོག་པ་སུམ་བརྒྱ་པའི་ནང་ནས་དངོས་གྲུབ་སྒྲུབ་ཚུལ་གྱི་རྟོག་
པ་ཟུར་དུ་ཕྱུང་བ་ཡིན་པར་གསུངས། གཞན་ཡང་བཤད་རྒྱུད་རྟོག་གསུམ་སོགས་
མང་དུ་ཡོད་པར་གསུངས་སོ། །རྡོ་རྗེ་འཇིགས་བྱེད་ཀྱི་རྒྱུད་རྒྱས་པ་རྟོག་པ་སུམ་
བརྒྱ་ཡོད་པ་ནི་གྲུབ་ཆེན་ལཱ་ལི་ཏས་རྡོ་རྗེ་འཇིགས་བྱེད་ཀྱི་སྒྲུབ་ཐབས་ཞེ་དགུ་
མར་གསུངས་ཏེ། སྒྲུབ་ཐབས་དེ་ཉིད་ལས། དཔལ་གྱི་སྒྲུབ་ཐབས་འདི་བསྡུས་
པ། །རྡོ་རྗེ་འཇིགས་བྱེད་རྟོག་པ་ནི། སུམ་བརྒྱ་པ་སྟེ་འཇམ་དཔལ་གྱི། །རྒྱུད་ལས་
ཅུང་ཟད་ཙམ་ཞིག་ཕྱུང་། ཞེས་གསུངས་པ་ལྟར་རོ། །རྒྱས་པ་དེ་ལ་བློ་ཀ་འབུམ་
ཡོད་པ་ནི་རྟོག་བདུན་གྱི་འགྲེལ་པ་སློབ་དཔོན་མི་བསྐྱོད་པས་མཛད་པ་ལས། དེ་
ནས་ཞེས་བྱ་བ་ལ་སོགས་པའི་གཞུང་ལེའུ་བདུན་དུ་བྱས་པའི་རྟོག་པ་འདིའི་
བརྗོད་བྱ་གཙོ་བོར་རྒྱུད་འབུམ་པ་ལས། བ་ནི་ངག་གི་ལམ་ལས་འདིས། །ར་ནི་
བདེ་བ་དང་བཅས་པ། །ཛ་ནི་གྲོལ་བ་གསུམ་ཁྱབ་པ། བྷེ་ར་འཇིགས་བྱེད་ཅེས་
གྲགས་སོ། །ཞེས་གསུངས་པ་ལྟར་རོ། །རྡོ་རྗེ་འཇིགས་བྱེད་ཀྱི་རྒྱུད་རྣལ་འབྱོར་
རྗེས་སུ་རིག་པའི་རྒྱུད་ཅེས་བྱ་བ་ཡོད་པ་ནི། རྡོ་རྗེ་འཇིགས་བྱེད་ཀྱི་རྒྱུད་དེ་ཉིད་
དུས་འཁོར་འགྲེལ་ཆེན་དུ་དྲངས་པ་ལས། དཔལ་ལྡན་སྣ་ཚོགས་གཟུགས་ཅན་
ལས། །རྡོ་རྗེ་འཇིགས་བྱེད་ལ་བཏུད་ཞུས། །རྣལ་འབྱོར་རྗེས་སུ་རིག་པའི་རྒྱུད། །
རྡོ་རྗེ་སེམས་དཔའི་མཆོག་བདེ་ཅི། ཞེས་གསུངས་པ་ལྟར་རོ། །རྡོ་རྗེའི་འཇིགས་
བྱེད་ཀྱི་རྒྱུད་རྒྱས་པ་ཞུ་བ་པོ་ནི་སྣ་ཚོགས་གཟུགས་ཅན་མ་ཞེས་བྱ་བ་ཡུམ་རྡོ་རྗེ་རོ་
ལངས་མ་ཡིན་པར་དུས་འཁོར་འགྲེལ་ཆེན་དུ་གསུངས་ཞིང་རྗེ་ཡབ་སྲས་ཀྱིས་
ཀྱང་དེ་ལྟར་གསུངས་སོ། །དེས་ན་བྱིན་རླབས་ཀྱི་གཏེར་ཆེན་པོ་དཔལ་རྡོ་ རྗེ་
- 7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འཇིགས་བྱེད་ཆེན་པོའི་རྒྱུད་འདི་ནི་རྒྱལ་བ་ཉིད་ཀྱི་གསུངས་ཤིང་། གྲུབ་ཆེན་
རྣམས་ཀྱི་ཐུགས་ཉམས་སུ་བཞེས་པ། མཐོང་བའི་ཆོས་ལ་དངོས་གྲུབ་ངེས་པར་
སྟེར་བར་མཛད་པ་ཡིན་པར་ཤེས་པར་བྱས་ལ་ཡིད་ཆེས་ཀྱི་དད་པ་བརྟན་པོ་
བསྐྱེད་ནས་ཡི་དམ་འདིའི་རྣལ་འབྱོར་བསྒོམ་པ་ལ་འབད་པར་བྱའོ། །རྒྱུད་འདི་བླ་
མ་གོང་མ་གཅིག་ནས་གཅིག་ཏུ་བརྒྱུད་པའི་རིམ་པ་ནི། དཔལ་རྡོ་རྗེ་འཇིགས་བྱེད་
ཆེན་པོའི་རྒྱུད་འདི་འཕགས་ཡུལ་དུ་སྤྱན་འདྲེན་པ་པོ་ནི། རྗེ་བཙུན་འཇམ་དཔལ་
དབྱངས་ཀྱིས་དངོས་སུ་བྱིན་གྱིས་བརླབས་པས་མཆོག་གི་དངོས་གྲུབ་བརྙེས་པ་
གྲུབ་ཆེན་ལཱ་ལི་ཏ་ཡིན་ལ། གྲུབ་ཆེན་ལཱ་ལི་ཏ་འདི་ནི་རྡོ་རྗེ་འཇིགས་བྱེད་ཀྱི་རྒྱུད་
འདི་སྟོན་པ་ལ་ཚད་མར་གྱུར་པ་དཔང་དུ་གྱུར་པ་རྒྱུད་སྡུད་པ་པོ་དང་དབྱེར་མེད་
པར་རྗེ་ཐམས་ཅད་མཁྱེན་པས་བསྔགས་སོ། །གྲུབ་ཆེན་ལཱ་ལི་ཏས་རྒྱུད་འདི་ཇི་
ལྟར་སྤྱན་དྲངས་ཚུལ་ནི། གྲུབ་ཆེན་འདི་རྒྱ་གར་གཟུགགས་སུ་བྲམ་ཟེའི་རིགས་
སུ་ སྐུ་འཁྲུངས། ཆུང་ངུ་ནས་ རིག་གནས་མཐའ་དག་ལ་སྦྱངས། ཆོས་ཀྱི་བག་
ཆགས་སད་དེ་ན་ལེནྡྲར་རབ་ཏུ་བྱུང་། སྡེ་སྣོད་གསུམ་ལ་སྦྱངས་པ་མཐར་ཕྱིན་
པར་མཛད། རྡོ་རྗེ་སློབ་དཔོན་ཞིག་ལ་སྒྱུ་འཕྲུལ་དྲྭ་བའི་དབང་ཞུས། དེའི་ཚེ་མེ་
ཏོག་རྗེ་བཙུན་འཇམ་དཔལ་དབྱངས་ལ་བབས་པས་ རྗེ་བཙུན་འཇམ་དབྱངས་
ལྷག་པའི་ལྷར་བཟུང་སྟེ། འཇམ་དཔལ་མཚན་བརྗོད་རྒྱུན་དུ་ཞལ་ཏོན་དུ་མཛད་
ཅིང་གསོལ་བ་རྩེ་གཅིག་ཏུ་བཏབ་པས་རྗེ་བཙུན་འཇམ་དཔལ་དབྱངས་ཀྱི་བྱིན་
རླབས་ཞུགས་ཏེ་གཤིན་རྗེའི་གཤེད་དམར་ནག་འཇིགས་གསུམ་གྱི་ཆོས་སྐོར་
རྣམས་སྤྱན་འདྲེན་པར་སྐབས་སུ་བབས་པ་ན་མཚན་བརྗོད་ཀྱི་ནང་ནས། རྡོ་རྗེ་
འཇིགས་བྱེད་འཇིགས་པར་བྱེད། ཁྲོ་བོའི་རྒྱལ་པོ་གདོང་དྲུག་འཇིགས། །མིག་



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
དྲུག་ལག་དྲུག་སྟོབས་དང་ལྡན། །ཞེས་པ་དང་། གཤིན་རྗེ་གཤེད་པོ་བགེགས་ཀྱི་
རྒྱལ། །ཞེས་པ་རྣམས་ཀྱི་དོན་ལ་དཔྱད་ནས་ལྷག་པའི་ལྷ་འདི་དག་གི་མངོན་
རྟོགས་དང་སྒྲུབ་ཐབས་ཇི་ལྟར་ཡོད་སྙམ་དུ་དགོངས་ནས་ན་ལེནྡྲའི་པཎྜི་ཏ་རྣམས་
ལ་རྩད་བཅས་པས་པཎྜི་ཏ་གཞན་སུ་ལའང་རྒྱུས་ཡོད་པ་མ་བྱུང་ཞིང་། པཎྜི་ཏ་
གཅིག་ ལ་ རྗེ་ བཙུན་ འཇམ་ དཔལ་ དབྱངས་ ཀྱི་ བྱིན་ རླབས་ ཞུགས་ ཏེ། རྡོ་ རྗེ་
འཇིགས་བྱེད་ཀྱི་རྒྱུད། དགྲ་ནག་གི་རྒྱུད། གཤིན་རྗེའི་གཤེད་དམར་པོའི་རྒྱུད་
རྣམས་ད་ལྟ་འཕགས་ཡུལ་དུ་མེད། ཨོ་རྒྱན་གྱི་ཡུལ་ན་བཞུགས་ཞེས་ཟེར་བ་
གསན་པས་བཟློག་ཏུ་མེད་པའི་དད་པ་ཐོབ་སྟེ་ལུས་དང་སྲོག་ལའང་མི་ལྟ་བའི་
སྙིངས་སྟོབས་ཀྱིས་ རྗེ་བཙུན་འཇམ་དཔལ་དབྱངས་ལ་གསོལ་བ་རྩེ་གཅིག་ཏུ་
འདེབས་ཤིང་ཨོ་རྒྱན་གྱི་ཡུལ་དུ་ཆས་ནས་བྱོན། ཡུམ་རྡོ་རྗེ་རོ་ལངས་མས་སྐུའི་
རྣམ་འགྱུར་སྣ་ཚོགས་པས་རྗེས་སུ་བཟུང་ཞིང་། འཇིགས་པ་དང་ཡ་ང་བ་ཐམས་
ཅད་ལས་ཐར་བར་མཛད་དེ་ཨོ་རྒྱན་གྱི་ཡུལ་དུ་ཕེབས་ནས་རྗེ་བཙུན་འཇམ་
དཔལ་དབྱངས་དང་མཁའ་འགྲོ་མ་རྣམས་ལ་གསོལ་བ་རྩེ་གཅིག་ཏུ་བཏབ་པས།
ཡུམ་རོ་ལངས་མ་དངོས་སུ་ཞལ་གཟིགས་ནས་དཔལ་རྡོ་རྗེ་འཇིགས་བྱེད་ཆེན་
པོའི་དཀྱིལ་འཁོར་དུ་བཅུག་སྟེ་དབང་བསྐུར། གདམས་པ་དང་རྗེས་སུ་བསྟན་པ་
ཐམས་ཅད་གནང་ སྟེ་བསྒོམས་པས་རྗེ་བཙུན་ འཇམ་དཔལ་དབྱངས་ ཀྱི་ ཞལ་
དངོས་སུ་མཐོང་ཞིང་མཆོག་གི་དངོས་གྲུབ་བརྙེས། དེ་ནས་གཤིན་རྗེའི་གཤེད་
དམར་ནག་འཇིགས་གསུམ་གྱི་རྒྱུད་རྣམས་སྤྱན་འདྲེན་པར་གསོལ་བ་བཏབ་པས་
རྡོ་རྗེ་རོ་ལངས་མ་སོགས་མཁའ་འགྲོ་མ་རྣམས་ཀྱིས་མཁའ་འགྲོའི་ཆོས་ཀྱི་གསང་
མཛོད་ཆེན་པོ་ནས་དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་རྟོག་པ་སུམ་བརྒྱ་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སོགས་གཤེད་སྐོར་གྱི་རྒྱུད་ཀྱི་གླེགས་བམ་རྣམས་བསྟན་ཏེ་ཞག་བདུན་གྱི་རིང་ལ་
གང་འཛིན་ཐུབ་པ་ཞིག་བཟུང་། ཞེས་གསུངས་པ་ན་གྲུབ་ཆེན་གྱི་ཐུགས་དགོངས་
ལ་རྒྱུད་ཀྱི་གླེགས་བམ་ཤིན་ཏུ་རྒྱ་ཆེ་བ་འདི་དག་ཞག་བདུན་གྱི་རིང་ལ་བཟུང་ཡང་
དེ་ཙམ་གླགས་མི་ཆེ་བས་དེ་བས་གསོལ་བ་གདབ་པ་གལ་ཆེའོ་སྙམ་དུ་དགོངས་
ཏེ། མཆོད་པ་ཕུལ་ནས་ཞག་བདུན་གྱི་རིང་རྩེ་གཅིག་ཏུ་གསོལ་བ་བཏབ་པས་རྡོ་
རྗེ་འཇིགས་བྱེད་ཀྱི་རྒྱུད་རྟོག་པ་བདུན་པ་སོགས་ཐུགས་ལ་ལམ་གྱིས་ཤར་བ་
བྱུང་། དེ་ཁ་བཞིན་ཡིན་ནམ་མིན་སྙམ་དུ་གླེགས་བམ་རྣམས་ལ་གཟིགས་པར་
བརྩམས་པ་ན། དེ་ཁའི་ཐད་ཀྱི་གླེགས་བམ་ཞལ་རང་བྱུང་ནས་ཐུགས་ལ་གང་
ཤར་བ་དེ་ཁ་ཚིག་གཅིག་ཀྱང་ཆད་ལྷག་མེད་པར་ཇི་བཞིན་དུ་བྱུང་། ད་དུང་རྒྱུད་
རྒྱས་པ་འདི་རང་སྤྱན་འདྲེན་ཐུབ་ན་སྙམ་དུ་དེ་བཞིན་དུ་གསོལ་བ་བཏབ་པས། རྗེ་
བཙུན་འཇམ་དཔལ་དབྱངས་དང་མཁའ་འགྲོ་མ་རྣམས་ཀྱིས་གང་བློ་ལ་ཟིན་པ་དེ་
ཀས་ཆོག །མན་ངག་གི་གནད་ཞིབ་པར་ཞལ་ལས་ཐོས་པར་བྱ་བ་གང་ཡིན་པ་
རྣམས་ཇི་བཞིན་དུ་བཤད་གསུངས་ནས་རྒྱུད་རྒྱས་པ་སྤྱན་འདྲེན་པའི་གནང་བ་མ་
བྱུང་བར་རྡོ་ རྗེ་ འཇིགས་བྱེད་ཀྱི་རྒྱུད་རྟོག་པ་བདུན་པ་དང་། བཤད་རྒྱུད་རྟོག་
གསུམ་སོགས་ད་ལྟ་འགྱུར་བ་འདི་རྣམས་དང་། དགྲ་ནག་གི་རྒྱུད་ལ་རྒྱས་པ་ཁྲི་ལྔ་
སྟོང་ཡོད་ཀྱང་། བསྡུས་རྒྱུད་ད་ལྟ་འགྱུར་བ་འདི་དང་། གཤེད་དམར་གྱི་རྒྱུད་རྒྱས་
པ་ལ་མཐའ་ཡས་པ་ཡོད་ཀྱང་བསྡུས་པ་ད་ལྟ་འགྱུར་བ་འདི་རྣམས་སྤྱན་དྲངས་ཏེ་
འཕགས་ཡུལ་དབུས་སུ་ཕེབས། གྲུབ་ཆེན་འདི་ཉིད་མཆོག་གི་དངོས་གྲུབ་བརྙེས་
པ་གང་ལ་གང་འདུལ་གྱི་སྤྲུལ་པས་འགྲོ་བའི་དོན་མཛད་པ་ལ་ཐོག་པ་མི་མངའ་
བས་རྒྱལ་བའི་བསྟན་པ་ལ་སྡང་བའི་མུ་སྟེགས་མང་པོ་རྫུ་འཕྲུལ་གྱིས་བཏུལ་བ་
- 10 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
དང་། སྐལ་བ་དང་ལྡན་པ་མང་པོ་རྗེས་སུ་བཟུང་སྟེ་དབང་དང་གདམས་ངག་
གནང་བ་སོགས་འགྲོ་བའི་དོན་རྒྱ་ཆེན་པོ་མཛད་ཅིང་། ཕྱི་རབས་ཀྱི་གདུལ་བྱ་
རྣམས་ཀྱི་དོན་དུ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་དང་། རྡོ་རྗེ་
འཇིགས་བྱེད་ཞེ་དགུ་པའི་སྒྲུབ་ཐབས་དང༌། འཇིགས་བྱེད་རོ་ལངས་བརྒྱད་སྐོར་
གྱི་སྒྲུབ་ཐབས་དང་། རྡོ་རྗེ་འཇིགས་བྱེད་ཀྱི་གཏོར་མའི་ཆོ་ག་དང༌། གཤིན་རྗེའི་
གཤེད་ནག་པོའི་སྒྲུབ་ཐབས། གཤིན་རྗེའི་གཤེད་ཀྱི་སྦྱིན་སྲེག་གི་ཆོ་ག་སོགས་
མཛད་དེ་དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་འཛམ་བུའི་གླིང་དུ་དར་བར་
མཛད་པས་འཛམ་བུའི་གླིང་པ་རྣམས་ལ་བཀའ་དྲིན་ཟླ་མེད་དུ་མཛད་དོ། །གྲུབ་
ཆེན་འདི་ལ་སློབ་མ་བསམ་གྱིས་མི་ཁྱབ་པ་བྱུང་བ་ལས་རྒྱུད་འཛིན་སྲས་ཀྱི་ཐུ་བོ་
ནི་ཨ་མོ་གྷ་བཛྲ་ཞེས་པ་སློབ་དཔོན་དོན་ཡོད་རྡོ་རྗེ་སྟེ། སློབ་དཔོན་དོན་ཡོད་རྡོ་
རྗེས་གྲུབ་ཆེན་ལཱ་ ལི་ ཏ་ ལ་ དཔལ་ རྡོ་ རྗེ་ འཇིགས་ བྱེད་ ཆེན་ པོའི་ དབང་ དང་
གདམས་ངག་ཡོངས་སུ་རྫོགས་པ་གསན་ཏེ་སྒྲུབ་པ་མཛད་པས་དཔལ་རྡོ་རྗེའི་
འཇིགས་བྱེད་ཆེན་པོའི་ཞལ་མངོན་སུམ་དུ་མཐོང་ནས་དངོས་གྲུབ་མཆོག་ཐོབ་སྟེ་
སྐལ་བ་དང་ལྡན་པ་མང་པོ་ལ་དབང་དང་གདམས་ངག་གནང་ཞིང་། ཕྱི་རབས་ཀྱི་
གདུལ་བྱ་རྣམས་ཀྱི་དོན་དུ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དང་། རིམ་གཉིས་
ཀྱི་མན་ངག་སོགས་མཛད་དོ། །གྲུབ་ཆེན་དོན་ཡོད་རྡོ་རྗེ་འདི་ལ་སློབ་མ་མཐའ་
ཡས་པ་བྱུང་བ་ལས། བརྒྱུད་འཛིན་སྲས་ཀྱི་ཐུ་བོ་ནི་ཛྙཱ་ན་ཨ་ཀཱ་ར་ཞེས་པ་སློབ་
དཔོན་ཡེ་ཤེས་འབྱུང་གནས་སྦས་པ་སྟེ། སློབ་དཔོན་འདིས་སློབ་དཔོན་དོན་ཡོད་
རྡོ་རྗེ་ལ་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་གདམས་ངག་གསན་ནས་
བསྒྲུབས་པས་དཔལ་རྡོ་རྗེ་འཇིགས་བྱེད་ཆེན་པོའི་ཞལ་མངོན་སུམ་དུ་མཐོང་ནས་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དངོས་གྲུབ་མཆོག་བརྙེས་ཏེ་སྐལ་བ་དང་ལྡན་པ་མང་པོ་རྗེས་སུ་བཟུང་ཞིང་། ཕྱི་
རབས་ཀྱི་གདུལ་བྱ་རྣམས་ཀྱི་དོན་དུ་དཔལ་རྡོ་རྗེ་འཇིགས་བྱེད་ཆེན་པོའི་སྒྲུབ་
ཐབས་བསྙེན་སྒྲུབ་ལས་གསུམ་གྱི་གདམས་པ་དང་བཅས་པ་མཛད་དོ། །
གྲུབ་ཆེན་འདི་ལ་སློབ་མ་བསམ་གྱིས་མ་ཁྱབ་པར་བྱུང་བ་ལས། སྲས་ཀྱི་
ཐུ་བོ་ནི་སློབ་དཔོན་པདྨ་བཛྲ་སྟེ། སློབ་དཔོན་པདྨ་བཛྲ་འདི་ཨོ་རྒྱན་གྱི་ཡུལ་དུ་སྐུ་
འཁྲུངས། རྒྱལ་བའི་བསྟན་པ་ལ་རབ་ཏུ་བྱུང་ནས་སྡེ་སྣོད་གསུམ་ལ་སྦྱངས་པ་
མཐར་ཕྱིན་པར་མཛད། སློབ་དཔོན་ཡེ་ཤེས་འབྱུང་གནས་སྦས་པ་ལ་དཔལ་རྡོ་རྗེ་
འཇིགས་བྱེད་ཆེན་པོའི་དབང་དང་གདམས་ངག་གསན་ནས་བསྒྲུབས་པས་དཔལ་
རྡོ་རྗེ་འཇིགས་བྱེད་ཆེན་པོའི་ཞལ་མཐོང་ཞིང་དངོས་གྲུབ་མཆོག་ཐོབ་ནས་སྐལ་བ་
དང་ལྡན་པ་མཐའ་ཡས་པ་རྗེས་སུ་བཟུང་སྟེ་རྒྱུད་འདི་རྒྱ་ཆེན་སྤེལ་བར་མཛད་
དོ། །གྲུབ་ཆེན་འདི་ལ་སློབ་མ་བསམ་གྱིས་མི་ཁྱབ་པ་བྱུང་བའི་ནང་ནས་བརྒྱུད་
འཛིན་སྲས་ཀྱི་ཐུ་བོ་ནི་དཱི་པཾ་ཀཱ་ར་རཀྵི་ཏ་ཞེས་པ་སློབ་དཔོན་མར་མེ་མཛད་
བསྲུང་བ་སྟེ། སློབ་དཔོན་འདི་ནི་བལ་ཡུལ་དུ་སྐུ་འཁྲུངས། རྒྱལ་བའི་བསྟན་པ་
ལ་རབ་ཏུ་བྱུང་སྟེ་སྡེ་སྣོད་གསུམ་ལ་སྦྱངས། གྲུབ་ཆེན་པདྨ་བཛྲ་ལ་དཔལ་རྡོ་རྗེ་
འཇིགས་བྱེད་ཆེན་པོའི་དབང་དང་གདམས་ངག་གསན་ནས་བསྒྲུབས་པས་དཔལ་
རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་ཞལ་གཟིགས་ཤིང་མཆོག་གི་
དངོས་གྲུབ་བརྙེས་ཏེ་སེམས་ཅན་གྱི་དོན་རྒྱ་ཆེར་མཛད། ཐུགས་རྗེ་ཤིན་ཏུ་ཆེ་བས་
བལ་པོ་ཐུགས་རྗེ་ཆེན་པོར་གྲགས་ཏེ་བོད་དུ་ཡང་བྱོན་ནས་སེམས་ཅན་གྱི་དོན་རྒྱ་
ཆེར་མཛད་དོ། །གྲུབ་ཆེན་ལཱ་ལི་ཏ་ནས་མར་མེ་མཛད་བསྲུང་གི་བར་གྱི་བླ་མ་དེ་
དག་ཐམས་ཅད་རྡོ་རྗེ་འཇིགས་བྱེད་ཀྱི་ཞལ་མངོན་སུམ་དུ་གཟིགས་ཤིང་དངོས་
2 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གྲུབ་མཆོག་བརྙེས་པ་ཤ་སྟག་ཡིན་པར་ར་ལོ་ཆེན་པོ་གསུངས་སོ། །མཁས་གྲུབ་
ཆེན་པོ་མར་མེ་མཛད་བསྲུང་བ་དེ་ལ་རྒྱ་བོད་བལ་གསུམ་དུ་སློབ་མ་བསམ་གྱིས་
མི་ཁྱབ་པ་བྱུང་བ་ལས། བོད་དུ་བསྟན་པ་སྤེལ་བའི་བརྒྱུད་འཛིན་སྲས་ཀྱི་ཐུ་བོ་ནི་
ར་ལོ་ཙཱ་བ་རྡོ་རྗེ་ གྲགས་ཏེ། ར་ལོ་ཆེན་པོ་འདི་ནི་གཉའ་ནང་སྣང་ཡུལ་དུ་སྐུ་
འཁྲུངས། ཡུལ་དེ་ལ་སྣང་ར་ཞེས་ཀྱང་བརྗོད་པས་བླ་མ་འདི་ལ་ར་ལོ་ཞེས་བརྗོད་
པ་ནི་ཡུལ་ གྱི་མིང་ལས་བཏགས་པའོ། །ཆུང་ངུའི་དུས་ན་ལྷ་མོ་རེ་མ་ཏིས་རྫུ་
འཕྲུལ་གྱིས་ཁྱེར་ནས་དབུས་གཙང་ཁམས་གསུམ་ཐམས་ཅད་བསྟན་ཏེ་འདི་
རྣམས་ཁྱོད་ཀྱི་གདུལ་བྱ་ཡིན་ནོ་ཞེས་ལུང་བསྟན་ནས་རང་མལ་དུ་བཞག་པ་ན་ལོ་
བདུན་ལོན་པའི་བོང་ཚོད་ཙམ་པར་གྱུར། དེ་ནས་རྐྱེན་ཅི་རིགས་པས་བསྐུལ་ཏེ་
བལ་ ཡུལ་དུ་ཕེབས་ཤིང་མཁས་གྲུབ་མང་པོའི་ཞབས་ལ་གཏུགས་ནས་མདོ་
སྔགས་ཀྱི་ཆོས་མཐའ་ཡས་པ་གསན་ཞིང་ལོ་ཙཱ་མཁས་པར་བསླབས། ཁྱད་པར་
དུ་བལ་པོ་ཐུགས་རྗེ་ཆེན་པོ་མར་མེ་མཛད་བསྲུང་བ་ལ་དཔལ་རྡོ་རྗེ་འཇིགས་བྱེད་
ཆེན་པོའི་ དབང་དང་ གདམས་ངག་ཞུས་ཏེ་སྒྲུབ་པ་རྩེ་གཅིག་ཏུ་མཛད་པས།
བསྐྱེད་རིམ་མཐར་ཕྱིན་པར་གྱུར་ཏེ་རྡོ་རྗེ་འཇིགས་བྱེད་ཆེན་པོའི་ཞལ་མཐོང་ཞིང་
ལས་ཀྱི་གཤིན་རྗེ་དབང་དུ་འདུས་ཏེ་འཕྲིན་ལས་རྣམ་བཞི་ལ་ནུས་པ་ཐོགས་པ་
མེད་པ་ཐོབ། བོད་ཡུལ་དུ་ཕེབས་ནས་སྐལ་བ་དང་ལྡན་པ་མཐའ་ཡས་པ་ལ་མདོ་
སྔགས་ཀྱི་ཆོས་མཐའ་ཡས་པ་གནང་ཞིང་མདོ་རྒྱུད་མང་དུ་བསྒྱུར། ཕྱི་རབས་ཀྱི་
གདུལ་བྱ་རྣམས་ཀྱི་དོན་དུ་དཔལ་རྡོ་རྗེ་འཇིགས་བྱེད་ཆེན་པོའི་སྒྲུབ་ཐབས་དང་
བསྐྱེད་རྫོགས་ཀྱི་མན་ངག་སོགས་ཡིག་འཇོག་མང་དུ་མཛད་དེ། གྲུབ་ཆེན་ཉིད་
ཀྱི་གསུང་གི་དཀར་ཆག་ལས། རྒྱུད་ཀྱི་འཆིངས་ཏེ་ཁོག་དབུགས་ཡིན། །ཡིག་སྣ་
13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༧༽
ལུས་ ཀྱི་རྣམ་ བཤད་ ཡིན། །བླ་ མའི་ གསུང་ བསྡུར་ ཕྲན་ ཚོགས་རྣམས། མ་ གོ་
གེགས་སེལ་གདམས་ངག་ཡིན། དཔལ་འཛིན་མཛད་པའི་མན་ངག་ལ། །གསལ་
བྱེད་ཙམ་གྱི་ཡི་གེ་བྱས། །བྷ་རོའི་ཕྱག་ལེན་དཔལ་འཛིན་གསུང་། །དེ་སྟེང་དབང་
བསྐུར་གོང་མ་ལ། །ཡིག་སྣ་བདུད་རྩིའི་བུམ་པ་བརྩམས། །ཆོས་བཞི་འཆི་མེད་
བདུད་རྩི་དང་། །མིག་སྨན་བསྐྲུན་པའི་གཏམ་རྒྱུད་དང་། །བསྲུང་འཁོར་ཁ་སྦྱོར་
དབྱེ་བ་རྣམས། །ལས་སྒྲུབ་དཀྱིལ་འཁོར་ཕྱི་མ་དང་། །རྒྱས་བཏབ་བླ་མའི་བཞེད་
པ་དང་། །བླ་མའི་ཞལ་བསྡུར་གཏོར་མ་དང༌། །ས་འོག་འགུག་པའི་གཏམ་རྒྱུད་
དང༌། །བླ་མ་རྣམས་ ཀྱི་ ཞལ་བསྡུར་དང་། །ཧེ་རུ་ཀ་ཡི་རྣམ་བཤད་དང་། །བར་
དོའི་ བྱང་ཆུབ་སེམས་བཤད་དང་། །ཀླུའི་རྣམ་པར་བཤད་རྣམས་དང༌། །བླ་མ་
རྣམས་ཀྱི་གསུང་བཞིན་དུ། །ཟིན་བྲིས་བྱས་ནས་བླ་མ་ལ། །གཟིགས་སུ་ཕུལ་ཏེ་
དག་པར་གཏུགས། །མཉེས་ནས་དེ་ཙུག་ཡིན་ཞེས་གསུངས། །ལས་ཕྲན་ནི། ཆར་
དབབ་ཀླུ་ཡི་ནད་ གཏོང་ཐབས། །སྦྲུལ་གཟུགས་ གསོད་དང་མགོ་ནད་ཞི། །ཆུ་
འགག་ཆབ་དང་རོ་ལངས་སྒྲུབ། །འཕགས་པ་ཛམ་གུ་ལི་སྒྲུབ་དང་
། །ཡུམ་བཞིའི་
ལེགས་ཚོགས་སྒྲུབ་པ་དང་། །མིག་སྨན་རི་ལུ་རྐང་མགྱོགས་དང་། །མཁའ་སྤྱོད་
ཐོད་པ་སྒྲུབ་པ་དང༌། །ས་འོག་མཁའ་སྤྱོད་མི་སྣང་དང༌། །རལ་གཅིག་མུཀྐ་སི་
སྒྲུབ་དང་། །ལྷ་དང་ཀླུ་ཡི་བུ་མོ་དགུག །མན་ངག་གསེར་ཞུན་འདི་དག་རྣམས། །
རྒྱུད་ཀྱི་སྙིང་འདྲ་བླ་མའི་གསུང་། །བོད་ཀྱི་བནྡེས་ཡི་གེར་བཀོད། །བླ་མ་ཉིད་ལ་
གཟིགས་སུ་ཕུལ། །ནོར་འཁྲུལ་དངོས་གྲུབ་མི་འབྱུང་བས། །ལྷག་ཆད་ཨེ་འདུག་
ལན་གསུམ་ཞུས། །རྐང་ཐག་སྤངས་ནས་ལན་གསུམ་ཕྱིན། །བླ་མའི་གསུང་ནས་
བུ་ཞེས་བྱ། །ནོར་འཁྲུལ་མི་འདུག་ལན་གསུམ་གསུངས། ཞེས་དང་། བཤད་རྒྱུད་
བ
-14 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སྡོམ་གསུམ་ལྡན་པ་ཡོད། །དཀའ་བའི་གནད་ གྲོལ་ཡིག་སྣ་བྱས། །བསྡུས་དོན་
གསལ་བའི་སྒྲོན་མེ་བྱས། །མངོན་རྟོགས་འཇུག་པ་དག་བྱེད་བྱས། །དབང་ཆོག་
བདུད་ རྩིའི་ བུམ་ ཆུང་ བྱས། །ཞེས་ དང་། རྟོག་ བདུན་ གྱི་ ནག་ འགྲེལ། དཀའ་
འགྲེལ། མན་ངག་བཅུད་ཐིག །བསྙེན་སྒྲུབ་ལས་གཤིན་སྦྲེལ་བ། ལྷ་བཅུ་གསུམ་
གྱི་སྒྲུབ་ཐབས་ཡིད་བཞིན་གྱི་གཏེར་མཛོད། གཙོ་བོའི་སྒྲུབ་ཐབས་དྲི་མེད་སྣང་
བ། ཞལ་གསུམ་ཕྱག་དྲུག་པའི་སྒྲུབ་ཐབས་ཁམས་གསུམ་ཟ་བྱེད། ཞལ་གཅིག་
ཕྱག་བཞི་པའི་སྒྲུབ་ཐབས་དྲི་མེད་ཆུ་རྒྱུན། ཞལ་གཅིག་ཕྱག་གཉིས་པའི་སྒྲུབ་
ཐབས་རིན་ཆེན་དོན་བསྡུས། ཞི་བའི་སྦྱིན་སྲེག་མི་མཐུན་ཀུན་སེལ། རྒྱས་པའི་
སྦྱིན་སྲེག་འདོད་པ་ཀུན་འཕེལ། དབང་གི་སྦྱིན་སྲེག་གནད་ཀྱི་ལྕགས་ཀྱུ། དྲག་
པོའི་ སྦྱིན་སྲེག་དགྲ་བགེགས་ཀུན་འདུལ། ཞལ་ གཅིག་ ཕྱག་གཉིས་དམར་ པོ་
མདའ་གཞུ་འགེངས་པའི་དབང་སྡུད་དང༌། ནག་པོ་མདའ་གཞུ་འགེངས་པ་ཞལ་
གཅིག་ཕྱག་གཉིས་པའི་དུག་དབང་རྨ་བྱ་རྒྱས་པ། བཅུ་གསུམ་མའི་དཀྱིལ་འཁོར་
གྱི་ཆོ་ག་རྣམས་མཛད། གཞན་ཡང་ར་ལོ་ཆེན་པོ་ཉིད་ཀྱི་ཞལ་ནས། རྒྱུད་ཀྱི་རྒྱལ་
པོ་ རྟོག་ བདུན་ ལ། ནག་ འགྲེལ་ བདུན་ པའི་ མདའི་ འཕེན་ བརྩམས། །དཀའ་
འགྲེལ་ཕྱོགས་མཐོང་འབེན་ལ་གཏད། །བཅུད་ཀྱི་ཐིགས་པས་ཕོག་པར་བསྣུན། །
གསོད་པའི་མཚོན་འདི་སྙིང་ལ་གདབ། ཁར་བརྒྱུད་ཡི་གེར་མ་བཀོད་དོ། །བསྙེན་
སྒྲུབ་དགྲ་སྲོག་དབང་བསྡུད་ཡོད། །མངོན་རྟོགས་རིམ་པ་ལྔ་ཡང་ཡོད། །ལས་
བཞིའི་སྦྱིན་སྲེག་ཆོ་ག་ཡོད། །སྨིན་བྱེད་དཀྱིལ་འཁོར་ཡིག་སྣ་ཡོད། །དམར་པོ་
མདའ་གཞུ་འགེངས་པ་ཡོད། །འདི་དག་རྣམས་ནི་མི་ལེགས་ནའང་། །བན་ཆུང་
ར་ ཡི་ལུགས་སུ་སྣང་། །ང་ཡི་ རྗེས་འབྲང་ཐམས་ཅད་ཀྱིས། །བཅོས་བསླད་མ་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བྱེད་ཉམས་སུ་ལོངས། །ཞེས་སོགས་གསུངས་པ་ལྟར་རོ། །ར་ལོ་ཆེན་པོ་འདིས་
དཔལ་རྡོ་རྗེ་འཇིགས་བྱེད་ཆེན་པོ་དངོས་སུ་གྲུབ་པས་གངས་རིའི་ལྗོངས་འདིར་
རྒྱུད་འདི་རྒྱ་ཆེར་སྤེལ་བར་མཛད་ཅིང་། བསམ་ཡས་ལ་ཞིག་གསོ་མཛད་པ་དང༌།
རྒྱ་གར་དུ་བི་ཀ་མ་ལ་ཤཱི་ལར་གསེར་གྱི་ཉི་ཁྲི་ཚར་གཅིག་བསྟན་པ་ནམ་གནས་
བར་དུ་ཀློག་པའི་ཆ་རྐྱེན་ལ་གསེར་སྲང་བརྒྱ་ཕུལ། གསེར་གྱི་བརྒྱད་སྟོང་པ་ཆ་
གཅིག་དང༌། སྡེ་པ་བཞིའི་པཎྜི་ཏ་བརྒྱད་ཅུ་རྩ་བཞི་ལ་གསེར་གྱི་སྡུད་པ་བརྒྱད་ཅུ་
རྩ་བཞི་བསྟན་པ་ནམ་གནས་བར་དུ་ཀློག་པའི་ཆ་རྐྱེན་ལ་གསེར་སྲང་བརྒྱ་ཕུལ།
བླ་མ་བྷ་རོ་ཕྱག་རྡུམ་ལ་བཀའ་དྲིན་བསབ་ཆེད་ལ་གསེར་སྲང་བརྒྱ་ཕུལ། གསེར་
སྲང་གསུམ་བཞི་ཙམ་རེ་ལ་ཆ་རྐྱེན་བྱས་ནས་ཧ་དུ་ཉིས་བརྒྱ་ཙམ་རེ་བསགས་ཏེ་
ཚོགས་འཁོར་བརྒྱ་རྩ་བརྒྱད་བཏང་བ་སོགས་མཆོད་སྦྱིན་རྒྱ་ཆེན་པོ་མཛད་ཅིང་།
དབུས་གཙང་ཁམས་གསུམ་དུ་དགེ་འདུན་གྱི་སྡེ་གང་ཡོད་ལ་བསྙེན་བཀུར་དང་
འཇམ་དཔལ་མཚན་བརྗོད་མཐའ་ཡས་པ་ཀློག་འདོན་མཛད་པའི་ཆ་རྐྱེན་སྦྱར་བ་
སོགས་བསྟན་པ་རྒྱས་པའི་ཐབས་སུ་མཆོད་སྦྱིན་རྒྱ་ཆེན་པོ་མཛད། སྐུ་ཚེའི་མཇུག་
ལ་སྐྱིད་ཤོད་ཀྱི་ལྡན་གསང་སྔགས་ཆོས་རྫོང་དུ་བཞུགས་ཏེ་གནས་དེར་དགྲ་ནག་
གི་རྒྱུད་ལ་བསྡུས་ དོན་ ཡང་མཛད། དགུང་ལོ་བརྒྱ་ དང་བརྒྱད་བཞུགས་ནས་
བསྟན་ འགྲོའི་ དོན་ རྒྱ་ ཆེན་ པོ་ མཛད་ དེ་ གནས་ དེ་ ཉིད་ ནས་ མཁའ་ སྤྱོད་ དུ་
གཤེགས། སྐུ་གདུང་རིལ་པོ་མཆོད་རྟེན་གྱི་ནང་དུ་བཞུགས་པ་ཕྱིས་འབྲས་སྤུངས་
སུ་གདན་དྲངས་ཏེ་རྡོ་རྗེ་འཇིགས་བྱེད་ཀྱི་སྐུ་ཆེན་པོའི་ནང་དུ་བཞུགས་སོ། ། །
ར་ལོ་ཆེན་པོ་འདིས་རྡོ་རྗེ་འཇིགས་བྱེད་ཀྱི་ཆོས་སྐོར་རྒྱ་ཆེར་སྤེལ་བས་
བརྒྱུད་འཛིན་གྱི་སློབ་མ་བསམ་གྱིས་མི་ཁྱབ་པ་བྱུང་བ་ལས་བརྒྱུད་འཛིན་སྲས་ཀྱི་
- 16 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ཐུ་བོ་ནི་ར་ཆོས་རབ་སྟེ་བླ་མ་འདི་ར་ལོ་ཆེན་པོའི་དབོན་བརྒྱུད་དུ་གཙང་རོང་དུ་སྐུ་
འཁྲུངས། སྐུ་གཞོན་ནུ་ནས་ར་ལོ་ཆེན་པོ་བསམ་སྦྱོར་གཉིས་ཀྱིས་ཚུལ་བཞིན་དུ་
བསྟེན་ཏེ་མདོ་སྔགས་ཀྱི་ཆོས་མང་དུ་གསན་ཞིང་། ལྷག་པར་དགྲ་ནག་གཤེད་
དམར་གདོང་དྲུག་རྡོ་རྗེ་འཇིགས་བྱེད་རྣམས་བུམ་པ་གང་བྱོའི་ཚུལ་དུ་གསན། ལོ་
ཙཱ་ཡང་མཁས་པར་བསླབས། དཔལ་རྡོ་རྗེ་འཇིགས་བྱེད་ཡི་དམ་དུ་བཟུང་ནས་
བསྒོམས་ཏེ་ནུས་པ་ཐོན་པར་བྱས། ར་ལོ་ཆེན་པོ་ཞིང་གཤེགས་ནས་རྒྱལ་བའི་
བསྟན་པ་རྒྱ་ཆེར་སྤེལ་བའི་ཐུགས་བསྐྱེད་དང་། སྙིང་སྟོབས་ཆེན་པོས་བལ་ཡུལ་
དུ་བྱོན་ཏེ་པཎྜི་ཏ་ས་མནྟ་ཤཱི་ལོ་ལྔའི་བར་དུ་བསྟེན་ཏེ་དཔལ་དུས་ཀྱི་འཁོར་ལོའི་
དབང་དང་རིམ་གཉིས་ཀྱི་མན་ངག་སེམས་འགྲེལ་སྐོར་གསུམ་ཆ་ལག་དང་བཅས་
པ་ལ་མཁས་པར་སྦྱངས། པཎྜི་ཏ་དེ་ཉིད་བོད་དུ་སྤྱན་དྲངས་ནས་དུས་ཀྱི་འཁོར་
ལོའི་རྒྱུད་དང་འགྲེལ་ཆེན་དྲི་མེད་འོད་སོགས་ལེགས་པར་བསྒྱུར་ཏེ་དུས་ཀྱི་
འཁོར་ལོ་སེམས་འགྲེལ་སྐོར་གསུམ་དང་བཅས་པའི་བཤད་སྲོལ་རྒྱ་ཆེར་སྤེལ།
པཎྜི་ཏ་ས་མན་ཤྲཱི་ཕྱིར་ཕེབས་དུས་གསེར་སྲང་སུམ་བརྒྱ་སོགས་དངོས་འབུལ་རྒྱ་
ཆེན་པོས་མཉེས་པར་བྱས་ཏེ་པཎྜི་ཏ་སྐྱིད་གྲོང་གི་བར་དུ་བསྐྱལ་བས་པཎྜི་ཏ་དེ་
ཤིན་ཏུ་དགྱེས་ནས་པཎ་ཆེན་འབུམ་ཕྲག་གསུམ་པའི་སྲོག་ཞུ་སོགས་བྱིན་རྟེན་
མང་པོ་གནང་། སླར་ཡང་རྒྱ་གར་དུ་ཕེབས་ཏེ་པཎ་ཆེན་མཁས་པ་མང་པོ་ལ་
གཏུགས་ནས་མདོ་རྒྱུད་ཀྱི་ཆོས་མང་དུ་གསན། གངས་རིའི་ཁྲོད་འདིར་སྔོན་མ་
འགྱུར་བའི་རྒྱུད་མང་པོ་གསར་དུ་བསྒྱུར་ཞིང་གཙོ་བོ་རྡོ་རྗེ་འཇིགས་བྱེད་ཀྱི་ཆོས་
སྐོར་དུ་དུས་འཁོར་རྒྱ་ཆེར་སྤེལ། དུས་ཀྱི་འཁོར་ལོའི་རྒྱུད་སེམས་འགྲེལ་སྐོར་
གསུམ་དང་བཅས་པའི་བཤད་སྲོལ་ཐོག་མར་ཕྱེ་བས་གངས་ཅན་པ་ཡོངས་ལ་
- 17-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བཀའ་དྲིན་བླ་ལྷག་དུ་མཛད་དོ། །བླ་མ་འདི་ལ་སློབ་མ་བསམ་གྱིས་མི་ཁྱབ་པ་
བྱུང་བ་ལས་བརྒྱུད་འཛིན་སྲས་ཀྱི་གཙོ་བོ་ནི་ར་ཡེ་ཤེས་སེང་གེ་སྟེ། བླ་མ་འདི་ར་
བའི་བརྒྱུད་དུ་འཁྲུངས། གཞོན་ནུའི་དུས་ནས་ར་ཆོས་རབ་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་ཏེ་ཁོང་ལ་མངའ་བའི་མན་ངག་ཐམས་ཅད་ཞུས། ཁྱད་
པར་དཔལ་རྡོ་ རྗེ་ འཇིགས་བྱེད་ཆེན་པོའི་དབང་དང་ གདམས་ངག་ཞུས་ནས་
བསྒོམས་ཏེ་ནུས་པ་ཐོན་པར་མཛད་ཅིང་སྐལ་བ་དང་ལྡན་པ་གཞན་མང་པོ་ལའང་
སྤེལ་བས་སློབ་མ་མང་དུ་བྱུང་བ་ལས་བརྒྱུད་འཛིན་གྱི་གཙོ་བོ་ནི་ར་འབུམ་སེང་
སྟེ། བླ་མ་འདི་ར་ལོའི་དབོན་བརྒྱུད་དུ་རོང་དུ་འཁྲུངས། གཞོན་ནུ་ནས་ར་ཡེ་ཤེས་
སེང་གེ་ཚུལ་བཞིན་དུ་བསྟེན་ཏེ་དུས་ཀྱི་འཁོར་ལོ་དང་བདེ་མཆོག་སོགས་བླ་མེད་
ཀྱི་ཆོས་མཐའ་ཡས་པ་དང༌། ཁྱད་པར་དཔལ་རྡོ་རྗེ་འཇིགས་བྱེད་ཆེན་པོའི་དབང་
དང་གདམས་ངག་རྫོགས་པར་གསན་ཏེ་བསྒོམས་པས་རྟོགས་པ་བརྙེས་ཤིང་སྐལ་
བ་དང་ལྡན་པ་གཞན་མང་པོ་ལའང་དབང་དང་གདམས་ངག་གནང་བས་སློབ་མ་
མང་དུ་བྱུང་བ་ལས་བརྒྱུད་འཛིན་གྱི་གཙོ་བོ་ནི་རྗེ་བཙུན་གྲྭ་ལོ་སྟེ། བླ་མ་འདི་
གཙང་གི་དབེན་དམར་དུ་འཁྲུངས། ཁམས་པ་རྦ་ལོའི་སྐྱེ་བར་གྲགས་པས་གྲྭ་ལོ་
ཞེས་བརྗོད། ཆུང་ངུའི་དུས་སུ་རོང་ངུར་སྨྲིག་ཏུ་ཁ་ཆེ་པཎ་ཆེན་དང་མཇལ་བ་ན་
པཎ་ཆེན་གྱིས་བླ་མ་འདི་བསྟན་པ་ལ་ཕན་ཐོགས་ཆེ་བར་འགྱུར་བ་གཟིགས་ནས་
ཕྱག་དབུ་ཐོག་ཏུ་བཞག་སྟེ་སཾ་སྐྲྀ་ཏའི་སྐད་དུ་ཤིས་བརྗོད་མང་པོ་མཛད། དཔྱལ་
ཆོས་བཟང་ལ་སྔགས་ཀྱི་ཆོས་མང་དུ་གསན། རྗེ་བཙུན་ས་པཎ་དང་མཇལ་ཏེ་
མདོ་སྔགས་ཀྱི་ཆོས་མང་དུ་གསན། བདུད་རིགས་ཀྱི་ལྷ་ཞིག་གིས་འཕྲལ་དུ་ཕན་
པ་ལྟར་བཅོས་ནས་མཐུན་རྐྱེན་སྒྲུབ་པ་དང་། འདས་མ་འོངས་ཀྱི་བྱུང་བ་ལུང་སྟོན་
- 18 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
པ་དང་། ཆོས་ལ་བསྐུལ་བ་ལྟར་དུ་བྱེད་ཅིང་བར་ཆད་བརྩམས་པ་ན་དེའི་དབང་
དུ་སྐད་ཅིག་ཀྱང་མ་བཏང་བར་གང་ལའང་ཆགས་པ་མེད་པའི་ངེས་འབྱུང་དང་ལྟ་
བས་ཟིལ་གྱིས་མནན་ཏེ་བར་ཆད་བཟློག་པར་མཛད་པས་བླ་མ་འདི་ལ། བདུད་
བཞིའི་གཡུལ་བཟློག་རྗེ་བཙུན་གྲྭ་ལོ་ཞེས་བསྔགས་སོ། །དེ་ནས་རོང་དུ་ར་འབུམ་
སེང་ལ་གཏུགས་ཏེ་ར་ལོ་ཆེན་པོ་དང་ར་ཆོས་རབ་གཉིས་ནས་བརྒྱུད་པའི་གཤིན་
རྗེའི་གཤེད་ཀྱི་ཆོས་སྐོར་ཡོངས་རྫོགས་དང་། དུས་འཁོར་གྱི་ཆོས་སྐོར་ཡོངས་
རྫོགས་གསན། འགྲོ་མགོན་ཆོས་རྒྱལ་འཕགས་ པར་ ཡང་བདེ་མཆོག་དྲིལ་བུ་
ལུགས་སོགས་ཆོས་མང་དུ་གསན། ལྷག་ པར་ ར་ འབུམ་སེང་ལ་དཔལ་ རྡོ་ རྗེ་
འཇིགས་བྱེད་ཆེན་པོའི་དབང་དུ་གདམས་ངག་ཞུས་ཏེ་བསྒོམས་པས་རྟོགས་པ་
ཐོབ་ནས་སྐལ་བ་དང་ལྡན་པ་གཞན་མང་པོར་ཡང་སྤེལ་བས་བརྒྱུད་འཛིན་གྱི་
སློབ་མ་མང་དུ་བྱུང་བ་ལས་གཙོ་བོ་ནི་རོང་པ་ཤེས་རབ་སེང་གེ་སྟེ། བླ་མ་འདི་
གཙང་རོང་དུ་སྐུ་འཁྲུངས། སྐུ་གཞོན་ནུའི་དུས་ན་ཆོས་ཀྱི་བག་ཆགས་སད་དེ་
བཤེས་གཉེན་དམ་པ་མང་པོའི་ཞབས་ལ་གཏུགས་ནས་མདོ་སྔགས་ཀྱི་ཆོས་མང་
དུ་གསན་ཏེ་དགུང་ལོ་བཅུ་དྲུག་ལོན་པའི་ཚེ་དུས་འཁོར་བཤད་ཐུབ་པ་བྱུང་། ཕར་
ཕྱིན་དང་ཚད་མ་དང་དབུ་མ་སོགས་ལ་སྦྱངས་ཏེ་གཙང་གི་གྲྭ་ས་རྣམས་སུ་གྲྭ་སྐོར་
མཛད། དགུང་ལོ་སུམ་ཅུ་བཞེས་པའི་ཚེ་འགྲོ་མགོན་ཆོས་རྒྱལ་འཕགས་པ་དང་
སྣར་ཐང་མཁན་པོ་མཆིམས་གཉིས་ཀྱི་དྲུང་དུ་བསྙེན་རྫོགས་ཀྱི་སྡོམ་པ་བཞེས།
དབེན་དམར་ གྱི་གདན་ས་བཟུང་སྟེ་བསྟན་འགྲོའི་དོན་རྒྱ་ཆེན་པོ་མཛད། རྗེ་
བཅུན་ རྒུ་ ལོ་ དང་ མཇལ་ཏེ་དཔལ་རྡོ་ རྗེ་ འཇིགས་ བྱེད་ ཆེན་ པོའི་ དབང་ དང་
གདམས་ངག་ཞུས་ཏེ་བསྒོམས་པས་འཛམ་དཔལ་ཞི་ཁྲོའི་བྱིན་རླབས་ཞུགས་ཏེ་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མདོ་སྔགས་ཀྱི་ཆོས་རྣམས་ལ་ཐོགས་པ་མེད་པའི་བློ་གྲོས་ཐོབ་པས་རོང་པ་ཀུན་
མཁྱེན་དུ་གྲགས། སྐལ་པ་དང་ལྡན་པ་མང་པོ་ལ་གཤིན་རྗེ་གཤེད་ཀྱི་ཆོས་སྐོར་
སྤེལ་བས་སློབ་མ་མང་དུ་བྱུང་བ་ལས་བརྒྱུད་འཛིན་གྱི་གཙོ་བོ་ནི་བླ་མ་ཡེ་ཤེས་
དཔལ་བ་སྟེ། བླ་མ་འདི་མདོ་ཁམས་སྟོད་དུ་འཁྲུངས། གཞོན་ནུ་ནས་རྒྱལ་བའི་
བསྟན་པ་ལ་རབ་ཏུ་བྱུང་། དབུས་གཙང་དུ་ཕེབས་ཏེ་མདོ་སྔགས་ཀྱི་གཞུང་ལ་
སྦྱངས་པ་རྒྱ་ཆེན་པོ་མཛད་པས་གསན་རྒྱ་དང་མཁྱེན་རྒྱ་ཆོས་རྗེ་བུ་སྟོན་རིན་པོ་ཆེ་
དང་མཉམ་པར་གྲགས་པར་བྱུང་། བླ་མ་ཤེས་རབ་སེང་གེ་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་ཏེ་སྤྱིར་གཤེད་སྐོར་མཐའ་དག་གསན་ཞིང་། ལྷག་པར་
དཔལ་རྡོ་རྗེ་འཇིགས་བྱེད་ཆེན་པོའི་དབང་དང་གདམས་ངག་གསན་ཏེ་བསྙེན་
སྒྲུབ་ལ་འགྲུས་པར་མཛད་པས་རྟོགས་པ་ཐོབ། སྐལ་པ་དང་ལྡན་པ་གཞན་མང་
པོར་ཡང་དབང་དང་གདམས་ངག་གནང་བས་སློབ་མ་མང་དུ་བྱུང་བ་ལས་བརྒྱུད་
འཛིན་གྱི་གཙོ་བོ་ནི་ཆོས་རྗེ་དོན་གྲུབ་རིན་ཆེན་ཏེ། ཆོས་རྗེའི་འདི་མདོ་ཁམས་
སྨད་དུ་འཁྲུངས། གཞོན་ནུ་ནས་རྒྱལ་བའི་བསྟན་པ་ལ་རབ་ཏུ་བྱུང་། སྙིང་སྟོབས་
ཆེན་པོས་དབུས་སུ་ཕེབས་ནས་སྙེ་ཐང་བདེ་བ་ཅན་དུ་བླ་མ་བཀྲ་ཤིས་སེང་གེ་
ཡོངས་འཛིན་དུ་བསྟེན་ཏེ་བྱམས་ཆོས་རྣམས་གཙོ་བོར་བྱས་པའི་གཞུང་ལུགས་
རྣམས་ལ་མཁས་པར་སྦྱངས་། གཙང་གི་སྣར་ཐང་དུ་ཕེབས། མདོངས་སྟོན་རིག་
པའི་སེང་གེ་ལ་ཚད་མ་རྣམ་ངེས་གསན་ཏེ་ཚད་མའི་སྐོར་ལ་སྦྱངས། ཞ་ལུར་
ཕེབས་ཏེ་ཐུགས་རྗེ་ཆེན་པོ་རང་བྱུང་ལ་གསོལ་བ་དྲག་ཏུ་བཏབ་ཅིང་ཉིན་མཚན་
ཁོར་ཡུག་ཏུ་སྐོར་བ་མཛད་པས་རིག་པའི་གནས་ལྔ་ལ་མཁས་པར་གྱུར་ནས་ཤར་
ཕྱོགས་པ་རིག་པའི་དཔའ་བོ་ཞེས་གྲགས་པ་བྱུང་། ཞ་ལུ་སོགས་གཙང་ཕྱོགས་ཀྱི་
0-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཆོས་སྡེ་རྣམས་སུ་གྲྭ་སྐོར་མཛད། ཆོས་རྗེ་བུ་སྟོན་རིན་པོ་ཆེ་དང་ཐོག་མཉམ་པས་
བུ་སྟོན་རིན་པོ་ཆེ་ཞ་ལུའི་གདན་སར་ཕེབས་དུས་ཆོས་རྗེ་འདིས་ཞ་ལུར་གྲྭ་སྐོར་
མཛད། བུ་སྟོན་རིན་པོ་ཆེ་དང་བགྲོ་གླེང་བརྒལ་བརྟག་ཀྱང་མཛད་པས་མཁས་
པའི་གྲགས་པས་ས་སྟེང་ཁྱབ་པ་བྱུང་། དེ་ནས་རོང་དུ་བྱོན་ཏེ་བླ་མ་ཡེ་ཤེས་
དཔལ་བ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནས་སྤྱིར་གཤེད་སྐོར་
མཐའ་དག་གསན་ཞིང་། ཁྱད་པར་དཔལ་རྡོ་རྗེ་འཇིགས་བྱེད་ཆེན་པོའི་དབང་
དང་ རིམ་ གཉིས་ ཀྱི་གདམས་ངག་ རྒྱུད་ འགྲེལ་གྱི་བཤད་པ་རྣམས་ ཞིབ་ པར་
གསན་ཏེ་ཐུགས་སུ་ཆུད་པར་བྱས་ནས་མདོ་སྨད་དུ་བྱོན་ཏེ་བྱ་ཁྱུང་དགོན་པ་
བཏབ་ནས་གནས་དེར་དཔལ་རྡོ་རྗེ་འཇིགས་བྱེད་ཆེན་པོའི་རིམ་གཉིས་སྒོམ་པ་
ལ་རྩེ་གཅིག་ཏུ་གཞོལ་བར་མཛད་པས་དཔལ་རྡོ་རྗེ་འཇིགས་བྱེད་ཆེན་པོས་བྱིན་
གྱིསབརླབས་པའི་མཚན་མ་བརྟན་པོ་ཐོབ་ཅིང་རྟོགས་པ་མཆོག་བརྙེས། དཔལ་
རྡོ་རྗེ་འཇིགས་བྱེད་ཆེན་པོས་རྨི་ལམ་དུ་ཡང་ཡང་ཞལ་སྟོན་པ་ཞིག་བྱུང་བ་ན།
ཉིན་པར་མངོན་སུམ་དུ་མཐོང་བ་ཞིག་དགོས་ཞེས་གསོལ་བ་བཏབ་པས་ཡི་དམ་
གྱི་ཞལ་ནས། ང་ཅིས་ཀྱང་མངོན་སུམ་དུ་མཐོང་བར་འདོད་ན་སང་ཕོད་ལུང་པ་
འདིའི་མདའ་རུ་འོང་ངོ་ཞེས་ལུང་བསྟན་པ་ཐོབ། མནལ་སད་ནས་དེ་ལ་བརྟགས་
པས་དེའི་ཚེ་ཙོང་ཁར་ཀླུ་འབུམ་དགེ་དང་ཤིང་བཟའ་ཨ་ཆོས་གཉིས་ལ་ཡི་དམ་གྱི་
སྤྲུལ་པ་ཁྱེའུ་ཞིག་འབྱུང་བར་དགོངས་ནས་ཡབ་ཡུམ་གཉིས་ལ་བདུད་རྩི་རིལ་བུ།
འཇམ་དབྱངས་ རིལ་བུ། སྲུང་མདུད་ བྱིན་རླབས་ཅན་རྣམས་བསྐུར་ནས་ ཁྱེད་
གཉིས་ལ་བུ་ཞིག་འབྱུང་བར་འདུག་པས། དེ་ལ་བྱིན་རྟེན་འདི་རྣམས་འོ་མ་དང་
སྦྱར་ནས་ཕུལ། སྲུང་མདུད་འདི་ཐོགས། གྲིབ་ལ་འཛེམ། ཁྲུས་དང་གཙང་སྦྲ་ཆེན་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པོ་གྱིས་ཞེས་ཟང་ཟིང་གི་ནོར་མང་པོ་དང་བཅས་གནང་། དེ་ནས་ཆོས་རྗེ་ཉིད་
ཙོང་ཁར་ཕེབས་ཏེ་ཀླུ་འབུམ་དགེ་དང་ཤིང་བཟའ་ཨ་ཆོས་གཉིས་ལ་ཟང་ཟིང་གི་
དངོས་པོ་རྒྱ་ཆེན་ པོ་ གནང་ སྟེ་ཁྱེད་གཉིས་ཀྱི་བུ་འདི་ ང་ ལ་ སྟེར་དགོས་ཞེས་
གསུངས་པ་ན་ཡབ་ཡུམ་གཉིས་ཀྱིས་ཀྱང་ཆོས་རྗེའི་བཀའ་བཞིན་དུ་ཕུལ། དེ་
ནས་རྗེ་རིན་པོ་ཆེས་དགུང་ལོ་གསུམ་པའི་དུས་ཚངས་སྤྱོད་དགེ་བསྙེན་གྱི་སྡོམ་པ་
བཞེས། དེ་ནས་ཆོས་རྗེ་དོན་གྲུབ་རིན་ཆེན་པའི་དྲུང་དུ་ཕེབས་ཏེ་རབ་ཏུ་བྱུང་ཞིང་
དགེ་ ཚུལ་ གྱི་ སྡོམ་པ་བཞེས། མཚན་བློ་བཟང་ གྲགས་ པར་ གསོལ། སྤྱིར་མདོ་
སྔགས་ཀྱི་ཆོས་མཐའ་ཡས་པ་དང༌། ལྷག་པར་དཔལ་རྡོ་རྗེ་འཇིགས་བྱེད་ཆེན་
པོའི་དབང་དང་གདམས་ངག་ཡོངས་སུ་རྫོགས་པ་གསན་ཏེ་བསྙེན་སྒྲུབ་ལ་འགྲུས་
པར་མཛད། དགུང་ལོ་བརྒྱད་ཙམ་གྱི་དུས་ནས་དཔལ་རྡོ་རྗེ་འཇིགས་བྱེད་དང་།
གསང་བདག་འཁོར་ལོ་ཆེན་པོ་སོགས་ལྷག་པའི་ལྷ་དུ་མའི་བསྙེན་སྒྲུབ་མཛད་
ཅིང་། ཆོས་རྗེ་དོན་གྲུབ་རིན་ཆེན་པས་བསྐུལ་ནས་མདོ་སྡེ་རྒྱན་སོགས་བྱམས་
ཆོས་རྣམས་ལ་སྦྱངས་ཤིང་ཆོས་རྗེ་དོན་གྲུབ་རིན་ཆེན་པས་རྗེ་རིན་པོ་ཆེ་འདི་རྒྱལ་
བ་ རང་ཉིད་སླར་འཇིག་རྟེན་དུ་བྱོན་པ་ཇི་ལྟ་བ་བཞིན་དུ་ཐུབ་བསྟན་ཡོངས་
རྫོགས་ཀྱི་བདག་པོར་འགྱུར་བར་མཁྱེན་ནས་སྨན་གྱིས་ལྗོན་ཤིང་ལྟར་གཅེས་
པར་བསྐྱངས་ཤིང་དབུས་གཙང་དུ་འབྱོན་པར་བསྐུལ་བ་དང་། དབུས་གཙང་དུ་
བྱོན་ནས་ཀྱང་མདོ་སྔགས་ཀྱི་བསྟན་པ་ཡོངས་རྫོགས་ལ་སྦངས་ཏེ་བསྟན་པའི་
བདག་པོར་འགྱུར་བ་ཞིག་མཛད་དགོས་པར་བསྐུལ་བ་དང་མཐུན་པའི་རྐྱེན་སྦྱོར་
བ་སོགས་མཛད་པས། ཆོས་རྗེ་དོན་གྲུབ་རིན་ཆེན་པ་འདི་བདག་ཅག་ཁ་བ་ཅན་
པ་རྣམས་ལ་བཀའ་དྲིན་ཤིན་ཏུ་ཆེ་བ་ཞིག་གོ །ཆོས་རྗེ་འདི་མཐར་ཞིང་གཤེགས་
- 22 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
པའི་ཚེ་ངོ་མཚར་བའི་ལྟས་བསམ་གྱིས་མི་ཁྱབ་པ་དང་བཅས་བྱ་ཁྱུང་ཆོས་སྡེ་ནས་
བྱང་ཕྱོགས་རྔ་སྒྲ་སྒྲོག་པ་ཞེས་བྱ་བའི་སངས་རྒྱས་ཀྱི་ཞིང་དུ་གཤེགས་སོ། །ཆོས་
རྗེ་དོན་གྲུབ་རིན་ཆེན་པ་ལས་རྗེ་རིན་པོ་ཆེས་དཔལ་རྡོ་རྗེ་འཇིགས་བྱེད་ཀྱི་དབང་
དང་གདམས་ངག་གསན་ཏེ། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་འདི་ནི་
རྒྱལ་བ་ཐམས་ཅད་ཀྱི་ཡབ་གཅིག་རྗེ་བཙུན་འཇམ་དཔལ་དབྱངས་སྙིགས་དུས་
འགྲོ་བ་ཡོངས་ཀྱི་མགོན་དུ་བསམ་བཞིན་དུ་མིའི་རྣམ་པར་བྱོན་པ་ཡིན་པ་ནི་
འཇམ་དཔལ་རྩ་རྒྱུད་སོགས་མདོ་རྒྱུད་དུ་མ་ནས་ལུང་བསྟན་ཅིང་། བླ་མ་ལྷོ་བྲག་
ཕྱག་རྡོར་བ་ དང་། བླ་མ་དབུ་མ་པ་དང་། གྲུབ་ཆེན་འཇམ་དཔལ་རྒྱ་མཚོ་བ་
སོགས་ལྷག་པའི་ལྷ་དངོས་སུ་གཟིགས་པའི་སྐྱེས་བུ་དམ་པ་དུ་མ་ལ་ཕྱག་ན་རྡོ་རྗེ་
སོགས་ལྷག་པའི་ལྷ་མང་པོ་ལུང་བསྟན་པ་གཟུར་གནས་སྐྱེ་བོ་ཀུན་ལ་ཡོངས་སུ་
གྲགས་པ་ལྟར་ཡིན་ལ། ཐུན་མོང་བའི་གདུལ་བྱའི་སྣང་ངོར་ནི་རྗེ་བཙུན་འཇམ་
དཔལ་དབྱངས་ཀྱིས་རྗེས་སུ་བཟུང་བའི་རྒྱལ་སྲས་ཞིག་ཡིན་པའི་ཚུལ་བསྟན་ཏེ།
དེ་ཡང་སྔོན་བསྐལ་པ་དཔག་ཏུ་མེད་པའི་སྔོན་རོལ་དུ་རྒྱལ་བ་དབང་པོའི་ཏོག་
ཅེས་བྱ་བ་འཇིག་རྟེན་དུ་བྱོན་པའི་ཚེ་རྒྱལ་བ་དེས་འཁོར་ཚོགས་རྒྱ་མཚོས་བསྐོར་
བའི་དབུས་སུ་རྗེ་བཙུན་འཇམ་དཔལ་དབྱངས་ཀྱི་སྲས་ཀྱི་ཐུ་བོའི་ཚུལ་བཟུང་སྟེ་
བྱོན། དེའི་ཚེ་རྒྱལ་བ་དབང་པོའི་ཏོག་གིས་གསུང་དབྱངས་མཐོན་པོས་རྒྱལ་སྲས་
ཀྱི་སྤྱོད་པ་རྣམས་ཀྱི་ནང་ནས་རབ་དང་ཕུལ་དུ་བྱུང་བ་ནི་མ་དག་པའི་འཇིག་རྟེན་
གྱི་ཁམས་རྣམས་སུ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་ཆོས་
རྣམས་ཀྱི་གནས་ལུགས་སྤོས་པའི་མཐའ་ཐམས་ཅད་དང་བྲལ་བས་སྟོང་པ་ཉིད་
རྟོགས་པའི་དབུ་མའི་ལྟ་བ་དང་ཟུལ་དུ་འབྲེལ་བའི་བླ་མེད་རྡོ་རྗེ་ཐེག་པ་སྤེལ་བར་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བྱེད་པ་ཉིད་དོ་ཞེས་རྒྱ་ཆེར་བསྔགས་པ་ན་རྗེ་རིན་པོ་ཆེ་རྒྱལ་སྲས་ཐུ་བོའི་ཚུལ་
བཟུང་བ་དེས་ སྙིང་སྟོབས་ཆེན་པོས་འཁོར་ཚོགས་རྒྱ་མཚོ་ལྟ་བུའི་དབུས་སུ་
བཞེངས་ཏེ། དེང་ནས་བཟུང་སྟེ་ཚེ་རབས་ཐམས་ཅད་དུ་རང་གི་ལུས་དང་སྲོག་
ལའང་མི་ལྟ་བར་མ་དག་པའི་འཇིག་རྟེན་གྱི་ཁམས་རྣམས་སུ་ཟབ་མོ་དབུ་མའི་ལྟ་
བ་དང་ཟུང་དུ་འབྲེལ་བའི་བླ་མེད་རྡོ་རྗེ་ཐེག་པ་བདག་གིས་རྒྱ་ཆེར་སྤེལ་བར་བྱའོ་
ཞེས་ ཐུགས་ བསྐྱེད་ པར་ མཛད། དེ་ ནས་ བཟུང་ སྟེ་ སངས་ རྒྱས་ ཀྱི་ ཞིང་ རབ་
འབྱམས་སུ་སྤྲུལ་པའི་བཀོད་པ་སྣ་ཚོགས་ཀྱིས་ཟབ་མོ་དབུ་མའི་ལྟ་བ་དང་འབྲེལ་
བའི་རྡོ་རྗེ་ཐེག་པ་རྒྱ་ཆེར་སྤེལ་བར་མཛད་ཅིང་། ཞིང་འདིར་སྟོན་པ་ཐུབ་པའི་
དབང་པོ་བྱོན་པའི་ཚེ་ནའང་ཤེལ་དཀར་པོའི་ཕྲེང་བ་དྲི་མ་མེད་པ་ཞིག་ཕུལ་ཏེ་
ཟབ་མོ་དབུ་མའི་ལྟ་བ་རྒྱ་ཆེར་སྤེལ་བར་ཐུགས་བསྐྱེད་ནས་ཐུབ་པའི་བསྟན་པ་
སྤེལ་བའི་ཕྱིར་དུ་འཕགས་ཡུལ་དུ་སྤྲུལ་པའི་བཀོད་པ་མང་དུ་བསྟན་ཏེ་བསྟན་པ་
སྤེལ། དེ་ནས་བྱང་ཕྱོགས་གངས་རིའི་ཁྲོད་ཀྱི་སྐལ་ལྡན་ཡོངས་ཀྱི་བསོད་ནམས་
ཀྱི་མཐུ་སྨིན་པ་ན་ཞིང་འདིར་བྱོན་ཏེ་སྔར་བརྗོད་པ་ལྟར་ཆོས་རྗེ་དོན་གྲུབ་རིན་
ཆེན་ལ་སྤྱིར་ཆོས་མཐའ་ཡས་པ་དང་། ལྷག་པར་དཔལ་རྡོ་རྗེ་འཇིགས་བྱེད་ཆེན་
པོའི་དབང་དང་གདམས་ངག་ཡོངས་སུ་རྫོགས་པར་གསན། དབུས་གཙང་དུ་བྱོན་
ནས་མདོ་སྔགས་ཀྱི་ཆོས་མཐའ་ཡས་པ་ལ་སྦྱངས་ཤིང་མདོ་དང་སྔགས་ཀྱི་མན་
ངག་སངས་རྒྱས་ནས་བཟུང་སྟེ་དམ་པ་བར་མ་ཆད་པ་ལས་བརྒྱུད་པ་ཁུངས་བཙུན་
གང་ཡོད་རྣམས་གསན། ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར་དུ་ཚེ་
འདིའི་འཁྲི་བ་བཅད་དེ་འོལ་ཁ་ཆོས་ལུང་སོགས་དབེན་པའི་གནས་རྣམས་སུ་
སྲོག་འཚོ་ཙམ་གྱིས་འཚོ་བ་ལ་བརྟེན་ཏེ་བསག་སྦྱང་དཔག་པར་དཀའ་བ་སོགས་
- 24 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
སྒྲུབ་པ་དར་དྲག་ལ་རྒྱུན་རིང་བ་མཛད་པས་མདོ་སྔགས་གཉིས་ཀྱི་ལམ་གྱི་ལུས་
ཡོངས་སུ་རྫོགས་པ་ལ་མྱོང་བ་ཕུལ་ཕྱིན་འཐོན་ཏེ། རྟོགས་པ་མཆོག་བརྙེས་པའི་
ཚུལ་བསྟན། སྤྱིར་སངས་རྒྱས་དང་བྱང་སེམས་བགྲང་བ་ལས་འདས་པའི་ཞལ་
གཟིགས། ལྷག་པར་དྭགས་པོ་སྨན་ལུང་རྒྱ་སོག་ཕུག་ཏུ་དཔལ་རྡོ་རྗེ་འཇིགས་
བྱེད་ཞལ་ཕྱག་ཡོངས་སུ་རྫོགས་པ་མངོན་སུམ་དུ་གཟིགས་ཤིང་། དུས་དེ་ནས་
བཟུང་སྟེ་དཔལ་རྡོ་རྗེ་འཇིགས་བྱེད་ཀྱི་བདག་འཇུག་ཆག་མེད་མཛད། བླ་མ་དབུ་
མ་པ་དཔའ་བོ་རྡོ་རྗེ་ལ་འཇམ་དབྱངས་ཆོས་སྐོར་གསན། དེའི་ཚེ་ཐོག་མར་དབུ་
མ་བས་ལོ་ཙཱ་མཛད་ནས་རྗེ་བཙུན་འཇམ་དཔལ་དབྱངས་ལ་ཞུ་བར་མཛད། རྗེས་
སུ་ རྗེ་བཙུན་འཇམ་དཔལ་དབྱངས་ཉིད་ཀྱིས་ཞལ་མངོན་སུམ་དུ་བསྟན་ནས་
གདམས་པ་དང་རྗེས་སུ་བསྟན་པ་རྒྱ་ཆེར་སྩལ། དེ་ནས་བཟུང་སྟེ་ནམ་འདོད་དུ་
ཞལ་གཟིགས་པ་བྱུང་ཞིང་། བསྟན་འགྲོའི་དོན་ཇི་ལྟར་མཛད་དང་སྒོ་གསུམ་གྱི་
སྤྱོད་པ་ཇི་ལྟར་མཛད་ཐམས་ཅད་རྗེ་བཙུན་འཇམ་དཔལ་དབྱངས་ཉིད་ལ་ཞུས་
ནས་མཛད་པ་དང༌། བསྟན་པའི་དོན་དུ་བསྟན་བཅོས་རྩོམ་པ་གང་མཛད་ཐམས་
ཅད་ཀྱང་རྗེ་བཙུན་འཇམ་དཔལ་དབྱངས་ཉིད་ལ་ཞུས་ནས་མཛད། བསྟན་བཅོས་
འགའ་ཞིག་ནི་རྗེ་བཙུན་འཇམ་དཔལ་དབྱངས་ཀྱིས་འདི་དང་འདི་ལྟ་བུ་མཛད་ན་
བསྟན་པ་ལ་ཕན་ཆེ་བས་བརྗོད་བྱའི་དོན་གྱི་ལུས་དང་གོ་རིམ་འདི་ལྟར་གིས་ཤིག་
ཅེས་བསྐུལ་ནས་མཛད་པའང་མང་དུ་སྣང་སྟེ། རྗེ་བཙུན་བྱམས་པ་མགོན་པོ་ལ་
བསྟོད་པ་ཚངས་པའི་ཅོད་པཎ་ཞེས་བྱ་བ་དང་། རྗེ་བཙུན་བྱམས་པ་མགོན་པོ་ལ་
འོད་ཟེར་ཆེན་པོས་དབང་བསྐུར་བའི་ཚུལ་ལས་བརྩམས་ཏེ་བསྟོད་པ་རིན་པོ་ཆེ་
གསལ་བའི་སྒྲོན་མེ་ཞེས་བྱ་བ་དང་། བདེ་བ་ཅན་དུ་སྐྱེ་བའི་སྨོན་ལམ་ཞིང་མཆོག་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྒོ་འབྱེད་ཅེས་བྱ་བ་དང་། དྲང་བ་དང་ངེས་པའི་དོན་གྱི་བསྟན་བཅོས་ལེགས་པར་
བཤད་པའི་སྙིང་པོ་ཞེས་བྱ་བ་རྣམས་རྗེ་བཙུན་འཇམ་དཔལ་དབྱངས་ཀྱིས་བསྐུལ་
བ་ལྟར་མཛད་པ་ཡིན་ཞིང་གཞན་ཡང་མང་ངོ༌། །རྗེ་རིན་པོ་ཆེ་འདིས་གངས་རིའི་
ཁྲོད་དུ་རྒྱལ་བ་རང་ཉིད་སླར་བྱོན་པ་ལྟར་མདོ་སྔགས་ཀྱི་བསྟན་པ་ཡོངས་སུ་
རྫོགས་པ་སྤེལ་བར་མཛད་ཅིང་། ལྷག་པར་དཔལ་རྡོ་རྗེ་འཇིགས་བྱེད་ཆེན་པོའི་
ཆོས་སྐོར་རྣམས་གངས་རིའི་ཁྲོད་འདིར་འཕེལ་ཞིང་ཡུན་རིང་དུ་གནས་པའི་ཕྱིར་
དུ་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་
པར་རྒྱལ་བ་དང་། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་ཟ་
མ་ཏོག་དང་། དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་ཆོག་རིན་ཆེན་འཕྲེང་བ་
དང་། དཔལ་རྡོ་རྗེ་འཇིགས་བྱེད་ཆེན་པོའི་འཕྲིན་ལས་བཞིའི་སྦྱིན་སྲེག་གི་ཆོ་ག་
དངོས་གྲུབ་རྒྱ་མཚོ་རྣམས་མཛད་ཅིང་། ཞེ་དགུ་མའི་ཟིན་བྲིས་སོགས་ཟིན་བྲིས་
ཀྱང་མང་དུ་མཛད་དོ། །དེ་ཡང་ རྗེ་རིན་པོ་ཆེ་རང་ཉིད་ རྗེ་བཙུན་འཇམ་དཔལ་
དབྱངས་དངོས་ཡིན་ཡང་བསྟན་པའི་རྒྱུན་ལ་ཡང་དག་པར་རྫོགས་པའི་སངས་
རྒྱས་ནས་བཟུང་སྟེ་དམ་པར་བར་མ་ཆད་པ་ལས་བརྒྱུད་པའི་མན་ངག་གལ་ཆེ་
བར་དགོངས་ནས་ཆོས་རྗེ་དོན་གྲུབ་རིན་ཆེན་ལ་བྱིན་རླབས་ཀྱི་བརྒྱུད་པ་མ་
ཉམས་པའི་དབང་དང་གདམས་ངག་རྣམས་གསན་པ་ཡིན་ཞིང་། རྗེ་རང་ཉིད་ལ་
ཐུན་མོང་བ་ལྟར་ནའང་ རྗེ་བཙུན་འཇམ་དཔལ་དབྱངས་ ཀྱིས་དངོས་ སུ་ ཞལ་
གཟིགས་ནས་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་རིམ་གཉིས་ཀྱི་མན་
ངག་བཀའ་སྡོད་དམ་ཅན་ཆོས་ཀྱི་རྒྱལ་པོའི་རྗེས་གནང་སོགས་གནང་སྟེ། དེའི་ཚེ་
རྗེ་བཙུན་འཇམ་དཔལ་དབྱངས་དབང་དང་གདམས་ངག་གནང་བའི་ཚེ་ན་མཚན་
- 26 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
དཔེས་སྤྲས་པའི་འཇམ་དཔལ་དབྱངས་ཀྱི་སྐུ་ལྟ་བས་ཆོག་མི་ཤེས་པ་གཟི་བརྗིད་
ཅན་ཡོད་པ་དང་། དམ་ཅན་ཆོས་རྒྱལ་གྱི་རྗེས་གནང་དང་བཀའ་བསྒོ་གནང་བའི་
ཚེ་རྗེ་བཙུན་འཇམ་དཔལ་དབྱངས་སྐད་ཅིག་གིས་རྡོ་རྗེ་འཇིགས་བྱེད་ཀྱི་སྐུར་
བཞེངས་ནས་ཆོས་རྒྱལ་ལ་བཀའ་བསྒོ་མཛད་པ་ཞིག་ཡོད་པར་གསུངས། དེའི་
དབང་གིས་དམ་ཅན་ཆོས་ཀྱི་རྒྱལ་པོ་ནི་རྗེ་འདི་ལ་ལུས་དང་གྲིབ་མ་བཞིན་དུ་
འགྲོགས་ཏེ་སྐུའི་གམ་དུ་གང་ཡང་རུང་བའི་ཆ་བྱད་དུ་ཉེ་བར་གནས་ནས་འཕྲིན་
ལས་མཐའ་དག་སྒྲུབ་ཅིང་། འཕྲལ་འཕྲལ་དུ་བྱ་བ་ཐམས་ཅད་རྗེའི་སྙན་དྲུང་དུ་
ཞུ་བ་ཞིག་ཡོད་པར་གསུངས། དེ་ལྟར་གསང་བ་བསམ་གྱིས་མི་ཁྱབ་པའི་རྣམ་
ཐར་དང་ལྡན་ཡང་གདུལ་བྱ་བྱིངས་ལ་མི་མངོན་པར་བླ་མ་བརྒྱུད་པ་བར་མ་ཆད་
པར་ངེས་པར་དགོས་པ་དང་། རྒྱལ་བའི་བཀའ་དང་དགོངས་འགྲེལ་ཤིང་རྟ་ཆེན་
པོའི་གཞུང་རྣམས་གཙིས་པོ་ཆེར་བཟུང་ནས་དེ་དག་གི་དགོངས་པ་རྙེད་པ་ཞིག་
དགོས་ཀྱི། དེ་ལྟ་མིན་པར་རང་ལ་ཡི་དམ་རེས་གནང་བ་ཡིན་ཚུལ་བྱས་ན་དེང་
སང་སྙིགས་མ་ལྔ་ཆེས་ཆེར་བདོ་བས་ཆོས་བཙོངས་ནས་འཚོ་བ་སྒྲུབ་པར་བྱེད་པ་
དང་ཆོས་ལ་དབང་ཟ་བའི་སྙིང་ཁམས་ཅན་དག་གིས་བསྟན་པ་ཉམས་པར་བྱེད་
པའི་ཉེན་ཆེ་བས་དགག་བྱ་དེ་དག་ལ་དགོངས་ནས་དེ་ལྟར་མཛད་པ་ཡིན་ཏེ། རྗེ་
རིན་པོ་ཆེས་བླ་མ་དབུ་མ་པ་ལ་ཕུལ་བའི་ཞུ་ཡིག་ལས། ཇི་ལྟར་གསུང་གླེང་བྱུང་
བ་བཞིན་དུ་སྒྲུབ་པ་ལ་ཐག་བཅད་ཅིང་དབེན་པ་བསྟེན། དེ་དག་གི་སྐབས་སུ་བློ་
ནུས་གང་ཡོད་ཀྱིས་མཐའ་དག་པར་དཔྱད་ནས་གཏན་ལ་ཕབ་པའི་གོ་བ་ཞིག་མ་
རྙེད་བར་དུ་མོས་མནོ་ཙམ་གྱིས་ཡིད་ཆེས་རེ་ཙམ་ལ་བརྟེན་ནས་སྒྲུབ་པ་བྱེད་བློ་
ཙམ་བྱས་ཀྱང་གནད་དུ་འགྲོ་བ་ཤིན་ཏུ་དཀའ་བར་མཐོང་ནས་ཐོག་མར་སྒྲུབ་པ་
༡7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
ལ་བློ་བརྟེན་དུ་འགྲོ་བའི་ཐབས་རྣམས་ཐུབ་པའི་དགོངས་པ་རྙེད་པའི་ཉེར་ལེན་
གྱི་རྒྱུ་ལུང་དོན་ཚུལ་བཞིན་དུ་དཔྱོད་པའི་དབུ་ཚད་ཀྱི་རིགས་པའི་སྒྲོས་ཕྲ་རགས་
རྣམས་ལ་ངེས་པར་སེམས་པ་དང་། དེ་དག་གི་ལྷན་ཅིག་བྱེད་པའི་རྐྱེན་ཡི་དམ་གྱི་
སྒོམ་བཟླས་དང་གསག་སྦྱང་གི་གནད་ཐུབ་པའི་གསུང་ལས་བྱུང་བ་རྣམས་ལ་
ཐུན་ཐུན་བཅད་ནས་ཡུན་རིང་པོའི་བར་དུ་ཤིན་ཏུ་འགྲུས་པར་བྱས་པ་ན། གསང་
སྔགས་དང་ཕ་རོལ་ཏུ་ཕྱིན་པའི་ལམ་གྱི་སྲོག་རྣམས་ཐུན་མོང་དུ་འོང་བ་དང་།
ལྷག་མཐོང་གི་རྟོགས་པ་སྐྱེ་ཚུལ་ལ་ས་བོན་ཙམ་གྱིས་གསུང་གླེང་བྱུང་བ་ཙམ་
གྱིས་ལམ་གྱིས་གནད་ལ་ངེས་པར་སྐྱེད་པ་ལ་ཤིན་ཏུ་ཕན་ཆེ་བར་བྱུང་། སྤྱིར་ད་
ལྟ་བོད་ལ་གསང་སྔགས་དང་མཚན་ཉིད་ཀྱི་གདམས་པ་མཐའ་ཡས་པ་ཞིག་སྣང་
ཞིང་དེ་རྣམས་ཀྱང་སངས་རྒྱས་བྱང་སེམས་ལས་མ་བརྒྱུད་པ་མི་སྣང་བར་ཡི་དམ་
རེས་གསུངས་པ་ཙམ་གྱི་རྒྱུ་མཚན་ལས་གཞན་འགོད་རྒྱུ་མ་རྙེད་ན། ཐད་ཀ་ཐད་
ཀའི་བློ་ངོ་འབའ་ཞིག་ཏུ་སོང་ནས་ལམ་གྱི་གནད་མ་འཕྱུགས་པ་ཞིག་ལ་ངེས་པ་
རྣམ་དག་སྐྱེ་བའི་ཐབས་མི་འདུག །དེས་ན་གཟུ་བོར་གནས་པའི་སྒོ་ནས་བློ་དང་
ལྡན་པ་རྣམས་ཀྱིས་ལམ་འཕྱུགས་མེད་ཅིག་འཚོལ་ན། མདོ་སྡེ་དང་རྒྱུད་སྡེ་རྩོད་
མེད་གང་དང་ཡང་མི་འགའ་ཞིང་དེ་དག་ནས་ཟིན་པ། དེ་ཡང་ཤིན་རྟ་ཆེན་པོ་
གཅིག་གི་རིགས་པའི་རྗེས་སུ་འབྲངས་ནས་དྲང་ངེས་ལེགས་པར་ཕྱེ་སྟེ་མཐའ་
གཞན་དུ་དྲང་དུ་མི་བཏུབ་པར་རིགས་པས་གནོད་མེད་དུ་འགྲུབ་པ་ཞིག་མེད་མི་
རུང་དུ་སྣང་བས། གསུང་རབ་ཆེན་པོ་རྣམས་དང་དེའི་དགོངས་པ་འཚོལ་བའི་
རིགས་པའི་སྒོ་དྲི་མ་མེད་པ་ལ་གཙིགས་པོ་ཆེར་བཟུང་ནས་རྒྱུད་ལ་སྐྱེ་བའི་རིམ་
པ་སྔར་མང་དུ་བྱུང་ཡང་དེ་ཙམ་ལ་ཆོག་ཤེས་མ་བྱས་པར་བསྟན་པ་འབའ་ཞིག་ལ་
- 28 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
དམིགས་པའི་བསམ་པས་ཀུན་ནས་བསླངས་ཏེ། ཡི་དམ་དང་བླ་མ་ཐ་མི་དད་
པར་བྱས་པ་ལ་རྒྱུན་མི་ཆད་དུ་གསོལ་བ་བཏབ། བསག་སྦྱང་གི་སྒོ་དུ་མ་ལ་
འབད་པས་ད་ལྟ་གསུང་རབ་སྤྱི་དང་དགོངས་འགྲེལ་གྱི་བསྟན་བཅོས་ཆེན་པོ་
རྣམས་ཁོལ་བཏོན་རེ་ཙམ་མིན་པའི་ལུས་ཡོངས་སུ་རྫོགས་པ་ཉམས་ལེན་དུ་འགྲོ་
བའི་ ཕྱོགས་ སུ་ཤེས་ པ་ ཡོད་དོ་ཞེས་ གསུངས་ པ་ལྟར་ རོ། །རྗེ་ཉིད་ ཚེ་ རབས་
ཐམས་ཅད་དུ་རྗེ་བཙུན་འཇམ་དཔལ་དབྱངས་ཀྱིས་རྗེས་སུ་བཟུང་བ་ཡིན་པ་ནི་
རྗེ་རང་ཉིད་ཀྱིས་ཀྱང་ཞལ་གྱིས་བཞེས་ཏེ། དྲི་བ་ལྷག་བསམ་རབ་དཀར་གྱི་སྦྱར་
བྱང་དུ། བདག་གུས་ལྷག་བསམ་དཀར་བས་ཀུན་བསླངས་ཏེ། །ལྟ་སྒོམ་སྤྱོད་པའི་
དྲི་བ་ཞུས་ པ་ཡི། །དགེ་འདིས་སྒྲུབ་པ་བསམ་གཏན་འཁོར་ལོ་ཡི། །བསྟན་པ་
རྒྱལ་བ་ཉིད་ཀྱི་དགོངས་པའི་དོན། །ལོག་པར་རྟོག་པའི་ལྟ་ངན་རང་བཟོ་ཡི། །དྲི་
མ་མཐའ་དག་བཀྲུས་ཏེ་རྒྱལ་བ་ཡིས། །ཇི་ལྟར་དགོངས་པའི་ལྟ་སྒོམ་སྤྱོད་པ་
ལ། །བདག་གིས་དེང་ནས་ཐམས་ཅད་འགོད་པར་ཤོག །ཅེས་པ་འདི་ནི་མདོ་
རྒྱུད་མང་དུ་ཐོས་ཏེ། དེ་དོན་སྒྲུབ་པ་ལ་རྩེ་གཅིག་ཏུ་གཞོལ་བའི་བསམ་གཏན་པ།
འཇམ་དབྱངས་བླ་མས་རྗེས་བཟུང་ཞེས་བགྱི་བས། དབེན་པའི་སྒྲུབ་གནས་ཁྱད་
པར་ཅན་གྱི་རི་སུལ་ནས་ཞུས་པའི་འདི་ཙམ་གྱིས་ཀྱང་བསྟན་པ་ལ་ཕན་པ་རྒྱ་ཆེན་
འགྱུར་བར་གྱུར་ཅིག །ཅེས་དང་། དྲང་ངེས་རྣམ་འབྱེད་ཀྱི་སྦྱར་བྱང་དུ། རྒྱལ་
བའི་དགོངས་ཟབ་ཟབ་མོའི་མདོ་ཡིས་རབ་བསྟན་བསྟན་པའི་སྙིང་པོ་འཛིན། །
ཐུབ་པའི་རིང་ལུགས་ལུགས་མཆོག་གཉིས་ཀྱི་གཞུང་མང་མང་དུ་ཐོས་པ་དང་། །
དེ་དོན་རྣམ་དཔྱོད་དཔྱོད་ལྡན་ཡིད་འཕྲོག་རིགས་ཚུལ་ཚུལ་བཞིན་བསམས་པ་
དང་། །འཇམ་དབྱངས་ཞེས་གྲགས་གྲགས་པའི་ཕྲེང་བས་ཀུན་ཁྱབ་ཁྱབ་བདག་
29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དེ་ཡི་ཞབས། །ཤུགས་དྲག་རྒྱུན་མི་ཆད་པའི་དད་པ་ཡིས། །སྙིང་གི་པདྨའི་ལྟེ་བར་
གུས་བསྟེན་ པས། །གསུང་ རབ་ དེ་ ཉིད་ མཐོང་ བའི་ རིགས་སྨྲ་དེས། །རྨད་ བྱུང་
གཏམ་གྱི་སྦྱོར་བ་འདི་བྱས་སོ། །ཞེས་དང་། ལམ་རིམ་ཆེན་མོའི་ སྦྱར་བྱང་དུ།
ཐུབ་པའི་གསུང་རབ་རབ་འབྱམས་རྣམས་ལ་ལྟ་བའི་མིག་གཅིག་གཅིག་གིས་
ཀྱང་ནི་གཞུང་ལུགས་ཀུན། །ཇི་བཞིན་ལེགས་ཤེས་ཤེས་ལྡན་རྣམས་ལ་དགའ་བ་
སྐྱེད་འདི་འདི་འདྲའི་ཚུལ་ལ་རབ་སྦྱངས་པའི། །བཤེས་གཉེན་བསྟེན་དང་དང་
པོའི་སངས་རྒྱས་འཇམ་དཔལ་དབྱངས་གང་གང་གིས་སྐྱབས་སུ་ལེགས་བཟུང་
བ། །དེ་ཡི་མཐུས་ཡིན་ཡིན་ཚུལ་རྣམ་པར་འབྱེད་ པ་ རབ་ མཁས་ མཁས་ པའི་
མཆོག་དེས་རྟག་སྐྱོངས་ཤིག །ཅེས་དང་། སྔགས་རིམ་ཆེན་མོའི་སྦྱར་བྱང་དུ།
མཚམས་སྤྲིན་གཞོན་ནུས་འཁྱུད་པའི་གསེར་གྱི་རིས། །ཨིནྡྲ་ནཱི་ལའི་ཐོར་ཅོག་
བཅིངས་ པ་ བཞིན། །དམར་སེར་ སྐུ་ ཡིས་ ཡིད་འཕྲོག་ གང་ གི་ གཙུག །མཐོན་
མཐིང་རལ་པའི་ཟུར་ཕུད་ལྔས་མཛེས་པའི། །འཇམ་དབྱངས་དེ་ཡིས་ཚེ་རབས་
ཀུན་ཏུ་བདག །དགྱེས་བཞིན་རྗེས་སུ་བཟུང་བའི་དྲིན་ལས་ནི། །གཏིང་དཔག་
དཀའ་བའི་ཆོས་ཚུལ་རྒྱ་མཚོ་ལ། །བློ་གྲོས་ཐོགས་པ་མེད་པར་འཇུག་པར་ཤོག །
ཅེས་གསུངས་ཤིང་། གཞན་ཡང་གསུང་དེ་རིགས་ཆེས་མང་ངོ་། །དེ་ལྟར་རྗེ་རིན་
པོ་ཆེས་དཔལ་རྡོ་རྗེ་འཇིགས་བྱེད་ཆེན་པོའི་ཆོས་སྐོར་གངས་རིའི་ཁྲོད་འདིར་
གསལ་བར་མཛད་ཅིང་བརྒྱུད་འཛིན་སྐྱེས་བུ་དམ་པས་འཛིན་མའི་ཁྱོན་ཀུན་
ཡོངས་སུ་ཁྱབ་པར་གྱུར་པས་བརྒྱུད་ཚུལ་ཡང་དེ་རྙེད་ཡོད་མོད་ཀྱང་བརྒྱུད་འཛིན་
གྱི་གཙོ་བོ་ནི་ནང་ཐུགས་ཀྱི་སྲས་གཅིག་ཏུ་གྲགས་པ་མཁས་གྲུབ་སྨྲ་བའི་ཉི་མ་
དགེ་ལེགས་དཔལ་བཟང་པོའོ། །མཁས་གྲུབ་རིན་པོ་ཆེ་ནི་ཐོག་མར་ རྗེ་བཙུན་
- 30 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
རེད་མདའ་བ་ཡོངས་འཛིན་དུ་བསྟེན་ཏེ་མདོ་སྔགས་ཀྱི་གཞུང་ཆེན་མོ་མཐའ་དག་
ལ་སྦྱངས་པས་རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་བྱོན་
ཞིང་སྡེ་སྣོད་གསུམ་དང་རྒྱུད་སྡེ་བཞིའི་དོན་འབྱེད་པ་ལ་འཇིགས་པ་མེད་པ་ཁྱུ་
མཆོག་རླབས་པོ་ཆེའི་གནས་ཐོབ་སྟེ་གངས་རིའི་ཁྲོད་ཀྱི་མཁས་པ་མཐའ་དག་
གང་གི་དྲུང་དུ་དཔའ་ཞུམ་པར་གྱུར་པས་འཇིགས་མེད་སྨྲ་བའི་ཁྱུ་མཆོག་ཏུ་
གྲགས། དེ་ནས་དགུང་ལོ་ཉེར་གསུམ་གྱི་དུས་རྗེ་བཙུན་རེད་མདའ་བ་ཆེན་པོས་
ཉིད་རང་རྗེ་བཙུན་ཙོང་ཁ་པ་ཆེན་པོའི་ཞབས་དྲུང་དུ་ཕེབས་ན་ཤིན་ཏུ་ལེགས་པ་
འོང་ཞེས་བསྐུལ་བ་ན་ཚེ་རབས་ཐམས་ཅད་དུ་རྗེ་བླ་མའི་ཐུགས་སྲས་མཆོག་ཡིན་
པའི་སྟོབས་ཀྱིས་རྗེ་རིན་པོ་ཆེའི་ཞབས་དྲུང་དུ་ཕེབས་པ་ལ་ཤིན་ཏུ་རིངས་པར་
གྱུར་ཏེ་དེ་མ་ཐག་ཕེབས་ནས་རྗེ་རིན་པོ་ཆེ་སེ་ར་ཆོས་སྡིངས་སུ་བཞུགས་པ་དང་
མཇལ་ཏེ། དེའི་ཚེ་མཁས་གྲུབ་རིན་པོ་ཆེས་དགེ་སློང་ཞིག་ལ་རྗེ་བཙུན་ཙོང་ཁ་
པའི་གཟིམ་ཁང་གང་ཡིན་དྲིས་པས་ལན་མི་སྨྲ་བར་ནང་དུ་ཕྱིན་ནས་སྤོས་རིང་
གཅིག་བསྲེགས་ཏེ་ཁྱེར་ནས་བྱུང་སྟེ་གཟིམ་ཁང་སེར་པོའི་མདུན་དུ་སླེབས་པ་ན་
ཕྱག་གསུམ་བཙལ། ཕྱག་གཉིས་ཀྱིས་སྤོས་རིང་བཟུང་སྟེ་དོན་གྱི་སླད་དུ་མཚན་
ནས་སྨོས་ཏེ་བདག་གི་མཁན་པོ་རིན་པོ་ཆེ་བློ་བཟང་གྲགས་པའི་ཞལ་སྔ་ནས་
བཞུགས་པའི་གཙུག་ལག་ཁང་འདིའོ། །ཞེས་སྤོས་རིང་བཙུགས་པ་དང་འདུལ་བ་
ནས་བཤད་པའི་དགེ་སློང་གི་རྟགས་ཆ་ལུགས་རྣམས་ལེགས་པར་ཚང་བ་སྤྱོད་
ལམ་དུལ་བ་མཁན་སློབ་ཀྱི་མཚན་ནས་བརྗོད་ཚུལ་སོགས་འདུལ་བ་ནས་ཇི་ལྟར་
གསུངས་པ་ལྟར་བྱེད་པ་སོགས་སངས་རྒྱས་ཞལ་བཞུགས་དུས་ཀྱི་གནས་བརྟན་
ཆེན་པོ་རྣམས་ཀྱི་ཀུན་སྤྱོད་དང་མཚུངས་པ་དེ་གཟིགས་པ་ན། རྗེ་བཙུན་ཙོང་ཁ་པ་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༧༽
ཆེན་པོའི་སློབ་མ་འདི་དག་དམ་པའི་ཆོས་འདུལ་བ་དང་མཐུན་པ། ཞི་ཞིང་དུལ་བ་
འདི་འདྲ་ན་རྗེ་རིན་པོ་ཆེ་དེ་ཇི་ལྟ་བུ་ཞིག་ཡོད་སྙམ་དུ་སྐུའི་བ་སྤུ་ཟིང་ཞེས་བྱེད་
ཅིང་འཇིགས་ཤིང་ཞུམ་པ་དང་། ལྷག་པར་དད་པའི་དགའ་བས་སྨྲ་མི་ཤེས་པ་ལྟ་
བུ་བྱུང་། དེ་ནས་རྗེའི་དྲུང་དུ་ཕེབས་པ་ན་རྗེ་རིན་པོ་ཆེའི་ཞལ་ནས། ཁྱེད་ལ་ལམ་
ལ་རྨི་ལམ་ཇི་ལྟར་བྱུང་གསུང་བ་ལ། སྙེ་ཐང་དུ་སླེབས་མའི་ཐོ་རེངས་བདག་མུན་
ཁྲོད་ཞིག་ཏུ་ཚུད་ནས་འདུག་པ་ལ་ཤར་ཕྱོགས་ནས་རལ་གྲིའི་འཁོར་ལོ་རྩིབས་
སྟོང་དང་ལྡན་པ་ཉི་མ་འབུམ་གྱི་འོད་དང་ལྡན་པ་ཞིག་བྱུང་སྟེ་མུན་པ་བསལ།
སྙིང་གར་ཐིམ་སོང་བས་བདེ་བའི་ཉམས་ཁྱད་པར་ཅན་ཞིག་སྐྱེས་ལགས་ཞུས་
པས་ཁྱེད་སྔགས་ཀྱི་གདུལ་བྱ་དབང་རྣོན་ཡིན་པ་འདུག་གསུངས། ཡི་དམ་གང་ལ་
བྱེད་གསུངས་པར་གཤེད་དམར་ལ་བྱེད་ཀྱིན་ཡོད་ལགས་ཞུས་པས། གཤིན་རྗེའི་
གཤེད་དམར་ནག་འཇིགས་གསུམ་ག་འཇམ་དཔལ་གྱི་རྣམ་འཕྲུལ་ཡིན་པ་འདྲ་
ཡང་དཔལ་རྡོ་རྗེ་འཇིགས་བྱེད་ནི་རྒྱུ་རྡོ་རྗེ་འཛིན་པ་དང་། ཡེ་ཤེས་སེམས་དཔའ་
གཉིས་ཀ་ལ་འཇམ་དཔལ་དབྱངས་དངོས་སུ་ཡོད་ཅིང་། འབྲས་བུ་རྡོ་རྗེའི་འཛིན་
པ་ལ་ཡང་འཇམ་དཔལ་གྱི་ཞལ་དངོས་སུ་ཡོད་པས་འཇམ་དཔལ་ཞི་ཁྲོ་སྦྲགས་
སྒྲུབ་ཏུ་འགྱུར་ཞིང་། བར་ཆད་བསྲུང་བ་ལའང་སྟོབས་ཤིན་ཏུ་ཆེ་བས་ཡི་དམ་འདི་
ལ་མཛད་ན་ལེགས་གསུངས་པ་ན་མཁས་གྲུབ་རིན་པོ་ཆེས་བཞེངས་ནས་ཕྱག་
བྱས་ཏེ་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་བསྐྱེད་རྫོགས་ཀྱི་གདམས་
པ་ རྣམས་ ཅི་ ནས་ ཀྱང་ གནང་ དགོས་ ཞེས་ གསོལ་ བ་ བཏབ་ པས། ཞལ་ གྱིས་
བཞེས་ཏེ། རྗེ་ཉིད་ཀྱིས་ཕྱག་གིས་དཀྱིལ་འཁོར་བྲི་ཐིག་མཛད་ནས་མཁས་གྲུབ་
རིན་པོ་ཆེ་གཅིག་པུ་ཉིད་ལ་རྡུལ་ཚོན་གྱི་དཀྱིལ་འཁོར་དུ་དཔལ་རྡོ་རྗེ་འཇིགས་
- 32 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
བྱེད་ལྷ་བཅུ་གསུམ་མའི་དབང་དང་། རྟོག་པ་བདུན་པ་དང༌། རྟོག་པ་གསུམ་པ་
ལ་སོགས་རྒྱུད་དང་རྣལ་འབྱོར་བཞི་རིམ་ལ་སོགས་པའི་ཁྲིད་རྣམས་ཞིབ་ཏུ་སྩལ་
ཞིང་། གཞན་ཡང་གཤེད་སྐོར་གྱི་རྒྱུད་དང་གྲུབ་ཆེན་གྱི་གཞུང་སོགས་ཟབ་པ་
དང༌། རྒྱ་ཆེ་བའི་ཆོས་མང་དུ་གནང་སྟེ་གདམས་ངག་མ་ལུས་པ་བུམ་པ་གང་བྱོར་
གྱུར་ཏོ། །དུས་དེ་ནས་བཟུང་སྟེ་རྗེ་རིན་པོ་ཆེ་ཉིད་ལ་བརྟེན་ཏེ་གདམས་ངག་མ་
ལུས་པར་གསན་ཞིང་། ལྷག་པར་གསང་བདེ་འཇིགས་གསུམ། དུས་འཁོར་ཀྱི་
རྡོར་སོགས་བླ་མེད་ཀྱི་རྒྱུད་གཙོ་བོ་རྣམས་ཀྱི་རིམ་གཉིས་ཀྱི་མན་ངག་རྒྱུད་འགྲེལ་
གྱི་བཤད་པ་རྣམས་ཡོངས་སུ་རྫོགས་པར་གསན་ཏེ། རྗེ་རིན་པོ་ཆེའི་བསྟན་པ་
འཛིན་པ་ལ་རང་གི་སྐུ་དང་སྲོག་ལའང་མི་ལྟ་བའི་སྙིང་སྟོབས་ཀྱིས་བརྩོན་པ་ཆིག་
སྒྲིལ་དུ་མཛད། རྗེ་རིན་པོ་ཆེས་ཀྱང་ཤིན་ཏུ་གཅེས་པའི་སྲས་ཀྱི་ཐུ་བོར་བཟུང་།
རྗེ་ རིན་ པོ་ཆེ་ ཞིང་ གཤེགས་ ནས་ ཀྱང་ ལན་ ལྔའི་ བར་ དུ་ ཞལ་ གཟིགས་ ཞིང་
གདམས་པ་དང་རྗེས་སུ་བསྟན་པ་མང་དུ་སྩལ་ཞིང་ལུང་བསྟན་པ་དང་དབུགས་
དབྱུང་བར་མཛད་པས། མཁས་གྲུབ་རིན་པོ་ཆེ་འདི་ལ་རྗེའི་སྲས་ཐམས་ཅད་ཀྱི་
ནང་ནས་ནང་ཐུགས་ཀྱི་སྲས་གཅིག་ཅེས་དགའ་ལྡན་སྙན་བརྒྱུད་ཀྱི་བླ་མ་རྣམས་
བསྔགས་པ་ཆེ་བར་མཛད་དོ། །མཁས་གྲུབ་རིན་པོ་ཆེ་འདིས་རྗེ་རིན་པོ་ཆེའི་
བསྟན་པ་སྤེལ་བའི་ཕྱིར་དུ་བསྟན་བཅོས་མང་དུ་མཛད་ཅིང་། ལྷག་པར་དཔལ་རྡོ་
རྗེ་འཇིགས་བྱེད་ཆེན་པོའི་རིམ་གཉིས་རྒྱས་པར་བཤད་པ། རིམ་གཉིས་ཀྱི་མན་
ངག་བསྡུས་པ། བཤད་རྒྱུད་རྟོག་གསུམ་རྒྱས་པར་བཤད་པ་འཁྲུལ་འཁོར་རྣམ་
བཤད་ཁམས་གསུམ་ལས་རྣམ་པར་རྒྱལ་བའི་ཉི་འོད། གཤིན་རྗེ་ཆོས་ཀྱི་རྒྱལ་པོ་
མ་ཧེའི་ཞལ་ཅན་དང་ནང་སྒྲུབ་ཁྲོ་ཞལ་ཅན་གཉིས་ཀྱི་གཏོར་ཆོག་རྣམས་མཛད།
I
33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྐལ་ལྡན་མཐའ་ཡས་པ་ལ་རྡོ་རྗེ་འཇིགས་བྱེད་ཀྱི་དབང་དང་གདམས་ངག་གནང་
བས་བརྒྱུད་འཛིན་གྱི་སློབ་མས་སའི་སྟེང་ཁྱབ་པ་བྱུང་། བརྒྱུད་འཛིན་གཙོ་བོ་ནི་
བ་སོ་ཆོས་ཀྱི་རྒྱལ་མཚན་དང༌། རྗེ་བཙུན་ཤེས་རབ་སེང་གེ་གཉིས་ཏེ། བ་སོ་ཆོས་
ཀྱི་རྒྱལ་མཚན་ནས་རིམ་པར་བརྒྱུད་པ་ལ་དབེན་ས་སྙན་བརྒྱུད་དང་། རྗེ་ཤེས་
རབ་སེང་གེ་ནས་རིམ་པར་བརྒྱུད་པ་ལ་སྲད་རྒྱུད་དུ་གྲགས་པའི་བརྒྱུད་འཛིན་
ཆེན་པོ་གཉིས་པོ་འདི་བྱུང་། འདི་དག་གི་བྱུང་ཚུལ་ནི་ད་ལྟ་ཉིད་དུ་འཆད་དོ། །དེ་
ལ་བ་སོ་ཆོས་ཀྱི་རྒྱལ་མཚན་ནི་མཁས་གྲུབ་རིན་པོ་ཆེའི་གཅུང་པོ་ཡིན་ཞིང་། རྗེ་
ཐམས་ཅད་མཁྱེན་པ་དང་། མཁས་གྲུབ་རིན་པོ་ཆེ་དང་། གྲུབ་ཆེན་འཇམ་དཔལ་
རྒྱ་མཚོ་བ་རྣམས་ལ་གཏུགས་ཏེ་མདོ་སྔགས་ཀྱི་མན་ངག་ཡོངས་སུ་རྫོགས་པ་
གསན་ཅིང་། ལྷག་པར་མཁས་གྲུབ་རིན་པོ་ཆེ་ལ་དཔལ་རྡོ་རྗེ་འཇིགས་བྱེད་ཆེན་
པོའི་དབང་དང་རིམ་གཉིས་ཀྱི་མན་ངག་ཡོངས་སུ་རྫོགས་པ་གསན། གྲུབ་ཆེན་
འཇམ་དཔལ་རྒྱ་མཚོ་བ་ལ་ཡང་རྗེའི་སྙན་བརྒྱུད་ཀྱི་མན་ངག་ཡོངས་སུ་རྫོགས་
གསན་ཞིང་རྗེ་བཙུན་འཇམ་དཔལ་དབྱངས་དང་རྗེ་རིན་པོ་ཆེས་ལུང་བསྟན་པ་
ལྟར་སྤྲུལ་པའི་གླེགས་བམ་ཆེན་མོ་ཡང་གྲུབ་ཆེན་འཇམ་དཔལ་རྒྱ་མཚོ་བས་བ་སོ་
ཆོས་ཀྱི་རྒྱལ་མཚན་ལ་གནང་ངོ༌། །བ་སོ་ཆོས་ཀྱི་རྒྱལ་མཚན་གྱིས་རྗེ་ཡབ་སྲས་
རྣམས་ཞིང་གཤེགས་ནས་ཚེ་འདིའི་འཁྲི་བ་བཅད་དེ་ལྷོ་ཕྱོགས་དཔལ་གྱི་རིའམ་
ཁ་ཆེའི་གནས་སེ་མོ་དོ་ལྟ་བུ་གྲུབ་པའི་དབེན་གནས་ཤིག་ཏུ་ཕྱིན་ཏེ་ཚེ་འདིའི་མིང་
དང་རུས་ཙམ་གྱི་ཐ་སྙད་ཀྱང་མེད་པར་སྒྲུབ་པ་མཐར་ཕྱིན་པ་དཔལ་ཤ་བ་རི་དང་
མཚུངས་པ་ཞིག་བྱེད་དགོངས་པ་ནར་མར་བྱུང་སྟེ། འབྱོན་པར་ཆས་པ་ན་རྗེ་རིན་
པོ་ཆེ་དང་རྡོ་རྗེ་རྣལ་འབྱོར་མས་བོད་དུ་བཞུགས་ནས་དགའ་ལྡན་གྱི་ཁྲིར་ཕེབས་
- 34 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ཏེ་འཇམ་མགོན་སྙན་བརྒྱུད་ཀྱི་བསྟན་པ་སྤེལ་དགོས་པར་ལུང་བསྟན་བྱུང་བ་ན་
ཐག་རིང་དུ་ཕེབས་པ་བཤོལ་ཏེ། སེང་གེ་རྩེའི་གནས་སུ་བསྒྲུབ་པ་ལ་རྩེ་གཅིག་ཏུ་
བཞུགས་པ་ན་ནམ་ཞིག་ན་དགའ་ལྡན་གྱི་གསེར་ཁྲི་ལ་འབྱོན་དགོས་པ་རྗེ་དགེ་
འདུན་གྲུབ་སོགས་བསྟན་འཛིན་ཆེན་པོ་རྣམས་ཞལ་མཐུན་པར་བསྐུལ་ཏེ་དགའ་
ལྡན་གྱི་ཁྲིར་ཕེབས། འཁོར་ལོ་གསུམ་གྱི་བྱ་བས་བསྟན་པ་རྒྱ་ཆེར་སྤེལ་ཞིང་།
ལྷག་པར་ལྷ་དང་བླ་མའི་ལུང་བསྟན་ལྟར་འཇམ་མགོན་སྙན་བརྒྱུད་འཛིན་པའི་
སྐྱེས་བུ་དམ་ པ་ གསུམ་ འཁོར་ དུ་འདུས་ཏེ། གྲུབ་ཆེན་ཆོས་རྡོ་རྗེ། ཁམས་ པ་
དཔལ་ལྡན་རྡོ་རྗེ། སྟོད་ལུང་བ་རྡོ་རྗེ་དཔལ་བ་གསུམ་པོ་དེ་ལ་འཇམ་མགོན་སྙན་
བརྒྱུད་ཀྱི་མན་ངག་རྣམས་གནང་བས་དེ་གསུམ་གས་འཇའ་ལུས་རྡོ་རྗེའི་སྐུ་གྲུབ་
སྟེ་པཎ་ཆེན་ཆོས་རྒྱན་གྱི་ཐུགས་སྲས་འཇའ་ལུས་གྲུབ་པའི་སློབ་མ་རྡོ་རྗེ་མཆེད་
གསུམ་ཞེས་གྲགས། སྤྲུལ་པའི་གླེགས་བམ་ཆེན་མོ་ནི་གྲུབ་ཆེན་ཆོས་རྡོ་རྗེ་ལ་
གནང་ངོ༌། །དེ་ལྟར་བ་སོ་ཆོས་ཀྱི་རྒྱལ་མཚན་གྱིས་བསྟན་པའི་བྱ་བ་རྒྱ་ཆེན་པོ་
མཛད་ཅིང་། ཕྱི་རབས་ཀྱི་གདུལ་བྱའི་དོན་དུ་རྡོ་རྗེ་འཇིགས་བྱེད་ཀྱི་རིམ་གཉིས་
ཀྱི་མན་ངག་ཀྱང་མཛད་དོ། །བ་སོ་ཆོས་ཀྱི་རྒྱལ་མཚན་ལ་སློབ་མ་མཐའ་ཡས་པ་
བྱུང་ཡང་སྙན་བརྒྱུད་ཀྱི་བསྟན་པ་སྤེལ་བའི་འཕྲིན་ལས་ཀྱི་བཀའ་བབས་པ་ནི་
གྲུབ་ཆེན་ཆོས་རྡོ་རྗེའོ། །གྲུབ་ཆེན་ཆོས་རྡོ་རྗེ་ནི་རྟ་ནག་ཕུར་སྐུ་འཁྲུངས། དགུང་
ལོ་བཅུ་གཅིག་གི་དུས་ཡབ་ཡུམ་གཉིས་ཀྱིས་གནས་སྐོར་དུ་འཁྲིད་དེ་དགའ་ལྡན་
དུ་ཕེབས་པ་ན་སང་ཕེབས་རྒྱུའི་དོ་ནུབ་བ་སོ་ཆོས་ཀྱི་རྒྱལ་མཚན་ལ་རྗེ་རིན་པོ་ཆེ་
དང་རྡོ་རྗེ་རྣལ་འབྱོར་མས་སང་སྙན་བརྒྱུད་འཛིན་པའི་སྐྱེས་བུ་འོང་བར་ཡོད་པས་
དེ་ལ་མན་ངག་མ་ལུས་པ་བྱིན་ཞེས་ལུང་བསྟན་བྱུང་། སང་ཉིན་ཇི་ལྟ་བུ་ཞིག་
-35-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འབྱུང་སྙམ་དུ་བརྟགས་པ་ན་གཞན་འོས་པ་མ་བྱུང་ཞིང་བྱ་བྲལ་གནས་སྐོར་བ་ཕོ་
མོ་གཉིས་ཕྲུག་གུ་ཞིག་དང་བཅས་པ་སློང་མོ་བྱེད་དུ་བྱུང་བ་ན། ཕྲུག་གུ་དེ་ལུང་
བསྟན་པ་དེ་ཡིན་པར་ངེས་ནས་བྱ་བྲལ་བ་ཕོ་མོ་གཉིས་ལ་ཟང་ཟིང་གི་དངོས་པོ་
རྒྱ་ཆེན་པོ་སྩལ་ནས་ཁྱེད་གཉིས་ཀྱི་བུ་འདི་ང་ལ་བྱིན་ཅིག་ཅེས་གསུངས་པ་ན་དེ་
གཉིས་ཀྱིས་དགའ་བཞིན་དུ་ཕུལ། བྱིས་པ་ཆུང་ངུ་དེ་ཡང་རང་གི་ཕ་དང་འཕྲད་པ་
བཞིན་དུ་ཚེ་འདིའི་ཕ་མ་ལ་མིག་མི་ལྟ་བར་པཎ་ཆེན་ཆོས་ཀྱི་རྒྱལ་མཚན་གྱི་
ཞབས་དྲུང་དུ་དགའ་བཞིན་དུ་གནས། དེའི་ཚེ་ལོ་བཅུ་གཅིག་ལོན་པ་ཡིན་ཞིང་
པཎ་ཆེན་ཆོས་ཀྱི་རྒྱལ་མཚན་གྱིས་དེ་མ་ཐག་བྱིས་པ་དེ་རབ་ཏུ་བྱུང་དགེ་ཚུལ་དུ་
བསྒྲུབས། ཆོས་ཀྱི་རྡོ་རྗེ་ཞེས་མིང་བཏགས། བྱང་ཆུབ་ལམ་གྱི་རིམ་པའི་ཁྲིད་སྔོན་
ཏུ་བཏང་ནས་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་གདམས་ངག་ཡོངས་
སུ་རྫོགས་པར་གནང་། གཞན་ཡང་གསང་འདུས་དང་བདེ་མཆོག་སོགས་འཇམ་
མགོན་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་གནང་སྟེ་ལོ་བདུན་གྱི་བར་
གཅེས་པར་བསྐྱངས་ཤིང་སྒོམ་དུ་བཅུག་པས་རིན་པོ་ཆེ་ལྟ་བུའི་གདུལ་བྱ་མཆོག་
དེས་ཀྱང་མདོ་སྔགས་ཀྱི་མན་ངག་ཡོངས་རྫོགས་ལ་གཞན་དྲིང་མི་འཇོག་པའི་
ངེས་པ་ཐོབ་ཅིང་མྱོང་བ་འཐོན་པ་ན་པཎ་ཆེན་ཆོས་ཀྱི་རྒྱལ་མཚན་གྱིས་སྤྲུལ་པའི་
གླེགས་བམ་ཆེན་མོ་ཕྱག་ཏུ་གནང་སྟེ་མི་མེད་ལུང་སྟོང་དུ་སྒྲུབ་པ་མཐར་ཕྱིན་པ་
ཞིག་གྱིས། མ་འོངས་པ་ན་སྤྲུལ་པའི་གླེགས་བམ་འདི་རྗེའི་སྙན་བརྒྱུད་འཛིན་པའི་
སྐྱེས་བུ་དམ་པ་ཞིག་འབྱུང་བས་དེ་ལ་གཏོད་ཅེས་ལུང་བསྟན་ནས་སྒྲུབ་པ་བྱེད་དུ་
བཏང་། དེ་ནས་གྲུབ་ཆེན་ཆོས་རྡོ་རྗེས་ཀྱང་བླ་མ་པཎ་ཆེན་གྱི་བཀའ་བཞིན་ཚེ་
འདིའི་འཁྲི་བ་ཕྲ་མོའང་མེད་པར་གཡའ་ཁྲོད་དང་གངས་ཁྲོད་དང་རྫ་ཁྲོད་སོགས་
- 36 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
དབེན་གནས་དུ་མར་བཞུགས་ནས་སྒྲུབ་པ་རྩེ་གཅིག་ཏུ་མཛད་ཅིང་། ལྷག་པར་པ་
རྣམ་ཇོ་མོ་ལྷ་རིར་སྒྲུབ་པ་རྩེ་གཅིག་ཏུ་མཛད་པས་ཟུང་འཇུག་གྲུབ་སྟེ་འཇའ་ལུས་
རྡོ་ རྗེའི་སྐུ་བརྙེས། རྗེ་ རིན་པོ་ཆེའི་སྙན་བརྒྱུད་འཛིན་པ་སུ་ཞིག་ལ་སྤྲུལ་པའི་
གླེགས་བམ་གཏད་པར་བྱ་སྙམ་དུ་དགོངས་པ་ན་རྒྱལ་བ་དབེན་ས་པ་བློ་བཟང་
དོན་གྲུབ་ལ་གཏད་དགོས་པར་དགོངས་ནས་རེ་ཞིག་རྣམ་སྨིན་ གྱིས་སྐུ་ལུས་
རགས་པ་ལ་བཞུགས་ཏེ་དབེན་ས་བ་ཆེན་པོ་བློ་བཟང་དོན་གྲུབ་དགུང་ལོ་བཅུ་
བདུན་བཞེས་ཀྱི་བར་སྒུག་པར་མཛད། དབེན་ས་བ་ཆེན་པོ་དགུང་ལོ་བཅུ་བདུན་
བཞེས་པའི་ཚེ་སྒོ་དྲུང་དུ་ཕེབས་ཏེ་རྗེས་སུ་བཟུང་། ཇོ་མོ་ལྷ་རིར་ཁྲིད་ནས་ལམ་
ཐུན་མོང་བ་དང་ཐུན་མོང་མིན་པ་བདེ་གསང་འཇིགས་གསུམ་སོགས་བླ་མེད་ཀྱི་
གདམས་ངག་མཐའ་དག་གནང་ཞིང་། ལྷག་པར་དཔལ་རྡོ་རྗེ་འཇིགས་བྱེད་ཆེན་
པོའི་དབང་དང་གདམས་ངག་ཡོངས་སུ་རྫོགས་པ་སྤྲུལ་པའི་གླེགས་བམ་དང་
བཅས་ པ་གནང་ནས་སྙན་བརྒྱུད་བསྟན་པའི་བདག་པོར་བྱིན་གྱིས་བརླབས།
ཚེ་འདིའི་འཁྲི་བ་ཕྲ་མོས་ཀྱང་མ་གོས་པར་དབེན་པའི་གནས་སུ་སྒྲུབ་པ་རྩེ་གཅིག་
ཏུ་གྱིས་ལ་རྗེའི་སྙན་བརྒྱུད་ཀྱི་བསྟན་པ་བཟུང་ཞིག་ཅེས་གདམས་ནས་གྲུབ་ཆེན་
ཉིད་འཇའ་ལུས་ངང་དུ་དཀྱིལ་འཁོར་གྱི་གཙོ་བོར་བཞུགས་སོ། །དེ་ནས་རྒྱལ་བ་
དབེན་ས་བ་ཆེན་པོ་བློ་བཟང་དོན་གྲུབ་ཀྱིས་ཀྱང་བླ་མ་གྲུབ་ཆེན་གྱི་བཀའ་བཞིན་
ཚེ་འདིའི་འཁྲི་བ་ཕྲ་མོའང་མེད་པར་བྲག་རྒྱ་རྡོ་རྗེ་ཕོ་བྲང་སོགས་དབེན་གནས་དུ་
མར་འཚོ་བ་དཀའ་ཐུབ་ལ་བརྟེན་ཏེ་སྒྲུབ་པ་རྩེ་གཅིག་ཏུ་མཛད་པས་འགོ་བཤེས་
གཉེན་བསྟེན་ཚུལ་ནས་འབྲས་བུ་ཟུང་འཇུག་གི་བར་མདོ་སྔགས་གཉིས་ཀའི་
ལམ་གྱི་ལུས་ཡོངས་སུ་རྫོགས་པ་ལ་མྱོང་བ་མཐར་ཕྱིན་པ་ཐོབ་སྟེ་ཚེ་གཅིག་ཉིད་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལ་ཟུང་འཇུག་གི་སྐུ་ཐོབ་པར་གྱུར་ཏོ། །དེ་ལྟ་བུའི་རྟོགས་པ་མཆོག་བརྙེས་པ་ནི་
དབེན་ས་བ་ཆེན་པོ་རང་ཉིད་ཀྱིས་ཞལ་གྱིས་བཞེས་ཏེ། གངས་ཅན་ཁྲོད་ཀྱི་སྐལ་
ལྡན་མཆོག །བློ་བཟང་དོན་གྲུབ་ཅེས་བྱས་ཀྱང་། །ལམ་མཆོག་འདི་ཉིད་ཉམས་
བླངས་ པས། །ཚེ་ འདི་ ཉིད་ ལ་ སངས་ རྒྱས་ ཐོབ། །ཅེས་ དང༌། བླ་ མ་ ལྷ་ ལ་ རྩེ་
གཅིག་གསོལ་བཏབ་པས། །ཡིད་ལ་གང་དྲན་འཕྲལ་དུ་ལག་ལེན་ལ། །འགེལ་
བ་སྨྱོན་པ་འདྲ་བའི་སྤྱོད་པས་ནི། །སངས་རྒྱས་མྱུར་དུ་སྒྲུབ་པ་བདག་གི་ལུགས། །
ཞེས་དང་། སྔོན་དུས་ཀྱི་མི་ལ་རས་པ་དང༌། །ད་དུས་ཀྱི་བློ་བཟང་དོན་གྲུབ་ལ། །
འཕྲུལ་ཆས་ཀྱི་ཟས་གོས་མ་གཏོགས་པ། །ནོར་དངོས་པོའི་འཛིན་པས་དགོས་པ་
མེད། །ཚེ་གཅིག་ལ་སངས་རྒྱས་བསྒྲུབ་པ་ལ། །དེ་འདྲའི་སྤྱོད་ལ་ལེགས་གནས་
ནས། །ཆགས་སྡང་སྤངས་པའི་དབེན་གནས་སུ། །དལ་འབྱོར་ལ་ སྙིང་པོ་ལེན་
པར་ཤོག །ཅེས་གསུངས་པ་ལྟར་རོ། །དེ་ལྟར་དབེན་ས་བ་ཆེན་པོས་ཟུང་འཇུག་
གི་གོ་འཕང་བརྙེས་ནས་འཇམ་མགོན་སྙན་བརྒྱུད་ཀྱི་བསྟན་པ་སྤེལ་བའི་ཕྱིར་
དབེན་ས་ཆོས་ཀྱི་ཕོ་བྲང་བཏབ་སྟེ་སྐལ་བ་དང་ལྡན་པ་འགྲང་བ་ལས་འདས་པ་
ལ་ཆོས་ཀྱི་བདུད་རྩི་སྩལ། འཇམ་མགོན་བླ་མའི་མདོ་སྔགས་ཀྱི་སྙན་བརྒྱུད་སྤེལ་
བ་ལ་རྒྱལ་བ་དབེན་ས་བ་ཆེན་པོ་འདི་ཉིད་ཟླ་དང་བྲལ་བའི་དབེན་ས་སྙན་བརྒྱུད་
ཅེས་ཡོངས་སུ་གྲགས་ཤིང་། གངས་རིའི་ཁྲོད་འདིར་རྗེ་བླ་མའི་སྙན་བརྒྱུད་སྤེལ་
བ་ལ་དབེན་ས་བ་དང་མཚུངས་པ་གཞན་མེད་པ་དབེན་ས་བ་ཆེན་པོ་རང་ཉིད་
ཀྱིས་ཞལ་གྱིས་བཞེས་ཏེ། འཇམ་དཔལ་དབྱངས་ཀྱི་སྲས་ཀྱི་ཐུ་བོ་མཆོག །བློ་
བཟང་གྲགས་པ་ཞེས་པའི་བླ་མ་དེའི། །གསུང་གི་སྙིང་པོ་སྙན་བརྒྱུད་འཛིན་པ་
ནི། །དེང་སང་དུས་ན་ཁོ་བོ་ཙམ་དུ་བས། །ཞེས་གསུངས་པ་ལྟར་རོ། །དེ་ལྟར་
- 38 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
རྒྱལ་བ་དབེན་ས་བ་ཆེན་པོས་འཇམ་མགོན་སྙན་བརྒྱུད་ཀྱི་བསྟན་པ་རྒྱ་ཆེར་སྤེལ་
ཞིང་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་དཔལ་རྡོ་རྗེ་འཇིགས་བྱེད་ཆེན་པོའི་
རིམ་གཉིས་ཀྱི་ཁྲིད་ཡིག་ཀྱང་མཛད་དོ། །རྒྱལ་བ་དབེན་ས་བ་ཆེན་པོ་འདིས་སྐལ་
ལྡན་བགྲང་བ་ལས་འདས་པ་ལ་དཔལ་རྡོ་རྗེ་འཇིགས་བྱེད་ཆེན་པོའི་གདམས་པ་
སྩལ་བས་སློབ་མས་ས་སྟེང་ཁྱབ་པ་བྱུང་ཡང་བརྒྱུད་འཛིན་སྲས་ཀྱི་ཐུ་བོ་ནི་མཁས་
གྲུབ་སངས་རྒྱས་ཡེ་ཤེས་སོ། །མཁས་གྲུབ་སངས་རྒྱས་ཡེ་ཤེས་ཀྱིས་ཆོས་གྲྭ་ཆེན་
པོ་བཀྲ་ཤིས་ལྷུན་པོར་འཇམ་དབྱངས་དགེ་འདུན་ བློ་བཟང་ཡོངས་འཛིན་དུ་
བསྟེན་ནས་སྡེ་སྣོད་གསུམ་ལ་སྦྱངས་པ་མཐར་ཕྱིན་པར་མཛད། དེ་ནས་དབེན་ས་
ཆོས་ཀྱི་ཕོ་བྲང་དུ་ཕེབས་ཏེ་རྒྱལ་བ་དབེན་ས་བ་ཆེན་པོ་བསམ་སྦྱོར་གཉིས་ཀྱིས་
ཚུལ་བཞིན་དུ་བསྟེན་ནས་ཐོག་མར་བྱང་ཆུབ་ལམ་གྱི་རིམ་པའི་མྱོང་ཁྲིད་ཞུས་
ནས་ལོ་གསུམ་གྱི་བར་དུ་བསྒོམས་ཏེ་མྱོང་བ་འཐོན་པར་བྱས། དེ་ནས་དཔལ་རྡོ་
རྗེ་འཇིགས་བྱེད་ཆེན་པོའི་དབང་དང་རིམ་གཉིས་ཀྱི་གདམས་ངག་ཞུས་ཏེ་ལོ་མང་
པོའི་བར་དུ་བསྒོམས་པས་རྒྱུད་དང་གྲུབ་ཆེན་གྱི་གཞུང་ནས་ཇི་ལྟར་འབྱུང་བ་ལྟར་
གྱི་ཉམས་རྟོགས་རྣམས་རིམ་གྱིས་ཐོབ། དེ་དག་གི་ཚེ་ཉམས་རྟོགས་ཆེན་པོ་སྐྱེ་
བའི་སྔ་ལྟས་སུ་དངོས་དང་རྨི་ལམ་ཅི་རིགས་པར་འཚུབ་ལྷོངས་ཆེན་པོ་བྱུང་བ་ན་
རྒྱལ་བ་དབེན་ས་བ་ཆེན་པོ་ཉིད་ལ་དེ་དང་དེའི་གེགས་སེལ་བོགས་འདོན་རྣམས་
ཞུས་ཏེ་རིམ་གཉིས་ཀྱི་རྣལ་འབྱོར་མཐར་ཕྱིན་པར་གྱུར་པས་བླ་མ་འདི་ལ་དགག་
སྒྲུབ་ སྤང་ བླང་ བྲལ་བའི་རྣལ་ འབྱོར་པ། ཞེས་བསྔགས་སོ། །དེ་ ནས་ རྒྱལ་བ་
དབེན་ས་བ་ཆེན་པོ་ཞིང་གཤེགས་པའི་རྗེས་སུ་དབེན་ས་ཆོས་ཀྱི་ཕོ་བྲང་བཟུང་སྟེ་
བསྟན་པའི་བྱ་བ་རྒྱ་ཆེར་མཛད་ཅིང་། ལྷག་པར་རྒྱལ་བ་དབེན་ས་བ་ཆེན་པོ་སླར་
-39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཡང་བསྟན་འགྲོའི་དོན་དུ་སྤྲུལ་པའི་སྐུ་བཟུང་བ་པཎ་ཆེན་བློ་བཟང་ཆོས་ཀྱི་རྒྱལ་
མཚན་འཁྲུངས་ཙམ་ནས་ངོས་བཟུང་སྟེ་སྨན་གྱི་ལྗོན་ཤིང་གི་མྱུ་གུ་ལྟར་གཅེས་
པར་བསྐྱངས། འཇམ་མགོན་སྙན་བརྒྱུད་ཀྱི་མན་ངག་མཐའ་དག་རྫོགས་ པར་
གནང་སྟེ་དབེན་ས་ཆོས་ཀྱི་ཕོ་བྲང་གི་ཁྲི་ལ་མངའ་གསོལ་བར་མཛད་དོ། །མཁས་
གྲུབ་ཆེན་པོ་སངས་རྒྱས་ཡེ་ཤེས་ལ་སློབ་མ་བསམ་གྱིས་མི་ཁྱབ་པ་བྱུང་བ་ལས་
འཇམ་མགོན་སྙན་བརྒྱུད་ཀྱི་མན་ངག་ཡོངས་རྫོགས་འཛིན་པ་ནི་པཎ་ཆེན་བློ་
བཟང་ ཆོས་ ཀྱི་ རྒྱལ་ མཚན་ ནོ། །པཎ་ ཆེན་ བློ་བཟང་ ཆོས་ ཀྱི་ རྒྱལ་ མཚན་ནི་
འཁྲུངས་ཙམ་ཉིད་ནས་རྗེ་ཐམས་ཅད་མཁྱེན་པ་ལ་གསོལ་བ་འདེབས་པ་དང༌།
སེམས་ཅན་ལ་སྙིང་རྗེ་ཆེ་བ་དང་། འཆད་རྩོད་རྩོམ་གསུམ་ལ་ཐོགས་པ་མེད་པར་
གྱུར་ཅིང་། རྒྱལ་བ་དབེན་ས་བ་ཆེན་པོ་ཉིད་དང་མཚུངས་པར་ཚེ་འདིའི་འཁྲི་བ་ཕྲ་
མོའང་མེད་པར་ངེས་འབྱུང་སྐྱོ་ཤས་ཆེན་པོས་དབེན་པའི་རི་སུལ་དུ་འཚོ་བ་དཀའ་
ཐུབ་ལ་བརྟེན་ཏེ་སྒྲུབ་པ་སྙིང་པོར་མཛད་བཞེད་པ་ཁོ་ན་བྱུང་། གདུལ་བྱ་གཞན་
གྱི་མིག་ལྟོས་དང་བསྟན་པའི་རྒྱུན་ལ་དགོངས་ནས་རེ་ཞིག་བཀྲ་ཤིས་ལྷུན་པོར་
བྱོན་ཏེ་སྡེ་སྣོད་གསུམ་ལ་སྦྱངས་པ་མཐར་ཕྱིན་པར་མཛད། མཁས་གྲུབ་སངས་
རྒྱས་ཡེ་ཤེས་ལ་མདོ་སྔགས་ཀྱི་མན་ངག་ཡོངས་རྫོགས་གསན་ཞིང་། ལྷག་པར་
དཔལ་རྡོ་རྗེ་འཇིགས་བྱེད་ཆེན་པོའི་དབང་དང་རིམ་གཉིས་ཀྱི་མན་ངག་གེགས་
སེལ་བོགས་འདོན་ཆ་ལག་དང་བཅས་པ་ཡོངས་སུ་རྫོགས་པ་བུམ་པ་གང་བྱོར་
གསན། དེ་ནས་བྲག་རྒྱ་རྡོ་རྗེའི་ཕོ་བྲང་སོགས་དབེན་གནས་དུ་མར་ཚེ་འདིའི་
འཁྲི་བ་ཕྲ་མོས་ཀྱང་མ་གོས་པར་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་
ལ་སྒྲུབ་པ་དར་དྲག་ལ་རྒྱུན་རིང་བ་མཛད་པས་རྟོགས་པ་མཆོག་ཐོབ་སྟེ་འཇམ་
- 40 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
མགོན་བླ་མའི་བསྟན་པ་སྤེལ་བ་ལ་འཕྲིན་ལས་རྒྱ་ཆེ་རྒྱུན་མི་ཆད་པ་འཇམ་མགོན་
བླ་མ་རང་ཉིད་དང་མཚུངས་པར་གྱུར་པ་ནི་ཡོངས་སུ་གྲགས་ཤིང་འཕྲིན་ལས་ཀྱི་
རྒྱུན་ཀུན་གསལ་བ་ལྟར་རོ། །པཎ་ཆེན་བློ་བཟང་ཆོས་ཀྱི་རྒྱལ་མཚན་ལ་སློབ་མ་
མཁས་ཤིང་གྲུབ་པ་ཕྱོགས་ཀྱི་ཐ་གྲུ་ཁྱབ་པ་བྱུང་བ་ལས་འཕྲིན་ལས་བརྒྱུད་འཛིན་
གྱི་གཙོ་བོ་ནི་རྡོ་རྗེ་འཛིན་པ་དཀོན་མཆོག་རྒྱལ་མཚན་ནོ། །རྡོ་རྗེ་འཛིན་པ་དཀོན་
མཆོག་རྒྱལ་མཚན་ནི་པཎ་ཆེན་བློ་བཟང་ཆོས་ཀྱི་རྒྱལ་མཚན་ལ་མདོ་སྔགས་ཀྱི་
ཆོས་ཡོངས་སུ་རྫོགས་པ་གསན་ཞིང་ལ་སྟོད་སྒང་ཆེན་ནས་ཀྱི་སྲས་པོ་ཡིན་ཡང་
མི་ཆེན་གྱི་སྤྱོད་པ་སྤངས་ཏེ་ཚེ་འདིའི་འཁྲི་བ་ཕྲ་མོས་ཀྱང་མ་གོས་པར་དབེན་ས་
ཆོས་ཀྱི་ཕོ་བྲང་དུ་མཚམས་བཅད་ལ་བཞུགས་ཏེ་སྒྲུབ་པ་དར་དྲག་ལ་རྒྱུན་རིང་བ་
མཛད། ཚེ་དང་སྒྲུབ་པ་སྙོམས་པ་ཞིག་མཛད་དགོངས་པ་ཡོད་ཀྱང་པཎ་ཆེན་བློ་
བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོར་སྔགས་གྲྭ་གསར་དུ་བཙུགས་
པའི་བརྒྱུད་འཛིན་ཆོས་ཀྱི་རྗེར་མངའ་གསོལ། བླ་མའི་བཀའ་ལྟར་ཕེབས་ཏེ་རྒྱུད་
གྲྭའི་ཁྲིར་བཞུགས་ནས་འཇམ་མགོན་སྙན་བརྒྱུད་ཀྱི་མན་ངག་རྒྱ་ཆེར་སྤེལ་ཞིང་།
ལྷག་པར་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་རིམ་གཉིས་ཀྱི་མན་ངག་
གི་སློབ་མ་མཐའ་ཡས་པ་ལ་སྩལ་ཏེ་ཆེས་ཆེར་དར་བར་མཛད། པཎ་ཆེན་བློ་
བཟང་ཆོས་ཀྱི་རྒྱལ་མཚན་སླར་ཡང་བསྟན་འགྲོའི་དོན་དུ་སྤྲུལ་པའི་སྐུ་བཟུང་བ་
རྗེ་བཙུན་བློ་བཟང་ཡེ་ཤེས་ཀྱི་ཡོངས་འཛིན་མཛད་དེ་མདོ་སྔགས་ཀྱི་མན་ངག་
ཡོངས་རྫོགས་གནང་ཞིང་། ལྷག་པར་དཔལ་རྡོ་རྗེ་འཇིགས་བྱེད་ཆེན་པོའི་དབང་
དང་རིམ་གཉིས་ཀྱི་མན་ངག་གེགས་སེལ་བོགས་འདོན་ཆ་ལག་དང་བཅས་པ་
བུམ་པ་གང་བྱོར་གནང་བར་མཛད་དོ། ། །
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྗེ་བཙུན་བློ་བཟང་ཡེ་ཤེས་ནི་པཎ་ཆེན་བློ་བཟང་ཆོས་ཀྱི་རྒྱལ་མཚན་
བསྟན་འགྲོའི་དོན་དུ་སྤྲུལ་པའི་སྐུ་བཟུང་བ་ཡིན་པར་ཡོངས་སུ་གྲགས་ཤིང་།
པཎ་ཆེན་བློ་བཟང་ཆོས་ཀྱི་རྒྱལ་མཚན་ཞིང་གཤེགས་ནས་བྲུལ་ཚང་དུ་སྤྲུལ་སྐུ་
འབྱོན་པ་ལ་ཉེ་བའི་ཚེ་སྐྱེས་བུ་དམ་པ་འགའི་གཟིགས་སྣང་དུ་རྡོ་རྗེ་འཇིགས་བྱེད་
ཀྱི་རྭ་བར་དུ་པཎ་ཆེན་བློ་བཟང་ཆོས་ཀྱི་རྒྱལ་མཚན་བསྣམས་ནས་བྲུལ་ཚང་དུ་
ཕེབས་པ་གཟིགས་པ་སོགས་ངོ་མཚར་བའི་ལྟས་དང་མཚན་མ་ཡོངས་སུ་གྲགས་
པ་མཐའ་ཡས་པ་བྱུང་བས་འཁྲུངས་ཙམ་ནས་པཎ་ཆེན་བློ་བཟང་ཆོས་ཀྱི་རྒྱལ་
མཚན་གྱི་སྤྲུལ་པའི་སྐུར་ཡིད་ཆེས་རྙེད་དེ་རྡོ་ རྗེ་འཛིན་པ་དཀོན་མཆོག་རྒྱལ་
མཚན་ཕེབས་ནས་ངོས་བཟུང་ཞིང་ཁྲུས་དང་བདུད་རྩི་རིལ་བུ་སོགས་བྱིན་རྟེན་
མང་དུ་ཕུལ། བཀྲ་ཤིས་ལྷུན་པོའི་ ཁྲི་ལ་མངའ་གསོལ། དེ་ནས་ རྗེ་བཙུན་ བློ་
བཟང་ཡེ་ཤེས་ཀྱིས་རྡོ་ རྗེ་འཛིན་པ་དཀོན་མཆོག་རྒྱལ་མཚན་ཡོངས་འཛིན་དུ་
བསྟེན་ཏེ་འཇམ་མགོན་སྙན་བརྒྱུད་ཀྱི་མན་ངག་ཡོངས་རྫོགས་གསན་ཞིང་། ལྷག་
པར་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་ རིམ་གཉིས་ཀྱི་མན་ངག་
གེགས་སེལ་བོགས་འདོན་དང་བཅས་པ་ཡོངས་སུ་རྫོགས་པར་གསན་ཏེ་ཐུགས་
ཉམས་སུ་བཞེས་པས་རྟོགས་པ་མཆོག་བརྙེས། རྡོ་རྗེ་འཛིན་པ་དཀོན་མཆོག་རྒྱལ་
མཚན་ལས་དཔལ་རྡོ་རྗེ་འཇིགས་བྱེད་ཀྱི་དབང་དང་གདམས་ངག་གསན་པ་དེ་ལ་
ཆེ་ ཐང་ དུ་བསྔགས་ཏེ། མཁན་ཆེན་རྡོ་ རྗེ་ འཛིན་ པའི་ བཀའ་དྲིན་ལས། རྡོ་ རྗེ་
འཇིགས་བྱེད་དབང་ དང༌ གདམས་ ངག་ཐོབ། །ཅེས་ གསུངས། རྗེ་ འདིས་ རྡོ་ རྗེ་
འཇིགས་བྱེད་ ཀྱི་རྣལ་འབྱོར་མཐར་ཕྱིན་པས་འཛམ་གླིང་ཆེ་དགུ་མཐའ་དག་
དབང་དུ་འདུས། འཇམ་མགོན་བསྟན་པའི་སྲོག་ཤིང་བཟུང་སྟེ་ས་ཆེན་པོའི་ཁྱོན་
42 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ཐམས་ཅད་འཕྲིན་ལས་ཀྱི་གདུགས་དཀར་པོ་གཅིག་གིས་ཁྱབ་པར་མཛད་པ་
སོགས་བསམ་གྱིས་མི་ཁྱབ་པའི་རྣམ་ཐར་དང་ལྡན་པ་ནི་ཀུན་ལ་གསལ་བར་ལྟར་
རོ། །རྗེ་འདི་ལ་སློབ་མ་བསམ་གྱིས་མི་ཁྱབ་པ་བྱུང་བ་ལས་སྲས་ཀྱི་ཐུ་བོ་འཕྲིན་
ལས་བརྒྱུད་འཛིན་གྱི་གཙོ་བོ་ནི་རྗེ་བཙུན་བློ་བཟང་སྐལ་བཟང་རྒྱ་མཚོའོ། །
རྗེ་བཙུན་བློ་བཟང་སྐལ་བཟང་རྒྱ་མཚོས་པཎ་ཆེན་ཐམས་ཅད་མཁྱེན་པ་
རྗེ་བཙུན་བློ་བཟང་ཡེ་ཤེས་ལ་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་
གདམས་ངག་གསན་ནས་སྐལ་བ་དང་ལྡན་པ་བགྲང་བ་ལས་འདས་པ་ལ་སྩལ་
བས་ས་ཆེན་པོ་འདིའི་ཁྱོན་ཐམས་ཅད་སློབ་བརྒྱུད་ཀྱིས་ཁྱབ་པར་གྱུར། བརྒྱུད་
འཛིན་སྲས་ཀྱི་ཐུ་བོ་ནི་རྗེ་བཙུན་བློ་བཟང་དཔལ་ལྡན་ཡེ་ཤེས་སོ། །པཎ་ཆེན་
ཐམས་ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱིས་རྒྱལ་བ་ཐམས་
ཅད་མཁྱེན་པ་རྗེ་བཙུན་བློ་བཟང་སྐལ་བཟང་རྒྱ་མཚོ་རིགས་ཀྱི་ཅོད་པན་དུ་བཟུང་
ནས་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་གདམས་ངག་གསན། སྐལ་
བ་དང་ལྡན་པ་བགྲང་བ་ལས་འདས་པ་ལ་ཆོས་ཀྱི་བདུད་རྩི་སྩོལ་བར་མཛད་དོ། །
རིགས་དང་དཀྱིལ་འཁོར་ཀུན་གྱི་བདག་པོ་པཎ་ཆེན་ཐམས་ཅད་མཁྱེན་པ་རྗེ་
བཙུན་བློ་བཟང་དཔལ་ལྡན་ཡེ་ཤེས་ཀྱི་ཞབས་དྲུང་དུ་རྗེ་ལྕང་སྐྱ་རིན་པོ་ཆེ་དང་
ལྷན་དུ་བདག་གིས་དཔལ་རྡོ་རྗེ་འཇིགས་བྱེད་ཆེན་པོའི་དབང་ལེགས་པར་ཐོབ།
དེའི་རྗེས་སུ་པཎ་ཆེན་ཐམས་ཅད་མཁྱེན་པ་ཆེན་པོ་དེ་ཉིད་ཀྱི་བཀའ་ལས་ད་ལམ་
དཔལ་རྡོ་རྗེ་འཇིགས་བྱེད་ཆེན་པོའི་རིམ་གཉིས་ཀྱི་ཁྲིད་རྟེན་འབྲེལ་གྱི་ཁྱད་ཉིད་
ལ་ཐོག་མར་བྱེད་པར་ཡིན་ཞེས་ཁོ་བོ་ཅག་ལ་དཔལ་རྡོ་རྗེ་འཇིགས་བྱེད་ཆེན་པོའི་
རིམ་གཉིས་ཀྱི་ཁྲིད་གེགས་སེལ་བོགས་འདོན་ཞལ་ཤེས་མན་ངག་ཆ་ལག་དང་
43-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཅས་པ་དགྱེས་བཞིན་དུ་སྩལ་བ་ལེགས་པར་ཐོབ་བོ། །ཡང་པཎ་ཆེན་ཐམས་
ཅད་མཁྱེན་པ་བློ་བཟང་ཡེ་ཤེས་ཀྱི་སྲས་ཀྱི་ཐུ་བོ་བརྒྱུད་འཛིན་སྔགས་ཆེན་ཞལ་
སྔ་ནས་བློ་བཟང་རིག་གྲོལ་ལ་གནང་། སྔགས་ཆེན་ཞལ་སྔ་ནས་དེས་རྡོ་རྗེ་འཛིན་
པ་ཛྙཱ་ན་ཤཱི་ལ་གནང༌། རྡོ་རྗེ་འཛིན་པ་ཆེན་པོའི་འདིའི་ཞབས་དྲུང་དུ་བདག་གིས་
དཔལ་རྡོ་རྗེ་འཇིགས་བྱེད་ཆེན་པོའི་དབང་དགྱེས་བཞིན་དུ་སྩལ་བ་ལེགས་པར་
ཐོབ་བོ། །ཡང་སྔགས་ཆེན་ཞལ་སྔ་ནས་རྡོ་རྗེ་འཛིན་པ་བློ་བཟང་རིག་གྲོལ་གྱིས་
རྗེ་གྲུབ་པའི་དབང་ཕྱུག་བློ་བཟང་རྣམ་རྒྱལ་ལ་དཔལ་རྡོ་རྗེ་འཇིགས་བྱེད་ཆེན་
པོའི་རིམ་གཉིས་ཀྱི་མན་ངག་རྫོགས་པར་གནང་། བཀའ་དྲིན་མཚུངས་ཟླ་མེད་པ་
མཚན་བརྗོད་པར་དཀའ་བ་རྗེ་གྲུབ་པའི་དབང་ཕྱུག་དེའི་ཞབས་དྲུང་དུ་བདག་
གིས་ཐོབ་བོ། །ཡང་པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་ཀྱི་མཁན་
ཆེན་ངག་དབང་བློ་བཟང་ལ་རྡོ་ རྗེ་འཇིགས་བྱེད་ཀྱི་དབང་དང་གདམས་ངག་
གནང་། མཁན་ཆེན་དེས་ཁྲི་ཆེན་ནམ་མཁའ་བཟང་ལ་རྡོ་ རྗེ་འཇིགས་བྱེད་ཀྱི་
དབང་དང་གདམས་ངག་གནང་། ཁྱབ་བདག་འཁོར་ལོའི་མགོན་པོ་ཁྲི་ཆེན་རྡོ་རྗེ་
འཆང་དེའི་ཞབས་དྲུང་དུ་བདག་གིས་རྡོ་རྗེ་འཇིགས་བྱེད་ཀྱི་དབང་དང་གདམས་
ངག་ཐོབ་བོ། །ཡང་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་གངས་ཅན་
མགོན་པོ་རྒྱལ་བ་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་ལ་དཔལ་རྡོ་
རྗེ་འཇིགས་བྱེད་ཆེན་པོའི་དབང་དང་གདམས་ངག་གནང་། རྒྱལ་བ་ལྔ་པ་ཆེན་
པོས་འཕགས་པ་ལྷ་རྒྱལ་བ་རྒྱ་མཚོ་ལ་རྡོ་རྗེ་འཇིགས་བྱེད་ཀྱི་དབང་དང་གདམས་
ངག་གནང་། འཕགས་པ་ལྷ་རྒྱལ་བ་རྒྱ་མཚོས་རྗེ་བཙུན་ངག་དབང་བྱམས་པ་ལ་
དཔལ་ རྡོ་ རྗེ་ འཇིགས་ བྱེད་ ཀྱི་ དབང་ དང༌ གདམས་ངག་ གནང་། དུས་ གསུམ་
- 44 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སངས་རྒྱས་ཐམས་ཅད་ཀྱི་ཐུགས་རྗེའི་རང་གཟུགས་རྗེ་བཙུན་རྩ་བའི་བླ་མ་རྗེ་
ངག་དབང་བྱམས་པའི་ཞབས་དྲུང་དུ་བདག་གིས་དཔལ་རྡོ་རྗེ་འཇིགས་བྱེད་ཆེན་
པོ་ལྷ་བཅུ་གསུམ་མ་དང་། དཔའ་བོ་གཅིག་པ་བདུད་ལས་རྣམ་རྒྱལ་གཉིས་ཀའི་
དབང་དང་རིམ་གཉིས་ཀྱི་མན་ངག་ཆ་ལག་དང་བཅས་པ་དགྱེས་བཞིན་དུ་སྩལ་
བ་ལེགས་པར་ཐོབ་བོ། །
སྲད་རྒྱུད་ཀྱི་བླ་མ་རྣམས་ཀྱི་བརྒྱུད་རིམ་ནི། རྗེ་ཤེས་རབ་སེང་གེས་རྗེ་
ཐམས་ཅད་མཁྱེན་པ་ལ་མདོ་སྔགས་ཀྱི་མན་ངག་མཐའ་ཡས་པ་གསན་ཞིང་།
མཁས་གྲུབ་ཐམས་ཅད་མཁྱེན་པ་ལ་དཔལ་རྡོ་རྗེ་འཇིགས་བྱེད་ཆེན་པོའི་དབང་
དང་རིམ་གཉིས་ཀྱི་མན་ངག་རྒྱུད་ཀྱི་བཤད་པ་དང་བཅས་པ་ཡོངས་སུ་རྫོགས་པ་
གསན། མཁས་གྲུབ་ཤེས་རབ་སེང་གེ་ནི་གསང་བདག་ཕྱག་ན་རྡོ་རྗེ་ཉིད་རྗེ་བླ་
མའི་བསྟན་པ་སྤེལ་ཕྱིར་བསམས་བཞིན་དུ་མིའི་སྲིད་པ་བཟུང་བ་ཞིག་ཡིན་པར་
གྲགས་ཤིང་། དེ་ལྟར་དུ་རྗེའི་མདོ་སྔགས་ཀྱི་བསྟན་པ་སྤེལ་བ་ལ་མཚུངས་པ་མེད་
པ་ཞིག་སྟེ། རྗེ་རིན་པོ་ཆེ་ཞིང་གཤེགས་ཁར་སེ་ར་ཆོས་སྡིངས་སུ་ཕེབས་ནས་
བྱམས་ཆེན་ཆོས་རྗེ་ལ་སྔགས་ཀྱི་བསྟན་པ་སྤེལ་བའི་ཕྱིར་རྒྱུད་གྲྭ་རྐང་ཚུགས་པ་
ཞིག་འཛུགས་དགོས་པའི་ཞལ་ཏ་གནང་། རྒྱུད་གྲྭའི་ཆོས་དཔོན་བསྐོ་ཕྱིར་ཐུགས་
སྲས་དམ་པ་རྣམས་ཚོགས་པའི་དབུས་སུ་རྗེ་རིན་པོ་ཆེས་དཔལ་གསང་བ་འདུས་
པ་འགྲེལ་པ་བཞི་སྦྲགས་འཆད་པ་སོགས་རང་རེའི་སྔགས་ཀྱི་བསྟན་པ་སྤེལ་ནུས་
པ་སུ་ཡོད་ཅེས་ལན་གཅིག་ལན་གཉིས་སུ་གསུངས་པ་ན་མཁས་གྲུབ་ཤེས་རབ་
སེང་གེས་འཁོར་གྱི་དབུས་སུ་བཞེངས་ཏེ་དོན་དེ་བདག་གིས་བསྒྲུབ་པར་བགྱིའོ་
ཞེས་ཞུས་པ་ན་རྗེ་རིན་པོ་ཆེ་ཆེས་ཆེར་མཉེས་ནས་ལེགས་སོ་གནང་ཞིང་། གསང་
45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བ་འདུས་པའི་གསེར་སྐུ་བྱིན་རླབས་ཅན་དང་། འགྲེལ་པ་བཞི་སྦྲགས་ཀྱི་གླེགས་
བམ། ཀ་པཱ་ལི་བྱིན་རླབས་ཅན་དམ་ཅན་ཆོས་རྒྱལ་གྱི་ཞལ་འབག་གཏེར་མ།
དབྱུག་ཐོ། འཆམས་གོས་སོགས་བྱིན་རྟེན་མང་པོ་གནང་སྟེ་དོན་དེ་ཅིས་ཀྱང་སྒྲུབ་
ཤིག་ཅེས་གདམས། མཁས་གྲུབ་ཤེས་རབ་སེང་གེས་ཀྱང་རྗེ་རིན་པོ་ཆེའི་བཀའ་
ལྟར་སྔགས་ཀྱི་འཆད་སྤེལ་རྒྱ་ཆེར་མཛད་ཅིང་། དགའ་ལྡན་དུ་རྒྱུད་གྲྭ་བཙུགས་ཏེ་
རྒྱུད་ཆེན་སྦྱིན་པ་དཔལ་བ་ཆོས་དཔོན་དུ་བསྐོས། གཙང་དུ་ལྷུན་པོ་རྩེ་སོགས་སུ་
རྒྱུད་ཀྱི་བཤད་པ་རྒྱ་ཆེར་མཛད་ཅིང་ལྷུན་པོ་རྩེར་དམ་ཅན་ཆོས་རྒྱལ་གྱི་ཞལ་
འབག་སོགས་བྱིན་རྟེན་མང་དུ་གནང་། རྗེ་དགེ་འདུན་གྲུབ་སོགས་བསྟན་འཛིན་
དམ་ པ་མང་ པོ་ རྗེའི་ སྔགས་ ཀྱི་བསྟན་པ་ སྤེལ་བར་བཀའ་བསྒོས། ལྷག་པར་
འཁོར་མང་དུ་ཚོགས་པའི་དབུས་སུ་འདུལ་ནག་པ་དཔལ་ལྡན་བཟང་པོ་ལ་ཉིད་
ཀྱི་ལོ་རྟགས་གང་ཡིན་གསུངས་པ་ན་འདུལ་ནག་པས་རྟ་ཡིན་ལགས་ཞུས་པ་ན།
མཁས་གྲུབ་ཤེས་རབ་སེང་གེས་དེ་ཤིན་ཏུ་ལེགས། གཡག་ཤི་སོར་རྟ་འཁྲབ་ཟེར་
བ་ཡིན་པས་གཡག་ཤི་ལུང་པར་རྒྱུད་གྲྭ་ཚུགས་ལ་རྗེ་རིན་པོ་ཆེའི་སྔགས་ཀྱི་
བཤད་སྲོལ་ཉམས་པ་མེད་པར་སྐྱོངས་ཤིག་ཅེས་བཀའ་བསྒོས་ཏེ་འགྲེལ་པ་བཞི་
སྦྲགས་ ཀྱི་གླེགས་བམ་དང་། རྗེའི་ཕྱག་དཔེ་ཤོག་ལེ་སོགས་བྱིན་རྟེན་མང་དུ་
གནང་། འདུལ་ནག་པས་ཀྱང་བླ་མའི་བཀའ་ལྟར་སྲད་དུ་ཕེབས་ནས་གཡས་ཤི་
ནང་ཞེས་པའི་སར་གཙུག་ལག་ཁང་བརྩིགས་ཏེ་དགའ་ལྡན་ཕོ་བྲང་ཞེས་མིང་
བཏགས་ ཤིང་ རྒྱུད་གྲྭ་བཙུགས། རྗེ་ ཤེས་ རབ་ སེང་གེས་ རི་བོ་དགའ་ལྡན་དུ་
ཕེབས་ཏེ་རྒྱུད་ཀྱི་བཤད་པ་རྒྱ་ཆེར་མཛད་ཅིང་། ཞིང་གཤེགས་ཁར་དཔེ་ཆ་འདི་
རྣམས་དགེ་འདུན་གྲུབ་ལ་སྐྱོལ། རྒྱུད་གྲྭ་འདི་སྦྱིན་པ་དཔལ་བས་སྐྱོངས་ཤིག་
- 46 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཅེས་རྗེ་རིན་པོ་ཆེས་གནང་བའི་བྱིན་རྟེན་མང་པོ་གནང་། རྗེ་ཤེས་རབ་སེང་གེ་
ཞིང་གཤེགས་ནས་སྤུར་བཞུ་བའི་ཚེ་རིང་བསྲེལ་འོད་ཀྱི་རང་བཞིན་ཅན་ངོ་མཚར་
བླ་ན་མེད་པ་ཞིག་བྱུང་བ་རྗེ་དགེ་འདུན་གྲུབ་ཀྱིས་བཞེས་ནས་བཀྲ་ཤིས་ལྷུན་པོའི་
ཐུབ་ཆེན་གྱི་ནང་དུ་བཞུགས་སོ། །མཁས་གྲུབ་ཤེས་རབ་སེང་གེས་གཙང་དབུས་
གཉིས་ཀར་སྔགས་ཀྱི་བཤད་པ་རྒྱ་ཆེར་མཛད་པས་སློབ་མ་མཐའ་ཡས་པ་བྱུང་བ་
ལས་གཙང་དུ་རྒྱུད་གྲྭ་འཛིན་པའི་སྲས་ཀྱི་ཐུ་བོ་ནི་འདུལ་ནག་པ་དཔལ་ལྡན་
བཟང་པོའོ། །འདུལ་ནག་པ་དཔལ་ལྡན་བཟང་པོས་རྗེ་ཡབ་སྲས་ཀྱི་བཀའ་ལུང་
ལྟར་བདེ་གསང་འཇིགས་གསུམ་གྱི་དབང་དང་རིམ་གཉིས་ཀྱི་མན་ངག་རྒྱུད་
འགྲེལ་གྱི་བཤད་པ་རྣམས་རྒྱ་ཆེར་སྤེལ་ཞིང་རྡོ་རྗེའི་ལམ་བསྒྲིགས་ཀྱང་མཛད་
བརྒྱུད་འཛིན་སྲས་ཀྱི་ཐུ་བོ་ནི་འཇམ་དབྱངས་དགེ་འདུན་འཕེལ་བ་སྟེ་བླ་
མ་འདིས་རྒྱུད་གྲྭའི་ཁྲིར་བཞུགས་ནས་རྒྱུད་གྲྭའི་དགེ་འདུན་རྒྱ་ཆེར་སྤེལ་ཞིང་
དབང་དང་གདམས་ངག་རྒྱ་ཆེར་གནང་བས་སློབ་མ་མང་དུ་བྱུང་བ་ལས་བརྒྱུད་
འཛིན་སྲས་ཀྱི་ཐུ་བོ་ནི་རྒྱུད་ཆེན་བཀྲ་ཤིས་འཕགས་སོ། །རྒྱུད་ཆེན་བཀྲ་ཤིས་
འཕགས་ཀྱིས་རྒྱུད་གྲྭའི་ཁྲིར་ཕེབས་ནས་རྒྱུད་ཀྱི་བཤད་པ་རྒྱ་ཆེར་མཛད་ཅིང་ཕྱི་
རབས་ཀྱི་གདུལ་བྱའི་དོན་དུ་ཡིག་ཆ་ཡང་མང་དུ་མཛད་དོ། །རྒྱུད་ཆེན་འདིའི་
བརྒྱུད་འཛིན་སྲས་ཀྱི་ཐུ་བོ་ནི་པཎ་ཆེན་བསམ་གྲུབ་རྒྱ་མཚོ་སྟེ། བླ་མ་འདིས་ཀྱང་
རྒྱུད་གྲྭའི་ཁྲིར་ཕེབས་ནས་རྒྱུད་ཀྱི་བཤད་པ་ཉམས་པ་མེད་པར་བསྐྱངས་ཤིང་
སློབ་མ་ཡང་མང་དུ་བྱུང་བ་ལས་བརྒྱུད་འཛིན་སྲས་ཀྱི་ཐུ་བོ་ནི་རྒྱུད་ཆེན་བརྩོན་
འགྲུས་འཕགས་སོ། །རྒྱུད་ཆེན་འདིས་ པཎ་ཆེན་བསམ་གྲུབ་རྒྱ་མཚོ་ལ་རྡོ་ རྗེ་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འཇིགས་བྱེད་ཀྱི་དབང་དང་གདམས་ངག་གསན། གཞན་ཡང་རྡོ་ རྗེ་ འཛིན་པ་
ཆོས་སྐྱོང་རྒྱ་མཚོ་སོགས་དམ་པ་དུ་མ་ལ་རྒྱུད་དང་མན་ངག་མང་པོ་གསན་ཏེ་རྒྱུད་
ཀྱི་བཤད་པ་རྒྱ་ཆེར་མཛད་ཅིང་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་འདུས་
པའི་རྒྱུད་ཊིཀ་སོགས་བསྟན་བཅོས་ཀྱང་མང་དུ་མཛད་དོ། །སློབ་མ་མཐའ་ཡས་
པ་བྱུང་བ་ལས་བརྒྱུད་འཛིན་སྲས་ཀྱི་ཐུ་བོ་ནི་མཁས་གྲུབ་རྡོ་རྗེ་བཟང་པོའོ། །བླ་
མ་འདིས་རྒྱུད་ཆེན་བརྩོན་འགྲུས་འཕགས་ལ་རྡོ་རྗེ་འཇིགས་བྱེད་ཀྱི་དབང་དང་
གདམས་ངག་གསན་ཞིང་གཞན་ཡང་མདོ་སྔགས་ཀྱི་ཆོས་མཐའ་ཡས་པ་གསན།
རྒྱུད་གྲྭའི་ཁྲིར་ཕེབས་ནས་རྒྱུད་ཀྱི་བཤད་པ་ཉམས་པ་མེད་པར་བསྐྱངས་ཏེ་སློབ་
མ་མང་དུ་བྱུང་བ་ལས་བརྒྱུད་འཛིན་སྲས་ཀྱི་ཐུ་བོ་ནི་རྒྱུད་ཆེན་སངས་རྒྱས་རྒྱ་
མཚོའོ། །རྒྱུད་ཆེན་སངས་རྒྱས་རྒྱ་མཚོས་མཁས་གྲུབ་རྡོ་ རྗེ་བཟང་པོ་ལ་རྡོ་རྗེ་
འཇིགས་བྱེད་ཀྱི་དབང་དང་གདམས་ངག་གསན་ཞིང་གཞན་ཡང་མཁས་གྲུབ་
མང་པོ་ལས་མདོ་སྔགས་ཀྱི་ཆོས་མཐའ་ཡས་པ་གསན། རྒྱུད་གྲྭའི་ཁྲིར་ཕེབས་
ནས་རྒྱུད་འཆད་པ་དང་བསྟན་བཅོས་གསར་དུ་རྩོམ་པས་དེ་དུས་བཞུགས་པའི་
གངས་ཅན་གྱི་མཁས་པ་མཐའ་དག་ཡིད་འཕྲོག་པར་མཛད། པཎ་ཆེན་བློ་བཟང་
ཆོས་ཀྱི་རྒྱལ་མཚན་གྱིས་ཀྱང་སྲད་རྒྱུད་དུ་ཕེབས་ནས་རྒྱུད་ཆེན་འདི་ལ་སྲད་རྒྱུད་
ཀྱི་མན་ངག་རྣམས་གསན་ནོ། །རྒྱུད་ཆེན་འདི་ལ་སློབ་མ་མཐའ་ཡས་པ་བྱུང་བ་
ལས་བརྒྱུད་འཛིན་སྲས་ཀྱི་ཐུ་བོ་ནི་རྒྱུད་ཆེན་དཀོན་མཆོག་རྒྱ་མཚོའོ། །རྒྱུད་ཆེན་
དཀོན་མཆོག་རྒྱ་མཚོས་རྒྱུད་ཆེན་སངས་རྒྱས་རྒྱ་མཚོ་ལ་འདུས་པའི་རྒྱུད་འགྲེལ་
སོགས་ མན་ ངག་ རྣམས་ ཡོངས་ སུ་ རྫོགས་ པ་ གསན། ལྷག་ པར་ དཔལ་ རྡོ་ རྗེ་
འཇིགས་བྱེད་ཆེན་པོའི་དབང་དང་རིམ་གཉིས་ཀྱི་མན་ངག་ཆ་ལག་དང་བཅས་པ་
- 48-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གསན་ཏེ་ཐུགས་ཉམས་སུ་བཞེས་ནས་གདེང་ཐོབ་པར་མཛད། རྒྱུད་གྲྭའི་ཁྲིར་
ཕེབས་ནས་རྒྱུད་འགྲེལ་གྱི་བཤད་པ་སོགས་རྒྱུད་ཆེན་གོང་མའི་བཤད་སྲོལ་
རྣམས་ཉམས་པ་མེད་པར་བསྐྱངས། སློབ་མ་མང་དུ་བྱུང་བ་ལས་བརྒྱུད་འཛིན་
སྲས་ཀྱི་ཐུ་བོ་ནི་རྒྱུད་ཆེན་དཀོན་མཆོག་ཡར་འཕེལ་ལོ། །རྒྱུད་ཆེན་དཀོན་མཆོག་
ཡར་འཕེལ་གྱིས་དམ་པ་མང་པོའི་ཞབས་ལ་གཏུགས་ཏེ་མདོ་སྔགས་ཀྱི་ཆོས་
མཐའ་ཡས་པ་གསན་ཞིང་ལྷག་པར་རྒྱུད་ཆེན་དཀོན་མཆོག་རྒྱ་མཚོ་ལ་དཔལ་རྡོ་
རྗེ་འཇིགས་བྱེད་ཆེན་པོའི་དབང་དང་རིམ་གཉིས་ཀྱི་མན་ངག་རྣམས་ཡོངས་སུ་
རྫོགས་པ་གསན་ནས་ཐུགས་ཉམས་སུ་བཞེས་ཏེ་ནུས་པ་འཐོན་པ་མཛད། སྲིད་
རྒྱུད་ཀྱི་ཁྲིར་ཕེབས་ནས་འདུས་པའི་རྒྱུད་འགྲེལ་གྱི་བཤད་པ་སོགས་སྲད་རྒྱུད་
གོང་མ་རྣམས་ཀྱི་བཤད་སྲོལ་མཐའ་དག་ཉམས་པ་མེད་པར་བསྐྱངས་ཤིང་སྲད་
རྒྱུད་ཀྱི་གདན་ས་ཡུན་རིང་པོར་མཛད་དེ་དབང་ལུང་ཁྲིད་མང་དུ་སྩལ། ཁྱད་པར་
དགུང་ལོ་བརྒྱད་ཅུ་ལ་ཕེབས་པའི་ཚེ་ རྗེ་རིན་པོ་ཆེའི་སྔགས་ཀྱི་མན་ངག་སྙན་
བརྒྱུད་འཛིན་ནུས་པ་ཞིག་མ་བྱུང་ན་རྒྱུན་ཆད་དུ་དོགས་ནས་དམ་ཅན་ཆོས་ཀྱི་
རྒྱལ་པོ་ལ་རྗེ་རིན་པོ་ཆེའི་སྔགས་ཀྱི་སྙན་བརྒྱུད་འཛིན་པའི་སློབ་མ་འགུག་དགོས་
པར་བཀའ་བསྒོས་པས་དམ་ཅན་ཆོས་ཀྱི་རྒྱལ་པོས་འཕྲིན་ལས་བསྒྲུབས་ཏེ་སྲིད་
རྒྱུད་པ་རྣམ་པ་ཀུན་མཁྱེན་ལྔ་པ་ཆེན་པོར་ཞབས་བརྟན་འབུལ་བར་ཕེབས་པའི་
ཚེ་ རྒྱལ་ བ་ ལྔ་ པ་ ཆེན་ པོས་ རྒྱུད་ ཆེན་ འདི་ ལ་ སྔགས་ ཀྱི་བསྐྱེད་ རྫོགས་ ལས་
བརྩམས་ཏེ་དྲི་བ་མང་དུ་མཛད་པ་ན་རྒྱུད་ཆེན་འདིས་ཐོགས་པ་མེད་པར་བསྐྱེད་
རྫོགས་ཀྱི་ཟབ་གནད་མང་པོ་རྒྱུད་དང་གྲུབ་ཆེན་གྱི་དགོངས་པ་རྗེ་རིན་པོ་ཆེའི་
སྙན་བརྒྱུད་ལས་འོངས་པ་ཇི་བཞིན་འདི་དང་འདི་ལྟར་རོ་ཞེས་ཞུས་པ་ན་རྒྱལ་བ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལྔ་པ་ཆེན་པོ་དཔེ་མེད་པར་དགྱེས་ཏེ་འདི་ལྟ་བུའི་སྔགས་ཀྱི་མན་ངག་ལ་མཁས་
པ་དེང་སང་སའི་སྟེང་ན་དཀོན་ནོ་ཞེས་བསྔགས་པ་མཛད་པ་ཀུན་ཏུ་གྲགས་ཏེ་
དགེ་བའི་བཤེས་གཉེན་ཆེན་པོ་མང་པོ་དེས་ཐུགས་ཕྲོགས་ནས་རྒྱུད་ཆེན་འདི་ལ་
མན་ངག་ཞུ་བའི་སྩོལ་བ་བྱེད་པ་བྱུང་ཞིང་། ལྷག་པར་དམ་ཅན་ཆོས་རྒྱལ་གྱིས་
བསྐུལ་ནས་བེ་རི་མེ་རྒན་རིན་པོ་ཆེ། ཀོ་བྷི་ཆེན་པོ། འཇམ་དབྱངས་བཞད་པའི་
རྡོ་རྗེ། ཐང་སག་པ་དངོས་གྲུབ་རྒྱ་མཚོ། ལྕང་སྐྱ་ཞབས་དྲུང་ངག་དབང་བློ་བཟང་
ཆོས་ལྡན་རྣམས་རིམ་གྱིས་སྲད་རྒྱུད་དུ་ཕེབས་ནས་རྒྱུད་ཆེན་འདི་ལ་རྗེ་རིན་པོ་
ཆེའི་སྙན་བརྒྱུད་བདེ་གསང་འཇིགས་གསུམ་གྱི་བསྐྱེད་རྫོགས་སོགས་སྔགས་ཀྱི་
མན་ངག་རྣམས་གནང་བར་གསོལ་བ་བཏབ། རྒྱུད་ཆེན་འདིས་ཀྱང་དགྱེས་བཞིན་
དུ་དབང་དང་མན་ངག་རྣམས་ལེགས་པར་སྩལ། བདག་ཉིད་ཆེན་པོ་དེ་དག་རེ་
རེས་ཀྱང་ ཕྱོགས་ཕྱོགས་སུ་འཇམ་མགོན་བླ་མའི་བསྟན་པ་རྒྱ་ཆེར་སྤེལ་བར་
མཛད། བརྒྱུད་འཛིན་འཕྲིན་ལས་ཀྱི་བཀའ་བབ་པ་ནི་ཐང་སག་པ་དངོས་གྲུབ་རྒྱ་
མཚོའོ། །ཐང་སག་པ་དངོས་གྲུབ་རྒྱ་མཚོས་རྒྱུད་ཆེན་དཀོན་མཆོག་ཡར་འཕེལ་
ལ་རྗེའི་སྙན་བརྒྱུད་ལས་འོངས་པའི་སྔགས་ཀྱི་མན་ངག་མཐའ་དག་གསན་ཞིང་།
ལྷག་པར་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་རིམ་གཉིས་ཀྱི་མན་ངག་
གེགས་སེལ་བོགས་འདོན་དང་བཅས་པ་གསན་ནས་ཐུགས་ཉམས་སུ་བཞེས་ཏེ་
གདེངས་ཐོབ་པར་མཛད། སྐལ་བ་དང་ལྡན་པ་མང་པོ་ལ་གདམས་ངག་སྩལ་བས་
བརྒྱུད་འཛིན་མང་དུ་བྱུང་བ་ལས། བརྒྱུད་འཛིན་སྲས་ཀྱི་ཐུ་བོ་འགྲན་ཟླ་མེད་པ་
ནི་གྲུབ་པའི་དབང་ཕྱུག་དོན་ཡོད་མཁས་གྲུབ་དང་། ཟུང་འཇུག་གྲུབ་པའི་དཔའ་
བོ་འཇམ་དཔལ་རྒྱ་མཚོ་གཉིས་སོ། །བདག་ཉིད་ཆེན་པོ་འདི་གཉིས་ཀས་རྗེའི་
- 50 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
བསྟན་པ་རྒྱ་ཆེར་སྤེལ་ཞིང་། ལྷག་པར་གྲུབ་པའི་དབང་ཕྱུག་དོན་ཡོད་མཁས་
གྲུབ་ཀྱིས་ཚེ་འདིའི་འཁྲི་བ་བཅད་ནས་ཐོག་མར་དབེན་པའི་རི་སུལ་དུ་འཚོ་བ་
དཀའ་ཐུབ་ལ་བརྟེན་ཏེ་བྱང་ཆུབ་ལམ་གྱི་རིམ་པ་བསྒོམས་ནས་མྱོང་བ་འཐོན་
པར་མཛད། དེ་ནས་ཐང་སག་པ་དངོས་གྲུབ་རྒྱ་མཚོ་བསམ་སྦྱོར་གཉིས་ཀྱིས་ཚུལ་
བཞིན་དུ་བསྟེན་ཏེ་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་རིམ་གཉིས་ཀྱི་
མན་ངག་མྱོང་ཁྲིད་དུ་གསན་ཏེ་འཁྲུལ་མེད་ཀྱི་ངེས་པ་རྙེད་པར་བྱས་ནས་དབེན་
པའི་རི་སུལ་དུ་ཡུན་རིང་དུ་བསྒོམས་པས་ནུས་པ་མངོན་དུ་གྱུར་ཏེ་རྫོགས་རིམ་གྱི་
རྟོགས་པ་བརྙེས་ནས་མཐར་ཞིང་གཤེགས་པའི་ཚེ་ཕུང་པོ་ཕྲ་རགས་ཕྱེ་ནས་ཟུང་
འཇུག་གི་སྐུར་བཞེངས་ཏེ་དགའ་ལྡན་ཡིད་དགའ་ཆོས་འཛིན་དུ་རྗེ་རིན་པོ་ཆེའི་
ཞབས་དྲུང་དུ་ཕེབས་སོ། །གྲུབ་པའི་དབང་ཕྱུག་དོན་ཡོད་མཁས་གྲུབ་ལ་སློབ་མ་
བགྲང་བ་ལས་འདས་པ་བྱུང་ཡང་བརྒྱུད་འཛིན་སྲས་ཀྱི་ཐུ་བོ་མཚུངས་པ་མེད་པ་
ནི་ཐུབ་བསྟན་ཡོངས་རྫོགས་ཀྱི་བདག་པོ་རྗེ་བཙུན་ངག་དབང་བྱམས་པའོ། །རྗེ་
བཙུན་བླ་མ་འདིས་འཇམ་མགོན་བསྟན་པའི་སྲོག་ཤིང་བཟུང་སྟེ་དགུང་ལོ་སུམ་ཅུ་
སོ་བདུན་ནས་བརྒྱད་ཅུ་གྱ་གཅིག་བཞེས་ཀྱི་བར་ལོ་ལོ་བཞིན་སྐལ་བ་དང་ལྡན་པ་
མཐའ་ཡས་པ་ལ་བྱང་ཆུབ་ལམ་གྱི་རིམ་པའི་ཁྲིད་དང་བསྐྱེད་རྫོགས་ཀྱི་ཁྲིད་
གནང་བས་ས་ཆེན་པོའི་ཁྱོན་ཐམས་ཅད་རྗེ་བླ་མ་འདིའི་འཕྲིན་ལས་བརྒྱུད་འཛིན་
གྱིས་ཁྱབ་པར་གྱུར། དུས་གསུམ་སངས་རྒྱས་ཐམས་ཅད་ཀྱི་ཐུགས་རྗེའི་རང་
གཟུགས་བཀའ་དྲིན་མཚུངས་མེད་རྗེ་བཙུན་རྩ་བའི་བླ་མ་ངག་དབང་བྱམས་པའི་
ཞབས་དྲུང་དུ་བདག་གིས་དཔལ་རྡོ་རྗེ་འཇིགས་བྱེད་ཆེན་པོའི་དབང་དང་རིམ་
གཉིས་ཀྱི་མན་ངག་གེགས་སེལ་བོགས་འདོན་དང་བཅས་པ་དགྱེས་བཞིན་དུ་
5-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྩལ་བ་ལེགས་པར་ཐོབ་བོ། །དེས་ན་ཡི་དམ་ཞི་ཁྲོས་དངོས་སུ་རྗེས་སུ་བཟུང་
བའི་གྲུབ་ཆེན་ལཱ་ལི་ཏ་ནས་བདག་གི་དྲིན་ཅན་རྩ་བའི་བླ་མ་དེ་རྣམས་ཀྱི་བར་
སྐྱེས་བུ་དམ་པ་ཁོ་ན་གཅིག་ནས་གཅིག་ཏུ་བརྒྱུད་ཅིང་བྱིན་རླབས་ཀྱི་བརྒྱུད་པ་མ་
ཉམས་པ། དམ་ཚིག་ལ་སེལ་ཕྲ་མོའང་མེད་པ། ཡི་དམ་གྱིས་རྗེས་སུ་བཟུང་བ་
དཔལ་རྡོ་རྗེ་འཇིགས་བྱེད་ཆེན་པོའི་རིམ་གཉིས་ལ་མྱོང་བ་ཕུལ་ཕྱིན་འཐོན་ཏེ་
རྟོགས་པ་བརྙེས་པ། སྡོམ་པ་གསུམ་གྱི་བཅས་མཚམས་མཐའ་དག་ཉམས་པ་མེད་
པར་སྲུང་བར་མཛད་པས་བསྟན་པའི་རྩ་ལག་ཏུ་གྱུར་པ། བསྟན་པ་ཡོངས་རྫོགས་
ལ་མཁས་ཞིང་མདོ་སྔགས་གཉིས་ཀའི་མན་ངག་ལ་ནང་བྱན་ཆུད་པས་བསྟན་
པའི་བདག་པོར་གྱུར་པ་ཤ་སྟག་སྟེ་མུ་ཏིག་སྟར་ལ་བརྒྱུས་པ་ལྟར་འཇམ་མགོན་
བསྟན་པའི་རྒྱན་དུ་ཆེ་བ་གཟུར་གནས་བློ་ལྡན་མཐའ་དག་ཐལ་མོ་སྦྱོར་བའི་འོས་
སུ་གྱུར་པ། ཕྱག་བྱ་བའི་འོས་སུ་གྱུར་པ་འདི་ལྟ་བུའི་བཤེས་གཉེན་དམ་པ་རྗེས་
སུ་འཛིན་པར་གྱུར་ཅིག །ཅེས་སྨོན་ལམ་གདབ་པའི་གནས་སུ་གྱུར་པ་ཤ་སྟག་
བྱོན་ཏེ། བདག་ལེགས་སུ་འདོད་པ་དག་གིས་འདི་ལྟ་བུའི་བྱིན་རླབས་ཀྱི་བརྒྱུད་
པ་མ་ཉམས་པའི་མན་ངག་ཐོབ་པར་བྱས་ལ་ཡིད་ཆེས་ཀྱི་དད་པ་བརྟན་པོ་བསྐྱེད་
ནས་འཇམ་མགོན་བསྟན་པའི་སྙིང་པོ་ལ་བག་ཆགས་ཅི་ཐེབས་བྱའོ། །
གཉིས་པ་འདིའི་རྣལ་འབྱོར་སྒོམ་པ་ལ་གཞན་དུ་མི་འགྱུར་བར་ཆིག་
བསྒྲིལ་གྱི་འདུན་པ་ཤུགས་དྲག་བསྐྱེད་པའི་ཕྱིར་མན་ངག་གི་ཆེ་བ་བཤད་པ་ནི།
སྤྱིར་བླ་མེད་ཀྱི་རྒྱུད་རྣམས་ནི་རིན་པོ་ཆེ་ལྟ་བུའི་གདུལ་བྱ་སྙིགས་དུས་ཀྱི་ཚེ་ཐུང་
གཅིག་ལ་སྐུ་གསུམ་གྱི་གོ་འཕང་ལ་འཁྲིད་པར་བྱེད་པའི་ཐབས་མཆོག་ཡིན་པས་
བསྐལ་མང་སྟོང་དུ་མཚན་ཙམ་ཡང་ཐོས་པར་དཀའ་བ་དང་། སངས་རྒྱས་ལས་
- 52 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཀྱང་དཀོན་པའི་གདམས་པ་ཡིན་པར་རྒྱུད་དང་གྲུབ་ཆེན་གྱི་གཞུང་རྣམས་ལས་རྒྱ་
ཆེར་བསྔགས་པ་ལྟར་ཡིན་ལ། ཁྱད་པར་དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་
འདི་ནི་བྱིན་རླབས་ཀྱི་ཚན་ཀ་ཤིན་ཏུ་ཆེ་བ་ངོ་བོ་ཕ་རྒྱུད་ཡིན་ཡང་མ་རྒྱུད་ཀྱི་ལམ་
གྱི་གནད་ཀུན་ཀྱང་ཚང་བ། འཇམ་དབྱངས་ཞི་ཁྲོ་སྦྲགས་ནས་སྒྲུབ་པའི་རྣལ་
འབྱོར་དང་ལྡན་པས་རྡོ་རྗེ་འཇིགས་བྱེད་ལ་གསོལ་བ་བཏབ་ན་རྗེ་བཙུན་འཇམ་
དཔལ་དབྱངས་ཀྱི་བྱིན་རླབས་མྱུར་དུ་འཇུག་པ་དང༌། སྙིགས་མའི་དུས་སུ་གདོན་
བགེགས་ཀྱི་འཚེ་བ་བཟློག་པ་ལ་མཆོག་ཏུ་བསྔགས་པ་དང༌། ཡི་དམ་འདི་ལ་
གསོལ་བ་བཏབ་ནས་གསུང་རབ་དགོངས་འགྲེལ་དང་བཅས་པའི་དོན་ལ་བློ་
གྲོས་མྱུར་དུ་རྒྱས་པར་འགྱུར་བ་དང༌། ལྷག་པར་ཆོས་རྣམས་ཀྱི་གནས་ལུགས་
སྟོང་པ་ཉིད་རྟོགས་པའི་ཤེས་རབ་མྱུར་དུ་རྒྱུད་ལ་སྐྱེ་བར་འགྱུར་བ་དང༌། ཡི་དམ་
འདི་དང་རྗེ་རིན་པོ་ཆེ་ཐུགས་རྒྱུད་གཅིག་པས་ཡི་དམ་འདི་ལ་གསོལ་བ་བཏབ་ན་
རྗེ་རིན་པོ་ཆེ་ལ་གསོལ་བ་བཏབ་པར་འགྱུར་བས། རྗེ་རིན་པོ་ཆེས་མྱུར་དུ་རྗེས་སུ་
འཛིན་པ་དང་བླ་མ་ཡི་དམ་དབྱེར་མེད་ཀྱི་བྱིན་རླབས་སེམས་རྒྱུད་ལ་ཞུགས་ནས་
རྒྱལ་བ་དགྱེས་པའི་ལམ་མྱུར་དུ་བགྲོད་ནུས་པ་སོགས་ཕན་ཡོན་མཐའ་ཡས་པ་
འབྱུང་སྟེ། ཡི་དམ་འདིའི་ཐུན་མོང་མ་ཡིན་པའི་གནད་མཐར་ཐུག་པ་རྗེ་བཙུན་
འཇམ་དཔལ་དབྱངས་ཀྱིས་རྗེ་རིན་པོ་ཆེ་ལ་དངོས་སུ་གནང་བའི་མན་ངག་རྗེ་
རིན་པོ་ཆེ་ཉིད་ཀྱིས་ཟིན་བྲིས་སུ་མཛད་པ་ལས། བསྐྱེད་རྫོགས་ཀྱི་ལམ་རྒྱུད་ལ་
སྐྱེ་བ་ལ་འགལ་རྐྱེན་སེལ་ཞིང་མཐུན་རྐྱེན་མཆོག་ཐུན་མོང་གི་དངོས་གྲུབ་མྱུར་དུ་
སྒྲུབ་པར་བྱེད་པའི་ཡི་དམ་རྡོ་རྗེ་འཇིགས་བྱེད་ལ་བྱེད་དགོས་ཏེ། འདི་ལ་གཞན་
དང་མི་འདྲ་བའི་གནད་ཁྱད་པར་ཅན་ལྔ་ཡོད་ལ། གནད་གཅིག་ནི་ད་ལྟ་སྙིགས་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མ་ལས་ཀྱང་ཆེས་སྙིགས་མའི་དུས་སུ་སེམས་ཅན་རྣམས་ལེ་ལོ་ཆེ་བ། ཤེས་རབ་
ཆུང་བ། དམ་ཚིག་མི་བསྲུང་བ། སྡོམ་པ་དང་མི་ལྡན་པ། ལོག་ལྟ་ཆེ་བ། གསུང་
རབ་ཀྱི་དོན་འབྱེད་པ་ལ་རྨོངས་པ། བླ་མ་དང་གྲོགས་ལ་མི་གུས་པ། སྙིང་རྗེ་ཆུང་
བ། ངོ་ཚ་དང་ཁྲེལ་མེད་པ། ཆོས་སྤོང་ཞིང་ཁེངས་པ་ཆེ་བ། འཇིག་ལྟས་ང་རྒྱལ་
ཞིང་ ལྟ་ ངན་ གྱི་ གཅོང་ རོང་ དུ་ ལྷུང་བ། འདོད་ ཡོན་ གྱིས་མྱོས་པ། ཚེ་ཐུང་བ།
བསོད་ནམས་ དང་མི་ལྡན་པ། འབྱུང་པོ་དང༌། རོ་ལངས་དང༌། གཤིན་རྗེ་དང༌།
མ་མོ་དང༌། བགེགས་དང་། ལོག་འདྲེན་གྱི་བར་ཆད་ཧ་ཅང་ཆེ་བའི་དུས་སུ་ཡི་
དམ་འདི་དང་མི་ལྡན་ན་ལམ་ཟབ་མོ་མཐར་མི་ཕྱིན་པས། དེས་ན་དཔལ་རྡོ་རྗེ་
འཇིགས་བྱེད་ ཀྱི་ང་རྒྱལ་དང་ལྡན་ཞིང་ཐུན་བཞིའི་རྣལ་འབྱོར་ལ་གནས་ན་
བགེགས་དེ་ལྟ་བུ་དང་བྲལ་ཞིང་། འབྲས་བུ་རྡོ་རྗེ་འཆང་གི་གོ་འཕང་མྱུར་དུ་ཐོབ་
པར་འཇམ་དཔལ་རྩ་རྒྱུད་དང་། གསང་བའི་སྤྱི་རྒྱུད་དང་། ཕྱག་ན་རྡོ་རྗེ་གཏུམ་
ཆུང་གི་རྒྱུད་ལ་སོགས་པར་མང་དུ་གསུངས་སོ། །དེའང་དཔེར་ན་རྒྱ་མཚོའི་གླིང་
ནས་ནོར་བུ་རིན་པོ་ཆེ་ལེན་པའི་ ཚེ་ ལམ་གྲུ་ལ་བརྟེན་ནས་འགྲོ་དགོས་མོད་
ཀྱང་། །དེད་དཔོན་ཐབས་ལ་མཁས་ཤིང་ཤེས་རབ་ཆེ་བ་ནོར་བུ་ལེན་པའི་ལམ་
ཀྱི་གནད་སྔོན་དུ་སོང་བ། བསོད་ནམས་ཀྱི་དཔུང་ཆེན་པོ་དང་ལྡན་པ་ཞིག་བསྟེན་
དགོས་ཏེ། གྲུར་ ཞུགས་ ནས་ ལམ་ ལ་ཆས་ པའི་ ཚེ་ ཆུའི་ འགྲོ་ ཚུལ་ འདི་ ལྟ་ བུ།
འཁོར་ལུགས་འདི་ལྟ་བུ། ཁ་དོག་འདི་ལྟ་བུ། རྒྱང་རིང་ཐུང་འདི་ལྟ་བུ། སྔ་ཕྱི་འདི་
ལྟ་བུ། རི་དང་ཀླུང་འདི་ལྟ་བུ་འདུག་ཇི་ལྟར་བགྱི་ཞེས་བརྗོད་ན། འདི་ལྟ་བུ་གྱིས་
ཞེས་གདམས་པ་དང་མཐུན་པར་བགྱིས་པས། དེད་དཔོན་བསོད་ནམས་དང་ལྡན་
པའི་སྟོབས་ཀྱིས་ནོར་བུ་མྱུར་དུ་བླངས་ནས་དབུལ་བ་སེལ་བ་སོགས་རང་གང་
- 54 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
འདོད་ཀྱི་འབྲས་བུ་འགྲུབ་པ་བཞིན། ཡི་དམ་རྡོ་རྗེ་འཇིགས་བྱེད་ཀྱི་རྣལ་འབྱོར་
ལ་གནས་པས་ལམ་བདེ་གསང་གི་བསྐྱེད་རྫོགས་རྒྱུད་ལ་སྐྱེས་ནས་འབྲས་བུ་རྡོ་
རྗེ་འཆང་གི་གོ་འཕང་མྱུར་དུ་མངོན་དུ་བྱེད་དོ་ཞེས་དཔེ་དང་བཅས་ནས་གསུངས་
པ་གནད་ཆེའོ། །ཞེས་དང༌། བདེ་གསང་། འཁོར་ཆེན། དུས་འཁོར། དགྱེས་རྡོར་
སོགས་ལའང་རང་རང་གི་རྒྱུད་ནས་གསུངས་པའི་ཁྱད་ཆོས་རེ་ཡོད་མོད་ཀྱང་།
བཅོམ་ལྡན་འདས་རྡོ་རྗེ་འཇིགས་བྱེད་ནི་ཕ་རྒྱུད་མ་རྒྱུད་གཉིས་ཀ་ནས་བཤད་ལ།
མ་རྒྱུད་ཀྱང་སམྦུ་ཊི་ནས་བཤད་དོ། །དེས་ན་འདི་ལ་ཕ་རྒྱུད་མ་རྒྱུད་གཉིས་ཀའི་
གནད་མཐར་ཐུག་པ་ཡོད་དེ། འདིའི་ཕྱག་མཚན་འཆད་པའི་སྐབས་སུ། གནད་
གཅིག་ལ་རྒྱུ་མ་དང་མེ་ཐབ་ཀྱི་འདུས་པ་ནས་བཤད་པའི་སྒྱུ་ལུས་དང་འོད་གསལ་
སྟོན་པའོ། །གནད་གཅིག་ལ་ཁ་ཊཾ་གས་བདེ་བ་འབར་འཛག་སྟོན་ལ། ཕ་རྒྱུད་
རྐྱང་པ་ལ་ཕྱག་འཚལ་དུ་ཁ་ཊཾ་ག་མི་འོང་བས། དེས་ན་ཁ་ཊཾ་གས་འཁོར་ལོ་བདེ་
མཆོག་བཤད་པའི་བདེ་སྟོང་གི་རྣམ་གཞག་སྟོན་པའོ། །གནད་གཅིག་ལ་རྡོ་རྗེ་
འཇིགས་བྱེད་རང་གི་ཁྱད་ཆོས། གཞན་ལ་མེད་པའི་ཐུན་མོང་མ་ཡིན་པ་ནི་མེ་
ཐབ་སྡིགས་མཛུབ་སྐྱེས་བུ་གསལ་ཤིང་ལ་བསྐྱོན་པ་གསུམ་ཡིན་ལ། དེ་ཡང་མེ་
ཐབ་ཀྱིས་ཤེས་རབ་གཞན་ལས་ཆེ་བ་མཚོན་པའོ། །སྡིགས་མཛུབ་ཀྱིས་འཇིག་
རྟེན་དང་འཇིག་རྟེན་ལས་འདས་པའི་ལྷ་ལ་ཉོན་ཅིག་ཅེས་བཀའ་བསྒོས་པས་རྒྱུད་
གཞན་ལ་མེད་པའི་ཕ་རྒྱུད་མ་རྒྱུད་གཉིས་ཀའི་ལམ་གྱི་གནད་མཐར་ཐུག་པ་ང་ལ་
ཡོད་ཅེས་མཚོན་པ་དང༌། འཇིག་རྟེན་ལས་འདས་པའི་ལྷ་ལའང་བསྡིགས་ནས་
ངའི་སྒྲུབ་པ་པོ་ལ་དངོས་གྲུབ་སྩོལ་ཅིག་ཅེས་བཀའ་བསྒོ་བར་མཛད་ན་འཇིག་
རྟེན་ གྱི་སྟེང་འོག་སོགས་ ཕྱོགས་ བཅུའི་ གདོན་རྣམས་ འཇོམས་ པ་ ལྟ་ ཅི་ སྨོས་
- 55-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པའོ། །སྐྱེས་བུ་གསལ་ཤིང་ལ་བསྐྱོན་པས་ནི་མི་དགེ་བ་བཅུ་དང་ཆོས་སྤོང་དང་།
མཚམས་མེད་སོགས་བྱས་པའི་སྡིག་པོ་ཆེ་བཙན་ཐབས་སུ་འཚང་རྒྱ་བར་སྟོན་
པའོ། །དེ་ཡང་དུར་ཁྲོད་ཀྱི་གསལ་ཞིང་དང་དོན་མི་གཅིག་སྟེ། དུར་ཁྲོད་ཀྱི་ནི་རོ་
ཡིན་ ལ། འདི་ནི་གང་ཟག་གོ །གནད་ གཅིག་ནི་ སྤྱིར་ རྗེ་ བཙུན་ འཇམ་ ད པལ་
དབྱངས་སངས་རྒྱས་ཀུན་གྱི་ཡབ་ཡིན་ཞིང་འཚང་རྒྱ་བའི་ཚེ་ན་རྗེ་བཙུན་འཇམ་དཔལ་
དབྱངས་ལ་བརྟེན་ནས་འཚང་རྒྱ་བར་བྱ་དགོས་པས་ན། ད་ ལྟ་ནས་རྗེ་བཙུན་
འཇམ་དཔལ་དབྱངས་ལྷག་པའི་ལྷར་བཟུང་སྟེ་གསོལ་བ་གདབ་དགོས་པ་ཧ་ཅང་
ཆེ་ མོད། ཁྱད་ པར་ དུ་ རྗེ་ བཙུན་འཇམ་ད པལ་དབྱངས་ རིམ་གྱིས་དམར་ནག་
འཇིགས་གསུམ་དུ་ཁྲོས་པའི་རྡོ་རྗེ་འཇིགས་བྱེད་ལ། རྒྱུ་དུས། འབྲས་དུས། ཡེ་
ཤེས་སེམས་དཔའི་སྐབས་རྣམས་སུ་རྗེ་བཙུན་གྱི་ཞལ་དངོས་སུ་ཡོད་པ་ལས། རྗེ་
བཙུན་གྱིས་རྗེས་སུ་འཛིན་པས་ཤེས་རབ་སྔ་མ་ལས་ལྷག་པར་ཆེ་བ་ཡིན་ནོ། །
འདིའི་རྭ་གཉིས་ཀྱིས་ཡུལ་བདེན་པ་གཉིས་ཀྱི་གནས་ཚུལ། ལམ་ཐབས་ཤེས་
གཉིས་རྒྱུད་ལ་ཇི་ལྟར་བསྐྱེད་པ། དེས་བསྒྲུབས་པའི་འབྲས་བུ་སྐུ་གཉིས་ཐོབ་
ཚུལ་གཞན་ལ་མེད་པ་རྒྱས་པར་སྟོན་པའོ་ཞེས་གསུངས་པ་ལྟར་རོ། །དེས་ན་གཟུ་
བོར་གནས་ཤིང་ལེགས་ཉེས་འབྱེད་པའི་བློ་གྲོས་དང་ལྡན་པ་རྒྱལ་བ་དགྱེས་པའི་
ལམ་ལ་འཇུག་པར་འདོད་པ་དག་གིས་འདི་ལྟ་བུའི་གསང་བའི་གནད་འདི་དག་
ཤེས་པར་བྱས་ལ་ཡིད་ཆེས་ཀྱི་དད་པ་བརྟན་པོ་བསྐྱེད་ནས་ཡི་དམ་འདིའི་རྣལ་
འབྱོར་སྒོམ་པ་ལ་རྣམ་པ་ཀུན་ཏུ་འབད་པར་བྱའོ། །
གསུམ་པ་གདམས་པ་དངོས་ ཉམས་ སུ་ལེན་ཚུལ་ལ་བསྐྱེད་རྫོགས་
གཉིས་ལས་འདིར་དཔལ་རྡོ་རྗེ་འཇིགས་བྱེད་ཆེན་པོའི་བསྐྱེད་རིམ་ཉམས་སུ་ལེན་
- 56 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ཚུལ་རྗེ་རིན་པོ་ཆེས་མཛད་པའི་དཔལ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་
མའི་སྒྲུབ་ཐབས་རིན་པོ་ཆེའི་ཟ་མ་ཏོག་ནས་ཇི་ལྟར་གསུངས་པ་ལྟར་ཉམས་སུ་
ལེན་ཚུལ་ལ་གསུམ། གང་གིས་ཉམས་སུ་ལེན་པའི་རྟེན། གང་དུ་ཉམས་སུ་བླང་
བའི་གནས། ཇི་ལྟར་ཉམས་སུ་ལེན་ཚུལ་ལོ། །དང་པོ་ནི། །དཔལ་རྡོ་རྗེ་འཇིགས་
བྱེད་ཆེན་པོའི་བསྐྱེད་རིམ་ཉམས་སུ་ལེན་པའི་རྟེན་མཚན་ཉིད་ཚང་བ་ཞིག་བྱེད་པ་
ལ་ཐོག་མར་ལམ་མ་ནོར་བར་སྟོན་པའི་བཤེས་གཉེན་དམ་པ་ཞིག་འབད་པས་
བཙལ་ལ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་སྔགས་དང་ཕར་ཕྱིན་
ཐེག་པ་གཉིས་ཀའི་ལམ་ཐུན་མོང་བ་སྐྱེས་བུ་གསུམ་གྱི་ལམ་གྱི་རིམ་པའི་མྱོང་
ཁྲིད་ཐོབ་པར་བྱས་ལ་ཚུལ་བཞིན་དུ་ཉམས་སུ་བླངས་ཏེ་མྱོང་བ་འཐོན་པ་ཞིག་
བྱེད་པ་དང་
། རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་ལས་འདིའི་དཀྱིལ་
འཁོར་དུ་དབང་རྣམ་པར་དག་པ་ཐོབ་པ་ཞིག་དང༌། དབང་དུས་སུ་ཁས་བླངས་
པའི་དམ་ཚིག་དང་སྡོམ་པ་མིག་གི་འབྲས་བུ་ལྟར་ཚུལ་བཞིན་དུ་བསྲུང་བ་དང་།
རྡོ་རྗེ་སློབ་དཔོན་ལས་འདིའི་རིམ་པ་དང་པོའི་མན་ངག་ཐོབ་སྟེ་དེ་ལ་ཡིད་ཆེས་ཀྱི་
དད་པ་དང་ལྡན་པ་རྣམས་ཚང་བ་ཞིག་དགོས་སོ། །ཆོས་འདི་ཉམས་སུ་ལེན་པའི་
རྟེན་ལ་ལམ་ཐུན་མོངས་བས་རྒྱུད་སྦྱངས་པ་དང་། འདིའི་དཀྱིལ་འཁོར་དུ་དབང་
རྣམ་པར་དག་པ་ཐོབ་པ་དང་། དབང་དུས་སུ་ཁས་བླངས་པའི་དམ་ཚིག་དང་སྡོམ་
པ་རྣམས་ཚུལ་བཞིན་དུ་བསྲུང་བ་ཞིག་ངེས་པར་དགོས་པ་ནི་རྗེ་རིན་པོ་ཆེ་ཉིད་
ཀྱིས་མཛད་པའི་དཔལ་རྡོ་རྗེ་འཇིགས་བྱེད་ཆེན་པོའི་སྒྲུབ་ཐབས་རིན་པོ་ཆེའི་ཟ་
མ་ཏོག་ལས། འདིར་རྣལ་འབྱོར་པ་སྦྱིན་པ་དང་ཚུལ་ཁྲིམས་ལ་སོགས་པའི་སྤྱོད་
པ་དང༌། བྱམས་པ་ལ་སོགས་པའི་སེམས་ཀྱིས་སེམས་ཅན་གྱི་དོན་ལ་བརྩོན་པའི་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བསམ་པ་རྣམ་པར་དག་པ་དང་ལྡན་པ། དད་པ་དང་ཐོས་པས་རྣམ་པར་བརྒྱན་
ཅིང་། ཁྱད་པར་དུ་རྡོ་ རྗེ་ འཇིགས་བྱེད་ཆེན་པོའི་དཀྱིལ་འཁོར་དུ་ཞུགས་ནས་
དབང་བསྐུར་བ་ལེགས་པར་ཐོབ་ཅིང་། ཁས་བླངས་པའི་དམ་ཚིག་དང་སྡོམ་པ་
བསྲུང་བ་ལ་བརྩོན་པས་ཞེས་གསུངས་པ་ལྟར་རོ། །འདི་ཉམས་སུ་ལེན་པ་ལ་
འདིའི་མན་ངག་ཐོབ་ནས་དེ་ལ་ཡིད་ཆེས་ཀྱི་དད་པ་དང་ལྡན་པ་དགོས་པ་ནི།
སློབ་དཔོན་ཞི་བའི་ཡེ་ཤེས་ཀྱིས། དངོས་གྲུབ་འགྲུབ་པའི་རྒྱུ་ནི་དད་པ་མི་ལྡོག་པ་
དང་། ཤེས་རབ་ ཀྱིས་ཐེ་ཚོམ་མི་ཟ་བ་དང་། སེམས་རྩེ་གཅིག་པ་དང་ཤིན་ཏུ་
གསང་བ་རྣམས་དགོས་སོ་ཞེས་གསུངས་པ་ལྟར་རོ། །དེ་ལ་ཐོག་མར་བཤེས་
གཉེན་དམ་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པ་ཞིག་ངེས་པར་
དགོས་ཏེ་མེད་ན་ཆོས་ལ་འཇུག་པའི་སྐབས་མེད་དོ། །སྐྱེས་བུ་གསུམ་གྱི་ལམ་གྱི་
རིམ་པ་ལ་བློ་སྦྱངས་ནས་རྒྱུད་འཁུལ་བ་ཞིག་ངེས་པར་དགོས་ཏེ། སྐྱེས་བུ་ཆུང་
ངུའི་ལམ་ལ་སྦྱངས་ནས་རྒྱུད་འཁུལ་བ་ཞིག་མེད་ན་འཇིག་རྟེན་ཕྱི་མའི་དོན་སྒྲུབ་
པའི་བསམ་པ་བཅོས་མ་མིན་པ་སྐྱེ་ཐབས་མེད་ལ། བསམ་པ་དེ་འདྲ་ཞིག་མེད་ན་
ཅི་བྱེད་དུད་འགྲོའི་སྤྱོད་པ་དང་མཚུངས་པར་ཚེ་འདི་འབའ་ཞིག་གི་དོན་དུ་བྱེད་པ་
ཞིག་ལས་མི་འོང་ལ། དེ་ལྟར་དུ་སོང་ན་སྤྱིར་ཆོས་ཙམ་དུ་འགྲོ་བའི་སྐབས་མེད་ན་
ཐེག་པ་ཆེན་པོའི་ཆོས་སུ་འགྲོ་བའི་སྐབས་ག་ལ་ཡོད། སྐྱེས་བུ་འབྲིང་གི་ལམ་ལ་
སྦྱངས་ནས་འཁོར་བ་ལས་ཐར་འདོད་ཅིག་མ་སྐྱེས་ན། ཐེག་པ་དམན་པའི་ལམ་
དུའང་མི་འགྱུར་བས་ཐེག་པ་ཆེན་པོའི་ལམ་དུ་འགྱུར་བའི་སྐབས་མེད་དོ། །སྐྱེས་
བུ་ཆེན་པོའི་ལམ་ལ་སྦྱངས་ནས་བྱམས་སྙིང་རྗེ་བྱང་ཆུབ་ཀྱི་སེམས་ལ་ཡིད་འགྱུར་
གྱི་མྱོང་བ་འཐོན་པ་ཞིག་མེད་ན་སྤྱིར་ཐེག་པ་ཆེན་པོའི་ཆོས་ཙམ་དུའང་མི་འགྱུར་
-58 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ན་ཐེག་པ་ཆེན་པོའི་ཡང་ཆེན་པོ་བླ་མེད་རྡོ་རྗེ་ཐེག་པའི་ལམ་དུ་འགྱུར་བའི་སྐབས་
ག་ལ་ཡོད། དེས་ན་རྒྱལ་བ་དགྱེས་པའི་ལམ་ལ་འཇུག་པར་འདོད་པ་དག་གིས་ཡི་
དམ་འདིའི་རྣལ་འབྱོར་སྒོམ་པར་འདོད་ན་ཐོག་མར་སྐྱེས་བུ་གསུམ་གྱི་ལམ་ལ་བློ་
སྦྱོང་བ་མན་ངག་གི་གནད་དུ་བཟུང་ངོ༌། །སྐྱེས་བུ་གསུམ་གྱི་ལམ་ལ་སྦྱངས་ནས་
བྱང་ཆུབ་ཀྱི་སེམས་ཀྱི་སྟོབས་ཆེས་ཆེར་འཕེལ་ཏེ་རང་ངོས་ནས་ལམ་ལ་སློབ་པ་
ལ་དུས་ཇི་ཙམ་རིང་ཡང་སྒྱིད་ལུག་དང་ཞུམ་པ་མེད་པར་སྤྲོ་དགས་འཇུག་པའི་
སྙིང་སྟོབས་ཡོད་ཀྱང་སེམས་ཅན་རྣམས་སྡུག་བསྔལ་གྱིས་མནར་ཚུལ་བསམ་པ་
ན་བཟོད་གླགས་མེད་པའི་སྙིང་རྗེས་བསྐུལ་ནས་སྔགས་ཀྱི་ཉེ་ལམ་ལ་འཇུག་པར་
འདོད་པ་ན་ཐོག་མར་དབང་རྣམ་པར་དག་པ་ཞིག་ངེས་པར་ཐོབ་དགོས་ཏེ་དབང་
མ་ཐོབ་པར་སྔགས་ལམ་བསྒོམ་པ་ནི་ཕན་པ་མེད་པར་མ་ཟད་ཕུང་བའི་རྒྱུར་
འགྱུར་བ་རྒྱུད་དང་གྲུབ་ཆེན་གྱི་གཞུང་རྣམས་ནས་ལན་གཅིག་མིན་པར་གསུངས་
པ་ལྟར་རོ། །དབང་ཐོབ་ནས་རིམ་གཉིས་ཀྱི་རྣལ་འབྱོར་བསྒོམ་པ་ལ་དམ་ཚིག་
དང་སྡོམ་པ་ཚུལ་བཞིན་དུ་བསྲུང་བ་ཞིག་ངེས་པར་དགོས་ཏེ། སྔགས་ཀྱི་དངོས་
གྲུབ་ཀྱི་རྩ་བ་དམ་ཚིག་དང་སྡོམ་པ་བསྲུང་བ་ཡིན་པར་རྒྱུད་དང་གྲུབ་ཆེན་གྱི་
གཞུང་ལས་ནན་ཏན་དུ་གསུངས་པ་ལྟར་རོ། །དེ་ལྟར་དཔལ་རྡོ་རྗེ་འཇིགས་བྱེད་
ཆེན་པོའི་བསྐྱེད་རིམ་བསྒོམ་པ་ལ་རྟེན་སྔར་བཤད་པ་དེ་ལྟ་བུ་ཞིག་དགོས་པ་རྒྱུད་
དང༌ གྲུབ་ ཆེན་ གྱི་ དགོངས་ པ་ ཡིན་ ཏེ། རྒྱུད་ རྟོག་ བདུན་ ལས། དམ་ ཚིག་
མ་ཉམས་པ་དང༌། རྣམ་པར་རྟོག་པ་མེད་པ་དང༌། དམ་པའི་བརྟུལ་ཞུགས་ཅན་
དཔའ་བོ་བླ་མ་ལ་གུས་པ་དུལ་བ་ཅན། དེ་བཞིན་གཤེགས་པའི་བསྟན་པ་ལ་ངེས་
པར་ འཛིན་པ། རྒྱུད་ སྦས་པ། མི་ཁྲོ་བ། སྙིང་ རྗེ་ དང་ ལྡན་ པ། བཟླས་པ་དང་།
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བསམ་གཏན་ལ་ཕྱོགས་པ། རྣམ་པར་སྨིན་པ་ལ་འཛེམ་པ། འདི་ལྟ་བུའི་ཡོན་ཏན་
ཁྱད་པར་ཅན་ནི་སློབ་མ་བཟང་པོ་སྟེ། དཀྱིལ་འཁོར་དམ་པ་དཔལ་རྡོ་རྗེ་འཇིགས་
བྱེད་ཆེན་པོ་ལ་མཆོག་ཏུ་གུས་པ། སྙིང་རྗེ་ཆེན་པོས་ཡིད་བརླན་པ། རྣམ་པར་རྟོག་
པ་མེད་པ། མཆོག་ཏུ་བླ་མ་ལ་གུས་པ་ རབ་ཏུ་བརྟག་པ་ལ་ཤིན་ཏུ་རྣམ་པར་
བསམས་ཏེ། བླ་མས་དེ་ལྟ་བུའི་སློབ་མ་ལ་དཔལ་རྡོ་རྗེ་འཇིགས་བྱེད་ཆེན་པོའི་
རྒྱུད་སྦྱིན་ནོ། །ཞེས་རྡོ་རྗེ་འཇིགས་བྱེད་ཀྱི་རིམ་གཉིས་བསྒོམ་པ་ལ་བླ་མ་ལ་གུས་
པ་སོགས་ཡོན་ཏན་དེ་དག་ཚང་དགོས་པར་གསུངས་ལ། འདིའི་དཀྱིལ་འཁོར་དུ་
དབང་ཐོབ་པ་དགོས་པ་ནི། རྟོག་བདུན་ལས། དཔལ་རྡོ་རྗེ་འཇིགས་བྱེད་ཆེན་
པོར་དབང་བསྐུར་བའི་རྣལ་འབྱོར་པས་ཞེས་གསུངས་པ་ལྟར་རོ། མཚན་ཉིད་དེ་
དག་དང་མི་ལྡན་པར། བླ་མ་ལ་དད་པ་མེད་པ་དང༌། ལམ་ཐུན་མོང་བ་ལ་མ་
སྦྱངས་པ་དང་། དབང་མ་ཐོབ་པས་འདིའི་རྣལ་འབྱོར་བསྒོམ་པ་ལ་འཇུག་པ་དང་།
དབང་མ་ཐོབ་པ་ལ་ཡི་དམ་འདིའི་མན་ངག་སྟོན་པ་ནི་རྣམ་པ་ཀུན་ཏུ་ཕུང་བའི་རྒྱུ་
ཡིན་པར་གསུངས་ཏེ། རྟོག་བདུན་ལས། རྒྱུད་གང་ལ་ཡང་མི་སྦྱིན་ནོ། །གལ་ཏེ་
སྔགས་ཀྱང་མི་བསྟན། དཔལ་རྡོ་རྗེ་འཇིགས་བྱེད་ཆེན་པོ་མ་ཧེ་གདོང་ཅན་གྱི་
བསམ་གཏན་གང་ལ་ཡང་མི་སྦྱིན། སྨྲ་བར་ཡང་མི་བྱ། སྔགས་ཀྱི་དབྱེ་བ་ཡང་མི་
བྱ། བྲིས་སྐུ་ཡང་གང་གི་མདུན་དུ་ཡང་མི་དགྲམ་སྟེ། ཐང་ཀ་ཡང་གསང་བར་
གཞག་གོ །རྒྱུད་འདི་རབ་ཏུ་སྦྱོར་བ་དང་། བཟླས་པ་དང་། སྨྲ་བ་གཞན་སུ་ལ་
ཡང་འགའ་ ཙམ་ ཡང་མི་སྨྲ་གལ་ཏེ་སྨྲས་ན་ དཔལ་རྡོ་ རྗེ་ འཇིགས་བྱེད་དང་།
གཞན་ཡང་རྣལ་འབྱོར་མ་རྣམས་དང་། མཁའ་འགྲོ་མ་རྣམས་ཀྱིས་ཟའོ། །དམ་
ཚིག་ཉམས་པར་འགྱུར་བས། དེའི་ཕྱིར་སྔགས་པས་སུ་ལ་ཡང་མི་སྦྱིན་ནོ། །ཞེས་
- 60 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
དང་། སྔགས་པས་གཞན་ལ་བྱིན་ན་དེ་དང་སློབ་མར་བཅས་ནས། དམྱལ་བར་
འགྲོ་བར་ཐེ་ཚོམ་མེད་དོ་ཞེས་ནན་ཏན་དུ་གསུངས་ལ། གྲུབ་ཆེན་ལཱ་ལི་ཏས་ཀྱང་
རྡོ་ རྗེ་ འཇིགས་ བྱེད་ ཀྱི་ སྒྲུབ་ ཐབས་ སུ། ཕུན་ སུམ་ ཚོགས་ སོགས་ མཚན་ ཉིད་
ཅན། །བླ་མ་དང་པོ་མཉེས་པར་བྱ། །རྡོ་རྗེ་འཇིགས་བྱེད་མཆོག་གི་དོན། །ཐམས་
ཅད་སློབ་མར་དེ་བཞིན་ཏེ། །དུས་ཀུན་ཏུ་ནི་སྙིང་རྗེ་བ། །ལུས་ཅན་ཀུན་ལ་བསྒོམ་
པར་བྱ། །ཞེས་ནན་ཏན་དུ་གསུངས་པ་ལྟར་རོ། །དེས་ན་རྒྱལ་བ་དགྱེས་པའི་ལམ་
ལ་འཇུག་པར་འདོད་པ་དག་གིས་ཡི་དམ་འདིའི་བསྐྱེད་རིམ་བསྒོམ་པར་འདོད་ན་
ཐོག་མར་དམ་ཚིག་དང་སྡོམ་པ་མིག་གི་འབྲས་བུ་ལྟར་བསྲུང་བ་ལ་སྐྱེས་བུའི་
རྩལ་ཅི་ ཡོད་ ཀྱིས་ འབད་ དགོས་སོ། །དེ་ ཡང་ བླ་མ་ལྔ་བཅུ་ པ་ དང༌། སྡོམ་པ་
བསྒྲག་བཟུང་དང༌། རྩ་ལྟུང་བཅུ་བཞི་པ་དང༌། སྦོམ་པོ་བརྒྱད་པའི་ཚིགས་བཅད་
རྣམས་བློ་ལ་བཟུང་ནས་དེ་དག་གི་དོན་ངེས་པར་བྱས་ལ། བཟའ་བའི་དམ་ཚིག །
བསྲུང་བའི་དམ་ཚིག །བསྟེན་པའི་དམ་ཚིག་རྣམས་ངོ་འཕྲོད་པར་བྱས་ནས་ཐུན་
རེ་རེ་བཞིན་བསྔོ་བགྲང་བྱས་ཏེ་དམ་ཚིག་དང་སྡོམ་པ་དག་པར་བྱེད་པའི་ཚུལ་རྗེ་
རིན་པོ་ཆེའི་སྙན་བརྒྱུད་ལས་ཇི་ལྟར་འབྱུང་བ་རྣམས་ངེས་པར་བྱས་ལ་དགེ་སྦྱོར་
གྱི་མཐིལ་དུ་བྱས་ཏེ་འབད་པ་ནི་མན་ངག་གི་གནད་དམ་པ་ཡིན་ནོ། །
གཉིས་པ་གང་དུ་ཉམས་སུ་བླང་བའི་གནས་ལ་གཉིས། གང་དུ་སྒོམ་
པའི་གནས་ངོས་བཟུང་བ་དང་། གནས་དེར་སྒྲུབ་པའི་ཡོ་བྱད་ཇི་ལྟར་བཤམ་
པའོ། །དང་པོ་ནི། དཔལ་རྡོ་རྗེ་འཇིགས་བྱེད་ཆེན་པོའི་བསྐྱེད་རིམ་བསྒོམ་པའི་
གནས་ལ་གདུལ་བྱ་བློ་མཐོ་དམའ་གཉིས་ལས། བློ་མཐོ་བ་རྣམས་ཀྱིས་རྒྱུད་ལས་
ཇི་ལྟར་གསུངས་པ་ལྟར་གྱི་གནས་དུར་ཁྲོད་འཇིགས་སུ་རུང་བ་དང་མ་མོའི་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གནས་ལ་སོགས་པར་སྒོམས། དེ་ཙམ་གྱི་ནུས་པ་མེད་པའི་ལས་དང་པོ་བ་རྣམས་
ཀྱིས་དབེན་ཞིང་ཡིད་དུ་འོང་བའི་གནས་གང་ཡང་རུང་བར་བསྒོམ་མོ། །གནས་
གང་ དུ་ སྒོམ་ ཡང་ གནས་ དེ་ དུར་ ཁྲོད་ དུ་ མོས་ནས་ བསྒོམ་ པ་ གནད་ ཆེ་ བར་
གསུངས། སྒྲུབ་པའི་གནས་དེ་ལྟ་བུ་ཞིག་དགོས་པ་ནི། སྒྲུབ་ཐབས་ཟ་མ་ཏོག་
ལས། རྒྱུད་ལས་གསུངས་པའི་གནས་དགོན་པ་ལ་སོགས་པ་ཡིད་མཐུན་གང་ཡང་
རུང་བར་ཞེས་གསུངས། རྟོག་བདུན་ལས། དེ་ལ་ཐོག་མར་སྔགས་པས་ཡིད་དུ་
འོང་བའི་གནས་སམ་གང་ཡང་རུང་བའི་གནས་ལ་དགོས་པ་ཐམས་ཅད་བསྒྲུབ་
པར་བྱའོ། །དེ་ལ་གནས་གསུངས་པ་ནི། དུར་ཁྲོད་དམ། ཆུ་ཀླུང་གི་འགྲམ་མམ།
ཤིང་གཅིག་གམ། མཚན་མ་གཅིག་པའམ། བཞི་མདོའམ། རིའི་རྩེ་མོའམ། ཁང་
སྟོང་ངམ། མ་མོའི་ ཁྱིམ་མམ། ལྷའི་ ཁང་ པའམ། འཐབ་མོའི་ གནས་ སམ། གྲོང་
ཁྱེར་རམ། ནགས་ཁྲོད་དམ། གྲོང་ལ་སོགས་པའི་གནས་སུ་སྔགས་པ་གནས་ཏེ་
ཞེས་གསུངས། རྒྱུད་ལས་ཇི་ལྟར་གསུངས་པ་དེ་ལྟར་དུ་གྲུབ་ཆེན་ལཱ་ལི་ཏས་ཀྱང་།
དང༌ པོ་དུར་ཁྲོད་ ཆུ་འགྲམ་མམ། །ཤིང་གཅིག་གམ་ནི་མཚན་གཅིག་གནས། །
བཞི་མདོ་འམ་ནི་རི་བོ་ཡི། །རྩེ་མོ་དང་ནི་ཁང་སྟོང་གནས། །མ་མོའི་ཁྱིམ་མམ་
ཡང་ ཐོག་མཛེས། །ལྷ་ཡི་ ཁང་ པ་ དག་ཏུ་དང༌། །འཐབ་མོའི་ ས་ དང་ གྲོང་ཁྱེར་
སྟོང་། །ཡིད་དུ་འོང་བའི་གྲོང་དག་ཏུ། །ཞེས་གསུངས་པ་ལྟར་རོ། །
གཉིས་པ་གནས་དེར་བསྒྲུབ་པའི་ཡོ་བྱད་ ཇི་ ལྟར་ བཤམ་པ་ནི། སྒྲུབ་
ཐབས་ ཉིད་ ལས། དང་ པོར་ཁྲུས་བྱ་ཞིང་མཎྜལ་ བྱི་དོར་བྱ་མེ་ཏོག་གཅལ་དུ་
དགྲམ། །བྲིས་སྐུ་མདུན་དུ་བཤམས། །སྟན་བདེ་བ་ལ་ཁ་ལྷོར་ཕྱོགས་ཏེ་འདུག་
ནས། བདུད་རྩི་རིལ་བུས་ཁ་དག་པར་བྱས་ཏེ་ཞེས་གསུངས། དེ་ལ་དང་པོར་ཁྲུས་
- 62-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
བྱ་བ་ དང་། །དེ་ནས་མཎྜལ་ བྱི་དོར་ བྱས་ཏེ་མེ་ཏོག་དགྲམ་ པ་དང་། བྲིས་ སྐུ་
བཤམ་པ་སོགས་དམ་ཚིག་གི་རྫས་རྣམས་ཚོགས་པར་བྱ་བ་དང༌། སྟན་ལ་འདུག་
ལུགས་དང་། ཁ་དག་པར་བྱ་བ་རྣམས་སུ་ཡོད་པ་ལས། དང་པོ་ཁྲུས་ལ་ཕྱིའི་ཁྲུས་
དང་ནང་གི་ཁྲུས་གཉིས་ལས། ཕྱིའི་ཁྲུས་ནི་བསྒྲུབས་པའི་བུམ་ཆུས་ལུས་ཀྱི་དྲི་མ་
སྤྱི་དང་ ཁ་དང་གདོང་བཀྲུས་ཏེ་དག་པར་བྱ་བའོ། །ནང་གི་ཁྲུས་ནི་ཀུན་སློང་
བཅོས་ཏེ་སེམས་ཉོན་མོངས་པའི་དབང་དུ་མ་སོང་བར་འཁོར་བ་ལ་སྐྱོ་ཤས་དང་།
སེམས་ཅན་རྣམས་ལ་སྙིང་རྗེ་དང་། །ཆོས་རྣམས་ཀྱི་གནས་ལུགས་སྟོང་པ་ཉིད་
བསམས་ཏེ་སྣང་ཞིང་སྟོང་ལ་སྟོང་ཞིང་སྣང་བ་སྣང་སྟོང་སྒྱུ་མ་ལྟ་བུའི་ཉམས་
བསྐྱེད་ཅི་ཐུབ་བྱའོ། །དེ་ལྟ་མིན་པར་སེམས་ཚེ་འདི་འབའ་ཞིག་ལ་ཆགས་ཏེ་ཚེ་
འདིའི་ཕུན་ཚོགས་བསྒྲུབ་པའི་བསམ་པ་དུང་ངེ་བ་དང་། གཞན་ལ་ཁོང་ཁྲོ་བའི་
བསམ་པས་ཕ་རོལ་པོ་ལ་ཁྲོ་བོའི་དྲག་སྔགས་ཀྱིས་གནོད་པ་བྱ་བ་དང་། རང་གི་
ཚེ་འདིའི་དོན་སྒྲུབ་པའི་ཕྱིར་ཡི་དམ་འདིའི་སྒོམ་བཟླས་ལ་འཇུག་པ་ནི་སངས་
རྒྱས་སྒྲུབ་པའི་ཐབས་སུ་མི་འགྱུར་བར་མ་ཟད་ངན་འགྲོའི་རྒྱུ་སྒྲུབ་པ་ཁོ་ནར་
འགྱུར་བས་རྟེན་འབྲེལ་གྱི་སྒོ་དང་པོ་འདི་ནས་མ་འཕྱུགས་པ་ཞིག་བྱ་བ་ནི་མན་
ངག་གི་གནད་དམ་པ་ཡིན་ནོ། །དེ་ནས་སྔར་བཤད་པ་ལྟ་བུའི་གནས་སུ་མཎྜལ་གྱི་
དོར་བྱ་བ་ནི། འདིའི་མཎྜལ་ཞེས་པ་གང་དུ་སྒྲུབ་པའི་གནས་ཀྱི་མིང་ཡིན་པས་
སྒྲུབ་ཁང་ལ་ཆག་ཆག་དང་ཕྱག་དར་བྱས་ལ་བ་བྱུང་ལྔ་དང་དྲི་བཟང་གི་ཆུས་བྱུག་
ཅིང་། བདུད་ རྩི་ ལྔས་ ཀྱང་ བྱུགས་ ལ་ མེ་ ཏོག་ གཅལ་ དུ་ དགྲམ་མོ། །བྲིས་ སྐུ་
བཤམས་པ་སོགས་དམ་ཚིག་གི་རྫས་རྣམས་འཚོགས་པར་བྱ་བ་ནི། དཔལ་རྡོ་རྗེ་
འཇིགས་བྱེད་ཆེན་པོའི་བྲིས་སྐུ་མཚན་ཉིད་ཚང་བ་མདུན་གྱི་ཐད་ཀར་བཤམས།
63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དེའི་མདུན་དུ་མཆོད་གཏོར་གཙང་མ་ཕྱག་ལེན་ལྟར་བཤམས། དམ་ཚིག་གི་རྡོར་
དྲིལ་ དང་། ཅང་ ཏེའུ་ དང་། བགྲང་ འཕྲེང་ སོགས་ དམ་ ཚིག་ གི་ རྫ་ས་ རྣམས་
འཚོགས་པར་བྱས་ལ་དབང་མ་ཐོབ་པ་སོགས་སྣོད་མིན་གཞན་གྱིས་མི་མཐོང་
བར་ཤིན་ཏུ་གསང་བར་བྱས་ལ་བཅངས་ཏེ། །བྲིས་སྐུ་དང་དམ་ཚིག་གི་རྡོར་དྲིལ་
སོགས་སྣོད་མིན་གཞན་ལ་བསྟན་ན་དངོས་གྲུབ་ཀྱི་གེགས་སུ་འགྱུར་བར་རྒྱུད་
དང་གྲུབ་ཆེན་གྱི་གཞུང་རྣམས་ལས་ནན་ཏན་དུ་གསུངས། སྟན་ལ་འདུག་ལུགས་
ནི་བསྟན་བདེ་བ་ལ་ཁ་ལྷོར་ཕྱོགས་ཏེ་འདུག །ཅིས་ཀྱང་ལྷོར་ལྟ་བ་མ་གྲུབ་ན་
ཕྱོགས་རྣམས་བློས་བཏགས་པ་ཙམ་དུ་བསམས་ལ་ཁ་ལྷོར་བལྟས་པར་མོས་ཏེ་སྐྲ་
བཅིངས་པ་ཅན་ཡིན་ན་བཀྲོལ་ཏེ་རོ་གདན་ལ་འདུག་པར་མོས་ནས་ལུས་གནད་
དང་ལྡན་པར་འདུག་གོ །བདུད་རྩི་རིལ་བུ་འབྱོར་ན་དེས་ཁ་དག་པར་བྱ་ཞིང་ཅིས་
ཀྱང་མ་འབྱོར་ན་བྱིན་གྱིས་བརླབས་པའི་ནང་མཆོད་ལྕེ་ཐོག་ཏུ་མྱངས་ཏེ་ཁ་དག་
པར་བྱའོ། །རྟོག་བདུན་ལས། ནམ་ཕྱེད་ན་སྒྲུབ་པ་ལ་འཇུག་པར་གསུངས་པས།
ཡི་དམ་འདིའི་བསྙེན་མཚམས་བྱེད་པའི་ཚེ་ཚུགས་པའི་ཐོག་མ་མཚན་ཕྱེད་ནས་བྱ་
བར་བླ་མ་རྣམས་གསུངས་པ་ལྟར་བྱའོ། །
གསུམ་པ་ཇི་ལྟར་ཉམས་སུ་ལེན་པའི་ཚུལ་ལ་གཉིས། འདིའི་བསྐྱེད་
རིམ་སྒོམ་ཚུལ་དང༌། བསྐྱེད་རིམ་ལ་བརྟེན་པ་ཐོབ་ནས་དངོས་གྲུབ་སྒྲུབ་ཚུལ་
ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་
ལྟར་ བྱ་ བའི་ ཚུལ་ལོ། །དང་པོ་ལ་གསུམ། ཐུན་ གྱི་ འགོར་ ཇི་ ལྟར་ བྱ་བ། ཐུན་
དངོས་གཞི་ལ་ཇི་ལྟར་བྱ་བ། ཐུན་གྱི་མཇུག་ཏུ་ཇི་ལྟར་བྱ་བའི་ཚུལ་ལོ། །དང་པོ་
ལ་དྲུག །རང་ཉིད་ལྷར་བསྐྱེད་པ། རྡོར་དྲིལ་བྱིན་གྱིས་བརླབས་པ། ནང་མཆོད་
64 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
བྱིན་གྱིས་བརླབས་པ། སྔོན་འགྲོ་གཏོར་མ་གཏོར་བ། བདག་བསྐྱེད་ཀྱི་མཆོད་པ་
བྱིན་གྱིས་བརླབས་ པ། རྡོར་ སེམས་ སྒོམ་བཟླས་ བྱ་བའོ། །དང་ པོ་ནི་ སྟན་ལ་
འཁོད་ནས་ལུས་གནད་བཅས་ཀུན་སློང་བཅོས་ནས་དགེ་སེམས་ཁྱད་པར་ཅན་
བསྐྱེད། དགེ་སེམས་ ཁྱད་པར་ཅན་གྱི་ངང་ནས་ རྩ་བརྒྱུད་ཀྱི་བླ་མ་རྣམས་ལ་
གསོལ་བ་བཏབ་སྟེ་རང་ཉིད་ལྷར་བསྐྱེད་པ་མན་ངག་བཞིན་དུ་བྱའོ། །དེ་ལ་སྔར་
བཤད་པ་ལྟར་གྱི་གནས་སུ་སྟན་བདེ་བ་ལ་རྐང་པ་རྡོ་རྗེའི་སྐྱིལ་ཀྲུང་ངམ་སྐྱིལ་
ཀྲུང་ཕྱེད་པས་གནས་ལ། ཐོག་མར་ཀུན་སློང་བཅོས་ཏེ་འཁོར་བ་ལ་སྐྱོ་ཤས་དང་།
སེམས་ཅན་ཐམས་ཅད་ལ་བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་ཅི་ཐུབ་བྱ་སྟེ།
ཐེག་པ་ཆེན་པོའི་ལམ་སྒོམ་པ་ཐམས་ཅད་ཀྱི་འགོ་འདི་ནས་འཛུགས་དགོས་པ་དྲི་
བ་ལྷག་བསམ་རབ་དཀར་གྱི་དྲི་ལན་བློ་བཟང་བཞད་པའི་སྒྲ་དབྱངས་ལས།
སྒོམ་རྣམས་ཀུན་གྱི་དང་པོའི་འགོ །རྒྱ་གར་སྐད་མཚུངས་རང་རྒྱུད་ལ། །ལེགས་
པར་བརྟགས་པ་ཡིན་ནོ་ཞེས། །ཟླ་མེད་བླ་མ་མཆོག་ཁྱོད་བཞེད། །ཅེས་གསུངས་
པ་ལྟར་རོ། །དགེ་སེམས་ཁྱད་པར་ཅན་དེའི་ངང་ནས་རྩ་བརྒྱུད་ཀྱི་བླ་མ་རྣམས་
གསལ་བཏབ་ལ། ཁྱབ་བདག་འཇམ་དཔལ་རྡོ་རྗེ་གཤིན་རྗེའི་གཤེད། །མགོན་
དེའི་དགྱེས་པ་ཀུན་བསྐྱེད་མཁའ་འགྲོའི་གཙོ། །ཟུང་འཇུག་གོ་འཕང་མངོན་གྱུར་
ལཱ་ལི་ཏ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཞེས་པ་ནས།
བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་དངོས་གྲུབ་རྣམ་
གཉིས་སྩོལ། ཞེས་པའི་བར་གྱིས་རྩ་བརྒྱུད་ཀྱི་བླ་མ་རྣམས་ལ་གསོལ་བ་ཤུགས་
དྲག་ཏུ་གདབ། དེའི་ཚེ་བླ་མ་རྣམས་རེ་རེ་ནས་སྐུའི་རྣམ་པ་གསལ་བཏབ་ལ་དད་
གུས་ཆེན་པོས་གསོལ་བ་བཏབ་པས་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
-65-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་ཐོག་མེད་ནས་བསགས་པའི་ནད་གདོན་སྡིག་སྒྲིབ་ཐམས་ཅད་དང་།
ཁྱད་པར་དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་སྒོམ་པ་ལ་གེགས་བྱེད་
ཀྱི་སྡིག་སྒྲིབ་ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་
གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས།
ཁྱད་པར་བྱང་ཆུབ་ཀྱི་སེམས་ཤུགས་དྲག་པོས་བསྐུལ་ཏེ་དཔལ་རྡོ་རྗེ་འཇིགས་
བྱེད་ཆེན་པོའི་རིམ་པ་དང་པོའི་རྣལ་འབྱོར་རྒྱུད་ལ་མྱུར་དུ་སྐྱེ་བའི་རྟོགས་པ་ཁྱད་
པར་ཅན་སྐྱེས་པར་བསམ་མོ། །དེ་ནས་བླ་མ་རྣམས་ཀྱི་བྱིན་རླབས་སེམས་ལ་
ཞུགས་ཏེ་ལས་ཉོན་གཉིས་སྣང་འཁྲུལ་པ་དང་བཅས་པ་སྦྱངས་ནས་བདག་ཉིད་
འོད་གསལ་དུ་ཞུགས་པར་བསམས་ལ་ཆོས་སྐུའི་ང་རྒྱལ་བཞག །འོད་གསལ་
ཆོས་སྐུའི་ངང་ལས་རང་ཉིད་སྐད་ཅིག་གིས་དཔལ་རྡོ་ རྗེ་འཇིགས་བྱེད་ཆེན་པོ་
ཞལ་གཅིག་ཕྱག་གཉིས་པ་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་
སྐུར་བཞེངས་པའི་མོས་པ་བྱའོ། །དེ་ཡང་འོད་གསལ་གྱི་ངང་ལས་རང་གི་གོ་སར་
སྣ་ཚོགས་པདྨ་འདབ་མ་བརྒྱད་པ་ཕྱོགས་བཞིའི་འདབ་མ་དམར། མེ་རླུང་གཉིས་
སེར། བདེན་ བྲལ་ ལྗང་། དབང་ ལྡན་ནག ལྟེ་ བ་ ལྗང་། གེ་ སར་ སེར་ བ། དེའི་
སྟེང་དུ་ཉི་མའི་དཀྱིལ་འཁོར་མེ་ཤེལ་གྱི་མཎྜལ་ཁ་སྦུབ་པ་ལྟ་བུ། དེའི་སྟེང་དུ་རང་
ཉིད་ཁྲོ་བོའི་དབང་པོ་རྡོ་རྗེ་འཇིགས་བྱེད་སྒྱུ་མའི་སྲིན་པོ་ཁྲོས་པ་ལྟ་བུ། སྐུའི་བ་སྤུ་
རེ་རེ་ནས་ཀྱང་མེ་འོད་འཕྲོས་ཏེ་ཡེ་ཤེས་ཀྱི་མེ་དཔུང་རབ་ཏུ་འབར་བའི་ཀློང་
དཀྱིལ་ན་བཞུགས་པ། ཞལ་རབ་ཏུ་གདངས་པས་ཁམས་གསུམ་པོ་ཐམས་ཅད་
སྐད་ཅིག་ལ་ཟ་བར་བྱེད་པ་ལྟ་བུ། ཤངས་ནས་དབྱུགས་ཕྱིར་རྒྱུ་བ་དུས་མཐའི་
- 66 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
རླུང་ཆེན་ལྟ་བུ་ཁམས་གསུམ་སྐད་ཅིག་གིས་རྡུལ་དུ་འཐོར་བར་བྱེད་པ་ལྟ་བུ།
སྤྱན་གསུམ་གློག་ལྟར་འཁྱུག་པ་སོགས་འཇིགས་སུ་རུང་བའི་ཉམས་ཐམས་ཅད་
དང་ལྡན་པ། ཐུགས་སྒྲིབ་བྲལ་ཆོས་ཀྱི་སྐུ་བདེ་ཆེན་འོད་གསལ་ལས་ནམ་ཡང་
གཡོ་བ་མེད་པ། བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་རང་སྣང་གཟུགས་སུ་
ཤར་བར་བསྒོམས་ལ་ང་རྒྱལ་དང་གསལ་སྣང་ཅི་འཐོན་བྱས་ཏེ་རྫོགས་རིམ་ཟབ་
མོའི་སྨིན་བྱེད་དུ་འགྱུར་ངེས་བྱའོ། །ལྷའི་རྣལ་འབྱོར་ནི་སྔགས་ལམ་གྱི་ཐབས་
མཁས་ཉིད་ཡིན་ཞིང་ཁྱད་པར་སྔགས་བླ་མེད་ཀྱི་ལམ་གྱིས་ཚེ་གཅིག་ལ་ཟུང་
འཇུག་གི་སྐུ་འགྲུབ་པའང་ལྷའི་རྣལ་འབྱོར་འདི་ལ་རག་ལས་པས། སྒྲུབ་ཐབས་
ཀྱི་ཐོག་མར་རང་ཉིད་ལྷར་བསྐྱེད་ནས་སྒོམ་པ་འདི་འོག་ནས་འབྱུང་བའི་བསྐྱེད་
རིམ་གྱི་རྣལ་འབྱོར་ཇི་སྙེད་ཅིག་འབྱུང་བ་ཐམས་ཅད་ལྷའི་རྣལ་འབྱོར་འདིའི་སྟེང་
ནས་བྱེད་དགོས་པས་རྣལ་འབྱོར་འདི་སྔགས་ལམ་གྱི་རྩ་བར་གཟུང་ཞིང་། འདི་
ཡང་བྱང་ཆུབ་ཀྱི་སེམས་རིན་པོ་ཆེ་དང་གནས་ལུགས་རྟོགས་པའི་ལྟ་བ་གཉིས་
ཟུང་འབྲེལ་དུ་བྱས་ནས་སྐྱོང་བ་ཉིད་ཡིན་ཏེ། མཁའ་ཁྱབ་ཀྱི་མ་རྒན་སེམས་ཅན་
རྣམས་འཁོར་བར་བདག་འཛིན་གྱིས་བཅིངས་ནས་སྡུག་བསྔལ་བ་མ་བཟོད་ནས་
དེ་ལས་མྱུར་དུ་སྒྲོལ་ཕྱིར་བདག་འཛིན་མྱུར་དུ་འདུལ་བའི་ཐབས་མཁས་ཀྱི་རྣལ་
འབྱོར་ རང་ ཉིད་ ཁྲོ་བོའི་ དབང་ པོ་ རྡོ་ རྗེ་ འཇིགས་ བྱེད་ཀྱི་སྐུར་ བཞེངས་ པར་
བསྒོམས་ནས། སེམས་ཅན་རྣམས་འཁོར་བ་ནས་འདོན་པ་ལ་རིངས་པར་ཆས་པ་
དྲག་ཏུ་རྔམ་པ་ཁྲོ་བོའི་སྐུར་བཞེངས་པར་སྒོམ་པ་སྟེ་སེམས་བསྐྱེད་འབྲས་བུ་ལམ་
བྱེད་ཀྱི་ཚུལ་དུ་སྒོམ་པ་དང་། གནས་ལུགས་སྟོང་པ་ཉིད་ལ་རྩེ་གཅིག་ཏུ་ཞུགས་
པའི་བདེ་ཆེན་འོད་གསལ་གྱི་ཡེ་ཤེས་ལྷ་སྐུའི་རྣམ་པར་ཤར་བས་སྒོམ་པ་ཡིན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པས། བྱང་ཆུབ་ཀྱི་སེམས་རིན་པོ་ཆེ་དང་གནས་ལུགས་རྟོགས་པའི་ལྟ་བ་གཉིས་
ཟུང་འབྲེལ་དུ་སྒོམ་པ་མན་ངག་གི་མཐར་ཐུག་ཡིན་ནོ། །
གཉིས་པ་རྡོར་དྲིལ་བྱིན་གྱིས་བརླབས་པ་ལ་མང་དུ་ཡོད་པ་ལས་སྐབས་
འདིར་མཚོན་དོན་དྲན་ནས་བྱིན་གྱིས་བརླབས་པ་ཡིན་ལ། དེ་ཡང་རྡོ་རྗེ་ནི་ཐབས་
དང༌། དྲིལ་བུ་ནི་ཤེས་རབ་སྟེ་དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་
ཀྱི་རང་བཞིན་ནོ་ཞེས་བརྗོད་ཅིང་། རྡོ་རྗེས་བཤེས་གཉེན་བསྟེན་ཚུལ་ནས་འབྲས་
བུ་ཟུང་འཇུག་གི་བར་གྱི་ཐབས་ཀྱི་ཆ་ཐམས་ཅད་མཚོན་པ་དང༌། དྲིལ་བུས་
བཤེས་གཉེན་བསྟེན་ཚུལ་ནས་ཟུང་འཇུག་གི་བར་གྱི་ཤེས་རབ་ཀྱི་ཆ་ཐམས་ཅད་
མཚོན་པ་དང་། རྡོར་དྲིལ་གཉིས་ཀའང་ཐབས་ཤེས་དབྱེར་མེད་པའི་དོན་དམ་
པའི་བྱང་ཆུབ་ཀྱི་སེམས་མཚོན་བྱེད་ཡིན་པར་དྲན་ཏེ་མཚོན་བྱེད་དཔེའི་རྡོར་དྲིལ་
ལག་ཏུ་བཟུང་བ་དང་མཉམ་དུ་མཚོན་བྱ་དོན་གྱི་རྡོར་དྲིལ་སྔགས་བླ་མེད་ཀྱི་ཐུན་
མོང་མིན་པའི་ཐབས་ཤེས་ཀྱི་ལམ་འབྲས་བུ་དང་བཅས་པ་གསལ་བཏབ་ནས་
འབྲས་བུ་ལམ་བྱེད་ཀྱི་ཚུལ་དུ་རང་གི་རྒྱུད་ལ་སྐྱེས་པར་སྒོམ། རྡོ་རྗེ་བཟུང་ཚུལ་
དང་དྲིལ་བུ་བཟུང་ནས་དཀྲོལ་ཚུལ་རྗེ་རིན་པོ་ཆེའི་གསུང་རྒྱུན་སྒྲུབ་ཐབས་ནག་
འགྲོས་སུ་བཀོད་པ་ལྟར་ཕྱག་ལེན་མ་འཕྱུགས་པར་བླ་མ་དམ་པས་ཇི་ལྟར་ཁྲིད་
པ་བཞིན་བྱའོ། །རྡོར་དྲིལ་འཛིན་པའི་སྔགས་དོན་ལ་གཉིས་ལས། རྡོ་རྗེ་འཛིན་
པའི་སྔགས་དོན་ནི་ཨོ་ཞེས་བརྗོད་པ་སངས་རྒྱས་ཐམས་ཅད་ཀྱི་སྐུ་གསུང་ཐུགས་
གསུམ་མཚོན་བྱེད་ཡི་གེ་གཅིག་གི་གཟུགས་སུ་ཤར་བ་ནི་ཨོ་ཡིན་པས་དེ་བརྗོད་
པས་སངས་རྒྱས་ཐམས་ཅད་ཀྱི་བྱིན་རླབས་འགུགས་ཤིང་སྔགས་ཀྱི་འགོ་དྲངས་ཏེ་
བཀྲ་ཤིས་པར་བྱེད་པ་ཡིན་ལ། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་
- 68 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ཅད། སིདྡྷི་ནི་གྲུབ་པ། བཛྲ་ནི་རྡོ་རྗེ། སེམས་ནི་དམ་ཚིག ཏིཥྛནི་མནོས་པའམ་
བརྟན་པ་ཨེཥ་ཙཱ་རྭ་ར་ཡཱ་མི་ནི་འདི་བདག་གིས་བཟུང་བར་བགྱི། ཧི་ལྔས་ཡེ་ཤེས་
ལྔ་དང་། ཧཱུྃ་གསུམ་གྱིས་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པ་མཚོན།
ཕཊ་ནི་དོན་དེ་གསལ་བར་བྱེད་པ་དང་བགེགས་ཀྱི་འཚེ་བ་ཞི་བར་བྱེད་པ་ཡིན་
ལ། སཱཧཱ་ནི་ སྔགས་དེ་དག་གི་དོན་ལྟར་ཉམས་སུ་བླངས་པས་མཐར་ཐུག་གི་
འབྲས་བུ་འགྲུབ་སྟེ་དེ་ལ་གཞི་ཚུགས་ཞེས་པའོ། །སྔགས་དོན་དེ་དག་གོ་བདེ་བར་
བརྗོད་ན། དེ་བཞིན་གཤེགས་པ་ཐམས་ཅད་ཀྱི་གྲུབ་པ་རྡོ་ རྗེའི་དམ་ཚིག་འདི་
བརྟན་པར་བཟུང་བར་བགྱི། དེ་གང་ཞེ་ན། རྡོ་རྗེ་སེམས་དཔའི་རང་བཞིན་ཡེ་
ཤེས་ལྔའི་བདག་ཉིད་སྐུ་གསུང་ཐུགས་དབྱེར་མི་ཕྱེད་པ་བདེ་བ་ཆེན་པོའི་ཡེ་ཤེས་
དེའོ། །ཞེས་པ་སྟེ་དེ་ལྟར་དུ་ཡིད་ལ་བྱེད་པའོ། །དྲིལ་བུ་དཀྲོལ་བའི་སྔགས་དོན་
ནི། བཛྲ་གྷཎཱ་ཞེས་པ་རྡོ་རྗེ་དྲིལ་བུ་དང་། དྷམཚནི་ཆོས། ར་ཎི་ཏ་ནི་སྒྲོག་པ། པྲ་ར་
ཎི་ཏ་ནི་རབ་ཏུ་སྒྲོག་པ། སཾ་པྲ་ར་ཎི་ཏ་ནི་ཀུན་ཏུ་རབ་ཏུ་སྒྲོག་པ། སརྦ་བུདྡྷ་ནི་
སངས་རྒྱས་ཐམས་ཅད། ཀྵེ་ཏྲ་ནི་ཞིང་། པྲ་ཙ་ལི་ནི་གཡོ་བ། པྲཛྙཱ་པཱ་ར་མི་ཏཱ་ནི་
ཤེས་རབ་ཀྱི་ཕ་རོལ་ཏུ་ཕྱིན་པ། ནཱ་ད་ནི་སྒྲ། སྭ་བྷཱ་ཝེ་ནི་རང་བཞིན། བཛྲ་སཏྲ་ནི་
རྡོ་རྗེ་སེམས་དཔའ། ཧྲི་ད་ཡ་ནི་ཐུགས། སནྟོ་ཥ་ཎི་ནི་ཀུན་ཏུ་དགྱེས་པ། ཧཱུྃ་གསུམ་
དང་ཧོ་གསུམ་དང་སཱཧཱ་ནི་སྔར་བཞིན་ཡིན་ལ། དེ་དག་གི་དོན་གོ་བདེ་བར་བརྗོད་
ན། རྡོ་རྗེ་དྲིལ་བུ་བཟུང་སྟེ་སྟོང་པ་ཉིད་ཀྱི་སྒྲ་སྒྲོག །རབ་ཏུ་སྒྲོག །ཀུན་ཏུ་རབ་ཏུ་
སྒྲོགས་པས་སངས་རྒྱས་ཀྱི་ཞིང་ཐམས་ཅད་གཡོ་བར་བྱེད་པའོ། །གང་གིས་ན།
ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་རང་བཞིན་གྱིས་སོ། །དགོས་པ་ཅིའི་ཕྱིར་ན་
རྡོ་རྗེ་སེམས་དཔའི་ཐུགས་དགྱེས་པར་བྱ་བའི་ཕྱིར་དུའོ། །དེ་ཡང་ཤེས་རབ་ཀྱི་ཕ་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རོལ་ཏུ་ཕྱིན་པའི་རང་བཞིན་སྟོང་པ་ཉིད་ཀྱི་སྒྲ་རབ་འབྲིང་ཐ་མ་གསུམ་གྱིས་རྡོ་རྗེ་
གསུམ་དབྱེར་མེད་པའི་རྡོ་རྗེ་སེམས་དཔའི་ཐུགས་མཉེས་པར་བྱས་པས་སེམས་
ཅན་རབ་འབྲིང་ཐ་མ་གསུམ་འཁོར་བའི་སྡུག་བསྔལ་ལས་གྲོལ་བར་བྱའོ། །ཞེས་
པ་སྟེ་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་བསྐྱེད་ནས་མཁའ་ཁྱབ་ཀྱི་མ་
རྒན་སེམས་ཅན་རྣམས་བདག་འཛིན་གྱིས་བཅིངས་པ་ལས་བཀྲོལ་ཏེ་གནས་
ལུགས་རྟོགས་པའི་ལམ་ལ་ངེས་པར་དགོད་པར་བྱའོ་ཞེས་བྱང་ཆུབ་ཀྱི་སེམས་
འབྲས་བུ་ལམ་བྱེད་ཀྱི་ཚུལ་དུ་སྒོམ་པ་དང་། གནས་ལུགས་མངོན་སུམ་དུ་རྟོགས་
པའི་ཡེ་ཤེས་ནི་ངེས་དོན་གྱི་རྡོ་རྗེ་ཡིན་པས་དེ་བསྐྱེད་པ་ལ་རྩེ་གཅིག་ཏུ་འབད་པ་
སྟེ། འདི་འདྲ་བའི་ཐབས་ཤེས་དབྱེར་མེད་ཀྱི་རྣལ་འབྱོར་སྐྱོང་ཚུལ་འདི་ནི་སྔགས་
ལམ་གྱི་གནད་མཐར་ཐུག་ཡིན་པས་བློ་གྲོས་དང་ལྡན་པ་དག་གིས་ཚུལ་འདི་ལ་
ངེས་ པ་ རྙེད་ པར་ བྱའོ། །རྡོར་དྲིལ་ གཉིས་ ཀྱིས་ གཞི་ ལམ་འབྲས་ གསུམ་གའི་
གནད་རྣམས་མཚོན་པ་དང༌། ལྷག་པར་སྔགས་བླ་མེད་ཀྱི་ཐབས་མཁས་ཀྱི་ལམ་
གྱི་གནད་བདེ་སྟོང་སྦྱོར་ཚུལ་དང་འབྲས་བུ་མཐར་ཐུག་འགྲུབ་ཚུལ་རྣམས་མཚོན་
པ་སྟེ་འདི་དག་ཇི་ལྟར་མཚོན་པའི་ཚུལ་ཞིབ་པར་མཁས་གྲུབ་ཐམས་ཅད་མཁྱེན་
པས་རྣལ་འབྱོར་རོལ་པའི་དགའ་སྟོན་དུ་རྒྱུད་དང་གྲུབ་ཆེན་གྱི་གཞུང་གི་ཁུངས་
དང་བཅས་གསུངས་པས་དེ་ལས་ཤེས་པར་བྱ་ཞིང་། མཚོན་དོན་ཁྱད་པར་ཅན་དེ་
དག་དྲན་པར་བྱས་ལ་རྡོར་དྲིལ་བྱིན་རླབས་རྫོགས་རིམ་ཟབ་མོའི་སྨིན་བྱེད་དུ་
འགྱུར་ངེས་ཤིག་བྱའོ། །
གསུམ་པ་ནང་མཆོད་བྱིན་གྱིས་བརླབས་པ་ལ་བཞི། བསང་བ། སྦྱང་བ།
བསྐྱེད་པ། བྱིན་གྱིས་བརླབས་པའོ། །དང་པོ་ནི། རང་ཉིད་རྡོ་རྗེ་འཇིགས་བྱེད་དུ་
-70-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གསལ་བའི་ཐུགས་ཀའི་ཧཱུྃ་ལས་ཁྲོ་བོའི་ཚོགས་སྤྲོས་ཏེ་ནང་མཆོད་སྒྲུབ་གཞི་ལ་
གནས་པའི་བགེགས་རྣམས་རྒྱང་རིང་དུ་བསྐྲད་དེ་གནོད་པ་མེད་པར་བྱས་ནས་ཁྲོ་
བོ་རྣམས་ སྙིང་ གའི་ཧཱུྃ་ལ་བསྡུ་བ་ཡིན་ནོ། །གཉིས་པ་སྦྱང་བ་ནི། སྭ་ བྷཱ་ ཝའི་
སྔགས་བརྗོད་ཅིང་སྔགས་དོན་དྲན་པར་བྱས་ནས་ནང་མཆོད་སྒྲུབ་གཞི་སྣོད་དང་
བཅས་པ་འོད་གསལ་དུ་བཅུག་སྟེ་ཐ་མལ་གྱི་སྣང་ཞེན་སྦྱོང་བ་ཡིན་ནོ། །གསུམ་
པ་བསྐྱེད་པ་ནི། ངོ་བོ་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཡིན་པ་ལ་རྣམ་པ་ཡཾ་
ལས་ རླུང་དཀྱིལ་ རཾ་ལས་མེ་ ཨཱ༔ལས་མི་མགོའི་ སྐྱིད་ པུ་ གསུམ། དེའི་སྟེང་དུ་
ཨཱལས་ཐོད་པ། ཐོད་པའི་ནང་དུ་གཤེགས་པ་ལྔའི་ས་བོན་ཧཱུྃ་ཧཱུྃ་ཨོཾ་ཛཾ་ཁཾ་རྣམས་
དབུས་དང་ཕྱོགས་བཞིར་གནས་པ་ཡོངས་སུ་གྱུར་པ་ལས། ཤ་ལྔ། སྟེང་དུ་ཤ་ལྔ་
སོ་སོའི་མིང་ཡིག་དང་པོས་མཚན་པ། དབུས་དང་མཚམས་བཞིར་གཤེགས་མ་
ལྔའི་ས་བོན་བཾ་ལཾ་མཾ་པཾ་ཏཾ་ལྔ་རྣམས་ཡོངས་སུ་གྱུར་པ་ལས་བདུད་རྩི་ལྔ། སྟེང་དུ་
སོ་སོའི་མིང་ཡིག་དང་པོ་དང་བཅས་པ་བསྐྱེད་པ་ཡིན་ནོ། །བཞི་པ་བྱིན་གྱིས་
བརླབས་པ་ལ། སྦྱང་བ། རྟོགས་པར་བྱེད་པ། སྦྱར་བར་བྱེད་པ་གསུམ་ཡོད་དེ།
དེའི་ཚུལ་ནི་ནང་མཆོད་ཀྱི་རྫས་དེ་དག་གི་སྟེང་དུ་སྐུ་རྡོ་ རྗེའི་ས་བོན་ ཨོ་ཡིག
གསུང་རྡོ་རྗེའི་ས་བོན་ཨཱ ཡིག །ཐུགས་རྡོ་རྗེའི་ས་བོན་ཧཱུྃ་ཡིག་གསུམ་བསམས་
ལ། ཡི་གེ་དེ་གསུམ་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་
ཐམས་ཅད་རྡོ་རྗེ་གསུམ་གྱི་ངོ་བོར་ཚུར་བསྡུས་ཏེ་སྐུ་རྡོ་རྗེ་ལྷ་ཚོགས་ཐམས་ཅད་ཨོ་
ཡིག་ལ་ཐིམ། གསུང་རྡོ་ རྗེའི་ལྷ་ཚོགས་ཐམས་ཅད་ཨཱཡིག་ལ་ཐིམ། ཐུགས་རྡོ་
རྗེའི་ལྷ་ཚོགས་ཐམས་ཅད་ཧཱུྃ་ཡིག་ལ་ཐིམ། ཧཱུཾ་ཐོད་པའི་ནང་དུ་ལྷུང་སྟེ་དཀྲུགས་
པས་ཁ་དོག་དྲི་རོ་ནུས་པ་དམན་པའི་དྲི་མ་ཐམས་ཅད་སྦྱངས་ནས་ཤེལ་ལྟར་དག་
- 71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པར་གྱུར། ཨཱ་ཡིག་ལྷུང་སྟེ་ཞུ་བས་བདུད་རྩིའི་རང་བཞིན་དུ་གྱུར། ཨོཾ་ཡིག་ལྷུང་
སྟེ་ཞུ་བས་རྫས་རྣམས་མང་པོར་སྤེལ་ཏེ་རྒྱལ་བ་སྲས་བཅས་ཐམས་ཅད་ཀྱིས་
ལོངས་སྤྱོད་ཀྱང་ཟད་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར་པར་བསམ།
མཁའ་ཁྱབ་ཀྱི་མ་རྒན་སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་བག་
ཆགས་དང་བཅས་པ་ཐམས་ཅད་བཀུག་ནས་སྦྱོང་བའི་དམིགས་པ་ཡང་བྱ་སྟེ།
འདི་ལྟར་སྒོམ་པ་འདི་ནི་བྱང་ཆུབ་ཀྱི་སེམས་རིན་པོ་ཆེ་འབྲས་བུ་ལམ་བྱེད་དུ་
ཉམས་སུ་ལེན་པ་ཡིན་ལ། དེར་མ་ཟད་རང་གཞན་སེམས་ཅན་ཐམས་ཅད་ཀྱི་མ་
དག་པའི་ཕུང་ཁམས་སྐྱེ་མཆེད་རྣམས་ཡེ་ཤེས་ཀྱི་རང་བཞིན་དག་པའི་ཕུང་ཁམས་
སོགས་སུ་བསྒྱུར་བ་དང༌། མཚན་འཛིན་གྱི་འཆིང་བ་བཅད་དེ་སྤོས་པའི་མཐའ་
ཐམས་ཅད་དང་བྲལ་བའི་གནས་ལུགས་མངོན་སུམ་དུ་རྟོགས་པའི་ཡེ་ཤེས་ཀྱི་
གཟུང་རྣམ་ནང་མཆོད་ཀྱི་རྫས་དེ་དང་དེར་ཤར་བར་སྒོམ་པ་དང་། རྒྱལ་བ་ཐམས་
ཅད་ཀྱི་རྡོ་རྗེ་གསུམ་དབྱེར་མེད་གཅིག་ཏུ་འདུས་པར་སྒོམ་པ་ཡིན་པས་སྤྱིར་
ཐབས་ཤེས་དབྱེར་མེད་ལམ་གྱི་སྲོག་ཏུ་བྱེད་པ་དང་། ལྷག་པར་སྔགས་བླ་མེད་ཀྱི་
ལམ་གྱི་གནད་མཐར་ཐུག་རྣམས་ནང་མཆོད་སྒྲུབ་ཚུལ་གྱིས་མཚོན་པར་བྱེད་པ་
ཡིན་པས་ནང་མཆོད་སྒྲུབ་ཚུལ་གྱིས་གཞི་ལམ་འབྲས་གསུམ་དང་། ལྷག་པར་
རྫོགས་རིམ་གྱི་གནད་ཁྱད་པར་ཅན་རྣམས་མཚོན་པའི་ཚུལ་ལ་ངེས་པ་རྙེད་པར་
བྱས་ལ་མཚོན་དོན་དེ་དག་དྲན་ནས་ནང་མཆོད་སྒྲུབ་པ་རྫོགས་རིམ་ཟབ་མོའི་
སྨིན་བྱེད་དུ་འགྱུར་ངེས་བྱའོ། །
བཞི་པ་སྔོན་འགྲོའི་གཏོར་མ་གཏོང་བ་ལ་བདུན། སྔོན་འགྲོའི་མཆོད་
པ་བྱིན་གྱིས་བརླབས་པ། །སྔོན་འགྲོའི་གཏོར་མ་བྱིན་གྱིས་བརླབས་པ། །གཏོར་
- 72 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
མགྲོན་ཕྱོགས་སྐྱོང་རྣམས་སྤྱན་དྲང་བ། །དེ་དག་ལ་ཐ་མལ་གྱི་སྣང་ཞེན་སྦྱང་བ།
ཕྱོགས་སྐྱོང་རྣམས་ལ་མཆོད་གཏོར་འབུལ་བ། །འཕྲིན་ལས་འཆོལ་བ། ལྷག་ཆད་
སོགས་ཀྱི་ཉེས་སྐྱོན་རྣམས་སྦྱངས་ཏེ་བཟོད་པར་གསོལ་ནས་གཤེགས་སུ་གསོལ་
བའོ། །དང་པོ་ལ། ཉེར་སྤྱོད་རོལ་མོ་དང་བཅས་པ་ཕྱག་ལེན་ལྟར་བཤམ་པ།
བསང་བ། སྦྱང་བ། བསྐྱེད་པ། བྱིན་གྱིས་རློབས་པ་བྱེད་པ་རྣམས་སུ་ཡོད་ པ་
ལས། ཉེར་སྤྱོད་རོལ་མོ་དང་བཅས་པ་བཤམ་པ་ནི། རང་གི་གཡོན་ངོས་ནས་
བརྩམས་ཏེ་བཤམས་པའམ། ཕྱོགས་སྐྱོང་གང་དུ་བཞུགས་པའི་ཐད་ནས་ཚུར་
བསྒྲིགས་ཏེ་བཤམས་པ་གང་མོས་བྱ། རྒྱས་པར་བྱེད་ན་ཚར་བཅུ་དྲུག །བསྡུ་ན་
ཚར་གཅིག་བཤམས། བསང་བ་དང་སྦྱང་བ་སྔར་ནང་མཆོད་ལ་ཇི་ལྟར་བཤད་པ་
ལྟར་བྱ། བསྐྱེད་པ་ནི་བདེ་སྟོང་གི་ཡེ་ཤེས་ཨ་ཡིག་གི་རྣམ་པར་ཤར་བ་ཡོངས་སུ་
གྱུར་པ་ལས་ཐོད་པ་དང་། དེའི་ནང་དུ་བདེ་སྟོང་གི་ཡེ་ཤེས་ཧཱུྃ་ཡིག་གི་རྣམ་པར་
ཤར་བ་ཡོངས་སུ་གྱུར་པ་ལས་མཆོད་རྫས་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་
ཤེས་ཡིན་པ་ལ་རྣམ་པ་མཆོད་ཡོན་སོགས་མཆོད་རྫས་སོ་སོའི་རྣམ་པར་ཤར་བ།
བྱེད་ལས་མགྲོན་རྣམས་ལ་ལྗགས་ཀྱིས་བཞེས་པ་དང་སྤྱན་གྱིས་གཟིགས་པ་
སོགས་དབང་པོ་དྲུག་གི་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་
པར་བསམས། བྱིན་གྱིས་རློབས་པ་ནི། སྔར་ནང་མཆོད་ལ་བཤད་པ་ལྟར་རྡོ་རྗེ་
གསུམ་གྱི་ཡི་གེ་མཆོད་རྫས་སོ་སོའི་མིང་ཡིག་དང་སྤེལ་བས་བྱིན་གྱིས་བརློབས་
པ་ཡིན་ནོ། །གཉིས་པ་སྔོན་འགྲོའི་གཏོར་མ་བྱིན་གྱིས་བརླབ་པ་ནི། ནང་མཆོད་
བྱིན་རླབས་ལྟར་བྱེད་པ་ཡིན་ནོ། །གསུམ་པ་གཏོར་མགྲོན་རྣམས་སྤྱན་དྲང་བ་ནི།
ཨོ་ཧྲིཊྚེཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སརྦ་དུ་ཏྟཾ་ཨིནྡྲ་ཨཱ་དི་ན་ས་པ་རི་ཝཱ་རཱ་ཨཱ་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཀཎ་ཡ་ཛཿ སྭཱཧཱ་ཞེས་འགུག་སྔགས་བརྗོད་པ་དང་མཉམ་དུ་རང་གི་སྙིང་ག་ནས་
ཁྲོ་བོ་ལྕགས་ཀྱུ་དང་ཞགས་པ་ཐོགས་པ་མགྲོན་གྲངས་དང་མཉམ་པ་སྤོས་ཏེ།།
གཏོར་མགྲོན་གྱི་གཙོ་བོ་གཤིན་རྗེ་ཆོས་ཀྱི་རྒྱལ་པོ་ཡབ་ཡུམ་འཁོར་དང་བཅས་
པས་གཙོས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུག་སྟེ་ཕྱོགས་སོ་སོར་
བཞུགས་པར་བསམ་མོ། །
བཞི་པ་དེ་དག་ལ་ཐ་མལ་གྱི་སྣང་ཞེན་སྦྱང་བ་ནི། ཨོཾ་ཧཱིཀྐི ཝི་ཀྲི་ཏཱ་ན་
ན་ཧཱུཾ་ཧཱུཾ་ཕཊ་ཕཊ་ཧཱུྃ་སརྦ་དུཏྟཾ་ཨིནྡྲ་ཨཱ་དི་ན་ས་པ་རི་ཝཱ་རཱ་ན་ཀཱི་ལ་ཡ་ཧཱུྃ་ཕཊ་སྭཱཧཱ།
ཞེས་བརྗོད་པ་དང་མཉམ་དུ་རང་གི་སྙིང་ག་ནས་ཁྲོ་བོ་ཕྱག་ན་ཕུར་བུ་ཐོགས་པ་
དཔག་ཏུ་མེད་པ་སྤྲོས་ཏེ་ཕྱོགས་སྐྱོང་དེ་དག་གི་སྙིང་ག་སོགས་སུ་ཕུར་བུས་རེག་
པ་ཙམ་གྱིས་ཕྱོགས་སྐྱོང་དེ་དག་བདེ་ཆེན་འོད་གསལ་གྱི་ངང་དུ་ཞུགས། འོད་
གསལ་གྱི་ངང་ལས་སྐད་ཅིག་གིས་ལྷའི་སྐུར་བསྐྱེད་པ་ཡིན་ནོ། །ལྔ་པ་ཕྱོགས་
སྐྱོང་རྣམས་ལ་མཆོད་གཏོད་འབུལ་བ་ནི། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་
ཎ་ཡོ་ད་ཡ། ཡ་ད་ཡོ་ནི་ར་ཡཀྵེ་ཡ། ཡཀྵེ་ཡཙྪ་ནི་རཱ་མ་ཡ་ཧཱུྃ་ཧཱུྃ་ཕཊ་ཕཊ་སྭཱཧཱ།
ཞེས་རྩ་སྔགས་ཀྱིས་བྱིན་གྱིས་བརླབས་ཏེ་རྡོ་རྗེ་འཇིགས་བྱེད་ཆེན་པོའི་བཀས་
སྒྲུབ་པ་པོ་ལ་བར་ཆད་བསྲུང་བའི་ཕྱིར་དུ་གཤིན་རྗེ་ཆོས་ཀྱི་རྒྱལ་པོས་གཙོས་
ཕྱོགས་སྐྱོང་རྣམས་དགྲ་བགེགས་བསྒྲལ་བའི་ཤ་ཁྲག་ལ་ལོངས་སྤྱོད་པའི་གནང་
བ་སྦྱིན་པར་བསམས་ལ། གཤིན་རྗེ་ཆོས་ཀྱི་རྒྱལ་པོ་ཡབ་ཡུམ་འཁོར་བཅས་དང༌། །
དབང་པོ་ལ་སོགས་པའི་ཕྱོགས་སྐྱོང་གཞན་རྣམས་འཁོར་དང་བཅས་པ་ཐམས་
ཅད་ལ་རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་བདུད་རྩི་ཕུལ་
བས་ཚིམ་ཞིང་དགྱེས་པར་བསམ་མོ། །དམ་ཅན་ཆོས་ཀྱི་རྒྱལ་པོ་དང་ཕྱོགས་སྐྱོང་
-74-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གཞན་རྣམས་ལ་གཏོར་མ་འབུལ་བའི་སྔགས། ཨོཾ་བྷུ་ཙ་ར་ནཾ། ཞེས་སོགས་ཀྱི་
སྔགས་དོན་ནི། ཨོཾ་གྱི་སྔགས་དོན་སྔར་བཤད་པ་ལྟར་ཡིན་ལ། བྷ་ཙ་ར་ནཾ་ཞེས་པ་
ས་ལ་སྤྱོད་པ་ཞེས་པ་སྟེ་སའི་སྟེང་གི་སྐྱེ་འགྲོ་ཡོངས་ཀྱི་སྲོག་གི་བདག་པོ་གཤིན་
རྗེ་ཆོས་ཀྱི་རྒྱལ་པོ་འཁོར་བཅས་སོ། །པཱ་ཏཱ་ལ་ཙ་ར་ཡ་ཞེས་པ་ནི་ས་འོག་ན་སྤྱོད་
པ་ཞེས་པ་སྟེ་གཤིན་རྗེ་ཆོས་ཀྱི་རྒྱལ་པོ་ཡུམ་ཙ་མུཎྜི་འཁོར་བཅས་སོ། ཁེ་ཙ་ར་ཡ་
ཞེས་པ་ནི་མཁའ་ལ་སྤྱོད་པ་ཞེས་པ་སྟེ་མཁའ་འགྲོའི་གཙོ་མོ་ལྷ་མོ་འཁོར་བཅས་
སོ། །པཱུརྦ་ནི་གཱ་ནཾ། དཀྵི་ཎ་དཱི་ག་ཡ། པཉྩི་མ་ནཾ་ཨུད་ཏ་ར་ཏི་གཱ་ཡ་ཞེས་པ་ནི་
ཤར་དང་ལྷོ་དང་ནུབ་དང་བྱང་ན་གནས་པའི་གཤིན་རྗེ་བཞིའོ། །སྔགས་དེ་དག་
གི་འགོར། ཨོ་དང་། ཡ་དང་། མཱན་དང༌། ཏ་དང་། ཀ་དང་། ཧཱུྃ་དང་། ཕཊ་རྣམས་
སྦྱར་བ་ནི་རྡོ་རྗེ་འཇིགས་བྱེད་ཀྱི་བཀའ་ཆོས་རྒྱལ་ཡབ་ཡུམ་དེ་རྣམས་ཀྱི་རྒྱུད་
བསྐུལ་བའོ། །ༀ་ཨི། ཧཱིཡ། ལྗིབ། ཝི་ཀྵི། ཀྲི་གོ །ཏ་མེ། ན་ཨ། ན་དེ། ཧཱུཾ་ཧཱུཾ
ཕཊ་སརྦ་བྷུ་དེ་ ཞེས་པ་ནི། ཨོཾ་ཧཱུ བྷི ཝི་ཀྲི་ཏཱ་ན་ན་ཧཱུྃ་ཕཊ་ཅེས་པ་རྡོ་རྗེ་
འཇིགས་བྱེད་ཀྱི་སྙིང་པོ་ཡི་གེ་བཅུ་པ་དང་ཕྱོགས་སྐྱོང་རྣམས་ཀྱི་མིང་ཡིག་སྦྲེལ་ཏེ་
རྡོ་ རྗེ་འཇིགས་བྱེད་ཀྱི་ཐུགས་ཀྱི་བྱིན་རླབས་ཀྱིས་ཕྱོགས་སྐྱོང་རྣམས་ཀྱི་རྒྱུད་
བསྐུལ་བར་བྱེད་པའོ། །དམ་ཅན་ཆོས་ཀྱི་རྒྱལ་པོ་སོགས་ལ་གཏོར་མ་འབུལ་བའི་
ཚེ་སྔགས་དོན་དེ་ལྟར་དྲན་ནས་ཕུལ་ན་འཕྲིན་ལས་སྒྲུབ་པ་ལ་ཤིན་ཏུ་མྱུར་ཁྱད་
ཆེའོ། །ཨོ་ད་ཤ་དི་ཀ་ཅེས་སོགས་བརྗོད་པའི་ཚེ་རང་གི་སྙིང་ག་ནས་མཆོད་པའི་
ལྷ་མོ་མགྲོན་གྲངས་དང་མཉམ་པ་སྤྲོས་ཏེ་ཕྱོགས་སྐྱོང་རྣམས་ལ་ཉེར་སྤྱོད་རོལ་མོ་
དང་བཅས་པས་མཆོད་དེ་དགྱེས་པར་བསམ་མོ། །མཆོད་སྔགས་འདིའི་སྔགས་
དོན་ནི། ད་ཤ་དི་ཀ་ཅེས་པ་ཕྱོགས་བཅུ་ཞེས་པ་ཡིན་ལ། ལོ་ཀ་པཱ་ལ་ཞེས་པ་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འཇིག་རྟེན་སྐྱོང་བ་ཞེས་པ་དང་། ས་པ་རི་ཝ་ར་ཞེས་པ་འཁོར་བཅས་ཞེས་པ་ཡིན་
ནོ། །དེ་བཞིན་དུ་རང་གི་སྙིང་ག་ནས་མཆོད་ལྷ་སྤྲོས་ཏེ་ནང་མཆོད་ཀྱང་ཕུལ་བས་
ཐུགས་དགྱེས་པར་བསམ་མོ། །
དྲུག་པ་འཕྲིན་ལས་འཆོལ་བ་ནི། བཅོམ་ལྡན་ཆོས་རྗེ་འཇམ་དབྱངས་སྤྱན་
ལམ་དུ། །བདུད་འདུལ་བསྟན་པ་བསྲུང་བར་ཞལ་བཞེས་པ། །ལས་ཀྱི་གཤིན་
རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་
སྐྱོང་ བའི་ དམ་ ཅན་ མ་ ལུས་ ལ། །བདག་ ནི་ རེ་ བའི་ སེམས་ ཀྱིས་ འདུད་ཅིང་
མཆིས། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གི་དགེ་བའི་བྱ་བ་
རྣམས་མཐར་ཕྱིན་པ་དང་། དེའི་བར་ཆད་ཞི་བའི་འཕྲིན་ལས་མཛོད་ཅིག །ཅེས་
བསྟོད་ཅིང་འཕྲིན་ལས་བཅོལ་བས་ཞལ་གྱིས་བཞེས་ པར་བསམ་མོ། །བཅོམ་
ལྡན་ཆོས་ རྗེ་ ཞེས་ སོགས་ནི་མཁས་གྲུབ་ཆེན་པོ་ཞི་བའི་ཡེ་ཤེས་ཀྱིས་རྡོ་ རྗེ་
འཇིགས་བྱེད་ཀྱི་བསྙེན་པའི་ཆོ་གར་གསུངས་སོ། །བདུན་པ་ཉེས་སྐྱོན་སྦྱངས་
ནས་བཟོད་པར་གསོལ་ཏེ་གཤེགས་སུ་གསོལ་བ་ནི། ཕྱོགས་སྐྱོང་སོ་སོའི་རིགས་
བདག་གི་ཐུགས་ཀར་སྔགས་འཁོར་བཀོད་ནས་ཡིག་བརྒྱ་བཟླ་ཞིང་བདུད་རྩི་
འབེབས་སྦྱང་བྱས་པས་དམ་ཅན་ཆོས་རྒྱལ་སོགས་ཕྱོགས་སྐྱོང་རྣམས་ཀྱི་ཐུགས་
དང་འགལ་བའི་དམ་ཚིག་ཉམས་ཆགས་ཅི་བྱུང་ཐམས་ཅད་བྱང་ཞིང་དག་པར་
བསམ་མོ། །དེ་ནས། མ་རྙེད་ཡོངས་སུ་མ་ཤེས་དང་། །གང་ཡང་ནུས་པ་མ་མཆིས་
པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །
ཨོ་ཨཱབཛྲ་མུ ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར། ཅེས་
བརྗོད་ལ་ནོངས་པ་བཟོད་པར་གསོལ་ནས་འོག་ཏུ་གཞལ་ཡས་ཁང་སྒོམ་པའི་ཚེ་
འ6 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
རྡོ་རྭ་མེ་རིའི་ཕྱི་རོལ་དུར་ཁྲོད་གང་དུ་འོང་བའི་ཚོད་ཙམ་དུ་རང་ལ་བར་ཆད་
བསྲུང་བའི་ཚུལ་དུ་ཕྱོགས་ཕྱོགས་སུ་བཞུགས་པར་བསམ་མོ། །ཕྱོགས་སྐྱོང་ལ་
གཏོར་མ་འབུལ་བའི་ཚུལ་དེ་དག་ཀྱང་རང་ཉིད་སེམས་ཅན་ཐམས་ཅད་ཀྱི་དོན་དུ་
རྡོ་རྗེ་འཇིགས་བྱེད་ཀྱི་གོ་འཕང་སྒྲུབ་པར་བྱེད་པ་ལ་བར་ཆད་ཞི་ཞིང་མཐུན་རྐྱེན་
ཚང་བ་དང་སེམས་ཅན་ཐམས་ཅད་རྡོ་རྗེ་འཇིགས་བྱེད་ཀྱི་གོ་འཕང་ལ་འགོད་ཕྱིར་
ཕྱོགས་སྐྱོང་རྣམས་ཀྱིས་སེམས་ཅན་ཐམས་ཅད་ལ་ཕན་པའི་བསམ་པས་དེའི་
གྲོགས་བྱ་དགོས་ཞེས་བསྐུལ་བ་ཡིན་པས་བྱང་ཆུབ་ཀྱི་སེམས་རིན་པོ་ཆེ་དང་
གནས་ལུགས་རྟོགས་པའི་ལྟ་བས་ཟིན་ཏེ་བྱེད་པ་ཡིན་པས་ཕྱོགས་སྐྱོང་ལ་གཏོར་
མ་འབུལ་བ་འདིའང་ཐབས་ཤེས་ཡ་མ་བྲལ་བའི་རྒྱལ་སྲས་ཀྱི་སྤྱོད་པར་འགྱུར་བ་
དང་རྫོགས་རིམ་ཟབ་མོའི་སྨིན་བྱེད་དུ་འགྱུར་བ་ཞིག་བྱའོ། །རང་ཉིད་ལྷར་བསྐྱེད་
ནས་ཕྱོགས་སྐྱོང་རྣམས་ལ་གཏོར་མ་འབུལ་བ་ནི་གྲུབ་ཆེན་ལཱ་ལི་ཏས་གསུངས་ཏེ།
གྲུབ་ཆེན་འདིས་མཛད་པའི་རྡོ་རྗེ་འཇིགས་བྱེད་ཀྱི་སྒྲུབ་ཐབས་ལས། མཆོད་དང་
བདུད་རྩི་ལ་སོགས་ཀྱིས། །ཞི་བ་ལ་སོགས་ཁྱད་པར་རྣམས། །ཤ་རྣམས་ཀུན་གྱི་
གཏོར་མ་ནི། །འབྱུང་པོ་ལ་སོགས་འཇིགས་ལ་སྦྱིན། །དང་པོར་ལྷ་ལ་བཟོད་པར་
གསོལ། །ཞིང་སྐྱོང་ལ་སོགས་ཐམས་ཅད་གཤེགས། །ཞེས་གསུངས་པ་ལྟར་རོ།
རྒྱུད་དང་གྲུབ་ཆེན་གྱི་དགོངས་པ་ལྟར་རྗེ་རིན་པོ་ཆེས་མཛད་པའི་འདིའི་སྒྲུབ་
ཐབས་ལས་ཀྱང་སྟན་བདེ་བ་ལ་ཁ་ལྷོར་ཕྱོགས་ཏེ་འདུག་ནས། བདུད་རྩི་རིལ་
བུས་ཁ་དག་པར་བྱས་ཏེ། ལྷ་དང་འབྱུང་པོ་ལ་གཏོར་མ་ཕུལ་ལ། འཕྲིན་ལས་
བཅོལ་ཏེ་གཤེགས་པར་བྱའོ། །ཞེས་གསུངས་སོ། །
དྲུག་པ་བདག་བསྐྱེད་ཀྱི་མཆོད་པ་བྱིན་གྱི་བརླབས་པ་ལ་གཉིས། མཆོད་
- 77-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྫས་ཇི་ལྟར་བཤམ་པ་དང་། བཤམས་པའི་མཆོད་རྫས་རྣམས་བྱིན་གྱིས་བརླབས་
པའོ། །དང་པོ་ནི། །ཆུ་གཉིས་དང་ཉེར་སྤྱོད་ལ་སོགས་པའི་མཆོད་རྫས་བཟང་
ཞིང་ གྱ་ནོམ་ པ་ ཅི་ འབྱོར་ བཤམས་ པ་ རྣམས་ རང་ གི་ གཡས་ ངོས་ནས་ འགོ་
བརྩམས་ཏེ་བཤམས། དེ་ཡང་རྒྱས་པར་ན་ལྷ་གྲངས་དང་མཉམ་པ་དང་། མ་ཐ་
ཚར་གཅིག་བཀོད་པ་མཛེས་པར་བཤམ་མོ། །གཉིས་པ་བཤམས་པའི་མཆོད་
རྫས་རྣམས་བྱིན་གྱིས་བརླབས་པ་ལ་བཞི། བསང་བ་། སྦྱང་བ། བསྐྱེད་པ། བྱིན་
གྱིས་བརླབས་པའོ། །དང་པོ་ནི། མཆོད་རྫས་དེ་དག་ལ་རང་གི་ལག་པ་གཡོན་
པའི་མཐེབ་སྲིན་གྱིས་ནང་མཆོད་ཀྱིས་བསང་གཏོར་བྱས་ལ་ལས་སྔགས་བརྗོད་
པ་དང་མཉམ་དུ་སྙིང་ག་ནས་ཁྲོ་བོ་སྤྲོས་ཏེ་མཆོད་རྫས་དེ་དག་ལ་གནས་པའི་
བགེགས་རྣམས་བསལ་ལོ། །གཉིས་པ་སྦྱང་བ་ནི། སྭ་བྷ་ཝའི་སྔགས་བརྗོད་པ་
མཆོད་རྫས་རྣམས་འོད་གསལ་དུ་བཅུག་སྟེ་ཐ་མལ་གྱི་སྣང་ཞེན་སྦྱང་ངོ༌། །གསུམ་
པ་བསྐྱེད་པ་ནི། ཨ་ལས་བྱུང་བའི་ཐོད་པ་མཆོད་རྫས་ཀྱི་གྲངས་དང་མཉམ་པའི་
ནང་དུ་མཆོད་རྫས་རྣམས་ཧཱུྃ་ཡིག་ལས་ངོ་བོ་བདེ་སྟོང་གི་ཡེ་ཤེས། རྣམ་པ་མཆོད་
རྫས་སོ་སོའི་རྣམ་པ། བྱེད་ལས་མཆོད་ཡུལ་རྣམས་ལ་སྤྱན་ལ་སོགས་པའི་དབང་
པོ་དྲུག་གི་ཡུལ་དུ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པའི་ནུས་པ་དང་ལྡན་
པ་ སྟེ་ ཁྱད་ པར་ གསུམ་ ལྡན་དུ་བསྐྱེད་དོ། །བཞི་པ་ བྱིན་གྱིས་བརླབས་པ་ནི།
སྔགས་དང་ ཕྱག་རྒྱ་དང་ཏིང་ངེ་འཛིན་གསུམ་ གྱིས་ བྱིན་གྱིས་རློབ་ སྟེ། དེ་ལ་
སྔགས་ནི། ཨོ་ཨཧཱུྃ་ཨཱ༔ཧཱུྃ་ཞེས་སོགས་མཆོད་རྫས་རང་རང་གི་མིང་འབྲུ་གསུམ་
དང་སྤེལ་བའི་སྔགས་ཀྱིས་བྱིན་གྱིས་བརླབས་སོ། །ཕྱག་རྒྱས་བྱིན་གྱིས་བརླབས་
པ་ནི་མཆོད་ཡོན་སོགས་མཆོད་རྫས་རང་རང་གི་ཕྱག་རྒྱས་བྱིན་གྱིས་བརླབ་བོ། །
- 78 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ཏིང་ངེ་འཛིན་གྱིས་བྱིན་གྱིས་བརླབ་པ་ནི་མཆོད་རྫས་རྣམས་རྡོ་རྗེ་གསུམ་གྱི་རང་
བཞིན་དུ་བྱིན་གྱིས་བརླབས་ཏེ། འདི་ནི་སྔགས་ཀྱི་ཐབས་མཁས་ཀྱི་སྤྱོད་པ་འདོད་
ཡོན་ལམ་བྱེད་དང་། ཡོངས་དག་བཞིའི་ནང་ནས་ལོངས་སྤྱོད་ཡོངས་སུ་དག་པར་
བྱེད་ཚུལ་ཡིན་ཞིང་། བྱིན་རླབས་འདི་ལྟར་བྱས་ནས་རྒྱལ་བ་སྲས་བཅས་ལ་ཕུལ་
ན་ཐུགས་དགྱེས་པའི་མཆོད་པ་རྨད་དུ་བྱུང་བར་འགྱུར་བས་སྐད་ཅིག་རེ་རེར་ཡང་
ཚོགས་ རླབས་ ཆེན་ རྫོགས་ པ་ དང༌། འདིའི་ མཚོན་ དོན་ ཁྱད་ པར་ ཅན་ རྣམས་
བསམས་པས་རྡོ་རྗེ་གསུམ་གྱི་རང་བཞིན་ཅན་གྱི་རྫོགས་རིམ་གྱི་རྟོགས་པ་མཆོག་
རྣམས་སྐྱེ་བའི་རྟེན་འབྲེལ་འགྲིག་པར་འགྱུར་བས་བདག་བསྐྱེད་ཀྱི་མཆོད་པ་བྱིན་
རླབས་བྱང་ཆུབ་ཀྱི་སེམས་རིན་པོ་ཆེས་ཟིན་པ་དང་རྫོགས་རིམ་ཟབ་མོའི་སྨིན་
བྱེད་དུ་འགྱུར་བ་ཞིག་བྱའོ། །བདུན་པ་རྡོ་རྗེ་སེམས་དཔའི་སྒོམ་བཟླས་བྱ་ཚུལ་ལ་
སྔོན་འགྲོ་དངོས་གཞི་རྗེས་གསུམ་མོ། །དང་པོ་ལ་གཉིས། སྐྱབས་སུ་འགྲོ་བ་དང་།
སེམས་བསྐྱེད་པའོ། །དང་པོ་ལ་གཉིས། སྐྱབས་ཡུལ་གསལ་གདབ་པ་དང་། ཇི་
ལྟར་སྐྱབས་སུ་འགྲོ་ ཚུལ་ ལོ། །དང་ པོ་ནི། མདུན་གྱི་ནམ་མཁར་བཅོམ་ ལྡན་
འདས་དཔལ་རྡོ་རྗེ་འཇིགས་བྱེད་རྟེན་དང་བརྟེན་པར་བཅས་པའི་དཀྱིལ་འཁོར་
ལ་སྐྱབས་ཡུལ་མ་ཚང་བ་མེད་པས་བསྐོར་བ་སྐད་ཅིག་གིས་གསལ་གདབ་བོ། །
གཉིས་པ་ཇི་ལྟར་སྐྱབས་སུ་འགྲོ་ཚུལ་ནི། རང་གི་མཐའ་སྐོར་དུ་མ་རྒན་སེམས་
ཅན་ཐམས་ཅད་གསལ་བཏབ་ལ་རང་དང་མ་རྒན་སེམས་ཅན་ཐམས་ཅད་ལས་
དང་ཉོན་མོངས་པས་བཅིངས་ནས་འཁོར་བའི་གནས་སུ་རང་དབང་མེད་པར་
འཁྱམས་ཤིང་སྡུག་བསྔལ་གསུམ་གྱིས་བརྒྱུད་མར་མནར་བའི་ཚུལ་བསམས་པས་
སྐྱོ་ཞིང་ཡིད་འབྱུང་བ་དང་འཇིགས་ཤིང་སྐྲག་པ་དང་། མདུན་ན་བཞུགས་པའི་
79



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དཀོན་མཆོག་གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་དད་པ་
བརྟན་པོས་སྙིང་ནས་རེ་བལྟོས་བཅས་ཏེ། དཀོན་མཆོག་གསུམ་ལ་སྐྱབས་སུ་
འགྲོ །ཞེས་གདུང་ཤུགས་དྲག་པོས་བརྗོད་ཅིང་བདུད་རྩི་འབེབས་སྦྱང་མན་ངག་
ཞལ་ཤེས་ ལྟར་ བྱའོ། །གཉིས་པ་སེམས་བསྐྱེད་པ་ནི། སེམས་ཅན་ཐམས་ཅད་
བདག་གིས་དགྲོལ། །བྱང་ཆུབ་གནས་ལ་དགོད་པར་བགྱི། །བྱང་ཆུབ་སེམས་ནི་
ཡང་དག་བསྐྱེད། །ཅེས་བརྗོད་ཅིང་མར་ཤེས་དྲིན་དྲན་དྲིན་གཟོ་བྱམས་སྙིང་རྗེ་
ལྷག་བསམ་བྱང་ཆུབ་ཀྱི་སེམས་རྣམས་ལམ་རིམ་ལས་ཇི་ལྟར་འབྱུང་བ་ལྟར་རྒྱུད་
འཁུལ་ངེས་སུ་སྒོམ་མོ། །
གཉིས་པ་དངོས་གཞི་ནི། རང་གི་སྤྱི་བོར་པཾ་ལས་པདྨ་ཞེས་སོགས་རྡོ་རྗེ་
སེམས་དཔའ་བསྐྱེད་ཚུལ་ཆོག་བསྒྲིགས་སུ་གསལ་བ་ ལྟར་ བྱས་ལ་བདུད་རྩི་
འབེབས་སྦྱང་གི་དམིགས་པ་མན་ངག་ཞལ་ཤེས་ལྟར་ བྱེད་ ཅིང་ཡིག་བརྒྱ་ཅི་
འགྲུབ་བཟླའོ། །ཡིག་བརྒྱ་ཉེར་གཅིག་རེ་བཟླས་ནས་ སྡིག་ལྟུང་གི་འཕེལ་ ཁ་
གཅོད་པ་དང་། འབུམ་བཟླས་ན་རྩ་ལྟུང་ཡང་དག་པར་གསུངས་པས་དོན་ཤིན་ཏུ་
ཆེའོ། །གསུམ་པ་མཇུག་ཏུ་ཇི་ལྟར་བྱ་བ་ནི། བདག་ནི་མི་ཤེས་རྨོངས་པ་ཡིས། །
ཞེས་སོགས་ཀྱིས་གསོལ་བ་ཤུགས་དྲག་ཏུ་གདབ་ནས་རྡོ་རྗེ་སེམས་དཔའ་རང་ལ་
བསྟིམ་སྟེ་དེའི་སྐུ་གསུང་ཐུགས་དང་རང་གི་སྒོ་གསུམ་དབྱེར་མེད་དུ་སོང་བའི་
མོས་པ་བརྟན་པོ་བྱའོ། །རྡོ་རྗེ་སེམས་དཔའི་རྣལ་འབྱོར་གྱི་སྒོ་ནས་སྡིག་སྒྲིབ་སྦྱོང་
བ་ནི་རྒྱུད་དང་གྲུབ་ཆེན་གྱི་གཞུང་རྣམས་ལས་བསྔགས་ཤིང་། སྡིག་སྒྲིབ་དག་པ་
ཞིག་འོང་བ་ལ་སྟོབས་བཞི་ཚང་དགོས་པར་གསུངས། སྟོབས་བཞི་ནི། སྐྱབས་
འགྲོ་སེམས་བསྐྱེད་བྱེད་པ་རྟེན་གྱི་སྟོབས། ཐོག་མེད་ནས་བསགས་པའི་སྡིག་ལྟུང་
80 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སྤྱི་དང་ཁྱད་པར་སྔགས་ཀྱི་སྒོར་ཞུགས་ནས་དམ་ཚིག་ཉམས་ཆགས་ཇི་སྙེད་ཅིག་
བྱུང་བ་རྣམས་ལ་ཁོང་པར་དུག་སོང་བ་ལྟ་བུའི་འགྱོད་སེམས་དྲག་པོ་བྱེད་པ་རྣམ་
པར་སུན་འབྱིན་པའི་སྟོབས། སྔགས་ཀྱི་ཐབས་མཁས་ལ་ཡིད་ཆེས་ཀྱི་དད་པ་
ཆེན་པོས་རྡོ་རྗེ་སེམས་དཔའི་རྣལ་འབྱོར་བསྒོམས་ནས་ཡི་གེ་བརྒྱ་པ་བཟླ་བ་
གཉེན་པོ་ཀུན་ཏུ་སྤྱོད་པའི་སྟོབས། ཕྱིན་ཆད་སྲོག་ལ་བབས་ཀྱང་སྡོམ་པ་གསུམ་
དང་འགལ་བའི་ཉེས་པ་མི་བྱའོ་སྙམ་དུ་སྡོམ་སེམས་དྲག་པོ་བྱེད་པ་ཉེས་པ་ལས་
སླར་ལྡོག་པའི་སྟོབས་ཏེ་སྟོབས་བཞི་པོ་དེ་ཚང་བར་བྱས་ནས་ཉེས་ལྟུང་རྣམས་
དག་ངེས་སུ་སྦྱངས་ཏེ་རྒྱུད་སྡིག་ལྟུང་གིས་མ་སྦགས་པའི་གཙང་སིང་ངེ་བ་ཞིག་བྱ་
བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །
གཉིས་པ་ཐུན་དངོས་གཞི་ལ་ཇི་ལྟར་བྱ་བ་ལ་གསུམ། དང་པོ་སྦྱོར་བའི་
ཏིང་ངེ་འཛིན་སྒོམ་ཚུལ། དཀྱིལ་འཁོར་རྒྱལ་མཆོག་གི་ཏིང་ངེ་འཛིན་སྒོམ་ཚུལ།
ལས་རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལོ། །དང་པོ་ལ་བཞི། འཆི་བ་ཆོས་
སྐུར་འཁྱེར་བའི་རྣལ་འབྱོར་སྒོམ་ཚུལ་ཡན་ལག་དང་བཅས་པ། བར་དོ་ལོངས་
སྐུར་འཁྱེར་བའི་རྣལ་འབྱོར་སྒོམ་ཚུལ་ཡན་ལག་དང་བཅས་པ། སྐྱེ་བ་སྤྲུལ་སྐུར་
འཁྱེར་བའི་རྣལ་འབྱོར་སྒོམ་ཚུལ་ཡན་ལག་དང་བཅས་པ། སྐུ་གསུམ་གྱི་གོ་འཕང་
དེ་ཡང་འདོད་ཡོན་ལམ་དུ་བྱེད་པའི་ཐབས་མཁས་ཀྱི་སྤྱོད་པས་ཐོབ་པར་བསྟན་
པའི་ཕྱིར་རིག་མ་དང་མཉམ་པར་སྦྱོར་བའི་ཚུལ་ལོ། །དང་པོ་ལ་གསུམ། འཛམ་
བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་རྟེན་ཁྱད་པར་ཅན་ཞིག་ཏུ་སྐྱེ་
བ་བླང་བའི་ཕྱིར་སྐྱེས་ནས་མྱོང་འགྱུར་གྱི་བསོད་ནམས་ཀྱི་ལས་མངོན་པར་འདུ་
བྱ་བ་དང༌། ཆོས་མཚུངས་པར་ཚོགས་ཞིང་མཆོད་དེ་བསོད་ནམས་ཀྱི་ཚོགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསོག་ཚུལ། འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་འབྱུང་བ་རིམ་
གྱིས་བསྡུས་ཏེ་འཆི་བ་འོད་གསལ་ལ་འཇུག་པ་དང་ཆོས་མཚུངས་པར་སྡུད་རིམ་
དང་བཅས་སྟོང་ཉིད་བསྒོམས་ཏེ་ཡེ་ཤེས་ཀྱི་ཚོགས་གསོག་ཚུལ། དཔལ་རྡོ་རྗེ་
འཇིགས་བྱེད་ཀྱི་རྣལ་འབྱོར་སྒོམ་པ་ལ་གེགས་མི་འབྱུང་བར་བྱ་བའི་ཕྱིར་བསྲུང་
འཁོར་སྒོམ་ཚུལ་ལོ། །དང་ པོ་ལ་གཉིས། ཚོགས་ཞིང་སྤྱན་དྲང་བ་དང༌། སྤྱན་
དྲངས་པའི་ཚོགས་ཞིང་རྣམས་ལ་མཆོད་དེ་ཚོགས་གསོག་ཚུལ་ལོ། །དང་པོ་ནི།
ཚོགས་ཞིང་སྤྱན་འདྲེན་ཚུལ་རྒྱུད་དང་གྲུབ་ཆེན་གྱི་དགོངས་པ་ལྟར་རྗེ་རིན་པོ་ཆེས་
གསུངས་པ་ནི་སྒྲུབ་ཐབས་ལས། །དེ་ནས་རང་ཉིད་འཇིགས་བྱེད་ཞལ་གཅིག་
ཕྱག་གཉིས་པར་གསལ་བའི་ཐུགས་ཀ་པད་མ་དང་ཉི་མ་ལ་གནས་པའི་ཧཱུྃ་གི་འོད་
ཟེར་གྱིས་འཇིག་རྟེན་གྱི་ཁམས་མུ་མེད་པ་གསལ་བར་བྱས། དེ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་། རིག་པའི་ཚོགས་ཀྱིས་
བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་
དྲངས། འོད་ཟེར་རང་གི་སྙིང་གར་བསྡུའོ། །ཞེས་གསུངས། སྒྲུབ་ཐབས་ལས་ཇི་
ལྟར་གསུངས་པ་ལྟར་རང་ཉིད་རྡོ་རྗེ་འཇིགས་བྱེད་དུ་གསལ་བའི་ཐུགས་ཀར་པདྨ་
ཉི་མ་ཧཱུྃ་རྣམས་གསལ་བཏབ་སྟེ་ཧཱུྃ་གི་འོད་ཟེར་གྱིས་བླ་མ་དང་ཡི་དམ་ལྷ་ཚོགས་
སྤྱན་དྲངས་འོད་ཟེར་རང་གི་སྙིང་གའི་ཧཱུྃ་ལ་བསྡུའོ། །འདི་ལྟར་པདྨ་ཉི་མ་ཧཱུཾ་དང་
བཅས་བསྒོམ་པ་དང་ཧཱུཾ་གི་འོད་ཟེར་གྱི་སྤྲོ་བསྡུ་སྔར་ལྟར་བྱེད་པ་དེ་ལ་རྡོ་རྗེའི་
ལུས་ལ་གནད་དུ་བསྣུན་པས་རླུང་དབུ་མར་བསྡུ་བ་སོགས་རྫོགས་རིམ་ཟབ་མོའི་
རྟོགས་པ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བའི་མཚོན་དོན་ཁྱད་
པར་ཅན་ཡོད་པ་རྣམས་དྲན་པར་བྱས་པ་ཚོགས་ཞིང་སྤྱན་དྲང་བའི་དམིགས་རིམ་
- 82 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
འདི་རྫོགས་རིམ་ཟབ་མོའི་སྨིན་བྱེད་དུ་འགྱུར་ངེས་བྱའོ། །གཉིས་པ་སྤྱན་དྲངས་
པའི་ཚོགས་ཞིང་དེ་དག་ལ་མཆོད་དེ་ཚོགས་གསོག་ཚུལ་ལ་གསུམ། བདུན་རྣམ་
དག་གི་སྒོ་ནས་མཆོད་པ། ཚོགས་ཞིང་རྣམས་སྒྲུབ་པའི་མཆོད་པས་མཉེས་པར་བྱ་
བའི་ཕྱིར་རིགས་ལྔའི་སྡོམ་བཟུང་བྱ་བ། ཚངས་པའི་གནས་བཞི་སྒོམ་པའོ། །དང་
པོ་ལ་གསུམ། ཕྱག་འཚལ་བ། མཆོད་པ་དབུལ་བ། བཤགས་པ་ལ་སོགས་པའི་
ཡན་ལག་ལྷག་མ་ལྔ་བྱ་བའོ། །དང་པོ་ལ་གཉིས། བླ་མ་ལ་ཕྱག་འཚལ་བ་དང༌།
ཡི་དམ་ལ་ཕྱག་འཚལ་བའོ། །དང་པོ་ནི། རྒྱུད་དང་གྲུབ་ཆེན་གྱི་གཞུང་མང་པོ་
ནས་འབྱུང་བ་ལྟར། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་འཐོབ་
འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །ཅེས་
བརྗོད་དེ་རང་ལ་དབང་བསྐུར་རྒྱུད་བཤད་མན་ངག་གནང་བའི་བླ་མ་ལ་ཟུང་
འཇུག་བདེ་བ་ཆེན་པོའི་སྒོ་ནས་བསྟོད་ཅིང་བསོད་ནམས་ཀྱི་ཞིང་གོང་ན་མེད་པར་
གཟུང་སྟེ་སྙིང་ཐག་པ་ནས་འདུད་ཅིང་གསོལ་བ་འདེབས་པའོ། །གཉིས་པ་ཡི་
དམ་གྱི་ལྷ་ལ་ཕྱག་འཚལ་བ་ནི། གྲུབ་ཆེན་ལཱ་ལི་ཏས་རྡོ་རྗེ་འཇིགས་བྱེད་ཀྱི་སྒྲུབ་
ཐབས་ སུ་ གསུངས་པ་ལྟར། གཟུགས་མ ཆོག་མཆོག་ཏུ་དྲག་པོ་ཆེ། །དཔའ་བོ་
མཆོག་ གི་ སྤྱོད་ ཡུལ་ ཅན། །གདུལ་ དཀའ་ འདུལ་ བའི་ དོན་ མཛད་ པ། །རྡོ་ རྗེ་
འཇིགས་བྱེད་ལ་ཕྱག་འཚལ། །ཞེས་བརྗོད་ཅིང་ཡི་དམ་ལ་ཟུང་འཇུག་བདེ་བ་
ཆེན་པོའི་ཡེ་ཤེས་ཀྱི་སྒོ་ནས་བསྟོད་ཅིང་ཕྱག་འཚལ་བ་ཡིན་ལ། ཚིགས་བཅད་
འདི་ལ་དྲང་ངེས་ཀྱི་བཤད་པ་འཇུག་པར་བླ་མ་རྣམས་གསུངས་ཏེ། གྲུབ་ཆེན་ལཱ་
ལི་ཏ་ནི་རྒྱུད་སྡུད་པ་པོ་དང་དབྱེར་མེད་པ་ཡིན་པས་གྲུབ་ཆེན་འདིའི་གསུང་
རྣམས་རྒྱུད་ཀྱི་ཚིག་དང་དབྱེར་མེད་པར་བྱིན་རླབས་ཤིན་ཏུ་ཆེ་བར་བྱེད་པས་
- 83.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཚིགས་བཅད་འདི་ལ་བདེ་ཆེན་ཆོས་སྐུའི་སྒོ་ནས་བསྟོད་པ་དང་། ཟུང་འཇུག་
གཟུགས་སྐུའི་སྒོ་ནས་བསྟོད་པ་དང་། མཛད་པ་འཕྲིན་ལས་ཀྱི་སྒོ་ནས་བསྟོད་པ་
སོགས་བཤད་ཚུལ་མང་དུ་ཡོད་ཅིང་། རྡོ་རྗེ་འཇིགས་བྱེད་ཀྱི་བྱིན་རླབས་མྱུར་དུ་
འཇུག་པའི་སྔགས་དང་དབྱེར་མེད་པ་ཡིན་པས་རྗེ་རིན་པོ་ཆེས་ཀྱང་འདིའི་སྒོ་ནས་
ཕྱག་འཚལ་གསུངས་པ་ཡིན་ནོ། །དེས་ན་བླ་མ་དང་ཡི་དམ་ལ་ཕྱག་འཚལ་བའི་
ཚིགས་བཅད་འདི་གཉིས་ཀྱིས་ལམ་གྱི་གནད་ཁྱད་པར་ཅན་རྣམས་བསྟན་པའི་
ཚུལ་དྲན་པར་བྱས་ལ་རྫོགས་རིམ་ཟབ་མོའི་སྨིན་བྱེད་དུ་འགྱུར་ངེས་བྱའོ། ། །
གཉིས་པ་མཆོད་པ་འབུལ་བ་ནི། སྒྲུབ་ཐབས་ཉིད་ལས་སྙིང་གའི་ས་བོན་
གྱི་འོད་ཟེར་ལས་བྱུང་བའི་ཙརྩི་ཀ་དཀར་མོ། ཕག་མོ་སྔོན་མོ། དབྱངས་ཅན་མ་
དམར་མོ། གོ་རཱི་ལྗང་ཁུ་ཕྱག་ན་མཆོད་རྫས་སྣ་ཚོགས་པ་ཐོགས་པ་རྣམས་ཀྱིས་
མཆོད་པར་གྱུར་པར་བསམ་ལ། ཨོ་ཧཱིདྡྷིཧས་མཆོད་ཡོན་དང་། ཨོཾ་ཧཱུྃ་ཧཱུྃ་ཕཊ་
ཀྱིས་ཞབས་བསིལ། ཨོ་ཝི་ཀྲི་ཏཱ་ན་ན་དུཏྟཾ་སཏཱ་ད་མ་ཀ་ག ག གཡིས་དྲི། ཨོ་
ཀུ་མ་རཱ་རཱུ་པི་ཎེ་ཛཛ༔ཧཱུྃ་ཕཊ་ཀྱིས་མེ་ཏོག །ༀ་ཧཱིཧཱ་ཧེ་ཕཊ་ཀྱིས་བདུག་སྤོས།
ཨོ་དཱསྟི་ལོ་ཙ་ན་ཝི་ཀྲི་ཏཱ་ན་ན་མཧཱ་ཨཊྚཊྚ་ཧཱ་ས་ན་དེ་ནི་དཱིཔཱ་ཡེ་སྭཱཧཱས་མར་མེ། ཨོ་
བཛྲ་ནེ་ཝི་དྱ་ཨཱཿ ཧཱུཾ་སྭཱཧཱས་ལྷ་བཤོས། ཨོཾ་བཛྲ་ཤཔྟ་ཨཱཿཧཱུྃ་གིས་རོལ་མོ་རྣམས་
དབུལ། ལྷ་མོ་རྣམས་སླར་བསྡུའོ། །ཞེས་གསུངས་པ་ལྟར་བྱའོ། །རྡོ་རྗེ་འཇིགས་
བྱེད་ཀྱི་ཚོགས་ཞིང་མཆོད་པའི་ཚེ་མཆོད་སྔགས་དང་མཆོད་ལྷ་འདི་ལྟར་བྱེད་པ་
གཤིན་རྗེ་གཤེད་ཀྱི་རྒྱུད་དང་གྲུབ་ཆེན་གྱི་དགོངས་པ་ལྟར་རྗེ་རིན་པོ་ཆེས་སྒྲུབ་
ཐབས་སུ་འགོད་པར་མཛད་དོ། །འདི་མཆོད་ལྷ་ཙརྩི་ཀ་ལ་སོགས་པ་ལྷ་མོ་བཞི་
པོ་འདི་དག་དཀྱིལ་འཁོར་ལ་བཀོད་པའི་ལྷ་མོ་བཞི་ལྟར་ཡབ་དང་བཅས་པ་བྱེད་
84 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
པ་མིན་གྱི་ཡུམ་རྐྱང་བྱེད་ལ། ཕྱག་མཚན་ཡང་དཀྱིལ་འཁོར་ལ་བཀོད་པ་ལྟར་མི་
བྱ་བར་ལྷ་མོ་བཞི་གས་སྐབས་གང་ཡིན་གྱི་མཆོད་རྫས་ཐོགས་པར་བསམ་ཞིང་།
མཆོད་པ་རེ་རེའང་ལྷ་མོ་བཞི་གས་ འབུལ་བར་བསམ་སྟེ། མཆོད་ཡོན་འབུལ་
བའི་ཚེ་ལྷ་མོ་བཞི་གས་མཆོད་ཡོན་ཐོགས་ཏེ་མཆོད་ཡུལ་ཐམས་ཅད་ལ་འབུལ་བ་
དང༌། སྐུ་མདོག་གོང་དུ་གསུངས་པ་ལྟར་ལ་བཞི་གའང་ལྟ་བས་ཆོག་མི་ཤེས་པ།
གཟུགས་མཛེས་ཤིང་དྲུག་ལྡན་ལ་སོགས་པའི་གླུ་དབྱངས་སྙན་པོ་སྒྲོག་པ། སྐུ་
ལུས་ལས་ལྷན་ཅིག་སྐྱེས་པའི་དྲི་བཟང་འཕྲོ་བ། རོ་མཆོག་དང་ལྡན་ཞིང་སྐུའི་
རེག་བྱ་ཤིན་ཏུ་འཇམ་པ། མཆོད་ཡུལ་རྣམས་ལ་ཟག་པ་མེད་པའི་བདེ་ཆེན་
བསྐྱེད་པར་བསམས་ལ་མཆོད་སྔགས་བརྗོད་པའི་ཚེ། ཨོ་ཞེས་བརྗོད་པ་དང་
མཉམ་དུ་སྙིང་གའི་ཧཱུྃ་ལས་མཆོད་ལྷ་རྣམས་སྤྲོ། མཆོད་ཡུལ་རྣམས་མཆོད་པས་
མཉེས་ པར་ བྱས་ ནས་ མཆོད་ པ་ རེ་ རེ་ ཞིང་ ལྷ་ མོ་ རྣམས་ སྙིང་ གར་ བསྡུ་ སྟེ།
དམིགས་པ་འདི་ལྟར་བྱེད་པ་རྫོགས་རིམ་ཟབ་མོའི་དགེ་རྩ་སྨིན་བྱེད་དུ་འགྱུར་
བའི་ཐབས་མཁས་ཁྱད་པར་ཅན་ཡིན་པས་མན་ངག་གི་གནད་མ་འཕྱུགས་པར་
བྱའོ། །སྔགས་འདི་དག་གི་དོན་ནི། ཨོཾ་ཧྲིལླི ཧ ཞེས་པ་འཕྲོག་བྱེད་རྣམ་པར་
འགྱུར་བའི་ཞལ་ཅན་ཞེས་པ་སྟེ་མཆོད་ཡོན་རྡོ་རྗེ་འཇིགས་བྱེད་ལ་འབུལ་ཞེས་
པའོ། །ཨོཾ་ཧཱུྃ་ཧཱུྃ་ཕཊ་ཅེས་པ་ཐ་མལ་གྱི་སྣང་ཞེན་བཅད་དེ་བདེ་སྟོང་གི་རྣམ་འཕྲུལ་
དུ་ཤར་བའི་མཆོད་རྫས་འདི་འབུལ་ཞེས་པའོ། །ཨོ་ཝི་ཀྲི་ཏཱ་ན་ན་དུ་ཐཾ་སཏཱ་ད་མ་
ཀ་གཐགཙག ཞེས་པ་མ་རུང་བ་རྣམས་བསྒྲལ་བའི་སྙིང་ཁྲག་གི་དྲི་ཆབ་འདི་
འབུལ་ཞེས་པའོ། །ཨོཾ་ཀུ་མ་རཱ་རཱུ་པི་ཎི་ཛཛཧཱུྃ་ཕཊ། ཅེས་པ་ཡིད་དུ་འོང་བའི་
གཟུགས་ཅན་གྱི་མཆོད་རྫས་བདེ་སྟོང་གི་རྣམ་འཕྲུལ་མེ་ཏོག་འདི་འབུལ་ཞེས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པའོ། །ཨོཾ་ཧྲཱིཿ ཧ ཧེ་ཕཊ་ཅེས་ པ་འཕྲོག་བྱེད་ དགྱེས་ པའི་ཆེད་དུ་འབུལ་ཞེས་
པའོ། །ཨོཾ་དཱིཔཱ་ལོ་ཙ་ན་ཝི་ཀྲི་ཏཱ་ནན་མཧཱ་ཨཊྚཊྚ་ཧ་ས་ན་དི་ནི་དིཔཱ་ཡ་སྭཱཧཱ། ཞེས་
པ་རྡོ་རྗེ་འཇིགས་བྱེད་ཆེན་པོའི་སྤྱན་གྱི་དབང་པོ་རྒྱས་པའི་ཆེད་དུ་མར་མེ་འདི་
འབུལ་ཞེས་པའོ། །ཨོཾ་བཛྲ་ནེ་ཝི་དྱ་ཨཱ། ཧཱུྃ་ སྭཧཱ། །ཞེས་པ་རྡོ་རྗེ་གསུམ་གྱི་རང་
བཞིན་གྱི་ལྷ་བཤོས་འདི་འབུལ་ཞེས་པའོ། །ཨོཾ་བཛྲ་ཤཔྟ་ཨཱཿཧཱུྃ། ཞེས་པ་རྡོ་རྗེ་
གསུམ་གྱི་རང་བཞིན་གྱི་རོལ་མོ་རྣམས་འབུལ་ཞེས་པའོ། །དེ་ཡང་མཆོད་སྔགས་
དང་ པོས་ གང་ ལ་ མཆོད་ པ་ འབུལ་བའི་ ཡུལ་ ཀྱི་ ཁྱད་ པར་དང་། གཉིས་པས་
མཆོད་རྫས་རྣམས་ཀྱི་ངོ་བོའི་ཁྱད་པར་དང༌། གསུམ་པས་མཆོད་རྫས་རྣམས་ཀྱི་
རྒྱུའི་ཁྱད་པར་དང་། བཞི་པས་མཆོད་རྫས་རྣམས་ཀྱི་རྣམ་པའི་ཁྱད་པར་དང༌། ལྔ་
པས་མཆོད་རྫས་འདི་དག་ཕུལ་བའི་དགོས་པའི་ཁྱད་པར་དང་། དྲུག་པས་མཆོད་
རྫས་སོ་སོའི་བྱེད་ལས་ཀྱི་ཁྱད་པར་རྣམས་བསྟན་ཅིང་། ཞལ་ཟས་དང་རོལ་མོ་
གཉིས་རང་མིང་གིས་སྨོས་པས་མཆོད་ཡོན་སོགས་མཆོད་རྫས་རེ་རེ་ལའང་ཁྱད་
པར་དེ་དག་ཚང་དགོས་པ་བསྟན་པ་ཡིན་པས་དོན་རྒྱ་ཆེན་པོ་དེ་དག་ངེས་པར་
བྱས་ནས་མཆོད་པ་བྱེད་པའི་ཚེ་རྫས་དང་། སྔགས་དང༌། ཕྱག་རྒྱ་དང་། སོ་སོའི་
དམིགས་པ་འཛིན་པའི་ཏིང་ངེ་འཛིན་དང་བདེ་སྟོང་གི་རྣམ་འཕྲུལ་དུ་ལྟ་བའི་དེ་ཁོ་
ན་ཉིད་ཀྱི་མཆོད་པ་རྣམས་ཚང་བར་བྱས་ནས་ཕུལ་ནས་སྤྱིར་ལམ་གྱི་གནད་ཀུན་
ཚང་བ་དང་། ཁྱད་པར་བླ་མེད་ཀྱི་ཐུན་མོང་མིན་པའི་ཁྱད་ཆོས་ཚེ་གཅིག་ཉིད་ལ་
ཟུང་འཇུག་འགྲུབ་པའི་ཉེ་རྒྱུ་རྫོགས་རིམ་ཟབ་མོའི་སྨིན་བྱེད་ཁྱད་པར་ཅན་དུ་
འགྱུར་བའི་དགོས་པ་ཡོད་པས། འཇམ་མགོན་སྙན་བརྒྱུད་ཀྱི་མན་ངག་དེ་དག་
གཅེས་པར་གཟུང་ངོ༌། །
- 86 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གསུམ་པ་བཤགས་པ་ལ་སོགས་པའི་ཡན་ལག་ལྷག་མ་ལྔ་བྱ་བ་ལ་ལྔ།
བཤགས་པ་བྱ་བ། རྗེས་སུ་ཡི་རང་བྱ་བ། བསྔོ་བ་བྱ་བ། སྐྱབས་སུ་འགྲོ་ཞིང་
སེམས་བསྐྱེད་ནས་རང་ལུས་བྲན་དུ་འབུལ་བ། ལམ་ལ་བརྟེན་པར་ཡི་དམ་འཆའ་
བའོ། །དང་པོ་ནི། སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་
ནི་བསལ། །མི་བྱེད་པར་ཡང་སྤྱན་སྔར་བརྗོད། །ཅེས་པ་སྟེ། ལམ་རྒྱུད་ལ་སྐྱེ་བའི་
གེགས་སྡིག་ལྟུང་སྦྱོང་བ་ཤིན་ཏུ་གལ་ཆེ་བས་སྔར་བྱས་ཀྱི་སྡིག་ལྟུང་རྣམས་ལ་
ཁོང་པར་དུག་སོང་བ་ལྟ་བུའི་འགྱོད་སེམས་ཀྱིས་བཤགས་ཤིང་ཕྱིན་ཆད་སྲོག་ལ་
བབ་ཀྱང་མི་བྱ་བའི་སྡོམ་སེམས་བརྟན་པོ་བྱའོ། །
གཉིས་ པ་ རྗེས་ སུ་ཡི་ རང་ བྱ་བ་ནི། །དེ་བཞིན་བསོད་ནམས་ རྗེས་ ཡི་
རང་། །ཞེས་པ་སྟེ། བཟང་སྤྱོད་ལས་འབྱུང་བ་ལྟར་རང་གཞན་སྐྱེ་འཕགས་ཐམས་
ཅད་ཀྱི་དགེ་བ་ལ་རྗེས་སུ་ཡི་རང་སྒོམ་མོ། །གསུམ་པ་བསྔོ་བ་བྱ་བ་ནི། བདག་
གིས་ བདེ་འགྲོ་ཡོངས་ སུ་ བསྔོ། །ཞེས་ པ་ སྟེ། འདིའི་ བདེ་ འགྲོ་ ཞེས་ ཡོངས་ སུ་
བསྔོ། །ཞེས་ པ་ སྟེ། འདིའི་བདེ་ འགྲོ་ ཞེས་ པ་ རྒྱུ་ དགེ་ བ་ ལས་ འབྲས་ བུ་བདེ་
བ་འབྱུང་བས་དགེ་བ་རྣམས་ལ་བདེ་འགྲོ་ཞེས་འབྲས་མིང་རྒྱུ་ལ་བཏགས་པ་ཡིན་
པས་དག་པ་ཅི་མཆིས་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཀྱི་གོ་འཕང་ཐོབ་པའི་རྒྱུར་བསྔོ་བའོ། །བཞི་པ་སྐྱབས་སུ་འགྲོ་ཞིང་སེམས་
བསྐྱེད་ནས་རང་ལུས་བྲན་དུ་འབུལ་བ་ལ་གསུམ། ཐེག་ཆེན་ཐུང་མོང་མིན་པའི་
སྐྱབས་འགྲོ་བྱ་བ། སྨོན་པ་སེམས་བསྐྱེད་བསྒོམ་པ། ཚོགས་ཞིང་རྣམས་ལ་རང་
གི་ལུས་བྲན་དུ་འབུལ་བའོ། །དང་པོ་ནི། དཀོན་མཆོག་གསུམ་ལ་སྐྱབས་སུ་འགྲོ།
ཞེས་པ་སྟེ། རང་གཅིག་པུའི་དོན་ཙམ་མིན་པར་མཁའ་ཁྱབ་ཀྱི་སེམས་ཅན་ཐམས་
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཅད་འཁོར་བ་ལས་སྒྲོལ་བའི་ཕྱིར་དུ་དཀོན་མཆོག་གསུམ་ལ་སྐྱབས་འཚོལ་བའོ།།
གཉིས་པ་སྨོན་ པ་ སེམས་སྐྱེད་ བསྒོམ་པ་ནི། །སེམས་ཅན་ ཐམས་ཅད་
བདག་གིས་དགྲོལ། །བྱང་ཆུབ་གནས་ལ་དགོད་པར་བགྱི། །བྱང་ཆུབ་སེམས་ནི་
ཡང་དག་བསྐྱེད། །ཅེས་པ་སྟེ། མཁའཁྱབ་ཀྱི་མ་རྒན་སེམས་ཅན་རྣམས་འཁོར་
བའི་གནས་ན་ཉམ་ཐག་པ་མ་བཟོད་ནས་ཚོགས་ཞིང་རྣམས་དཔང་དུ་བཞག་སྟེ་
མ་རྒན་སེམས་ཅན་འདི་ཐམས་ཅད་འཁོར་བའི་གནས་ནས་བསྒྲལ་ཏེ་བླ་ན་མེད་
པའི་བྱང་ཆུབ་ལ་འགོད་པར་བགྱིའོ་ཞེས་བྱང་ཆུབ་ཀྱི་སེམས་རིན་པོ་ཆེ་ཤུགས་
དྲག་ཏུ་བསྐྱེད་ཅིང་ཚོགས་ཞིང་རྣམས་ཀྱི་སྤྱན་སྔར་དེ་ལྟར་དུ་དམ་བཅའ་བའོ། །
གསུམ་པ་ཚོགས་ཞིང་རྣམས་ལ་རང་ལུས་བྲན་དུ་འབུལ་བ་ནི། ཡོན་ཏན་རྒྱ་མཚོ་
ཁྱེད་རྣམས་ལ། །བདག་གི་ལུས་ནི་དབུལ་བར་བགྱི། །ཞེས་པ་སྟེ། བླ་མ་རྡོ་རྗེ་
འཇིགས་བྱེད་ཆེན་པོའི་ལྷ་ཚོགས་ལ་སེམས་ཅན་ཐམས་ཅད་ཀྱི་དོན་དུ་རང་གི་
ལུས་ཕུལ་ཏེ་བདག་ཉིད་བླ་མ་ལྷ་ཚོགས་ཀྱི་བྲན་དུ་བགྱིའོ་ཞེས་བརྗོད་པའོ། །འདི་
ནི་བྱང་ཆུབ་ཀྱི་སེམས་རིན་པོ་ཆེ་ཆེས་ཆེར་ཤུགས་དྲག་པས་བླ་མ་ལྷ་ཚོགས་ཀྱི་
ལས་སུ་བྱ་བ་ཁམས་གསུམ་གྱི་སེམས་ཅན་རྣམས་འཁོར་བ་ནས་འདོན་པ་ཉིད་
ཡིན་པས་དེ་བདག་གིས་བགྱིའོ་ཞེས་བྲན་གྱིས་རྗེ་བོའི་ལས་བསྒྲུབ་པ་ལྟར་བླ་མ་
ལྷ་ཚོགས་ཀྱི་ལས་སུ་བྱ་བ་སེམས་ཅན་གྱི་དོན་ཐམས་ཅད་རང་གི་ཁུར་དུ་འཁྱེར་
བའོ། །ལྔ་པ་ལམ་ལ་བརྟེན་པར་དམ་བཅའ་བ་ནི། ཡང་དག་རྫོགས་པའི་སངས་
རྒྱས་དང་། །དེ་སྲས་ལམ་གྱུར་སྦྱིན་སོགས་ ཚུལ། །སྐུ་གསུམ་ཡེ་ཤེས་ཐོབ་བྱའི་
ཕྱིར། །རབ་ཏུ་དང་བས་བསྟེན་པར་བགྱི། །ཞེས་པ་སྟེ། སྔར་འདས་པའི་སངས་
རྒྱས་དང་བྱང་ཆུབ་སེམས་དཔའ་རྣམས་ཀྱིས་ལམ་གང་ལ་བསླབས་པ་དང་། མ་
- 88 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
འོངས་པ་ན་འབྱོན་པར་འགྱུར་བའི་སངས་རྒྱས་དང་བྱང་ཆུབ་སེམས་དཔའ་རྣམས་
ཀྱིས་ལམ་གང་ལ་སློབ་པར་འགྱུར་བ་དང་། ད་ལྟ་ཕྱོགས་བཅུའི་ཞིང་ཁམས་ན་
བཞུགས་པའི་རྒྱལ་སྲས་བདག་ཉིད་ཆེན་པོ་རྣམས་ཀྱིས་གང་ལ་སློབ་པར་མཛད་
བཞིན་པའི་ལམ་ཐེག་ཆེན་ཐུན་མོང་བ་དང་ཐུན་མོང་མིན་པའི་ལམ་ཇི་སྙེད་ཅིག་
ཡོད་པ་དེ་དག་ཐམས་ཅད་བདག་གིས་ངེས་པར་བསྒྲུབ་པར་བྱའོ་ཞེས་བླ་མ་རྒྱལ་
བ་སྲས་བཅས་ཀྱི་སྤྱན་སྔར་འཇུག་སྡོམ་འཛིན་པའོ། །སྔར་བཤད་པའི་མཆོད་པ་
འབུལ་ཚུལ་དེ་ལྟར་བྱེད་པ་གྲུབ་ཆེན་ལཱ་ལི་ཏས་རྡོ་རྗེ་འཇིགས་བྱེད་ཀྱི་སྒྲུབ་ཐབས་
ཆེ་བར། ཡི་གེ་ཧཱུཾ་ནི་འབར་བའི་མཆོག །དེ་ལ་འོད་ཀྱི་ཕྲེང་འཕྲོ་བས། །འཇིགས་
བྱེད་ ལ་ སོགས་བཀུག་ནས་ནི། །ལྷ་རྣམས་ ལག་ ན་ ཐོགས་པ་ ཡི། །མཆོད་ པ་
རྣམས་ ཀྱིས་ ལེགས་ པར་ མཆོད། །དེ་ཡིས་བཅོམ་ ལྡན་ འདས་རྣམས་ དགྱེས། །
འཁོར་རྣམས་ལ་ཡང་ལྷན་ཅིག་དབུལ། །ཞེས་གསུངས། བཤགས་པ་ནས་སེམས་
བསྐྱེད་པའི་བར་དེ་དག་ཀྱང་གྲུབ་ཆེན་ལཱ་ལི་ཏས་སྒྲུབ་ཐབས་ཆེ་བར། །སྡིག་པ་
རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་
ཡང་སྤྱན་སྔར་བརྗོད། །དེ་བཞིན་བསོད་ནམས་རྗེས་ཡི་རང་། །བདག་གིས་བདེ་
འགྲོ་ཡོངས་ སུ་ བསྔོ། །དཀོན་ མཆོག་ གསུམ་ ལ་ སྐྱབས་ སུ་ འགྲོ །སེམས་ཅན་
ཐམས་ཅད་ བདག་ གིས་ དགྲོལ། །བྱང་ཆུབ་ གནས་ ལ་ དགོད་ པར་ བགྱི། །བྱང་
ཆུབ་སེམས་ནི་ཡང་དག་བསྐྱེད། །ཅེས་གསུངས་པ་ལྟར་ཡིན་ལ། སྐྱབས་སུ་འགྲོ་
ཞིང་སེམས་བསྐྱེད་པ་དང་། ལུས་འབུལ་བ་དང་། ལམ་ལ་བརྟེན་པར་དམ་བཅའ་
བ་རྣམས་ནི་གཤིན་རྗེའི་གཤེད་དམར་པོའི་རྒྱུད་ལས་གསུངས་པ་འདིར་འགོད་
པར་མཛད་པའོ། ། །
89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
གཉིས་པ་ཚོགས་ཞིང་རྣམས་སྒྲུབ་པའི་མཆོད་པས་མཉེས་པར་བྱ་བའི་
ཕྱིར་རིགས་ལྔའི་སྡོམ་བཟུང་བྱ་བ་ནི། སྒྲུབ་ཐབས་ཉིད་ལས། རིགས་ལྔ་སྤྱི་དང་
སོ་སོའི་དམ་ཚིག་དང་སྡོམ་པ་སྔར་བཟུང་བ་རྣམས་བྱང་ཆུབ་མ་ཐོབ་ཀྱི་བར་དུ་
བརྟན་ པར་བཟུང་ བར་ བྱའོ་སྙམ་དུ་བསམ་ལ། སངས་ རྒྱས་ བྱང་ ཆུབ་ སེམས་
དཔའ་རྣམས། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་
བགྱི་བ་ནི། །དུས་ འདི་ནས་ནི་བཟུང་ནས་ནི། །བྱང་ ཆུབ་ སྙིང་ པོར་ མཆིས་ ཀྱི་
བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །
བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་
ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་
བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་གཟུང་། །སངས་རྒྱས་
ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་
འབྱོར་ ལས་ སྐྱེས་ པའི། །སྡོམ་པ་དེང་ནས་བདག་ གིས་གཟུང་། །རྡོ་ རྗེ་ རིགས་
མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་
བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་
ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ནི་དུས་དྲུག་ཏུ། །སྦྱིན་པ་རྣམ་
བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་
ལ། །ཕྱི་ནང་གསང་བ་ཐེག་པ་གསུམ། །དམ་ཆོས་སོ་སོར་གཟུང་བར་བགྱི། །
ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་
ཉིད་དུ་སོ་སོར་གཟུང་། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་
བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་
-90-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་
བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་
དབྱུང་ཞིང་། །སེམས་ཅན་མྱ་ངན་འདས་ལ་དགོད། །ཅེས་བརྗོད་ལ་སྡོམ་པ་བཟུང་
བ་བརྟན་པར་བྱ་ཞེས་གསུངས་པ་ལྟར་བྱ་སྟེ། དམ་ཚིག་དང་སྡོམ་པ་དག་པར་
བྱེད་པ་ནི་རྒྱལ་བ་སྲས་བཅས་མཉེས་པའི་མཆོད་པའི་མཆོག་ཡིན་པས་དབང་
དུས་ ཁས་བླངས་ པ་ ལྟར་ རིགས་ ལྔ་ སྤྱིའི་དམ་ཚིག །བཟའ་བ་དང་། བསྲུང་བ་
དང་། བསྟེན་པའི་དམ་ཚིག་མཐའ་དག་དང༌། སོ་སོའི་དམ་ཚིག་ལ་བླ་ན་མེད་
པའི་བྱང་ཆུབ་ཀྱི་རྒྱུ་གྲུབ་བོ། །ས་བོན་ལྟ་བུ་ཐེག་པ་ཆེན་པོའི་ལམ་ཐམས་ཅད་ཀྱི་
གཞི་དང་རྟེན་དང་གཞུང་ཤིང་དང་སྲོག་ཞིང་ལྟ་བུ་བྱང་ཆུབ་ཀྱི་སེམས་རིན་པོ་ཆེ་
བསྒོམ་པ་གཞིར་བྱས་ལ་རྒྱལ་བ་རྣམ་སྣང་གི་ཐུན་མོང་མིན་པའི་དམ་ཚིག་དཀོན་
མཆོག་གསུམ་ལ་སྐྱབས་སུ་འགྲོ་བ་དང་ཚུལ་ཁྲིམས་རྣམ་པ་གསུམ་ལ་སློབ་པ་སྟེ་
དྲུག །རྒྱལ་བ་མི་བསྐྱོད་པའི་དམ་ཚིག་ཐུན་མོང་མིན་པ་རྡོ་རྗེ་དྲིལ་བུ་ཕྱག་རྒྱ་བླ་
མའི་དམ་ཚིག་སྟེ་བཞི། རྒྱལ་བ་རིན་འབྱུང་གི་དམ་ཚིག་ཐུན་མོང་མིན་པ་ཟང་ཟིང་
གི་སྦྱིན་པ། ཆོས་ཀྱི་སྦྱིན་པ། མི་འཇིགས་པའི་སྦྱིན་པ། བྱམས་པའི་སྦྱིན་པ་བཞི་
པོ་དེ་ཉིན་ལན་གསུམ་མཚན་ལན་གསུམ་སྟེ་དུས་དྲུག་ཏུ་སྐྱོང་བ་སྟེ་དམ་ཚིག་བཞི།
རྒྱལ་བ་འོད་དཔག་མེད་ཀྱི་ཐུན་མོང་མིན་པའི་དམ་ཚིག་ཕྱི་བྱ་སྤྱོད་དང༌། གསང་
བ་རྣལ་འབྱོར་དང་རྣལ་འབྱོར་བླ་ན་མེད་པའི་རྒྱུད། ཐུན་མོང་བའི་ཐེག་པ་གསུམ་
སྟེ་ སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་མདོ་སྔགས་ཀྱི་གསུང་རབ་
མཐའ་དག་རང་གི་ཉམས་ལེན་དུ་གོ་བར་བྱས་ཏེ་བསྟེན་པ་ཡོངས་རྫོགས་ལ་སློབ་
པ་སྟེ་དམ་ཚིག་གསུམ། རྒྱལ་བ་དོན་ཡོད་གྲུབ་པའི་དམ་ཚིག་ཐུན་མོང་མིན་པ་
ས9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྡོམ་པ་གསུམ་དང་། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་རྣམས་ལ་སློབ་པ་
སྟེ་དམ་ཚིག་ཐུན་མོང་མིན་པ་གཉིས་ཏེ་སྡོམ་གྱིས་བསྡུས་པ་བཅུ་དགུ་དང་། དེ་
དག་གི་སྡེར་གཏོགས་པ་མཐའ་ཡས་པ་ཡོད་པ་རྣམས་ངེས་པར་བྱས་ལ་ཚོགས་
ཞིང་གི་སྤྱན་སྔར་སྡོམ་བཟུང་བྱེད་པའི་ཚེ་དམ་ཚིག་དང་སྡོམ་པ་དེ་དག་རང་གི་
སྲོག་ལས་ཀྱང་གཅེས་པར་བསྲུང་བར་བྱའོ་སྙམ་པའི་འདུན་པ་ཤུགས་དྲག་པོ་
དང་། རྗེ་རིན་པོ་ཆེའི་སྙན་བརྒྱུད་ལས་འོང་པ་གྲུབ་ཆེན་དབེན་ས་པ་ཡབ་སྲས་
ཀྱིས་གཙིགས་པོ་ཆེར་མཛད་པའི་མན་ངག་ཐུན་དྲུག་གི་རྣལ་འབྱོར་ཞེས་གྲགས་
པ་དེའི་གནད་རྣམས་ཞལ་ལས་ཐོས་པ་ལྟར་སྐབས་འདིར་དྲན་པར་བྱ་སྟེ། དེ་ལྟར་
བྱས་ན་རྒྱལ་བ་སྲས་བཅས་མཉེས་པའི་མཆོད་པར་འགྱུར་ཞིང་རྫོགས་རིམ་ཟབ་
མོའི་སྨིན་བྱེད་དུ་འགྱུར་རོ། །
གསུམ་པ་ཚངས་པའི་གནས་བཞི་སྒོམ་པ་ནི། སྒྲུབ་ཐབས་ཉིད་ལས། དེ་
ནས་སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྙམ་པའི་བྱམས་པ་
དང༌། དེ་བཞིན་དུ་སྡུག་བསྔལ་དང་བྲལ་བར་གྱུར་ཅིག་སྙམ་པའི་སྙིང་རྗེ་དང་།
བདེ་བ་དང་མི་འབྲལ་བར་གྱུར་ཅིག་སྙམ་པའི་དགའ་བ་དང༌། འཇིག་རྟེན་གྱི་
ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་
གནས་ པར་ བྱའོ་སྙམ་དུ་ཚད་མེད་བཞི་བསྒོམས་ཏེ་བསོད་ནམས་ཀྱི་ཚོགས་
བསག་པའོ། །ཞེས་གསུངས་པ་ལྟར་བྱ་སྟེ། ཚད་མེད་འདི་ལ་ཐུན་མོང་དང་ཐུན་
མོང་མ་ཡིན་པ་གཉིས་ཡོད་དེ། ཐུན་མོང་བ་ནི་འཇིག་རྟེན་པའི་ལམ་གྱིས་བསམ་
གཏན་བཞི་ལ་བརྟེན་ནས་ཁམས་གོང་མར་སྐྱེ་བའི་ལས་བསྒྲུབ་པ་སྟེ་ཚངས་པའི་
གནས་སུ་སྐྱེ་བའི་ཐབས་སུ་ཚད་མེད་པ་བཞི་སྒོམ་པར་གསུངས་པ་ལྟར་ཡིན་ལ།



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཐུན་མོང་མིན་པ་ནི་སེམས་ཅན་ཐམས་ཅད་ཀྱི་དོན་དུ་ཚངས་པ་མི་གནས་པའི་
མྱང་འདས་བསྒྲུབ་པའི་ཕྱིར་དུ་བྱམས་པ་ལ་སོགས་པ་བཞི་དང༌། དེ་དག་གིས་
དྲངས་པའི་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་སྒོམ་པར་བྱེད་པ་གཉིས་
ཡོད་པ་ལས་འདིར་ཕྱི་མ་སྟེ་ཐེག་པ་ཆེན་པོའི་ལམ་དུ་འགྱུར་མི་འགྱུར་ནི་བྱང་ཆུབ་
ཀྱི་སེམས་རིན་པོ་ཆེ་ཁོ་ན་ལ་རག་ལས་ལ། བྱང་ཆུབ་ཀྱི་སེམས་མེད་ན་ལྷ་བསྒོམ་
པ་དང་རླུང་བསྒོམ་པ་སོགས་ཅི་བྱས་ཀྱང་ཐེག་པ་ཆེན་པོའི་ལམ་དུ་འགྱུར་བའི་
སྐབས་མེད་དོ། །
ལྷག་པར་འོག་ནས་འབྱུང་བ་ལྟར་སྐུ་གསུམ་ལམ་འཁྱེར་གྱི་རྣལ་འབྱོར་
རྣམས་ཐེག་པ་ཆེན་པོའི་ལམ་དུ་འགྱུར་བ་བྱང་ཆུབ་ཀྱི་སེམས་རིན་པོ་ཆེ་ཁོ་ནའི་
མཐུ་ལ་བལྟོས་ཤིང་། སྔགས་ཀྱི་མྱུར་ཁྱད་ཀྱང་བྱང་ཆུབ་ཀྱི་སེམས་རིན་པོ་ཆེ་ཕར་
ཕྱིན་ཐེག་པའི་གདུལ་བྱ་ལས་ཆེས་ཤིན་ཏུ་ཤུགས་དྲག་པ་ཞིག་གིས་ལྷའི་རྣལ་
འབྱོར་བསྒོམ་པ་ལ་སྐད་ཅིག་ཀྱང་མི་གཡེལ་བ་ཞིག་བྱེད་པ་ཡིན་པས་དོན་དེ་དག་
གི་ཕྱིར་འདིར་ བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་རྣམས་
བསྒོམས་ལ་དེ་དག་གི་ཤུགས་ཀྱིས་འཕངས་ནས་བྱང་ཆུབ་ཀྱི་སེམས་རིན་པོ་ཆེ་
ཤུགས་དྲག་ལ་བརྟན་པ་ཞིག་བསྒོམ་པར་བྱའོ། །དེ་ལྟར་ཚོགས་ཞིང་རྣམས་ལ་
བདུན་རྣམ་དག་གིས་མཆོད་ནས་ཚད་མེད་བཞི་བསྒོམ་པ་ནི་གྲུབ་ཆེན་ལཱ་ལི་ཏས་
རྡོ་ རྗེ་འཇིགས་བྱེད་ཀྱི་སྒྲུབ་ཐབས་ཆུང་བར་ གསུངས་ཏེ། སྒྲུབ་ཐབས་དེ་ཉིད་
ལས། རང་གི་སྙིང་གར་པདྨ་ལ། །ཉི་མ་ལ་གནས་ཡི་གེ་མཆོག །ཐུགས་ཀྱི་བདག་
ཉིད་རྣམས་བསྒོམ་ཏེ། །བླ་མ་དང་བཅས་ལྷ་དམིགས་བྱ། །ཡེ་ཤེས་ལས་གཞན་
ཚོགས་ཀྱི་ཕྱིར། །ཕྱག་འཚལ་མཆོད་ཅིང་བསྔོ་མཐར་ཐུག །རྣམ་བདུན་བསགས་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ནས་དེ་རྗེས་སུ། །ཚངས་པའི་གནས་བཞི་བསྒོམ་པར་བྱ། །ཞེས་གསུངས་པ་ལྟར་
རོ། །
གཉིས་པ་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་འབྱུང་བ་
རིམ་གྱིས་བསྡུས་ཏེ་འཆི་བ་འོད་གསལ་ལ་འཇུག་པ་དང་ཆོས་མཚུངས་པར་སྡུད་
རིམ་དང་བཅས་སྟོང་ཉིད་བསྒོམས་ཏེ་ཡེ་ཤེས་ཀྱི་ཚོགས་གསོག་ཚུལ་ལ་བཞི།
སྦྱང་གཞི་སྦྱོང་བྱེད་ངོ་འཕྲོད་པར་བྱ་བ། སྦྱང་གཞི་དང་རྣམ་པ་མཐུན་པར་སྡུད་
རིམ་གྱི་སྒོ་ནས་ཡེ་ཤེས་ཀྱིས་སྟོང་ཉིད་བསྒོམ་པ། དེ་ལྟར་བསྒོམས་པ་དེ་ལ་འཆི་
བ་ཆོས་སྐུར་འཁྱེར་བའི་རྣལ་ འབྱོར་ ཞེས་བཤད་ པ། སྐབས་ འདིར་ སྟོང་ ཉིད་
བསྒོམས་པའི་དགོས་པ་བཤད་པའོ། །དང་པོ་ནི། སྐུ་གསུམ་ལམ་འཁྱེར་གྱི་རྣལ་
འབྱོར་འདི་དག་པར་སྦྱང་གཞི་དང་རྣམ་པ་མཐུན་ཞིང་དེ་སྦྱོང་བྱེད་དུ་འགྱུར་བ།
བར་དུ་རྫོགས་རིམ་གྱི་ལམ་དང་རྣམ་པ་མཐུན་ཞིང་དེའི་དགེ་རྩ་ སྨིན་བྱེད་དུ་
འགྱུར་བ། མཐར་འབྲས་བུ་དང་རྣམ་པ་མཐུན་ཞིང་དེ་མྱུར་དུ་འགྲུབ་པའི་ཐབས་
མཁས་ཀྱི་རྒྱུར་འགྱུར་བ་ཞིག་དགོས་པས་སྐབས་འདིར་སྡུད་རིམ་གྱི་སྒོ་ནས་སྟོང་
ཉིད་བསྒོམ་པ་ནི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་
འབྱུང་བ་རིམ་གིས་བསྡུས་ཏེ་རགས་པ་ཉེར་ལྔའི་ཐིམ་རིམ་གྱི་སྒོ་ནས་འཆི་བ་འོད་
གསལ་ལ་འཇུག་པ་དང་ཆོས་མཐུན་ཞིང་དེ་དང་རྣམ་པ་མཐུན་པར་སྡུད་རིམ་གྱི་
སྒོ་ནས་སྟོང་པ་ཉིད་བསྒོམས་པས་རང་ཉིད་ལས་ཉོན་གྱི་དབང་གིས་འཆི་བ་སྦྱོང་
བར་བྱེད། ལམ་དུས་སུ་དཔེ་དོན་གྱི་འོད་གསལ་འགྲུབ་པ་དང་རྣམ་པ་མཐུན་ཞིང་
དེ་ལྟ་བུའི་རྫོགས་རིམ་གྱི་རྟོགས་པ་མཆོག་མྱུར་དུ་རྒྱུད་ལ་སྐྱེ་བར་བྱེད། མཐར་
འབྲས་བུ་རྒྱལ་བའི་ཐུགས་འོད་གསལ་ཆོས་སྐུ་འགྲུབ་པ་དང་རྣམ་པ་མཐུན་ཞིང་
- 94 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
དེ་མྱུར་དུ་འགྲུབ་པའི་ཐབས་མཁས་ཀྱི་རྒྱུར་འགྱུར་རོ། །དེས་ན་འདི་བསྒོམ་པའི་
ཚེ་སྦྱང་གཞི་འདི་དང་འདི་སྦྱོང་། ལམ་གྱི་རྟོགས་པ་འདི་དང་འདི་བསྐྱེད། འབྲས་
བུ་མཆོག་འདི་དང་འདིར་མྱུར་དུ་འཐོབ་པར་བྱའོ་སྙམ་དུ་འདུན་པ་ཤུགས་དྲག་
བསྐྱེད་ནས་སྒོམ་དགོས་སོ། །
གཉིས་པ་སྦྱང་གཞི་དང་རྣམ་པ་མཐུན་པར་སྡུད་རིམ་གྱི་སྒོ་ནས་ཡེ་ཤེས་
ཀྱིས་སྟོང་ཉིད་བསྒོམ་པ་ནི། སྒྲུབ་ཐབས་ཉིད་ལས་། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨ
སྭ་བྷཱ་ཝ་ཤུདྡྷོཉཧཾ། ཨོཾ་ཤུ་ནྱ་ཧཱཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་བརྗོད་པས།
རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་
ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་
བ། བདག་མེད་པའི་རང་བཞིན་སྟོང་པ་ཉིད་དུ་གྱུར། ཅེས་བདག་མེད་པའི་ལྟ་བ་
དྲན་པར་བྱས་ནས་ཐ་མལ་པའི་སྣང་བ་མེད་པ་ལ་འཇུག་པར་བྱ་སྟེ་ཡེ་ཤེས་ཀྱི་
ཚོགས་བསགས་ པའོ། །ཞེས་ གསུངས། དེའི་ དོན་ བསྒོམ་ ཚུལ་ ནི་ ཚོགས་ ཞིང་
རྣམས་རང་ལ་ཐིམ་པས་རྒྱུད་བྱིན་གྱིས་བརླབས་པར་བསམ། དེ་ནས་རྗེས་གཞིག་
གི་སྡུད་རིམ་གྱི་སྒོ་ནས་རགས་པ་ཉེར་ལྔའི་ཐིམ་རིམ་དང་རྣམ་པ་མཐུན་པར་ཐ་
མལ་གྱི་སྣང་བ་བསྡུས་ཏེ་བདེན་འཛིན་གྱི་འཛིན་སྟངས་ཀྱི་ཡུལ་བཀག་པའི་མེད་
དགག་ སྟོང་ སངས་འབའ་ཞིག་ངེས་ཤེས་ ཀྱི་ཡུལ་དུ་གཟུང་ལ་ སྔགས་ གཉིས་
བརྗོད་པའི་སྒོ་ནས་འོད་གསལ་ཆོས་སྐུ་ལ་ང་རྒྱལ་བཞག་སྟེ་ཅི་ནུས་སུ་བསྒོམ་
མོ། །སྔགས་གཉིས་ཀྱི་དོན་ནི། ཨོ་ལ་ཨ་དང་ཨུ་དང་མ་གསུམ་ཡོད་པས་རང་གི་
ལུས་ངག་ཡིད་གསུམ་མཚོན་ཞིང་། དེ་ལ་བཏགས་པའི་གདགས་གཞི་ང་རྡོ་རྗེ་
གསུམ་གྱིས་བྱིན་གྱིས་བརླབས་ཏེ་རྣམ་པར་དག་པར་བྱེད་པ་དང༌། སྭ་བྷཱ་ཝ་ཤུདྡྷ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རང་བཞིན་གྱིས་རྣམ་པར་དག་པ། །སརྦ་དྷརྨ ནི་ཆོས་ཐམས་ཅད་ཅེས་པ་སྟེ་
དོན་དུ་གཟུང་བས་བསྡུས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པ་
ཞེས་པའོ། །སྭ་བྷཱ་ཝ་ཤུདྡྷ༔ སྔར་བཞིན་ལ་ཨ་ཧཾ་ཞེས་པ་ནི་ངའོ་ཞེས་པ་སྟེ་དོན་དུ་
ན་གདགས་གཞི་ལ་བཏགས་པའི་ང་ཙམ་སོགས་འཛིན་པས་བསྡུས་པའི་ཆོས་
ཐམས་ཅད་རང་བཞིན་གྱིས་རྣམ་པར་དག་པ་ཞེས་པའོ། །དེ་ཐམས་ཅད་ཀྱི་དོན་
བསྡུ་ན་གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་
རྣམ་པར་དག་པའི་སྟོང་པ་ཉིད་ཅེས་པ་དང་དེ་ལ་དམིགས་ནས་ངའོ་སྙམ་དུ་ང་
རྒྱལ་བྱེད་པའོ། །སྔགས་གཉིས་པའི་དོན་ནི། ཨོ་སྔར་ལྟར་ལ། ཤུ་ནྱ་ཏཱ་ཞེས་པ་
སྟོང་པ་ཉིད་ཅེས་པ་དང་། ཛྙཱ་ན་ཞེས་པ་ཡེ་ཤེས་ཞེས་པ་དང་། བཛྲ་ཞེས་པ་རྡོ་རྗེ་
ཞེས་པ་སྟེ། རྡོ་རྗེའི་དོན་མི་ཕྱེད་པ་དང་། སྭ་བྷཱ་ཝའི་དོན་སྔར་ལྟར་དང་། ཨཱཏྨ་ཀོ་
ནི་བདག་ཉིད་དང་། ཨ་ཧོ་ནི་ངའོ་ཞེས་པ་སྟེ། དེ་ཐམས་ཅད་བསྡུ་ན་ཡུལ་སྟོང་པ་
ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་གཉིས་དབྱེར་མི་ཕྱེད་པའི་བདག་ཉིད་
དེ་ངའོ་སྙམ་དུ་རྒྱལ་བའི་ཐུགས་ཆོས་སྐུ་ལ་ང་རྒྱལ་བཞག་ནས་སྒོམ་པར་བྱེད་
པའོ། །འདིའི་མཐའ་བཞི་ཞེས་པ་ནི། རང་བཞིན་གྱིས་གྲུབ་པའི་རྟག་མཐའ་དང་།
གཏན་ནས་མེད་པའི་ཆད་མཐའ་དང་། །དེ་གཉིས་ཀར་གྲུབ་པ་དང༌། དེ་གཉིས་
ཀ་མིན་པར་ རང་ངོས་ནས་གྲུབ་པའི་མཐའ་བཞི་སྟེ། རིགས་པའི་རྒྱལ་པོ་རྟེན་
འབྲེལ་གྱི་རིགས་པས་ཆོས་ཐམས་ཅད་མཐའ་བཞི་པོ་དེ་དང་བྲལ་བར་གྲུབ་
པའོ། །འདི་ནི་དཔལ་མགོན་འཕགས་པ་ཀླུ་སྒྲུབ་དང་། རྒྱལ་བ་ཙོང་ཁ་པ་ཆེན་པོ་
གཉིས་ཀྱིས་རིགས་པའི་རྒྱལ་པོ་རྟེན་འབྲེལ་གྱི་རིགས་པ་ལ་བསྔགས་པ་རྒྱ་ཆེར་
མཛད་པ་ལྟར་རོ། །དེས་ན་འདིའི་སྟོང་ཉིད་སྒོམ་པའི་ཚེ་དགག་བྱ་ངོ་འཕྲོད་པར་
- 96 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
བྱས་ལ་རྟེན་འབྲེལ་གྱི་རིགས་པས་དགག་བྱ་བཀག་སྟེ་གནས་ལུགས་མཐར་ཐུག་
ལ་ངེས་ཤེས་ཤུགས་དྲག་བསྐྱེད་དགོས་ཀྱི། དེ་ལྟར་མིན་པར་སྣང་བ་བསྡུས་ཏེ་
ཐམས་ཅད་མེད་པར་ལྟ་བ་དང་གང་ཡང་མི་སྣང་བར་ནམ་མཁའི་རྣམ་པ་ལྟ་བུ་
ཙམ་སྒོམ་པར་བྱེད་པ་ནི་རྗེ་རིན་པོ་ཆེས་དྲི་བ་ལྷག་བསམ་རབ་དཀར་དུ། རིགས་
པའི་མིག་དང་བྲལ་བའི་བླུན་སྒོམ་རྣམས་ལ་ཐུགས་བརྩེ་བས་མ་བཟོད་ནས། ལྟ་
སྒོམ་གྱི་གནད་ལས་བརྩམས་པའི་དྲི་བ་མང་དུ་མཛད་པའི་མཐར། རྟག་ཆད་
མཐར་ལྟའི་མུན་པ་མ་བསལ་ན། །གནས་ལུགས་འོད་གསལ་རྟ་བདུན་མི་མཐོང་
བས། །ཐོས་ བསམ་ སྒོམ་ པ་ གསུམ་ ལ་ འདྲིས་ པ་ ཡི། །ཡིད་བཞིན་ནོར་འདྲའི་
བཤེས་གཉེན་མི་འཚོལ་བར། །འབྲས་བུ་མཐོ་ན་འདུ་ཤེས་མེད་པའི་ལྷ། །དམའ་
བ་དུད་འགྲོའི་རྒྱུ་ལ་ཉིན་མཚན་དུ། །འབད་པའི་སྒོམ་ཆེན་རྣམས་ལ་མ་བཟོད་
ནས། །ཞེས་གསུངས་པའི་དགག་བྱ་དེར་འགྱུར་ཉེན་ཆེ་བས་བློ་གྲོས་དང་ལྡན་པ་
རྣམས་ཀྱི་ཟབ་མོ་དབུ་མའི་ལྟ་བ་ཕུ་ཐག་ཆོད་པ་ཞིག་འཚོལ་བ་ལ་འབད་པར་
བྱའོ། །འདི་ལྟར་སྟོང་ཉིད་སྒོམ་པ་འདི་ལ་ཡེ་ཤེས་ཀྱི་ས་ཞེས་བརྗོད་པ་ནི། འཇིག་
རྟེན་སྔ་མ་ཞིག་ནས་ནམ་མཁའ་སྟོང་པར་གནས་པ་དེ་འཇིག་རྟེན་གྱི་ཁམས་ཕྱི་མ་
ཆགས་པའི་རྟེན་ཡིན་པ་བཞིན་དུ་འདིར་སྟོང་ཉིད་སྒོམ་པ་འདིའི་གཟུང་རྣམ་རྟེན་
དང་བརྟེན་པར་ཤར་བ་འོག་ནས་འབྱུང་བའི་ལྷའི་རྣལ་འབྱོར་རྣམས་སྒོམ་པར་
བྱེད་པ་ཡིན་པས་འོག་ནས་འབྱུང་བའི་ལྷའི་རྣལ་འབྱོར་ཐམས་ཅད་ཡེ་ཤེས་འདིའི་
མཐུ་ལས་བསྐྱེད་དགོས་ཞེས་པའོ། །གསུམ་པ་དེ་ལྟར་བསྒོམས་པ་དེ་ལ་འཆི་བ་
ཆོས་སྐུར་འཁྱེར་བའི་རྣལ་འབྱོར་ཞེས་བཤད་པ་ནི། ཕར་ཕྱིན་ཐེག་པའི་སྟོང་ཉིད་
སྒོམ་ཚུལ་དང་མི་གཅིག་པར་སྡུད་རིམ་གྱི་སྒོ་ནས་སྟོང་ཉིད་བསྒོམས་ཏེ་འོད་
- 97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསལ་ཆོས་སྐུ་ལ་ང་རྒྱལ་འཇོག་པ་ནི་སྔགས་བླ་མེད་ཀྱི་ཐབས་མཁས་ཀྱི་མན་
ངག་གི་མཐུས་སྒྲུབ་པ་པོ་རང་ཉིད་ལས་ཉོན་གྱི་དབང་གིས་འཆི་བར་འགྱུར་བ་
སྦྱོང་ཞིང་འཆི་བ་དང་རྣམ་པ་མཐུན་པའི་འོད་གསལ་འགྲུབ་པར་བྱས་ཏེ་སྙིགས་
དུས་ཀྱི་ཚེ་ཐུང་གཅིག་ལ་ཆོས་སྐུ་འགྲུབ་པའི་ཐབས་མཁས་ཁྱད་པར་ཅན་ཡིན་
པས་གསང་བ་ལས་ཀྱང་ཆེས་གསང་བ་བླ་མེད་རྡོ་རྗེ་ཐེག་པའི་ཐབས་མཁས་ཀྱི་
ལམ་འདི་ལ་ཡིད་ཆེས་བརྟན་པོ་བསྐྱེད་ལ་སྒོམ་པ་ལ་འབད་པར་བྱའོ། །
བཞི་པ་སྐབས་འདིར་སྟོང་ཉིད་བསྒོམས་པའི་ དགོས་ པ་ བཤད་ པ་ནི།
དགོས་པའི་གཙོ་བོ་སྔར་བཤད་པ་ལྟར་ཆོས་སྐུའི་ལམ་འཁྱེར་དུ་འགྱུར་བ་དང་།
གཞན་ཡང་སངས་རྒྱས་ཀྱི་གོ་འཕང་ཐོབ་པ་ལ་ཚོགས་གཉིས་རྫོགས་དགོས་པ་
ལས་སྔར་ཚོགས་ཞིང་མཆོད་པས་བསོད་ནམས་ཀྱི་ཚོགས་དང་། འདིར་སྟོང་ཉིད་
བསྒོམས་པས་ཡེ་ཤེས་ཀྱི་ཚོགས་བསགས་པར་འགྱུར་བ་དང༌། སྟོང་ཉིད་སྒོམ་པ་
ནི་དོན་དམ་པའི་སྲུང་བ་མཆོག་ཡིན་པས་བགེགས་ཀྱི་བར་ཆད་ཞི་བ་ལ་མཆོག་ཏུ་
བསྔགས་པ་དང་། སྟོང་ཉིད་རྟོགས་པའི་ཡེ་ཤེས་ཀྱི་གཟུང་རྣམ་རྟེན་དང་བརྟེན་
པར་ ཤར་ བའི་ ཟབ་ གསལ་ གཉིས་ མེད་ ཀྱི་རྣལ་འབྱོར་ སྒོམ་ དགོས་ལ། རྣལ་
འབྱོར་དེ་བསྐྱེད་པ་ལ་ཡེ་ཤེས་འདི་མེད་དུ་མི་རུང་དུ་དགོས་པ་དང་། སྐབས་
འདིར་སྟོང་ཉིད་སྒོམ་ཚུལ་སྔར་ལྟར་བྱས་པ་དབང་པོ་རྣོན་པོས་སྔགས་ཀྱི་བྱིན་
རླབས་ཀྱིས་སྟོང་ཉིད་ཀྱི་ངེས་ཤེས་ཆེས་ཆེར་འཕེལ་བ་དང་། དབང་པོ་རྟུལ་པོ་
དག་གིས་ཀྱང་སྔགས་ཀྱི་བྱིན་རླབས་ཀྱིས་སྟོང་པ་ཉིད་མྱུར་དུ་རྟོགས་པའི་བག་
ཆགས་བརྟན་པོ་ཐེབས་ནས་ངེས་ཤེས་ཁྱད་པར་ཅན་མྱུར་དུ་སྐྱེ་བ་སོགས་དགོས་
པ་མཐའ་ཡས་པ་གསུངས་སོ། །
- 98-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གསུམ་པ་དཔལ་རྡོ་རྗེ་འཇིགས་བྱེད་ཀྱི་རྣལ་འབྱོར་བསྒོམ་པ་ལ་གེགས་
མི་ འབྱུང་ བར་ བྱ་ བའི་ ཕྱིར་བསྲུང་ འཁོར་ སྒོམ་ ཚུལ་ ལ་ གསུམ། འབྱུང་བཞིའི་
དཀྱིལ་འཁོར་བསྐྱེད་པ། བསྲུང་འཁོར་ཐུན་མོང་བ་སྒོམ་ཚུལ། ཐུན་མོང་མིན་
པའི་ བསྲུང་ འཁོར་ སྒོམ་ཚུལ་ལོ། །དང་ པོ་ནི། སྒྲུབ་ ཐབས་ ཉིད་ ལས། དེ་ནས་
སེམས་ཅན་ཐམས་ཅད་སངས་རྒྱས་ལ་དགོད་པའི་སྔོན་གྱི་སྨོན་ལམ་དྲན་པར་
བྱས་ལ། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་
གཞུ་ལྟ་བུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་
དམར་པོ་གྲུ་གསུམ་འབར་བའི་ཕྲེང་བས་མཚན་པ། དེའི་སྟེང་དུ་པཾ་ལས་ཆུའི་
དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་
དཀྱིལ་འཁོར་སེར་པོ་གྲུ་བཞིར་རྡོ་རྗེས་མཚན་པ། ཞེས་གསུངས་པ་ལྟར་ཏེ། སྔར་
ཚོགས་ཞིང་མཆོད་པའི་མཇུག་ཏུ་ཚད་མེད་བཞིའི་སྒོ་ནས་བྱང་ཆུབ་ཀྱི་སེམས་
ཤུགས་དྲག་ཏུ་བསྒོམས་ཏེ། སེམས་ཅན་ཐམས་ཅད་སངས་རྒྱས་ཀྱི་ས་ལ་ངེས་
པར་དགོད་པར་བྱ། དེའི་ཕྱིར་དུ་འཆི་བ་ཆོས་སྐུར་འཁྱེར་བའི་རྣལ་འབྱོར་སོགས་
བསྒོམ་པར་བྱའོ་སྙམ་དུ་འདུན་པ་ཤུགས་དྲག་བྱས་པ་དེ་ཉིད་དྲན་པར་བྱས་ལ་
བདག་གིས་འོད་གསལ་ཆོས་ཀྱི་སྐུ་ལས་མ་གཡོས་པའི་ངང་ནས་མཁའ་ཁྱབ་ཀྱི་
སེམས་ ཅན་ རྣམས་ ཀྱི་ དོན་ དུ་ སངས་ རྒྱས་ ཀྱི་ ཞིང་ བསྐྱེད་ པར་ བྱའོ་ སྙམ་ དུ་
བསམས་ལ། སྟོང་ པའི་ ངང ་ ལས་ འབྱུང་བཞིའི་ དཀྱིལ་ འཁོར་ བསྐྱེད་ པ་ སྒྲུབ་
ཐབས་སུ་གསལ་བ་ལྟར་བྱའོ། །འདི་ནི་འཇིག་རྟེན་ཆགས་པའི་ཚེ་འཇིག་རྟེན་སྔ་
མ་སྟོང་ནས་ནམ་མཁའ་སྟོང་སང་དུ་གནས་པ་དེར་འཇིག་རྟེན་ཕྱི་མ་ཆགས་པ་ན་
ཐོག་མར་རླུང་ཆགས་པ་ནས་ས་གཞི་རི་གླིང་སོགས་ཆགས་པའི་བར་སྣོད་ཀྱི་
- 99 -



ནག་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འཇིག་རྟེན་འགྲུབ་པ་དང་ཆོས་མཐུན་པར་སྟོང་པའི་ངང་ལས་འབྱུང་བཞི་བསྐྱེད་
པས་རང་ཉིད་མ་འོངས་པ་ན་ལས་ཉོན་གྱི་མཐུས་མ་དག་པའི་སྣོད་ཀྱི་འཇིག་རྟེན་
ལ་ལོངས་སྤྱོད་པ་དེ་སྦྱོང་བར་བྱེད་ཅིང་འབྲས་བུ་ཞིང་ཁམས་འགྲུབ་པའི་ནུས་པ་
འཇོག་པར་བྱེད་དོ། །
གཉིས་པ་བསྲུང་འཁོར་ཐུན་མོང་བ་སྒོམ་ཚུལ་ནི། སྒྲུབ་ཐབས་ཉིད་ལས།
སྟེང་དུ་ཧཱུྃ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འོག་
ཏུ་ འཕྲོས་ པས་རྡོ་ རྗེའི་ ས་ གཞི། ལོགས་སུ་འཕྲོས་པས་རྡོ་ རྗེའི་རྭ་བ། སྟེང་དུ་
འཕྲོས་པས་རྡོ་རྗེའི་གུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་སྟེ། ཐམས་
ཅད་ཀྱང་རྡོ་རྗེ་འབར་བའི་རང་བཞིན། བར་མཚམས་མེད་པ་དུམ་བུ་གཅིག་ཏུ་
གྱུར་པའི་ཕྱི་རོལ་ཏུ། བསྐལ་བ་འཇིག་པ་མེ་ལྟ་བུའི་ཁ་དོག་སྣ་ལྔའི་མེ་དཔུང་
ཕྱོགས་བཅུར་འཕྲོ་བར་གྱུར་པར་བསྒོམ་སྟེ། བསྲུང་འཁོར་ཐུན་མོང་བའོ། །ཞེས་
གསུངས་པ་ལྟར་ཏེ་བདེ་སྟོང་དབྱེར་མེད་ཀྱི་ང་རྒྱལ་བརྟན་བཞིན་པའི་ངང་ནས་ཡེ་
ཤེས་དེའི་གཟུང་རྣམ་འབྱུང་བཞིའི་དཀྱིལ་འཁོར་གྱི་སྟེང་དུ་རྡོ་རྗེའི་རྭ་བ་དང་མེ་རི་
སོགས་སུ་ཤར་བར་བསྒོམས་ཏེ། །དཔལ་རྡོ་རྗེ་འཇིགས་བྱེད་ཆེན་པོའི་མཁྱེན་
བརྩེ་ནུས་པ་མེ་འོད་དུ་ཤར་བ་མཐའ་མེད་དུ་འཕྲོས་ནས་རང་དང་སེམས་ཅན་
ཐམས་ཅད་ལ་ཕྱི་ནང་གི་ཉེར་འཚེ་གང་གིས་ཀྱང་གནོད་པ་མི་འབྱུང་བར་བདེ་
ཆེན་ཡེ་ཤེས་སྒོམ་པ་མཐར་ཕྱིན་པར་བྱེད་ནུས་པར་བསྒོམས་ཏེ་མེ་འོད་མཐའ་
མེད་དུ་འགྲོ་བར་སྒོམ་དགོས་པའི་དབང་གིས་དཀྱིལ་འཁོར་འབྲི་བའི་ཚེ་མེ་རི་ལ་
མེ་ཁ་མི་བྱེད་པ་ཡིན་ནོ། །རྡོ་རྗེའི་རྭ་བ་མེ་རི་དང་བཅས་པ་ནག་ཕྱོགས་པ་རྣམས་
ཀྱིས་བལྟ་བར་ཡང་མི་བཟོད་པ་འཇིགས་སུ་རུང་བ། དཀར་ཕྱོགས་པ་རྣམས་
- 100 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཀྱིས་འཇའ་འོད་ཀྱི་གུར་ཁང་དུ་མཐོང་བར་བསམ། རྭ་བ་དང་མེ་རི་སོགས་ཀྱི་
ཚད་དབྱིབས་ཞིབ་ཏུ་བཀོད་པ་སྔོན་གྱི་དམ་པ་དུ་མས་མཛད་པ་ཆེས་མང་བས་
འདིར་ཞིབ་ཏུ་མ་བྲིས་ལ། མན་ངག་གི་གནད་མཐར་ཐུག་སྔར་བཤད་པ་ལྟར་བྱང་
ཆུབ་ཀྱི་སེམས་རིན་པོ་ཆེས་ཟིན་པ་དང༌། གནས་ལུགས་རྟོགས་པའི་ལྟ་བའི་ངོ་
བོར་བསྐྱེད་ནས་སྒོམ་པ་དང་། བདེ་ཆེན་ཡེ་ཤེས་ཆེན་པོའི་ངོ་བོར་བལྟ་ཞིང་། ཡེ་
ཤེས་དེ་ཉིད་བསྐྱེད་པའི་ཐབས་སུ་འགྱུར་བའི་ཚུལ་རྣམས་ལ་ངེས་པ་རྙེད་པར་
བྱས་ལ་བསྲུང་འཁོར་རྫོགས་རིམ་ཟབ་མོའི་སྨིན་བྱེད་དུ་འགྱུར་བ་ཞིག་བྱའོ། །
གསུམ་པ་ཐུན་མོང་མིན་པའི་བསྲུང་འཁོར་སྒོམ་ཚུལ་ནི། སྒྲུབ་ཐབས་
ཟ་མ་ཏོག་ལས། ཐུན་མོང་མ་ཡིན་པའི་བསྲུང་འཁོར་བསྒོམ་པར་འདོད་ན། ལཱ་ལི་
ཏས་མཛད་པའི་སྒྲུབ་ཐབས་ལས་འབྱུང་བ་ལྟར་བསྒོམ་དགོས་ཏེ་གཞན་དུ་བཤད་
ཟིན་ཏོ། །ཞེས་གསུངས་ཤིང་། རྗེ་རིན་པོ་ཆེས་གསུང་རབ་གཞན་གང་དུ་གསུངས་
པ་ནི་སྒྲུབ་ཐབས་བདུད་ལས་རྣམ་རྒྱལ་དུ་གསུངས་ཏེ། སྒྲུབ་ཐབས་དེ་ཉིད་ལས།
རྭ་བའི་དབུས་སུ་ཧཱུཾ་ལས་བཀའི་འཁོར་ལོ་སེར་པོ་རབ་ཏུ་འབར་བ་གཡས་སྐོར་དུ་
འཁོར་བ་རྩིབས་བཅུ་ལྟེ་བ་དང་བཅས་པ། ལྟེ་བའི་ནང་དང་རྩིབས་ལ་ཅུང་ཟད་མ་
རེག་པའི་གནས་རྣམས་སུ་སྣ་ཚོགས་པདྨ་དང་ཟླ་བ་དང་ཉི་མའི་གདན་གསུམ་
གསུམ་བསམ་མོ། །གདན་དབུས་མའི་སྟེང་དུ་ཧཱུྃ་ཡིག་ཡོངས་སུ་གྱུར་པ་ལས།
རང་ཉིད་གནོད་མཛེས་རྒྱལ་པོ་སྐུ་མདོག་མཐིང་ག་མི་བསྐྱོད་པའི་ཅོད་པན་ཅན་
མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱི་རང་འདྲའི་
ཡུམ་ལ་འཁྱུད་ཅིང་། ལྷག་མ་གཡས་གཉིས་ཀྱི་རིན་པོ་ཆེ་དང་ལྕགས་ཀྱུ་གཡོན་
གཉིས་ཀྱིས་པདྨ་དང་ཞགས་པ་འཛིན་པ། ཞབས་གཡས་བསྐུམས་ཤིང་གཡོན་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༠༽
བརྐྱངས་པའི་སྟབས་ཀྱིས་བཞུགས་པ་ཡབ་ཡུམ་སྙོམས་པར་ཞུགས་པའི་ཐུགས་
ཀའི་ཧཱུཾ་གི་འོད་ཟེར་གྱིས་བཀུག་པའི་ཁྲོ་བོ་བཅུ་ཞལ་དུ་བཅུག་ནས་ཞུ་བ་རྡོ་རྗེའི་
ལམ་ནས་ཡུམ་གྱི་པདྨར་ཐིག་ལེ་བཅུ་དང་དེ་ལས་ཧཱུྃ་རིང་པོ་བཅུ་དང་དེ་ལས་ཁྲོ་
བོ་བཅུར་གྱུར་པའི་གཤིན་རྗེའི་གཤེད་སྔོན་པོ། སྔོ་དཀར་དམར་བའི་ཞལ་གསུམ་
ཕྱག་དྲུག་གི་གཡས་ཐ་མས་རྡོ་རྗེ་ཐོ་བ་འཛིན་པ་ཧཱུྃ་ཞེས་བརྗོད་པས་པདྨ་ལས་
སྤྲོས་ཏེ་ཤར་རྩིབས་ཀྱི་སྟེང་གི་གདན་ལ་གཡོན་བརྐྱང་གི་སྟབས་ཀྱིས་འཁོད། དེ་
བཞིན་དུ་སྦྱར་ལ། གཞན་གྱིས་མི་ཐུབ་པ་དཀར་པོ་དཀར་མཐིང་དམར་བའི་ཞལ་
གསུམ་ཕྱག་དྲུག་གི་གཡས་ཐ་མས་བེ་ཅོན་འཛིན་པ་ལྷོ་དང་། རྟ་མགྲིན་དམར་པོ་
དམར་མཐིང་དཀར་བའི་ཞལ་གསུམ་ཕྱག་དྲུག་གི་གཡས་ཐ་མས་པདྨ་དང་གཡོན་
བར་པས་འཁོར་ལོ་འཛིན་པ་ནུབ་དང་། བདུད་རྩི་འཁྱིལ་བ་སྔོན་པོ་ སྔོ་དཀར་
དམར་བའི་ཞལ་གསུམ་ཕྱག་དྲུག་གི་གཡས་ཐ་མས་རྡོ་རྗེ་འཛིན་པ་བྱང་དང༌།
འདོད་རྒྱལ་མཐིང་ག་མཐིང་དཀར་དམར་བའི་ཞལ་གསུམ་ཕྱག་དྲུག་གི་གཡས་ཐ་
མས་ལྕགས་ཀྱུ་འཛིན་པ་མེ་མཚམས་དང༌། དབྱུག་སྔོན་ཅན་སྔོན་པོ་ སྔོ་དཀར་
དམར་བའི་ཞལ་གསུམ་ཕྱག་དྲུག་གི་གཡས་ཐ་མས་དབྱུག་པ་འཛིན་པ་བདེན་
བྲལ་དང་། སྟོབས་པོ་ཆེ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་
གཡས་ཐ་མས་རྩེ་གསུམ་འཛིན་པ་རླུང་དང་། མི་གཡོ་བ་མཐིང་ག་མཐིང་དཀར་
དམར་བའི་ཞལ་གསུམ་ཕྱག་དྲུག་གི་གཡས་ཐ་མས་རལ་གྲི་དང་གཡོན་ཐ་མས་རྡོ་
རྗེ་འཛིན་པ་དབང་ལྡན་གྱི་རྩིབས་ཀྱི་སྟེང་གི་གདན་ལ་གཡོན་བརྐྱང་གི་སྟབས་
ཀྱིས་འཁོད། གཙུག་ཏོར་འཁོར་ལོས་བསྒྱུར་བ་ལྗང་སེར་ལྗང་སེར་དཀར་དང་
དམར་བའི་ཞལ་གསུམ་ཕྱག་དྲུག་གི་གཡས་ཐ་མས་འཁོར་ལོ་འཛིན་པ་གཙོ་བོའི་
- 102 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སྟེང་གི་ཅུང་ཟད་ཙམ་གྱི་མདུན་དང་། རྡོ་རྗེ་ས་འོག་མཐིང་ག་མཐིང་དཀར་དམར་
བའི་ཞལ་གསུམ་ཕྱག་དྲུག་གི་གཡས་ཐ་མས་རྡོ་རྗེ་འཛིན་པ་གཙོ་བོའི་འོག་ལས་
ཅུང་ཟད་ཙམ་གྱི་རྒྱབ་ཀྱི་གདན་གྱི་སྟེང་དུ་གཡོན་བརྐྱང་གི་སྟབས་ཀྱིས་འཁོད་
པར་གྱུར། བཅུ་པོ་ཐམས་ཅད་ཀྱི་ཕྱག་དང་པོ་ཉིད་ཀྱིས་རང་འདྲའི་ཡུམ་ལ་འཁྱུད་
ཅིང་གཡས་བར་པ་ཐམས་ཅད་ཀྱིས་རིན་པོ་ཆེ་དང་། རྟ་མགྲིན་མ་གཏོགས་པ་
གཡོན་བར་པ་ཐམས་ཅད་ཀྱིས་པདྨ་དང་མི་གཡོ་བ་མ་གཏོགས་པ་གཡོན་མཐའ་
མ་ཐམས་ཅད་ཀྱིས་རལ་གྲི་འཛིན་པའོ། །བཅུ་གཅིག་པོ་ཐམས་ཅད་ཀྱང་མཆེ་བ་
གཙིགས་ཤིང་ཞལ་སོ་སོ་ཡང་དམར་ལ་ཟླུམ་པའི་སྤྱན་གསུམ་པ་དབུ་སྐྲ་དང་སྨ་ར་
དམར་སེར་འབར་ཞིང་གྱེན་དུ་འཁྱིལ་བ། འཁོར་ལོ་དང་རྣ་ཆ་ལ་སོགས་པས་
བརྒྱན་ཅིང་སྣ་ཚོགས་པའི་སྤྲུལ་གྱི་རྒྱན་ཅན། གཤིན་རྗེའི་གཤེད་རྣམ་སྣང་དང་རྟ་
མགྲིན་འོད་དཔག་མེད་ཀྱི་ཅོད་པན་ཅན་དེ་གཉིས་མ་གཏོགས་པ་བརྒྱད་མི་བསྐྱོད་
པའི་ཅོད་པན་ཅན་བདུད་དང་བགེགས་ཐམས་ཅད་རྩད་ནས་འབྱིན་པའི་སྟོབས་
དང་ ལྡན་ པ་ སྐུ་ལས་སྐྱེས་པའི་མེ་དཔུང་འབར་བའི་དབུས་ན་བཞུགས་ཤིང་
འཇིགས་སུ་རུང་བའི་རྡོ་རྗེ་འབར་བ་སྤྲིན་ལྟར་འཁྲིགས་པ་ཕྱོགས་བཅུར་འཕྲོས་
པས་གདུག་པ་ཅན་ཐམས་ཅད་ཚར་གཅོད་པར་བསམ་མོ། །ཞེས་རྩིབས་བཅུ་པའི་
འཁོར་ལོ་ཁྲོ་བོ་དང་བཅས་པ་སྒོམ་ཚུལ་གསལ་བར་གསུངས་པ་ལྟར་རོ། །འདིའི་
རྩིབས་རྣམས་རལ་གྲི་སོ་གཉིས་མའི་རྣམ་པ་ཅན་དང་། ལྟེ་བ་སྦུབས་སྟོང་སྟེང་
འོག་གི་རྩིབས་གཉིས་ཀྱང་སྦུབས་སྟོང་། ལྟེ་བའི་ནང་དུ་གནོད་མཛེས་དང༌། སྟེང་
འོག་གི་རྩིབས་གཉིས་ཀྱི་ནང་དུ་ཁྲོ་བོ་གཉིས། ཤར་ལ་སོགས་པའི་ཕྱིའི་རྩིབས་
བརྒྱད་ཀྱི་རྩེ་མོའི་སྟེང་དུ་ཁྲོ་བོ་བརྒྱད་འགོད་པ་ཡིན་ལ་ཕྱིའི་རྩིབས་ཀྱི་ཁྲོ་བོ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྣམས་ཀྱི་གདན་རྩིབས་ལ་ཅུང་ཟད་མ་རེག་པར་བསྒོམ་དགོས་ཏེ། དེའི་རྒྱུ་མཚན་
ནི་འཁོར་ལོ་གཡས་སྐོར་དུ་མགྱོགས་པར་འཁོར་ཞིང་ཁྲོ་བོ་རྣམས་རང་རང་གི་
ཕྱོགས་བཟུང་ནས་ གཡོ་བ་མེད་པར་བཞུགས་པར་བསྒོམ་ པ་ ཡིན་ནོ། ཁྲོ་བོ་
རྣམས་འགོད་ཚུལ་ནི་ཐོག་མར་ལྟེ་བའི་དབུས་སུ་གནོད་མཛེས་ཡབ་ཡུམ་བསྒོམ།
དེ་ནས་རྗེས་ཆགས་ཀྱི་བདེ་ཆེན་བསྐྱེད་ཅིང་ཕྱོགས་བཅུའི་རྒྱལ་བ་རྣམས་བདེ་ཆེན་
གྱི་ངོ་བོ་ཁྲོ་བོ་བཅུའི་རྣམ་པར་བཀུག་སྟེ་ཞལ་དུ་བཅུག་ནས་ཞུ་བ་ཡུམ་གྱི་པདྨར་
བབས་པ་ལས་ཁྲོ་བོ་རྣམས་བསྐྱེད་དེ་སྤྲོས་ནས་རང་རང་གི་གདན་ལ་བཞུགས་
པར་བསྒོམ། གཙོ་བོ་གནོད་མཛེས་འཁོར་ཁྲོ་བོ་བཅུ་དང་བཅས་པ་ལས་ཡེ་ཤེས་
ཀྱི་ངོ་བོ་རྡོ་རྗེ་འབར་བ་ཕྱོགས་བཅུར་སྤོས་ཏེ་རང་དང་སེམས་ཅན་ཐམས་ཅད་ལ་
གནོད་པར་བྱེད་པའི་གདུག་པ་ཅན་ཐམས་ཅད་ཚར་གཅོད་པར་བསྒོམས་ཏེ། བྱང་
ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་བསྐྱེད་ནས་སེམས་ཅན་ཐམས་ཅད་ཀྱི་
ལས་ཉོན་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་སྲེགས་པར་བསྒོམ་པ་ཡིན་ཞིང་།
འདུས་པ་ཕྱི་མ་ལས་རྩིབས་བཅུ་ཤེས་པ་བཅུར་གསུངས་པས་སྡུག་བསྔལ་ཤེས་པ་
ལ་སོགས་པ་རྒྱལ་བའི་ཡེ་ཤེས་བཅུས་སེམས་ཅན་ཐམས་ཅད་ལ་གནོད་པ་བྱེད་
པའི་བགེགས་མཐར་ཐུག་པ་བདག་འཛིན་དང་། སྡུག་བསྔལ་ལ་བདེ་བར་འཛིན་
པའི་ལོག་ཤེས་སོགས་ཕྱིན་ཅི་ལོག་གི་བློ་ངན་མཐའ་དག་འདུལ་བར་བྱེད་པར་
བསྒོམ་སྟེ་ཚུལ་འདི་ནི་མན་ངག་གི་གནད་མཐར་ཐུག་པ་དོན་ཤིན་ཏུ་རྒྱ་ཆེ་བ་
ལེགས་པར་རྟོགས་ན་ཐབས་ཤེས་ཟུང་འབྲེལ་གྱི་ལམ་གྱི་གནད་ལ་ངེས་པ་བརྟན་
པོ་རྙེད་པས་གལ་ཆེའོ། །བསྲུང་འཁོར་སྒོམ་ཚུལ་འདི་ལ་འཁོར་ལོ་འཁོར་བའི་
གནད། ཁྲོ་བོ་ཞལ་གཟིགས་ཚུལ་གྱི་གནད། དགོས་པ་དང་བསྟུན་ནས་གཙོ་བོ་
- 104 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
འཕོ་བའི་གནད། སྒྲུབ་བྱ་སྦ་བའི་གནད། སྒྲུབ་པ་སྙིང་པོར་བྱེད་པའི་ལམ་བསྒོམ་
པ་ལ་ཞི་རྒྱས་དབང་དྲག་གི་འཕྲིན་ལས་སྒྲུབ་པའི་གནད། ཕྱིར་བཟློག་དྲག་ལས་
ཀྱི་གནད་ལ་སོགས་པ་འདིའི་གནད་ཞིབ་པར་བླ་མ་དམ་པའི་ཞལ་ལས་ཤེས་པར་
བྱ་ཞིང་། སྒྲིབ་བྲལ་བདེ་བ་ཆེན་པོའི་ཡེ་ཤེས་ཀྱི་གཟུང་རྣམ་བསྲུང་འཁོར་དུ་ཤར་
བའི་ཚུལ་རྣམས་དྲན་པར་བྱས་ལ་བསྲུང་འཁོར་ཐུན་མོང་མིན་པ་བསྒོམ་པ་རྫོགས་
རིམ་ཟབ་མོའི་སྨིན་བྱེད་དུ་འགྱུར་ངེས་བྱའོ། །
གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་བསྒོམ་ཚུལ་ཡན་
ལག་དང་བཅས་པ་ལ་གཉིས། ལོངས་སྤྱོད་རྫོགས་སྐུའི་བཞུགས་གནས་གཞལ་
ཡས་ཁང་བསྐྱེད་དེ་བསྒོམ་ཚུལ་དང་། བར་དོ་ལོངས་སྐུར་འཁྱེར་བའི་རྣལ་འབྱོར་
དངོས་རྒྱུ་རྡོ་རྗེ་འཛིན་པ་བསྐྱེད་དེ་བསྒོམ་ཚུལ་ལོ། །དང་པོ་ལ་གསུམ། གཞལ་
ཡས་ཁང་གནས་པའི་གཞི་ཆོས་འབྱུང་དང་དེའི་ནང་དུ་པདྨ་དང་སྣ་ཚོགས་རྡོ་རྗེ་
རྣམས་བསྐྱེད་དེ་བསྒོམ་པ། ཆོས་འབྱུང་གི་ནང་པདྨ་དང་སྣ་ཚོགས་རྡོ་རྗེའི་སྟེང་དུ་
གཞལ་ཡས་ཁང་བསྐྱེད་དེ་བསྒོམ་པ། ཆོས་འབྱུང་པདྨ་སྣ་ཚོགས་རྡོ་རྗེ་དེའི་སྟེང་གི་
གཞལ་ཡས་ཁང་ཕྱི་རོལ་ཏུ་དུར་ཁྲོད་དང་བཅས་པའི་མཚོན་དོན་དྲན་པར་བྱ་
བའོ། །དང་པོ་ནི། སྒྲུབ་ཐབས་ལས། རྭ་བའི་དབུས་སུ་རྡོ་རྗེ་སེམས་དཔའ་ཞེས་
སོགས་གང་གསུངས་པ་ལྟར་དང༌། ཐུན་མོང་མ་ཡིན་པའི་བསྲུང་འཁོར་བསྒོམ་
པའི་ ཚེ། རང་ ཉིད་ གནོད་མཛེས་ སུ་ གནས་ པ་ ཡོངས་ སུ་ གྱུར་ པ་ ལས། རྡོ་ རྗེ་
སེམས་དཔའ་སྐུ་མདོག་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་
གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང་། ལྷག་མ་གཡས་གཉིས་རྡོ་
རྗེ་དང་རལ་གྲི །གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལས། ཆོས་འབྱུང་དཀར་པོ་གྲུ་གསུམ་པ་གྱེན་དུ་འགྲེང་བ་འོག་ཏུ་ཕྲ་ཞིང་སྟོད་
ཡངས་པ། འོག་ཟུར་ནས་པོ་ལས་བྱུང་བའི་སྣ་ཚོགས་པདྨའི་ལྟེ་བར། ཧཱུྃ་ལས་སྣ་
ཚོགས་རྡོ་རྗེ་ཤར་གྱི་རྭ་དཀར། ལྷོའི་རྭ་དམར། བྱང་གི་རྭ་ལྗང་། དབུས་ཀྱི་ལྟེ་བ་
སྔོན་ པོས་ བརྒྱན་ པར་ བསམ་མོ། །ཞེས་ གསུངས། འདི་ ལྟར་ གསུངས་ པ་ འདི་
བསྲུང་འཁོར་ཐུན་མོང་ བའི་ རྗེས་ སུ་ ཆོས་ འབྱུང་སོགས་བསྐྱེད་ ཚུལ་ཡིན་ ལ།
བསྲུང་འཁོར་ཐུན་མོང་མིན་པ་བསྒོམ་པའི་ཚེ་རང་ཉིད་གནོད་མཛེས་སུ་གནས་པ་
ཡོངས་སུ་གྱུར་པ་ལས་རྡོ་རྗེ་སེམས་དཔའ་ཡབ་ཡུམ་བསྐྱེད། དེ་ལས་ཆོས་འབྱུང་
སོགས་བསྐྱེད་པ་ཡིན་ནོ། །དེ་ཡང་བསྲུང་འཁོར་གྱི་དབུས་ན་བཞུགས་པའི་གནོད་
མཛེས་རྒྱལ་པོ་ཡབ་ཡུམ་བདེ་བ་ཆེན་པོའི་ངང་དུ་ཞུ། བདེ་ཆེན་འོད་གསལ་གྱི་ཡེ་
ཤེས་དེ་ལས་རྡོ་རྗེ་སེམས་དཔའ་ཡབ་ཡུམ་བསྐྱེད། རྡོ་རྗེ་སེམས་དཔའ་ཡབ་ཡུམ་
བདེ་བ་ཆེན་པོའི་ངང་དུ་ཞུ། སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་
པ་རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་བའི་བདེ་ཆེན་ལྷན་ཅིག་སྐྱེས་པའི་ཡེ་
ཤེས་དེ་ལས་ཆོས་ འབྱུང་ ཕྱི་དཀར་ལ་ནང་ དམར་བ་ ཟུར་ གསུམ་ པ་ བྷ་གའི་
དབྱིབས་ཅན་དེའི་ནང་དུ་སྣ་ཚོགས་པདྨ་དང་། དེའི་སྟེང་དུ་སྣ་ཚོགས་རྡོ་རྗེ་བསྐྱེད་
ཚུལ་སྒྲུབ་ཐབས་སུ་གསལ་བར་གསུངས་པ་ལྟར་བྱ་བ་ཡིན་ནོ། །འདི་ལྟར་བསྒོམ་
པ་འདི་ཡང་བྱང་ཆུབ་ཀྱི་སེམས་ཤུགས་དྲག་པོས་རང་ཉིད་སངས་རྒྱས་ཐམས་ཅད་
གཅིག་ཏུ་འདུས་པའི་ཡེ་ཤེས་ཀྱི་སྐུ་རྡོ་རྗེ་སེམས་དཔའ་བསྒོམ་པ་སེམས་བསྐྱེད་
འབྲས་བུ་ལམ་བྱེད་དང་། གནས་ལུགས་རྟོགས་པའི་བདེ་ཆེན་འོད་གསལ་གྱི་ཡེ་
ཤེས་ཆོས་འབྱུང་པདྨ་སྣ་ཚོགས་རྡོ་རྗེ་རྣམས་སུ་ཤར་བར་བསྒོམས་པ་ཡིན་པས་
སྔགས་ལམ་ཐུན་མོང་མིན་པའི་ཐབས་ཤེས་ཟུང་འབྲེལ་གྱི་ལམ་བསྒོམ་པ་རྫོགས་
- 106 -



རྗེ
དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
རིམ་ཟབ་མོའི་སྨིན་བྱེད་ཁྱད་པར་ཅན་ཡིན་པས་མན་ངག་གི་གནད་མཐར་ཐུག་
པ་འདི་ལ་ངེས་པ་རྙེད་པར་བྱའོ། །་
གཉིས་པ་ཆོས་འབྱུང་གི་ནང་པདྨ་དང་སྣ་ཚོགས་རྡོ་རྗེའི་སྟེང་དུ་གཞལ་
ཡས་ཁང་བསྐྱེད་དེ་བསྒོམ་པ་ནི་སྒྲུབ་ཐབས་ལས། ལྟེ་བའི་དབུས་སུ་ཧཱུཾ་ལས་
འཁོར་ལོ་བྷཾ་གྱིས་མཚན་པ་ཞེས་པ་ནས། ཕྱིའི་གྲུ་བཞིར་སྣ་ཚོགས་པདྨ་དང་ཟླ་
བའི་གདན་ཟུང་རེ་རེ་བསྒོམས་ཏེ་རྟེན་བསྐྱེད་པའོ། །ཞེས་པའི་བར་གསུངས། དེ་
ཡང་རྡོ་རྭའི་ནང་དུ་སྣ་ཚོགས་པདྨ་འདབ་མ་རེ་བཞི་པ་འམ་སོ་གཉིས་པ། པདྨའི་
འདབ་མ་ལ་སྒོ་ཚད་ཕྱེད། འདབ་མའི་ནང་མཐའ་ནས་ ཕྱོགས་གཅིག་གི་ནང་
མཐའི་བར་ལ་སྒོ་ཚད་ཉི་ཤུ། པདྨའི་ཕྱི་མཐའ་ནས་ཕྱོགས་གཅིག་གི་ཕྱི་མཐའི་
བར་ལ་སྒོ་ཚད་ཉེར་གཅིག །པདྨའི་ལྟེ་བ་ལྗང་ཁུ་སྒོ་ཚད་ཉི་ཤུ་ཡོད་པ། དེའི་སྟེང་
དུ་སྣ་ཚོགས་རྡོ་རྗེ། ཕྱོགས་རེ་རེར་རྭ་ལྔ་ལྔ་སྟེ་རྭ་ཉི་ཤུ་པ། རྭ་དབུས་མའི་རྩེ་མོ་
པདྨའི་འདབ་མ་ལ་ཟུག་པ། རྭ་རྩེ་གཅིག་ནས་ཕྱོགས་གཅིག་གི་རྭ་རྩེའི་བར་ལ་སྒོ་
ཚད་ཉི་ཤུ། ཕྱོགས་རེ་རེའི་སྲིད་ལ་སྒོ་ཚད་བཞི་རེ། རྭ་རྣམས་ཕྱོགས་མདོག །ཤར་
གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང་ཁུ། རྭ་ཁྲ་བྱེད་པའི་
ལུགས་ཀྱང་ཡོད་དེ། ལས་དང་པོ་པ་ལ་ ཕྱོགས་མདོག་འདི་བསྒོམ་བདེ། རྭའི་
གྲངས་ལ་རྭ་གསུམ་མ་བྱེད་པའི་ལུགས་ཀྱང་ཡོད་དེ། འོག་ཏུ་དག་པ་བརྗོད་པའི་
ཚེ་རྭ་ཉི་ཤུའི་དག་པ་བརྗོད་པས་འདིར་རྭ་ལྔ་མི་བྱའོ། །རྭའི་དབུས་སྣ་ཚོགས་རྡོ་
རྗེའི་ལྟེ་བ་ལ་སྒོ་ཚད་བཅུ་གཉིས། ལྟེ་བའི་ཕྱོགས་གཅིག་གི་ཟད་མཐའ་ནས་རྩིག་
པའི་བར་ལ་སྒོ་ཚད་གཉིས་རེ། རྩིག་པའི་ནང་མཐའ་ནས་ཕྱོགས་གཅིག་གི་རྩིག་
པའི་ནང་མཐའི་བར་ལ་སྒོ་ཚད་བརྒྱད། རྩིག་པ་རིན་པོ་ཆེ་ལྔ་སྦྲགས་ཞིང་དུ་ཆ་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཕྲན་གཅིག་དང་དཔངས་སུ་ཆ་ཕྲན་བཅུ་གསུམ། རྩིག་པའི་སྟེང་དུ་རིན་པོ་ཆེའི་ཕ་
གུ་དཔངས་ཆ་ཕྲན་གཅིག །ཞེང་ཆ་ཕྲན་ཕྱེད་གཉིས། ཆ་ཕྲན་ཕྱེད་ཕྱིར་འཐོན་པ།
ཕ་གུའི་སྟེང་དུ་རིན་པོ་ཆེ་སྣ་བདུན་ལྡན་གྱི་བྱེ་ཕུལ་བར་ཐག་འཚམ་པ་ཁོར་མོར་
ཡོད་པ། དེའི་སྟེང་དུ་གསེར་གྱི་སྣམ་བུ་ལེབ་མོ་ཁོར་མོར་བརྐྱང་བ། རིན་པོ་ཆེའི་
བྱེ་ཕུལ་གསེར་གྱི་སྣམ་བུ་དང་བཅས་པ་ལ་དཔངས་སུ་ཆ་ཕྲན་ཕྱེད། དེ་འདྲ་བ་
བཞི་བརྩེགས། བཞི་ག་བསྡོམས་པའི་དཔངས་ལ་ཆ་ཕྲན་གཉིས་ཏེ། རྩིག་པ་ཕ་
གུ་གསེར་སྣམ་དང་བཅས་པའི་དཔངས་ལ་ཆ་ཕྲན་བཅུ་དྲུག །གཞལ་ཡས་ཁང་གི་
ནང་གི་དབུས་ཟུར་ཐིག་དང་ཚངས་ཐིག་ཕྲད་མཚམས་ནས་ཕྱོགས་གཅིག་གི་རྩིག་
པའི་བར་ལ་ཆ་ཕྲན་བཅུ་དྲུག་སྟེ། དེ་ལ་ནི་རྒྱ་ཕྱེད་དཔངས་མཉམ་ཞེས་ཐ་སྙད་
བྱེད་དོ། །གཞལ་ཡས་ཁང་གི་ནང་དུ་རིན་པོ་ཆེའི་རྡུལ་ཕྲ་རབ་ལས་གྲུབ་པའི་ཀ་
བ་བརྒྱད་ཕྱོགས་མདོག །ཀ་བའི་དཔངས་ལ་ཆ་ཕྲན་བཅུ་གསུམ། ཀ་བའི་སྟེང་དུ་
བྲེ་གཞུང་ཐུང་གཞུ་རིང་གསུམ་གྱི་དཔངས་ལ་ཆ་ཕྲན་གཉིས། དེའི་སྟེང་དུ་གདུང་
རིང་བསྣོལ་མར་བཏང་བ། གདུང་གི་དཔངས་ལ་ཆ་ཕྲན་གཅིག་སྟེ། གདུང་ གི་
སྟེང་དང་གསེར་སྣམ་གོང་མའི་སྟེང་ཁ་མཉམ་དུ་ཡོད་པ། གདུང་གི་སྟེང་དུ་ལྕམ་
རྣམས་དང་དེ་དག་གི་སྟེང་དུ་གྲལ་མ། དེའི་སྟེང་དུ་རིན་པོ་ཆེའི་ཐོག་འདམ། ལྕམ་
གྱི་ནང་སྟེ་དབུས་ཀྱི་རེའུ་མིག་གྲུ་བཞི་པའི་གདུང་ལ་བཀལ་བའི་སྣེ་མོར་མུན་སེལ་
གྱི་ནོར་བུ་འོད་འབར་བ། ལྕམ་སྣེ་ཕྱིར་འཐོན་པའི་སྣེ་མོར་ཆུ་སྲིན་མ་ཀ་རའི་ཁ་
ནས་ དྲྭ་བ་དྲྭ་ཕྱེད་འཕྱང་ བ། སྟེང་ དུ་ བྱ་ འདབ་ དང་ འདའ་ ཡབ། ཟུར་བཞིར་
གདུགས་ དཀར་ པོ་ རེ། ཕྱོགས་ ཕྱོགས་ སུ་ རྒྱལ་ མཚན་ དང༌ བ་ དན་ སྤེལ་མར་
བཙུགས་པ། དབུས་ཀྱི་རེའུ་མིག་གྲུ་བཞི་པའི་གདུང་སྟེང་དུ་ཟུར་བཞིར་ཀ་བ་
- 108 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གསེགས་ཀ་ཅན་རེ་བཙུགས་པའི་སྟེང་དུ་གདུང་ལེབ། དེའི་སྟེང་དུ་རྡོ་རྗེ་འཇིགས་
བྱེད་ཀྱི་རྒྱུད་བཞུགས་པའི་ཁང་བུ་བརྩེགས་པ། སྟེང་དུ་རྡོ་རྗེ་ནོར་བུ་རིན་པོ་ཆེའི་
ཏོག་དང་བཅས་པ། གཞལ་ཡས་ཁང་གི་མཐིལ་ནས་སྟེང་གི་རྡོ་རྗེ་ནོར་བུ་རིན་པོ་
ཆེའི་ཏོག་གི་བར་ལ་ཆ་ཕྲན་སོ་གཉིས་ཡོད་པ། གཞལ་ཡས་ཁང་གི་ནང་གི་ཕྱོགས་
གཅིག་གི་རྩིག་པའི་ནང་ནས་ཕྱོགས་གཅིག་གི་རྩིག་པའི་བར་ལ་ཆ་ཕྲན་སོ་གཉིས་
ཡོད་པ་དེ་ལ་རྒྱ་མཉམ་དཔངས་མཉམ་ཞེས་ཐ་སྙད་བྱེད་དོ། །རྩིག་པའི་ཕྱི་རོལ་
འདོད་སྣམ་གྱི་སྟེང་དུ་མཆོད་པའི་ལྷ་མོ་མཆོད་རྫས་སྣ་ཚོགས་ཐོགས་པས་བསྐོར་
བ། སྒོ་བཞི་སོ་སོའི་མདུན་དུ་རྟ་བབས་སྣམ་བུ་བཅུ་གཅིག་དང་ལྡན་པ། སྟེང་དུ་
ཆོས་འཁོར་རི་དྭགས་དང་བཅས་པ་བསྒོམ། གཞལ་ཡས་ཁང་གི་རྣམ་གཞག་ཆེས་
ཞིབ་པ་ཐོག་མར་ཐིག་གིས་གཏན་ལ་འབེབས་ཚུལ་དང་། དེ་ནས་ཚོན་ས་བསྟན་
པ་དང༌། ཐིག་ཇི་ལྟར་བཏབ་པ་ལྟར་བསླང་བའི་ཚེ་ཇི་ལྟར་གནས་ཚུལ་རྒྱུད་དང་
གྲུབ་ཆེན་གྱི་གཞུང་གི་ཁུངས་དང་བཅས་མཐའ་དག་པར་རྡོ་རྗེ་འཆང་ཆེན་པོའི་
ལམ་གྱི་རིམ་པར་གསུངས་ཤིང་། །རྟ་བབས་ལ་སོགས་པའི་རྣམ་པ་ཇི་ལྟར་ཡོད་
པ་བློས་བསླངས་མང་དུ་སྣང་བས་མིག་གིས་བལྟས་པས་ཤེས་སོ། །ཕྱི་རོལ་ཏུ་
དུར་ཁྲོད་བརྒྱད་ཇི་ལྟར་ཡོད་པ་སྒྲུབ་ཐབས་སུ་གསལ་བར་གསུངས་ཤིང་ཆེས་
ཞིབ་པར་ལུ་ཧི་པའི་སྒྲུབ་ཐབས་ཀྱི་རྣམ་བཤད་འདོད་འཇོ་ལས་གསུངས་སོ། །དེ་
འདྲ་བའི་གཞལ་ཡས་ཁང་གི་ནང་དུ་རེའུ་མིག་དགུ་ཡོད་པ་དབུས་སུ་མེ་རླུང་
འདྲེས་པ་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དང༌། ནང་གི་ཕྱོགས་
གཞན་གསུམ་དང་། སྒོ་བཞིར་སྣ་ཚོགས་པདྨ་དང་ཉི་མའི་གདན། ནང་གི་ཤར་
དང་གྲྭ་བཞི་དང་ ཕྱིའི་གྲྭ་བཞིར། སྣ་ཚོགས་པདྨ་དང་ཟླ་བའི་གདན་ཟུང་རེ་རེ་
- 109 -



|
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
རྣམས་གསལ་བཏབ་སྟེ་བསྒོམ་མོ། །གཞལ་ཡས་ཁང་གདན་བཅས་བསྐྱེད་པ་
འདི་ནི་སྦྱང་གཞི་ལས་ཉོན་གྱི་དབང་གིས་རླུང་གི་དཀྱིལ་འཁོར་གྱི་སྟེང་དུ་ས་གཞི་
རི་གླིང་སོགས་གྲུབ་པ་དང་ཆོས་མཐུན་ཞིང་། གཞལ་ཡས་ཁང་འདི་ལྟར་བསྒོམས་
པས་རང་ཉིད་མ་འོངས་པ་ན་ལས་ཉོན་གྱི་དབང་གིས་མ་དག་པའི་འཇིག་རྟེན་ལ་
ལོངས་སྤྱོད་པའི་ནུས་པ་སྦྱོང་བར་བྱེད། ལམ་དུས་སུ་སྒྱུ་ལུས་པ་གཉིས་ ཀྱིས་
གཞལ་ཡས་ཁང་སྤྲུལ་ནས་སྐལ་བ་དང་ལྡན་པ་དག་རྗེས་སུ་འཛིན་པ་དང་རྣམ་པ་
མཐུན་ཞིང་ལམ་དུས་ཀྱི་གཞལ་ཡས་ཁང་འགྲུབ་པའི་རྟོགས་པ་ཁྱད་པར་ཅན་དེའི་
དགེ་རྩ་ སྨིན་པར་བྱེད། འབྲས་བུ་དག་པའི་ཞིང་གི་སངས་རྒྱས་ཀྱི་གཞལ་ཡས་
ཁང་དང་རྣམ་པ་མཐུན་ཞིང་འབྲས་བུ་མཆོག་དེ་འགྲུབ་པའི་ཐབས་མཁས་ཀྱི་རྒྱུར་
འགྱུར་བ་ཡིན་པས་གཞལ་ཡས་ཁང་གདན་བཅས་འདི་དག་བསྒོམ་པའི་ཚེ་བྱང་
ཆུབ་ཀྱི་སེམས་ཤུགས་དྲག་ཏུ་གསལ་བཏབ་ལ་སྦྱང་གཞི་འདི་དང་འདི་སྦྱོང་། མ་
རྒན་སེམས་ཅན་རྣམས་ཀྱི་དོན་དུ་ལམ་དང་འབྲས་དུས་ཀྱི་ཞིང་ཁམས་ཁྱད་པར་
ཅན་མྱུར་དུ་སྒྲུབ་པར་བྱའོ་སྙམ་དུ་འཕེན་པ་བཏང་ནས་བསྒོམ་པ་མན་ངག་གི་
གནད་ཡིན་ནོ། །འདི་ནི་ཕར་ཕྱིན་ཐེག་པར་ཡང་སངས་རྒྱས་ཀྱི་ཞིང་སྦྱོང་གསུངས་
པ་དེ་ཉིད་འབྲས་བུ་ལམ་བྱེད་ཀྱི་ཐབས་མཁས་ཀྱིས་བསྒོམ་པར་བྱེད་པ་ཡིན་ནོ། །
དེས་ན་འདི་དག་བསྒོམ་པའི་ཚེ་ མདོ་སྔགས་གཉིས་ཀའི་ལམ་གྱི་གནད་ཚང་
ལུགས་དང་། ལྷག་པར་སྔགས་ཀྱི་ཐབས་ཀྱི་མན་ངག་ཁྱད་པར་ཅན་ཇི་ལྟར་ཡོད་
པ་རྣམས་དྲན་པར་བྱས་ལ་རྫོགས་རིམ་ཟབ་མོའི་སྨིན་བྱེད་དུ་འགྱུར་ངེས་བྱའོ། །
གསུམ་པ་ཆོས་འབྱུང་པདྨ་སྣ་ཚོགས་རྡོ་རྗེའི་དེའི་སྟེང་གི་གཞལ་ཡས་ཁང་
ཕྱི་རོལ་ཏུ་དུར་ཁྲོད་དང་བཅས་པའི་མཚོན་དོན་དྲན་པར་བྱ་བ་ནི། གཞལ་ཡས་
110 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཁང་གི་རྟེན་ཆོས་འབྱུང་ཕྱི་དཀར་བས་རང་བཞིན་རྣམ་དག་མཚོན། ནང་དམར་
བས་བདེ་བ་ཆེན་པོ་མཚོན། དེ་ཆོས་འབྱུང་གཅིག་ལ་ཚང་བས་བདེ་སྟོང་དབྱེར་
མེད་མཚོན། ཆོས་འབྱུང་ཟུར་གསུམ་པས་བདེ་ཆེན་ཡེ་ཤེས་ཀྱི་གཟུང་བྱ་རྣམ་ཐར་
སྒོམ་གསུམ་མཚོན། ཆོས་འབྱུང་འོག་ཟུར་ཕྲ་ཞིང་སྟེང་ཡངས་པས་མོས་སྤྱོད་ནས་
སངས་རྒྱས་ཀྱི་སའི་བར་ཡོན་ཏན་གོང་ནས་གོང་དུ་ཇེ་རྒྱས་སུ་འགྱུར་བ་མཚོན།
གཞལ་ཡས་ཁང་རྟེན་དང་བརྟེན་པར་བཅས་པ་ཆོས་འབྱུང་གི་ནང་དུ་ཚུད་པར་
བསྒོམས་པས་བླ་མེད་ཀྱི་ལམ་གྱི་འཐོབ་བྱ་འབྲས་བུའི་ཡོན་ཏན་ཐམས་ཅད་བདེ་
སྟོང་དབྱེར་མེད་ཀྱི་ཡེ་ཤེས་ཀྱི་མཐུ་ལས་འབྱུང་བ་དང་དེའི་རང་བཞིན་ཅན་ཡིན་
པས་མཚོན། སྣ་ཚོགས་རྡོ་རྗེས་རྡོ་རྗེའི་ལུས་ལ་གདན་དུ་བསྣུན་པ་ལས་བདེ་ཆེན་
ལྷན་ཅིག་སྐྱེས་པའི་ཡེ་ཤེས་སྐྱེ་བ་མཚོན། སྣ་ཚོགས་རྡོ་རྗེའི་སྟེང་དུ་གཞལ་ཡས་
ཁང་བསྒོམས་པས་འབྲས་བུའི་ཡོན་ཏན་ཐམས་ཅད་ཡེ་ཤེས་དེ་ལས་འབྱུང་བ་
མཚོན། གཞལ་ཡས་ཁང་གི་མཚོན་དོན་འོག་ཏུ་དག་པའི་སྐབས་དང་ཆེས་རྒྱས་པ་
དཀྱིལ་ཆོག་ལས་འབྱུང་བ་ལྟར་ས་ལམ་འབྲས་བུ་དང་བཅས་པས་མཚོན་ཚུལ་
རྣམས་ཤེས་པར་བྱའོ། །ཡང་འོག་གཞི་པདྨས་རྡོ་རྗེའི་ལུས་ལ་གནད་དུ་བསྣུན་
པའི་གནས་རྩ་འདབ་དང༌། དེའི་སྟེང་གི་སྣ་ཚོགས་རྡོ་ རྗེས་བདེ་ཆེན་ལྷན་ཅིག་
སྐྱེས་པའི་ཡེ་ཤེས་དང་། དེའི་རྭ་རྣམས་ཀྱི་ཡེ་ཤེས་དེ་ལ་ལྡོག་པས་ཕྱེ་ན་ཡེ་ཤེས་
ལྔ་ཡོད་པ་མཚོན་ཞིང་ལམ་དང་འབྲས་བུའི་དུས་ཀྱི་ལྷན་སྐྱེས་ཀྱི་ཡེ་ཤེས་ཁྱད་པར་
ཅན་དེ་དང་དེའི་རྟེན་གཟུགས་ཀྱི་སྐུ་མཚན་དཔེས་བརྒྱན་པ་དང་། དེའི་འཕྲིན་
ལས་མཁའ་ཁྱབ་ཀྱི་སེམས་ཅན་རྣམས་ཀྱི་དོན་བྱེད་ནུས་པ་རྣམས་ཐོབ་པ་ལ་ཐོག་
མར་འཁོར་བ་མཐའ་དག་ལ་ཞེན་པ་ལོག་པའི་ངེས་འབྱུང་བསྐྱེད་དགོས་སོ་ཞེས་
- 111-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཕྱིའི་དུར་ཁྲོད་ཀྱིས་མཚོན་ཏེ། དུར་ཁྲོད་ཀྱི་རོས་མི་རྟག་པ་དང་སྡུག་བསྔལ་བ་
དང་བདག་མེད་པ་དང་སྟོང་པ་རྣམས་མཚོན་ཞིང་། དུར་ཁྲོད་ཀྱི་གནས་ཀྱིས་ཆོས་
ཀྱི་བདག་མེད་པ་མཚོན་པས་འཁོར་བའི་གནས་ལ་ཡིད་འབྱུང་བསྐྱེད་པ་དང༌།
འཁོར་བའི་འཆིང་བ་གཅོད་པ་ལ་བདག་མེད་གཉིས་བསྒོམ་དགོས་པ་དང་། དེ་
ཡང་ བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་སྔགས་ཀྱི་ཐབས་
མཁས་རྡོ་རྗེའི་ལུས་ལ་གནད་དུ་བསྣུན་ཏེ་བདེ་ཆེན་ལྷན་ཅིག་སྐྱེས་པའི་ཡེ་ཤེས་
བསྐྱེད་ནས་བསྒོམ་དགོས་པ་དུར་ཁྲོད་ན་གནས་པའི་ཤིང་རྣམས་དང་ཆུ་རྣམས་
དང་ཀླུ་རྣམས་དང་དེ་དག་གི་ནོར་བུ་རྣམས་དང་སྟེང་གི་སྤྲིན་ཆར་དང་བཅས་པ་
རྣམས་ཀྱིས་མཚོན་ཞིང་། དེ་ཡང་ཚེ་འདིའི་འཁྲི་བ་བཅད་ནས་ལམ་འདི་ལ་སྒྲུབ་
པ་སྙིང་པོར་བྱ་དགོས་པ་བཅོམ་ལྡན་འདས་ལ་རྩེ་གཅིག་ཏུ་ལྟ་བའི་གྲུབ་ཆེན་
རྣམས་ཀྱིས་མཚོན། གཞན་ཡང་འདི་དག་ལ་མཚོན་དོན་མཐའ་ཡས་པ་ཡོད་དེ།
ལམ་འདི་ལ་སྒྲུབ་པ་སྙིང་པོར་བྱེད་པ་རྣམས་ལ་ཤིན་ཏུ་གལ་ཆེ་བ་ཡོད་ནའང་
མཐའ་དག་བྲིར་མ་ནུས་པས་རྒྱུད་དང་གྲུབ་ཆེན་གྱི་དགོངས་པ་ལྟར་རྒྱུད་ལྡན་
དམ་པའི་ཞལ་ལས་ཤེས་པར་བྱས་ལ་མདོ་སྔགས་གཉིས་གཅིག་གྲོགས་སུ་གཅིག་
འགྲོ་བ་བྱང་ཆུབ་ཀྱི་སེམས་རིན་པོ་ཆེ་དང་གནས་ལུགས་རྟོགས་པའི་ལྟ་བ་གཉིས་
ལམ་གྱི་སྲོག་ཏུ་བྱས་ནས་སྔགས་ཀྱི་ཐབས་མཁས་ཀྱིས་ཁ་བསྒྱུར་ཏེ་སྒོམ་ཚུལ་
འཇམ་མགོན་སྙན་བརྒྱུད་ཀྱི་མན་ངག་ལ་ངེས་པ་གཏིང་ཚུགས་པ་རྙེད་པར་བྱའོ། །
གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་དངོས་རྒྱུ་རྡོ་རྗེ་
འཛིན་པ་བསྐྱེད་དེ་སྒོམ་ཚུལ་ལ་གསུམ། སྦྱང་གཞི་སྦྱོང་བྱེད་ངོ་འཕྲོད་པར་བྱས་
ལ་བྱང་ཆུབ་ཀྱི་སེམས་ཤུག་དྲག་ཏུ་བསྒོམས་ནས་རྒྱུ་རྡོ་རྗེ་འཛིན་པ་བསྐྱེད་དེ་
- 112 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
བསྒོམ་པ། །དེ་ལྟར་བསྒོམས་པ་འདི་ལ་བར་དོ་ལོངས་སྐུར་འཁྱེར་བའི་རྣལ་
འབྱོར་ཞེས་བརྗོད་པ། གཞི་ལམ་འབྲས་གསུམ་གྱི་མཚོན་དོན་རྣམས་དྲན་པར་བྱ་
བའོ། །དང་པོ་ནི། སྒྲུབ་ཐབས་ལས། གདན་དབུས་མའི་སྟེང་དུ་ཨ་ཡིག་དང་པོ་
ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ་
དྷིསེར་པོ་ལས་བྱུང་བའི་རལ་གྲི་དབུས་སུ་དྷིས་མཚན་པ། དེ་ལས་འོད་འཕྲོས་
པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ་ཐིམ་པ་ཡོངས་སུ་གྱུར་པ་
ལས། རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་
པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང་། གཡོན་གྱིས་གླེགས་བམ་
ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་
གཉིས་དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་།
རྒྱན་ཐམས་ཅད་ཀྱིས་བརྒྱན་པར་བསམ་མོ་ཞེས་གསུངས། འདིའི་དོན་ཡིད་ལ་བྱ་
ཚུལ་ནི། འདི་བསྒོམ་པ་ལ་སྦྱང་གཞི་སྦྱོང་བྱེད་ངོ་འཕྲོད་པ་གལ་ཆེ་བས་འདིའི་
སྦྱང་གཞི་ནི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་སྐྱེས་ནས་
མྱོང་འགྱུར་གྱི་ལས་བསགས་ཏེ་འབྱུང་བ་རིམ་གྱིས་བསྡུས་ནས་འཆི་སྲིད་སྐད་
ཅིག་ཐ་མ་འཆི་བ་འོད་གསལ་ལས་ལངས་པ་དང་མཉམ་དུ་གང་དུ་སྐྱེ་འགྱུར་གྱི་
ལུང་དབྱིབས་ཅན་གྱི་བར་དོ་འགྲུབ་ལ། བར་དོ་བ་དེ་ནི་དབང་པོ་ཀུན་ཚང་བ་
ལས་ཀྱི་རྫུ་འཕྲུལ་གྱི་ཤུགས་དང་ལྡན་པ། སྐྱེ་གནས་འཚོལ་བར་བྱེད་པ་ཞིག་
འབྱུང་ལ། བླ་མེད་ཀྱི་ཐབས་མཁས་བར་དོ་ལོངས་སྐུར་འཁྱེར་བའི་རྣལ་འབྱོར་
བསྒོམ་པ་འདིས་རང་ཉིད་མ་འོངས་པ་ན་ལས་ཉོན་གྱི་དབང་གིས་བར་དོར་རང་
དབང་མེད་པར་འཁྱམས་པ་དེ་སྦྱོང་བར་བྱེད། དེ་དང་རྣམ་པ་འདྲ་བའི་ཡེ་ཤེས་ཀྱི་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལུས་ཁྱད་པར་ཅན་ཞིག་འགྲུབ་པའི་དགེ་རྩ་སྨིན་པར་བྱེད། སེམས་ཅན་ཐམས་
ཅད་ཀྱི་དོན་དུ་འབྲས་བུ་མཆོག་ལོངས་སྤྱོད་རྫོགས་པའི་སྐུ་མྱུར་དུ་འཐོབ་པའི་རྒྱུ་
བྱེད་པས་སྦྱང་གཞི་ཇི་ལྟར་སྦྱོང་བའི་ཚུལ་དེ་དྲན་པར་བྱས་ལ་མཁའ་ཁྱབ་ཀྱི་
སེམས་ཅན་རྣམས་འཁོར་བའི་གནས་ལས་མྱུར་དུ་བསྒྲལ་བར་བྱ་བའི་ཕྱིར་སངས་
རྒྱས་ཀྱི་གོ་འཕང་མྱུར་དུ་ཐོབ་པར་བྱ། དེའི་ཕྱིར་དུ་སངས་རྒྱས་ཀྱི་གོ་འཕང་མྱུར་
དུ་ཐོབ་པའི་ཉེ་ལམ་སྔགས་ཀྱི་ཐབས་མཁས་བར་དོ་ལོངས་སྐུར་འཁྱེར་བའི་རྣལ་
འབྱོར་ཤུགས་དྲག་ཏུ་བསྒོམ་ཞིང་སྔར་འཆི་བ་ཆོས་སྐུར་འཁྱེར་བའི་རྣལ་འབྱོར་
བསྒོམ་པ་ལ་འཇུག་པའི་ཚེ་འོད་གསལ་སྔོན་དུ་བྱས་ལ་སེམས་ཅན་གྱི་དོན་དུ་
རྒྱལ་བའི་སྐུ་འགྲུབ་པར་བྱའོ་སྙམ་པའི་འཕེན་པ་བཏང་བ་དེ་དྲན་ནས། གདན་
དབུས་མའི་སྟེང་དུ་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་གཟུང་རྣམ་ཨ་ཡིག་
དཀར་པོ་ཞིག་འཐོལ་གྱིས་བྱུང་བར་བསམ། ཨ་དེ་འོད་དུ་ཞུ་བ་ལས་ཟླ་བའི་
དཀྱིལ་འཁོར་དཀར་ཞིང་བསིལ་ལ་ཉ་གང་བ་ཞིག་ཏུ་གྱུར་པར་བསམས་ལ་སྣོད་
བཅུད་ཐམས་ཅད་ཀྱི་རྩ་བ་ཤིན་ཏུ་ཕྲ་བའི་རླུང་སེམས་ཡེ་ཤེས་ཀྱི་རང་བཞིན་ཟླ་
བའི་དཀྱིལ་འཁོར་དུ་ཤར་བ་དེ་ ངའོ་སྙམ་དུ་ང་རྒྱལ་བསྒོམས་ལ་ཅི་ནུས་སུ་
བཞག །དེ་ནས་ཟླ་བའི་དཀྱིལ་འཁོར་དེའི་དབུས་སུ་ཆུ་ལས་ཆུ་བུར་བརྡོལ་བ་
བཞིན་དུ་སངས་རྒྱས་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་དྷིཡིག་
སེར་པོ་འོད་ཟེར་འཕྲོ་བ་ཞིག་ཏུ་གྱུར་པར་བསམས་ལ་སྔར་ལྟར་ང་རྒྱལ་འཇོག །
དྷིཡིག་དེ་ཡོངས་སུ་གྱུར་པ་ལས་རལ་གྲི་སྔོན་པོ་གསེར་གྱི་རྡོ་རྗེ་རྩེ་ལྔ་པ་ཕྱེད་
པའི་ ཡུ་བ་ཅན་དྷི ཡིག་ སེར་ པོས་ མཚན་ པ་ཞིག་ཏུ་གྱུར། དེ་ལས་ འོད་ཟེར་
ཕྱོགས་བཅུར་འཕྲོས་ པས་ ཕྱོགས་བཅུའི་རྒྱལ་བ་ཐམས་ཅད་ རྗེ་བཙུན་འཇམ་
- 114-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
དབྱངས་རིགས་ལྔའི་རྣམ་པར་སྤྱན་དྲངས་ལ་རལ་གྲི་དྷི༔དང་བཅས་པ་ལ་ཐིམ་
པར་བསམས་ནས་དེ་ལ་སྔར་ལྟར་ང་རྒྱལ་འཇོག །དེ་ནས་རལ་གྲི་དྷིདང་བཅས་
པ་ཡོངས་སུ་གྱུར་པ་ལས་རང་ཉིད་སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་
བསྡུས་པའི་སྐུ་རྗེ་བཙུན་འཇམ་དཔལ་དབྱངས་གསེར་གྱི་ལྷུན་པོ་ལ་ཉི་མ་འབུམ་
གྱི་མདངས་བྱུགས་པ་ལྟ་བུར་འོད་འབར་བ། མཚན་བཟང་པོ་སུམ་ཅུ་རྩ་གཉིས་
དང་དཔེ་བྱད་བཟང་པོ་བརྒྱད་ཅུས་སྤྲས་པ་ལྟ་བས་ཆོག་མི་ཤེས་པ། མཐོང་ན་མི་
མཐུན་པ་མེད་པ་ཡིད་ཙམ་ཁྲོས་པའི་ཉམས་ཅན་རིན་པོ་ཆེའི་རྒྱན་ཐམས་ཅད་
ཀྱིས་བརྒྱན་པ། དབུ་སྐྲ་ཐོར་ཅོག་བཅིངས་པ་ལ་ཟུར་ཕུད་ལྔ་ཡོད་པ། ཟུར་ཕུད་
ལྔ་པོ་དེ་ལ་མེ་ཏོག་དྲི་བཟང་པོས་འཇིག་རྟེན་འགེངས་པར་བྱེད་པ་དག་གིས་
བརྒྱན་ པ། ཐོར་ཅོག་ གི་རྩེ་མོར་ནོར་ བུ་ རིན་ པོ་ཆེའི་ཏོག་དང་ ལྡན་ པ། ཕྱག་
གཡས་པས་རལ་གྲི་རྩེ་མོ་ལ་མེ་འབར་བ་ནམ་མཁའ་ལ་འཕྱར་བས་འཇིག་རྟེན་
ཐམས་ཅད་འོད་ཀྱིས་འགེངས་པ། ཕྱག་གཡོན་གྱིས་ཐུགས་ཀར་རྒྱལ་བ་ཐམས་
ཅད་ཀྱི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་སེམས་སྐྱེད་ནས་འཕྲིན་
ལས་ཀྱི་བར་ས་ལམ་འབྲས་བུ་དང་བཅས་པ་ཡི་གེའི་གཟུགས་སུ་ཤར་བ་དྲན་པ་
ཙམ་གྱིས་ཐེག་པ་ཆེན་པོའི་ལམ་ཡོངས་རྫོགས་ལ་བག་ཆགས་ཐེབས་པར་འགྱུར་
བ་ཞིག་བསྣམས་པ། འོད་ཟེར་མཁའ་ཁྱབ་ཏུ་འཕྲོ་བ་ཞིག་ཏུ་གྱུར་པར་བསམས་
ལ་དེ་ལ་ང་རྒྱལ་དང་གསལ་སྣང་ཅི་ནུས་སུ་བསྒོམ་མོ། །
གཉིས་པ་དེ་ལྟར་བསྒོམས་པ་དེ་ལ་བར་དོ་ལོངས་སྐུར་འཁྱེར་བའི་རྣལ་
འབྱོར་ཞེས་བརྗོད་པ་ནི། སྔར་བཤད་པ་ལྟར་འཛམ་བུ་གླིང་པའི་མི་མངལ་སྐྱེས་
ཁམས་དྲུག་ལྡན་པ་ཞིག་ཤི་ནས་བར་དོ་འགྲུབ་པ་དང་རྣམ་པ་མཐུན་ཞིང་རང་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
ཉིད་མ་འོངས་པ་ན་ལས་ཉོན་གྱི་དབང་གིས་བར་དོར་སྐྱེ་བ་དེ་སྦྱོང་བར་བྱེད།
ལམ་དུས་སུ་དཔེ་དང་དོན་གྱི་འོད་གསལ་ལས་སྒྱུ་ལུས་གཉིས་འགྲུབ་པ་དང་རྣམ་
པ་མཐུན་ཞིང་དེ་ལྟ་བུའི་ལམ་དུས་ཀྱི་སྐུ་གཉིས་པོ་དེ་མྱུར་དུ་འགྲུབ་པའི་དགེ་རྩ་
སྨིན་ པར་ བྱེད། འབྲས་ དུས་ སུ་ སློབ་ པ་ མཐའི་ འོད་ གསལ་ ལས་ ལོངས་ སྤྱོད་
རྫོགས་སྐུ་འགྲུབ་པ་དང་རྣམ་པ་མཐུན་ཞིང་དེ་ལྟ་བུའི་ལོངས་སྐུར་མྱུར་དུ་འཐོབ་
པའི་རྒྱུར་འགྱུར་བས་ན་རྣལ་འབྱོར་འདི་ལ་བར་དོ་ལོངས་སྐུར་འཁྱེར་བའི་རྣལ་
འབྱོར་ཞེས་བརྗོད་དོ། །
གསུམ་པ་གཞི་ལམ་འབྲས་གསུམ་གྱི་མཚོན་དོན་རྣམས་དྲན་པར་བྱ་བ་ནི།
རྒྱུ་རྡོ་རྗེ་འཛིན་པ་བསྐྱེད་པའི་རྣལ་འབྱོར་འདི་ཐོག་མར་སྦྱང་གཞི་དང་ཆོས་མཐུན།
བར་དུ་ལམ་དང་ཆོས་མཐུན། མཐར་འབྲས་བུ་དང་ཆོས་མཐུན་སྦྱར་ནས་བསྒོམ་
པ་ཡིན་ལ། སྦྱང་གཞི་དང་ཆོས་མཐུན་ཚུལ་ནི། རེའུ་མིག་དགུ་པའི་དབུས་ཀྱི་རླུང་
དེ་འཆི་བ་འོད་གསལ་གྱི་བཞོན་པའི་རླུང་དང་ཆོས་མཐུན། ཟླ་བའི་དཀྱིལ་འཁོར་
བསྒོམ་པ་འཆི་བ་འོད་གསལ་གྱི་སེམས་དང་ཆོས་མཐུན། དྷིཡིག་བར་དོའི་ངག་
དང་ཆོས་མཐུན། རལ་གྲི་བར་དོའི་ཡིད་དང་ཆོས་མཐུན། དེ་ལས་རྒྱུ་རྡོ་རྗེ་འཛིན་
པ་བསྐྱེད་པ་བར་དོའི་ལུས་ངག་ཡིད་གསུམ་ཅིག་ཅར་དུ་གྲུབ་པ་དང་ཆོས་མཐུན།
འོད་ཟེར་གྱི་སྤྲོ་བསྡུ་བྱེད་པ་བར་དོ་བའི་བྱ་བ་དང་ཆོས་མཐུན་པ་ཡིན་ནོ། །རྒྱུ་རྡོ་
རྗེ་འཛིན་པ་བསྐྱེད་པ་སྦྱོང་བྱེད་ལམ་དང་ཆོས་མཐུན་ཚུལ་ནི། རེའུ་མིག་དགུ་པའི་
དབུས་ཀྱི་རླུང་དེ་འོད་གསལ་གྱི་བཞོན་པའི་རླུང་དང་ཆོས་མཐུན། ཟླ་བའི་དཀྱིལ་
འཁོར་འོད་གསལ་བའི་སེམས་དང་ཆོས་མཐུན། དྷིཡིག་སྒྱུ་ལུས་པ་གཉིས་ཀྱི་
གསུང་དང་ཆོས་མཐུན། རལ་གྲི་སྒྱུ་ལུས་པ་གཉིས་ཀྱི་ཐུགས་དང་ཆོས་མཐུན།
- 116 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
འོད་ཟེར་གྱི་སྤྲོ་བསྡུ་བྱེད་པ་སྒྱུ་ལུས་པ་གཉིས་ཀྱི་མཛད་པ་དང་ཆོས་མཐུན། རྒྱུ་རྡོ་
རྗེ་འཛིན་པ་འཇམ་དཔལ་དུ་བསྐྱེད་པ་འོད་གསལ་ལས་སྒྱུ་མའི་སྐུར་བཞེངས་པ་
དང་རྣམ་པ་མཐུན་ཞིང་། དེ་ལྟ་བུའི་རྫོགས་རིམ་གྱི་རྟོགས་པ་ཁྱད་པར་ཅན་མྱུར་
དུ་རྒྱུད་ལ་སྐྱེ་བའི་དགེ་རྩ་སྨིན་པར་བྱེད་པ་ཡིན་ནོ། །རྒྱུ་རྡོ་རྗེ་འཛིན་པ་བསྐྱེད་པ་
འབྲས་བུ་དང་ཆོས་མཐུན་ཚུལ་ནི། རེའུ་མིག་དགུ་པའི་དབུས་ ཀྱི་རླུང་དེ་ཟུང་
འཇུག་རྡོ་རྗེ་འཆང་གི་སྐུའི་དངོས་ ཀྱི་ཉེར་ལེན་རླུང་འོད་ཟེར་ལྔ་པ་དང་ཆོས་
མཐུན། ཟླ་བའི་ དཀྱིལ་ འཁོར་ ཟུང་ འཇུག་ རྡོ་ རྗེ་ འཆང་ གི་ སྔ་ལོགས་ ཀྱི་འོད་
གསལ་དང་ཆོས་མཐུན། དྷི༔ ཡིག་ལོངས་སྐུའི་གསུང་དང་། རལ་གྲི་ལོངས་སྐུའི་
ཐུགས་དང༌། འོད་ཟེར་གྱི་སྤྲོ་བསྡུ་ལོངས་སྐུའི་མཛད་པ་དང་། རྒྱུ་རྡོ་རྗེ་འཛིན་པ་
བསྐྱེད་པ་ལོངས་སྤྱོད་རྫོགས་སྐུ་དང་རྣམ་པ་མཐུན་ཞིང་། ད་ལྟ་ནས་འབྲས་བུ་
ལམ་བྱེད་དུ་བསྒོམས་པས་འབྲས་བུ་ལོངས་སྤྱོད་རྫོགས་པའི་སྐུ་དངོས་གནས་ལ་
འགྲུབ་པའི་ནུས་པ་ཁྱད་པར་ཅན་འཇོག་པ་ཡིན་ནོ། །འཇམ་དཔལ་གྱི་ཐུགས་
ཀར་ཉིད་ཀྱིས་བསྒོམས་པ་ནི་སྦྱང་གཞི་དང་ཆོས་མཐུན་མི་སྦྱོར་ཞིང་། ལམ་དུས་
དང་འབྲས་བུའི་དུས་ཀྱི་འོད་གསལ་གཉིས་དང་ཆོས་མཐུན་ཏེ། འོད་གསལ་དེ་
གཉིས་ཉི་དཀྱིལ་གྱིས་མཚོན་པར་གསུངས། རྒྱུ་རྡོ་རྗེ་འཛིན་པ་འཇམ་དཔལ་གྱི་
ཐུགས་ཀར་ཉི་དཀྱིལ་བསྒོམས་པ་གྲུབ་ཆེན་ལཱ་ལི་ཏས་རྡོ་རྗེ་འཇིགས་བྱེད་ཀྱི་སྒྲུབ་
ཐབས་ཆེ་ཆུང་གཉིས་ཀར་གསུངས་སོ། །དེས་ན་གསང་བ་ལས་ཀྱང་ཆེས་གསང་
བ་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་འགྲུབ་པའི་ཐབས་མཁས་ཀྱི་མན་
ངག་རྒྱལ་བ་ཙོང་ཁ་པ་ཆེན་པོས་གངས་རིའི་ཁྲོད་འདིར་སྔོན་མེད་པའི་ལམ་སྲོལ་
ཕྱེ་བ་སྒྱུ་ལུས་འགྲུབ་པའི་ཐབས་དམ་པ་བར་དོ་ལོངས་སྐུར་འཁྱེར་བའི་རྣལ་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འབྱོར་འདི་ལ་ངེས་པ་གཏིང་ཚུགས་པ་ཞིག་རྙེད་པར་བྱ་སྟེ། རང་ཉིད་འཇམ་
དཔལ་དུ་སྒོམ་ཞེས་པ་ཙམ་ཞིག་རྟོགས་སླ་ཡང་འདིའི་གནད་མཐར་ཐུག་པ་འོད་
གསལ་ལས་སྒྱུ་མའི་སྐུར་ལྡང་བ་འདི་རྟོགས་དཀའ་བའི་མཐར་ཐུག་ཡིན་པས་
ཚིག་ཙམ་གྱིས་ཚིམ་པར་མི་བྱ་བར་རྗེ་ཐམས་ཅད་མཁྱེན་པས་འཕགས་པ་ཡབ་
སྲས་ཀྱི་མན་ངག་ལ་བརྟེན་ནས་རྩ་བཤད་སྦྱར་བའི་རྒྱུད་ཀྱི་དགོངས་པ་རྡོ་རྗེ་
འཆང་དངོས་སུ་བྱོན་ཀྱང་དེ་ཕན་ཆད་ལས་འདོར་མེད་པ་སྒྱུ་མའི་སྐུ་འགྲུབ་ཚུལ་
འདི་རྟོགས་པ་ལ་ལྷ་དང་བླ་མ་ལ་གསོལ་བ་གདབ་པ་དང་། བསག་སྦྱང་རྒྱ་ཆེན་
པོ་ལ་འབད་པ་དང་། དམ་ཚིག་དང་སྡོམ་པ་དག་པར་བྱ་བ་དང་། དམིགས་རྣམ་
སྐྱོང་བ་རྣམས་ཡུན་བསྲིངས་ནས་བྱ་དགོས་པར་གསུངས་པས་དེ་དག་ངེས་པར་
བྱས་ལ་མན་ངག་གི་མཐར་ཐུག་འདི་ལ་བག་ཆགས་ཅི་ཐེབས་བྱའོ། ། །
གསུམ་པ་སྐྱེ་བ་ སྤྲུལ་ སྐུར་འཁྱེར་བའི་རྣལ་ འབྱོར་བསྒོམ་ཚུལ་ལ་
གཉིས། འབྲས་བུ་རྡོ་ རྗེ་ འཛིན་ པ་བསྐྱེད་དེ་སྐྱེ་བ་སྤྲུལ་ སྐུར་འཁྱེར་ བའི་རྣལ་
འབྱོར་བསྒོམ་པ་དང་། འབྲས་བུ་རྡོ་རྗེ་འཛིན་པ་སེམས་དཔའ་སུམ་བརྩེགས་ཅན་
དུ་བྱེད་ཚུལ་ལོ། །དང་པོ་ལ་བཞི། སྦྱང་གཞི་སྦྱོང་བྱེད་ངོ་འཕྲོད་པར་བྱས་ལ།
བྱང་ཆུབ་ཀྱི་སེམས་ཤུགས་དྲག་ཏུ་བསྒོམས་ནས་སྐྱེ་བ་སྤྲུལ་སྐུར་འཁྱེར་བའི་རྣལ་
འབྱོར་འབྲས་བུ་རྡོ་རྗེ་འཛིན་པ་བསྐྱེད་ཚུལ་དངོས། དེ་ལྟར་བསྒོམས་པ་དེ་ལ་སྐྱེ་
བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བརྗོད་པའི་རྒྱུ་མཚན་བསྟན་པ། དེ་ལ་
མངོན་བྱང་ལྔ་ཚང་ཚུལ། གཞི་ལམ་འབྲས་གསུམ་གྱི་ཆོས་མཐུན་སྦྱོར་ཚུལ་ལོ། །
དང་པོ་ནི། འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་འབྱུང་བ་
རིམ་གྱིས་བསྡུས་ནས་འཆི་བ་འོད་གསལ་མངོན་དུ་བྱས། དེ་ལས་ལངས་མ་ཐག་
- 118-



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གང་དུ་སྐྱེ་འགྱུར་གྱི་བར་དོ་འགྲུབ། བར་དོ་བ་དེས་སྐྱེ་གནས་བཙལ་ཏེ་མིར་སྐྱེ་ན་
ཕ་མ་གཉིས་སྦྱོར་བ་བྱས་ཏེ་ཁུ་ཁྲག་གཉིས་མའི་སྐྱེ་གནས་སུ་འདུས་པ་ན་ཆགས་
སྡང་གི་དབང་གིས་བར་དོ་བ་དེའི་རྣམ་ཤེས་ཁུ་ཁྲག་གཉིས་ལ་ཞུགས་པ་དང་
མཉམ་དུ་བར་དོ་ཤི་ནས་རྣམ་ཤེས་མངལ་དུ་སྐྱེ་བ་འཛིན་པར་བྱེད་ལ། འབྲས་བུ་
རྡོ་རྗེ་འཛིན་པའི་རྣལ་འབྱོར་འདི་བསྒོམས་པས་སྒྲུབ་པ་པོ་རང་ཉིད་ལས་ཉོན་གྱི་
དབང་གིས་མངལ་དུ་སྐྱེ་བ་ལེགས་པ་དེ་སྦྱོང་བར་བྱེད། །ལམ་དུས་ཀྱི་སྤྲུལ་སྐུ་
འགྲུབ་པའི་དགེ་རྩ་སྨིན་པར་བྱེད། འབྲས་བུ་སྤྲུལ་པའི་སྐུ་མྱུར་དུ་ཐོབ་པའི་རྒྱུར་
འགྱུར་བའི་ཚུལ་དེ་དྲན་པར་བྱས་ལ། མཁའ་ཁྱབ་ཀྱི་སེམས་ཅན་རྣམས་འཁོར་
བའི་གནས་ན་སྡུག་བསྔལ་གྱི་ཉམ་ཐག་པ་སྙིང་རྗེས་མ་བཟོད་ནས་མ་རྒན་ཉམ་
ཐག་འདི་རྣམས་མྱུར་དུ་སྒྲོལ་བའི་ཕྱིར་སྤྲུལ་པའི་སྐུ་བཟུང་སྟེ་ཆོས་བསྟན་ནས་
འཁོར་བ་ལས་ཐར་པ་ཞིག་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་པོ་གསལ་
བཏབ་ལ་འབྲས་བུ་རྡོ་རྗེ་འཛིན་པ་བསྐྱེད་ཚུལ་ནི། སྒྲུབ་ཐབས་ལས། དེའི་ཐུགས་
ཀར་ ཨ་ ལས་བྱུང་བའི་ ཉི་མའི་དཀྱིལ་འཁོར་ཞེས་ པ་ནས། མེ་དཔུང་རབ་ཏུ་
འབར་བའི་ཀློང་དཀྱིལ་ན་བཞུགས་པར་བསམ་མོ། །ཞེས་ པའི་བར་གསུངས།
དེའི་དོན་ཡིད་ལ་བྱ་ཚུལ་ནི། རྒྱུ་རྡོ་རྗེ་འཛིན་པ་འཇམ་དཔལ་དུ་བསྒོམ་པ་དེའི་
ཐུགས་ཀར་ཨ་ལས་ཉི་མའི་དཀྱིལ་འཁོར་འོད་རབ་ཏུ་གསལ་བར་ཞིག་བསྒོམས།
དེ་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་
ཅད་རྗེ་བཙུན་འཇམ་དཔལ་དབྱངས་ཀྱི་སྐུའི་རྣམ་པར་སྤྱན་དྲངས། དེ་ཐམས་ཅད་
དང་རང་ཉིད་འཇམ་དཔལ་དུ་བསྒོམས་པ་རྣམས་ཐུགས་ཀའི་ཉི་མ་ལ་ཞུགས་པ་
ལས་འོད་ ཀྱིས་འཇིག་རྟེན་ཐམས་ཅད་ ཁྱབ་པ་གདུག་ པ་ཅན་རྣམས་ལ་དུས་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མཐའི་མེ་ལྟ་བུར་སྣང་བ། སྐལ་བ་དང་ལྡན་པ་རྣམས་སྨིན་ཅིང་གྲོལ་བར་བྱེད་
པའི་ཉི་མའི་དཀྱིལ་འཁོར་ཞིག་ཏུ་གྱུར་པར་བསམས་ལ་སངས་རྒྱས་ཐམས་ཅད་
ཀྱི་ཐུགས་གཉིས་སུ་མེད་པའི་ཡེ་ཤེས་ཉི་མར་ཤར་བ་དེ་ངའོ་སྙམ་དུ་ང་རྒྱལ་
བཞག །དེ་ནས་ཉི་མའི་དཀྱིལ་འཁོར་ དེའི་དབུས་སུ་ཧཱུྃ་ ཡིག་བསམས་ལ་དེ་
ལའང་ ང་ རྒྱལ་བཞག །དེ་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་
རྒྱལ་བ་སྲས་བཅས་ཐམས་ཅད་ཁྲོ་བོའི་རྣམ་པར་སྤྱན་དྲངས། དེ་ལ་ཐིམ་པས་ཁྲོ་
བོའི་རྡོ་རྗེ་མེ་འོད་རབ་ཏུ་འཕྲོ་བ་ལྟེ་བར་ཧཱུྃ་དྲག་པོའི་སྒྲ་སྒྲོག་པ་ཞིག་ཏུ་གྱུར་པར་
བསམས་ལ་དེ་ལ་ང་རྒྱལ་བཞག །དེ་ལས་རྡོ་རྗེ་ ཕྲ་མོའི་གཟུགས་ནམ་མཁའི་
མཐའ་ཁྱབ་པར་སྤྲོས། རྡོ་རྗེ་དེ་རྣམས་མཁའ་ཁྱབ་ཀྱི་སེམས་ཅན་རྣམས་འདུལ་
ཕྱིར་རྡོ་རྗེ་འཇིགས་བྱེད་ཡབ་ཡུམ་གྱི་རྣམ་པར་གྱུར་ཏེ་སེམས་ཅན་རྣམས་ལ་
དབང་བསྐུར་ཐམས་ཅད་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། དེ་ཐམས་
ཅད་ཚུར་འདུས་ཡོངས་སུ་གྱུར་པ་ལས་རང་ཉིད་ལོངས་སྐུ་འཇམ་དཔལ་དབྱངས་
ཀྱི་སྤྲུལ་སྐུ་ཁྲོ་བོའི་དབང་པོ་རྡོ་རྗེ་འཇིགས་བྱེད་ཞལ་དགུ་ཕྱག་སོ་བཞི་ཞབས་བཅུ་
དྲུག་དང་ ལྡན་ པ། ཁྲོས་ པ་ ལས་ ཀྱང་ཆེས་ཆེར་ཁྲོས་པའི་ཉམས་དང་ ལྡན་ པ།
འཇིག་རྟེན་ཐམས་ཅད་སྐུའི་མེ་འོད་ཀྱིས་འགེངས་པ། སྲིད་གསུམ་མ་ལུས་ཞལ་
དུ་ཟ་བ་ལྟ་བུ། ཞབས་བརྐྱང་བསྐུམ་མཛད་པ། ཞབས་མཐིལ་ས་ལ་ཅུང་ཟད་
བརྡབས་པ་ཙམ་གྱིས་ས་གསུམ་མ་ལུས་འཐོར་བར་བྱེད་པ་ལྟ་བུ། ཁྲོ་བོའི་གད་
རྒྱངས་བསྒྲགས་པས་སྲིད་གསུམ་འདར་བར་བྱེད་པ། ལྗགས་གཡོ་བ་ནམ་མཁའ་
མ་ལུས་གློག་གིས་འགེངས་པ་ལྟ་བུ། སྤྱན་འབྲས་གཡོ་བ་དུས་མཐའི་མེ་འོད་
འབར་བ་ལྟ་བུ། སྡིགས་མཛུབ་གནམ་དུ་བསྒྲེངས་པས་རྒྱལ་བ་རྣམས་ཀྱང་སྐྲག་
- 120 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
པར་ བྱེད་ པ་ ལྟ་ བུ། ས་ གསུམ་ གྱི་ འབྱུང་ པོ་ ཐམས་ ཅད་ སྡིགས་མཛུབ་ ཀྱིས་
བསྡིགས་པར་བྱེད་པ། སྲིན་ཞལ་གྱི་ཕེ་གྱི་སྒྲ་དྲག་པོ་ནམ་མཁའི་མཐའ་ཁྱབ་པར་
སྒྲོག་པ། སྤྲུལ་ནག་ཁྲོས་པའི་མཆོད་ཕྱིར་ཐོགས་དང་ལྡན་པ། ཐུགས་ཀར་སྤྲུལ་
ནག་ཁྲོས་པའི་དབུགས་གནམ་དུ་བཏང་བས་གང་ལ་རེག་པ་ཐམས་ཅད་རང་
དབང་མེད་པར་བཅིངས་ཏེ་ཟ་བར་བྱེད་པ་སོགས་ཁྲོ་བོའི་ཉམས་ཐམས་ཅད་དང་
ལྡན་པ། གང་གི་སྐུ་མཐོང་བས་མཁའ་ཁྱབ་ཀྱི་ཁྲོ་བོ་གཞན་ཐམས་ཅད་ཀྱི་ཕྱག་
མཚན་དུས་གཅིག་ལ་འཆོར་བ་ལྟ་བུའི་དྲག་པོའི་རྔམ་བརྗིད་ཅན་སོགས་ཁྲོ་བོའི་
ཉམས་ཐམས་ཅད་དང་ལྡན་པ། སྐུ་མདོག་ཕྱག་མཚན་མངོན་རྟོགས་སུ་གསལ་བ་
ལྟར་བསྒོམས་ལ་དེ་ལ་ང་རྒྱལ་དང་གསལ་སྣང་ཅི་ཐོན་བྱའོ། །
གཉིས་པ་དེ་ལྟར་བསྒོམས་པ་དེ་ལ་སྐྱེ་བ་སྤྲུལ་སྐུར་འཁྱེར་བའི་རྣལ་
འབྱོར་ཞེས་བརྗོད་པའི་རྒྱུ་མཚན་བསྟན་པ་ནི། དེ་ལྟར་བསྒོམས་པ་འདི་སྦྱང་གཞི་
ལ་ཕ་མའི་ཁུ་ཁྲག་གི་དབུས་སུ་བར་དོའི་རྣམ་ཤེས་ཞུགས་ཏེ་སྐྱེ་བ་ལེན་པ་དང་
ཆོས་མཐུན་ཞིང་། སྒྲུབ་པ་པོ་རང་ཉིད་ལས་ཉོན་གྱི་དབང་གིས་སྐྱེ་བ་ལེན་པ་སྦྱོང་
བར་བྱེད། སེམས་ཅན་གྱི་དོན་དུ་སྤྲུལ་པའི་སྐུ་འཛིན་པའི་ནུས་པ་འཇོག་པས་ན་
སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བརྗོད་དོ། །གསུམ་པ་དེ་ལ་མངོན་
བྱང་ལྔ་ཚང་ཚུལ་ནི། ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་འཁོར་བསྐྱེད་
པ་ནི་མེ་ལོང་ཡེ་ཤེས་ཀྱི་ངོ་བོ་ཟླ་བ་ལས་བྱང་ཆུབ་པ་དང༌། ཟླ་བའི་དབུས་སུ་
དྷིཡིག་བསྐྱེད་པ་ནས་ དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་
འཁོར་དུ་གྱུར་ཅེས་པའི་བར་ནི་མཉམ་ཉིད་ཡེ་ཤེས་ཀྱི་ངོ་བོ་ཉི་མ་ལས་བྱང་ཆུབ་
པ་དང་། ཉི་མའི་དཀྱིལ་འཁོར་དེའི་དབུས་སུ་ཧཱུཾ་ཡིག་བསྒོམས་ནས་འོད་ཟེར་གྱི་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྤྲོ་བསྡུ་བྱས་ཏེ་ཧཱུཾ་ལ་ཞུགས་པར་སྒོམ་པ་ནི་སོར་རྟོག་ཡེ་ཤེས་ཀྱི་ངོ་བོ་གསུང་ས་
བོན་ལས་བྱང་ཆུབ་པ་དང་། ཧཱུྃ་ལས་ཁྲོ་བོའི་རྡོ་རྗེ་བསྐྱེད་ནས་འོད་ཟེར་གྱི་སྤྲོ་བསྡུ་
བྱས་ཏེ་རྡོ་རྗེ་ལ་ཐིམ་པར་བསྒོམ་པ་ནི་བྱ་སྒྲུབ་ཡེ་ཤེས་ཀྱི་ངོ་བོ་ཐུགས་ཕྱག་མཚན་
ལས་བྱང་ཆུབ་པ་དང་། ཟླ་ཉི་རྡོ་རྗེ་ཧཱུྃ་དང་བཅས་པ་ཡོངས་སུ་གྱུར་པ་ལས་རང་
ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོར་བསྐྱེད་པ་ནི་
ཆོས་དབྱིངས་ཡེ་ཤེས་ཀྱི་ངོ་བོ་སྐུ་རྫོགས་པ་ལས་བྱང་ཆུབ་པ་ཞེས་བྱའོ། །ཡང་
བྱང་ཆུབ་པ་གཞན་རྣམས་སྔར་ལྟར་ལ་ས་བོན་ལས་བྱང་ཆུབ་པ་དང་ཕྱག་མཚན་
ལས་བྱང་ཆུབ་པ་གཉིས་གཅིག་ཏུ་བྱས་ཏེ་སོར་རྟོག་ཡེ་ཤེས་ལས་བྱང་ཆུབ་པ་དང་
དེ་ལས་འོད་ཟེར་སྤྲོ་བསྡུ་བྱས་ཏེ་ཟླ་ཉི་རྡོ་རྗེ་ས་བོན་རྣམས་གཅིག་ཏུ་འདྲེས་པ་བྱ་
སྒྲུབ་ཡེ་ཤེས་ལས་བྱང་ཆུབ་པ་ཞེས་བརྗོད་དེ་ལུགས་གཉིས་ཀ་གྲུབ་ཆེན་གྱི་གཞུང་
ལས་འབྱུང་བས་འགལ་བ་མེད་དོ། །
བཞི་པ་གཞི་ལམ་འབྲས་གསུམ་གྱི་ཆོས་མཐུན་སྦྱོར་ཚུལ་ནི། འབྲས་བུ་
རྡོ་རྗེ་འཛིན་པ་བསྐྱེད་ཚུལ་སྦྱང་གཞི་དང་ཆོས་མཐུན་སྦྱོར་ཚུལ་ནི། ཟླ་བའི་དཀྱིལ་
འཁོར་གྱི་རྒྱུན་དེ་ཕའི་ཁམས་དཀར་པོ་དང་ཆོས་མཐུན། འཇམ་དཔལ་གྱི་ཐུགས་
ཀའི་ཉི་མའི་དཀྱིལ་འཁོར་དེ་མ་ལས་བྱུང་བའི་ཁམས་དམར་པོ་དང་ཆོས་མཐུན།
རྒྱལ་བ་རྣམས་འཇམ་དཔལ་དང་བཅས་པ་ཉི་མ་ལ་ཞུགས་པ་དེ་བར་དོའི་རྣམ་
ཤེས་ཁུ་ ཁྲག་ གི་དབུས་སུ་ཞུགས་ པ་དང་ཆོས་མཐུན། ཕྱོགས་བཅུའི་རྒྱལ་བ་
རྣམས་འཇམ་དཔལ་དང་བཅས་པ་ཉི་མ་ལ་ཞུགས་པ་ལས་ཉི་མའི་དཀྱིལ་འཁོར་
དུ་གྱུར་པ་ནི་ཁུ་ཁྲག་རྣམ་ཤེས་གསུམ་འདྲེས་པ་དང་ཆོས་མཐུན། དེའི་སྟེང་དུ་ཧཱུྃ་
བསྐྱེད་པ་ནི་མངལ་དུ་ལུས་ཆགས་ནས་ངག་གི་ས་བོན་གྲུབ་པ་དང་། ངག་འབྱུང་
122 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
བའི་གནས་ལྕེ་རྐན་གྲུབ་པ་དང་ཆོས་མཐུན། ཁྲོ་བོའི་རྡོ་རྗེ་རྩེ་དགུ་པ་བསྐྱེད་པ་ནི་
མངལ་དུ་སྐྱེ་བ་བླངས་པའི་ཡིད་དང་ཆོས་མཐུན། དེ་ལས་རྡོ་རྗེ་ཕྲ་མོའི་གཟུགས་
སྤྲོ་བ་དང་ཚུར་རྡོ་རྗེ་ལ་ཐིམ་པ་ནི་མངལ་དུ་ཕུང་ཁམས་སྐྱེ་མཆེད་རྣམས་འཕེལ་
ཞིང་གྲུབ་པ་དང་ཆོས་མཐུན། འབྲས་བུ་རྡོ་རྗེ་འཛིན་པ་ཞལ་ཕྱག་ཡོངས་རྫོགས་
སུ་བསྐྱེད་པ་ནི། མངལ་དུ་ལུས་གྲུབ་ནས་ཕྱི་རོལ་ཏུ་བཙས་ཏེ་གཞན་གྱིས་མཐོང་
བ་དང་ཆོས་མཐུན་ཏེ། དེ་ལྟར་ལས་དབང་གི་བར་དོ་མངལ་དུ་སྐྱེ་བ་བླངས་ནས་
ཕྱི་རོལ་ཏུ་བཙས་པ་དང་ཆོས་མཐུན་པར་མངོན་བྱང་ལྔའི་སྒོ་ནས་འབྲས་བུ་རྡོ་རྗེ་
འཛིན་པ་བསྐྱེད་དེ་བསྒོམས་པས་སྔགས་ཀྱི་བྱིན་རླབས་དང་ཐབས་མཁས་ཀྱི་
མཐུས་རང་ཉིད་ལས་ཉོན་གྱིས་སྐྱེ་བ་ལེན་པ་སྦྱོང་བར་བྱེད་དོ། །འབྲས་བུ་རྡོ་རྗེ་
འཛིན་པ་བསྐྱེད་པ་ལམ་དང་ཆོས་མཐུན་ཚུལ་ནི། འཇམ་དཔལ་དང་བཅས་པ་ཉི་
མ་ལ་ཞུགས་པ་ནི་སྒྱུ་ལུས་པ་གཉིས་ཕུང་པོ་རགས་པ་ལ་ཞུགས་ནས་ལམ་དུས་ཀྱི་
སྤྲུལ་སྐུ་འཛིན་པ་དང་ཆོས་མཐུན། ཧཱུྃ་ཡིག་ནི་སྒྱུ་ལུས་པ་གཉིས་ཀྱི་གསུང་། རྡོ་རྗེ་
ནི་སྒྱུ་ལུས་པ་གཉིས་ཀྱི་ཐུགས་དང་། རྡོ་རྗེ་ཕྲ་མོའི་གཟུགས་སྤྲོས་ཏེ་སེམས་ཅན་
གྱི་དོན་བྱེད་པ་ནི་སྒྱུ་ལུས་པ་གཉིས་ཀྱི་མཛད་པ་དང་རྣམ་པ་མཐུན། འབྲས་བུ་རྡོ་
རྗེ་འཛིན་པའི་སྐུར་བཞེངས་པ་ནི་ལམ་དུས་ཀྱི་སྤྲུལ་སྐུ་དངོས་དང་རྣམ་པ་མཐུན་
ཏེ། འབྲས་བུ་རྡོ་རྗེ་འཛིན་པ་བསྐྱེད་ཚུལ་འདི་ལྟར་བསྒོམས་པས་རྫོགས་རིམ་གྱི་
སྐབས་སུ་ལམ་དུས་ཀྱི་སྤྲུལ་སྐུ་འགྲུབ་པའི་དགེ་རྩ་སྨིན་པར་བྱེད་དོ། །འབྲས་བུ་
རྡོ་ རྗེ་ འཛིན་པ་བསྐྱེད་པ་འབྲས་བུའི་ གནས་སྐབས་དང་ཆོས་མཐུན་ཚུལ་ནི།
འཇམ་དཔལ་གྱི་ཐུགས་ཀའི་ཉི་མ་དེ་འབྲས་དུས་ཀྱི་འོད་གསལ་དང་ཆོས་མཐུན།
རྒྱལ་བ་རྣམས་དང་འཇམ་དཔལ་ཉི་མ་ལ་ཞུགས་པ་དེ། ལོངས་སྐུས་གདུལ་བྱའི་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དོན་དུ་རགས་པའི་སྤྲུལ་སྐུ་བཟུང་བ་དང་རྣམ་པ་མཐུན། ཧཱུྃ་གི་སྤྲུལ་སྐུའི་གསུང་
དང་། རྡོ་རྗེ་ནི་སྤྲུལ་སྐུའི་ཐུགས་དང་རྣམ་པ་མཐུན། དེ་ལས་འོད་ཟེར་གྱི་སྤྲོ་བསྡུ་
བྱེད་པ་ནི་མཆོག་གི་སྤྲུལ་སྐུ་འཇིག་རྟེན་དུ་བྱོན་ནས་ཆོས་འཁོར་བསྐོར་བ་སོགས་
མཛད་པ་དང་རྣམ་པ་མཐུན། འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་
ཆེན་པོའི་སྐུར་བཞེངས་པ་ནི་འབྲས་བུ་སྤྲུལ་པའི་སྐུ་དངོས་དང་རྣམ་པ་མཐུན་ཏེ།
དེ་ལྟ་བུའི་འབྲས་བུ་མཆོག་མྱུར་དུ་འགྲུབ་པའི་ཐབས་མཁས་ཀྱི་རྒྱུར་འགྱུར་རོ། །
དེ་ལྟར་བླ་མེད་རྡོ་རྗེ་ཐེག་པའི་མན་ངག་གི་སྙིང་པོ་གསང་བ་ལས་ཀྱང་ཆེས་གསང་
བ་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་འགྲུབ་པའི་རྒྱུ་དམ་པ་སྐུ་གསུམ་
ལམ་འཁྱེར་གྱི་གནད་འདི་དག་ལ་ཚིག་ཙམ་གྱིས་ཚིམ་པར་མི་བྱ་བར་རྒྱུད་དང་
གྲུབ་ཆེན་གྱི་དགོངས་པ་རྗེ་ཐམས་ཅད་མཁྱེན་པས་ལེགས་པར་བཀྲལ་བའི་ཟབ་
གནད་འདི་དག་ལ་ངེས་པ་གཏིང་ཚུགས་པ་རྙེད་པར་བྱས་ལ་རིམ་པ་དང་པོར་འདི་
ལྟར་བསྒོམས་པས་ཐམས་ཅད་རྫོགས་རིམ་ཟབ་མོའི་སྨིན་བྱེད་དུ་འགྱུར་ངེས་
བྱའོ། །
གཉིས་པ་འབྲས་བུ་རྡོ་རྗེ་འཛིན་པ་སེམས་དཔའ་སུམ་བརྩེགས་ཅན་དུ་
བྱེད་ཚུལ་ནི། སྒྲུབ་ཐབས་ལས། རང་ཉིད་དམ་ཚིག་སེམས་དཔའི་ཐུགས་ཀར་ཟླ་
གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་
པོ་ཡིད་ཙམ་ཁྲོས་པ། ཕྱག་གཡས་རལ་གྲི་འཕྱར་ཞིང་། གཡོན་གྱིས་གླེགས་བམ་
ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་
གཉིས་དང་དཔེ་བྱད་བརྒྱ་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་།
རྒྱན་ ཐམས་ཅད་ ཀྱིས་བརྒྱན་པ། དེའི་ཐུགས་ ཀར་ ཨཱཿ ལས་བྱུང་བའི་ཉི་མའི་
- 124 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
དཀྱིལ་འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུྃ་ཡིག་མཐིང་ཀ་འོད་
ཟེར་ལྔ་འཕྲོ་བ་བསམ་མོ། །ཞེས་གསུངས་ཏེ། རང་ཉིད་རྡོ་ རྗེ་འཇིགས་བྱེད་དུ་
བསྒོམ་ པ་ དམ་ ཚིག་ སེམས་ དཔའ། དེའི་ ཐུགས་ ཀར་ རྗེ་ བཙུན་ འཇམ་ དཔལ་
དབྱངས་བསྒོམ་པ་ཡེ་ཤེས་སེམས་དཔའ། དེའི་ཐུགས་ཀར་ཧཱུྃ་ཡིག་བསྒོམ་པ་ཏིང་
ངེ་འཛིན་སེམས་དཔའོ། །སེམས་དཔའ་སུམ་བརྩེགས་བསྒོམ་པ་འདི་ཡང་གཞི་
ལམ་འབྲས་གསུམ་དང་ཆོས་མཐུན་སྦྱོར་ཏེ། སྦྱང་གཞི་དང་ཆོས་མཐུན་སྦྱོར་ཚུལ་
ནི། དམ་ཚིག་སེམས་དཔའ་རྣམ་སྨིན་གྱི་ལུས་རགས་པ་དང་ཆོས་མཐུན། ཡེ་ཤེས་
སེམས་དཔའ་གཞུག་མའི་ལུས་རླུང་སེམས་ངོ་བོ་དབྱེར་མེད་དུ་གནས་པའི་རླུང་
དང་ཆོས་མཐུན། ཏིང་ངེ་འཛིན་སེམས་དཔའ་ནི་རླུང་སེམས་ངོ་བོ་དབྱེར་མེད་དུ་
གནས་པའི་སེམས་དང་ཆོས་མཐུན་པ་ཡིན་ནོ། །སེམས་དཔའ་སུམ་བརྩེགས་སུ་
བསྐྱེད་པ་ལམ་གྱི་གནས་སྐབས་དང་ཆོས་མཐུན་ཚུལ་ནི། དམ་ཚིག་སེམས་དཔའ་
ནི་སྒྱུ་ལུས་པ་གཉིས་ཀྱིས་ཕུང་པོ་རགས་པ་བཟུང་བ་དང་ཆོས་མཐུན། ཡེ་ཤེས་
སེམས་དཔའ་ནི་ཕུང་པོ་རགས་པའི་ནང་ན་གནས་པའི་སྒྱུ་མའི་སྐུ་དང་ཆོས་
མཐུན། ཏིང་ངེ་འཛིན་སེམས་དཔའ་ནི་སྒྱུ་ལུས་པ་གཉིས་ཀྱི་ཐུགས་རྒྱུད་ཀྱི་བདེ་
སྟོང་དབྱེར་མེད་ཀྱི་ཡེ་ཤེས་དང་ཆོས་མཐུན་ནོ། །སེམས་དཔའ་སུམ་བརྩེགས་སུ་
བསྐྱེད་པ་འབྲས་བུའི་གནས་སྐབས་དང་ཆོས་མཐུན་ཚུལ་ནི། དམ་ཚིག་སེམས་
དཔའ་སྤྲུལ་སྐུ་དང་རྣམ་པ་མཐུན། ཡེ་ཤེས་སེམས་དཔའ་ལོངས་སྐུ་དང་རྣམ་པ་
མཐུན། ཏིང་ ངེ་ འཛིན་ སེམས་ དཔའ་ ཡེ་ ཤེས་ ཆོས་ སྐུ་ དང་ རྣམ་ པ་ མཐུན་ ཏེ།།
སེམས་དཔའ་སུམ་བརྩེགས་བསྒོམས་པས་འབྲས་བུ་སྐུ་གསུམ་གྱི་གོ་འཕང་མྱུར་
དུ་འགྲུབ་པར་བྱེད་དོ། །དེས་ན་ཕ་རྒྱུད་མ་རྒྱུད་གཉིས་ཀའི་ལམ་གྱི་གནད་ཚང་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཞིང་སྡིག་པོ་ཆེ་ཅི་འདྲ་ཞིག་ཡིན་ཡང་རྡོ་རྗེ་སློབ་དཔོན་མཚན་ཉིད་དང་ལྡན་པ་
ཞིག་གི་དྲུང་དུ་ཡི་དམ་འདིའི་དབང་ལུང་མན་ངག་རྣམས་ནོད་ནས་རྣལ་འབྱོར་
ཚུལ་བཞིན་དུ་བསྒོམས་ནས་མཆོག་གི་དངོས་གྲུབ་མྱུར་དུ་སྟེར་བ་བྱིན་རླབས་ཀྱི་
གཏེར་ཆེན་པོ་དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་བསྒོམ་པ་ལ་གུས་
པ་དང་འབད་པ་ལྷུར་བྱའོ། ། །
གསུམ་པ་དེ་ལྟ་བུའི་སྐུ་གསུམ་གྱི་གོ་འཕང་དེ་ཡང་འདོད་ཡོན་ལམ་བྱེད་
སྔགས་ཀྱི་ཐབས་མཁས་ཀྱི་སྤྱོད་པ་ལ་བརྟེན་ནས་ཐོབ་པར་བསྟན་པའི་ཕྱིར་རིག་
མ་འདུ་བྱ་བའི་ཚུལ་ནི། སྒྲུབ་ཐབས་ལས། དེའི་པང་ན་ཡུམ་རྡོ་རྗེ་རོ་ལངས་མ་
སྔོན་མོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་གྲི་གུག་འཕྱར་ཞིང་། གཡོན་ཐོད་
པ་གདུག་པའི་ཁྲག་གིས་གང་བ་འཛིན་པས་ཡབ་ལ་འཁྱུད་པ། ཐོད་སྐམ་ལྔས་
དབུ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། ཞབས་
གཡས་བརྐྱངས་ཤིང་གཡོན་པས་ཡབ་ལ་འཁྱུད་པ། ཡབ་ཀྱི་གསང་གནས་མི་
དམིགས་པ་ལས་ཧཱུྃ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་པ། ཨོ་ལས་བྱུང་བའི་ནོར་
བུ་བུ་ག་ཕཊ་ཀྱིས་བཀག་པ། ཡུམ་གྱི་གསང་གནས་མི་དམིགས་པ་ལས་ཧཱུྃ་ལས་
བྱུང་བའི་པདྨ་དམར་པོ་འདབ་མ་བརྒྱད་པ། ཨ ལས་བྱུང་བའི་ཟེའུ་འབྲུ་བུ་ག་
ཕཊ་ ཀྱིས་བཀག་པར་བསམས་ལ། ཕན་ཚུན་རྗེས་སུ་ཆགས་ པས་ སྙོམས་པར་
ཞུགས་པའི་དགའ་བ་བརྩམས་ཏེ། ཨོཾ་སརྦ་ཏ་ཐཱ་ག་ཏཱ་ཨ་ནུ་རཱ་ག་ཎ་བཛྲ་སྭ་བྷ་ཝ་
ཨཱཏྨ་ཀོཉཧཾ། ཞེས་བརྗོད་ལ་དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་
པའི་རྡོ་རྗེའི་རང་བཞིན་ངའོ་སྙམ་དུ་རྗེས་ཆགས་ཀྱི་ང་རྒྱལ་བྱའོ། །ཞེས་གསུངས།
འདིའི་དམིགས་པ་ཡིད་ལ་བྱ་ཚུལ་ནི། མཁའ་ཁྱབ་ཀྱི་མ་རྒན་སེམས་ཅན་རྣམས་
- 126 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
མྱུར་བ་མྱུར་བར་འཁོར་བའི་སྡུག་བསྔལ་ལས་བསྒྲལ་བར་བྱ། དེའི་ཕྱིར་དུ་མྱུར་
ལམ་རྡོ་རྗེ་ཐེག་པའི་ཐབས་མཁས་ཀྱི་ལམ་ལ་བརྟེན་ནས་མྱུར་བ་མྱུར་བར་སྐུ་
གསུམ་གྱི་གོ་འཕང་ཐོབ་པར་བྱ། དེའི་ཕྱིར་དུ་བདེ་ཆེན་ཆོས་ཀྱི་སྐུའི་ཉེར་ལེན་གྱི་
རྒྱུ་བདེ་ཆེན་ལྷན་ཅིག་སྐྱེས་པའི་ཡེ་ཤེས་བསྐྱེད་པར་བྱའོ་སྙམ་དུ་བྱང་ཆུབ་ཀྱི་
སེམས་ཤུགས་དྲག་ཏུ་སྒོམ། དེ་ཡང་སྟོན་པ་ཐུགས་རྗེ་ཅན་དེ་ཉིད་ཀྱིས་ཞིང་འདིར་
བྱོན་ནས་ཐོག་མར་འདུལ་བ་ལུང་སྡེ་བཞི་ལ་སོགས་པ་གསུངས་ཏེ་ཆགས་བྲལ་གྱི་
སྤྱོད་པས་གདུལ་བྱ་རྣམས་ཐར་པའི་ལམ་དུ་འཁྲིད་པར་མཛད། དེ་ནས་ཤེར་ཕྱིན་
གྱི་མདོ་སྡེ་རིན་པོ་ཆེ་དང་ཕལ་པོ་ཆེ་སོགས་ཐེག་པ་ཆེན་པོའི་མདོ་རྣམས་གསུངས་
ཏེ་ས་དང་ཕ་རོལ་ཏུ་ཕྱིན་པའི་སྤྱོད་པ་བསྟན་ནས་གདུལ་བྱ་རྣམས་ཐེག་པ་ཆེན་
པོའི་ལམ་ལ་འཁྲིད་པར་མཛད། དེ་ནས་དཔལ་ལྡན་འབྲས་སྤུངས་ཀྱི་མཆོད་རྟེན་
ཆེན་པོ་དང་། ཨོ་ཌི་ཡ་ནའི་གནས་དང་། རི་རབ་ཀྱི་རྩེ་ སུམ་ཅུ་ རྩ་ གསུམ་ གྱི་
གནས་ལ་སོགས་པར་སྔགས་ཀྱི་རྒྱུད་རྣམས་གསུངས་ཏེ་འཁོར་ལོས་བསྒྱུར་བའི་
ཆ་ལུགས་སུ་བཞེངས་ནས་ཆགས་ཅན་གྱི་སྤྱོད་པས་གང་ཟག་དབང་པོ་རྣོན་པོ་
རིན་པོ་ཆེ་ལྟ་བུའི་གདུལ་བྱ་རྣམས་སྔགས་ལམ་ལ་འཁྲིད་པར་མཛད་པ་ལྟར་སྔོན་
བྱུང་སྟོན་པའི་རྣམ་ཐར་ རྗེས་འཇུག་གདུལ་བྱའི་ཉམས་ལེན་དུ་འཁྱེར་བ་དང་།
གཉིས་སྣང་འཁྲུལ་པའི་བག་ཆགས་འཇོམས་པའི་གཉེན་པོ་མཐར་ཐུག་བདེ་ཆེན་
ལྷན་ཅིག་སྐྱེས་པའི་ཡེ་ཤེས་བསྐྱེད་པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་
དྲག་པོས་ཀུན་ནས་བསླངས་ཏེ་ཡུམ་རོ་ལངས་མ་གསལ་བཏབ་ལ། ཡབ་ཡུམ་
གཉིས་ཀྱི་མཁའ་གསང་བྱིན་གྱིས་བརླབས་ནས་སྙོམས་འཇུག་གི་དམིགས་པ་
བྱས་ལ་རྗེས་ཆགས་ཀྱི་སྔགས་བརྗོད་དེ། དེ་བཞིན་གཤེགས་པ་ཐམས་ཅད་ཀྱི་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྗེས་སུ་ཆགས་པ་རྡོ་རྗེའི་རང་བཞིན་གྱི་བདག་ཉིད་ངའོ་སྙམ་དུ་ང་རྒྱལ་འཇོག་
ཅིང་བདེ་སྟོང་གཉིས་སུ་མེད་པའི་ཡེ་ཤེས་མོས་པ་ཡིད་བྱེད་ཚུན་ཆད་ཀྱིས་བསྐྱེད་
ཅི་ཐུབ་བྱའོ། །དེ་ལྟར་རིག་མ་འདུ་བྱ་བ་འདི་ནི་སྦྱང་གཞི་དང་ཆོས་མཐུན་མི་སྦྱོར་
གྱི། ལམ་དང་འབྲས་བུའི་གནས་སྐབས་དང་མཐུན་པར་བསྒོམ་པ་ཡིན་ལ། དེ་
ཡང་ སྟོན་པས་རྡོ་རྗེ་འཇིགས་བྱེད་ཀྱི་རྒྱུད་རྒྱས་པ་གསུངས་པའི་ཚེ་ཡུམ་དང་
བཅས་ཏེ་གསུངས་པས་སྟོན་པའི་རྣམ་ཐར་དྲན་ཏེ་ཉམས་ལེན་དུ་འཁྱེར་བ་དང་།
རང་ཉིད་ཀྱང་མ་འོངས་པ་ན་སངས་རྒྱས་ནས་སྔགས་ཀྱི་ཆོས་འཁོར་བསྐོར་བ་ན་
ཐབས་མཁས་ཁྱད་པར་ཅན་གྱི་མཛད་པ་དེ་ལྟར་བུ་སྟོན་པའི་འབྲས་བུ་ལམ་བྱེད་
ཀྱི་ཐབས་མཁས་ཁྱད་པར་ཅན་སྒྲུབ་པ་དང་། གཞན་ཡང་གང་སྣང་ཐམས་ཅད་
བདེ་སྟོང་གི་རྣམ་རོལ་དུ་འཆར་བ་དང་། འཁོར་བའི་རྩ་བ་བདག་འཛིན་གྱི་འཆིང་
བ་མྱུར་དུ་གཅོད་པ་དང་། རིམ་པ་གཉིས་པའི་སྐབས་སུ་ཕྱི་ནང་གི་རྐྱེན་གཉིས་ལ་
བརྟེན་ནས་བདེ་ཆེན་ལྷན་ཅིག་སྐྱེས་པའི་ཡེ་ཤེས་མྱུར་དུ་འགྲུབ་པའི་དགེ་རྩ་སྨིན་
པར་བྱེད་དོ། །ཚུལ་འདི་ནི་ཤིན་ཏུ་རྟོགས་པར་དཀའ་ཞིང་འཁྲུལ་ས་ཆེ་བ་དང་།
ལོག་པར་ཞུགས་ན་རྣམ་པ་ཀུན་ཏུ་ཕུང་བ་དང་། མ་རྟོགས་ན་བླ་མེད་ཀྱི་ལམ་གྱི་
སྲོག་མི་རྙེད་ཅིང་ སྔགས་ ལམ་བགྲོད་ པའི་ ཐབས་ མེད་ པ་དང༌། འདིའི་གནད་
མཐར་ཐུག་པ་རྟོགས་པ་ལ་འཁོར་བའི་རྩ་བ་མཐར་ཐུག་པ་བདག་འཛིན་ཡིན་པ་
དང༌། དེ་མ་སྤངས་པར་ཐར་པ་ཐོབ་པའི་ཐབས་མེད་པ་དང་། བདག་འཛིན་སྤོང་
བ་ལ་བདག་མེད་པའི་གནས་ལུགས་མཐར་ཐུག་པ་འཕགས་པ་ཡབ་སྲས་ཀྱིས་
རྒྱལ་བའི་དགོངས་པ་ལྷག་མ་མ་ལུས་པར་བཀྲལ་བའི་དོན་ཕུ་ཐག་ཆོད་པ་ཞིག་
རྟོགས་དགོས་ཤིང་། ཉན་རང་དང༌། ཕར་ཕྱིན་ཐེག་པ་དང་། སྐབས་འདི་རྣམས་
- 128 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཀྱི་བསྒོམ་བྱ་ཡུལ་གྱི་གནས་ལུགས་ལ་ཁྱད་པར་གང་ཡང་མེད་ཀྱང་བླ་མེད་ཀྱི་
ལམ་རིམ་གཉིས་བསྒོམ་པ་པོ་རྣམས་ཀྱིས་ཡུལ་ཅན་ལྷན་ཅིག་སྐྱེས་པའི་ཡེ་ཤེས་
བསྐྱེད་ནུས་ན་དེའི་མཐུས་བདག་འཛིན་བག་ཆགས་དང་བཅས་པ་མྱུར་བ་མྱུར་
བར་སྤོང་ནུས་པ་དང་། བདེ་ཆེན་ལྷན་ཅིག་སྐྱེས་པའི་ཡེ་ཤེས་དེ་ཉིད་ལ་གཟུགས་
སྐུ་དང་ཆོས་སྐུ་གཉིས་ཀ་བསྒྲུབ་པའི་ནུས་པ་ཡོད་པ་དང་། སྔགས་ལམ་མཐོན་
པོར་སོང་བའི་མཚམས་ཤིག་ནས་ལྷན་སྐྱེས་ཀྱི་ཡེ་ཤེས་དེ་ཉིད་ལ་ཆིག་སྒྲིལ་དུ་
བསྐྱངས་ཀྱང་དམན་ལམ་དུ་མི་ལྟུང་བར་ངེས་པར་སངས་རྒྱས་ཀྱི་གོ་འཕང་བསྒྲུབ་
ནུས་པ་རྣམས་ཚང་བ་ནི་བླ་མེད་ཀྱི་ཐབས་མཁས་ཀྱི་སྤྱོད་པ་འདི་ལ་རག་ལས་
པའི་ཚུལ་རྣམས་གཞན་གྱི་ཟེར་ཟློས་ཙམ་མིན་པར་རྩ་བཤད་སྣང་བའི་ སྙན་
བརྒྱུད་ཀྱི་མན་ངག་དང་། དྲི་མ་མེད་པའི་རིགས་པས་ངེས་པ་གཏིང་ཚུགས་པ་
ཞིག་རྙེད་དགོས་པར་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་གསུངས་སོ། །རིམ་པ་
དང་པོའི་སྐབས་སུ་འདི་ལྟར་བདེ་ཆེན་བསྐྱེད་པ་ནི། བདེ་ཆེན་ལྷན་ཅིག་སྐྱེས་པའི་
ཡེ་ཤེས་ནི་སྔགས་ལམ་གྱི་སྲོག་ཡིན་པས་དེའི་ཚུལ་ལ་ངེས་པ་བརྟན་པོ་རྙེད་པར་
བྱ་བ་དང་། རྟེན་དང་བརྟེན་པའི་དཀྱིལ་འཁོར་ཐམས་ཅད་བདེ་སྟོང་དབྱེར་མེད་
ཀྱི་ཡེ་ཤེས་ཀྱི་རྣམ་རོལ་ཏུ་འཆར་བར་བྱ་བ་དང་། རྫོགས་རིམ་གྱི་ལམ་གྱི་སྙིང་པོ་
བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་མྱུར་དུ་རྒྱུད་ལ་སྐྱེ་བའི་དགེ་རྩ་སྨིན་
བྱེད་དུ་འགྱུར་བ་སོགས་དགོས་པ་ཁྱད་པར་ཅན་མང་དུ་ཡོད་པ་རྣམས་ལ་ངེས་པ་
རྙེད་པར་བྱའོ། །གཉིས་པ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་སྒོམ་ཚུལ་
ལ་གསུམ། དཀྱིལ་འཁོར་རྒྱལ་མཆོག་གི་ལྷ་བསྐྱེད་ནས་སྤྲོས་ཏེ་མཛད་པ་མཛད་
ནས་ དཀྱིལ་ འཁོར་ ལ་ འགོད་ པ། སྐྱེ་མཆེད་དང༌ སྐུ་ གསུང་ ཐུགས་ བྱིན་ གྱིས་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བརླབས་པ། ཡེ་ཤེས་པ་དགུག་ཅིང་དབང་བསྐུར་རྒྱས་གདབ་བྱ་བའོ། །དང་པོ་
ལ་ གཉིས། དཀྱིལ་འཁོར་རྒྱལ་མཆོག་གི་ལྷ་བསྐྱེད་པ་དང༌། སྤྲོས་ཏེ་མཛད་པ་
མཛད་ནས་དཀྱིལ་འཁོར་ལ་འགོད་པའོ། །དང་པོ་ནི། སྒྲུབ་ཐབས་ལས། དེ་ནས་
རང་གི་ཐུགས་ཀའི་ཧཱུྃ་གི་འོད་ཟེར་གྱི་ལྕགས་ཀྱུས་མཁའ་ཁྱབ་ཀྱི་སངས་རྒྱས་
ཐམས་ཅད་བཀུག་ནས་རང་གི་ཞལ་དུ་བཅུག་ཅེས་པ་ནས། ཕྱིའི་གྲྭ་བཞིའི་ཡེ་
ཤེས་བཞི་ཡོངས་སུ་གྱུར་པ་ལས་མིའི་ཐོད་པ་བདུད་རྩིས་གང་བ་བཞིའོ། །ཞེས་
པའི་བར་གསུངས། འདིའི་དམིགས་པ་ཡིད་ལ་བྱེད་ཚུལ་ནི། དཀྱིལ་འཁོར་རྒྱལ་
མཆོག་ནི་སྦྱང་གཞི་དང་ཆོས་མཐུན་སྦྱོར་བ་མིན་གྱི་ལམ་དང་འབྲས་བུའི་སྐབས་
དང་ཆོས་མཐུན་པར་བསྒོམ་པ་ཡིན་ལ། དེ་ཡང་སྔར་བཤད་པ་ལྟར་བདེ་ཆེན་ལྷན་
ཅིག་སྐྱེས་པའི་ཡེ་ཤེས་བསྐྱེད་པར་མོས་པ་བརྟན་པོ་བྱས་ལ་དེའི་ངང་ནས་མཁའ་
ཁྱབ་ཀྱི་སེམས་ཅན་རྣམས་ལ་དམིགས་པའི་བྱང་ཆུབ་ཀྱི་སེམས་ཤུགས་དྲག་ཏུ་
བསྒོམས་ཏེ་མ་རྒན་སེམས་ཅན་རྣམས་འཁོར་བ་ལས་བསྒྲལ་ཏེ། སངས་རྒྱས་ཀྱི་
ས་ ལ་ འགོད་ པའི་ ཕྱིར་ དུ་ སྔོན་ རྡོ་ རྗེ་ འཆང་ གིས་ དཀྱིལ་ འཁོར་ འཁོར་ ལོར་
བཞེངས་ནས་སྔགས་ཀྱི་རྒྱུད་གསུངས་ཏེ། སེམས་ཅན་རྣམས་སྨིན་གྲོལ་ལ་འགོད་
པར་མཛད་པ་བཞིན་དུ་བདག་གིས་ཀྱང་རྒྱལ་བའི་མཛད་པ་དང་མཐུན་པར་
སེམས་ ཅན་ གྱི་ དོན་ དུ་ དཀྱིལ་ འཁོར་ གྱི་ འཁོར་ ལོ་ བསྐྱེད་ པར་ བྱའོ་སྙམ་ དུ་
བསམས་ལ། ཕྱོགས་བཅུའི་རྒྱལ་བ་རྣམས་སྤྱན་དྲངས་ཏེ་རང་གི་ཞལ་དུ་ཞུགས།
རྗེས་ཆགས་ཀྱིས་བདེ་བ་ཆེན་པོའི་ངོ་བོར་ཞུ་ནས་ཐིག་ལེར་གྱུར་པ་ཡུམ་གྱི་
མངལ་དུ་སོང་བ་ལས་རྟེན་གཞལ་ཡས་ཁང་དང་། བརྟེན་པ་ལྷ་བཅུ་གསུམ་ཐོད་
པ་བཞི་དང་བཅས་པ་བསྐྱེད་དེ་རྣམ་པ་ཇི་ལྟར་དུ་བསྐྱེད་པ་རྗེ་རིན་པོ་ཆེ་ཉིད་ཀྱིས་
- 130 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སྒྲུབ་ཐབས་སུ་གསལ་བར་གསུངས་པ་ལྟར་བྱའོ། །རྗེ་རིན་པོ་ཆེས་སྒྲུབ་ཐབས་
འདིར་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་ལ་ལྷ་བཅུ་གསུམ་ཐོད་
པ་བཞི་དང་བཅས་པ་བསྐྱེད་པ་ནི། རྒྱུད་དང་གྲུབ་ཆེན་གྱི་དགོངས་པ་ལྟར་མཛད་
པ་ ཡིན་ཏེ། རྡོ་ རྗེ་ འཇིགས་ བྱེད་ ཀྱི་ རྒྱུད་ རྒྱས་ པ་ ནི་ འདི་ དག་ ཆེས་ཞིབ་ པར་
བཞུགས་ཀྱང་རྩ་རྒྱུད་རྒྱས་པ་འཕགས་ཡུལ་དུ་མ་བྱོན་ཞིང་། དེའི་དབང་གིས་བོད་
དུའང་མ་འགྱུར་ལ། རྒྱུད་རྟོག་བདུན་གྱི་ནང་དུ་ལྷ་བཅུ་གསུམ་ཐོད་པ་དང་བཅས་
པའི་བསྐྱེད་ཆོག་གསལ་བར་མ་བྱུང་བ་ལ་བརྟེན་ནས་གཟུ་བོར་མི་གནས་ཤིང་
རྒྱུད་དང་གྲུབ་ཆེན་གྱི་དགོངས་པ་མ་རྟོགས་པའི་རྨོངས་པ་ཕྱོགས་ལྷུང་གི་གདོན་
གྱིས་ཡིད་དཀྲུགས་པ་འགའ་ཞིག་གིས་རྗེ་རིན་པོ་ཆེས་མཛད་པའི་འཇིགས་བྱེད་
བཅུ་གསུམ་མའི་སྒྲུབ་ཐབས་འདི་ལ་བརྒལ་ཞིང་བརྟག་པའི་ ལྟག་ཆོད་སྨྲ་བ་
འགའ་ཞིག་བྱུང་སྟེ་དེ་དག་ལ་ཐུགས་བརྩེ་བས་དགོངས་ཏེ་རྗེ་རིན་པོ་ཆེ་ཉིད་ཀྱིས་
བཅུ་གསུམ་མའི་དཀྱིལ་ཆོག་རིན་ཆེན་ཕྲེང་བར་ལོག་རྟོག་འགོག་ཅིང་རྒྱུད་དང་
གྲུབ་ཆེན་གྱི་གཞུང་ལས་ཇི་ལྟར་འབྱུང་བའི་ཁུངས་བཀོད་དེ་སྐལ་བ་དང་ལྡན་པ་
དག་ལ་ངེས་པ་གཏིང་ཚུགས་པ་བསྐྱེད་པར་མཛད་པ་ཡིན་པས་ཚུལ་དེ་ལ་ངེས་པ་
འདྲོངས་པ་ཤིན་ཏུ་གལ་ཆེའོ། །བཅུ་གསུམ་མ་འདི་རྒྱུད་ནས་གསུངས་ཚུལ་ནི། རྡོ་
རྗེ་འཇིགས་བྱེད་ཀྱི་རྒྱུད་རྟོག་པ་བདུན་པའི་བཤད་རྒྱུད་རྟོག་གསུམ་གྱི་འཁྲུལ་
འཁོར་གྱི་རྟོག་པ་ལས་བཤད་ཅིང་། དེ་དག་ཇི་ལྟར་བསྒོམ་པའི་ཚུལ་རྟོག་བདུན་
གྱི་འགྲེལ་པ་སློབ་དཔོན་མི་བསྐྱོད་པས་མཛད་པ་དང་སོ་ན་ཤྲཱིས་མཛད་པ་གཉིས་
ཀ་ལས་ས་བོན་བཅུ་བདུན་ལས་ལྷ་བཅུ་གསུམ་ཐོད་པ་བཞི་དང་བཅས་པ་བསྐྱེད་
ནས་བསྒོམ་པར་བཤད། ཇི་ལྟར་བསྒོམ་པའི་ཚུལ་ཡང་གཤིན་རྗེའི་གཤེད་ནག་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པོའི་རྒྱུད་ལས། ཡི་གེ་ཀྵེ་ནི་གཏི་མུག་བརྗོད། །ཡི་གེ་མ་ནི་ཕྲ་མར་གསུངས། །ཡི་
གེ་མེ་ནི་འདོད་ཆགས་ཉིད། །ཡི་གེ་ད་ནི་ཕྲག་དོག་འགྱུར། །ཞེས་ཀྵེ་ལས་གཏི་
མུག་གཤིན་རྗེའི་གཤེད་བསྐྱེད་པ་སོགས་ས་བོན་སོ་སོ་ལས་ལྷ་རྣམས་བསྐྱེད་པ་
སྒྲུབ་ཐབས་སུ་གསུངས་པ་ལྟར་གསུངས་ཤིང་། དེ་ཡང་མེ་ལོང་ཡེ་ཤེས་ཀྱི་ངོ་བོ་
རྣམ་སྣང་གཏི་མུག་གཤིན་རྗེའི་གཤེད་དུ་བསྐྱེད་པ་སོགས་ནི་རྒྱུད་དེ་ཉིད་ལས་
བསྟོད་ པའི་ སྐབས་སུ། གཤིན་རྗེའི་གཤེད་པོ་རབ་འཇིགས་པ། །གཏི་མུག་རྡོ་
རྗེའི་ངོ་བོ་ཁྱོད། །སྟོན་པ་སངས་རྒྱས་ཀུན་རང་བཞིན། །རྡོ་རྗེ་སྐུ་ལ་ཕྱག་འཚལ་
བསྟོད། །ཅེས་སོགས་གསུངས་པ་ལྟར་རོ། །དེས་ན་བློ་གྲོས་དང་ལྡན་པ་རྣམས་
ཀྱིས་རྗེ་ཐམས་ཅད་མཁྱེན་པའི་གསུང་རབ་ལ་ངེས་པ་གཏིང་ཚུགས་པ་སྐྱེ་བ་ལ་
འདི་ལྟ་བུའི་ཚུལ་རྣམས་ཤེས་དགོས་པ་གལ་ཆེ་བ་ཡོད་དོ། ། །
གཉིས་པ་སྤྲོས་ཏེ་མཛད་པ་མཛད་ནས་དཀྱིལ་འཁོར་ལ་འགོད་པ་ནི།
སྒྲུབ་ཐབས་ལས། ཧཱིཊྚི ས་གཙོ་བོ་ཡབ་ཡུམ་བསྐུལ། དཔག་ཏུ་མེད་པར་གྱུར།
ཡུམ་ གྱི་ བ་ སྤུའི་ སྒོ་ནས་ ཕྱིར་ འཕྲོས་ཏེ་ ཕྱོགས་ བཅུར་ གཤེགས། སེམས་ཅན་
རྣམས་ ཀྱི་ ཞེ་ སྡང་ སྦྱངས། ཆོས་ ཀྱི་དབྱིངས་ ཀྱི་ ཡེ་ ཤེས་ ལ་ བཀོད། གཅིག་ ཏུ་
འདུས། རང་དང་ཡུམ་ལ་ཐིམ་པར་བསམ། ཞེས་པ་ནས། ཨོཾ་ཨཱཿཧཱུྃ་གིས་གཞལ་
ཡས་ཁང་ཕྱུང་། སྣོད་ཀྱི་སྐྱོན་སྦྱངས། བདེ་བ་ལ་གནས་པ་རྣམས་བརྟན་པར་བྱས་
ནས་ དམ་ ཚིག་ གི་ གཞལ་ཡས་ ཁང་ ལ་ ཐིམ་ པར་ བསམ་མོ། །ཞེས་ པའི་བར་
གསུངས། འདིའི་དམིགས་པ་ཡིད་ལ་བྱེད་ཚུལ་ནི། མཁའ་ཁྱབ་ཀྱི་མ་རྒན་སེམས་
ཅན་རྣམས་ལས་ཉོན་གྱིས་བཅིངས་ནས་འཁོར་བའི་གནས་ན་སྡུག་བསྔལ་གྱིས་
ཉམ་ཐག་པ་ལ་མི་བཟོད་པའི་སྙིང་རྗེ་དང༌། དེ་དག་མྱུར་དུ་སངས་རྒྱས་ཀྱི་ས་ལ་
- 132 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
འགོད་ པར་ འདོད་ པའི་ བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད། ལྷག་པར་
སེམས་ཅན་ཞེ་སྡང་ཅན་རྣམས་ཞེ་སྡང་གི་དབང་གིས་ལས་ངན་བསགས་ཏེ་འཁོར་
བའི་གནས་ན་སྡུག་བསྔལ་བཟོད་དཀའ་བ་མྱོང་བ་རྣམས་ལ་སྙིང་རྗེ་ཆེར་བསྐྱེད་
ནས་ སེམས་ཅན་ཞེ་སྡང་ཅན་འདི་དག་བདག་ གིས་འདུལ་བར་ བྱའོ་སྙམ་དུ་
བསམས་ལ། ཧཱིལླིའི་སྔགས་བརྗོད་པས་ཡུམ་གྱི་མངལ་ན་བཞུགས་པའི་གཙོ་བོ་
ཡབ་ཡུམ་མཚན་ནས་བོས་ཏེ་འགྲོ་བའི་དོན་ལ་བསྐུལ། རང་གི་རྡོ་རྗེའི་ལམ་ནས་
ཡང་སྤྱན་དྲངས་ཏེ་སྙིང་ག་ནས་གྲངས་མེད་དཔག་ཏུ་མེད་པ་སྤྲོས་ཏེ་ཕྱོགས་བཅུ་
ནམ་མཁའི་མཐའ་ཁྱབ་པར་གཤེགས། མཁའ་ཁྱབ་ཀྱི་སེམས་ཅན་རྣམས་ཀྱི་སྣོད་
བཅུད་ཐམས་ཅད་སྦྱངས་ཤིང་སེམས་ཅན་ཞེ་སྡང་ཅན་རྣམས་དཀྱིལ་འཁོར་དུ་
བཅུག་སྟེ་དབང་བསྐུར། ཞེ་སྡང་བག་ཆགས་དང་བཅས་པ་སྦྱངས། སྒྲིབ་གཉིས་
རྣམ་པར་དག་པའི་ཆོས་དབྱིངས་ཡེ་ཤེས་ལ་བཀོད། སྤྲུལ་པ་ཐམས་ཅད་གཅིག་ཏུ་
འདུས་ནས་རང་དང་ཡུམ་ལ་ཐིམ་པར་བསམ་མོ། །དེ་ནས་ཡང་ བྱང་ ཆུབ་ཀྱི་
སེམས་ཤུགས་དྲག་ཏུ་གསལ་བཏབ་ལ་མཁའ་ཁྱབ་ཀྱི་སེམས་ཅན་གཏི་མུག་ཅན་
རྣམས་ཀྱི་གཏི་མུག་སྦྱང་བར་བྱའོ་སྙམ་དུ་བསམས་ལ། ཨོཾ་ཛི་ན་ཛི་ཀ་ཅེས་བརྗོད་
དེ་གཏི་མུག་གཤིན་རྗེའི་གཤེད་ཡབ་ཡུམ་མཚན་ནས་བོས་ཏེ་བསྐུལ། རང་གི་
ཐུགས་ཀར་དྲངས། སྤྲུལ་པ་དཔག་ཏུ་མེད་པར་གྱུར་ཏེ་ཕྱིར་སྤྲོས་ནས་ནམ་མཁའི་
མཐས་ཁྱབ་པའི་སེམས་ཅན་རྣམས་ཀྱི་སྣོད་བཅུད་སྦྱངས། ཁྱད་པར་སེམས་ཅན་
གཏི་མུག་ཅན་རྣམས་ཀྱི་གཏི་མུག་དང་དེ་ལས་བྱུང་བའི་སྡུག་བསྔལ་ཐམས་ཅད་
སྦྱངས་ཏེ་སྒྲིབ་གཉིས་རྣམ་པར་དག་པའི་མེ་ལོང་ཡེ་ཤེས་ལ་བཀོད། སྤྲུལ་པ་
རྣམས་ཚུར་འདུས་ཏེ་གཞལ་ཡས་ཁང་གི་ཤར་གྱི་གདན་ལ་འཁོད། དེ་བཞིན་དུ་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རིམ་གྱིས་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་གསལ་བཏབ་ལ་ལྷ་
ཕར་སྤྲོ་བ་དང༌། མཛད་པ་མཛད་པ་དང་། སྣོད་བཅུད་སྦྱངས་ནས་ཚུར་འདུས་ཏེ་
གདན་ ལ་ འཁོད་ པ་ རྣམས་ དལ་བུས་ བསམ་ པར་ བྱ་སྟེ། སེར་སྣ་གཤིན་ རྗེའི་
གཤེད་སྤྲོས་ཏེ་སེམས་ཅན་རྣམས་ ཀྱི་ང་རྒྱལ་དང་སེར་སྣའི་སྒྲིབ་པ་དང་དེའི་
མཐུས་བྱུང་བའི་སྡུག་བསྔལ་རྣམས་སྦྱངས་ཏེ་སྒྲིབ་གཉིས་དག་པའི་ཆོས་སྐུ་ལ་
འགོད་པ་ནས། ཡུམ་བཞི་སྤྲོས་ཏེ་སེམས་ཅན་རྣམས་ཚད་མེད་བཞིའི་སྒོ་ནས་ལམ་
བགྲོད་དེ་ཆོས་སྐུ་ལ་འགོད་པའི་བར་སྒྲུབ་ཐབས་སུ་གསལ་བ་ལྟར་བྱས་ལ། ཐོད་
པ་བཞི་སྤྲོ་བ་ནི་ཐོད་པ་བཞི་པོ་འདི་གཟུགས་རྡོ་རྗེ་མ་ལ་སོགས་པ་རྡོ་རྗེ་མ་རྣམས་
ཀྱི་ངོ་བོ་ཡིན་པས། གྲུབ་ཆེན་དཔལ་འཛིན་གྱིས་གཙོ་བོ་ནས་གོ་རིའི་བར་བཅུ་
གསུམ་དང་། དེའི་སྟེང་དུ་ཐོད་པ་བཞི་སྟེ་ལྷ་བཅུ་བདུན་བསྐྱེད་པར་གསུངས་པས་
ཐོད་པ་བཞི་པོ་འདི་དག་ལྷའི་ངོ་བོར་ལྟ་བ་ཡིན་པས་ཐོད་པ་བཞི་སྤོས་ནས་ནམ་
མཁའི་མཐས་ ཁྱབ་ པའི་ སེམས་ཅན་ གཟུགས་ ལ་སོགས་ པའི་ ཡུལ་རྣམས་ ལ་
ཆགས་ནས་འཁོར་བར་འཁྱམས་ཏེ་སྡུག་བསྔལ་མྱོང་བ་རྣམས་ཀྱི་ཡུལ་དྲུག་ལ་
ཆགས་ པའི་ སྒྲིབ་ པ་དང་། དེའི་དབང་གིས་བྱུང་བའི་སྡུག་བསྔལ་རྣམས་ དང༌།
ལས་ཉོན་གྱི་མཐུ་ལས་བྱུང་བའི་གཟུགས་ལ་སོགས་པའི་ཡུལ་རྣམས་ཀྱི་དྲི་མ་
རྣམས་སྦྱངས། ཆོས་ཀྱི་སྐུ་ལ་བཀོད་པར་བསམ། གཞལ་ཡས་ཁང་སྤྲོས་ནས་ནམ་
མཁའི་མཐས་ ཁྱབ་ པའི་ སེམས་ཅན་རྣམས་ ཀྱི་སྣོད་ ཀྱི་ ཉེས་སྐྱོན་གྱོ་མོ་དང་།
གསེག་མ་དང་། ངམ་གྲོག་ལ་སོགས་པ་ལས་ཉོན་གྱི་མཐུས་གྲུབ་པའི་སྣོད་ཀྱི་
ཉེས་སྐྱོན་ཐམས་ཅད་སྦྱངས་ནས་སྣོད་ཐམས་ཅད་དག་པའི་གཞལ་ཡས་ཁང་དུ་
གྱུར་པར་བསམ་ཞིང་། སེམས་ཅན་རྣམས་ཀྱི་བསོད་ནམས་ཀྱི་མཐུས་གྲུབ་པའི་
- 134 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
བདེ་བའི་རྟེན་བྱེད་པའི་སྣོད་ཀྱི་ཡོན་ཏན་རྣམས་མི་ཉམས་པར་བརྟན་ཞིང་གོང་
འཕེལ་དུ་གྱུར་པར་བསམ་སྟེ། འདི་ཡང་རྒྱས་པར་བྱེད་ན་སེམས་ཅན་བཀྲེས་པ་
རྣམས་ཀྱིས་ཟས་རྙེད་ཅིང་། ཟས་དེ་ཟོས་པས་སེམས་ཀྱི་ཉོན་མོངས་དང་སྡུག་
བསྔལ་ཞི་ནས་ཆོས་ཀྱི་སྐུའི་ངང་དུ་འགྱུར་བ་སོགས་གང་ལ་ལོངས་སྤྱོད་པའི་
ལོངས་ སྤྱོད་ ཐམས་ཅད་ཆོས་བསྒྲུབ་པའི་ རྐྱེན་དུ་འགྱུར་བར་བསྒོམ་ པ་ དང་།
སེམས་ཅན་དམྱལ་བ་པ་ནས་ས་བཅུ་པའི་སེམས་དཔའ་རྣམས་ཀྱི་བར་སོ་སོའི་
ལུས་ཀྱི་སྐྱོན་དང་སེམས་ཀྱི་སྒྲིབ་པ་རྣམས་སྦྱངས་ཏེ་ལུས་རྣམས་མཚན་དཔེས་
བརྒྱན་པའི་སྐུ་དང་། སེམས་ཆོས་ཀྱི་སྐུའི་ངང་དུ་སོང་ནས་ཐམས་ཅད་སངས་རྒྱས་
ཏེ་དག་པ་རབ་འབྱམས་སུ་གྱུར་པར་བསྒོམས་ཏེ་འདི་ལྟ་བུའི་བསྒོམ་ཚུལ་འདི་ནི་
མདོ་སྡེ་ཕལ་པོ་ཆེ་དང་། བསླབ་བཏུས་དང་། སྤྱོད་འཇུག་སོགས་ཐེག་པ་ཆེན་པོའི་
མདོ་ དགོངས་ འགྲེལ་ དང་ བཅས་ པ་ནས་ འབྱུང་བ་ལྟར་ བདག་ གཞན་མཉམ་
བརྗེའི་བྱང་ཆུབ་ཀྱི་སེམས་ལ་བློ་སྦྱོང་ཚུལ་དེ་ལ་ལྷའི་རྣལ་འབྱོར་གྱི་ཐབས་མཁས་
བསྣན་ནས་བསྒོམ་པའོ། །སྔགས་ཀྱི་སྐབས་སུ་བྱང་ཆུབ་ཀྱི་སེམས་བསྒོམ་ཚུལ་
འདི་ལྟར་བྱེད་ཤེས་ན་རྗེ་ཐམས་ཅད་མཁྱེན་པས། སེམས་བསྐྱེད་ཐེག་མཆོག་ལམ་
གྱི་གཞུང་ཤིང་སྟེ། །རླབས་ཆེན་སྤྱོད་པ་རྣམས་ཀྱི་གཞི་དང་རྟེན། །ཚོགས་གཉིས་
ཀུན་ ལ་ གསེར་ འགྱུར་ རྩི་ ལྟ་ བུ། །རབ་འབྱམས་དགེ་ཚོགས་ སྡུད་ པའི་བསོད་
ནམས་གཏེར། །དེ་ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་ཆེན་སེམས་
མཆོག་ཐུགས་དམ་མཐིལ་དུ་འཛིན། །ཞེས་གསུངས་པ་ལྟར་ཐེག་པ་མཆོག་གི་
ཉམས་ལེན་གྱི་གནད་ཟིན་པར་འགྱུར་རོ། །བསྒོམ་ཚུལ་འདི་ནི་སངས་རྒྱས་ཀྱི་
མཛད་པ་འཕྲིན་ལས་འབྲས་བུ་ལམ་བྱེད་དུ་བྱས་ནས་བསྒོམ་པ་སྟེ། འབྲས་བུ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སངས་རྒྱས་ཀྱི་སའི་ཡོན་ཏན་དེ་དག་མྱུར་དུ་འགྲུབ་པར་བྱེད་པ་དང་། འབྲས་བུ་
སངས་རྒྱས་ཀྱི་ཡོན་ཏན་དེ་དག་འགྲུབ་པའི་ཉེ་རྒྱུ་སྒྱུ་ལུས་དང་འོད་གསལ་ཐོབ་
པའི་རྫོགས་རིམ་པ་རྣམས་ཀྱིས་དཀྱིལ་འཁོར་སྤྲུལ་ཏེ་གདུལ་བྱ་ལ་དབང་བསྐུར་
ནས་སྨིན་གྲོལ་ལ་འགོད་པ་དང་རྣམ་པ་མཐུན་ཞིང་རྫོགས་རིམ་ཟབ་མོ་དེའི་སྦྱིན་
བྱེད་ ཁྱད་ པར་ཅན་དུ་འགྱུར་བ་དང་། སྔོན་བྱུང་སྟོན་པའི་རྣམ་ འཕྲུལ་ རང་གི་
ཉམས་ལེན་དུ་འཁྱེར་བ་དང་། ལྷག་པར་སངས་རྒྱས་ཀྱི་གོ་འཕང་འཐོབ་པ་ལ་
རྫོགས་སྨིན་སྦྱངས་གསུམ་གྱི་སྤྱོད་པ་མཐར་ཕྱིན་པ་དགོས་ཤིང་། སངས་རྒྱས་ཀྱི་
ཞིང་སྦྱོང་བ་དང་། སེམས་ཅན་རྣམས་སྨིན་པར་བྱེད་པ་དང་། སྨོན་ལམ་ཡོངས་སུ་
རྫོགས་པ་གསུམ་ག་འབྲས་བུ་ལམ་བྱེད་ཀྱི་ཚུལ་དུ་བསྒོམ་པ་ཡིན་ལ། སེམས་
ཅན་རྣམས་ ཀྱི་ ལས་སྒྲིབ་སྦྱོང་བ་དང༌། སེམས་ཅན་གནས་པའི་རྟེན་སྣོད་ ཀྱི་
འཇིག་རྟེན་རྣམས་ཀྱང་སྦྱོང་བར་བྱེད་པ་ནི་མངོན་རྟོགས་རྒྱན་ལས། སེམས་ཅན་
འཇིག་རྟེན་དེ་བཞིན་དུ། །སྣོད་ཀྱི་འཇིག་རྟེན་མ་དག་པ། །དེ་ལ་དག་པ་བསྒྲུབ་པ་
ཡིས། །སངས་རྒྱས་ཞིང་ནི་དག་པ་ཉིད། །ཅེས་གསུངས་པ་ལྟར་ཡིན་ལ། དེ་ལྟ་
བུའི་ཞིང་སྦྱོང་སྐབས་འདིར་འབྲས་བུ་ལམ་བྱེད་ཚུལ་དུ་བསྒོམ་པ་ཡིན་ནོ། །ཚུལ་
འདི་དག་ལ་ངེས་པ་གཏིང་ཚུགས་པ་རྙེད་པར་བྱས་ལ་སྔགས་ལམ་ལ་འཇུག་པར་
འདོད་པ་རྣམས་ཀྱིས་བྱང་ཆུབ་ལམ་གྱི་རིམ་པ་ཉམས་ལེན་ནམ་ཡང་འདོར་དུ་མི་
རུང་བར་ལྷག་པར་ཡར་ལྡན་དུ་བྱས་ནས་སྐྱོང་དགོས་སོ། །སྔགས་ལམ་བསྒོམ་
པའི་ཚེ་ངེས་འབྱུང་དང་བྱང་ཆུབ་ཀྱི་སེམས་དང་དབུ་མའི་ལྟ་བ་རྣམས་ལམ་གྱི་
སྲོག་ཏུ་བྱས་ནས་སྐྱོང་དགོས་ཀྱི། དེ་གསུམ་གང་མེད་ནའང་སྔགས་ལམ་ལས་
ཉམས་པར་འགྱུར་བ་དང་། སྔགས་ལམ་གྱི་སྲོག་སྟོང་པར་འགྱུར་ཞིང་ཉོན་མོངས་
- 136 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
པའི་གྲོགས་སུ་སོང་ནས་ཕུང་བར་འགྱུར་རོ། །བྱང་ཆུབ་ལམ་གྱི་རིམ་པའི་ཉམས་
ལེན་དོར་ན་སྔགས་ལམ་ལ་མྱུར་ཁྱད་མེད་པའི་ཁར་ལམ་ལས་རིང་བར་འགྱུར་ལ།
བྱང་ཆུབ་ལམ་གྱི་རིམ་པའི་ཉམས་ལེན་སྙིང་པོར་བྱས་པའི་སྟེང་དུ་སྔགས་ཀྱི་
ཐབས་མཁས་རྣམས་བསྒོམ་ཤེས་ན་ལམ་ཆེས་མྱུར་བ་ཡིན་ཚུལ་མགོན་པོ་འཇམ་
དཔལ་དབྱངས་ཀྱིས་རྗེ་རིན་པོ་ཆེ་ལ་ནན་ཏན་དུ་གསུངས་པའི་ཚུལ་འདི་དག་ལ་
ངེས་པ་རྙེད་པར་བྱའོ། །
གཉིས་པ་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་པ་ལ་གཉིས།
སྐྱེ་མཆེད་བྱིན་གྱིས་བརླབས་པ་དང་། སྐུ་གསུང་ཐུགས་བྱིན་གྱིས་བརླབས་པའོ། །
དང་པོ་ནི། སྒྲུབ་ཐབས་ལས། དེ་ནས་གཙོ་འཁོར་ཐམས་ཅད་ཀྱི་མིག་གཉིས་སུ་
ཀློ་དང་འཁོར་ལོ་ལས་རྡོ་རྗེའི་མིག་གཏི་མུག་གཤིན་རྗེའི་གཤེད་ལྟ་བུ། ཞེས་པ་
ནས། ཐམས་ཅད་ཀྱང་པད་ཟླ་ལ་གནས་པའོ། །ཞེས་པའི་བར་གསུངས། འདིའི་
དམིགས་པ་ཡིད་ལ་བྱེད་ཚུལ་ནི། གཙོ་འཁོར་ཐམས་ཅད་ཀྱི་སྤྱན་གྱི་ནང་དུ་ཀྵ་
ལས་འཁོར་ལོ་ཀིཾ་གྱིས་མཚན་པ་ཡོངས་སུ་གྱུར་པ་ལས་མེ་ལོང་ཡེ་ཤེས་ཀྱི་རང་
བཞིན་སའི་སྙིང་པོ་རྡོ་རྗེ་མིག་བསྐྱེད་པ་སོགས་སྐྱེ་མཆེད་སོ་སོར་ལྷ་བསྐྱེད་ཚུལ་
སྒྲུབ་ཐབས་སུ་གསལ་བར་གསུངས་པ་ལྟར་བྱའོ། ། །
འདི་ནི་རྫོགས་རིམ་ཟབ་མོའི་རྟོགས་པ་ཁྱད་པར་ཅན་རྣམས་མྱུར་དུ་རྒྱུད་
ལ་སྐྱེ་བ་དང་། འབྲས་བུ་སངས་རྒྱས་ཀྱི་སའི་ཡེ་ཤེས་ཀྱི་སྤྱན་སོགས་མྱུར་དུ་
འགྲུབ་པའི་ཐབས་མཁས་ཀྱི་མན་ངག་སྟེ། རང་ལྷར་གསལ་བའི་མིག་ལ་ལྷ་
བསྒོམ་ཚུལ་དེ་ལྟར་བྱས་པས་རྒྱུ་བའི་རླུང་བྱིན་གྱིས་བརླབས་ཏེ་རྫོགས་རིམ་གྱི་
སྐབས་སུ་རྒྱུ་བའི་རླུང་དབང་དུ་འདུས་ཏེ་དེ་ལས་རྡོ་རྗེའི་མིག་གི་མངོན་ཤེས་
- 137-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འགྲུབ་པར་གསུངས་ལ། དེས་སྐྱེ་མཆེད་གཞན་རྣམས་ལའང་རིགས་འགྲེའོ། ། །
གཉིས་པ་སྐུ་གསུང་ཐུགས་བྱིན་གྱིས་བརླབས་པ་ནི། སྒྲུབ་ཐབས་ལས།
ལྷ་ཐམས་ཅད་ཀྱི་ཐུགས་ཀར་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པའི་ལྟེ་བའི་ནང་དུ་ཧཱུྃ་
དང་རྡོ་རྗེ་ལས་ཐུགས་རྡོ་རྗེ་རྡོ་རྗེ་རྣ་བ་ལྟ་བུ། མགྲིན་པར་ཨཱཿ ལས་པདྨ་དམར་པོ་
འདབ་མ་བརྒྱད་ པའི་ དབུས་སུ་ ཨཱདང་ པདྨ་ ལས་ གསུང་ རྡོ་ རྗེ་ འདོད་ ཆགས་
གཤིན་རྗེའི་གཤེད་ལྟ་བུ། སྤྱི་བོར་ཨོཾ་ལས་འཁོར་ལོ་དཀར་པོའི་དབུས་སུ་ཨོཾ་དང་
འཁོར་ལོ་ལས་སྐུ་རྡོ་རྗེ་གཏི་མུག་གཤིན་རྗེའི་གཤེད་ལྟ་བུ་བསྐྱེད། ཐུགས་ཀའི་ས་
བོན་ལས་འོད་ཟེར་འཕྲོས་པས། རྡོ་རྗེ་གསུམ་གྱི་ལྷ་ཚོགས་སྤྱན་དྲངས་ཏེ་ནམ་
མཁར་བཞུགས་པ་ལ་སྔར་བཞིན་མཆོད་ནས། འོད་ཟེར་གྱིས་བཀུག་སྟེ་རང་རང་
གི་རྡོ་རྗེ་གསུམ་ལ་རིམ་པ་བཞིན་ཐིམ་པར་བསམས་ལ། ཨོཾ་སརྦ་ཏ་ཐཱ་ག་ཏ་ཙིཏྟ་
བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་སརྦ་ཏ་ཐཱ་ག་ཏ་ཝཱཀྐ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོ་
སརྦ་ཏ་ ཐཱ་ ག་ ཏ་ ཀཱ་ཡ་ བཛྲ་ སྭ་ བྷཱ་ ཝ་ ཨཱཏྨ་ཀོཉཧཾ། ཞེས་བརྗོད་ལ། དེ་བཞིན་
གཤེགས་པ་ཐམས་ཅད་ཀྱི་རྡོ་རྗེ་གསུམ་གྱི་ངོ་བོ་ང་ཡིན་ནོ་སྙམ་དུ་ང་རྒྱལ་བྱའོ། །
ཞེས་གསུངས། འདིའི་དམིགས་པ་ཡིད་ལ་བྱེད་ཚུལ་ནི། གཙོ་འཁོར་ཐམས་ཅད་
ཀྱི་ཐུགས་ཀར་གཉིས་སུ་མེད་པའི་ཡེ་ཤེས་ཀྱི་ངོ་བོ་ཧཱུཾ་ཡིག་སྔོན་པོ་དེ་ལས་རྡོ་རྗེ་
སྔོན་པོ་རྩེ་ལྔ་པའི་ལྟེ་བའི་ནང་དུ་ཧཱུཾ་སྔོན་པོ་དེ་དང་རྡོ་རྗེ་ཡོངས་སུ་གྱུར་པ་ལས་
ཐུགས་རྡོ་རྗེ་མངོན་རྟོགས་ལྟར་བསྒོམ། གསུང་རྡོ་རྗེ་དང་སྐུ་རྡོ་རྗེ་ཡང་སྒྲུབ་ཐབས་
སུ་གསལ་བར་ལྟར་བསྐྱེད། དེ་ནས་རང་གི་ཐུགས་ཀའི་ཧཱུྃ་དང་རྡོ་རྗེ་གསུམ་གྱི་ལྷ་
རྣམས་ཀྱི་ཐུགས་ཀ་ནས་ཀྱང་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་
བ་སྲས་བཅས་ཐམས་ཅད་རྡོ་རྗེ་གསུམ་གྱི་ལྷའི་རྣམ་པར་སྤྱན་དྲངས། རང་གི་སྙིང་
- 138 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད། ཐུགས་ཀའི་ས་བོན་ལས་
སྤོས་པའི་འོད་ཟེར་གྱིས་ཐུགས་རྡོ་རྗེའི་ལྷ་ཚོགས་རྣམས་བཀུག་ནས་ལྷ་རྣམས་ཀྱི་
ཐུགས་ཀའི་ཐུགས་རྡོ་རྗེ་ལ་ཐིམ་པས། རང་ཉིད་རྒྱལ་བ་ཐམས་ཅད་ཀྱི་ཐུགས་རྡོ་
རྗེའི་ངོ་བོར་གྱུར་པར་བསམས་ལ། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་
ཀོཉཧཾ། །ཞེས་བརྗོད་དེ་དེ་བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེའི་རང་
བཞིན་གྱི་བདག་ཉིད་ངའོ་སྙམ་དུ་ང་རྒྱལ་བྱའོ། །དེ་བཞིན་དུ་གསུང་རྡོ་རྗེ་དང་སྐུ་
རྡོ་རྗེ་ལའང་སྤྱན་དྲངས་ནས་མཆོད་དེ་བཀུག་ནས་ང་རྒྱལ་བྱ་བ་རྣམས་སྔར་ལྟར་
བྱའོ། །འདིར་ཐུགས་རྡོ་རྗེ་སྔོན་དུ་བྱུང་བ་ནི། རྗེ་བཙུན་འཇམ་དཔལ་དབྱངས་ཀྱི་
བྱིན་རླབས་ཇི་ལྟར་འཇུག་པའི་རིམ་པ་དང་བསྟན་པ་སྟེ། ཡི་དམ་འདི་ལ་གསོལ་
བ་བཏབ་ན་རྗེ་བཙུན་འཇམ་དཔལ་དབྱངས་ཀྱི་བྱིན་རླབས་མྱུར་དུ་འཇུག་ཅིང་།
བྱིན་རླབས་ཇི་ལྟར་འཇུག་པའི་རིམ་པ་ནི་དང་པོར་སེམས་ལ་བྱིན་རླབས་ཞུགས་
ཏེ་ཆོས་རབ་ཏུ་རྣམ་འབྱེད་ཀྱི་ཤེས་རབ་རྒྱས་པར་འགྱུར་ལ། དེའི་མཐུས་འཆད་
རྩོད་རྩོམ་གསུམ་ལ་ཐོགས་པ་མེད་པའི་སྤོབས་པ་འབྱུང་། དེའི་མཐུས་མཁས་པ་
རྣམས་ཀྱི་མདུན་སར་འཇིགས་པ་མེད་པའི་སྤོབས་པ་ཐོབ་ནས་ལུས་གཟི་བརྗིད་
དང་ ལྡན་ པ་འབྱུང་བས། འདིར་ཐོག་མར་ཐུགས་ཀྱི་བྱིན་རླབས་བཀུག །དེའི་
རྗེས་སུ་གསུང་གི་བྱིན་རླབས་དང་སྐུའི་བྱིན་རླབས་རྣམས་འགུགས་པ་ཡིན་ལ།
ཚུལ་འདིས་ཀྱང་ཡིད་དམ་འདིའི་རྣལ་འབྱོར་བསྒོམ་པ་ལ་གུས་པ་དང་སྤྲོ་བ་བླ་
ལྷག་ཏུ་བསྐྱེད་པར་བྱའོ། །རང་ཉིད་རྡོ་རྗེ་གསུམ་གྱི་བདག་ཉིད་དུ་བསྒོམ་པ་འདི་
རང་གི་སྒོ་གསུམ་ལ་ཐ་མལ་གྱི་སྣང་ཞེན་སྦྱངས་ནས་རྡོ་རྗེ་གསུམ་དབྱེར་མི་ཕྱེད་
པའི་རྫོགས་རིམ་ཟབ་མོའི་རྟོགས་པ་མྱུར་དུ་རྒྱུད་ལ་སྐྱེ་བའི་དགེ་རྩ་སྨིན་བྱེད་དང་།
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྡོ་རྗེ་གསུམ་དབྱེར་མི་ཕྱེད་པའི་བདག་ཉིད་ཅན་གྱི་རྒྱལ་བའི་གོ་འཕང་མྱུར་དུ་
ཐོབ་པའི་ཐབས་མཁས་ཀྱི་རྒྱུར་འགྱུར་བ་ཡིན་ནོ། ། །
གསུམ་པ་ཡེ་ཤེས་ པ་ དགུག་ཅིང་ དབང་ བསྐུར་ རྒྱས་ གདབ་ བྱ་བ་ལ་
གཉིས། ཡེ་ཤེས་པ་གཞུག་པ་དང༌། དབང་བསྐུར་རྒྱས་གདབ་བྱ་བའོ། །དང་པོ་
ནི། སྒྲུབ་ཐབས་ལས། དེ་ནས་ཧཱུྃ་ཡིག་ལས་འོད་ཟེར་སྤྲོས་ཞིང་ལྕགས་ཀྱུའི་ཕྱག་
རྒྱ་བྱས་ལ། ཨོ་ཧཱུྃ༔ ཧཱ་བྷོ་མཧཱ་ཀྲོ་དྷ་ཨཱ་གཙྪ་ཨ་གཙྪ་ཨསྨཱ་ད་པཱུ་ཛ་པྲ་ཏི་སྲྀཧྨནྟ་པྲ་
སཱ་ད་མེདྷི་མན་ཀུ་རུ་སྭཱཧཱ། ཞེས་བརྗོད་པས་རང་བཞིན་གྱི་གནས་ནས་རྡོ་རྗེ་
འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་མདུན་གྱི་མཁར་སྤྱན་དྲངས་ཏེ།
ཧཱིཏྟིའི་སྔགས་བརྗོད་ལ་ ཁྲོ་བོ་སྤྲོས་ཏེ་ ཕྱི་འབྲང་གི་བགེགས་ཚར་བཅད་ལ་
བསྲུངས། སྔར་བཞིན་མཆོད་ནས། ཨོཾ་མུད་ག་རཱ་ཛ༔ ཞེས་པའི་སྔགས་ཀྱིས་དམ་
ཚིག་པ་སོ་སོའི་སྤྱི་བོར་དགུག །ཨོཾ་དཎྜ་ཧཱུྃ་གིས་དམ་ཚིག་པ་སོ་སོ་ལ་གཞུག །ཨོཾ་
པདྨ་ཐཾ་གྱིས་དམ་ཚིག་པ་སོ་སོ་དང་དབྱེར་མེད་དུ་བཅིང་། ཨོ་ཁཟ་ཧོ༔ ས་དབང་
དུ་ བྱའོ། །ཞེས་གསུངས། འདིའི་ དམིགས་ པ་ཡིད་ལ་བྱེད་ ཚུལ་ནི། སྒྲུབ་ཐབས་
ནག་འགྲོས་སུ་གསལ་བ་ལྟར། འཇམ་དཔལ་རང་བཞིན་ཆོས་རྣམས་ཀུན་གྱི་
དངོས། ཞེས་སོགས་ཚིགས་བཅད་དང་། ཨོཾ་ཧཱུྃཧཱ་ བྷོ་ཞེས་སོགས་སྔགས་བརྗོད་
ཅིང་ལྕགས་ཀྱུའི་ཕྱག་རྒྱ་དང་བཅས་ཕྱོགས་བཅུའི་རྒྱལ་བ་ཐམས་ཅད་དཔལ་རྡོ་རྗེ་
འཇིགས་བྱེད་ཆེན་པོའི་དཀྱིལ་འཁོར་རྟེན་དང་བརྟེན་པར་བཅས་པའི་རྣམ་པར་
སྤྱན་དྲངས། རང་གི་སྙིང་ག་ནས་མཆོད་ ལྷ་ སྤྲོས་ཏེ་མཆོད་ནས་སྒོ་བ་བཞིའི་
སྔགས་རྒྱས་ལྷ་རང་རང་གི་སྟེང་དུ་དགུག་པ་དང་། བསྟིམ་སྟེ་གཞུག་པ་དང་།
དབྱེར་མེད་དུ་བཅིང་བ་དང་
། མཉེས་བཞིན་དུ་བཞུགས་པ་རྣམས་མན་ངག་ལས་
- 140 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
འབྱུང་བ་ལྟར་བྱའོ། །འདིའི་སྤྱན་འདྲེན་གྱི་སྔགས་དོན་ནི། ཨོཾ་ཚུར་སྤྱོན་ཚུར་སྤྱོན་
ཁྲོ་ཆེན་ཀྱེ། །བདག་གི་མཆོད་པ་སོ་སོར་བཞེས། །འདིར་བདག་ལྷ་ཡི་བཀའ་དྲིན་
མཛོད། །གཞི་ཚུགས་ཞེས་པའོ། །ཡེ་ཤེས་པ་སྤྱན་དྲངས་ནས་བསྟིམ་པའི་དགོས་
པ་ནི། རང་གི་ལུས་ངག་ཡིད་གསུམ་ལ་ཐ་མལ་གྱི་སྣང་ཞེན་བཟློག་པའི་ཆེད་དང་
ཚེ་རབས་ཐམས་ཅད་དུ་ལྷག་པའི་ལྷས་རྗེས་སུ་འཛིན་པ་དང་། དམ་ཚིག་པ་ལ་ཡེ་
ཤེས་པ་བསྟིམ་པས་ནུས་ལྡན་དུ་བྱ་བ་དང་། འབྲས་བུ་ལམ་བྱེད་ཀྱི་ཐབས་མཁས་
ཀྱི་མན་ངག་གི་མཐུས་བསྐལ་ཆེན་གྲངས་མེད་ལ་མི་བལྟོས་པར་མྱུར་དུ་དཔལ་རྡོ་
རྗེ་འཇིགས་བྱེད་ཆེན་པོའི་གོ་འཕང་ཐོབ་པར་འགྱུར་བ་དགོས་པ་ཁྱད་པར་ཅན་
རྣམས་ཀྱི་ཕྱིར་དུ་ཡེ་ཤེས་པ་སྤྱན་དྲངས་ནས་བསྟིམ་པ་ཡིན་ནོ། །འཇམ་དཔལ་
རང་བཞིན་ཆོས་རྣམས་ཀུན་གྱི་དངོས། ཞེས་སོགས་སྤྱན་འདྲེན་གྱི་ཚིག་འདི་དག་
ནི་མཁས་གྲུབ་ཆེན་པོ་ཞི་བའི་ཡེ་ཤེས་ཀྱིས་མཛད་པའི་རྡོ་རྗེ་འཇིགས་བྱེད་ཀྱི་
བསྙེན་པའི་ཆོ་ག་ལས་འབྱུང་ངོ༌། །
གཉིས་པ་དབང་བསྐུར་རྒྱས་གདབ་བྱ་བ་ནི། སྒྲུབ་ཐབས་ལས། དེ་ནས་
སྔར་གྱི་ཕྱག་རྒྱ་ལ་སོགས་པས། ཕྱོགས་བཅུ་ན་བཞུགས་པའི་སངས་རྒྱས་སྲས་
དང་ བཅས་ པ་ རྣམས་ སྤྱན་ དྲངས་ པ་ ལ་ སྔར་ བཞིན་ མཆོད་ ནས། དེ་བཞིན་
གཤེགས་པ་རྣམས་ཀྱིས་བདག་ལ་དབང་བསྐུར་དུ་གསོལ་ཞེས་གསོལ་བ་བཏབ་
པས། དེ་རྣམས་ཀྱིས་སྤྲོས་པའི་ལྷ་མོ་ཙརྩི་ཀ་ལ་སོགས་པ་རྣམས་ཀྱིས་ཤིས་པ་
བརྗོད་པ་སྔོན་དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་
བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་
བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་ཆུས་དབང་བསྐུར། །
141-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཞེས་གསུངས་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་
གང་། དྲི་མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་
ལས། གཙོ་བོའི་རྩ་ཞལ་གྱི་དབུ་ལ་མི་བསྐྱོད་པ། ལྷ་གཞན་ཤར་དང་ཤར་ལྷོ་པ་
རྣམས་ལ་རྣམ་སྣང་། ལྷོ་དང་ལྷོ་ནུབ་པ་རྣམས་ལ་རིན་འབྱུང་། ནུབ་དང་ནུབ་བྱང་
པ་རྣམས་ལ་འོད་དཔག་མེད། བྱང་དང་བྱང་ཤར་བ་རྣམས་ལ་དོན་གྲུབ་ཀྱིས་དབུ་
བརྒྱན་ཅིང་། དབང་གི་ལྷ་རྣམས་རང་ལ་ཐིམ་པར་བསམ་སྟེ། ཡེ་ཤེས་པ་གཞུག་
ཅིང་དབང་བསྐུར་བའོ། །ཞེས་གསུངས། འདིའི་དམིགས་པ་ཡིད་ལ་བྱེད་ཚུལ་ནི།
ལྕགས་ཀྱུའི་ཕྱག་རྒྱ་དང་། ཨོཾ་ཧཱིཧཱ་བྷོ་ཞེས་སོགས་སྔགས་ཀྱིས་ཕྱོགས་བཅུའི་ཞིང་
རབ་ འབྱམས་ ན་ བཞུགས་ པའི་ དབང་ ལྷ་ རྣམས་ སྤྱན་ དྲངས། ཧཱིཀྐིསཿ ཞེས་
སོགས་ཀྱི་སྔགས་དང་ཕྱག་རྒྱས་མཆོད། སྒྲུབ་ཐབས་སུ་གསལ་བ་ལྟར་གསོལ་བ་
བཏབ་པས། རྒྱལ་བ་རྣམས་ཀྱི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་ཤིས་པ་
བརྗོད་ཅིང་རོལ་མོ་བརྡུང་། མེ་ཏོག་གི་ཆར་འབེབས་པ་དང་བཅས་ཡེ་ཤེས་ཀྱི་
བུམ་པ་དཀར་པོ་བདུད་རྩིས་གང་བ་བཟུང་ནས། སངས་རྒྱས་རྣམས་ནི་ཞེས་
སོགས་ཀྱི་ཚིགས་བཅད་བརྗོད་ཅིང་དབང་བསྐུར་བས་ལུས་ཐམས་ཅད་ཡེ་ཤེས་
ཀྱི་བདུད་རྩིས་གང་། དྲི་མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་གནས་པ་
ཡོངས་སུ་གྱུར་ པ་ལས་གཙོ་བོའི་རྩ་ ཞལ་གྱི་དབུ་ལ་མི་བསྐྱོད་པས་བརྒྱན་པ་
སོགས་སྒྲུབ་ཐབས་སུ་གསལ་བ་ལྟར་ལྷ་རྣམས་ལ་རང་རང་གི་རིགས་ཀྱི་བདག་
པོས་ དབུ་ བརྒྱན་ ཅིང་། དབང་ གི་ ལྷ་རྣམས་རང་ ལ་ ཐིམ་ པས་ རྒྱུད་ བྱིན་ གྱིས་
བརླབས་པར་བསམ་མོ། །དབང་བསྐུར་འདི་ལྟར་བྱས་པའི་དགོས་པ་ནི། རང་གི་
སེམས་རྒྱུད་ལ་སངས་རྒྱས་མྱུར་དུ་འགྲུབ་པའི་གེགས་ཀྱི་དྲི་མ་ཡོད་པ་རྣམས་
- 142 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
འཁྲུད་པ་དང་། སངས་རྒྱས་ཀྱི་གོ་འཕང་མྱུར་དུ་འགྲུབ་པའི་རིགས་ཀྱི་ནུས་པ་
ཆེས་ཆེར་བརྟས་པར་བྱེད་པ་དང་། རང་ཉིད་མངོན་པར་རྫོགས་པར་སངས་རྒྱས་
པའི་ཚེ་རིགས་བདག་འགྲུབ་པའི་ནུས་པ་འཇོག་པ་སོགས་ཀྱི་དགོས་པ་མང་དུ་
ཡོད་དོ། ། །
གསུམ་པ་ལས་རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལ་བཞི། མཆོད་
བསྟོད་བྱ་བ། བསྐྱེད་རིམ་ཕྲ་རགས་ལ་སློབ་ཚུལ། དག་པ་དྲན་པ། བཟླས་པ་བྱ་
བའོ། །དང་པོ་ལ་གཉིས། མཆོད་པ་འབུལ་བ་དང་། བསྟོད་པ་བྱ་བའོ། །དང་པོ་
ནི། སྒྲུབ་ཐབས་ལས། དེ་ནས་མཆོད་པ་རྣམས་ཧཱི ཧྥིས་བསངས། སྭ་ བྷ་ཝས་
སྟོང་པར་སྦྱངས། སྟོང་པའི་ངང་ལས་ཨཱཿ ལས་བྱུང་བའི་ཐོད་པའི་ནང་དུ་ཧཱུྃ་ལས་
བྱུང་བའི་མཆོད་རྫས་རྣམས། རང་བཞིན་སྟོང་པ། རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་
བསྐྱེད་ནས། སོ་སོའི་སྔགས་དང་ཕྱག་རྒྱས་བྱིན་གྱིས་བརླབས་ལ་སྔར་བཤད་པ་
བཞིན་ཉེར་སྤྱོད་རོལ་མོ་དང་བཅས་པ་མཆོད་དོ། །སློབ་དཔོན་ཛྙཱ་ན་ཨཱ་ཀ་རས།
ཨོཾ་ཡ་མཱནྟ་ཀ་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཞེས་སོགས་ཀྱི་སྙིང་པོའི་མཇུག་ཏུ་བཏགས་
ནས་འབུལ་བར་ཡང་བཤད་དོ། །དེ་ནས་ནང་མཆོད་གཏོར་མ་བཞིན་བྱིན་གྱིས་
བརླབས་ལ། ཐོག་མར་རྩ་བའི་བླ་མ་དང༌། དེ་ནས་བརྒྱུད་པའི་བླ་མ་རྣམས་ཀྱི་
མཚན་གྱི་མཐར་ཨོཾ་ཨཱཿཧཱུྃ་བཏགས་ལ་དབུལ། དེ་ནས་ལྷ་སོ་སོའི་སྔགས་ལ་ཡི་གེ་
གསུམ་བཏགས་ལ་དབུལ། དེ་ནས་ཆོས་སྐྱོང་རྣམས་ལ་དབུལ་ཞིང་། སེམས་ཅན་
ཐམས་ཅད་ཀྱང་ལྷར་བསྐྱེད་ལ་དབུལ་ལོ། །དེ་ནས་ཕྱོགས་བཅུའི་སངས་རྒྱས་
ཐམས་ཅད་སྤྱན་དྲངས་ཏེ། རང་གི་ལུས་ལ་གཞུག་ལ། སྙིང་པོ་ལ་ཡི་གེ་གསུམ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བཏགས་པ་བརྗོད། ལྗགས་ཧཱུྃ་ལས་བྱུང་བའི་རྡོ་རྗེ་དཀར་པོ་འོད་ཟེར་གྱི་སྤུ་གུ་
ཅན་གྱིས་དྲངས་ནས་ལོངས་སྤྱོད་པར་བསམ་ཞིང་། བདུད་རྩི་ལྕེ་ཐོག་ཏུ་བཞག་པ་
མྱངས་པས། ལུས་ཀྱི་ལྷ་ཐམས་ཅད་ཚིམ་པར་བསམ་མོ། དེའི་ཚེ་མཆོད་བྱ་མཆོད་
བྱེད་མཆོད་པ་ཐམས་ཅད་རང་བཞིན་མེད་བཞིན་དུ་སྣང་བ་སྒྱུ་མ་བཞིན་དུ་ལྟ་བར་
བྱས་ཏེ་མཆོད་པའོ། །ཞེས་གསུངས། འདིའི་དོན་མཆོད་པ་འབུལ་ཚུལ་ལ་བཞི།
ཕྱིའི་མཆོད་པ་འབུལ་ཚུལ། ནང་གི་མཆོད་པ་འབུལ་ཚུལ། གསང་བའི་མཆོད་པ་
འབུལ་ ཚུལ། དེ་ ཁོ་ ན་ ཉིད་ ཀྱི་ མཆོད་ པ་ འབུལ་ ཚུལ་ ལོ། །དང་ པོ་ནི། རྡོ་ རྗེ་
འཇིགས་བྱེད་ཀྱི་སྒྲུབ་ཐབས་འདི་ལ་བདག་མདུན་འཇུག་པ་གཅིག་གིས་བསྒྲུབས་
ཆོག་པ་གྲུབ་ཆེན་ལཱ་ལི་ཏའི་དགོངས་པ་ཡིན་པས། བདག་མདུན་འཇུག་པ་གཅིག་
ཏུ་སྒྲུབ་པའི་ཚེ། དབང་བསྐུར་རྒྱས་བཏབ་བྱས་ནས། རང་ཉིད་གཙོ་བོ་ལས་མར་
མེ་གཅིག་ལས་གཉིས་ཆད་ཀྱི་ཚུལ་དུ་བྱས་ནས་དཀྱིལ་འཁོར་གྱི་ཤར་སྒོའི་ཐད་
ཀྱི་ཕྱི་རོལ་ཏུ་གནས་ཏེ་མཆོད་པའི་ལས་བྱ་བ་ཡིན་ཞིང་བདག་བསྐྱེད་རྐྱང་པ་བྱེད་
ཚེ་སྙིང་ག་ནས་མཆོད་པའི་ལྷ་མོ་སྤྲོས་ཏེ་མཆོད་པ་འབུལ་བ་ཡིན་ལ། མཆོད་པ་
བྱིན་གྱིས་བརླབ་ཚུལ། སྒྲུབ་ཐབས་སུ་གསལ་བ་ལྟར་བྱ་ཞིང་། ཇི་ལྟར་བྱིན་གྱིས་
རློབ་པའི་དམིགས་རིམ་ནི་སྔར་བཤད་ཟིན་པར་ལྟར་རོ། །མཆོད་པ་འབུལ་བའི་
ཚེ། རྒྱལ་བ་རྣམས་ནི་གཙང་གྱུར་ཅིང་། ཞེས་སོགས་ཀྱི་མཆོད་ཕྲེང་སྔགས་དང་
བཅས་ པས་ འབུལ་ བར་ སྒྲུབ་ ཐབས་ནས་ འགྲོས་ སུ་ གསུངས་ལ། མཆོད་ ཕྲེང་
ཚིགས་བཅད་འདི་དག་ནི་མཁས་གྲུབ་ཆེན་པོ་ཞི་བའི་ཡེ་ཤེས་ཀྱིས་གསུངས་ལ།
སྔགས་ལ་དགྲ་ནག་དང་གཤེད་དམར་གྱི་རྒྱུད་གཉིས་ལས་འབྱུང་བ། ཨོ་ཧཱིཝིཧ་
ཞེས་སོགས་ཀྱིས་འབུལ་བ་སྔར་ཚོགས་ཞིང་མཆོད་པའི་སྐབས་སུ་བཤད་པ་ལྟར་
- 144 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
བྱ་བའམ། ཨོཾ་ཨ་མཱནྟ་ཀ་ས་པ་རི་ཝཱ་ར་ཨབྷཾ་པྲ་ཏིཙྪ་ཧཱུྃ་སྭཱཧཱ། ཞེས་པ་ལ་སོགས་
པས་འབུལ་བ་གྲུབ་ཆེན་དཔལ་འཛིན་གྱིས་གསུངས་པ་ལྟར་བྱ་བ་གང་མོས་སུ་
བྱས་ཆོག་པ་རྗེ་རིན་པོ་ཆེས་སྒྲུབ་ཐབས་སུ་གསུངས་ལ། སྔགས་སྔ་མའི་དོན་ནི་
སྔར་བཤད་ཟིན་ཅིང་། སྔགས་ཕྱི་མའི་དོན་ནི་གཤེན་ རྗེའི་ གཤེད་འཁོར་དང་
བཅས་ པ་ མཆོད་ ཡོན་ སོགས་ སོ་ སོར་ བཞེས་ ཞེས་ པའོ། །དེ་ ལ་ མཆོད་ཡོན།
ཞབས་ བསིལ། དྲི་ཆབ། མེ་ ཏོག །བདུག་ སྤོས། མར་མེ། ཞལ་ཟས། རོལ་མོ།
འདོད་ཡོན་ལྔ། རིན་ཆེན་སྣ་བདུན་རྣམས་འབུལ་བའི་ཚེ་རང་གི་སྙིང་ག་ནས་
མཆོད་པའི་ལྷ་མོ་མཆོད་རྫས་དེ་དང་དེ་དག་ཐོགས་པ་གཟུགས་མཆོག་ཏུ་བཟང་
ཞིང་བཞིན་རས་མཛེས་པ་ལྟ་བས་ཆོག་མི་ཤེས་པ་རྒྱན་ཐམས་ཅད་དང་ལྡན་པ།
འདོད་ཡོན་ལྔ་ཚང་བ། སྲིད་ཞིའི་ལེགས་ཚོགས་ཐམས་ཅད་གཅིག་ཏུ་སྤུངས་པ་ལྟ་
བུ། ངོ་བོ་བདེ་སྟོང་གི་ཡེ་ཤེས། རྣམ་པ་མཆོད་རྫས་སུ་ཤར་བ། བྱེད་ལས་ལྷ་
རྣམས་ལ་ཟག་མེད་ཀྱི་བདེ་ཆེན་བསྐྱེད་ནུས་པའི་མཆོད་རྫས་ཐོགས་པ་རྣམས་
ཀྱིས་རྒྱལ་བ་མ་ལུས་འདུས་པའི་དཀྱིལ་འཁོར་ལྷ་ཚོགས་མཆོད་པས་མཉེས་པར་
བྱ། དེ་ཡང་ ཨོ་ཞེས་བརྗོད་པ་དང་མཉམ་ དུ་ སེ་གོལ་ གཏོགས་ཅིང་མཆོད་ལྷ་
རྣམས་སྤྲོས་ཏེ་མཆོད་ཡུལ་རྣམས་མཆོད་པས་མཉེས་པར་བྱས། སྭཱཧཱ་ཞེས་བརྗོད་
པ་དང་མཉམ་དུ་འཁྱུད་རྒྱས་སེ་གོལ་གཏོགས་ཅིང་མཆོད་ལྷ་རྣམས་རང་གི་སྙིང་
གར་བསྡུ་སྟེ། འདི་རྫོགས་རིམ་ཟབ་མོའི་རྟོགས་པ་མྱུར་དུ་སྐྱེ་བའི་རྒྱུར་འགྱུར་
བར་སྔར་བཤད་ཟིན་པར་ལྟར་རོ། །མཆོད་པ་འབུལ་ཚུལ་འདི་ནི་བུམ་དབང་དང་
འབྲེལ་བའི་མཆོད་པ་བྱ་ཚུལ་སྤྲུལ་སྐུའི་ལམ་འཁྱེར་དང་། མཐུན་པ་ཡིན་པས་
ཕྱིའི་མཆོད་པ་ཞེས་བྱའོ། །གཉིས་པ་ནང་གི་མཆོད་པ་འབུལ་ཚུལ་ནི། དྲིན་ཅན་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྩ་བའི་བླ་མ་ནས་འགྲོ་བ་རིགས་དྲུག་གི་བར་ལ་རང་གི་ལག་པ་གཡོན་པའི་
མཐེབ་སྲིན་གྱིས་ནང་མཆོད་འབུལ་ཚུལ་ཕྱག་ལེན་མཐོང་བ་བརྒྱད་པ་ལྟར་ཕུལ་
བ་ལ་ནང་མཆོད་ལྕེ་ཐོག་ཏུ་མྱངས་ཏེ་ཡེ་ཤེས་ཀྱི་བདུད་རྩིས་རྒྱལ་བ་རྣམས་མཉེས་
ཤིང་རང་གི་ལུས་ཀྱི་རྩ་རླུང་ཐིག་ལེ་རྣམས་ལས་རུང་དུ་བྱིན་གྱིས་བརླབས་ཏེ།
རྫོགས་རིམ་ཟབ་མོའི་རྟོགས་པ་ཁྱད་པར་ཅན་མྱུར་དུ་སྐྱེ་བའི་ནུས་ལྡན་དུ་བྱིན་
གྱིས་བརླབས་པར་བསམ་མོ། །འདི་ནི་ གསང་དབང་དང་འབྲེལ་བ་འབྲས་བུ་
ལོངས་སྐུ་མྱུར་དུ་འགྲུབ་པའི་ཐབས་མཁས་ཀྱི་སྤྱོད་པ་ནང་གི་མཆོད་པའོ། ། །
གསུམ་པ་གསང་བའི་མཆོད་པ་འབུལ་ཚུལ་དང་། བཞི་པ་དེ་ཁོ་ན་ཉིད་ཀྱི་
མཆོད་པ་འབུལ་ཚུལ་ནི་སྒྲུབ་ཐབས་ནག་འགྲོས་སུ་གསལ་བ་ལྟར་ཡབ་ཡུམ་
གཉིས་ཀྱི་མཁའ་གསང་བྱིན་གྱིས་བརླབས་ལ་སྙོམས་འཇུག་གི་དམིགས་པ་བྱས་
ཏེ་རྗེས་ཆགས་ཀྱི་ང་རྒྱལ་འཛིན་པ་དང༌། ལྷན་སྐྱེས་ཀྱི་བདེ་བས་སྟོང་ཉིད་ངེས་
པའི་དེ་ཁོ་ན་ཉིད་ཀྱི་མཆོད་པ་གསལ་བཏབ་ལ་རྒྱལ་བ་རྣམས་མཉེས་ཤིང་ཚིམ་
པར་བསམ་མོ། །འདི་ནི་གསང་བ་ཤེས་རབ་ཡེ་ཤེས་ཀྱི་དབང་དང༌། ཚིག་དབང་
རིན་པོ་ཆེ་གཉིས་དང་འབྲེལ་བ་ཟུང་འཇུག་མྱུར་དུ་འགྲུབ་པའི་ཐབས་མཁས་ཀྱི་
སྤྱོད་ པ་ ཁྱད་ པར་ ཅན་ གསང་ བའི་ མཆོད་ པ་ དང༌། དེ་ཁོ་ན་ཉིད་ཀྱི་མཆོད་ པ་
འབུལ་ཚུལ་ལོ། ། །
གཉིས་པ་བསྟོད་པ་བྱ་བ་ནི། སྒྲུབ་ཐབས་ལས། འཁོར་གྱི་ལྷ་རྣམས་ཀྱིས་
གཙོ་བོ་ལ་བྲག་ཅའི་དབྱངས་བཞིན་དུ་བསྟོད་པར་བསམས་ལ། གཉིས་མེད་ཐུན་
མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་
དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །
- 146 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཕྱག་འཚལ་འཇམ་དཔལ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་
མི་མངའ་ཡང་། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་ རྗེའི་
ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེའི་གཤེད་ལ་ཕྱག་
འཚལ་ལོ། །ཞེས་ བརྗོད་དོ། །དེ་ནས་གཙོ་བོས་ ཀྱང་ འཁོར་རྣམས་ལ། གཤིན་
རྗེའི་གཤེད་པོ་རབ་འཇིགས་པ། །གཏི་མུག་རྡོ་རྗེའི་ངོ་བོ་ཁྱོད། །སྟོན་པ་སངས་
རྒྱས་ཀུན་རང་བཞིན། །རྡོ་རྗེ་སྐུ་ལ་ཕྱག་འཚལ་བསྟོད། ། གཤིན་རྗེའི་གཤེད་པོ་
རབ་འཇིགས་པ། །ཕྲ་མ་རྡོ་རྗེའི་རང་བཞིན་ཁྱོད། །རྡོ་རྗེ་ཐུགས་དང་རབ་མཚུངས་
པ། །རིན་ ཆེན་ རྡོ་ རྗེ་ ཕྱག་ འཚལ་ བསྟོད། །འདོད་ ཆགས་ རྡོ་ རྗེའི་ ངོ་ བོ་ ཁྱོད། །
གཤིན་རྗེའི་གཤེད་པོ་རབ་འཇིགས་པ། །རྡོ་རྗེ་གསུང་དང་རབ་མཚུངས་པ། །རྡོ་
རྗེ་ གསུང་ ལ་ ཕྱག་ འཚལ་བསྟོད། །ཕྲག་དོག་རྡོ་ རྗེའི་ ངོ་བོ་ཁྱོད། །གཤིན་རྗེའི་
གཤེད་པོ་ལས་ཀུན་ལ། །རྡོ་རྗེ་སྐུ་དང་རབ་མཚུངས་པ། ། ཕྱག་ན་རལ་གྲི་ཕྱག་
འཚལ་བསྟོད། །ཅེས་པས་བསྟོད་ནས། ཡང་འཁོར་རྣམས་ཀྱིས་མགྲིན་གཅིག་ཏུ་
གཙོ་བོ་ལ། སངས་རྒྱས་ཀུན་གྱི་དངོས་པོ་ཁྱོད། །སངས་རྒྱས་ཐམས་ཅད་གཅིག་
བསྡུས་པ། །སངས་རྒྱས་ཀུན་མཆོག་གཙོ་བོའི་གཙོ། །དཀྱིལ་འཁོར་གཙོ་ལ་ཕྱག་
འཚལ་ བསྟོད། །ཅེས་ པས་ བསྟོད་དོ། །ཞེས་ གསུངས། འདིའི་ གཉིས་ མེད་ ཐུན་
མོང་མ་ཡིན་ཁྱབ་པའི་སྐུ། ཞེས་སོགས་ཀྱི་ཚིགས་བཅད་གཉིས་པོ་འདི་མཁས་
གྲུབ་ཆེན་པོ་ཞི་བའི་ཡེ་ཤེས་ཀྱིས་མཛད་པའི་རྡོ་རྗེ་འཇིགས་བྱེད་ཀྱི་བསྙེན་པའི་ཆོ་
ག་ལས་གསུངས་ལ། གཏི་མུག་རྡོ་རྗེའི་ངོ་བོ་ཁྱོད། ཅེས་སོགས་འདི་དག་དགྲ་
ནག་གི་རྒྱུད་ལས་འབྱུང་ངོ་། བསྟོད་པ་འདི་དག་བརྗོད་པའི་ཚེ། རྡོ་རྗེ་གསོར་བ་
དང་དྲིལ་བུ་གསིལ་བའི་ཚུལ་ཕྱག་ལེན་ལྟར་མ་འཕྱུགས་པར་བྱ་ཞིང་། དེ་དག་གི་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མཚོན་དོན་ཡིད་ལ་དྲན་ཏེ་སྔགས་ལམ་གྱི་གནད་ལ་བག་ཆགས་ཅི་ཐེབས་བྱའོ། །
གཉིས་པ་བསྐྱེད་ རིམ་ ཕྲ་ རགས་ ལ་ སློབ་ཚུལ་ལ་གཉིས། བསྐྱེད་ རིམ་
རགས་པ་ལ་སློབ་ ཚུལ་ དང༌། བསྐྱེད་རིམ་ཕྲ་མོ་ལ་སློབ་ཚུལ་ལོ། །དང་པོ་ནི།
སྒྲུབ་ཐབས་ལས། དེ་ལྟར་རེ་རེ་ནས་གསལ་འདེབས་པས་དཔྱད་ནས་བསྒོམ་པ་
དང་། རྣམ་པ་གསལ་བ་ལ་རྩེ་གཅིག་ཏུ་འཇོག་པའི་བསྒོམ་པ་གཉིས་ཀྱིས་གསལ་
སྣང་སྒྲུབ་ཅིང་། བདག་ཉིད་དཔལ་རྡོ་རྗེ་འཇིགས་བྱེད་དོ་སྙམ་དུ་ངེས་པ་ཤུགས་
ཅན་བསྐྱེད་པ་ལ་འཇོག་པའི་ང་རྒྱལ་བརྟན་པར་བྱེད་པ་གཉིས་ཀ་བསྒོམ་པར་བྱ་
བ་ནི་རྒྱ་ཆེ་བ་ལ་བསླབ་པའོ། །སྒོམ་པ་པོ་དང་བསྒོམ་བྱ་དང་སྒོམ་རྣམས་བརྟགས་
ན་ཡང་དག་པར་ཅིར་ཡང་མ་གྲུབ་བཞིན་དུ་སྣང་བ་སྒྱུ་མ་ལྟ་བུའི་དོན་ལ་འཇོག་
པའི་དེ་ཁོ་ན་ཉིད་ཀྱི་སྦྱོར་བ་ལ་མཉམ་པར་འཇོག་པ་ནི་དམིགས་པ་ལྷའི་སྐུ་ལ་
དམིགས་ནས། རྣམ་པ་རང་བཞིན་མེད་པར་ངེས་པའི་རྒྱུན་སྐྱོང་བ་ཡིན་པས་ཟབ་
པ་དང་རྒྱ་ཆེ་བ་གཉིས་ཀ་ལ་སློབ་པ་སྟེ་དེ་དག་ནི་རགས་པ་ལ་སེམས་འཛིན་
པའོ། །ཞེས་གསུངས། བསྐྱེད་རིམ་རགས་པ་ལ་སློབ་ཚུལ་འདི་ལ་སྒྲུབ་ཐབས་ཀྱི་
བརྗོད་བྱའི་སྙིང་པོ་སྦྱང་གཞི་སྐྱེ་ཤི་བར་དོ་གསུམ་སྦྱོང་བ་དང་། ལམ་དུས་ཀྱི་སྐུ་
གསུམ་མྱུར་དུ་འགྲུབ་པའི་དགེ་རྩ་ སྨིན་པར་བྱ་བ་དང་། འབྲས་བུའི་སྐུ་གསུམ་
མྱུར་དུ་འགྲུབ་པའི་ཐབས་མཁས་ཀྱི་རྒྱུར་འགྱུར་བར་བྱ་བའི་ཕྱིར་དམིགས་སྐོར་
རེ་རེ་ནས་སྦྱོང་གཞི་འདི་དང་འདི་སྦྱོང་། དེའི་ཕྱིར་དུ་དམིགས་པ་འདི་དང་འདི་
བསྒོམ་སྙམ་དུ་དམིགས་ཕྱེད་པར་བྱས་ནས་མན་ངག་གི་གནད་མ་འཕྱུགས་པར་
བསྒོམ་ པ་ དང༌། ང་ རྒྱལ་ དང་ གསལ་ སྣང་ སྒྲུབ་ ཚུལ་ གཉིས་ ཡོད་ དོ། །འདི་ལ་
མངོན་རྟོགས་རྫོགས་པར་བསྒོམས་ཏེ། རྟེན་དང་བརྟེན་པའི་དཀྱིལ་འཁོར་ཡོངས་
- 148 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
རྫོགས་ལ་གསལ་སྣང་དང་ང་རྒྱལ་ཅི་ཐོན་བྱ་བ་དང་། ལྷ་གཅིག་ལ་ང་རྒྱལ་དང་
གསལ་སྣང་ཅི་ཐོན་བྱེད་པའི་ལུགས་གཉིས་སྣང་ཡང་རྟེན་དང་བརྟེན་པར་བཅས་
པ་ཡོངས་རྫོགས་ལ་གསལ་སྣང་ཅི་ཐོན་བྱས་ཏེ་བསྒོམ་པ་གནད་ཆེ་བར་གསུངས།
དེ་ཡང་སྐད་ཅིག་དཀྲོང་བསྐྱེད་ནས་བཟུང་སྐབས་གང་ཡིན་གྱི་དམིགས་པ་དེ་ཉིད་
བློའི་ཡུལ་དུ་འཆར་བར་བྱས་ལ་སྐུ་མདོག་ཕྱག་མཚན་རྒྱན་ཆ་ལུགས་སོགས་ལ་
དཔྱད་ནས་གསལ་སྣང་གང་ཐོན་དང་ང་རྒྱལ་ཅི་ཐུབ་བྱ་ཞིང་། དེ་དང་དེ་ལ་རྩེ་
གཅིག་ཏུ་འཇོག་པའང་ཅི་ནུས་བྱ། འདི་ལྟར་བསྒོམ་པའི་ཚེ་ད་ལྟའི་རང་གི་ལུས་
མི་གཙང་བའི་ཕུང་པོ་འདི་ལྷའི་སྐུའོ་སྙམ་དུ་བསྒོམ་པ་མིན་གྱི། ཐ་མལ་གྱི་སྣང་བ་
འདི་གནས་ལུགས་རྟོགས་པའི་ལྟ་བས་སྦྱངས། སྟོང་པའི་ངང་ལས་ཡེ་ཤེས་ཆོས་
སྐུར་ཤར་བར་མོས་ལ་ཡེ་ཤེས་དེའི་གཟུང་རྣམ་ལྷར་ཤར་བར་བསྒོམ་པ་སྟེ། འདི་
འདྲ་བའི་གནད་ཤེས་པ་ལ་རྣམ་རྫོགས་སྦྱོར་བ་བསྒོམ་པའི་ཚེ་རྣམ་མཁྱེན་གྱི་རྣམ་
པ་བསྒོམ་ཚུལ་གསུངས་པ་དེ་ལ་གོ་བ་ཆགས་ན་འདིར་བསྒོམ་ཚུལ་ཤེས་སླ་ལ།
དེ་ལྟ་མིན་ན་དག་པའི་སྣང་ཞེན་བསྒོམ་ཚུལ་འདི་རྟོགས་དཀའོ། །དེས་ན་སྔགས་
ཀྱི་རྣལ་འབྱོར་འདི་དག་བསྒོམ་པའི་ཚེ་ཕ་རོལ་ཏུ་ཕྱིན་པའི་གཞུང་ཆེན་མོ་རྣམས་
འདོར་དུ་མི་རུང་བ་གཙིགས་པོ་ཆེར་བཟུང་ནས་གཞུང་དེ་དག་ནས་འབྱུང་བའི་
ལམ་གྱི་གནད་རྣམས་སྔགས་ཀྱི་ཐབས་མཁས་ཀྱིས་ལྷའི་རྣལ་འབྱོར་དང་བཅས་
ཏེ་བསྒོམ་ པ་ཡིན་ནོ། །གདུལ་ བྱའི་ བློ་ རིགས་ ཀྱིས་ འགའ་ ཞིག་ དཀྱིལ་འཁོར་
ཡོངས་རྫོགས་ལ་གསལ་སྣང་ཅིས་ཀྱང་མི་འཆར་ན་སྐད་ཅིག་དཀྲོང་བསྐྱེད་ནས་
མཆོད་བསྟོད་ཀྱི་བར་བྱས་ལ། དེ་ནས་ཡི་དམ་ཞལ་གཅིག་ཕྱག་གཉིས་པ་ཞིག་ལ་
གསལ་སྣང་འཆར་ཅི་ཐུབ་བྱ། དེ་ནས་རིམ་གཉིས་རྒྱ་བསྐྱེད་ནས་མཐར་དཀྱིལ་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འཁོར་ཡོངས་རྫོགས་ལ་གསལ་སྣང་སྒྲུབ་པ་ཡིན་ནོ། །འདི་ཡང་དབང་པོའི་ཤེས་
པ་ལ་ཐ་མལ་གྱི་སྣང་བ་འཆར་བའི་འགོག་པ་མིན་ཏེ། །མིག་ཤེས་ལ་ཐ་མལ་གྱི་
གཟུགས་སྣང་བ་འདི་ཤེས་སྒྲིབ་མ་དག་བར་དུ་འགོག་པའི་ཐབས་མེད་དོ། །དེས་
ན་ནང་གི་ཡིད་བློ་རྟོག་པ་ལ་ཐ་མལ་གྱི་སྣང་བ་འཆར་བ་འདི་འགོག་པ་ཡིན་ལ།
ཡིད་བློ་རྟོག་པ་ལ་རྟེན་དང་བརྟེན་པར་བཅས་པའི་དཀྱིལ་འཁོར་གྱི་སྣང་བ་འཆར་
བ་ གོམས་ན་ འབྱུང་ སྟེ། ཚད་མ་རྣམ་འགྲེལ་ལས། དེ་ ཕྱིར་ཡང་དག་ཡང་དག་
མིན། །གང་གང་ཤིན་ཏུ་བསྒོམས་གྱུར་པ། །སྒོམ་པ་ཡོངས་སུ་རྫོགས་པ་ན། །
བདེ་གསལ་མི་རྟོག་བློ་འབྲས་ཅན། ཞེས་གསུངས་པ་ལྟར་ཡིད་བློ་རྟོག་པ་ལ་ཡུལ་
གང་དང་གང་ཡང་སྣང་བ་འཆར་བ་གོམས་སུ་བཅུག་ན་གསལ་སྣང་འཆར་བ་ཆོས་
ཉིད་ཡིན་གྱི། དེ་ལ་ཡུལ་དེ་དངོས་གནས་ལ་ཡོད་མི་དགོས་ཏེ། མི་སྡུག་པ་བསྒོམ་
པའི་ཚེ་ས་གཞི་ཐམས་ཅད་ཀེང་རུས་ཀྱི་གང་བར་བསྒོམས་པས་དེ་ལྟར་དུ་གསལ་
བར་སྣང་བ་འབྱུང་བའོ། །འདིར་བསྒོམ་བྱའི་གཙོ་བོ་ནི་མཁའ་ཁྱབ་ཀྱི་སེམས་
ཅན་ཐམས་ཅད་ཀྱི་དོན་དུ་སྐུ་གསུམ་གྱི་གོ་འཕང་མྱུར་བ་མྱུར་བར་བསྒྲུབ་པར་བྱ།
དེའི་ཕྱིར་དུ་སྐུ་གསུམ་འབྲས་བུ་ལམ་བྱེད་དུ་བྱས་ཏེ་འདི་དང་འདི་ལྟར་བསྒོམ་
པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་གསལ་བཏབ་ནས་སྐབས་
གང་ཡིན་གྱི་དམིགས་པ་ལ་ང་རྒྱལ་དང་གསལ་སྣང་ཅི་ཐོན་བྱེད་པ་ཡིན་ནོ། །ལྷའི་
ང་རྒྱལ་བསྒོམ་པའི་ཚེ་རང་ཉིད་སྐྱོན་ཀུན་ཟད་ཡོན་ཏན་ཀུན་རྫོགས་པའི་འབྲས་
དུས་ཀྱི་ལྷ་དེའི་སྙམ་དུ་ངེས་པ་ཤུགས་ཅན་བསྐྱེད། དེ་ཡང་རང་བཞིན་གྱིས་གྲུབ་
པས་སྟོང་པའི་སྟོང་པ་ཉིད་ཀྱི་ངེས་ཤེས་ཤུགས་ཅན་བསྐྱེད་ལ་གནས་ལུགས་
རྟོགས་པའི་ཡེ་ཤེས་དེའི་གཟུང་རྣམ་ལྷར་ཤར་བའི་སྒྱུ་མ་ལྟ་བུའི་དོན་ལ་འཇོག་ཅི་
- 150 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། ་
ཐུབ་བྱེད་པ་ནི་རིམ་པ་དང་པོའི་སྐབས་ཀྱི་ཟབ་གསལ་གཉིས་མེད་ཀྱི་ལྷའི་རྣལ་
འབྱོར་ལ་སློབ་ཚུལ་ཡིན་པས་འདི་ལ་ངེས་པ་བརྟན་པོ་རྙེད་པར་བྱའོ། །
གཉིས་པ་བསྐྱེད་རིམ་ཕྲ་མོ་ལ་སློབ་ཚུལ་ནི། སྒྲུབ་ཐབས་ལས། དེ་ལྟར་
བསྒོམས་ནས་ཏིང་ངེ་འཛིན་ཁྱད་པར་ཅན་བསྐྱེད་པའི་ཕྱིར། སྟེང་དང་འོག་གི་སྣ་
རྩེར་ཟླ་བ་ལ་གནས་པའི་རྡོ་རྗེ་སྔོན་པོ་ཡུངས་ཀར་གྱི་འབྲུ་ཚད་ཙམ་ལ་སེམས་
བཟུང་ནས་བརྟན་པ་ན་དེ་ལས་ཕྱག་མཚན་མང་པོ་སྤྲོ་ཞིང་སླར་ཡང་རྩ་བའི་ཕྱག་
མཚན་ལ་སྡུད་པ་ནི་ཕྲ་མོ་ལ་སེམས་འཛིན་པ་ཡིན་ཏེ། སེམས་བཟུང་བའི་རིམ་
པའོ་ཞེས་གསུངས། ཕྲ་མོ་བསྒོམ་ཚུལ་འདི་ལ་རགས་པ་དྲན་པ་གཅིག་པ་ལ་སློབ་
པའི་སྐབས་ཉིད་དུ་དགོས་པའི་དབང་གིས་ཕྲ་མོ་བསྒོམ་ཚུལ་དང་། བསྐྱེད་རིམ་
རགས་པ་མཐར་ཕྱིན་ནས་ཕྲ་མོ་ལ་ཆིག་སྒྲིལ་དུ་སློབ་ཚུལ་གཉིས་ཡོད་ལ། དང་པོ་
ནི་སྔར་བཤད་པ་ལྟར་གྱི་ལྷའི་རྣལ་འབྱོར་བསྒོམ་པའི་ཚེ་བྱིང་རྒོད་ཀྱི་དབང་དུ་
འགྲོ་ན་བྱིང་རྒོད་གཅོད་པའི་ཕྱིར་ཕྲ་མོ་བསྒོམ་པ་སྟེ། དེ་ཡང་བྱིང་བ་ཤས་ཆེས་ན་
དམིགས་པ་མི་གསལ་ཞིང་ངེས་ཤེས་ཤུགས་དྲག་པ་མི་སྐྱེ་ན་བྱིང་བ་གཅོད་པའི་
ཕྱིར་དུ་སྟེང་ སྒོའི་ཕྲ་མོ་བསྒོམ་ པ་ ཡིན་ལ། ཡང་ རྒོད་ པ་ཤས་ཆེས་ན་སེམས་
དམིགས་པ་ལ་མི་གནས་ཤིང་གང་གསལ་བཏབ་པ་རྣམས་གཡེང་བས་འཁྱེར་ཏེ་
ཇི་བཞིན་མི་འཆར་ན་རྒོད་པ་གཅོད་པའི་ཕྱིར་དུ་འོག་སྒོའི་ཕྲ་མོ་བསྒོམ་པ་ཡིན་
ནོ། །འདི་དག་ནི་ངེས་ཅན་དུ་བྱ་བ་སྟེ་བྱིང་བ་ཤས་ཆེ་བས་འོག་སྒོའི་ཕྲ་མོ་བསྒོམ་
པ་དང་། སེམས་ནང་དུ་སྡུད་པའི་དམིགས་པ་བཟུང་ན་བྱིང་བའི་གྲོགས་སུ་འགྱུར་
ལ། རྒོད་པ་ཤས་ཆེ་བར་སྟེང་སྒོའི་ཕྲ་མོ་བསྒོམ་པ་དང༌། དམིགས་པ་རྒྱ་བསྐྱེད་ན་
གཡེངས་ནས་ རྒོད་ པའི་ གྲོགས་སུ་འགྱུར་རོ། །དེས་ན་ སྔགས་ ཀྱི་རྣལ་འབྱོར་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བསྒོམ་པའི་ཚེ་བྱང་ཆུབ་ལམ་གྱི་རིམ་པའི་ཉམས་ལེན་གྱི་གནད་རྣམས་མ་ནོར་
བར་སྐྱོང་ཤེས་ན་སྔགས་ཀྱི་དམིགས་སྐོར་འདི་དག་སྐྱོང་ཤེས་ལ། བྱང་ཆུབ་ལམ་
གྱི་རིམ་པའི་ཉམས་ལེན་གྱི་གནད་མི་ཤེས་ན་བསྐྱེད་རིམ་ཕྲ་རགས་བསྒོམ་ཤེས་
པ་མི་འབྱུང་ངོ༌། །བསྐྱེད་རིམ་རགས་པ་མཐར་ ཕྱིན་ནས་ཕྲ་མོ་བསྒོམ་ཚུལ་ནི།
རང་ཉིད་རྡོ་རྗེ་འཇིགས་བྱེད་དུ་གསལ་བའི་རྩ་ཞལ་གྱི་ཤངས་ཀྱི་རྩེ་མོར་ཉི་གདན་
ལ་ཕྱག་མཚན་ཕྲ་མོ་ཡུངས་དཀར་གྱི་འབྲུ་ཚད་ཙམ་ལ་སེམས་འཛིན་པ་དང༌། དེ་
ལ་སེམས་བརྟན་པོ་རྙེད་ན་དེ་ལས་ཕྱག་མཚན་གཉིས་གསུམ་སོགས་སྤྲོས་ཏེ་
སེམས་འཛིན། དེ་ནས་དེ་ལས་ཀྱང་ཆེས་མང་བ་སྤྲོས་ཏེ་སེམས་འཛིན། བསྡུ་བའི་
ཚེ་ སྔ་མ་ནས་རིམ་གྱིས་བསྡུས་ཏེ་རྩ་བའི་དམིགས་རྟེན་ལ་སེམས་འཛིན། དེ་
བཞིན་དུ་འོག་སྒོའི་ཕྲ་མོ་ལའང་སེམས་བཟུང་སྟེ་བསྒོམ། དེ་ནས་ཐིག་ལེ་ཕྲ་མོའི་
ནང་དུ་ཡི་དམ་ཡབ་ཡུམ་གསལ་བཏབ་ནས་བསྒོམ་པ་དང་། དེ་ལ་སེམས་བརྟན་
པོ་རྙེད་པ་ན་དེ་ལས་ཀྱང་འོད་ཟེར་སྤྲོས་ཏེ་བསྒོམ་པ་སོགས་ཏིང་ངེ་འཛིན་གྱི་རྩལ་
སྦྱོང་སྟེ། སྐབས་འདིར་ལྷའི་སྐུ་ལ་དམིགས་པའི་ཞི་གནས་ཕུལ་ཕྱིན་སྒྲུབ་པ་ཡིན་
ལ། དམ་ཚིག་དང་སྡོམ་པ་རྣམ་པར་དག་ཅིང་བྱང་ཆུབ་ལམ་གྱི་རིམ་པ་ལ་མྱོང་བ་
ཕུལ་ཕྱིན་ཐོན་ནས་བྱང་ཆུབ་ཀྱི་སེམས་ཤུགས་དྲག་པོས་བསྐྱེད་རིམ་ཕྲ་རགས་རྩེ་
གཅིག་ཏུ་བསྒོམ་པར་བྱེད་པ་འགའ་ཞིག་ལ་སྐབས་འདི་ཉིད་དུ་རྫོགས་རིམ་གྱི་
རྟོགས་ པ་སྐྱེ་བར་ཡང་གསུངས་སོ། །འདི་འདྲ་བའི་མན་ངག་གི་གནད་ ཕྲ་མོ་
རྣམས་ཉམས་སུ་ལེན་པ་ལ་སྤྱིར་ཤིང་རྟ་ཆེན་པོའི་གཞུང་རྣམས་ལ་སྦྱངས་ནས་
ལམ་ཕྱོགས་རེར་མ་སོང་བར་ལམ་གྱི་ལུས་ཚང་བ་ལ་ངེས་པ་རྙེད་དགོས་ཤིང༌།
ཁྱད་པར་བྱང་ཆུབ་ལམ་གྱི་རིམ་པའི་ཉམས་ལེན་གྱི་གནད་ལ་མཁས་པར་བྱས་
- 152 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ནས་ཞི་གནས་ཀྱི་དམིགས་པ་ངོས་བཟུང་བ་དང༌། དམིགས་པ་དེ་ལ་སེམས་
འཛིན་ པའི་ དྲན་ པ་ དང་
། ཤེས་བཞིན་བསྟེན་ ཚུལ་ དང་། བྱིང་རྒོད་ ཕྲ་ རགས་
རྣམས་ངོ་ཤེས་ནས་གཉེན་པོ་གང་དང་གང་གི་སྤོང་ཚུལ་དང་། སེམས་གནས་པའི་
ཐབས་དགུ་རིམ་གྱིས་བསྒྲུབས་པ་ལས་སེམས་གནས་ཇི་ལྟར་སྐྱེ་བའི་རིམ་པ་
དང༌། འདོད་ སེམས་རྩེ་ གཅིག་པ་དང་། ཞི་གནས་གྲུབ་པའི་ཁྱད་པར་དང་། ཞི་
གནས་དངོས་གྲུབ་པའི་ཚེ་ཤིན་སྦྱངས་ཇི་ལྟར་སྐྱེ་ལུགས་སོགས་མཐའ་དག་པར་
ཤེས་དགོས་པས་བློ་གྲོས་དང་ལྡན་པ་རྣམས་ཀྱིས་རྗེ་རིན་པོ་ཆེའི་སྙན་བརྒྱུད་ཀྱི་
མན་ངག་ལམ་ཐུན་མོང་བ་གཞིར་བཞག་པའི་སྟེང་དུ་སྔགས་ལམ་གྱི་ཉམས་ལེན་
བྱེད་ཚུལ་གསུངས་པའི་མན་ངག་གི་གནད་ལ་མཁས་པར་བྱའོ། །
གསུམ་པ་དག་པ་དྲན་ཚུལ་ནི། སྒྲུབ་ཐབས་ལས། དེ་ལྟར་བསྒོམས་པས་
སྐྱོ་ན་དག་པ་དྲན་པར་བྱ་སྟེ། ཞལ་དགུ་ནི་གསུང་རབ་ཡན་ལག་དགུ། རྭ་གཉིས་
ནི་བདེན་པ་གཉིས། ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་ནི་བྱང་ཕྱོགས་
སོ་བདུན། ཞབས་བཅུ་དྲུག་ནི་སྟོང་ཉིད་བཅུ་དྲུག །ཡུམ་དང་སྦྱོར་བ་ནི་བདེ་བ་
ཆེན་པོ་རྒྱས་པ། མི་ལ་སོགས་པ་ནི་དངོས་གྲུབ་བརྒྱད་དང་། བྱ་རྒོད་ལ་སོགས་པ་
ནི་དབང་ཕྱུག་བརྒྱད་དག་པ་ཡིན་ལ། གཅེར་བུ་ནི་སྒྲིབ་གཡོགས་མེད་པ་དང་།
སྐྲ་གྱེན་དུ་བརྗེས་པ་ནི་མྱ་ངན་ལས་འདས་པའི་གོ་འཕང་སྟོན་པའོ། །དེ་དག་གི་
དོན་མདོར་བསྡུས་ན་གཏན་ལ་དབབ་པའི་གཞི། གསུང་རབ་ཡན་ལག་དགུའི་
བརྗོད་བྱ་ཀུན་རྫོབ་སྒྱུ་མ་དང་དོན་དམ་ནམ་མཁའ་ལྟ་བུ་ཁོང་དུ་ཆུད་པའི་ལམ་
བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་རྟོགས་པ་ལ་ནི། སྟོང་
ཉིད་བཅུ་དྲུག་གི་རྟོགས་པ་ཡོད་དེ། དེ་ཡང་ཐབས་བདེ་བ་ཆེན་པོ་དང་དབྱེར་མེད་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པར་བཞུགས་པའོ། །ལམ་དེས་བགྲོད་པའི་འབྲས་བུ་དངོས་གྲུབ་ཐུན་མོང་བ་དང་
ཐུན་མོང་མ་ཡིན་པ་གཉིས་ཀྱི་གཙོ་བོ་ནི་སྒྲིབ་པ་ཟད་པའི་མྱང་འདས་སོ། །ཞེས་རྡོ་
རྗེ་འཇིགས་བྱེད་ཀྱི་རྣམ་པར་ཤར་བའི་སྐྱེས་དེ་ལྟར་མཚོན་པ་གོ་བར་བྱེད་པའོ། །
རྒྱས་པར་བསྒོམ་པར་འདོད་ན་འགྲེལ་པ་གཉིས་དང་། ལཱ་ལི་ཏའི་གཞུང་ལས་
ཤེས་པར་བྱ་སྟེ་དག་པ་དྲན་པའོ། །ཞེས་གསུངས། དག་པ་དྲན་ཚུལ་འདི་ལ་རྒྱུད་
དང་གྲུབ་ཆེན་གྱི་གཞུང་ལས་འབྱུང་བ་ལྟར་རྟེན་དང་བརྟེན་པའི་དཀྱིལ་འཁོར་གྱི་
དག་པ་རྒྱས་པར་དྲན་པར་བྱ་བ་དང༌། དེ་ཙམ་གྱི་བློའི་མཐུ་མེད་པ་རྣམས་ཀྱིས་
མདོར་བསྡུས་ཏེ་དྲན་པར་བྱ་བ་གཉིས་ལས། དག་པ་རྒྱས་པར་དྲན་ཚུལ་རྟོག་
བདུན་གྱི་འགྲེལ་པ་རྡོ་རྗེ་གྲུབ་པས་མཛད་པ་དང་། སོ་ན་ཤཱིས་མཛད་པའི་རྟོག་
བདུན་གྱི་འགྲེལ་པ་གཉིས་དང་། ཁ་སྦྱོར་གྱི་འགྲེལ་པ་མན་ངག་སྙེ་མ་རྣམས་ལས་
རྒྱས་པར་གསུངས་ཏེ། རྡོ་རྗེ་གྲུབ་པའི་འགྲེལ་པར་གྲི་གུག་ནི་མ་རིག་པ་གཅོད་
པའོ། །ཞེས་སོགས་རྡོ་རྗེ་འཇིགས་བྱེད་ཀྱི་ཕྱག་མཚན་རྣམས་རེ་རེ་ནས་དག་པ་
དྲན་ཚུལ་སོགས་སྐུའི་ཆ་ཤས་རེ་རེ་ནས་དག་པ་དྲན་ཚུལ་དང་། གཞལ་ཡས་ཁང་
གི་གྲུ་བཞི་ནི་ཆོས་ཐམས་ཅད་རང་བཞིན་གྱིས་སྟོང་པར་མཉམ་པ་དང་། སྒོ་བཞི་
རྣམ་ཐར་སྒོ་བཞི་སོགས་དག་པ་རྒྱས་པར་གསུངས་པ་རྣམས་དྲན་པར་བྱ་བ་དང་།
གྲུབ་ཆེན་ལཱ་ལི་ཏས་རྡོ་རྗེ་འཇིགས་བྱེད་ཞེ་དགུ་མའི་སྒྲུབ་ཐབས་སུ་གསུངས་པ་
ནི། དམ་པའི་དོན་དུ་རྣམ་དག་པ། །དུས་ནི་དཔའ་བོ་ཆེན་པོའི་གཟུགས། །ཞལ་
བརྒྱད་ ཐུན་ ཚོད་ བརྒྱད་ ཡིན་ནོ། །ཞལ་ དགུ་ ཐུན་ ཚོད་ སྤྱི་ ཡིན་ནོ། །ཕྱག་ དང་
ཞབས་གཉིས་ཟླ་བ་དང་། །ཟླ་བ་ཕྱེད་དང་ཡང་དག་སྦྱོར། །གཞོན་པ་བཅུ་དྲུག་
དུས་དང་ནི། །ཟླ་བ་ཡི་ནི་ཞག་དུས་ཤེས། །ཞལ་ནི་གཟའ་དགུ་དག་ཏུ་ཤེས། །
- 154 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཕྱག་ནི་རྒྱུ་སྐར་དག་དང་སྦྱར། །ཞབས་ཀྱི་འཕོ་བ་བཅུ་གཉིས་དང་། །དུས་བཞི་
ཡང་ནི་དེ་བཞིན་ནོ། །མཚོན་ཆ་རྣམས་ནི་སྟོང་པ་དང་། །སྙིང་རྗེ་དག་ནི་བཅུ་དྲུག་
གཉིས། །གླང་ ཆེན་ པགས་ པ་ བགེགས་ ཆེན་ ཏེ། །དྲག་ པོའི་ གཟུགས་ནི་ སྡུག་
བསྔལ་ཆེ། །སེལ་བར་བྱེད་པའི་གཙོ་བོའོ། ཁ་དོག་ནག་པོ་བྱམས་པ་ཆེ། །ཐོད་
པའི་རྒྱན་ནི་མི་འགྱུར་བའོ། །དཀྱིལ་འཁོར་ལྷ་ནི་ཐམས་ཅད་དག །རང་བཞིན་
འབྱུང་བའི་དུས་དག་གོ །སྔགས་གསུམ་དག་པ་སྐུ་གསུམ་མོ། །ལྷ་རྣམས་ཉིད་ཀྱི་
རང་མིང་ནི། །དང་པོར་ཨོཾ་དང་ཧཱུྃ་ཕཊ་མཐར། །ཐོད་པར་བཏུང་བའི་དུས་དག་
གོ །དཀྱིལ་འཁོར་བྱང་ཆུབ་ཕྱོགས་ཡིན་ནོ། །གཞོན་པ་ས་རི་བན་ཏི་ཀ །མདོག་
སོགས་དེ་བཞིན་གཤེགས་པ་སྟེ། །དག་པ་ཐམས་ཅད་ཤེས་པའོ། །འདི་ནི་དག་པ་
ཅུང་ཟད་ཙམ། །འཇམ་དཔལ་རྒྱུད་ན་རྒྱས་པ་ཡིན། །ཞེས་དག་པ་དྲན་ཚུལ་རྒྱས་
པར་གསུངས་ཏེ། དེ་ཡང་རྡོ་རྗེ་འཇིགས་བྱེད་ཆེན་པོའི་སྐུ་རྣམ་འགྱུར་གང་བསྟན་
པ་འདི་ཐམས་ཅད་གདུལ་བྱ་རྣམས་ལ་ སྙིགས་དུས་ཀྱི་ཚེ་ཐུང་གཅིག་ལ་ཟུང་
འཇུག་རྡོ་རྗེ་འཆང་ཆེན་པོའི་གོ་འཕང་སྒྲུབ་པར་བྱེད་པ་ལ་ཐུན་མོང་དང་ཐུན་མོང་
མིན་པའི་ལམ་འདི་དང་འདི་དག་ལ་བསླབ་དགོས་སོ་ཞེས་ལམ་གྱི་གནད་ཐམས་
ཅད་སྐུའི་རྣམ་འགྱུར་གྱིས་མཚོན་པར་མཛད་པ་སྟེ། དག་པ་རྒྱས་པར་བཤད་པ་དེ་
རྣམས་ཀྱི་ཐོག་མར་རྡོ་རྗེ་འཇིགས་བྱེད་ཆེན་པོའི་གཟུགས་ལ་དུས་ཞེས་བརྗོད་པ་
ནི། དུས་ཞེས་པ་སེམས་ཅན་རྣམས་ཀྱི་སྲོག་ལ་དབང་བྱེད་པའི་གཤིན་རྗེ་ལ་དུས་
ཞེས་བརྗོད་ཅིང་། དེ་འདིར་གབ་ཚིག་གིས་བསྟན་ཏེ་སེམས་ཅན་རྣམས་ཐོག་མ་
མེད་པ་ནས་འཁོར་བར་འཁོར་ཏེ་སྐྱེ་བ་ལེན་པ་ནི་ལས་རླུང་གི་མཐུས་སྐྱེ་བ་ལེན་
པ་ཡིན་ལ། ལས་རླུང་གི་རྒྱུ་བ་བཅད་ན་འཁོར་བ་ལས་ཐར་བར་འགྱུར་བས་རོ་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྐྱང་ལ་རྒྱུ་བའི་ལས་རླུང་གི་རྒྱུ་བ་མཐའ་དག་དབུ་མར་བཀག་པའི་སྟོབས་ཀྱིས་
འོད་གསལ་བདེ་བ་ཆེན་པོའི་ཡེ་ཤེས་བསྐྱེད་དགོས་སོ་ཞེས་གོ་བའི་ཕྱིར་དུ་དུས་
ཞེས་བརྗོད་ལ། དེ་འདྲ་བའི་རྫོགས་རིམ་གྱི་རྟོགས་པ་མཆོག་དེ་སྐྱེ་བ་ལ་རྩ་རླུང་
ཐིག་ལེའི་གནད་རྣམས་ཤེས་ནས་རྡོ་རྗེའི་ལུས་ལ་གནད་དུ་བསྣུན་དགོས་ལ། རྡོ་
རྗེའི་ལུས་ལ་གནད་དུ་བསྣུན་པའི་སྒོ་མང་ཡང་སྙིང་གའི་རྩ་འདབ་བརྒྱད་ཀྱི་
དབུས་སུ་གནད་དུ་བསྣུན་པ་མཆོག་ཡིན་ནོ་ཞེས་གོ་བའི་ཕྱིར་དུ་ཞལ་བརྒྱད་ཐུན་
ཚོད་བརྒྱད་ཞེས་སོགས་བརྡའི་ཚིག་གིས་གསུངས་པ་སོགས་གྲུབ་ཆེན་གྱི་གཞུང་
འདིས་རྡོ་རྗེའི་ལུས་ལ་གནད་དུ་བསྣུན་ཚུལ་རྒྱས་པར་བསྟན་པ་དང་། གཞན་ཡང་
དུས་ཀྱི་འཁོར་ལོའི་རྒྱུད་ནས་ཕྱི་ནང་གཞན་གསུམ་སྦྱོར་ཚུལ་གསུངས་པ་རྣམས་
འདིར་ བཀོད་དེ་ དུས་ བཞི། ཐུན་ ཚོད་ བརྒྱད་ ས་ གཞི་ རི་ རབ་ དང་ བཅས་ པ།
མཁའ་ལ་ཉི་ཟླ་སྐར་གསུམ་རྒྱུ་བ། གཟའ་དགུའི་རྒྱུ་བ་བཟང་ངན་ཇི་ལྟར་འཆར་
བ་རྣམས་ནང་ལ་སྦྱར་བ་དང་། ནང་དུ་ཇི་ལྟར་འཆར་བ་རྣམས་ལམ་དུ་བླངས་ཏེ་
རྫོགས་རིམ་གྱི་སྟོབས་ཀྱིས་གྲོལ་བར་བྱེད་པའི་ཚུལ་མཐའ་དག་དཔལ་རྡོ་རྗེ་
འཇིགས་བྱེད་ཆེན་པོའི་སྐུ་གཟུགས་ཀྱི་རྣམ་འགྱུར་འདི་དག་གིས་མཚོན་ནོ་ཞེས་
སྟོན་ཏེ། དོན་འདི་དག་གི་ཕྱིར་དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་འདི་ལ་
དུས་འཁོར་ནས་གསུངས་པའི་ཕྱི་ནང་གཞན་གསུམ་སྦྱོར་བའི་ཟབ་གནད་མཐའ་
དག་ཀྱང་ཡོད་ཅིང་། སྦྱོར་བ་ཡན་ལག་དྲུག་གི་ཟབ་གནད་མཐའ་དག་ཀྱང་ཡི་
དམ་འདིའི་རྣལ་འབྱོར་ལ་ཚང་ཡོད་པས་ཡི་དམ་འདིའི་རྣལ་འབྱོར་བསྒོམ་པ་ལ་
གུས་པ་ལྷུར་བྱའོ། །རྒྱུད་དང་གྲུབ་ཆེན་གྱི་གཞུང་ནས་གསུངས་པའི་དག་པ་དྲན་
ཚུལ་རྣམས་ཡོངས་རྫོགས་བཀོད་ན་ཡི་གེའི་ཁུར་ཆེས་པར་འགྱུར་བས་འདིར་འགོ་
- 156 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སྨོས་པ་ཙམ་བྱས་པ་ཡིན་གྱི་བློ་གྲོས་དང་རྩོལ་བ་ཆེ་བ་རྣམས་ཀྱིས་རྒྱུད་འགྲེལ་
ཞིབ་ཏུ་བལྟས་ནས་ཤེས་པར་བྱའོ། །སྒྲུབ་ཐབས་སུ་ཞལ་དགུ་ནི་གསུང་རབ་ཡན་
ལག་དགུ །ཞེས་གསུངས་པ་ནི། མདོ་སྡེ། དབྱངས་ཀྱིས་བསྙད་པའི་སྡེ། ལུང་དུ་
བསྟན་ པའི་ སྡེ། ཚིགས་ སུ་ བཅད་ པའི་ སྡེ། ཆེད་ དུ་ བརྗོད་ པའི་ སྡེ། རྟོགས་པ་
བརྗོད་པའི་སྡེ། དེ་ལྟར་བྱུང་བའི་སྡེ། གླེང་གཞིའི་སྡེ། ཤིན་ཏུ་རྒྱས་པའི་སྡེ། སྐྱེས་
པའི་ རབས་ ཀྱི་ སྡེ། གཏན་ལ་དབབ་ པའི་ སྡེ། རྨད་དུ་བྱུང་བའི་ཆོས་ ཀྱི་སྡེ་སྟེ།
གསུང་རབ་ཡན་ལག་བཅུ་གཉིས་ཡོད་པ་ལས་སྐབས་འདིར་རྟོགས་བརྗོད་དང་།
དེ་ལྟ་བུ་བྱུང་བ་དང་། སྐྱེ་རབས་གསུམ་གླེང་གཞིར་བསྡུས་ཏེ་གསུང་རབ་ཡན་
ལག་དགུར་བྱས་པ་སྟེ། དཔལ་རྡོ་རྗེ་འཇིགས་བྱེད་ཆེན་པོའི་ཞལ་དགུ་པོ་འདིས་
ཆོས་ཕུང་བརྒྱད་ཁྲི་བཞི་སྟོང་གི་གནད་ཐམས་ཅད་ཡི་དམ་འདིའི་རྣལ་འབྱོར་ལ་
ཚང་ ངོ་ ཞེས་ སྟོན་ནོ། །རྭ་ གཉིས་ ཀྱིས་ བདེན་ པ་ གཉིས་ སྟོན་ པ་ནི། བདེན་ པ་
གཉིས་ལ་ཐུན་མོང་བ་གཞི་བདེན་པ་གཉིས་དང་། ཐུན་མོང་མིན་པ་ཀུན་རྫོབ་སྒྱུ་
ལུས་དང་དོན་དམ་འོད་གསལ་གཉིས་ཡོད་ལ། རྡོ་རྗེ་འཇིགས་བྱེད་ཀྱི་རྣལ་འབྱོར་
འདི་ལ་སྤྱིར་ཐབས་ཤེས་ཀྱི་གནད་ཐམས་ཅད་ཚང་ཞིང་ལྷག་པར་སྙིགས་དུས་ཀྱི་
ཚེ་ཐུང་གཅིག་ལ་འཚང་རྒྱ་བའི་མྱུར་ལམ་ཕ་རྒྱུད་མ་རྒྱུད་གཉིས་ཀའི་ལམ་གྱི་
གནད་ཚང་བ་ཐུན་མོང་མིན་པའི་བདེན་པ་གཉིས་འདི་ལ་ཡོད་དོ་ཞེས་སྟོན་པ་སྟེ།
ཚུལ་འདི་བསམས་ལ་ཡི་དམ་འདིའི་རྣལ་འབྱོར་ལ་གུས་པ་བླ་ལྷག་ཏུ་བསྐྱེད་པར་
བྱའོ། །ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་གྱིས་དྲན་པ་ཉེར་བཞག་
བཞི། ཡང་དག་སྤོང་པ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ།
བྱང་ཆུབ་ཀྱི་ཡན་ལག་བདུན། འཕགས་པའི་ཡན་ལག་བརྒྱད་དེ་བྱང་ཕྱོགས་སོ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བདུན་ཚང་བ་སྟོན་པ་ནི། ཡི་དམ་འདིའི་རྣལ་འབྱོར་བསྒོམ་པ་ལ་ལམ་ཐུན་མོང་
བའི་གནད་རྣམས་ངེས་པར་བསྒོམ་དགོས་སོ་ཞེས་སྟོན་པའོ། །ཞབས་བཅུ་དྲུག་ནི་
སྟོང་ཉིད་བཅུ་དྲུག་ཅེས་པ་ནི་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་སྟོང་ཉིད་ཀྱི་
རྣམ་གྲངས་མཐའ་ཡས་པ་ཐམས་ཅད་བསྡུ་ན། ནང་སྟོང་པ་ཉིད་དང་། ཕྱི་སྟོང་པ་
ཉིད་དང་། ཕྱི་ནང་སྟོང་པ་ཉིད་དང༌།སྟོང་པ་ཉིད་སྟོང་པ་ཉིད་དང་། ཆེན་པོ་སྟོང་པ་
ཉིད་དང༌། དོན་དམ་པ་སྟོང་པ་ཉིད་དང་། འདུས་བྱས་སྟོང་པ་ཉིད་དང་། འདུས་
མ་བྱས་སྟོང་པ་ཉིད་དང་། མཐའ་ལས་འདས་པ་སྟོང་པ་ཉིད་དང་། ཐོག་མ་དང་ཐ་
མ་མེད་པ་སྟོང་པ་ཉིད་དང་། དོར་བ་མེད་པ་སྟོང་པ་ཉིད་དང་། རང་བཞིན་སྟོང་པ་
ཉིད་དང་། ཆོས་ཐམས་ཅད་སྟོང་པ་ཉིད་དང་། རང་གི་མཚན་ཉིད་སྟོང་པ་ཉིད་
དང༌། མི་དམིགས་པ་སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་
དེ་བཅུ་དྲུག་ཏུ་འདུ་བས་བསྒོམ་བྱའི་ཡུལ་གནས་ལུགས་མཐར་ཐུག་ཤེར་ཕྱིན་གྱི་
མདོ་སྡེ་ནས་ཇི་ལྟར་གསུངས་པ་ལྟར་ངེས་པར་བྱས་ནས་བསྒོམ་དགོས་སོ་ཞེས་
པའོ། །ཡུམ་དང་སྦྱོར་བས་བདེ་བ་ཆེན་པོ་མཚོན་པ་དང་། བདེ་ཆེན་ལྷན་ཅིག་
སྐྱེས་པའི་ཡེ་ཤེས་འདིའི་མཐུ་ལས་ཐུན་མོང་གི་དངོས་གྲུབ་བརྒྱད་དང་། དབང་
ཕྱུག་བརྒྱད་མྱུར་དུ་ཐོབ་པ་དང༌། གཅེར་བུ་དང་དབུ་སྐྲ་བརྗེས་པས་སྒྲིབ་གཉིས་
བག་ཆགས་དང་བཅས་པ་རྣམ་པར་དག་པའི་འབྲས་བུའི་གོ་འཕང་མྱུར་དུ་ཐོབ་
པར་འགྱུར་བ་མཚོན་པས་ན་ཡི་དམ་འདིའི་རྣལ་འབྱོར་ལ་འབད་ན་མཆོག་དང་
ཐུན་མོང་གི་དངོས་གྲུབ་ཐམས་ཅད་ངེས་པར་ཐོབ་ནུས་སོ་ཞེས་སྐུའི་རྣམ་འགྱུར་
གྱིས་མཚོན་པ་འདི་ལ་ཡིད་ཆེས་ཀྱི་ངེས་པ་གཏིང་ཚུགས་པ་རྙེད་པར་བྱའོ། ། །
བཞི་པ་བཟླས་པ་བྱ་ཚུལ་ནི། སྒྲུབ་ཐབས་ལས། དེ་ནས་ཏིང་ངེ་འཛིན་
- 158 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སེམས་དཔའི་མཐར་རྩ་སྔགས་ལ་སོགས་པའི་སྔགས་དང་། ལྷ་གཞན་རྣམས་ཀྱི་
ཐུགས་ཀའི་ཉི་གདན་ལ་རང་རང་གི་ཕྱག་མཚན་ལ་རང་རང་གི་ས་བོན་བཀོད་
པའི་མཐར། རང་རང་གི་སྔགས་ཀྱི་ཡི་གེ་རྣམས་གཡས་སྐོར་དུ་འགྲེང་སྟེ་འོད་
ཟེར་འབར་བའི་རྣམ་པ་ཅན་དུ་བལྟས་ལ་བཟླའོ། །གཙོ་བོའི་སྔགས་བཟླ་ཚུལ་
ཡང་ན་ས་བོན་ལས་འོད་ཟེར་འཕྲོས་པ་རིམ་གྱིས་བརྒྱུད་ནས། རྩ་ཞལ་གྱི་སྣའི་སྒོ་
ནས་དབུགས་ཕྱིར་འབྱུང་བ་དང་ལྷན་ཅིག་བྱུང་བས་འགྲོ་བའི་དོན་བྱས་ནས།
སླར་ཡང་དབུགས་རྔུབ་པ་དང་ལྷན་ཅིག་སྣའི་བུ་ག་ནས་ཞུགས་པ་སྔགས་ཕྲེང་ལ་
ཐིམ་ཞིང་ཞལ་དགུ་དང་ལྷ་ཐམས་ཅད་ཀྱིས་འདོན་པར་བསམས་ལ། སྐྱོན་དང་
བྲལ་བར་བཟླའོ། །བཟླས་པའི་སྐྱོན་ནི་ཤིན་ཏུ་མྱུར་བུལ་གཉིས་དང་། ཤིན་ཏུ་
གསལ་ མི་ གསལ་ དང་། རིང་ བ་ དང་ ཐུང་ བ་ གཉིས་ གོ་ལྡོག་ པ་ དང༌། གཏམ་
གཞན་ གྱིས་ བར་ ཆོད་ པ་ དང༌། སེམས་ གཞན་ དུ་ ཡེངས་ པ་ ལ་ སོགས་པའོ། །
གདོང་དྲུག་གི་རྒྱུད་ལས། གཞན་དུ་མི་འགྲོའི་སེམས་ཀྱིས་ནི། །དེ་ལྟའི་ཚུལ་དུ་
བཟླས་པ་བྱ། །ཡུལ་གཞན་བློ་ནི་འཕྲོ་བ་ཡིས། །བསྐལ་བར་བཟླས་ཀྱང་འབྲས་
མི་འབྱིན། །ཞེས་གསུངས་ཞིང་གཞན་ཡང་མང་བས་སེམས་མ་ཡེངས་པ་ཁྱད་པར་
དུ་གལ་ཆེའོ། །ཡི་གེ་འབར་བ་ལ་སེམས་བཟུང་ནས་བཟླས་ན། དངོས་གྲུབ་མྱུར་
བར་ལཱ་ལི་ཏས་གསུངས་སོ། །བཟླས་བྱའི་སྔགས་ནི། ཨོཾ་ཡ་མ་རཱ་ཛཱ་ས་དོ་མེ་ཡ།
ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡཀྵེ་ཡ། ཡཀྵེ་ཡཙྪནི་རཱ་མ་ཡ་ཧཱུྃ་ཧཱུྃ་ཕཊ་
ཕཊ་སྭཱཧཱ། ཞེས་པ་ནི་རྩ་སྔགས་སམ་ཕྲེང་སྔགས་སོ། །ཨོཾ་ཧཱིཏྟི ཝི་ཀྲི་ཏཱ་ན་ན་ཧཱུཾ་
ཕཊ། ཅེས་པ་ནི་ལས་ཀྱི་སྔགས་སོ། །དེ་དང་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་སྦྱར་བ་
གཉིས་ཟླ་བ་གདམ་ང་ཅན་དུ་མན་སྙེ་ལས་བཤད་དོ། །ཨོཾ་ཡ་མཱན་ཏ་ཀ་ཧཱུྃ་ཕཊ།
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཅེས་པ་ནི་སྙིང་པོའོ། །ༀ་བཛྲ་བེཏྟཱ་ལཱི་ཨཱ་གཙྪ་ཨ་གཙྪ་ཧཱུྃ་ཛ༔ སཱཧཱ། ཞེས་པ་ཡུམ་
གྱི་སྔགས་སོ། །ཨོ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷིཀ་ཧཱུྃ་ཕཊ། ཨོཾ་ཨཱ་རོ་ལིཀ་ཧཱུྃ་ཕཊ།
ཨོཾ་པྲཛྙཱ་དྷིཀ་ཧཱུྃ་ཕཊ། ཨོ་མུང་ག་ར་དྷཱིཀ་ཧཱུྃ་ཕཊ། ཨོ་དཎི་དྷཱིཀ་ཧཱུྃ་ཕཊ། ཨོཾ་པདྨ་དྷཱིཀ་
ཧཱུྃ་ཕཊ། ཨོ་ཁངྒ་དྷིཀ་ཧཱུྃ་ཕཊ། ཨོ་མོ་ཧ་ར་ཏི་ཧཱུྃ་ཕཊ། ཨོཾ་དྭེ་ཥ་ར་ཏི་ཧཱུྃ་ཕཊ། ཨོ་རཱ་
ཀ་ ར་ཏི་ཧཱུཾ་ ཕཊ། ཨོཾ་བཛྲ་ར་ཏི་ཧཱུཾ་ ཕཊ། ཅེས་པ་རྣམས་འཁོར་ གྱི་ལྷ་རྣམས་ཀྱི་
སྔགས་སོ། །གྲངས་ནི་རྒྱུད་ཀྱི་རྟོག་པ་གསུམ་པ་ལས། རྩ་སྔགས་ལ་འབུམ། ལས་
སྔགས་ལ་སུམ་འབུམ། སྙིང་པོ་ལ་ཡི་གེའི་གྲངས་ཀྱི་འབུམ་བཟླས་ན། ལས་ཀུན་
བྱེད་ནུས་པར་གསུངས་ཞིང་། རྟོག་པ་བཞི་པ་ལས། རྩ་སྔགས་ལ་ སུམ་འབུམ་
བཟླ་ བར་ གསུངས། འདིའི་ སྒྲུབ་ ཐབས་ ཀྱི་ གཞུང་ གཞན་ ནས། བཟླས་ པའི་
གྲངས་བཤད་པ་ནི་ཚུལ་སྔ་མ་དང་འདྲ་ལ། སློབ་དཔོན་ཛྙཱ་ན་ཨ་ཀ་ནས་སྔོན་དུ་
བསྙེན་པ་བྱེ་བའམ་ཡང་ན་མཚན་མ་ཐོབ་ནས་ལས་རྣམས་བརྩམས་པར་གསུངས་
སོ། །དེ་ ལ་ གཉིས་ ལས། དབང་བསྐུར་བ་ ལ་ནི། ཨ་མོ་གྷ་བཛྲ་ ཡི་གེ་བཅུ་ པ་
འབུམ་བཟླ་བར་བཤད་པ་ནི། དཔའ་བོ་གཅིག་པའི་དབང་དུ་བྱས་ལ། འདིར་ནི་
འཁོར་རྣམས་ལའང་ཁྲི་ཕྲག་རེ་བཟླ་དགོས་སོ། །ཞི་སོགས་ཀྱི་ལས་མང་པོ་འགྲུབ་
པའི་བཟླས་པ་ལ་ནི། ད་ལྟའི་གང་ཟག་གིས་ཇི་སྐད་བཤད་པའི་མཚན་མ་བརྟན་
པོ་ཐོབ་ན་མ་གཏོགས་པ་གྲངས་ཀྱི་བསྙེན་པ་བྱ་བར་གསུངས་པ་ལེགས་པར་
མཐོང་ངོ༌། །ཕྲེང་བ་དག་པའི་ཆོ་ག་ནི་མི་རུས་ལ་སོགས་པའི་ཕྲེང་བ་བསང་སྦྱངས་
ནས། ཕྲེང་རྡོག་རྣམས་མེ་ལས་འདོད་ཆགས་གཤིན་རྗེའི་གཤེད་དུ་བསྐྱེད་པ་དེ་ཞུ་
བ་ལས་ཁྲག་འཛག་པའི་མགོ་བོར་བལྟས་ལ། གཡས་པའི་མཐེ་བོང་ལྕགས་ཀྱུས་
ལྷ་དགུག་པའི་བསམ་པས་ཕྲེང་བ་དབབ་ལ་བཟླ་སྟེ། བཟླས་པའོ་ཞེས་གསུངས།
- 160 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
བཟླས་ པ་ བྱ་ ཚུལ་ ལ། ཡིད་བཟླས་དང༌། ངག་བཟླས་ གཉིས་ ཡོད་ཅིང་། ཡིད་
བཟླས་ནི་ལྕེ་དང་མཆུ་མི་འགུལ་ཞིང་། སྒྲ་སྤངས་པའི་ཡིད་ཀྱིས་བཟླས་པ་སྟེ།
སངས་རྒྱས་ཐམས་ཅད་ཀྱི་སྙིང་པོ་ཡི་གེ་གསུམ་ཡིད་ཀྱིས་བཟླ་བའོ། །འདི་ལ་
བསྐྱེད་རིམ་པའི་རྡོར་བཟླས་ཞེས་གསུངས་ཤིང་། རྫོགས་རིམ་པའི་རྡོ་རྗེའི་བཟླས་
པ་ཁྱད་པར་ཅན་ནུས་པའི་དགེ་རྩ་སྨིན་བྱེད་དུ་འགྱུར་ལ། བཟླས་པ་འདིའི་སྒོ་
ནས་ཞི་རྒྱས་དབང་དྲག་གི་ལས་བསྒྲུབས་ཀྱང་འགྲུབ་ནུས་ཤིང་། སངས་རྒྱས་
ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་འབེབས་ནུས་པས་བཟླས་པ་འདི་
ལ་བསྔགས་པ་ཤིན་ཏུ་ཆེའོ། །ངག་བཟླས་ལ་དམ་ཚིག་གི་བཟླས་པ། འཁྱོགས་ཀྱི་
བཟླས་པ། ཁྲོས་པའི་བཟླས་པ། ཁྲོ་བོའི་བཟླས་པ་རྣམས་སུ་ཡོད་ཅིང་། དམ་
ཚིག་གི་བཟླས་པ་ནི་སྒྲུབ་ཐབས་ཉིད་དུ་ཇི་ལྟར་གསུངས་པ་ལྟར་རང་ཡི་དམ་དུ་
གསལ་བའི་ཐུགས་ཀའི་ས་བོན་གྱི་མཐར་སྔགས་ཕྲེང་བཀོད་ལ་འོད་ཟེར་གྱི་སྤྲོ་
བསྡུས་རྒྱལ་ བ་ སྲས་ བཅས་ ཀྱི་ བྱིན་རླབས་འགུགས་ པ་ དང་། མཁའ་ ཁྱབ་ ཀྱི་
སེམས་ཅན་རྣམས་ཀྱི་ལས་སྒྲིབ་སྦྱོང་བའི་དམིགས་པ་དང་། ལྷ་རྣམས་དང་ཞལ་
དུ་ཡོད་ཀྱིས་བཟླ་བར་བསམས་ནས་བཟླ་བའི་དམིགས་པ་བྱ་ཞིང་། དམིགས་པ་
ཕྱི་མ་འདི་ལ་གོང་བུའི་བཟླས་པ་ཞེས་ཀྱང་བརྗོད། འཁྱོགས་ཀྱི་བཟླས་པ་ནི་ཆོས་
ཐམས་ཅད་མཉམ་པ་ཉིད་ཀྱི་ང་རྒྱལ་གྱིས་སྔགས་ཕྲེང་རང་གི་ཞལ་དུ་ཞུགས་པ་རྡོ་
རྗེའི་ལམ་ནས་ཡུམ་གྱི་པདྨར་སོང་ཞིང་གྱེན་དུ་བྱུང་སྟེ་ཡུམ་གྱི་ཞལ་ནས་རང་གི་
ཞལ་དུ་འཁོར་བར་བསྒོམ་ཞིང་བཟླ་བ་དང༌། ཁྲོས་པའི་བཟླས་པ་ནི་དང་པོར་
ཡུམ་ གྱི་ ཞལ་ དུ་ཞུགས་ནས་ སྔར་བཞིན་འཁོར་བར་བསྒོམ་པ་དང༌། ཁྲོ་བོའི་
བཟླས་པ་ནི། སྔགས་སྒྲ་དྲག་པོས་བཟླ་བར་གསུངས། གཙོ་བོ་ནི་མཁའ་ཁྱབ་ཀྱི་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སེམས་ཅན་རྣམས་ལ་བྱམས་སྙིང་རྗེ་ཤུགས་དྲག་ཏུ་བསྐྱེད་ལ་སེམས་ཅན་རྣམས་
མྱུར་དུ་འཁོར་བ་ནས་འདོན་པར་འདོད་པའི་བསམ་པ་ཤུགས་དྲག་པོས་ཡི་དམ་
ལྷ་ཚོགས་ཀྱི་ཐུགས་རྒྱུད་བསྐུལ་ཏེ་འོད་ཟེར་གྱི་སྤྲོ་བསྡུས་རྒྱལ་བ་རྣམས་ཀྱི་བྱིན་
རླབས་འགུག་པ་དང་། སེམས་ཅན་རྣམས་ཀྱི་སྡིག་སྒྲིབ་སྦྱོང་བའི་དམིགས་པ་བྱ་
བ་དམ་ཚིག་ཡིན་པར་གསུངས། བཟླས་པའི་གྲངས་ལ་སོགས་པ་ སྒྲུབ་ཐབས་
ཉིད་དུ་གསལ་བར་གསུངས་པ་ལྟར་ཡིན་ལ། ལས་མཐུན་གྱི་ཕྲེང་བ་ཇི་ལྟར་སྒྲུབ་
པ་དང་། ཕྲེང་བའི་གྲངས་དང་། ཕྲེང་བའི་རྒྱུའི་ཁྱད་པར་དང་། ཕྲེང་ཐག་ཇི་ལྟ་བྱ་
བ་དང༌། ཕྲེང་བ་ བྱིན་གྱིས་བརླབ་ཚུལ་དང༌། ལག་པས་འཛིན་ཚུལ་དང་། ཕྲེང་
རྡོག་དབབ་པའི་ཚེ་དམིགས་པ་བྱ་ཚུལ་དང༌། ཁྱད་པར་ཡི་དམ་འདིའི་ཐུན་མོང་མ་
ཡིན་པའི་མན་ངག་ཞི་ཁྲོ་སྦྲགས་སྒྲུབ་ཀྱི་བཟླས་པ་བྱ་ཚུལ་དང་། དེ་ལའང་ཡབ་
ཀྱི་ཞི་ཁྲོ་སྦྲགས་སྒྲུབ་དང་། ཡུམ་གྱི་ཞི་ཁྲོ་སྦྲགས་སྒྲུབ་དང༌། དེ་གཉིས་ཀ་ལ་ཞི་
རྒྱས་དབང་དྲག་གི་ལས་སྒྲུབ་ལུགས་དང་ཁྱད་པར་ཅན་སྡིག་སྒྲིབ་སྦྱོང་བ་དང་།
མི་ཤེས་པ་གཅོད་པ་དང་། ཤེས་རབ་ཆེ་བ། གསལ་བ། མྱུར་བ། ཟབ་པ། འཆད་
རྩོམ་རྩོམ་གསུམ་གྱི་བློ་གྲོས་རྒྱས་པའི་དམིགས་པ་ཇི་ལྟར་བྱ་བ་སོགས་མན་ངག་
ཐུན་མོང་མིན་པ་རྣམས་བླ་མ་དམ་པའི་ཞལ་ལས་ཤེས་པར་བྱས་ལ་བཟླའོ། །
བཟླས་པ་སྦྱང་གཞི་དང་མི་སྦྱོར་ཞིང་སངས་རྒྱས་ཀྱི་གསུང་གི་འཕྲིན་ལས་ཆོས་ཀྱི་
འཁོར་ལོ་བསྐོར་བའི་མཛད་པ་དང་ཆོས་མཐུན་ཞིང་དེ་མྱུར་དུ་འགྲུབ་པའི་རྒྱུར་
འགྱུར་རོ། །
གསུམ་པ་ཐུན་གྱི་འཇུག་ཏུ་ཇི་ལྟར་བྱ་བ་ལ་གཉིས། གཏོར་མ་འབུལ་
བ་ དང༌། ཉེར་བསྡུ་ བྱ་ བའོ། །དང་པོ་ནི། སྒྲུབ་ཐབས་ ལས། བཟླས་ པས་ སྐྱོ་ན་
- 162 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
སླར་ཡང་མཆོད་བསྟོད་བྱ་ཞིང་གཤིན་རྗེའི་གཤེད་ཀྱི་ཡིག་བརྒྱ་འདོན་ལ། གྲུབ་
ན་ཐུན་ཐམས་ཅད་ཀྱི་མཐར་གཏོར་མ་དབུལ། མ་གྲུབ་ན་ཐུན་ཐ་མའི་མཐར་
གཏོར་མ་ དབུལ་ ལོ། །དེའི་ རིམ་པ་ནི་ཞེས་ སོགས་ གཏོར་མགྲོན་ སྤྱན་འདྲེན་
ལུགས་དང་། གཏོར་མ་བྱིན་གྱིས་བརླབ་པ་དང་། གཏོར་མ་ཇི་ལྟར་འབུལ་བའི་
ཚུལ་རྣམས་ཞིབ་ཏུ་གསུངས་པ་ལྟར་ཡིན་ལ། འདི་ལ་བདག་མདུན་འཇུག་པ་
གཅིག་གིས་བསྒྲུབ་པ་བདག་འཇུག་ལ་སོགས་པ་བྱེད་པའི་ ཚེ་ གཏོར་ མགྲོན་
གསར་དུ་སྤྱན་དྲངས་མི་དགོས་པར་སྔར་བསྒོམ་པའི་ ཡི་དམ་ལྷ་ཚོགས་དང་
ཕྱོགས་སྐྱོང་རྣམས་ལ་གཏོར་མ་འབུལ་ཞིང་བཀའ་སྡོད་གཤིན་རྗེ་ཆོས་ཀྱི་རྒྱལ་པོ་
ལ་གཏོར་མ་ཕུལ་ཏེ་འཕྲིན་ལས་འཆོལ་བར་བྱེད་པ་ཡིན་ལ། བདག་བསྐྱེད་རྐྱང་
པ་བྱེད་པའི་ ཚེ་ སྒྲུབ་ཐབས་ཉིད་དུ་གསུངས་ པ་ལྟར་ སྐད་ཅིག་གིས་མདུན་དུ་
གཏོར་མགྲོན་གསལ་བཏབ་ལ་ཡེ་ཤེས་པ་སྤྱན་དྲངས་ནས་བསྟིམ། ཕྱོགས་སྐྱོང་
རྣམས་བཀུག་སྟེ་ཐ་མལ་གྱི་སྣང་ཞེན་སྦྱངས་ནས་ལྷར་བསྐྱེད། སྐྱེ་མཆེད་དང་སྐུ་
གསུང་ཐུགས་བྱིན་གྱིས་བརླབས། དབང་བསྐུར་རྒྱས་གདབ་མཆོད་བསྟོད་བྱས་
ལ་གཏོར་མ་ཕུལ་ཏེ་འདོད་དོན་ལ་གསོལ་བ་གདབ་པ་དང་ཡི་དམ་འདིའི་བཀའ་
སྡོད་དམ་ཅན་ཆོས་ཀྱི་རྒྱལ་པོ་ལ་གཏོར་མ་འབུལ་བ་སྒྲུབ་ཐབས་སུ་གསལ་བ་
ལྟར་བྱས་ལ་འཕྲིན་ལས་བཅོལ་ཡིག་བརྒྱ་བཟླས་ནས་བཟོད་པར་གསོལ་ཏེ་དམ་
ཚིག་པ་རང་ལ་བསྡུ་བ་དང་མགྲོན་གཞན་རྣམས་གཤེགས་སུ་གསོལ་བ་སྒྲུབ་
ཐབས་སུ་གསུངས་པ་ལྟར་བྱའོ། །གཉིས་པ་ཉེར་བསྡུ་བྱ་བ་ནི། སྒྲུབ་ཐབས་ལས་
ཐུན་གྱི་མཐར་དུར་ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་གཞལ་
ཡས་ ཁང་ འཁོར་ རྣམས་ ལ། འཁོར་ རྣམས་ དང༌ ཡུམ་ རང་ ལ། རང་ དམ་ ཚིག་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སེམས་དཔའ་ཡེ་ཤེས་སེམས་དཔའ་ལ། དེ་ཏིང་ངེ་འཛིན་སེམས་དཔའ་ལ། དེ་
ཡང་ཞབས་ཀྱུ་ཨུ་ཧ་ལ། ཧ་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ།
དེ་ཡང་མི་དམིགས་པ་སྟོང་པར་བསམ་སྟེ། དེ་དག་གིས་ནི་ཐུན་གྱི་ཐོག་མཐའ་
བར་གསུམ་དུ་ཇི་ལྟར་བྱ་བའི་ཐུན་གྱི་ངོ་བོའི་རྣལ་འབྱོར་རྣམས་བཤད་ཟིན་ཏོ་
ཞེས་གསུངས་པ་ལྟར་རོ། །
གཉིས་པ་ཐུན་མཚམས་སུ་ཇི་ལྟར་བྱ་བ་ལ་ལྔ། སྤྱོད་ལམ་གྱི་རྣལ་འབྱོར།
ཟས་ཀྱི་རྣལ་འབྱོར། ཉལ་བའི་རྣལ་འབྱོར། སྡང་བའི་རྣལ་འབྱོར། ཁྲུས་ཀྱི་རྣལ་
འབྱོར་རོ། །དང་ པོ་ནི། སྒྲུབ་ཐབས་ལས། ཐུན་མཚམས་ཀྱི་རྣལ་འབྱོར་ནི། དེ་
ནས་རྡོ་རྗེ་འཇིགས་བྱེད་ཀྱི་ང་རྒྱལ་གྱིས་ལངས་ཏེ་དེ་དང་མ་བྲལ་བའི་ངང་ནས།
ཡུལ་དུ་སྣང་བ་ཀུན་ཀྱང་རྡོ་རྗེ་འཇིགས་བྱེད་དུ་བལྟས་ལ། སྒོ་གསུམ་གྱི་བྱ་བ་
ཀུན་ཕྱག་རྒྱ་དང་སྔགས་ཀྱི་བདག་ཉིད་དུ་བསམས་ནས་བྱ་བ་ལ་འཇུག་པ་ནི་སྤྱོད་
ལམ་གྱི་རྣལ་འབྱོར་རོ་ཞེས་གསུངས། འདིའི་དམིགས་པ་ཡིད་ལ་བྱ་ཚུལ་ནི། སྡུད་
རིམ་བྱས་ཏེ་སྟོང་པར་བསམས་པ་དེའི་ངང་ལས་རང་ཉིད་ཡི་དམ་ཞལ་གཅིག་
ཕྱག་གཉིས་པའི་སྐུར་ལངས་ལ། དེའི་མིག་གཉིས་སུ་ཀླུ་སོགས་སྐྱེ་མཆེད་དང་སྒོ་
གསུམ་བྱིན་གྱིས་བརླབས། གདོན་བགེགས་ཀྱི་འཚེ་བ་ཞི་བ་དང་། ཚེ་འདིའི་སྣང་
ཤས་དང་། འཁོར་བ་ལ་ཞེན་ཆགས་དང་། རང་དོན་ཡིད་བྱེད་དང་། ཐ་མལ་གྱི་
སྣང་ཞེན་སོགས་ལམ་གྱི་བར་ཆད་རྣམས་ཀྱིས་མི་ཚུགས་པར་བྱ་བའི་ཕྱིར་བསྲུང་
འཁོར་བསྒོམས་པ་དང་། སྒྲུབ་ཐབས་བསྒོམས་པ་འདིས་མཚོན་དགེ་བ་ཅི་མཆིས་
མཁའ་ཁྱབ་ཀྱི་སེམས་ཅན་རྣམས་ཀྱི་དོན་དུ་རྫོགས་པའི་བྱང་ཆུབ་ཐོབ་པའི་རྒྱུར་
བསྔོ་ཞིང་ཚེ་རབས་ཐམས་ཅད་དུ་འཇམ་དབྱངས་ཞི་ཁྲོས་རྗེས་སུ་འཛིན་པའི་སྨོན་
- 164 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན། །
ལམ་གདབ་བོ། །དེ་ལྟར་ཐུན་གྱི་མཐར་ཉེར་བསྡུ་བྱེད་པ་དང་། དེ་ལས་ཡི་དམ་
གྱི་སྐུར་ལྡང་བ་ནི་རྫོགས་རིམ་གྱི་འོད་གསལ་དང་། དེ་ལས་སྒྱུ་མའི་སྐུ་འགྲུབ་
པའི་དགེ་རྩ་སྨིན་བྱེད་དུ་འགྱུར་བ་དང༌། མཐར་གཉིས་སྣང་ཕྲ་མོའང་དག་པའི་
འོད་གསལ་ཆོས་སྐུ་ཐོབ་པ་དང་། དེ་ལས་གཟུགས་སྐུར་ལངས་ཏེ་སེམས་ཅན་གྱི་
དོན་བྱེད་པའི་ཐབས་མཁས་ཀྱི་རྒྱུར་འགྱུར་རོ། །དེ་ནས་སྤྱོད་ལམ་ལ་འཇུག་པ་ན་
སྒོ་གསུམ་ལ་དྲན་པ་ཉེ་བར་བཞག་སྟེ་སྡོམ་པ་གསུམ་གྱི་བཅས་མཚམས་དང་
འགལ་བའི་ཉེས་ལྟུང་གིས་མ་གོས་པར་བྱ་བ་དང་། སྡོམ་པ་གསུམ་གྱི་བསླབ་བྱ་
ལས་མི་འདའ་བར་བྱ་ཞིང་། ལྷག་པར་མིག་ལ་གང་སྣང་ཐམས་ཅད་ཡི་དམ་གྱི་
སྐུའི་རྣམ་འགྱུར་དུ་མོས་པ་དང་། རྣ་བར་སྒྲ་གང་ཐོས་ཐམས་ཅད་ སྔགས་ ཀྱི་
གདམས་སུ་མོས་པ་དང༌། ཡིད་ལ་གང་ཤར་ཐམས་ཅད་བདེ་སྟོང་གཉིས་སུ་མེད་
པའི་རྣམ་རོལ་ཏུ་འཆར་ཅི་ཐུབ་བྱས་ཏེ་སྒོ་གསུམ་གྱི་སྤྱོད་པ་ཅི་བྱེད་སྔགས་ཀྱི་
ཐབས་མཁས་ཀྱིས་ཟིན་པའི་དགེ་སྦྱོར་དུ་འཆར་བ་ལ་བསླབ་བོ། ། །
གཉིས་པ་ཟས་ཀྱི་རྣལ་འབྱོར་ནི། སྒྲུབ་ཐབས་ལས། བཟའ་བཏུང་གཏོར་
མ་ལྟར་བྱིན་གྱིས་བརླབས་ལ། ཁ་ཐབ་ཁུང་དང་ལག་པ་གཉིས་དགང་བླུགས་དང་
བཟའ་བཏུང་སྲེག་རྫས་སུ་མོས་ནས་ལྷ་ཐམས་ཅད་འདུས་པའི་བདག་ཉིད་སྙིང་
གའི་ཏིང་ངེ་འཛིན་སེམས་དཔའ་ལ་འབུལ་བའི་ཚུལ་གྱིས་བཟའ་ཞིང་འཐུང་བ་ནི་
ཁ་ཟས་ཀྱི་རྣལ་འབྱོར་རོ་ཞེས་གསུངས་པ་ལྟར་བསླབ་བོ། །གསུམ་པ་ཉལ་བའི་
རྣལ་འབྱོར་ནི། སྒྲུབ་ཐབས་ལས། ཉལ་བའི་ཚེ་སྔར་བཞིན་རིམ་གྱིས་བསྡུས་ན་
ཐབས་ཤེས་དང་ལྡན་པར་ ཉལ་བ་ནི་ཉལ་བའི་རྣལ་འབྱོར་རོ། །འདིར་བླ་མ་
རྣམས་གསུངས་པ་ལྟར་སྣོད་བཅུད་འོད་དུ་ཞུ་ནས་བསྡུ་ཡང་རུང་ངོ་ཞེས་གསུངས་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པ་ལྟར་བསླབ་སྟེ། འདི་ལ་བྱང་ཆུབ་ལམ་རིམ་ལས་འབྱུང་བ་ལྟར་ཉལ་བ་མངོན་
དུ་ཕྱོགས་པ་ན་ཉན་ཞག་དེའི་རང་གི་སྒོ་གསུམ་གྱི་སྤྱོད་པ་ལ་བརྟགས་ནས་སྡོམ་
པ་གསུམ་གྱི་བཅས་མཚམས་དང་འགལ་བའི་ཉེས་པ་ཅི་བྱུང་བཤགས། ཕྱིན་ཆད་
མི་ བྱ་བའི་ སྡོམ་ སེམས་བསྐྱེད། ལྡང་བའི་ འདུ་ཤེས་དང་། སྣང་བའི་འདུ་ཤེས་
དང་། བཤེས་གཉེན་ལ་དད་པ་སོགས་ཐུན་མོང་དང་ཐུན་མོང་མིན་པའི་ལམ་གྱི་
རིམ་པ་རྣམས་ལས། ལམ་གྱི་གནད་གཙོ་བོ་རྣམས་གསལ་བཏབ་སྟེ་དགེ་བའི་
འདུན་པ་དང་ལྡན་པའི་ངང་ནས་གཉིད་དུ་འགྲོ་བ་ལ་སློབ་ཅིང་། སྒྲུབ་ཐབས་
ལས་དངོས་སུ་གསུངས་པ་ནི། ལམ་ཐུན་མོང་བ་ལ་ངེས་པ་ཕུལ་ཕྱིན་ཐོན་ནས་
བྱང་ཆུབ་ཀྱི་སེམས་རིན་པོ་ཆེ་དང༌། གནས་ལུགས་རྟོགས་པའི་ལྟ་བ་ཉམས་པ་
མེད་པར་གོང་འཕེལ་གྱི་ཐོག་སྔགས་ལ་ཆིག་སྒྲིལ་དུ་སློབ་པ་ཞིག་གིས་གཉིད་
དུས་ཀྱི་བསྲེ་བ་བསྒོམ་པ་གཙོ་བོར་གསུངས་པ་ཡིན་པས། རང་རང་གི་རྒྱུད་ཚོད་
ལ་དཔགས་ཏེ་ཉམས་ལེན་བྱེད་པ་གནད་ཡིན་པས་སྔར་བཤད་པའི་ཉམས་ལེན་
གྱི་གནད་དེ་དག་མ་འཕྱུགས་པར་བྱའོ། །
བཞི་པ་སྡང་བའི་རྣལ་འབྱོར་ནི། སྒྲུབ་ཐབས་ལས། ལྡང་བའི་ཚེ་ཙརྩི་ཀ་
ལ་སོགས་པའི་ལྷ་མོའི་དབྱངས་ཀྱིས་འོད་གསལ་ལས་བཞེང་བའི་དོན་དུ་བསྐུལ་
བར་མོས་ནས་ལྡང་བ་ནི་ལྡང་བའི་རྣལ་འབྱོར་རོ་ཞེས་གསུངས་པ་ལྟར་རོ། །འདི་
ལའང་གདུལ་བྱ་བློ་མཐོ་དམའི་ཁྱད་པར་གྱིས་ལངས་མ་ཐག་ལྷའི་རྣལ་འབྱོར་ལ་
འཇུག་པ་དང་། ཚེ་འདིའི་སྣང་ཤས་ཟིལ་གྱིས་མནན་ནས་ཆོས་རྣམ་དག་བྱ་བར་
འདུན་པ་ཤུགས་དྲག་བསྐྱེད་ཅིང་། ཉིན་ཞག་དེའི་བྱ་བ་ལ་དམིགས་པའི་འཕེན་པ་
གཏོང་བ་སོགས་རང་རང་གི་རྒྱུད་ཚོད་དང་བསྟུན་ནས་ཉམས་ལེན་བྱེད་ལུགས་
- 166 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
གལ་ཆེ་བ་མང་དུ་ཡོད་དེ་ལམ་གྱི་གནད་ལ་མཁས་པའི་བཤེས་གཉེན་དམ་པ་
ཡུན་དུ་བསྟེན་ཏེ་ཞལ་ལས་ཤེས་པར་བྱའོ། ། །
ལྔ་པ་ཁྲུས་ཀྱི་རྣལ་འབྱོར་ནི། སྒྲུབ་ཐབས་ལས། ཁྲུས་ཀྱི་ཚེ་དབང་བསྐུར་
བའི་སྐབས་བཞིན་བྱེད་པ་ནི་ཁྲུས་ཀྱི་རྣལ་འབྱོར་རོ་ཞེས་གསུངས་པ་ལྟར་རོ། །དེ་
ལྟར་སྒྲུབ་ཐབས་ཀྱི་འགོ་ནས་བཟུང་། ཐུན་མཚམས་ཀྱི་བྱ་བའི་བར་འདི་རྒྱུད་དང་
གྲུབ་ཆེན་གྱི་གཞུང་ལས་ཇི་ལྟར་འབྱུང་བ་བླ་མ་དམ་པས་ཁྲིད་པ་ལྟར་མ་འཕྱུགས་
པར་བྱས་ལ་ཐུན་གྱི་གྲངས་ཇི་ལྟར་བྱ་བ་ནི། སྒྲུབ་ཐབས་ལས། དེ་ལྟ་བུའི་ཚུལ་
གྱིས་ཞག་རེ་ལ་ཐུན་གསུམ་མམ་བཞི་བཞིར་མ་ཆག་པར་ཉམས་སུ་ལེན་པ་ནི།
བསྐྱེད་ པའི་ རིམ་པ་ལ་སློབ་པའོ། །ཞེས་གསུངས་པ་ལྟར་ཏེ། ཐུན་བཞིར་བྱེད་
ཚུལ་ནི། ཐོ་རེངས་དང་། སྔ་དྲོ་དང་། ཕྱི་དྲོ་དང་། སྲོད་རྣམས་ལ་ཐུན་རེ་སྟེ་བཞིར་
བྱའོ། །དེ་ཡང་ཉི་མ་ཤར་བའི་མཚམས་དང་། ཉིན་དགུང་དང་། ཉི་མ་ནུབ་པའི་
མཚམས་དང་། མཚན་དགུང་རྣམས་ལ་ཐུན་མཚམས་བྱ་དགོས་པར་གྲུབ་ཆེན་གྱི་
གཞུང་ལས་འབྱུང་། ཐུན་བཞི་པོ་དེ་ལ་རྒྱས་བསྡུས་ཇི་ལྟར་བྱ་བ་ནི། ཐུན་དང་པོ་
རྒྱས་ལ་ཐ་མ་གསུམ་བསྡུས་པ་བྱ་བའམ། ཐོག་མཐའ་གཉིས་རྒྱས་ལ་བར་པ་
གཉིས་བསྡུས་པར་བྱ་བའམ། ཐུན་བཞི་ག་རྒྱས་པ་བྱ་བའམ། ཆོས་ལྡན་གྱི་བྱ་བ་
གཞན་གི་དབང་གིས་ཐུན་བཞི་ག་བསྡུས་པ་བྱ་བ་སྟེ། དེ་ཡང་རང་རང་གི་བློ་མཐོ་
དམའི་དབང་གིས་ཚེ་འདིའི་སྣང་ཤས་ཤས་ཆེ་ན་དལ་འབྱོར་རྙེད་དཀའ་དང༌།
འཆི་བ་མི་རྟག་པ་དྲན་པ་སོགས་ལམ་ཐུན་མོང་བ་ལ་གཙོ་བོར་འབད་དགོས་པ་
དང༌། ལམ་ཐུན་མོང་བ་ལ་མྱོང་བ་ཕུལ་ཕྱིན་ཐོན་ནས་སྔགས་ཀྱི་རྣལ་འབྱོར་ལ་
གཙོ་བོར་འབད་ཆོག་པ་ཞིག་ཡིན་ན་དེ་བཞིན་བྱེད་པ་དང་། །དེ་ལའང་རིམ་པ་
167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དང་པོ་ལ་ཐོག་མར་སློབ་པ་ཡིན་ན་དེ་ལ་གཙོ་བོར་འདོན་པ་དང་། རིམ་པ་དང་པོ་
ལ་མྱོང་བ་ཅུང་ཟད་རྙེད་པའི་མཚམས་ནས་ཐུན་གྱི་མཇུག་ཏུ་རིམ་པ་གཉིས་པ་
ལའང་བག་ཆགས་གང་ཐེབས་རེ་བྱ་བ་སོགས་རྒྱུད་དང་གྲུབ་ཆེན་གྱི་དགོངས་པ་
རྗེ་རིན་པོ་ཆེའི་སྙན་བརྒྱུད་ཀྱི་མན་ངག་ལས་འབྱུང་བ་རྣམས་བརྒྱུད་ལྡན་བླ་མ་
དམ་པའི་ཞལ་ལས་ཐོས་པར་བྱས་ལ་རྒྱུད་ཚོད་དང་བསྟུན་པའི་ཉམས་ལེན་བྱེད་
ལུགས་ཤེས་པ་གནད་ཤིན་ཏུ་ཆེའོ། ། །
རྩ་བའི་གཉིས་པ་བསྐྱེད་རིམ་ལ་བརྟན་པ་ཐོབ་ནས་དངོས་གྲུབ་བསྒྲུབ་
པའི་ཚུལ་ལ་གཉིས། ཐུན་མོང་གི་དངོས་གྲུབ་སྒྲུབ་ཚུལ་དང་། ཐུན་མོང་མིན་པ་
མཆོག་གི་དངོས་གྲུབ་སྒྲུབ་ཚུལ་ལོ། དང་པོ་ནི། གདུལ་བྱ་བློ་དམན་པ་ཐུན་མོང་
གི་དངོས་གྲུབ་ཀྱིས་ཡིད་དྲངས་པ་རྣམས་ཀྱིས་ནི། ལྷའི་རྣལ་འབྱོར་ལ་དམིགས་
པ་བརྟན་ཞིང་སྔགས་ཀྱི་གྲངས་བསྙེན་མཐར་ཕྱིན་པར་བྱས་ནས་ཐུན་མོང་གི་
དངོས་གྲུབ་བརྒྱད་ལས་ཅི་འདོད་སྒྲུབ་པའམ། དེ་ཙམ་མི་ནུས་པས་ཞི་རྒྱས་དབང་
དྲག་གི་ལས་གང་འདོད་ པ་ སྒྲུབ་ པར་ བྱེད་ པར་གསུངས་ལ། དེ་ནི་གདུལ་བྱ་
འགའ་ཞིག་ལ་རེ་ཤིག་དེ་ཙམ་ལས་ཁྲིད་མི་ནུས་པ་དག་ལ་རྒྱུད་དང་གྲུབ་ཆེན་གྱི་
གཞུང་ལས་དེ་ལྟར་གསུངས་ལ། སྐལ་བ་དང་ལྡན་པ་དག་གིས་ནི་དེ་ཙམ་ལ་ཡིད་
གཏད་པར་མི་བྱ་བར་བསྐལ་མང་སྟོང་དུ་མཚན་ཙམ་ཡང་ཐོས་པར་དཀའ་བ་བླ་
མེད་རྡོ་རྗེ་ཐེག་པ་དང་ལན་ཅིག་མཇལ་བའི་སྐབས་འདིར་སྐུ་གསུམ་གྱི་གོ་འཕང་
བསྒྲུབ་པ་ལ་ཐ་ན་ཚིག་ཙམ་གྱིས་ཀྱང་སྨོན་ལམ་གདབ་པར་བྱའོ། །
གཉིས་པ་ཐུན་མོང་མིན་པ་མཆོག་གི་དངོས་གྲུབ་སྒྲུབ་ཚུལ་ནི། གདུལ་བྱ་
བློ་མཆོག་ཏུ་གྱུར་པ་ཐེག་པ་མཆོག་གི་རིགས་ཀྱི་ནུས་པ་ཆེས་ཆེར་བརྟས་པ་རྣམས་
- 168 -



དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཟབ་ཁྲིད་འཇམ་མགོན་སྙན་བརྒྱུད་ཀྱི་མན་ངག་ཡིད་ཆེས་གསུམ་ལྡན།
ཀྱིས་ནི་ཐུན་མོང་བའི་དངོས་གྲུབ་ཙམ་ལ་མི་རེ་བར་བྱང་ཆུབ་ཀྱི་སེམས་ཤུགས་
དྲག་པོས་བསྐུལ་ཏེ་རིམ་པ་དང་པོའི་རྣལ་འབྱོར་བསྒོམས་པས་རྫོགས་རིམ་ཡོངས་
རྫོགས་སྐྱེ་བའི་དགེ་རྩ་སྨིན་པར་བྱས་ནས་རྒྱུད་དང་གྲུབ་ཆེན་གྱི་གཞུང་ལས་
འབྱུང་བ་ལྟར་རྒྱུད་དོན་ལ་མཁས་པའི་རྡོ་རྗེ་སློབ་དཔོན་བསམ་སྦྱོར་གཉིས་ཀྱིས་
ཚུལ་བཞིན་དུ་བསྟེན་ཅིང་འབད་པ་དུ་མས་མཉེས་པར་བྱས་ཏེ་རྫོགས་རིམ་རྣལ་
འབྱོར་བཞིའི་མྱོང་ཁྲིད་ལེགས་པར་ཐོབ་པར་བྱས་ལ་ངེས་པ་གཏིང་ཚུགས་པ་རྙེད་
པ་ན་ཚེ་འདིའི་འཁྲི་བ་བཅད་དེ་དབེན་པའི་གནས་སུ་བླ་མའི་རྣལ་འབྱོར་ལམ་གྱི་
སྲོག་ཏུ་བྱས་ཏེ་དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ་རྣལ་འབྱོར་བཞི་
བསྒོམ་པ་ལ་ཆུ་བོའི་རྒྱུན་བཞིན་འབད་དེ་མཁའ་ཁྱབ་ཀྱི་སེམས་ཅན་རྣམས་
འཁོར་བའི་རྒྱ་མཚོ་ལས་སྒྲོལ་ཕྱིར་ཟུང་འཇུག་རྡོ་རྗེ་འཆང་གི་གོ་འཕང་བསྒྲུབ་པ་
ལ་བརྩོན་པ་ལྷུར་བྱའོ།། །། །
སྨྲས་པ། ཤེད་མོ་བྱེ་བའི་བྱིས་པ་ཆུང་ངུ་ཡིས། །ང་ཡིས་རྒྱ་མཚོ་ཆེན་པོ་
རབ་བརྒལ་ཏེ། །ཀླུ་རྒྱལ་ གཙུག་རྒྱན་ནོར་བུ་ ལེན་ནོ་ཞེས། །སྨྲས་ན་དེ་ལས་
བཞད་གད་ཆེ་བ་ཅི། །བྱིས་པའི་སྤྱོད་ཚུལ་ཇི་ལྟ་དེ་བཞིན་དུ། །མ་སྦྱངས་བླུན་
རྨོངས་ཉམ་ཆུང་བདག་འདྲ་ཡིས། །གསང་ཆེན་རྒྱུད་སྡེའི་དགོངས་དོན་འབྱེད་དོ་
ཞེས། །སྨྲ་བ་དམ་པའི་སྤྱན་སྔར་ངོ་ཚའི་གནས། །དེ་ལྟ་ནའང་མི་ཕྱེད་དད་པ་
ཅན། །དམ་པའི་སྐྱེ་བོས་ནན་ཆེར་བསྐུལ་གྱུར་པས། །ལམ་འདིའི་ནུས་པ་མངོན་
དུ་གྱུར་པ་ཡི། །གྲུབ་མཆོག་བླ་མའི་གསུང་ལ་རྗེས་ཟློས་བྱས། མདོ་སྔགས་ལམ་
གྱི་རིམ་པ་ཟུང་དུ་སྦྲེལ། །ཡིད་ཆེས་ལུང་དང་དྲི་མེད་རིགས་པས་དཔྱད། །བསྲེ་
བསླད་སྤངས་ཏེ་འཇམ་མགོན་གསུང་དང་སྦྱར། །གསུམ་པོ་དེ་ནི་འདི་ཡི་ཁྱད་པར་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རོ། །ཚུལ་ འདིར་ འབད་ ལས་ ཐོབ་ པའི་ དགེ་ བ་ དེས། །སངས་ རྒྱས་ ལས་ ཀྱང་
དཀོན་པའི་གདམས་པ་མཆོག །བློ་བཟང་རྒྱལ་བའི་སྙན་བརྒྱུད་མན་ངག་འདི། །
ས་འདི་གནས་པ་དེ་སྲིད་གནས་གྱུར་ཅིག །ཅེས་བྱིན་རླབས་ཀྱི་གཏེར་ཆེན་པོ་
དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོ་ཟབ་ཁྲིད་༧འཇམ་མགོན་སྙན་
བརྒྱུད་ཀྱི་མན་ངག་ཡིད་ཆེས་གསུམ་ལྡན་ཞེས་བྱ་བ་འདི་ནི། འཇམ་མགོན་བསྟན་
པའི་གསལ་བྱེད་ལུང་དང་རྟོགས་པའི་ཡོན་ཏན་གྱིས་ཐུགས་རྒྱུད་ཕྱུག་པ་སྟོང་ཁོར་
སྤྲུལ་པའི་སྐུ་ངག་དབང་འཇམ་དབྱངས་བསྟན་འཛིན་རྒྱ་མཚོས་ལོ་མང་པོའི་བར་
དུ་ནན་ཆེར་བསྐུལ་ཞིང་། པེ་ཅིང་ཕོ་བྲང་ཆེན་པོར་ཕེབས་ནས་ཀྱང་མེ་ལུག་ལོའི་
མཁན་ནང་གི་མདུན་དུའང་འཕྲིན་ཡིག་གི་ལམ་ནས་བསྐུལ་མ་ནན་ཆེར་བྱུང་བ་
ལ་བརྟེན་ནས་༧འཇམ་མགོན་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་
རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་ནམ་ཡང་མི་ནུབ་པའི་རྒྱལ་མཚན་
དུ་གྱུར་ཅིག །ཡི་དམ་འདི་ཤིན་ཏུ་བཀའ་གཉན་པས་འདིའི་དབང་མ་ཐོབ་པ་
དང་། ཐོབ་ཀྱང་འཇམ་མགོན་སྙན་བརྒྱུད་ལ་མི་དད་པའི་སྣོད་མིན་རྣམས་ལ་ཤིན་
ཏུ་གསང་བར་བྱའོ།། །།
- 170 -



༄༅། །དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་
ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་
ཁང་དུ་བགྲོད་པའི་ཐེམ་སྐས་ཞེས་
བྱ་བ་བཞུགས་སོ། །
བླ་མ་དང་བཅོམ་ལྡན་འདས་དཔལ་རྡོ་རྗེ་འཇིགས་བྱེད་དབྱེར་མ་མཆིས་
པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་
ཅད་དུ་རྗེས་སུ་གཟུང་དུ་གསོལ། འདིར་སྐལ་ལྡན་གྱི་སྐྱེས་བུ་སྙིགས་དུས་ཀྱི་ཚེ་
ཐུང་གཅིག་ལ་སངས་རྒྱས་ཀྱི་སར་འཁྲིད་པར་བྱེད་པའི་ཐབས་ཟབ་མོ་བཅོམ་
ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་ལམ་རིམ་པ་གཉིས་ལས། རིམ་
པ་དང་པོའི་རྣལ་འབྱོར་ཉམས་སུ་ལེན་པར་བྱེད་པ་ལ་གསུམ། གང་གིས་ཉམས་
སུ་ལེན་པའི་རྟེན། གང་དུ་ཉམས་སུ་བླང་བའི་གནས། ཇི་ལྟར་ཉམས་སུ་ལེན་
པའི་ཚུལ་ལོ། །དང་པོ་གང་གིས་ཉམས་སུ་ལེན་པའི་རྟེན་ནི། རྒྱུད་དང་གྲུབ་ཆེན་
གྱི་གཞུང་ལས་ཇི་ལྟར་གསུངས་པ་ལྟར་ལམ་ཐུན་མོང་བས་རྒྱུད་ལེགས་པར་
སྦྱངས། རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་བསམ་སྦྱོར་གཉིས་ཀྱིས་
ཚུལ་བཞིན་དུ་བསྟེན་ཏེ་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་
དབང་བསྐུར་བ་ལེགས་པར་ཐོབ། དབང་དུས་སུ་ཁས་བླངས་པའི་དམ་ཚིག་དང་
སྡོམ་པ་ཚུལ་བཞིན་དུ་བསྲུང་བ་ཞིག་ངེས་པར་དགོས་པ་ཡིན་ནོ། །
གཉིས་པ་གང་དུ་ཉམས་སུ་བླང་བའི་གནས་བཤད་པ་ལ་གཉིས། སྒྲུབ་
- 171 -



བག་ལ་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པའི་ གནས་ ངོས་བཟུང་བ་དང་། གནས་དེར་སྒྲུབ་པའི་ཡོ་བྱད་བཤམས་ཚུལ་
ལོ། །དང་པོ་ལ་བློ་མཐོ་དམའི་རིམ་པ་གཉིས་ལས། བློ་མཐོ་བ་རྣམས་ཀྱིས་ནི་
དུར་ཁྲོད་འཇིགས་སུ་རུང་བ་དང༌། མཚན་མ་གཅིག་པ་དང་། ཤིང་གཅིག་པའི་
དྲུང་ལ་སོགས་པ་རྒྱུད་དང་གྲུབ་ཆེན་གྱི་གཞུང་ལས་ཇི་ལྟར་གསུངས་པ་ལྟར་གྱི་
གནས་ཁྱད་པར་ཅན་དུ་ཉམས་སུ་ལེན་པར་བྱེད་པ་ཡིན་ལ། དེ་ཙམ་གྱི་ནུས་པ་
མེད་པའི་ལས་དང་པོ་པ་རྣམས་ཀྱིས་ནི་ས་བཟང་ཞིང་གྲོགས་བཟང་བའི་ཡིད་
མཐུན་གྱི་གནས་སུ་ཉམས་སུ་ལེན་པར་བྱེད་པ་ཡིན་ནོ། །གཉིས་པ་གནས་དེར་
སྒྲུབ་པའི་ཡོ་བྱད་བཤམས་ཚུལ་ནི། སྔར་བཤད་པ་དེ་ལྟ་བུའི་གནས་སུ་ཡི་དམ་གྱི་
བྲིས་སྐུ་དང་། རྡོར་དྲིལ་སོགས་དམ་ཚིག་གི་རྫས་རྣམས་ཚོགས་པར་བྱ་བ་དང་།
སྒྲུབ་ཁང་བྱི་དོར་བྱས་ནས་མེ་ཏོག་དགྲམ་པ་དང་། ཁྲུས་བྱ་ཞིང་ཁ་དག་པར་བྱ་བ་
དང་། འདུག་སྟངས་སོགས་རྒྱུད་དང་གྲུབ་ཆེན་གྱི་གཞུང་ལས་ཇི་ལྟར་བྱ་བ་ཡིན་
ནོ། །གསུམ་པ་ཇི་ལྟར་ཉམས་སུ་ལེན་པའི་ཚུལ་ལ་གཉིས། བསྐྱེད་རིམ་སྒོམ་ཚུལ་
དང་། བསྐྱེད་རིམ་ལ་བརྟན་པ་ཐོབ་ནས་དངོས་གྲུབ་སྒྲུབ་ཚུལ་ལོ། །དང་པོ་ལ་
གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟ་བྱ་བའི་ཚུལ་
ལོ། །དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ། ཐུན་དངོས་གཞི་ལ་ཇི་ལྟར་
བྱ་བ། ཐུན་གྱི་མཇུག་ཏུ་ཇི་ལྟར་བྱ་བའི་ཚུལ་ལོ། །དང་པོ་ལ་དྲུག །རང་ཉིད་ལྷར་
བསྐྱེད་པ། རྡོར་དྲིལ་བྱིན་གྱི་བརླབས་པ། སྔོན་འགྲོ་གཏོར་མ་གཏོང་བ། བདག་
བསྐྱེད་ཀྱི་མཆོད་པ་བྱིན་གྱིས་བརླབས་པ། རྡོར་སེམས་སྒོམ་བཟླས་བྱ་བའོ། །
དང་པོ་ནི། སྟན་བདེ་བ་ལ་ལུས་གནད་དང་ལྡན་པར་འཁོད་དེ། དགེ་སེམས་ཁྱད་
པར་ཅན་གྱི་ངང་ནས་རྩ་བརྒྱུད་ཀྱི་བླ་མ་རྣམས་ལ་གསོལ་བ་བཏབ་སྟེ་འོད་གསལ་
172 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས། །
གྱི་ངང་ལས་སྐད་ཅིག་གིས་རང་ཉིད་རྡོ་རྗེ་འཇིགས་བྱེད་ཡུམ་བཅས་ཀྱི་སྐུར་
ལངས་ཏེ་དེ་ལ་ང་རྒྱལ་དང་གསལ་སྣང་ཅི་འཐོན་བྱས་ལ་རྫོགས་རིམ་ཟབ་མོའི་
སྨིན་བྱེད་དུ་འགྱུར་བ་ཞིག་བྱའོ། །གཉིས་པ། རྡོར་དྲིལ་བྱིན་གྱིས་བརླབས་པ་ལ་
མང་དུ་ཡོད་པ་ལས་སྐབས་འདིར་མཚོན་དོན་དྲན་ནས་བྱིན་གྱིས་བརླབས་པ་ལ་
བཞི། རྡོ་ རྗེ་ འཛིན་ ཚུལ་ དང༌། དྲིལ་ བུ་ དཀྲོལ་ ཚུལ་ ཕྱག་ ལེན་ ལྟར་ བྱེད་ཅིང་།
དམིགས་པ་སྔགས་དོན་ལྟར་བྱེད་པ་དང་། ལྷག་པར་གཞི་ལམ་འབྲས་གསུམ་གྱི་
མཚོན་དོན་ཁྱད་པར་ཅན་རྣམས་དྲན་པར་བྱས་ཏེ་རྫོགས་རིམ་ཟབ་མོའི་སྨིན་བྱེད་
དུ་འགྱུར་ངེས་ཤིག་བྱའོ། ། །
གསུམ་པ་ནང་མཆོད་བྱིན་གྱིས་བརླབས་པ་ལ་བཞི། བསང་བ། སྦང་བ། །
བསྐྱེད་པ། བྱིན་གྱིས་བརླབས་པའོ། །དང་པོ་ནི། རྡོ་རྗེ་འཇིགས་བྱེད་དུ་གསལ་
བའི་ཐུགས་ཀའི་ཧཱུྃ་ལས་ཁྲོ་བོའི་ཚོགས་སྤྲོས་ཏེ་ནང་མཆོད་སྒྲུབ་གཞི་ལ་གནས་
པའི་བགེགས་རྣམས་རྒྱང་རིང་དུ་བསྐྲད་དེ། གནོད་པ་མེད་པར་བྱས་ནས་ཁྲོ་བོ་
རྣམས་སྙིང་གའི་ཧཱུྃ་ལ་བསྡུ་བ་ཡིན་ནོ། །གཉིས་པ་སྦྱང་བ་ནི། སྭ་བྷཱ་ཝའི་སྔགས་
བརྗོད་ཅིང་སྔགས་དོན་རྣམས་དྲན་པར་བྱས་ནས་ནང་མཆོད་སྒྲུབ་གཞི་སྣོད་དང་
བཅས་པ་འོད་གསལ་དུ་བཅུག་སྟེ་ཐ་མལ་གྱི་སྣང་ཞེན་སྦྱོང་བ་ཡིན་ནོ། །གསུམ་
པ་བསྐྱེད་པ་ནི། ངོ་བོ་ཡེ་ཤེས་ལ་རྣམ་པ་ཡཾ་ལས་རླུང་དཀྱིལ། རཾ་ལས་མེ། ཨ་
ལས་མི་མགོ་གསུམ་དང༌། དེ་སྟེང་ཨ་ལས་ཐོད་པ། ཐོད་པའི་ནང་དུ་གཤེགས་པ་
ལྔའི་ ས་ བོན་ ལས་ ཤ་ ལྔ། སྟེང་དུ་ སོ་ སོའི་ མིང་ ཡིག་ དང་ པོ་ དང༌ བཅས་ པ།
གཤེགས་མ་ལྔའི་ས་བོན་ལས་བདུད་རྩི་ལྔ། སྟེང་དུ་སོ་སོའི་མིང་ཡིག་དང་པོ་དང་
བཅས་པ་བསྐྱེད་པ་ཡིན་ནོ། །བཞི་པ་བྱིན་གྱིས་བརླབས་པ་ནི། ནང་མཆོད་ཀྱི་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྫས་དེ་དག་གི་སྟེང་དུ་རྡོ་རྗེ་གསུམ་གྱི་ཡི་གེ་གསུམ་བསམ་ལ། དེ་ལས་འོད་ཟེར་
གྱི་སྤྲོ་བསྡུས་རྡོ་རྗེ་གསུམ་བཀུག་ནས་བསྟིམ་སྟེ་སྦྱངས་རྟོགས་སྦར་གསུམ་བྱེད་པ་
ཡིན་ལ། ཡཾ་ལས་རླུང་བསྐྱེད་ནས་མང་པོར་སྤེལ་བའི་བར་གྱི་ནང་མཆོད་བྱིན་
རླབས་ཀྱི་དམིགས་རིམ་འདིས་ སྤྱིར་ གཞི་ ལམ་འབྲས་གསུམ་དང༌། ལྷག་པར་
རྫོགས་རིམ་གྱི་གནད་ཁྱད་པར་ཅན་རྣམས་མཚོན་པའི་ཚུལ་རྣམས་དྲན་པར་བྱས་
ལ་ནང་མཆོད་བྱིན་རླབས་རྫོགས་རིམ་ཟབ་མོའི་སྨིན་བྱེད་དུ་འགྱུར་ངེས་བྱའོ། །
བཞི་པ་སྔོན་འགྲོའི་གཏོར་མ་གཏང་བ་ལ་བདུན། སྔོན་འགྲོའི་མཆོད་པ་བྱིན་གྱིས་
བརླབས་པ། སྔོན་འགྲོའི་གཏོར་མ་བྱིན་གྱིས་བརླབས་ པ། མགྲོན་ཕྱོགས་སྐྱོང་
རྣམས་སྤྱན་དྲང་བ། དེ་དག་ལ་ཐ་མལ་གྱི་སྣང་ཞེན་སྦྱང་བ། ཕྱོགས་སྐྱོང་རྣམས་
ལ་མཆོད་གཏོར་འབུལ་བ། འཕྲིན་ལས་འཆོལ་བ། ཉེས་སྐྱོན་སྦྱངས་ཏེ་བཟོད་
པར་གསོལ་ནས་གཤེགས་སུ་གསོལ་བའོ། །དང་པོ་ནི། ཉེར་སྤྱོད་རོལ་མོ་དང་
བཅས་ པ་ ཕྱག་ ལེན་ ལྟར་ བཤམས་ པ་ བསངས། སྦྱངས། བསྐྱེད། བྱིན་ གྱིས་
རློབས་པར་བྱེད་པ་ཡིན་ནོ། །
གཉིས་པ་སྔོན་འགྲོའི་གཏོར་མ་བྱིན་གྱི་བརླབས་པ་ནི། ནང་མཆོད་བྱིན་
རླབས་ལྟར་བྱེད་པ་ཡིན་ནོ། །གསུམ་པ་མགྲོན་ཕྱོགས་སྐྱོང་རྣམས་སྤྱན་དྲང་བ་ནི།
འགུག་སྔགས་བརྗོད་པ་དང་མཉམ་དུ་སྙིང་ག་ནས་ཁྲོ་བོ་ལྕགས་ཀྱུ་དང་ཞགས་པ་
ཐོགས་པ་མགྲོན་གྲངས་དང་མཉམ་པ་སྤྲོས་ཏེ་གཏོར་མགྲོན་གྱི་གཙོ་བོ་གཤིན་རྗེ་
ཆོས་ཀྱི་རྒྱལ་པོ་ཡབ་ཡུམ་འཁོར་བཅས་དང་ཕྱོགས་སྐྱོང་བཅོ་ལྔ་འཁོར་བཅས་
བཀུག་སྟེ་ཕྱོགས་སོ་སོར་བཞུགས་པར་བསམ་མོ། །བཞི་པ་དེ་དག་ལ་ཐ་མལ་གྱི་
སྣང་ཞེན་སྦྱང་བ་ནི། ཕུར་བུས་བཏབ་སྟེ་འོད་གསལ་དུ་བཅུག་ནས་ལྷའི་སྐུར་
- 174 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས།
བསྐྱེད་ པ་ ཡིན་ནོ། །ལྔ་ པ་ ཕྱོགས་ སྐྱོང་རྣམས་ ལ་ མཆོད་ གཏོར་ འབུལ་ བ་ ནི།
གཤིན་རྗེ་ཆོས་ཀྱི་རྒྱལ་པོ་ཡབ་ཡུམ་འཁོར་བཅས་དང༌། དབང་པོ་ལ་སོགས་པའི་
ཕྱོགས་སྐྱོང་གཞན་རྣམས་འཁོར་དང་བཅས་པ་ལ་རང་གི་སྙིང་ག་ནས་སྤྲོས་པའི་
ལྷ་མོས་བདུད་རྩི་ཕུལ་བས་ཚིམ་ཞིང་དགྱེས་པར་བསམ་མོ། །དྲུག་པ་འཕྲིན་ལས་
འཆོལ་བ་ནི། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། ཞེས་སོགས་ཀྱིས་
བསྟོད་ཅིང་འཕྲིན་ལས་བཅོལ་བས་ཞལ་གྱིས་བཞེས་པར་བསམ་མོ། །བདུན་པ་
ཉེས་སྐྱོན་སྦྱངས་ཏེ་བཟོད་པར་གསོལ་ནས་གཤེགས་སུ་གསོལ་བ་ནི། རིགས་
བདག་གི་ཐུགས་ཀར་སྔགས་འཁོར་བཀོད་ནས་ཡིག་བརྒྱ་བཟླ་ཞིང་བདུད་རྩི་
འབེབས་སྦྱང་བྱས་པས་ཐུགས་དང་འགལ་བ་དང་དམ་ཚིག་ཉམས་ཆགས་ཅི་བྱུང་
བ་ཐམས་ཅད་བྱང་ཞིང་དག་པར་བསམ་ལ་ནོངས་པ་བཟོད་པར་གསོལ་ཏེ། འོག་
ཏུ་གཞལ་ཡས་ཁང་སྒོམ་པའི་ཚེ་དུར་ཁྲོད་གང་དུ་འོང་བའི་ཚོད་ཙམ་དུ་རང་ལ་
བར་ཆད་བསྲུང་བའི་ཚུལ་དུ་ ཕྱོགས་སོ་སོར་བཞུགས་པར་བསམ་མོ། །ལྔ་པ་
བདག་བསྐྱེད་ཀྱི་མཆོད་པ་བྱིན་གྱིས་བརླབས་པ་ནི། མཆོད་པ་རྣམས་ཕྱག་ལེན་
ལྟར་བཤམས་ལ། བསངས། སྦྱངས། བསྐྱེད། བྱིན་གྱིས་བརླབས་པ་རྣམས་མན་
ངག་བཞིན་བྱེད་པའོ། ། །
དྲུག་པ་རྡོ་རྗེ་སེམས་དཔའི་སྒོམ་བཟླས་བྱ་ཚུལ་ལ། སྔོན་འགྲོ །དངོས་
གཞི། རྗེས་ གསུམ་ མོ། །དང་ པོ་ ལ་ གཉིས། སྐྱབས་ སུ་ འགྲོ་ བ་ དང༌། སེམས་
བསྐྱེད་ པའོ། །དང་ པོ་ ལ་ གཉིས་ སྐྱབས་ ཡུལ་ གསལ་ གདབ་ པ་ དང་། ཇི་ ལྟར་
སྐྱབས་སུ་འགྲོ་ཚུལ་ལོ། །དང་པོ་ནི། མདུན་གྱི་ནམ་མཁར་བཅོམ་ལྡན་འདས་
དཔལ་རྡོ་ རྗེ་ འཇིགས་བྱེད་རྟེན་དང་བརྟེན་པར་བཅས་པའི་དཀྱིལ་འཁོར་ལ་
75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྐྱབས་ཡུལ་མ་ཚང་བ་མེད་པས་བསྐོར་བ་སྐད་ཅིག་གིས་གསལ་གདབ་བོ། །
གཉིས་པ་དེ་ལྟར་སྐྱབས་སུ་འགྲོ་ཚུལ་ནི་རང་གི་མཐའ་སྐོར་དུ་སེམས་ཅན་ཐམས་
ཅད་གསལ་བཏབ་ལ། རང་དང་མ་རྒན་སེམས་ཅན་ཐམས་ཅད་འཁོར་བར་ལས་
ཉོན་གྱིས་བཅིངས་ནས་སྡུག་བསྔལ་ཚུལ་བསམ་པས་འཇིགས་ཤིང་སྐྲག་པ་དང་།
དཀོན་མཆོག་གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་དད་པ་
བརྟན་པོས་སྙིང་ནས་རེ་བལྟོས་བཅས་ཏེ་སྐྱབས་སུ་འགྲོ་ཞིང་བདུད་རྩི་འབེབས་
སྦྱང་ཡང་བྱའོ། །
གཉིས་པ་སེམས་བསྐྱེད་པ་ནི། མར་ཤེས་དྲིན་དྲན་དྲིན་གཟོ་བྱམས་སྙིང་
རྗེ་ལྷག་བསམ་བྱང་ཆུབ་ཀྱི་སེམས་རྣམས་ལམ་རིམ་ལས་ཇི་ལྟར་འབྱུང་བ་ལྟར་
རྒྱུད་འཁུལ་ ངེས་ སུ་བསྒོམ། གཉིས་པ་དངོས་གཞི་ནི། རང་གི་སྤྱི་བོར་པཾ་ལས་
པདྨ་ཞེས་སོགས་རྡོ་རྗེ་སེམས་དཔའ་བསྐྱེད་ཚུལ་ཆོག་བསྒྲིགས་སུ་གསལ་བར་
ལྟར་བྱས་ལ་བདུད་རྩི་འབེབས་སྦྱང་མན་ངག་ཞལ་ཤེས་ལྟར་བྱས་ལ་ཡིག་བརྒྱ་
བཟླའོ། །གསུམ་པ་མཇུག་ཏུ་ཇི་ལྟར་བྱ་བ་ནི། བདག་ནི་མི་ཤེས་རྨོངས་པ་ཡིས།
ཞེས་སོགས་ཀྱིས་གསོལ་བ་ཤུགས་དྲག་ཏུ་བཏབ་ནས་རྡོ་རྗེ་སེམས་དཔའ་རང་ལ་
བསྟིམ་སྟེ་དེའི་སྐུ་གསུང་ཐུགས་དང་རང་གི་སྒོ་གསུམ་དབྱེར་མེད་དུ་སོང་བའི་
མོས་པ་བརྟན་པོ་བྱའོ། །རྡོ་རྗེ་སེམས་དཔའི་རྣལ་འབྱོར་གྱི་སྒོ་ནས་སྡིག་སྒྲིབ་སྦྱོང་
བ་ནི་ཤིན་ཏུ་བསྔགས་ཤིང་། འདི་ལ་སྟོབས་བཞི་ཚང་དགོས་པས། སྟོབས་བཞི་
ནི། སྐྱབས་འགྲོ་སེམས་བསྐྱེད་བྱེད་པ་རྟེན་གྱི་སྟོབས། ཐོགས་མེད་ནས་བསགས་
པའི་ སྡིག་ ལྟུང་ སྤྱི་དང་ ཁྱད་ པར་ སྔགས་ ཀྱི་ སྒོར་ཞུགས་ནས་དམ་ཚིག་ཉམས་
ཆགས་ཇི་སྙེད་ཅིག་བྱུང་བ་རྣམས་ལ་ཁོང་པར་དུག་སོང་བ་ལྟ་བུའི་འགྱོད་སེམས་
- 176 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས།
དྲག་པོ་བྱེད་པ་ནི་རྣམ་པར་སུན་འབྱིན་པའི་སྟོབས། རྡོ་རྗེ་སེམས་དཔའི་རྣལ་
འབྱོར་བསྒོམས་ནས་བཟླས་པ་བྱ་བ་ནི་གཉེན་པོ་ཀུན་ཏུ་སྤྱོད་པའི་སྟོབས། ཕྱིན་
ཆད་སྲོག་ལ་བབ་ཀྱང་ཉེས་པ་མི་བྱ་བར་སྡོམ་སེམས་དྲག་པོ་བྱེད་པ་ནི་ཉེས་པ་
ལས་སླར་ལྡོག་པའི་སྟོབས་ཏེ། སྟོབས་བཞི་པོ་དེ་ཚང་བར་བྱས་ནས་ཉེས་ལྟུང་
དག་ངེས་སུ་སྦྱངས་ཏེ་རྒྱུད་སྡིག་ལྟུང་གིས་མ་སྦགས་པའི་གཙང་སིང་ངེ་བ་ཞིག་
བྱའོ། །
གཉིས་པ་ཐུན་དངོས་གཞི་ལ་ཇི་ལྟར་བྱ་བ་ལ་གསུམ། དང་པོ་སྦྱོར་བའི་
ཏིང་ངེ་འཛིན་སྒོམ་ཚུལ། དཀྱིལ་འཁོར་རྒྱལ་མཆོག་གི་ཏིང་ངེ་འཛིན་སྒོམ་ཚུལ།
ལས་རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལོ། །དང་པོ་ལ་བཞི། འཆི་བ་ཆོས་
སྐུར་འཁྱེར་བའི་རྣལ་འབྱོར་སྒོམ་ཚུལ་ཡན་ལག་དང་བཅས་པ། བར་དོ་ལོངས་
སྐུར་འཁྱེར་བའི་རྣལ་འབྱོར་སྒོམ་ཚུལ་ཡན་ལག་དང་བཅས་པ། སྐྱེ་བ་སྤྲུལ་སྐུར་
འཁྱེར་བའི་རྣལ་འབྱོར་སྒོམ་ཚུལ་ཡན་ལག་དང་བཅས་པ་སྐུ་གསུམ་གྱི་གོ་འཕང་
དེ་ཡང་འདོད་ཡོན་ལམ་བྱེད་ཐབས་མཁས་ཀྱི་སྤྱོད་པས་ཐོབ་པར་བསྟན་པའི་ཕྱིར་
རིག་མ་དང་མཉམ་པར་སྦྱོར་བའི་ཚུལ་ལོ། །དང་པོ་ལ་གསུམ། འཛམ་བུ་གླིང་
པའི་མི་མངལ་སྐྱེས་ཁམས་དྲུག་ལྡན་པ་ཞིག་རྟེན་ཁྱད་པར་ཅན་དུ་སྐྱེ་བ་བླང་པའི་
ཕྱིར་སྐྱེས་ནས་མྱོང་འགྱུར་གྱི་བསོད་ནམས་ཀྱི་ལས་མངོན་པར་འདུ་བྱ་བ་དང་
ཆོས་མཚུངས་པར་ཚོགས་ཞིང་མཆོད་དེ་བསོད་ནམས་ཀྱི་ཚོགས་ གསོག་ཚུལ་
འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་འབྱུང་བ་རིམ་གྱིས་བསྡུས་
ཏེ་འཆི་བ་འོད་གསལ་ལ་འཇུག་པ་དང་ཆོས་མཚུངས་པར་སྡུད་རིམ་དང་བཅས་
སྟོང་ཉིད་བསྒོམ་ཏེ་ཡེ་ཤེས་ཀྱི་ཚོགས་གསོག་ཚུལ། དཔལ་རྡོ་རྗེ་འཇིགས་བྱེད་ཀྱི་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
རྣལ་འབྱོར་སྒོམ་པ་ལ་བགེགས་མི་འབྱུང་བར་བྱ་བའི་ཕྱིར་བསྲུང་འཁོར་སྒོམ་
ཚུལ་ལོ། །དང་པོ་ལ་གཉིས། ཚོགས་ཞིང་སྤྱན་དྲངས་བ་དང་། སྤྱན་དྲངས་པའི་
ཚོགས་ཞིང་དེ་དག་ལ་མཆོད་དེ་ཚོགས་གསོག་ཚུལ་ལོ། །དང་པོ་ནི། རང་རྡོ་རྗེ་
འཇིགས་བྱེད་དུ་གསལ་བའི་ཐུགས་ཀར་པདྨ། ཉི་མ་ཧཱུྃ་རྣམས་གསལ་བཏབ་སྟེ།
ཧཱུྃ་གི་འོད་ཟེར་གྱིས་བླ་མ་དང་ཡི་དམ་ལྷ་ཚོགས་སྤྱན་དྲངས། འོད་ཟེར་རང་གི་
སྙིང་གའི་ཧཱུྃ་ལ་བསྡུ་སྟེ། པདྨ་ཉི་མ་ཧཱུྃ་དང་བཅས་པ་དང་། འོད་ཟེར་གྱི་སྤྲོ་བསྡུ་ལ་
མཚོན་དོན་ཁྱད་པར་ཅན་ཡོད་པ་རྣམས་དྲན་པར་བྱས་ལ་ཚོགས་ཞིང་སྤྱན་དྲངས་
བ་དམིགས་རིམ་འདི་ཡང་རྫོགས་རིམ་ཟབ་མོའི་སྨིན་བྱེད་དུ་འགྱུར་ངེས་བྱའོ། །
གཉིས་པ་སྤྱན་དྲངས་པའི་ཚོགས་ཞིང་དེ་དག་ལ་མཆོད་དེ་ཚོགས་གསོག་ཚུལ་ལ་
གསུམ། བདུན་ རྣམ་ དག་ གི་ སྒོ་ ནས་ མཆོད་ པ། ཚོགས་ ཞིང་ རྣམས་ སྒྲུབ་ པའི་
མཆོད་པས་མཉེས་པར་བྱ་བའི་ཕྱིར་ རིགས་ལྔའི་སྡོམ་བཟུང་བྱ་བ། ཚངས་པའི་
གནས་བཞི་སྒོམ་པའོ། །དང་པོ་ལ་གསུམ། བླ་མ་དང་ཡི་དམ་ལ་ཕྱག་འཚལ་བ།
ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད་པ། བཤགས་པ་ལ་སོགས་
པའི་ཡན་ལག་ལྷག་མ་ལྔ་བྱ་བའོ། །དང་པོ་ལ་གཉིས། བླ་མ་ལ་ཕྱག་འཚལ་བ་
དང༌། ཡི་དམ་ལ་ཕྱག་འཚལ་བའོ། །དང་པོ་ནི། རྒྱུད་དང་གྲུབ་ཆེན་གྱི་གཞུང་མང་
པོ་ནས་འབྱུང་བ་ལྟར། གང་གི་དྲིན་གྱིས་བདེ་ཆེན་གནས། ཞེས་སོགས་ཀྱིས་བླ་
མ་ལ་ཟུང་འཇུག་བདེ་བ་ཆེན་པོའི་སྒོ་ནས་བསྟོད་ཅིང་བསོད་ནམས་ཀྱི་ཞིང་གོང་
ན་མེད་པར་བཟུང་སྟེ་འདུད་པའོ། །གཉིས་པ་ཡི་དམ་ལྷ་ཚོགས་ལ་ཕྱག་འཚལ་བ་
ནི་གྲུབ་ཆེན་ལཱ་ལི་ཏའི་གསུང་ལྟར། གཟུགས་མཆོག་མཆོག་ཏུ་དྲག་པོ་ཆེ། ཞེས་
སོགས་ཀྱིས་ཡི་དམ་ལ་ཟུང་འཇུག་བདེ་ཆེན་ཡེ་ཤེས་ཀྱི་སྒོ་ནས་བསྟོད་ཅིང་ཕྱག་
- 178 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས། །
འཚལ་བ་ཡིན་ལ། དེ་ལྟར་བླ་མ་དང་ཡི་དམ་ཕྱག་འཚལ་བའི་དམིགས་པ་དེ་དག་
ཀྱང་རྫོགས་རིམ་ཟབ་མོའི་སྨིན་བྱེད་དུ་འགྱུར་ངེས་བྱའོ། ། །
གཉིས་པ་ ཆུ་ གཉིས་ ཉེར་ སྤྱོད་ རོལ་མོ་དང་ བཅས་ པས་ མཆོད་ པ་ ནི།
གཤིན་རྗེའི་གཤེད་ཀྱི་རྒྱུད་ནས་གསུངས་པ་ལྟར་གྱི་མཆོད་སྔགས་ཐུན་མོང་མིན་
པ། ཨོ་ ཧྲིལླི ཧ་ ཞེས་ སོགས་ ཀྱིས་ མཆོད་ པ་ སྟེ། འདི་ ལ་ རྫས་ ཀྱི་ མཆོད་ པ།
སྔགས་ཀྱི་མཆོད་པ། ཕྱག་རྒྱའི་མཆོད་པ། ཏིང་ངེ་འཛིན་གྱི་མཆོད་པ། དེ་ཁོ་ན་
ཉིད་ཀྱི་མཆོད་ པ་ སྟེ་ ལྔ་ ལྡན་དུ་བྱ་བ་ དང་། མཆོད་ སྔགས་ཀྱི་དོན། མཆོད་ པ་
འབུལ་ ཡུལ་ གྱི་ ཁྱད་ པར། མཆོད་རྫས་རྣམས་ ཀྱི་ངོ་བོའི་ཁྱད་པར། མཆོད་པ་
རྣམས་ཀྱི་རྒྱུའི་ཁྱད་པར་མཆོད་པ་རྣམས་ཀྱི་རྣམ་པའི་ཁྱད་པར། མཆོད་པ་ཕུལ་
བའི་དགོས་པའི་ཁྱད་པར། མཆོད་པའི་བྱེད་ལས་ཀྱི་ཁྱད་པར་སྟེ་དྲུག་ཚང་བར་
བྱས་ཏེ་སོ་སོའི་དམིགས་རྣམ་རྒྱུད་དང་འདྲེས་ངེས་བྱས་ལ་རྫོགས་རིམ་ཟབ་མོའི་
སྨིན་བྱེད་དུ་འགྱུར་ངེས་ཞིག་བྱའོ། །གསུམ་པ་བཤགས་པ་ལ་སོགས་པའི་ཡན་
ལག་ལྷག་མ་ལྔ་བྱ་བ་ལ་ལྔ། བཤགས་པ། རྗེས་སུ་ཡི་རང་། བསྔོ་བ། ལུས་བྲན་
དུ་འབུལ་བ། ལམ་ལ་བརྟེན་པར་ཡི་དམ་འཆའ་བ་སྟེ། དེ་དག་ཀྱང་རྒྱུད་དང་གྲུབ་
ཆེན་གྱི་གཞུང་ལས་འབྱུང་བ་ཟ་མ་ཏོག་ཏུ་འགོད་པར་མཛད་པ་ལྟར་བྱ་སྟེ། དེ་
དག་གི་དམིགས་རིམ་རྣམས་ཀྱང་ཟབ་ལམ་རིམ་གཉིས་མྱུར་དུ་རྒྱུད་ལ་སྐྱེ་བའི་
དགེ་རྩ་ སྨིན་བྱེད་དུ་འགྱུར་ངེས་བྱའོ། །གཉིས་པ་ཚོགས་ཞིང་རྣམས་སྒྲུབ་པའི་
མཆོད་པས་མཉེས་པར་བྱ་བའི་ཕྱིར་རིགས་ལྔའི་སྡོམ་བཟུང་བྱ་བ་ནི་སྒྲུབ་ཐབས་
སུ་གསལ་བ་ལྟར་བྱ་སྟེ། རིགས་ལྔའི་དམ་ཚིག་ལ་བསྔོ་བགྲང་བྱས་ནས་ཚུལ་
བཞིན་དུ་བསྲུང་བར་དམ་བཅའ་བ་ནི་ཡི་དམ་ལྷ་ཚོགས་མཉེས་པའི་མཆོད་པ་བླ་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ན་མེད་པ་ཡིན་ཞིང་ལམ་གོང་མའི་རྟོགས་པ་མྱུར་དུ་རྒྱུད་ལ་སྐྱེ་བའི་ཐབས་མཆོག་
ཡིན་ནོ། །གསུམ་པ་ཚངས་པའི་གནས་བཞི་སྒོམ་པ་ན། སྒྲུབ་ཐབས་སུ་གསལ་བ་
ལྟར་བྱ་སྟེ། བྱམས་སྙིང་རྗེ་བྱང་ཆུབ་ཀྱི་སེམས་སྒོམ་པ་ནི་ཚངས་པ་མི་གནས་པའི་
མྱང་འདས་མྱུར་དུ་ཐོབ་པའི་ཐབས་མཆོག་ཡིན་པར་མདོ་རྒྱུད་ཀུན་ལས་བསྔགས་
པ་ལྟར་རོ། །གཉིས་པ་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་
འབྱུང་བ་རིམ་གྱིས་བསྡུས་ནས་འཆི་བ་འོད་གསལ་ལ་འཇུག་པ་དང་ཆོས་མཐུན་
པར་སྟོང་ཉིད་བསྒོམས་ཏེ་ཡེ་ཤེས་ཀྱི་ཚོགས་གསོག་ཚུལ་ནི་སྦྱང་གཞི་སྦྱོང་བྱེད་ངོ་
འཕྲོད་ངེས་བྱས་ལ་ཚོགས་ཞིང་རྣམས་རྒྱུད་བྱིན་གྱི་རློབས་པའི་ཕྱིར་རང་ལ་བསྟིམ་
ཞིང་སྣོད་བཅུད་ཀྱི་སྣང་བ་ཐམས་ཅད་རྗེ་གཞིག་གི་སྡུད་རིམ་གྱིས་བསྡུས་ཏེ་
གནས་ལུགས་མཐར་ཐུག་དྲན་པར་བྱས་ནས་སྔགས་གཉིས་བརྗོད་ལ་དེའི་དོན་
བསམས་ཏེ་འོད་གསལ་ཆོས་སྐུ་ལ་ང་རྒྱལ་བཟུང་སྟེ་མཉམ་པར་འཇོག་ཅི་ཐུབ་
བྱའོ། །
གསུམ་པ་དཔལ་རྡོ་རྗེ་འཇིགས་བྱེད་ཀྱི་རྣལ་འབྱོར་སྒོམ་པ་ལ་གེགས་མི་
འབྱུང་བར་བྱ་བའི་ཕྱིར་བསྲུང་འཁོར་སྒོམ་པ་ལ་གསུམ། འབྱུང་བཞིའི་དཀྱིལ་
འཁོར་བསྐྱེད་པ། བསྲུང་འཁོར་ཐུན་མོང་བ་སྒོམ་ཚུལ། ཐུན་མོང་མིན་པའི་བསྲུང་
འཁོར་སྒོམ་ཚུལ་ལོ། །དང་པོ་ནི། སྦྱང་གཞི་འཇིག་རྟེན་ཆགས་པ་དང་ཆོས་མཐུན་
པར་སྟོང་པའི་ངང་ལས་འབྱུང་བ་བཞིའི་དཀྱིལ་འཁོར་སྒྲུབ་ཐབས་ལྟར་བསྐྱེད་
དོ། །གཉིས་པ་བསྲུང་འཁོར་ཐུན་མོང་བ་སྒོམ་ཚུལ་ནི། བདེ་སྟོང་དབྱེར་མེད་ཀྱི་ང་
རྒྱལ་འཛིན་པའི་ངང་ནས། ཡེ་ཤེས་དེའི་གཟུང་རྣམ་བསྲུང་འཁོར་དུ་ཤར་བར་
སྒོམ་ཞིང་། ཇི་ལྟར་བསྐྱེད་པའི་རིམ་པ་ནི་སྒྲུབ་ཐབས་སུ་གསལ་བ་ལྟར་བྱའོ། །
- 180 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས།
གསུམ་པ་ཐུན་མོང་མིན་པའི་བསྲུང་འཁོར་སྒོམ་ཚུལ་ནི། གྲུབ་ཆེན་གྱི་དགོངས་པ་
ལྟར་སྒྲུབ་ཐབས་བདུད་ལས་རྣམ་རྒྱལ་དུ་གསུངས་པ་ཆོག་བསྒྲིགས་སུ་བཀོད་པ་
ལྟར་བྱ་སྟེ། འཁོར་ལོ་འཁོར་བའི་གནད། ཁྲོ་བོ་ཞལ་གཟིགས་ཚུལ་གྱི་གནད།
གཙོ་བོ་འཕོ་བའི་མན་ངག །བསྒྲུབ་བྱ་སྦ་བའི་གནད། ལས་བཞིའི་འཕྲིན་ལས་སྤྱི་
དང་ཁྱད་པར་ཕྱིར་བཟློག་དྲག་ལས་ཀྱི་གནད་རྣམས་ཞལ་ལས་ཤེས་པར་བྱ་ཞིང་། །
སྒྲིབ་བྲལ་བདེ་བ་ཆེན་པོའི་ཡེ་ཤེས་ཀྱི་གཟུང་རྣམ་བསྲུང་འཁོར་དང་། དེར་ཤར་
བའི་ཚུལ་རྣམས་དྲན་པར་བྱས་ལ་དམིགས་རིམ་འདི་དག་ཐམས་ཅད་རྫོགས་རིམ་
ཟབ་མོའི་སྨིན་བྱེད་དུ་འགྱུར་ངེས་བྱའོ། །
གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་སྒོམ་ཚུལ་ཡན་ལག་
དང་བཅས་པ་ལ་གཉིས། ལོངས་སྤྱོད་རྫོགས་སྐུའི་བཞུགས་གནས་གཞལ་ཡས་
ཁང་བསྐྱེད་དེ་སྒོམ་ཚུལ་དང་། བར་དོ་ལོངས་སྐུར་འཁྱེར་བའི་རྣལ་འབྱོར་དངོས་
རྒྱུ་རྡོ་རྗེ་འཛིན་པ་བསྐྱེད་དེ་སྒོམ་ཚུལ་ལོ། །དང་པོ་ལ་གསུམ། གཞལ་ཡས་ཁང་
གནས་པའི་གཞི་ཆོས་འབྱུང་དང་དེའི་ནང་གི་པདྨ་དང་སྣ་ཚོགས་རྡོ་རྗེ་རྣམས་
བསྐྱེད་དེ་སྒོམ་པ། ཆོས་འབྱུང་གི་ནང་དུ་གཞལ་ཡས་ཁང་བསྐྱེད་དེ་སྒོམ་པ། ཆོས་
འབྱུང་པདྨ་སྣ་ཚོགས་རྡོ་རྗེ་དེའི་སྟེང་གི་གཞལ་ཡས་ཁང་ཕྱི་རོལ་གྱི་དུར་ཁྲོད་དང་
བཅས་པའི་མཚོན་དོན་དྲན་པར་བྱའོ། །དང་པོ་ནི། གནོད་མཛེས་རྒྱལ་པོ་ཡབ་
ཡུམ་བདེ་བ་ཆེན་པོའི་ངང་དུ་ཞུ་བ་ལས་རྡོ་རྗེ་སེམས་དཔའ་ཡབ་ཡུམ་བསྐྱེད། དེ་
བདེ་བ་ཆེན་པོའི་ངང་དུ་ཞུ་བ་ལས་ཆོས་འབྱུང་དཀར་པོ་ཟུར་གསུམ་པ་བྷ་གའི་
དབྱིབས་ཅན་བསྐྱེད། དེའི་ནང་དུ་ པདྨ་ དང་ སྣ་ ཚོགས་རྡོ་ རྗེ་བསྐྱེད་ ཚུལ་སྒྲུབ་
ཐབས་སུ་གསལ་བར་གསུངས་པ་ལྟར་བྱ་བ་ཡིན་ནོ། །གཉིས་པ་ཆོས་འབྱུང་གི་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ནང་དུ་གཞལ་ཡས་ཁང་བསྐྱེད་དེ་སྒོམ་ཚུལ་ནི། སྣ་ཚོགས་རྡོ་རྗེའི་ལྟེ་བར་ཧཱུྃ་ལས་
རྣམ་སྣང་ཡབ་ཡུམ་བསྐྱེད། དེ་བདེ་བ་ཆེན་པོའི་ངང་དུ་ཞུ་བ་ལས་གཞལ་ཡས་
ཁང་གྲུ་བཞི་སྒོ་བཞི་རྟ་བབས་སོགས་མཚན་ཉིད་ཐམས་ཅད་ཡོངས་སུ་རྫོགས་པ་
བསྐྱེད་ཅིང་། ཕྱི་རོལ་ཏུ་རྡོ་རྗེའི་ར་བ་མེ་རི་དུར་ཁྲོད་དང་བཅས་པ་གསལ་བཏབ་
སྟེ་ སྒོམ་པར་བྱེད་པ་ཡིན་ནོ། །གསུམ་པ་ཆོས་འབྱུང་པདྨ་སྣ་ཚོགས་རྡོ་རྗེ། དེའི་
སྟེང་གི་གཞལ་ཡས་ཁང་ཕྱི་རོལ་གྱི་དུར་ཁྲོད་དང་བཅས་པའི་མཚན་དོན་དྲན་པར་
བྱ་བ་ནི། ཆོས་འབྱུང་ཁ་དོག་དཀར་བས་རང་བཞིན་རྣམ་དག་མཚོན་ཞིང་ཟུར་
གསུམ་གྱིས་རྣམ་ཐར་སྒོ་གསུམ་མཚོན། བྷ་གའི་དབྱིངས་སུ་ཡོད་པས་བདེ་བ་
ཆེན་པོ་མཚོན་ཞིང་། པདྨ་སྣ་ཚོགས་རྡོ་རྗེ་གཞལ་ཡས་ཁང་རྣམས་ཆོས་འབྱུང་དེའི་
ནང་དུ་ཆུད་པས་འབྲས་དུས་ཀྱི་རྟེན་བརྟེན་པ་ཐམས་ཅད་བདེ་སྟོང་དབྱེར་མེད་ཀྱི་
ཡེ་ཤེས་ ཀྱི་ རང་བཞིན་ལས་མ་འདས་པ་དང་ ཡེ་ཤེས་དེས་བསྐྱེད་ པ་མཚོན།
པདྨས་རྡོ་རྗེའི་ལུས་ལ་གནད་དུ་བསྣུན་པའི་གནས་རྩ་འདབ་དང༌། དེའི་སྟེང་གི་
སྣ་ཚོགས་རྡོ་རྗེས་བདེ་ཆེན་ལྷན་ཅིག་སྐྱེས་པའི་ཡེ་ཤེས་དང་། དེའི་རྭ་རྣམས་ཀྱིས་
ཡེ་ཤེས་དེ་ལ་ལྡོག་པས་ཕྱེ་ན་ལྔར་ཡོད་པ་མཚོན་པ་ནས་དུར་ཁྲོད་ཀྱི་གཞི་ལམ་
འབྲས་གསུམ་གྱི་ཡེ་ཤེས་ཁྱད་པར་ཅན་རྣམས་མཚོན་པའི་ཚུལ་རྣམས་དྲན་པར་
བྱས་ལ་ཆོས་འབྱུང་པདྨ་སྣ་ཚོགས་རྡོ་རྗེ་གཞལ་ཡས་ཁང་དུར་ཁྲོད་དང་བཅས་པ་
བསྒོམ་པ་འདི་དག་སྔོན་བྱུང་སྟོན་པའི་རྣམ་འཕྲུལ་ལག་ལེན་དུ་བྱས་ནས་སྒོམ་པ་
དང༌། སངས་རྒྱས་ཀྱི་ཞིང་སྦྱོང་བ་དང༌། ལྷག་པར་གཞི་ལམ་འབྲས་གསུམ་གྱི་
མཚོན་དོན་ཁྱད་པར་ཅན་རྣམས་དྲན་པར་བྱས་ལ་རྫོགས་རིམ་ཟབ་མོའི་སྨིན་བྱེད་
དུ་འགྱུར་ངེས་བྱའོ། །གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་དངོས་
- 182 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས། །
རྒྱུ་རྡོ་རྗེ་འཛིན་པ་བསྐྱེད་དེ་བསྒོམ་པ་ནི། སྦྱང་གཞི་སྦྱོང་བྱེད་ངོ་འཕྲོད་པ་དང་བྱང་
ཆུབ་ཀྱི་སེམས་དང་སྔོན་གྱི་སྨོན་ལམ་གྱི་འཕེན་པ་དྲན་པར་བྱས་ལ། བདེ་སྟོང་
དབྱེར་མེད་ཀྱི་ཡེ་ཤེས་ཀྱི་གཟུང་རྣམ་གཞལ་ཡས་ཁང་དུ་ཤར་བའི་ནང་གི་རེའུ་
མིག་དགུ་པའི་དབུས་ཀྱི་གདན་གྱི་སྟེང་དུ་བདེ་སྟོང་དབྱེར་མེད་ཀྱི་ཡེ་ཤེས་ཀྱི་ངོ་
བོར་གྱུར་ པ་ ཤིན་ཏུ་ཕྲ་བའི་རླུང་སེམས་ ཨ་ ཡིག་དང་པོ་ལས་ཟླ་བའི་དཀྱིལ་
འཁོར་དུ་ཤར་བར་བསྒོམ། དེ་ནས་དེའི་སྟེང་དུ་ཡེ་ཤེས་དེ་ཉིད་དྷིཡིག་ཏུ་ཤར་བ་
དང༌། དེ་ལས་རལ་གྲི་དྷིས་མཚན་པ་དང་། དེ་ལས་འོད་ཟེར་སྤྲོ་བསྡུ་བྱས་ཏེ་
རྒྱལ་བ་ཀུན་གྱི་ཡེ་ཤེས་གཅིག་ཏུ་བསྡུས་པ་རྗེ་བཙུན་འཇམ་དཔལ་དབྱངས་ཀྱི་
སྐུར་བསྐྱེད་དེ་དེ་ལ་ང་རྒྱལ་དང་གསལ་སྣང་ཅི་འཐོན་བྱས་ཏེ་རྩེ་གཅིག་ཏུ་བསྒོམ།
སྐུའི་རྣམ་པ་ཇི་ལྟར་སྒོམ་པ་སོགས་ནི་སྒྲུབ་ཐབས་སུ་གསལ་བར་གསུངས་པ་ལྟར་
གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་སྒོམ་ཚུལ་ལ་གཉིས།
མངོན་བྱང་ལྔ་ལས་འབྲས་བུ་རྡོ་རྗེ་འཛིན་པ་བསྐྱེད་དེ་སྐྱེ་བ་སྤྲུལ་སྐུར་འཁྱེར་བའི་
རྣལ་འབྱོར་དངོས་སྒོམ་པ་དང་། འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་
བྱེད་ཆེན་པོའི་སྐུ་མདོག་ཕྱག་མཚན་རྣམས་གསལ་བཏབ་སྟེ་ཐུན་མོང་མིན་པའི་
ཁྱད་ཆོས་རྣམས་ལ་མོས་པ་བརྟན་པོ་བྱ་བའོ། །དང་པོ་ནི། སྦྱང་གཞི་སྦྱོང་བྱེད་ངོ་
འཕྲོད་པ་བྱས་ལ་སྙིང་རྗེ་ཆེན་པོས་སྔོན་གྱི་སྨོན་ལམ་གྱི་འཕེན་པ་དྲན་ཏེ་མེ་ལོང་
ཡེ་ཤེས་ཀྱི་ངོ་བོ་ཟླ་བ་ལས་བྱང་ཆུབ་པ། མཉམ་ཉིད་ཡེ་ཤེས་ཀྱི་ངོ་བོ་ཉི་མ་ལས་
བྱང་ཆུབ་པ། སོར་རྟོག་ཡེ་ཤེས་ཀྱི་ངོ་བོ་ས་བོན་ཕྱག་མཚན་ལས་བྱང་ཆུབ་པ། བྱ་
སྒྲུབ་ཡེ་ཤེས་ཀྱི་ངོ་བོ་ཕྱག་མཚན་ལས་འོད་ཟེར་གྱི་སྤྲོ་བསྡུ་བྱས་ཏེ་ཟླ་ཉི་ས་བོན་
- 183-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཕྱག་མཚན་རྣམས་གཅིག་ཏུ་འདྲེས་པ་ལས་བྱང་ཆུབ་པ། ཆོས་དབྱིངས་ཡེ་ཤེས་ཀྱི་
ངོ་བོ་སྐུ་རྫོགས་པ་ལས་བྱང་ཆུབ་པ་རྣམས་རིམ་གྱིས་བསྒོམས་ཏེ་དཔལ་རྡོ་རྗེ་
འཇིགས་བྱེད་ཆེན་པོའི་ཞལ་ཕྱག་ཡོངས་སུ་རྫོགས་པའི་སྐུར་བསྐྱེད་དེ་དེ་ལ་ང་
རྒྱལ་དང་གསང་སྣང་ཅི་ཐོན་བྱའོ། ། །
གཉིས་པ་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོའི་སྐུ་
མདོག་ཕྱག་མཚན་རྣམས་རིམ་གྱིས་གསལ་བཏབ་སྟེ་ཐུན་མོང་མིན་པའི་ཁྱད་ཆོས་
རྣམས་ལ་མོས་པ་བསྐྱེད་པ་ནི། རྒྱུད་དང་གྲུབ་ཆེན་གྱི་གཞུང་ལས་རྒྱ་ཆེར་འབྱུང་
བ་ལྟར་ཡི་དམ་ཆེན་པོ་འདིའི་ཡོན་ཏན་རྣམས་ལ་གུས་པ་ཆེན་པོ་བསྐྱེད་ཅིང་།།
ལྷག་པར་ཕ་རྒྱུད་གསང་བ་འདུས་པ་དང་། མ་རྒྱུད་འཁོར་ལོ་སྡོམ་པ་གཉིས་ཀའི་
ལམ་གྱི་གནད་མཐར་ཐུག་པ་རྣམས་ཡི་དམ་འདིའི་རྣལ་འབྱོར་ལ་ཡོད་ཚུལ་དང་།
ཇི་འདྲ་བའི་སྡིག་པོ་ཆེ་ཞིག་ཡིན་ཡང་ཡི་དམ་འདིའི་དབང་ཐོབ་ནས་དམ་ཚིག་དང་
སྡོམ་པ་ཚུལ་བཞིན་དུ་བསྲུངས་ཏེ་ཡི་དམ་འདིའི་རྣལ་འབྱོར་བསྒོམས་ན་ཕྱག་རྒྱ་
ཆེན་པོ་མཆོག་གི་དངོས་གྲུབ་མྱུར་དུ་སྟེར་བ་དང་། བདུད་དང་བགེགས་རིགས་
འབྱུང་པོའི་ཚོགས་ཀྱིས་གླགས་མི་རྙེད་པ་དང་། ཡི་དམ་ཞི་ཁྲོ་གཉིས་ཀས་རྗེས་སུ་
བཟུང་སྟེ་ཟབ་གསལ་མྱུར་བ་རྒྱ་ཆེ་བའི་ཤེས་རབ་བླ་ན་མེད་པ་ཐོབ་སྟེ་ཟབ་ལམ་
རིམ་གཉིས་མྱུར་དུ་བགྲོད་ནུས་པ་སོགས་ཐུན་མོང་མིན་པའི་ཡོན་ཏན་གྱི་ཆེ་བ་
རྣམས་ལ་ཡིད་ཆེས་རྙེད་པར་བྱས་ལ་ཡི་དམ་འདིའི་རྣལ་འབྱོར་ལ་ཆིག་བསྒྲིལ་དུ་
བྱའོ། ། །
གསུམ་པ་དེ་ལྟ་བུའི་སྐུ་གསུམ་གྱི་གོ་འཕང་དེ་ཡང་འདོད་ཡོན་ལམ་དུ་
བྱེད་པའི་ཐབས་མཁས་ཀྱི་སྤྱོད་པ་ལ་བརྟེན་ནས་ཐོབ་པར་བསྟན་པའི་ཕྱིར་རིག་
- 184 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས།
མ་འདུ་བྱ་བའི་ཚུལ་ནི། ཡུམ་གསལ་བཏབ་ལ་ཡབ་ཡུམ་གྱི་མཁའ་གསང་བྱིན་
གྱིས་བརླབས་ནས་འདུ་ཤེས་གསུམ་དང་ལྡན་པས་སྙོམས་པར་འཇུག་ཅིང་རྗེས་
ཆགས་ཀྱི་སྔགས་བརྗོད་དེ་དེའི་ང་རྒྱལ་འཛིན་ནོ། །རིམ་པ་དང་པོའི་སྐབས་སུ་
འདི་ལྟར་བྱེད་པ་ནི། བདེ་བ་ཆེན་པོ་ནི་སྔགས་ལམ་གྱི་སྲོག་ཡིན་པས་དེའི་ཚུལ་
ལ་ངེས་པ་རྙེད་པར་བྱ་བ་དང་། དཀྱིལ་འཁོར་གྱི་རྟེན་དང་བརྟེན་པ་ཐམས་ཅད་
བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་རོལ་དུ་འཆར་བར་བྱ་བ་དང་། རྫོགས་
རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་མྱུར་དུ་རྒྱུད་ལ་སྐྱེ་བའི་དགེ་
རྩ་སྨིན་བྱེད་དུ་འགྱུར་བ་སོགས་དགོས་པ་ཁྱད་པར་ཅན་མང་དུ་ཡོད་པ་རྣམས་ལ་
ངེས་པ་རྙེད་པར་བྱའོ། །
གཉིས་པ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལ་གསུམ།
དཀྱིལ་འཁོར་གྱི་ལྷ་བསྐྱེད་དེ་སྤྲོས་ནས་མཛད་པ་མཛད་དེ་དཀྱིལ་འཁོར་ལ་
འགོད་ཚུལ། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་པ། ཡེ་ཤེས་པ་
གཞུག་ཅིང་དབང་བསྐུར་རྒྱས་གདབ་བྱ་བའོ། །དང་པོ་ལ་གསུམ། ལྷ་བསྐྱེད་ཚུལ།
སྤྲོས་ནས་མཛད་པ་མཛད་ཚུལ། ཚུར་བསྡུས་ཏེ་ དཀྱིལ་ འཁོར་ ལ་འགོད་ཚུལ་
ལོ། །དང་པོ་ནི་ཕྱོགས་བཅུའི་རྒྱལ་བ་རྣམས་སྤྱན་དྲངས་ཏེ་རང་གི་ཞལ་དུ་ཞུགས།
རྗེས་ཆགས་ཀྱིས་ཞུ་ནས་ཐིག་ལེ་ཡུམ་གྱི་མངལ་དུ་སོང་བ་ལས་རྟེན་དང་བརྟེན་པ་
ཐམས་ཅད་བསྐྱེད་ ཚུལ་ སྒྲུབ་ ཐབས་ སུ་ གསལ་ བར་ གསུངས་ པ་ ལྟར་ བྱའོ། །
གཉིས་པ་སྤོས་ནས་མཛད་པ་མཛད་ཚུལ་ནི། འགྲོ་བ་རྣམས་སྡུག་བསྔལ་གྱིས་
མནར་བ་མི་བཟོད་པའི་སྙིང་རྗེ་དང་། བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་
ལ་གཙོ་བོ་ཡབ་ཡུམ་གྲངས་མེད་སྤྲོས་ནས་མཁའ་ཁྱབ་ཀྱི་སེམས་ཅན་ཞེ་སྡང་ཅན་
185-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྣམས་ཀྱི་ཞེ་སྡང་སོགས་ཉོན་མོངས་པ་ཐམས་ཅད་ཞི་བར་བྱས། དབང་བསྐུར་ཏེ་
སྨིན་ཅིང་གྲོལ་བར་བྱས་ནས་ཚུར་བསྡུས་ཏེ་རང་ཡབ་ཡུམ་ལ་ཐིམ་པར་བསམས་
པ་སོགས་མཛད་པ་མཛད་ཚུལ་སྒྲུབ་ཐབས་སུ་གསལ་བར་གསུངས་པ་ལྟར་བྱ་སྟེ།
འདི་ནི་སངས་རྒྱས་ཀྱི་མཛད་པ་འཕྲིན་ལས་འབྲས་བུ་ལམ་བྱེད་དུ་བྱས་ནས་
འབྲས་བུའི་ཡོན་ཏན་དེ་དག་མྱུར་དུ་འགྲུབ་པར་བྱེད་པ་དང་། སྔོན་བྱུང་སྟོན་པའི་
རྣམ་འཕྲུལ་ཉམས་ལེན་དུ་འཁྱེར་བ་དང་། སངས་རྒྱས་ཀྱི་ཞིང་སྦྱོང་ཁྱད་པར་ཅན་
དུ་གྱུར་པ་ཡིན་ནོ། །གསུམ་པ་ཚུར་བསྡུས་ཏེ་དཀྱིལ་འཁོར་ལ་འགོད་ཚུལ་ནི།
སྒྲུབ་ཐབས་སུ་གསལ་བར་གསུངས་པ་ལྟར་བྱའོ། །
གཉིས་པ་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་པ་ལ་གཉིས།
སྐྱེ་མཆེད་བྱིན་གྱིས་བརླབས་པ་དང༌། སྐུ་གསུང་ཐུགས་བྱིན་གྱིས་བརླབས་པའོ། །
དང་པོ་ནི་གཙོ་འཁོར་ཐམས་ཅད་ཀྱི་སྤྱན་གྱི་ནང་དུ་ཀིཾ་ལས་འཁོར་ལོ་ཀྵ་གྱིས་
མཚན་པ་ཡོངས་སུ་གྱུར་པ་ལས་ས་སྙིང་རྡོ་རྗེ་མིག་བསྐྱེད་པ་སོགས་སྐྱེ་མཆེད་སོ་
སོར་ལྷ་བསྐྱེད་ཚུལ་སྒྲུབ་ཐབས་སུ་གསལ་བར་གསུངས་པ་ལྟར་བྱའོ། །གཉིས་པ་
སྐུ་གསུང་ཐུགས་བྱིན་གྱིས་བརླབས་པ་ནི། ལྷ་ཐམས་ཅད་ཀྱི་ཐུགས་ཀར་ཐུགས་
རྡོ་ རྗེ་ དང༌། མགྲིན་ པར་ གསུང་རྡོ་ རྗེ་ དང་། སྤྱི་བོར་ སྐུ་རྡོ་ རྗེ་བསྐྱེད་ཚུལ་སྒྲུབ་
ཐབས་སུ་གསལ་བར་གསུངས་པ་ལྟར་བྱ་སྟེ། རིམ་པ་འདི་ལྟར་དུ་བྱེད་པ་ཡི་དམ་
འདིའི་ཐུན་མོང་མ་ཡིན་པའི་ཡོན་ཏན་གྱི་ཆེ་བ་སྟོན་པའི་ཕྱིར་དུ་ཡིན་པར་ཤེས་
པར་བྱས་ལ་ཡི་དམ་འདིའི་རྣལ་འབྱོར་ལ་གུས་པ་བླ་ལྷག་ཏུ་བསྐྱེད་པར་བྱའོ། །
གསུམ་པ་ཡེ་ཤེས་པ་གཞུག་ཅིང་དབང་བསྐུར་རྒྱས་གདབ་བྱ་བ་ལ་གཉིས། ཡེ་
ཤེས་པ་གཞུག་པ་དང་། དབང་བསྐུར་བ་རྒྱས་གདབ་བྱ་བའོ། །དང་པོ་ནི། ཚིགས་
- 186 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས།
བཅད་སྔགས་དང་བཅས་པ་བརྗོད་ཅིང་ཕྱག་རྒྱ་དང་བཅས་ཕྱོགས་བཅུའི་རྒྱལ་བ་
ཐམས་ཅད་དཀྱིལ་འཁོར་གྱི་འཁོར་ལོའི་རྣམ་པར་སྤྱན་དྲངས་མཆོད་ནས་སྒོ་བ་
བཞིའི་སྔགས་རྒྱས་དགུག་གཞུག་བཅིངས་མཉེས་པར་བྱའོ། །གཉིས་པ་དབང་
བསྐུར་རྒྱས་གདབ་པ་ནི། དབང་ལྷ་རྣམས་སྤྱན་དྲངས་ཏེ་མཆོད་ནས་དབང་བསྐུར་
རིགས་བདག་གིས་རྒྱས་གདབ་པ་སྒྲུབ་ཐབས་སུ་གསལ་བར་གསུངས་པ་ལྟར་
བྱའོ། །
གསུམ་པ་ལས་རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལ་བཞི། མཆོད་
བསྟོད་བྱ་བ། བསྐྱེད་རིམ་ཕྲ་རགས་ལ་སློབ་ཚུལ། དག་པ་དྲན་པ། བཟླས་པ་བྱ་
བའོ། དང༌ པོ་ ལ་ གཉིས། མཆོད་ པ་ དང་
། བསྟོད་ པའོ། །དང་ པོ་ ལ་ བཞི། ཕྱིའི་
མཆོད་པ། ནང་ གི་ མཆོད་ པ། གསང་ བའི་ མཆོད་ པ། དེ་ ཁོ་ ན་ ཉིད་ ཀྱི་མཆོད་
པའོ། །དང་པོ་ནི། བདག་མདུན་འཇུག་པ་གཅིག་ཏུ་བསྒྲུབ་པའི་ཚེ་རང་ཉིད་གཙོ་
བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱེ་ནས་དཀྱིལ་འཁོར་གྱི་ཤར་
སྒོའི་ཐད་ཀྱི་ཕྱི་རོལ་ཏུ་གནས་ནས་མཆོད་པའི་ལས་བྱ་ཞིང་། བདག་བསྐྱེད་རྐྱང་
པའི་ཚེ་སྙིང་ག་ནས་མཆོད་པའི་ལྷ་མོ་སྤྲོས་ནས་ཆུ་གཉིས་ཉེར་སྤྱོད་རོལ་མོ་དང་
བཅས་པ་དང་། ཕྱི་ནང་གི་འདོད་ཡོན་དང་། རྒྱལ་སྲིད་སྣ་བདུན་རྣམས་ཚིགས་
བཅད་སྔགས་དང་བཅས་པ་སོ་སོའི་ཕྱག་རྒྱ་དང་བཅས་ཕྱག་ལེན་མཐོང་བ་བརྒྱུད་
པ་ལྟར་མ་འཕྱུགས་པར་བྱས་ལ་དབུལ་ལོ། །གཉིས་པ་ནང་གི་མཆོད་པ་ནི། དྲིན་
ཅན་རྩ་བའི་བླ་མ་ནས་རིགས་དྲུག་གི་བར་ལ་ནང་མཆོད་འབུལ་ཚུལ་ཕྱག་ལེན་
མཐོང་བ་བརྒྱུད་པ་ལྟར་མ་འཕྱུགས་པར་བྱས་ལ་དབུལ་ལོ། །གསུམ་པ་གསང་བ་
དང༌། བཞི་པ་དེ་ཁོ་ན་ཉིད་ཀྱི་མཆོད་པ་འབུལ་ཚུལ་ནི། སྙོམས་འཇུག་བྱས་ཏེ་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྗེས་ཆགས་ཀྱི་ང་རྒྱལ་འཛིན་པ་དང་། ལྷན་སྐྱེས་ཀྱི་བདེ་བས་སྟོང་པ་ཉིད་ངེས་
པའི་དེ་ཁོ་ན་ཉིད་ཀྱི་མཆོད་པ་གསལ་བཏབ་ལ་དབུལ་ལོ། །གཉིས་པ་བསྟོད་པ་
བྱ་བ་ནི། སྒྲུབ་ཐབས་སུ་གསལ་བར་གསུངས་པ་ལྟར་བྱ་སྟེ། དེའི་ཚེ་རྡོ་རྗེ་གསོར་
བ་དང་དྲིལ་བུ་གསིལ་བའི་ཕྱག་ལེན་ལྟར་མ་འཕྱུགས་པར་བྱ་ཞིང་དེ་དག་གིས་
མཚོན་དོན་ཡིད་ལ་དྲན་ཏེ་སྔགས་ལམ་གྱི་གནད་ལ་བག་ཆགས་ཐེབས་ངེས་
བྱའོ། །
གཉིས་པ་བསྐྱེད་རིམ་ཕྲ་རགས་ལ་སློབ་པའི་ཚུལ་ནི། མཆོད་བསྟོད་ཟིན་
ནས་ལྷའི་རྣལ་འབྱོར་བསྒོམ་པ་ལ་གཙོ་བོར་བྱ་སྟེ། དེ་ཡང་ཐ་མལ་གྱི་སྣང་ཞེན་
གྱི་གཉེན་པོར་དག་པའི་སྣང་བ་དང་ང་རྒྱལ་སྒོམ་དགོས་ལ། དེ་ལ་ཐ་མལ་གྱི་ཞེན་
པའི་གཉེན་པོར་ཡི་དམ་ལྷའི་ང་རྒྱལ་བསྒོམ་པ་གཙོ་བོར་བྱ་ཞིང་། ང་རྒྱལ་སྒོམ་
ཚུལ་ལ་ཡང་སྐྱོན་ཀུན་ཟད་ཡོན་ཏན་ཀུན་རྫོགས་པའི་ལྷའི་རྣམ་པ་གསལ་བཏབ་
ལ་རང་གི་སེམས་བདེ་སྟོང་དབྱེར་མེད་ཀྱི་ཡེ་ཤེས་ཀྱི་ངོ་བོར་སོང་བ་དེའི་གཟུང་
རྣམ་རྟེན་དང་བརྟེན་པའི་དཀྱིལ་འཁོར་དུ་ཤར་བ་དེ་ངའོ་སྙམ་དུ་དག་པའི་ལྷའི་ང་
རྒྱལ་བསྒོམ་པ་གཙོ་བོར་བྱ་དགོས་པར་གསུངས། བསྐྱེད་རིམ་རགས་པ་ལ་སློབ་
ཚུལ་ནི་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་རྫོགས་ལ་དམིགས་
ནས་སྒོམ་ཐུབ་ན་ཤིན་ཏུ་བསྔགས་ཤིང༌། དེ་ཙམ་བློ་ལ་མི་འཆར་ན་རེ་ཤིག་ཡི་
དམ་ཞལ་གཅིག་ཕྱག་གཉིས་པ་གསལ་བཏབ་ནས་བསྒོམ། དེ་ལ་གོམས་ནས་
ཞལ་ཕྱག་ཡོངས་རྫོགས་དང་རྟེན་དང་བརྟེན་པར་བཅས་པ་ཐམས་ཅད་རིམ་གྱིས་
གསལ་བཏབ་སྟེ་གསལ་སྣང་དང་ང་རྒྱལ་བསྒོམ་སྟེ། འདི་དག་གི་གནད་ཞིབ་
པ་དང་རགས་པ་ལ་ལོབས་ནས་བསྐྱེད་རིམ་ཕྲ་མོ་ལ་སློབ་པའི་ཚེ་སྟེང་སྒོའི་ཕྲ་མོ་
- 188 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས།
དང༌ འོག་ སྒོའི་ ཐིག་ལེ་ སྒོམ་ ཚུལ་ དང༌། དེ་ དག་ གི་ ཉམས་མྱོང་ སྐྱེ་ཚུལ་དང་།
བསྐྱེད་རིམ་ཕྲ་རགས་མཐར་ཕྱིན་པའི་ཚད་ལ་སོགས་པ་རྗེ་བདག་ཉིད་ཆེན་པོའི་
གསུང་རབ་རྣམས་ལ་ཞིབ་ཏུ་བལྟ་བ་དང་། མན་ངག་གི་གནད་ཞིབ་པར་བླ་མའི་
ཞལ་ལས་ཤེས་པར་བྱའོ། །གསུམ་པ་དག་པ་དྲན་ཚུལ་ནི། ལྷའི་རྣལ་འབྱོར་གཙོ་
བོར་བསྒོམས་ལ། བསྒོམས་པས་སྐྱོ་ན་དག་པ་དྲན་པར་བྱས་ནས་བཟླས་པ་ལ་
འཇུག་སྟེ། དེ་ཡང་དག་པ་དྲན་ཚུལ་ནི་སྒྲུབ་ཐབས་ཉིད་ལས། ཞལ་དགུ་ནི་གསུང་
རབ་ཡན་ལག་དགུ །ཞེས་སོགས་གསུངས་པ་ལྟར་དྲན་པར་བྱ་ཞིང་། དག་པ་དྲན་
པ་རྒྱས་པར་བྱ་བར་སྤྲོ་ན། རྡོ་རྗེ་གྲུབ་པ་དང་། སོ་ན་བྲིས་མཛད་པའི་རྟོག་བདུན་
གྱི་འགྲེལ་པ་གཉིས་དང༌། མན་ངག་སྙེ་མ་ལས་རྒྱས་པར་འབྱུང་བ་ལྟར་དང་།
གྲུབ་ཆེན་ལཱ་ལི་ཏས་འཇིགས་བྱེད་ཞེ་དགུ་མའི་སྒྲུབ་ཐབས་སུ་དག་པ་རྒྱས་པར་
གསུངས་པ་རྣམས་ལེགས་པར་བསམ་ལ་ངེས་པ་རྙེད་པར་བྱའོ། །
བཞི་པ་བཟླས་པ་བྱ་ཚུལ་ནི། ལས་མཐུན་གྱི་ཕྲེང་བ་ཇི་ལྟར་བྱ་བ་དང༌།
ཕྲེང་བའི་གྲངས་དང་། ཕྲེང་བའི་རྒྱུའི་ཁྱད་པར་དང་། ཕྲེང་ཐག་ཇི་ལྟར་བྱ་བ་དང་།
ཕྲེང་ བ་ བྱིན་གྱིས་བརླབས་ ཚུལ་ དང་། ལག་ པས་ འཛིན་ ཚུལ་ དང༌། ཕྲེང་རྡོག་
དབབ་པའི་ཚེ་དམིགས་པ་བྱ་ཚུལ་དང་། ཡིད་བཟླས་དང་ངག་བཟླས་ཀྱི་ཁྱད་པར་
དང༌། བསྐྱེད་རིམ་པའི་རྡོར་བཟླས་བྱ་ཚུལ་དང་། ཡི་དམ་འདིའི་ཐུན་མོང་མིན་
པའི་མན་ངག་ཞི་ཁྲོ་སྦྲགས་སྒྲུབ་ཀྱི་བཟླས་པ་བྱ་ཚུལ་དང༌། བཟླས་པའི་རྣམ་
གྲངས་དང་། དམིགས་པ་བྱ་ཚུལ་ལ་སོགས་ཞིབ་པར་བླ་མའི་ཞལ་ལས་ཤེས་པར་
བྱའོ། །གསུམ་པ་ཐུན་གྱི་མཇུག་ཏུ་ཇི་ལྟར་བྱ་བ་ནི། གཏོར་འབུལ་དང་ཉེར་བསྡུ་
བྱ་བ་སྟེ། དེ་ལ་གཏོར་མའི་རྫས་ཇི་ལྟ་བུ་དགོས་པ་ནི། རྒྱུད་དང་གྲུབ་ཆེན་གྱི་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གཞུང་ལས་འབྱུང་བ་ལྟར་ཤེས་པར་བྱས་ལ་ལེགས་པར་བཤམས། མཆོད་གཏོར་
བྱིན་གྱིས་བརླབས་ལ་གཏོར་མགྲོན་བསྐྱེད་ཚུལ་སྒྲུབ་ཐབས་ཟ་མ་ཏོག་ནས་ཇི་
ལྟར་གསུངས་པ་ལྟར་བྱས་ལ། ཡི་དམ་དཀྱིལ་འཁོར་ལྷ་ཚོགས་ལ་གཏོར་མ་ཕུལ་
ཏེ་འདོད་དོན་ལ་གསོལ་བ་གདབ། དེ་ནས་ཕྱོགས་སྐྱོང་རྣམས་ལ་གཏོར་མ་ཕུལ་
ཏེ་འཕྲིན་ལས་བཅོལ། དེ་ནས་འཇམ་དབྱངས་ཀྱི་བཀའ་སྡོད་དམ་ཅན་ཆོས་ཀྱི་
རྒྱལ་པོ་ལ་གཏོར་མ་ཕུལ་ཏེ་འཕྲིན་ལས་བཅོལ། དེ་ནས་བསྔོ་སྨོན་བྱ་ཞིང་ལྷག་
ཆད་ཀྱི་ཉེས་པ་ཞི་བའི་ཕྱིར་ཡིག་བརྒྱ་བཟླས་ལ་ནོངས་པ་བཟོད་པར་གསོལ། དེ་
ནས་ཉེར་བསྡུ་བྱ་སྟེ། དེའི་ཚུལ་ནི། དུར་ཁྲོད་བསྲུང་འཁོར་དང་བཅས་པ་གཞལ་
ཡས་ཁང་ལ་ཐིམ། གཞལ་ཡས་ཁང་འཁོར་རྣམས་ལ་ཐིམ། འཁོར་གྱི་ལྷ་རྣམས་
དང་ཡབ་ཡུམ་ལ་ཐིམ། ཡབ་དམ་ཚིག་སེམས་དཔའ་ཡེ་ཤེས་སེམས་དཔའ་ལ་
ཐིམ། ཡེ་ཤེས་སེམས་དཔའ་ཏིང་ངེ་འཛིན་སེམས་དཔའ་ཧཱུྃ་ལ་ཐིམ། ཧཱུྃ་གི་ཞབས་
ཀྱུ་ཨུ་ནི་ཧ་ལ། ཧ་ནི་ཧའི་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ།
ཐིག་ལེ་ནཱ་ད་ལ་ཐིམ་ཞིང་། དེ་ཡང་རིམ་གྱིས་འོད་དུ་ཞུ་ནས། སྟོང་པ་ཉིད་དུ་གྱུར་
པར་བསམ་མོ། །
གཉིས་པ་ཐུན་མཚམས་སུ་ཇི་ལྟར་བྱ་བ་ལ་ལྔ། སྤྱོད་ལམ་གྱི་རྣལ་འབྱོར།
ཟས་ཀྱི་རྣལ་འབྱོར། ཉལ་བའི་རྣལ་འབྱོར། ལྡང་བའི་རྣལ་འབྱོར། ཁྲུས་ཀྱི་རྣལ་
འབྱོར། དང་པོ་ནི། སྟོང་པའི་ངང་ལས་རང་ཉིད་སྐད་ཅིག་གིས་རྡོ་རྗེ་འཇིགས་
བྱེད་ཞལ་གཅིག་ཕྱག་གཉིས་པར་ལངས་ལ་སྐྱེ་མཆེད་དང་སྐུ་གསུང་ཐུགས་རྣམས་
བྱིན་གྱིས་བརླབ་བོ། །གདོན་བགེགས་ཀྱི་འཚེ་བ་བཟློག་པ་དང་ཕྱི་ནང་གི་བར་
ཆད་ཞི་བའི་ཕྱིར་བསྲུང་འཁོར་ཡང་བསྒོམས་ན་ལེགས་པར་གསུངས། དེ་ནས་
- 190 -



རྡོ་རྗེ་འཇིགས་བྱེད་ཆེན་པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་བགྲོད་པའི་ཐེམ་སྐས།
སྤྱོད་ལམ་ལ་འཇུག་པ་ན་དབང་པོ་དྲུག་གི་ཡུལ་དུ་གང་སྣང་ཐམས་ཅད་ལ་ཐ་
མལ་གྱི་སྣང་ཞེན་བཀག་སྟེ་དག་པ་རབ་འབྱམས་སུ་འཆར་བ་ལ་བསླབ་ཅིང་ལུས་
ཀྱི་བསྒུལ་བསྐྱོད་དང་། ངག་གི་སྨྲ་བརྗོད་ཐམས་ཅད་སྔགས་དང་ཕྱག་རྒྱར་མོས་
པ་དང་། ཐམས་ཅད་བདེ་སྟོང་གི་རང་བཞིན་དུ་བལྟ་བ་ལ་བསླབ་བོ། །གཉིས་པ་
ཟས་ཀྱི་རྣལ་འབྱོར་ནི། བཟའ་བཏུང་ནང་མཆོད་ལྟར་བྱིན་གྱིས་བརླབས་ལ། ནང་
གི་སྦྱིན་སྲེག་གི་ཚུལ་དུ་ལོངས་སྤྱོད་དོ། །གསུམ་པ་ཉལ་བའི་རྣལ་འབྱོར་ནི། རྗེས་
གཞིག་གི་སྡུད་རིམ་བྱས་ལ་འོད་གསལ་གྱི་ངང་དུ་སེམས་བཟུང་སྟེ་གཉིད་དུ་འགྲོ་
བར་བྱ་བ་ལ་བསླབ་བོ། །བཞི་པ་ལྡང་བའི་རྣལ་འབྱོར་ནི། ནམ་ གྱི་གསུམ་ཆ་
ལུས་པ་ན་ཙརྩི་ཀ་ལ་སོགས་པའི་ལྷ་མོ་རྣམས་ཀྱི་གླུ་དབྱངས་ཀྱིས་སད་པར་མོས་
ལ་ལངས་ཏེ་དགེ་སྦྱོར་ལ་འཇུག་གོ །ལྔ་པ་ཁྲུས་ཀྱི་རྣལ་འབྱོར་ནི། ཁྲུས་བྱེད་པའི་
ཚེ་དབང་བསྐུར་བའི་སྐབས་བཞིན་ལྷ་མོ་རྣམས་ཀྱིས་ཁྲུས་གསོལ་བར་བསམ་
མོ། །རྩ་བའི་གཉིས་པ་བསྐྱེད་ རིམ་ལ་བརྟན་པ་ཐོབ་ནས། དངོས་གྲུབ་བསྒྲུབ་
ཚུལ་ ལ་ གཉིས། ཐུན་མོང་གི་དངོས་གྲུབ་བསྒྲུབ་ ཚུལ་ དང༌། ཐུན་མོང་མིན་པ་
མཆོག་གི་དངོས་གྲུབ་བསྒྲུབ་ཚུལ་ལོ། །དང་པོ་ནི། གདུལ་བྱ་དམན་པ་ཐུན་མོང་
གི་དངོས་གྲུབ་ཀྱི་ཡིད་དྲངས་པ་རྣམས་ཀྱིས་ནི་བསྐྱེད་རིམ་བརྟན་ཞིང་སྔགས་ཀྱི་
གྲངས་བསྙེན་མཐར་ཕྱིན་པར་བྱས་ནས་ཐུན་མོང་གི་དངོས་གྲུབ་བརྒྱད་ལས་གང་
རིགས་བསྒྲུབ་པའམ། དེ་ཙམ་མི་ནུས་པའི་ཞི་རྒྱས་དབང་དྲག་གི་ལས་འདོད་པ་
བཞིན་བསྒྲུབ་པར་བྱེད་པར་གསུངས་སོ། །
གཉིས་པ་ཐུན་མོང་མིན་པ་མཆོག་གི་དངོས་གྲུབ་བསྒྲུབ་ཚུལ་ནི། གདུལ་
བྱ་བློ་མཆོག་ཏུ་གྱུར་པ་ཐེག་པ་མཆོག་གི་རིགས་ཀྱི་ནུས་པ་ཆེས་ཆེར་བརྟས་པ་
- 191 -



མེས་པོའི་ཤུལ་བཞག་ལས། - ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ ་་་་་
རྣམས་ཀྱིས་ནི་ཐུན་མོང་བའི་དངོས་གྲུབ་ཙམ་ལ་མི་རེ་བར་རྫོགས་རིམ་ཡོངས་
རྫོགས་སྐྱེ་བའི་དགེ་རྩ་ སྨིན་པར་བྱས་ནས་རྒྱུད་དང་གྲུབ་ཆེན་གྱི་གཞུང་ལས་
འབྱུང་བ་ལྟར་རྡོ་རྗེ་སློབ་དཔོན་འབད་པ་དུ་མས་མཉེས་པར་བྱས་ཏེ་རྫོགས་རིམ་
རྣལ་འབྱོར་བཞིའི་ཁྲིད་ལེགས་པར་ཐོབ་པར་བྱས་ལ་ཚེ་འདིའི་འཁྲི་བ་བཅད་དེ་
དབེན་པའི་གནས་སུ་རྣལ་འབྱོར་བཞི་བསྒོམ་པ་ལ་འབད་དེ་ཟུང་འཇུག་གི་གོ་
འཕང་བསྒྲུབ་པ་ལ་བརྩོན་པ་ལྷུར་བྱའོ། །ཞེས་དཔལ་རྡོ་རྗེ་འཇིགས་བྱེད་ཆེན་
པོའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཟུང་འཇུག་གཞལ་མེད་ཁང་དུ་
བགྲོད་པའི་ཐེམ་སྐས་ཞེས་བྱ་བ་འདི་ནི་ས་མོ་བྱའི་ལོ་ལྷ་ལྡན་རྨི་རུའི་གཙུག་ལག་
ཁང་དུ་སྡེ་སྣོད་འཛིན་པ་སྟོང་ཕྲག་རྒལ་བར་དཔལ་རྡོ་རྗེ་འཇིགས་བྱེད་ཆེན་པོའི་
རིམ་གཉིས་ཀྱི་འཁྲིད་རྒྱས་པར་བྱས་སྐབས་དགེ་བའི་བཤེས་གཉེན་མང་པོ་ཞིག་
གིས་ཟིན་བྲིས་སུ་བཏབ་འདུག་པ་རྣམས་སོ་སོའི་གོ་ཕྱོགས་ཀྱིས་མི་འདྲ་བ་མང་པོ་
དང་ནོར་འཁྲུལ་ཀྱང་མང་ཞིང་། དོན་གཉེར་ཅན་མང་པོ་ཀྱང་ད་ལམ་རྩི་ཤག་ཏུ་
ཇི་ལྟར་གནང་བ་ལྟར་གྱི་ཁྲིད་དམིགས་ཀྱི་བསྡུས་དོན་ཡི་གེར་འཁོད་པ་ཞིག་ཅིས་
ཀྱང་དགོས་ཞེས་ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས་འཇམ་
མགོན་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་གྲུ་
འཛིན་གཉིས་པའི་གཞལ་མེད་ཁང་གི་གཟིམ་ཆུང་བདེ་བ་ཅན་དུ་སྦྱར་བའོ། །ཡི་
དམ་འདི་ཤིན་ཏུ་བཀའ་གཉན་ཞིང་སྲུང་མ་དམ་ཅན་ཆོས་ཀྱི་རྒྱལ་པོ་གཏུམ་དྲག་
ཆེ་བ་བཅས་དད་ལྡན་ནང་ཕན་ཚུན་མ་གཏོགས་དབང་མ་ཐོབ་པ་དང་སྣོད་མིན་ལ་
ཤིན་ཏུ་གསང་བར་བྱའོ། །འདིས་ཀྱང་འཇམ་མགོན་བླ་མའི་བསྟན་པ་མི་ནུབ་
པའི་རྒྱལ་མཚན་དུ་གྱུར་ཅིག། །། །
- 192 -



༄༅། །བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་དང་
རྗེ་བཙུན་འཇམ་དཔལ་དབྱངས་དཀར་པོ་ཞི་ཁྲོ་
སྦྲགས་ནས་བསྒྲུབ་པའི་མན་ངག་
བཞུགས་སོ། །
བླ་མ་དང་བཅོམ་ལྡན་འདས་དཔལ་རྡོ་རྗེ་འཇིགས་བྱེད་དབྱེར་མ་མཆིས་
པའི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་དུ་གསོལ། འདིར་ལམ་ཐུན་མོང་བས་རྒྱུད་ལེགས་པར་སྦྱངས་ཤིང་འདིའི་
དཀྱིལ་འཁོར་དུ་དབང་རྣམ་པར་དག་པ་ཐོབ། དམ་ཚིག་དང་སྡོམ་པ་ཚུལ་བཞིན་
དུ་སྲུང་བའི་སྒྲུབ་པ་པོས་རྡོ་རྗེ་འཇིགས་བྱེད་དང་རྗེ་བཙུན་འཇམ་དཔལ་དབྱངས་
དཀར་པོ་ཞི་ཁྲོ་སྦྲགས་སྒྲུབ་ཀྱི་རྣལ་འབྱོར་སྒོམ་པར་འདོད་པས་ཡིད་མཐུན་གྱི་
གནས་སུ་དམ་ཚིག་གི་རྫས་རྣམས་ཚོགས་པར་བྱས་ལ། ལུས་རྣམ་སྣང་གི་ཆོས་
བདུན་ལྡན་དུ་འཁོད་དེ་དགེ་སེམས་ཁྱད་པར་ཅན་གྱི་ངང་ནས་ཡི་དམ་འདིའི་ཐུན་
མོང་མ་ཡིན་པའི་སྐྱབས་འགྲོ་བྱ་བ་ནི། བདག་གཞན་ཁམས་གསུམ་མ་ཚོགས་
ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ཁྱབ་བདག་དེ་བཞིན་
གཤེགས་པ་ཐམས་ཅད་ཀྱི་ངོ་བོ་དཔལ་གཤིན་རྗེ་གཤེད་སངས་རྒྱས་ལ་སྐྱབས་སུ་
མཆིའོ། །གཞོམ་མེད་སྔགས་དང་ཕྱག་རྒྱའི་དེ་ཉིད་ཆོས་ལ་སྐྱབས་སུ་མཆིའོ། །
འགྱུར་མེད་རིག་པ་འཛིན་པ་དཔའ་བོ་དང་རྣལ་འབྱོར་མའི་ཚོགས་དགེ་འདུན་ལ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྐྱབས་སུ་མཆིའོ། །འགྲོ་བ་འཁོར་བར་སྐྱེ་བ་སོགས་གཤིན་རྗེའི་ཁར་ཆུད་པ་ལས་
བསྒྲལ། ཕན་པ་དང་བདེ་བའི་མཆོག་ཏུ་གྱུར་པ་དཔལ་གཤིན་རྗེའི་གཤེད་ཀྱི་གོ་
འཕང་ལ་དགོད་པར་བྱ། དེའི་ཕྱིར་དུ་དེའི་གོ་འཕང་ལ་གནས་པར་བྱའོ། །ཞེས་
འདུན་པ་ཤུགས་དྲག་པོས་ལན་གསུམ་བྱ། །
དེ་ནས་བླ་མའི་རྣལ་འབྱོར་བསྒོམ་པ་ནི། མདུན་གྱི་ནམ་མཁར་འོད་ལས་
ནོར་བུའི་ཁྲི །པད་དཀར་བསིལ་ཟེར་ཅན་གྱི་གདན་སྟེང་ན། །བཀའ་དྲིན་གསུམ་
ལྡན་ རྩ་ བའི་ བླ་ མ་ དང༌། །དབྱེར་ མེད་ རྒྱལ་ བའི་ ཡབ་ གཅིག་ འཇམ་ དཔལ་
དབྱངས། །སྐུ་མདོག་རབ་དཀར་ཟླ་བ་ཞུན་མའི་གཟུགས། །ཚོགས་གཉིས་བཟོ་
བོའི་ འདུ་ ཤེས་ ཀྱིས་ བསྐྲུན་ པའི། །མཚན་ དཔེའི་ རི་ མོ་ རྣམ་ པར་ བཀྲ་ བས་
མཛེས། །ཤེལ་གྱི་ལྗོན་ཤིང་ཡལ་ག་བརྐྱངས་འདྲ་བའི། །གཡས་པའི་ཕྱག་གིས་
འདོད་ དགུའི་ མཆོག་ སྦྱིན་ དང༌། །ཕྱག་ གཡོན་ ཐུགས་ ཀར་ ཆོས་ སྟོན་ ཕྱག་ རྒྱ་
མཛད། །ནམ་མཁའི་རྒྱན་གྱུར་ཤེལ་གྱི་ལྷུན་པོ་ནི། །ཨིནྡྲ་ནཱི་ལའི་ལྗོན་པས་བརྟེན་
པ་བཞིན། །སྐུ་ དཔུང་ གཡས་ གཡོན་ཨུཏྤལ་རྒྱས་པས་མཛེས། །གཡས་ན་ ཀུན་
རྨོངས་གཅོད་པའི་རལ་གྲི་དང༌། །གཡོན་ན་ཐེག་མཆོག་ཆོས་མཛོད་ཤེར་ཕྱིན་
བསྣམས། །རབ་མཛེས་ འཇའ་ ཚོན་སྣ་ ལྔའི་ གུར་ ཁྱིམ་ དབུས། །སྤངས་ རྟོགས་
མཐར་སོན་ནམ་ཡང་མི་འགྱུར་ཞེས། །མཚོན་ཕྱིར་ཞབས་གཉིས་རྡོ་རྗེ་སྐྱིལ་ཀྲུང་
བཞུགས། །གནས་གསུམ་རྡོ་རྗེ་གསུམ་གྱིས་ལེགས་མཚན་པའི། །ཐུགས་ཀའི་ཧཱུཾ།
ལས་འོད་ཟེར་ཕྱོགས་བཅུར་འཕྲོས། །ཕྱོགས་བཅུའི་ཞིང་གི་རྒྱལ་བ་སྲས་བཅས་
རྣམས། །མཁྱེན་པའི་གཏེར་གྱི་རྣམ་པར་སྤྱན་དྲངས་ཏེ། །ལེགས་པར་ཐིམ་པས་
དབྱེར་མེད་རོ་གཅིག་གྱུར། །སླར་ཡང་རྒྱལ་བ་རིགས་ལྔའི་ལྷ་ཚོགས་རྣམས། །
- 194 -



བཅོམ་ལྡན་འདས་རྡོ་རྗེ་འཇིགས་བྱེད་ཆེན་པོ་དང་རྗེ་བཙུན་འཇམ་དཔལ་དབྱངས་དཀར་པོ་ཞི་ཁྲོ་སྦྲགས་ནས་བསྒྲུབ་པའི་མན་ངག །
སྤྱན་དྲངས་བདུད་རྩིའི་ཆུ་ཡིས་དབང་བསྐུར་བས། །བླ་མ་མི་བསྐྱོད་མགོན་པོས་
དབུ་ལ་བརྒྱན། །རིགས་ ལྔའི་ ལྷ་ ཚོགས་ རྣམས་ ཀྱང་ ལེགས་ ཐིམ་ སྟེ། །སྐྱབས་
གསུམ་མ་ལུས་འདུས་པའི་བདག་ཉིད་གྱུར། །གང་སྐུའི་སྣང་བ་ཡིད་ལ་དྲན་ཙམ་
གྱིས། །མ་རིག་རྨོངས་པའི་མུན་པ་ཀུན་སེལ་ཞིང་། །ལུང་རྟོགས་ཡོན་ཏན་མ་ལུས་
རྒྱས་ མཛད་ པ། །འཇམ་ དབྱངས་ བླ་ མའི་ ཞབས་ ལ་ ཕྱག་ འཚལ་ ལོ། །དངོས་
བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་སྡིག་ལྟུང་
ཐམས་ཅད་བཤགས། །སྐྱེ་འཕགས་དགེ་བ་ཀུན་ལ་ རྗེས་ཡི་རང༌། །ཟབ་རྒྱས་
ཆོས་འཁོར་མ་ལུས་བསྐོར་བའི་ཕྱིར། །ནམ་ཡང་མྱ་ངན་མི་འདའ་བཞུགས་སུ་
གསོལ། །དགེ་བ་ཅི་མཆིས་བསྟན་པ་རྒྱས་ཕྱིར་བསྔོ། །གླིང་བཞི་རི་རབ་རིན་ཆེན་
བདུན་ལ་སོགས། །སྲིད་ན་མཆོད་པའི་དངོས་པོ་ཅི་ཡོད་དང༌། ཁྱད་པར་བདག་
ལུས་ བྲན་ དུ་ འབུལ་ ལགས་ ཀྱིས། ནམ་ མཁའ་ ཇི་ སྲིད་ འབངས་ སུ་ གཟུང་དུ་
གསོལ། །མཐོང་ན་མི་མཐུན་མེད་པ་མཚན་དཔེའི་སྐུ། །ཐོས་ན་ཐེ་ཚོམ་ཀུན་སེལ་
ཚངས་ པའི་དབྱངས། །དྲན་ན་བློ་གྲོས་མཆོག་སྩོལ་ ཀུན་ གཟིགས་ཐུགས། །རྗེ་
བཙུན་མཁྱེན་ པའི་ གཏེར་ ལ་ གསོལ་བ་འདེབས། །འཇམ་དཔལ་རྡོ་ རྗེ་ བདུད་
དཔུང་འདུལ་བའི་ཕྱིར། །རྔམ་བརྗིད་དྲག་པོའི་སྐུར་བསྟན་གཤིན་རྗེའི་གཤེད། །
གངས་ཅན་འགྲོ་ལ་ལམ་སྟོན་ཙོང་ཁ་པ། །འཇམ་མགོན་བླ་མའི་ཞབས་ལ་གསོལ་
བ་འདེབས། །མ་ནོར་ལམ་བཟང་སྟོན་པའི་བླ་མ་མཆོག །མཆོག་ཐུན་དངོས་གྲུབ་
སྩོལ་བའི་ཡི་དམ་མཆོག །མཆོག་ཐུན་འཕྲིན་ལས་སྒྲུབ་པའི་ཆོས་སྐྱོང་མཆོག །
མཆོག་གསུམ་ཀུན་འདུས་བླ་མར་གསོལ་བ་འདེབས། །དེ་ལྟར་སྙིང་གི་ཁོང་ནས་
གསོལ་བཏབ་པས། །བླ་མའི་སྐུ་གསུང་ཐུགས་ཀྱི་གནས་གསུམ་ལས། །བདུད་རྩི་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འོད་ཟེར་དཀར་དམར་མཐིང་གསུམ་བྱུང་། །རང་གི་ལུས་ངག་ཡིད་གསུམ་ལ་
ཐིམ་པས། །སྒོ་གསུམ་སྐུ་གསུང་ཐུགས་དང་རོ་གཅིག་གྱུར། །དེ་ལྟར་རྩེ་གཅིག་
གསོལ་བ་བཏབ་པའི་མཐུས། །ལེགས་ཚོགས་ཀུན་གྱི་རྩ་བ་ཟླ་མེད་པ། །ཐེག་
མཆོག་ དགེ་ བའི་ བཤེས་ ཀྱིས་ རྗེས་ འཛིན་ ཅིང་། །བཀའ་ བཞིན་ བསྒྲུབ་ པས་
མཉེས་པ་ལྷུར་བྱེད་ཤོག །བཤེས་གཉེན་དམ་པའི་ཞལ་གྱི་བུམ་བཟང་ལས། །
འོངས་པའི་ཟབ་དང་རྒྱ་ཆེའི་བདུད་རྩིའི་ཚོགས། །དད་པའི་སྙིམ་པས་ངོམས་མེད་
འཐུང་བ་ལ། །ནོར་བཟང་དཔའ་བོ་ལྟ་བུར་བདག་གྱུར་ཅིག །རྒྱལ་བའི་བཀའ་
དང་དགོངས་འགྲེལ་རྣམས་ཀྱི་དོན། །དྲི་མེད་རིགས་པ་ཕྲ་མོས་འབྱེད་པ་ལ། །
གཏུགས་པ་མེད་པའི་ཤེས་རབ་ཐོབ་གྱུར་ཏེ། །ཆ་ཚང་ལམ་ལ་ངེས་པ་རྙེད་པར་
ཤོག །ངེས་འབྱུང་བྱང་སེམས་ཡང་དག་ལྟ་བ་དང་། །ཟབ་ལམ་རིམ་པ་གཉིས་ལ་
ངེས་རྙེད་ནས། །ཚེ་འདིའི་མདུན་མའི་དབང་དུ་མ་སོང་བར། །རྩེ་གཅིག་སྒྲུབ་
པས་ལམ་བཟང་མཐར་ཕྱིན་ཤོག །
ཅེས་དོན་དྲན་བཞིན་པའི་སྒོ་ནས་དངོས་གྲུབ་ཀྱི་རྩ་བ་བླ་མའི་རྣལ་འབྱོར་
ཤུགས་དྲག་ཏུ་སྒོམ། དེ་ནས་བླ་བརྒྱུད་གསོལ་འདེབས་མན་ངག་བཞིན་དུ་བྱས་
ལ། སྐད་ཅིག་དཀྲོང་བསྐྱེད་ནས་བཟུང་འབྲས་བུ་རྡོ་རྗེ་འཛིན་པ་བསྐྱེད་པའི་བར་
རྗེ་བདག་ཉིད་ཆེན་པོས་མཛད་པའི་སྒྲུབ་ཐབས་སུ་གསལ་བ་ལྟར་བསྒོམས། རང་
རྡོ་ རྗེ་འཇིགས་བྱེད་དུ་གསལ་བའི་ཐུགས་ཀར་ཡེ་ཤེས་སེམས་དཔའ་རྗེ་བཙུན་
འཇམ་དཔལ་དབྱངས་དཀར་པོ་ལྟ་བས་ཆོག་མི་ཤེས་པ། ཕྱག་གཡས་མཆོག་སྦྱིན་
གྱི་ ཕྱག་ རྒྱ་ དང༌། གཡོན་ ཐུགས་ ཀར་ ཆོས་ སྟོན་ གྱི་ ཕྱག་ རྒྱ་ མཛད་ཅིང་། ཕྱག་
གཉིས་ཀས་ཨུཏྤ་ལའི་ཡུ་བ་བཟུང་བ་སྐུ་དཔུང་གཡས་གཡོན་དུ་ཨུཏྤལ་མེ་ཏོག་ཁ་
- 196 -



བཅོམ་ལྡན་འདས་རྡོ་རྗེ་འཇིགས་བྱེད་ཆེན་པོ་དང་རྗེ་བཙུན་འཇམ་དཔལ་དབྱངས་དཀར་པོ་ཞི་ཁྲོ་སྦྲགས་ནས་བསྒྲུབ་པའི་མན་ངག །
བྱེ་བའི་གཡས་སུ་སངས་རྒྱས་ཐམས་ཅད་ཀྱི་མཁྱེན་རབ་རལ་གྲིའི་རྣམ་པར་ཤར་
བ། འཇིག་རྟེན་ཐམས་ཅད་འོད་ཀྱིས་འགེངས་པ། དྲན་པ་ཙམ་གྱིས་མི་ཤེས་པའི་
རྨོངས་པ་ཐམས་ཅད་ངེས་པར་སེལ་ནུས་པ་ཞིག་དང་། སྐུ་དཔུང་གཡོན་དུ་ཨུཏྤལ་
མེ་ཏོག་ཁ་བྱེ་བའི་སྟེང་དུ་སེམས་སྐྱེད་ནས་བཟུང་འཕྲིན་ལས་ཀྱི་བར་དོན་བདུན་
ཅུའི་གནད་ཐམས་ཅད་ཡི་གེའི་གཟུགས་སུ་ཤར་བའི་ཤེར་ཕྱིན་གྱི་གླེགས་བམ་
བསྣམས་པ། དེ་ཡིད་ལ་དྲན་པ་ཙམ་གྱིས་ཐེག་པ་མཆོག་གི་ལམ་གྱི་ལུས་ཡོངས་
སུ་རྫོགས་པ་ལ་བག་ཆགས་ངེས་པར་ཐེབས་ནུས་པ་ཞིག་གསལ་བཏབ་དེ་ནས་
འཇིགས་བྱེད་དཔའ་བོ་གཅིག་པ་བསྒོམ་ན་རྗེ་རིན་པོ་ཆེས་མཛད་པའི་སྒྲུབ་ཐབས་
བདུད་ལས་རྣམ་རྒྱལ་གྱི་ཆོ་གར་གསུངས་པ་ལྟར་དང་། ལྷ་བཅུ་གསུམ་མ་བསྒོམ་
ན་སྒྲུབ་ཐབས་ཟ་མ་ཏོག་ཏུ་ཇི་ལྟར་གསུངས་པ་ལྟར། དག་པ་དྲན་པའི་བར་
ལེགས་པར་བསྒོམས་ལ། བཟླས་པ་བྱ་བ་ན་རྡོ་རྗེ་འཇིགས་བྱེད་ཀྱི་ཐུགས་ཀར་རྗེ་
བཙུན་འཇམ་དཔལ་དབྱངས་དཀར་པོ་གོང་ལྟར་གསལ་བཏབ། དེའི་ཐུགས་ཀར་
ཟླ་བའི་དཀྱིལ་འཁོར་གྱི་སྟེང་དུ་ཤེས་རབ་ཀྱི་འཁོར་ལོ་གྱི་རྩིབས་དྲུག་པ། དེའི་
ལྟེ་བར་ཨ་ཡིག་དཀར་པོ་རྩིབས་དྲུག་གི་སྟེང་དུ། །ཨོ་ཝ་ཀྱེ་དཾ་ན་མཿ རྣམས་
གསལ་བཏབ་ལ་ཐུགས་ཀའི་ས་བོན་སྔགས་འཕྲེང་དང་བཅས་པ་ལས་འོད་ཟེར་
ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་མཁྱེན་
རབ་རྣམས་སྤྱན་དྲངས་ཏེ་རང་གི་ལུས་ལ་ཐིམ་པས་སྒོ་གསུམ་གྱི་སྡིག་སྒྲིབ་ཐམས་
ཅད་སྐད་ཅིག་ལ་སངས་ཏེ་དག །ཟབ་པ་དང་རྒྱ་ཆེ་བའི་ཤེས་བྱའི་གནས་གང་ལ་
དཔྱོད་ཀྱང་ཐོགས་པ་མེད་པར་འཇུག་པའི་ཤེས་རབ་རླབས་ཆེ་བ་དང༌། ཤེས་རབ་
གསལ་ བ་ དང༌། ཤེས་ རབ་མྱུར་ བ་ དང་། ཤེས་ རབ་ ཟབ་ པ་ རྣམས་ ཐོབ་ པའི་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དམིགས་ པ་ དང་། མཐར་ ཨ་ ཡིག་ ཟླ་ བ་ སོགས་ མན་ ངག་ ཞལ་ཤེས་ ལྟར་ གྱི་
དམིགས་པ་དང་བཅས། ཨོ་ཝ་ཀྱེ་དཾ་ན་མཿ ཞེས་པའི་སྔགས་བརྒྱ་སྟོང་ཁྲི་འབུམ་
སོགས་ཅི་ནུས་སུ་བཟླ། དེ་ནས་ཁྲོ་བོའི་བཟླས་པ་ལ་འཇུག་ཚུལ་མན་ངག་ཞལ་
ཤེས་ ལྟར་ ཉམས་ སུ་ བླང་ཞིང་། མཇུག་ཏུ་ཡིག་བརྒྱ་གང་འགྲུབ་བཟླ་བ་དང༌།
ཐུན་གྱི་མཐར་གཏོར་མ་འབུལ་བ་དང་། ཐུན་བསྡུ་བ་དང་། །ཐུན་མཚམས་སུ་ཇི་
ལྟར་ བྱ་ བའི་ ཚུལ་རྣམས་ རྗེ་ རིན་ པོ་ ཆེས་མཛད་ པའི་ སྒྲུབ་ ཐབས་ གཉིས་ སུ་
གསུངས་པ་ལྟར་དང་། མན་ངག་གི་གནད་ཞིབ་པར་ནི་དཔལ་རྡོ་རྗེ་འཇིགས་བྱེད་
ཆེན་པོའི་ རིམ་གཉིས་ཀྱི་ཁྲིད་ལེགས་པར་མནོས་ཏེ་ཁོང་དུ་ཆུད་པར་བྱ་དགོས་
སོ། །ཞེས་པ་འདི་ནི་འཇམ་མགོན་བསྟན་པའི་གསལ་བྱེད་ཁྲི་ཆེན་རྒྱལ་མཚན་
སེངྒེའི་སྤྲུལ་པའི་སྐུ་བློ་བཟང་རྒྱལ་མཚན་སེངྒེས་འདི་ལྟ་བུ་ཞིག་དགོས་ཞེས་ནན་
གྱིས་བསྐུལ་བ་ལ་བརྟེན་ནས་འཇམ་མགོན་སྙན་བརྒྱུད་ཀྱི་མན་ངག་འཛིན་པ་
དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་
ཅན་དུ་ སྦྱར་བའོ། །འདིས་ཀྱང་རྒྱལ་བའི་བསྟན་པ་ རིན་པོ་ཆེ་ཕྱོགས་ཀུན་ཏུ་
འཕེལ་ཞིང་རྒྱས་པར་གྱུར་ཅིག ། །།
- 198 -



༄༅། །དཔལ་རྡོ་རྗེ་འཇིགས་བྱེད་དང་རྗེ་བཙུན་འཇམ་དབྱངས་
དཀར་པོ་གཉིས་ཞི་ཁྲོ་སྦྲགས་སྒྲུབ་ཀྱི་སྒོ་ནས་ཤེས་རབ་
བློ་འཕེལ་གྱི་མན་ངག་ཤིན་ཏུ་གསལ་བ་
ཞེས་བྱ་བ་བཞུགས་སོ། །
བླ་མ་དང་རྗེ་བཙུན་འཇམ་པའི་དབྱངས་དབྱེར་མ་མཆིས་པའི་ཞབས་ལ་
ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ།
འདིར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་མགོན་པོ་འཇམ་པའི་དབྱངས་ཀྱིས་
དངོས་སུ་སྩལ་བའི་འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་མན་ངག་ལ་མང་དུ་ཡོད་
པ་ལས། བྱམས་ སྙིང་ རྗེ་བྱང་ཆུབ་ཀྱི་སེམས་རླབས་ཆེན་པོ་སྐྱེ་བ་དང༌། འཆད་
རྩོད་རྩོམ་གསུམ་གྱི་ཤེས་རབ་ཁྱད་པར་ཅན་མྱུར་དུ་རྒྱུད་ལ་བསྐྱེད་ཕྱིར་རྡོ་རྗེ་
འཇིགས་བྱེད་དང་འཇམ་དབྱངས་དཀར་པོ་ཞི་ཁྲོ་སྦྲགས་སྒྲུབ་བྱ་ཚུལ་ནི། ཐོག་
མར་ཐོ་རེངས་ཀྱི་ཐུན་ལ་མལ་ནས་ལངས་མ་ཐག་མཁའ་ཁྱབ་ཀྱི་སེམས་ཅན་
ཐམས་ཅད་ལ་དམིགས་ནས་བྱམས་སྙིང་རྗེ་བྱང་ཆུབ་ཀྱི་སེསམ་ཤུགས་དྲག་ཏུ་
སྒོམས། དེ་ནས་ཚོགས་ཞིང་གསལ་བཏབ་ནས་ཡན་ལག་བདུན་པ་མཎྜལ་དང་
བཅས་པ་ཕུལ་ཏེ་ཡོན་ཏན་གཞི་གྱུར་མའི་སྒོ་ནས་ལམ་ཡོངས་རྫོགས་ལ་ཤར་
སྒོམ་བྱས་ལ་སེམས་སྐྱེད་བླངས། དེ་ནས་བླ་མའི་རྣལ་འབྱོར་རྒྱས་པའམ་མདོར་
བསྡུས་བསྒོམས་ཏེ་རྩ་བརྒྱུད་ཀྱི་བླ་མ་རྣམས་ལ་གསོལ་བ་ཤུགས་དྲག་ཏུ་བཏབ། །
དེ་ནས་རྡོ་རྗེ་འཇིགས་བྱེད་ཀྱི་མངོན་རྟོགས་བསྒོམས་ཏེ་བཟླས་པ་ལ་སླེབས་པ་ན་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རང་རྡོ་རྗེ་འཇིགས་བྱེད་དུ་གསལ་བའི་ཐུགས་ཀར་པད་ཟླའི་གདན་ལ་རྗེ་བཙུན་
འཇམ་དཔལ་དབྱངས་དཀར་པོ་སྐུ་མདོག་ནོར་བུ་ཆུ་ཤེལ་ལྟར་དྭངས་ཤིང་དཀར་
ལ་འོད་ཟེར་འཕྲོ་བ། སྐུ་ལས་སྐྱེས་པའི་འོད་ཀྱིས་རང་དང་སེམས་ཅན་ཐམས་
ཅད་ཀྱི་མི་ཤེས་པའི་མུན་པ་ངེས་པར་སེལ་བ། ཞལ་གཅིག་ཕྱག་གཉིས་པ། ཕྱག་
གཡས་བརྐྱངས་ཏེ་མཆོག་སྦྱིན་གྱི་ཕྱག་རྒྱ་མཛད་པ། ཕྱག་གཡོན་ནུ་མ་གཡོན་
པའི་ཐད་དུ་ཆོས་ སྟོན་གྱི་ཕྱག་རྒྱ་མཛད་པ། ཕྱག་གཉིས་ཀས་ཨུཏྤ་ལའི་ཡུ་བ་
བཟུང་སྟེ་སྐུ་དཔུང་གཡས་གཡོན་གྱི་ཐད་དུ་ཨུཏྤལ་མེ་ཏོག་ཁ་བྱེ་བའི་སྟེང་དུ་
གཡས་སུ་སངས་རྒྱས་ཐམས་ཅད་ཀྱི་མཁྱེན་རབ་རལ་གྲིའི་རྣམ་པར་ཤར་བ་འོད་
ཀྱི་འཇིག་རྟེན་ཐམས་ཅད་འགེངས་པར་བྱེད་པ། ཡིད་ལ་དྲན་པ་ཙམ་གྱིས་ཐེ་ཚོམ་
གྱི་དྲྭ་བ་མཐའ་དག་གཅོད་ཅིང་རྨོངས་པའི་མུན་པ་སེལ་བ། སྐུ་དཔུང་གཡོན་དུ་
ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱད་པ་ས་ལམ་འབྲས་བུ་དང་བཅས་
པ་ཐམས་ཅད་ཡེ་གེའི་རྣམ་པར་ཤར་བ་ཆོས་ཀྱི་སྒྲ་དབྱངས་སྒྲོག་བཞིན་པ། ཡིད་
ལ་དྲན་པ་ཙམ་གྱིས་གསུང་རབ་མཐའ་དག་གི་དོན་ལ་བློའི་སྣང་བ་རྒྱས་པར་བྱེད་
པ། སྐུ་གཞོན་ནུ་ལོ་བཅུ་དྲུག་ལོན་པའི་ན་ཚོད་ཅན། ཞབས་རྡོ་ རྗེའི་སྐྱིལ་ཀྲུང་
གིས་བཞུགས་པ་ལྟ་བས་ཆོག་མི་ཤེས་པ་ལྷ་རྫས་ཀྱི་ན་བཟའ་དང་རིན་པོ་ཆེའི་
རྒྱན་གྱིས་བརྒྱན་པ། རལ་པའི་ཟུར་ཕུད་ལྔ་དང་ལྡན་པ། ཟུར་ཕུད་རེ་རེ་ལ་མེ་
ཏོག་གི་ཕྲེང་བ་དྲི་ཞིམ་པོའི་ངད་ཕྱོགས་ཀུན་ཏུ་འཕྲོ་བ། དེའི་དྲི་ཚོར་བ་ཙམ་གྱིས་
ཤེས་བྱའི་གནས་མཐའ་དག་ལ་ཐོགས་པ་མེད་པའི་བློ་གྲོས་ཀྱི་སྣང་བ་སྐྱེ་བ། དེ་
ལྟ་བུའི་རྗེ་བཙུན་འཇམ་ད པལ་དབྱངས་ཀྱི་ཐུགས་ཀར་ཟླ་བའི་དཀྱིལ་འཁོར་
དཀར་བསིལ་ཉ་གང་བ་འོད་ཟེར་ཕྱོགས་བཅུར་འཕྲོ་བ། དེའི་སྟེང་དུ་འཁོར་ལོ་
- 200 -



རྡོ་རྗེ་འཇིགས་བྱེད་དང་འཇམ་དབྱངས་དཀར་པོ་གཉིས་ཞི་ཁྲོ་སྦྲགས་སྒྲུབ་ཀྱི་སྒོ་ནས་ཤེས་རབ་བློ་འཕེལ་གྱི་མན་ངག
དཀར་པོ་རྩིབས་དྲུག་པ། རྩིབས་རེ་རེ་ལའང་རལ་གྲི་སོ་གཉིས་པ་ལྟ་བུ་ཤིན་ཏུ་རྣོ་
བའི་དཔལ་དང་ལྡན་པ། མུ་ཁྱུད་མེད་པ་འོད་ཟེར་ཕྱོགས་ཀུན་ཏུ་འཕྲོ་བ། འཁོར་
ལོ་དེའི་ལྟེ་བར་ ཨ་ཡིག་དཀར་པོ་དྲངས་ཤིང་འཚེར་བ་འོད་ ཀྱིས་རང་གཞན་
སེམས་ཅན་ཐམས་ཅད་ཀྱི་མི་ཤེས་པའི་མུན་པ་སེལ་བར་བྱེད་པ་ཞིག་གསལ་
བཏབ། རྩིབས་དྲུག་གི་སྟེང་དུ་ཨོཾ་ཝཱ་ཀྱེ་དཾ་ན་མཿ དྲུག་པོ་སྒྲ་སྒྲོག་བཞིན་པ་གསལ་
བཏབ་ལ་ཕྲེང་བ་ལག་པ་གཡས་པས་སྙིང་གར་བཟུང་། སྔགས་རེ་བཟླ་བ་དང་
མཉམ་དུ་ཕྲེང་རྡོག་རེའི་སྟེང་ན་རྗེ་བཙུན་འཇམ་དཔལ་དབྱངས་རེ་མེ་ལོང་ནང་གི་
གཟུགས་བརྙན་བཞིན་དུ་བཞུགས་པ་འོད་ཟེར་གྱི་ལྕགས་ཀྱུས་དྲངས་ཏེ་རང་གི་
སྙིང་གར་ཐིམ་ནས་རྒྱུད་བྱིན་གྱིས་བརླབས་པའི་མོས་པ་བྱ་ཞིང་ཐུགས་ཀའི་ཨ་
ཡིག་དང་ ཡི་གེ་དྲུག་པོ་དེ་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་
རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ནུས་མཐུ་རྣམས་དང༌། ཁྱད་པར་
མཁྱེན་རབ་ཐམས་ཅད་བསྡུས་ཏེ་རང་ལ་ཐིམ་པས་ལུས་ཀྱི་ནང་ཐམས་ཅད་
མཁྱེན་རབ་ཀྱི་སྣང་བས་འོད་གསལ་བར་བྱས། མི་ཤེས་པའི་མུན་པ་ཐམས་ཅད་
བསལ། གསུང་རབ་ཀྱི་ཚིག་དོན་གང་ལའང་ཐོགས་པ་མེད་པའི་ཤེས་རབ་དང་
འཆད་རྩོད་རྩོམ་གསུམ་གྱི་ཤེས་རབ་ཁྱད་པར་ཅན་ཐོབ་པའི་མོས་པ་བྱ། ཡང་
ཐུགས་ཀའི་ཨ་དང་སྔགས་དྲུག་པོ་དེ་ལས་འོད་ཟེར་ཕྱོགས་བཅུར་འཕྲོས། མཁའ་
ཁྱབ་ཀྱི་སེམས་ཅན་ཐམས་ཅད་ལ་ཕོག་པས་འོད་ཀྱིས་རེག་པ་ཙམ་གྱིས་ལས་ངན་
སྡིག་སྒྲིབ་བག་ཆགས་དང་བཅས་པ་སྦྱངས་ཏེ། རྗེ་བཙུན་འཇམ་དཔལ་དབྱངས་
ཀྱི་གོ་འཕང་ལ་བཀོད་པའི་མོས་པ་བྱ། ཡང་རེས་འགའ་རྗེ་བཙུན་འཇམ་དཔལ་
དབྱངས་དཀར་པོ་དེའི་ཐུགས་ཀར་ཨུཏྤལ་མེ་ཏོག་གཉིས་ཕྲད་པའི་དབུས་སུ་རང་
-201-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གི་སེམས་བུང་བ་རྐང་པ་དྲུག་པ་མེ་ཏོག་གི་ཟེའུ་འབྲུ་ལ་ཆགས་ཏེ། ཨ་ཨཱ། ཨི་ཨཱི།
ཞེས་སོགས་དབྱངས་གསལ་གྱི་སྒྲ་སྒྲོགས་བཞིན་དུ་ཟེའུ་འབྲུའི་བཅུད་འཐུང་བར་
བྱེད་པ། ཨུཏྤལ་དེ་གཉིས་ཀྱི་རྩ་བ་སྙན་གཡས་གཡོན་གྱི་བུ་གར་ཟུག་པ་ཞིག་
གསལ་བཏབ་ལ་སྔགས་བགྲངས་པའི་མཐུས་ཕྱོགས་བཅུའི་རྒྱལ་བ་སྲས་བཅས་
ཐམས་ཅད་ཀྱི་མཁྱེན་བརྩེ་ནུས་གསུམ་གྱི་བྱིན་རླབས་ཐམས་ཅད་བདུད་རྩི་དཀར་
པོའི་རྣམ་པར་སྤྱན་དྲངས་ཏེ་སྙན་གཡས་གཡོན་གྱི་ཨུཏྤ་ལའི་རྩ་བ་དེ་གཉིས་ལ་
བབ་པས་ཨུཏྤ་ལ་དེ་གཉིས་ཆེས་ཆེར་རྒྱས་ཏེ་མེ་ཏོག་གི་ཟེའུ་འབྲུ་བྱིན་རླབས་ཀྱི་
ཟིལ་མངར་ཆེས་ཆེར་འཕྲོ་བ་ཞིག་ཏུ་གྱུར་པ་རང་སེམས་རྐང་དྲུག་ཏུ་གསལ་བ་
དེས་འཐུངས་པས་རྒྱལ་བ་སྲས་བཅས་ཀྱི་བྱིན་རླབས་ཀྱི་བདུད་རྩི་དེས་བློ་གྲོས་ཀྱི་
ལུས་སྟོབས་ཆེས་ཆེར་རྒྱས་ནས་གསུང་རབ་ཀྱི་ཚིག་དོན་གང་ལའང་ཐོགས་པ་
མེད་པར་བལྟས་པ་ཙམ་གྱིས་འཛིན་ནུས་པ་དང༌། འཆད་རྩོད་རྩོམ་གསུམ་གང་
བྱེད་ཀྱང་ཐོགས་པ་མེད་པའི་སྤོབས་པ་ཐོབ་པར་བསམ་མོ། །དེ་ལྟར་དམིགས་
སྐོར་དེ་དག་རེ་མོས་ཀྱིས་སྐྱོང་ཞིང་སྔགས་བཟླས་ལ། ཐུན་དངོས་གཞི་ལ་བཟའ་
བཏུང་དང་གཏམ་སོགས་ཀྱིས་བར་མ་ཆོད་པར་རིག་པ་གསལ་ཞིང་དྭངས་པའི་
ངང་ནས་གང་བཟླས་པ་རྣམས་གྲངས་སུ་གཞུག །ཐུན་མཚམས་སུའང་རྗེ་བཙུན་
འཇམ་དཔལ་དབྱངས་ཀྱི་ང་རྒྱལ་དང་ལྡན་པའི་སྒོ་ནས་སྔགས་བཟླ་བ་གཙོ་བོར་
བྱེད་ཅིང་ཤེས་བྱའི་གནས་ཐམས་ཅད་ལ་བློ་གྲོས་ཀྱིས་ཞིབ་མོར་དཔྱོད་པའི་
སྤོབས་པ་ཡང་དང་ཡང་དུ་བསྐྱེད། བཟླས་པའི་གྲངས་ནི་རབ་འབུམ་ཚོ་དྲུག །
འབྲིང་འབུམ་ཚོ་བཞི། མ་ཐ་འབུམ་ཚོ་གཅིག་བཟླ་བར་གསུངས་ཤིང་། རང་རེའི་
བཀའ་བརྒྱུད་འདིའི་སྔོན་གྱི་བླ་མ་དམ་པ་མང་པོས་ལྷ་འདིའི་རྣལ་འབྱོར་དང་ལྡན་
- 202 -



རྡོ་རྗེ་འཇིགས་བྱེད་དང་འཇམ་དབྱངས་དཀར་པོ་གཉིས་ཞི་ཁྲོ་སྦྲགས་སྒྲུབ་ཀྱི་སྒོ་ནས་ཤེས་རབ་བློ་འཕེལ་གྱི་མན་ངག
པའི་སྒོ་ནས་སྔགས་འབུམ་ཕྲག་རེ་ཙམ་བཟླས་པས་ཀྱང་རྗེ་བཙུན་འཇམ་དཔལ་
དབྱངས་ཀྱིས་ཞལ་གཟིགས་ནས་འཆད་རྩོད་རྩོམ་གསུམ་གང་ལའང་ཐོགས་པ་
མེད་པའི་ཤེས་རབ་ཐོབ་པའི་རྣམ་ཐར་རྣམས་ཡང་ཡང་བསམས་ལ་ཐུན་མཚམས་
སུའང་རྗེ་བཙུན་འཇམ་དཔལ་དབྱངས་ཀྱི་སྐུ་ཡང་དང་ཡང་དུ་གསལ་འདེབས་པ་
དང༌། སྔགས་བཟླ་བ་ དང་། རྗེ་བཙུན་ འཇམ་དཔལ་དབྱངས་ ལྟར་ འགྱུར་བའི་
སྨོན་ལམ་གདབ། འདིའི་གྲངས་བསྙེན་ཕལ་ཆེར་སོང་བའི་མཚམས་ནས་ཡུམ་གྱི་
ཞི་ཁྲོ་སྦྲགས་སྒྲུབ་བྱ་སྟེ། ཡུམ་རྡོ་རྗེ་རོ་ལངས་མའི་ཐུགས་ཀར་པད་ཟླའི་གདན་ལ་
དབྱངས་ཅན་མ་དཀར་མོ་དངས་ཤིང་འཚེར་བ་ནོར་བུ་ཆུ་ཤེལ་ལྟ་བུ་ལང་ཚོ་དར་
ལ་བབ་པ་ལྟ་བས་ཆོག་མི་ཤེས་པ་ཙོག་པུའི་ཚུལ་གྱིས་བཞུགས་པ། སྐུ་ལ་ལྷ་རྫས་
ཀྱི་ན་བཟའ་དང་རིན་པོ་ཆེའི་རྒྱན་དཔག་ཏུ་མེད་པས་སྤྲས་པ། དབུ་སྐྲ་རལ་པ་
ཕྱེད་བཅིངས་ སུ་བྱས་པའི་རྩེ་མོར་ཟླ་བའི་དཀྱིལ་འཁོར་འཆར་བ། རལ་པའི་
ཆིངས་ཐག་ལ་རིན་པོ་ཆེའི་རྒྱན་དྲིལ་ཆུང་སིལ་སིལ་གྱི་སྒྲ་སྒྲོག་པ་དང༌། མེ་ཏོག་
དཀར་པོའི་ཕྲེང་བ་དྲི་ཞིམ་པོ་འཕྲོ་བ་བཏགས་པ། དབུ་སྐྲ་ལྷག་མ་སིལ་བུར་
བབས་པས་སྐུ་སྟོད་ཁེབས་པ། ཕྱག་གཡོན་པས་བེཌཱུརྱ་ལས་གྲུ་པའི་པི་ཝང་རྒྱུད་
སྟོང་དང་ལྡན་པ་བཟུང་བ། ཕྱག་གཡས་རིན་པོ་ཆེ་སྣ་ཚོགས་ཀྱི་སྤྲས་པའི་སོར་
མོས་པི་ཝང་གི་རྒྱུད་བརྡུང་བཞིན་པ། པི་ཝང་དེའི་སྒྲ་ལས་དབྱངས་གསལ་གྱི་སྒྲ་
དབྱངས་ སྒྲོག་བཞིན་པ། སྤྱན་ གཉིས་པི་ཝང་ལ་ གཟིགས་ཤིང་ཟུར་མིག་གིས་
བསྒྲུབ་པ་པོ་ལ་ལྟ་བ། པི་ཝང་དེའི་སྒྲ་ཡིད་ལ་དྲན་པ་ཙམ་གྱིས་གསུང་རབ་ཀྱི་
ཚིག་དོན་མཐའ་དག་འཛིན་པ་དང་། གཞན་ལ་སྟོན་པ་ལ་ཐོགས་པ་མེད་པའི་
ངག་གི་དཔལ་སྟེར་བར་བྱེད་པ། ལྷ་མོ་དབྱངས་ཅན་མའི་ཐུགས་ཀར་ཟླ་བའི་སྟེང་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དུ་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་ཡི་གེ་ཧཱུྃརྩིབས་རྣམས་ཀྱི་སྟེང་དུ་
ཨ་ ཨཱ། ཨི་ ཨཱི། ཨུ་ ཨཱུ། རྀ རཱི། ལི་ ལཱི། ཨེ་ ཨེ། ཨོ་ ཨོ། ཨོཾ་ ཨ རྣམས་ གསལ་
བཏབ་ལ་ཧཱུྃ མང་དུ་བཟླ་ཞིང་མཇུག་ཏུ་དབྱངས་ཡིག་བཅུ་དྲུག་གང་འགྲུབ་བཟླ།
དེའི་ ཚེ་ ལྷ་མོའི་ཐུགས་ཀའི་ཧཱུྃ༔ ལས་འོད་ཟེར་ཕྱོགས་བཅུར་འཕྲོས། རྒྱལ་བ་
སྲས་བཅས་ཐམས་ཅད་ ཀྱི་ བྱིན་རླབས་ནུས་མཐུ་ཐམས་ཅད་དང༌། ཁྱད་ པར་
གསུང་གི་ནུས་མཐུ་ཐམས་ཅད་བསྡུས་ཏེ་རང་ལ་ཐིམ་ པས་ འཆད་རྩོམ་རྩོམ་
གསུམ་ལ་སྤོབས་པ་ཐོགས་པ་མེད་པར་གྱུར་པར་བསམ་མོ། །ཡང་རེས་འགའ་ཧཱུྃ
བཟླ་བཞིན་དུ་རང་གི་སྣ་བུག་གཡས་ནས་རླུང་ཕྱིར་འཕྲོས་པ་ལྷོ་ཕྱོགས་རྒྱ་མཚོ་
ཆེན་པོའི་འགྲམ་ན་ལྷ་མོ་དབྱངས་ཅན་མ་དངོས་སུ་བཞུགས་པའི་ཤངས་བུག་
གཡོན་པ་ནས་ཞུགས་ཏེ་ཐུགས་ཀར་ཐིམ་པས་ལྷ་མོའི་ཐུགས་རྒྱུད་རང་དབང་མེད་
པར་བསྐུལ་ཏེ་དགྱེས་བཞིན་དུ་བྱོན། རང་གི་སྣ་བུག་གཡོན་པ་ནས་ཞུགས་ཏེ་
སྙིང་གར་ཐིམ་པའི་མོས་པ་ཡང་ཡང་བྱས་ན་ལྷ་མོ་དབྱངས་ཅན་མའི་བྱིན་རླབས་
ངེས་པར་འབེབས་པར་གསུངས་པས་ལྷའི་དགྲངས་བསྙེན་སོང་ནས་དམིགས་པ་
འདི་ བྱའོ། །ཡང་ ཡབ་ ཡུམ་ གཉིས་ ཀྱི་ གྲངས་བསྙེན་ སོང་ནས་ མི་བརྗེད་ པའི་
གཟུངས་བསྒྲུབ་པའི་ཚུལ་ནི། རང་ རྗེ་བཙུན་ འཇམ་དཔལ་དབྱངས་སུ་གསལ་
བའི་ལྕེའི་སྟེང་དུ་ཨ་དཀར་པོ་དྲི་མ་མེད་པ་ཞིག་གསལ་བཏབ་ལ་ཨ་བཟླ་བཞིན་
དུ་ལྕེའི་སྟེང་གི་ཨ་དེ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་
ཐམས་ཅད་ཀྱི་བྱིན་རླབས་ནུས་མཐུ་ཐམས་ཅད་དང་། ཁྱད་པར་མི་བརྗེད་པའི་
གཟུངས་རྣམས་བསྡུས་ཏེ་ལྕེའི་སྟེང་གི་ཨ་དེ་ལ་བསྟིམ་ཞིང་མཐར་དབུགས་ཐེངས་
གཅིག་ལ་ཨ་བརྒྱ་རྩ་བཟླ་ཞིང་བརྒྱ་རྩ་སོང་བ་དང་ཨ་ཞེས་བརྗོད་པ་དང་མཉམ་
- 204 -



རྡོ་རྗེ་འཇིགས་བྱེད་དང་འཇམ་དབྱངས་དཀར་པོ་གཉིས་ཞི་ཁྲོ་སྦྲགས་སྒྲུབ་ཀྱི་སྒོ་ནས་ཤེས་རབ་བློ་འཕེལ་གྱི་མན་ངག
དུ་མཆིལ་མ་མིད་ནས་ལྕེ་སྟེང་གི་ཨ་དེ་མར་བབས་ནས་རང་ལྷར་གསལ་བའི་
ཐུགས་ཀའི་ཨ་ལ་ཐིམ་པས་ཨ་དེ་ལས་འོད་ཟེར་ཆེར་འབར་ནས་མི་ཤེས་པའི་
མུན་པ་ཐམས་ཅད་བསལ་ཞིང་། ལྷག་པར་གསུང་རབ་ཀྱི་ཚིག་དོན་འཛིན་མི་ནུས་
པ་དང་། བཟུང་ཀྱང་མྱུར་དུ་བརྗེད་པའི་སྐྱོན་ཐམས་ཅད་བསལ་ནས་མི་བརྗེད་
པའི་གཟུངས་ཁྱད་པར་ཅན་ཐོབ་པའི་མོས་པ་བརྟན་པོ་བྱའོ། །ཐུན་དང་པོ་ལ་
ཉམས་ལེན་བྱེད་ཚུལ་སྔ་ལྟར་བྱས་ནས་ཐུན་ཕྱི་མ་གསུམ་ལ་ཐོག་མར་ཡན་ལག་
བདུན་པ་མཎྜལ་དང་བཅས་ལ། ཡོན་ཏན་གཞི་གྱུར་མ་དང་སེམས་སྐྱེད་རྣམས་
སྔར་ལྟར་བྱས་ཏེ་རང་ཉིད་ལྷར་གསལ་བའི་ངང་ནས་མཆོད་པ་བྱིན་རླབས་བྱས་
ལ། སྐད་ཅིག་གིས་རྡོ་རྗེའི་ས་གཞི་རྭ་བ་གུར་བླ་བྲེ་མེ་རི་དང་བཅས་པ་ཡོངས་སུ་
རྫོགས་པའི་དབུས་སུ་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པ་མཚན་
ཉིད་ཐམས་ཅད་དང་ལྡན་པའི་དབུས་སུ། རང་ཉིད་རྡོ་རྗེ་འཇིགས་བྱེད་དུ་གསལ་
བའི་ཐུགས་ཀར་རྗེ་བཙུན་འཇམ་དཔལ་དབྱངས་གསལ་བཏབ་ལ། ཨོཾ་ཧྲཱིཿ ཧ་བྷོ་
ཞེས་ སོགས་ སྤྱན་ འདྲེན། དབང་ བསྐུར། རྒྱས་ གདབ། མཆོད་ ཕྲེང་། བསྟོད་ པ་
རྣམས་བྱས་ལ་བཟླས་པ་ལ་འཇུག་གོ །ཐུན་རེ་རེ་བཞིན་རྗེ་བཙུན་འཇམ་དཔལ་
དབྱངས་ཀྱི་བཟླས་པ་གཙོ་བོར་བྱས་པའི་མཇུག་ཏུ་རྡོ་རྗེ་འཇིགས་བྱེད་ཀྱི་སྔགས་
གསུམ་ཡང་གང་འགྲུབ་རེ་བཟླའོ། །མཐར་བསྙེན་པ་གྲུབ་ནས་ཡེ་ཤེས་འབེབས་
པའི་ཚེ་རང་རྡོ་རྗེ་འཇིགས་བྱེད་སྐུ་མདོག་དམར་པོ་བྱུ་རུའི་ལྷུན་པོ་ལ་ཉི་མ་འབུམ་
གྱི་མདངས་བྱུགས་པ་ལྟ་བུ། འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་ཐམས་
ཅད་དུ་འཕྲོ་བ། འོད་ཟེར་གྱི་ལྕགས་ཀྱུས་ཕྱོགས་བཅུའི་རྒྱལ་བ་སྲས་བཅས་ཀྱི་
བྱིན་རླབས་ནུས་མཐུ་རྣམས་དང་། འཇིག་རྟེན་ཁམས་ཀྱི་དཔལ་འབྱོར་ལེགས་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཚོགས་ཐམས་ཅད་བསྡུ་ཞིང་ ཁམས་གསུམ་ན་ཆེ་བར་གྲགས་པའི་ལྷ་མི་མཐུ་
སྟོབས་ཅན་ཐམས་ཅད་ཀྱང་འོད་ཟེར་གྱི་ལྕགས་ཀྱུས་བཀུག་ནས་དབང་དུ་འདུས་
པར་བསམ་ཞིང། གཙོ་ཆེར་ཕྱོགས་བཅུའི་རྒྱལ་བ་སྲས་བཅས་ཐམས་ཅད་འཇམ་
དབྱངས་ཞི་ཁྲོའི་རྣམ་པར་བསྡུས་ནས་རང་ལ་ཐིམ་པས་རང་ཉིད་རྗེ་བཙུན་འཇམ་
དཔལ་དབྱངས་ཞི་ཁྲོའི་བདག་ཉིད་དུ་གྱུར་པའི་མོས་པ་བརྟན་པོ་བྱའོ། །
ཞེས་པ་འདི་ནི་ ༧གངས་ཅན་འགྲོ་བའི་མགོན་པོ་རྒྱལ་དབང་ཐམས་
ཅད་མཁྱེན་པ་ཆེན་པོས་དཔལ་རྡོ་རྗེ་འཇིགས་བྱེད་དང་རྗེ་བཙུན་འཇམ་དབྱངས་
དཀར་པོ་གཉིས་ཞི་ཁྲོ་སྦྲགས་སྒྲུབ་ཀྱི་སྒོ་ནས་ཤེས་རབ་བློ་འཕེལ་གྱི་མན་ངག་
ཤིན་ཏུ་ གསལ་ བ་ ཞིག་ བྲི་ དགོས་ སོ་ ཞེས་ བཀས་ བསྐུལ་ བ་ ལ་ བརྟེན་ནས།
༧འཇམ་མགོན་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་རྒྱལ་མཚན་
གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །ཡི་དམ་
འདིའི་དབང་མ་ཐོབ་པ་དང་སྣོད་མིན་ལ་ཤིན་ཏུ་གསང་བར་བྱའོ།། །།
- 206 -



༄༅། །བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་
གྱི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་
ཆོ་ག་ལག་ལེན་ཟབ་གསལ་ལས་སྟ་གོན་
གྱི་རིམ་པ་བཞུགས་སོ། །
འདིར་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རས་བྲིས་ཀྱི་དཀྱིལ་
འཁོར་དུ་དབང་བསྐུར་བའི་སྟ་གོན་ཇི་ལྟར་བྱ་བའི་ཚུལ་ནི། རས་བྲིས་ཀྱི་ཆོ་ག་ལ་
རྡུལ་ཚོན་གྱི་དཀྱིལ་འཁོར་ལྟར་ས་ཆོག་རྒྱས་པ་མི་དགོས་ཀྱང་། རས་བྲིས་ལ་ཇི་
ལྟར་ བྱ་བའི་ཚུལ་ རྗེ་ ཐམས་ཅད་མཁྱེན་པས་དཀྱིལ་ཆོག་ རིན་ཆེན་ཕྲེང་བར་
གསུངས་པ་བླ་མ་དམ་པའི་ཕྱག་ལེན་མཐོང་བ་བརྒྱུད་པ་ལྟར་མ་འཕྱུགས་པར་
བྱས་ལ་སློབ་མ་ལ་སྔགས་ཀྱི་སྡོམ་པ་འབོགས་པ་ལ་བླ་མ་རང་ཉིད་སྔགས་ཀྱི་
སྡོམ་ལྡན་དུ་བསྒྲུབ་དགོས་པས། དཀྱིལ་འཁོར་བསྒྲུབ་ཅིང་མཆོད་ནས་བདག་
འཇུག་བླངས་ཏེ། དཀྱིལ་འཁོར་དང་སྣམ་བུམ་སོགས་གསང་རྫས་རྣམས་ཡོལ་
བས་བསྒྲིབས་ཏེ་མི་མཐོང་བར་བྱས་ལ། སློབ་མ་རྣམས་འདུས་པ་ན་ལས་བུམ་གྱི་
ཆུས་ ཁྲུས་ བྱ། བགེགས་ གཏོར་ བཏང་། མེ་ ཏོག་ བཀྱེ་ བསྡུ་ བྱས་ ལ། འདི་ ལྟར་
དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་དབང་བསྐུར་བའི་སྟ་གོན་གྱི་
སྐོར་རྣམས་ཞུ་བའི་ཡོན་དུ་མཎྜལ་འབུལ་བར་ཞུ། ཞེས་བརྡ་སྤྲད་ནས་མཎྜལ་
དབུལ་དུ་གཞུག །དེ་ནས་འདི་ལྟར་བརྗོད་དེ། འོ་ལ། བྱིན་རླབས་ཀྱི་གཏེར་ཆེན་
པོ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུན་མོང་མིན་པའི་ཐུགས་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དམ་གྱི་ལྷ་དཔལ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་མའི་དཀྱིལ་འཁོར་དུ་
དབང་བསྐུར་བའི་སྟ་གོན་བྱེད་པ་ལ་ཐུགས་བསམ་འདི་བཞིན་དུ་མཛོད། གནས་
ཁང་འདི་ཉིད་ཐ་མལ་པའི་རྣམ་པ་ཅན་མིན་པར་དཔལ་རྡོ་རྗེ་འཇིགས་བྱེད་ཆེན་
པོའི་གཞལ་ཡས་ཁང་དངོས་སུ་མོས། གཞལ་ཡས་ཁང་ཆེན་པོ་དེའི་དབུས་ན་བླ་
མ་ཐ་མལ་པའི་རྣམ་པ་ཅན་མིན་པར་དཔལ་རྡོ་རྗེ་འཇིགས་བྱེད་ཆེན་པོར་དངོས་
སུ་མོས་ཞིང༌། དེའི་མཐའ་སྐོར་དུ་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་
དང༌ བྱང་ ཆུབ་ སེམས་ དཔའ་ དང༌། དཔའ་ བོ་ མཁའ་ འགྲོ་ ཆོས་ སྐྱོང་སྲུང་མའི་
ཚོགས་དང་བཅས་པས་ཡོངས་སུ་གང་བའི་གཞལ་ཡས་ཁང་ཆེན་པོ་དེའི་ཤར་
སྒོའི་ཐད་ཀྱི་ཕྱི་རོལ་ཏུ་ཁྱེད་རང་སློབ་མ་རྣམས་གནས་པ་ལ། གཞལ་ཡས་ཁང་
ཆེན་པོ་དེའི་དབུས་ན་བཞུགས་པའི་བླ་མ་དཔལ་རྡོ་རྗེ་འཇིགས་བྱེད་ཆེན་པོའི་
གསུང་ཚངས་པའི་དབྱངས་ཀྱིས་སྟ་གོན་གྱི་ཆོས་སྐོར་རྣམས་གནང་བའི་མོས་པ་
བརྟན་པོ་མཛད་པར་ཞུ། ཞེས་བརྡ་སྤྲད་དེ། སྟ་གོན་འདི་ལ་དོན་ཚན་ལྔ་སྟེ། ཀུན་
སློང་འཆོས་ཤིང་ནང་དབང་བསྐུར་བ། གསོལ་བ་གདབ་ཅིང་འཛིན་དུ་གཞུག་པ།
སྡོམ་པ་བཟུང་ཞིང་ བྱིན་གྱིས་བརླབས་པ། སོ་ཤིང་འདོར་ཞིང་ཁྱོར་ཆུ་སོགས་
གསུམ་སྦྱིན་པ། སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟག་པར་གདམས་པའོ། །
དང་པོ་ལ་ཡང་ཀུན་སློང་འཆོས་པ་དང་། ནང་དབང་བསྐུར་བ་གཉིས་ཡོད་པ་
ལས། དང་པོ་ཀུན་སློང་འཆོས་པ་ནི། ད་ཐུགས་བསམ་འདི་བཞིན་དུ་མཛད་པར་
ཞུ། གསང་བ་སྤྱི་རྒྱུད་ལས། རང་གི་བསླབ་ལྡན་འཁོར་བཞི་པོ། །ཐེག་ཆེན་བློ་
ཆེན་རྣམས་ལ་ནི། །དེ་བཞིན་གཤེགས་པས་གསུངས་པ་ཡི། །ཡང་དག་ཆོ་ག་རྗེས་
སུ་ གནང་། །ལ་ ལ་ གསང་ སྔགས་ བསྒྲུབ་ དོན་ གཉེར། །འདི་ན་ དཀྱིལ་ འཁོར་
- 208 -



འཇིགས་བྱེད་ལྷ་བཅུ་གསུམ་གྱི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་ལག་ལེན་ཟབ་གསལ་ལས་སྟ་གོན་གྱི་རིམ་པ། །
འཇུག་པར་བྱེད། །བསོད་ནམས་འདོད་པས་དེ་ལས་གཞན། །གཞན་དག་འཇིག་
རྟེན་གཞན་དོན་གཉེར། །འཇིག་རྟེན་ཕ་རོལ་དོན་གཉེར་བའི། །དད་པ་མང་དུ་
བྱེད་པ་ཡི། །བློ་ལྡན་དཀྱིལ་འཁོར་འཇུག་བྱ་ཡི། །ཚེ་འདིའི་འབྲས་བུ་འདོད་མི་
བྱ། །ཚེ་འདི་འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་
རྟེན་ ཕ་ རོལ་ དོན་ གཉེར་ སྐྱེས། །འཇིག་ རྟེན་ འདི་ ཡི་ འབྲས་ བུ་ རྒྱས། །ཞེས་
གསུངས་པ་ལྟར་ཚེ་འདི་ཙམ་གྱི་དོན་དང་། ཕྱི་མ་མངོན་མཐོའི་རྟེན་ཐོབ་འདོད་
ཙམ་དང་། རང་གཅིག་པུ་ཐར་ འདོད་ ཙམ་གྱིས་དཀྱིལ་འཁོར་ཆེན་ པོ་འདིར་
འཇུག་མི་རུང་བས་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཕྱིར་དུ་དཀྱིལ་འཁོར་ཆེན་པོ་འདིར་ཞུགས་ནས་
དབང་ཟབ་མོ་ཞུ་སྙམ་པའི་འདུན་པ་བརྟན་པོ་མཛོད། ཅེས་བརྡ་སྤྲད་དོ། །དེས་
ཀུན་སློང་བཅོས་པ་དེ་སོང་། གཉིས་པ་ནང་དབང་བསྐུར་བ་ནི། ངེད་ཀྱི་ཚིག་རིས་
ལྟར་སྤྱན་དམིགས་མཛད་པར་ཞུ། ཞེས་བརྗོད་ལ། ཨོཾ་ ཁཟླ་དྷིཀ་ཧཱུྃ་ཕཊ། ཅེས་
བརྗོད་ལ། གསང་ཆུ་གཏོར་ཏེ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་
གི་ འོད་ ཟེར་ གྱིས་ སློབ་མ་རྣམས་རེ་རེ་ནས་དྲངས་ ཏེ་ ཞལ་ དུ་ བཅུག །སྐུའི་
དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་བབས་ཏེ་ཞུ་བ་ལས་གཏི་མུག་
གཤིན་རྗེའི་གཤེད་དཀར་པོ་ཞལ་གཅིག་ཕྱག་གཉིས་པ་ཕྱག་གཉིས་ཐལ་མོ་སྦྱར་
བ་རེར་གྱུར། སླར་ཡང་རང་གི་ཐུགས་ཀའི་ཧཱུཾ་ཡིག་འོད་ཟེར་གྱིས་ཕྱོགས་བཅུའི་
རྒྱལ་བ་ཐམས་ཅད་སྤྱན་དྲངས། ཞལ་ནས་ཞུགས་ཐུགས་ཀར་ཞུ་བའི་བྱང་ཆུབ་ཀྱི་
སེམས་རྡོ་རྗེའི་ལམ་ནས་བབས་ཏེ་ཡུམ་གྱི་པདྨར་གནས་པའི་སློབ་མ་གཏི་མུག་
གཤིན་རྗེའི་གཤེད་དུ་གསལ་བ་ལ་དབང་བསྐུར། སློབ་མ་ཡུམ་གྱི་པདྨ་ནས་ཕྱུང་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྟེ་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་ཏུ་གནས་པར་གྱུར། འོ། ཁྱེད་རང་
སློབ་མ་རྣམས་ཀྱིས་ནང་དབང་ཐོབ་པའི་མོས་པ་བརྟན་པོ་མཛོད། དེས་ཀུན་སློང་
འཆོས་ཤིང་ནང་དབང་བསྐུར་བ་དེ་སོང་། །
གཉིས་པ་གསོལ་བ་གདབ་ཅིང་འཛིན་དུ་གཞུག་པ་ལ་གཉིས་ཡོད་པ་
ལས། དང་པོ་གསོལ་བ་གདབ་པ་ནི། བླ་མ་དང་དཀྱིལ་འཁོར་གྱི་གཙོ་བོ་ཐ་མི་
དད་པ་ལ་གསོལ་བ་འདེབས་པ་འདིའི་རྗེས་ཟློས་མཛོད། རོ་ལངས་མ་དང་ལྷན་
ཅིག་སྦྱོར། །དགའ་ཆེན་ཁྱོད་བདག་སྟོན་པ་སྟེ། །སློབ་དཔོན་ཁྱོད་ནི་དགོངས་སུ་
གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་ འཚལ་
ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །
སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་བདག་ལ་སྩལ་དུ་གསོལ། །
ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཞེས་
ལན་གསུམ་གསོལ་བ་གདབ་བོ། །དེས་གསོལ་བ་གདབ་པ་དེ་སོང་། གཉིས་པ་
འཛིན་དུ་གཞུག་པ་ནི། །ད་ཐུགས་བསམ་འདི་བཞིན་དུ་མཛད་པར་ཞུ། བུ་ཚུར་
ཤོག་ཤིག་ཐེག་ཆེན་པོ། །གསང་སྔགས་ སྤྱོད་ཚུལ་ཆོ་ག་ནི། ཁྱོད་ལ་ཡང་དག་
བསྟན་པར་བྱ། ཁྱོད་ནི་ཚུལ་ཆེན་སྣོད་ཡིན་གྱི། །སྐུ་གསུང་ཐུགས་ཀྱི་རྡོ་རྗེ་ཅན། །
དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་
ཤེས་མཉམ་མེད་ཡང་དག་བརྙེས། །གསང་སྔགས་སྤྱོད་པ་མཉམ་མེད་པ། །གང་
གིས་ཤཱཀྱ་སེངྒེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་
སྟོབས་ཆེན་བཅོམ། །འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་
ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡིས་བློ་གྲོས་འདི་
- 210 -



འཇིགས་བྱེད་ལྷ་བཅུ་གསུམ་གྱི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་ལག་ལེན་ཟབ་གསལ་ལས་སྟ་གོན་གྱི་རིམ་པ། །
གྱིས་ཤིག །ཅེས་གསུངས་པ་ལྟར། དུས་གསུམ་གྱི་སངས་རྒྱས་ཐམས་ཅད་ཀྱང་
བླ་མེད་རྡོ་རྗེ་ཐེག་པ་ལ་ཞུགས་ནས་སངས་རྒྱས་པ་ཤ་སྟག་ཡིན་ཞིང་། བླ་མེད་ཀྱི་
ཐེག་པ་ལ་མ་བརྟེན་པར་འཚང་རྒྱ་ཐབས་མེད་པས་གསང་སྔགས་བླ་མེད་ལ་
འཇུག་ པ་ ལ་ གཞན་ གྱིས་བསྒྱུར་མི་ཐུབ་ པའི་ མོས་ པ་ བརྟན་ པོ་མཛོད། ཅེས་
བརྗོད། དེས་གསོལ་བ་གདབ་ཅིང་འཛིན་དུ་གཞུག་པ་དེ་སོང་བ་ཡིན། གསུམ་པ་
སྡོམ་པ་བཟུང་ཞིང་བྱིན་གྱིས་བརླབས་པ་དེ་ལ་ཡང་དོན་ཚན་གཉིས་ཡོད་པའི།
དང་པོ་སྡོམ་པ་བཟུང་བ་དེ་ལ་ཡང་ཐུན་མོང་བ་བྱང་སྡོམ་བཟུང་བ་དང་། ཐུན་མོང་
མིན་པ་སྔགས་སྡོམ་བཟུང་བ་གཉིས་ཡོད་པ་ལས། དང་པོ་བྱང་སྡོམ་བཟུང་བ་ལ་
ཐུགས་བསམ་འདི་བཞིན་དུ་ མཛོད། མདུན་ གྱི་གཞལ་ ཡས་ ཁང་ཆེན་པོ་དེའི་
དབུས་ན་བླ་མ་དཔལ་རྡོ་ རྗེ་འཇིགས་བྱེད་ཆེན་པོ་དངོས་དང་། དེའི་མཐའ་ལ་
དཀྱིལ་འཁོར་ལྷ་ཚོགས་རྣམས་བཞུགས། སྟེང་གི་ནམ་མཁའ་ལ་ཕྱོགས་བཅུའི་
རྒྱལ་བ་སྲས་བཅས་ཐམས་ཅད་དངོས་སུ་བཞུགས་པའི་མོས་པ་དང་། མཁའ་ཁྱབ་
ཀྱི་སེམས་ཅན་ཐམས་ཅད་ཀྱི་དོན་དུ་བྱང་སྡོམ་ལེན་པའི་མོས་པ་བརྟན་པོ་དང་
བཅས་འདིའི་ རྗེས་ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི། །
སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་
རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་
ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་
སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །
སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་
འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་རྗེས་
11-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཟློས་བྱ། འདི་ལན་གསུམ་བྱ་དགོས་པས་གཉིས་པའི་ཡང་རྗེས་ཟློས་མཛོད་བྱས་
ལ་གཉིས་པ་བྱ། གསུམ་པའི་ཡང་རྗེས་ཟློས་མཛོད་བྱས་ལ་གསུམ་པ་བྱ། གསུམ་
པ་རྫོགས་པ་དང་མཉམ་དུ་སྨོན་པ་དང་འཇུག་པའི་བདག་ཉིད་ཅན་གྱི་བྱང་སྡོམ་
ཐོབ་པའི་མོས་པ་བརྟན་པོ་མཛོད། ཅེས་བརྡ་སྤྲད་ལ་བྱང་སྡོམ་བཟུང་བ་དེ་སོང་།
གཉིས་པ་ཐུན་མོང་མིན་པ་སྔགས་སྡོམ་འཛིན་པ་ནི། རིགས་ལྔ་སྤྱི་དང་སོ་
སོའི་དམ་ཚིག་དང་སྡོམ་པ་རྣམས་བླངས་ལ། བྱང་ཆུབ་མ་ཐོབ་ཀྱི་བར་དུ་སྲོག་
དང་བསྡོས་ཏེ་བསྲུང་སྙམ་པའི་མོས་པ་བརྟན་པོའི་སྒོ་ནས་འདིའི་རྗེས་ཟློས་
མཛོད་བྱས་ལ། སངས་ རྒྱས་ བྱང་ ཆུབ་ སེམས་ དཔའ་ ཀུན། །བདག་ལ་དགོངས་
པར་མཛད་དུ་གསོལ། །ཞེས་པ་ནས། སེམས་ཅན་མྱ་ངན་འདས་ལ་དགོད། ཅེས་
པའི་བར་ལན་གསུམ་རྗེས་ཟློས་བྱས་ལ། གསུམ་པ་རྫོགས་པ་དང་སྔགས་སྡོམ་
ཐོབ་པའི་མོས་པ་བརྟན་པོ་མཛོད། ཅེས་བརྡ་སྤྲད། དེས་སྡོམ་པ་བཟུང་བ་དེ་སོང་།
གཉིས་པ་བྱིན་གྱིས་བརླབས་པ་ནི། ངེད་ཀྱི་ཚིག་རིས་ལྟར་སྤྱན་དམིགས་མཛད་
པར་ཞུ། ཞེས་བརྗོད་ལ་བསང་ཆུ་གཏོར། ཨོ་ ཁཟླ་དྷིཀ་ཧཱུཾ་ཕཊ། སློབ་མ་རྣམས་
སྐད་ཅིག་གི་རྡོ་རྗེ་འཇིགས་བྱེད་དུ་གྱུར་པའི་སྙིང་གར་རྡོ་རྗེ་ནག་པོ་རྩེ་ལྔ་པའི་ལྟེ་
བར་ ཧཱུཾ་ ནག་ པོ། མགྲིན་ པར་ པདྨ་ དམར་ པོ་ འདབ་ མ་ བརྒྱད་ པའི་ ལྟེ་ བར་
ཨཱདམར་པོ། སྤྱི་བོར་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་ཨོཾ་དཀར་
པོས་མཚན་པར་གྱུར། སློབ་མའི་གནས་གསུམ་དུ་དྲིའི་ཐིག་ལེ་བྱས་ལ། ཧཱུྃ་ཨཱཨོ།
ཞེས་བརྗོད། བླ་མ་རྡོ་རྗེ་འཇིགས་བྱེད་ཆེན་པོའི་གནས་གསུམ་ལས་ཡི་གེ་གསུམ་
ཐོན་པ་ཁྱེད་རང་སློབ་མ་རྣམས་ཀྱི་གནས་གསུམ་དུ་ཐིམ་པས་རྡོ་རྗེ་གསུམ་གྱི་
བདག་ཉིད་དུ་བྱིན་གྱིས་བརླབས་པར་གྱུར། དེ་ལྟར་ཁྱེད་རང་སློབ་མ་རྣམས་རྡོ་རྗེ་
- 212 -



འཇིགས་བྱེད་ལྷ་བཅུ་གསུམ་གྱི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་ལག་ལེན་ཟབ་གསལ་ལས་སྟ་གོན་གྱི་རིམ་པ།
གསུམ་གྱི་བདག་ཉིད་དུ་གྱུར་པ་ལ་ངེད་ཀྱི་མཆོད་པ་བྱེད་པ་ཡིན་པས་བདག་གིར་
མཛོད། ཅེས་བརྗོད་ལ་མེ་ཏོག་བཟུང་ནས། དབུ་ལ་མེ་ཏོག་གི་ཕྲེང་བ་རེ་ཕུལ་
བྱུང་བའི་མོས་པ་མཛོད། ༀ་ཁཟླ་དྷཱིཀ་ཧཱུྃ་ཕཊ། ཤངས་ལ་བདུག་སྤོས་རེ་ཕུལ་བྱུང་
བའི་མོས་པ་མཛོད། ཨོ་ཁཟླ་དྷིཀ་ཧཱུྃ་ཕཊ། སྤྱན་ལམ་དུ་སྣང་གསལ་རེ་ཕུལ་བྱུང་
བའི་མོས་པ་མཛོད། ཨོ་ཁཟླ་དྷིཀ་ཧཱུྃ་ཕཊ། ཐུགས་ཀར་དྲིའི་བྱུག་པ་རེ་ཕུལ་བྱུང་
བའི་མོས་པ་མཛོད། ཨོ་ ཁཟླ་ དྷཱིཀ་ ཧཱུཾ་ ཕཊ། དེས་ སྡོམ་ པ་ བཟུང་ཞིང་བྱིན་གྱིས་
བརླབས་པ་དེ་སོང་། བཞི་པ་སོ་ཤིང་འདོར་ཞིང་ཁྱོར་ཆུ་སོགས་གསུམ་སྦྱིན་པ་ལ།
སོ་ཤིང་འདོར་བ། ཁྱོར་ཆུ་སྦྱིན་པ། ཀུ་ཤ་སྦྱིན་པ། སྲུང་སྐུད་གདགས་པ་དེ་བཞི་
ཡོད་པ་ ལས། །དང་པོ་སོ་ཤིང་འདོར་བ་ནི། སོ་ཤིང་ཚད་ལྡན་ཕྱག་ལེན་ལྟར་
བཤམས་ལ། སློབ་དཔོན་ཁ་བྱང་དུ་ཕྱོགས་པས་སོ་ཤིང་ལ་བསང་ཆུ་གཏོར་ལ།
ཨོ་ཁཟླ་དྷིཀ་ཧཱུྃ་ཕཊ། ཨོཾ་ཨཱཧཱུྃ་བཟླས་ཏེ་སོ་ཤིང་སློབ་མའི་ལག་པ་གཉིས་ཐལ་མོ་
སྦྱར་བའི་བར་དུ་བྱིན་ལ། ཨོཾ་བཛྲ་ཧ་ས་ཧ། ཞེས་རྗེས་ཟློས་བྱེད་པ་དང་མཉམ་དུ་
སོ་ཤིང་འདོར་དུ་གཞུག །སོ་ཤིང་རྩེ་མོ་སློབ་དཔོན་ལ་བལྟས་ན་མཆོག་གི་དངོས་
གྲུབ་དང་། ཤར་དང་ཤར་ལྷོར་བལྟས་ན་ཞི་བ། བྱང་དང་བྱང་ཤར་དུ་བལྟས་ན་
རྒྱས་པ། ནུབ་དང་ནུབ་བྱང་དུ་བལྟས་ན་དབང་། ལྷོ་དང་ལྷོ་ནུབ་དུ་བལྟས་ན་དྲག་
པོ། སྟེང་དུ་བལྟས་ན་རིག་འཛིན། འོག་ཏུ་བལྟས་ན་ས་འོག་གི་དངོས་གྲུབ་འགྲུབ་
བོ། །ཞེས་བརྡ་སྤྲད་དོ། །དེས་སོ་ཤིང་འདོར་བ་དེ་སོང་། ཁྱོར་ཆུ་སྦྱིན་པ་ནི། ཆུ་
ཕྱག་ལེན་ལྟར་བཤམས་ལ་བསང་ཆུ་གཏོར་ཏེ། ཨོ་ཁཟླ་དྷཱིཀ་ཧཱུཾ་ཕཊ། བི་ལས་
བྱུང་བའི་ཆུར་གྱུར། བཻ་མང་དུ་བཟླས་ལ་ལག་པ་གཡས་པས་དུང་ཆུ་བཟུང་ནས།
ཨོ་ཧྲིསུ་བི་ཤུདྡྷདྷརྨ སརྦ་པཱ་པཾ་ནི་ཙ་ལ་ཨ་སྱ་བི་ཤོ་དྷ་ཡ་སརྦ་བི་ཀཝཱན་ཨ་ས་
-213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ན་ཡ་ཧཱུྃ། ཞེས་བརྗོད་དེ་ཁྱོར་ཆུ་བྱིན་ལ། ཁྱེད་རང་རྣམས་ཀྱི་ཧུབ་གསུམ་བྱས་ལ་
འཐུངས་བས་ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་དག་པའི་མོས་པ་
མཛོད། ཅེས་བརྡ་སྤྲད་དོ། །གསུམ་པ་ཀུ་ཤ་སྦྱིན་པ་ནི། ཀུ་ཤ་ཆེ་བ་ལག་ཏུ་བཟུང་
ལ། ཧཱུྃ་ལས་བྱུང་བའི་ཀུ་ཤར་གྱུར། ཧཱུྃཞེས་པ་མང་དུ་བཟླས་ཏེ། ཀུ་ཤ་ཆུང་བ་
ལག་ཏུ་བཟུང་ལ། དྷཱི༔ལས་ཀུ་ཤར་གྱུར། དྷཱིཙམང་དུ་བཟླས་ལ། ཨོཾ་བཛྲ་ཏིཥྤ་ཎ་
ཐཾ། ཞེས་བརྗོད་ཅིང་ཀུ་ཤ་གཉིས་པོ་དེ་སློབ་མའི་ལག་པ་གཉིས་ཐལ་མོ་སྦྱར་
བའི་བར་དུ་བྱིན་ནོ། །བཞི་པ་སྲུང་སྐུད་གདགས་པ་ནི། སྐུད་པ་རིང་ཐུང་དང་
མདུད་པ་ཕྱག་ལེན་ལྟར་བཤམས་ལ། སྲུང་སྐུད་ལག་ཏུ་བཟུང་ནས། ཧཱུྃ་ལས་བྱུང་
བའི་སྲུང་སྐུད་དུ་གྱུར། ཧཱུྃ་དང་། ཁཟླ་དྷིཀ་མང་དུ་བཟླས་ལ་ ཨོ་བུདྡྷ་མེ་ཏྲ་རཀྵ་
རཀྵ་སརྦ་ན་སྭཱཧཱ། ཞེས་བརྗོད་ཅིང་སློབ་མའི་དཔུང་པ་གཡོན་པར་ཕྱག་ལེན་ལྟར་
བཅིངས་ནས། ལག་པ་གཡས་པས་མདུད་མཚམས་སུ་དྲིའི་ཐིག་ལེ་བྱའོ། །དེས་
སོ་ཤིང་འདོར་ཞིང་ཁྱོར་ཆུ་སོགས་གསུམ་སྦྱིན་པ་དེ་སོང་། ལྔ་པ་སྤྲོ་བ་བསྐྱེད་ཅིང་
བསྲུངས་ཏེ། རྨི་ལམ་བརྟག་པར་གདམས་པ་ལ་སྤྲོ་བ་བསྐྱེད་པ། བསྲུང་བ་བྱ་བ།
རྨི་ལམ་བརྟག་པར་གདམས་པ་སྟེ་གསུམ་ཡོད་པ་ལས། དང་པོ་སྤྲོ་བ་བསྐྱེད་པ་ནི།
ངེད་ཀྱི་ཚིག་རིས་ལྟར་སྤྱན་དམིགས་མཛད་པར་ཞུ་བྱས་ལ། རྣམ་སྣང་མངོན་བྱང་
གི་རྒྱུད་ལས། འཇིག་རྟེན་དུ་ནི་ཀུན་མཁྱེན་རྣམས། །རེས་འགའ་འབྱུང་ངམ་མི་
འབྱུང་སྲིད། །ཨུ་དུམ་ཝ་རའི་མེ་ཏོག་བཞིན། །རྒྱ་ལམ་ན་ནི་རེས་འགའ་འབྱུང་། །
གང་གི་སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །གསང་
སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན། །བསྐལ་བ་བྱེ་བ་
དུ་མ་རུ། །སྔོན་ བྱས་ སྡིག་ པ་ཅི་མཆིས་པ། །དཀྱིལ་འཁོར་འདི་འདྲ་མཐོང་བ་
- 214-



འཇིགས་བྱེད་ལྷ་བཅུ་གསུམ་གྱི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་ལག་ལེན་ཟབ་གསལ་ལས་སྟ་གོན་གྱི་རིམ་པ།
ཡིས། །དེ་དག་ཐམས་ཅད་ཟད་འགྱུར་ན། །གྲགས་པ་མཐའ་ཡས་གསང་སྔགས་
ཀྱི། །སྤྱོད་ ཚུལ་ ལ་ གནས་ སྨོས་ མི་དགོས། །སྐྱོབ་པའི་ གསང་སྔགས་བཟླས་ན་
ནི། །གོ་འཕང་བླ་ན་མེད་པར་འགྱུར། །སྤྱོད་མཆོག་འདི་ལ་གང་རྣམས་ཀྱི། །བློ་
གྲོས་ཤིན་ཏུ་དྲི་མེད་ན། །དེ་རྣམས་ཀྱིས་ནི་སྡུག་བསྔལ་ཀུན། །འབྱུང་བའི་ངན་
འགྲོ་ཡང་དག་བཅད། །བདག་ ཉིད་ཆེན་པོ་ཁྱེད་རྣམས་ ཀྱིས། །དེ་རིང་རྙེད་པ་
མཉམ་མེད་རྙེད། །གང་གིས་ཁྱེད་རྣམས་རྒྱལ་བ་ཀུན། །བདག་ཉིད་ཆེན་པོ་སྲས་
བཅས་ཀྱི། །བསྟན་པ་འདི་ལ་ཐམས་ཅད་ནི། །ཡོངས་སུ་གཟུང་ཞིང་སྐྱེ་འགྱུར་
བ། །དེ་ཡིས་ཁྱེད་རྣམས་ཐེག་ཆེན་ལ། །ལེགས་པར་སྐྱེ་བ་ཉིད་དུ་འགྱུར། །ཐེག་
པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །གང་ལ་ཁྱེད་
རྣམས་ འགྲོ་ འགྱུར་ བས། །དེ་ བཞིན་ གཤེགས་ པར་ འགྱུར་ བ་ ཡིན། །ཞེས་
གསུངས་པ་ལྟར། སྤྱིར་ན་དམ་པའི་ཆོས་དཀོན་ཞིང་། ལྷག་པར་དུའང་ གསང་
སྔགས་རྡོ་རྗེ་ཐེག་པ་ནི་སངས་རྒྱས་ལས་ཀྱང་དཀོན་པ་དང༌། རྡོ་རྗེ་ཐེག་པ་དང་
མཇལ་ནས་སྒྲུབ་པ་སྙིང་པོར་བྱས་ན་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་
ཀྱི་གོ་འཕང་ཡང་ཐོབ་པར་ནུས་པས་ཆོས་འདི་ལ་དད་གུས་དང་སྤྲོ་བ་ཆེན་པོ་
མཛོད་ཅིག་ཅེས་བརྡ་སྤྲད་དོ། །དེས་སྤྲོ་བ་བསྐྱེད་པ་དེ་སོང་། །
གཉིས་པ་བསྲུང་བ་བྱ་བ་ནི། ངེད་ཀྱི་ཚིག་རིས་ལྟར་སྤྱན་དམིགས་མཛོད་
ཅིག་ཅེས་བརྡ་སྤྲད་ལ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་ལས་ཁྲོ་བོ་
རལ་གྲི་གཤིན་རྗེའི་གཤེད་བསམ་གྱིས་མི་ཁྱབ་པ་སྤྲོས་ཏེ་ཁྱེད་ རང་ སློབ་མ་
རྣམས་ལ་སྤྱིར་བར་དུ་གཅོད་པ་ཐམས་ཅད་དང་། ཁྱད་པར་རྨི་ལམ་བརྟག་པ་
དང༌། དབང་བསྐུར་བ་ལ་བར་དུ་གཅོད་པའི་བགེགས་ཐམས་ཅད་བསྐྲད་པའི་
215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མོས་པ་མཛོད། ཅེས་བརྗོད་ལ། སློབ་མ་རྣམས་ལ་བསང་ཆུ་གཏོར་ཞིང་། ཨོཾ་ཁཟླ་
དྷིཀ་ཧཱུྃ་ཕཊ། ཅེས་པ་མང་དུ་བཟླ་ཞིང་། སློབ་མ་རྣམས་ལ། སྔགས་འདི་བཟུང་ལ་
སྤྱིར་ཁྱེད་རང་རྣམས་ལ་བར་དུ་གཅོད་པ་དང་། ཁྱད་པར་རྨི་ལམ་བརྟག་པ་དང་
དབང་བསྐུར་བ་ལ་བར་དུ་གཅོད་པའི་བགེགས་རྣམས་ཞི་ཕྱིར་སྔགས་འདི་མང་དུ་
བཟླ་ཞིང་། ལྷག་པར་དོ་ནུབ་གཉིད་དུ་མ་སོང་བར་སྔགས་འདི་མང་དུ་བཟླ་བར་
མཛོད། ཅེས་བརྗོད་དོ། །དེ་སྤྲོ་བ་བསྐྱེད་པ་དང༌། བསྲུང་བ་བྱ་བ་གཉིས་པོ་དེ་
སོང་། །གསུམ་པ་རྨི་ལམ་བརྟག་པར་གདམས་པ་ནི། སྔར་བྱིན་པའི་ཀུ་ཤ་ཆེ་བ་
དེ་གདན་དང༌། ཀུ་ཤ་ཆུང་བ་དེ་སྔས་སུ་བཅུག་སྟེ་ཤར་ཕྱོགས་སམ་བླ་མ་གང་དུ་
བཞུགས་པའི་ཕྱོགས་སུ་སྔས་བྱས་ཏེ་སེང་གེའི་ཉལ་སྟངས་ཀྱིས་ཉལ་ཏེ་ཐོ་རེངས་
ཀྱི་ཆ་ལ་རྨི་ལམ་བཟང་ངན་གང་བྱུང་བ་དེ་སང་ནང་པར་ངེད་ལ་སྨྲ་དགོས་པ་ཡིན་
པས་དེ་བཞིན་དུ་མཛོད། དེས་དཔལ་རྡོ་རྗེ་འཇིགས་བྱེད་ཆེན་པོའི་སྟ་གོན་གྱི་ཆོ་
ག་ལེགས་པར་གྲུབ་པ་ཡིན་པས་གཏང་རག་གི་མཎྜལ་མཛོད། ཅེས་བརྡ་སྤྲད་ལ་
མཎྜལ་དབུལ་དུ་གཞུག་གོ །དེ་ནས་སློབ་དཔོན་གྱིས་དཀྱིལ་འཁོར་མཆོད་པ་
སོགས་ཕྱག་ལེན་མཐོང་བ་བརྒྱུད་པ་ལྟར་བྱའོ།། །།
- 216 -



༄༅། །བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་
མའི་རས་བྲིས་ཀྱི་དཀྱིལ་འཁོར་དུ་དབང་བཞི་རྫོགས་པར་
བསྐུར་བའི་ཆོ་ག་ལག་ལེན་རབ་གསལ་ལས་
དངོས་གཞིའི་ཆོ་ག་བཞུགས་སོ། །
དབང་དངོས་གཞི་བསྐུར་ཚུལ་ནི། སློབ་མ་ལ་དབང་བསྐུར་བ་ལ་བླ་མ་
རང་གི་དམ་ཚིག་གསོ་ཕྱིར་བདག་འཇུག་ངེས་པར་བྱ་དགོས་པས། དཀྱིལ་འཁོར་
བསྒྲུབས་ཤིང་ མཆོད་ནས་ རང་ ཉིད་དཀྱིལ་འཁོར་དུ་ འཇུག་ ཅིང་ དབང་ བཞི་
རྫོགས་པར་བླངས་ལ་དཀྱིལ་འཁོར་གྱི་མདུན་དུ་འགྲེང་ནས་ཐལ་མོ་སྦྱར་ཏེ།
འོད་ གསལ་ བ་ ལས་ ཡང་ དག་ འབྱུང་། །རྡོ་ རྗེ་ སེམས་ དཔའ་ བདེ་ ཆེན་ པོ། །
གཟུགས་བརྙན་གྱི་ནི་དཔེ་ཡང་ སྟེ། །དཀྱིལ་འཁོར་ཡང་ནི་དེ་དང་མཚུངས། །
བདེན་པ་འདི་ཡིས་སློབ་མ་རྣམས། །ཐུགས་ཀྱི་དཀྱིལ་འཁོར་དག་ཏུ་གཞུག །
འཁོར་ལོ་རྫུ་འཕྲུལ་མ་ལུས་པ། །མཐོང་ན་སྡིག་པ་མཐའ་དག་སྤོང་། །དེ་བཞིན་
གཤེགས་ པ་ ཀུན་ གྱི་ གནས། །རྡོ་ རྗེ་ ཡེ་ཤེས་སྒྲུབ་བྱེད་པ། །སྙིང་ པོའི་ དཀྱིལ་
འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། །ཆོས་ཀྱི་དབྱིངས་ཀྱི་
བྱིན་ རླབས་ དང༌། །དམ་ ཚིག་ དྲན་ པར་ བྱས་ པ་ ལས། །ཞུགས་ པ་ དེ་ བཞིན་
གཤེགས་ པ་ ཀུན། །ཕུན་སུམ་ཚོགས་པ་ཐམས་ཅད་སྩོལ། །ཞེས་བདེན་སྟོབས་
བརྗོད་ལ། དཀྱིལ་འཁོར་ལ་གསོལ་བ་བདབ་བོ། །དེ་ནས་སློབ་མ་རྣམས་ལས་
བུམ་གྱི་ཁྲུས་བྱ་ཞིང་། གུ་གུལ་གྱིས་བདུགས་ནས་མདུན་དུ་འཁོད་པ་ལ་རྨི་ལམ་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བཟང་ངན་དྲིས་ལ། རྨི་ལམ་བཟང་བ་བླ་མ་དང་དཀོན་མཆོག་གསུམ་མཐོང་བ་
དང་། ཉི་མ་དང་ཟླ་བ་མཐོང་བ་དང༌། ཁང་བཟང་དང་རི་མཐོན་པོ་ལ་འཛེག་པ་
དང་། ནམ་མཁར་ཕུར་པ་སོགས་རྨིས་ན་བཟང་ཞིང་། མུན་པའི་ནང་དུ་འཐུམས་
པ་དང་། ཐུར་དུ་འགྲོ་བ་སོགས་རྨིས་ན་ངན་ལ། དེ་ལྟར་རྨི་ལམ་བཟང་པོ་རྨིས་ན་
ལེགས་ཤིང་། ངན་པ་རྨིས་ན་ངེད་ཀྱི་བུམ་ཆུ་གཏོར་བའི་ཚེ་ཁྲོ་བོ་རལ་གྲི་གཤིན་
རྗེའི་གཤེད་སྐུ་ལས་མེ་འབར་བ་མང་པོ་ཁྱེད་རང་རྣམས་ཀྱི་ལུས་ལ་ཐིམ་པས་རྨི་
ལྟས་ངན་པ་མྱོང་འགྱུར་འབྲས་བུ་དང་བཅས་པ་ཐམས་ཅད་ཡེ་ཤེས་ཀྱི་མེས་
བསྲེགས་ཏེ་ དག་ པར་ སོམས། ཞེས་བརྗོད་ཅིང་ ལས་བུམ་གྱི་ ཁ་རྒྱན་ གྱིས་ ཆུ་
བླངས་ལ་སློབ་མ་རྣམས་ལ་གཏོར་ཞིང་། ཨོ་ཁཟླ་དྷིཀ་ཧཱུྃ་ཕཊ། ཅེས་པ་མང་དུ་
བརྗོད་དོ། །དེ་ནས་སློབ་མ་རྣམས་ལ་འདི་ལྟར་བརྗོད་དེ། དཀྱིལ་འཁོར་འདི་ཉིད་
ཐ་མལ་བའི་རྣམ་པ་ཅན་མིན་པར་དཔལ་རྡོ་རྗེ་འཇིགས་བྱེད་ཆེན་པོའི་ཡེ་ཤེས་
རང་སྣང་ལས་གྲུབ་པའི་གཞལ་ཡས་ཁང་དངོས་ཡིན་སྙམ་པ་དང་། གཞལ་ཡས་
ཁང་འདིའི་ནང་དུ་བླ་མ་དང་དབྱེར་མེད་པའི་དཔལ་རྡོ་རྗེ་འཇིགས་བྱེད་ཆེན་པོ་
འཁོར་དང་བཅས་པ་དངོས་སུ་བཞུགས་པའི་མོས་པ་བརྟན་པོ་དང་། གཞལ་ཡས་
ཁང་གི་ཤར་སྒོའི་མདུན་སྣ་ཚོགས་རྡོ་རྗེའི་དབུས་རྭའི་ཐད་ཙམ་དུ་ཁྱེད་རང་རྣམས་
གནས་པར་མོས་ནས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་ཞབས་
དྲུང་དུ་དཀྱིལ་འཁོར་དུ་འཇུག་པའི་སྐོར་རྣམས་ཞུ་བའི་ཡོན་དུ་མཎྜལ་ཞིག་མཛད་
པར་ ཞུ། ཞེས་ བརྡ་ སྤྱད་ནས་ མཎྜལ་ དབུལ་ དུ་ གཞུག་གོ །དེ་ནས། ཁྱེད་ རང་
རྣམས་ པུས་མོ་བཙུགས། ཐལ་མོ་སྦྱར་ཏེ་གུས་པ་ཆེན་པོའི་སྒོ་ནས་གསོལ་བ་
འདེབས་པ་འདིའི་རྗེས་ཟློས་མཛོད། རོ་ལངས་མ་དང་ལྷན་ཅིག་སྦྱོར། །ཞེས་པ་
- 218 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
ནས། མགོན་པོས་བདག་ནི་གཞུག་ཏུ་གསོལ། །ཞེས་པའི་བར་ལན་གསུམ་རྗེས་
ཟློས་བྱེད་དུ་གཞུག་གོ །དེ་ནས། ཁྱེད་རང་རྣམས་དབང་ཞུ་བ་ལ་ཐ་མལ་བའི་
སྣང་ཞེན་གྱི་དབང་དུ་མ་སོང་བར་ལྷའི་ང་རྒྱལ་བརྟན་པོ་བྱ་དགོས་པས། ངེད་ཀྱི་
ཚིག་རིས་ལྟར། ཁྱེད་རང་གཏི་མུག་གཤིན་རྗེའི་གཤེད་དངོས་ཡིན་སྙམ་པའི་ང་
རྒྱལ་དང་གསལ་སྣང་བརྟན་པོ་མཛོད། ཅེས་བརྡ་སྤྲད་ལ། སློབ་མ་རྣམས་གཏི་
མུག་གཤིན་རྗེ་གཤེད་དཀར་པོ་ཞེས་པ་ནས། པདྨ་འཛིན་པར་གྱུར། ཅེས་པའི་
བར་བརྗོད། དེ་ནས། ཁྱེད་རང་རྣམས་ལྷར་བསྐྱེད་པ་དེ་མི་བརྗེད་པར་དྲན་པ་
གསོ་བའི་ཕྱིར་དུ་ཆས་འཇུག་བྱེད་པ་ཡིན་ལ། ཆས་འཇུག་འདི་ལ་རྒྱས་བསྡུས་
གཉིས་ལས། རྒྱས་པ་བྱེད་ན་སྨད་གཡོགས་དང་སྟོད་གཡོགས་དང་། གཙུག་ཏོར་
རྣམས་སྔགས་དང་བཅས་ཏེ་བྱིན། རྡོ་རྗེ་འཇིགས་བྱེད་ཀྱི་གོ་ཆ་འདི་ལ་ཆས་འཇུག་
བསྡུས་པ། མེ་ཏོག་ཕྲེང་བ་དང༌། མིག་དར་གཉིས་ངེས་པར་དགོས་ཤིང་། དེས་
ཆོག་པར་གསུངས་པས། དཀྱིལ་འཁོར་གྱི་གཙོ་བོ་ལས་རང་འདྲ་གཉིས་པ་བླ་མ་
རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ་ཞིག་འཐོན་ནས་ཕས་བུ་སྐྱོང་བ་
ལྟར་ཁྱེད་རང་རྣམས་ལ་མེ་ཏོག་གི་ཕྲེང་བ་རེ་གཏད་བྱུང་སྙམ་པའི་མོས་པ་མཛོད། །
ཅེས་བརྡ་སྤྲད་ནས། ཨཱཁཾ་བི་ར་ཧཱུཾ། ཞེས་མེ་ཏོག་གི་ཕྲེང་བ་གཏད། ཨོ་ཙཀྐ་བནྡྷ་
ཝཱ་ར་མ་ན་ཡ་ཧཱུྃ། ཞེས་མིག་དར་བྱིན་ལ་འཆིང་དུ་གཞུག་གོ །དེ་ནས་ངེད་ཀྱིས་
ལས་བུམ་གྱི་ཆུ་གཏོར་བ་དང་མཉམ་དུ་ཁྱེད་རང་རྣམས་དཀྱིལ་འཁོར་དུ་འཇུག་
པ་ལ་བར་དུ་གཅོད་པའི་བགེགས་ཐམས་ཅད་བསྐྲད་ནས་སླར་ལྡང་བ་མེད་པར་
བྱས་སོང་སྙམ་དུ་མོས་པ་མཛོད། ཅེས་བརྡ་སྤྲད་ལ། ༀ་ཁརྦ་དྷིཀ་ཧཱུྃ་ཕཊ། ཅེས་
བརྗོད་ཅིང་ལག་པ་གཡས་པས་རྡོ་རྗེ་དང་བཅས་པའི་ལས་བུམ་གྱི་ཁ་རྒྱན་གྱིས་ཆུ་
སྒྲ
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བླངས་ལ་སློབ་མ་རྣམས་ལ་གཏོར་རོ། །ད་ཁྱེད་རང་རྣམས་ཐུགས་བསམ་འདི་
བཞིན་དུ་མཛད་པར་ཞུ། རྒྱལ་བའི་གསུང་རབ་ཐམས་ཅད་ཀྱི་ནང་ནས་རབ་དང་
ཕུལ་དང་རྩེ་མོར་གྱུར་པ་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་
སྟེར་བའི་གདམས་ངག་ཟབ་མོ་ནི་གསང་སྔགས་བླ་མེད་ཀྱི་རྒྱུད་ཡིན་པ་དང་།
དེའི་ནང་ནས་ཀྱང་ཟབ་པ་ལས་ཀྱང་ཆེས་ཟབ་ཅིང་བྱིན་རླབས་ཀྱི་གཏེར་ཆེན་པོ་
དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་ཞུགས་ནས་དབང་ཞུ་བའི་
ཕྱིར་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་ཞབས་དྲུང་དུ་བྱང་སེམས་
ཀྱི་སྡོམ་པ་ལེན་སྙམ་པ་དང་། བདག་གིས་མ་གྱུར་སེམས་ཅན་ཐམས་ཅད་ཀྱི་དོན་
དུ་རྫོགས་པའི་སངས་རྒྱས་ཀྱི་གོང་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ།
དེའི་ཕྱིར་དུ་བྱང་སྡོམ་བཟུང་ནས་རྒྱལ་སྲས་ཀྱི་སྤྱོད་པ་མཐའ་དག་ལ་ཚུལ་བཞིན་
དུ་བསླབ་པར་བྱའོ་སྙམ་དུ་འདུན་པ་ཤུགས་དྲག་ཏུ་བསྐྱེད་ལ་བྱང་སྡོམ་འཛིན་པ་
འདིའི་ རྗེས་ ཟློས་ མཛོད། ཅེས་ བརྡ་ སྦྲད་ ལ། དཀོན་ མཆོག་ གསུམ་ ལ་ བདག་
སྐྱབས་མཆི། །ཞེས་ པ་ནས། འགྲོ་ལ་ ཕན་ ཕྱིར་སངས་རྒྱས་འགྲུབ་པར་ཤོག །
ཅེས་པའི་བར་རྗེས་ཟློས་བྱེད་དུ་བཅུག །གཉིས་པའི་ཡང་རྗེས་ཟློས་མཛོད། ཅེས་
བརྡ་སྤྲད་ལ་གཉིས་པ་བྱ། གསུམ་པ་འདིའི་རྗེས་ཟློས་བྱས་ཏེ། འགྲོ་ལ་ཕན་ཕྱིར་
སངས་རྒྱས་གྲུབ་པར་ཤོག །ཅེས་པའི་ཚིག་རྫོགས་པ་དང་མཉམ་དུ་ཁྱེད་རང་
རྣམས་ཀྱི་རྒྱུད་ལ་བྱང་སྡོམ་སྐྱེས་བྱུང་སྙམ་པའི་འདུན་པ་ཤུགས་དྲག་དང་དགའ་བ་
ཁྱད་པར་ཅན་རེ་བསྒོམ་དགོས་པས་དོན་དེ་ཐུགས་ལ་གཞོག་ལ་གསུམ་པའི་རྗེས་
ཟློས་མཛོད། ཅེས་བརྡ་སྤྲད་ལ་གསུམ་པའི་རྗེས་ཟློས་བྱེད་དུ་གཞུག་གོ །དེ་ནས་
འདི་ལྟར་བརྗོད་དེ། གསང་ སྔགས་ བླ་མེད་ཀྱི་ལམ་ལ་འཇུག་པ་ལ་བྱང་ཆུབ་
-220-



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
སེམས་དཔའི་སྡོམ་པ་ཐོབ་པ་ཙམ་གྱིས་མི་ཆོག་སྔགས་སྡོམ་ངེས་པར་ལེན་དགོས་
པས། སྔགས་སྡོམ་ཞུ་བའི་ཆེད་དུ་གསོལ་བ་འདེབས་པ་འདིའི་རྗེས་ཟློས་མཛོད།
ཅེས་ བརྡ་ སྤྲད་ ལ། འཁོར་ ལོ་ ཕྱིར་ མི་ ལྡོག་ པའི་ དབང་། །ཞེས་ པ་ནས། སློབ་
དཔོན་ བདག་ འགྱུར་གསུང་དུ་ གསོལ། །ཞེས་ པའི་བར་ གྱི་ རྗེས་ ཟློས་བྱེད་དུ་
བཅུག་གོ །དེ་ནས་སྔགས་སྡོམ་འཛིན་པ་ལ་ཐུགས་བསམ་འདི་བཞིན་དུ་མཛོད།
བླ་མ་དང་དཀྱིལ་འཁོར་གྱི་ལྷ་ཚོགས་ཕྱོགས་བཅུའི་རྒྱལ་བ་སྲས་བཅས་གནས་
གསུམ་གྱི་དཔའ་བོ་མཁའ་འགྲོ་ཆོས་སྐྱོང་སྲུང་མ་དང་བཅས་པ་རྣམས་དཔང་དུ་
བཞག་སྟེ། རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་རྣམས་བྱང་ཆུབ་མ་
ཐོབ་ཀྱི་བར་དུ་ཚུལ་བཞིན་དུ་བསྲུང་བར་བྱའོ་སྙམ་པའི་འདུན་པ་ཤུགས་དྲག་ཏུ་
བསྐྱེད་ནས་ སྔགས་སྡོམ་འཛིན་པ་འདིའི་ རྗེས་ཟློས་མཛོད། ཅེས་བརྡ་སྤྲད་ལ།
སངས་རྒྱས་ བྱང་ ཆུབ་ སེམས་ དཔའ་ ཀུན། །ཞེས་པ་ནས། སེམས་ ཅན་ མྱ་ ངན་
འདས་ ལ་ འགོད། །ཅེས་ པའི་ བར་ རྗེས་ ཟློས་ བྱ། གཉིས་ པའི་ ཡང་ རྗེས་ ཟློས་
མཛོད། ཅེས་བརྡ་ སྤྱད་ལ། གཉིས་པའི་རྗེས་ཟློས་བྱ། གསུམ་པའི། སེམས་ཅན་
མྱ་ངན་འདས་ལ་འགོད། །ཅེས་པའི་ཚིག་རྫོགས་པ་དང་མཉམ་དུ་ཁྱེད་རང་རྣམས་
ཀྱི་རྒྱུད་ལ་སྔགས་སྡོམ་སྐྱེ་བ་ཡིན་པས་ཐོབ་བློ་གལ་ཆེ་ཞིང་། ད་སྔགས་སྡོམ་ཐོབ་
ནས་རིག་པ་འཛིན་པར་གྱུར་སོང་སྙམ་དུ་དགའ་བ་རེ་ཡང་བསྒོམ་དགོས་པས་
དོན་དེ་ཐུགས་ལ་གཞོག་ལ་གསུམ་པའི་རྗེས་ཟློས་མཛོད། ཅེས་བརྡ་སྤྲད་ནས་
གསུམ་པ་བྱའོ། །དེ་ལྟར་བྱང་སེམས་དང་སྔགས་ཀྱི་སྡོམ་པ་ཐོབ་པ་ནི་ཕན་ཡོན་
ཚད་མེད་པ་དང་ལྡན་ཞིང་སྡོམ་པ་གཉིས་པོ་འདིའི་བསླབ་བྱ་ལ་ལེགས་པར་སློབ་
ནུས་ན་ལམ་གཞན་བསྒོམས་པ་ཆེར་མ་བྱུང་ཡང་ཕྱི་མ་ངན་སོང་ལས་ཐར་ཏེ་ཆོས་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལྡན་གྱི་རྟེན་ཁྱད་པར་ཅན་ཞིག་ཏུ་ངེས་པར་སྐྱེ་བ་དང་། རྟེན་དེ་ལ་སྔགས་ལམ་
ཉམས་སུ་བླངས་ཏེ་ལམ་གོང་ནས་གོང་དུ་བགྲོད་ནུས་པར་རྒྱུད་དང་གྲུབ་ཆེན་གྱི་
གཞུང་ལས་མཐུན་པར་གསུངས་པས་ཇི་ལྟར་ཁས་བླངས་པའི་དམ་ཚིག་དང་སྡོམ་
པ་རྣམས་སྲོག་ལས་ཀྱང་གཅེས་པར་བསྲུང་བར་མཛོད་ཅིག །ཅེས་བརྡ་འཕྲོད་
ངེས་སུ་བྱའོ། །དེ་ནས་རིགས་དང་མོས་པ་འདྲི་བ་ཡིན་པས་ངེད་ཀྱིས། ཀྱེ་ཁྱོད་སུ་
ཡིན་ཅི་ལ་དགའ། ཞེས་དྲིས་པའི་ལན་དུ། ཁྱེད་རང་རྣམས་ཀྱི་ཐལ་མོ་སྦྱར་ཏེ།
སྐལ་བཟང་བདག་བདེ་བ་ཆེན་པོ་ལའོ། །ཞེས་བརྗོད་དགོས་པས་དེ་ལྟར་མཛོད་
ཅིག །ཅེས་བརྡ་སྤྲད་ལ། དེ་ལྟར་དྲི་ལན་བྱའོ། །དེ་ནས་ངེད་ཀྱིས། དེས་བུ་ལ་ཅི་
ཞིག་ བྱ། ཞེས་དྲིས་པའི་ལན་དུ། ཁྱེད་རང་རྣམས་ཀྱིས། སངས་རྒྱས་མཆོག་གི་
དམ་ཚིག་བགྱི་འཚལ། །ཞེས་བརྗོད་དགོས་པས་དེ་ལྟར་དུ་མཛོད་ཅིག །ཅེས་བརྡ་
སྤྱད་ལ་དེ་ལྟར་དུ་དྲི་ལན་བྱ། འདི་ནི་གསང་སྔགས་ཀྱི་ལམ་ལ་སློབ་པ་ལ་བྱང་
ཆུབ་ལམ་རིམ་ལ་བློ་འབྱོངས་པ་ཞིག་མེད་མི་རུང་ཡིན་ཞིང་། སྔགས་ལ་ཞུགས་
པའི་དགོས་པ་ཡང་བྱང་ཆུབ་ཀྱི་སེམས་ཤུགས་དྲག་པོས་སེམས་ཅན་གྱི་དོན་དུ་
འཚང་རྒྱ་བ་ལ་རིངས་ནས་ཉེ་ལམ་བདེ་བ་ཆེན་པོ་ལ་དོན་གཉེར་ཤུགས་དྲག་པ་
ཞིག་ངེས་པར་དགོས་པ་ཡིན་ནོ། །ཞེས་བརྡ་འཕྲོད་ངེས་སུ་བྱའོ། །དེ་ནས་ཐམས་
ཅད་རྣལ་འབྱོར་གྱི་སེམས་བསྐྱེད་པ་ནི། ཐུགས་བསམ་འདི་བཞིན་དུ་མཛད་པར་
ཞུ། བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་བསྐྱེད་ལ་སེམས་དེ་ཉིད་ཁྱེད་
རང་སློབ་མ་རྣམས་ཀྱི་སྙིང་གར་ཟླ་བའི་དཀྱིལ་འཁོར་ཞིག་ཏུ་གྱུར་པ་དང་། དོན་
དམ་པའི་བྱང་ཆུབ་ཀྱི་སེམས་དབུ་མའི་ལྟེ་བ་གསལ་གཏབ་ལ། དེ་ཉིད་ཟླ་བའི་
སྟེང་དུ་རྡོ་རྗེ་དཀར་པོ་རྩེ་ལྔ་པ་ཞིག་གི་རྣམ་པར་གྱུར་པའི་མོས་པ་ངེད་ཀྱི་ཚིག་
- 222 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
རིས་ལྟར་མཛད་པར་ཞུ། ཞེས་བརྡ་སྤྲད་ལ། སེམས་ཅན་ཐམས་ཅད་ཀྱི་དོན་དུ།
ཞེས་པ་ནས། རྡོ་རྗེ་དཀར་པོ་རྩེ་ལྔ་པའི་རྣམ་པར་གྱུར། ཅེས་པའི་བར་བརྗོད་ལ།
ཁྱེད་རང་རྣམས་བསམ་པ་དེ་བཞིན་དུ་བསྐྱེད་ལ་སྔགས་འདིའི་རྗེས་ཟློས་མཛོད།
ཨོཾ་སརྦ་ཡོ་ག་ཙིཏྟཾ་ཨུཏྤ་ཏ་ཡ་མི། ཞེས་པ་རྗེས་ཟློས་བྱེད་དུ་གཞུག་གོ །དེ་ནས་བླ་
མས་མེ་ཏོག་དང་བཅས་པས་སློབ་མའི་སྙིང་གར་རེག་ལ། ཨོཾ་སུ་ར་ཏ་ས་མ་ཡ་ཧཱུཾ་
ཧོ༔ སིདྨ་བཛྲ་ཡ་ཐཱ་སུ་ཁཾ་ཞེས་བརྗོད། འདིའི་ཚེ་བླ་མའི་ཐུགས་ཀ་ནས་བྱང་ཆུབ་
ཀྱི་སེམས་རྣམ་པ་གཉིས་ཀྱི་ངོ་བོ་ཟླ་བ་དང་རྡོ་རྗེ་རེ་ཆད་ནས་ཁྱེད་རང་རྣམས་ཀྱི་
ཐུགས་ཀའི་ཟླ་བ་དང་རྡོ་རྗེ་ལ་ཐིམ་པས་བྱིན་རླབས་ཐོབ་པའི་མོས་པ་བརྟན་པོ་
མཛོད། དེ་ནས་གསང་བར་གདམས་པ་ཞེས་བྱ་བ་དམ་བཞག་བྱེད་པ་ཡིན་པས་
ངེད་ཀྱི་ཚིག་རིས་ལྟར་སྤྱན་དམིགས་མཛོད། ཅེས་བརྡ་སྤྲད་ལ། རྡོ་རྗེ་སློབ་མའི་
མགོ་ཐོག་ཏུ་བཞག་སྟེ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་
གྱིས་བརླབས་པར་འགྱུར་གྱི། ཞེས་པ་ནས། མ་དད་པ་རྣམས་ལའང་མ་ཡིན་ནོ། །
ཞེས་པའི་བར་བརྗོད་དོ། །དེ་ཡན་གྱིས་ཡོལ་བའི་ཕྱི་འཇུག་གི་སྐོར་རྣམས་སོང་།
ད་ཡོལ་བའི་ནང་འཇུག་ཅེས་བྱ་བ་དཀྱིལ་འཁོར་དུ་འཇུག་པ་དངོས་གཞིའི་སྐོར་
བྱ་བ་ཡིན་པས་ངེད་ཀྱི་ཚིག་རིས་ལྟར་ སྤྱན་ དམིགས་གསལ་ཐེབས་པོ་མཛད་
དགོས་པས་ངེད་ཀྱིས་སྔགས་བརྗོད་པའི་ཚེ། དཀྱིལ་འཁོར་གྱི་གཙོ་བོས་ཤར་གྱི་
སྒོ་བ་ལ། དཀྱིལ་འཁོར་གྱི་སྒོ་ཕྱེ་ལ་སློབ་མ་ནང་དུ་ཐོངས་ཤིག །ཅེས་བཀའ་
བསྒོས་པས་དཀྱིལ་འཁོར་གྱི་ཤར་སྒོ་ནང་ནས་ཕྱེ་བའི་མོས་པ་མཛོད། ཅེས་བརྡ་
སྤྲད་པ། ཨོ་ཨཱམུངྒ་ར་དྷཱིཀ་ཧཱུྃ། ཞེས་བརྗོད་དོ། །དེ་ནས་ཨཱབྷཁཾ་ཞེས་སོགས་ཀྱིས་
སྔགས་བརྗོད་པའི་ཚེ་ཁྱེད་རང་རྣམས་དཀྱིལ་འཁོར་གྱི་ཤར་སྒོའི་ནང་དུ་བླ་མ་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལས་ཀྱི་རྡོ་རྗེའི་རྡོ་རྗེ་ལ་འཇུས་ནས་དཀྱིལ་འཁོར་གྱི་ནང་དུ་ཆུད་པའི་མོས་པ་
བརྟན་པོ་མཛོད། ཅེས་བརྡ་སྤྲད་ལ། ཨཱཁཾ་བཱི་ར་ཧཱུཾ། དེ་ནས་མོས་གུས་ཆེན་པོས་
དཀྱིལ་འཁོར་ལ་གཡས་སྐོར་དུ་བསྐོར་བ་ལན་གསུམ་བྱས་པའི་མོས་པ་མཛོད།
ཅེས་བརྡ་སྤྲད་ལ། མ་ཧཱ་ར་ཏ། སུ་དྷི་བྷ། སུ་ཏོ་ཥ། སུ་སུ་ཁོ། བཛྲ་སཏྭ་ཨཱདྨ་སདྡྷི་
མཾ། ཞེས་པ་ལན་གསུམ་རྗེས་ཟློས་བྱེད་དུ་གཞུག་གོ །དེ་ནས་དཀྱིལ་འཁོར་ལ་སྒོ་
བཞི་ནས་ཕྱག་བྱ་བ་ཡིན་པས་ངེད་ཀྱི་ཚིག་རིས་ལྟར་ཁྱེད་རང་རྣམས་ཤར་སྒོར་རྡོ་
རྗེ་འཇིགས་བྱེད་དུ་གྱུར་པའི་མོས་པ་མཛོད། ཅེས་བརྡ་སྤྲད་ལ། སློབ་མ་རྣམས་རྡོ་
རྗེ་འཇིགས་བྱེད་དུ་གྱུར། ཅེས་བརྗོད་དོ། །དེ་ནས་ཁྱེད་རང་རྣམས་འཇིགས་བྱེད་
དུ་གསལ་བ་དེས་གཙོ་བོ་ལ་ཕྱག་འཚལ་ཞིང་གསོལ་བ་འདེབས་པ་སྔགས་འདིའི་
རྗེས་ཟློས་མཛོད། ཨོཾ་སརྦ་ཏ་ཐཱ་ག་ཏ། ཞེས་པ་ནས། ཏིཥྛ་སྲ་མཾ། ཞེས་པའི་བར་
རྗེས་ཟློས་བྱའོ། །སྔགས་དེ་བོད་སྐད་དུ་བསྒྱུར་བ་འདིའི་ཡང་རྗེས་ཟློས་མཛོད།
ཅེས་བརྡ་སྤྲད་དེ། དེ་བཞིན་གཤེགས་པ་ཐམས་ཅད་ལ་མཆོད་པ་དང་། ཞེས་པ་
ནས། རྡོ་རྗེ་སེམས་དཔས་བདག་ལ་བྱིན་གྱིས་བརླབ་ཏུ་གསོལ། ཞེས་པའི་བར་
རྗེས་ཟློས་བྱའོ། །དེ་ལྟར་ཕྱག་བཙལ་ཏེ་གསོལ་བ་བཏབ་པས་གཙོ་བོ་ལས་རང་
འདྲ་གཉིས་པ་རེ་ཆད་ནས་ཁྱེད་རང་རྣམས་ཀྱི་སྙིང་གར་ཐིམ་པའི་མོས་པ་མཛོད།
ད་ཁྱེད་རང་རྣམས་ཤར་སྒོའི་གནས་དེ་ཉིད་དུ་གཏི་མུག་གཤིན་རྗེའི་གཤེད་དུ་
གྱུར་པའི་མོས་པ་མཛོད། ཅེས་བརྡ་སྤྲད་ལ། སློབ་མ་རྣམས་གཏི་མུག་གཤིན་རྗེའི་
གཤེད་དུ་གྱུར། ཅེས་བརྗོད་དེ། དེ་ནས་དཀྱིལ་འཁོར་གྱི་ཤར་ཕྱོགས་ན་བཞུགས་
པའི་གཏི་མུག་གཤིན་རྗེའི་གཤེད་ལ་ཕྱག་བཙལ་ཏེ་གསོལ་བ་འདེབས་པ་འདིའི་
རྗེས་ཟློས་མཛོད། ཅེས་བརྡ་སྤྲད་ལ། ༀ་སརྦ་བུདྡྷ་པཱུ་རཿ ཞེས་པ་ནས། ཏིཥྛ་མཾ།
-224-



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
ཞེས་པའི་བར་རྗེས་ཟློས་བྱའོ། །སྔགས་དེ་བོད་སྐད་དུ་བསྒྱུར་བ་འདིའི་ཡང་རྗེས་
ཟློས་མཛོད། དེ་བཞིན་གཤེགས་པ་ཐམས་ཅད་ལ་མཆོད་པ་དང་། ཞེས་པ་ནས།
བྱིན་གྱི་བརླབ་ཏུ་གསོལ། ཞེས་པའི་བར་རྗེས་ཟློས་བྱའོ། །དེ་ལྟར་ཕྱག་བཙལ་ཏེ་
གསོལ་བ་བཏབ་པས་གཏི་མུག་གཤིན་རྗེའི་གཤེད་ལས་རང་འདྲ་གཉིས་པ་རེ་
ཆད་ནས་ཁྱེད་རང་རྣམས་ལ་ཐིམ་པའི་མོས་པ་མཛོད། ད་ཁྱེད་རང་རྣམས་དཀྱིལ་
འཁོར་ལ་གཡས་སྐོར་གྱིས་ལྷོ་སྒོར་ཕེབས་ནས་སེར་སྣ་གཤིན་རྗེའི་གཤེད་དུ་གྱུར་
པའི་མོས་པ་མཛོད། ཅེས་བརྡ་སྤྲད་། སློབ་མ་རྣམས་སེར་སྣ་གཤིན་རྗེའི་གཤེད་
དུ་གྱུར། ཅེས་བརྗོད་དོ། །དེ་ནས་དཀྱིལ་འཁོར་གྱི་ལྷོ་ཕྱོགས་ན་བཞུགས་པའི་
སེར་སྣ་གཤིན་རྗེའི་གཤེད་ལ་ཕྱག་བཙལ་ཏེ་གསོལ་བ་འདེབས་པ་འདིའི་རྗེས་
ཟློས་མཛོད། ཨོཾ་སརྦ་ཏ་ཐ་ག་ཏ་ པཱུ་ ཛ། ཞེས་པ་ནས། ཥཉི མཾ། ཞེས་པའི་བར་
རྗེས་ཟློས་བྱ། སྔགས་དེ་བོད་སྐད་དུ་བསྒྱུར་བ་འདིའི་ཡང་རྗེས་ཟློས་མཛོད། དེ་
བཞིན་གཤེགས་པ་ཐམས་ཅད་ལ། ཞེས་པ་ནས། དབང་བསྐུར་དུ་གསོལ། །ཞེས་
པའི་བར་རྗེས་ཟློས་བྱའོ། །དེ་ལྟར་ཕྱག་བཙལ་ཏེ་གསོལ་བ་བཏབ་པས་སེར་སྣ་
གཤིན་རྗེའི་གཤེད་ལས་རང་འདྲ་གཉིས་པ་རེ་ཆད་ནས་ཁྱེད་རང་རྣམས་ལ་ཐིམ་
པའི་མོས་པ་མཛོད། དེ་ནས། དཀྱིལ་འཁོར་ལ་གཡས་སྐོར་གྱིས་ནུབ་སྒོར་ཕེབས་
ནས་འདོད་ཆགས་གཤིན་རྗེའི་གཤེད་དུ་གྱུར་པའི་མོས་པ་མཛོད། སློབ་མ་རྣམས་
འདོད་ཆགས་གཤིན་རྗེའི་གཤེད་དུ་གྱུར། གཙོ་བོའི་སྐུ་རྒྱབ་ན་བཞུགས་པའི་
འདོད་ཆགས་གཤིན་རྗེའི་གཤེད་ལ་ཕྱག་བཙལ་ཏེ་གསོལ་བ་འདེབས་པ་འདིའི་
རྗེས་ཟློས་མཛོད། ཨོཾ་སརྦ་ཏ་ཐཱ་ག་ཏ། ཞེས་པ་ནས། པྲ་ཝརྟ་ཡ་མཾ། ཞེས་པའི་
བར་རྗེས་ཟློས་བྱ། སྔགས་དེ་བོད་སྐད་དུ་བསྒྱུར་བ་འདིའི་ཡང་རྗེས་ཟློས་མཛོད།
-225-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དེ་བཞིན་གཤེགས་པ་ཐམས་ཅད་ལ། ཞེས་པ་ནས། རབ་ཏུ་སྐོར་དུ་གསོལ། ཞེས་
པའི་ བར་ རྗེས་ ཟློས་བྱ། དེ་ལྟར་ཕྱག་བཙལ་ཏེ་གསོལ་བ་བཏབ་པས། འདོད་
ཆགས་གཤིན་རྗེའི་གཤེད་ཀྱི་སྐུ་ལས་རང་འདྲ་གཉིས་པ་རེ་ཆད་ནས་ཁྱེད་རང་
རྣམས་ལ་ཐིམ་པའི་མོས་པ་མཛོད། དེ་གཡས་སྐོར་གྱིས་བྱང་སྒོར་ཕེབས་ནས་
ཕྲག་དོག་གཤིན་རྗེའི་གཤེད་དུ་གྱུར་པའི་མོས་པ་མཛོད། སློབ་མ་རྣམས་ཕྲག་
དོག་གཤིན་རྗེའི་གཤེད་དུ་གྱུར། གཙོ་བོའི་གཡོན་བྱང་ཕྱོགས་སུ་བཞུགས་པའི་
ཕྲག་དོག་གཤིན་རྗེའི་གཤེད་ལ་ཕྱག་བཙལ་ཏེ་གསོལ་བ་འདེབས་པ་འདིའི་རྗེས་
ཟློས་མཛོད། ཨོཾ་སརྦ་ཏ་ཐཱ་ག་ཏ་པཱུ་ཛ། ཞེས་པ་ན། ཀུ་རུ་མཾ། ཞེས་པའི་བར་རྗེས་
ཟློས་བྱ། སྔགས་དེ་བོད་སྐད་དུ་བསྒྱུར་བ་འདིའི་ཡང་རྗེས་ཟློས་མཛོད། དེ་བཞིན་
གཤེགས་པ་ཐམས་ཅད་ལ། ཞེས་པ་ནས། རྡོ་རྗེའི་ལས་མཛད་དུ་གསོལ། ཞེས་
པའི་བར་ རྗེས་ཟློས་བྱ། དེ་ལྟར་གསོལ་བ་བཏབ་པས་ ཕྲག་ དོག་ གཤིན་ རྗེའི་
གཤེད་ལས་རང་འདྲ་གཉིས་པ་རེ་ཆད་ནས་ཁྱེད་རང་རྣམས་ལ་ཐིམ་པའི་མོས་པ་
མཛོད། དེ་ནས། གཡས་སྐོར་གྱིས་ཤར་སྒོར་ཕེབས་ནས་བླ་མ་དང་གཙོ་བོ་ཐ་མི་
དད་པ་ལ་ཕྱག་བཙལ་ཏེ་རང་ལུས་བྲན་དུ་ཕུལ་ནས་གསོལ་བ་འདེབས་པ་འདིའི་
རྗེས་ཟློས་མཛོད། ཨོཾ་གུ་རུ་ཙ། ཞེས་པ་ནས། ནིརྱ་ཏ་ཡ་མི། ཞེས་པའི་བར་རྗེས་
ཟློས་བྱེད་དུ་ གཞུག་གོ །དེས་ ཕྱག་ བྱ་ བའི་ སྐོར་རྣམས་གྲུབ་པ་ཡིན། ད་དམ་
བཞག་བྱེད་པ་ལ་དམ་གཞག་གི་སྐོར་འདི་ལ་མང་དུ་ཡོད་པ་ལས། ཐོག་མར་ཕན་
ཡོན་གྱི་སྒོ་ནས་དམ་ལ་གཞག་པར་བྱེད་པ་ཡིན་པས། ངེད་ཀྱི་ཚིག་རིས་ལྟར་མོས་
པ་དང་ངེས་པ་བརྟན་པོ་མཛོད་ཅིག །ཅེས་བརྡ་སྤྲད་ནས་སློབ་མའི་སྤྱི་བོར་རྡོ་རྗེ་
བཞག་སྟེ། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས།
- 226 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
ཞེས་ པ་ནས། ཁྱོད་དམ་ཚིག་ཉམས་པར་གྱུར་ཏ་རེ། ཞེས་པའི་བར་དལ་བུས་
བརྗོད་ནས་དམ་བཞག་བྱའོ། །ད་ཉེས་དམིགས་ཀྱི་སྒོ་ནས་དམ་བཞག་བྱ་བ་འདི་
ལ་ལུས་ལ་འབྱུང་བའི་ཉེས་དམིགས་ཀྱི་སྒོ་ནས་དམ་བཞག་བྱ་བ་དང་། སེམས་ལ་
འབྱུང་བའི་ཉེས་དམིགས་ཀྱི་སྒོ་ནས་དམ་བཞག་བྱ་བ་གཉིས་ཡོད་པ་ལས། དང་
པོ་ལུས་ལ་འབྱུང་བའི་ཉེས་དམིགས་ཀྱི་སྒོ་ནས་དམ་བཞག་བྱ་བ་ནི། སློབ་མའི་
མགོ་བོར་རྡོ་རྗེ་བཞག་ལ། འདི་ནི་ཁྱོད་ཀྱི་དམ་ཚིག་རྡོ་རྗེ། ཞེས་པ་ནས། མགོ་བོ་
འགས་པར་འགྱུར་རོ། །ཞེས་པའི་བར་བརྗོད། དོན་གཉིས་པ་སེམས་ལ་འབྱུང་
བའི་ཉེས་དམིགས་ཀྱི་སྒོ་ནས་དམ་ལ་བཞག་པར་བྱེད་པ་ཡིན་པས་ངེད་ཀྱི་ཚིག་
རིས་ལྟར་འདུན་པ་བརྟན་པོ་མཛོད་ཅིག །ཅེས་བརྡ་སྤྲད་ལ། སློབ་མའི་སྙིང་གར་
རྡོ་ རྗེ་ བཞག་ནས། ཨོ་དེ་ རིང་རྡོ་ རྗེ་སེམས་དཔའ་ རང་། ཞེས་པ་ནས། བྲལ་ཏེ་
གཤེགས། ཞེས་པའི་བར་བརྗོད་དོ། །ད་རྡོ་རྗེའི་མནའ་ཆུ་སྦྱིན་པའི་སྒོ་ནས་ཕན་
ཡོན་དང་ཉེས་དམིགས་གཉིས་ཀའི་ཕྱོགས་ནས་དམ་བཞག་ནན་ཏན་དུ་བྱེད་པ་
ཡིན་པས་ངེད་ཀྱི་ཚིག་རིས་ལྟར་སོམས་ལ་འདུན་པ་བརྟན་པོ་མཛོད་ཅིག །ཅེས་
བརྡ་སྤྲད་ལ། ཨོཾ་བཛྲ་ཨུ་ད་ཀ་ཋ ཞེས་པ་ནས། འདི་འཐུངས་ཞིག །ཅེས་པའི་
བར་བརྗོད་ཅིང་དུང་ཆོས་ཀྱིས་ལག་པ་གཡས་པར་བྱིན་ཏེ་འཐུང་དུ་གཞུག་གོ །
འདི་ ལྟར་ བླ་ མ་ དང་ དཀྱིལ་ འཁོར་ ལྷ་ ཚོགས་ ཀྱི་སྤྱན་སྔར་རྡོ་ རྗེའི་ མནའ་ཆུ་
བཏུངས་ནས་དམ་ཚིག་བསྲུང་བར་ཁས་བླངས་པ་ཡིན་པས་ཚུལ་འདི་རྒྱུན་དུ་དྲན་
པར་མཛོད་ལ་ སྔགས་ ཀྱི་དམ་ཚིག་རྣམས་སྲོག་ལས་ ཀྱང་ གཅེས་པར་བསྲུང་
དགོས་སོ། །ད་རྡོ་རྗེའི་སློབ་དཔོན་བཀའ་གཉན་པའི་སྒོ་ནས་དམ་ལ་བཞག་པར་
བྱེད་པ་ཡིན་པས། ངེད་ཀྱི་ཚིག་རིས་ལྟར་སོམས་ལ་འདུན་པ་བརྟན་པོ་མཛོད་
-227-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཅིག །ཅེས་བརྡ་སྤྲད་ལ་སློབ་མའི་ལག་པ་ནས་བཟུང་སྟེ། དེང་ཕྱིན་ཆད་ཁྱོད་ཀྱི་
ཕྱག་ན་རྡོ་རྗེ་ང་ཡིན་གྱི། ཞེས་པ་ནས། གྱུར་ཏ་རེ། ཞེས་པའི་བར་བརྗོད་ལ། འདི་
ལྟར་སྔགས་ཀྱི་དམ་ཚིག་སྤྱི་དང་ཁྱད་པར་བླ་མའི་དམ་ཚིག་རྣམས་བསྲུང་བ་ལ་
སྐྱེས་བུའི་རྩལ་ཅི་ཡོད་ཀྱིས་འབད་དགོས་སོ། །ཞེས་ནན་ཏན་དུ་གདམ་མོ། །ཞེས་
དམ་བཞག་གི་སྐོར་རྣམས་གྲུབ་པ་ཡིན་ཅིང་། དེ་ཡན་ གྱིས་ དཀྱིལ་འཁོར་དུ་
བཞུགས་ན་ཕྱིའི་སྐལ་མཉམ་དུ་བྱས་པ་གྲུབ་པ་ཡིན། ད་ནང་གི་སྐལ་མཉམ་དུ་
བྱེད་པ་ལ་ཡེ་ཤེས་འབེབས་པ་ཡིན་ལ། དེ་ལ་གསོལ་བ་འདེབས་དགོས་པས་བླ་
མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་བདག་ལ་ཡེ་ཤེས་དབབ་པར་
མཛད་དུ་གསོལ་སྙམ་དུ་གདུང་ཤུགས་དྲག་པོས་གསོལ་བ་འདེབས་པ་འདིའི་རྗེས་
ཟློས་མཛོད། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཤིག །རྡོ་
རྗེ་སེམས་དཔའ་བདག་ལ་དབབ་པར་མཛད་དུ་གསོལ། ཞེས་ལན་གསུམ་རྗེས་
ཟློས་བྱེད་དུ་བཅུག །དེ་ལྟར་ཡེ་ཤེས་འབེབས་པ་ལ་ཁྱེད་རང་སློབ་མ་རྣམས་ལྷར་
བསྐྱེད་དགོས་པས་ངེད་ཀྱི་ཚིག་རིས་ལྟར་འོད་གསལ་སྟོང་པ་ཉིད་སྒོམ་པ་དང༌།
དེའི་ངང་ལས་ཁྱེད་རང་རྣམས་འདོད་ཆགས་གཤིན་རྗེའི་གཤེད་དུ་བསྐྱེད་པའི་
དམིགས་ པ་ བརྟན་པོ་མཛོད། ༀ་ཤུ་ནྱ་ཏཱ། ཞེས་པ་ནས། སྟོང་ པ་ ཉིད་དུ་གྱུར།
སྟོང་པའི་ངང་ལས་ཁྱེད་རང་སློབ་མ་རྣམས་མེ་ལས་པདྨ་མེས་མཚན་པ། ཞེས་པ་
ནས། འཁོར་ལོ་འཛིན་པར་གྱུར། ད་ཡེ་ཤེས་པ་དབབ་པའི་རྐྱེན་བསྒྲུབ་པའི་ཕྱིར་
ཁྱེད་རང་རྣམས་ལྷར་གསལ་བའི་སྤྱི་བོ་ལ་སོགས་པའི་གནས་རྣམས་སུ་འབྱུང་
བཞི་བསྐྱེད་དེ་འབར་བར་བྱེད་པ་དང་། འབྱུང་བཞི་འཁྲུགས་པའི་རྐྱེན་གྱིས་ཡེ་
ཤེས་པ་གཞུག་པའི་སྐབས་རྙེད་དེ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་
- 228 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
བཅོམ་ལྡན་འདས་རྡོ་རྗེ་འཇིགས་བྱེད་ཀྱི་དཀྱིལ་འཁོར་པའི་རྣམ་པར་སྤྱན་དྲངས་
ཏེ་ཁྱེད་རང་རྣམས་ལ་ཐིམ་པའི་མོས་པ་བརྟན་པོ་མཛོད། ཅེས་བརྡ་སྤྲད་ལ། ཁྱེད་
རང་རྣམས་འདོད་ཆགས་གཤིན་རྗེའི་གཤེད་དམར་པོ་ཞལ་གསུམ་ཕྱག་དྲུག་པར་
གསལ་བའི་སྤྱི་བོར་པཾ་ལས་ཆུའི་དཀྱིལ་འཁོར། ཞེས་པ་ནས། སྤྱི་བོའི་ཆུ་ལས་
བདུད་རྩིའི་རྒྱུན་བབས་པས་ཚིམ་པར་གྱུར། ཅེས་པའི་བར་བརྗོད་ལ། འབེབས་
རྫས་ཀྱིས་བདུག་ཅིང་རོལ་མོའི་སྒྲ་དྲག་པོ་དང་བཅས་ ཨོ་ཧཱིཊྛི ཞེས་པ་ནས།
ཨཱཛྷིཧཱུྃ་ཕཊ། ཅེས་མང་དུ་བཟླས་ལ་ཡེ་ཤེས་པ་དབབ་བོ། །དེ་ནས་བླ་མས་རྡོ་རྗེ་
སློབ་མའི་མགོ་བོར་བཞག་ལ། ཏིཥྛ་བཛྲ། ཞེས་བརྗོད་ནས་ཡེ་ཤེས་བབས་པ་
བརྟན་ པར་ བྱའོ། །དེ་ནས། ཁྱེད་ རང་ སློབ་མ་རྣམས་ ཀྱི་ དཀྱིལ་ འཁོར་ འདིར་
ཞུགས་ནས་ བསྒྲུབས་ན། འཕྲིན་ལས་ གང་ འགྲུབ་བརྟག་ པའི་ ཕྱིར། ངེད་ཀྱིས་
ཁྱེད་རང་རྣམས་ཀྱི་མིག་ལ་ཇི་ལྟར་སྣང་། ཞེས་དྲིས་པ་ན་སྤྱན་དར་ཅུང་ཟད་
བསལ་ཏེ། དཀྱིལ་འཁོར་གྱི་བར་སྣང་ལ་ཧར་གྱིས་གཟིགས་ནས་དཀར་པོ་སྣང་།
ཞེས་གསུང་བ་སོགས་རང་རང་གི་མཐོང་སྣང་བརྗོད་པར་ཞུ། ཞེས་བརྡ་སྤྲད་ལ།
གོང་ལྟར་དྲི་ལན་བྱའོ། །དེ་ནས། ཁྱེད་རང་རྣམས་ཤར་སྒོའི་ཐད་ཀྱི་མདུན་ན་
གནས་པའི་མདུན་དུ་བླ་མ་ལས་ཀྱི་རྡོ་རྗེ་ཕེབས་ཏེ། དཀྱིལ་འཁོར་ལ་ཕྱོགས་ཏེ་
འགྲེངས་ནས་ཁྱེད་ཅག་གི་དོན་བདེན་སྟོབས་བརྗོད་སོང་སྙམ་དུ་སྤྱན་དམིགས་
མཛད་པར་ཞུ། ཞེས་བརྡ་སྤྲད་དེ། བླ་མས་དཀྱིལ་འཁོར་གྱི་ཤར་སྒོ་ནས་དཀྱིལ་
འཁོར་ལ་ཕྱོགས་ཏེ། ཡང་དག་པ་ཡི་དཀྱིལ་འཁོར་འདིར། །ཞེས་པ་ནས། གྱུར་
ཅིག །ཅེས་པའི་བར་ལན་གསུམ་བརྗོད་དོ། །དེ་ནས། ཁྱེད་རང་སློབ་མ་རྣམས་
ཀྱིས་རང་རང་གི་མེ་ཏོག་གི་ཕྲེང་བ་ལས་མེ་ཏོག་རེ་རེ་བཏོན་ཏེ་རང་རང་གི་ལྷག་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པའི་ལྷ་གང་ཡིན་པ་དེའི་དབུ་ལ་འབབ་པར་ཤོག་ཅིག་སྙམ་དུ་བསམས་ལ། པྲ་
ཏིཙྪ་བཛྲ་ཧོ ཞེས་བརྗོད་ཅིང་མེ་ཏོག་གཏོར་རོ། །དེ་ནས་བླ་མས་སློབ་མ་རྣམས་
ཀྱི་མེ་ཏོག་ལྷ་གང་དང་གང་ལ་ཕོག་པ་དེ་དང་དེ་དག་ངོས་ཟིན་པར་བྱས་ལ་དེ་དང་
དེའི་ རིགས་སུ་བརྡ་སྤྲད་ཅིང་འོག་ཏུ་གསང་མཚན་འདོགས་པའི་ཚེའང་དེ་དང་
མཐུན་པའི་འདོགས་ལུགས་བྱའོ། །དེ་ནས། བླ་མས་རྡོ་རྗེ་མེ་ཏོག་དང་བཅས་པ་
བཟུང་ནས་སློབ་མའི་མགོར་བཞག་སྟེ། ཨོ་པྲ་ཏི་གྲོ་སྣ་ཧཱུཾ། ཨི་མཾ་སཏྲ་མཧཱ་པཱ་ལ།
ཞེས་བརྗོད་དེ་མེ་ཏོག་ཕྲེང་བའི་དབང་བསྐུར་རོ། །འདིའི་ཚེ་རང་རང་གི་སྤྱི་བོའི་
མེ་ཏོག་ལས་བདུད་རྩིའི་རྒྱུན་བབས། རང་རང་གི་ལུས་སེམས་ལ་ཞུགས་པས་
སྡིག་སྒྲིབ་སྤྱི་དང་། ཁྱད་པར་སངས་རྒྱས་ཀྱི་རིགས་གོང་ནས་གོང་དུ་འཕེལ་ཏེ་
ཆོས་སྐུ་འགྲུབ་པ་ལ་བར་དུ་གཅོད་པའི་སྡིག་སྒྲིབ་ཐམས་ཅད་སྦྱངས། སངས་རྒྱས་
ཀྱི་རིགས་གོང་ནས་གོང་དུ་འཕེལ་བ་དང་། ལྷག་པའི་ལྷས་ཚེ་རབས་ཐམས་ཅད་
དུ་རྗེས་སུ་འཛིན་པའི་ཡོན་ཏན་ཁྱད་པར་ཅན་ཐོབ་ཅིང་། སེམས་ལ་བདེ་སྟོང་གི་
ཡེ་ཤེས་ཁྱད་པར་ཅན་སྐྱེས་ནས་མེ་ཏོག་ཕྲེང་བའི་དབང་ཐོབ་པའི་མོས་པ་བརྟན་
པོ་བྱའོ། །དེ་ཡན་གྱིས་དཀྱིལ་འཁོར་དུ་འཇུག་པ་ལ་གདོང་གཡོགས་དང་བཅས་
ཏེ་འཇུག་པ་དང་། དཀྱིལ་འཁོར་མཐོང་བའི་བདག་ཉིད་ཅན་དུ་འཇུག་པ་གཉིས་
ལས། གདོང་གཡོགས་དང་བཅས་ཏེ་འཇུག་པའི་སྐོར་རྣམས་ལེགས་པར་གྲུབ་པ་
ཡིན། ད་ དཀྱིལ་འཁོར་མཐོང་བའི་བདག་ཉིད་ཅན་དུ་འཇུག་པར་ བྱེད་ པ་ལ།
ཁྱེད་རང་རྣམས་ཀྱིས་དཀྱིལ་འཁོར་མཐོང་བ་ལ་བགེགས་བྱེད་ཀྱི་སྡིག་སྒྲིབ་དང་
མིག་དར་ལྷན་ཅིག་ཏུ་བསལ་བར་བྱེད་པ་ཡིན་པས། ངེད་ཀྱི་ཚིག་རིས་ལྟར་ཁྱེད་
རང་རྣམས་ཀྱི་ལུས་ལ་བཀོད་པའི་ཡེ་གེ་རྣམས་ཀྱི་འོད་ཟེར་སྤྲོས་པ་ལས་དཀྱིལ་
- 230 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག །
འཁོར་མཐོང་བ་ལ་གེགས་བྱེད་ཀྱི་སྡིག་སྒྲིབ་ཐམས་ཅད་སྦྱངས། དཀྱིལ་འཁོར་
མངོན་སུམ་དུ་མཐོང་ནུས་པའི་རྡོ་རྗེའི་སྤྱན་ཐོབ་བྱུང་སྙམ་དུ་མོས་པ་བརྟན་པོ་དང་
བཅས་ངེད་ཀྱིས། རྡོ་ རྗེའི་མིག་ནི་བླ་ན་མེད། །ཅེས་བརྗོད་བྱུང་བ་དང་མཉམ་དུ་
སྤྱན་དར་བསལ་བར་ཞུ། ཅེས་བརྡ་སྤྲད་ལ་འདི་ལྟར་བརྗོད་དེ། ཁྱེད་རང་སློབ་མ་
རྣམས་ཀྱི་སྙིང་གར་ཟླ་བ་ལ་ཧཱུཾ། ཞེས་པ་ནས། རྡོ་རྗེའི་མིག་ནི་བླ་ན་མེད། །ཅེས་
པའི་བར་བརྗོད། དེ་ནས་འདི་ལྟར། ད་ནི་ཁྱེད་ཀྱིས་རྡོ་རྗེའི་མིག་ཐོབ་པ་ཡིན་
པས་ཡེ་ཤེས་ཀྱི་མིག་ལེགས་པར་ཕྱེ་ལ་རྟེན་དང་བརྟེན་པར་བཅས་པའི་དཀྱིལ་
འཁོར་ལ་ལྟོས་ཤིག །ཅེས་བླ་མ་དང་གཙོ་བོ་ཐ་མི་དད་པས་གསུངས་བྱུང་བའི་
མོས་པ་མཛོད་ཅིག །ཅེས་བརྡ་སྤྲད་ལ། ད་ནི་དད་པའི་ཤུགས་ཀྱིས་སུ། །ཞེས་པ་
ནས། ཧེ་བཛྲ་པ་བྱ། ཞེས་པའི་བར་བརྗོད། ད་ངེད་ཀྱི་ཚིག་རིས་ལྟར་ཕྱིའི་དུར་
ཁྲོད་མེ་རི་དང་བཅས་པ་ནས་གཙོ་བོའི་བཞུགས་གནས་ཀྱི་བར་རྟེན་གཞལ་ཡས་
ཁང་དང༌། དེའི་ནང་ན་བཞུགས་པའི་བརྟེན་པ་དཀྱིལ་འཁོར་ལྷ་ཚོགས་རྣམས་
མངོན་སུམ་དུ་མཐོང་བའི་མོས་པ་བརྟན་པོ་མཛོད། དེ་ཡང་ཕྱི་རོལ་ཏུ་དུར་ཁྲོད་
ཆེན་པོ་ བརྒྱད་ ཀྱིས་ཡོངས་སུ་བསྐོར་བའི། ཞེས་པ་ནས། རྟེན་དང་བརྟེན་པར་
བཅས་པའི་དཀྱིལ་འཁོར་མངོན་སུམ་དུ་མཐོང་བར་གྱུར། ཅེས་པའི་བར་བརྗོད།
དེ་ནས། ཁྱེད་རང་རྣམས་ཀྱིས་ཐུགས་བསམ་འདི་བཞིན་དུ་མཛོད། ད་རེས་དལ་
བའི་རྟེན་བཟང་པོ་ཐོབ། ཤིན་ཏུ་རྙེད་པར་དཀའ་བ་རྡོ་རྗེ་ཐེག་པའི་བསྟན་པ་དང་
མཇལ། བྱིན་རླབས་ཀྱི་གཏེར་ཆེན་པོ་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་
འཁོར་དུ་ཞུགས་ནས་མེ་ཏོག་ཕྲེང་བའི་དབང་སོགས་བྱིན་རླབས་ཐོབ་ཅིང་རྟེན་
དང་བརྟེན་པར་བཅས་པའི་དཀྱིལ་འཁོར་མངོན་སུམ་དུ་མཐོང་བ་འདི་འདྲ་རྨི་
-231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལམ་མིན་ན་རུང་སྟེ་སྙམ་པའི་དགའ་བ་དང་གུས་པ་ཚད་མེད་པ་བསྐྱེད་ལ་འདིའི་
རྗེས་ཟློས་མཛོད། ཨོ་རྡོ་རྗེའི་དཀྱིལ་འཁོར་ཆེན་པོར་བདག་ཞུགས་སོ། །ཞེས་པ་
ནས། ས་མ་ཡ་ཧོཧོཧོ༔ ཞེས་པའི་བར་གྱིས་རྗེས་ཟློས་བྱེད་དུ་བཅུག །དེ་ཡན་
གྱིས་དཀྱིལ་འཁོར་དུ་འཇུག་པའི་སྐོར་རྣམས་ལེགས་པར་ཕུལ་གྲུབ་པ་ཡིན། ད་
དཀྱིལ་འཁོར་དུ་ཞུགས་ནས་དབང་བསྐུར་བ་ལ་བུམ་དབང་། གསང་དབང་།
ཤེས་རབ་ཡེ་ཤེས་ཀྱི་དབང་། དབང་བཞི་པ་ཚིག་དབང་རིན་པོ་ཆེ་བསྐུར་བ་སྟེ་
བཞི་ཡོད་ཅིང་། དང་པོ་བུམ་དབང་ལ་ཐུན་མོང་བ་རྡོ་རྗེ་སློབ་མའི་དབང་། ཐུན་
མོང་མ་ཡིན་པ་རྡོ་རྗེ་སློབ་དཔོན་གྱི་དབང་གཉིས་ཡོད་པ་ལས། དང་པོ་ཐུན་མོང་
བ་རྡོ་རྗེ་སློབ་མའི་དབང་བསྐུར་བ་ལ་ཁྱེད་རང་རྣམས་ཀྱིས་མོས་གུས་ཆེན་པོའི་སྒོ་
ནས་བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ་ཐུན་མོང་བ་རིག་པ་ཡེ་ཤེས་
ལྔའི་དབང་ཟབ་མོ་ཞུ་བའི་ཡོན་དུ་མཎྜལ་འབུལ་བར་ཞུ། ཞེས་བརྡ་སྤྲད་ལ།
མཎྜལ་དབུལ་དུ་གཞུག་གོ །ད་རིག་པ་ཡེ་ཤེས་ལྔའི་དབང་གི་དོན་དུ་གསོལ་བ་
འདེབས་པ་འདིའི་རྗེས་ཟློས་མཛོད། སངས་རྒྱས་ཤེས་རབ་ཆེན་པོ་ཡིས། །ཞེས་
པ་ནས། སྩལ་དུ་གསོལ། ཞེས་པའི་བར་ལན་གསུམ་རྗེས་ཟློས་བྱའོ། །དེ་ནས།
རྡོ་རྗེ་སློབ་མའི་དབང་འདི་ལ་ལྔ་ཡོད་པ་ལས། དང་པོ་ཆུ་དབང་བསྐུར་བ་ཡིན།
དེ་ལ་ཐོག་མར་ནང་དབང་བསྐུར་དགོས་པས། ངེད་ ཀྱིས་བསང་ཆུ་གཏོར་བྱུང་
བའི་སྐབས་སུ་བླ་མ་དང་གཙོ་བོ་ཐ་མི་དད་པའི་ཐུགས་ཀ་ནས་ཁྲོ་བོའི་ཚོགས་
དཔག་ཏུ་མེད་པ་སྤྲོས་ནས་ཁྱེད་རང་རྣམས་ཀྱི་ཆུ་དབང་ཐོབ་པ་ལ་བར་དུ་གཅོད་
པའི་བགེགས་ཐམས་ཅད་བསྐད་སོང་བའི་མོས་པ་བརྟན་པོ་མཛོད། ཅེས་བརྡ་
སྤྲོད་ལ། ལས་བུམ་གྱི་ཁ་རྒྱན་གྱིས་སློབ་མ་རྣམས་ལ་བསང་ཆུ་འཐོར་ཞིང་། ཨོཾ་
- 232 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
ཁཟླ་དྷིཀ་ཧཱུྃ་ཕཊ། ཅེས་བརྗོད། དེ་ནས། ངེད་ཀྱི་ཚིག་རིས་ལྟར་བླ་མ་དང་གཙོ་བོ་
ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་ཁྱེད་རང་རྣམས་དྲངས། ཞལ་ནས་
ཞུགས། སྐུའི་དབྱིབས་བརྒྱུད། ཡུམ་གྱི་པདྨར་འཐོན་པ་སྟོང་པར་སྦྱངས། དེ་ནས་
ཆོ་ག་གསུམ་བསྐྱེད་ཀྱིས་ཁྱེད་རང་རྣམས་མི་བསྐྱོད་པར་བསྐྱེད་པ་ཡིན་པས་ངེད་
ཀྱི་ཚིག་རིས་ལྟར་སྤྱན་དམིགས་མཛོད། ཨོ་ཁཟླ་དྷཱཀ་ཧཱུྃ་ཕཊ། བླ་མ་དང་གཙོ་བོ་
ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་ཁྱེད་རང་རྣམས་དྲངས་པ་ཞལ་
ནས་ཞུགས། སྐུའི་དབྱིངས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་འཐོན་པ་སྐད་
ཅིག་གིས་སྟོང་པར་གྱུར། སྟོང་པའི་ངང་ལས་ཁྱེད་རང་རྣམས་ཧཱུཾ་དང་རྡོ་རྗེ་ལས་མི་
བསྐྱོད་པ། ཞེས་པ་ནས། རྡོ་ རྗེའི་ལམ་ནས་བྱུང་བའི་བྱང་ཆུབ་ཀྱི་སེམས་ཀྱིས་
ཁྱེད་རང་རྣམས་མི་བསྐྱོད་པར་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་
རང་གནས་སུ་འཁོད་པར་གྱུར། ཁྱེད་རང་རྣམས་དཀྱིལ་འཁོར་གྱི་ཤར་སྒོའི་ཐད་
ཀྱི་ཕྱི་རོལ་ཏུ་ཁྲུས་དཀྱིལ་ལ་འཁོད་པའི་མོས་པ་བརྟན་པོ་མཛོད། ད་ཁྱེད་རང་
རྣམས་ལ་ཆུ་དབང་བསྐུར་བའི་ཕྱིར་དབང་རྫས་བུམ་ཆུ་ལྷར་བསྐྱེད་ནས་བྱིན་
རླབས་བྱེད་པ་ཡིན་པས། ངེད་ཀྱི་དོན་དུ་བླ་མས་འདི་ལྟར་མཛད་སོང་སྙམ་དུ་
མོས་པ་བྱས་ན་བྱིན་རླབས་འཇུག་པ་ལ་ཁྱད་ཆེ་བས་དེ་བཞིན་དུ་མཛོད། དེ་ནས་
བླ་མས་ལས་བུམ་གྱི་ཁ་རྒྱན་གྱིས་ཆུ་བླངས་ལ་རྣམ་རྒྱལ་བུམ་པ་ལ་གཏོར་ཏེ། ཨོ་
ཁཟླ་དྷཱིཀ་ ཧཱུཾ་ ཕཊ། ཨོཾ་སྭ་བྷཱ་ཝ་ཤུདྡྷ སརྦ་དྷརཿ སྭ་བྷཱ་ཝ་ཤུདྡྷོཉཧཾ། དབང་རྫས་
བུམ་ཆུ་སྟོང་པ་ཉིད་དུ་གྱུར། ཅེས་པ་ནས། བུམ་ཆུར་གྱུར། ཅེས་པའི་བར་བརྗོད་
དེ། ད་ཁྱེད་རང་རྣམས་ལ་ཆུ་དབང་བསྐུར་བའི་ཕྱིར་བླ་མ་ལས་ཀྱི་རྡོ་རྗེས་ཕྱོགས་
བཅུའི་རྒྱལ་བོ་རྣམས་སྤྱན་དྲངས་ནས་མཆོད་ཅིང་གསོལ་བ་བཏབ། བསྒྲུབ་པའི་
-233-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དཀྱིལ་འཁོར་བ་རྣམས་ཀྱིས་དབང་བསྐུར་བའི་དགོངས་པ་མཛོད། སྤྱན་དྲངས་
པའི་ལྷ་མོ་སྤྱན་མ་ལ་སོགས་པ་དང་ཕྱོགས་བཅུའི་རྒྱལ་བ་ཡུམ་དང་བཅས་པ་
རྣམས་ཀྱིས་གདུགས་དང་རྒྱལ་མཚན་ལ་སོགས་པ་བསྒྲེང་ཞིང༌། གླུ་གར་དང་རོལ་
མོའི་སྒྲ་སྒྲོག །བཀྲ་ཤིས་ཀྱི་གླུ་དབྱངས་དང་བཅས་མེ་ཏོག་གི་ཆར་འབེབས་ཤིང་
ཆུ་རུབ་ཀྱི་ཚུལ་དུ་སྤྱི་བོ་ནས་དབང་བསྐུར་བྱུང་བའི་མོས་པ་བརྟན་པོ་མཛོད་
ཅིག །ཅེས་བརྡ་སྤྲད་ལ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་
ཟེར་གྱིས་རྒྱལ་བ་འཁོར་བཅས་ཐམས་ཅད་ཁྱེད་རང་རྣམས་ལ་དབང་བསྐུར་བའི་
ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས། །བསྒྲུབ་པའི་དཀྱིལ་
འཁོར་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་
པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས། ཞེས་པ་ནས། མི་
བསྐྱོད་པས་དབུ་བརྒྱན་པར་གྱུར། ཅེས་པའི་བར་བརྗོད། འདིའི་ཚེ་སྤྱི་བོ་ནས་ཆུ་
དབང་ བསྐུར་ བས་ ཉོན་ སྒྲིབ་ བག་ ཆགས་ དང་ བཅས་ པ་ ཐམས་ ཅད་ སྦྱངས།
སེམས་རྒྱུད་ལ་བདེ་སྟོང་གི་ཡེ་ཤེས་ཁྱད་པར་ཅན་སྐྱེས་ནས་ཆུ་དབང་ཐོབ་བྱུང་
བའི་མོས་པ་བརྟན་པོ་མཛོད། ད་དབང་ལྷ་རྣམས་ཁྱེད་རང་སློབ་མ་རྣམས་ལ་སྟིམ་
པར་བྱེད་པས། ངེད་ཀྱི་ཚིག་རིས་ལྟར་སྤྱན་དམིགས་མཛོད། ཅེས་བརྡ་སྤྲད་ལ།
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་དབང་གི་ལྷ་
རྣམས་སྤྱན་དྲངས། ཛཧཱུྃ་བཾ་ཧོ༔ ཁྱེད་རང་རྣམས་ཀྱི་བ་སྤུའི་སྒོ་ནས་ཐིམ་པར་
གྱུར། ཅེས་བརྗོད། ཁྱེད་རང་རྣམས་ཀྱིས་ཆུ་དབང་ཐོབ་སྟེ་དག་བྱ་རྣམས་སྦྱངས་
ནས་མི་བསྐྱོད་པའི་ངོ་བོར་གྱུར་པ་ལ་མ་འོངས་པ་ན་འགྲོ་བ་ལྷ་དང་བཅས་པའི་
མཆོད་གནས་སུ་འགྱུར་བའི་རྟེན་འབྲེལ་འགྲིག་པའི་ཕྱིར་ངེད་ཀྱིས་མཆོད་པ་བྱེད་
234-



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
པ་ཡིན་པས་བདག་གིར་མཛད་པར་ཞུ། ཨོཾ་སརྦ་ཏ་ཐཱ་ག་ཏ་ཨབྷཾ་ནས། ཤཔྟ་པྲ་
ཏིཙྪ་ཧཱུྃ་སྭཱཧཱ། འདིའི་ཚེ་ལས་ཀྱི་རྡོ་རྗེས་ཉེར་སྤྱོད་བཏེག་སྟེ་འབུལ་བའི་སྟངས་ཀ་
བྱེད་དོ། །ཆུ་དབང་གི་དག་པ་གསན་པར་ཞུ། དེ་ལྟར་མི་བསྐྱོད་པ་ཆུའི་དབང་
ཐོབ། ཅེས་པ་ནས། དངོས་གྲུབ་བསྒྲུབ་པ་ལ་དབང་བར་བྱས་སོ། །དེས་ཆུ་དབང་
ལེགས་པར་གྲུབ་པ་ཡིན། ད་ཅོད་པན་གྱི་དབང་འབུལ་བ་ལ་ཁྲོ་བོ་སྤྲོས་ནས་
བགེགས་བསལ་བ་དང༌། བླ་མ་དང་གཙོ་བོ་ཐ་མི་དད་པའི་ཐུགས་ཀའི་འོད་ཟེར་
གྱིས་དྲངས་ཏེ་ནང་དབང་བསྐུར་བ་སྔར་ལྟར་བྱེད་པ་ཡིན་པས། ངེད་ཀྱི་ཚིག་རིས་
ལྟར་སྤྱན་དམིགས་མཛད་པར་ཞུ། ཨོ་ཁཟླ་དྷིཀ་ཧཱུཾ་ཕཊ། བླ་མ་དང་གཙོ་བོ། ཞེས་
པ་ནས། སྟོང་པའི་ངང་ལས་ཁྱེད་རང་རྣམས་ཏྲ་དང་རིན་པོ་ཆེ་ལས་རིན་འབྱུང་
སེར་པོ། ཞེས་པ་ནས། ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ཧཱུྃ་གི་འོད་ཟེར་གྱིས། ཞེས་པ་ནས། ཁྱེད་རང་རྣམས་རིན་
འབྱུང་དུ་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་རང་གནས་སུ་འཁོད་
པར་གྱུར། ད་དབང་རྫས་ཅོད་པན་བྱིན་རླབས་བྱེད་པ་ཡིན་པས། བླ་མས་འདི་
ལྟར་མཛད་སོང་སྙམ་དུ་མོས་པ་མཛད། །ཨོ་ཁཊ་དྷིཀ་ཧཱུྃ་ཕཊ། ཅེས་པ་ནས། ཅོད་
པན་དུ་གྱུར། ད་ཅོད་པན་ གྱི་དབང་བསྐུར་བའི་ ཕྱིར་དུ་དབང་ལྷ་རྣམས་ སྤྱན་
དྲངས་པ་ལ་མཆོད་ཅིང་གསོལ་བ་བཏབ་ནས་ཁྱེད་རང་རྣམས་ལ་དབང་བསྐུར་
བའི་ཕྱིར་བྱོན་ནས་ནམ་མཁར་བཞུགས་ཏེ། དབང་བསྐུར་བའི་བྱ་བ་མཛད་སོང་
སྙམ་དུ་མོས་པ་མཛོད། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་
ཟེར་གྱིས་རྒྱལ་བ་འཁོར་བཅས་ཐམས་ཅད་ཁྱེད་རང་སློབ་མ་རྣམས་ལ་དབང་
བསྐུར་བའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས། ཞེས་པ་
235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
ནས། རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར། དབང་བསྐུར་བ་འདིའི་ཚེ་
བཀྲ་ཤིས་བརྗོད་དེ་མེ་ཏོག་གཏོར་བ་དང་། དབང་རྫས་ཅོད་པན་བཏེགས། དེ་
ནས་ཅོད་པན་བསྐོན་ཏེ་དབང་བསྐུར་བ་དང་། ཆུ་དབང་བསྐུར་ཏེ་དབུ་བརྒྱན་པ་
རྣམས་རེ་རེ་ནས་མོས་པ་བརྟན་པོ་བྱའོ། །ད་དབང་ལྷ་རྣམས་ཁྱེད་རང་རྣམས་ལ་
སྙིམ་པ་ཡིན་པས་ངེད་ཀྱི་ཚིག་རིས་ལྟར་མོས་པ་མཛོད། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ཧཱུྃ་གི་འོད་ཟེར་གྱིས་དབང་ལྷ་རྣམས་སྤྱན་དྲངས། ཛཧཱུཾ་བཾ་
ཧོ༔ ཁྱེད་རང་སློབ་མ་རྣམས་ཀྱི་བ་སྤུའི་སྒོ་ནས་ཐིམ་པར་གྱུར། དེ་ལྟར་ཅོད་པན་
གྱི་དབང་ཐོབ་སྟེ། རྒྱལ་བ་རིན་འབྱུང་གི་ངོ་བོར་གྱུར་པ་ལ་མ་འོངས་པ་ན་འགྲོ་བ་
ལྷ་དང་བཅས་པའི་ཕྱག་མཆོད་ཀྱི་གནས་སུ་འགྱུར་བའི་རྟེན་འབྲེལ་འགྲིག་པའི་
ཕྱིར་ངེད་ཀྱིས་ཀྱང་མཆོད་པ་བྱེད་པ་ཡིན་པས་བདག་གིར་མཛད་པར་ཞུ། ཨོཾ་སརྦ་
ཏ་ཐཱ་ག་ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱ། ཅོད་པན་གྱི་དབང་གི་དག་པ་གསན་
པར་ཞུ། དེ་ ལྟར་ རིན་ཆེན་འབྱུང་ལྡན་ཅོད་པན་ གྱི་དབང་ཐོབ། ཅེས་པ་ནས།
དངོས་གྲུབ་བསྒྲུབ་པ་ལ་དབང་བར་བྱས་སོ། །དེས་ཅོད་པན་གྱི་དབང་གྲུབ་པ་
ཡིན། ད་རྡོ་རྗེའི་དབང་འབུལ་བ་ལ་ཐོག་མར་ནང་དབང་བཞེས་དགོས་པས་ངེད་
ཀྱི་ཚིག་རིས་ལྟར་སྤྱན་དམིགས་བརྟན་པོ་མཛོད། ཨོ་ཁཟླ་དྷཱིཀ་ཧཱུྃ་ཕཊ། ཅེས་པ་
ནས། སྟོང་པའི་ངང་ལས་ཁྱེད་རང་རྣམས་ཧྲིདང་ པདྨ་ལས་འོད་དཔག་མེད།
ཅེས་པ་ནས་ཁྱེད་རང་རྣམས་འོད་དཔག་མེད་དུ་བྱས་པ་ལ་དབང་བསྐུར། ཡུམ་གྱི་
པདྨ་ནས་ཕྱུང་སྟེ་རང་གནས་སུ་འཁོད་པར་གྱུར། ད་དབང་རྫས་བྱིན་རླབས་བྱེད་
པ་ཡིན་པས་བླ་མས་འདི་ལྟར་མཛད་སོང་སྙམ་དུ་མོས་པ་མཛོད། ༀ་ཁརྦ་དྷཱིཀ་ཧཱུྃ་
ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨསྭ་བྷཱ་ཝ་ཤུདྡྷོཉཧཾ། དབང་རྫས་རྡོ་རྗེ་སྟོང་པ་ཉིད་
- 236 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
དུ་གྱུར། ཅེས་པ་ནས། རྡོ་རྗེར་གྱུར། ད་ཁྱེད་རང་རྣམས་ལ་རྡོ་རྗེའི་དབང་བསྐུར་
བའི་ཕྱིར་དབང་ལྷ་སྤྱན་དྲངས་པ་ལ་མཆོད་ཅིང་གསོལ་བ་བཏབ་ནས་ཁྱེད་རང་
རྣམས་ལ་དབང་བསྐུར་བའི་ཕྱིར་བྱོན་ནས་ནམ་མཁར་བཞུགས་ཏེ་དབང་བསྐུར་
བྱུང་བའི་མོས་པ་མཛོད། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་
ཟེར་གྱིས་རྒྱལ་བ་འཁོར་བཅས་སྤྱན་དྲངས་པ་རྣམས། ཞེས་པ་ནས། བགེགས་
བསྐྲད་པར་གྱུར། ད་རྡོ་རྗེའི་དབང་དངོས་གཞི་བསྐུར་བའི་མོས་པ་མཛོད། དབང་
བསྐུར་རྡོ་ རྗེ་ ཆེན་ པོ་སྟེ། ཞེས་པ་ནས། རྡོ་ རྗེར་ རབ་ཏུ་གྲུབ་ཕྱིར་ཟུངས། ཞེས་
བརྗོད་ལ་སློབ་མའི་སྙིང་ག་དང་མགྲིན་པ་དང་སྤྱི་བོ་རྣམས་སུ་རྡོ་རྗེས་རེག་ལ་
ལག་པ་གཡས་སུ་གཏད་དེ་རྡོ་རྗེ་གསོར་ལ་སྙིང་གར་འཛིན་དུ་གཞུག །འདིའི་ཚེ་
རྡོ་རྗེའི་དབང་ཐོབ་པའི་མོས་པ་བརྟན་པོ་བྱའོ། །ཞེས་བརྡ་སྤྲད། ད་མཐའ་རྟེན་གྱི་
ཆུ་དབང་བྱེད་པ་ཡིན་པས། ངེད་ཀྱི་ཚིག་རིས་ལྟར་སྤྱན་དམིགས་མཛོད། དབང་
བསྐུར་རྡོ་རྗེ་ཆེན་པོ་སྟེ། ཞེས་པ་ནས། འོད་དཔག་མེད་ཀྱི་དབུ་བརྒྱན་པར་གྱུར།
ད་དབང་ལྷ་རྣམས་ཁྱེད་རང་རྣམས་ལ་སྟིམ་པ་ཡིན་པས། ངེད་ཀྱི་ཚིག་རིས་ལྟར་
མོས་པ་མཛོད། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་
དབང་གི་ལྷ་རྣམས་སྤྱན་དྲངས། ཛཧཱུྃ་བཾ་ཧོ༔ ཁྱེད་རང་སློབ་མ་རྣམས་ཀྱི་བ་སྤུའི་
སྒོ་ནས་ཐིམ་པར་གྱུར། དེ་ལྟར་ཁྱེད་རང་རྣམས་ཀྱིས་རྡོ་རྗེའི་དབང་ཐོབ་སྟེ་དག་
བྱ་རྣམས་དག་ནས་འོད་དཔག་མེད་ཀྱི་ངོ་བོར་གྱུར་པ་ལ་འགྲོ་བ་ལྷ་དང་བཅས་
པའི་ཕྱག་མཆོད་ཀྱི་གནས་སུ་འགྱུར་བའི་རྟེན་འབྲེལ་འགྲིག་པའི་ཕྱིར་ངེད་ཀྱིས་
མཆོད་པ་བྱེད་པ་ཡིན་པས་བདག་གིར་མཛད་པར་ཞུ། ཨོཾ་སརྦ་ཏ་ཐཱ་ག་ཏ་ཨརྒུ་
ནས། ཤལྟ་པྲ་ཏིཙྪ་ཧཱུྃ་སྭཱཧཱ། རྡོ་རྗེའི་དབང་འདིའི་དག་པ་གསན་པར་ཞུ། དེ་ལྟར་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འོད་ དཔག་མེད་ རྡོ་ རྗེའི་ དབང་ ཐོབ། ཅེས་ པ་ནས། དངོས་གྲུབ་བསྒྲུབ་ པ་ ལ་
དབང་བར་བྱས་སོ། །དེས་རྡོ་རྗེའི་དབང་གྲུབ་པ་ཡིན། ད་དྲིལ་བུའི་དབང་འབུལ་
བ་ ལ། ཐོག་ མར་ནང་ དབང་ བཞེས་ དགོས་ པས་ ངེད་ ཀྱི་ཚིག་ རིས་ ལྟར་ སྤྱན་
དམིགས་མཛོད། ༀ་ཁརྦ་དྷཱིཀ་ཧཱུཾ་ཕཊ། བླ་མ་དང་གཙོ་བོ་ཐ་མི་དད་པའི་ཐུགས་
ཀའི་ཧཱུཾ་གི་འོད་ཟེར་གྱིས་ཁྱེད་རང་སློབ་མ་རྣམས་རེ་རེ་ནས་དྲངས། ཞལ་ནས་
ཞུགས་སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་འཐོན་པ་སྐད་ཅིག་
གིས་སྟོང་པར་གྱུར། སྟོང་པའི་ངང་ལས་ཁྱེད་རང་སློབ་མ་རྣམས་ཁཾ་དང་རལ་གྲི་
ལས། ཞེས་ པ་ནས། ཁྱེད་ རང་ སློབ་མ་རྣམས་དོན་གྲུབ་ཏུ་ བྱས་ པ་ ལ་ དབང་
བསྐུར། ཡུམ་གྱི་པདྨ་ནས་རང་གནས་སུ་འཁོད་པར་གྱུར། ད་དབང་རྫས་བྱིན་
རླབས་བྱེད་པ་ཡིན་པས་བླ་མས་འདི་ལྟར་མཛད་སོང་སྙམ་དུ་མོས་པ་མཛོད། ཨོ་
ཁཟླ་ དྷཱིཀ་ ཧཱུཾ་ ཕཊ། ཨོཾ་སྭ་བྷཱ་ཝ་ཤུདྡྷ༔ སརྦ་དྷརཿ སྭ་བྷཱ་ཝ་ཤུདྡྷོཉཧཾ། དབང་རྫས་
དྲིལ་བུ་སྟོང་པ་ཉིད་དུ་གྱུར། ཅེས་པ་ནས། དྲིལ་བུར་གྱུར། ད་ཁྱེད་རང་རྣམས་ལ་
དྲིལ་བུའི་དབང་བསྐུར་བའི་ཕྱིར་དབང་ལྷ་སྤྱན་དྲངས་པ་ལ་མཆོད་ཅིང་གསོལ་བ་
བཏབ་པས། ཁྱེད་རང་སློབ་མ་རྣམས་ལ་དབང་བསྐུར་བའི་ཕྱིར་བྱོན་ནས་ནམ་
མཁར་བཞུགས་ཏེ་དབང་བསྐུར་བའི་བྱ་བ་མཛད་པའི་མོས་པ་མཛོད། བླ་མ་དང་
གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་རྒྱལ་བ་འཁོར་བཅས་སྤྱན་
དྲངས་ པ་རྣམས། ཞེས་པ་ནས། བགེགས་བསྐྲད་པར་གྱུར། ད་དྲིལ་བུའི་དབང་
དངོས་གཞི་བསྐུར་བྱུང་བའི་མོས་པ་མཛོད། དབང་བསྐུར་རྡོ་རྗེ་ཆེན་པོ་སྟེ། ཞེས་
པ་ནས། ས་མ་ཡ་སྟེ། ཞེས་པའི་བར་བརྗོད་ནས་དྲིལ་བུ་སློབ་མའི་ལག་པ་གཡོན་
དུ་བྱིན། སློབ་མས་ལག་པ་གཉིས་ཀྱིས་རྡོར་དྲིལ་བཟུང་ནས་སྙིང་གར་འཁྱུད་པའི་
- 238 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
སྔ
ཚུལ་བྱེད་དུ་བཅུག་ལ། དྲིལ་བུའི་དབང་ཐོབ་བྱུང་སྙམ་པའི་མོས་པ་མཛོད། ཅེས་
བརྡ་སྤྲད། དེ་མཐའ་རྟེན་གྱི་ཆུ་དབང་བྱེད་པ་ཡིན་པས་ངེད་ཀྱི་ཚིག་རིས་ལྟར་སྤྱན་
དམིགས་མཛོད། དབང་བསྐུར་རྡོ་ རྗེ་ཆེན་པོ་སྟེ། །ཞེས་པ་ནས། དོན་ཡོད་གྲུབ་
པས་དབུ་བརྒྱན་པར་གྱུར། དབང་ལྷ་རྣམས་ཁྱེད་རང་རྣམས་ལ་སྟིམ་པ་ཡིན་པས་
ངེད་ཀྱི་ཚིག་རིས་ལྟར་མོས་པ་མཛོད། བླ་མ་དང་གཙོ་བོ་ཐ་མི་དད་པའི་ཐུགས་
ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛཧཱུྃ་བཾ་ཧོ ཁྱེད་རང་
སློབ་མ་རྣམས་ཀྱི་བ་སྤུའི་སྒོ་ནས་ཐིམ་པར་གྱུར། དེ་ལྟར་ཁྱེད་རང་རྣམས་ཀྱིས་
དྲིལ་བུའི་དབང་ཐོབ་སྟེ་དག་བྱ་རྣམས་དག་ནས་དོན་ཡོད་གྲུབ་པའི་ངོ་བོར་གྱུར་
པ་ལ་འགྲོ་བ་ལྷ་དང་བཅས་པས་མཆོད་པའི་རྟེན་འབྲེལ་འགྲིག་པའི་ཕྱིར་ངེད་
ཀྱིས་ཀྱང་མཆོད་པ་བྱེད་པ་ཡིན་པས་བདག་གིར་མཛད་པར་ཞུ། ཨོཾ་སརྦ་ཏ་ཐཱ་ག་
ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱ། དེས་དྲིལ་བུའི་དབང་ལེགས་པར་ཐོབ་པ་ཡིན་
པས་དབང་གི་དག་པ་གསན་པར་ཞུ། དེ་ལྟར་དོན་ཡོད་གྲུབ་པ་དྲིལ་བུའི་དབང་
ཐོབ། ཅེས་པ་ནས། དོན་ཡོད་གྲུབ་པ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་
དབང་བར་བྱས་སོ། །དེས་དྲིལ་བུའི་དབང་གྲུབ་པ་ཡིན། ད་མིང་དབང་བསྐུར་བ་
ལ་ཐོག་མར་ནང་དབང་བཞེས་དགོས་པས་ངེད་ཀྱི་ཚིག་རིས་ལྟར་སྤྱན་དམིགས་
མཛད་པར་ཞུ། ཨོ་ཁཟླ་དྷཱིཀ་ཧཱུྃ་ཕཊ། ཅེས་པ་ནས། སྟོང་པའི་ངང་ལས་ཁྱེད་རང་
རྣམས་ཨོ་དང་འཁོར་ལོ་ལས་རྣམ་སྣང་དཀར་པོ། ཞེས་པ་ནས། ཁྱེད་རང་རྣམས་
རྣམ་སྣང་དུ་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་རང་གནས་སུ་
འཁོད་པར་གྱུར། ད་ཁྱེད་རང་རྣམས་ལ་མིང་དབང་བསྐུར་བའི་ཕྱིར་དབང་ལྷ་
སྤྱན་དྲངས་པ་ལ་མཆོད་ཅིང་གསོལ་བ་བཏབ་ནས་ཁྱེད་རང་རྣམས་ལ་དབང་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བསྐུར་བའི་ཕྱིར་བྱོན་ནས་ནམ་མཁར་བཞུགས་ཏེ་དབང་བསྐུར་བའི་བྱ་བ་མཛད་
པའི་མོས་པ་མཛོད། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་
གྱིས་ རྒྱལ་ བ་ འཁོར་ བཅས་ ཐམས་ ཅད་ སྤྱན་ དྲངས་ པ་རྣམས། ཞེས་ པ་ནས།
བགེགས་བསྐྲད་པར་གྱུར། ད་ནམ་མཁར་བཞུགས་པའི་རྒྱལ་བ་དབང་ལྷ་དང་
བཅས་པ་རྣམས་ཀྱིས་ཁྱེད་རང་རྣམས་སངས་རྒྱས་པའི་ཚེ་མཚན་འདི་ལྟ་བུར་
འགྱུར་རོ་ཞེས་མིང་དབང་དངོས་གཞི་བསྐུར་བྱུང་བའི་མོས་པ་མཛོད། དབང་
བསྐུར་རྡོ་རྗེ་ཆེན་པོ་སྟེ། ཞེས་པ་ནས། ཀྱེ་དཔལ་ཆེ་གེ་མོ་ཞེས་བྱ་བའི་དེ་བཞིན་
གཤེགས་པའོ། །ཞེས་གསུངས་པ་ཐོས་པས་མིང་དབང་ཐོབ་པའི་མོས་པ་བརྟན་
པོ་མཛོད། ད་མཐའ་རྟེན་གྱི་ཆུ་དབང་བྱེད་པ་ཡིན་པས་ངེད་ཀྱི་ཚིག་རིས་ལྟར་སྤྱན་
དམིགས་མཛོད། དབང་བསྐུར་རྡོ་ རྗེ་ ཆེན་ པོ་སྟེ། ཞེས་པ་ནས། རྣམ་པར་སྣང་
མཛད་ཀྱིས་དབུ་བརྒྱན་པར་གྱུར། ད་དབང་ལྷ་རྣམས་ཁྱེད་རང་རྣམས་ལ་སྟིམ་པ་
ཡིན་པས་ངེད་ཀྱི་ཚིག་རིས་ལྟར་མོས་པ་མཛོད། བླ་མ་དང་གཙོ་བོ་ཐ་མི་དད་པའི་
ཐུགས་ཀའི་ཧཱུྃ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛཧཱུྃ་བཾ་ཧོ
ཁྱེད་རང་སློབ་མ་རྣམས་ཀྱི་བ་སྤུའི་སྒོ་ནས་ཐིམ་པར་གྱུར། དེ་ལྟར་ཁྱེད་རང་
རྣམས་ཀྱིས་མིང་གི་དབང་ཐོབ་སྟེ་དག་བྱ་རྣམས་དག་ནས་རྒྱལ་བ་རྣམ་སྣང་གི་ངོ་
བོར་གྱུར་པ་ལ་འགྲོ་བ་ལྷ་དང་བཅས་པས་མཆོད་པའི་རྟེན་འབྲེལ་བསྒྲིག་པའི་
ཕྱིར་ངེད་ཀྱིས་ཀྱང་མཆོད་པ་བྱེད་པ་ཡིན་པས་བདག་གིར་མཛད་པར་ཞུ། ཨོཾ་སརྦ་
ཏ་ཐཱ་ག་ཏ་ཨབྷཾ་ནས། ཤཔྟ་པྲ་ཏཱིཙྪ་སྭཱཧཱ། དེས་མིང་གི་དབང་ལེགས་པར་ཐོབ་པ་
ཡིན་པས་དབང་གི་དག་པ་གསན་པར་ཞུ། དེ་ལྟར་རྣམ་པར་སྣང་མཛད་མིང་གི་
དབང་ཐོབ། ཅེས་པ་ནས། དངོས་གྲུབ་བསྒྲུབ་པ་ལ་དབང་བར་བྱས་སོ། །དེ་ཡན་
- 240 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
གྱི་དབང་རྣམས་ཀྱི་དོན་གྱི་གནད་མདོར་བསྡུ་ན་མེ་ཏོག་ཕྲེང་བའི་དབང་གིས་ཁྱེད་
རང་རྣམས་གང་དུ་འཚང་རྒྱ་བའི་རྒྱལ་བ་དེའི་རིགས་གསལ་བར་བྱེད་ཅིང་། ལྷག་
པའི་ལྷས་བྱང་ཆུབ་མ་ཐོབ་བར་དུ་རྗེས་སུ་འཛིན་པའི་ནུས་པ་འཇོག་པ་ཡིན། ཆུ་
དབང་གིས་ཁྱེད་རང་རྣམས་གང་དུ་འཚང་རྒྱ་བའི་རྒྱལ་བ་དེའི་རིགས་ལ་སྒྲིབ་པའི་
དྲི་མ་འཁྲུད་ཅིང་ཆོས་སྐུ་འགྲུབ་པའི་ནུས་པ་འཇོག་པ་ཡིན། ཅོད་པན་གྱི་དབང་
གིས་གང་དུ་འཚང་རྒྱ་བའི་སངས་རྒྱས་དེའི་གཙུག་ཏོར་སོགས་མཚན་བཟང་པོ་
རྣམས་འགྲུབ་པའི་ནུས་པ་འཇོག་པ་ཡིན། རྡོ་རྗེའི་དབང་གིས་གང་དུ་འཚང་རྒྱ་
བའི་རྒྱལ་བ་དེའི་ཐུགས་གཉིས་སུ་མེད་པའི་ཡེ་ཤེས་འགྲུབ་པའི་ནུས་པ་འཇོག །
དྲིལ་བུའི་དབང་གིས་ཆོས་ཕུང་བརྒྱད་ཁྲི་བཞི་སྟོང་འདོམས་པའི་རྒྱལ་བའི་གསུང་
འགྲུབ་པའི་ནུས་པ་འཇོག །མིང་དབང་གིས་གང་དུ་འཚང་རྒྱ་བའི་སངས་རྒྱས་
དེའི་མཚན་འགྲུབ་པའི་ནུས་པ་འཇོག་པ་ཡིན་ནོ། །དེ་ལྟར་ཐུན་མོང་བ་རིག་པ་ཡེ་
ཤེས་ལྔའི་དབང་ཕུལ་གྲུབ་ནས། ད་ཐུན་མོང་མིན་པ་རྡོ་རྗེ་སློབ་དཔོན་གྱི་དབང་
ཞུ་ བའི་ ཡོན་དུ་མཎྜལ་འབུལ་བར་ཞུ། ཞེས་ བརྡ་སྤྲད་ནས་མཎྜལ་དབུལ་ དུ་
གཞུག །རྡོ་རྗེ་སློབ་དཔོན་གྱི་དབང་གིས་དོན་དུ་གསོལ་བ་འདེབས་པ་འདིའི་རྗེས་
ཟློས་མཛོད། ཅེས་བརྡ་སྤྲད་ལ། གང་གི་བདག་ནི་ཁྱོད་དྲིན་ལས། ཞེས་པ་ནས།
བདག་ལ་སྩོལ། ཞེས་ པའི་བར་ལན་གསུམ་ རྗེས་ཟློས་བྱ། དེ་ནས་རྡོ་ རྗེ་ སློབ་
དཔོན་གྱིས་དབང་བསྐུར་བ་ལ། དབང་དངོས་དང་མཐའ་རྟེན་གྱི་ རྗེས་གནང་
གཉིས་ལས། ཐོག་མར་རྡོ་ རྗེ་ སློབ་དཔོན་གྱིས་ དབང་དངོས་བསྐུར་བ་ལ་ནང་
དབང་བསྐུར་དགོས་པས། ངེད་ཀྱི་ཚིག་རིས་ལྟར་སྤྱན་དམིགས་མཛོད། ༀ་ཁཎྜ་
དྷིཀ་ཧཱུཾ་ཕཊ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་
24-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཁྱེད་རང་སློབ་མ་རྣམས་དྲངས་ཞལ་ནས་བཞུགས། ཞེས་པ་ནས སྟོང་པའི་ངང་
ལས་ཁྱེད་རང་སློབ་མ་རྣམས་ཧཱུཾ་དང་རྡོ་རྗེ་ལས་རྡོ་རྗེ་འཆང་དཀར་པོ། ཞེས་པ་
ནས། རང་གནས་སུ་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་
འཁོད་པར་གྱུར། རྡོ་རྗེ་སློབ་དཔོན་གྱིས་དབང་བསྐུར་བ་ལ། རྡོ་རྗེ་དང་དྲིལ་བུ་
ཕྱག་རྒྱའི་དམ་ཚིག་གསུམ་སྦྱིན་པ་སྔོན་དུ་གཏང་དགོས་པས། ཐོག་མར་རྡོ་རྗེའི་
དམ་ཚིག་སྦྱིན་པ་ལ། ངེད་ཀྱི་ཚིག་རིས་ལྟར་སྤྱན་དམིགས་མཛད་པར་ཞུ། ཨོ་
ཁཌྷ་དྷཱཀ་ཧཱུྃ་ཕཊ། ཅེས་པ་ནས། ཧཾ། རྡོ་རྗེ་སྟོང་པ་ཉིད་དུ་གྱུར། ཅེས་པ་ནས། རྡོ་
རྗེ་དེ་ཁོ་ན་ཉིད་ཀྱི་སྒོ་ནས་ཟུངས་ཤིག །ཅེས་པའི་བར་བརྗོད་ལ། རྡོ་རྗེ་སློབ་མའི་
ལག་པ་གཡས་སུ་གཏད་དེ། རྡོ་རྗེ་གསོར་བར་མཛད་ནས་ཐུགས་ཀར་འཛིན་པར་
ཞུ། ཞེས་བརྡ་སྤྲད། དེ་ནས་དྲིལ་བུའི་དམ་ཚིག་སྦྱིན་པ་ནི། ཨོཾ་ཁཎྜ་དྷཱིཀ་ཧཱུྃ་ཕཊ།
ཅེས་པ་ནས། ཧཾ། དྲིལ་བུ་སྟོང་པ་ཉིད་དུ་གྱུར། ཅེས་པ་ནས། དྲིལ་བུ་དེ་ཁོ་ན་ཉིད་
ཀྱི་སྒོ་ནས་ཟུངས་ཤིག །ཅེས་བརྗོད་ལ། སློབ་མའི་ལག་པ་གཡོན་དུ་གཏད་དེ།
དྲིལ་བུའི་སྒྲས་སྟོང་པ་ཉིད་ཀྱི་སྒྲ་ལྷང་ལྷང་སྒྲོག་པར་མོས་ནས་ཚིག་འདིའི་རྗེས་
ཟློས་བྱེད་པ་དང་དྲིལ་བུ་དཀྲོལ་བ་རེ་མཛད་པར་ཞུ། ཞེས་བརྡ་སྤྲད་ལ། སྲིད་པ་
ངོ་བོ་ཉིད་ཀྱིས་དག །ཅེས་པ་ནས། བྱེད་པར་འགྱུར། ཞེས་པའི་བར་རྗེས་ཟློས་
བྱའོ། །དེ་ནས་ཕྱག་རྒྱའི་དམ་ཚིག་སྦྱིན་པ་ནི། ཁྱེད་རང་རྣམས་རྡོར་དྲིལ་བཟུང་
ནས་འཁྱུད་རྒྱ་བྱས་ལ། རང་ལྷ་སྐུ་ཡབ་ཡུམ་འཁྱུད་པའི་རྣམ་པ་ཅན་ལ་དམིགས་
པ་གཏད་ནས། རྡོ་རྗེ་སློབ་དཔོན་གྱི་དབང་གི་ངོ་བོ་བདེ་སྟོང་གི་ཡེ་ཤེས་ཁྱད་པར་
ཅན་སྐྱེས་བྱུང་སྙམ་པའི་མོས་པ་མཛོད། ཅེས་བརྡ་སྤྲད་ལ། ཡིད་ཀྱི་ལུས་ནི་བརྟན་
པ་ ཉིད། །ཕྱག་རྒྱའི་ དམ་ ཚིག་ རབ་ ཏུ་ བརྗོད། །གང་ གི་ ལུས་ ནི་ ཐམས་ ཅད་
- 242 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
བརྟན། །དེས་ན་ཕྱག་རྒྱ་རབ་ཏུ་བསྒྲགས། ཁྱེད་རང་རྣམས་རྡོ་རྗེ་འཆང་དུ་གསལ་
བས་ཡེ་ཤེས་ཀྱི་ཕྱག་རྒྱ་འདུ་བྱས་ནས་འདོད་ཡོན་ལ་ལོངས་སྤྱོད་པའི་ཚུལ་གྱིས་
དངོས་ གྲུབ་ ཐམས་ ཅད་ བསྒྲུབ་ པར་ བྱའོ། །ཞེས་ བརྗོད། ད་བརྟན་བྱེད་ ཀྱི་ ཆུ་
དབང་བྱེད་པ་ཡིན་པས་ངེད་ཀྱི་ཚིག་རིས་ལྟར་སྤྱན་དམིགས་མཛོད། བླ་མ་དང་
གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་རྒྱལ་བ་འཁོར་བཅས་སྤྱན་
དྲངས། ཞེས་པ་ནས། མི་བསྐྱོད་པས་དབུ་བརྒྱན་པར་གྱུར། ད་དབང་ལྷ་རྣམས་
ཁྱེད་རང་རྣམས་ལ་སྟིམ་པ་ཡིན་པས་ངེད་ཀྱི་ཚིག་རིས་ལྟར་སྤྱན་དམིགས་མཛོད།
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གི་འོད་ཟེར་གྱིས་དབང་གི་ལྷ་
རྣམས་སྤྱན་དྲངས། ཛཧཱུྃཝཔཾ་ཧོ ཁྱེད་རང་རྣམས་ཀྱི་ལུས་ཀྱི་བ་སྤུའི་སྒོ་ནས་ཐིམ་
པར་གྱུར། དེ་ལྟར་དབང་ལྷ་རྣམས་བསྟིམས་པ་དེ་ནམ་ཡང་མི་ཉམས་པར་བྱ་བའི་
ཕྱིར་ བླ་མ་རྒྱལ་བ་སྲས་དང་བཅས་པས་ རབ་གནས་མཛད་བྱུང་བའི་མོས་པ་
མཛོད། ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ། དེ་ལྟར་ཁྱེད་རང་རྣམས་ཀྱིས་རྡོ་རྗེ་སློབ་དཔོན་
གྱི་དབང་ཐོབ་ནས་དག་བྱ་རྣམས་དག །བླ་མའི་རྒྱལ་ཚབ་རྡོ་རྗེ་སློབ་དཔོན་ཆེན་
པོར་གྱུར་པ་ལ་འགྲོ་བ་ལྷ་དང་བཅས་པས་མཆོད་པའི་རྟེན་འབྲེལ་འགྲིག་པའི་
ཕྱིར། ངེད་ཀྱིས་མཆོད་པ་བྱེད་པ་ཡིན་པས་བདག་གིར་མཛད་པར་ཞུ། ཨོཾ་སརྦ་ཏ་
ཐཱ་ ག་ ཏ་ ཨནྡྷཾ་ནས། ཤཔྟ་པྲ་ཏིཙྪ་ ཧཱུཾ་ སྭཧཱ། དེས་རྡོ་ རྗེ་ སློབ་དཔོན་གྱི་དབང་གི་
དངོས་གཞི་གྲུབ་པ་ཡིན། ད་མཐའ་རྟེན་གྱི་རྗེས་གནང་བྱེད་པ་ལ་བཅུ་གཉིས་ཡོད་
དེ། དེ་ཁོ་ན་ཉིད་བསྟན་པ། ལས་ རིམ་བསྟན་པ། སྔགས་ གཏད་པ། མིག་ སྨིན་
བསྐུ་བ། མེ་ལོང་གཏད་པ། མདའ་འཕང་བ། ཆོས་བཤད་སྤྱིའི་རྗེས་གནང་། བྱེ་
བྲག་གི་ཆོས་བཤད་ཀྱི་རྗེས་གནང་། རྡོ་ རྗེའི་བརྟུལ་ཞུགས་སྦྱིན་པ། ལུང་བསྟན་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
པ། གསང་བ་བཤད་པ། དབུགས་དབྱུང་བ་སྟེ་བཅུ་གཉིས་ཡོད་ལ། དང་པོ་དེ་ཁོ་
ན་ཉིད་ བསྟན་ པ་ ལ། རྟེན་ གཞལ་ ཡས་ ཁང་ གི་ དེ་ ཁོ་ན་ཉིད་བསྟན་ པ་ དང༌།
བརྟེན་པ་ལྷའི་དེ་ཁོ་ན་ཉིད་བསྟན་པ་གཉིས་ལས། དང་པོ་རྟེན་གཞལ་ཡས་ཁང་
གི་དེ་ཁོ་ན་ཉིད་དཔལ་རྡོ་རྗེ་འཇིགས་བྱེད་ཆེན་པོའི་གཞལ་ཡས་ཁང་དུར་ཁྲོད་
བསྲུང་འཁོར་དང་བཅས་པ་འདི་དག་ནི། བེམ་ཆོས་ རགས་པ་མིན་པར། གཙོ་
བོའི་ཡེ་ཤེས་རང་སྣང་ལས་གྲུབ་པ་གདུལ་བྱ་རྣམས་ལ་ལམ་གྱི་གནད་སྟོན་ཕྱིར་
གྲུ་བཞི་སྒོ་བཞི་སོགས་རྣམ་པ་སྣ་ཚོགས་དེ་དང་དེར་ཤར་བ་ཡིན་པས་ངེད་ཀྱི་
ཚིག་རིས་ལྟར་བསམས་ནས་མོས་པ་བརྟན་པོ་མཛོད། དེ་ལ་སངས་རྒྱས་དང་
སངས་རྒྱས་མ་ཡིན་པ་གཉིས་དེ་ཁོ་ན་ཉིད་དུ་མི་མཉམ་པ་མེད་པས་གྲུ་བཞི། དྲན་
པ་ཉེར་བཞག་བཞི་དག་པ་ནི་ཤར་གྱི་སྒོ། ཞེས་པ་ནས། སྣ་ཚོགས་རྡོ་རྗེའི་རྭ་ཉི་
ཤུ། ཞེས་པའི་བར་བརྗོད། བརྟེན་པ་ལྷའི་དེ་ཁོ་ན་ཉིད་ནི། དཀྱིལ་འཁོར་གྱི་ནང་
ན་བཞུགས་པའི་ལྷ་རྣམས་རྒྱུད་ཐ་དད་པ་མིན་པར། གཙོ་བོའི་ཡེ་ཤེས་ཀྱི་ཆ་ཤས་
གདུལ་བྱའི་དོན་དུ་ལྷ་དེ་དང་དེར་ཤར་བ་ཡིན་པས་ངེད་ཀྱིས་ཚིག་རིས་ལྟར་མོས་
པ་བརྟན་པོ་མཛོད། །རྣམ་པར་ཤེས་པ་ལ་སོགས་པའི་ཕུང་པོ་ལྔ་དང་། ཆོས་ཀྱི་
དབྱིངས་ཀྱི་ཡེ་ཤེས་ལ་སོགས་པའི་ཡེ་ཤེས་ལྔ་རྣམ་པར་དག་པ་ནི་ཞེ་སྡང་གཤིན་
རྗེའི་གཤེད་ལ་སོགས་པའི་ རིགས་ལྔ། ཞེས་པ་ནས། ཐོད་པ་བཞིའོ། །ཞེས་པའི་
བར་བརྗོད། །
གཉིས་པ་ལས་རིམ་བསྟན་པ་ནི། དབང་ཐོབ་ནས་དམ་ཚིག་དང་སྡོམ་པ་
བསྲུང་བ་གཞིར་བཞག་སྔགས་ལམ་ལ་སྒྲུབ་པ་སྙིང་པོར་བྱས་ནས་སྐལ་པ་དང་
ལྡན་པ་གཞན་དག་ཀྱང་དེར་ཁྲིད་པ་སོགས་རང་གཞན་གཉིས་ཀའི་དོན་མཐར་
- 244 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
ཕྱིན་པར་བྱ་དགོས་པས་ངེད་ཀྱི་ཚིག་རིས་ལྟར་མོས་པ་བརྟན་པོ་མཛོད། བསྲུང་
བའི་དམ་ཚིག་དང་། བཟའ་བའི་དམ་ཚིག་དང་། གཏོར་མའི་ཆོ་ག་དང་། བསྲུང་
བ་དང༌། ཕྱིར་བཟློག་དང༌། དཀྱིལ་འཁོར་སྒྲུབ་པ་དང་དེར་སློབ་མ་གཞུག་པའི་
མཚན་ཉིད་ནི་སློབ་དཔོན་ གྱི་ ལས་ སུ་ བྱ་བའི་ རིམ་པ་ ཡིན་ནོ། །ཞེས་ བརྗོད།
གསུམ་པ་སྔགས་གཏད་པ་ལ་ཐོག་མར་བླ་མས་ཁྱེད་རང་སློབ་མ་རྣམས་ཀྱི་དོན་དུ་
ཡི་དམ་དཀྱིལ་འཁོར་གྱི་ལྷ་ཚོགས་ལ་སྔགས་གཏད་པའི་གནང་བ་ཞུས་སོང་སྙམ་
དུ་མོས་པ་བརྟན་པོ་མཛོད། བླ་མ་དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་
བྱེད་སེམས་དཔའ་སུམ་རྩེགས་ཅན་དུ་གྱུར། བཅོམ་ལྡན་བདག་གིས་སྦྱིན་ལགས་
ཀྱིས། །འདི་ ལ་ ཉེ་ བར་ མཛད་ དུ་ གསོལ། །ཞེས་ བརྗོད། ད་ ཁྱེད་ རང་ རྣམས་
སྔགས་དབང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བཅོམ་
ལྡན་བདག་གིས་གཟུང་ལགས་ ཀྱི། །བདག་ལ་ཉེ་བར་མཛད་དུ་གསོལ། །ཞེས་
ལན་གསུམ་རྗེས་ཟློས་བྱའོ། །བླ་མ་དང་གཙོ་བོ་ཐ་མི་དད་པའི་ཐུགས་ཀ་ནས་
སྔགས་འཕྲེང་འཐོན་ཏེ་ཁྱེད་རང་རྣམས་ཀྱི་སྙིང་གར་ཧཱུཾ་ཡིག་གི་མཐའ་སྐོར་དུ་
གནས་ནས་སྡིག་སྒྲིབ་སྦྱོང་བ་དང་། རྒྱུད་བྱིན་གྱིས་བརློབ་པའི་མོས་པ་མཛོད་ལ་
སྔགས་འདིའི་རྗེས་ཟློས་མཛོད། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་
ཡ། ཡ་ད་ཡོ་ནི་ར་ཡ་ཀྵེ་ཡ། ཡཀྵེ་ཡཙྪ་ནི་རཱ་མ་ཡ་ཧཱུྃ་ཧཱུྃ་ཕཊ་ཕཊ་སྭཱཧཱ། ཨོཾ་ཧཱིཀྐི༔
ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་སྔགས་གསུམ་པོ་དེ་ལན་གསུམ་
རེ་རྗེས་ཟློས་བྱའོ། །དེ་ལྟར་བྱས་པས་སྔགས་ཀྱི་ཕྲེང་བ་བླ་མའི་ཐུགས་ཀ་ནས་
བརྒྱུད་དེ་རང་རང་གི་སྙིང་གར་ཧཱུྃ་གི་མཐའ་སྐོར་དུ་གནས་པར་གྱུར། ཅེས་བརྗོད།
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཞི་པ་མིག་སྨད་བསྐུ་བ་ནི། གསེར་རམ། དངུལ་ཕོར་དུ་སྦྲང་རྩི་དང་
མར་དཀར་སྦྱར་བའི་མིག་སྨན་ལག་པ་གཡོན་པས་བཟུང་། གཡས་པས་གསེར་
གྱི་ཐུར་མས་མིག་སྨན་བླངས་ཏེ་སློབ་མ་རྣམས་ཀྱི་མིག་ལ་བྱུགས་པའི་སྟངས་ཀ་
བྱས་ལ། སློབ་མ་རྣམས་ཀྱི་མིག་གཉིས་ལ་ཡི་གེ་པྲ་རེ་རེ། ཨོཾ་བཛྲ་ནི་ཏྲ་ཨ་པ་ཧ་
ར་པ་ཊ་ལཾ་ཧཱི ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་ལིང་ཏོག་བསལ་
བ་ལྟར། །བུ་ཁྱོད་ཀྱི་ནི་མི་ཤེས་པའི། །རབ་རིབ་རྒྱལ་བ་རྣམས་ཀྱིས་བསལ། །མ་
རིག་པའི་ལིང་ཏོག་དང་བྲལ་ནས་ཡེ་ཤེས་ཀྱི་སྤྱན་བྱེ་བར་གྱུར། ཅེས་བརྗོད། ལྔ་
པ་མེ་ལོང་གཏད་པ་ནི། སློབ་མའི་ལག་པ་གཡོན་དུ་མེ་ལོང་གཏད། གཡས་པས་
རྡོ་རྗེ་བཟུང་བ་མེ་ལོང་ལ་གཟུགས་བརྙན་འཆར་དུ་བཅུག་ལ། ཨཱཿལས་བྱུང་བའི་
མེ་ལོང་། ཨཱཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་
མེད། །བཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང་། །
རྡོ་རྗེ་སེམས་དཔའ་མེ་ལོང་བཞིན། །དེར་ནི་གསལ་དག་རྙོག་པ་མེད། །སངས་
རྒྱས་ཀུན་བདག་རང་ཉིད་ནི། །བུ་ཁྱོད་ཀྱི་ནི་སྙིང་ལ་ཞུགས། །རང་བཞིན་མེད་
ཅིང་གནས་མེད་པར། །ཆོས་རྣམས་དེ་ལྟར་ཤེས་ནས་ཁྱོད། །སེམས་ཅན་དོན་ནི་
མཉམ་མེད་བྱོས། །སྐྱོབ་པ་རྣམས་ཀྱི་སྲས་སུ་སྐྱེ། །སྤྱིར་ཆོས་ཐམས་ཅད་གཟུགས་
བརྙན་ ལྟ་ བུ་དང༌། ཁྱད་པར་དུ་ཁྱེད་རང་རྣམས་ ཀྱི་ སྙིང་ལ་ ཞུགས་པའི་རྡོ་ རྗེ་
སེམས་དཔའ་ནི་མེ་ལོང་ནང་གི་གཟུགས་བརྙན་ལྟར་ཤེས་པར་གྱིས་ཤིག །ཅེས་
བརྗོད་ལ། ཆོས་ཐམས་ཅད་མེ་ལོང་གི་གཟུགས་བརྙན་ལྟར་མཐོང་བའི་ཡེ་ཤེས་
ཁྱད་པར་ཅན་བསྐྱེད་པའི་ནུས་པ་འཇོག་པ་ཡིན་ནོ། །ཞེས་བརྗོད། དྲུག་པ་མདའ་
འཕང་བ་ནི། མེ་ལོང་བསྟན་པའི་དབང་གིས་ཆོས་ཐམས་ཅད་གཟུགས་བརྙན་ལྟ་
- 246 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
བུར་མཐོང་བ་དང༌། མདའ་གཞུའི་དབང་གིས་སྟོང་ཉིད་མངོན་སུམ་དུ་མཐོང་བའི་
ནུས་པ་འཇོག་པ་ཡིན་ནོ། །ཞེས་བརྗོད་དེ། ཧོ་ལས་སྐྱེས་པའི་མདའ་གཞུ། ཧོ་ཨོ་
སརྦ་ཏེ་ཐཱ་ག་ཏ་ཨ་ནུ་རཱ་ག་ཡ་སྭཱ། ཞེས་བརྗོད་ལ་སློབ་མའི་ལག་ཏུ་མདའ་གཞུ་
གཏད་དེ། སྔགས་འདིའི་རྗེས་ཟློས་བྱེད་པ་དང་མཉམ་དུ། ཕྱོགས་བཞི་དང་སྟེང་
འོག་ཏུ་མདའ་འཕངས་པའི་སྟངས་ཀ་བྱས་ལ་བདག་འཛིན་རྩ་བ་ནས་སྤངས་པའི་
སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཁྱད་པར་ཅན་སྐྱེས་བྱུང་བའི་མོས་པ་
མཛོད། ཅེས་བརྡ་སྤྲད་ལ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡ་མི། ཞེས་རྗེས་ཟློས་
བྱའོ། །
བདུན་པ་ཆོས་བཤད་སྤྱིའི་རྗེས་གནང་བྱ་བ་ནི། ཁྱེད་རང་རྣམས་བླ་མའི་
རྒྱལ་ཚབ་ཁམས་གསུམ་ཆོས་ཀྱི་རྒྱལ་པོར་འགྱུར་བའི་རྟེན་འབྲེལ་འགྲིག་པའི་
ཕྱིར་མདུན་དུ་འཁོར་ལོ་རེ་གཏད་བྱུང་བའི་མོས་པ་མཛོད། བྷཾ་ལས་བྱུང་བའི་
འཁོར་ལོ། ཨོཾ་བཛྲ་ཧེ་ཏུ་མཾ། ཞེས་བརྗོད་ལ་སློབ་མ་རྣམས་ལ་མདུན་དུ་འཁོར་ལོ་
རེ་གཏད། དབྱངས་ཐ་མ་ཨལས་བྱུང་བའི་དུང་། ཨོ་བཛྲ་ བྷ་ཥ་རཾ། ཞེས་བརྗོད་
ལ་སློབ་མའི་ལག་པ་གཡས་སུ་དུང་གཏད་དེ་འབུད་དུ་གཞུག་གོ །དབྱངས་དང་
པོ་ཨ་ལས་བྱུང་བའི་གཤིན་རྗེའི་གཤེད་ཀྱི་རྒྱུད་ཀྱི་པོ་ཏི། དེང་ནས་བརྩམས་ཏེ་
སེམས་བསྐྱེད་པ། །ཙམ་གྱི་ཆོས་དུང་བླ་ན་མེད། །ཀུན་ནས་ཡོངས་སུ་བཀང་ནས་
ནི། །ཆོས་ཀྱི་འཁོར་ལོ་བསྐོར་བར་བགྱིས། །ཞེས་བརྗོད་ལ། སློབ་མའི་ལག་པ་
གཡོན་དུ་རྒྱུད་ཀྱི་གླེགས་ བམ་ གཏད། གཡས་ ཆོས་ སྟོན་ པའི་ ཕྱག་ རྒྱ་ བྱེད་དུ་
གཞུག་གོ །དབྱངས་ཐ་མ་ཨ་ལས་བྱུང་བའི་དྲིལ་བུ། ཞེས་བརྗོད་ལ། སློབ་མའི་
ལག་ པ་ གཡོན་དུ་དྲིལ་བུ་ གཏད་དེ། དྲིལ་བུའི་སྒྲས། ཐམས་ཅད་ནམ་མཁའི་
-247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མཚན་ཉིད་དེ། ཞེས་སོགས་གནས་ལུགས་སྟོན་པའི་སྒྲ་སྒྲོག་པར་བསམ་ལ། ཚིག་
འདི་དག་རྗེས་ཟློས་བྱ་བ་དང༌། དྲིལ་བུ་དཀྲོལ་བ་དུས་མཉམ་དུ་མཛད་པར་ཞུ།
ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །
ནམ་མཁའ་མཉམ་པ་ཉིད་སྦྱོར་བས། ཐམས་ཅད་མཆོག་ནི་མཉམ་ཉིད་གསལ། །
ཞེས་བརྗོད། །
བརྒྱད་པ་བྱེ་བྲག་གི་རིགས་སོ་སོའི་ཆོས་བཤད་ཀྱི་རྗེས་གནང་བྱ་བ་ནི།
ཁྱེད་རང་སློབ་མ་རྣམས་རྡོ་རྗེ་འཇིགས་བྱེད་དུ་གྱུར། སེམས་ཅན་ཀུན་ལ་ཕན་དོན་
ཕྱིར། །འཇིག་རྟེན་ཀུན་ཏུ་ཐམས་ཅད་ནས། །ཇི་ ལྟར་ སྣ་ཚོགས་ འདུལ་ འགྱུར་
བ། །ཆོས་ཀྱི་འཁོར་ལོ་རབ་ཏུ་བསྐོར། །ཞེས་པ་ནས། ལས་ཀྱི་འཁོར་ལོ་རབ་ཏུ་
བསྐོར། །ཞེས་ པའི་བར་བརྗོད་ལ། འཁོར་ལོ་ནས་སྣ་ཚོགས་རྡོ་ རྗེའི་བར་སློབ་
མའི་ལག་ཏུ་རིམ་གྱིས་གཏད་དོ། །དགུ་པ་རྡོ་རྗེའི་བརྟུལ་ཞུགས་སྦྱིན་པ་ནི། ཁྱེད་
རང་སློབ་མ་རྣམས་ རྡོ་ རྗེ་ སེམས་དཔར་གྱུར། ཧཱུྃ་ ལས་བྱུང་བའི་རྡོ་རྗེ། འདི་དེ་
སངས་རྒྱས་ཐམས་ཅད་ཉིད། །རྡོ་རྗེ་སེམས་དཔའི་ཕྱག་ན་གནས། ཁྱོད་ཀྱིས་ཀྱང་
ནི་རྟག་ཏུ་ བཅངས། །ཕྱག་ན་ རྡོ་ རྗེ་ བརྟུལ་ཞུགས་ བརྟན། །ཡེ་ ཤེས་ ལྔའི་ རང་
བཞིན་ གྱི་ རྡོ་ རྗེའི་ བརྟུལ་ཞུགས་དང་རྟག་ཏུ་མི་འབྲལ་བར་ གྱིས་ཤིག །ཅེས་
བརྗོད་ལ་སློབ་མའི་ལག་པ་གཡས་སུ་རྡོ་རྗེ་གཏད་དེ། །རྡོ་རྗེ་གསོར་བཞིན་དུ་
སྔགས་འདིའི་རྗེས་ཟློས་མཛོད། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་ཏྭཾ་
དྷ་ར་ཡཱ་མི་བཛྲ་སཏྭ་ཧོ༔ཧི་ཧི་ཧི་ཧི་ཧཱུྃ། ཞེས་བརྗོད་དོ། །བཅུ་པ་ལུང་བསྟན་པ་ནི།
ཁྱེད་རང་སློབ་མ་རྣམས་རང་རང་གི་མེ་ཏོག་གང་ལ་ཕོག་པའི་ལྷག་པའི་ལྷ་དེར་
གྱུར་པའི་མོས་པ་དང་། བླ་མ་བཅོམ་ལྡན་འདས་རྒྱལ་བ་ཤཱཀྱ་ཐུབ་པའི་ཆ་ལུགས་
- 248 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
ཅན་སྐུ་ལ་ཆོས་གོས་གསུམ་གསོལ་བ། ཕྱག་གཡས་མཆོག་སྦྱིན་གྱི་ཕྱག་རྒྱ་དང༌།
ཕྱག་གཡོན་པས་ཆོས་གོས་ཀྱི་གྲྭ་སེང་གེའི་རྣ་བ་ལྟར་བྱས་པ་ནུ་མ་གཡོན་པའི་
ཐད་དུ་བཟུང་ནས་ཁྱེད་རང་སློབ་མ་རྣམས་འདི་ལྟར་འཚང་རྒྱའོ་ཞེས་ལུང་བསྟན་
བྱུང་བའི་མོས་པ་མཛོད། བླ་མ་རྒྱལ་བ་ཤཱཀྱ་ཐུབ་པའི་ཆ་ལུགས་ཅན་དུ་གྱུར།
འདིར་ནི་ཁྱེད་རྣམས་ངས་ལུང་བསྟན། །རྡོ་རྗེ་སེམས་དཔའ་དེ་བཞིན་གཤེགས། །
སྲིད་པ་ཤིན་ཏུ་དག་པས་ན། །སྲིད་པའི་ངན་འགྲོ་རྣམས་ལས་བཏོན། ཀྱེ་དཔལ་
ཆེ་གེ་མོ་ཞེས་བྱ་བའི་དེ་བཞིན་གཤེགས་པ་སིདྡྷི་ས་མ་ཡ་ཧཱུཾ་བྷུ་ར་བྷུ་ཝ་སྭ་ཨ།
གང་ལ་ཕྱག་རྒྱ་འདིས་ལུང་བསྟན་པ་དེ་ལ་དེ་བཞིན་གཤེགས་པ་ཐམས་ཅད་དང་།
བྱང་ཆུབ་སེམས་དཔའ་འཁོར་དང་བཅས་པའི་དཀྱིལ་འཁོར་པ་ཐམས་ཅད་ཀྱིས་
མགྲིན་གཅིག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་
པར་མཛད་དེ། ཕྱག་རྒྱ་འདི་ཉིད་ཀྱི་མཐུ་དང་སྔགས་འདིའི་སྟོབས་ཡིན་ནོ། །ཞེས་
བརྗོད་དོ། །
བཅུ་གཅིག་པ་གསང་བ་བསྟན་པ་ནི། ཁྱེད་རང་རྣམས་ཀྱིས་དབང་ལེགས་
པར་ཐོབ་པ་ཡིན་པས་དམ་ཚིག་དང་སྡོམ་པ་ལ་གནས་དགོས་ཤིང༌། ཁྱད་པར་
འདོད་ཡོན་ལམ་དུ་བྱེད་པ་སྔགས་ཀྱི་ཐབས་མཁས་ལ་བརྟེན་ནས་རྫོགས་བྱང་
མྱུར་དུ་བསྒྲུབ་དགོས་པ་ཡིན་པས་ཐབས་མཁས་ཀྱི་སྤྱོད་པ་ལ་ཁྱད་དུ་གསོད་པ་
ནམ་ ཡང་ མི་ བྱའོ། །འདོད་ ཆགས་ བྲལ་ བ་ ལྟ་བུའི་ སྡིག ཁམས་ གསུམ་ན་ནི་
གཞན་ མེད་ དེ། །དེ་བས་ འདོད་ ལ་ ཆགས་ བྲལ་ ཉིད། ཁྱོད་ ཀྱིས་ནམ་ ཡང་ མི་
བྱའོ། །མཧཱ་ས་མ་ཡ་ཧ་ན་ཧཱུྃ་ཕཊ། ཅེས་གསང་སྔགས་བླ་མེད་ལམ་གྱི་གསང་བའི་
གནད་རྣམས་གོ་བར་བྱའོ། །བཅུ་གཉིས་པ་དབུགས་དབྱུང་བ་ནི། ཁྱེད་ཅག་སློབ་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མ་རྣམས་ཀྱིས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་དབང་བསྐུར་
ལེགས་ པར་ ཐོབ་ པ་ ཡིན་ པས། ད་ ཕྱིན་ཆད་དམ་ཚིག་ སྡོམ་ པ་ ཚུལ་བཞིན་དུ་
བསྲུངས་ནས་ལམ་བསྒྲུབས་ན་མྱུར་དུ་འཚང་རྒྱ་བར་ངེས་པ་ཡིན་པས་བློ་བདེ་
བར་གྱིས་ཤིག །ཅེས་དབུགས་དབྱུང་བ་ནི། མཆོག་ཏུ་གསང་བ་དམ་པ་ཡི། །
དཀྱིལ་འཁོར་མཐོང་ཞིང་ཞུགས་པ་ཡིས། །སྡིག་པ་ཀུན་ལས་ངེས་པར་གྲོལ། །དེ་
རིང་ཁྱེད་རྣམས་ལེགས་པར་གནས། །བདེ་ཆེན་ཐེག་པ་འདི་ཡིས་ནི། །ཕྱིན་ཆད་
འཆི་བ་ ཁྱོད་ལ་མེད། །སྲིད་ པ་ཤིན་ཏུ་གྲུབ་བྱའི་ཕྱིར། །སྲིད་པའི་སྡུག་བསྔལ་
ལས་ཁྱོད་འདས། །རྡོ་རྗེ་ཕྱག་རྒྱ་གང་ཡིན་པས། །གང་ཞིག་བསྐྱེད་པ་ཙམ་གྱིས་
ནི། །སངས་རྒྱས་ཉིད་དུ་ཐེ་ཚོམ་མེད། བྱང་ཆུབ་སེམས་ནི་བཏང་མི་ བྱ། །དམ་
པའི་ཆོས་ནི་སུན་མི་དབྱུང་། །ནམ་ཡང་དོར་བར་མི་བྱའོ། །མི་ཤེས་པའམ་རྨོངས་
པ་ཡིས། །དེ་ཡང་ངེས་པར་བསྟན་མི་བྱ། །རྡོ་རྗེ་དྲིལ་བུ་ཕྱག་རྒྱ་རྣམས། །ནམ་
ཡང་དོར་བར་མི་བྱའོ། །སློབ་དཔོན་སྨད་པར་མི་བྱ་སྟེ། །འདི་ནི་སངས་རྒྱས་ཀུན་
དང་མཉམ། །རང་གི་བདག་ཉིད་དོར་ནས་ནི། །དཀའ་ཐུབ་ཀྱིས་ནི་མི་གདུང་
ཞིང་། །ཅི་བདེ་བར་ནི་བདེ་བ་གཟུང་། །འདི་ནི་མ་བྱོན་རྫོགས་སངས་རྒྱས། །ད་
ནི་ཁྱོད་ཉིད་དཀྱིལ་འཁོར་གྱི། །སློབ་དཔོན་སྔགས་དང་རྒྱུད་འཛིན་པར། །སངས་
རྒྱས་ བྱང་ ཆུབ་ སེམས་ དཔའ་ དང་། །ལྷ་རྣམས་ཀྱང་ནི་མཐུན་ པར་ དགོངས། །
སེམས་ཅན་རྣམས་ལ་རྗེས་བརྩེ་བས། ཁྱོད་ནི་དཀྱིལ་འཁོར་ཆོ་ག་བཞིན། །རབ་
ཏུ་འབད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར། ཞེས་བརྗོད་དོ། །དེ་ཡན་
གྱིས་ བུམ་དབང་མཐའ་རྟེན་དང་བཅས་པ་ལེགས་པར་གྲུབ་པ་ ཡིན། ད་བུམ་
དབང་གི་དག་པ་གསན་པར་ཞུ། དེ་ལྟར་ཕྱི་ནང་གི་དཀྱིལ་འཁོར་གཉིས་ལས་ཕྱི་
- 250 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག །
རས་བྲིས་ཀྱི་དཀྱིལ་འཁོར་དུ་སློབ་དཔོན་དུ་བྱ་བའི་ཆེད་དུ་ཆོས་ཀྱི་རྒྱལ་སྲིད་དུ་
དབང་བསྐུར་བས་ན་སློབ་དཔོན་གྱི་དབང་དང་། ཕྱིར་མི་ལྡོག་པ་རྣམས་ཀྱི་དབང་
དང་འདྲ་ཞིང་ཕྱིར་མི་ལྡོག་པའི་ས་བོན་ཁྱད་པར་ཅན་སྐྲུན་པར་བྱེད་པའི་ཕྱིར་ན་
ཕྱིར་མི་ལྡོག་པའི་དབང་ཞེས་པ་དང་། དབང་དྲུག་ཀ་ལ་བུམ་པའི་ཆུའི་བྱ་བ་རྗེས་
སུ་འགྲོ་བས་ན་བུམ་པའི་དབང་ཞེས་བྱ་བ་དེ་ཐོབ། གཙོ་བོར་ལུས་ ཀྱི་དྲི་མ་
གསུམ་སྔར་བསགས་སྦྱོང་ཞིང་ཕྱི་མ་སྡོམ་པ་དང་། ལུས་ཐ་མལ་དུ་འཛིན་པའི་
སྣང་ཞེན་གྱི་དྲི་མ་འཁྲུད་པས་ན་སྐུ་རྡོ་རྗེ་སྦྱོང་། ལམ་བསྐྱེད་རིམ་ཡན་ལག་དང་
བཅས་པ་བསྒོམ་པ་ལ་དབང་། འབྲས་བུ་སྤྲུལ་པའི་སྐུ་འགྲུབ་པའི་ནུས་པ་ཁྱད་
པར་ཅན་འཇོག་གོ །ད་གསང་དབང་ཟབ་མོ་ཞུ་བའི་ཡོན་དུ་མཎྜལ་ཞིང་སྐྱེས་
སྔགས་སྐྱེས་ལྷན་སྐྱེས་ཀྱི་ཕོ་ཉ་ཁྱད་པར་ཅན་དང་བཅས་པ་ཞིག་འབུལ་བར་ཞུ།
ཞེས་བརྡ་ སྤྱད་ ལ་ དེ་ ལྟར་ མཎྜལ་ དབུལ་དུ་ གཞུག །གསང་ དབང་ གི་དོན་དུ་
གསོལ་བ་འདེབས་པ་འདིའི་རྗེས་ཟློས་མཛོད། བྱང་ཆུབ་རྡོ་རྗེ་སངས་རྒྱས་ལ། །
མཆོད་ཆེན་ ཇི་ ལྟར་ སྩལ་བ་ ལྟར། །བདག་ ཀྱང་ སྐྱབ་ པའི་ དོན་ གྱི་ ཕྱིར། །ནམ་
མཁའི་རྡོ་རྗེ་དེང་བདག་སྩོལ། །ཞེས་ལན་གསུམ་བྱའོ། །ད་སྤྱན་དར་བཞེས་པར་
ཞུ། ཅེས་བརྡ་སྤྲད་ལ། སློབ་མ་རྣམས་ཀྱིས་མིག་དར་བཅིངས། །ད་ཁྱེད་རང་སློབ་
མ་རྣམས་གཏི་མུག་གཤིན་རྗེའི་གཤེད་ཀྱི་སྐུར་བཞེངས་པའི་མོས་པ་དང་། བླ་མ་
དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་བྱེད་ཞལ་ཕྱག་ཡོངས་སུ་རྫོགས་པ་
སེམས་དཔའ་གསུམ་བརྩེགས་ཅན་ཞིག་ཏུ་གྱུར་པའི་མོས་པ་བརྟན་པོ་མཛོད།
ཅེས་བརྡ་སྤྲད་ལ། སློབ་མ་རྣམས་གཏི་མུག་གཤིན་རྗེའི་གཤེད་དང་། བླ་མ་དང་
གཙོ་བོ་ཐ་མི་དད་པ་དཔལ་རྡོ་རྗེ་འཇིགས་བྱེད་སེམས་དཔའ་སུམ་བརྩེགས་ཅན་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དུ་གྱུར། ཅེས་བརྗོད། ཁྱེད་རང་སློབ་མ་རྣམས་ཀྱིས་ཕུལ་བའི་ཕོ་ཉ་ཁྱད་པར་ཅན་
དེ་ཡུམ་རྡོ་རྗེ་རོ་ལངས་མར་བསྐྱེད་པ་དང་། བླ་མ་དང་གཙོ་བོ་ཐ་མི་དད་པ་ཡབ་
ཡུམ་གཉིས་ཀྱིས་སྐྱེ་མཆེད་དང་མཁའ་གསང་བྱིན་གྱིས་བརླབས་པ་དང་སྙོམས་
འཇུག་མཛད་པ་སོགས་ངེད་ཀྱི་ཚིག་རིས་ལྟར་མོས་པ་མཛོད། ཅེས་བརྡ་སྤྲད་ལ།
རིག་མ་སོང་བ་ཉིད་དུ་གྱུར། སྟོང་པའི་ངང་ལས་ཡུམ་རོ་ལངས་མ་སྔོན་མོ། ཞེས་
པ་ནས། གཡོན་པས་ཡབ་ལ་འཁྱུད་པ། ཡབ་ཡུམ་གཉིས་ཀྱི་མིག་གཉིས་སུ་ཀྵ།
རྣ་བ་གཉིས་སུ་ཛཱི། སྣར་ཁཾ། ཞེས་པ་ནས། ཐུགས་ཀར་ཧཱུཾ་གིས་མཚན་པ། ཡབ་
ཀྱི་གསང་ གནས་མི་དམིགས་ པའི་ངང་ལས། ཞེས་ པ་ནས། ཨཏྨ་ཀོཉཧཾ། ཡབ་
ཡུམ་སྙོམས་པར་ཞུགས་པའི་དགའ་བའི་སྒྲས་སངས་རྒྱས་ཡབ་ཡུམ་དཔག་ཏུ་མེད་
པར་སྤྱན་དྲངས། སྤྱི་བོ་ནས་ཞུགས། བྱང་ཆུབ་ཀྱི་སེམས་སུ་ཞུ་བ་རྡོ་རྗེ་ནོར་བུའི་
ནང་དུ་བསྐྱེད་པ་བརྟན་པར་བྱས། བླ་མ་དང་གཙོ་བོ་ཐ་མི་དད་པས་ཕྱོགས་བཅུའི་
རྒྱལ་བ་རྣམས་ཞུ་བའི་ངོ་བོ་བྱང་ཆུབ་སེམས་ཀྱི་བདུད་རྩི་ལྕེ་ཐོག་དུ་གནང་བྱུང་
བའི་མོས་པ་མཛོད། བཏུང་བ་རིན་ཆེན་འདི་ཡིས་ནི། །རྡོ་རྗེ་ཡི་ནི་ལུས་བསྒྲུབ་
པར། །བུ་ཁྱོད་ཀྱིས་ནི་ཤེས་གྱིས་ལ། །ཡིད་ལས་བྱུང་བའི་ཆུ་འཐུངས་ཞིག །དེ་
ལྟར་བླ་མས་གནང་བའི་བྱང་སེམས་མྱངས་པས་བདེ་སྟོང་གི་ཡེ་ཤེས་ཁྱད་པར་
ཅན་རྒྱུད་ལ་སྐྱེས་པའི་མོས་པ་མཛད་ལ་འདི་ལྟར་བརྗོད་པར་ཞུ། ཨ་ཧོ་མཧཱ་སུ་ཁ།
ཞེས་བརྗོད་དུ་གཞུག །སླར་ཡང་ཡུམ་རོ་ལངས་མས་བདུད་རྩི་ལྕེ་ཐོག་ཏུ་གནང་
བ་མྱངས་པས་ལྷན་སྐྱེས་ཀྱི་བདེ་བ་སྐྱེས་པའི་མོས་པ་མཛོད། ཅེས་བརྡ་སྤྲད་ལ།
སླར་ ཡང་ ཡུམ་ གྱིས། རང་ གི་ པདྨར་ གནས་ པའི་ ཧ་རྣམས་ཞུ་བའི་བདུད་ རྩི།
བཏུང་བ་རིན་ཆེན། ཞེས་པ་ནས། ཆུ་འཐུངས་ཤིག །ཅེས་བརྗོད། དེ་ལྟར་བདེ་བ་
- 252 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
སྐྱེས་པ་དེ་ལ་ངོ་མཚར་བའི་ཚིག་འདི་བརྗོད་པར་ཞུ། ཨ་ཧོ་མཧཱ་སུ་ཁ། ཞེས་རྗེས་
ཟློས་ བྱའོ། །དེ་ནས་ཡབ་ཡུམ་གྱི་གསང་ རྫས་ནང་མཆོད་དང་བསྲེས་པ་ནང་
མཆོད་ལྟར་བྱིན་གྱིས་བརླབས་ལ་སློབ་མ་རྣམས་ལ་བྱིན་ཏེ། བཏུང་བ་རིན་ཆེན་
འདི་ཡིས་ནི། །ཞེས་པ་ནས། ཆུ་འཐུངས་ཤིག །ཅེས་བརྗོད། སློབ་མ་རྣམས་ཀྱིས་
བདེ་ཆེན་ལྷན་སྐྱེས་སྐྱེས་པར་མོས་ནས་ངོ་མཚར་བའི་ཚིག་འདི་ལྟར་བརྗོད་
པར་ཞུ། ཨ་ཧོ་མཧཱ་ སུ་ ཁ། ཞེས་རྗེས་ཟློས་བྱའོ། །དེ་ལྟར་བླ་མ་ཡབ་ཡུམ་གྱིས་
བྱིན་པའི་བྱང་སེམས་དཀར་དམར་མྱངས་པ་ལས་བདེ་བ་ཆེན་པོ་སྐྱེ་ལ། བདེ་བ་
དེས་སྟོང་པ་ངེས་པའི་བདེ་སྟོང་དབྱེར་མེད་དེ་ཉིད་གསང་དབང་གི་དངོས་གཞི་
ཡིན་ནོ། །ཞེས་གོ་བར་བྱའོ། །ད་སྤྱན་དར་བསལ་ནས་དབང་གི་དག་པ་གསན་
པར་ཞུ། ཁྱོད་ཀྱིས་དཀྱིལ་འཁོར་བཞི་ལས་ཀུན་རྫོབ་བྱང་ཆུབ་སེམས་ཀྱི་དཀྱིལ་
འཁོར་དུ་རྫས་གསང་བ་ལས་བྱུང་བའི་དབང་ལ་གསང་བའི་དབང་བསྐུར་བ་ཞེས་
བཤད་པ་དེ་ཐོབ། ཐུན་མོང་བ་ངག་གི་དྲི་མ་རྫུན་དུ་སྨྲ་བ་སོགས་སྔར་བསགས་
འདག་ཅིང་ཕྱི་མ་སྡོམ་པ་དང་། ཐུན་མོང་མ་ཡིན་པ་རླུང་ལ་ངག་ཏུ་གསུངས་པའི་
དྲི་མ་རླུང་སྔགས་སོ་སོར་སྣང་ཞིང་ཞེན་པའི་དྲི་མ་འཁྲུད་པས་ན་གསུང་རྡོ་རྗེ་སྦྱོང་།
ཀུན་རྫོབ་སྒྱུ་མའི་སྐུའི་རང་བཞིན་ཅན་གྱི་རྡོ་རྗེའི་སྐུ་བདག་བྱིན་གྱིས་བརླབས་པ་
བསྒོམ་པ་ལ་དབང་བར་བྱས། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་
ནུས་པ་ཁྱད་པར་ཅན་བཞག་གོ །དེས་གསང་དབང་ལེགས་པར་གྲུབ་པ་ཡིན། ད་
ཤེས་རབ་ཡེ་ཤེས་ཀྱི་དབང་གི་དོན་དུ་སྔར་བཤད་པ་ལྟར་གྱིས་མཎྜལ་འབུལ་བར་
ཞུ། ཞེས་བརྡ་སྤྲད་ལ་མཎྜལ་དབུལ་དུ་གཞུག །ཤེས་རབ་ཡེ་ཤེས་ཀྱི་དབང་གི་
དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བྱང་ཆུབ་རྡོ་རྗེས་སངས་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྒྱས་ལ། །མཆོད་ཆེན་ ཇི་ ལྟར་ སྩལ་བ་ ལྟར། །བདག་ ཀྱང་བསྐྱབ་ པའི་ དོན་ གྱི་
ཕྱིར། །ནམ་མཁའི་རྡོ་རྗེས་དེང་བདག་སྩོལ། །ཞེས་པ་ལན་གསུམ་བྱའོ། །ད་ཁྱེད་
རང་སློབ་མ་རྣམས་སྤྱན་དར་འཆིང་བ་ཞུ། ཞེས་བརྡ་སྤྲད་ལ། སློབ་མ་རྣམས་ཀྱིས་
མིག་དར་བཅིངས། དེ་ནས་བླ་མས་གསང་སྔགས་བླ་མེད་ཀྱི་ཐབས་མཁས་ཀྱི་
སྤྱོད་པ་འདོད་ཡོན་ལམ་དུ་འགྲོ་བ་ཞིག་བྱ་དགོས་སོ་ཞེས་ཡི་དམ་དཀྱིལ་འཁོར་
གྱི་ལྷ་ཚོགས་དབང་དུ་བཞག་སྟེ་རིམ་མ་མཚན་ཉིད་དང་ལྡན་པ་ཞིག་གཏད་བྱུང་
བའི་མོས་པ་མཛོད། གཟུགས་མ་ཡིད་འོང་འདི་དེ་ནི། །བསྟེན་བྱར་སངས་རྒྱས་
རྣམས་ཀྱིས་བརྟགས། །རྡོ་རྗེ་རྗེས་ཆགས་སྦྱོང་བ་ཡིས། །བདེ་བ་དམ་པ་མྱང་བར་
གྱིས། །ཐབས་གཞན་གྱིས་ནི་སངས་རྒྱས་མིན། །འགྲོ་གསུམ་འདི་ཡང་དག་པ་
ཡིན། །དེ་བས་ འཁོར་བར་སྦྱོར་བྲལ་ནི། ཁྱོད་ཀྱིས་ནམ་ཡང་མི་བྱའོ། །འདི་དེ་
སངས་རྒྱས་ཐམས་ཅད་ཀྱི། །རིག་མའི་བརྟུལ་ཞུགས་བླ་ན་མེད། །རྨོངས་པ་གང་
ཞིག་འདའ་བྱེད་པ། །དེ་ལ་མཆོག་གི་དངོས་གྲུབ་མེད། ཅེས་གསུངས་ཞིང་ཤེས་
རབ་མ་གཏད་བྱུང་བའི་མོས་པ་མཛོད། དེ་ལྟར་བླ་མས་གནང་བའི་རིག་མ་དེས་
རང་ལ་སྤྱིར་གསང་སྔགས་བླ་མེད་ཀྱི་དམ་ཚིག་དང་སྡོམ་པ་ཐམས་ཅད་བསྲུང་
ནུས་སམ། ཁྱད་པར་ཤ་ལྔ་དང་བདུད་རྩི་ལྔ་སོགས་བཟའ་བའི་དམ་ཚིག་དང་
རིག་མ་བསྟེན་པའི་དམ་ཚིག་རྣམས་ཚུལ་བཞིན་དུ་བསྲུང་ནུས་སམ་ཞེས་དྲིས་བྱུང་
བའི་མོས་པ་མཛོད། རིག་མ་དེས་ཀྱང་ཙན་དན་དང་གུར་ཀུམ་ལ་སོགས་པས་
བྱུགས་ཞིང་། ཤིན་ཏུ་དྲི་ཞིམ་པའི་མེ་ཏོག་གི་ཕྲེང་བས་བརྒྱན་ཏེ་གོས་མེད་པར་
པདྨ་རབ་ཏུ་རྒྱས་པ་གསལ་པོ་སྟོན་ཅིང་། དྲི་ཆེན་དྲི་ཆུ་བཟའ་བ་དང་། ཁྲག་དང་
ཁུ་བ་དེ་བཞིན་ཤ །བུད་མེད་གུས་མཆོག་དེ་བཞིན་དུ། །བྷ་ག་པདྨར་ཙུམ་པ་ནི། །
རྨ
- 254 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
བུ་ཁྱོད་སྤྲོ་བ་ཡིན་ནམ་ཅི། ཇི་ལྟར་བདེ་བར་བུས་སྨོས་ཞིག །ཅེས་དྲིས་པ་ལ་ཁྱེད་
རང་རྣམས་ཀྱིས་དམ་ཚིག་དེ་དག་ཅིས་ཀྱང་བསྲུང་ནུས་སོ་ཞེས་ལན་བཏབ་པའི་
མོས་པ་མཛོད་ལ་འདིའི་རྗེས་ཟློས་མཛོད། དྲི་ཆེན་དྲི་ཆུ་སོགས་བཟའ་བ། །ལྷ་མོ་
ཅི་ཕྱིར་བདག་མི་སྤྲོ། །བུད་མེད་རྣམས་ལ་རྟག་གུས་བྱ། །བྷ་ག་ཉིད་ལ་ཙུམ་པ་
ནི། །ཞེས་རྗེས་ཟློས་བྱའོ། །དེ་ལྟར་ཁྱེད་རང་རྣམས་ཀྱིས་དབང་གསུམ་པའི་དམ་
ཚིག་རྣམས་ངེས་པར་བསྲུང་ཞེས་ཁས་བླངས་པ་དེ་ལ་ལྷ་མོ་དེ་དགྱེས་ནས་སྙོམས་
འཇུག་གི་ཕྱིར་དུ་རང་ལ་འཁྲིལ་བའི་མོས་པ་མཛོད། ཨེ་མ་བདག་གི་པདྨ་འདི། །
བདེ་བ་ཀུན་དང་ཡང་དག་ལྡན། །གང་ཞིག་ཆོ་གས་བསྟེན་བྱེད་པ། །དེ་ཡི་མདུན་
ན་བདག་གནས་སོ། །སངས་རྒྱས་མཉེས་པ་ལ་སོགས་པ། །པདྨར་བྱ་བ་ཇི་བཞིན་
གྱི། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་རྟག་ཏུ་བཞུགས། །བྷ་ ཛ་
མོཀྵ་ཧོ༔ ཞེས་གསུངས་ནས་རང་ལ་འཁྱུད་པ་ནི་ཁྱེད་རང་རྣམས་འོད་གསལ་སྟོང་
པར་ཞུགས། སྟོང་པའི་ངང་ལས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་ཁྱེད་རང་
རྣམས་དཔལ་རྡོ་རྗེ་འཇིགས་བྱེད་ཞལ་ཕྱག་ཡོངས་རྫོགས་དང་། རིག་མ་ཡུམ་རྡོ་
རྗེ་རོ་ལངས་མར་བསྐྱེད། ཡབ་ཡུམ་གཉིས་ཀྱི་སྐྱེ་མཆེད་དང་སྐུ་གསུང་ཐུགས་
བྱིན་གྱིས་རླབས་དབང་བསྐུར་རྒྱས་གཏབ། མཁའ་གསང་བྱིན་གྱིས་བརླབས་ཏེ།
སྙོམས་འཇུག་གི་དམིགས་པ་བྱ་བ་རྣམས་ངེད་ཀྱི་ཚིག་རིས་ལྟར་བསམས་ནས་
མོས་པ་བརྟན་པོ་མཛོད། སློབ་མ་རྣམས་ཧཱུཾ་ལས་རྡོ་རྗེ་ཧཱུྃ་གིས་མཚན་པ་ཡོངས་སུ་
གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ །
ཕྱག་སོ་བཞི། ཞབས་བཅུ་དྲུག་པ། གཡས་བསྐུམས་ཞིང་གཡོན་བརྐྱངས་པའི་
སྟབས་ཀྱིས་བཞུགས་པ། དེའི་པང་ན་ཡུམ་རྡོ་རྗེ་རོ་ལངས་མ་སྔོན་མོ་ཞལ་གཅིག་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༥༧༽
ཕྱག་གཉིས་ཀྱིས་གཡས་གྲི་གུག་འཕྱར་ཞིང་གཡོན་པས་ཡབ་ལ་འཁྱུད་པ། ཡབ་
ཡུམ་གཉིས་ཀྱི་མིག་གཉིས་ སུ་ཀྵ། རྣ་བ་གཉིས་སུ་ཛི། སྣར་ ཁཾ། ཞེས་ པ་ནས།
ཐུགས་ཀར་ཧཱུཾ་གིས་མཚན་པ། ཐུགས་ཀའི་ཧཱུྃ་ལས་འོད་ཟེར་འཕྲོས། རང་འདྲའི་
ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་པར་
གྱུར། དབང་གི་ལྷ་རྣམས་ཀྱི་དབང་བསྐུར། མི་བསྐྱོད་པས་དབུ་བརྒྱན་པར་གྱུར།
ཡབ་ཀྱི་གསང་གནས་མི་དམིགས་པའི་ངང་། ཞེས་པ་ནས། ཟེའུ་འབྲུ་བུ་ག་ཕཊ་
ཀྱིས་བཀག་པ། དེ་ལྟར་ཁྱེད་རང་རྣམས་རྡོ་རྗེ་འཇིགས་བྱེད་ཡབ་ཡུམ་དུ་བསྒོམ་
པ་ལུས་ལྷ་སྐུའི་འདུ་ཤེས་དང་། མཁའ་གསང་བྱིན་གྱིས་བརླབས་ཏེ་ཡི་གེ་བཀོད་
པ་སྔགས་ཀྱི་འདུ་ཤེས་དང༌། ཐབས་འདི་ལ་བརྟེན་ནས། ཟག་མེད་ཀྱི་བདེ་ཆེན་
ལྷན་ཅིག་སྐྱེས་པའི་ཡེ་ཤེས་བསྐྱེད་པར་བྱའོ་སྙམ་པ་ཆོས་ཀྱི་འདུ་ཤེས་ཏེ་འདུ་
ཤེས་གསུམ་དང་ལྡན་པས་སྙོམས་པར་ཞུགས། དེའི་ཚེ་བདེ་ཆེན་ལྷན་སྐྱེས་ཀྱི་
འོད་གསལ་བསྐྱེད་པ་དང་། དེ་ལ་ཡུན་ཇི་ཙམ་མཉམ་པར་འཇོག་པ་དང་། དེའི་
ཚེ་ལྷན་སྐྱེས་ཇི་ལྟར་སྐྱེ་བའི་ཚུལ་རྣམས་བླ་མས་འདི་དང་འདི་ལྟར་རོ་ཞེས་མན་
ངག་ངོ་སྤྲད་བྱུང་བའི་མོས་པ་མཛོད། རྣལ་འབྱོར་པ་ཡིས་ཇི་སྲིད་དུ། །བྱང་སེམས་
འབྱིན་པར་མི་བྱེད་པ། །དེ་སྲིད་ཐོབ་འགྱུར་རྒྱུན་མི་ཆད། །དགའ་བ་ལས་སྐྱེ་བདེ་
གཞན་ཅི། །དངོས་གྲུབ་ཀུན་གྱི་གཏེར་གྱུར་པའི། །བྱང་ཆུབ་སེམས་ནི་ལྷུང་གྱུར་
ན། །ཕུང་པོར་རྣམ་ཤེས་བརྒྱལ་བ་ལ། །མ་སྨད་དངོས་གྲུབ་ག་ལ་ཡོད། །མཁའ་
ཁམས་རྡོ་རྗེ་ཀུན་སྦྱོར་དང་། །རེག་བཅས་ཀྱི་ནི་རྨད་བྱུང་ཆེའི། །བདེ་བ་སྐྱེད་པར་
བྱེད་པ་གང་། །དེ་ནི་མཆོག་དགའ་བྱེད་པ་པོ། །དགའ་བྲལ་དག་གི་དབུས་སུ་
ནི། །མཚོན་པར་ལྟོས་ལ་བརྟན་པར་གྱིས། །པདྨའི་ནམ་མཁར་རྡོ་རྗེ་ཡི། །ལྟེ་བས་
- 256 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
མནན་པའི་གནས་དག་ཏུ། །རྡོ་རྗེ་སྐྱིལ་ཀྲུང་དག་གི་སེམས། །ནོར་བུའི་ནང་དུ་
སོན་བལྟ་ཞིང་། །ཡེ་ཤེས་ སྐྱེ་བ་ གང་ ཡིན་ཏེ། །ཡེ་ཤེས་ངོ་བོ་ཞེས་པ་རྒྱན། །
ཆགས་པ་མ་ཡིན་ཆགས་བྲལ་མིན། །དབུ་མར་དམིགས་པ་མ་ཡིན་ནོ། །གང་ཚེ་
རྣལ་འབྱོར་ཡེ་ཤེས་མཐོང་། །བདེ་ལ་གནས་བྱ་འགྱུར་མི་བྱ། །ཐུན་ནམ་ཡང་ན་
ཉིན་གཅིག་གམ། །ཟླ་ཕྱེད་ཟླ་བ་ལོ་དང་ནི། །བསྐལ་བ་བསྐལ་བ་སྟོང་དུ་ཡང་། །
ཡེ་ཤེས་མངོན་སྦྱོར་གྱིས་གནས་བྱ། །ཞེས་བླ་མས་ཇི་ལྟར་ངོ་སྤྲད་པ་ལྟར་སྙོམས་
འཇུག་གི་དམིགས་པས་ལྷན་སྐྱེས་བསྐྱེད་པར་མོས་ལ་སྔགས་འདིའི་རྗེས་ཟློས་
མཛོད། ཨོཾ་སརྦ་ཏ་ཐཱ་ག་ཏ་ཨ་ནུ། ཞེས་པ་ནས། ཁྱེད་རང་སློབ་མ་རྣམས་ཡབ་
ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་སྤྱི་བོ་ནས་མགྲིན་པར་སླེབ་པ་ན་
དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་ག་ནས་ལྟེ་བར་
སླེབ་པ་ན་ཁྱད་དགའ། ལྟེ་བ་ནས་གསང་གནས་ཀྱི་རྩེར་སླེབ་པ་ན་ལྷན་ཅིག་སྐྱེས་
པའི་དགའ་བ་སྐྱེས། བདེ་སྟོང་དབྱེར་མེད་ཀྱིས་ལྷན་སྐྱེས་ཀྱི་དགའ་བ་ནི་དབང་
གསུམ་པའི་ངོ་བོ་ཡིན་ནོ། །ཞེས་སློབ་མ་རྣམས་ལ་དབང་གསུམ་པའི་ལམ་ངོ་སྤྲད་
དོ། །ད་སྤྱན་དར་བསལ་ལ་དབང་གི་དག་པ་གསན་པར་ཞུ། ཁྱོད་ཀྱིས་བྷ་གའི་
དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་ཡེ་ཤེས་
ཀྱི་དབང་ཞེས་བཤད་པ་དེ་ཐོབ། ཐུན་མོང་བ་ཡིད་ཀྱི་དྲི་མ་བརྣབ་སེམས་ལ་
སོགས་པ་སྔར་བསགས་འདག་ཅིང་ཕྱི་མ་སྡོམ། ཐུན་མོང་མ་ཡིན་པ་གང་སྣང་
ཀུན་བདེ་སྟོང་དབྱེར་མེད་དུ་འཆར་བ་ལ་སྒྲིབ་པའི་དྲི་མ་འཁྲུད་པས་ཡིད་དག་
པར་བྱེད། འོད་གསལ་ཕྱག་རྒྱ་ཆེན་པོ་བསྒོམ་པ་ལ་དབང་བར་བྱས། འབྲས་བུ་
ཆོས་ཀྱི་སྐུ་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་གོ །དེས་དབང་
257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསུམ་པ་ལེགས་པར་གྲུབ་པ་ཡིན། ད་དབང་བཞི་པ་ཚིག་དབང་རིན་པོ་ཆེ་ཞུ་
བའི་ ཡོན་ དུ་ མཎྜལ་ ཞིག་ མཛད་ པར་ ཞུ། ཞེས་བརྡ་ སྤྱད་ ལ་ མཎྜལ་ དབུལ་དུ་
གཞུག །དབང་བཞི་ པ་ ཚིག་དབང་རིན་པོ་ཆེའི་དོན་དུ་གསོལ་བ་འདེབས་པ་
འདིའི་ རྗེས་ཟློས་མཛོད། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་
བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང་། །བཀའ་དྲིན་གྱིས་ནི་
བསྐྱབ་ཏུ་གསོལ། །ཞེས་པ་ལན་གསུམ་བྱའོ། །དབང་བཞི་པ་འདི་ནི་བླ་མས་ཚིག་
གི་སྒོ་ནས་ངོ་སྤྲད་པ་སློབ་མ་རང་གི་སེམས་རྒྱུད་ལ་གོ་བ་ཆགས་པ་ཞིག་གིས་ཐོབ་
པ་ཡིན་གྱི་འདི་ལ་དབང་རྫས་གཞན་མ་མེད་དོ། །དེས་ན་ཁྱེད་རང་རྣམས་ཀྱིས་
ངེད་ཀྱི་ཚིག་རིས་ལྟར་ལེགས་པར་སོམས་ལ་གསང་སྔགས་བླ་མེད་ཀྱི་ལམ་གྱི་
བསྒྲུབ་བྱ་མཐར་ཐུག་པ་འཇའ་ལུས་རྡོ་རྗེའི་སྐུ་ཟུང་འཇུག་གི་སྐུ་ཡིན་པའི་ཚུལ་ལ་
ངེས་པ་བརྟན་པོ་བསྐྱེད་པ་ཤིན་ཏུ་གལ་ཆེ་བས་ཐུགས་བསམ་མ་ཡེངས་པར་
མཐར་ཐུག་གི་དོན་འདི་ལ་ངེས་པ་བརྟན་པོ་བསྐྱེད་པར་མཛོད། །ཅེས་བརྡ་སྤྲད་
ལ། ཁྱེད་ཀྱིས་དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་
ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན། སེམས་ལྷན་ཅིག་སྐྱེས་པའི་
དགའ་བས་དེ་ཁོ་ན་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ་དོན་
དེ་གོམས་པར་བྱས་པ་ལས་མཐར་རླུང་སེམས་ལས་གྲུབ་པའི་ལོངས་སྤྱོད་རྫོགས་
པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང་། དེའི་དུས་
ཉིད་ན་ལྷན་ཅིག་སྐྱེས་པའི་དགའ་བ་དང་སྟོང་པ་ཉིད་རོ་གཅིག་ཏུ་ཞུགས་པའི་འོད་
གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་གཉིས་སུ་མེད་པའི་ཡེ་
ཤེས་ཟུང་འཇུག་གི་གོ་འཕང་མངོན་དུ་བྱེད་དེ། དེ་ནི་ཐོབ་བྱ་དོན་གྱི་དབང་བཞི་
-258-



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
པ་ཡིན་ནོ། །ཞེས་བརྗོད་ལ་ཚིག་དབང་རིན་པོ་ཆེའི་དོན་ལ་ངེས་པ་བསྐྱེད་དོ། །དེ་
ལྟར་དབང་ཡོངས་སུ་རྫོགས་པ་ཐོབ་ནས་དམ་ཚིག་དང་སྡོམ་པ་རྣམས་ཚུལ་བཞིན་
དུ་བསྲུངས་ན་མཆོག་དང་ཐུན་མོང་གི་དངོས་གྲུབ་ཐམས་ཅད་འགྲུབ་པར་འགྱུར་
ཞིང་དམ་ཚིག་དང་སྡོམ་པ་ཡལ་བར་དོར་ནས་ལྷ་བསྒོམ་པ་དང༌། སྔགས་བཟླ་བ་
སོགས་ཅི་བྱས་ཀྱང་དངོས་གྲུབ་གང་ཡང་མི་འགྲུབ་ཅིང་དམ་ཚིག་དང་སྡོམ་པ་རྣམ་
པར་དག་པར་བྱས་ན། ལྷ་བསྒོམ་པ་སོགས་མ་བྱས་ཀྱང་སྐྱེ་བ་བཅུ་དྲུག་ཚུན་ལ་
འཚང་རྒྱ་ནུས་པ་རྒྱུད་དང་གྲུབ་ཆེན་གྱི་གསུང་ལས་འབྱུང་བས་དངོས་གྲུབ་ཐམས་
ཅད་ཀྱི་རྩ་བ་དམ་ཚིག་བསྲུང་བ་འདི་ལ་བསྒྲིམ་དགོས་སོ། །དེས་ན་གཤེད་དམར་
གྱི་རྒྱུད་ནས་གསུངས་པའི་རྩ་ལྟུང་བཅུ་བཞི་ངོ་འཕྲོད་པར་བྱ་བ་དང་། གཞན་ཡང་
བཟའ་བའི་དམ་ཚིག་དང་། བསྟེན་པའི་དམ་ཚིག་དང་། སྦོམ་པོ་ བརྒྱད་ སོགས་
སྲུང་བའི་དམ་ཚིག་གཞན་རྣམས་ཀྱང་ངོ་འཕྲོད་པར་བྱས་ལ་སྲོག་དང་བསྡོས་ཏེ་
སྲུང་བར་མཛད་དགོས་སོ། །ཞེས་གོ་བར་བྱས་ལ། མཆོག་ཏུ་གསང་བ་དམ་པ་
ཡི། །དཀྱིལ་ འཁོར་ མཐོང་ ཞིང་ ཞུགས་ པས་ན། །སྡིག་ པ་ ཀུན་ ལས་ རྣམ་ པར་
གྲོལ། །དེ་རིང་ཁྱེད་རྣམས་ལེགས་པར་གནས། །བདེ་ཆེན་ཐེག་པ་འདི་ལ་ནི། །
ཕྱིན་ཆད་འཆི་བ་ཁྱོད་ལ་མེད། །མི་ཚུགས་པ་དང་མ་བཅིངས་པར། །གང་ལའང་
འཇིགས་མེད་དགའ་བར་གྱིས། །སྲིད་པ་ཤིན་ཏུ་ཞི་བྱའི་ཕྱིར། །སྲིད་པའི་ངན་
འགྲོ་ལས་ཁྱོད་འདས། །སྲིད་པ་ཤིན་ཏུ་གྲུབ་པའི་ཕྱིར། །སྟོན་པའི་མཆོག་ཏུ་ཡང་
དག་འགྱུར། །དངོས་ གྲུབ་དམ་ཚིག་ སྡོམ་ པ་འདི། ཁྱོད་ ཀྱིས་རྟག་ཏུ་བསྲུང་ བྱ་
སྟེ། །སངས་ རྒྱས་ ཀུན་ གྱིས་མཐུན་ པར་ གསུངས། །མཆོག་ཏུ་རྟག་ པའི་བཀའ་
ཡིན་ནོ། །སློབ་དཔོན་སྨད་པར་མི་བྱ་སྟེ། །བདེ་གཤེགས་བཀའ་ལས་འདས་མི་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བྱ། །དེ་བཞིན་ཁྲོས་ནས་སྤྱན་རྣམས་ལ། །ཉེས་པ་བརྗོད་པར་མི་བྱའོ། །སེམས་
ཅན་རྣམས་ལ་བྱམས་པའི་སེམས། །ནམ་ཡང་ངེས་པར་སྤང་མི་བྱ། །བྱང་ཆུབ་
སེམས་ནི་དོར་མི་བྱ། །རང་གཞན་ཆོས་ལ་མི་སྨད་དོ། །ཡོངས་སུ་མ་སྨིན་སེམས་
ཅན་ལ། །གསང་བ་ཉིད་ནི་བསྟན་མི་བྱ། །བདག་ཉིད་ཕུང་པོ་སྨད་མི་བྱ། །ཆོས་
རྣམས་ངོ་བོ་སུན་མི་དབྱུང་། །གདུག་པའི་བྱམས་པ་རྟག་ཏུ་སྤངས། །ཆོས་ལ་ཚད་
གཟུང་མི་བྱའོ། །དད་ལྡན་སེམས་ཅན་བསླུ་མི་བྱ། །རྟག་ཏུ་དམ་ཚིག་བསྟེན་པར་
བྱ། །ཤེས་རབ་རང་བཞིན་བུད་མེད་རྣམས། །སྐྱོན་གྱི་ཉེས་པ་མི་བརྗོད་དོ། །རྣལ་
འབྱོར་སློང་མོས་མི་རྒྱུ་ཞིང་། །རྣལ་འབྱོར་སྤང་བར་མི་བྱ་སྟེ། །རྟག་པར་རྒྱུན་དུ་
གསང་སྔགས་བཟླས། །རྟག་ཏུ་དམ་ཚིག་ལ་སོགས་བསྟེན། །གལ་ཏེ་བླ་མ་སྨོད་
དེ་བཞིན། །དམ་ཚིག་བག་མེད་པར་གྱུར་ན། །དེ་ཚེ་དཀྱིལ་འཁོར་དེས་བྲིས་ལ། །
བདེ་གཤེགས་རྣམས་ལ་སྡིག་པ་བཤགས། །དེང་ཁྱོད་སྐྱེ་བ་འབྲས་བུར་བཅས། །
གང་ཕྱིར་འདི་ལ་ ལེགས་ པར་གནས། །དམ་ཚིག་ལྷ་རྣམས་དང་མཉམ་པར། །
གནས་པར་གྱུར་པར་ཐེ་ཚོམ་མེད། །སངས་རྒྱས་རྡོ་རྗེ་ཅན་བཅས་པ། །ཀུན་གྱིས་
ཚེ་ ལྡན་དེང་དབང་བསྐུར། ཁམས་གསུམ་པ་ཡི་རྒྱལ་པོ་ཆེ། །རྒྱལ་སྲིད་བདག་
པོར་བསྟན་པ་ཡིན། །དེ་ རིང་བདུད་ལས་རྣམ་པར་རྒྱལ། །གྲོང་ཁྱེར་མཆོག་ཏུ་
རབ་ཞུགས་སོ། །དེ་རིང་ཁྱོད་ཀྱིས་སངས་རྒྱས་ཉིད། །ཐོབ་པ་འདི་ལ་ཐེ་ཚོམ་
མེད། །འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམ་ཚིག་མི་ཟད་
བདེ་སྟོང་བསྟེན་པར་གྱིས། །དེ་རིང་འགྲོ་བ་བདེ་མྱུར་རྡོ་རྗེ་སེམས་དཔའ་དང་། །
མཚུངས་པའི་རྟག་པ་ཉིད་དུ་ཁྱེད་རྣམས་བྱིན་པར་འགྱུར། །ཞེས་དལ་བུས་བརྗོད་
ལ་ངེས་པ་བརྟན་པོ་བསྐྱེད་པར་བྱའོ། །དེ་ལྟར་བླ་མ་དང་དཀྱིལ་འཁོར་ལྷ་ཚོགས་
- 260 -



འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་གྱི་དབང་ཆོག་ལག་ལེན་རབ་གསལ་ལས་དངོས་གཞིའི་ཆོ་ག
དཔང་དུ་བཞག་སྟེ་ཁས་བླངས་པའི་དམ་ཚིག་རྣམས་སྲོག་དང་བསྡོས་ཏེ་བསྲུང་
སྙམ་པ་ གྱིས་ལ་འདིའི་ རྗེས་ཟློས་མཛོད། གཙོ་བོས་ཇི་ལྟར་བཀའ་བསྒོ་བའི། །
གསུང་ནི་དེ་ལྟར་བདག་གིས་བགྱི། །ཞེས་ལན་གསུམ་བྱའོ། །ད་དབང་བཞི་པའི་
དག་པ་གསན་པར་ཞུ། དེ་དག་གིས་དོན་དམ་པ་བྱང་ཆུབ་ཀྱི་སེམས་ཀྱིས་དཀྱིལ་
འཁོར་དུ་དབང་བཞི་པ་ཚིག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་སྒྲིབ་
པའི་ བག་ཆགས་ འཁྲུད་ པའི་ནུས་ པ་ བཞག །བདེན་ གཉིས་ དབྱེར་མེད་ཟུང་
འཇུག་གི་རྫོགས་རིམ་བསྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་
རྡོ་རྗེ་འཆང་གི་སྐུ་མངོན་དུ་འགྱུར་བའི་སྐལ་བ་ཅན་དུ་བྱས་སོ། །དེས་བྱིན་རླབས་
ཀྱི་གཏེར་ཆེན་པོ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་གྱི་དཀྱིལ་འཁོར་དུ་
དབང་བཞི་ཡོངས་སུ་རྫོགས་པ་ཕུལ་གྲུབ་པ་ཡིན་པས། གཏང་རག་གི་མཎྜལ་
རྒྱས་པ་ཞིག་མཛད་པ་དང་། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
ཐུན་མོང་མིན་པའི་ཡི་དམ་ཁྱད་པར་ཅན་འདི་ལ་རྣལ་འབྱོར་དུ་མཛད་ནས་རང་
གིས་དལ་བའི་རྟེན་ཐོབ་པ་དོན་ལྡན་དུ་བྱ་བ་དང་། སྐལ་བ་དང་ལྡན་པ་གཞན་
དག་ཀྱང་ཚུལ་དེར་ཁྲིད་ནས་རྒྱལ་བའི་བསྟན་པའི་སྙིང་པོ་མཐར་ཐུག་པ་འདི་ཉིད་
འཕེལ་ཞིང་རྒྱས་པར་བྱ་བའི་ཕྱིར་བསྟན་པ་རྒྱས་པའི་སྨོན་ལམ་དང་བཀྲ་ཤིས་
བཅས་མཛད་པར་ཞུ། ཞེས་བརྗོད་ལ། གཏང་རག་གི་མཎྜལ་དབུལ་དུ་གཞུག་
ཅིང་། སྨོན་ལམ་དང་བཀྲ་ཤིས་བྱའོ། །དེ་ནས་སློབ་མ་རྣམས་གྱེས་ནས་དཀྱིལ་
འཁོར་ལ་མཆོད་པ་གསར་པ་གྱ་ནོམ་པ་བཤམས་ལ། མཆོད་བསྟོད་བདུད་རྩི་མྱང་
བ་ཕྱག་ལེན་ལྟར་བྱས་ཏེ་དགེ་བ་བསྔོ་བ་དང་། ལྷག་ཆད་ཀྱི་ཉེས་པ་ཞི་བའི་ཕྱིར་
ཡིག་བརྒྱ་ལན་གསུམ་བཟླ་ཞིང་ནོངས་པ་བཟོད་པར་གསོལ་ཏེ་འདོད་དོན་ལ་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསོལ་བ་གདབ། རས་བྲིས་ཀྱི་དཀྱིལ་འཁོར་ལ་བརྟན་བཞུགས་དང་བཀྲ་ཤིས་
བྱའོ། །
ཞེས་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་
རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་ལག་ལེན་རབ་གསལ་ཞེས་
བྱ་བ་འདི་ནི། ༧གངས་ཅན་འགྲོ་བའི་མགོན་པོ་རྒྱལ་དབང་ཐམས་ཅད་མཁྱེན་པ་
ཆེན་པོས་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་བསྐུར་གྱི་ཆོ་ག་ལག་ལེན་
རྣམས་གསལ་བར་བཀོད་པ་བསྟན་རྒྱུན་ལ་ཕན་པ་ཞིག་གྱིས་ཤིག་ཅེས་བཀའ་
ལུང་ཕེབས་པ་སྤྱི་བོས་མནོས་ཏེ་མདོ་རྒྱུད་མན་ངག་འཛིན་པ་དགེ་སློང་ཡེ་ཤེས་
རྒྱལ་མཚན་གྱིས་༧ རྗེ་རིན་པོ་ཆེ་ཉིད་ཀྱིས་མཛད་པའི་དཀྱིལ་ཆོག་རིན་ཆེན་ཕྲེང་
བའི་དགོངས་པ་བཞིན་གསལ་བྱེད་ཅེས་པ་ལྕགས་མོ་ཕག་གི་ལོ་རྒྱལ་ཟླ་བའི་
ཡར་ཚེས་ལ་ཚེ་མཆོག་བསམ་གཏན་གླིང་གི་གཙུག་ལག་ ཁང་དུ་སྦྱར་བའོ། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག །སརྦ་མངྒ་ལཾ།། །།
- 262 -



༄༅། །གསང་བདེ་འཇིགས་གསུམ་གྱི་རྒྱུད་འཆད་པ་དང་རིམ་
གཉིས་ཀྱི་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་
ཇི་ལྟར་བྱ་བའི་ཚུལ་རིམ་གཉིས་ལམ་གྱི་སྒོ་འབྱེད་
ཅེས་བྱ་བ་བཞུགས་སོ། ། །
བླ་མ་དང་བཅོམ་ལྡན་འདས་དཔལ་རྡོ་རྗེ་སེམས་དཔའ་དབྱེར་མ་མཆིས་
པའི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་དུ་གསོལ། དེ་ལ་འདིར་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་
པ་དང་། དཔལ་འཁོར་ལོ་སྡོམ་པ་དང་། དཔལ་རྡོ་རྗེ་འཇིགས་བྱེད་གསུམ་གྱི་
རྒྱུད་འཆད་པ་དང་རིམ་གཉིས་ཀྱི་མན་ངག་ཉམས་ལེན་མྱོང་ཁྲིད་དུ་བྱེད་པའི་ཚེ་རྡོ་
རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ་ལ་གཉིས། རྒྱུད་དང་གྲུབ་ཆེན་གྱི་
གཞུང་ནས་ཇི་ལྟར་གསུངས་པའི་ཁུངས་བཀོད་པ་དང་། ཆོ་ག་ཇི་ལྟར་བྱ་བའི་
ཚུལ་ལོ། །དང་པོ་ནི་དཔལ་གསང་བ་འདུས་པའི་རྩ་རྒྱུད་ལེའུ་དང་པོ་ལས། དེ་
ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་གཅིག་ཏུ་འདུས་
ནས། བཅོམ་ལྡན་འདས་དེ་བཞིན་གཤེགས་པ་བྱང་ཆུབ་གྱི་སེམས་རྡོ་རྗེ་ལ། དེ་
བཞིན་གཤེགས་པ་ཐམས་ཅད་ཀྱི་མཆོད་པ་སྤྲོས་པ་དེ་ཁོ་ན་ཉིད་ཀྱི་དམ་ཚིག་རིན་
པོ་ཆེའི་སྤྲིན་གྱིས་ཡང་དག་པར་མཆོད་དེ། ཕྱག་འཚལ་ནས་འདི་སྐད་ཅེས་གསོལ་
ཏོ། །འདུས་པ་གསང་བ་ལས་བྱུང་བ། །དེ་བཞིན་གཤེགས་པ་ཀུན་གྱི་གསང་། །
རྡོ་རྗེ་སྙིང་པོ་འདུས་པ་ཡི། །དེ་ཉིད་བཅོམ་ལྡན་བཤད་དུ་གསོལ། །ཞེས་དཔལ་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསང་བ་འདུས་པའི་རྒྱུད་འཆད་པ་དང་། རིམ་གཉིས་གྱི་མན་ངག་བྱེད་པའི་ཚེ།
ཐོག་མར་རྡོ་རྗེ་སློབ་དཔོན་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཕུལ་
ནས་རྒྱུད་དང་རིམ་གཉིས་ཀྱི་མན་ངག་རྣམས་སྟོན་པར་ཡང་དང་ཡང་དུ་གསོལ་བ་
གདབ་དགོས་པ་ནི་འདོར་མི་རུང་བའི་དམ་ཚིག་ཡིན་པས་ངེས་པར་བྱ་དགོས་པར་
གསུངས་པ་ཡིན་ཏེ། དེའི་ཐད་ཀྱི་འགྲེལ་པ་སྒྲོན་གསལ་མཆན་བུ་དང་བཅས་པ་
ལས། ད་ནི་མ་འོངས་པའི་གདུལ་བྱ་རྣམས་ལ་སློབ་དཔོན་དང་སློབ་མ་ཆོས་ཟབ་
མོའི་སྒོ་ནས་འབྲེལ་བ་ཇི་ལྟར་བྱེད་པ་དེ་བསྟན་པར་བྱ་བའི་ཕྱིར་དེ་ནས་ཞེས་བྱ་
བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་ཆེ་བརྗོད་བཤད་པ་འདས་མ་
ཐག་པའི་དུས་སོ། །དེ་བཞིན་གཤེགས་པ་ཐམས་ཅད་ཡང་གཅིག་ཏུ་འདུས་ནས་
ཞེས་བྱ་བ་ནི་སྔར་འདུས་པ་ལ་བལྟོས་ནས་ཡང་འདུས་པ་མཛད་ནས་ཞེས་པ་སྟེ།
གསོལ་ བ་ གདབ་ པའི་ དོན་ དུ་ དགོངས་ པ་ གཅིག་ ཏུ་ མཛད་ པའོ། །དེ་ བཞིན་
གཤེགས་པ་ཐམས་ཅད་མཉེས་པར་བྱེད་པའི་མཆོད་པ་ཉེར་སྤྱོད་ལ་སོགས་པ་
སྤོས་པ་སྟེ། མང་དུ་བཤམས་པ་དེས་མཆོད་ན་འདོད་པའི་དོན་ཐོབ་པ་ལ་མི་བསླུ་
བས་དེ་ཁོ་ན་ཉིད་ཀྱི་དམ་ཚིག་སྟེ། མཆོད་པའི་ལས་ལས་འདར་མི་རུང་བས་
གསེར་ལ་སོགས་པའི་རིན་པོ་ཆེའི་རྒྱ་མཚོའི་ཚོགས་ནི་སྤྲིན་ཏེ་མཆོད་པ་དེ་རྣམས་
ཀྱིས་ཡང་དག་པར་མཆོད་དེ་ཕྱག་འཚལ་ནས་འདི་སྐད་ཅེས་གསོལ་ཏོ། །ཞེས་བྱ་
བ་ནི་དྲང་བའི་དོན་ཏོ། །ཞེས་རྒྱུད་དྲང་དོན་དུ་བཤད་པས་རྡོ་རྗེ་སློབ་དཔོན་ལ་
ཕྱིའི་མཆོད་པ་ཉེར་སྤྱོད་འདོད་ཡོན་ན་བཟའ་རྒྱན་རོལ་མོ་གསེར་དང་དངུལ་ལ་
སོགས་པའི་རིན་པོ་ཆེ་ཅི་འབྱོར་དང༌། ལྷག་པར་མཎྜལ་ཡང་དང་ཡང་དུ་ཕུལ་ཏེ་
གསོལ་བ་ཡང་དང་ཡང་དུ་གདབ་དགོས་པ་དང༌། རྒྱུད་ངེས་དོན་དུ་བཤད་པ་
264-



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
དང༌། ཡིག་དོན་དུ་བཤད་པ་དང༌། སྦས་དོན་དུ་བཤད་པ་དང༌། མཐར་ཐུག་ཏུ་
བཤད་པ་རྣམས་གྱིས་གསང་བ་དང་དེ་ཁོ་ན་ཉིད་ཀྱི་མཆོད་པ་ཕུལ་ནས་གསོལ་
བ་ཡང་དང་ཡང་དུ་གདབ་དགོས་པ་དང་། དེའི་ཚེ་ལྷའི་རྣལ་འབྱོར་ཇི་ལྟར་བསྒོམ་
པའི་ཚུལ་ལ་སོགས་པ་བསྟན་པ་ཡིན་ནོ། །གཞན་ཡང་རྩ་རྒྱུད་ལེའུ་དང་པོ་ལས་
ལམ་ཐུན་མོང་བས་རྒྱུད་ལེགས་པར་སྦྱངས་པའི་གདུལ་བྱས་རྡོ་རྗེ་སློབ་དཔོན་
མཚན་ཉིད་དང་ལྡན་པ་ཞིག་སྒོ་ཀུན་ནས་མཉེས་པར་བྱས་ཏེ་ཐོག་མར་སྔགས་ལ་
འཇུག་པའི་དོན་དུ་ཡང་དང་ཡང་དུ་གསོལ་བ་གདབ་པ་དང་། རྡོ་རྗེ་སློབ་དཔོན་
དེས་ཀྱང་ཚམ་ཚོམ་དུ་སྔགས་ཀྱི་མན་ངག་མི་སྟོན་པར་རྒྱུད་ལེགས་པར་བརྟགས་
ནས་སྣོད་དུ་རུང་བར་ཤེས་ན་ཐོག་མར་དབང་བཞིས་རྒྱུད་སྨིན་པར་བྱ་བ་དང་།
དེ་ནས་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་ལེགས་པར་
ངོ་སྤྲད་དེ་རྣམ་པར་དག་པ་ཞིག་བྱེད་དུ་གཞུགས་པ་དང་། དེ་ནས་རིམ་གཉིས་ཀྱི་
མན་ངག་རྣམས་ཇི་ལྟར་སྟོན་པའི་ཚུལ་རྣམས་ཀྱང་གསུངས་ཏེ། རྒྱུད་ནས་ཇི་ལྟར་
གསུངས་ཚུལ་དང་། དེའི་དོན་གྲུབ་ཆེན་རྣམས་ཀྱིས་ཇི་ལྟར་བཀྲལ་ཚུལ་དང་། རྡོ་
རྗེ་འཆང་ནས་བཟུང་བླ་མ་དམ་པ་གོང་མ་གཅིག་ནས་གཅིག་ཏུ་བརྒྱུད་པའི་ཕྱག་
བཞེས་ལ་ཇི་ལྟར་ཡོད་པའི་ཚུལ་རྣམས་ཞིབ་ཏུ་ངོ་སྤྲད་ན་ཆེས་ངོ་མཚར་བ་ཡོད་
མོད་ཀྱང་། འདིར་ཡི་གེ་མང་དུ་དོགས་ནས་བྲི་མ་ནུས་པས་བློ་གྲོས་ཅན་རྣམས་
ཀྱིས་རྒྱུད་འགྲེལ་ལ་ཞིབ་ཏུ་བརྟགས་ནས་ཤེས་པར་བྱའོ། །སྔར་དྲངས་པའི་རྒྱུད་
དང་འགྲེལ་པ་དེ་དག་གི་དོན་བསྡུས་ཏེ་མཆན་བུར་གསུངས་པ་ནི། དེ་རྣམས་ཀྱིས་
ནི་མ་འོངས་པའི་སློབ་མས་སློབ་དཔོན་ལ་ཞུ་བ་ལན་རེ་ཙམ་མིན་པར་བསྐྱར་ཏེ་
ནན་ཏན་དུ་གསོལ་བ་གདབ་པ་དང༌། དབང་བཞིས་རྒྱུད་སྣོད་རུང་དུ་བྱ་བ་དང་།
-265-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དམ་ཚིག་དང་སྡོམ་པ་ཚུལ་བཞིན་དུ་སྲུང་བ་སྔོན་དུ་བཏང་ནས། རྒྱུད་དངོས་དང་
དེའི་དོན་བཞིན་བཤད་ དགོས་ པར་ བསྟན་ཏོ། ། ཞེས་ གསུངས། མཐའ་ གཅོད་
རིན་པོ་ཆེའི་མྱུ་གུ་ལས་ཀྱང་། རྒྱུད་འགྲེལ་གཉིས་ཀྱི་གཞུང་འཆད་པ་ལ་སླེབ་པའི་
ཐོག་མར་འདུས་པའི་རྒྱུད་ཉིད་ལས་གསུངས་པ་ལྟར་ཕྱི་ནང་གི་མཆོད་པས་མཆོད་
ནས་བསྟོད་དེ་གསོལ་བ་གདབ་པར་བྱ། དེ་ཡང་བླ་མ་ལྔ་བཅུ་པ་ནས་གསུངས་པ་
ལྟར་ལན་གསུམ་དུ་གསོལ་བ་གདབ་བོ། །ཆོས་ཐུན་རེ་རེ་བཞིན་གྱི་སྔོན་དུ་རྡོ་རྗེ་
སེམས་དཔའི་སྒོམ་བཟླས་དང༌། གཏོར་མ་དང་མཎྜལ་དབུལ་བ་དམ་པ་སྔ་མ་
རྣམས་ཀྱི་ཕྱག་བཞེས་ལ་འདུག་པ་ལྟར་ བྱའོ། །ཞེས་གསུངས། རིམ་ལྔ་གསལ་
སྒྲོན་ལས་ཀྱང་། དེས་ན་རིམ་པ་བཞི་པ་ལས། །ཅི་ནུས་པས་ནི་མཆོད་པར་བྱ། །
གཅིག་པུ་བདག་ཉིད་ཆེ་བའི་ལྷ། །མན་ངག་རྣམས་ནི་རབ་སྟེར་བས། །རྡོ་རྗེ་སློབ་
དཔོན་དེ་ བས་ ལྷག །དེ་ནི་ཡང་ དག་ མཉེས་ བྱས་ཏེ། །ལོ་འམ་ ཡང་ན་ ཟླ་ བ་
ལ། །བླ་མ་དེ་ནི་མཉེས་བྱས་ལ། །ཅི་ནུས་པས་ནི་མཆོད་པར་བྱ། །ཅི་འབྱོར་པ་ཡི་
ཕྱག་རྒྱ་ནི། །ལེགས་ པར་ བསླབ་ ལ་ དབུལ་ བྱ་ ཞིང་། །ཚོགས་ ཀྱི་དཀྱིལ་འཁོར་
དབུས་སུ་ནི། །ཆོ་ག་དེ་བཞིན་མཆོད་པར་བྱ། །ཞེས་འདིའི་མན་ངག་སྟེར་བའི་རྒྱུ་
མཚན་གྱིས་བླ་མ་སངས་རྒྱས་ལས་ལྷག་པར་བལྟ་བ་དང༌། ཡུན་རིང་པོར་མཉེས་
པར་བྱ་བ་དང་། དེའི་རྗེས་སུ་གསང་བ་དང། དེ་ལས་གཞན་པའི་མཆོད་པས་འདི་
སྟོན་པའི་བླ་མ་ལ་མཆོད་པར་གསུངས་སོ། །སྤྱོད་བསྡུས་ལས་ཀྱང་བླ་མའི་ཞལ་
གདམས་མེད་པར་འོད་གསལ་མི་རྟོགས་པ་དང༌། སྟོན་བྱེད་ཀྱི་རྒྱུ་དང་བསྟན་པའི་
འབྲས་བུ་གཉིས་གནས་ཚུལ་དབྱེར་མེད་པར་སྟོན་པའི་བླ་མའི་ལུང་ཐོབ་ནས་བླ་
མ་མཆོད་པ་སྔར་བཞིན་བྱ་བར་གསུངས་ཏེ། འདི་ཡང་དབང་གི་དོན་དུ་གསུངས་
- 266 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
མོད་ཀྱང་གདམས་ངག་དང་གཉིས་ཀ་ལ་འདྲའོ། །འདི་རྣམས་ཡིད་ཀྱིས་སྤྲུལ་ཏེ་
བྱེད་པ་ཡང་ལམ་ཁྱད་པར་ཅན་ལ་རྟེན་འབྲེལ་འགྲིག་པའི་རྒྱུར་བསྔགས་པ་ཡང་
ཤེས་པར་བྱའོ། །ཞེས་དང་། འདིའི་རིགས་པ་རིམ་པ་ལྷག་མ་རྣམས་ལའང་སྦྱར་
ནས་ བླ་ མའི་ རྣལ་ འབྱོར་ བསྒོམས་ པ་ དང༌། ཚུལ་ དེ་ རྣམས་ ཀྱིས་ གསོལ་ བ་
འདེབས་པར་བཞེད་པ་ནི་ལེགས་པས། གདམས་ངག་ཉན་དུས་ཁོ་ནར་མ་ཟད་
སྐབས་གཞན་དུ་ཡང་ཚུལ་དེས་གསོལ་བ་གདབ་པར་བྱའོ། །དེས་ན་སྤྱིར་ཐེག་པ་
ཀུན་དང༌། ཁྱད་པར་དུ་ཐེག་པ་འདི་ལ་བླ་མའི་དམ་ཚིག་མ་ཉམས་པར་བྱ་བ་
དང༌། སངས་རྒྱས་སུ་བལྟས་པའི་སྒོ་ནས་མཆོད་དེ་མཉེས་པ་ཐམས་ཅད་ཀྱིས་
མཉེས་པར་བྱེད་ཅིང་མི་མཉམ་པ་སྤོང་བ་ལ་འབད་པ་ནི་གནད་དམ་པར་སྣང་ངོ་། །
ཞེས་གསུངས། དཔལ་གསང་བ་འདུས་པའི་རྩ་རྒྱུད་ལེའུ་བརྒྱད་པ་ལས་རྡོ་རྗེ་སློབ་
དཔོན་སངས་རྒྱས་ཐམས་ཅད་འདུས་པའི་ངོ་བོར་བལྟས་ནས་ཕྱི་ནང་གསང་བ་དེ་
ཁོ་ན་ཉིད་ཀྱི་མཆོད་པ་དང༌། མཎྜལ་ཕུལ་ཏེ་མཆོད་པའི་ཚུལ་རྣམས་གསུངས་
ཤིང་། དཔལ་འཁོར་ལོ་སྡོམ་པའི་རྩ་རྒྱུད་ལེའུ་གསུམ་པ་ལས། དེ་ནས་སྒྲུབ་པོས་
དངོས་ཀུན་གྱིས། །དང་པོར་སློབ་དཔོན་མཉེས་པར་བྱ། །འགྲུབ་འདོད་ཤིན་ཏུ་
མཉམ་བཞག་པས། །ཇི་ལྟར་ནུས་པས་བླ་མ་མཆོད། །ཅེས་ཐོག་མར་རྡོ་རྗེ་སློབ་
དཔོན་ འབད་ པ་ ཀུན་ གྱིས་ མཆོད་ནས་ མཉེས་ པར་ བྱ་ དགོས་ པར་ གསུངས།
དཔལ་གསང་བ་འདུས་པ་དང་དཔལ་འཁོར་ལོ་སྡོམ་པ་གཉིས་ཀའི་གསང་བའི་
གནད་རྣམས་ཆེས་ཞིབ་པར་སྟོན་པ་བཤད་རྒྱུད་རྡོ་རྗེ་ཕྲེང་བ་ལས་རྡོ་རྗེ་སློབ་
དཔོན་གྱི་ལུས་ལ་དེ་བཞིན་གཤེགས་པ་ལྔ་དང་། ཡུམ་བཞི་དང་། སེམས་དཔའ་
བརྒྱད་དང་། རྡོ་རྗེ་མ་བཞི་དང་། ཁྲོ་བོ་བཅུ་ལ་སོགས་པ་བཀོད་ནས་སངས་རྒྱས་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཐམས་ཅད་འདུས་པའི་བདག་ཉིད་དུ་ལྟ་བ་དང་། དེ་ལ་ཆུ་བཞི་དང་། ཕྱི་ནང་གི་
ཉེར་སྤྱོད་དང་། ཕྱི་ནང་གི་འདོད་ཡོན་དང་། མདོར་ན་བདག་ཉིད་བྲན་དུ་ཕུལ་ཏེ་
སྒོ་ཀུན་ནས་མཉེས་པར་བྱ་བའི་ཚུལ་རྒྱས་པར་གསུངས། གྲུབ་པ་སྡེ་བདུན་དང་།
སྙིང་པོ་སྐོར་གསུམ་ལ་སོགས་པ་གྲུབ་ཆེན་གྱི་གཞུང་རྣམས་ནས་བླ་མེད་ཐེག་པའི་
སྒོར་ཞུགས་ནས་འཚང་རྒྱ་བར་འདོད་པ་རྣམས་ཀྱིས་ཐོག་མར་རྡོ་རྗེ་སློབ་དཔོན་
སྒོ་ཀུན་ནས་མཉེས་པ་ཞིག་ལམ་གྱི་རྩ་བར་མེད་མི་རུང་དུ་གསུངས་ཏེ། ཁུངས་
རྣམས་དྲངས་ན་མང་དུ་དོགས་པས་མ་བཀོད་ལ། ལམ་འདི་ལ་སྙིང་ནས་སྒྲུབ་པ་
བྱེད་འདོད་པ་རྣམས་ཀྱིས་གྲུབ་ཆེན་གྱི་ལམ་སྲོལ་ལ་ངེས་པ་གཏིང་ཚུགས་པ་ཞིག་
དྲངས་པའི་ཕྱིར་རྒྱུད་དང་གྲུབ་ཆེན་གྱི་གཞུང་ནས་ཇི་ལྟར་གསུངས་པའི་ཚུལ་
རྣམས་མཐའ་དག་པར་ཤེས་པར་འདོད་ན། བདག་གིས་བླ་མ་མཆོད་པའི་ཁྲིད་
ཡིག་ཆེན་མོར་ཞིབ་ཏུ་བྲིས་ཟིན་པས་དེ་ལས་ཤེས་པར་བྱའོ། །
རྗེ་ཐམས་ཅད་མཁྱེན་པས་མགོན་པོ་འཇམ་དཔལ་དབྱངས་ལ་ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པ་ཚད་མེད་པ་ཕུལ་ནས་མྱུར་བ་ལས་ཀྱང་ཆེས་
མྱུར་བར་འཚང་རྒྱ་བ་ལ་ཉམས་ལེན་ཇི་ལྟར་བགྱི་དགོས་ཞེས་ཞུས་པའི་ཚེ། རྗེ་
བཙུན་འཇམ་དཔལ་དབྱངས་ཀྱི་ཞལ་ནས། ལམ་ཐུན་མོང་བ་ལ་མྱོང་བ་འཐོན་
ངེས་སུ་སྦྱངས་ཏེ། ངེས་འབྱུང་དང་། བྱང་ཆུབ་ཀྱི་སེམས་དང་། ཟབ་མོ་དབུ་མའི་
ལྟ་བ་རྣམས་ལ་མྱོང་བ་ཤུགས་དྲག་ལ་བརྟེན་པའི་སྒོ་ནས་སྔགས་ལ་འཇུག་ཚུལ་
དང༌། བདེ་གསང་འཇིགས་གསུམ་ཡ་མ་བྲལ་བའི་ཉམས་ལེན་དགོས་ཚུལ་ནན་
ཏན་དུ་འདོམས་པར་མཛད་ཅིང་། དེ་དང་དེའི་མན་ངག་མཐའ་དག་དངོས་ སུ་
སྩལ། རྗེ་རིན་པོ་ཆེས་ཀྱང་རྗེ་བཙུན་འཇམ་དཔལ་དབྱངས་ཀྱི་ཞལ་ལས་ཇི་ལྟར་
268-



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
གསན་པ་ལྟར་ཐུགས་སྲས་བདག་ཉིད་ཆེན་པོ་རྣམས་ལ་ལེགས་པར་སྩལ་ཞིང་།
ཁྱད་པར་ནང་ཐུགས་ཀྱི་སྲས་གཅིག་མཁས་གྲུབ་ཐམས་ཅད་མཁྱེན་པ་ལ་སྤྱིར་
རྒྱུད་སྡེ་བཞིའི་མན་ངག་མཐའ་དག་དང་། ཁྱད་པར་གསང་བདེ་འཇིགས་གསུམ་
གྱི་རྒྱུད་དང་མན་ངག་མཐའ་དག་འདོམས་པར་མཛད་དེ། དེའི་ཚེ་ཐོག་མར་བླ་མ་
མཆོད་པ་ཇི་ལྟར་མཛད་པའི་ཚུལ་དང༌། གདུལ་བྱ་འཁྲིད་ཚུལ་ཇི་ལྟར་མཛད་པའི་
རིམ་པ་རྣམས་ཡི་གེར་འགོད་པར་མཛད་པ་ཟབ་མོ་རྡོ་རྗེ་རྣལ་འབྱོར་ལ་འཇུག་པ་
དཀར་ཆག་ཐོའི་ཡིག་ཆུང་ཞེས་བྱ་བ་དེ་ཉིད་ལས། ཐོག་མར་བྱང་ཆུབ་ལམ་གྱི་
རིམ་པ་ལ་བཤད་ཆོས་ཙམ་དུ་མ་བཞག་པར་ཉམས་ལེན་མྱོང་ཁྲིད་དུ་བྱས་ཏེ།
གདུལ་བྱའི་རྒྱུད་ལ་ལམ་ཐུན་མོང་བའི་མྱོང་བ་འཐོན་ངེས་སུ་བྱ་བ་དང་། དེ་ནས་
དབང་རྣམ་པར་དག་པས་རྒྱུད་སྨིན་པར་བྱ་བ་དང་། དེ་ནས་དམ་ཚིག་དང་སྡོམ་པ་
དག་པར་བྱ་བ་དང་། དེ་ནས་སྤྱིར་རྒྱུད་སྡེ་བཞིའི་ལམ་གྱི་གནད་རྣམས་ལ་གོ་བ་
ཆགས་པ་ཞིག་བྱ་བ་དང༌། དེ་ནས་ཐོག་མར་གསང་བ་འདུས་པ་ལ་ཁྲིད་ནས་ལམ་
རིམ་གཉིས་ལ་གོ་བ་ཆགས་པ་ཞིག་བྱེད་པ་དང༌། དེ་ནས་དཔལ་འཁོར་ལོ་སྡོམ་
པའི་ལམ་རིམ་གཉིས་ལ་ཁྲིད་ནས་གོ་བ་ཆགས་པ་ཞིག་བྱེད་པ་དང་། རིམ་གཉིས་
ལ་གོ་བ་ཆགས་པའི་རྗེས་སུ་རྒྱུད་འགྲེལ་ལ་སྦྱངས་ནས་མཐའ་ཆོད་པར་ཤེས་པ་
ཞིག་བྱེད་ཚུལ་དང་། ཁྱད་པར་ལམ་རིམ་པ་གཉིས་ཀྱི་ཉམས་ལེན་མྱོང་ཁྲིད་དུ་
བྱེད་པའི་ཚེ་ཐོག་མར་རྡོ་རྗེ་སློབ་དཔོན་ལ་མཆོད་པ་དང་། གསོལ་བ་གདབ་པ་
དང༌། ཆོས་ཐུན་རེ་རེ་བཞིན་གྱི་འགོར་རྡོར་སེམས་སྒོམ་བཟླས་དང་། ཡི་དམ་དང་
ཕྱོགས་སྐྱོང་དང་དམ་ཅན་ཆོས་རྒྱལ་ལ་གཏོར་འབུལ་དང་འཕྲིན་འཆོལ་བྱེད་པ་
དང་། ཁྱད་པར་ རིམ་ལྔའི་ཁྲིད་བྱེད་ པའི་ ཚེ་ མཆོད་གཏོར་རྒྱས་པ་དང་ཚོགས་
269-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འཁོར་བྱེད་པ་སོགས་ཕྱག་ལེན་ལྟར་མ་འཕྱུགས་པར་བྱ་བ་ཤིན་ཏུ་གལ་ཆེ་ཞེས་
ནན་ཏན་དུ་འདོམས་པར་མཛད་དེ། ཞིབ་པར་ཡིག་ཆུང་ཉིད་ལས་ཤེས་པར་བྱ་
ཞིང་། དེ་ལྟར་ནན་ཏན་དུ་འདོམས་པར་མཛད་པའི་འགག་བསྡུ་བ་ནི་ཡིག་ཆུང་དེ་
ཉིད་ལས། དེ་ལྟར་མན་ངག་གི་ཡིག་ཆུང་ཉི་ཤུ་ནི། འཇུག་པའི་ལམ་བསྟན་པའི་
དཀར་ཆག་ཡིག་ཆུང་ཉེར་གཅིག་པོ་འདི་ནི་བདག་ཉིད་ཉམས་ལེན་ལ་སྒྲུབ་པ་
སྙིང་པོར་བྱེད་འདོད་པའི་ཡིད་ཀྱི་རེ་བ་ཕྱི་ནང་གི་བར་དུ་གཅོད་པས་མ་བཅད་ན།
ཉེ་བར་མཁོ་བའི་གཙོ་བོ་དག་བརྗེད་པས་འཇིགས་པ་དང༌། སྐལ་བ་དང་ལྡན་པ་
སྒྲུབ་པ་ལྷུར་ལེན་པར་འདོད་པ་ཙམ་བྱུང་སྲིད་ནའང་འཁྲིད་ཚུལ་ཞིབ་ཏུ་ངེས་པས་
ཕན་གདགས་པ་དང་། ཁོ་བོ་ཅག་དུས་ཀྱི་ཕོ་ཉས་འཁྲིད་པར་གྱུར་ན། རྗེ་རིན་པོ་
ཆེའི་གསུང་ངག་རྡོ་རྗེ་འཆང་གི་ཞལ་གྱི་བདུད་རྩི་འདི་དག་གངས་རིའི་ཁྲོད་དུ་
ལྷག་མ་མེད་པར་འགྱུར་དུ་དོགས་པས་འཇིགས་ཞིང་། མན་ངག་གི་གནད་དང་གོ་
བ་འཚོལ་ལུགས་ཀྱི་གནད་ཆེས་ཟབ་པ་ཞལ་ལས་ཤེས་པར་བྱ་བ་མང་དུ་ཡོད་པ་
དག་ཁོ་བོས་དུས་ཕྱིས་རྗེ་ཉིད་ཀྱི་ཞབས་དྲུང་དུ་སླར་ཡང་སྙིང་ནས་གསོལ་བ་
བཏབ་ཅིང་། གསེར་གྱི་མཎྜལ་ཚོགས་ཀྱི་འཁོར་ལོ་ལ་སོགས་པར་འབད་ཅིང་
ཐུགས་བརྩེ་བ་ཆེན་པོས་ཉེ་བར་གཟིགས་ནས་ཟླ་བ་བཅུའི་རིང་ལ་ཉིན་མོ་རྒྱུད་སྡེ་
དང་གཞུང་ཆེན་མོ་རྣམས་ཀྱི་བཤད་པ་དང་། མཚན་རེ་བཞིན་བསྐྱེད་རྫོགས་ཀྱི་
མན་ངག་གི་གནད་རྒྱུན་མ་ཆད་པར་སྩལ་བ་དག་ཡིད་ལ་གཅགས་པར་བགྱིས་
ཞིང་། ཁྱད་པར་ཞལ་ལས་ཤེས་པར་བྱ་བའི་གནད་ཞིབ་ཅིང་མང་བར་གསུངས་
པ་དག་ཟུར་ཕྲ་མོ་ཙམ་ཡང་མ་ཉམས་པར་དུས་དེ་ཉིད་ནས་ལོ་དྲུག་གི་བར་ཡང་
ཡང་ཡིད་ལ་ཤར་བ་དང་སེམས་པས་མ་བརྗེད་པར་བྱས་ནས། ལོ་བདུན་ལ་བབ་
- 270 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
པ་ན་རྗེ་ཉིད་ལ་གསོལ་བ་མང་དུ་བཏབ་ཅིང་མཁའ་འགྲོ་ཆོས་སྐྱོང་ལ་མཆོད་
གཏོར་མང་དུ་ཕུལ་ནས་གསོལ་བ་བཏབ་སྟེ་དཔལ་རི་བོ་མདངས་ཅན་གྱི་དགོན་
པར་རྡོ་ རྗེ་འཛིན་པ་དགེ་ལེགས་དཔལ་བཟང་པོས་ཡིག་གེར་བྲིས་པ་ཡིན་ནོ། །
ཞེས་གསུངས། དཔལ་གསང་བ་འདུས་པ་རྡོ་རྗེ་སློབ་དཔོན་མཆོད་པའི་ཚུལ་ཇི་
ལྟར་བཤད་པ་དེ་ལྟར་དཔལ་འཁོར་ལོ་སྡོམ་པ་དང༌། དཔལ་རྡོ་རྗེ་འཇིགས་བྱེད་
གཉིས་ལའང་ལྷའི་མངོན་རྟོགས་སོགས་ཐུན་མོང་མིན་པའི་ཁྱད་པར་རྣམས་མ་
གཏོགས་མཆོད་པ་བྱ་བའི་ཚུལ་ལ་སོགས་པ་འདུས་པའི་སྐབས་སུ་ཇི་ལྟར་བཤད་
པ་ལྟར་བྱ་བར་གསུངས་ཏེ། རྗེ་ཐམས་ཅད་མཁྱེན་པ་ནས་གྲུབ་ཆེན་འཇམ་དཔལ་
རྒྱ་མཚོ་དང་། མཁས་གྲུབ་ཐམས་ཅད་མཁྱེན་པ་དང་། བ་སོ་ཆོས་ཀྱི་རྒྱལ་མཚན་
དང༌། དེ་ནས་གྲུབ་ཆེན་ཆོས་རྡོ་རྗེ་དང་། རྒྱལ་བ་དབེན་ས་པ་ཡབ་སྲས་ལ་རིམ་
གྱིས་བརྒྱུད་པའི་སྙན་བརྒྱུད་ཀྱི་མན་ངག་འཛིན་པ་རྣམས་དང་། ཡང་རྗེ་ཐམས་
ཅད་མཁྱེན་པ་ ནས་ རྗེ་བཙུན་ཤེས་རབ་སེང་གེ་དང་། དེ་ནས་འདུལ་ནག་པ་
དཔལ་ལྡན་བཟང་པོ་སོགས་སྲད་རྒྱུད་ཀྱི་བླ་མ་གོང་མ་རྣམས་ལ་རིམ་གྱིས་བརྒྱུད་
པའི་སྙན་བརྒྱུད་འཛིན་པ་རྣམས་ཕྱག་ལེན་དེ་ལྟར་མ་ཉམས་པར་མཛད་ཅིང་།
བདེ་གསང་འཇིགས་གསུམ་གྱི་མན་ངག་ལ་མི་འཇིགས་པའི་གདེངས་ཐོབ་ཅིང་
ལམ་དེ་དང་དེ་དག་གི་ནུས་པ་མངོན་དུ་གྱུར་པ་གྲུབ་པའི་དབང་ཕྱུག་འཇམ་
དབྱངས་བདེ་བའི་རྡོ་རྗེས་ཀྱང་བདེ་གསང་འཇིགས་གསུམ་གྱི་རིམ་གཉིས་ཀྱི་མན་
ངག་བྱེད་པའི་ཚེ་རྗེ་ཡབ་སྲས་ཀྱི་ཕྱག་བཞེས་ལྟར། རྡོ་རྗེ་སློབ་དཔོན་ལ་མཆོད་པ་
ཇི་ལྟར་བྱ་བའི་ཚུལ་རྣམས་སླ་ཆོས་སུ་མ་སོང་བར་ཕྱག་ལེན་ཕྲ་མོའང་ཉམས་པ་
མེད་པ་ཞིག་ཅིས་ཀྱང་དགོས་ཞེས་ནན་ཏན་དུ་འདོམས་པར་མཛད་ཅིང་། བདག་
- 271-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གི་དྲིན་ཅན་རྩ་བའི་བླ་མ་རྗེ་བཙུན་ངག་དབང་བྱམས་པའི་བར་དུ་བླ་མ་གོང་མ་
གཅིག་ནས་གཅིག་ཏུ་བརྒྱུད་པའི་ཕྱག་ལེན་མ་ཉམས་པར་ཡོད་དོ། །
གཉིས་པ་ཆོ་ག་ཇི་ལྟར་བྱ་བའི་ཚུལ་ལ་གསུམ། དཔལ་གསང་བ་འདུས་
པའི་རྒྱུད་འཆད་པ་དང་རིམ་གཉིས་ཀྱི་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་
མཆོད་པ་ཇི་ལྟར་བྱ་བའི་ཚུལ་དང་། དཔལ་འཁོར་ལོ་སྡོམ་པའི་རྒྱུད་འཆད་པ་དང་
རིམ་གཉིས་ཀྱི་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ་
དང༌། དཔལ་རྡོ་རྗེ་འཇིགས་བྱེད་ཀྱི་རྒྱུད་འཆད་པ་དང་རིམ་གཉིས་ཀྱི་ཁྲིད་བྱེད་
པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ་ལོ། །དང་པོ་ནི་མཆོད་
གཏོར་རྒྱས་པར་བཤམས་ལ། དཔོན་སློབ་ཐམས་ཅད་ཀྱིས་གསང་བ་འདུས་པའི་
མངོན་རྟོགས་བདག་བསྐྱེད་སྔོན་འགྲོ་གཏོར་མ་ནས་དཀྱིལ་འཁོར་རྒྱལ་མཆོག་
བཟླས་པ་ཉེར་བསྡུ་ཡན་རྫོགས་པར་བྱས་ཏེ། ཨོཾ་ཨཱཿ བིགྷན་ཀྲྀཏ་ཧཱུཾ། ཨོཾ་ཤཱ་རྱ་ཏཱ།
ཞེས་པ་ནས། ཨཱཏྨ་ཀོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་
གིས་རྡོ་རྗེའི་ས་གཞི་ར་བ་གུར་བླ་བྲེ་མེ་རི་དང་བཅས་ཡོངས་སུ་རྫོགས་པའི་
དབུས་སུ་ཆོས་འབྱུང་དཀར་པོ་ཟུར་གསུམ་པ་ཞེས་པ་ནས་དབུས་སྔོ་བར་གྱུར་
པའི་ནང་དུ་སྣ་ཚོགས་པདྨའི་གདན་སུམ་ཅུ། ཁྲོ་བོ་བཅུ་ལ་ཉི་མའི་གདན། རྣམ་
སྣང་ལ་སོགས་པའི་ཤར་ཕྱོགས་པ་རྣམས་ལ་ཟླ་བའི་གདན། ཞེས་པ་ནས། བྱང་
ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན། དབུས་སུ་སེང་གེ་ཆེན་པོ་བརྒྱད་
ཀྱིས་བཏེགས་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་སྣ་ཚོགས་པདྨ་
དང་ཟླ་བ་དང་ཉི་མའི་གདན་གྱི་སྟེང་དུ་དྲིན་ཅན་རྩ་བའི་བླ་མ་རྒྱལ་བ་ཁྱབ་བདག་
རྡོ་རྗེ་འཆང་ཆེན་པོ་སྐུ་འདོག་སྔོན་པོ་རྡོ་རྗེ་སེམས་དཔའི་དབུ་རྒྱན་ཅན། སྔོ་དཀར་
- 272 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ། ཞེས་པ་ནས་རྡོ་
རྗེ་སྐྱིལ་མོ་ཀྲུང་གིས་བཞུགས་པ། དེའི་སྤྱི་གཙུག་ནས་སྐྲ་མཚམས་ཀྱི་བར་དུ་རྣམ་
སྣང་དཀར་པོ་མི་བསྐྱོད་པའི་དབུ་རྒྱན་ཅན་དཀར་ནག་དམར་བའི་ཞལ་གསུམ་
ཕྱག་དྲུག་གི་ གཡས་འཁོར་ལོ་རྡོ་རྗེ་པདྨ་དཀར་པོ། གཡོན་དྲིལ་བུ་རིན་ཆེན་རལ་
གྲི་འཛིན་པ་ཞེས་པ་ནས། དྲིལ་བུ་པད་ལྗང་ནོར་བུ་འཛིན་པ། ལྟེ་བར་སྤྱན་མ་
དཀར་མོ། རྣམ་སྣང་གི་དབུ་རྒྱན་ཅན། དཀར་ནག་དམར་བའི་ཞལ་གསུམ་ཞེས་
པ་ནས། སྤྱི་གཙུག་ཏུ་བྱམས་པ་དཀར་པོ་རྣམ་སྣང་གི་དབུ་རྒྱན་ཅན་དཀར་ནག་
དམར་བའི་ཞལ་གསུམ་ཕྱག་དྲུག་གི་གཡས་ཀླུ་ཤིང་གི་མེ་ཏོག་སྡོང་བུ་དང་བཅས་
པ་འཁོར་ལོས་མཆོད་པ་རྡོ་རྗེ་པདྨ་དཀར་པོ། གཡོན་དྲིལ་བུ་རིན་ཆེན་རལ་གྲི་
འཛིན་པ། རྣམ་སྣང་ནས་བྱམས་པའི་བར་གྱི་ལྷ་ཐམས་ཅད་ཀྱང་རིན་པོ་ཆེའི་རྒྱན་
དང་དར་སྣ་ཚོགས་ ཀྱི་ན་བཟའ་ཅན་དུ་གྱུར། ལག་ པ་ གཡས་ལ་གཤིན་རྗེའི་
གཤེད་ནག་པོ་རྣམ་སྣང་གི་དབུ་རྒྱན་ཅན། ཞེས་པ་ནས། ཁྲོ་བོའི་ཉམས་ཐམས་
ཅད་ཡོངས་སུ་རྫོགས་པར་གྱུར། ཤར་དུ་རྣམ་སྣང་དཀར་པོ་མི་བསྐྱོད་པའི་དབུ་
རྒྱན་ ཅན། དཀར་ནག་ དམར་ བའི་ ཞལ་ གསུམ། ཞེས་ པ་ནས། གདུག་པ་ཅན་
ཐམས་ཅད་ཚར་གཅོད་པའི་ཚུལ་གྱིས་བཞུགས་པར་གྱུར། ཅེས་པའི་བར་མངོན་
རྟོགས་ལྟར་རོ། །གཙོ་འཁོར་ ཐམས་ཅད་ ཀྱི་སྤྱི་བོར་ཨོཾ་དཀར་པོ། འགྲིན་པར་
ཨཱདམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཨེ་ཀྱེ་ཏི་བྷ་ག་ཝཱན་ས་མ་
ཡ། མ་ནུ་སྨ་ར་ཏིཥྛ་ཏིཥྛ་མ་ནུ་སྨ་ར་སྨ་ར་ཨོཾ་ཨཱཿཧཱུྃ་སྭཱཧཱ། ཞེས་ལན་གསུམ། ཐུགས་
ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་འོག་མིན་ནས་དྲིན་ཅན་
རྩ་བའི་བླ་མ་རྒྱལ་བ་ཁྱབ་བདག་རྡོ་རྗེ་འཆང་ལ་སངས་རྒྱས་དང་བྱང་ཆུབ་སེམས་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དཔའི་ཚོགས་ཀྱི་བསྐོར་བ་སྤྱན་དྲངས། ཨོཾ་སརྦ་ཏ་ཐཱ་ག་ཏ་རཱུ་པ་པཱུ་ཛ་ཞེས་པ་ནས།
སྤེན་པཱུ་ཛ་མེ་གྷ་ས་མུ་ཏྲ་སྤ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ། མ་ལུས་འགྲོ་བའི་རང་
བཞིན་མངོན་དུ་མཛད། །མི་བཟད་བདུད་ཀྱི་དཔུང་གིས་ཕྱག་བྱས་པ། །རང་བྱུང་
མཐའ་ ཡས་ འགྲོ་བའི་ རང་བཞིན་ཏེ། །སེམས་ཅན་སྙིང་ པོ་ གཅིག་གྱུར་ འདིར་
གཤེགས་ཤིག །ཅེས་ལན་ གསུམ་ གྱིས་སྤྱན་དྲངས། ཨོཾ་བཛྲ་ས་མཱ་ ཛཛཛཛ
ཛཧཱུྃ་བཾ་ཧོ། ཡེ་ཤེས་པ་རྣམས་རང་རང་གི་དམ་ཚིག་པ་དང་གཉིས་སུ་མེད་པར་
གྱུར། ལྷ་སོ་སོའི་རིགས་བདག་ཞལ་གཅིག་ཕྱག་གཉིས་པ་ཡབ་ཡུམ་གྱི་བྱང་ཆུབ་
ཀྱི་སེམས་ཀྱི་ཆུ་རྒྱུན་གྱིས་ལྷ་སོ་སོ་ལ་དབང་བསྐུར་བར་གྱུར། དེ་ནས་མཆོད་པ་
བྱིན་གྱིས་བརླབ་པ་ནི། ཨོཾ་ ཨཱ་ བིབྷཱན་ ཀྲི་ཏ་ཧཱུཾ། ཨོཾ་ཤུ་ནྱ་ཏཱ། ཞེས་པ་ནས་ སྤནཱ་
ཨཱཧཱུཾ། ཞེས་ཆུ་བཞི་ཉེར་སྤྱོད་རོལ་མོ་འདོད་ཡོན་རྣམས་བྱིན་གྱིས་བརླབས་ལ་
དབུལ་བ་ནི། དག་ཅིང་དྲི་མེད་ཅེས་པ་ནས། བཀའ་དྲིན་སྩོལ། ཨོཾ་ཨཱཧཱིཝཔྲ་ཝ་ར་
སད་ཀ་ རཾ་ཨགྷཾ། ཞེས་སོགས་ཆུ་བཞི། ལྷ་ཡི་མེ་ཏོག །ཅེས་པ་ནས། འདི་བཞེས་
ཤིག །ཨོཾ་སརྦ་ཏ་ཐཱ་ག་ཏ་པུཥཱ། ཞེས་སོགས་གསང་བའི་འཁོར་ལོར་ཞེས་སོགས།
རིན་ཆེན་དབང་གི་རྒྱལ་པོ་ཞེས་སོགས། འདོད་པའི་སྒྱུ་རྩལ་ཞེས་སོགས། ཞིང་
འདི་རིན་ཆེན་ཞེས་སོགས་ཕྱི་ནང་གི་ཉེར་སྤྱོད་རོལ་མོ། ཕྱི་ནང་གི་འདོད་ཡོན།
རྒྱལ་སྲིད་སྣ་བདུན་རྣམས་དབུལ། དེ་ནས་བདག་ཉིད་ཀྱི་ལག་པ་གཡོན་པའི་
མཐེ་བོང་ཀྱུ་ལས་ས་གཞི། ཞེས་པ་ནས། སུམྦྷ་རཱ་ ཛཱ་ ཨོ་ཨཱཧཱུྃ། ཞེས་པའི་བར་
བདག་བསྐྱེད་མངོན་རྟོགས་སུ་གསལ་བ་ལྟར་ནང་མཆོད་འབུལ། དེ་ནས། བདུད་
རྩི་ལྔ་ཡི་བཟའ་བ་ནི། ཞེས་པ་ནས་པཉྩ་ཨ་མྲྀ་ཏ་པྲ་ཏཱི་ཙྪ་ཧཱུཾ་སྭཱཧཱ། ཨོཾ་ཨཱཧཱུཾ། ཡུམ་
རེག་བྱ་རྡོ་རྗེ་མ་ཡོངས་སུ་གྱུར་པ་ལས་མཱ་མ་ཀཱི་ཞེས་པ་ནས་བརླའི་རྩ་བར་ཧཱ་ལས་
-274 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
དོན་ཡོད་གྲུབ་པ། ཡབ་ཀྱི་གསང་གནས་མི་དམིགས་པའི་ངང་ལས་ཞེས་པ་ནས་
འོད་ཟེར་རྣས་པ་ལྔས་གང་བར་གྱུར། བླ་མ་དང་གཙོ་བོ་ཐ་མི་དད་པ་རིན་འབྱུང་
དུ་གྱུར། ཅེས་པ་ནས་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉཧཾ། རྡོ་རྗེའི་ལམ་ནས་ཞེས་པ་
ནས། བདེ་བླག་ཉིད་དུ་གང་བ་ཐོབ་གྱུར་ཅིག །ཅེས་བསྟོད་པ་བྱ་བའི་བར་མདུན་
བསྐྱེད་ཆོག་བསྒྲིགས་སུ་གསལ་བ་ལྟར་བྱ། དེ་ནས། ཨོཾ་བཛྲ་བྷུ་མི་ཨཱཧཱུྃ། དབང་
ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རི་མུ་ཁྱུད། ཨོཾ་ཧཾ་སུམ་རྒྱ་
མེ་ར་ཝེ་ནཱ་མ། དབུས་སུ་རི་རབ། ཅེས་པ་ནས། ནིརྱ་ཏ་ཨཱ་མི། ཞེས་པའི་བར་
གྱིས་མཎྜལ་ཕུལ་ལ། འདུས་པ་གསང་བ་ལས་བྱུང་བ། །དེ་བཞིན་གཤེགས་པ་
ཀུན་ གྱི་ གསང་། །རྡོ་ རྗེ་ སྙིང་ པོ་ འདུས་ པ་ ཡི། །དེ་ཉིད་བཅོམ་ ལྡན་བཤད་ དུ་
གསོལ། །ཞེས་ལན་གསུམ་གསོལ་བ་གདབ། དེ་ནས། གང་ཞིག་ཐོག་མེད་སྲིད་
པའི་ཆུ་ཀླུང་དུ། ཞེས་པ་ནས། སེམས་ཅན་མྱ་ངན་འདས་ལ་འགོད། ཅེས་སྡོམ་
བཟུང་བྱ་བའི་བར་མདུན་བསྐྱེད་ཆོ་གར་གསལ་བ་ལྟར་བྱའོ། །དེ་ནས་དཀྱིལ་
འཁོར་བའི་ལྷ་ཚོགས་ དང་ ཕྱོགས་ སྐྱོང་གི་གཏོར་མ་གཉིས་བཤམས་ལ་བྱིན་
རླབས་བྱས་ཏེ་སོ་སོར་གཏོར་མ་ཕུལ་ལ། ཕྱོགས་སྐྱོང་འཁོར་བཅས་གཤེགས་སུ་
གསོལ་བ་མདུན་བསྐྱེད་ཆོ་གར་ གསལ་བ་ལྟར་བྱའོ། །དེ་ནས་ གཏང་རག་གི་
མཆོད་པ་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི། ཞེས་པ་ནས།
རྡོ་རྗེ་སེམས་དཔའ་ཕྱག་འཚལ་ལོ། །ཞེས་པའི་བར་དབང་མཆོག་ཏུ་གསལ་བ་
ལྟར་ བྱའོ། །དེ་ནས་རྗེ་རིན་པོ་ཆེས་མཛད་པའི་གསང་འདུས་སྨོན་ལམ་འདོན།
བཟོད་གསོལ་བྱ། གཤེགས་གསོལ་དང་ཉེར་བསྡུ་མི་བྱ་བར་ཤིས་བརྗོད་བྱའོ། །
རྒྱུད་འཆད་པ་ལ་འཇུག་པ་དང་རིམ་པ་དང་པོའི་ཁྲིད་བྱེད་པའི་ཚེ་ཐོག་མར་རྡོ་རྗེ་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སློབ་དཔོན་མཆོད་པའི་ཚུལ་དེ་ལྟར་བྱས་ནས། རིམ་པ་གཉིས་པ་རྫོགས་རིམ་
རིམ་ལྔ་གདན་རྫོགས་ཀྱི་ཁྲིད་བྱེད་པའི་ཚེ་མཆོད་གཏོར་སྔར་ལས་ཀྱང་རྒྱས་པར་
བཤམས་ནས། རྡོ་རྗེ་སློབ་དཔོན་དཀྱིལ་འཁོར་གྱི་གཙོ་བོར་བསྐྱེད་པའི་རྟེན་དང་
བརྟེན་པར་བཅས་པའི་དཀྱིལ་འཁོར་གསལ་བཏབ་ལ། ཕྱི་ནང་གསང་བ་དེ་ཁོ་ན་
ཉིད་ཀྱིས་མཆོད་ཅིང་བསྟོད། དེ་ནས་མཎྜལ་ཡང་དང་ཡང་དུ་ཕུལ་ཏེ་རིམ་ལྔ་སོ་
སོའི་ ལམ་ གྱི་ འགྲོས་ དང་ མཐུན་པའི་ གསོལ་ འདེབས་ དང་། རིམ་ལྔ་ སོ་ སོའི་
གདམས་ངག་སྟོན་པར་གསོལ་བ་གདབ་དགོས་པར་གསུངས་ཤིང་། རྫོགས་རིམ་
གྱི་ཁྲིད་བྱེད་པའི་ཚེ་ཚོགས་འཁོར་ངེས་པར་བྱ་དགོས་པར་གསུངས་པས་མཚམས་
འདིར་ཚོགས་འཁོར་བྱའོ། །དེ་ནས་དཀྱིལ་འཁོར་བའི་ལྷ་དང་ཕྱོགས་སྐྱོང་རྣམས་
ལ་གཏོར་མ་ཕུལ་ནས་ཤིས་བརྗོད་ཀྱི་བར་སྔར་བཤད་པ་ལྟར་བྱ་ཞིང་། ཁྱད་པར་
སྒྱུ་ལུས་ཀྱི་གདམས་ངག་འཆད་པ་ལ་འཇུག་པའི་ཚེ་མཆོད་གཏོར་རྒྱས་པ་ཚོགས་
འཁོར་དང་བཅས་པ་བཤམས་ནས་རྡོ་རྗེ་སློབ་དཔོན་དཀྱིལ་འཁོར་གྱི་གཙོ་བོར་
བསྐྱེད་པའི་རྟེན་དང་བརྟེན་པར་བཅས་པའི་དཀྱིལ་འཁོར་གསལ་བཏབ་ལ་ཕྱི་
ནང་གསང་བ་དེ་ཁོ་ན་ཉིད་ཀྱིས་མཆོད་ཅིང་། བསྟོད་ནས་མཎྜལ་ཕུལ་བའི་རྗེས་
སུ་སྒྱུ་ལུས་ཀྱི་སྒོ་ནས་བསྟོད་པ་དང་གསོལ་འདེབས་བྱ་ཚུལ་ནི། ཁོང་སྟོང་ཁྱོད་ཀྱི་
སྐུ་ལ་མེད། །ཤ་དང་རུས་པ་ཁྲག་ཀྱང་མེད། །ནམ་མཁའ་ལ་ནི་འཇའ་ཚོན་ལྟར།
ཁྱོད་ཀྱི་སྐུ་ནི་སྟོན་པར་མཛད། །སྐུ་ལ་བསྙུན་མེད་མི་གཙང་མེད། །བཀྲེས་དང་
སྐོམ་པ་འབྱུང་མེད་ཀྱང་། ཁྱོད་ནི་འཇིག་རྟེན་རྗེས་འཇུག་ཕྱིར། །འཇིག་རྟེན་བྱ་བ་
སྟོན་པར་མཛད། །ཆུ་ཟླ་བཞིན་དུ་གཟུང་དུ་མེད། །ཆོས་རྣམས་ཀུན་ལ་གནས་པ་
མེད། །ང༌ རྒྱལ་ མེད་ ཅིང་རྨོངས་མི་མངའ། །དམིགས་མེད་ཁྱོད་ལ་ ཕྱག་ འཚལ་ལོ། །
- 276 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
གཤེགས་དང་བཞུགས་དང་དེ་བཞིན་གཟིམས། །སྤྱོད་ལམ་དག་ནི་ཐམས་ཅད་དུ།
ཁྱོད་ནི་རྟག་ཏུ་མཉམ་འཇོག་པ། །དམིགས་མེད་ཁྱོད་ལ་ཕྱག་འཚལ་ལོ། །སྒྱུ་མ་
ལྟ་བུའི་ཏིང་འཛིན་གྱིས། །རྫུ་འཕྲུལ་ཆེ་བ་རྣམ་འཕྲུལ་ཞིང་། །སྣ་ཚོགས་མིན་པ་
སྙོམས་ འཇུག་ པ། །དམིགས་ མེད་ ཁྱོད་ ལ་ ཕྱག་ འཚལ་ ལོ། །ཞེས་བསྟོད་ནས།
ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམས་སྦྱོང་བ། །དེ་རིང་
བཤད་པའི་རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། ཁྱོད་ཞབས་
པདྨོ་སྤངས་ནས་ནི། །གཙོ་བོ་གཞན་དུ་སྐྱབས་མ་མཆིས། །འགྲོ་བའི་དཔའ་བོ་
ཐུབ་ཆེན་གྱིས། །དེ་བས་བློ་མཆོག་བརྙེས་པར་མཛོད། །ཅེས་ལན་གསུམ་གསོལ་
བ་གདབ་བོ། །དེ་ནས་ཚོགས་མཆོད་དང་གཏོར་འབུལ་ནས་ཤིས་བརྗོད་ཀྱི་བར་
སྔར་བཤད་པ་ལྟར་བྱའོ། །འོད་གསལ་གྱི་གདམས་ངག་འཆད་པའི་ཚེ་ཡང་མཆོད་
གཏོར་སྔར་ལྟར་བཤམས་ནས་རྡོ་རྗེ་སློབ་དཔོན་དཀྱིལ་འཁོར་གྱི་གཙོ་བོར་སྐྱེད་
པའི་རྟེན་དང་བརྟེན་པར་བཅས་པའི་དཀྱིལ་འཁོར་གསལ་བཏབ་ལ་ ཕྱི་ནང་
གསང་བ་དེ་ཁོ་ན་ཉིད་ཀྱིས་མཆོད་ཅིང་བསྟོད་ནས། མཎྜལ་ཕུལ་བའི་ རྗེས་སུ་
འོད་གསལ་གྱི་སྒོ་ནས་བསྟོད་ཅིང་གསོལ་བ་གདབ་བའི་ཚུལ་ནི། ཁམས་གསུམ་
ལས་ནི་རྣམ་གྲོལ་ཞིང་། །ནམ་མཁའ་དང་ནི་མཉམ་གྱུར་ལ། །འདོད་པ་རྣམས་ཀྱི་
མ་གོས་པ། །དམིགས་མེད་ཁྱོད་ལ་ཕྱག་འཚལ་ལོ། །ཕུང་པོ་རྣམས་དང་ཁམས་
རྣམས་དང་། །སྐྱེ་མཆེད་རྣམས་ལ་མི་བརྟེན་ཅིང་། །ཕྱིན་ཅི་ལོག་ལས་རྣམ་གྲོལ་
བ། །དམིགས་མེད་ཁྱོད་ལ་ཕྱག་འཚལ་ལོ། །རྣམ་རྟོག་མེད་ཅིང་ཀུན་རྟོག་མེད། །
ཐུགས་ནི་རབ་ཏུ་མི་གནས་ལ། །བསམ་གྱིས་མི་ཁྱབ་པ་ཡི་ཐུགས། །དམིགས་
མེད་ཁྱོད་ལ་ཕྱག་འཚལ་ལོ། །ཇི་ལྟར་ནམ་མཁའ་གནས་མེད་ཅིང་། །སྤྲོས་མེད་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གོས་པ་མེད་པ་ལྟར། །མཁའ་དང་མཉམ་པའི་ཐུགས་མངའ་བ། །དམིགས་མེད་
ཁྱོད་ལ་ཕྱག་འཚལ་ལོ། །ཐམས་ཅད་སྟོང་པའི་རང་བཞིན་ཅན། །མངོན་པར་བྱང་
ཆུབ་ ལྟ་ བར་ འཚལ། །ལས་ དང་ སྐྱེ་ ལས་རྣམ་ གྲོལ་ ཞིང་། །སྣང་ བ་ གསུམ་ པོ་
སྤངས་ པ་ཡི། །མངོན་པར་བྱང་ཆུབ་མཐོང་བར་ནི། །མགོན་པོ་ཆེན་པོ་བདག་
འཚལ་ ལོ། །ཞེས་ བསྟོད་ ནས། སངས་ རྒྱས་ ཀུན་ གྱི་ ཡེ་ ཤེས་ ཆེ། །དེ་ བཞིན་
གཤེགས་ པ་ ཀུན་ གྱི་གནས། །རྡོ་ རྗེ་ ཡེ་ཤེས་བླ་ན་མེད། །སློབ་དཔོན་ཆེན་པོ་
བདག་འཚལ་ལོ། །ཐོག་མཐའ་མེད་ཅིང་འཇིགས་པ་མེད། །ཉོན་མོངས་ཐམས་
ཅད་རྣམ་སྤངས་པ། །ལུས་དང་ངག་དང་སེམས་རྣམས་སྦྱོང་། །མགོན་པོ་ཆེན་པོ་
བདག་འཚལ་ལོ། ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་དུ་སྐྱབས་མ་
མཆིས། །འགྲོ་བའི་དཔའ་བོ་ཐུབ་ཆེན་པོས། །དེ་བས་སངས་རྒྱས་མཆོག་བརྙེས་
མཛོད། །ཅེས་ ལན་ གསུམ་ གསོལ་ བ་ གདབ་བོ། །དེ་ ནས་ ཚོགས་ མཆོད་ དང་
གཏོར་འབུལ་ནས་ཤེས་བརྗོད་ཀྱི་བར་སྔར་བཤད་པ་ལྟར་བྱའོ། །རིམ་གཉིས་ཀྱི་
ཁྲིད་རྫོགས་པའི་ཚེ་རྡོ་རྗེ་སློབ་དཔོན་ལ་གཏང་རག་གི་མཆོད་པ་བྱ་ཚུལ་ནི་མཆོད་
གཏོར་དང་ཚོགས་འཁོར་རྒྱས་པར་བཤམས་ལ་དཔོན་སློབ་ཐམས་ཅད་ ཀྱིས་
བདག་བསྐྱེད་མངོན་རྟོགས་བསྒོམ་ པ་དང༌། བླ་མ་དཀྱིལ་འཁོར་གྱི་གཙོ་བོར་
བསྐྱེད་པའི་རྟེན་དང་བརྟེན་པར་བཅས་པའི་དཀྱིལ་འཁོར་གསལ་བཏབ་ནས་ཕྱི་
ནང་གསང་བ་དེ་ཁོ་ན་ཉིད་ཀྱི་མཆོད་པ་དང་བསྟོད་པ་རྣམས་སྔར་བཤད་པ་ལྟར་
བྱ་ཞིང། བསྟོད་པ་རྒྱས་པར་བྱ་བར་སྤྲོ་ན། དུས་གསུམ་རྡོ་རྗེའི་ཐུགས་ཡིན། ཞེས་
སོགས་རྒྱུད་གཏད་པའི་སྐབས་སུ་གསུངས་པ་ལྟར་བྱའོ། ། བསྟོད་པའི་རྗེས་སུ་
མཎྜལ་ཕུལ་ལ། ཨེ་མའོ་སངས་རྒྱས་ཨེ་མའོ་ཆོས། །ཆོས་བཤད་པ་ནི་ངོ་མཚར་
- 278 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
ཆེ། །ཡང་དག་དོན་ནི་དག་པའི་དོན། །བྱང་ཆུབ་སེམས་ལ་ཕྱག་འཚལ་ལོ། །ཞེས་
ཆེད་བརྗོད་དང་། དཔལ་ ལྡན་ གསང་བ་འདུས་ པ་ ཡི། །རིམ་གཉིས་མན་ངག་
ལེགས་པར་གསུངས། །མགོན་པོ་བདག་ཅག་ཡི་རང་ངོ༌། །ལེགས་སོ་ལེགས་སོ་
ལེགས་པར་གསུངས། །རྣམ་གྲོལ་འབྲས་བུ་འཚལ་བ་ཡི། །འགྲོ་བ་མགོན་མེད་
རྣམས་དང་ནི། །བདག་ཅག་ཡང་དག་རྫོགས་པ་ཡི། །བྱང་ཆུབ་ཐོབ་པའི་དོན་
ཆེན་མཛད། །ཅེས་རྗེས་སུ་ཡི་རང་དང་ལེགས་སོ་འབུལ། དེ་ནས་གང་ཞིག་ཐོག་
མེད་ཅེས་སོགས་དང༌། སྡོམ་བཟུང་བྱས་ནས་ཚོགས་འཁོར་དང་གཏོར་འབུལ།
གཏང་རག་གི་མཆོད་བསྟོད་སྨོན་ལམ་ཤིས་བརྗོད་རྣམས་སྔར་བཤད་པ་ལྟར་
བྱའོ། །ཆོས་ཐུན་རེ་རེ་བཞིན་གྱི་འགོར་རྡོར་སེམས་སྒོམ་བཟླས་དང༌། དཀྱིལ་
འཁོར་བའི་ལྷ་དང་ཕྱོགས་སྐྱོང་དང་དམ་ཅན་ཆོས་རྒྱལ་རྣམས་ལ་གཏོར་འབུལ་
ངེས་ཅན་དུ་བྱ་བར་གསུངས་པས། རྡོར་སེམས་སྒོམ་བཟླས་ནི་མངོན་རྟོགས་ཆོག་
བསྒྲིགས་ སུ་ གསལ་ བ་ ལྟར་དང༌། དཀྱིལ་ འཁོར་ བའི་ ལྷ་ དང༌ ཕྱོགས་སྐྱོང་ ལ་
གཏོར་མ་འབུལ་བ་དང་། དམ་ཅན་ཆོས་རྒྱལ་ལ་གཏོར་མ་ཕུལ་ཏེ་འཕྲིན་ལས་
འཆོལ་བའི་ཚུལ་རྣམས་འགྲེལ་གཏོར་གྱི་ཆོ་གར་གསལ་བ་ལྟར་བྱ་ཞིང་། མཎྜལ་
ཕུལ་བའི་རྗེས་སུ་དཔོན་སློབ་ཐམས་ཅད་ཀྱིས་བླ་མ་བརྒྱུད་པའི་གསོལ་འདེབས་
བྱའོ། །རྒྱུད་ཀྱི་བཤད་པ་རྫོགས་པའི་མཇུག་ཏུ་རྡོ་རྗེ་སློབ་དཔོན་ལ་གཏང་རག་གི་
མཆོད་པ་སོགས་བྱ་ཚུལ་ནི། དཔོན་སློབ་རྣམས་ཀྱིས་སྔོན་གསང་བ་འདུས་པའི་
རྒྱུད་འཆད་པའི་དུས་བཞིན་དུ་འདུས་པའི་རྟེན་དང་བརྟེན་པའི་དཀྱིལ་འཁོར་
གསལ་གདབ། དཀྱིལ་འཁོར་གྱི་དབུས་སུ་རང་གི་བླ་མ་རྡོ་རྗེ་འཆང་དང་ཐ་མི་
དད་པར་བཞུགས་པར་བསམ། འཁོར་དུ་སངས་རྒྱས་དང་བྱང་ཆུབ་སེམས་དཔའ་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ནམ་མཁའི་དབྱིངས་ཐམས་ཅད་ཏིལ་གྱི་གང་བུ་བཞིན་དུ་གང་བར་བསམ། སློབ་
མ་རྣམས་ཀྱིས་རང་དཀྱིལ་འཁོར་བའི་ལྷ་གང་ཡིན་གྱི་ང་རྒྱལ་གཟུང་། མཆོད་
གཏོར་རྒྱས་པར་བཤམས་ནས་ ཕྱིའི་མཆོད་པ་དང་། ནང་དང་། གསང་བ་དང༌།
དེ་ཁོ་ན་ཉིད་ཀྱི་མཆོད་པ་བཞིས་བླ་མ་དང༌། རང་དང་རྒྱལ་བ་སྲས་བཅས་སྲུང་མ་
དང་བཅས་པ་ལེགས་པར་མཆོད། དེ་ནས་བསྟོད་པ་དང་། རྒྱུད་གཏད་པ་དང་།
ཁྲོ་བོ་བཅུ་ལ་གཏོར་མ་ཕུལ་ཏེ་འཕྲིན་ལས་བཅོལ་བ་སོགས་བྱ་བར་གསུངས་པ་
ལྟར་མཆོད་གཏོར་དང་ཚོགས་འཁོར་རྒྱས་པར་བཤམས་ལ། དཔོན་སློབ་ཐམས་
ཅད་ཀྱིས་གསང་བ་འདུས་པའི་མངོན་རྟོགས་ཉེར་བསྡུ་ཡན་རྫོགས་པར་བྱ་བ་
དང༌། བླ་མ་དཀྱིལ་འཁོར་གྱི་གཙོ་བོར་བསྐྱེད་པའི་རྟེན་དང་བརྟེན་པར་བཅས་
པའི་དཀྱིལ་འཁོར་གསལ་བཏབ་ནས། འོག་མིན་ནས་བླ་མ་ལོངས་སྤྱོད་རྫོགས་
པའི་སྐུ་འཁོར་བཅས་སྤྱན་དྲངས་ནས་བསྟིམ་པ་དང༌། ལྷ་སོ་སོའི་རིགས་བདག་
གིས་དབང་བསྐུར་བའི་བར་ སྔར་ལྟར་བྱས་ལ། བླ་མ་ལ་རྒྱུད་གཏད་པ་ལས་
བརྩམས་པའི་ཆོས་ཞུ་བའི་ཡོན་དུ་མཎྜལ་འབུལ། བླ་མས་གསང་བ་འདུས་པའི་
རྒྱུད་ཀྱི་ཆེ་བ་དང་། རྒྱུད་ཀྱི་རྒྱལ་པོ་འདིའི་མཚན་ཙམ་ཡང་ཐོབ་པར་དཀའ་བ་
དང་། རྒྱུད་འདི་ཐོས་པ་དོན་ཤིན་ཏུ་ཆེ་བ་དང་། ལན་ཅིག་ཐོས་པ་འདི་ཆུད་མ་
ཟོས་པར་སོ་སོའི་རྒྱུད་ལ་སྦྱར་ནས་ཉམས་སུ་ལེན་དགོས་པ་དང་། རྒྱུད་ཀྱི་རྒྱལ་
པོ་འདི་ནམ་ཡང་མི་ནུབ་པར་རྒྱ་ཆེར་འཕེལ་བར་བྱ་དགོས་པ་སོགས་ཀྱི་ཆོས་
བཤད་ནས། སྔོན་རྒྱལ་བ་རྡོ་རྗེ་འཆང་གིས་རྩ་རྒྱུད་གསུངས་པའི་མཇུག་ཏུ་འཁོར་
གྱི་སངས་རྒྱས་བྱང་སེམས་སྤྱི་ལ་རྒྱུད་འདི་ཕྱོགས་ཀུན་ཏུ་གཞན་ལ་སྟོན་ཅིག་ཅེས་
བསྒོ་བ་དང་། ཁྱད་པར་དུ་རྡོ་རྗེ་ཆོས་ལ་རྒྱུད་གཏད་པ་ནི་སྔོན་བྱུང་ཙམ་དུ་མ་ཟད་
-280-



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ། །
རྗེས་འཇུག་ལ་ཡང་སྦྱར་དགོས་ཤིང་། སྦྱར་ན་མ་འོངས་པའི་རྟེན་འབྲེལ་ཁྱད་
པར་ཅན་འགྲིག་པའི་རྒྱུར་འགྱུར་བར་གསུངས་པས་བླ་མས་སློབ་མ་རྣམས་ལ་
འདི་ལྟར་བརྗོད་དོ། །རིགས་ཀྱི་བུ་ཁྱེད་རྣམས་ཀྱིས་འཇིག་རྟེན་གྱི་ཁམས་ཐམས་
ཅད་དུ་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་འདི་
བསྒོ་བར་གྱིས་ཤིག །དེ་ཅིའི་ཕྱིར་ཞེ་ན། ཕྱོགས་བཅུ་ན་བཞུགས་པའི་བྱང་ཆུབ་
སེམས་དཔའ་དེ་རྣམས་ཆོས་ཀྱི་རྣམ་གྲངས་འདི་ལ་སྐལ་པ་ཡོད་པའི་ཕྱིར་རོ།
ཁྱེད་རྣམས་ཀྱིས་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་དེ་ཁོ་ན་ཉིད་
འདི་ཟུངས་ཤིག །ཅེས་བཀའ་བསྒོ། དེ་ནས་འཁོར་རྣམས་ཀྱིས་ཀྱང་རྡོ་རྗེ་འཆང་
དངོས་ཀྱིས་བཀའ་བསྒོས་པར་མོས་ནས་བྱང་ཆུབ་སེམས་དཔའ་ཕྱག་ན་རྡོ་རྗེའི་ང་
རྒྱལ་གྱིས་དེ་བཞིན་དུ་བགྱིའོ་ཞེས་ཁས་བླང་ངོ༌། །དེ་ནས་མཆོད་པ་བྱིན་རླབས་
བྱས་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དང༌། སྐོར་བ་དང་། ཕྱག་བྱེད་
པའི་བར་སྔར་ལྟར་བྱས་ལ། མི་བསྐྱོད་རྡོ་རྗེ་ཡེ་ཤེས་ཆེ། ཞེས་སོགས་བློ་ཀ་ལྔ་
དང༌། དུས་གསུམ་རྡོ་རྗེའི་ཐུགས་ཡིན་སྲིད་དང་མཐར་གྱུར་གང་། །ཞི་ཞིང་སྒྲིབ་
མེད་དགེ་བ་ནམ་མཁའི་ངོ་བོ་ཉིད། །སངས་རྒྱས་རྣམ་རྒྱས་བྱང་ཆུབ་དབང་ཕྱུག་རྡོ་
རྗེ་ཅན། །དེ་ལ་ལུས་ངག་ཡིད་ཀྱིས་རྟག་ཏུ་ཕྱག་འཚལ་ལོ། །གང་ཞིག་གཟུགས་
དང་ཚོར་བ་འདུ་ཤེས་འདུ་བྱེད་དང༌། །རྣམ་པར་ཤེས་དང་སྐྱེ་མཆེད་དྲུག་དང་
དབང་པོ་དྲུག །ས་ ཆུ་ མེ་ དང༌ རླུང་ དང་ ནམ་ མཁའ་ ཐམས་ ཅད་ན། །བྱང་ ཆུབ་
སེམས་འདྲ་རྒྱ་ཆེན་འདི་ལ་ཕྱག་འཚལ་ལོ། །གཏི་མུག་ཉེས་པ་འདོད་ཆགས་རྡོ་རྗེ་
ཆོས་བཅས་གང་། །རིག་པའི་སྦྱོར་བ་ལས་བྱུང་རྟག་ཏུ་རབ་འབྲེལ་བ། །རྣམ་པ་
སྣ་ཚོགས་དགའ་བས་མྱོས་པའི་དངོས་གྱུར་པ། །བྱང་ཆུབ་སེམས་འདྲ་རྒྱ་ཆེན་དེ་
- 281 -



， མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ལ་ ཕྱག་ འཚལ་ ལོ། །སྡུད་དང་ དགའ་དང་རྣམ་པ་དེ་བཞིན་མི་འགྱུར་དང༌། །རྒྱུ་དང་
འབྲས་བུའི་ རང་བཞིན་སེམས་སུ་རྗེས་ཐོགས་ཆོས། །རྨོངས་དང་ཞེ་སྡང་འདོད་
ཆགས་སྒྲིབ་པ་རྡོ་རྗེ་སྟེ། །བྱང་ཆུབ་སེམས་འདྲ་རྒྱ་ཆེན་དེ་ལ་ཕྱག་འཚལ་ལོ། ཁྱབ་
བདག་དཔལ་ལྡན་རྡོ་རྗེ་སེམས་དཔའ་དང༌། །ཞེས་པ་ནས། བདེ་བླག་ཉིད་དུ་
གང་བ་ཐོབ་གྱུར་ཅིག ། གང་ཞིག་ཐོག་མ་མེད་དངོས་རྣམ་དག་འདི་བསྒོམ་པ། །
ཐབས་དང་ཤེས་རབ་ལས་བྱུང་ སྤྲོས་དང་རྣམ་ པར་ བྲལ། །གསང་བའི་ དབང་
བསྐུར་བརྟུལ་ཞུགས་དམ་ཚིག་སྦྱོར་ལ་རྟག །བྱང་ཆུབ་རྡོ་རྗེ་འདྲར་བལྟ་དེ་ལ་
ཕྱག་འཚལ་ལོ། །གང་ཞིག་དངོས་གྲུབ་མཆོག་གི་ཐབས་ནི་འདི་བསྒོམ་ཞིང་། །
བསྙེན་པའི་ཆོ་ག་ཉེ་བར་སྒྲུབ་པ་བསྒྲུབ་པ་དང་། །སྒྲུབ་པ་ཆེན་པོས་བློ་མི་འགྱུར་
བའི་སྒྲུབ་དབང་པོ། །བྱང་ཆུབ་རྡོ་ རྗེ་འདྲར་བལྟ་དེ་ལ་ཕྱག་འཚལ་ལོ། ། གང་
ཞིག་ཐུན་བཞིའི་རྡོ་རྗེ་དག་ནི་སྒྲུབ་བྱེད་པ། །མི་སྣང་ལ་སོགས་སྣ་ཚོགས་མཆོག་
དང་དམན་འགྲུབ་ཅིང་། །བླ་མའི་དྲིན་གྱིས་འདི་ན་མ་ནོར་ལམ་རྟོགས་པ། ། བྱང་ཆུབ་
རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་ཞིག་རབ་གསང་འདུས་པའི་རྒྱུད་
འདི་ཉན་པ་དང༌། །འདོན་པར་བྱེད་དང་ཀློག་པ་དང་ནི་སེམས་པ་དང༌། ། མཆོད་པ་
བྱེད་པ་དང་ནི་འབྲིའམ་འབྲིར་འཇུག་པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་
ཕྱག་འཚལ། །གང་དུ་ཞི་སོགས་ལས་ཚོགས་ཤིན་ཏུ་བརྟགས་པ་ཡིས། ། འཕྲུལ་
འཁོར་སྔགས་ཀྱི་ཆོ་ག་དེ་བཞིན་རྒྱས་འདེབས་པའི། །བསྒྲུབ་བྱ་འདི་དང་ལྡན་
པའི་སྒྲུབ་པའི་དབང་པོ་ནི། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །
གང་གིས་གཙོ་བོ་སྒྲུབ་པ་པོ་མཐོང་རེག་པ་དང༌། །ལེགས་པར་དྲན་དང་མིང་ཙམ་
ངེས་པར་ཐོས་པ་དང་། །དད་པར་བྱེད་ཅིང་ཕྱོགས་གཅིག་ཙམ་ཞིག་འཛིན་པ་
- 282 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ། །
དག །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །ཨེ་མའོ་ཀུན་འགྲོ་ཀུན་
དབང་ཕྱུག །ནམ་མཁའ་དང་ནི་མཚུངས་པ་བརྙེས། ཨེ་མའོ་དམ་ཚིག་དེ་ཉིད་
གསུམ། །མཆོག་ཏུ་རྨད་བྱུང་སྟོན་པར་མཛད། ཁམས་གསུམ་ལས་ནི་རྣམ་པར་
གྲོལ། །ཆོས་ ཀྱི་ དབྱིངས་ ཀྱི་ ངོ་ བོ་ ཉིད། །འདོད་ པ་ རྣམས་ ཀྱིས་ མ་ གོས་ པ། །
དམིགས་མེད་ཁྱེད་ལ་ཕྱག་འཚལ་ལོ། །ཕུང་པོ་རྣམས་དང་ཁམས་རྣམས་དང་། །
སྐྱེ་ མཆེད་ རྣམས་ ལ་ མི་ བརྟེན་ ཅིང་། །སྲིད་ དང༌ མྱ་ ངན་ འདས་ ལས་ གྲོལ། །
དམིགས་པ་མེད་ལ་ཕྱག་འཚལ་ལོ། །ཇི་ལྟར་ནམ་མཁའ་གནས་མེད་ཅིང༌། །སྤྲོས་
པ་མེད་ཅིང་གོས་པ་མེད། །མཁའ་དང་མཉམ་པའི་ཐུགས་མངའ་བ། །དམིགས་
མེད་ཁྱོད་ལ་ཕྱག་འཚལ་བསྟོད་དོ། ། ཅེས་པས་བསྟོད་དོ། །དེ་ནས་ཡི་རང་བྱ་བ་
ནི། །ཨེ་མའོ་སངས་རྒྱས་ཨེ་མའོ་ཆོས། །ཆོས་བཤད་པ་ནི་ངོ་མཚར་ཆེ། །ཡང་
དག་དོན་ནི་དག་པའི་དོན། །བྱང་ཆུབ་སེམས་ལ་ཕྱག་འཚལ་ལོ། །ཞེས་པའི་ཆེད་
བརྗོད་བྱེད་པའོ། །རྒྱུད་ལེགས་པར་བཤད་པ་ལ་རབ་ཏུ་དགའ་བའི་ཡིད་ཀྱིས་
ལེགས་སོ་གསོལ་བ་ནི། འདུས་པ་གསང་བ་ལས་བྱུང་བ། །དེ་བཞིན་གཤེགས་པ་
ཀུན་གྱི་གསང་། །རྒྱུད་ཀུན་བདག་པོའི་དབང་པོ་ཡིས། །རྒྱུད་འདི་ལེགས་པར་
གསུངས་པ་ཡིན། །མགོན་པོ་ཆེན་པོ་ལེགས་སོ་ལེགས། །ཐུབ་པ་ཆེན་པོ་ལེགས་
སོ་ལེགས། །ཆོས་རྣམས་ཆེན་པོ་ལེགས་སོ་ལེགས། །ཐུགས་རྗེ་ཆེན་པོ་ལེགས་སོ་
ལེགས། །ཞེས་བརྗོད། རྒྱུད་བཤད་པས་ཕན་བཏགས་པའི་དྲིན་དྲན་པར་བརྗོད་
པ་ནི། །རྣམ་གྲོལ་འབྲས་བུ་འཚལ་བ་ཡིས། །འགྲོ་བ་མགོན་མེད་རྣམས་དང་ནི། །
བདག་ཅག་ཡང་དག་རྫོགས་པ་ཡི། །བྱང་ཆུབ་ཐོབ་པའི་དོན་ཆེན་མཛད། །ཅེས་
བརྗོད། དེ་ནས་གང་ཞིག་ཐོག་མེད་ཅེས་པ་ནས། །སེམས་ཅན་མྱ་ངན་འདས་ལ་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འགོད། ཅེས་པའི་བར་སྔར་ལྟར་རོ། །མཚམས་འདིར་བླ་མ་ལ་བཀའ་དྲིན་གཏང་
རག་གི་ཡོན་དུ་མཎྜལ་དང་ཚོགས་མཆོད་བྱ། དེ་ནས་དཀྱིལ་འཁོར་པའི་ལྷ་དང་
ཕྱོགས་སྐྱོང་ལ་གཏོར་མ་འབུལ་བ་སྔར་བཤད་པ་ལྟར་བྱའོ། །དེ་ནས་ཁྲོ་བོ་བཅུའི་
གཏོར་མ་ནང་མཆོད་ལྟར་བྱིན་གྱིས་བརླབས་ལ། རང་ཉིད་སྐད་ཅིག་གིས་ཁྲོ་བོ་
འཇིག་རྟེན་གསུམ་ལས་རྣམ་པར་རྒྱལ་བ་སྔོ་སེར་ལྗང་ཁུའི་ཞལ་གསུམ་གདངས་
ཤིང་མཆེ་བ་གཙིགས་པ། ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་
འཛིན་ པ་ ཧཱུྃ་ མཛད་ ཀྱི་ ཕྱག་ རྒྱས་ རང་ འདྲའི་ ཡུམ་ཤེས་ རབ་ མ་ ལ་འཁྱུད་པ།
གཡས་ ལྷག་མ་ གཉིས་ ལྕགས་ཀྱུ་ དང་ ཞགས་པ་འཛིན་ཅིང་། གཡོན་ལྷག་མ་
གཉིས་ཐོད་པ་དང་ཁ་ཊཾ་ཀ་འཛིན་པ། ཧཱུྃ་གི་སྒྲ་དྲག་ཏུ་སྒྲོག་ཅིང་རབ་ཏུ་ཁྲོས་པ།
སྤྱན་གསུམ་དམར་ལ་ཟླུམ་པ། ཐོད་པ་སྐམ་པོ་ལྔའི་དབུ་རྒྱན་དང་ཁྲག་འཛག་
པའི་ མགོ་ ཕྲེང་ མགུལ་ པར་ འཕྱང་བ། སྟག་ གི་ པགས་ པའི་ ཤམ་ ཐབས་ ཅན།
བསྐལ་པའི་མེ་ལྟ་བུའི་འོད་ཟེར་འབར་ཞིང་གཡས་བརྐྱངས་ཀྱིས་པདྨའི་སྟེང་དུ་
འཇིགས་བྱེད་དང་དུས་མཚན་མ་མནན་ནས་བཞུགས་པའི་ཐུགས་ཀའི་ཧཱུྃ་ལས་
འོད་ཟེར་འཕྲོས་པས་ཁྲོ་བོ་བཅུ་སྤྱན་དྲངས། ཨོཾ་ཨཱཧཱིཔྲ་ཝ་ར་སད་ཀ་རཾ་ཨགྷཾ་པྲ་
ཏཱིཙྪ་ཧཱུྃ་སྭཱཧཱ། ཞེས་སོགས་ཆུ་བཞི་ཕུལ་ནས། ཨོཾ་ཨཱཋཡ་མཱནྟ་ཀྲྀཏ་ཧཱུྃ། པྲཛྙཱནྟ་ཀྲྀཏ་
ཧཱུཾ། པདྷཱན་ ཀྲྀཏ་ཧཱུཾ། བིབྷཱན་ ཀྲྀཏ་ཧཱུཾ། ཨ་ཙ་ ལ་ཧཱུཾ། ཌཀྐི་ར་ ཛཱ་ ཧཱུྃ། ནི་ལ་དཎྜ ཧཱུྃ།
མཧཱ་བཱ་ལ་ཧཱུཾ། ཨུཎྜི་ཥ་ཙཀྲ་ཝརྟི་ཧཱུྃ། སུམྦྷ་རཱ་ཛཱ་ཧཱུཾ། སརྦ་དུཏྟཾ་ས་མ་ཡ་མུ་དྲ་པྲ་བྷཉྫ
ཀ །མ་མ་ཤནྟཾ་རཀྵ་ཙ་ཀུ་རུ་སྭཱཧཱ། ཨོཾ་ཨཱཧཱི་པྲ་ཝ་ར་སད་ཀ་རཾ་ཨཱཉྩམ་ཎཾ་པྲ་ཏཱིཙྪ་ཧཱུྃ་
སྭཱཧཱ། ཨོཾ་ཨཱཧཱི་པྲ་ཝ་ར་སད་ཀ་རཾ་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཨོཾ་བཛྲ་ཏཾ་བུ་ལ་ཡེ་སྭཱཧཱ།
ཨོ་ཨཱབཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་པུཀྵེ ནས་ཤཔྟའི་བར་ཉེར་སྤྱོད་རོལ་མོ་
- 284 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
དང་བཅས་པ་དབུལ། ཁྲོ་བོ་བཅུ་སོ་སོའི་སྔགས་ཀྱི་མཐར་འབྲུ་གསུམ་བཏགས་
ལ་ནང་མཆོད་འབུལ། དེ་ནས་ཁྲོ་བོ་རྣམས་ལ་བཀའ་བསྒོ་བ་ནི། ས་ཡི་ཕྱོགས་ནི་
འདི་ཉིད་དུ། །གསང་བ་འདུས་པར་མངོན་བརྗོད་པའི། །རྣལ་འབྱོར་ཆེན་པོའི་
དམ་ཚིག་རྒྱུད། །དུས་ཀུན་ཏུ་ནི་སྤྱོད་འགྱུར་ཞིང་། །རྒྱུན་དུ་དེ་དོན་སྒྲུབ་པ་རྣམས། །
བསྲུང་བའི་དོན་དུ་རྟག་ཏུ་ནི། །གཤིན་རྗེའི་གཤེད་སོགས་ཁྲོ་བཅུ་ཡིས། །བགེགས་
ཀུན་ལ་ནི་ཕུར་བུས་ཐོབ། །ཅེས་ལན་གསུམ་བརྗོད་ནས་བཀའ་བསྒོ། །དེ་ནས་ཁྲོ་
བོ་ བཅུ་ སྟེང་འོག་ ཕྱོགས་མཚམས་རྣམས་ སུ་ འཁོད་ནས། བགེགས་རྣམ་ པར་
བཟློག་པའི་འཕྲིན་ལས་མཛོད་ཅིག །ཅེས་བརྗོད། དེ་ནས་གཏང་རག་གི་མཆོད་
པ་བྱིན་གྱིས་བརླབས་ལ་ཆུ་བཞི་ཉེར་སྤྱོད་རོལ་མོ་འདོད་ཡོན་ལྔ་རྣམས་ཚིགས་
བཅད་སྔགས་དང་བཅས་པས་འབུལ་ཞིང་ནང་མཆོད་དང་བསྟོད་པ་དབང་མཆོག་
ཏུ་གསལ་བ་ལྟར་བྱ། དེ་ནས་རྒྱུད་བཤད་པ་དང་ཉན་པའི་ཀུན་སློང་མ་དག་པ་
སོགས་ཀྱི་བསམ་པའི་སྐྱོན་དང་། རྒྱུད་དོན་ཇི་བཞིན་དུ་མ་བཤད་པ་དང་། སྣོད་
མི་རུང་ལ་བཤད་པ་སོགས་ཀྱི་ཉེས་པ་རྣམས་སྦྱང་བའི་ཕྱིར་དུ་ཡིག་བརྒྱ་མང་དུ་
བཟླས་ལ་བཟོད་གསོལ་བྱ། དེ་ནས་བསྔོ་བ་དང༌། སྨོན་ལམ་ཤིས་བརྗོད་རྣམས་
བྱའོ། །རྒྱུད་འཆད་པ་དང་རིམ་གཉིས་ཀྱི་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་
མཆོད་པ་བྱ་ཚུལ་འདི་དག་ལ་བླ་མ་གོང་མ་རྣམས་ཀྱི་ཕྱག་བཞེས་ལ་རྒྱས་བསྡུས་
དང་། ཆོ་ག་མི་འདྲ་བ་འགའ་ཡང་སྣང་ཡང་ལམ་གྱི་གནད་འཕྱུགས་པ་སོགས་ཀྱི་
སྐྱོན་མེད་པས་འགལ་བར་མི་བསམ་ཞིང་། འདིར་བཀོད་པ་འདི་ནི་རྗེ་རིན་པོ་
ཆེས་ སྒོན་ གསལ་ གྱི་ མཆན་ བུར་ གསུངས་ པ་ དང༌། རིམ་ ལྔ་ གསལ་ སྒྲོན་ དུ་
གསུངས་པ་དང་། རྒྱུད་ཀྱི་བཤད་པ་རྫོགས་པའི་མཇུག་ཏུ་རྡོ་རྗེ་སློབ་དཔོན་ལ་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གཏང་རག་གི་མཆོད་པ་བྱ་ཚུལ་ལོགས་སུ་གསུངས་པ་དང་། མཐའ་གཅོད་རིན་
པོ་ཆེའི་སྨྱུ་གུར་གསུངས་པ་རྣམས་གུངས་བསྒྲིགས་ཏེ་རྗེ་རིན་པོ་ཆེ་ཉིད་ཀྱི་གསུང་
དང་མཐུན་པར་བཀོད་པ་ཡིན་ནོ། །
གཉིས་པ་དཔལ་འཁོར་ལོ་སྡོམ་པའི་རྒྱུད་འཆད་པ་དང་རིམ་གཉིས་ཀྱི་
ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ་ནི། མཆོད་
གཏོར་རྒྱས་པར་བཤམས་ལ། དཔོན་སློབ་ཐམས་ཅད་ཀྱིས་འཁོར་ལོ་སྡོམ་པའི་
མངོན་རྟོགས་བཟླས་པ་ཉེར་བསྡུ་ཡན་རྫོགས་པ་བྱས་ལ། ཨོཾ་ཁཎྜ་རོ་ཧི་ཧུཾ་ཧཱུྃ་ཕཊ།
ཧེ་དཀར་པོ། རུ་དམར་པོ། ཀ་མཐིང་ཁ། དེ་གསུམ་གྱི་དོན་རང་བཞིན་གྱིས་གྲུབ་
པའི་རྒྱུ་དང་། བརྗོད་པ་དང་བྲལ་བ་དང་། གང་དུའང་མི་གནས་པ་ཉིད་དོ། །ཨོཾ་
སྭ་བྷཱ་ཝ་ཤུདྡྷ༔ སརྦ་དྷརྨཱ་༔ སྭ་བྷཱ་ཝ་ཤུདྡྷོཉཧཾ། གནས་ཁང་རང་བཞིན་གྱིས་རྣམ་
པར་དག་པས་གཟུང་བ་དང་འཛིན་པས་སྟོང་པའི་སྟོང་པ་ཉིད་དུ་གྱུར། སྟོང་པའི་
ངང་ལས་སྐད་ཅིག་གིས་རྡོ་ རྗེའི་ས་གཞི་ར་བ་གུར་བླ་རེ་མེ་རི་དང་བཅས་པ་
ཡོངས་སུ་རྫོགས་པའི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་
བར་ཁང་པ་བརྩེགས་པའི་གཞལ་ཡས་ཁང་གྲུ་བཞི་པ་སྒོ་བཞི་པ་ཞེས་པ་ནས་རྡོ་
རྗེ་ནོར་བུ་རིན་པོ་ཆེའི་ཏོག་གིས་སྤྲས་པའོ། །དབུས་ཀྱི་པདྨའི་ལྟེ་བར་སེང་གེ་ཆེན་
པོ་བརྒྱད་ཀྱིས་བཏེགས་ པའི་ རིན་པོ་ཆེའི་ ཁྲི་མཐོ་ཞིང་ཡངས་པའི་སྟེང་དུ་སྣ་
ཚོགས་པདྨ་དང་ཉི་མའི་གདན་ལ་དྲིན་ཅན་རྩ་བའི་བླ་མ་བཅོམ་ལྡན་འདས་དཔལ་
ཧེ་རུ་ཀ་སྐུ་མདོག་མཐིང་ཁ་ཞལ་བཞི་པའི་རྩ་ཞལ་ནག་ཅེས་པ་ནས། མི་རུས་ཀྱི་
ཐལ་ བས་ ལུས་ཐམས་ཅད་ ལ་ བྱུགས་ པའོ། །བཅོམ་ ལྡན་ འདས་ ལ་ མངོན་ དུ་
ཕྱོགས་པར་བཅོམ་ལྡན་འདས་མ་རྡོ་ རྗེ་ཕག་མོ། །ཞེས་པ་ནས། སྡིགས་མཛུབ་
- 286 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ། །
ཀྱིས་བསྡིགས་ པར་མཛད་པ། བསྐལ་པ་འཇིག་པའི་དུས་ཀྱི་མེ་ལྟ་བུ། ཉི་མའི་
འོད་ ཅན་ གྱི་ གཟི་བརྗིད་ཆེ་བ། ཁྲག་ ལ་ དགྱེས་ ཤིང་ ཁྲག་ འཛག་ པ། བྱིན་པ་
གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པར་འཁྲིས་པ། ཐུགས་རྗེའི་བདག་ཉིད་
ཅན། མི་མགོ་སྐམ་པོ་ལྔའི་ཐོད་དང༌། མི་མགོ་སྐམ་པོ་ལྔ་བཅུའི་དོ་ཤལ་ཅན།
ཡབ་ཡུམ་སྙོམས་པར་འཇུག་པས་བཞུགས་པའོ། །གཙོ་བོའི་ཐུགས་ཀར་བཅོམ་
ལྡན་འདས་དཔལ་ཧེ་རུ་ཀ་དང་བཅོམ་ལྡན་འདས་རྡོ་རྗེ་ཕག་མོ་གཉིས་སྙོམས་
པར་འཇུག་པས་བཞུགས་པ། ཐུགས་ཀའི་ཕྱོགས་བཞིར་སྙིང་པོའི་རྣལ་འབྱོར་མ་
བཞི་བཞུགས་པ་ནི། ཤར་དུ་མཁའ་འགྲོ་མ་ནག་མོ། ཞེས་པ་ནས། ཐོད་སྐམ་ལྔ་
བཅུའི་དོ་ཤལ་ཅན། མཚམས་བཞིར་བདུད་རྩི་ལྔས་གང་བའི་ཐོད་པ་བཞི། སྤྱི་བོ་
ལ་སོགས་པའི་གནས་ཉེར་བཞིར་དཔའ་བོ་དང་དཔའ་མོ་ཉེར་བཞི་བཞུགས་པ་
ནི། སྐུ་མཚམས་པུལླི་ར་མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ། ཞེས་པ་ནས།
པུས་མོ་གཉིས་ཀུ་ལུ་ཏཱར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་
དུར་ཁྲོད་དེ། ཞེས་པ་ནས། འོག་པག་སིལ་སིལ་གྱི་སྒྲ་སྒྲོག་པའོ། །ལྕེའི་རྩ་བར་
ལྭ་གདོང་མ་ནག་མོ། ལྟེ་བའི་བུག་པའི་ནང་དུ་འུག་གདོང་མ་ལྗང་ཁུ། རྟགས་ཀྱི་
སྒོར་ཁྱི་གདོང་མ་དམར་མོ། །བཤང་ལམ་གྱི་སྒོར་ཕག་གདོང་མ་སེར་མོ། །མཛོད་
སྤུའི་བུ་གར་གཤིན་རྗེ་བརྟན་མ་གཡས་སྔོ་གཡོན་སེར་བ། རྣ་བ་གཉིས་སུ་གཤིན་
རྗེ་ཕོ་ཉ་མོ་གཡས་སེར་གཡོན་དམར་བ། མིག་གཉིས་སུ་གཤིན་རྗེ་མཆེ་བ་མ་
གཡས་དམར་གཡོན་ལྗང་བ། སྣ་བུག་གཉིས་སུ་གཤིན་རྗེ་འཇོམས་མ་གཡས་
ལྗང་གཡོན་སྔོ་བ། ཞེས་པ་ནས། འཁོར་གྱི་ལྷ་ཐམས་ཅད་ཀྱང་དཔྲལ་བར་རྡོ་རྗེའི་
ཕྲེང་བ་འཛིན་པའོ། །པདྨའི་འདབ་མ་ལ་ཤར་དུ་མཁའ་འགྲོ་མ་ནག་མོ་ཞེས་པ་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ནས། འཁོར་ གྱི་ལྷ་ཐམས་ཅད་ ཀྱང་དཔྲལ་བར་རྡོ་རྗེའི་ཕྲེང་བ་འཛིན་པ། ལྷ་
ཐམས་ཅད་ཀྱི་དཔྲལ་བའི་དབུས་སུ་ཧཱུྃ་དཀར་པོ་ཡོངས་སུ་གྱུར་པ་ལས་རྣམ་སྣང་
དཀར་པོ་ཕྱག་གཡས་འཁོར་ལོ་འཕྱར་ཞིང་། ཞེས་པ་ནས། གཡས་བརྐྱང་གིས་
བཞུགས་པ། གཙོ་བོའི་ཐུགས་ཀར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོ་ཧ་དཀར་
པོ་ཞེས་པ་ནས་ཕཊ་ཕཊ་དུཁས་མཚན་པར་གྱུར། ཁམས་ཀྱི་སྙིང་པོ་གཅེར་བུ་མ་
རུང་བདུད། །རབ་ཏུ་བཅོམ་ཞིང་འགྲོ་བ་མ་ལུས་པ། །རང་བཞིན་མངོན་དུ་མཛད་
པའི་ རང་བཞིན་གྱིས། །འགྲོ་བ་མཐའ་ཡས་ རང་བཞིན་ཀུན་གཤེགས་ཤིག །
ལན་གསུམ། ཕོ། དྲིན་ཆེན་རྩ་བའི་བླ་མ་བཅོམ་ལྡན་འདས་དཔལ་ཧེ་རུ་ཀ་སངས་
རྒྱས་དང་བྱང་ཆུབ་སེམས་དཔའི་ཚོགས་ནམ་མཁའི་དབྱིངས་ཡོངས་སུ་གང་བའི་
ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཨོཾ་ཤྲཱི་ཧེ་རུ་
ཀ་ས་པ་རི་ཝཱ་ར་ཨགྷཾ་ནས་ཤཔྟའི་བར་གྱིས་མཆོད། ཨོཾ་བཛྲ་ཨཾ་ཀུ་ཤ་ཛཨོཾ་བཛྲ་
པཱ་ཤ་ཧཱུཾ། ཨོཾ་བཛྲ་སྤོ་ཊ་ཐཾ། ཨོཾ་བཛྲ་གྷཎྜ་ཧོརང་རང་གི་དམ་ཚིག་པ་རྣམས་དང་
གཉིས་སུ་མེད་པར་གྱུར། ཕོ། ལྷ་ཐམས་ཅད་ཀྱི་ཐུགས་ཀར་ཉི་གདན་ལ་གནས་
པའི་ཧཱུཾ་ཡིག་གི་འོད་ཟེར་ གྱིས་དབང་གི་ལྷ་རྣམས་མདུན་གྱི་ནམ་མཁར་སྤྱན་
དྲངས། ཨོཾ་ཤྲཱི་ཧེ་རུ་ཀ་ས་ པ་ རི་ ཝཱ་ ར་ ཨགྷཾ་ ནས། ཤཔྟའི་བར་གྱིས་མཆོད། དེ་
བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་པ་
ནས། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་པར་གྱུར། དེ་
ནས་ཆུ་བཞི་ཉེར་སྤྱོད་རོལ་མོ་འདོད་ཡོན་ལྔ་སོགས་བྱིན་གྱིས་བརླབས་ལ་འབུལ་
བ་ནི། དག་ཅིང་དྲི་མེད་ཡིད་འོང་བའི། ཞེས་སོགས་དང་། ཨོཾ་ཨཱཧཱི༔ ཞེས་སོགས་
ཀྱིས་ཆུ་བཞི་དང༌། ཏིང་འཛིན་པིར་གྱིས་བྲིས་པའི་སྨིན་ལེགས་གཟུགས། ཞེས་
- 288 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
སོགས་ཀྱིས་ཉེར་སྤྱོད་དང་རོལ་མོ། ཕུལ་བྱུང་གཟུགས་མཛེས་ཡིད་འཕྲོག་རྒྱན་
གྱིས་སྤྱད། ཅེས་ སོགས་ ཀྱིས་ རིག་མ་བཅུ་དྲུག །རབ་འབྱམས་ཞིང་ན་ཇི་སྙེད་
གཟུགས་མཆིས་པ། ཞེས་སོགས་ཀྱིས་འདོད་ཡོན་ལྔ། དྲི་མེད་གསེར་གྱི་རྩིབས་
སྟོང་འོད་འབར་བ། ཞེས་ སོགས་ ཀྱིས་ གདུག་དང་། རྒྱལ་མཚན་དང་། བ་ དན་
དང་། བླ་བྲེ་རྣམས་དང༌། འཛམ་བུ་ཆུ་བོའི་གསེར་ལས་ལེགས་བྱས་ཤིང་། ཞེས་
སོགས་ཀྱིས་རྒྱལ་སྲིད་སྣ་བདུན་རྣམས་ཚིགས་བཅད་སྔགས་དང་ཕྱག་རྒྱ་དང་
བཅས་པས་མཆོད། དེ་ནས། མགྲོན་རྣམས་ཀྱི་ལྗངས་ལ་ཞེས་པ་ནས་མཆོད་པས་
དགྱེས་པར་གྱུར། ཅེས་པའི་བར་ནང་མཆོད་དང་གསང་བ་དང་དེ་ཁོ་ན་ཉིད་ཀྱི་
མཆོད་པ་རྣམས་མདུན་བསྐྱེད་ཆོག་བསྒྲིགས་སུ་གསལ་བ་ལྟར་འབུལ། དེ་ནས་
སྔགས་མཆོད་དང་རྐང་བརྒྱད་ཀྱིས་བསྟོད་པ་དང་། དཔལ་ལྡན་བཀྲ་ཤིས་ཚོགས་
ཀྱིས་ཡོངས་གང་ཞེས་པ་ནས། རྡོ་ རྗེ་འཛིན་པའི་ས་ཐོབ་ཤོག །ཅེས་པའི་བར་
དང༌། སྐུ་བཞིའི་བདག་ཉིད་ཅེས་པ་ནས། སྐུ་གསུམ་གོ་འཕང་ཚེ་འདིར་ཐོབ་པར་
ཤོག །ཅེས་པའི་བར་གྱི་བསྟོད་པ་རྣམས་བྱའོ། །དེ་ནས་མཎྜལ་སྔགས་འབུལ་
བྱས་ཏེ། རྒྱུད་འཆད་པའི་སྐབས་ཡིན་ན། དངོས་གྲུབ་འབྱུང་གནས་བྱིན་རླབས་
གཏེར། །གསང་ བ་ ལས་ ཀྱང་ གསང་ བ་ ཆེ། །དཔལ་ ལྡན་ འཁོར་ ལོ་ སྡོམ་ པ་
ཡི། །རྒྱུད་ ཀྱི་ རྒྱལ་ པོ་ བཤད་ དུ་ གསོལ། །ཞེས་ལན་ གསུམ་ གསོལ་ བ་ གདབ། །
རིམ་གཉིས་ཀྱི་ཁྲིད་བྱེད་པའི་སྐབས་ཡིན་ན། །དངོས་གྲུབ་འབྱུང་གནས་བྱིན་
རླབས་གཏེར། །གསང་བ་ལས་ཀྱང་གསང་བ་ཆེ། །དཔལ་ལྡན་འཁོར་ལོ་སྡོམ་པ་
ཡི། །རིམ་ གཉིས་ མན་ ངག་ བཤད་ དུ་ གསོལ། །ཞེས་ ལན་ གསུམ་ གསོལ་ བ་
གདབ། དེ་ནས། ཐོག་མ་མེད་ནས། ཞེས་པ་ནས། སེམས་ཅན་མྱ་ངན་འདས་ལ་
-289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འགོད། ཅེས་རིགས་ལྔའི་སྡོམ་བཟུང་ལན་གསུམ་བྱ་བའི་བར་མདུན་བསྐྱེད་ཆོ་
གར་གསལ་བ་ལྟར་བྱ། ཚོགས་མཆོད་བྱེད་ན་མཚམས་འདིར་བྱ། དེ་ནས་བླ་མ་
བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་ལ་དངོས་གྲུབ་ཞུ་བའི་ཕྱིར། །
དེ་བཞིན་གཤེགས་པ་ཐམས་ཅད་དང༌། །ཞེས་སོགས་དཔྱིད་ཀྱི་རྒྱལ་མོའི་གླུའི་སྒོ་
ནས་གསོལ་བ་གདབ། དེ་ནས་དཀྱིལ་འཁོར་བའི་ལྷ་དང་། ཕྱོགས་སྐྱོང་རྣམས་ལ་
གཏོར་མ་འབུལ་བ་ནི། ཨོཾ་ཁཎྜ་རོ་ཧིས་བསངས་ནས་གཏོར་མ་ནང་མཆོད་ལྟར་
བྱིན་གྱིས་བརླབས་ལ། ལག་པ་གཉིས་ལ་ཨ་ཨཱ༔ ཞེས་པ་ནས། སྦྱོར་ཆེན་འདོད་
དབང་མ་ ལ་ འདུད་ ཧཱུྃ ཧཱུཾ་ ཕཊ། སྲིད་ པ་ དང་ མཉམ་ ཞེས་ པ་ནས། རྗེས་བརྩེར་
མཛོད། དུར་ཁྲོད་ཆེན་པོ་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་
ལ་སོགས་ པ་ ཐམས་ ཅད་ སྤྱན་དྲངས། དཀྱིལ་ འཁོར་ གྱི་ ཕྱིའི་ ཕྱོགས་མཚམས་
རྣམས་སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས་བདེ་མཆོག་ཅེས་
པ་ནས། ཡིད་ལ་འདོད་པ་ཀུན་འགྲུབ་ཤོག །ཅེས་བརྗོད། ཡིག་བརྒྱ་བཟླས་ལ།
སྲིད་ པ་ གསུམ་ འབར་ སྐུ་ ནི། ཞེས་ པ་ ནས། ལྷན་ ཅིག་ གར་ བྱེད་ ཤོག །ཅེས་
བརྗོད། དེ་ནས་གཏང་རག་གི་མཆོད་པ་སྔར་ལྟར་ཆུ་བཞི་ཉེར་སྤྱོད་རོལ་མོ་འདོད་
ཡོན་ལྔ་དང་བཅས་པ་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི།
ཞེས་སོགས་དང༌། ཨོཾ་སརྦ་ཏ་ཐཱ་ག་ཏ་ཨབྷཾ་ཞེས་སོགས་ཀྱིས་ཆུ་བཞི་དབུལ། ཏིང་
འཛིན་པིར་གྱིས་བྲིས་པའི་སྨིན་ལེགས་གཟུགས། ཞེས་སོགས་དང༌། ཨོཾ་སརྦ་ཏ་
ཐཱ་ག་ཏ་པུཉྫ། ཞེས་སོགས་ཀྱིས་ཉེར་སྤྱོད་རོལ་མོ་རྣམས་སྔར་ལྟར་དབུལ། རབ་
འབྱམས་ཞིང་ན་ཇི་སྙེད་གཟུགས་མཆིས་པ། ཞེས་སོགས་དང་། ཨོཾ་སརྦ་ཏ་ཐཱ་ག་
ཏ་རཱུ་པ། ཞེས་སོགས་ཀྱིས་འདོད་ཡོན་ལྔ་དབུལ། ཨོཾ་བཛྲ་ཝཱི་ཎི་ཞེས་སོགས་རིག་
- 290 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
མ་བཅུ་དྲུག་གིས་མཆོད། ༀ་ཧཱུྃ་ཁཾ། ཞེས་པ་ནས་སཾ་ཧཾ་ཧཱུཾ་ཧཱུཾ་ ཕཊ་ ཨོཾ་ཨཱཿཧཱུྃ། ཞེས་
པས་ནང་མཆོད་དབུལ། ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧཱུྃ་
ཧཱུྃ་ཕཊ། ཅེས་སོགས་རྐང་བརྒྱད་ཀྱིས་བསྟོད། སྲིད་པ་གསུམ་འབར་སྐུ་ནི་རྗེས་
ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་
མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་
ལྷན་ཅིག་ གར་བྱེད་ཤོག །ལྷ་མོ་ ཚད་མ་དམ་ཚིག་ཚད་མ་དང༌། །དེས་བརྗོད་
གསུང་ ཡང་ མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །
བདག་ཅག་རྗེས་སུ་འཛིན་པའི་རྒྱུར་གྱུར་ཅིག །སེམས་ཅན་ཀུན་གྱི་དོན་གྱི་ཕྱིར། །
བདག་ནི་ཧེ་རུ་ཀར་གྱུར་ནས། །སེམས་ཅན་ ཐམས་ ཅད་ ཧེ་རུ་ཀའི། །གོ་འཕང་
མཆོག་ལ་འགོད་པར་ཤོག །དགེ་བ་ཅུང་ ཟད་ ཙམ་ ཡང་ རྒྱལ་ སྲས་ ཀྱི། །ཞེས་
སོགས་ རྗེ་རིན་པོ་ཆེས་མཛད་པའི་བདེ་མཆོག་སྨོན་ལམ་འདོན། དེ་ནས་ཡིག་
བརྒྱ་ལན་གསུམ་བཟླས་ཏེ་བཟོད་གསོལ་བྱ། དེ་ནས་གཤེགས་གསོལ་དང་ཉེར་
བསྡུ་མི་བྱ་བར་ཤིས་བརྗོད་བྱའོ། །རྫོགས་རིམ་གྱི་ཁྲིད་བྱེད་པའི་ཚེ་མཆོད་གཏོར་
རྒྱས་པ་ ཚོགས་འཁོར་དང་བཅས་པ་བཤམས་ལ་སྔར་ལྟར་འབུལ་ཞིང་། ལྷག་
པར་སྣང་ཕྱོགས་ཀྱི་རྫོགས་རིམ་སྒྱུ་ལུས་ཀྱི་གདམས་ངག་བྱེད་པའི་ཚེ་མཆོད་
གཏོར་རྒྱས་པ་ཚོགས་འཁོར་དང་བཅས་པ་བཤམས་ནས་རྡོ་རྗེ་སློབ་དཔོན་དཀྱིལ་
འཁོར་གྱི་གཙོ་བོར་གསལ་བཏབ་ལ། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་
དང་བསྟོད་པ་རྣམས་སྔར་བཤད་པ་ལྟར་བྱས་པའི་རྗེས་སུ་མཎྜལ་ཕུལ་ཏེ། ཁོང་
སྟོང་ཁྱོད་ཀྱི་སྐུ་ལ་མེད། ཅེས་སོགས་སྒྱུ་ལུས་ཀྱི་སྒོ་ནས་བསྟོད་པ་དང་། ཀུན་
མཁྱེན་ཡེ་ཤེས་ཕུང་པོ་ཅན། །ཞེས་སོགས་ལན་གསུམ་གྱིས་སྒྱུ་ལུས་ཀྱི་གདམས་
291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽།
ངག་སྟོན་པར་གསོལ་བ་གདབ་པ་རྣམས་སྔར་འདུས་པའི་སྐབས་སུ་བཤད་པ་
ལྟར་བྱའོ། །དེ་ནས་ཚོགས་མཆོད་ཕུལ་བའི་རྗེས་སུ་དཔྱིད་གླུ་ནས་ཤིས་བརྗོད་ཀྱི་
བར་སྔར་བཤད་ པ་ ལྟར་ བྱའོ། །ཆོས་ཐུན་རེ་རེ་བཞིན་ གྱི་ འགོར་རྡོར་སེམས་
བསྒོམ་བཟླས་དང་། དཀྱིལ་འཁོར་བའི་ལྷ་དང་ཕྱོགས་སྐྱོང་ལ་གཏོར་མ་འབུལ་
བ་དང་། དམ་ཅན་ཆོས་རྒྱལ་ལ་གཏོར་མ་ཕུལ་ཏེ་འཕྲིན་ལས་འཆོལ་བ་རྣམས་
ངེས་པར་བྱ་དགོས་པར་གསུངས་པས། རྡོ་སེམས་བསྒོམ་བཟླས་ནི་བདག་བསྐྱེད་
ཆོག་བསྒྲིགས་སུ་གསལ་བ་ལྟར་དང་། དཀྱིལ་འཁོར་བའི་ལྷ་དང་ཕྱོགས་སྐྱོང་ལ་
གཏོར་མ་འབུལ་བ་ནི། སྒྲུབ་ཐབས་བདེ་ཆེན་གསལ་བ་ལས་ཇི་ལྟར་གསུངས་
པ་ལྟར་བྱ་ཞིང་། དམ་ཅན་ཆོས་རྒྱལ་ལ་གཏོར་མ་ཕུལ་ཏེ་འཕྲིན་ལས་འཆོལ་བ་ནི་
གསང་འདུས་འགྲེལ་གཏོར་གྱི་ཆོ་གར་གསལ་བ་ལྟར་བྱའོ། །རྒྱུད་ཀྱི་བཤད་པ་
རྫོགས་པའི་སྐབས་དང༌། རིམ་གཉིས་ཀྱི་ཁྲིད་རྫོགས་པའི་སྐབས་སུ་རྡོ་རྗེ་སློབ་
དཔོན་ལ་གཏང་རག་གི་མཆོད་པ་བྱ་ཚུལ་ནི། མཆོད་གཏོར་རྒྱས་པར་བཤམས་
ལ། དཔོན་སློབ་ཐམས་ཅད་གྱིས་བདག་བསྐྱེད་སྔོན་དུ་བཏང་ནས། བླ་མ་དཀྱིལ་
འཁོར་གྱི་གཙོ་བོར་བསྐྱེད་པའི་རྟེན་དང་བརྟེན་པའི་དཀྱིལ་འཁོར་གསལ་བཏབ་
ལ། ཕྱི་ནང་གསང་བ་དེ་ཁོ་ན་ཀྱི་མཆོད་པ་དང་བསྟོད་པ་སྔར་བཤད་པ་བཞིན་
བྱས་ལ། བསྟོད་པའི་རྗེས་སུ་མཎྜལ་ཕུལ་ཏེ། ཨེ་མའོ་སངས་རྒྱས་ཨེ་མའོ་ཆོས། །
ཆོས་ བཤད་ པ་ནི་ ངོ་ མཚར་ ཆེ། །ཡང་ དག་ དོན་ནི་ དག་ པའི་ དོན། །བྱང་ ཆུབ་
སེམས་ལ་ཕྱག་འཚལ་ལོ། །ཞེས་ཆེད་བརྗོད་དང་། རྒྱུད་ཀྱི་བཤད་པ་རྫོགས་པའི་
སྐབས་ཡིན་ན། །དཔལ་ལྡན་འཁོར་ལོ་སྡོམ་པ་ཡི། །རྒྱུད་ཀྱི་རྒྱལ་པོ་ལེགས་པར་
གསུངས། །མགོན་པོ་བདག་ཅག་ཡི་རང་ངོ༌། །ལེགས་སོ་ལེགས་སོ་ལེགས་པར་
- 292 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
གསུངས། །རྣམ་གྲོལ་འབྲས་བུ་འཚལ་བ་ཡི། །འགྲོ་བ་མགོན་མེད་རྣམས་དང་ནི། །
བདག་ཅག་ཡང་དག་རྫོགས་པ་ ཡི། །བྱང་ཆུབ་ཐོབ་པའི་དོན་ཆེན་མཛད། །ཅེས་
རྗེས་སུ་ཡི་རང་དང་ལེགས་སོ་འབུལ། །རིམ་གཉིས་ཀྱི་ཁྲིད་རྫོགས་པའི་སྐབས་
ཡིན་ན། །བྱང་ཆུབ་སེམས་ལ་ཕྱག་འཚལ་ལོ། །ཞེས་པའི་ཚིགས་བཅད་ཀྱི་མཇུག་
ཏུ། དཔལ་ ལྡན་ འཁོར་ ལོ་ སྡོམ་ པ་ ཡི། །རིམ་ གཉིས་ མན་ ངག་ ལེགས་ པར་
གསུངས། །མགོན་པོ་བདག་ཅག་ཅེས་པ་ནས། དོན་ཆེན་མཛད། ཅེས་པའི་བར་
བརྗོད། དེ་ནས། ཐོག་མ་མེད་ནས། ཞེས་པ་ནས། ཤིས་བརྗོད་ཀྱི་བར་སྔར་ལྟར་
བྱའོ། །
།
གསུམ་པ་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་རྒྱུད་འཆད་
པ་དང་རིམ་གཉིས་ཀྱི་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་
བའི་ཚུལ་ནི། མཆོད་གཏོར་རྒྱས་པར་བཤམས་ལ། དཔོན་སློབ་ཐམས་ཅད་ཀྱིས་
བདག་བསྐྱེད་ཉེར་བསྡུ་ཡན་རྫོགས་པར་བྱས་ཏེ། ཨོ་ཧྲིལླིཝཝི་ཀྲི་ཏཱ་ན་ན་ཧཱུྃ་ཕཊ།
ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨ་སྭ་བྷཱ་ཝ་ཤུདྡྷོཉཧཾ། གནས་ཁང་རང་བཞིན་གྱིས་གྲུབ་
པས་སྟོང་པའི་སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་རྡོ་རྗེ་ས་
གཞི་ར་བ་གུར་བླ་བྲེ་མེ་རི་དང་བཅས་པ་ཡོངས་སུ་རྫོགས་པའི་དབུས་སུ་ཆོས་
འབྱུང་དཀར་པོ་གྲུ་གསུམ་པ་གྱེན་དུ་འགྲེང་བ། འོག་ཏུ་ཕྲ་ཞིང་སྟོད་ཡངས་པའི་
ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་ཧཱུཾ་ལས་གཞལ་
ཡས་ཁང་གྲུ་བཞི་པ་སྒོ་བཞི་པ། ཞེས་པ་ནས། དུར་ཁྲོད་རྣམས་ཀྱིས་བསྐོར་བའི་
གཞལ་ཡས་ཁང་གི་ནང་གི་ཕྱོགས་གཞན་གསུམ་དང༌། སྒོ་བཞིར་སྣ་ཚོགས་པདྨ་
དང་ཉི་མའི་གདན། ནང་གི་ཤར་དང་གྲྭ་བཞི་དང་། ཕྱིའི་གྲྭ་བཞིར་སྣ་ཚོགས་པདྨ་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དང་ཟླ་བའི་གདན་ཟུང་རེ་རེ། དབུས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་
རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་སྣ་ཚོགས་པདྨ་དང་ཉི་མའི་གདན་ལ་
དྲིན་ཅན་རྩ་བའི་བླ་མ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་
ཞལ་ དགུ །ཞེས་ པ་ནས། ཡབ་ ལ་ འཁྱུད་པ། དེའི་ མིག་ གཉིས་ སུ་ རྡོ་ རྗེ་ མིག་
དཀར་པོ། དཀར་ནག་དམར་བའི་ཞལ་གསུམ། ཞེས་པ་ནས། ཐམས་ཅད་ཀྱང་
པད་ཟླ་ལ་གནས་པའོ། །ནང་གི་ཤར་དུ་གཏི་མུག་གཤིན་རྗེའི་གཤེད། ཅེས་པ་
ནས། ཞབས་གཡས་བསྐུམས་ཞིང་གཡོན་བརྐྱངས་པའི་སྟབས་ཀྱིས་བཞུགས་པ།
ཕྱིའི་གྲྭ་བཞིར་མིའི་ཐོད་པ་བདུད་རྩིས་གང་བ་བཞི། ལྷ་ཐམས་ཅད་ཀྱི་ཐུགས་
ཀར་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པའི་ལྟེ་བའི་ནང་དུ་ཧཱུྃ་དང་རྡོ་རྗེ་ལས་ཐུགས་རྡོ་རྗེ་
ནག་ པོ་ ཞེས་ པ་ནས། ཨཱཏྨ་ཀོཉཧཾ། ཛ འཇམ་ དཔལ་ རང་ བཞིན་ཆོས་རྣམས་
ཀུན་ གྱི་དངོས། །གནས་ མེད་ འགྲོ་ འོང་ བྲལ་ བ་ ནམ་ མཁའ་ བཞིན། །དུས་ ཀྱི་
ཁམས་བཞིན་ཐུགས་རྗེ་འགྲོ་འོང་ བྲལ། །སྤྲུལ་པ་འགྲོ་དང༌ བྲལ་བ་གཟུགས་
བརྙན་བཞིན། །འགྲོ་དང་འོང་བའི་མཚན་ཉིད་མི་མངའ་ཡང་། །ཆུ་ཟླ་བཞིན་དུ་
གར་དམིགས་དེར་སྣང་བས། །དེང་འདིར་སྤྱན་འདྲེན་གཤེགས་སུ་གསོལ་བའི་
ལྷ། །སངས་རྒྱས་ཀུན་གྱི་ཡེ་ཤེས་འཇམ་དཔལ་དབྱངས། །གདུག་པ་འདུལ་ཕྱིར་
འཇིགས་བྱེད་གཤིན་རྗེའི་གཤེད། །ལས་བྱེད་ སྤྲུལ་པ་ གཤིན་ རྗེའི་ འཁོར་ དང་
བཅས། །འདིར་ གཤེགས་ བདག་ ལ་ དགོངས་ ཞིང་ བཞུགས་ སུ་ གསོལ། །ཞེས་
ལན་གསུམ་བརྗོད། ཨོ་ཧཱིཧཱ་བྷོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨྲ་ད་པཱུ་ཛ་པྲ་ཏི་ཧྲི་
ཧཱནྟ་པྲ་སཱ་ད་མེདྷི་མཱན་ཀུ་རུ་སྭཱཧཱ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་
བཞིན་གྱི་གནས་ནས་དྲིན་ཅན་རྩ་བའི་བླ་མ་དཔལ་རྡོ་རྗེ་འཇིགས་བྱེད་ཆེན་པོ་ལྷ་
- 294 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
བཅུ་གསུམ་གྱི་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སངས་
རྒྱས་དང་བྱང་ཆུབ་སེམས་དཔའ་ནམ་མཁའི་དབྱིངས་ཐམས་ཅད་ཡོངས་སུ་གང་
བས་བསྐོར་བ་མདུན་གྱི་ནམ་མཁར་སྤྱན་དྲངས། ཨོ་ཧྲིལླིཝི་ཀྲི་ཏཱ་ན་ན་ཧཱུྃ་ཕཊ།
ཨོཾཧྲིབྦིཧ་ཞེས་པ་ནས་སྭཱཧཱ། ཞེས་པའི་བར་གྱིས་མཆོད། ཨོ་མུདྨ་ར་ཛ༔ ཨོ་དཎཱ་
ཧཱུྃ། ཨོཾ་པདྨ་བཻ། ཨོ་ཁངྒ་ཧོ༔ ཞེས་བརྗོད་ལ་ཡེ་ཤེས་པ་རྣམས་དམ་ཚིག་པ་སོ་སོ་
ལ་བསྟིམས་ནས་ དབྱེར་མེད་ དུ་ བཞུགས་ པར་ མོས་ པ་ བྱ། ཨོ་ ཧཱིཧཱ་ བྷོ། ཞེས་
སོགས་ཕྱག་རྒྱ་དང་བཅས་ཏེ། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་
ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་མདུན་གྱི་ནམ་མཁར་
སྤྱན་དྲངས། ཨོ་ཧཱིཏྟིཏཿ ཞེས་སོགས་ཀྱིས་མཆོད། དེ་བཞིན་གཤེགས་པ་ཐམས་
ཅད་ཀྱིས་དབང་བསྐུར་དུ་གསོལ་ཞེས་གསོལ་བ་བཏབ་པས། ཞེས་པ་ནས། བྱང་
དང་བྱང་ཤར་བ་རྣམས་ལ་དོན་གྲུབ་ཀྱིས་དབུ་བརྒྱན་ཅིང་དབང་གི་ལྷ་རྣམས་ཀྱང་
དེ་ཉིད་ལ་ཐིམ་པར་གྱུར། ཨོཾ་ཧཱིཝཏྟི་ ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ
སརྦ་དྷརཿ སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨཱཿ ལས་
བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་
མཆོད་ཡོན་ཞེས་སོགས་ཆུ་བཞི་ཉེར་སྤྱོད་རོལ་མོ། འདོད་ཡོན་ལྔ་སོགས་མཆོད་
པ་རྣམས་བྱིན་གྱི་བརླབས། དག་ཅིང་དྲི་མེད་ཡིད་འོང་བའི། ཞེས་སོགས་དང་།
ཨོ་ཨཱཧཱི༔ ཞེས་སོགས་ཀྱིས་ཆུ་བཞི། རྒྱལ་བ་རྣམས་ནི་ཡོན་ཏན་མཆོག་གི་སྐུ།
ཞེས་སོགས་དང་། ཨོཾ་ཡ་མཱནྟ་ཀ་ས་པ་རི་ཝཱ་ར་གནྡྷེ་ཞེས་སོགས་ཀྱིས། ཉེར་སྤྱོད་
རོལ་མོ། འཛམ་བུའི་གླིང་དང་གླིང་གཞན་དག །ཅེས་སོགས་ཀྱིས་འདོད་ཡོན་ལྔ།
ཞིང་འདི་རིན་ཆེན་སྣ་བདུན་གྱིས། ཞེས་སོགས་ཀྱིས་རྒྱལ་སྲིད་སྣ་བདུན་རྣམས་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དབུལ། དེ་ནས། ཨོཾ་མཆོད་དོ། །ཕྱོགས་བཅུ་དུས་གསུམ་གྱི། ཞེས་པ་ནས། ལྷར་
གྱུར་པ་རྣམས་ཀྱི་ཞལ་དུ་ ཨོ་ ཨཱཧཱུཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་
མཉེས་ཞིང་ཚིམ་པར་གྱུར། ཡབ་ཀྱི་གསང་གནས་མི་དམིགས་པ་ལས། ཧཱུྃ་ལས་
བྱུང་བའི་རྡོ་རྗེ་སྔོན་པོ་རྩེ་ལྔ་པ། ཞེས་པ་ནས། ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་
ཀོཉཧཾ། བླ་མ་དང་གཙོ་བོ་ཐ་མི་དད་པ་ཡབ་ཡུམ་སྙོམས་པར་ཞུགས་པས། ཞེས་
པ་ནས། དེ་ཁོ་ན་ཉིད་ཀྱི་མཆོད་པས་དགྱེས་པར་གྱུར། ཅེས་ཕྱི་ནང་གསང་བ་དེ་
ཁོ་ན་ཉིད་ཀྱི་མཆོད་པ་རྣམས་ཕུལ་ནས། འཇམ་དཔལ་མཁའ་ལས་བྱུང་བའི་
གསེར་མདོག་ཅན། ཞེས་སོགས་དང་། གཉིས་མེད་ཐུན་མོང་མ་ཡིན་ཁྱབ་པའི་སྐུ།
ཞེས་ པ་ནས། དཀྱིལ་ འཁོར་ གཙོ་ལ་ཕྱག་འཚལ་བསྟོད། །ཅེས་པའི་བར་གྱིས་
བསྟོད། དེ་ནས་མཎྜལ་སྔགས་འབུལ་བྱས་ཏེ། རྒྱུད་འཆད་པའི་སྐབས་ཡིན་ན། །
ཁྱབ་བདག་བདག་ལ་སྨན་པ་དང་། །བདག་དོན་བདག་ལ་ཐུགས་བརྩེའི་ཕྱིར། །
བཅོམ་ལྡན་རྡོ་ རྗེ་ འཇིགས་བྱེད་ཀྱི། །རྒྱུད་ཀྱི་རྒྱལ་པོ་བཤད་དུ་གསོལ། །ཞེས་
བརྗོད། རིམ་གཉིས་ཀྱི་ཁྲིད་བྱེད་པའི་ཚེ། ཁྱབ་བདག་བདག་ལ་སྨན་པ་དང་། །
བདག་དོན་བདག་ལ་ཐུགས་བརྩེའི་ཕྱིར། །བཅོམ་ལྡན་རྡོ་རྗེ་འཇིགས་བྱེད་ཀྱི། །
རིམ་གཉིས་མན་ངག་བཤད་དུ་གསོལ། །ཞེས་གསོལ་བ་ལན་གསུམ་གདབ་བོ། །
དེ་ནས། སྡིག་པ་རྣམས་ནི་བཤགས་པར་བྱ། །ཞེས་པ་ནས། སེམས་ཅན་མྱ་ངན་
འདས་ལ་དགོད། །ཅེས་སྡོམ་བཟུང་བྱ་བའི་བར་རྣམས་མངོན་རྟོགས་སུ་གསལ་
བ་ལྟར་བྱ། ཚོགས་འཁོར་བྱེད་ན་མཚམས་འདིར་བྱའོ། །དེ་ནས་འདས་མ་འདས་
ཀྱི་གཏོར་མ་གཉིས་བྱིན་གྱིས་བརླབས་ལ་འབུལ་བ་ནི། ཧཱུྃ་ འཇིག་རྟེན་ལས་
འདས་པའི་མགྲོན་རྣམས་ཀྱི་ལྗགས་ཧཱུྃ་ལས་སྐྱེས་པའི་ཞེས་སོགས་སྒྲུབ་ཐབས་
- 296 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
ནས་འབྱུང་བ་ལྟར་དཀྱིལ་འཁོར་གྱི་ལྷ་ཚོགས་ལ་གཏོར་མ་ཕུལ་ནས་མཆོད་
བསྟོད་དང་། འདོད་དོན་ལ་གསོལ་བ་གདབ། དེ་ནས་རང་གི་ཐུགས་ཀའི་ཧཱུཾ་སྔོན་
པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་
པ་བཀུག་སྟེ་དཀྱིལ་འཁོར་གྱི་ཕྱོགས་མཚམས་རྣམས་སུ་གནས་པ་སྐད་ཅིག་གིས་
འོད་ གསལ་ དུ་ བཅུག་ པ་ ལས། དཔལ་ རྡོ་ རྗེ་ འཇིགས་ བྱེད་ ཞལ་ གཅིག་ ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་
མགྲོན་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་
གུ་ཅན་རྣམས་སུ་གྱུར། ཨོཾ་ཡ་མ་རཱ་ཛཱ། ཞེས་སོགས་ཀྱིས་གཏོར་མ་འབུལ་བ་དང་
འཕྲིན་ལས་བཅོལ་ཏེ་ཡིག་བརྒྱ་བཟླས་ནས་ནོངས་པ་བཟོད་པར་གསོལ་ཏེ།
ཕྱོགས་སྐྱོང་རྣམས་རང་གནས་སུ་གཤེགས་པར་གྱུར། ཅེས་པའི་བར་སྒྲུབ་ཐབས་
སུ་གསལ་བ་ལྟར་བྱ། དེ་ནས་དམ་ཅན་ཆོས་རྒྱལ་ལ་གཏོར་མ་ཕུལ་ཏེ་འཕྲིན་
ལས་འཆོལ་བ་སྒྲུབ་ཐབས་སུ་གསལ་བ་ལྟར་བྱའོ། །དེ་ནས་གཏང་རག་གི་མཆོད་
པ་ཆུ་བཞི་ཉེར་སྤྱོད་རོལ་མོ་འདོད་ཡོན་རྣམས་བྱིན་གྱི་བརླབས་ལ། རྒྱལ་བ་
རྣམས་ནི་གཙང་གྱུར་ཅིང་། །སྨེ་བའི་རྟོག་པ་མི་མངའ་ཡང་། །སྲི་ཞུའི་ཚུལ་ གྱི་
ཡོན་ཆབ་འདིས། །བདེ་གཤེགས་རྣམས་ལ་སྐུ་ཁྲུས་གསོལ། །ཨོཾ་ཡ་མཱནྟ་ཀ་ས་པ་
རི་ཝཱ་ར་ཨཧཱུྃ་པྲ་ཏིཙྪ་ཧཱུྃ་སྭཱཧཱ། རྒྱལ་བ་རྣམས་ནི༔ ཞབས་ཁྲུས་གསོལ། ཨོཾ་ཡ་མཱནྟ་
ཀ༴ པཱ་ཏྱཾཔྲ་ཏིཙྪ ཧཱུྃ་ སྭཱཧཱ། རྒྱལ་བ་རྣམས་ནི༔ ཞལ་བསིལ་ འདི། བདེ་ གཤེགས་
རྣམས་ ལ་ དབུལ་བར་བྱ། ཨོ་ཡམཱནྟ་ ཀ ཨཱཉྩ་ མ་ ཎཾ་ པྲ་ ཏིཙྪ ཧཱུྃ་ སྭཱཧཱ། རྒྱལ་ བ་
རྣམས་ནི༔ བསང་ གཏོར་ འདི། བདེ་གཤེགས་རྣམས་ལ་དབུལ་བར་བྱ། ཨོ་ ཨ་
མཱནྟ་ཀ པྲཀྵ་ཎཾ་པྲ་ཏཱིཙྪ་ཧཱུྃ་སྭཱཧཱ། རྒྱལ་བ་རྣམས་ནི་ཡོན་ཏན་མཆོག་གི་སྐུ། ཞེས་
297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སོགས་དང༌། ཨོཾ་ཡ་མཱནྟ་ཀ །ཞེས་སོགས་ཀྱིས་ཉེར་སྤྱོད་རོལ་མོ་འདོད་ཡོན་རྒྱལ་
སྲིད་སྣ་བདུན་རྣམས་དབུལ། ལྷ་སོ་སོའི་སྔགས་ལ་འབྲུ་གསུམ་བཏགས་ཏེ་ནང་
མཆོད་དབུལ། གཉིས་མེད་ཐུན་མོང་མ་ཡིན་ཞེས་པ་ནས། ཕྱག་ན་རལ་གྲི་ཕྱག་
འཚལ་བསྟོད། ཅེས་པའི་བར་གྱིས་བསྟོད། འཇིགས་བྱེད་སྨོན་ལམ་འདོན་ཞིང་
ཡིག་བརྒྱ་ལན་གསུམ་བཟླས་ལ་བཟོད་གསོལ་བྱ། གཤེགས་གསོལ་དང་ཉེར་
བསྡུ་མི་བྱ་བར་ཤིས་བརྗོད་བྱའོ། །རྫོགས་རིམ་གྱི་ཁྲིད་བྱེད་པའི་ཚེ་རྫོགས་རིམ་
རྣལ་འབྱོར་བཞིའི་རྣལ་འབྱོར་གསུམ་པ་དབྱིབས་ཀྱི་རྣལ་འབྱོར་ཞེས་པ་སྒྱུ་ལུས་
ཀྱི་ གདམས་ ངག་ འཆད་ པའི་ ཚེ་ མཆོད་ གཏོར་ དང་ ཚོགས་ འཁོར་ རྒྱས་ པར་
བཤམས་ལ། བླ་མ་དཀྱིལ་འཁོར་གྱི་གཙོ་བོར་གསལ་བཏབ་སྟེ་ཕྱི་ནང་གསང་བ་
དེ་ཁོ་ན་ཉིད་ཀྱིས་མཆོད་ཅིང་བསྟོད་ནས་མཎྜལ་ཕུལ་ཏེ། ཁོང་སྟོང་ཁྱེད་ཀྱི་སྐུ་ལ་
མེད། ཅེས་སོགས་སྒྱུ་ལུས་ཀྱི་སྒོ་ནས་བསྟོད་པ་དང་། ཀུན་མཁྱེན་ཡེ་ཤེས་ཕུང་པོ་
ཅན། །ཞེས་སོགས་ལན་གསུམ་གྱིས་སྒྱུ་ལུས་གྱི་གདམས་ངག་སྟོན་པར་གསོལ་
བ་གདབ་བོ། །ཆོ་ག་ལྷག་མ་རྣམས་ནི་གསང་འདུས་དང་བདེ་མཆོག་ལ་ཇི་ལྟར་
བཤད་པ་ལྟར་ བྱའོ། །ཆོས་ཐུན་རེ་རེ་བཞིན་འགོར་རྡོར་སེམས་བསྒོམ་བཟླས་
དང་། དཀྱིལ་ འཁོར་ བའི་ ལྷ་ ཚོགས་ དང་། ཕྱོགས་ སྐྱོང་། དམ་ ཅན་ ཆོས་ རྒྱལ་
རྣམས་ལ་གཏོར་མ་འབུལ་བ་ངེས་ཅན་དུ་བྱ་དགོས་པར་གསུངས་ པས། རྡོར་
སེམས་ བསྒོམ་བཟླས་ ནི་ མངོན་རྟོགས་ ཆོག་ བསྒྲིགས་ སུ་ གསལ་ བ་ ལྟར་ བྱ།
གཏོར་མ་འབུལ་བའི་ཚུལ་ནི་སྒྲུབ་ཐབས་ཟ་མ་ཏོག་ཏུ་གསུངས་པ་ལྟར་བྱ་སྟེ།
དེའི་ཚུལ་ནི་བདག་བསྐྱེད་མངོན་རྟོགས་བསྒོམ་པའི་རྒྱུན་ཡིན་ན་དེས་ཆོག་ཅིང་།
དེ་ལྟ་མིན་ན་སྐད་ཅིག་བཀྲོང་བསྐྱེད་བྱས་ལ། ནང་མཆོད་བྱིན་རླབས། མཆོད་པ་
58 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
བྱིན་རླབས། གཏོར་ མ་ བྱིན་ རླབས་ རྣམས་ བྱས་ ལ། མདུན་ དུ་ སྐད་ ཅིག་ གིས་
བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རྟེན་དང་བརྟེན་
པར་བཅས་པའི་དཀྱིལ་འཁོར་ཡོངས་སུ་རྫོགས་པར་གྱུར། ཨོཾ་ཧཱིཏྟིཝཝི་ཀྲི་ཏཱ་ན་ན་
ཧཱུྃ་ཧཱུྃ་ཕཊ་ཕཊ་སརྦ་དུཏྟཾ་ཨནྡྲི་ཨཱ་དི་ན་ས་པ་རི་ཝཱ་རཱ་ཨཱ་ཀརྨ་ཡ་ཛསྭཱཧཱ། རང་གི་
སྙིང་ག་ནས་ ཁྲོ་བོ་ཞེས་པ་ནས། ཞགས་པས་བཅིངས་ཏེ་བཀུག་ནས་ དཀྱིལ་
འཁོར་གྱི་ཕྱིའི་ཕྱོགས་མཚམས་རྣམས་སུ་འཁོད་པར་གྱུར། ཨོཾ་ཧྲིའྲི་ཞེས་པ་ནས།
ཀཱི་ལ་ ཡ་ ཧཱུཾ་ ཕཊ་ སྭཧཱ། རང་གི་སྙིང་ག་ནས། ཞེས་ པ་ནས། སྐར་བཞེངས་ པའི་
འཇིག་རྟེན་ལས་འདས་པའི་གཙོ་འཁོར་ཐམས་ཅད་ཀྱི་མིག་གཉིས་སུ་ཀྵ། ཞེས་
པ་ནས་ཐུགས་ཀར་ཧཱུྃ་གིས་མཚན་པར་གྱུར། ཨོ་ཧཱིཧཱ་ བྷ། ཞེས་པ་ནས། ཀུ་རུ་
སཱཧཱ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་
ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི། ཞེས་པ་ནས། དབང་གི་ལྷ་
རྣམས་ཀྱང་དེ་ཉིད་ལ་ཐིམ་པར་གྱུར། ཨོཾ་ཧཱིཝཏྟི ཞེས་སོགས་ཀྱིས་མཆོད། ཨོ་
ཧཱིཊྛི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཨཱཿཧཱུྃ༔ ཨོཾ་བཛྲ་ར་ཏི་ཧཱུྃ་ཕཊ། ཨོཾ་ཨཱཿཧཱུྃ། གཟུགས་
མཆོག་མཆོག་ཏུ་དྲག་པོ་ཆེ༴ རྡོ་ རྗེ་ འཇིགས་བྱེད་ ལ་ ཕྱག་ འཚལ། །གཤིན་རྗེ་
གཤེད་པོ་རབ་འཇིགས་པ༔ ཕྱག་ན་རལ་གྲི་ཕྱག་འཚལ་བསྟོད། །ཧཱུཾ་འཇིག་རྟེན་
ལས་འདས་པའི་མགྲོན་རྣམས་ཀྱི་ལྗགས= ཁཱ་ཧི་ཁཱ་ཧི་ཧཱུྃ་ཕཊ་སྭཱཧཱ། ལན་གསུམ།
ཨོ་ཛི་ན་ཛིཀ བཛྲ་ ར་ཏི་བ་ལཾ་པྲ་ཏིཙྪ། ལན་གསུམ། ཨོ་ཧཱིཝབྷིཧ ཨོཾ་བཛྲ་ཤཔྟ་
ཨཱཧཱུཾ། ཨོ་ཧཱིཏྟི ཨོ་བཛྲ་ར་ཏི་ཧཱུྃ་ཕཊ། ཨོཾ་ཨཱཧཱུཾ། གཉིས་མེད་ཐུན་མོང་མ་ཡིན་
ཁྱབ་པའི་སྐུ། འཇིགས་བྱེད་གཤིན་རྗེའི་གཤེད་ལ་ཕྱག་འཚལ་བསྟོད། གཤིན་རྗེ་
གཤེད་པོ= ཕྱག་ན་རལ་གྲི་ཕྱག་འཚལ་བསྟོད། །བརྩེ་ལྡན་ཁྱོད་ཀྱི་མཁྱེན་རབ་
299-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འོད་ཟེར་གྱིས། །བདག་བློའི་གཏི་མུག་རྨོངས་པ་རབ་བསལ་ནས། །བཀའ་དང་
བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབས་པའི་སྣང་བསྩལ་དུ་
གསོལ། །ཕྱོགས་སྐྱོང་འཁོར་དང་བཅས་པ་རྣམས་ཀྱི་ལྗགས༴ དེའི་བར་ཆད་ཞི་
བའི་འཕྲིན་ལས་མཛོད་ཅིག །ཨོཾ་ཡ་མཱན་ཏ་ཀ་ས་མ་ཡཟ སཏྭ་ཨཱཧཱུཾ་ཕཊ། མ་རྙེད༔
བཟོད་མཛད་རིགས། ཨོྃ་ཨཱ༔ཧཱུྃ་བཛྲ་མུ་ཕྱོགས་སྐྱོང་འཁོར་བཅས་རང་གནས་སུ་
གཤེགས། དཔལ་རྡོ་རྗེ་འཇིགས་བྱེད་ཆེན་པོའི་རྟེན་དང་བརྟེན་པར་བཅས་པའི་
དཀྱིལ་འཁོར་བདག་ཉིད་ལ་ཐིམ་པར་གྱུར། མདུན་དུ་སྣ་ཚོགས་པདྨ་དང་ཉི་མའི་
སྟེང་དུ་ཡ་ལས་ཐོད་དབྱུག་ཡས་མཚན་པ། དེ་ལས་འོད་འཕྲོས། དགྲ་བགེགས་
གདུག་པ་ཅན་ཐམས་ཅད་ཚར་བཅད། ཚུར་འདུས་དབྱུག་ཐོ་ལ་ཐིམ། དེ་ཡོངས་
སུ་གྱུར་པ་ལས་གཤིན་རྗེ་ཆོས་ཀྱི་རྒྱལ་པོ་ཞེས་སོགས་སྒྲུབ་ཐབས་སུ་གསལ་བ་
ལྟར་དམ་ཅན་ཆོས་ཀྱི་རྒྱལ་པོ་བསྐྱེད་ནས་གཏོར་མ་ཕུལ་ཏེ། འཆི་བདག་མའི་སྒོ་
ནས་བསྟོད་ཅིང་འཕྲིན་ལས་བཅོལ་ཏེ། ཡེ་ཤེས་པ་གཤེགས་ཞིང་དམ་ཚིག་པ་
བདག་ཉིད་ལ་བསྟིམ། དེ་ནས་མཎྜལ་སྔགས་འབུལ་བྱས་ཏེ། ཆོས་འཁོར་བསྐོར་
བར་གསོལ་བ་བཏབ་པའི་རྗེས་སུ་དཔོན་སློབ་ཐམས་ཅད་ཀྱིས་བླ་མ་བརྒྱུད་པའི་
གསོལ་ འདེབས་ བྱའོ། །རྒྱུད་ཀྱི་བཤད་ པ་ རྫོགས་ པ་ དང་ རིམ་ གཉིས་ ཀྱི་ ཁྲིད་
རྫོགས་པའི་སྐབས་སུ་རྡོ་རྗེ་སློབ་དཔོན་ལ་གཏང་རག་གི་མཆོད་པ་བྱ་བའི་ཚུལ་ནི་
བླ་མ་དཀྱིལ་འཁོར་གྱི་གཙོ་བོར་གསལ་བཏབ་སྟེ་ཕྱི་ནང་གསང་བ་དེ་ཁོ་ན་ཉིད་
ཀྱིས་མཆོད་ཅིང་བསྟོད་པ་སྔར་བཤད་པ་བཞིན་བྱས་ནས། མཎྜལ་ཕུལ་ཏེ་རྒྱུད་ཀྱི་
བཤད་པ་རྫོགས་པའི་སྐབས་ཡིན་ན། ཨེ་མའོ་སངས་རྒྱས་ཨེ་མའོ་ཆོས། །ཆོས་
བཤད་པ་ནི་ངོ་མཚར་ཆེ། །ཡང་དག་དོན་ནི་དག་པའི་དོན། །བྱང་ཆུབ་སེམས་ལ་
- 300 -



གསང་བདེ་འཇིགས་གསུམ་གྱི་རྒྱུད་འཆད་ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ།
ཕྱག་འཚལ་ལོ། །བཅོམ་ལྡན་རྡོ་རྗེ་འཇིགས་བྱེད་ཀྱི། །རྒྱུད་ཀྱི་རྒྱལ་པོ་ལེགས་
པར་གསུངས། །མགོན་པོ་བདག་ཅག་ཡི་རང་ངོ༌། །ལེགས་སོ་ལེགས་སོ་ལེགས་
པར་གསུངས། །རྣམ་གྲོལ་འབྲས་བུ་འཚལ་བ་ཡི། །འགྲོ་བ་མགོན་མེད་རྣམས་
དང་ནི། །བདག་ ཅག་ ཡང་ དག་ རྫོགས་ པ་ ཡི། །བྱང་ ཆུབ་ ཐོབ་ པའི་ དོན་ ཆེན་
མཛད། །ཅེས་བརྗོད། རིམ་གཉིས་ཀྱི་ཁྲིད་རྫོགས་པའི་སྐབས་ཡིན་ན། ཨེ་མའོ་
སངས་རྒྱས་ཨེ་མའོ་ཆོས། །ཆོས་བཤད་པ་ནི་ངོ་མཚར་ཆེ། །ཡང་དག་དོན་ནི་དག་
པའི་དོན། །བྱང་ཆུབ་སེམས་ལ་ཕྱག་འཚལ་ལོ། །བཅོམ་ལྡན་རྡོ་རྗེ་འཇིགས་བྱེད་
ཀྱི། །རིམ་གཉིས་མན་ངག་ལེགས་པར་གསུངས། །མགོན་པོ་བདགཌ དོན་ཆེན་
མཛད། ཅེས་བརྗོད། ཆོ་ག་ལྷག་མ་རྣམས་སྔར་བཤད་པ་ལྟར་བྱའོ། །
ཞེས་གསང་བདེ་འཇིགས་གསུམ་གྱི་རྒྱུད་འཆད་པ་དང་རིམ་གཉིས་ཀྱི་
ཁྲིད་བྱེད་པའི་ཚེ་རྡོ་རྗེ་སློབ་དཔོན་ལ་མཆོད་པ་ཇི་ལྟར་བྱ་བའི་ཚུལ་རིམ་གཉིས་
ལམ་གྱི་སྒོ་འབྱེད་ཅེས་བྱ་བ་འདི་ནི། གསང་བདེ་འཇིགས་གསུམ་གྱི་དབང་ལུང་
མན་ངག་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་བསྟན་པའི་རྒྱུན་ལ་ཕན་དུ་རེ་
བས་བླ་མ་དམ་པའི་ཕྱག་བཞེས་མཐོང་བ་བརྒྱུད་པ་ལ་གཞི་བྱས། རྗེ་རིན་པོ་ཆེའི་
གསུང་རབ་རྣམས་ལ་ཞིབ་ཏུ་བརྟགས་ཏེ་བཀྲ་ཤིས་བསམ་གཏན་གླིང་དུ་སྦྱར་
བའོ། །འདིས་ཀྱང་བླ་མེད་རྡོ་རྗེ་ཐེག་པའི་བསྟན་པ་ཕྱོགས་ཀུན་ཏུ་འཕེལ་ཞིང་
རྒྱས་ནས་འགྲོ་བ་མ་ལུས་སྨིན་ཅིང་གྲོལ་བར་གྱུར་ཅིག། །།
-301 -



༄༅། །ཟབ་ལམ་འཕོ་བའི་རྣལ་འབྱོར་ཉམས་སུ་
ལེན་ཚུལ་བཞུགས་སོ། །
བླ་མ་དང་བཅོམ་ལྡན་འདས་དཔལ་རྡོ་རྗེ་སེམས་དཔའ་དབྱེར་མ་མཆིས་
པའི་ ཞབས་ ལ་ ཕྱག་ འཚལ་ ལོ། །བརྩེ་བ་ཆེན་ པོས་ རྗེས་ སུ་ གཟུང་དུ་གསོལ།
འདིར་ཟབ་ལམ་འཕོ་བའི་རྣལ་འབྱོར་ཉམས་སུ་ལེན་པའི་ཚུལ་ནི། ཡིད་མཐུན་གྱི་
གནས་སུ་བདེ་བ་ཅན་གྱི་ཞིང་བཀོད་ཀྱི་བྲིས་ཐང་ཡོད་ན་རབ་དང་། དེ་མིན་འོད་
དཔག་མེད་ཀྱི་སྐུ་བརྙན་སོགས་སྐུ་གསུང་ཐུགས་རྟེན་གྱི་མདུན་དུ་མཆོད་པ་ཅི་
འབྱོར་བཤམས་ལ། ཐོག་མར་བླ་མ་ལས་འདིའི་ཁྲིད་ཐོབ་པར་བྱས་ཏེ་དམིགས་
པ་སྦྱོང་བ་ནི། དལ་འབྱོར་རྙེད་དཀའ། ནམ་འཆི་ཆ་མེད། ལས་རྒྱུ་འབྲས། འཁོར་
བའི་ཉེས་དམིགས་རྣམས་བསམ་ལ་ངེས་འབྱུང་ཤུགས་དྲག་ཏུ་བསྐྱེད། སེམས་
ཅན་ཐམས་ཅད་ལ་སེམས་སྙོམས་པ་དང༌། མར་ཤེས་དྲིན་དྲན་དྲིན་གཟོ་བྱམས་
སྙིང་རྗེ་བྱང་ཆུབ་ཀྱི་སེམས་རྣམས་གསལ་བཏབ་ལ་སེམས་བསྐྱེད་ཅི་ནུས་སུ་སྒོམ།
དེ་ནས་སྐྱབས་ཡུལ་གསལ་བཏབ་ལ། སྐྱབས་འགྲོའི་རྒྱུ་ཚོགས་རྣམས་བསམ་སྟེ།
ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་
ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་
བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་
བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་
ལ་ སྐྱབས་ སུ་ མཆིའོ། །རྫོགས་ པའི་ སངས་ རྒྱས་ བཅོམ་ ལྡན་ འདས་ རྣམས་ ལ་
- 302 -



ཟབ་ལམ་འཕོ་བའི་རྣལ་འབྱོར་ཉམས་སུ་ལེན་ཚུལ།
སྐྱབས་སུ་མཆིའོ། །དམ་པའི་ཆོས་རྣམས་ལ་ སྐྱབས་ སུ་ མཆིའོ། །འཕགས་ པའི་
དགེ་འདུན་རྣམས་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་ཤུགས་
དྲག་ཏུ་བྱ། དེ་ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་
བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་
ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་མང་དུ་
བརྗོད་ཅིང་སེམས་བསྐྱེད་ཤུགས་དྲག་ཏུ་སྒོམས། དེ་ནས། སེམས་ཅན་ཐམས་ཅད་
བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་
བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་
སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །སེམས་ཅན་ཐམས་
ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་ཅིག།
ཅེས་བརྗོད་ཅིང་ཚད་མེད་བཞི་སྒོམས། ཕ་མ་སེམས་ཅན་ཐམས་ཅད་ཀྱི་དོན་དུ་
མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་
ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་འཕོ་བའི་རྣལ་འབྱོར་ཉམས་སུ་
བླང་བར་བགྱིའོ། །ཞེས་ལན་མང་དུ་བརྗོད་ཅིང་དེ་ལྟར་དུ་བསམ་མོ། །དེ་ནས།
ཕུལ་བྱུང་མཛད་པས་འགྲོ་ལ་མི་ཟད་དཔལ་སྟེར་ཞིང་། ཞེས་པ་ནས། རྫུ་འཕྲུལ་
སྟོབས་ཀྱིས་བརྩེ་བས་འདིར་གཤེགས་ཤིག །ཅེས་པའི་བར་བརྗོད་ཅིང་། བདེ་བ་
ཅན་ནས་མགོན་པོ་འོད་དཔག་མེད་སྤྱན་དྲངས་ཏེ། རང་གི་སྤྱི་བོར་བཞུགས་པས་
སྐྱབས་གནས་མ་ལུས་འདུས་པའི་བདག་ཉིད་དུ་མོས་པ་བརྟན་པོ་བྱས། ཇི་སྙེད་
སུ་དག་ཅེས་པ་ནས། བྱང་ཆུབ་ཆེན་པོར་བསྔོ། ཞེས་པའི་བར་ཡན་ལག་བདུན་པ་
དམིགས་པ་དང་བཅས་ཏེ་བརྗོད། དེ་ནས་མཎྜལ་ཕུལ་ལ། བཅོམ་ལྡན་འདས་དེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་
དཔག་ཏུ་ མེད་ པ་ ལ་ ཕྱག་ འཚལ་ ལོ། མཆོད་ དོ་ སྐྱབས་ སུ་ མཆིའོ། །ཞེས་ ཉེར་
གཅིག་ཙམ་བརྗོད་ཅིང་གསོལ་བ་ཤུགས་དྲག་ཏུ་བཏབ་པས། སྤྱི་བོའི་རྒྱལ་བ་འོད་
དཔག་མེད་ཀྱི་སྐུ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་
གཞན་གྱི་ལུས་གང་། སྡིག་སྒྲིབ་ནད་གདོན་ཐམས་ཅད་སངས་ ཀྱིས་དག་ནས་
ལུས་ཤེལ་སྒོང་གཡའ་དག་པ་ལྟ་བུར་གྱུར་པར་བསམ། དེ་ནས་རང་གི་ལུས་དྲག་
པོ་བསྲངས་པའི་ཅུང་ཟད་རྒལ་ཚིགས་ལ་ཉེ་བར། རྩ་དབུ་མ་ཕྱི་སྔོ་ལ་ནང་དམར་
བ་ཕྲ་སྦོམ་མདའ་སྨྱུག་ཙམ། མར་སྣེ་ལྟེ་འོག་སོར་བཞི་ཙམ་ལ། ཡར་སྣེ་སྤྱི་གཙུག་
གི་ཚང་བུག་ཏུ་ཐལ་གྱིས་ཟུག་པ། རིམ་གྱིས་སྟོད་སྦོམ་ལ་སྨད་ཕྲ་བའི་སྙིང་གའི་
ཐད་ཙམ་ན་སྨྱུག་ཚིགས་ལྟ་བུའི་སྟེང་དུ་རང་གི་སེམས་ཀྱི་ངོ་བོ་ཐིག་ལེ་དཀར་ལ་
དམར་འོད་འཚེར་ཞིང་འཕར་ལ་ཁད་འཕུར་ལ་ཁད་པ་ཞིག་གསལ་བཏབ། རང་
སེམས་ཐིག་ལེ་གསལ་བ་དེ། ལས་ཉོན་གྱིས་འཁོར་བར་སྐྱེས་ཕྱིན་སྡུག་བསྔལ་
གསུམ་པོ་གང་རུང་ལས་མ་འདས་ཤིང་། འཁོར་བའི་ཕུན་ཚོགས་གཉེན་འཁོར་
ལུས་ལོངས་སྤྱོད་གནས་གང་ལ་ཡང་ཡིད་བརྟན་མེད་ཚུལ་བསམ་ནས་ཆགས་ཞེན་
ཐམས་ཅད་སྤངས་ཏེ། བདེ་བ་ཅན་དུ་སྐྱེས་ན་ལས་ཉོན་གྱིས་དབང་མེད་དུ་སྐྱེ་
འཆི་མི་དགོས་ཤིང་ལོག་པར་མི་ལྟུང་བར་ངེས་པས་ད་ལྟ་ཉིད་དུ་མགོན་པོ་འོད་
དཔག་མེད་ཀྱི་ཐུགས་ཀར་འཕོ་སྙམ་པས། བསླུ་མེད་དཀོན་མཆོག་གསུམ་གྱི་ངོ་
བོ་ཉིད། །ངན་ སོང་ འཇིགས་ ལས་ སྒོལ་ བའི་ དཔའ་བོ་སྟེ། །དག་ པའི་ ཞིང་དུ་
འཁྲིད་པའི་དེད་དཔོན་མཆོག །མགོན་པོ་འོད་དཔག་མེད་ལ་གསོལ་བ་འདེབས།།
གནད་གཅོད་གཤིན་རྗེའི་འཇིགས་ལས་བསྐྱབ་ཏུ་གསོལ། །འཇིགས་རུང་བར་
-304 -



།
ཟབ་ལམ་འཕོ་བའི་རྣལ་འབྱོར་ཉམས་སུ་ལེན་ཚུལ།
དོའི་འཕྲང་ལས་བསྒྲལ་དུ་གསོལ། །བཟོད་དཀའ་ངན་འགྲོའི་གཡང་ལས་དྲང་དུ་
གསོལ། །ཞིང་མཆོག་བདེ་བ་ཅན་དུ་འཁྲིད་དུ་གསོལ། །རེ་ས་གཞན་ན་མེད་དོ་
ཐུགས་རྗེས་དྲོངས། །ཞེས་གསོལ་བ་རྩེ་གཅིག་ཏུ་བཏབ་པས་འོད་དཔག་མེད་ཀྱི་
ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་འཕྲོས་པའི་ སྙིང་གའི་རང་
སེམས་ཐིག་ལེར་གསལ་བ་ལ་བཏབ་ཅིང་། རང་གི་འོག་རླུང་དྲག་ཏུ་ཡར་དྲངས།
ངག་ནས་ཧིག་ཅེས་བརྗོད་པས། འོག་རླུང་གཞུ་རྒྱུད་ལྟ་བུས་རང་སེམས་ཐིག་ལེ་
མདའ་ལྟ་བུ་དེ་ཡར་ཕུལ་བ་དང་། འོད་ཟེར་གྱི་ལྕགས་ཀྱུས་དྲངས་པས་བླ་མ་འོད་
དཔག་མེད་ཀྱི་ཐུགས་ཀར་མདའ་འཕངས་པ་བཞིན་དུ་སོང་། བླ་མའི་ཐུགས་དང་
རང་སེམས་དབྱེར་མེད་དུ་མོས་ལ་ཅུང་ཟད་མཉམ་པར་བཞག །ཀ་ཟེར་བ་དང་
མཉམ་དུ་རང་སེམས་ཐིག་ལེ་སྔར་ལྟར་སྙིང་གར་ཕབ། ཐུན་གྱི་སྟོད་ལ་དེ་འདྲ་བ་
ཚར་གསུམ་བྱས་རྗེས། སླར་ཡང་ཧིག་ཅེས་བརྗོད་ནས་རྣམ་ཤེས་སྤྱི་བོ་ནས་མི་
འདོད་པར་ཚངས་བུག་གི་སྒོར་རེག་ཙམ་བྱས། ཀ་ཟེར་ནས་སྔར་གྱི་གནས་སུ་
ཕབ། དེ་འདྲ་བ་གྲངས་ཉེར་གཅིག་གམ། ཉེར་གཅིག་པ་ཚན་པ་གསུམ་ཙམ་ཐུན་
རེ་ལ་སྦྱངས་ནས། ཐུན་མཐར་བླ་མའི་ཐུགས་ཀའི་འོད་མར་ཆད་ནས་རྩ་དབུ་མ་
ཁོང་སྟོང་མེད་པར་གང་བར་བསམ་ལ། བདག་དང་གཞན་གྱིས་དུས་གསུམ་དང་
ཞེས་པ་ནས། བདེན་པས་སྨོན་ལམ་འདི་དག་མྱུར་འགྲུབ་ཤོག །ཅེས་པའི་བདེ་བ་
ཅན་གྱི་སྨོན་ལམ་བཏོན་ཏེ་གསོལ་བ་ཤུགས་དྲག་ཏུ་བཏབ་བོ། །དེ་ནི་རྒྱུན་དུ་སྦྱོང་
བའི་ཚུལ་ཡིན་ལ། འཆི་ཁར་ལས་ལ་སྦྱོར་བའི་ཚེ། ཐེག་ཆེན་འཕོ་བའི་གདམས་
ངག་ནི། སྟོབས་ལྔ་ཉིད་ཡིན་སྤྱོད་ལམ་གཅེས། ཞེས་གསུངས་པ་ལྟར། སྟོབས་ལྔ་
དང་ལྡན་པར་བྱ་དགོས་པས། དེའི་ཚུལ་ནི། འཆི་བ་ལ་ཉེ་བར་ཕྱོགས་པ་ན་ཡོ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བྱད་ཅི་ཡོད་བླ་མ་དང་དགེ་འདུན་གྱི་སྡེ་སོགས་ལ་ཕུལ་ནས་གང་ལ་ཡང་ཆགས་
ཞེན་མེད་པར་བྱ་བ་ནི་དཀར་པོ་ས་བོན་གྱི་སྟོབས་དང༌། ཚེ་རབས་ཐམས་ཅད་དུ་
དགེ་བའི་བཤེས་གཉེན་གྱིས་རྗེས་སུ་འཛིན་ཅིང་མདོ་སྔགས་ཀྱི་ལམ་ཆ་ཚང་ལ་
སློབ་པར་སྨོས་པ་དང་། ཤི་ནས་བདེ་བ་ཅན་དུ་སྐྱེས་ཏེ་ཐེག་པ་ཆེན་པོའི་ལམ་
བགྲོད་ནུས་པར་གྱུར་ཅིག་སྙམ་དུ་སྨོན་པ་ནི་སྨོན་ལམ་གྱི་སྟོབས་དང་། བདག་
གཅེས་འཛིན་ལ་དགྲར་བལྟས་ཏེ་དེའི་དབང་དུ་མ་སོང་བར་བྱེད་པ་ནི་སུན་འབྱིན་
པའི་སྟོབས་དང་། བྱང་ཆུབ་ཀྱི་སེམས་རྣམ་པ་གཉིས་དང་མ་བྲལ་བའི་ངང་ནས་
བདེ་བ་ཅན་དུ་འགྲོ་བའི་འཕེན་པ་གཏོང་བ་ནི་འཕེན་པའི་སྟོབས་དང༌། བྱང་ཆུབ་
ཀྱི་སེམས་རྣམ་པ་གཉིས་ཀྱི་ངང་ནས་འཕོ་བའི་རྣལ་འབྱོར་སྦྱོང་བ་ནི་གོམས་པའི་
སྟོབས་ཏེ་སྟོབས་ལྔའོ། །དེ་ལྟར་སྟོབས་ལྔའི་སྒོ་ནས་འཕོ་བ་བྱ་ཚུལ་ནི། སྡོམ་པ་
གོང་མ་གཉིས་སོར་ཆུད་པར་བྱས་ལ་ཡིད་ལ་གཅགས་པ་གང་ཡང་མེད་པར་
སེམས་བདེ་སིང་ངེ་བ་ཞིག་གི་སྒོ་ནས་སྤྱི་བོའི་བླ་མ་ལ་གསོལ་བ་ཤུགས་དྲག་ཏུ་
བཏབ། བདེ་བ་ཅན་ལྟ་བུར་ འཕོ་འདོད་ན་ཞིང་དེའི་སྣོད་བཅུད་ ཀྱི་ཡོན་ཏན་
རྣམས་ཡང་ཡང་བསམ་ལ་མོས་པ་དང༌། རང་ཉིད་ཀྱང་ཞིང་དེར་མྱུར་དུ་འགྲོ་བའི་
འདུན་པ་ཤུགས་དྲག་སྦྱངས། དེ་ནས་འཕོ་བ་དངོས་གཞི་ལ་རྒྱུད་ནས་གསུངས་པ་
ལྟར་རྣམ་ཤེས་ཐོན་པའི་སྒོ་དགུ་ཡོད་པས། སྤྱི་བོ་གསེར་གྱི་སྒོ་མ་གཏོགས་གཞན་
བརྒྱད་པོ་ལེགས་པར་བཀག །གསེར་གྱི་སྒོ་ཕྱེ་ནས་འཕོ་བ་སྦྱོང་དགོས་ལ། རྒྱུན་
དུ་དེ་ལྟར་མ་འདྲིས་པ་རྣམས་ཀྱིས་ནི་འཆི་ཁར་དམིགས་པ་མང་པོ་འཆར་དཀའ་
བས། རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་འཕོ་ཁྲིད་དཔའ་བོ་གཡུལ་
འཇུག་ཏུ་གསུངས་པ་ལྟར། ལུས་ཀྱི་དབུས་སུ་རྩ་དབུ་མ་གསལ་བཏབ། སྤྱི་བོ་
- 306 -



ཟབ་ལམ་འཕོ་བའི་རྣལ་འབྱོར་ཉམས་སུ་ལེན་ཚུལ།
ཚངས་པའི་བུ་ག་ཕྱེ། ཕྱོགས་གཞན་གང་དུ་ཡང་བུ་ག་མེད་པར་བྱས་ལ། སྙིང་
དབུས་སུ་རང་གི་རྣམ་ཤེས་ལྷའི་རྣམ་པའམ། ཐིག་ལེའི་རྣམ་པ་གང་རུང་དུ་གསལ་
བ་ལ་སེམས་གཏད་དེ་དམིགས་པ་འཛིན། རབ་ཏུ་རླུང་བུམ་པ་ཅན་བཟུང་སྟེ་རླུང་
སྟོབས་ཀྱིས་འཕོ་ཐུབ་པ་ཞིག་བྱ། མ་ཐའང་འདུན་པའི་སྟོབས་ཀྱིས་འཕོ་ཐུབ་པ་
ཞིག་བྱ་དགོས་པས་འཕོ་འདུན་དྲག་པོ་བྱས་ལ། བླ་མའི་ཐུགས་ཀའི་འོད་ཟེར་གྱི་
ལྕགས་ཀྱུ་རང་གི་སྤྱི་བོའི་ཚངས་བུག་ནས་དྷཱ་ཏཱིའི་ནང་དུ་ཞུགས། རང་སེམས་ལྷ་
སྐུའམ་ཐིག་ལེར་གསལ་བ་ལ་བཏབ་ནས་ལྕགས་ཀྱུས་བཟུང་བ་ཧིག་གི་སྔགས་
དང་རླུང་གྱེན་དུ་འདྲེན་པའི་སྦྱོར་བ་སོགས་ཀྱི་སྒོ་ནས་བླ་མའི་ཐུགས་ཀར་འཕོ།
དེ་ནས་བདེ་བ་ཅན་དུ་འཕོ་བར་བྱའོ། །ད་དུང་འདི་དག་གི་གནད་ཞིབ་པར་བླ་
མའི་ཞལ་ལས་ཤེས་པར་བྱའོ། །དེ་ལྟར་སྦྱངས་པས་འཕོ་བ་འབྱོངས་པའི་རྟགས་
ནི་སྤྱི་གཙུག་སྐྲངས་པ་ཟ་བ་འཕྲིག་པ་ཆུ་ཟེར་ཟགས་པ་སོགས་འབྱུང་ངོ༌། །གཞན་
ལ་འཕོ་བ་བྱེད་ཚེ་ རང་གི་སྤྱི་བོ་དང་ རང་ལུས་དབུས་དང་ རང་སེམས་ཞེས་པ་
རྣམས་དམིགས་ཡུལ་ གྱི་ སྤྱི་བོ་ལུས་དབུས་དམིགས་ཡུལ་སེམས་ཉིད་སོགས་
འདོན་པ་བསྒྱུར་ལ། བླ་མའི་ཐུགས་ཀར་འཕངས། ཕཊ་དྲག་པོ་ཞིག་བརྗོད་པས་
ནུབ་ཕྱོགས་བདེ་བ་ཅན་གྱི་ཞིང་གི་གཙོ་བོ་འོད་དཔག་མེད་ཀྱི་ཐུགས་ཀར་ཐིམ།
དེའི་ཐུགས་ཀ་ནས་སླར་ཡང་རང་སེམས་ཚུར་འོང་། གཤིན་པོ་དེའི་སེམས་རྒྱངས་
ཀྱིས་ཐོན་ནས་ཞིང་དེར་རིན་པོ་ཆེའི་རང་བཞིན་གྱི་པདྨའི་སྦུགས་སུ་རྫུས་ཏེ་སྐྱེས་
ནས་འོད་དཔག་མེད་ཀྱི་སྐུའི་འོད་ཟེར་གྱིས་པདྨའི་ཁ་ཕྱེ་བས་བྱང་ཆུབ་སེམས་
དཔའ་བློ་གྲོས་ཕུན་སུམ་ཚོགས་པ་དང་ལྡན་པར་གྱུར་པས་འོད་དཔག་མེད་དང་ཉེ་
བའི་སྲས་བརྒྱད་ཀྱི་ཞལ་མཐོང་གདམས་ངག་མཐའ་ཡས་པ་ཐོབ་ནས་མ་དག་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པའི་ཞིང་མུ་མེད་པར་སྤྲུལ་པས་འགྲོ་བའི་དོན་བྱེད་པར་གྱུར་པར་བསམ་མོ། །
འཕོ་བ་བྱེད་པ་པོའི་གང་ཟག་ནི། ལམ་རིམ་གཉིས་ལ་སྦྱངས་པས་རང་དབང་ཐོབ་
ན་འདི་མི་དགོས་ཀྱང་། རང་དབང་མ་ཐོབ་པར་འཆི་བའི་མཚན་མ་ཤར་ན་འཕོ་
བའི་རྣལ་འབྱོར་བྱ་དགོས་ལ། དེ་ལ་སྔོན་དུ་འཆི་བའི་མཚན་མ་རྣམས་ཤེས་པར་
བྱས་ནས། དེ་བྱུང་ན་འཆི་བསླུའི་སྒོ་ནས་ཟློག་པའི་ཐབས་བྱེད་དགོས་ལ། འཆི་
རྟགས་བརྟག་པ་ལ་ལུས་ཀྱི་སྒོ་ནས་མཚན་མ་དང་དབྱིབས་སྣ་ཚོགས་ལ་བརྟག་
ཚུལ་ དང་། གྲིབ་ མའི་ གཟུགས་ ལ་ སོགས་ པ་ ལ་ བརྟག་ཚུལ་དང་། སེམས་ ཀྱི་
འཆར་སྒོ་ལ་བརྟག་ཚུལ་དང༌། རྨི་ལམ་ལ་བརྟག་ཚུལ་སོགས་སྡོམ་འབྱུང་དང་། རྡོ་
རྗེ་མཁའ་འགྲོ་དང༌། གདན་བཞི་སོགས་རྒྱུད་དང་གྲུབ་ཆེན་གྱི་གཞུང་རྣམས་སུ་
བརྟག་ཚུལ་མང་དུ་གསུངས་ཀྱང་། ཐམས་ཅད་ཀྱི་ནང་ནས་རླུང་ལྟས་བརྟག་པ་
འདི་གལ་ཆེ་བར་གསུངས་པས། སྡོམ་འབྱུང་ལས་ཟླ་བ་རེ་རེའི་ཡང་ངོ་ནས་བཟུང་
སྣ་བུག་གཡས་གཡོན་གྱི་རླུང་རྒྱུ་ཚུལ་གྱི་ཁྱད་པར་གསུངས་པ་རྣམས་ཤེས་པར་
བྱས་ནས། རླུང་ལྟས་ལོག་པར་བྱུང་ན་འཆི་བསླུ་ལ་འབད། འབད་ཀྱང་མི་ཟློག་
པར་འཆི་བའི་མཚན་མ་ངེས་པར་ཤར་ན། བླ་མའི་མན་ངག་ལས་འབྱུང་བ་ལྟར་
དུས་ཚོད་ཤེས་པར་བྱས་ནས་འཕོ་བ་བྱ་དགོས་ལ། དུས་ལ་མ་འབབ་པར་འཕོ་བ་
བྱས་ན་ཉེས་དམིགས་ཤིན་ཏུ་ཆེ་སྟེ། རྡོ་རྗེ་མཁའ་འགྲོ་ལས། དུས་ལ་བབས་ན་
འཕོ་བྱ་སྟེ། ། དུས་མིན་ལྷ་རྣམས་གསོད་པར་འགྱུར། །ལྷ་རྣམས་བསད་པ་ཙམ་
གྱིས་ནི། །དམྱལ་བར་ངེས་པར་སྲེག་པར་འགྱུར། །དེ་བས་འཆི་བའི་མཚན་མ་
ནི། །མཁས་པས་འབད་དེ་ཤེས་པར་བྱ། །ཞེས་གསུངས་སོ། །འཕོ་བའི་གེགས་
ནི། བླ་ མ་ ལ་ དམ་ ཚིག་ ཉམས་ པ་དང་། ཚེ་འདིའི་ གཉེན་ལུས་ལོངས་སྤྱོད་ལ་
- 308 -



ཟབ་ལམ་འཕོ་བའི་རྣལ་འབྱོར་ཉམས་སུ་ལེན་ཚུལ།
ཆགས་པ་དང་། དབང་མ་ཐོབ་པ་དང་། དམ་ཚིག་མི་སྲུང་བ་རྣམས་ཡིན་ཏེ། དམ་
ཚིག་སྤྱི་དང་ཁྱད་པར་བླ་མའི་དམ་ཚིག་ཉམས་ན་གང་གིས་ཀྱང་སྐྱོབ་མི་ནུས་པར་
གསུངས་པས་འཕོ་མི་ཐུབ། ཚེ་འདིའི་གཉེན་ལུས་ལོངས་སྤྱོད་ལ་ཆགས་ན། བྱའི་
རྐང་པ་ལ་རྡོ་བཏགས་ན་འཕུར་མི་ཐུབ་པ་ལྟར་ཆགས་པས་ངན་སོང་དུ་ཁྲིད་པས་
འཕོ་མི་ཐུབ། དབང་མ་ཐོབ་ན་འཕོ་བའི་རྣལ་འབྱོར་སྒོམ་དུ་མི་རུང་སྟེ། འཕོ་བའི་
རྣལ་འབྱོར་རྫོགས་རིམ་གྱི་ཡན་ལག་ཡིན་ལ། དབང་མ་ཐོབ་པར་བསྐྱེད་རྫོགས་
ཀྱི་རྣལ་འབྱོར་ལ་ཞུགས་ན་དངོས་གྲུབ་གང་ཡང་མི་ཐོབ་ཅིང་། མཁའ་འགྲོའི་
བཀའ་ཆད་འབྱུང་བར་གསུངས་སོ། །བླ་མ་ལ་གུས་ཤིང་ངེས་འབྱུང་སྐྱོ་ཤས་ཆེ་བ་
དང༌། འདུན་པ་ཤུགས་དྲག་པོས་འཕོ་བའི་རྣལ་འབྱོར་འདི་བཞིན་སྦྱངས་ན་ངེས་
པར་འཕོ་ཐུབ་ཅིང་། སྤྱི་གཙུག་ནས་འཕོ་ཐུབ་ན་དག་པའི་ཞིང་དུ་སྐྱེ་བའམ་དེ་
ལྟར་མིན་ཡང་བདེ་འགྲོའི་རྟེན་ཁྱད་པར་ཅན་ངེས་པར་ཐོབ་པར་གསུངས། འཕོ་
བའི་རྣལ་འབྱོར་འདི་ལ་སྡིག་ཅན་བཙན་ཐབས་སུ་འཚང་རྒྱ་བའི་གདམས་ངག་
ཅེས་རྒྱུད་དང་གྲུབ་ཆེན་གྱི་གཞུང་ལས་བསྔགས་པ་རྒྱ་ཆེར་མཛད་དོ། །
ཞེས་འཕོ་བའི་དམིགས་སྐོར་འདི་ལྟ་བུ་ཞིག་དགོས་ཞེས་འབྲས་སྤུངས་བསམ་
བློའི་གྲྭ་རིགས་དང་ལྡན་ཁལ་ཁ་དགེ་སློང་འཇམ་དབྱངས་དོན་གྲུབ་ཀྱིས་ཡང་དང་
ཡང་དུ་ནན་ཆེན་པོས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་ཕོ་
བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱོར་བའོ། །འདིས་ཀྱང་རྒྱལ་བའི་
བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་བར་གྱུར་ཅིག། །།
- 309 -



༄༅། །ཁྲོ་བོ་རྡོ་རྗེ་མཁའ་འགྲོའི་སྦྱིན་སྲེག་བཞུགས་སོ། །
བླ་མ་དང་དཔལ་རྡོ་རྗེ་སེམས་དཔའ་དབྱེར་མ་མཆིས་པའི་ཞབས་ལ་ཕྱག་
འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་
འདིར་སྡིག་སྒྲིབ་དང་དམ་ཚིག་ཉམས་ཆགས་སྦྱོང་བ་ལ་མཆོག་ཏུ་བསྔགས་པ་ཟ་
བྱེད་ རྡོ་ རྗེ་ མཁའ་ འགྲོའི་ སྦྱིན་ སྲེག་ བྱ་ བར་ འདོད་ པས། ཏིལ་དང༌། མེ་དང༌།
མཆོད་པ་རྣམས་སྟ་གོན་བྱས་ལ། ཀུན་སློང་བཅོས་ཏེ། །དགེ་སེམས་ཁྱད་པར་
ཅན་གྱི་ངང་ནས། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་
སྐྱབས་ སུ་ མཆི། །རང་ གཞན་ དོན་ ནི་ རབ་ བསྒྲུབ་ ཕྱིར། །བྱང་ ཆུབ་ སེམས་ ནི་
བསྐྱེད་པར་བགྱི། །བྱང་ ཆུབ་ མཆོག་ གི་ སེམས་ནི་བསྐྱེད་བགྱིས་ནས། །སེམས་
ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་
སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་པ་ལེན་
གསུམ་གྱིས་སྐྱབས་འགྲོ་སེམས་བསྐྱེད་དང་། ཁྱད་པར་མ་སེམས་ཅན་ཐམས་ཅད་
ཀྱི་དོན་དུ་མྱུར་བ་མྱུར་བར་རྫོགས་པའི་ སངས་རྒྱས་ཀྱི་གོ་འཕང་ཐོབ་པར་བྱ།
དེའི་ཕྱིར་དུ་རྡོ་རྗེ་མཁའ་འགྲོའི་སྦྱིན་སྲེག་ལ་འཇུག་པར་བགྱིའོ། །ཞེས་པ་ལན་
གསུམ་གྱིས་ཁྱད་པར་གྱི་སེམས་བསྐྱེད་ནན་ཏན་དུ་བྱའོ། །
དེ་ནས་ཨོཾ་བཛྲ་ཨ་ མྲྀ་ཏས་ཐབ་དང་མེ་བསངས། སྭ་བྷ་ཝས་སྟོང་པར་
སྦྱངས། སྟོང་པའི་ངང་ལས། ཞི་བའི་ཐབ་ཁུང་དཀར་པོ་རྒྱར་ཁྲུ་གང་པ། །ཟབས་
སུ་ཁྲུ་ཕྱེད་པ་ཟླུམ་པོ། མཆུ་ཁ་ཁྱེར་དང་བཅས་པ་མཚན་ཉིད་ཐམས་ཅད་ཡོངས་
- 310 -



ཁྲོ་བོ་རྡོ་རྗེ་མཁའ་འགྲོའི་སྦྱིན་སྲེག
སུ་རྫོགས་པ། དེའི་ནང་དུ་རཾ་ལས་ཡེ་ཤེས་ཀྱི་མེ་འབར་བའི་དབུས་སུ་པཾ་ལས་
པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་དང་། རྡོ་རྗེ་ལས་ཁྲོ་བོ་རྡོ་
རྗེ་མཁའ་འགྲོ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཐུགས་ཀར་ཧཱུྃ་མཛད་ཀྱི་
ཕྱག་རྒྱས་རྡོ་རྗེ་དང༌། །དྲིལ་བུ་འཛིན་པ། ཞལ་རབ་ཏུ་གདགས་ཤིང་། ཞབས་
གཡོན་བརྐྱང་གི་སྟབས་ཀྱིས་བཞུགས་པའི་སྤྱི་བོར་ཨོཾ། མགྲིན་པར་ཨཱཿ ཐུགས་
ཀར་ཧཱུྃ། དེ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་དབང་ལྷ་
དང་བཅས་པ་སྤྱན་དྲངས། ཛཧཱུྃ་བཾ་ཧོ༔གཉིས་སུ་མེད་པར་གྱུར། དབང་གི་ལྷ་
རྣམས་ཀྱིས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་དབང་བསྐུར་བས་
སྐུ་གང་དྲི་མ་དག །ཆུ་ལྷག་མ་ཡར་ལུད་པ་སྤྱི་བོར་འཁྱིམ་བ་ལས་མི་བསྐྱོད་པས་
དབུ་ བརྒྱན་ པར་ གྱུར། མཆོད་ པ་ བྱིན་ གྱིས་ བརླབས་ལ། ཨོཾ་བཛྲ་ཌཱ་ ཀི་ ཨརྒྱུ་
སོགས་ ཀྱིས་ མཆོད། ནང་ མཆོད་ ཕུལ། མི་ བསྐྱོད་ རྡོ་ རྗེ་ ཡེ་ ཤེས་ ཆེ། །རྡོ་ རྗེ་
དབྱིངས་ ནི་ མཁས་ པ་ ཆེ། །རྡོ་ རྗེ་ གསུམ་ མཆོག་དཀྱིལ་ འཁོར་ གསུམ། །རྡོ་ རྗེ་
མཁའ་འགྲོ་ཕྱག་འཚལ་བསྟོད། །ཅེས་བསྟོད། དེ་ནས་རང་ཐ་མལ་དུ་གནས་པའི་
རྐང་པ་གཉིས་ཀྱི་འོག་ཏུ་རླུང་གི་དཀྱིལ་འཁོར་གཞུའི་དབྱིབས་ཅན། ལྟེ་བར་
གཏུམ་མོའི་མེ་འབར་བ། སྙིང་གར་སྡིག་པའི་ས་བོན་པོ་ནག་པོ་ལ་ལུས་ངག་ཡིད་
གསུམ་གྱི་སྡིག་སྒྲིབ་ཐམས་ཅད་འདུས་པར་གྱུར། རྐང་པའི་འོག་གི་རླུང་གཡོས་
པས་ལྟེ་བའི་གཏུམ་མོའི་ཡེ་ཤེས་ཀྱི་མེ་འབར་བའི་འོད་ཟེར་གྱིས་སྙིང་གའི་པཾ་དེད་
ནས་སྣ་སྒོ་ནས་འཐོན། སྡིག་པ་རྭ་ཅན་གྱི་རྣམ་པར་གྱུར་ནས་ཏིལ་གྱི་ཕུང་པོ་ལ་
ཐིམ་པར་གྱུར། དེ་ནས་ལག་པ་གཉིས་ཀྱིས་ཏིལ་བཟུང་ནས་ཁྲོ་བོ་རྡོ་རྗེ་མཁའ་
འགྲོའི་ཞལ་དུ་ཕུལ་བས་གསོལ་ཏེ་སྡིག་སྒྲིབ་དམ་ཚིག་ཉམས་ཆགས་ཐམས་ཅད་
-311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྦྱངས་པར་བསམ་ལ། ཨོཾ་བཛྲ་ཊཱ་ཀ་ཁ་ཁ་ཁཱ་ཧི་ཁཱ་ཧི་སརྦ་པཱ་པཾ་ད་ཧ་ན་བྷ་སྨིཾ་ཀུ་
རུ་སྭཱཧཱ། བདག་གིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་
སྒྲིབ་པ་དང་དམ་ཚིག་ཉམས་ཆགས་ཐམས་ཅད་ཤཱནྟི་ཀུ་རུ་སྭཱཧཱ། ཞེས་བརྗོད་ཅིང་
སྦྱིན་སྲེག་ཅི་འགྲུབ་བྱའོ། །མཇུག་ཏུ་སྔར་བཞིན་ རྡོ་ རྗེ་ མཁའ་ འགྲོ་ལ་མཆོད་
བསྟོད་བྱས་ལ་ཡིག་བརྒྱ་བཟླས་ནས་ནོངས་པ་བཟོད་པར་གསོལ། ཨོཾ་བཛྲ་མུ
ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་མེ་འབར་བའི་རྣམ་
པར་གྱུར། ཅེས་བརྗོད་ཅིང་དེ་ལྟར་དུ་བསམ་ལ་མེ་མ་ཤིའི་བར་མི་རེག་ལ། ཤི་
ནས་ཐལ་བ་གཙང་སར་བསྐྱལ་ལོ། །འདི་ལྟར་ཟ་བྱེད་རྡོ་རྗེ་མཁའ་འགྲོའི་སྦྱིན་
སྲེག་བྱེད་པ་ནི་སྤྱིར་སྡིག་སྒྲིབ་སྦྱོང་བ་དང༌། ཁྱད་པར་དམ་ཚིག་ཉམས་ཆགས་
སྐོང་བ་དང༌། བར་ཆད་བཟློག་པ་ལ་ཤིན་ཏུ་བསྔགས་ཤིང་བྱིན་རླབས་ཆེ་བར་
གསུངས་ལ། རྗེ་ཐམས་ཅད་མཁྱེན་པ་ཆེན་པོས་ནང་ཐུགས་ཀྱི་སྲས་གཅིག་མཁས་
གྲུབ་དགེ་ལེགས་དཔལ་བཟང་པོ་ལ་སྙན་བརྒྱུད་དུ་སྩལ་བའི་མན་ངག་ཁྱད་པར་
ཅན་ཡིན་པས་ཡིད་ཆེས་ཀྱི་དད་པ་བརྟན་པོས་ཉམས་སུ་བླང་བར་བྱའོ། །
ཞེས་པ་འདི་ཡང་སྔ་ཕྱིར་དོན་གཉེར་ཅན་མང་པོས་ཡང་ཡང་བསྐུལ་མ་
བྱུང་ཞིང་ཉེ་ཆར་དད་ལྡན་དགེ་སློང་བློ་བཟང་རྡོ་རྗེས་རྒྱུན་དུ་ཉམས་ལེན་བྱ་ཕྱིར་
ཟ་བྱེད་རྡོ་རྗེ་མཁའ་འགྲོའི་སྦྱིན་སྲེག་བྱ་ཚུལ་འདི་ལྟ་བུ་ཞིག་དགོས་ཞེས་བསྐུལ་བ་
ལ་བརྟེན་ནས། འཇམ་མགོན་བླ་མའི་སྙན་བརྒྱུད་འཛིན་པ་དགེ་སློང་ཡེ་ཤེས་
རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག། །
- 312-



༄༅། །བཅོམ་ལྡན་འདས་དམ་ཚིག་རྡོ་རྗེའི་བསྒོམ་
བཟླས་བྱ་ཚུལ་བཞུགས། །
ན་མོ་གུ་རུ་བཛྲ་དྷ་ར་ཡ། འདིར་དམ་ཚིག་རྡོ་རྗེའི་བསྒོམ་བཟླས་བྱ་ཚུལ་
ནི། ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབས། །སྙིང་རྗེ་དམ་པ་མཐའ་ཡས་པ་ཡི་
ཐབས། །རང་གི་ཡིད་ལ་གནས་པར་གྱུར་པ་ཡི། །བདེ་གཤེགས་རྣམས་ལ་རྟག་ཏུ་
སྐྱབས་སུ་མཆི། །རྟོགས་པ་མ་ལུས་པ་ལས་ངེས་གྲོལ་ཞིང་། །སེམས་དཔའ་དམ་
པ་རྣམས་ཀྱི་ཕུན་ཚོགས་གཞི། །དངོས་པོ་ཐམས་ཅད་རོ་གཅིག་ངོ་བོ་ཉིད། །དམ་
པའི་ཆོས་ལ་རྟག་ཏུ་སྐྱབས་སུ་མཆི། །འཆིང་བ་རྣམས་ལས་ཡང་དག་གྲོལ་གྱུར་
ཅིང་། །སྙིང་རྗེ་མཆོག་གིས་བསྐྲུན་པའི་དཔལ་དང་ལྡན། །རབ་ཏུ་དགའ་སོགས་
ས་ ལ་རབ་ ཞུགས་པ། །བརྟུལ་ཞུགས་དབང་པོའི་ཚོགས་ལ་སྐྱབས་སུ་མཆི། །
བསམ་དང་རྣམ་པར་སྨིན་པ་དག་གྱུར་པས། །སྒྲིབ་པ་ཀུན་གྱི་བག་ཆགས་ཡང་
དག་འབྱིན། །ལྷག་པར་མོས་པས་རྣམ་པར་བརྒྱན་པ་ཡི། །སེམས་ནི་བྱང་ཆུབ་
དམ་པར་བསྐྱེད་པར་བགྱི། །ཞེས་ཐུན་མོང་མིན་པའི་སྐྱབས་འགྲོ་སེམས་བསྐྱེད་
ལན་གསུམ་ཤུགས་དྲག་ཏུ་བྱ། དེ་ནས་བསྒོམ་བཟླས་དངོས་གཞི་ནི། རང་ཡི་དམ་
དུ་གསལ་བའི་ཐུགས་ཀར་པཾ་ལས་པདྨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་
སྣ་ཚོགས་རྡོ་རྗེའི་ལྟེ་བར་ཧཱ་ལས་རལ་གྲི་འཆང་བཟུང་ལ་ཧཱས་མཚན་པ། དེ་ལས་
འོད་ ཟེར་ ཕྱོགས་ བཅུར་ འཕྲོས། རྒྱལ་ བ་ སྲས་ བཅས་ ཐམས་ ཅད་ མཆོད་ པས་
མཉེས་པར་བྱས། སེམས་ཅན་ཐམས་ཅད་ཀྱི་དམ་ཚིག་ཉམས་ཆགས་སོགས་སྡིག་
-313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྒྲིབ་རྣམས་སྦྱངས། ཚུར་འདུས་ཡོངས་སུ་གྱུར་པ་ལས་བཅོམ་ལྡན་འདས་དམ་
ཚིག་རྡོ་རྗེ་སྐུ་མདོག་ལྗང་ཁུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་གཡས་
རལ་གྲི་སྣ་ཚོགས་རྡོ་རྗེ་འཁོར་ལོ། གཡོན་དྲིལ་བུ་པད་ལྗང་ནོར་བུ་འཛིན་པ།
ཡུམ་དམ་ཚིག་སྒྲོལ་མ་ལྗང་ཁུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་
གཡས་སྣ་ཚོགས་རྡོ་རྗེ་འཁོར་ལོ། རྡོ་རྗེས་མཚན་པའི་ཨུཏྤ་ལ། གཡོན་དྲིལ་བུ་
རིན་ཆེན་རལ་གྲི་འཛིན་པས་འཁྱུད་པ། དམ་ཚིག་རྡོ་རྗེའི་སྤྱི་བོར་ཨོཾ། མགྲིན་པར་
ཨཱཿ ཐུགས་ཀར་ཧཱུཾ་གིས་མཚན་པ། ཐུགས་ཀའི་ཧཱུྃ་ལས་འོད་ཟེར་འཕྲོས། ཕྱོགས་
བཅུའི་རྒྱལ་བ་སྲས་བཅས་ཐམས་ཅད་དམ་ཚིག་རྡོ་ རྗེའི་རྣམ་པར་སྤྱན་དྲངས།
ཛཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་
འཕྲོས། རྒྱལ་ བ་ རིགས་ ལྔ་ འཁོར་ བཅས་ སྤྱན་ དྲངས། དེ་ བཞིན་ གཤེགས་ པ་
ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས།
དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་
ག་ཏ་ཨ་བྷི་ཥེ་ཀ་ཏ་ས་མ་ཡེ་ཤྲཱི་ཡེ་ཧཱུཾ། ཞེས་དབང་བསྐུར་སྐུ་ཡེ་ཤེས་ཀྱི་བདུད་
རྩིས་གང་། ཡབ་ལ་མི་བསྐྱོད་པ་དང་། ཡུམ་ལ་དོན་གྲུབ་ཀྱིས་དབུ་བརྒྱན་པར་
གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས། ཤཔྟ་པྲ་ཏཱིཙྪ་ཧཱུྃ་སྭཱཧཱ། དོན་ཡོད་རྡོ་རྗེ་རྫོགས་
སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་
བྱུང༌། །དམ་ཚིག་རྡོ་ རྗེ་ ལ་ ཕྱག་ འཚལ། །ཞེས་བསྟོད། བཅོམ་ ལྡན་ འདས་ དམ་
ཚིག་རྡོ་རྗེ་བདག་དང་སེམས་ཅན་ཐམས་ཅད་ཀྱི་དམ་ཚིག་ཉམས་ཆགས་སོགས་
སྡིག་སྒྲིབ་ཐམས་ཅད་བྱང་ཞིང་དག་པར་མཛད་དུ་གསོལ་ཞེས་གསོལ་བ་བཏབ་
པས། ཐུགས་ ཀའི་ སྔགས་འཕྲེང་ས་བོན་དང་ བཅས་ པ་ ལས་འོད་ཟེར་ཕྱོགས་
- 314-



བཅོམ་ལྡན་འདས་དམ་ཚིག་རྡོ་རྗེའི་བསྒོམ་བཟླས་བྱ་ཚུལ།
བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ནུས་
མཐུ་རྣམས་སྤྱན་དྲངས། སྔགས་ཕྲེང་ས་བོན་དང་བཅས་པ་ལ་ཐིམ། དེ་ ལས་
བདུད་ རྩིའི་རྒྱུན་བབས་ པས་ ལུས་ཐམས་ཅད་ གང་། དམ་ཚིག་ཉམས་ཆགས་
སོགས་སྡིག་སྒྲིབ་ཐམས་ཅད་བྱང་ཞིང་དག་པར་བསམ་ལ། ཨོཾ་ཨཱཔྲཛྙཱ་དྷིཀ་ཧཱ་ཧཱུྃ།
ཞེས་བརྒྱ་སྟོང་སོགས་ཅི་ནུས་སུ་བཟླ། མཇུག་ཏུ། བདག་ནི་མི་ཤེས་རྨོངས་པ་
ཡིས། ཞེས་ པ་ ནས། འགྲོ་ བའི་ གཙོ་ ལ་ བདག་ སྐྱབས་ མཆི། ཞེས་ གསོལ་ བ་
ཤུགས་དྲག་ཏུ་བཏབ་པས། བཅོམ་ལྡན་འདས་དམ་ཚིག་རྡོ་རྗེའི་ཞལ་ནས་རིགས་
ཀྱི་བུ་ཁྱོད་ཀྱི་དམ་ཚིག་ཉམས་ཆགས་སོགས་སྡིག་སྒྲིབ་ཐམས་ཅད་བྱང་ཞིང་དག་
གོ །ཞེས་ གསུངས་ནས་ རང་ ལ་ ཐིམ་ པས་ རང་ གི་ སྒོ་གསུམ་དང་བཅོམ་ལྡན་
འདས་དམ་ཚིག་རྡོ་རྗེའི་སྐུ་གསུང་ཐུགས་དབྱེར་མེད་གཅིག་ཏུ་གྱུར་ཏེ། རང་གི་
ལུས་མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་དུ་གྱུར་པར་
བསམ་མོ། །བླ་མའི་ཞབས་བརྟན་དུ་བྱེད་ན་སྔགས་ཅི་ནུས་བཟླས་པའི་མཇུག་ཏུ་
དཔལ་ལྡན་བླ་མ་མཚན་འདི་ཞེས་བགྱི་བའི་དམ་ཚིག་ཉམས་ཆགས་དང༌། དེའི་
དབང་གིས་བྱུང་བའི་ནད་སོགས་ཕྱི་ནང་གི་ཉེར་འཚེ་ཐམས་ཅད་ཤནྟི་ཀུ་རུ་སྭཱཧཱ།
ཞེས་སྔགས་བརྒྱ་རྩ་རེའི་མཇུག་ཏུ་སྤེལ་ཚིག་དང་བཅས་ཅི་ནུས་སུ་བཟླ། མཇུག་
ཏུ་བཅོམ་ལྡན་འདས་དམ་ཚིག་རྡོ་རྗེ་བླ་མའི་སྐུ་ལ་ཐིམ་པས་དབྱེར་མེད་གཅིག་ཏུ་
གྱུར་ཏེ་བླ་མའི་སྐུ་མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་
དུ་གྱུར་པར་བསམ་མོ། །
ཞེས་པ་འདི་ནི་རྗེ་ཐམས་ཅད་མཁྱེན་པ་ནས་མཁའ་གྲུབ་དགེ་ལེགས་དཔལ་
བཟང་པོ་ལ་བརྒྱུད་པའི་སྙན་བརྒྱུད་ཀྱི་མན་ངག་ལས་འབྱུང་བ་ལྟར། འཇམ་མགོན་
-315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྙན་བརྒྱུད་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་རང་གཞན་ལ་ཕན་པའི་
བསམ་པས་ཕོ་བྲང་ཆེན་པོའི་གཟིམ་ཆུང་བདེ་བར་ཅན་དུ་སྦྱར་བའོ།། །
- 316 -



༄༅། །ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་
གསུམ་དུ་ཇི་ལྟར་བྱ་བའི་ཆོག་བསྒྲིགས་མན་ངག་
ཞལ་ཤེས་དང་བཅས་པ་སོགས་ཡི་དམ་
སྒྲུབ་སྐོར་དངོས་གྲུབ་ཀུན་འབྱུང་
བཞུགས་སོ། །
ཨོཾ་སྭསྟི། བླ་མ་དང་མགོན་པོ་ཚེ་དཔག་མེད་དབྱེར་མ་མཆིས་པའི་ཞབས་
ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་
སུ་བཟུང་ལ་མཆོག་དང་ཐུན་མོང་ གི་དངོས་གྲུབ་མཐའ་དག་མྱུར་དུ་ སྩལ་དུ་
གསོལ། དེ་ལ་འདིར་མགོན་པོ་ཚེ་དཔག་མེད་ཀྱི་རྣལ་འབྱོར་ལ་བརྟེན་ནས་འཆི་
མེད་ཚེའི་ རིག་འཛིན་བསྒྲུབ་པར་འདོད་པས། གནས་ ཁང་ བྱི་དོར་བྱས་ལ་སྐུ་
གསུང་ཐུགས་རྟེན་སྤྱི་དང་། ཁྱད་པར་མགོན་པོ་ཚེ་དཔག་མེད་ཀྱི་སྐུ་རྟེན་ལེགས་
པར་དགྲམ། དེ་དག་གི་མདུན་དུ་མཆོད་པ་བཟང་ལ་མང་བ་བཤམ་ཞིང་ལྷག་པར་
ཡི་དམ་ཆོས་སྲུང་རྣམས་ཀྱི་གཏོར་མ་ཕྱག་ལེན་ལྟར་བཤམས། དམ་ཚིག་གི་རྫས་
རྡོར་དྲིལ་དང་བགྲང་ཕྲེང་སོགས་རྒྱུད་ནས་བཤད་པའི་མཚན་ཉིད་དང་ལྡན་པ་
ཚང་བར་བྱ་སྟེ། དེ་ཡང་ཚེ་སྒྲུབ་ནི་རྒྱས་པའི་ལས་ཡིན་ལ། རྒྱས་པའི་ལས་ལ་ནི་
བགྲང་ཕྲེང་རབ་གསེར་ལ་སོགས་པའམ། དེ་ལྟ་བུ་མ་འབྱོར་ན་དྲི་བཟང་གིས་ཁ་
བསྒྱུར་བའི་ཕྲེང་བ་སེར་པོའམ། ཞི་རྒྱས་དབང་དྲག་ཐམས་ཅད་ལ་ཐུན་མོང་དུ་
ཤིས་པ་བོ་དེ་ཙེའི་ཕྲེང་བ་བྱའོ། །གྲངས་ནི་རྒྱས་པའི་ལས་ལ་བརྒྱ་རྩ་བརྒྱད་བྱ་
-317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བར་གསུངས་པས་དེ་ལྟར་དུ་བྱ་ཞིང་། ཕྲེང་ཐག་ནི་གཞོན་ནུ་མ་མ་ཉམས་པས་
བཀལ་ བའམ། སྔགས་ ཀྱི་ དམ་ ཚིག་ དང་ ལྡན་ པས་ བཀལ་ བའི་ སླད་ བུ་དགུ་
བསྒྲིལ་དུ་བྱ། ཕྲེང་ཐག་དང་ཕྲེང་རྡོག་རྣམས་ལྷའི་ངོ་བོར་མོས་ཤིང་། མདོ་འཛིན་
གྱི་སྟེང་གི་ཏོག་རྒྱལ་བའི་ཐུགས་ཆོས་སྐུའི་ངོ་བོར་མོས་པ་བྱ། སྔགས་བཟླ་བའི་ཚེ་
ལག་པ་གཡས་པའི་མཐེ་བོང་ལྕགས་ཀྱུ་ལྟ་བུས་ལྷ་དགུག་པའི་བསམ་པས་སྙིང་
གར་ཕྲེང་བ་གོང་མོ་ལ་བཀལ་ནས་བཟླ་བར་གསུངས་སོ། །དེ་ལྟར་ཡོ་བྱད་རྣམས་
ཚོགས་པར་བྱས་ཏེ། བསྙེན་མཚམས་བྱེད་ན་ཚེ་སྒྲུབ་ནི་ཡང་ངོ་ལ་འགོ་འཛུགས་
དགོས་པར་གསུངས་པས་ཡར་ངོའི་དུས་ཚེས་བཟང་བ་དང་བསྟུན་ནས་བྱ་ཞིང་།
དེ་ཡང་སྔ་དྲོའི་ཆ་ལ་ཚུགས་དགོས་པར་གསུངས། དེ་ལྟར་བྱེད་པའི་ཚེ་ཐོག་མར་
བགེགས་གཏོར་བཏང་ལ་བགེགས་རྣམས་ཕྱིར་བསྐད་པའི་དམིགས་པ་བརྟན་པོ་
བྱ་ཞིང་། བགེགས་གཏོར་བཏང་ཚར་མ་ཐག་མཚམས་མཐོ་སློངས་ལ་བཀའ་སྡོད་
ལ་འཕྲིན་ལས་འཆོལ། དེ་ནས་ཆོས་ཐམས་ཅད་རང་བཞིན་གྱིས་གྲུབ་པས་སྟོང་
པའི་སྟོང་པ་ཉིད་དུ་བསམ་ལ། སྟོང་པའི་ངང་ལས་རང་གི་སེམས་དང་སངས་རྒྱས་
ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ཧཱུྃ་ཡིག་ཏུ་ཤར་བ་ལས་འོད་
ཟེར་འོག་ཏུ་འཕྲོས་པས་རྡོ་ རྗེའི་ས་གཞི། ལོགས་སུ་འཕྲོས་པས་རྡོ་ རྗེའི་ ར་བ།
སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ།
ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པ་དུམ་བུ་གཅིག་
པ། ཕྱོགས་ཐམས་ཅད་དུ་ཡེ་ཤེས་ཀྱི་མེ་དཔུང་མཐའ་མེད་དུ་འཕྲོ་བར་བསམ་སྟེ་
བསྲུང་འཁོར་སྒོམས། དེ་ནས་རང་གི་གནས་ཁང་དེ་ཡང་ཐ་མལ་གྱི་རྣམ་པ་ཅན་
མིན་པར་མགོན་པོ་ཚེ་དཔག་མེད་ཀྱི་ཡེ་ཤེས་རང་སྣང་ལས་གྲུབ་པའི་གཞལ་ཡས་
- 318-



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ཁང་གྲུ་བཞི་སྒོ་བཞི་རྟ་བབས་དང་བཅས་པ། མཚན་ཉིད་ཐམས་ཅད་ཡོངས་སུ་
རྫོགས་པ་ཞིག་ཏུ་གྱུར་པར་བསམ་ཞིང་། དེར་མེ་ཏོག་གཅལ་དུ་དགྲམ་མོ། ཁ་ལྟ་
ཕྱོགས་ནི་སྤྱིར་བཏང་ལ་རྒྱས་པའི་ལས་ལ་ཁ་བྱང་དུ་ལྟ་ཞིང་ཁང་པའི་བཀོད་པ་
སོགས་ཀྱིས་དེ་ལྟར་མ་ཐུབ་ན་བྱང་དུ་བལྟས་པའི་མོས་པ་བྱ་བར་གསུངས་ལ།
དམིགས་བསལ་ནི་ནུབ་ཕྱོགས་བདེ་བ་ཅན་ན་མགོན་པོ་ཚེ་དཔག་མེད་བཞུགས་
པས། དེ་ཕྱོགས་སུ་ཁ་བལྟས་ཏེ་ཚེ་དཔག་མེད་ཀྱི་ཐུགས་ཀ་དང་ཚེའི་བུམ་པ་ལས་
བདུད་རྩི་འགུགས་པའི་དམིགས་པ་བྱ་བར་གསུངས་པའང་སྣང་ངོ༌། །དེ་ནས་ལྷའི་
རྣལ་འབྱོར་སྒོམ་པ་ལ་ཐོར་ཐུན་ལྟ་བུ་ཡིན་ན་མལ་ནས་ལངས་ཏེ། རིག་པ་དྭངས་
སྙིགས་ཕྱེ་ལ། སྐད་ཅིག་གིས་ལྷའི་རྣལ་འབྱོར་དང་ལྡན་པའི་སྒོ་ནས། ཨོཾ་ཨ་ཨཱ།
ཨི་ཨཱི། ཨུ་ཨཱུ། རི་རཱི། ལི་ལཱི། ཨེ་ཨཻ། ཨོ་ཨཽ། ཨཾ་ཨ ཀ་ཁ་ག་གྷ་ང་། ཙ་ཚ་ཛ་ཛྷ་
ཉ། ཊ་ཋ་ཌ་ཌྷ་ན། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧཀྵ་ཧཱུཾ་ཧཱུཾ་
ཕཊ། ཅེས་དབྱངས་གསལ་ལན་བདུན་མན་ངག་ལས་འབྱུང་བ་ལྟར་གྱི་དམིགས་
པ་དང་བཅས་བཟླ། དེ་ནས། ཨོཾ་སམྦྷ་ར་སམྦྷ་ར། བི་མ་ན་ས་ར་མཧཱ་ཛ་པ་ཧཱུཾ། ཨོ་
སྨ་ར་སྨ་ར་བི་མཱ་ན་སྐ་ར་མཧཱ་ཛ་བ་ཧཱུྃ། ཞེས་འགྱུར་སྔགས་ལན་བདུན་བཟླ། དེ་
ནས་རྟེན་གྱི་དྲུང་དུ་ཡན་ལག་བདུན་པ་མཎྜལ་དང་བཅས་པ་ཕུལ་ལ་དོན་ཆེན་པོ་
གསུམ་གྱི་སྒོ་ནས་གསོལ་འདེབས་དང་། ཡོན་ཏན་གཞིར་གྱུར་མའི་སྒོ་ནས་མདོ་
སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་བྱེད་ཅིང་ལམ་
དེ་དང་དེ་དག་མྱུར་དུ་རྒྱུད་ལ་སྐྱེ་བའི་གསོལ་འདེབས་ཤུགས་དྲག་ཏུ་བྱའོ། །དེ་
ནས་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ལ་མཁྱེན་པར་གསོལ་
ཏེ་སེམས་ཅན་ཐམས་ཅད་ལ་དམིགས་ཏེ་སེམས་བསྐྱེད་བྱའོ། །དེ་ནས་སྟན་བདེ་
319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བ་ལ་ལུས་གནད་དང་ལྡན་པར་འཁོད་ནས་དགའ་ལྡན་སྙན་བརྒྱུད་ཀྱི་མན་ངག་
ལས་ ཇི་ ལྟར་ འབྱུང་བ་ལྟར་ལེགས་ཚོགས་ཐམས་ཅད་ ཀྱི་རྩ་བ། དངོས་གྲུབ་
ཐམས་ཅད་ཀྱི་འབྱུང་གནས་བླ་མའི་རྣལ་འབྱོར་རྒྱས་བསྡུས་གང་རིག་རེ་ངེས་པར་
སྒོམས། དེ་ནས་མགོན་པོ་ཚེ་དཔག་མེད་ཀྱི་ལྷའི་རྣལ་འབྱོར་སྒོམ་པ་ལ། སྐད་
ཅིག་གིས་ སྐྱབས་ཡུལ་རྣམས་གསལ་བཏབ་ལ། རང་སེམས་ཅན་ཐམས་ཅད་
འཁོར་བ་དང་ངན་སོང་གི་སྡུག་བསྔལ་བཟོད་དཀའ་བས་མནར་བ་དང༌། མནར་
བར་འགྱུར་བའི་ཚུལ་བསམ་སྟེ་སྙིང་ཁོང་རུས་པའི་གཏིང་ནས་དཀོན་མཆོག་
གསུམ་ལ་བློ་འགེལ་བ་དང་། མཁའ་ཁྱབ་ཀྱི་སེམས་ཅན་ཐམས་ཅད་ལ་དམིགས་
ནས་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་པ་དང་བཅས། བླ་
མ་སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་མ་ཐོབ་བར་དུ་བདག་
སྐྱབས་མཆི། །མར་གྱུར་འགྲོ་བ་ཀུན་གྱི་དོན་བསྒྲུབ་ཕྱིར། །བདག་གིས་བྱང་ཆུབ་
མཆོག་ཏུ་སེམས་བསྐྱེད་དོ། །ཞེས་པ་མ་ཐ་ལན་གསུམ་གྱི་སྒོ་ནས་སྐྱབས་འགྲོ་
སེམས་བསྐྱེད་རྒྱུད་དང་འདྲེས་ངེས་སུ་བྱ། དེ་ནས་སྐྱབས་ཡུལ་རྣམས་རང་ལ་
བསྡུས་ཏེ་རྒྱུད་བྱིན་གྱིས་བརླབས་པའི་མོས་པ་བྱས་ལ་ལྷའི་རྣལ་འབྱོར་དངོས་
གཞི་སྒོམ་ཚུལ་ནི། བདག་དང་སྣང་བ་ཐམས་ཅད་རང་བཞིན་གྱིས། །གྲུབ་པས་
སྟོང་པའི་སྟོང་པ་ཉིད་དུ་གྱུར། །སྟོང་པའི་ངང་ལས་རྨ་བྱས་བཏེག་པའི་ཁྲི། །དེ་
སྟེང་འདབ་སྟོང་པདྨ་ཟླ་དཀྱིལ་དབུས། །ཧཱིདམར་དེ་ལས་འོད་འཕྲོས་དོན་གཉིས་
བྱས། །ཚུར་ འདུས་ ཧཱིཡིག་ ལ་ ཐིམ་ ཡོངས་ གྱུར་ ལས། །རང་ ཉིད་བཅོམ་ ལྡན་
མགོན་པོ་ཚེ་དཔག་མེད། །སྐུ་མདོག་བྱུ་རུའི་ལྷུན་པོ་ལྟར་དམར་ཞིང་། །ཞི་ཞིང་
འཛུམ་ལྡན་ཞལ་གཅིག་ཕྱག་གཉིས་ཀྱི། །མཉམ་གཞག་སྟེང་ན་འཆི་མེད་བདུད་
- 320 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
རྩི་ཡིས། །གང་བའི་བུམ་བཟང་དགོས་འདོད་ཀུན་འབྱུང་བའི། །དཔག་བསམ་
ཤིང་གི་ཁ་རྒྱན་ཅན་བསྣམས་པའི། །རལ་པའི་ཐོར་ཚུགས་རིན་ཆེན་དབུ་རྒྱན་
དང༌། །སྙན་རྒྱན་མགུལ་རྒྱན་ཕྱག་ཞབས་གདུ་བུས་མཛེས། །མུ་ཏིག་སེ་མོ་དོ་དང་
དོ་ཤལ་སོགས། །རིན་ཐང་བྲལ་བའི་རྣམ་མང་རྒྱན་གྱིས་བརྒྱན། །མཚན་དཔེས་
སྤྲས་པའི་ལོངས་སྤྱོད་རྫོགས་སྐུ་ལ། །ན་བཟས་མཛེས་ཤིང་སྣང་ཡང་བདེན་མེད་
སྐུ། །དྭངས་གསལ་འོད་ཀྱི་ཕུང་པོའི་དབུས་ཉིད་ན། །ཞབས་གཉིས་རྡོ་རྗེའི་སྐྱིལ་
ཀྲུང་གིས་བཞུགས་པའི། །རང་གི་བདེ་ཆེན་འཁོར་ལོར་པད་ཟླའི་སྟེང་། །བླ་མ་ཚེ་
དཔག་མེད་མགོན་སྐུ་མདོག་དམར། །ཞལ་གཅིག་ཕྱག་གཉིས་འཆི་མེད་བདུད་རྩི་
ཡིས། །གང་བའི་ལྷུང་བཟེད་བསྣམས་ཤིང་མཉམ་པར་བཞེངས། །རལ་པའི་ཐོར་
ཚུགས་ལན་བུ་ཞབས་རྟིང་སླེབས། །རིན་ཆེན་དབུ་རྒྱན་ལ་སོགས་དུ་མས་སྤྲས། །
དོ་ཤལ་རིན་ཆེན་གཟར་བུ་རྟིང་པར་འཕྱང་། །མཚན་དཔེའི་དཔལ་འབར་འཇའ་
ལྟར་ སྣང་བར་གྱུར། །རང་དང་ སྤྱི་བོའི་ ཚེ་ དཔག་མེད་མགོན་གྱི། །སྤྱི་བོར་ ཨོ་
དཀར་ མགྲིན་ པར་ ཨཱདམར་ མོ། །ཐུགས་ ཀར་ ཧཱུཾ་ སྔོན་ ཧཱིདམར་ གྱིས་ མཚན་
ལས། །འོད་འཕྲོས་བདེ་བ་ཅན་སོགས་གནས་མཆོག་ནས། །བླ་མ་སངས་རྒྱས་
བྱང་ཆུབ་སེམས་དཔའི་ཚོགས། །སྤྱན་དྲངས་དམ་ཚིག་ པ་ཟུང་སྤྱི་བོར་བྱོན། །
ཛཧཱུྃ་བཾ་ཧོ༔ དབྱེར་མེད་རོ་གཅིག་གྱུར། སླར་ཡང་ཐུགས་ཀའི་ཧཱུཾ་ཧཱིའི་འོད་ཟེར་
གྱིས། །རང་བཞིན་གནས་ནས་རིགས་ལྔ་འཁོར་དང་བཅས། །སྤྱན་དྲངས་དབང་
བསྐུར་ལུས་གང་བདེ་བ་མྱོང་། །དྲི་མ་ཀུན་དག་ཆུ་ལྷག་ཡོངས་གྱུར་ལས། །བླ་མ་
འོད་དཔག་མེད་ཀྱིས་དབུ་ལ་བརྒྱན། །ཞེས་བརྗོད་ཅིང་ཚིག་དང་བསྟུན་ནས་དོན་
གྱི་དམིགས་རྣམ་གསལ་བཏབ་ལ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་
-321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཤུགས་དྲག་ཏུ་སྒོམ་མོ། །དེ་ནས་མཆོད་པ་བྱིན་གྱིས་བརླབས་པ་ནི། ཨོཾ་བཛྲ་ཨ་
མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ།
སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་
ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོད། ཞབས་བསིལ། མེ་
ཏོག །བདུག་སྤོས། མར་མེ། དྲི། ཞལ་ཟས། རོལ་ མོ་ ལ་ སོགས་ པ་ རྣམས་ རང་
བཞིན་སྟོང་པ། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་
གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨགྷོ་
ཨཱཧཱུྃ། དེ་ བཞིན་དུ། པཱ་ ཧུཾ། པུ། དྷུ་པེ། ཨཱ་ ལོ་ ཀེ །གནྡྷེ། ནེ་ ཝིདྱ། ཤཔྟ། རཱུ་པ།
ཤད། གྷནྡྷེ། ར་ ས། སྤར་ ཨཱཧཱུཾ། ཞེས་ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ་
དང་བཅས་པ་སྔགས་དང་ཕྱག་རྒྱས་བྱིན་གྱིས་བརླབས། དེ་ནས་རང་གི་ཐུགས་ཀ་
ནས་མཆོད་པའི་ལྷ་མོ་དཔག་ཏུ་མེད་པ་སྤྲོས་ཏེ་མཆོད་པ་འབུལ་བར་བསམ་ལ།
ཨོ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨགྷཾ་པྲ་ཏིཙྪ་ཡེ་སྭཱཧཱ། ཞེས་སྔགས་
དང་ཕྱག་རྒྱ་དང་བཅས་པས་མཆོད་ཡོན་དབུལ་ཞིང་། དེ་བཞིན་དུ་ཞབས་བསིལ་
ནས་རེག་བྱའི་མཆོད་པའི་བར་ཡང་རེ་རེ་ནས་སྔགས་དང་ཕྱག་རྒྱ་དང་བཅས་པས་
དབུལ་ལོ། །མཆོད་པ་རྒྱས་པར་བྱ་འདོད་ན་མཆོད་ཕྲེང་ཚིགས་བཅད་གང་འོས་
དང་བསྟུན་ནས་བྱའོ། །དེ་ནས་ཚེ་དབང་བརྒྱུད་པའི་བླ་མ་རྣམས་ལ་དད་གུས་
ཤུགས་དྲག་པོས་གསོལ་བ་གདབ་པ་དང་། རྩ་རྒྱུད་ཀྱི་བླ་མ་ཡི་དམ་མཆོག་གསུམ་
ཐམས་ཅད་ལ་ཡན་ལག་བདུན་པ་འབུལ་བ་ནི། འཇིག་རྟེན་འདྲེན་པའི་གཙོ་བོ་ཚེ་
དཔག་མེད། །དུས་མིན་འཆི་བ་མ་ལུས་འཇོམས་པའི་དཔལ། །སྐྱབས་གསུམ་
ཀུན་འདུས་ཚེ་དཔག་མེད་མགོན་ལ། །ཕྱག་འཚལ་འཆི་མེད་ཚེ་ཡི་དངོས་གྲུབ་
- 322 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
སྩོལ། །གྲུབ་པའི་རྒྱལ་མོ་གསང་སྔགས་སྡོང་པོ་དང་། །རྡོ་རྗེ་གྲགས་པ་དབང་ཕྱུག་
མི་ལ་རྗེ། །སྒམ་པོ་ཕག་གྲུ་འཇིག་རྟེན་མགོན་པོ་ལ། །ཕྱག་འཚལ་འཆི་མེད་ཚེ་ཡི་
དངོས་གྲུབ་སྩོལ། །སྤྱན་སྔ་ཡང་དགོན་རིན་ལྡན་ཟུར་ཕུག་པ། །རྒྱལ་མཚན་ཤེས་
རབ་ཚུལ་ཁྲིམས་དཔལ་བཟང་ཞབས། །རིན་ཆེན་བཤེས་གཉེན་སངས་རྒྱས་རྒྱ་
མཚོ་ལ། །ཕྱག་འཚལ་འཆི་མེད་ཚེ་ཡི་དངོས་གྲུབ་སྩོལ། །སྐྱབས་མཆོག་དཔལ་
མངའ་རྒྱལ་བ་དབེན་ས་པ། །སངས་རྒྱས་ཡེ་ཤེས་བློ་བཟང་ཆོས་ཀྱི་རྒྱལ། །དེ་
སྲས་ཐུ་བོ་དཀོན་མཆོག་རྒྱལ་མཚན་ལ། །ཕྱག་འཚལ་འཆི་མེད་ཚེ་ཡི་དངོས་གྲུབ་
སྩོལ། །སྣང་ བ་ མཐའ་ ཡས་ བློ་བཟང་ཡེ་ཤེས་ཞབས། །ཐམས་ ཅད་མཁྱེན་པ་
བསྐལ་བཟང་རྒྱ་མཚོའི་སྡེ། །རྗེ་བཙུན་བློ་བཟང་དཔལ་ལྡན་ཡེ་ཤེས་ལ། །ཕྱག་
འཚལ་འཆི་མེད་ཚེ་ཡི་དངོས་གྲུབ་སྩོལ། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་
པ། །བཀའ་དྲིན་མཉམ་མེད་རྩ་བའི་བླ་མ་རྗེ། དངོས་གྲུབ་འབྱུང་གནས་རྩ་བརྒྱུད་
བླ་མ་ལ། །ཕྱག་འཚལ་འཆི་མེད་ཚེ་ཡི་དངོས་གྲུབ་སྩོལ། །ཡིད་འོང་དངོས་འབྱོར་
ཡིད་སྤྲུལ་མཆོད་ཚོགས་འབུལ། །སྡིག་ལྟུང་ཀུན་བཤགས་དགེ་ལ་རྗེས་ཡི་རང་། །
འགྲོ་ལ་ཐེག་ཆེན་ཆོས་འཁོར་བསྐོར་བའི་ཕྱིར། །རྟག་པར་བཞུགས་གསོལ་དགེ་
རྩ་བྱང་ཆེན་བསྔོ། །ཞེས་ཡན་ལག་བདུན་པ་དམིགས་པ་དང་བཅས་པས་འབུལ།
དེ་ནས་མཎྜལ་རྒྱས་པའམ་བསྡུ་ན་ས་གཞི་སྤོས་ཀྱིས་བྱུགས་ཤིང་ཞེས་སོགས་ཀྱིས་
མཎྜལ་དབུལ། དེ་ནས། ཉི་གཞོན་འཆར་ཀའི་མདངས་ལྡན་ལི་ ཁྲི་ལྟར། །ཡིད་
འོང་དམར་སེར་དྲ་བས་ཁེབས་པ་ཡི། །འདབ་སྟོང་གེ་སར་རྩེ་ན་ཟླ་གདན་ལ། །
ཧྲིལས་བྱུང་བའི་མགོན་པོ་ཚེ་དཔག་མེད། །པདྨ་རཱ་ གའི་ ལྷུན་པོ་དབང་པོའི་
གཞུས། །ཀུན་ནས་ཀླུབས་པ་ཇི་བཞིན་ཁྱོད་ཀྱི་སྐུ། །སྣ་ཚོགས་གོས་དང་ནོར་བུའི་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྒྱན་མང་གིས། །ཀུན་ནས་མཛེས་པར་བྱས་ལ་ཕྱག་འཚལ་ལོ། །འཁྲི་ཤིང་གཞོན་
ནུའི་ཡལ་འདབ་ ལྟར་མཉེན་པའི། །ཕྱག་གཉིས་དབུས་ན་འཆི་མེད་བདུད་རྩི་
ཡིས། །ལེགས་པར་གང་བའི་ལྷུང་བཟེད་རབ་བསྣམས་ནས། །ཚེ་ཡི་དངོས་གྲུབ་
སྩོལ་ལ་ཕྱག་འཚལ་ལོ། །བུང་བ་ལྟར་གནག་རལ་པའི་ཐོར་ཅོག་ནི། །སྤྱི་བོར་
མཛེས་ པའི་ ལན་ བུ་ རིང་ དུ་ འཕྱང་། །འཇམ་ མཉེན་ སྣ་ ཚོགས་ དར་ གྱི་ སྨད་
གཡོགས་ཅན། །མཚན་དཔེའི་ གཟི་བརྗིད་འབར་ ལ་ ཕྱག་ འཚལ་ ལོ། །ཤུགས་
དྲག་དད་པས་བསྐྱོད་པའི་ཐལ་སྦྱར་ཞིང་། །ཡིད་འཕྲོག་ཤིན་ཏུ་སྙན་པའི་ང་རོ་
ཡིས། ཁྱོད་ ཀྱི་ཡོན་ཏན་ལེགས་པར་བརྗོད་པ་ལ། །ལེགས་ཚོགས་ཐམས་ཅད་
སྩོལ་ལ་ཕྱག་འཚལ་ལོ། །ཡེ་ཤེས་མཚོན་གྱིས་མི་ཤེས་དྲ་བ་བཅད། །སེམས་ཅན་
ཀུན་ལ་ཐུགས་རྗེ་རྒྱུན་ཆད་མེད། །འགྲོ་ཀུན་འདྲེན་པའི་ཁུར་གྱིས་མི་ངལ་བ། །
གཏན་གྱི་སྐྱབས་གནས་ཁྱོད་ལ་ཕྱག་འཚལ་ལོ། །མཚན་ཙམ་བཟུང་བས་དུས་
མིན་འཆི་བ་འཇོམས། །ཡིད་ལ་དྲན་པས་སྲིད་ཞིའི་འཇིགས་ལས་སྐྱོབ། །སྐྱབས་
སུ་བསྟེན་ན་གཏན་གྱི་བདེ་སྟེར་བ། ཁྱོད་ལ་རྣམ་པ་ཀུན་ཏུ་ཕྱག་འཚལ་ལོ། །སྐྱོན་
བྲལ་ཁྱོད་ལ་གུས་པས་བསྟེན་པ་བདག །གནས་སྐྱབས་མི་འདོད་ཉེར་འཚེ་ཞི་བ་
དང༌། །མཐར་ཐུག་ བདེ་བ་ཅན་དུ་ པདྨོ་ ལས། །རྫུན་ཏེ་ སྐྱེས་ནས་ ཁྱོད་མཉེས་
བགྱིད་པར་ཤོག །ཅེས་གསོལ་བ་ཤུགས་དྲག་ཏུ་གདབ་བོ། །
དེ་ནས་བཟླས་པ་བྱ་བ་ནི། །དེ་ལྟར་གསོལ་བ་བཏབ་པས་སྤྱི་བོ་ཡི། །བླ་
མ་ཚེ་དཔག་མེད་མགོན་བདག་ཉིད་ལ། །དགྱེས་བཞིན་ཐིམ་ནས་དབྱེར་མེད་
གཅིག་གྱུར་ཏེ། །རང་ཉིད་ཚེ་དཔག་མེད་དུ་གསལ་བ་ཡི། །ཐུགས་ཀར་ཟླ་སྟེང་
ཧཱི༔ཡིག་སྔགས་ཕྲེང་གིས། །བསྐོར་བའི་སྔགས་ཕྲེང་ས་བོན་བཅས་པ་ལས། །འོད་
- 324 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
འཕྲོས་འབྱུང་བ་ལྔ་ཡི་ནུས་པ་དང༌། །བླ་མ་ཡི་དམ་མཆོག་གསུམ་ལ་སོགས་
པའི། །སྐུ་གསུང་ཐུགས་དང་ཡོན་ཏན་འཕྲིན་ལས་ཀྱི། །བྱིན་རླབས་རིགས་དྲུག་
སེམས་ ཅན་ མ་ ལུས་ པའི། །ཚེ་ དང་ བསོད་ ནམས་ གཟུངས་ སྔགས་ ནུས་མཐུ་
སོགས། །འཆི་མེད་བདུད་རྩི་འོད་ཟེར་རྣམ་པར་བཀུག །རང་གི་སྤྱི་བོ་བདེ་ཆེན་
འཁོར་ལོ་ནས། །ཞུགས་པས་ལུས་ངག་ཡིད་གསུམ་སྡིག་སྒྲིབ་དང་། །ཚེ་ཡི་བར་
གཅོད་ཐམས་ཅད་ཉེར་ཞི་ཞིང་། །འཆི་མེད་རྡོ་རྗེའི་སྐུ་མཆོག་ཐོབ་པར་གྱུར། །
ཅེས་བརྗོད་ཅིང་འཇིག་རྟེན་དང་འཇིག་རྟེན་ལས་འདས་པའི་སྣོད་བཅུད་ཐམས་
ཅད་ཀྱི་ནུས་པ་ཐམས་ཅད་འཆི་མེད་ཚེའི་བདུད་རྩིར་བསྡུས་ནས་འགུགས་པའི་
དམིགས་པ་སྔར་བཤད་པ་ལྟར་ཡང་ཡང་གསལ་བཏབ་ལ། ཨོཾ་ན་མོ་བྷ་ག་ཝ་ཏེ་
ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ལྕི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྡ་ཏེ་
སམྱཀ་སཾ་བུད་དྷ་ཡ། ཏདྱ་ཐཱ། ཨོཾ་པུ་སྐྱེ་པུ་ཎྱ་མཧཱ་པུརྱ་ཨ་པ་རི་མི་ཏ་པུ་ཁྱེ་ཨ་པ་རི་
མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐ་ར་པ་རི་ཤུདྡྷ་དྷམཝཏེ་ག་ག་ན་ས་
མུད་ག་ཏེ་སྭ་བྷཱ་ཝ་བི་ཤུདྡྷེ་མཧཱ་ན་ཡ་པ་རི་བཱ་རེ་སྭཱཧཱ། ཞེས་པ་དང་། ཨོཾ་ཨ་མ་ར་
ཎི་ཛཱི་ཝནྟི་ཡེ་སྭཱཧཱ། ཞེས་པ་བརྒྱ་སྟོང་ཁྲི་འབུམ་སོགས་ཅི་ནུས་སུ་བཟླ་ཞིང་།
མཇུག་ཏུ་སྔགས་ཀྱི་བྱིན་རླབས་མི་ཉམས་ཤིང་བརྟན་པར་འགྱུར་བ་དང་། ལྷག་
ཆད་ཀྱི་ཉེས་པ་ཞི་བར་བྱ་བའི་ཕྱིར་ཡིག་བརྒྱ་ཅི་མང་བཟླའོ། ། གཏོར་མ་ནི་ཐུན་
བཞི་ག་ལ་གྲུབ་ན་ཤིན་ཏུ་ལེགས་ཤིང་། ཐུན་བཞི་ག་ལ་མ་གྲུབ་ནའང་ཐུན་ཐ་
མའི་མཐར་ངེས་པར་འབུལ་དགོས་པས་དེའི་ཚུལ་ནི། བཛྲ་ཨ་མྲྀ་ཏས་བསངས།
སྭ་ བྷ་ཝས་སྦྱངས། སྟོང་ པའི་ངང་ལས་ ཡཾ་ལས་རླུང་། རཾ་ལས་མེ། ཨཱལས་ མི་
མགོའི་སྒྱེད་པུ་གསུམ་གྱི་སྟེང་དུ། ཨ་ལས་བྱུང་བའི་ཐོད་པ་ཕྱི་དཀར་ལ་ནང་
325-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དམར་བ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་དང་བདུད་རྩི་ལྔ་ཡི་གེ་གསུམ་གྱིས་
སྦྱངས་རྟོགས་སྦར་གསུམ་བྱས་པ་ལས་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་
མཚོ་ཆེན་པོར་གྱུར། ཨོཾ་ཨཱཿཧཱུྃ། ལན་གསུམ་བརྗོད་དེ་བྱིན་གྱིས་བརླབས་ལ། རང་
གི་ཐུགས་ཀའི་ས་བོན་གྱི་འོད་ཟེར་ གྱིས་ ཕྱོགས་བཅུའི་ ཞིང་ རབ་འབྱམས་ན་
བཞུགས་པའི་རྒྱལ་བ་སྲས་བཅས་ཐམས་ཅད་མགོན་པོ་ཚེ་དཔག་མེད་ཀྱི་ལྷ་
ཚོགས་རྣམ་པར་སྤྱན་དྲངས། ཨནྡྷཾ་སོགས་ཀྱིས་མཆོད། མགྲོན་རྣམས་ཀྱི་ལྗགས་
འོད་ཟེར་གྱི་སྦུ་གུས་གཏོར་མ་རྔུབ་སྟེ་གསོལ་བས་ཐུགས་རྒྱུད་ལ་ཟག་མེད་ཀྱི་
བདེ་བ་ཁྱད་པར་ཅན་བསྐྱེད་པར་བསམ་ལ། ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨ་
ཡུར་ཛྙཱ་ན་ས་པ་རི་ཝཱ་ར་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་མམ་
བདུན་ གྱིས་ གཏོར་མ་དབུལ། ཨགྷཾ་ སོགས་ ཀྱིས་ མཆོད། །འདོད་ ཡོན་ ལྔ་ ལྡན་
ཟག་ མེད་ ཀྱི། །བདུད་ རྩི་ རྒྱ་ མཚོའི་ མཆོད་ གཏོར་ འདི། །རྒྱལ་ བ་ སྲས་ བཅས་
ཐམས་ཅད་དང་། ཁྱད་ པར་ ཚེ་ དཔག་མེད་མགོན་གྱི། །ལྷ་ ཚོགས་ འཁོར་དང་
བཅས་ལ་འབུལ། །བཞེས་ནས་བདག་དང་འགྲོ་ཀུན་ལ། །མཆོག་དང་ཐུན་མོང་
དངོས་གྲུབ་སྩོལ། །ཞེས་འདོད་དོན་ལ་གསོལ་བ་གདབ། ཆོས་སྐྱོང་གི་གཏོར་
མའང་སྔར་ལྟར་བསངས་སྦྱངས་བྱིན་གྱིས་བརླབས་ལ། ཨོཾ་ཨ་ཀཱ་རོ་མུ་ཁཾ་སརྦ་
དྷརྨ་ཎཾ་ཨདྱ་ནུད་པན་ཏྭད་ན་མཿ སརྦ་ཏ་ཐཱ་ག་ཏ་བྷོ་བི་ཤྭ་མུ་ཁེ་བྷུ༔ སརྦ་ཏད་ཁཾ་
ཨུད་ག་ཏེ་སྤ་ར་ཎི་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་མམ་བདུན་
གྱིས་གཏོར་མ་དབུལ། ཨགྷོ་སོགས་ཀྱིས་མཆོད། །འདོད་ཡོན་ལྔ་ལྡན་ཟག་མེད་
ཀྱི། །བདུད་ རྩི་ རྒྱ་ མཚོའི་ མཆོད་ གཏོར་ འདི། །དམ་ཅན་ཆོས་ སྲུང་ ཐམས་ཅད་
དང༌། ཁྱད་ པར་ ཚེ་ དཔག་ མེད་ མགོན་ གྱི། །བཀའ་ སྡོད་ སྲུང་ མ་ རྣམས་ ལ་
326 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
འབུལ། །བཞེས་ ནས་ ཞི་ རྒྱས་ དབང་ དྲག་ གི །འཕྲིན་ ལས་ མ་ ལུས་ བསྒྲུབ་ཏུ་
གསོལ། །ཞེས་འདོད་དོན་ལ་འཕྲིན་ལས་འཆོལ། གཞི་བདག་གཏོར་མ་ནི། བཛྲ་
ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་
སྣོད་ཡངས་ཤིང་རྒྱ་ཆེ་བའི་ནང་དུ། ༀ་ལས་གཏོར་མ་དྭངས་ཤིང་ཐོགས་པ་མེད་
པ་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ། ལན་གསུམ་
གྱིས་བྱིན་གྱིས་བརླབས་ཏེ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་
སམྦྷ་ ར་ ཧཱུྃ། ཞེས་ ལན་ གསུམ་ མམ་ བདུད་ ཀྱིས་ གཏོར་ མ་ བསྔོས། དེ་ བཞིན་
གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་
མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་
ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་
ཕྱག་འཚལ་ལོ། །འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་མཚོའི་གཏོར་མ་
འདི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུ་ང་མ་མཛད་པར། །
སྡོང་གྲོགས་གནས་པོ་བཟང་པོ་མཛོད། །ཅེས་བརྗོད་ཅིང་། བདག་གི་བསམ་པའི་
སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང༌། །ཆོས་ཀྱི་དབྱིངས་ཀྱི་
སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་
ཅི་རིགས་པར། །ཐོགས་པ་མེད་པར་འབྱུང་གྱུར་ཅིག །ཅེས་བདེན་སྟོབས་བརྗོད།
ལྷག་ཆད་ཀྱི་ཉེས་པ་ཞི་བའི་ཕྱིར་ཡིག་བརྒྱ་མང་དུ་བཟླས་ལ། །ལྷག་པ་དང་ནི་
ཆད་པ་དང་། །ཆོ་གའི་ཡན་ལག་ཉམས་པ་དང་། །བདག་གི་བརྗེད་ངས་ཅི་མཆིས་
པ། །དེ་ཀུན་ཁྱེད་ཀྱིས་བཟོད་མཛད་རིགས། །ཞེས་ནོངས་པ་བཟོད་པར་གསོལ།
དགེ་བ་འདི་ཡིས་མྱུར་དུ་བདག །ཚེ་དཔག་མེད་མགོན་འགྲུབ་གྱུར་ནས། །འགྲོ་
327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །སྦྱིན་པའི་སྟོབས་ཀྱིས་
སངས་རྒྱས་ཡང་དག་འཕགས། །ཞེས་སོགས་རྒྱལ་བས་ ཕར་ཕྱིན་དྲུག་གི་ནུས་
པས་ཚེ་འཕེལ་བའི་སྨོན་ལམ་གསུངས་པ་ཡོངས་སུ་རྫོགས་པའམ་བསྡུ་ན། ཕྱིན་
དྲུག་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་གེ་ཕྱིན་དྲུག་སྟོབས་
རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །ཕྱིན་དྲུག་སྟོབས་ཀྱིས་ཚེ་ཡང་
འཕེལ་བར་ཤོག །སྲས་བཅས་རྒྱལ་བ་ཀུན་གྱི་བྱིན་རླབས་དང་། །བདག་གིས་རྩེ་
གཅིག་བསྒྲུབས་ཤིང་གསོལ་བཏབ་མཐུས། །རྗེ་བཙུན་བླ་མ་མི་གཞིག་རྡོ་རྗེའི་
ཁྲིར། །ཚེ་མཐའ་ཡས་པའི་མགོན་བཞིན་རྟག་བརྟན་ཤོག །རྡོ་རྗེའི་སྐུ་ལ་སྐྱེ་འཆི་
མི་མངའ་ཡང་། །ཟུང་འཇུག་དབང་གི་རྒྱལ་པོའི་ཟ་མ་ཏོག །བདག་ཅག་མོས་པ་
ཇི་བཞིན་སྲིད་མཐའི་བར། །མྱ་ངན་མི་འདའ་རྟག་པར་བཞུགས་སུ་གསོལ། །
འཇམ་དཔལ་དཔའ་བོས་ཞེས་སོགས་ཚིགས་བཅད་གཉིས་དང་། །གཞན་ཡང་
འདི་ལྟར་བསྐྲུན་པའི་དགེ་ཚོགས་མཐུས། །བདག་སོགས་བདེ་ལྡན་པདྨོར་རྫུས་
སྐྱེས་ཏེ། །མགོན་པོ་འཁོར་བཅས་ཞལ་བཟང་མཐོང་བ་དང་། །ཐེག་མཆོག་ཆོས་
ལ་སྤྱོད་པའི་སྐལ་ལྡན་ཤོག །དུས་མིན་འཆི་བའི་མཚན་མ་མཐོང་བ་ན། །དེ་ཡི་
མོད་ལ་ཚེ་དཔག་མེད་མགོན་སྐུ། །གསལ་བར་མཐོང་ནས་འཆི་བདག་དཔའ་
བཅོམ་སྟེ། །འཆི་མེད་རིག་འཛིན་མྱུར་དུ་ཐོབ་པར་ཤོག །ཚེ་དཔག་མེད་མགོན་
ཁྱེད་ སྐུ་ཅི་འདྲ་དང༌། །འཁོར་དང་སྐུ་ཚེའི་ཚད་དང་ཞིང་ཁམས་དང༌། ཁྱེད་ཀྱི་
མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་
ཤོག །ཅེས་སོགས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་
པ་དྲག་པོས་བསྔོ་བ་དང་ སྨོན་ལམ་བྱའོ། །དེ་ནས་གསར་དུ་སྤྱན་དྲངས་པའི་
- 328 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
མགྲོན་ཡེ་ཤེས་པ་རྣམས་རྒྱུད་བྱིན་གྱིས་རློབས་པའི་ ཕྱིར་རང་ལ་བསྟིམ་ཞིང་།
འཇིག་རྟེན་པ་རྣམས་རང་གནས་སུ་གཤེགས་པའི་མོས་པ་དང༌། རྟེན་རྣམས་ལ་
བརྟན་བཞུགས་བྱས་ལ། བསོད་ནམས་དར་རྒྱས་རི་རྒྱལ་ལྷུན་པོ་བཞིན། །སྙན་
གྲགས་ཆེན་པོས་ནམ་མཁའ་བཞིན་དུ་ཁྱབ། །ཚེ་རིང་ནད་མེད་བཞེད་དོན་ལྷུན་
གྱིས་གྲུབ། །ཡོན་ཏན་རྒྱ་མཚོ་མཆོག་གི་བཀྲ་ཤིས་ཤོག །འབད་དང་རྩོལ་བ་མི་
དགོས་པའི། །ཡིད་བཞིན་ནོར་བུ་དཔག་བསམ་ཤིང་། །སེམས་ཅན་རེ་བ་སྐོང་
མཛད་ པས། །བསམ་པ་འགྲུབ་པའི་བཀྲ་ཤིས་ཤོག །དཀར་ཕྱོགས་ལྷ་རྣམས་
མཐུ་སྟོབས་མི་ཉམས་ཤིང་། །བཟང་པོའི་ཞིང་སར་ལོག་ཏོག་འཕེལ་བ་དང་། །
དཔལ་འབྱོར་ལེགས་ཚོགས་བྱ་བ་དབྱར་མཚོ་ལྟར། གོང་ནས་གོང་དུ་འཕེལ་བའི་
བཀྲ་ཤིས་ཤོག །ཅེས་བཀྲ་ཤིས་བྱའོ། །གཞན་དོན་དུ་ཚེ་སྒྲུབ་བྱེད་ན་བླ་མའི་
ཞབས་བརྟན་དུ་དམིགས་ནས་བྱེད་ཚེ། རང་ཉིད་ཚེ་དཔག་མེད་དུ་གསལ་བའི་
ཐུགས་ཀའི་ཧཱིའི་གི་གུའི་ནང་དུ་ཟླ་བའི་དཀྱིལ་འཁོར་གྱི་སྟེང་དུ་བླ་མའི་སྐུའི་རྣམ་
པ་གསལ་བཏབ་ལ་རྒྱལ་བ་སྲས་བཅས་ཀྱི་བྱིན་རླབས་དང་། འབྱུང་བ་ལྔའི་ནུས་
པ་སོགས་སྲིད་ཞིའི་ལེགས་ཚོགས་དང་ནུས་མཐུ་ཐམས་ཅད་འཆི་མེད་ཚེའི་བདུད་
རྩིར་བསྡུས་ནས་བླ་མའི་སྤྱི་བོ་ནས་བསྟིམ་སྟེ་སྐུ་ལུས་ཐམས་ཅད་གང་ནས་འཆི་བ་
མེད་པ་རྡོ་རྗེའི་སྐུ་བརྙེས་པར་བསམ་མོ། །དེ་བཞིན་དུ་སེམས་ཅན་གཞན་གྱི་དོན་
དུ་བྱེད་ན་གང་གི་དོན་དུ་བྱ་བ་དེ་ཉིད་ཧྲིའི་གི་གུའི་ནང་དུ་གསལ་བཏབ་ལ་ཚེ་
འགུགས་པའི་དམིགས་པ་སྔར་ལྟར་བྱ། བླ་མའི་ཞབས་བརྟན་དུ་དམིགས་ནས་ཚེ་
སྒྲུབ་བྱེད་པ་ནི་རང་གི་ཚེ་སྒྲུབ་ཀྱི་ཡང་མཆོག་ཏུ་འགྱུར་གསུངས་སོ། །བསྙེན་པའི་
སྐབས་སུ་རང་རང་གི་ཐུན་མོང་མིན་པའི་ཁྱད་པར་རྣམས་མ་གཏོགས་ཐུན་བཞིར་
-329-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བྱ་བ་དང་། ཐུན་དངོས་གཞི་དང་ཐུན་མཚམས་ཐམས་ཅད་དུ་ལྷའི་རྣལ་འབྱོར་
དང་མ་བྲལ་བར་བྱ་བ་སོགས་ནི་རྡོ་རྗེ་འཇིགས་བྱེད་ཀྱི་བསྙེན་པའི་སྐབས་སུ་ཇི་
ལྟར་བྱ་བ་དང་མཐུན་ནོ།། །།
ཞེས་ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་
དུ་ཇི་ལྟར་བྱ་བའི་ཆོག་བསྒྲིགས་མན་ངག་ཞལ་ཤེས་དང་བཅས་པ་གསལ་བར་
བཀོད་པ་དངོས་གྲུབ་ཀུན་འབྱུང་ཞེས་བྱ་བ་འདི་ནི། གངས་ཅན་འགྲོ་བའི་མགོན་
པོ་ཐམས་ཅད་མཁྱེན་ཅིང་གཟིགས་པ་རྗེ་བཙུན་བློ་བཟང་བསྟན་པའི་དབང་ཕྱུག་
འཇམ་དཔལ་རྒྱ་མཚོ་དཔལ་བཟང་པོའི་བཀས་བསྐུལ་བ་ལ་བརྟེན་ནས། སྣང་བ་
མཐའ་ཡས་ངུར་སྨིག་གར་གྱི་རྣམ་པར་རོལ་པ༧རྗེ་བཙུན་ཐམས་ཅད་མཁྱེན་པ་བློ་
བཟང་ཡེ་ཤེས་དཔལ་བཟང་པོའི་བཀའ་དྲིན་ལས་ཆོས་འདིའི་དབང་ལུང་མན་
ངག་རྣམས་ལེགས་པར་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་
པོ་ཏ་ལར་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་
འཕེལ་ཞིང་རྒྱས་པར་གྱུར་ཅིག །མངྒ་ལཾ། ། །
༈ ན་མོ༔ ཤྲཱི་བཛྲ་བྷེ་ར་ཝ་ཡ། རྒྱལ་བ་ཀུན་གྱི་མཁྱེན་རབ་གཅིག་བསྡུས་
རྗེ་བཙུན་འཇམ་དཔལ་དབྱངས། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་འཇམ་
མགོན་ཙོང་ཁ་པ། །རྒྱལ་བ་ཀུན་གྱི་མཐུ་སྟོབས་གཅིག་བསྡུས་དཔལ་ལྡན་གཤིན་
རྗེའི་གཤེད། །རྒྱལ་བ་ཀུན་དངོས་བཅོམ་ལྡན་བདུད་ལས་རྣམ་རྒྱལ་ལ་འདུད་
དོ། །རྣམ་དག་ཆོས་ཀྱི་དབྱིངས་ལས་མ་གཡོས་པར། །རབ་འབྱམས་ཞིང་ཀུན་
སྤྲུལ་ པས་ འགེངས་ མཛད་ ཅིང་། །མ་ རུང་ བདུད་ དཔུང་ འདུལ་ ཕྱིར་ ཁྲོ་ བོའི་
གཟུགས། །བཅོམ་ ལྡན་ རྡོ་ རྗེ་ འཇིགས་ བྱེད་ ལ་ ཕྱག་ འཚལ། །ལས་ དང༌ ཉོན་
-330 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
མོངས་ བྱེད་ པོས་ བཅོས་ པ་ ཡི། །འཁོར་ བའི་ འཁྲུལ་འཁོར་ ཉེར་ ལེན་ ཕུང་ པོ་
ཀུན། །མ་ལུས་ད་ལྟ་བཟའ་བར་བྱའོ་ཞེས། ཁམས་གསུམ་ཟ་བྱེད་དྲག་པོར་སྤྲུལ་
ལ་འདུད། །མ་རུང་གདོན་བགེགས་འབྱུང་པོའི་ཚོགས་རྣམས་ཀྱི། །སྙིང་ཁྲག་མ་
ལུས་ཧུབ་ གཅིག་ གིས་ འཐུངས་པས། །མྱོས་ པའི་ རོ་འཛིན་གློག་ཕྲེང་གཡོ་བ་
ཡིས། །ས་གསུམ་སྣང་མཛད་དཔའ་བོ་ཆེན་པོར་འདུད། །རབ་དམར་ཟངས་དུང་
མེ་ནང་བསྲེགས་འདྲ་བའི། །དྲུག་ལྷག་ཕྱོགས་ཀྱི་དྲི་འཛིན་སྒོ་དག་ལས། །ཚ་བའི་
ཤུགས་ལྡན་འཐོར་བྱེད་འཕྲོ་བ་ཡིས། །རྒྱ་མཚོའི་གོས་ཅན་རིར་བཅས་རྡུལ་དུ་
རློག །བདག་མེད་རྟོགས་པའི་རྡོ་རྗེའི་མཚོན་ཆ་རྣམས། །འཕྱར་བ་ཙམ་གྱིས་སྡིག་
ཅན་མ་ལུས་པའི། །རྣམ་ཤེས་ཆོས་ཀྱི་དབྱིངས་སུ་དག་མཛད་པ། །དཔའ་བོ་ཆེན་
པོ་རྡོ་རྗེ་རྣོན་པོར་འདུད། །བཅུ་དྲུག་ཕྱག་གིས་སྡིགས་མཛུབ་རབ་བསྒྲེངས་ཏེ། །
སྲིད་ན་ཆེ་བར་རློམ་པའི་ལྷ་རྣམས་ལ། །བསྡིགས་ཤིང་ཞབས་འོག་མནན་ནས་
དབང་དུ་བསྡུས། །བདུད་དཔུང་འཇོམས་པར་མཛད་ལ་ཕྱག་འཚལ་ལོ། །ལྷ་ཡི་
ལམ་འདི་བཞིན་ལག་ཅན་གྱུར་ཏེ། །སྣོད་བཅུད་མ་ལུས་ཟས་སུ་ཟ་བྱེད་ཅིང་། །
དུས་མཐའི་མེ་ཕུང་གོས་སུ་གྱོན་བྱས་ན། ཁྲོ་བོའི་དབང་པོ་ཁྱོད་དང་མཚུངས་པར་
འགྱུར། །ཀུན་གྱི་ཡིད་འཛིན་ལི་ཁྲིའི་དཀྱིལ་འཁོར་ལ། །ཨུཏྤལ་ཡོན་ཏན་རི་མོ་
གར་བྱེད་ཅིག །འཇམ་གཉེན་གསུང་གིས་རེ་འདོད་སྐོང་མཛད་པ། །འགྲོ་བའི་བླ་
མ་ཁྱོད་ལ་ཕྱག་འཚལ་ལོ། །འཛིན་མའི་ཆུ་སྣོད་སོ་སོར་ཟླ་གཟུགས་བཞིན། །
གང་ འདུལ་ ཞི་ ཁྲོའི་ སྤྲུལ་ པ་བགྲང་ ཡས་ ཀྱིས། །འགྲོ་ཀུན་སྨིན་གྲོལ་ལམ་ལ་
འགོད་མཛད་པ། །གཏན་གྱི་སྐྱབས་གནས་ཁྱོད་ལ་གསོལ་བ་འདེབས། །ཧཱུཾ་ཧཱུཾ།
ཕཊ་ཕཊ་དྲག་པོའི་སྒྲ་སྐད་ཆེ། །དབྱར་སྐྱེས་སྤྲིན་གྱི་སྒྲ་དབྱངས་ལྟར་བསྒྲགས་
)
-331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཏེ། །འཕུང་བྱེད་བདག་འཛིན་འགོང་པོ་འདུལ་མཛད་པ། །འདུད་འདུལ་དཔའ་བོ་
ཆེན་པོ་ཁྱོད་ལ་འདུད། །བཞད་པ་བརྒྱད་དང་ཀཱི་ལི་ཀཱི་ལི་སོགས། །དཔའ་བོའི་
གད་རྒྱངས་ཕྱོགས་བཅུར་རབ་བསྒྲགས་ཏེ། །བདུད་བཞིའི་གཡུལ་ལས་རྣམ་པར་
རྒྱལ་མཛད་པ། །དཀྱིལ་འཁོར་འཁོར་ལོའི་མགོན་པོར་ཕྱག་འཚལ་ལོ། །སྒྲུབ་པ་
པོ་ལ་དངོས་གྲུབ་མྱུར་སྩོལ་ཕྱིར། །མཁའ་འགྲོ་བསྡུ་བའི་ཕོ་སྐད་དྲག་པོ་ཡིས། །
གནས་གསུམ་མཁའ་འགྲོ་དབང་དུ་བསྡུ་མཛད་པ། །དབང་སྡུད་མཆོག་སྦྱིན་རྡོ་རྗེ་
ལ་ ཕྱག་ འཚལ། །སྐུ་དང༌ གསུང་གིས་བཀོད་པ་གང་བསྟན་པ། །འགྲོ་ལ་ལམ་
བཟང་འདོམས་ཕྱིར་ཡིན་ནོ་ཞེས། །པདྨ་ར་གའི་ཞལ་གྱི་མཆུ་སྒྲོས་ལས། །རཀྟའི་
རྒྱུན་ བཟང་ འབབ་ པས་ མཚོན་ པར་ བྱེད། །འཇིགས་ པའི་ རྣམ་ འགྱུར་ ཇི་ སྙེད་
བསྟན་པ་ཡིས། །མཛད་པ་ཀུན་གྱི་ངེས་དོན་མཐར་ཐུག་ནི། །བདེན་གཉིས་ཟུང་
དུ་འཇུག་པ་ཉིད་དོ་ཞེས། །རྡོ་རྗེའི་རྭ་ཟུང་གནམ་དུ་གདེངས་པས་མཚོན། །མཐའ་
ཡས་འགྲོ་བའི་བསམ་པ་དང་མཚུངས་པར། །གསུང་རབ་ཡན་ལག་དགུ་པོ་ངས་
སྟོན་ཞེས། །ཞལ་དགུས་འགྲོ་རྣམས་དབུགས་འབྱིན་མཛད་བྱེད་པ། །བཅོམ་ལྡན་
གསུང་གི་དབང་ཕྱུག་ ལ་ ཕྱག་ འཚལ། །བདེ་ཆེན་ཡེ་ཤེས་ ཉིན་མོར་བྱེད་ པའི་
དཔལ། །འོད་གསལ་མཁའ་ཡི་དབྱིངས་ལ་རྟག་གནས་ཀྱང་། །ཞི་དང་ཁྲོ་བོའི་
རྣམ་འགྱུར་སྣ་ཚོགས་ཀྱིས། །འགྲོ་བ་འདྲེན་མཛད་ཁྱོད་ལ་གསོལ་བ་འདེབས། །
འགྲོ་བ་ཉམ་ཐག་ཐུགས་རྗེས་མ་བཟོད་ནས། །ནམ་མཁས་གར་ཁྱབ་སྤྲུལ་པས་
ཁྱབ་མཛད་དེ། །འགྲོ་བ་འདྲེན་ལ་ནམ་ཡང་མི་ངལ་བ། །ལྷག་པའི་ལྷ་གཅིག་ཁྱོད་
ལ་སྙིང་ནས་འདུད། །དེ་ལྟར་སྐྱོན་བྲལ་ཡོན་ཏན་ཀུན་ལྡན་ཞིང་། །བསྐལ་མང་
སྟོང་དུ་མཚན་ཙམ་རྙེད་དཀའ་བས། །བྱིན་རླབས་གཏེར་ཆེན་འཇིགས་མཛད་རྡོ་
332 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
རྗེ་ལ། །བདག་གི་གུས་པ་ཆེན་པོས་བསྟོད་བྱས་པ། །འདི་ཡི་དགེ་བ་དུང་དང་
ཀུན་ད་ལྟར། །རབ་ཏུ་དཀར་བ་གང་ཞིག་ཐོབ་པ་དེས། །ལྷར་བཅས་འགྲོ་ལ་ཕན་
བདེ་འབྱུང་བའི་གཞི། །རྒྱལ་བའི་བསྟན་པ་ཡུན་རིང་གནས་ཕྱིར་བསྔོ། །བདག་
ཀྱང་དེང་ནས་ཚེ་རབས་ཐམས་ཅད་དུ། །འཇམ་དཔལ་དཔའ་བོས་དགྱེས་བཞིན་
རྗེས་བཟུང་སྟེ། །འཇམ་མགོན་བླ་མའི་བསྟན་པ་སྤེལ་བ་ལ། །འཇམ་མགོན་བླ་
མ་ཉིད་དང་མཚུངས་པར་ཤོག །ཇི་སྲིད་ལྷུན་པོ་གནས་པ་དེ་སྲིད་དུ། །འཇམ་
མགོན་བླ་མའི་མདོ་སྔགས་བསྟན་པ་འདི། །ནམ་ཡང་མི་ཉམས་འཕེལ་ཞིང་རྒྱས་
གྱུར་ཏེ། །འགྲོ་བ་མ་ལུས་ཆོས་འདིས་གྲོལ་གྱུར་ཅིག། །།
ཅེས་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་བདུད་ཐམས་
ཅད་ལས་རྣམ་པར་རྒྱལ་བ་ལ་བསྟོད་པ་བདུད་དཔུང་ཟིལ་གྱིས་གནོན་པའི་སྒྲ་
དབྱངས་ཞེས་བྱ་བ་འདི་ནི་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་
ལའི་གཟིམ་ཆུང་བདེ་བ་ཅན་དུ་སྦྱར་བའོ། །
༈ བླ་མ་དང་བཅོམ་ལྡན་འདས་དཔལ་རྡོ་ རྗེ་ སེམས་ དཔའ་ དབྱེར་མ་
མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་དཔལ་ཕྱག་ན་རྡོ་རྗེ་སྒྲུབ་
པར་འདོད་པས་གཙང་ཞིང་ཡིད་དུ་འོང་བའི་གནས་སུ། སྐུ་རྟེན་དང་མཆོད་གཏོར་
སོགས་དམ་ཚིག་གི་ཡོ་བྱད་རྣམས་ཚོགས་པར་བྱས་ལ། སྟན་བདེ་བ་ལ་ལུས་
གནད་དང་ལྡན་པར་འཁོད་ནས་རང་རྒྱུད་ལ་བརྟགས་ཏེ་དགེ་སེམས་ཁྱད་པར་
ཅན་ གྱི་ངང་ནས། སངས་རྒྱས་ཆོས་དང་ཚོགས་མཆོག་ལ། །བྱང་ ཆུབ་བར་དུ་
སྐྱབས་སུ་མཆི། །བདག་དང་གཞན་དོན་སྒྲུབ་སླད་དུ། །བདག་གིས་བྱང་ཆུབ་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ ཡི། །སངས་རྒྱས་ བྱང་ཆུབ་
སེམས་དཔའ་གསོན། །བདག་གིས་རྫོགས་པའི་བྱང་ཆུབ་ཕྱིར། །དེང་ནས་བྱང་
ཆུབ་སེམས་བསྐྱེད་དོ། །ཞེས་ལན་གསུམ་བརྗོད་དེ་སྐྱབས་འགྲོ་སེམས་བསྐྱེད་སྤྱི་
དང་། ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ནས་ཀྱང་ཐོབ་པར་བྱ། དེའི་ཕྱིར་དུ་དཔལ་
ཕྱག་ན་རྡོ་རྗེའི་བསྒོམ་བཟླས་ལ་འཇུག་ པར་བགྱིའོ། །ཞེས་ལན་གསུམ་མམ་
བདུན་སོགས་མང་དུ་བརྗོད་ཅིང་ཁྱད་པར་གྱི་སེམས་བསྐྱེད་ནན་ཏན་དུ་བྱའོ། །དེ་
ནས་ཚོགས་ཞིང་མཆོད་པ་ནི། རང་ཉིད་སྐད་ཅིག་གིས་དཔལ་ཕྱག་ན་རྡོ་རྗེར་
གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། ལྕང་ལོ་ཅན་ནས་གསང་
སྔགས་དང་རིག་སྔགས་ཐམས་ཅད་ཀྱི་བདག་པོ་བཅོམ་ལྡན་འདས་དཔལ་ཕྱག་ན་
རྡོ་ རྗེ་ ལ་ སངས་ རྒྱས་དང་ ཆུབ་ སེམས་ དཔའ་ དང༌། ཁྲོ་བོ་དང༌། ཁྲོ་མོས་ནམ་
མཁའི་དབྱིངས་ཁྱབ་ཅིང་ཁོར་ཡུག་ཏུ་བསྐོར་བ་མདུན་གྱི་ནམ་མཁར་སྤྱན་དྲངས།
འོད་ཟེར་ རང་ གི་ སྙིང་ གར་ ཐིམ་ པར་ གྱུར། མཆོད་ པ་ བྱ་ རྒྱུད་ ལྟར་ བྱིན་གྱིས་
བརླབས། དེ་ནས། གང་གི་དྲིན་གྱིས་བདེ་ཆེན་གནས། །སྐད་ཅིག་ཉིད་ལ་འཆར་
བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །མཁའ་
མཉམ་འགྲོ་ལ་མཁྱེན་བརྩེ་ རབ་དགོངས་ནས། །གྲངས་མེད་གསུམ་དུ་ཚོགས་
གཉིས་རབ་རྫོགས་ཤིང་། །སྟོང་གསུམ་མི་མཇེད་ཞིང་གི་དཔལ་གྱུར་པ། །འདྲེན་
མཆོག་ཤཱཀྱའི་ཏོག་ལ་ཕྱག་འཚལ་ལོ། །གསང་བའི་བདག་པོ་བཅོམ་ལྡན་རྡོ་རྗེ་
འཛིན། །གྲུབ་པ་མཆོག་བརྙེས་ཛེ་ཏ་རི་པ་དང་། །སྙན་བརྒྱུད་མཛོད་འཛིན་རྡོ་རྗེ་
གདན་པ་སོགས། །འཕགས་ཡུལ་མཁས་གྲུབ་རྣམས་ལ་གུས་ཕྱག་འཚལ། །བྱང་
- 334 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
སེམས་བདུད་རྩིས་འགྲོ་ཀུན་འདུལ་མཛད་པ། །ཇོ་བོ་ཆེན་པོ་དཔལ་ལྡན་ཨ་ཏི་
ཤ །རིགས་གསུམ་ཀུན་འདུས་འཇམ་མགོན་བླ་མ་སོགས། །དངོས་རྒྱུད་བླ་མ་
རྣམས་ལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་
སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང་། །དེ་བཞིན་གཤེགས་ལ་ཕྱག་
འཚལ་ལོ། །དག་པ་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་
ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །
གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་
དམ་ པ་ ཡོན་ཏན་ལྡན། །དགེ་འདུན་ལ་ཡང་ ཕྱག་ འཚལ་ལོ། །གཞོན་ནུའི་ ཆ་
ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་རྟེན་གསུམ་གྱི་
མུན་སེལ་བ། །འཇམ་དཔལ་དབྱངས་ལ་ཕྱག་འཚལ་ལོ། །སངས་རྒྱས་ཀུན་གྱིས་
རབ་ཏུ་བསྔགས། །ཡོན་ཏན་དམ་པ་ཀུན་བསགས་པ། །སྤྱན་རས་གཟིགས་ཞེས་
མཚན་གསོལ་བ། །རྟག་པར་བརྩེ་ལ་ཕྱག་འཚལ་ལོ། །སྟོབས་པོ་ཆེ་ལ་དྲག་ཤུལ་
ཆེ། །རིགས་སྔགས་རྒྱལ་པོ་དགེ་བ་ཅན། །གདུལ་དཀའ་པོ་དག་འདུལ་བ་པོ། །
རྡོ་རྗེ་འཛིན་ལ་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་
གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་
བགྱིའོ། །ཇི་སྙེད་སུ་དག་ཅེས་པ་ནས། །རྒྱལ་བ་ཀུན་ལ་ཕྱག་འཚལ་མཆོད་པར་
བགྱི། །ཞེས་པའི་བར་དང་། རྒྱས་ པར་ བྱེད་ན། མཆོད་ཕྲེང་ཚིགས་བཅད་ གང་
འོས་བྱ་ཞིང་། བསྡུ་ན་རང་གི་སྙིང་གའི་ཧཱུྃ་ལས་བྱུང་བའི་མཆོད་པའི་ལྷ་མོ་རྣམས་
ཀྱིས་མཆོད་པར་བསམ་ལ། ཨོཾ་ནི་ལཾ་བྷ་ར་དྷ་ར་བཛྲ་པཱ་ཎི་ས་པ་རི་ཝཱ་ར་ཨརྒུ་
ནས་ཤཔྟ་པྲ་ཏཱིཙྪ ཡེ་སྭཱཧཱ། ཞེས་པའི་བར་དང་། དེ་བཞིན་དུ་རཱུ་པ་ནས། སྤནྣའི་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བར་འདོད་ཡོན་ལྔ་རྣམས་སྔགས་དང་ཕྱག་རྒྱས་དབུལ། དེ་ནས་བསགས་སྦྱང་
གཙོ་བོ་ བྱེད་ ན་ མཚམས་ འདིར་ ལྟུང་བཤགས་ ཕྱག་ དང་ བཅས་ པ་ དང་། སྤྱི་
བཤགས་སྤྱོད་འཇུག་གི་བཤགས་པ་སོགས་བྱའོ། །དེ་ནས་འདོད་ཆགས་ཞེ་སྡང་
ཞེས་པ་ནས། ཕྱིར་སྔོའི་བར་བརྗོད་ནས་མཎྜལ་དབུལ། །སེམས་ཅནཐམས་ཅད་
བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་
བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་
སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །སེམས་ཅན་ཐམས་
ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་ཅིག །
ཅེས་བརྗོད་ཅིང་ཚད་མེད་བཞི་དང༌། བྱང་ཆུབ་ཀྱི་སེམས་ཅི་ནུས་སུ་སྒོམས། དེ་
ནས་ཚོགས་ཞིང་རྣམས་རང་གནས་སུ་གཤེགས་པར་བསམ་མོ། །དེ་ནས་བདག་
བསྐྱེད་སྒོམ་པ་ནི། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨཱ སྭ་བྷཱ་ཝ་ཤུདྡྷོཉཧཾ། རང་དང་སྣང་
བ་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར། ཅེས་
བརྗོད་ཅིང་རང་གི་སེམས་དང་ལྷའི་ཐུགས་གཉིས་སུ་མེད་པའི་ཡེ་ཤེས་ཆོས་ཀྱི་སྐུ་
ལ་ང་རྒྱལ་ཅི་ནུས་སུ་འཇོག །དེ་ནས་སྟོང་པའི་ངང་ལས་པདྨ་དང་ཉི་མའི་སྟེང་དུ་
རང་གི་སེམས་ཧཱུཾ་ཡིག་སྔོན་པོ་འོད་ཟེར་ཕྱོགས་བཅུར་འཕྲོ་བ། དེ་ཡོངས་སུ་གྱུར་
པ་ལས་རྡོ་རྗེ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་སྟེང་འོག་
ཕྱོགས་མཚམས་ཐམས་ཅད་དུ་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་
ཅད་མཆོད་པས་མཉེས་པར་བྱས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས།
དཔལ་ཕྱག་ན་རྡོ་རྗེའི་གོ་འཕང་ལ་བཀོད། དེ་ཐམས་ཅད་ཚུར་འདུས་ཡོངས་སུ་
གྱུར་པ་ལས་རང་ཉིད་བཅོམ་ལྡན་འདས་དཔལ་ཕྱག་ན་རྡོ་རྗེ་སྐུ་མདོག་སྔོན་པོ་
- 336 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར། །
ཞལ་གཅིག་ཕྱག་གཉིས་ཕྱག་གཡས་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་བས་སྟེང་
ཕྱོགས་གཟའི་གདོན་ཐམས་ཅད་སྐག་པར་མཛད་པ། གཡོན་ཐུགས་ཀར་སྡིགས་
མཛུབ་མཛད་པས་འོག་ཕྱོགས་ཀླུའི་གདོན་ཐམས་ཅད་འཇོམས་པར་མཛད་པ།
དམར་ ལ་ ཟླམ་ པའི་ སྤྱན་ གསུམ་ མེ་ འོད་ འཕྲོ་བ། ཞལ་ མཆེ་བ་རྣོན་པོ་ བཞི་
གཙིགས་ཤིང་ལྗངས་འདྲིལ་བ། སྨིན་མ་དང་སྨ་ར་འབར་ཞིང་དབུ་སྐྲ་སེར་པོ་གྱེན་
དུ་བརྗེས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། སྐུ་སྟོད་དར་སྔོན་
པོའི་ན་བཟའ་དང༌། སྐུ་སྨད་སྟག་གི་པགས་པའི་ཤམ་ཐབས་གསོལ་བ། ཀླུ་ཆེན་
པོ་བརྒྱད་ཀྱིས་སྐུ་ལ་བརྒྱན་པ། ཞབས་གཡས་བསྐུམས་ཤིང་། གཡོན་བརྐྱངས་
པའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་གྱུར། དེའི་
དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་དཀར་ཧཱུཾ་སྔོན་པོས་
མཚན་པར་གྱུར། ཐུགས་ཀའི་ཧཱུྃ་ལས་འོད་ཟེར་འཕྲོས། བླ་མ་དང་གཉིས་སུ་མེད་
པའི་བཅོམ་ལྡན་འདས་དཔལ་ཕྱག་ན་རྡོ་རྗེའི་ཡེ་ཤེས་པ། སངས་རྒྱས་དང་བྱང་
ཆུབ་སེམས་དཔའི་ཚོགས་དང་བཅས་པ་སྤྱན་དྲངས། །མ་ལུས་སེམས་ཅན་ཀུན་
གྱི་ མགོན་ གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །
དངོས་རྣམས་མ་ལུས་ཡང་ དག་ མཁྱེན་ གྱུར་ པའི། །བཅོམ་ ལྡན་ འཁོར་ བཅས་
གནས་འདིར་གཤེགས་སུ་གསོལ། །བཛྲ་ས་མ་ཛཛཧཱབིཧོརང་ལ་ཐིམ་པས་
གཉིས་སུ་མེད་པར་གྱུར་སླར་ཡང་རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས།
དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། དེ་བཞིན་གཤེགས་པ་
ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་
བཏབ་པས། དེ་བཞིན་གཤེགས་པ་རྣམས་ཀྱིས། ཇི་ལྟར་བལྟམས་པ་ཙམ་གྱིས་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ།
ཞེས་གསུངས་ཤིང་དབང་བསྐུར་བས་ལུས་ཡེ་ཤེས་ཀྱི་བདུད་རྩིའི་ཆུ་རྒྱུན་གྱིས་
གང༌། སྒོ་གསུམ་གྱི་དྲི་མ་དག །ཆུ་ལྷག་མ་ཡར་ལུད་པ་ལས་མི་བསྐྱོད་པ་སྤྲུལ་
སྐུའི་ཆ་ལུགས་ཅན་གྱིས་དབུ་བརྒྱན་ཅིང་། སླར་ཡང་ཐུགས་ཀའི་ཧཱུྃ་ལས་འོད་ཟེར་
འཕྲོས། ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་དཔལ་ཕྱག་ན་རྡོ་
རྗེའི་རྣམ་པར་སྤྱན་དྲངས། དབང་ལྷ་དང་ལྷན་ཅིག་བདག་ཉིད་ལ་ཐིམ་པས་བྱིན་
གྱིས་བརླབས་པར་གྱུར། མཆོད་པ་རྣམས་བཛྲ་ཨ་མྲྀ་ཏས་བསངས། སྭ་བྷ་ཝས་
སྟོང་པར་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་
བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི། ཞལ་ཟས་རོལ་མོ་ལ་
སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་ཟག་པ་
མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ། པཱ་ཏྱཾ། པུཤྲཱ དྷུ་པེ།
ཨཱ་ལོ་ཀེ །གནྡྷེ། ནེ་ཝི་ཏྱ། ཤཔྟ་ཨཱ་ཧཱུྃ་གིས་བྱིན་གྱིས་བརླབས། རང་གི་སྙིང་གའི་
ས་བོན་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ནི་ལཾ་བྷ་
ར་དྷ་ར་བཛྲ་པཱ་ཎི་ས་པཱ་རི་ཝ་ར་ཨབྷཾ་ནས། ཤཔྟ་པྲ་ཏཱིཙྪ་ཧཱུྃ་སྭཱཧཱ། ཞེས་བརྗོད།
ལྕང་ལོ་ཅན་གྱི་གནས་མཆོག་དམ་པ་ན། །གསང་ སྔགས་རིག་སྔགས་ཀུན་གྱི་
བདག་ པོ་ སྟེ། །ལོག་འདྲེན་ བགེགས་ ཀྱི་ཚོགས་རྣམས་འཇོམས་མཛད་པའི། །
བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །སྤྲོས་བྲལ་ཆོས་སྐུའི་ངང་ལས་མ་
གཡོས་ཀྱང་། །གྲངས་མེད་སྤྲུལ་པ་ཕྱོགས་བཅུར་སྤྲོ་མཛད་ཅིང་། །སྒྲུབ་པ་པོ་ལ་
- 338-



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
དངོས་གྲུབ་མཆོག་སྩོལ་བའི། །དཔག་ཡས་རྡོ་རྗེའི་རིགས་ལ་ཕྱག་འཚལ་ལོ། །དེ་
ལྟར་འཁོར་དང་བཅས་པའི་བཅོམ་ལྡན་གྱིས། །བགེགས་ཚོགས་རྣམས་ཀྱི་ཉེར་
འཚེ་དེ་ཡི་རྒྱུ། །ལས་ཀྱི་སྒྲིབ་པ་བག་ཆགས་བཅས་པ་ཀུན། །མྱུར་དུ་བྱང་ཞིང་
དག་པར་མཛད་དུ་གསོལ། །ཞེས་བརྗོད། དེ་ནས། རང་གི་ཐུགས་ཀའི་ས་བོན་
གྱི་ མཐར། བཟླས་ བྱའི་ སྔགས་ ཀྱིས་ བསྐོར་ བ་ ལས་ འོད་ ཟེར་ ཕྱོགས་ བཅུར་
འཕྲོས། རྒྱལ་ བ་ སྲས་ བཅས་ ཐམས་ ཅད་ མཆོད་ པས་ མཉེས་ པར་ བྱས། བྱིན་
རླབས་ཐམས་ཅད་བདུད་རྩི་འོད་ཟེར་གྱི་རྣམ་པར་བསྡུས་ཏེ་རང་གི་སྙིང་གའི་
སྔགས་ཕྲེང་ལ་ཐིམ། དེ་ལས་བདུད་རྩིའི་རྒྱུན་བབས་པས་ལུས་ཐམས་ཅད་གང་།
སྡིག་སྒྲིབ་ཐམས་ཅད་དག །ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་
ཅད་འཕེལ་ཞིང་རྒྱས། རིགས་དྲུག་གི་སེམས་ཅན་ཐམས་ཅད་ལ་སོ་སོའི་གྲངས་
དང་མཉམ་པའི་སྤྲུལ་པ་སྤྲོས་ནས་སྡིག་སྒྲིབ་ཐམས་ཅད་སྦྱངས་ཏེ་དཔལ་ཕྱག་ན་
རྡོ་རྗེའི་གོ་འཕང་ལ་བཀོད། སྣོད་ཀྱི་མ་དག་པ་རྣམས་ཀྱང་སྦྱངས་ཏེ་ལྷའི་གཞལ་
ཡས་ཁང་དུ་གྱུར་པར་བསམ་ལ། ཁྱེར་སོ་གསུམ་གྱི་རྣལ་འབྱོར་དང་ལྡན་པས།
ཨོཾ་ནི་ལཾ་བྷ་ར་དྷ་ར་བཛྲ་པཱ་ཎི་ཧཱུཾ་ཧཱུཾ་ཕཊ། བརྒྱ་སྟོང་ཁྲི་འབུམ་སོགས་ཅི་ནུས་སུ་
བཟླ། མཇུག་ཏུ་ལྷག་ཆད་ཁ་བཀང་བ་དང་། བྱིན་རླབས་བརྟན་པར་བྱ་བའི་ཕྱིར་
ཡིག་བརྒྱ་མང་དུ་བཟླའོ། །དེ་ནས། དགེ་བ་འདི་ཡིས་མྱུར་དུ་བདག །ཕྱག་ན་རྡོ་
རྗེ་འགྲུབ་གྱུར་ནས། འགྲོ་བ་གཅིག་ཀྱང་མ་ལུས་པ། དེ་ཡི་ས་ལ་འགོད་པར་
ཤོག །ཅེས་སོགས་བསྔོ་བ་དང་སྨོན་ལམ་མང་དུ་བྱ་ཞིང་། ཁྱད་པར་ཡོན་ཏན་
ཀུན་གྱི་གཞི་གྱུར་དྲིན་ཅན་རྗེ། ཞེས་པ་ནས། རྡོ་རྗེ་འཆང་གི་གོ་འཕང་མྱུར་ཐོབ་
ཤོག །ཅེས་པའི་བར་བརྗོད་ལ། མདོ་སྔགས་གཉིས་ཀའི་ལམ་གྱི་ལུས་ཡོངས་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྫོགས་མྱུར་དུ་རྒྱུད་ལ་སྐྱེ་བའི་སྨོན་ལམ་གདབ་བོ། ཐུན་མཚམས་སུ་ཡང་དབང་
པོའི་སྒོ་སྡོམ་པ་སོགས་བྱང་ཆུབ་ལམ་རིམ་ལས་འབྱུང་བ་ལྟར་བྱ་ཞིང་། ཁྱད་པར་
ཁྱེར་སོ་གསུམ་གྱི་རྣལ་འབྱོར་དང་། རོལ་པ་གསུམ་གྱི་རྣལ་འབྱོར་ལ་གནས་ནས་
སྒོ་གསུམ་གྱི་བྱ་བ་དོན་དང་ལྡན་པར་བྱ་ཞིང་། ཐུན་བཞི་གའི་མཐར་གཏོར་མ་
འབུལ་ཐུབ་ན་རབ་དང་། མ་མཐའ་ཐུན་ཐ་མའི་མཐར་གཏོར་མ་འབུལ་དགོས་
པས། དེའི་ཚུལ་ནི། མཆོད་གཏོར་རྣམས་ བྱ་ སྤྱོད་ ལྟར་ བྱིན་ གྱིས་ བརླབས་ལ།
རང་གི་ཐུགས་ཀའི་ས་བོན་གྱི་འོད་ཟེར་གྱིས་བཅོམ་ལྡན་འདས་དཔལ་ཕྱག་ན་རྡོ་
རྗེའི་ལྷ་ཚོགས་སྐད་ཅིག་གིས་མདུན་གྱི་ནམ་མཁར་སྤྱན་དྲངས། ལྗངས་འོད་ཟེར་
གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བས། ཟག་མེད་ཀྱི་བདེ་
བས་ཐུགས་དགྱེས་ཤིང་ཚིམ་པར་བསམ་ལ། ཨོཾ་ནི་ལཾ་བྷ་ར་དྷ་ར་བཛྲ་པཱ་ཎི་ས་པཱ་
རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་གཏོར་མ་དབུལ། ཨཧཱུྃ་
སོགས་ ཀྱིས་ མཆོད། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་ མཚོའི་
གཏོར་མ་འདི། །གསང་བདག་ཕྱག་ན་རྡོ་རྗེ་ཡི། །ལྷ་ཚོགས་འཁོར་དང་བཅས་ལ་
འབུལ། །བཞེས་ནས་ མཆོག་ དང༌ ཐུན་ མོང་ གི །དངོས་ གྲུབ་ མ་ ལུས་ སྩལ་ དུ་
གསོལ། །གཏོར་མ་གཉིས་པ་ཨ་ཀ་རོས་ཆོས་སྲུང་ཡེ་ཤེས་ཀྱི་སྤྱན་ལྡན་རྣམས་ལ་
འབུལ། ཨགྷཾ་སོགས་ཀྱིས་མཆོད། །འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་
རྒྱ་མཚོའི་གཏོར་མ་འདི། །ཆོས་སྐྱོང་སྲུང་མའི་ཚོགས་ལ་འབུལ། །བཞེས་ནས་ཞི་
རྒྱས་དབང་དྲག་གི །འཕྲིན་ལས་མ་ལུས་སྒྲུབ་ཏུ་གསོལ། །གཏོར་མ་གསུམ་པ་
རིགས་དྲུག་གི་སེམས་ཅན་རྣམས་ལ། སཾ་བྷ་རས་བསྔོས། །དེ་བཞིན་གཤེགས་པ་
བཞིའི་མཚན་བརྗོད། །འདོད་ཡོན་ལྔ་ལྡན་ཟག་མེད་ཀྱི། །བདུད་ རྩི་རྒྱ་མཚོའི་
- 340 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
གཏོར་མ་འདི། །རིགས་ དྲུག་ འགྲོ་ བའི་ ཚོགས་ ལ་ འབུལ། །བཞེས་ནས་ སྡུག་
བསྔལ་ལས་གྲོལ་ཏེ། །མྱུར་དུ་རྫོགས་པའི་སངས་རྒྱས་ཀྱི། །གོང་འཕང་དམ་པ་
ཐོབ་པར་ཤོག །གཏོར་མ་བཞི་པ་ཡུལ་ལྷ་གཞི་བདག་རྣམས་ལ། སཾ་ བྷ་ རས་
བསྔོས། དེ་ བཞིན་ གཤེགས་ པ་ བཞིའི་ མཚན་བརྗོད། འདོད་ཡོན་ལྔ་ལྡན་ཟག་
མེད་ ཀྱི། །བདུད་ རྩི་ རྒྱ་ མཚོའི་གཏོར་མ་འདི། །ཡུལ་ལྷ་གཞི་བདག་རྣམས་ལ་
འབུལ། །བཞེས་ ནས་ རུ་ ང་ མ་ མཛད་ པར། །སྡོང་གྲོགས་ གནས་ པོ་ བཟང་ པོ་
མཛད། །བདག་ གི་ བསམ་ པའི་ སྟོབས་ དང༌ ནི། །ཞེས་ སོགས་ བདེན་ སྟོབས་
བརྗོད། །དེ་ ནས་ འདོད་ དོན་ ལ་ གསོལ་ བ་ བཏབ་ ལ། །ནོངས་ པ་ བཟོད་ པར་
གསོལ་ཏེ། །རྟེན་ཡོད་ན་བརྟན་བཞུགས་དང་། །རྟེན་མེད་ན་མདུན་བསྐྱེད་ཀྱི་ལྷ་
རྒྱུད་བྱིན་གྱིས་རློབས་པའི་ཕྱིར་རང་ལ་བསྟིམ་ལ་སྨོན་ལམ་དང་བཀྲ་ཤིས་བྱའོ། །
དཔལ་ཕྱག་ན་རྡོ་རྗེ་སྒྲུབ་པའི་ཚུལ་ལ་རྒྱུད་སྡེ་བཞི། དེ་དག་གི་དགོངས་འགྲེལ་
གྲུབ་ཆེན་རྣམས་ཀྱིས་མཛད་པའི་སྒྲུབ་ཐབས་དང་མན་ངག་མཐའ་ཡས་པ་ཞིག་
ཡོད་ཀྱང་ཕྱག་ན་རྡོ་རྗེའི་སྐུའི་བཀོད་པ་ཐམས་ཅད་ཀྱི་སྤྲུལ་གཞི་རིགས་ཀྱི་བདག་
པོར་གྱུར་པ་ནི། སྔར་བཤད་པའི་སྐུའི་བཀོད་པ་འདི་ཡིན་པས། འདི་བསྒོམས་
པས་ཕྱག་རྡོར་གོས་སྔོན་ཅན་དང་འབྱུང་པོ་འདུལ་བྱེད་ལ་སོགས་པའི་སྐུའི་རྣམ་
འགྱུར་མི་འདྲ་བ་གཞན་ཐམས་ཅད་ཀྱི་བྱིན་རླབས་ཀྱང་མྱུར་དུ་ཐོབ་པར་འགྱུར་
ཞིང་། གནས་སྐབས་སུ་ནད་གདོན་ཞི་བ་དང་། ཚེ་དང་བསོད་ནམས་ལུང་རྟོགས་
ཀྱི་ཡོན་ཏན་རྣམས་རྒྱས་པ་དང་། མཐར་ཐུག་བླ་ན་མེད་པའི་བྱང་ཆུབ་ཀྱང་མྱུར་དུ་
འཐོབ་པར་འགྱུར་བ་སོགས་ཀྱིས་ཕན་ཡོན་ལ་ངེས་པ་རྙེད་པར་བྱས་ཏེ། ལྷག་
པའི་ལྷ་འདིའི་བསྙེན་སྒྲུབ་ལ་འབད་ནས་དལ་བ་ཐོབ་པ་དོན་དང་ལྡན་པར་
- 341-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
བྱའོ། །རྒྱལ་བ་ཀུན་གྱི་གསང་བ་མ་ལུས་པ། །འཛིན་ཅིང་སྲེལ་བར་ཐུགས་དམ་
བཅས་པས་ན། །གསང་བའི་བདག་པོ་སྙན་པར་རབ་གྲགས་པ། །བཅོམ་ལྡན་རྡོ་
རྗེའི་འཛིན་ལ་གུས་ཕྱག་འཚལ། །གང་སྐུ་ཡིད་ལ་དྲན་པ་ཙམ་གྱིས་ཀྱང་། །ཕྱི་
ནང་ བདུད་ སྡེ་ མ་ ལུས་འཇོམས་མཛད་ པ། །མཐུ་སྟོབས་ མགོན་ ལ་ སྙིང་ནས་
གསོལ་འདེབས་ ཀྱིས། །བྱང་ཆུབ་ སྙིང་པོའི་བར་དུ་བསྐྱང་དུ་གསོལ། །ལེགས་
ཚོགས་ ཀུན་གྱི་རྩ་བ་ཟླ་མེད་པ། །བཤེས་ གཤེན་དམ་པས་རྗེས་སུ་འཛིན་པ་
དང༌། །དལ་འབྱོར་རྙེད་དཀར་མྱུར་དུ་འཇིག་པའི་ཚུལ། །བསམ་ནས་ཚེ་འདི་བློ་
ཡིས་ཐོངས་པར་ཤོག །སྲིད་ན་ཡིད་བརྟན་སྙིང་པོ་མེད་པའི་ཚུལ། །བསམ་ནས་
ངེས་འབྱུང་རྣམ་དག་སྐྱེ་བ་དང་། །བྱམས་དང་སྙིང་རྗེ་བྱང་སེམས་ཀྱིས་བསྐུལ་
ནས། །རླབས་ཆེན་རྒྱལ་སྲས་སྤྱོད་ལ་སློབ་པར་ཤོག །རྣམ་དག་དབང་ཐོབ་དམ་
ཚིག་སྡོམ་པ་དག །ཟབ་གསལ་གཉིས་མེད་ལྷ་ཡི་རྣལ་འབྱོར་ལ། །འབད་པས་ཐ་
མལ་སྣང་ཞེན་ཀུན་སྦྱངས་ནས། །ཟུང་འཇུག་རྡོ་རྗེ་འཛིན་པའི་ས་ཐོབ་ཤོག །
ཅེས་དཔལ་ཕྱག་ན་རྡོ་རྗེའི་སྒྲུབ་ཐབས་བདུད་དཔུང་ཕྱེ་མར་འཐག་བྱེད་
ཅེས་བྱ་བ་འདི་ནི་ལྷག་པའི་ལྷ་འདི་ལ་སྙིང་ནས་མོས་པ་ཁལ་ཁ་དགེ་སློང་བློ་
བཟང་དོན་གྲུབ་ཀྱིས་འདི་ལྟར་བུ་ཞིག་དགོས་ཞེས་བསྐུལ་བ་ལ་བརྟེན་ནས།
ལྷག་པའི་ལྷ་འདིའི་བྱིན་རླབས་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་དཔལ་
དབེན་ས་སྙན་བརྒྱུད་ཀྱི་མན་ངག་བཞིན་དུ་ཕོ་བྲང་ཆེན་པོ་པོ་ཏ་ལའི་གཟིམ་ཆུང་
བདེ་བ་ཅན་དུ་སྦྱར་བའོ།། ། །
༈ ན་མོ་གུ་རུ་མཉྫགྷོ་ཥཱ་ཡ། འདིར་ལྷ་མོ་དབྱངས་ཅན་མ་སྒྲུབ་པར་འདོད་
པས་གནས་གཙང་ཞིང་ཡིད་དུ་འོང་བའི་ཕྱོགས་སུ་ཁྲུས་བྱས། གཙང་སྦྲ་དང་ལྡན་
- 342 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
པས་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད། རང་རྒྱུད་ལ་
ལེགས་པར་བརྟགས་ཏེ་ཀུན་སློང་བཅོས། དགེ་སེམས་ཁྱད་པར་ཅན་དང་ལྡན་
པའི་ངང་ནས་མདུན་གྱི་ནམ་མཁར་སྐད་ཅིག་གིས་སྐྱབས་ཡུལ་གསལ་བཏབ་ལ།
སངས་ རྒྱས་ཆོས་དང་ ཚོགས་ མཆོག་ལ། །བྱང་ཆུབ་ བར་ དུ་ སྐྱབས་ སུ་མཆི། །
བདག་དང་གཞན་དོན་སྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །
ཕྱོགས་ བཅུ་ དག་ ན་ བཞུགས་ པ་ ཡི། །སངས་ རྒྱས་ བྱང་ ཆུབ་ སེམས་ དཔའ་
གསོན། །བདག་ གིས་ རྫོགས་ པའི་ བྱང་ཆུབ་ཕྱིར། །དེང་ནས་བྱང་ཆུབ་སེམས་
བསྐྱེད་དོ། །ཞེས་ལན་གསུམ་གྱི་སྐྱབས་འགྲོ་སེམས་བསྐྱེད་རྒྱུད་འཁུལ་ངེས་བྱ།
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་
ཅན་ ཐམས་ཅད་ སྡུག་བསྔལ་དང་ སྡུག་བསྔལ་གྱི་རྒྱུ་དང་བྲལ་བར་གྱུར་ཅི། །
སེམས་ཅན་ ཐམས་ཅད་ སྡུག་ བསྔལ་མེད་ པའི་ བདེ་དང་མི་འབྲལ་ བར་ གྱུར་
ཅིག །སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་
ཚད་མེད་པ་ལ་གནས་པར་གྱུར་ཅིག །ཅེས་བརྗོད་ཅིང་ཚད་མེད་བཞི་སྒོམས།
ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་
ཕྱིར་དུ་ལྷ་མོ་དབྱངས་ཅན་མའི་སྒོམ་བཟླས་ལ་འཇུག་པར་བགྱིའོ། །ཞེས་ལན་
གསུམ། དེ་ནས་སྐྱབས་ཡུལ་རྣམས་རང་ལ་ཐིམ་པས་རྒྱུད་བྱིན་གྱིས་བརླབས་པའི་
མོས་ པ་ བྱའོ། །དེ་ནས། ཨོཾ་ སྭ་ བྷཱ་ ཝ་ཤུདྡྷསརྦ་དྷརཿ སྭ་ བྷཱ་ ཝ་ཤུདྡྷོཉཧཾ། ཆོས་
ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར། སྟོང་པའི་
ངང་ལས་པཾ་ལས་པདྨ་དཀར་པོ་འདབ་མ་སྟོང་དང་ལྡན་པའི་ལྟེ་བར་ཨ་ལས་ཟླ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱུཾ་དཀར་པོ། དེ་ལས་འོད་ཟེར་
ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་མཆོད་པས་
མཉེས་ པར་ བྱས། སེམས་ཅན་ ཐམས་ཅད་ ཀྱི་ སྡིག་སྒྲིབ་སྦྱངས། དབྱངས་ཅན་
མའི་གོ་འཕང་ལ་བཀོད། ཚུར་འདུས་ཧཱུྃ་ཡིག་ལ་ཐིམ་པ་ཡོངས་སུ་གྱུར་པ་ལས་
རང་ཉིད་ལྷ་མོ་དབྱངས་ཅན་མ་སྐུ་མདོག་དཀར་མོ་ཤེལ་དྲི་མ་མེད་པ་ལྟར་དྭངས་
ཤིང་གསལ་བ། ཞལ་གཅིག་ཕྱག་གཉིས་མ་འཛུམ་པའི་མདངས་ཅན་ཙོག་པུའི་
ཚུལ་དུ་བཞུགས་པ། དབུ་སྐྲ་འཇམ་ཞིང་མཉེན་ལ་བུང་བ་ལྟར་གནག་པ། ཐོར་
ཅོག་ཕྱེད་བཅིང་མེ་ཏོག་དཀར་པོའི་ཕྲེང་བས་བཅིངས་པ། དབུ་སྐྲ་ལྷག་མ་རྣམས་
སྐུ་རྒྱབ་ཏུ་སིལ་བུར་ འཕྱང་བ། ཐོར་ཅོག་ལ་རིན་པོ་ཆེའི་རྒྱན་ གྱིས་ སྤྱས་ པ།
གསེར་གྱི་དྲིལ་ཆུང་གཡེང་ཁ་དཔག་ཏུ་མེད་པ་སིལ་སིལ་དུ་འཁྲོལ་བ། གསེར་གྱི་
རྣ་ཆ་ལ་རིན་པོ་ཆེ་སྣ་ཚོགས་པའི་ཕྲ་བཀོད་པས་འཁུར་ཚོས་མཛེས་པར་བརྒྱན་པ།
དབུ་རྒྱན། མགུལ་རྒྱན། དོ་ཤལ། ཕྱག་གདུབ། ཞབས་གདུབ་རྣམས་ རིན་པོ་ཆེ་
སྣ་ཚོགས་པའི་རྒྱན་གྱི་སྤྲས་ཤིང་། གསེར་གྱི་དྲིལ་ཆུང་གཡེང་ཁ་སིལ་ཁྲོལ་གྱི་སྒྲ་
སྙན་པར་སྒྲོགས་པ་ལ། གཞོན་ནུ་མ་ལོ་བཅུ་དྲུག་ལོན་པའི་རྣམ་པ་ཅན། ལང་ཚོ་
དར་ལ་བབ་ཅིང་ཟུར་གྱིས་ལྟ་བ་ལ་སོགས་པའི་རྣམ་འགྱུར་གྱིས་མཛེས་པ། རེག་
ན་བདེ་བ་བསྐྱེད་པའི་ནུ་འབུར་གཉིས་མཁྲང་ཞིང་རྒྱས་པ། ཆགས་པའི་ཉམས་
དང་ལྡན་པས་གཡོན་དུ་འགྱིང་ཞིང་པཉྩ་ལི་ཀའི་སྟོད་གཡོགས་དང་སྨད་གཡོགས་
ལྷབ་ལྷུབ་ཏུ་གསོལ་བ་ལ་མེ་ཏོག་གི་ཚོམ་བུས་སྤྲས་པ། པདྨ་དཀར་པོའི་མེ་ཏོག་
གི་ཆུན་འཕྱང་གིས་མཛེས་པར་བརྒྱན་ཅིང་། ཕྱག་གཡོན་དུ་བེ་ཌཱུརྱ་སྔོན་པོ་ལས་
གྲུབ་པའི་པི་ཝང་རྒྱུད་སྟོང་དང་ལྡན་པ་བསྣམས་པ། ཕྱག་གཡས་པའི་འདུ་བྱེད་
- 344-



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར། །
ཀྱིས་བསྒྱུར་བས་ལྷ་དང་དྲི་ཟ་དང་རིག་པ་འཛིན་པ་སོགས་སྐྱེ་དགུ་ཐམས་ཅད་
ཡིད་རང་དབང་མེད་པར་འགུགས་པ། སྤྱི་གཙུག་ཏུ་ཟླ་བའི་དཀྱིལ་འཁོར་གྱིས་
མཚན་པ་ཞིག་བསྒོམ་མོ། །དེ་ནས་རང་གི་སྙིང་མགོ་གྱེན་དུ་བསླངས་ཏེ་ཚལ་བ་
བརྒྱད་དུ་གྱེས་པ་ལས་པདྨ་དཀར་པོ་འདབ་མ་བརྒྱད་པ་དེའི་ལྟེ་བ་ལྗང་སེར་ཟེའུ་
འབྲུ་དམར་སེར་གྱིས་བསྐོར་བ། དེ་ལས་ཉི་མ་སྟོང་གི་འོད་དང་མཚུངས་པའི་འོད་
ཟེར་འཕྲོས་པས་སྙིང་ནང་གི་མི་ཤེས་པའི་མུན་པ་ཐམས་ཅད་སེལ་བ། དེའི་ལྟེ་བ་
ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་དབྱངས་ཅན་མའི་ཐུགས་ཀྱི་ངོ་བོ་
ཧཱུྃ་ཡིག་གི་རྣམ་པ་ཧཱུཾ་ཡིག་གི་མཐའི་པད་འདབ་རྣམས་ལ་མདུན་ནས་བརྩམས་ཏེ་
གཡས་ སྐོར་ དུ། ཨ་ ཨཱ། ཨི་ ཨཱི། ཨུ་ཨཱུ། རྀ་ རྀ། ལྀ་ ལཱི། ཨེ་ ཨེ། ཨོ་ ཨོ། ཨོཾ་ ཨ
རྣམས་གསུང་དབྱངས་ཡན་ལག་དྲུག་ཅུའི་ངོ་བོར་བསྒོམ། ཧཱུྃ་དང་དབྱངས་ཡིག་དེ་
དག་ལས་འོད་ཟེར་དཔག་མེད་འཕྲོས་པས་རང་རྒྱུད་ཀྱིས་མི་ཤེས་པའི་རྨོངས་
པའི་མུན་པ་ཐམས་ཅད་བསལ། འོད་ཟེར་ཕྱིར་འཕྲོས་པ་རང་གི་སྣ་བུག་གཡས་
ནས་སོང་སྟེ་ལྷོ་ཕྱོགས་རྒྱ་མཚོའི་འགྲམ་དུ་དྲི་ཟ་དགའ་བའི་ཚལ་ན་བཞུགས་པའི་
ལྷ་མོ་དབྱངས་ཅན་མ་སྤྱན་དྲངས། མདུན་གྱི་ནམ་མཁར་བཞུགས་པ་ལ། ཨོཾ་སྭ་ར་
སྭསྟི་ ཨནྡྷཾ་ པྲ་ཏིཙྩ ཧཱུཾ་ སྭཱཧཱ། དེ་ བཞིན་ དུ། ཤཔའི་ བར་ གྱིས་ མཆོད། ཆུ་ འཛིན་
དཀར་པོའི་གློག་ཕྲེང་དྲྭ་བ་ཅན། །མཁའ་ཡི་མཛེས་བྱེད་འདྲ་བའི་ཡིད་འཕྲོ་མ། །
དྲི་ཟའི་ན་ཆུང་དབུས་ན་འཇོ་སྒེག་མཁན། །རིང་ནས་བརྩེ་བའི་ལྷ་མོ་ད་ཚུར་
སྤྱོན། །པདྨའི་བཞིན་ལ་གཡོ་ལྡན་བུང་བའི་མིག །མཐོན་མཐིང་རལ་པའི་རྩེ་ན་
འོད་དཀར་ཅན། །རོལ་སྒེག་གར་ གྱིས་ བགྱིང་བའི་དབྱངས་ཅན་མ། །ད་ དུང་
བདག་ལ་ངག་གི་དབང་ཕྱུག་སྩོལ། །རོལ་རྩེད་གར་གྱི་ཉམས་ལྡན་རི་དྭགས་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མིག །མིག་གིས་ལྟ་བས་མི་ངོམས་ཡིད་འཕྲོག་མ། །མ་ལྟར་བརྩེ་བ་ཁྱོད་ཀྱིས་
བདག་གི་ངག །ངག་དབང་ལྷ་མོ་ཉིད་དང་མཚུངས་པར་མཛོད། །སྟོན་ཟླ་རྒྱས་
པའི་དཔལ་ལས་ལྷག་པར་མཛེས། །ཚངས་དབྱངས་སྙན་པའི་གདངས་ཀྱང་ཟིལ་
གྱིས་གནོན། །ཟབ་ཡངས་རྒྱ་མཚོའི་འཇིངས་ ལྟར་དཔག་དཀའ་བ། །དབྱངས་
ཅན་ལྷ་མོའི་སྐུ་གསུང་ཐུགས་ལ་འདུད། །ཅེས་བསྟོད་ཅིང་གསོལ་བ་བཏབ་པས་
ལྷ་མོ་དབྱངས་ཅན་མ་དགྱེས་བཞིན་དུ་ རང་ལ་ཐིམ་པས་གཉིས་སུ་མེད་པར་
བསྒོམ། དེ་ནས་རང་ལྷ་མོ་དབྱངས་ཅན་མར་གསལ་བཞིན་པའི་ངང་ནས་ཐུགས་
ཀྱི་ཧྲི་དེ་ལས་ཧཱུྃ་མུ་ཏིག་གི་དོ་ཤལ་ལྟ་བུ་བྱུང་བ་ཞལ་ནས་འཐོན། ལྟེ་བ་ནས་
ཞུགས་ཏེ་ཐུགས་ཀའི་ཧྲི་ཡིག་ལ་ཐིམ། དེ་ལས་འོད་ཟེར་ཕྱོགས་བཅུར་འཕྲོས། །
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། ཉན་ཐོས་
དང་། རང་རྒྱལ་དང་། གྲུབ་པ་ཐོབ་པ་དང་། པཎྜི་ཏ་དང་། རིག་པ་འཛིན་པ་དང་།
དྲང་སྲོང་ཐམས་ཅད་ཀྱི་ཤེས་རབ་ལ་སོགས་པའི་ཡོན་ཏན་གྱི་ཚོགས་ཐམས་ཅད་
བསྡུས། གཞན་ ཡང་ ཡིད་བཞིན་གྱི་ནོར་ བུ་ རིན་ པོ་ ཆེ་ དང་ འབྱུང་ བའི་ བཅུད་
ཐམས་ཅད་ཀྱང་བསྡུས་ཏེ་རང་གི་སྙིང་གའི་ནང་གི་ཡིག་འབྲུ་ལ་ཐིམ་པས་ཤེས་བྱ་
ཐམས་ཅད་ལ་བློ་གྲོས་ཐོགས་པ་མེད་པ་རྒྱས་པར་བསམ་ལ་ཧཱུྃ་བརྒྱ་སྟོང་ཁྲི་
སོགས་ཅི་ནུས་སུ་བཟླའོ། །སྐབས་མཚམས་སུ་དབྱངས་ཡིག་ཅི་འགྲུབ་རེ་ཡང་
བཟླའོ། །དེ་ནས་ཐུན་བསྡུ་བར་འདོད་ན་གོང་བཞིན་མཆོད་བསྟོད་བྱས་ལ། དགེ་
བ་ འདི་ཡིས་མྱུར་དུ་བདག །དབྱངས་ཅན་ལྷ་མོ་ འགྲུབ་ གྱུར་ནས། །འགྲོ་བ་
གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །བརྩེ་ལྡན་ཁྱེད་ཀྱི་མཁྱེན་
རབ་འོད་ཟེར་གྱིས། །བདག་བློའི་གཏི་མུག་མུན་པ་རབ་བསལ་ནས། །བཀའ་
- 346 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
དང་བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབས་པའི་སྣང་བ་སྩལ་
དུ་གསོལ། །ལུང་དང་མངོན་པར་རྟོགས་པའི་དམ་ཆོས་ཀུན། །རྒྱལ་བའི་དགོངས་
པ་ཇི་བཞིན་འཛིན་པ་ལ། །བར་དུ་གཅོད་པའི་མིང་ཡང་མི་འབྱུང་ཞིང་། །མཐུན་
པའི་རྐྱེན་རྣམས་བདེ་བླག་འགྲུབ་གྱུར་ཅིག །ཅེས་སོགས་བསྔོ་བ་དང་སྨོན་ལམ་
བྱས་ལ། ཐུན་མཚམས་ལ་འཇུག་གོ །གཏོར་མ་འབུལ་བའི་ཚུལ་ནི། ལྷ་མོ་འདིའི་
བསྙེན་སྒྲུབ་ཀྱི་སྐབས་ནོར་རྒྱུན་མ་ལ་ཡང་གཏོར་མ་ཕུལ་ཏེ་འཕྲིན་ལས་འཆོལ་
བར་བྱ་དགོས་པར་གསུངས་པས། དབྱངས་ཅན་མ་དང་ནོར་རྒྱུན་མ་གཉིས་ཀ་ལ་
གཏོར་མ་དཀར་གསུམ་མངར་གསུམ་དང་ལྡན་པའི་དཀར་གཏོར་གཙང་མ་རེ་
དང་། ཆོས་སྲུང་ གཞི་བདག་རྣམས་ལའང་གཏོར་མ་བཤམས། རང་གི་ཐུགས་
ཀའི་ས་བོན་ལས་འོད་ཟེར་འཕྲོས། ལྷ་མོ་དབྱངས་ཅན་མ་དང་ནོར་རྒྱུན་མ་འཁོར་
བཅས་སྐད་ཅིག་གིས་མདུན་དུ་སྤྱན་དྲངས། གཏོར་མ་ཨ་མྲྀ་ཏས་བསངས། སྭ་བྷ་
ཝས་སྟོང་པར་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་
ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་དྭངས་ཤིང་ཐོགས་པ་མེད་
པ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོར་གྱུར། ཨོཾ་ཨཱཿཧཱུྃ། ལན་གསུམ་
གྱིས་བྱིན་གྱིས་བརླབས། ལྷ་མོ་དབྱངས་ཅན་མའི་ལྗགས་འོད་ཟེར་གྱི་སྦུ་གུས་
དྲངས་ཏེ་གསོལ་བས་དགྱེས་པར་བསམ་ལ། ཨོཾ་སྭ་ར་སྭསྟི་ཤྲཱི་ཨི་དཾ་བ་ལིཾ་ཏ་ཁ་ཁ་
ཁཱ་ཧི་ཁཱ་ཧི། ཞེས་ལན་བདུན་གྱིས་བསྔོས། ཨགྷཾ་སོགས་ཀྱིས་མཆོད། སྟོན་ཟླ་
རྒྱས་པའི་དཔལ་ལས་ལྷག་པར་མཛེས། ཞེས་སོགས་ཀྱིས་བསྟོད། དབྱངས་ཅན་
ལྷ་མོའི་མཁྱེན་རབ་འོད་སྣང་གིས། །བདག་བློའི་གཏི་མུག་རྨོངས་པ་ཀུན་བསལ་
ཏེ། །འཆད་རྩོད་རྩོམ་ལ་ཐོགས་པ་མེད་འཇུག་པའི། །བློ་གྲོས་སྤོབས་པའི་སྣང་བ་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
སྩལ་དུ་གསོལ། །ཞེས་འདོད་དོན་ལ་གསོལ་བ་གདབ། །ལྷ་མོ་ནོར་རྒྱུན་མའི་
ལྗགས་འོད་ཟེར་གྱི་སྦུ་གུས་དྲངས་ཏེ། གསོལ་བར་བསམ་ལ། ཨོཾ་བ་སུ་དྷ་རི་ཨི་
དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་བདུན་གྱིས་བསྔོ། ཨབྷཾ་སོགས་ཀྱིས་མཆོད། །
འབད་ དང་ རྩོལ་བ་མི་དགོས་པའི། །ཡིད་བཞིན་ནོར་བུ་དཔག་བསམ་ཤིང་། །
སེམས་ཅན་རེ་བ་སྐོང་མཛད་པའི། །བསམ་པ་འགྲུབ་པའི་འཕྲིན་ལས་མཛོད། །
ཅེས་འཕྲིན་ལས་འཆོལ། དེ་ནས་ཆོས་སྲུང་གི་གཏོར་མ་དང་གཞི་བདག་གཏོར་མ་
ཡང་བསྔོས་ལ་བར་ཆད་ཞི་ཞིང་འདོད་དོན་འགྲུབ་པའི་འཕྲིན་ལས་འཆོལ། དེ་
ནས་ཡིག་བརྒྱ་བཟླས་ལ་ནོངས་པ་བཟོད་ པར་ གསོལ་ཏེ་རྟེན་ཡོད་ན་བརྟན་
བཞུགས་དང༌། མེད་ན་གཤེགས་གསོལ་བྱའོ། །ལྷ་མོ་དབྱངས་ཅན་མ་འདིའི་སྒོ་
ནས་ཤེས་རབ་བློ་འཕེལ་སྒྲུབ་ཚུལ་གྱི་མན་ངག་ཞིབ་པར་བླ་མའི་ཞལ་ལས་ཤེས་
པར་བྱའོ། །ཞེས་ལྷ་མོ་དབྱངས་ཅན་མའི་སྒྲུབ་ཐབས་བློ་གྲོས་མཆོག་བྱིན་ཞེས་བྱ་
བ་འདི་ནི། གངས་ཅན་འགྲོ་བའི་མགོན་གཅིག་༧རྒྱལ་དབང་ཐམས་ཅད་མཁྱེན་
གཟིགས་ཆེན་པོས་འདི་ལྟ་བུ་ཞིག་གྱིས་ཤིག་ཅེས་བཀའ་ལུང་ཕེབས་པ་སྤྱི་བོས་
མནོས་ཏེ་དགེ་སློང་ ༧ཡེ་ཤེས་རྒྱལ་མཚན་གྱིས་ ༧རྗེ་ཐམས་ཅད་མཁྱེན་པ་ཆེན་
པོའི་གསུང་དང་མཐུན་པར་བཀོད་པའི་འདིས་ཀྱང་རྒྱལ་བའི་བསྟན་པ་རིན་པོ་ཆེ་
ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག ། །
༈ སྣ་ཚོགས་ཡུམ་གྱི་སྒྲུབ་ཐབས་ནི། སྐྱབས་སེམས་སྔོན་དུ་བཏང་། སྭ་བྷཱ་
ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དཀར་པོ་འདབ་མ་བརྒྱད་
པའི་ལྟེ་བར་ཨ་ལས་ཟླ་བའི་དཀྱིལ་འཁོར་ཉ་གང་བའི་སྟེང་དུ་རང་གི་སེམས་ཉིད་
ཨོཾ་ལས་པདྨ་དཀར་པོ་ཨོཾ་གྱིས་མཚན་པ་ལས་འོད་ཟེར་འཕྲོས། དོན་གཉིས་བྱས།
- 348 -



མ་
ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
འདུས་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་མ་སྣ་ཚོགས་ཡུམ་སྐུ་
མདོག་དཀར་མོ་གཞོན་ནུ་ལང་ཚོ་བཅུ་དྲུག་ལོན་པའི་རྣམ་པ་ཅན། རབ་ཏུ་བཞད་
པའི་འཛུམ་བག་དང་ལྡན་པ་ཤིན་ཏུ་ཡིད་དུ་འོང་བ་ཞལ་གཅིག་ཕྱག་གཉིས་ཀྱིས་
གཡས་པདྨ་དཀར་པོ་དང་བཅས་པའི་མཆོག་སྦྱིན་མཛད་ཅིང་། གཡོན་ཐུགས་
ཀར་ཆོས་འཆད་ཀྱི་ཕྱག་རྒྱ་མཛད་པ། དབུ་སྐྲ་རལ་པ་ཕྱེད་བཅིངས་སུ་བྱས་པ།
ཟླ་བའི་འོད་ཀྱིས་རྒྱབ་ཡོལ་ཅན། འོད་ཀྱི་ཕུང་པོའི་དབུས་ན་སེམས་དཔའི་སྐྱིལ་
ཀྲུང་གིས་བཞུགས་པའི་སྤྱིར་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ལྟེ་བར་ཧོ།
ཐུགས་ཀའི་ཧཱུྃ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་དང་།
དབང་གི་ལྷ་རྣམས་སྤྱན་དྲངས། ཛཧཱུྃ་བཾ་ཧོ༔ རང་དང་རོ་མཉམ་གྱུར། དབང་གི་
ལྷས་ དབང་ བསྐུར། རྡོ་ རྗེ་ སེམས་དཔས་དབུ་བརྒྱན་པར་གྱུར། མཆོད་པ་ནང་
མཆོད་འབྲུ་གསུམ་གྱིས་བྱིན་གྱི་བརླབས་ལ། ཨོ་བི་ཤྭ་མཱ་ཏྲེ་ས་པ་རི་ཝཱ་ར་ཨགྣི་
ནས་ཤཔྟའི་བར་ གྱིས་ མཆོད། སྔགས་ དེའི་མཐར། ཨོཾ་ ཨཱཧཱུྃ། ཞེས་ བཏགས་ཏེ་
ནང་མཆོད་དབུལ། དུས་གསུམ་རྒྱལ་བ་ཀུན་གྱི་ཡུམ། །དྲན་པ་ཙམ་གྱིས་འབྲུམ་
ནད་སོགས། །ཉེར་འཚེ་མ་ལུས་ཞི་མཛད་པའི། །སྣ་ཚོགས་ཡུམ་ལ་ཕྱག་འཚལ་
ལོ། །ཞེས་བསྟོད་ལ། ཐུགས་ཀར་ཟླ་བ་ལ་ཨོཾ་གྱིས་མཚན་པའི་མཐར། ཨོ་བི་ཤྭ་
མཱ་ཏྲེ་ཧཱུྃ་ཧཱུྃ་ཕཊ། ཅེས་པས་བསྐོར་བའི་ས་བོན་སྔགས་དང་བཅས་པ་ལས་བདུད་
རྩི་དཀར་པོའི་རྒྱུན་བབས། རང་གི་ལུས་ཀྱི་ནང་གང་བས་སྡིག་སྒྲིབ་ནད་གདོན་
རྣམས་ སྦྱངས། འབྲུམ་ ནད་ སོགས་ ཉེར་ འཚེ་ ཐམས་ ཅད་ ལས་ བསྐྱབ་ པར་
བསྒོམས་ལ། སྔགས་དེ་ཉིད་ཅི་མང་བཟླ། དེ་ནས་ཡིག་བརྒྱ་བཟླས་ལ་མཆོད་
བསྟོད་སྔར་བཞིན་བྱ། དེ་ནས་ཁྲུས་བུམ་བསྒྲུབ་པ་ནི། བུམ་པ་ཕྱག་ལེན་ལྟར་
20
-349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
བཤམས་ལ། ཨོཾ་ཨཱཿཧཱུྃ་ཧོ་ཧཾ་ཀྵ ཨོཾ་སྭ་བྷ་ཝས་བུམ་པ་སྟོང་པར་སྦྱངས། སྟོང་པའི་
ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ། ལྷོ་བ་ཆེ་བ། མགྲིན་པ་
རིང་བ། ཁ་གཡེལ་བ། མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་
ལྡན་པར་གྱུར། ཨོཾ་ཏསྟེ་ ཏཱསྟེ་ མཧཱ་ཏཱསྟེ་ སྭཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་
དབྱེར་མི་ཕྱེད་པར་གྱུར། རྣམ་རྒྱལ་བུམ་པའི་ནང་དུ་པཾ་ལས་པདྨ་དཀར་པོ། ཞེས་
པ་ནས། རྡོ་རྗེ་སེམས་དཔའི་དབུ་བརྒྱན་པར་གྱུར། དེ་ནས་མཆོད་པ་སྔར་ལྟར་
བསངས། ཤུ་ནྱ་ཏས་ སྟོང་ པར་སྦྱངས། སྟོང་པའི་ངང་ལས། ཕྲོ་ལས་ རིན་ པོ་ཆེ་
ཤེལ་གྱི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་པཾ་པུ་ལ་སོགས་པ་རང་རང་གི་
མིང་ཡིག་དང་པོ་ལས་བྱུང་བའི་མཆོད་རྫས་རྣམས་རང་བཞིན་བདེ་སྟོང་། རྣམ་པ་
མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་
ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱ༔ཧཱུྃ་ནས། ཤཔྟ་ཨཱཿཧཱུྃ་གི་བར་གྱིས་བྱིན་
གྱིས་བརླབས། སྟོང་གསུམ་འདི་དང་སྟོང་གསུམ་གཞན་དག་ན། །ལྷ་རྫས་མཆོད་
ཡོན་ཇི་སྙེད་མཆིས་པ་རྣམས། །བཅོམ་ལྡན་བུམ་པའི་ལྷ་ལ་བདག་འབུལ་ན། །
བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོཾ་བི་ཤྭ་མཱ་ཏྲེ་ས་པ་རི་ཝཱ་ར་
ཨགྷཾ་པྲ་ཏཱིཙྪ་ཧཱུཾ་ སྭཱཧཱ། དེ་བཞིན་དུ་སྦྱར་ཏེ་ཉེར་སྤྱོད་འདོད་ཡོན་དང་བཅས་པ་
འབུལ། སྔགས་ དེའི་ མཐར་ འབྲུ་ གསུམ་ བཏགས་ལ་ནང་ མཆོད་ དབུལ། དུས་
གསུམ་རྒྱལ་བ་ཀུན་གྱི་ཡུམ། ཞེས་སོགས་ཀྱིས་བསྟོད། དེ་ནས་གཟུངས་ཐག་ཟུང་
ལ། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་སོང་བས་
བུམ་ནང་གི་སྣ་ཚོགས་ཡུམ་གྱི་ཐུགས་ཀར་ཕོག་ཐུགས་རྒྱུད་བསྐུལ། སྐུའི་ཆ་ལས་
བདུད་རྩིའི་རྒྱུན་བབས། བུམ་པའི་ཆུ་དང་རོ་གཅིག་ཏུ་གྱུར། སླར་ཡང་རང་དང་
- 350 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
བུམ་ནང་གི་ལྷ་གཉིས་ཀའི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས། ཕྱོགས་
བཅུའི་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ནུས་མཐུ་རྣམས་བཀུག་ནས་
བུམ་ནང་ གི་ ཆུ་ ལ་ ཐིམ་ ཞིང་། འབྱུང་ བ་ བཞིའི་ བཅུད་ ཐམས་ ཅད་ དང་། ནད་
རིགས་བཞི་བརྒྱ་རྩ་བཞི་འཇོམས་བྱེད་སྨན་གྱི་མཐུ་ཐམས་ཅད་དང་། གཟུངས་
སྔགས་ཀྱི་མཐུ་ཐམས་ཅད་དང༌། དྲང་སྲོང་རྣམས་ཀྱི་བདེན་མཐུ་ཐམས་ཅད་ཀྱང་
བཀུག་ནས་བུམ་ནང་གི་ཆུ་ལ་ཐིམ་པས། ནད་གདོན་སྡིག་སྒྲིབ་ཐམས་ཅད་སེལ་
བར་ནུས་པ་དག་བྱེད་ཀྱི་བདུད་རྩིར་གྱུར་པར་བསམ་ནས་གཟུངས་སྔགས་ཅི་ནུས་
བཟླ། དེ་ནས་ཡིག་བརྒྱ་བཟླས་ལ། ལྷའི་སྔགས་ཀྱིས་མཆོད་ཡོན་དང་མེ་ཏོག་
དབུལ། དེ་ནས་གཏོར་མ་དབུལ་བ་ནི། གཏོར་མ་སྔར་ལྟར་བསངས། ཤུ་ནྱ་ཏས་
སྟོང་ པར་ སྦངས། སྟོང་ པའི་ ངང་ ལས་ ཡཾ་ ལས་ རླུང༌། རཾ་ལས་མེ། ཨ་ ལས་ མི་
མགོའི་སྒྱེད་པུ་གསུམ་གྱི་སྟེང་དུ་ཨོཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་
ནང་དུ། ཤ་ལྔ་བདུད་རྩི་ལྔ་ཡི་གེ་བཞིས་སྦྱངས་རྟོགས་སྦར་གསུམ་བྱས་པ་ལས་
བྱུང་བའི་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་
ཧོ། ཞེས་ བྱིན་གྱིས་བརླབས་ལ། བུམ་ པའི་ ལྷའི་ ལྗགས་ འོད་ ཟེར་ གྱི་ སྦུ་གུས་
དྲངས་ཏེ་གསོལ་བར་བསམ་ལ། ཨོཾ་བི་ཤྭ་མཱ་ཏྲེ་ས་པ་རི་ཝཱ་ར་ཨི་དཾ་བ་ལིཾ་པྲ་ཏཱིཙྪ་
ཧཱུྃ སྭཱཧཱ། ཞེས་པ་གསུམ་མམ་བདུན་གྱིས་གཏོར་མ་དབུལ། མཆོད་པ་དང་ནང་
མཆོད་བསྟོད་པ་རྣམས་སྔར་བཞིན་བྱས་ལ་འདོད་དོན་ལ་གསོལ་བ་གདབ། བུམ་
པའི་ལྷ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་ནས་
བུམ་པའི་ཆུ་དང་རོ་གཅིག་ཏུ་གྱུར། དེ་ནས་བསྔོ་བ་དང་ནང་གདོན་སྡིག་སྒྲིབ་ཞི་
བའི་སྨོན་ལམ་དང་བཀྲ་ཤིས་བྱའོ།། །།
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
༈ ལོ་མ་གྱོན་མའི་ཆོ་ག་བུམ་སྒྲུབ་དང་བཅས་པ་བཞུགས། ན་མོ་གུ་རུ་
བཛྲ་དྷ་རཱ་ཡ། འདིར་རྗེ་བཙུན་རི་ཁྲོད་མ་ལོ་མ་ཅན་གྱི་མངོན་རྟོགས་བསྒོམས་ཏེ་
ཁྲུས་བུམ་བསྒྲུབ་པ་ལ། བུམ་པ་ནང་རྫ་ས་དང་བཅས་པ། བདག་མདུན་གྱི་མཆོད་
པ་དང་ གཏོར་མ་སོགས་ཡོ་བྱད་རྣམས་ཚོགས་པར་བྱས་ལ་ཐོག་མར་བདག་
བསྐྱེད་བསྒོམ་པ་ནི། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་
བདག་ སྐྱབས་མཆི། །བདག་དང་གཞན་དོན་བསྒྲུབ་སླད་དུ། །བདག་གིས་བྱང་
ཆུབ་སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་ བྱང་
ཆུབ་སེམས་དཔའ་གསོན། །བདག་གིས་རྫོགས་པའི་བྱང་ཆུབ་ཕྱིར། །དེང་ནས་
བྱང་ཆུབ་སེམས་བསྐྱེད་དོ། །ཞེས་ལན་གསུམ་གྱིས་སྐྱབས་འགྲོ་སེམས་བསྐྱེད་བྱ།
ཨོཾ་སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་རིན་པོ་ཆེ་སྣ་ཚོགས་ཀྱི་རི་བོ་
དང༌། ལྗོན་ཤིང་ སྣ་ ཚོགས་ ཀྱི་ནགས་ ཚལ་ དང་། མེ་ཏོག་སྣ་ཚོགས་བཅལ་དུ་
བཀྲམ་པའི་དབུས་སུ་པཾ་ལས་པདྨ་དང་། ཨ་ལས་ཉི་མའི་དཀྱིལ་འཁོར་གྱི་སྟེང་དུ་
པཾ་ཡིག་གསེར་གྱི་མདོག་ཅན། དེ་ལས་འོད་འཕྲོས་འཕགས་པ་མཆོད་སེམས་ཅན་
གྱི་དོན་བྱས་ཚུར་འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་རི་ཁྲོད་མ་ལོ་
མ་ཅན་སྐུ་མདོག་གསེར་བཙོ་མ་ལྟ་བུ་ཞལ་གསུམ་ཕྱག་དྲུག་མ། རྩ་ཞལ་སེར་ཞིང་
ཁྲོ་འཛུམ་དང་ལྡན་པ། གཡས་ཞལ་དཀར་པོ་ཞི་བ། གཡོན་ཞལ་དམར་པོ་ཆགས་
པའི་ ཉམས་ཅན། ཞལ་ རེ་ རེའང་ སྤྱན་ གསུམ་ གསུམ་ དང་ ལྡན་ཞིང་། དབུ་ སྐྲ་
དམར་སེར་གྱེན་དུ་བརྗེས་པ་ལ་སྦྲུལ་དཀར་པོས་དཀྲིས་པ། ཕྱག་གཡས་ཀྱི་དང་
པོ་ན་རྡོ་རྗེ་རྩེ་ལྔ་པ། གཉིས་པས་དགྲ་སྟ་འདེབས་པའི་ཚུལ་དུ་མཛད་པ། གསུམ་
པས་མདའ་གསོར་ཞིང་འཛིན་པ། གཡོན་གྱི་དང་པོས་རྡོ་རྗེས་ཞགས་པ་དང་ཅས་
- 352 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
པའི་སྡིགས་མཛུབ་ཐུགས་ཀར་མཛད་པ། གཉིས་པས་ཤིང་ལོ་གསར་པའི་སྦྲང་
གཡབ་གཡོབ་པ། གསུམ་པས་གཞུ་བསྣམས་པ། ཞབས་གཡས་ཀྱི་རྟིང་པས་འོག་
ཕྱོགས་བརྟེན་ ཅིང་ པུས་མོ་ གདན་ ལ་ བཙུགས་ པ། གཡོན་བཞེངས་ སྟབས་ སུ་
བཞུགས་ པ། དར་ དཀར་ པོའི་ སྟོད་ གཡོགས་ དང་། ཤིང་ ལོ་ གསར་ པའི་ སྨད་
གཡོགས་ཅན། སྦྲུལ་དཀར་པོའི་ཕྲེང་བའི་སེ་རལ་ཁ་བྱས་པ། རང་གི་ཐུགས་ཀར་
སྣ་ཚོགས་པདྨ་དང་ཉི་མའི་གདན་ལ་ཧཱུཾ་མཐིང་ནག་ལས་རྗེ་བཙུན་མ་ནག་མོ།
མགྲིན་པར་སྣ་ཚོགས་པདྨ་དང་ཉི་མའི་གདན་ལ། ཨཱུ དམར་པོ་ལས་རྗེ་བཙུན་མ་
དམར་མོ། །དེ་གཉིས་ཀའང་ཕྱག་མཚན་དང་རྒྱན་རྣམས་གཙོ་མོ་དང་མཚུངས་པ།
རྗེ་བཙུན་མ་རིགས་གསུམ་གྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་
ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་
བའི་ཡེ་ཤེས་པ་སྤྱན་དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང་། ཞེས་
པ་ ནས། གནས་ འདིར་ གཤེགས་ སུ་ གསོལ། །ཛཧཱུྃ ཐཾ་ ཧོ། དམ་ ཚིག་ པ་ དང་
གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་དབང་གི་
ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་
གསོལ། ཞེས་གསོལ་བ་བཏབ་པས་དེ་རྣམས་ཀྱིས། ཨོཾ་སརྦ་ཏ་ཐཱ་ག་ཏ་ཨ་བྷི་ཥ་
ཀ་ཏ་ས་མ་ཡ་ཤྲཱི་ཧཱུྃ། ཞེས་གསུངས་ཞིང་བུམ་པའི་ཆུས་སྤྱི་བོ་ནས་དབང་བསྐུར།
སྒོ་གསུམ་གྱི་དྲི་མ་དག །ཆུའི་ལྷག་མ་སྤྱི་བོར་ལུད་པ་ལས་མི་བསྐྱོད་པས་དབུ་
བརྒྱན་པར་གྱུར། དབང་གིས་ལྷ་རྣམས་རང་ཉིད་ལ་ཐིམ་པར་གྱུར། མཆོད་རྫས་
རྣམས། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེའི་
སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༧༽
ཡོན། ཞབས་ བསིལ། མེ་ ཏོག །བདུག་ སྤོས། མར་མེ། དྲི། ཞལ་ཟས། རོལ་མོ་
རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨགྣི་
ཨཱཧཱུྃ། ནས། ཤཔྟ་ཨཱཧཱུཾ། གི་བར་གྱིས་བྱིན་གྱིས་བརླབས། ཨོ་པཎ་ཤ་བ་རི་ས་པ་
རི་ཝཱ་ ར་ཨགྷཾ་ནས། ཤཔྟ་པྲ་ཏཱིཙྪ་ཧཱུྃ་སྭཱཧཱ། རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། །ཆོ་
འཕྲུལ་རྣམ་པར་འཕྲུལ་ལས་ཤ་བ་རི། ལྷ་མོ་གང་གིས་བསྒྲུབས་པས་ནད་གདོན་
བགེགས། །ཀུན་ཏུ་ཞི་མཛད་མ་ལ་ཕྱག་འཚལ་ལོ། །ཞེས་བསྟོད། རིགས་གསུམ་
སོ་སོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་རང་རང་གི་ས་བོན་གྱི་མཐར་
རང་རང་གི་སྐུ་མདོག་དང་མཚུངས་པའི་སྔགས་ཕྲེང་གིས་བསྐོར་བའི་སྔགས་ཕྲེང་
ས་བོན་དང་བཅས་པ་ལས་རང་འདྲའི་སྤྲུལ་པ་བསམ་གྱིས་མི་ཁྱབ་པ་སྤྲོས་ཏེ་ནད་
བདག་མོ་ནད་དང་བཅས་པ་རྣམས་སྐུའི་འོད་ཟེར་གྱིས་བསྲེགས། ཞལ་དུ་གསོལ།
ཕྱག་མཚན་རྣམས་ཀྱིས་ཐལ་བའི་རྡུལ་ཕྲན་བཞིན་དུ་བརླག །སླར་ཡང་སྐུ་ལས་
འོད་ཟེར་འཕྲོས་པས་ལྷག་མའང་བསྲེགས་པའི་ཐལ་བ་རྣམས་རླུང་གིས་གཏོར།
སླར་ཡང་སྔགས་འཕྲེང་ས་བོན་དང་བཅས་པ་ལས་འོད་ཟེར་འཕྲོས་པའི་རྩེ་ལས་
བདུད་རྩིའི་རྒྱུན་བབས་རང་དང་སེམས་ཅན་ཐམས་ཅད་ཀྱི་སྡིག་སྒྲིབ་ནད་གདོན་
ཉེར་འཚེ་བག་ཆགས་དང་བཅས་པ་དག་པར་བསམ་ལ། ཨོ་པི་ཤ་ཙི་པཎྜ་ཤ་བ་རི་
སརྦ་ཛཱ་ར་པྲ་ཤ་མ་ན་ཡེ་སྭཱཧཱ། རི་ཁྲོད་མ་སེར་མོའི་སྔགས་སོ། །ཨོ་ཐོ་ཐ་ར་ཏེ་ས་
དུན་ཏེ་ཛྭ་ལ་སཾ་བྷ་རཾ་སྭཱཧཱ། རི་ཁྲོད་མ་དམར་མོའི་སྔགས་སོ། །ༀ་ཀུན་དྷེ་ཀུ་ན་
བྷན་ལཾ་ཀྲྀ་ཤལ་ཤལ་དུག་སོད། །རྒྱུ་གཟེར་ལ་སྭཱཧཱ། རི་ཁྲོད་མ་ནག་མོའི་སྔགས་
སོ། །ཨོ་ ཝ་ གི་ཤྭ་རི་མུ། ཨོ་ མ་ ཎི་པདྨེ་ཧཱུྃ། ཨོཾ་བཛྲ་ པཱ་ ཎི་ཧཱུཾ། ཨོཾ་ དཾ་ བྷོ༔ ཡག་
བྷོའབྲས་གཟེར་བྷྱོ༔ འབྲུམ་གཟེར་ བྷྱོ༔ སྙིང་གཟེར་བྷྱོ༔ ལྷོག་གཟེར་བྷྱོ༔ རྒྱུ་
-354 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར། །
གཟེར་བྷྱོ༔ མ་ར་ཡ་ཁ་ཐཾ། ཞེས་པ་དང་། ཨོ་ཚིལ་རྡུལ་རྡུལ། རྨུགས་ཤིག་ཤིག །
ཧྲི་ རཾ་ཙཀཱི་སོད། རྦད་མ་ལ་ཡ་ཆད། སརྦ་མ་ལ་ཡ་ཆད། ཧཱུཾ་ ཕཊ་ སྭཱཧཱ། ཞེས་ཅི་
མང་བཟླས་པའི་མཐར། རྟེན་འབྲེལ་སྙིང་པོ་གང་འགྲུབ་དང་། ཡིག་བརྒྱ་བཟླ།
རིགས་གསུམ་མགོན་པོའི་གཟུངས་དང་སྔགས་ཕྱི་མ་གཉིས་ རིམས་བསྲུང་ལ་
བསྔགས་པས་འདིར་བཀོད་དོ། །དེ་ནས་སྔར་བཞིན་མཆོད་བསྟོད་བྱས་ལ། །དགེ་
བ་འདི་ཡིས་མྱུར་དུ་བདག །ལོ་མ་གྱོན་མ་འགྲུབ་གྱུར་ནས། །འགྲོ་བ་གཅིག་ཀྱང་
མ་ལུས་པ། དེ་ཡི་ས་ལ་འགོད་པར་ཤོག ། །
༈ དེ་ནས་ཁྲུས་བུམ་བསྒྲུབ་པ་ནི། བུམ་པ་བཛྲ་ཨ་མྲྀ་ཏས་བསངས། སྭ་
བྷ་ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་
དཀྱིལ་འཁོར་གྱི་སྟེང་དུ། པཾ་ལས་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ།
མགྲིན་པ་རིང་བ། ཁ་གཡེལ་བ། མཆུ་འཕྱང་བ་ལ་སོགས་པའི་མཚན་ཉིད་ཐམས་
ཅད་དང་ལྡན་པར་གྱུར། ཨོཾ་ཏཱསྟེ་ཏཔེ་མཧཱ་ཏཔེ་སྭཱཧཱ། ལྷའི་ཆུ་བོ་གངྒ་དང་། བུམ་
པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པའི་ནང་དུ་རིན་པོ་ཆེ་སྣ་ཚོགས་
ཀྱི་རི་བོ་དང་། ལྗོན་ཤིང་སྣ་ཚོགས་ཀྱི་ནགས་ཚལ་དང་། མེ་ཏོག་སྣ་ཚོགས་གཅལ་
དུ་བཀྲམ་པའི་དབུས་སུ་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་
དུ་པཾ་ཡིག་གསེར་གྱི་མདོག་ཅན། དེ་ལས་འོད་ཟེར་འཕྲོས་ཕྱོགས་བཅུའི་རྒྱལ་བ་
སྲས་བཅས་ཐམས་ཅད་མཆོད་པས་མཉེས་པར་བྱས། རིགས་དྲུག་གི་སེམས་ཅན་
ཐམས་ཅད་ཀྱི་ནད་གདོན་སྡིག་སྒྲིབ་བག་ཆགས་དང་བཅས་པ་སྦྱངས་ནས་སངས་
རྒྱས་ཀྱི་གོ་འཕང་ལ་བཀོད། དེ་ཐམས་ཅད་ཚུར་འདུས་ཡོངས་སུ་གྱུར་པ་ལས་རྗེ་
བཙུན་རི་ཁྲོད་མ་ལོ་མ་ཅན་སྐུ་མདོག་གསེར་བཙོ་མ་ལྟ་བུ། ཞེས་པ་ནས། སྤྲུལ་
55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དཀར་པོའི་ཕྲེང་བའི་སེ་རལ་ཁ་བྱས་པ། དེའི་ཐུགས་ཀར་སྣ་ཚོགས་པདྨ་དང་ཉི་
མའི་གདན་ལ། ཞེས་པ་ནས། མི་བསྐྱོད་པས་དབུ་བརྒྱན་པར་གྱུར། དབང་གི་ལྷ་
རྣམས་ཀྱང་དེ་ཉིད་ལ་ཐིམ་པར་གྱུར། ཉེར་སྤྱོད་འདོད་ཡོན་ལྔ་དང་བཅས་པ་བྱིན་
གྱིས་བརླབས་ལ། སྟོང་གསུམ་འདི་དང་སྟོང་ གསུམ་གཞན་དག་ན། །ལྷ་ རྫས་
མཆོད་ཡོན་ཇི་སྙེད་མཆིས་པ་རྣམས། །བཅོམ་ལྡན་བུམ་པའི་ལྷ་ལ་བདག་འབུལ་
ན། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོ་པཎ་ཤ་བ་རི་ས་པ་རི་
ཝཱ་ར་ཨགྷཾ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ་སྦྱར་ནས་ཉེར་སྤྱོད་འདོད་ཡོན་དང་བཅས་
པ་འབུལ། རྒྱལ་བ་ཀུན་གྱི་ཡེ་ཤེས་ཞེས་སོགས་ཀྱིས་བསྟོད། དེ་ནས་གཟུངས་
ཐག་བཟུང་ལ། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་
ཏེ་སོང་བས་བུམ་ནང་ན་བཞུགས་པའི་ལོ་མ་གྱོན་མ་རིགས་གསུམ་གྱི་ཐུགས་ཀར་
ཕོག །ཐུགས་རྒྱུད་བསྐུལ། སྐུའི་ ཆ་ ལས་བདུད་རྩིའི་རྒྱུན་བབས། བུམ་པའི་ཆུ་
དང་རོ་གཅིག་ཏུ་གྱུར། སླར་ཡང་རང་དང་བུམ་ནང་གི་ལྷ་གཉིས་ཀའི་ཐུགས་ཀ་
ནས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ ཀྱི་ བྱིན་
རླབས་ནུས་མཐུ་རྣམས་བཀུག་ནས་བུམ་ནང་གི་ཆུ་ལ་ཐིམ་ཞིང་འབྱུང་བ་བཞིའི་
བཅུད་ཐམས་ཅད་དང་། ནད་རིགས་བཞི་བརྒྱ་རྩ་བཞི་འཇོམས་བྱེད་སྨན་གྱི་མཐུ་
ཐམས་ཅད་དང་། གཟུངས་སྔགས་ཀྱི་མཐུ་ཐམས་ཅད་དང༌། དྲང་སྲོང་རྣམས་ཀྱི་
བདེན་མཐུ་ཐམས་ཅད་ཀྱང་བཀུག་ནས་བུམ་ནང་གི་ཚུལ་ལ་ཐིམ་པས། ནད་
གདོན་སྡིག་སྒྲིབ་ཐམས་ཅད་སེལ་བར་ནུས་པར་དག་བྱེད་ཀྱི་བདུད་རྩིར་གྱུར་པར་
བསམ་ནས་གཟུངས་སྔགས་ཅི་ནུས་བཟླའོ། །མཇུག་ཏུ་རྟེན་འབྲེལ་སྙིང་པོ་གང་
མང་བཟླ་ཞིང་། ལྷག་ཆད་ཀྱི་ཉེས་པ་ཞི་བར་བྱ་བའི་ཕྱིར་ཡིག་བརྒྱ་བཟླས། དེ་
- 356 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ནས་ལྷའི་སྔགས་ཀྱིས་མཆོད་ཡོན་དང་མེ་ཏོག་ཕུལ། དེ་ནས་གཏོར་མ་འབུལ་བ་
ནི། གཏོར་མ་བྱ་རྒྱུད་ལྟར་བྱིན་གྱིས་བརླབས་ནས་བུམ་པའི་ལྷའི་ལྗགས་འོད་ཟེར་
གྱི་སྦུ་གུས་དྲངས་ཏེ་གསོལ་བར་བསམ་ལ། ཨོཾ་པརྟ་ཤ་བ་རི་ས་པ་རི་ཝཱ་ར། ཨི་དཾ་
བ་ ལཾ་པྲ་ཏཱིཙྪ་ ཧཱུཾ་ སྭཱཧཱ། ཞེས་ ལན་བདུན་ ལ་ སོགས་ པས་ གཏོར་ མ་ དབུལ། ཆུ་
གཉིས་ ཉེར་ སྤྱོད་བསྟོད་པ་རྣམས་སྔར་ལྟར་ བྱས་ ལ་ འདོད་དོན་ལ་གསོལ་བ་
གདབ། །དེ་ནས་བུམ་པའི་ལྷ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་
ཚིག་པ་འོད་དུ་ཞུ་ནས་བུམ་པའི་ཆུ་དང་རོ་གཅིག་ཏུ་གྱུར། དགེ་བ་འདི་ཡིས་མྱུར་
དུ་བདག །ཅེས་སོགས། ཕ་མ་སེམས་ཅན་ཐམས་ཅད་བདེ་དང་ལྡན་གྱུར་ཅིག་
ཅེས་སོགས། ནད་གདོན་བགེགས་རིགས་ཐམས་ཅད་ཞི་བ་དང་། །ཞེས་སོགས།
ཆེ་བའི་ཆེ་མཆོག་སྟོན་པ་བླ་ན་མེད། །ཅེས་སོགས་བཀྲ་ཤིས་བྱའོ།། །། །
༈ ལོ་མ་གྱོན་མའི་རིལ་བུ་སྒྲུབ་པར་འདོད་ན་བུམ་པའི་ནང་དུ་རིལ་བུ་
རྣམས་ཕྱག་ལེན་བཞིན་བཤམས་ལ། བཛྲ་ཨ་མྲྀ་ཏས་བསངས། ཨོཾ་སྭ་བྷ་ཝ་ཤུདྡྷ
སརྦ་དྷརྨཱ སྭ་བྷཱ་ཝ་ཤུདྡྷོཉཧཾ བུམ་པ་དང་ རིལ་བུ་རྣམས་སྟོང་པ་ཉིད་དུ་གྱུར།
སྟོང་པའི་ངང་ལས་པཾ་ལས་པདྨ་དང༌། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་པཾ་
ལས་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བ། ཁ་གཡེར་བ།
མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར་པའི་ནང་
དུ་རིན་པོ་ཆེ་སྣ་ཚོགས་ཀྱི་རི་བོ་དང་། ལྗོན་ཤིང་སྣ་ཚོགས་ཀྱི་ནགས་ཚལ་དང་།
མེ་ཏོག་སྣ་ཚོགས་གཅལ་དུ་བཀྲམ་པའི་དབུས་སུ་རིལ་བུ་རྣམས་རྒྱལ་བ་སྲས་
བཅས་ཐམས་ཅད་ཀྱི་བྱིན་རླབས་ནུས་མཐུ་ལས་གྲུབ་པ་ནད་རིགས་བཞི་བརྒྱ་རྩ་
བཞི་འཇོམས་པར་ནུས་པའི་སྨན་གྱི་ཕུང་པོ་ཆེན་པོར་གྱུར། དེའི་སྟེང་དུ་པཾ་ལས་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་པཾ་ཡིག་གསེར་གྱི་མདོག་ཅན།
དེ་ལས་འོད་འཕྲོས་ ཕྱོགས་བཅུའི་རྒྱལ་བ་སྲས་བཅས་ཐམས་ཅད་མཆོད་པས་
མཉེས་པར་བྱས། རིགས་དྲུག་གི་སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་
བག་ཆགས་དང་བཅས་པ་སྦྱངས་ནས་སངས་རྒྱས་ཀྱི་གོ་འཕང་ལ་བཀོད། དེ་
ཐམས་ཅད་ཚུར་འདུས་ཡོངས་སུ་གྱུར་པ་ལས་རྗེ་བཙུན་རི་ཁྲོད་མ་ལོ་མ་ཅན་སྐུ་
མདོག་ཅེས་པ་ནས། སྦྲུལ་དཀར་པོའི་ཕྲེང་བས་སེ་རལ་ཁ་བྱས་པ། དེའི་ཐུགས་
ཀར་སྣ་ཚོགས་པདྨ་དང་། ཞེས་པ་ནས། དབང་གི་ལྷ་རྣམས་ཀྱང་དེ་ཉིད་ལ་ཐིམ་
པར་ གྱུར། ཉེར་ སྤྱོད་ འདོད་ ཡོན་ དང་ བཅས་ པ་ བྱིན་ གྱིས་ བརླབས་ ལ། སྟོང་
གསུམ་ འདི་ དང༌། ཞེས་ སོགས་ ཚིགས་བཅད་ སྔགས་ དང་ བཅས་ པས་ མཆོད།
རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། །ཞེས་སོགས་ཀྱིས་བསྟོད། དེ་ནས་གཟུངས་
ཐག་བཟུང་ལ། རང་གི་ཐུགས་ཀ་ནས་སྔགས་ཀྱི་ཕྲེང་བ་ཞེས་པ་ནས། བདུད་
རྩིའི་རྒྱུན་བབས་སྨན་གྱི་རིལ་བུ་རྣམས་ལ་ཐིམ་སྟེ་རོ་གཅིག་ཏུ་གྱུར། སླར་ཡང་
རང་དང་ཞེས་པ་ནས། བུམ་ནང་གི་རིལ་བུ་རྣམས་ལ་ཐིམ་ཞིང་། འབྱུང་བ་བཞིའི་
བཅུད། ཅེས་པ་ནས། བུམ་ནང་གི་རིལ་བུ་རྣམས་ལ་ཐིམ་པས་ནད་གདོན་སྡིག་
སྒྲིབ་ཐམས་ཅད་སེལ་བར་ནུས་པ་ཟག་པ་མེད་པ་སྨན་གྱི་ཕུང་པོ་ཆེན་པོར་གྱུར་
པར་བསམ་ལ། ཨོ་པི་ཤ་ཙི་པཎ་ཤ་བ་རི་སརྦ་ཛཱ་ར་པྲ་ཤ་མ་ན་ཡེ་སྭཱཧཱ། རི་ཁྲོད་མ་
སེར་མོའི་སྔགས་སོ། །ཨོ་ཐོ་ཐ་ར་ཏེ་ས་དུན་ཏེ་ཛྭ་ལ་སཾ་བྷ་རཾ་སྭཱཧཱ། རི་ཁྲོད་མ་
དམར་མོའི་ སྔགས་ སོ། །ཨོཾ་ ཀུན་དྷེ་ ཀུན་ བྷན་ ལཾ་ཀྲྀ་ཤལ་ཤལ་དུག་སོད། རྒྱུ་
གཟེར་ ལ་ སྭཱཧཱ། རི་ཁྲོད་མ་ནག་མོའི་ སྔགས་སོ། །སྔགས་ཚན་ གསུམ་པོ་རིམ་
བཞིན་གང་འགྲུབ་བཟླ། མཇུག་ཏུ་རྟེན་འབྲེལ་སྙིང་པོ་ཡང་གང་འགྲུབ་བཟླས་ལ།
- 358 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
དཀོན་མཆོག་གསུམ་གྱི་བདེན་པ་དང་། །སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་བྱིན་རླབས་དང༌། ཚོགས་གཉིས་ཡོངས་སུ་རྫོགས་པའི་མངའ་ཐང་
ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་
ཀྱིས་དེ་བཞིན་ཉིད་དུ་གྱུར་ཅིག །ཅེས་བདེན་སྟོབས་ལན་གསུམ་བརྗོད། དེ་ནས་
ལྷག་ཆད་ཀྱི་ཉེས་པ་ཞི་ཕྱིར་ཡིག་བརྒྱ་བཟླ། དེ་ནས་བུམ་པའི་ལྷ་ལ་གཏོར་མ་
འབུལ་ བ་ནི། གཏོར་ མ་ བྱ་ རྒྱུད་ ལྟར་ བྱིན་ གྱིས་ བརླབས་ལ། བུམ་ པའི་ ལྷའི་
ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་བར་གྱུར་པར་བསམ་ལ། ཨོ་པཎ་ཤ་
བ་རི་ས་པ་རི་ཝཱ་ར་ཨི་དཾ་བ་ལིཾ་པྲ་ཏཱིཙྪ་ཧཱུྃ་སྭཱཧཱ། ཞེས་པ་ལན་བདུན་ལ་སོགས་པས་
གཏོར་མ་དབུལ། ཆུ་གཉིས་ཉེར་སྤྱོད་བསྟོད་པ་རྣམས་སྔར་ལྟར་བྱས་ལ་འདོད་
དོན་ལ་གསོལ་བ་གདབ། དེ་ནས་བུམ་པའི་ལྷ་ཡེ་ཤེས་པ་རང་བཞིན་གྱི་གནས་སུ་
གཤེགས། དམ་ཚིག་པ་འོད་དུ་ཞུ་ནས་སྨན་གྱི་རིལ་བུ་རྣམས་དང་རོ་གཅིག་ཏུ་
གྱུར། དགེ་ བ་ འདི་ ཡིས། ཞེས་ སོགས་ དང༌། ཕ་ མ་ སེམས་ ཅན། ཞེས་ སོགས།
ནད་གདོན་བགེགས་རིགས་ཐམས་ཅད་ཞི་བ་དང༌། །ཞེས་ སོགས། ཆེ་བའི་ཆེ་
མཆོག་སྟོན་པ་བླ་ན་མེད། །ཅེས་སོགས་ཀྱིས་བཀྲ་ཤིས་བྱའོ། །ཞེས་སྣ་ཚོགས་
ཡུམ་དང་རི་ཁྲོད་མ་ལོ་མ་གྱོན་མ་གཉིས་ཀྱི་སྒྲུབ་ཐབས་བདག་བསྐྱེད་བུམ་སྒྲུབ་
དང་བཅས་པ་འདི་ཡང་གངས་ཅན་འགྲོ་བའི་མགོན་པོའི་བཀའ་ལུང་ཕེབས་པ་སྤྱི་
བོས་ནོས་ཏེ་དགེ་སློང་ ༧ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་བདེ་བ་ཅན་དུ་སྦྱར་བའོ།། །། །
༈ བླ་མ་དང༌ རྗེ་བཙུན་སྒྲོལ་མ་དབྱེར་ མ་ མཆིས་ པའི་ཞབས་ ལ་ ཕྱག་
འཚལ་ལོ། །འདིར་བཅོམ་ལྡན་འདས་མ་སྒྲོལ་དཀར་ཡིད་བཞིན་འཁོར་ལོའི་རྣལ་
-359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འབྱོར་བསྒོམ་པར་འདོད་པས། སྟན་བདེ་བ་ལ་ལུས་གནད་དང་ལྡན་པར་འཁོད་
དེ་དགེ་སེམས་ཁྱད་པར་ཅན་གྱི་ངང་ནས་ཐོག་མར་སྐྱབས་འགྲོ་སེམས་བསྐྱེད་བྱ་
བ་ནི། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་
ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་
མངའ་བདག །དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་
པ་ རྣམས་ ལ་ སྐྱབས་ སུ་ མཆིའོ། །སངས་ རྒྱས་ ལ་ སྐྱབས་ སུ་ མཆིའོ། །ཆོས་ ལ་
སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ལན་གསུམ། སངས་རྒྱས་
ཆོས་ དང་ ཚོགས་ ཀྱི་མཆོག་རྣམས་ལ། །བྱང་ ཆུབ་ བར་དུ་བདག་ནི་སྐྱབས་ སུ་
མཆི། །བདག་ གིས་ སྦྱིན་ སོགས་བགྱིས་པ་འདི་ དག་ གིས། །འགྲོ་ལ་ཕན་ཕྱིར་
སངས་རྒྱས་འགྲུབ་པར་ཤོག །ལན་གསུམ། སེམས་ཅན་ཐམས་ཅད་བདེ་བ་དང་
བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་བསྔལ་དང་
སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་སྡུག་བསྔལ་
མེད་པའི་བདེ་བ་དང་མི་འབྲལ་བར་གྱུར་ཅིག །སེམས་ཅན་ཐམས་ཅད་ཉེ་རིང་
ཆགས་སྡང་གཉིས་དང་ བྲལ་བའི་བཏང་སྙོམས་ལ་གནས་པར་གྱུར་ཅིག །མ་
སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཐོབ་པར་བྱ། དེའི་ཕྱིར་དུ་རྗེ་བཙུན་མ་འཕགས་མ་སྒྲོལ་མའི་
བསྒོམ་བཟླས་ལ་འཇུག་པར་བགྱིའོ། །ལན་གསུམ། ཨོཾ་སྭ་བྷཱ་ཝ་ཤུདྡྷཱ༔ སརྦ་དྷརྨཱ།
སྭ་བྷ་ཝ་ཤུདྡྷོཉཧཾ༔ སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང་ཨ་
ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱུྃ་ཡིག་དཀར་པོ་དེ་
- 360 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ལས་འོད་འཕྲོས། དོན་གཉིས་བྱས་ཚུར་འདུས་ཡོངས་སུ་གྱུར་པ་ལས་རང་ཉིད་
འཕགས་མ་ཡིད་བཞིན་འཁོར་ལོ་སྐུ་མདོག་དཀར་མོ་ཞལ་གཅིག་ཕྱག་གཉིས་མ།
གཡས་མཆོག་སྦྱིན་གྱི་ཕྱག་རྒྱ་དང་། གཡོན་མེ་ཏོག་ཨུཏྤ་ལའི་ཡུ་བ་ཐུགས་ཀར་
མཐེབ་སྲིན་གྱིས་འཛིན་པ། སྙན་གྱི་ཐད་དུ་ཁ་བྱེ་བའི་ཡལ་ག་གསུམ་དུ་གྱེས་པའི་
དབུས་མ་ཁ་ཤག་གིས་བྱེ་བ། གཡས་སྤུད་ནས་འབྲས་བུ་ཡོད་པ། གཡོན་ཁ་མ་བྱེ་
བ་དེ་གསུམ་གྱིས་དུས་གསུམ་གྱི་སངས་རྒྱས་མཚོན་པ། རིན་པོ་ཆེའི་རྒྱན་དང་།
དར་སྣ་ཚོགས་ཀྱི་ན་བཟའ་ཅན་ཟླ་བའི་དཀྱིལ་འཁོར་ལ་སྐུ་དྲང་པོར་བརྟེན་པ།
ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་
ཀར་ཧཱུཾ་གིས་མཚན་པར་གྱུར། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། པོ་ཏ་
ལ་ནས་སྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་
པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། དབང་གི་ལྷ་རིགས་ལྔ་
འཁོར་དང་བཅས་པ་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་མངོན་
པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་
ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་
མ་ཡ་ཤྲཱི་ཡེ་ཨཱཿཧཱུྃ། ཞེས་གསུངས་ཞིང་དབང་བསྐུར་བས་ལུས་ཐམས་ཅད་གང་།
དྲི་མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
འོད་དཔག་མེད་ཀྱིས་དབུ་བརྒྱན་པར་གྱུར། མཆོད་པ་རྣམས་ཨ་མྲྀ་ཏས་བསངས།
སྭ་བྷཱ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་
བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་
- 361-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་ཟག་པ་མེད་པའི་
བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཿཧཱུྃ། དེ་བཞིན་དུ་སྦྱར་ཏེ། པཱཧུཾ།
པུཀྵེ དྷཱ་ པེ། ཨཱ་ ལོ་ ཀེ །གནྡྷེ། ནེ་ ཝིདྱ། ཤཔྟ་ ཨཱཧཱུཾ། གིས་ བྱིན་ གྱིས་ བརླབས།
རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་བསམ་ལ།
ཨོཾ་ ཨཱརྱ་ཏཱ་རེ་ས་ པ་ རི་ ཝཱ་ ར་ ཨཧཱུྃ། ནས། ཤཔྟའི། བར་གྱིས་མཆོད། གང་གིས་
ཁྱོད་ ཞབས་ པདྨོ་ གུས་ མཆོད་ ནས། །ཏཱ་ རེ་ ལ་ སོགས་ རིག་ སྔགས་ ཟློས་ ཙམ་
གྱིས། །འཆི་མེད་ཚེ་དང་ཡེ་ཤེས་བསོད་ནམས་སོགས། །ཅི་འདོད་དངོས་གྲུབ་
སྩོལ་ལ་ཕྱག་འཚལ་ལོ། །ཞེས་བསྟོད་དོ། །དེ་ནས་བཟླས་པ་བྱ་བ་ནི། རང་ཉིད་
འཕགས་མ་སྒྲོལ་དཀར་དུ་གསལ་བའི་སྙིང་གར་འཁོར་ལོ་རྩིབས་བརྒྱད་པ་ལྟེ་བ་
དང་བཅས་པ་མུ་ཁྱུད་རིམ་པ་གསུམ་དང་ལྡན་པ། ལྟེ་བར་ཟླ་བའི་སྟེང་དུ་རང་གི་
སེམས་ཧཱུྃ་ཡིག་དཀར་པོ། དེའི་མཐའ་སྐོར་དང་མུ་ཁྱུད་རྣམས་ལ་སྔགས་ཀྱི་ཕྲེང་
བས་བསྐོར་བ། དེ་དག་ལས་འོད་ཟེར་འཕྲོས་པས་ཞི་རྒྱས་དབང་དྲག་གི་ལས་
ཐམས་ཅད་འགྲུབ་པར་བསམ་པའི་དམིགས་པ་མན་ངག་ཞལ་ཤེས་ལྟར་བྱས་ལ།
ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུརྱ་སྐྱེ་ཛྙཱ་ན་པུཎྚི་ཀུ་རུ་སྭཱཧཱ། ཞེས་བརྒྱ་སྟོང་སོགས་
ཅི་ནུས་སུ་བཟླས་ལ། དགེ་བ་འདི་ཡིས་མྱུར་དུ༔ རྗེ་བཙུན་སྒྲོལ༔ འགྲོ་བ་གཅིག་
དེ་ཡི་ས་ལ་འགོད་པར་ཤོག །ཅེས་སྨོན་ལམ་བཏབ་བོ། །མདོ་སྔགས་ཀྱི་ལམ་
གྱིས་ལུས་ཡོངས་སུ་རྫོགས་པ་ལ་བག་ཆགས་འཇོག་ཕྱིར་རྗེ་བཙུན་མ་སྒྲོལ་མ་ལ་
དོན་དེ་ལྟར་དུ་འགྲུབ་པར་གསོལ་བ་གདབ་པ་ནི། རབ་འབྱམས་རྒྱལ་བ་ཀུན་གྱི་
འཕྲིན་ལས་ནི། །རབ་དཀར་ལྷ་མོའི་གཟུགས་སུ་ལེགས་ཤར་ནས། །རབ་མཆོག་
དངོས་གྲུབ་གང་དང་གང་འདོད་པ། །རབ་ཏུ་སྩོལ་མཛད་སྒྲོལ་མར་གསོལ་བ་
- 362 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
འདེབས། །གང་སྐུ་ཡིད་ལ་དྲན་ཏེ་གསོལ་བཏབ་ན། །ཕྱི་ནང་ཉེར་འཚེ་ཀུན་ལས་
སྐྱོབ་མཛད་ཅིང་། །འཆི་མེད་ཚེ་ཡི་དངོས་གྲུབ་མཆོག་སྩོལ་བ། །འཕགས་མ་ཡིད་
བཞིན་འཁོར་ལོར་གསོལ༔ རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །གཅིག་
བསྡུས་རབ་མཛེས་ལྷ་མོའི་སྐུར་བསྟན་ནས། །གང་འདུལ་སྤྲུལ་པས་འགྲོ་ཀུན་
འདྲེན་མཛད་པ། །ཀུན་གྱི་སྐྱབས་གནས་ཁྱོད་ལ༴ ཚངས་དང་དབང་པོ་འཇིག་
རྟེན་སྐྱོང་རྣམས་དང༌། །མཐུ་ཆེན་རྒྱལ་སྲས་ཀུན་གྱིས་རྟག་མཆོད་ཀྱང་། །ཉམ་
ཆུང་འགྲོ་ལ་ལྷག་པར་ཐུགས་བརྩེ་བ། །ཐུགས་རྗེའི་གཏེར་ཆེན་མ་ལ༔ ཡོན་ཏན་
རབ་ རྫོགས་ ཞི་ བའི་ སྐུ་བརྙེས་ ཀྱང་། །འགྲོ་ ལ་ ཐུགས་ རྗེ་ ཁོ་ནའི་དབང་གྱུར་
པས། །འགྲོ་རྣམས་སྒྲོལ་ལ་ནམ་ཡང་མི་ངལ་བའི། །མཚན་མཆོག་དོན་དང་ལྡན་
ལ༴ རབ་འབྱམས་ཞིང་གི་རྒྱལ་སྲས་ཐམས་ཅད་ཀྱང་། །ལྷག་པའི་ལྷ་མོ་ཁྱོད་ལ་
གསོལ་བཏབ་ནས། །འགྲོ་བའི་དོན་ལ་བརྩོན་པར་མཛད་པས་ན། །ཀུན་གྱིས་
སྐྱབས་གནས་ཁྱོད་ལ༴ ལྷག་པར་སྙིགས་དུས་འགྲོ་ལ་ཐུགས་བརྩེ་བས། །འཇིག་
རྟེན་མགོན་པོའི་ཞལ་གྱི་ཆུ་སྐྱེས་ལས། ལེགས་འཁྲུངས་ཐུགས་རྗེ་ཆེན་པོའི་འཕྲིན་
ལས་སྒྲུབ། །སྒྲོལ་མ་ཐུགས་རྗེ་ཅན་ལ༴ གནས་སྐབས་མངོན་མཐོ་མཐར་ཐུག་
ངེས་ལེགས་ཀྱི། །དངོས་གྲུབ་ཅི་འདོད་ང་ཡིས་སྦྱིན་ནོ་ཞེས། །གཡས་པའི་ཕྱག་
གིས་གསལ་བར་མཚོན་པར་མཛད། །འདོད་དགུའི་མཆོག་སྦྱིན་མ་ལ༴ ཞི་དང་ཁྲོ་
བོའི་ལྷ་ཚོགས་གྲངས་མང་ཡང་། །མཆོག་གསུམ་མ་ལུས་འདུས་པ་ང་ཡིན་ཞེས། །
གཡོན་པའི་ཕྱག་གིས་གསལ་བར་མཚོན་པར་མཛད། །སྐྱབས་གསུམ་ཀུན་འདུས་
སྒྲོལ་མར= སྐྱབས་གནས་ཀུན་འདུས་བླ་མ་ལྷག་པའི་ལྷ། རྗེ་བཙུན་སྒྲོལ་མར་
གསོལ་ བ་ བཏབ་པའི་མཐུས། །ཚེ་ རབས་ ཀུན་ཏུ་ ཐེག་ མཆོག་བཤེས་ གཉེན་
-363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གྱིས། །རྗེས་བཟུང་བཀའ་བཞིན་སྒྲུབ་པར་བྱིན་གྱིས་རློབས། །དལ་འབྱོར་རྙེད་
དཀའ་ནམ་འཆི་ཆ་མེད་དྲན། །ངན་འགྲོའི་གཡང་ལ་འཇིགས་ནས་སྐྱབས་འགྲོ་
ཞིང་། དཀར་ནག་ལས་འབྲས་ཚུལ་ལ་ཡིད་ཆེས་ནས། །སྡིག་སྤོང་དགེ་སྒྲུབ་ནུས་
པར་བྱིན༴ འཁོར་བའི་གནས་ལ་ཞེན་ལོག་ངེས་འབྱུང་གིས། །བསླབ་པ་གསུམ་
ལ་སློབ་ཅིང་ལྷག་པར་དུ། །བསྟན་པའི་རྩ་བ་སོ་ཐར་བསླབ་བྱ་ལ། །གཅེས་སྤྲས་
ཆེན་པོས་སློབ་པར༴ མཁའ་ཁྱབ་མ་རྒན་དྲིན་ཅན་འདི་རྣམས་ཀྱིས། །ཡང་ཡང་
དྲིན་གྱིས་བསྐྱངས་པའི་ཚུལ་བསམ་ནས། །བྱམས་དང་སྙིང་རྗེ་བྱང་ཆུབ་སེམས་
བསྐྱེད་དེ། །རྒྱལ་ སྲས་ སྤྱོད་ ལ་ སློབ་ པར= བྱང་ ཆུབ་ སེམས་ མཆོག་ཆེས་ ཆེར་
སྟོབས་རྒྱས་ནས། །འགྲོ་བ་སྒྲོལ་ལ་ཤིན་ཏུ་རིངས་པའི་བློས། །བླ་མེད་རྡོ་རྗེ་ཐེག་
པའི་སྒོར་ཞུགས་ནས། །དམ་ ཚིག་ སྡོམ་ པ་ དག་ པར= ཚེ་ གཅིག་ཉིད་ལ་རྡོ་ རྗེ་
འཆང་གི་སར། །ལེགས་པར་འཁྲིད་ པའི་ རིམ་གཉིས་ ལམ་ བཟང་ལ། །འཁྲུལ་
མེད་ངེས་པ་བརྟན་པོ་རྙེད་གྱུར་ནས། །ཐུན་བཞིའི་རྣལ་འབྱོར་ནུས་པར༴ དེ་ལྟར་
མདོ་ སྔགས་ ཀུན་ གྱི་ སྙིང་ པོའི་དོན། །ལམ་ གྱི་ རིམ་ པ་ གཅིག་ཏུ་ སྒྲིབ་ པ་ ཡི། །
བཀའ་ གདམས་ སྐྱེས་ བུ་ ཆེན་ པོའི་ མན་ ངག་ ལ། །ཉམས་ ལེན་ སྙིང་ པོར་ནུས་
པར༴ གསང་བ་བླ་མེད་སྙིང་གའི་ཐིག་ལེའི་ཆོས། །ཟབ་ལམ་སྟོང་ཉིད་སྙིང་རྗེའི་
སྙིང་པོ་ཅན། །ཆེས་ཕྲ་ཟུང་འཇུག་ཐིག་ལེའི་རྣལ་འབྱོར་གྱིས། །སྐུ་གསུམ་མངོན་
དུ་འགྱུར་བར་བྱིན་གྱིས་རློབས། །ཞེས་ལམ་གྱི་རིམ་པ་རྣམས་ལ་ཤར་སྒོམ་དང་
བཅས་གསོལ་བ་ཤུགས་དྲག་ཏུ་བཏབ་ལ། ཐུན་མཚམས་རྣམས་སུའང་ཁྱེར་སོ་
གསུམ་གྱི་རྣལ་འབྱོར་ལ་གནས་ཏེ་དལ་བ་དོན་ལྡན་དུ་བྱའོ།། །།
ཞེས་པ་འདི་ནི་མི་ཕྱེད་པའི་དད་པ་ཅན་སྤ་ཤོད་ཛ་སག་བླ་མ་བྱམས་པ་
- 364 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ཡེ་ཤེས་ཀྱིས་སྒྲོལ་དཀར་ཡིད་བཞིན་འཁོར་ལོའི་རྣལ་འབྱོར་བསྒོམ་ཚུལ་ལམ་གྱི་
གནད་ཚང་བའི་གསོལ་འདེབས་དང་བཅས་པ་ཞིག་དགོས་ཞེས་བསྐུལ་བ་ལ་
བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་མཚན་གྱིས་ ཕོ་བྲང་ཆེན་པོའི་
གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་
ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
༈ ན་མོ་གུ་རུ་མཉྫ གྷོ་ཥཱ་ཡ། རྗེ་བཙུན་འཇམ་དཔལ་དབྱངས་ཀྱི་རྣལ་
འབྱོར་ལ་བརྟེན་ནས་འཆི་མེད་ཚེའི་རིག་འཛིན་བསྒྲུབ་པར་འདོད་པས། ཡིད་
མཐུན་གྱི་གནས་སུ་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་
ནས་རང་རྒྱུད་ལ་ལེགས་པར་བརྟགས། ཀུན་སློང་བཅོས་ཏེ་དགེ་སེམས་ཁྱད་པར་
ཅན་གྱི་ངང་ནས་ཐོག་མར་སྐྱབས་འགྲོ་སེམས་བསྐྱེད་བྱ་བ་ནི། བདག་དང་མཁའ་
མཉམ་འགྲོ་བ་མ་ལུས་པ། །དེང་ནས་ཇི་སྲིད་བྱང་ཆུབ་སྙིང་པོའི་བར། །བླ་མ་
དཀོན་མཆོག་གསུམ་ལ་སྐྱབས་སུ་མཆི། །སྲིད་ཞིའི་འཇིགས་པ་ཀུན་ལས་བསྐྱབ་
ཏུ་གསོལ། །ཐོག་མེད་དུས་ནས་དྲིན་གྱིས་ལེགས་བསྐྱངས་པའི། ཉམ་ཐག་འགྲོ་
རྣམས་སྲིད་མཚོ་ལས་བསྒྲལ་ཏེ། སྐུ་གསུམ་གཞལ་མེད་ཁང་དུ་ཁྲིད་བྱའི་ཕྱིར། །
བདག་གིས་བྱང་ཆུབ་མཆོག་ཏུ་སེམས་བསྐྱེད་དོ། །ཞེས་ལན་མང་དུ་བརྗོད་ཅིང་
སྐྱབས་ འགྲོ་ དང༌ སེམས་བསྐྱེད་ རྒྱུད་ དང་ འདྲེས་ ངེས་ བྱའོ། །དངོས་ གཞི་ ཡང་
ཚིགས་སུ་བཅད་པའི་སྒོ་ནས་བརྗོད་ན་འཇུག་པ་བདེ་བ་འདི་ལྟར། བདག་དང་
ཡུལ་དུ་སྣང་བའི་ཆོས་རྣམས་ཀུན། །རང་བཞིན་མེད་པའི་སྟོང་པ་ཉིད་དུ་གྱུར། །
འོད་གསལ་སྟོང་པའི་ངང་ལས་པད་ཟླའི་སྟེང་། །རང་གི་སེམས་དང་འཇམ་དཔལ་
དབྱངས་ཀྱི་ཐུགས། །དབྱེར་མེད་རོ་གཅིག་དྷིཡིག་རྣམ་པར་གྱུར། །དེ་ལས་འོད་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཟེར་ཕྱོགས་བཅུར་རབ་འཕྲོས་ཏེ། །ཕྱོགས་བཅུའི་རྒྱལ་བ་སྲས་དང་བཅས་པ་
མཆོད། །རིགས་དྲུག་འགྲོ་བའི་སྡིག་སྒྲིབ་ཀུན་སྦྱངས་ཏེ། །འཇམ་དཔལ་དབྱངས་
ཀྱི་གོ་འཕང་མཆོག་ལ་བཀོད། །ཚུར་འདུས་དྷིཡིག་ལ་ཐིམ་ཡོངས་གྱུར་ལས། །
རང་ཉིད་ཚེ་ཡི་མཆོག་སྩོལ་འཇམ་དཔལ་དབྱངས། །སྐུ་མདོག་བྱུ་རུའི་ལྷུན་པོ་
ལྟར་དམར་ཞིང་། །ཞི་ཞིང་འཛུམ་ལྡན་ཞལ་ གཅིག་ ཕྱག་ གཉིས་ ཀྱིས། །མཉམ་
བཞག་སྟེང་ན་འཆི་མེད་བདུད་རྩི་ཡིས། །ལེགས་པར་གང་བའི་བུམ་པ་དམར་པོ་
ནི། །ཡིད་ བཞིན་ ནོར་བུས་ ལེགས་ པར་ བརྒྱན་ པ་ བསྣམས། །རལ་ པའི་ ཐོར་
ཚུགས་དབུ་རྒྱན་སྙན་རྒྱན་དང༌། །མགུལ་རྒྱན་ཕྱག་ཞབས་གདུ་བུ་ལ་སོགས་པ། །
སྣ་མང་རིན་ཆེན་རྒྱན་གྱིས་ལེགས་པར་བརྒྱན། །ལྷ་རྫས་དར་གྱི་ན་བཟའ་ལྷབ་
ལྷུབ་གསོལ། །ཕྱོགས་ བཅུར་ འཕྲོ་ བའི་ འོད་ ཟེར་ གུར་ ཁྱིམ་ དབུས། །ཞབས་
གཉིས་རྡོ་རྗེའི་སྐྱིལ་ཀྲུང་གིས་བཞུགས་པའི། །གནས་གསུམ་རྡོ་རྗེ་གསུམ་གྱི་ཡི་
གེ་ཡིས། །ལེགས་པར་མཚན་པའི་ཐུགས་ཀའི་ས་བོན་ལས། །འོད་འཕྲོས་ཕྱོགས་
བཅུའི་རྒྱལ་བ་སྲས་བཅས་ཀུན། །འཇམ་དཔལ་དབྱངས་ཀྱི་རྣམ་པར་སྤྱན་དྲངས་
ཏེ། །རང་ལ་ཐིམ་པས་དབྱེར་མེད་རོ་གཅིག་གྱུར། །རྒྱལ་བ་རིགས་ལྔའི་ཚོགས་
ཀྱིས་དབང་བསྐུར་བས། །ཡེ་ཤེས་བདུད་རྩིས་ལུས་གང་དྲི་མ་དག །རང་རིགས་
ལྷག་པའི་ལྷ་ཡི་དབུ་ལ་བརྒྱན། །རབ་འབྱམས་ཞིང་གི་རྒྱལ་བ་མ་ལུས་པའི། །ཡེ་
ཤེས་གཅིག་ཏུ་བསྡུས་པའི་གཟུགས་ཀྱི་སྐུ། །མཆོག་སྦྱིན་རྡོ་རྗེ་ རྗེ་བཙུན་འཇམ་
དབྱངས་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །དངོས་བཤམས་ཡིད་
སྤྲུལ་མཆོད་ཚོགས་མ་ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་
ཅད་བཤགས། །རྣམ་དཀར་དགེ་ཚོགས་ཀུན་ལ་རྗེས་ཡི་རང་། །འགྲོ་ལ་ཆོས་ཀྱི་
- 366 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
འཁོར་ལོ་བསྐོར་བའི་ཕྱིར། །མྱ་ངན་མི་འདའ་རྟག་པར་བཞུགས་སུ་གསོལ། །
དགེ་ཚོགས་ཅི་མཆིས་བྱང་ཆུབ་ཆེན་པོར་བསྔོ། །གླིང་གཞི་རི་རབ་ཉི་ཟླ་རིན་ཆེན་
བདུན། །རིན་ཆེན་མཎྜལ་ཀུན་བཟང་མཆོད་པའི་ཚོགས། །བློ་ཡིས་བླངས་ནས་
འཇམ་དཔལ་དབྱངས་ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་
གསོལ། །ཞེས་ཡན་ལག་བདུན་པ་མཎྜལ་དང་བཅས་པ་དམིགས་པ་གསལ་པོས་
ཕུལ་ལ་སྐབས་ཀྱི་དོན་ལ་གསོལ་བ་གདབ་པ་ནི། གང་སྐུ་སྒོམ་ནས་གཟུངས་
སྔགས་ཟློས་བྱས་ན། །ཅི་འདོད་དངོས་གྲུབ་ཡིད་བཞིན་སྩོལ་མཛད་པ། །བླ་མ་
འཇམ་དཔལ་དབྱངས་ལ་གསོལ་བ་འདེབས། །འཆི་མེད་ཚེ་ཡི་དངོས་གྲུབ་སྩལ་
དུ་གསོལ། །ཞེས་འདུན་པ་ཤུགས་དྲག་པོས་བརྒྱ་སྟོང་སོགས་ཅི་ནུས་བརྗོད་ཅིང་
གསོལ་བ་གདབ་བོ། །དེ་ནས་བཟླས་པ་བྱ་བ་ནི། རང་རྗེ་བཙུན་འཇམ་དབྱངས་
སུ་གསལ་བའི་ཐུགས་ཀར་པདྨ་དམར་པོ་འདབ་མ་བརྒྱད་པའི་སྟེང་དུ་འཆི་མེད་
ཚེའི་བདུད་རྩིས་གང་བའི་བུམ་པ་དམར་པོ་ཡིད་བཞིན་གྱི་ནོར་བུས་ཁ་བརྒྱན་
པའི་ནང་གི་དབུས་སུ་པདྨ་འདབ་མ་བརྒྱད་པའི་སྟེང་དུ་རལ་གྲི་ཡུ་བ་དྷིས་མཚན་
པའི་ཁོང་སྟོང་གི་དབུས་སུ་པདྨ་འདབ་མ་བརྒྱད་པ་གཉིས་ཁ་སྦྱར་བའི་དབུས་སུ་
རང་གི་སེམས་དྷིཡིག་དམར་སེར་གྱི་རྣམ་པར་སྒོམ་པའི་སྟེང་དུ་ཕྱོགས་བཞི་
མཚམས་བཞི་རྣམས་སུ་རྗེ་བཙུན་འཇམ་དཔལ་དབྱངས་ཚེའི་བུམ་པ་དང་བདུད་
རྩིས་གང་བ་འཛིན་པ་རེ་བཞུགས་པར་བསམ་ལ། འཇམ་དབྱངས་དགུ་པོ་དེས་
རང་སེམས་དྷིཡིག་ཏུ་གསལ་བ་ལ་བུམ་ཆུས་ཁྲུས་གསོལ་བས། ནད་གདོད་སྡིག་
སྒྲིབ་ཐམས་ཅད་དག་ནས་འཆི་མེད་ཚེའི་དངོས་གྲུབ་ཐོབ་པར་བསམ་ལ། ཨོཾ་ཨ་
ར་པ་ཙ་ན་དྷིཨཱ་ཡུར་ཤྲཱི་ཧཱུྃ། ཞེས་བརྒྱ་སྟོང་ཁྲི་འབུམ་སོགས་ཅི་ནུས་བཟླ་ཞིང་།
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སངས་རྒྱས་ཀུན་གྱི་སྙིང་པོ་འབྲུ་གསུམ་དང་། གཟུགས་སྔགས་ཐམས་ཅད་ཀྱི་རྩ་
བ་དབྱངས་གསལ་ཡང་ཅི་ནུས་སུ་བཟླའོ། །ཚེ་འགུགས་པའི་དམིགས་པ་རྒྱས་
པར་ བྱེད་ ན། ཐུགས་ ཀའི་ ས་ བོན་ དང༌ སྔགས་ འཕྲེང་ ལས་ འོད་ ཟེར་ འཕྲོས།
འཇིག་རྟེན་གྱི་ཁམས་ཐམས་ཅད་ཀྱི་འབྱུང་བའི་བཅུད་རྣམས་བསྡུས་ཏེ་རང་ལ་
བསྟིམ། ཡང་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་
ཐམས་ཅད་ཀྱི་བྱིན་རླབས་ནུས་མཐུ་རྣམས་བསྡུས་ཏེ་རང་ལ་ཐིམ་པས་འཆི་མེད་
ཚེའི་རིག་འཛིན་ཐོབ་པ་བསམ་མོ། །ཐུན་བསྡུ་བ་ན་ཡིག་བརྒྱ་མང་དུ་བཟླས་ལ་
ལྷག་ཆད་ཀྱི་ཉེས་པ་ཞི་བ་དང་བྱིན་རླབས་ཞུགས་པ་རྣམས་མི་འགྱུར་བར་བརྟན་
པར་བྱས་ལ། དགེ་བ་འདི་ཡིས་མྱུར་དུ་བདག །རྗེ་བཙུན་འཇམ་དབྱངས་འགྲུབ་
གྱུར་ནས། །འགྲོ་བ་ཀུན་ ཀྱང་ འཇམ་དབྱངས་ཀྱི། །གོ་འཕང་མཆོག་ལ་འགོད་
པར་ཤོག །ཅེས་སོགས་བསྔོ་བ་དང་སྨོན་ལམ་བྱའོ། །རྣལ་འབྱོར་འདིའི་སྒོ་ནས་
གཞན་དོན་བྱ་བར་འདོད་ན། བུམ་པ་བསྒྲུབ་ཚུལ་སོགས་འཇམ་དབྱངས་ཆོས་
སྐོར་གྱི་གཞུང་ཉིད་དུ་གསལ་བ་ལྟར་བྱའོ། །
ཞེས་རྗེས་བཙུན་ འཇམ་དབྱངས་ལ་བརྟེན་ པའི་ ཚེ་ བསྒྲུབ་ཀྱི་ཆོ་ག་
དངོས་གྲུབ་ཀུན་འབྱུང་ཞེས་བྱ་བ་འདི་ནི་འབའ་ཆོས་སྡེའི་མཁན་པོ་མདོ་སྔགས་
རབ་འབྱམས་སྨྲ་བའི་དགེ་བའི་བཤེས་གཉེན་འཕྲིན་ལས་ཀུན་འཕེལ་གྱིས་སྔ་
ཕྱིར་ཡང་ཡང་བསྐུལ་མ་བྱུང་བ་ལ་བརྟེན་ནས་འཇམ་མགོན་སྙན་བརྒྱུད་ཀྱི་མན་
ངག་འཛིན་པ་དགེ་སློང་ ༧ ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་འཇམ་མགོན་བླ་མའི་བསྟན་པ་
རིན་པོ་ཆེ་འདི་ཉིད་ཕྱོགས་དུས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
- 368 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
༈ ན་མོ་གུ་རུ། གང་ཞིག་ཡིད་ལ་དྲན་པ་ཙམ་གྱིས་ཀྱང་། །མཆོག་དང་
ཐུན་མོང་དངོས་གྲུབ་ཀུན་སྩོལ་བ། །བླ་མ་ཡི་དམ་བརྟན་པའི་འཁོར་ལོ་མཆོག །
བྱང་ཆུབ་བར་དུ་སྙིང་གི་ཟེའུ་འབྲུར་བཞུགས། །འདིར་འཇམ་མགོན་སྙན་བརྒྱུད་
ཐུན་མོང་མིན་པ་འཇམ་དབྱངས་ནང་སྒྲུབ་ཀྱི་བླ་མའི་རྣལ་འབྱོར་ཉམས་སུ་ལེན་
ཚུལ་ལ་སྦྱོར་དངོས་མཇུག་གསུམ་ལས། དང་པོ་ནི། གནས་ཁང་བྱི་དོར་བྱ་བ་དང་
སྐུ་རྟེན་བཤམས་པ་སོགས་ཕྱག་ལེན་ལྟར་བྱས་ལ། སྐྱབས་འགྲོ་སེམས་བསྐྱེད་
ཚད་མེད་བཞི་ཁྱད་པར་གྱི་སེམས་བསྐྱེད་རྣམས་བསྒོམ་པ་སྔོན་དུ་བཏང་ནས།
རང་ཡི་དམ་ཡབ་ཡུམ་དུ་གསལ་བའི་ཐུགས་ཀར་སྣ་ཚོགས་པདྨ་འདབ་མ་སྟོང་
དང་ལྡན་པ་ཁ་གྱེན་དུ་བལྟས་པའི་སྟེང་དུ་ཧཱུཾ་ལས་གཞལ་ཡས་ཁང་མཚན་ཉིད་
ཐམས་ཅད་ཡོངས་སུ་རྫོགས་པའི་དབུས་སུ་སེང་ཁྲི་པད་ཟླ་ཉི་མའི་དཀྱིལ་འཁོར་
གྱི་ གདན་ལ་ རང་ གི་ རྩ་ བའི་ བླ་ མའི་ ཐུགས་ བདེ་ སྟོང་ དབྱེར་མེད་ ཀྱི་ ངོ་བོ་
དྷིཧཱུྃའོད་དུ་ཞུ་བ་ལས་བླ་མ་ཡི་དམ་དབྱེར་མེད་རྗེ་བཙུན་འཇམ་དཔལ་དབྱངས་
དམར་པོ་རྡོར་དྲིལ་འཛིན་པས་དབྱངས་ཅན་མ་དམར་མོ་གྲི་ཐོད་འཛིན་པ་དང་
མཉམ་པར་སྦྱོར་བ། གཉིས་ཀའང་རིན་པོ་ཆེ་དང་རུས་པའི་རྒྱན་གྱིས་བརྒྱན་པ།
ཡབ་རྡོ་རྗེའི་སྐྱིལ་ཀྲུང་དང་ཡུམ་པདྨའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ།
མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུྃ་ལས་འོད་
འཕྲོས། བརྒྱུད་ པ་ གསུམ་ གྱི་ བླ་ མ་ ཡི་ དམ་ སངས་ རྒྱས་ བྱང་ སེམས་ དཔའ་བོ་
མཁའ་ འགྲོ་བསྟན་སྲུང་ ཡེ་ཤེས་ པའི་ ཚོགས་ རྣམས་ སྤྱན་དྲངས། དབྱེར་མེད་
གཅིག་ཏུ་གྱུར་པས་སྐྱབས་གསུམ་ཀུན་འདུས་ཀྱི་ངོ་བོར་གྱུར་པར་མོས་ལ། ཡན་
ལག་བདུན་པ་འབུལ་བ་ནི། བཀའ་དྲིན་གསུམ་ལྡན་རྩ་བའི་བླ་མ་དང་། །དབྱེར་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
མེད་བརྟན་པའི་འཁོར་ལོ་ཡབ་ཡུམ་ལ། །སྒོ་གསུམ་གུས་པ་ཆེན་པོས་ཕྱག་འཚལ་
ལོ། །ཕྱི་ནང་གསང་བའི་མཆོད་སྤྲིན་རྒྱ་མཚོ་འབུལ། །སྡོམ་པ་གསུམ་དང་འགལ་
རྣམས་སྙིང་ནས་བཤགས། །རང་གཞན་རྣམ་དཀར་དགེ་ལ་རྗེས་ཡི་རང་། །ཟབ་
རྒྱས་ཆོས་ཀྱི་འཁོར་ལོ་བསྐོར་བའི་ཕྱིར། །སྲིད་མཐར་མྱ་ངན་མི་འདའ་བརྟན་
པར་བཞུགས། །དགེ་བ་ཅི་མཆིས་ཟུང་འཇུག་ཐོབ་ཕྱིར་བསྔོ། །དེ་ནས་མཎྜལ་
རྒྱས་པའམ། བསྡུ་ན། གླིང་བཞི་རི་རབ་ཉི་ཟླ་རིན་ཆེན་བདུན། །རིན་ཆེན་མཎྜལ་
ཀུན་བཟང་མཆོད་པའི་ཚོགས། །བླ་མ་ཡི་དམ་དཀོན་མཆོག་གསུམ་ལ་འབུལ། །
ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །དེ་ནས་དམིགས་བརྩེ་མ་ལ་
སོགས་ པའི་ གསོལ་ འདེབས་ དང༌། །ཡབ་ཡུམ་ གྱི་ སྔགས་བཟླ་ཞིང་། ཞི་ རྒྱས་
དབང་དྲག་གི་དམིགས་པ་སོགས་སྐབས་དང་སྦྱོར་རོ། །དེ་ལྟར་གདུང་ཤུགས་དྲག་
པོས་གསོལ་བཏབ་པས། །བླ་མ་ཡབ་ཡུམ་དགྱེས་པའི་གནས་གསུམ་ལས། །འོད་
ཟེར་བདུད་རྩིས་རང་ལུས་རིམ་གྱིས་གང་། །དབང་བཞི་ཐོབ་ཅིང་སྐུ་བཞི་མངོན་
དུ་གྱུར། །ཅེས་བརྗོད་ཅིང་དེ་ལྟར་དུ་བསམ་མོ། །དེ་ནས། བླ་མའི་ཐུགས་ཀའི་ས་
བོན་ལས་འོད་ཟེར་འཕྲོས་མཐའ་ནས་རིམ་གྱིས་འོད་དུ་ཞུ་ནས་ཐུགས་ཀའི་དྷིལ་
ཐིམ། དེ་ཡང་རིམ་བཞིན་འོད་དུ་ཞུ་ནས་རང་སེམས་བདེ་སྟོང་གི་ངོ་བོར་གནས་པ་
ལ་ཐིམ། དགེ་བ་འདི་ཡིས༴ བླ་མ་སངས་རྒྱས་འགྲུབ༔ འགྲོ་བ་གཅིག དེ་ཡི་ས་
ལ་འགོད་པར་ཤོག །ཅེས་སོགས་བསྔོ་བ་དང་སྨོན་ལམ་བྱའོ། ། །
གཉིས་པ་དངོས་གཞི་ནི། སྭ་བྷ་ཝས་སྟོང་པར་སྦྱངས། སྟོང་པའི་ངང་
ལས་པཾ་ལས་པདྨ་དཀར་པོ་འདབ་མ་དྲུག་པ། དེའི་སྟེང་དུ་རཾ་ལས་ཉི་མའི་དཀྱིལ་
འཁོར། དེའི་སྟེང་དུ་དྷཱིཙྪཱཧཱུྃཞལ་སྦྱོར་དུ་འཁོད་པ་ལས་འོད་འཕྲོས། དོན་གཉིས་
-370 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
བྱས། འདུས་ཡོངས་སུ་གྱུར་པ་ལས། རང་ཉིད་འཇམ་དཔལ་དབྱངས་རལ་གྲི་
དང་གླེགས་བམ་འཛིན་པས། དབྱངས་ཅན་མ་རལ་གྲི་དང་གླེགས་བམ་འཛིན་པ་
དང་མཉམ་པར་སྦྱོར་བ། གཉིས་ཀའང་སྐུ་མདོག་དམར་སེར་ཡབ་རྡོ་ རྗེའི་སྐྱིལ་
ཀྲུང་དང་ཡུམ་པདྨའི་སྐྱིལ་ཀྲུང་གིས་བཞུགས་པ། རིན་པོ་ཆེ་དང་རུས་པའི་རྒྱན་གྱི་
བརྒྱན་པ། གཙོ་བོའི་ཐུགས་ཀར་སྣ་ཚོགས་པདྨ་འདབ་མ་བཞི་པའི་དབུས་སུ་མི་
བསྐྱོད་པ་སྔོན་པོ་མ་མ་ཀཱི་དང་མཉམ་པར་སྦྱོར་བ། རིན་འབྱུང་སེར་པོ་རིན་ཆེན་
སྒྲོལ་མ་དང་མཉམ་པར་སྦྱོར་བ། འོད་དཔག་མེད་དམར་པོ་གོས་དཀར་མོ་དང་
མཉམ་པར་སྦྱོར་བ། དོན་གྲུབ་ལྗང་ཁུ་དམ་ཚིག་སྒྲོལ་མ་དང་མཉམ་པར་སྦྱོར་བ།
དེ་ཐམས་ཅད་ཀྱང་གླེགས་བམ་དང་རལ་གྲི་འཛིན་པ། རྡོ་རྗེ་དང་པདྨའི་སྐྱིལ་ཀྲུང་
གིས་བཞུགས་པ། རིན་པོ་ཆེ་དང་རུས་པའི་རྒྱན་གྱིས་བརྒྱན་པ། ཐམས་ཅད་ཀྱི་
དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་འཕྲོས་
རྗེ་བཙུན་ཡབ་ཡུམ་ལ་རྒྱལ་བ་སྲས་བཅས་ཀྱིས་བསྐོར་བ་སྤྱན་དྲངས། མདུན་གྱི་
ནམ་མཁར་བཞུགས་པར་བསམ་ལ། ནང་མཆོད་དང་མཆོད་པ་རྣམས་བླ་མེད་
ལྟར་བྱིན་གྱིས་བརླབས་ཏེ། ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད་
དོ། །དེ་ནས། ཇི་ ལྟར་མགོན་པོ་ ཁྱོད་ ཀྱིས་ནི། །སྔོན་ཚེ་ འགྲོ་ལ་དབང་བསྐུར་
ལྟར། །དེ་བཞིན་ཐུགས་ རྗེས་ བདག་ལ་ཡང་། །དབང་ བསྐུར་ དམ་ པ་ སྩལ་དུ་
གསོལ། །ཞེས་གསོལ་བ་བཏབ་སྟེ་དབང་བཞི་ལེན་ནོ། ། །
དེ་ནས་ རིགས་ ལྔའི་ཐུགས་ཀར་ཉི་མའི་གདན་ལ་དྷིཥྛདང༌། ཡུམ་ལྔའི་
ཐུགས་ཀར་ཉི་མའི་གདན་ལ་ཧཱུྃཡིག་གི་མཐར་ཨོཾ་ཨ་པ་ར་ཙ་ན་ཞེས་པའི་སྔགས་
ཀྱིས་བསྐོར་བ་ལས་འོད་ཟེར་སྤྲོ་བསྡུའི་དམིགས་པ་དང་བཅས་བཟླས་པ་ཅི་
371-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འགྲུབ་བྱ་ཞིང་མཇུག་ཏུ་ཡིག་བརྒྱ་བཟླའོ། །
གསུམ་པ་མཇུག་ཏུ་ཇི་ལྟར་བྱ་བ་ནི། མཆོད་གཏོར་རྣམས་བྱིན་གྱིས་
བརླབས་ལ། རང་གི་སྙིང་ག་ནས་འོད་ཟེར་འཕྲོས། རང་བཞིན་གྱི་གནས་ནས་རྗེ་
བཙུན་ཡབ་ཡུམ་ལ་རྒྱལ་བ་སྲས་བཅས་ཀྱིས་བསྐོར་བ་སྤྱན་དྲངས། མདུན་གྱི་
ནམ་མཁར་བཞུགས་པར་གྱུར་པའི་ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་
བར་ མོས་ ལ། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་ མཚོའི་མཆོད་
གཏོར་འདི། །རྗེ་བཙུན་བརྟན་པའི་འཁོར་ལོ་ཡི། །ལྷ་ཚོགས་འཁོར་དང་བཅས་
ལ་འབུལ། །བཞེས་ནས་བདག་དང་འགྲོ་ཀུན་ལ། །མཆོག་དང་ཐུན་མོང་དངོས་
གྲུབ་ སྩོལ། །ཞེས་ གཏོར་ མ་ ཕུལ། གང་ བློ་མས་ བསྟོད། ཡིག་ བརྒྱ་ བཟླས་ ལ་
བཟོད་པར་གསོལ་ཏེ་གཏོར་མགྲོན་རང་ལ་བསྡུའོ། །ཐུན་མཐར་རང་ཡང་རིམ་
གྱིས་འོད་གསལ་དུ་བསྡུས་ལ་ཅི་ནུས་སུ་མཉམ་པར་བཞག །འོད་གསལ་ལས་
སྐད་ཅིག་གིས་ རྗེ་བཙུན་ཡབ་ཡུམ་གྱི་སྐུར་ལངས་པའི་གནས་གསུམ་དུ་འབྲུ་
གསུམ་གྱིས་མཚན་པར་གྱུར། གང་ཚེ་ལྟ་བར་འདོད་པའམ། ཞེས་སོགས་ཀྱི་སྨོན་
ལམ་དང་ཤིས་བརྗོད་ཅི་རིགས་པ་བྱའོ། །
ཞེས་རྗེ་བཙུན་འཇམ་དབྱངས་ནང་སྒྲུབ་ལ་བརྟེན་པའི་བླ་མའི་རྣལ་
འབྱོར་འདི་ལྟ་བུ་ཞིག་དགོས་ཞེས་དད་བརྩོན་ལྡན་ པ་ སུམ་ བྷ་ཞབས་དྲུང་བློ་
བཟང་རྒྱལ་མཚན་གྱིས་བསྐུལ་བ་ལ་བརྟེན་ནས་དགེ་སློང་༧ཡེ་ཤེས་རྒྱལ་མཚན་
གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ།། །།
༈ རྗེ་བཙུན་སྒྲོལ་མ་ལ་སྐུའི་རྣམ་འགྱུར་མང་དུ་ཡོད་པ་ལས་དབང་སྡུད་
ཀྱི་ལྷ་མོ་སྒྲོལ་མ་མྱུར་མ་དཔའ་མོ་བསྒོམ་ཚུལ་ནི། སངས་རྒྱས་ཆོས་དང་ཚོགས་
- 372 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ཀྱིས་ མཆོགཟ བྱང༌ ཆུབ་ བར་ དུ་ བདག་ ནི་ སྐྱབས༴ བདག་ གིས་ སྦྱིན་ སོགས་
བགྱིས༔ འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ལན་གསུམ། ཨོཾ་སྭ་བྷཱ་
ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷཉཧཾ༔ སྟོང་པ་ཉིད་དུ་གྱུར། སྟོང་པའི་ངང་ལས་པདྨ་
དང་ཟླ་བའི་སྟེང་དུ་རང་གི་སེམས་ཧཱུྃ་ཡིག་དམར་པོ་དེ་ལས་འོད་འཕྲོས། དོན་
གཉིས་བྱས་འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་མ་སྒྲོལ་མ་མྱུར་མ་
དཔའ་མོ་སྐུ་མདོག་དམར་མོ་ཁྲོ་ཞིང་ཆགས་པའི་ཉམས་ཅན་ཞལ་གཅིག་ཕྱག་
གཉིས་མ། ཕྱག་གཡས་མཆོག་སྦྱིན་གྱི་ཕྱག་རྒྱས་དབང་སྡུད་ཀྱི་བུམ་པ་བསྣམས་
པ། ཕྱག་གཡོན་ནུ་མ་གཡོན་པའི་ཐད་དུ་དཀོན་མཆོག་གསུམ་མཚོན་གྱི་ཕྱག་རྒྱ་
ཨུཏྤ་ལ་བསྣམས་པ། ཞབས་གཡས་བརྐྱངས་ཤིང་གཡོན་བསྐུམས་པ། སྐུ་ལ་རིན་
པོ་ ཆེའི་ རྒྱན་ གྱིས་ བརྒྱན་ཅིང་ དར་ གྱི་ན་བཟའ་གསོལ་བ། དེའི་ སྤྱི་ བོར་ ཨོ།
མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པ། ཐུགས་ཀའི་ས་བོན་ལས་འོད་
འཕྲོས། ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། གཉིས་སུ་མེད་པར་གྱུར།
དབང་གི་ལྷས་དབང་བསྐུར། འོད་དཔག་མེད་ ཀྱིས་དབུ་བརྒྱན་པར་གྱུར། ཨོ་
ཨཱརྱ་ཏཱ་རེ་ཨགྷཾ་ནས་ཤཔྟའི་བར་གྱིས་མཆོད། གང་གིས་ཁྱོད་ཞབས་པདྨོ་གུས་
མཆོད་ནས། །ཅེས་སོགས་དང༌། ལྷ་མི་གནོད་སྦྱིན་ལ་སོགས་འགྲོ་ཀུན་གྱི། །ཞེས་
སོགས་ ཀྱིས་ གསོལ་བ་གདབ། དེ་ནས་ཐུགས་ ཀའི་ ས་ བོན་ སྔགས་ཕྲེང་ དང་
བཅས་པ་དང་། ཕྱག་གཡས་ཀྱིས་བཟུང་བའི་དབང་སྡུད་ཀྱི་བུམ་པའི་ནང་གི་ཏྭཾ།
ཡིག་ལས་འོད་ཟེར་ལྕགས་ཀྱུ་དང་། ཞགས་པ་དང་། ལྕགས་སྒྲོག་གི་རྣམ་པ་ཅན་
ཕྱོགས་བཅུར་འཕྲོས། འཇིག་རྟེན་གྱི་ཁམས་ཐམས་ཅད་ཀྱི་དཔལ་འབྱོར་ལེགས་
ཚོགས་རྣམས་དང་ཆེ་དགུ་ཐམས་ཅད་བཀུག་སྟེ་དབང་དུ་བསྡུས་ནས་རང་གི་རྐང་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པའི་དྲུང་དུ་འཁོད་དེ་རང་ལ་རྩེ་གཅིག་ཏུ་དད་ཅིང་གུས་པས་གནས་པར་བསམ་
ལ། ཨོཾ་ཏཱ་རེ་ཏུཏྟཱ་རེ་ཏུ་རེ་ཝ་ཤ་ཀུ་རུ་སྭཱཧཱ། ཞེས་ཅི་འགྲུབ་བཟླས་ལ། མཇུག་ཏུ།
དགེ་བ་འདི་ཡིས་མྱུར་དུ་བདག །རྗེ་བཙུན་སྒྲོལ་མ་འགྲུབ་གྱུར་ནས། །འགྲོ་བ་
གཅིག་ ཀྱང་མ་ ལུས་པ། །དེ་ཡི་ས་ལ་འགོད་པར་ཤོག །ལྷ་ མི་གནོད་སྦྱིན་ལ་
སོགས་འགྲོ་ཀུན་གྱིས། །གུས་པས་འདུད་ཅིང་ཇི་ལྟར་བསམ་པའི་དོན། །ཐམས་
ཅད་ འདོད་ དགུར་མྱུར་དུ་ འགུགས་ བྱེད་ པའི། །དབང་ གི་ འཕྲིན་ལས་མྱུར་དུ་
འགྲུབ་པར་མཛོད། །ཅེས་སོགས་འདོད་དོན་ལ་གསོལ་བ་གདབ་བོ། །ཅེས་པ་
འདི་ཡང་༧རྣམ་འདྲེན་རྒྱལ་བའི་དབང་པོའི་བཀའ་ལུང་ཕེབས་པ་བཞིན་དགེ་སློང་
༧ཡེ་ཤེས་རྒྱལ་མཚན་གྱིས་བྲིས་པའོ།། །། །
༈ འཇམ་དཔལ་ནག་པོའི་སྒྲུབ་ཐབས་བཞུགས་སོ། །ན་མོ་གུ་རུ་མཉྫ་གྷོ་
ཥཱ་ཡ། བྱིན་རླབས་ཀྱི་གཏེར་ཆེན་པོ་འཇམ་དཔལ་ནག་པོའི་བསྒོམ་བཟླས་བྱ་ཚུལ་
ནི། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །
བདག་དང་གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །
ཕྱོགས་ བཅུ་ དག་ ན་ བཞུགས་ པ་ ཡི། །སངས་ རྒྱས་ བྱང༌ ཆུབ་ སེམས་ དཔའ་
གསོན། །བདག་ གིས་ རྫོགས་ པའི་ བྱང་ ཆུབ་ ཕྱིར། །དེང་ནས་ བྱང་ ཆུབ་སེམས་
བསྐྱེད་དོ། །ཞེས་ལན་གསུམ་གྱིས་སྐྱབས་འགྲོ་སེམས་བསྐྱེད་ནན་ཏན་དུ་བྱ། ཨོ་
སྭ་བྷཱ་ ཝ་ཤུདྡྷསརྦ་དྷརཿསྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་
ལས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་དྷིམཐིང་ནག །དེ་
ལས་འོད་འཕྲོས། རྒྱལ་བ་རྣམས་མཆོད། སེམས་ཅན་རྣམས་ཀྱི་སྡུག་བསྔལ་ཞི་
བར་བྱས། འོད་ཟེར་ཚུར་འདུས་ཡོངས་སུ་གྱུར་པ་ལས་རང་ཉིད་རྗེ་བཙུན་འཇམ་
-374 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
དཔལ་སྐུ་མདོག་མཐིང་ནག་ཞལ་གཅིག་ཕྱག་གཉིས་པ། ཕྱག་གཡས་རལ་གྲི་མེ་
རབ་ཏུ་འབར་བ་འཕྱར་ཞིང་། ཕྱག་གཡོན་ཐུགས་ཀར་ཨུཏྤ་ལའི་ཡུ་བ་བཟུང་བ།
སྙན་གཡོན་པའི་ཐད་དུ་མེ་ཏོག་ཁ་བྱེ་བའི་སྟེང་དུ་ཤེར་ཕྱིན་གྱི་གླེགས་བམ་
བསྣམས་པ། སྐུ་ལ་རིན་པོ་ཆེ་དང་རུས་པའི་རྒྱན་གྱིས་བརྒྱན་པ། སྤྱན་གསུམ་དང་
ལྡན་ཞིང་ཁྲོ་གཉེར་བསྡུས་པ། ཞལ་མཆེ་བ་གཙིགས་ཤིང་ཁྲོས་པའི་ཉམས་ཅན།
ཡེ་ཤེས་ཀྱི་མེ་ཕུང་འབར་བའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པ།
དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར། དེ་ལྟར་
རང་ཉིད་རྗེ་བཙུན་འཇམ་དཔལ་དུ་དངོས་སུ་བསྒོམ་པའི་ང་རྒྱལ་དང་གསལ་སྣང་
བརྟན་པོ་བྱས་ལ། ཨོཾ་ཨ་ར་པ་ཙ་ན་དྷི་ཧཱུྃ༔ ཞེས་བརྒྱ་སྟོང་ཅི་ནུས་སུ་བཟླ། དེ་
ནས་ལས་སྔགས་ནི། ཨོཾ་པྲ་སོད། ཆུ་སོད། དུར་ཏ་སོད། དུར་མི་སོད། སྙིང་མགོ་
ལ་ཆོད། ཁ་ ལ་ ཛ ཀཾ་ཤཾ་ཊཾ་རྦད་ཕཊ་སྭཱཧཱ། ཞེས་ཅི་ནུས་བཟླ། དེ་ལྟར་སྔགས་
བཟླ་བའི་ཚེ་རང་ཉིད་རྗེ་བཙུན་འཇམ་དཔལ་དུ་གསལ་བའི་ཐུགས་ཀར་ཉི་མའི་
དཀྱིལ་འཁོར་གྱི་སྟེང་དུ་ཧཱུྃ་མཐིང་ནག །དེའི་མཐའ་སྐོར་དུ་སྔགས་འཕྲེང་གིས་
བསྐོར་བ། སྔགས་འཕྲེང་ས་བོན་དང་བཅས་པ་ལས་འོད་ཟེར་མེ་འོད་ལྟ་བུར་
འཕྲོས། ལུས་ཀྱི་ནང་ཐམས་ཅད་གང་། སྡིག་སྒྲིབ་ནད་གདོན་ཐམས་ཅད་སྦྱངས་
ཤིང་བསྲེགས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། བ་སྤུའི་སྒོ་
ཐམས་ཅད་ནས་འོད་ཟེར་ཕྱིར་འཕྲོས། ཕ་རོལ་གྱི་བྱད་ཁ་རྒོད་གཏོང་སོགས་
གནོད་འཚེ་ཐམས་ཅད་དང་ནད་གདོན་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་
ལྷག་མེད་དུ་བསྲེགས་ཏེ་སྦྱངས། རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་
ནུས་མཐུ་ཐམས་ཅད་བཀུག་སྟེ་རང་ལ་ཐིམ་པར་བསམ་མོ། །མཇུག་ཏུ། དགེ་བ་
-375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
འདི་ཡིས༴ རྗེ་ བཙུན་འཇམ་དཔལ་ འགྲུབ༔ འགྲོ་བ་གཅིག་ཀྱང་ = དེ་ཡི་ས་ལ་
འགོད༔ ཅེས་ སོགས་ སྐབས་ དང་ བསྟུན་ པའི་ བསྔོ་ སྨོན་ བྱའོ། །རེ་ ཞིག་ འདིའི་
ཉམས་ལེན་རྒྱུན་ཁྱེར་དེ་ཙམ་དང༌། སླར་རྒྱས་པར་བྱེད་ཚེ་གཏོར་མ་འབུལ་བ་
དང༌། རང་གཞན་སེམས་ཅན་ཐམས་ཅད་ ཀྱི་དོན་བྱ་བའི་དམིགས་པ་ཞི་རྒྱས་
དབང་དྲག་དང་མཐུན་པའི་ཁ་བསྒྱུར་སོགས་མན་ངག་ཞལ་ལས་ཤེས་པར་ལྟར་
བྱའོ། །ཞེས་པ་འདི་ནི་རྗེ་བཙུན་མཆོག་སྤྲུལ་རིན་པོ་ཆེས་ཐུགས་དམ་མཛད་རྒྱུར་
དགེ་སློང་༧ཡེ་ཤེས་རྒྱལ་མཚན་གྱི་གཟིམ་ཆུང་དགའ་ལྡན་ཡང་རྩེར་བྲིས། །
ན་མོ་གུ་རུ་མཉྫ་ གྷོ་ཥ་ཡ། རབ་འབྱམས་ཞིག་གི་རྒྱལ་བ་ཐམས་ཅད་
ཀྱི། །མཁྱེན་རབ་མ་ལུས་གཅིག་ཏུ་བསྡུས་བྱས་ཏེ། །གཟི་བརྗིད་མཚུངས་མེད་
མཚན་ དཔེའི་ སྐུར་ ཤར་ བ། །མགོན་ པོ་ འཇམ་ དཔལ་ དབྱངས་ ལ་ གསོལ་ བ་
འདེབས། །སྔོན་བྱོན་རྒྱལ་སྲས་དཔའ་བོ་ཐམས་ཅད་ཀྱིས། །རབ་འབྱམས་ཞིང་དུ་
འབད་པས་བཙལ་བཙལ་ཀྱང་། ཁྱོད་ལས་ལྷག་པའི་སྐྱབས་གནས་མ་གཟིགས་
པས། །ཟླ་མེད་སྐྱབས་གཅིག་ཁྱོད་ལ༴ མཐོང་བས་ཉེས་ཀུན་ཞི་མཛད་མཚན་
དཔེའི་སྐུ། །ཐོས་པས་མ་རིག་མུན་སེལ་ཚངས་དབྱངས་གསུང་། །དྲན་དང་རེག་
པ་ ཀུན་ གཟིགས་ བློ་གྲོས་ཐུགས། །འབྲེལ་ཚད་དོན་ ལྡན་ མཛད་ ལ༴ རྒྱལ་བ་
གཞན་གྱིས་འདུལ་བར་མ་ནུས་པའི། །སྙིགས་དུས་ཉམ་ཐག་འགྲོ་རྣམས་སྒྲོལ་
བའི་ཕྱིར། །ཐེག་མཆོག་དགེ་བའི་བཤེས་ཀྱི་སྐུར་བསྟན་པ། །འཇམ་མགོན་བླ་
མའི་ཞབས་ལ༴ བདག་གིས་ཚེ་རབས་སྔ་མ་སྔ་མ་ནས། །མགོན་པོ་ ཁྱོད་ཉིད་
ལྷག་པའི་ལྷར་བཟུང་སྟེ། །རྒྱུན་དུ་གསོལ་བ་བཏབ་པ་འདི་དགོངས་ལ། །མཆོག་
མཐུན་དངོས་གྲུབ་མྱུར་དུ་སྩལ་དུ་གསོལ། །ཐོག་མེད་དུས་ན་སྲིད་པའི་རྒྱ་མཚོ་
-376 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
འདིར། །རང་ དབང་ མེད་ པར་ འཆིང་ བྱེད་ སྙིང་ གི་ དགྲ །བདག་ འཛིན་མ་རིག་
རྨོངས་པའི་གདོན་ཆེན་འདི། །མྱུར་དུ་ཞི་ཞིང་བཟློག་པར་མཛད་དུ་གསོལ། །སྲིད་
མཚོ་ཉམ་ངར་འཁྱམས་པའི་འགྲོ་འདི་དག །བདག་གི་དྲིན་ཅན་ཕ་མ་ཉིད་ཡིན་
ཕྱིར། །དྲིན་ཅན་ཉམ་ཐག་འདི་དག་སྒྲོལ་བ་ལ། །ཞུམ་མེད་སྙིང་སྟོབས་སྐྱེ་བར་
མཛད་ དུ་ གསོལ། །ཐོག་མེད་དུས་ནས་ སྙིང་ གི་ ཕུག་ གནས་ཏེ། །བདེན་མེད་
བདེན་པ་འཛིན་པའི་འཁྲུལ་སྣང་འདི། །ཡང་དག་གནས་ལུགས་མཐོང་བའི་བློ་
གྲོས་ ཀྱིས། །མྱུར་དུ་བསལ་ནས་ཐར་ ལམ་མཐོང་བར་མཛོད། །མཆོག་ དམན་
བར་མའི་འགྲོ་བ་ཐམས་ཅད་ལ། །རང་རང་བློ་དང་འཚམ་པའི་ཆོས་བསྟན་ཏེ། །
མཐོ་རིས་ཐར་པའི་ལམ་ལ་ཁྲིད་ནུས་པའི། །དམ་ཆོས་འཆད་པའི་བློ་གྲོས་སྩལ་དུ་
གསོལ། །ཕ་རོལ་རྒོལ་བའི་ལོག་རྟོག་ངན་པ་རྣམས། །དྲི་མེད་རིགས་པ་ཕྲ་མོས་
ལེགས་བཟློག་སྟེ། །ཡང་དག་ལམ་ལ་ངེས་པར་བཀྲི་ནུས་པའི། །རྩོད་རིག་ བློ་
གྲོས་ཐོགས་མེད་སྩལ་དུ་གསོལ། །མདོ་སྔགས་གསུང་རབ་དགོངས་དོན་ཕྲ་མོ་
རྣམས། །སྡེབས་ལེགས་ཚིག་གིས་གསལ་བར་ལེགས་ཕྱེ་ནས། །རྒྱལ་བའི་བསྟན་
པ་རྒྱ་ཆེར་སྤེལ་ནུས་པའི། །རྩོམ་པའི་བློ་གྲོས་ཐོགས་མེད་སྩལ་དུ་གསོལ། །ཐོས་
བསམ་སྒོམ་པས་རང་གི་རྒྱུད་བཏུལ་ནས། །འཆད་རྩོད་རྩོམ་པས་གཞན་དོན་བྱེད་
པ་ ལ། །མཁས་ མང་ ཚོགས་ པའི་ དབུས་ སུ་ མི་ འཇིགས་ པའི། །གཟུངས་ དང་
སྤོབས་པ་ཐོགས་མེད་ཐོབ་པར་ཤོག །ཐོག་མཐའ་བར་དུ་དགེ་བའི་དོན་བཟང་
རྣམས། །སྙན་འཇེབས་སྡེབས་ལེགས་ཚིག་གིས་སྤེལ་བ་ལ། །ནམ་ཡང་ཞུམ་པ་
མེད་པའི་མཐུ་ཐོབ་སྟེ། །བློ་བཟང་བསྟན་ལ་བྱ་བ་བྱེད་པར་ཤོག །མཆོག་གསུམ་
བསླུ་བ་མེད་པའི་ཐུགས་རྗེ་དང༌། །བདག་གི་ལྷག་བསམ་དག་པའི་མཐུ་སྟོབས་
-377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཀྱིས། །ཇི་ ལྟར་སྨོན་པའི་དོན་རྣམས་འགྲུབ་གྱུར་ཏེ། །འཇིག་རྟེན་བདེ་ལེགས་
ཆེན་པོས་ཁྱབ་གྱུར་ཅིག །ཅེས་རྒྱལ་བ་ཀུན་གྱི་ཡབ་གཅིག་པུ་མགོན་པོ་འཇམ་
དཔལ་དབྱངས་ལ་ཐུགས་རྗེ་བསྐུལ་བའི་གསོལ་འདེབས་འདོད་གསོལ་སྨོན་ཚིག་
དང་བཅས་པ་འདི་ལྟ་བུ་ཞིག་དགོས་ཞེས་འཇམ་མགོན་བསྟན་པའི་སྲོག་ཞིང་ཀུན་
གཟིགས་པཎ་ཆེན་མཆོག་གི་སྤྲུལ་སྐུ་རིན་པོ་ཆེ་ནས་བཀའ་ལུང་ཕེབས་པ་སྤྱི་བོས་
མནོས་ཏེ་༧པཎ་ཆེན་ཐམས་ཅད་མཁྱེན་པ་སྐུ་ཕྲེང་རིམ་བྱོན་གྱི་བཀའ་དྲིན་གྱིས་
འཚོ་བ་དགེ་སློང་༧ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་
དགའ་ ལྡན་ ཡང་ རྩེར་ སྦྱར་བའོ། །འདིས་ ཀྱང་ རྒྱལ་བའི་ བསྟན་ པ་ རིན་ པོ་ ཆེ་
ཕྱོགས་དུས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
༈ དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་ཤིན་ཏུ་བསྡུས་པ་
སྙིང་པོར་དྲིལ་བ་བཞུགས་སོ། །
ན་མོ་གུ་རུ་མཉྫ་ གྷོ་ཥཱ་ཡ། བླ་མ་དང་བཅོམ་ལྡན་འདས་དཔལ་རྡོ་རྗེ་
འཇིགས་བྱེད་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །དུས་ཐམས་ཅད་
དུ་ རྗེས་སུ་གཟུང་དུ་གསོལ། དེ་ལ་འདིར་ལམ་ཐུན་མོང་བས་རྒྱུད་སྦྱངས་ནས་
དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་དབང་རྣམ་པར་དག་པ་ཐོབ།
དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་བའི་
སྒྲུབ་པ་པོས་དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་སྒོམ་ཚུལ་ནི་རྒྱུད་
ནས་བཤད་པའི་གནས་གང་ཡང་རུང་བར་དམ་ཚིག་གི་རྫས་རྣམས་འཚོགས་པར་
བྱས་ལ། སྟན་བདེ་བ་ལ་ལུས་གནད་དང་ལྡན་པར་འཁོད་དེ་དགེ་སེམས་ཁྱད་
-378 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་བྱས་ལ། ཨོཾ་
སྭ་བྷཱ་ཝ་ཤུདྡྷསརྦ་དྷརྨ སྭ་བྷཱ་ཝ་ཤུདྡྷོཉཧཾ། ཨོཾ་ཤུ་རྩྭ་ཏ་ཛྙཱ་ན་བཛྲ་སྭ་བྷཱ་ཝ་ཨཏྨ་
ཀོཉཧཾ། རང་དང་ཆོས་ཐམས་ཅད་རང་བཞིན་གྱི་གྲུབ་པས་སྟོང་པའི་སྟོང་པ་ཉིད་
དུ་གྱུར། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི། རྭ་བ། གུར། བླ་རེ་
མེ་རི་དང་བཅས་པའི་བསྲུང་བའི་འཁོར་ལོ་དང་། དེའི་ཕྱི་རོལ་དུ་དུར་ཁྲོད་བརྒྱད་
དང་བཅས་པ་ཡོངས་སུ་རྫོགས་པའི་དབུས་སུ་ཆོས་འབྱུང་དཀར་པོ་ཟུར་གསུམ་
པའི་ནང་དུ་ཧཱུྃ་ལས་གཞལ་ཡས་ཁང་གྲུ་བཞི་ལ་སོགས་པ་མཚན་ཉིད་ཐམས་ཅད་
ཡོངས་སུ་རྫོགས་པའི་ནང་གི་དབུས་སུ་ཨ་ལས་ཟླ་བའི་དཀྱིལ་འཁོར། དེའི་སྟེང་
དུ་དྷིལས་རལ་གྲི་དྷིས་མཚན་པ། དེ་ལས་འོད་འཕྲོས་དོན་གཉིས་བྱས་འདུས་
ཡོངས་སུ་གྱུར་པ་ལས་རང་ཉིད་འཇམ་དཔལ་གཞོན་ནུར་གྱུར་པའི་སྐུར་གྱུར།
དེའི་ཐུགས་ཀར་ཉི་མའི་དཀྱིལ་འཁོར། དེའི་འོད་ཀྱིས་རྒྱལ་བ་སྲས་བཅས་ཐམས་
ཅད་སྤྱན་དྲངས་ཏེ་འཇམ་དཔལ་དང་བཅས་པ་ཉི་མ་ལ་ཞུགས། ཉི་མའི་འོད་ཟེར་
གྱིས་འཇིག་རྟེན་གྱི་ཁམས་ཐམས་ཅད་ཁྱབ་པར་གྱུར། ཉི་མའི་སྟེང་དུ་ཧཱུྃ་ཡིག་
མཐིང་ཁ་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས། རྒྱལ་བ་སྲས་བཅས་
ཐམས་ཅད་སྤྱན་དྲངས། ཧཱུྃ་ལ་ཞུགས་པ་ཡོངས་སུ་གྱུར་པ་ལས་ཁྲོ་བོའི་རྡོ་རྗེ་ཁ་
དོག་ནག་པོ་རྩེ་དགུ་པ། རྭ་ཤིན་ཏུ་གདེངས་པ། འོད་ཟེར་ལྔ་དང་ལྡན་པ། ལྟེ་བ་
ལ་ཧཱུྃ་ཡིག་གིས་མཚན་པ། དེ་ལས་རྡོ་རྗེ་འོད་ཟེར་འཕྲོས། འོད་ཟེར་དེ་དག་གི་སྣེ་
ལ་རྒྱལ་བ་སྲས་བཅས་གྲངས་མེད་སྤྲོས་ཏེ་སེམས་ཅན་ཐམས་ཅད་ལ་དབང་
བསྐུར་ཏེ་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ཐམས་ཅད་ཚུར་འདུས་ཏེ་རྡོ་
རྗེ་ལ་ཐིམ་པར་གྱུར། ཟླ་བ་ཉི་མ་རྡོ་རྗེ་ཧཱུྃ་དང་བཅས་པ་ཡོངས་སུ་གྱུར་པ་ལས་སྣ་
-379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཚོགས་པདྨ་དང་ཟླ་བ་དང་ཉི་མའི་གདན་གྱི་སྟེང་དུ་རང་ཉིད་དཔལ་རྡོ་རྗེ་འཇིགས་
བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་
གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་མེ་དཔུང་རབ་ཏུ་འབར་
བའི་ཀློང་དཀྱིལ་ན་བཞུགས་པ། རང་ཉིད་དམ་ཚིག་སེམས་དཔའི་ཐུགས་ཀར་ཟླ་
གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་བཞུགས་པ།
དེའི་ཐུགས་ཀར་ ཨཱལས་བྱུང་བའི་ ཉི་མའི་དཀྱིལ་འཁོར་ གྱི་དབུས་སུ་ཏིང་ངེ་
འཛིན་སེམས་དཔའ་ཧཱུྃ་ཡིག་མཐིང་ཁ་འོད་ཟེར་ལྔ་འཕྲོ་བ། རང་རྡོ་རྗེ་འཇིགས་
བྱེད་དུ་གསལ་བའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པ།
ཐུགས་ཀའི་ཧཱུྃ་ལས་འོད་ཟེར་འཕྲོས་རང་བཞིན་གྱི་གནས་ཡེ་ཤེས་པ་དབང་ལྷ་
དང་བཅས་པ་སྤྱན་དྲངས། ཛཿཧཱུྃ་བཾ་ཧོ༔ གཉིས་སུ་མེད་པར་གྱུར། དབང་གི་ལྷ་
རྣམས་ཀྱིས་དབང་བསྐུར། མི་བསྐྱོད་པས་དབུ་བརྒྱན་ཅིང་དབང་གི་ལྷ་རྣམས་
ཀྱང་རང་ལ་ཐིམ་པར་གྱུར། དེ་ནས་ནང་མཆོད་དང་མཆོད་པ་བྱིན་གྱི་བརླབས་ལ་
རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་བསམ་ལ།
ཨོཾ་ཡ་མཱནྟ་ཀ་ས་པ་རི་ཝཱ་ར་ཨབྷཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ། པཱདྷཾ། གནྡྷེ། པུ།
དྷུ་པེ། ཨཱ་ལོ་ཀེ །ནེ་ཝི་ཏྱ། ཤཔྟ། རུ་པ། ཤལྟ། གནྡྷེ། ར་ས། སྤན་པྲ་ཏིཙྪ་ཧཱུྃ་སྭཱཧཱ།
ཞེས་མཆོད། ཨོཾ་ཧྲིལླིཝཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཨཱཙྪཱཧཱུྃ། ཞེས་ནང་མཆོད་འབུལ།
གཟུགས་ མཆོག་ མཆོག་ཏུ་དྲག་པོ་ཆེ། །དཔའ་བོ་མཆོག་ གི་ སྤྱོད་ཡུལ་ཅན། །
གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །
ཞེས་བསྟོད། དེ་ནས་རང་རྡོ་རྗེ་འཇིགས་བྱེད་དུ་གསལ་པ་ལ་ང་རྒྱལ་དང་གསལ་
སྣང་ཅི་ཐོན་ བྱས་ལ་ཟབ་གསལ་གཉིས་མེད་ ཀྱི་ ལྷའི་རྣལ་འབྱོར་ཅི་ནུས་སུ་
- 380 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
སྒོམས། དེ་ནས་བཟླས་པ་བྱ་བ་ནི། ཕྲེང་བ་ཧཱུྃ་ལས་རྡོ་རྗེ་འཇིགས་བྱེད་དུ་བསྐྱེད།
དེ་ཞུ་བ་ལས་བྱུང་བའི་བགྲང་ཕྲེང་གི་རྣམ་པར་བལྟས་ལ། གཡས་པའི་མཐེ་བོང་
ལྕགས་ཀྱུ་ལྟ་བུས་ལྷ་དགུག་པའི་བསམ་པས་ཕྲེང་བ་དབབ་ཅིང་བཟླ། དེའི་ཚེ་
དམིགས་པ་ནི་ཞི་ཁྲོ་སྦྲགས་སྒྲུབ་ཀྱི་མན་ངག་བཞིན་དུ་རང་གི་ཐུགས་ཀའི་ཉི་
གདན་ཟླ་གདན་རྣམས་འཁོར་ལོར་བསྒྱུར། ཧཱུྃ་ཡིག་དྷི་ཡིག་ཏུ་བསྒྱུར་ཏེ་འཇམ་
དཔལ་ཞི་བའི་སྔགས་ཅི་ནུས་སུ་བཟླ། དེ་ནས་ཟླ་བའམ་འཁོར་ལོ་ཉི་གདན་དུ་
བསྒྱུར། དྷི་ཡིག་ཧཱུྃ་ཡིག་ཏུ་བསྒྱུར་ཏེ་ཧཱུྃ་གི་མཐར་སྔགས་ཕྲེང་རྣམས་གཡས་བསྐོར་
དུ་གྱེན་འགྲེང་གི་རྣམ་པ་ཅན་འོད་ཟེར་འབར་བ། ས་བོན་སྔགས་ཕྲེང་དང་བཅས་
པ་ལས་དཀྱིལ་འཁོར་པའི་ལྷ་ཚོགས་ཕྱོགས་བཅུར་སྤྲོས། འགྲོ་བའི་དོན་བྱས་ཚུར་
བསྡུ་བ་དང་མཉམ་དུ་རྒྱལ་བ་སྲས་བཅས་ཀྱི་བྱིན་རླབས་འབེབས་པ་སོགས་ཀྱི་
དམིགས་པ་དང་བཅས། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་
ཡོ་ན་རི་ཡ་ཀྵེ་ཡ། ཡཀྵེ་ཡཙྪ་ནི་ར་མ་ཡ་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་པའི་རྩ་སྔགས་
དང༌། ཨོ་ཧཱིཉྩིཝི་ཀྲི་ཏཱ་ན་ན་ཧཱུཾ་ཕཊ། ཅེས་པའི་ལས་སྔགས་དང༌། ཨོཾ་ཡ་མཱནྟ་ཀ་
ཧཱུྃ་ཕཊ། ཅེས་སྙིང་པོ་རྣམས་དམིགས་པ་དང་བཅས་ཅི་ནུས་སུ་བཟླས་པའི་མཐར་
སྔགས་ཀྱི་བྱིན་རླབས་མི་ཉམས་པར་བརྟན་པ་དང་། ལྷག་ཆད་ཀྱི་ཉེས་པ་ཞི་བའི་
ཕྱིར་གཤིན་རྗེ་གཤེད་ཀྱི་ཡིག་བརྒྱ་ཅི་མང་བཟླའོ། །དེ་ནས། དགེ་བ་འདི་ཡིས་
མྱུར༔ རྡོ་རྗེ་འཇིགས་བྱེད་འགྲུབ༔ འགྲོ་བ་གཅིག དེ་ཡི་ས་ལ་འགོད༤ རྣམ་དག་
བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་
རྣམས། །སྐྱེ་ཞིང་སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་
འཛིན་གྱུར་ཅིག །མདོར་ན་དེང་ནས་ཚེ་རབས་ཐམས་ཅད་དུ། །འཇམ་དཔལ་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དཔའ་བོས་དགྱེས་བཞིན་རྗེས་བཟུང་སྟེ། །རིམ་གཉིས་ལམ་གྱི་རྟོགས་པ་མཐར་
ཕྱིན་ནས། །སྐུ་གསུམ་གོ་འཕང་བདེ་བླག་ཐོབ་གྱུར་ཅིག །ཅེས་སོགས་བསྔོ་བ་
དང་སྨོན་ལམ་བྱའོ། །ཐུན་གྱི་མཐར་ཡི་དམ་དང་ལས་གཤིན་ལ་གཏོར་མ་འབུལ་
བའི་ཚུལ་ནི་ལོགས་སུ་གསལ་བ་ལྟར་བྱའོ། །དེ་ནས་ཐུན་བསྡུ་བ་ནི། དུར་ཁྲོད་
བསྲུང་འཁོར་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ་
ཐིམ། རང་ དམ་ ཚིག་ སེམས་དཔའ་ཡེ་ཤེས་སེམས་དཔའ་ལ་ཐིམ། དེ་ ཏིང་ངེ་
འཛིན་སེམས་དཔའ་ལ་ཐིམ། དེ་ཡང་རིམ་གྱིས་བསྡུས་ཏེ་ནཱ་ད་ལ་ཐིམ། ནཱ་ད་
ཡང་མི་དམིགས་པར་བསམ་མོ། །དེ་ནས། སྟོང་པའི་ངང་ལས་སྐད་ཅིག་གིས་
དཔལ་ རྡོ་ རྗེ་ འཇིགས་ བྱེད་ ཞལ་ གཅིག་ ཕྱག་ གཉིས་ པའི་ སྐུར་ ལངས་ ལ། སྒོ་
གསུམ་ བྱིན་ གྱིས་བརླབ་ཅིང་ བསྲུང་ བའི་ འཁོར་ ལོ་ བསྒོམ་མོ། །དེ་ནས་ཐུན་
མཚམས་ལ་འཇུག་པ་ན་དམ་ཚིག་དང་སྡོམ་པ་དག་པ་གཞིར་བཟུང་། གང་སྣང་
ཐམས་ཅད་བདེ་སྟོང་གི་ངོ་བོ་ལྷ་དང་ལྷ་མོའི་རྣམ་པར་འཆར་བ་ལ་སློབ་ཅིང་།
ལམ་ཐུན་མོང་བ་དང་། ཐུན་མོང་མིན་པའི་ཉམས་ལེན་གྱི་གནད་རྣམས་ཡང་དང་
ཡང་དུ་སེམས་པ་དང་། དོན་དེ་དག་སྟོན་པའི་རྗེ་བདག་ཉིད་ཆེན་པོའི་གསུང་
རྣམས་ལ་ཡང་དང་ཡང་དུ་བལྟས་ཏེ་ཐ་ན་ཚིག་ཙམ་གྱིས་ཀྱང་མོས་བློ་སྦྱངས་ཏེ་
དལ་བ་ཐོབ་པ་དོན་དང་ལྡན་པར་བྱའོ། །འདི་ནི་བློ་གྲོས་དམན་པ་དག་ལ་ལྷའི་
རྣལ་འབྱོར་སྙིང་པོར་དྲིལ་བ་ཙམ་ཞིག་བཀོད་པ་ཡིན་གྱི། སྔོན་འགྲོ་གཏོར་མ་དང་
རྡོར་སེམས་སྒོམ་བཟླས་དང་། ཚོགས་ཞིང་མཆོད་པ་དང༌། དངོས་གཞི་ལ་ཡང་
དཔའ་བོ་གཅིག་པ་དང་། ལྷ་བཅུ་གསུམ་མའི་མངོན་རྟོགས་གང་རིགས་སྐུ་གསུམ་
ལམ་འཁྱེར་གྱི་གནད་ཡོངས་སུ་རྫོགས་པ་ཚང་བ་སྒོམ་ཚུལ་རྣམས་ནི་རྗེ་བདག་
- 382 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ཉིད་ཆེན་པོས་མཛད་པའི་སྒྲུབ་ཐབས་རྣམ་པ་གཉིས་ལས་ཤེས་པར་བྱའོ། །
ཞེས་པ་འདི་ནི་མཚོ་སྔོན་པོ་གངས་དཀར་ཝང་གི་ཤོག་ནས་དད་ལྡན་ཇའི་
སང་ཨེམ་ཆི་ཆོས་གྲགས་ཀྱིས་རྡོ་རྗེ་འཇིགས་བྱེད་ཀྱི་སྒྲུབ་ཐབས་ཤིན་ཏུ་བསྡུས་
པ་སྙིང་པོ་དྲིལ་བ་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས།
འཇམ་དབྱངས་གོང་མ་བདག་པོ་ཆེན་པོའི་ ལུང་གིས་ཡོངས་འཛིན་པཎྜི་ཏར་
བསྔགས་པ། རྒྱལ་ཁམས་པ་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་
ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྗེ་རྒྱལ་བ་གཉིས་པའི་
བསྟན་པའི་སྙིང་པོ་དྲི་མ་མེད་པ་འདི་ཉིད་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག ། །
༈ མགོན་པོ་སྤྱན་རས་གཟིགས་ཀྱི་བསྒོམ་བཟླས་བྱ་ཚུལ་སྙིང་པོར་དྲིལ་
བ་དངོས་གྲུབ་ཆར་འཕེབས་ཞེས་བྱ་བབཞུགས་སོ། །ན་མོ་གུ་རུ་ལོ་ཀེ་ཤྭ་རཱ་ཡ།
འདིར་ཐུགས་ རྗེ་ཆེན་པོ་འཕགས་མཆོག་སྤྱན་རས་གཟིགས་དབང་གི་བསྒོམ་
བཟླས་བྱ་ཚུལ་སྙིང་པོར་དྲིལ་ཏེ་བརྗོད་པ་ནི། སྟན་བདེ་བ་ལ་ལུས་གནད་དང་
ལྡན་པར་འཁོད་དེ་མཁའ་ཁྱབ་ཀྱི་སེམས་ཅན་ཐམས་ཅད་ལ་དམིགས་པའི་བྱམས་
སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་ལ་དགེ་སེམས་ཁྱད་པར་ཅན་
དེའི་ངང་ནས་འདི་ལྟར། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་
དུ་སྐྱབས་སུ་མཆི། །བདག་དང་གཞན་དོན་བསྒྲུབ་སླད་དུ། །བདག་གིས་བྱང་ཆུབ་
སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་བྱང་ཆུབ་
སེམས་དཔའ་གསོན། །བདག་གིས་རྫོགས་པའི་བྱང་ཆུབ་ཕྱིར། །དེང་ནས་བྱང་
ཆུབ་སེམས་བསྐྱེད་དོ། །ཨོཾ་སྭ་བྷཱ་ཝ་ཤུདྡྷསརྦ་དྷརཿསྭ་བྷཱ་ཝ་ཤུདྡྷོཉཧཾ། རང་དང་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༧༽
སྣང་བ་ཐམས་ཅད་མི་དམིགས་པའི་སྟོང་པ་ཉིད་དུ་གྱུར། སྟོང་པའི་ངང་ལས་པཾ་
ལས་པདྨ་དཀར་པོ་འདབ་མ་བརྒྱད་པའི་ལྟེ་བར་ཨཱལས་ཟླ་བའི་དཀྱིལ་འཁོར།
དེའི་སྟེང་དུ་རང་གི་སེམས་དང་སངས་རྒྱས་ཐམས་ཅད་ཀྱི་ཐུགས་གཉིས་སུ་མེད་
པའི་ཡེ་ཤེས་གཅིག་ཏུ་འདྲེས་པ་ཧྲིཡིག་དཀར་པོའི་རྣམ་པར་གྱུར། བཱིཡིག་དེ་
ལས་ སྟེང་ཕྱོགས་སུ་འོད་ཟེར་གྲངས་མེད་པ་སྤྲོས། འོད་ཟེར་དེ་དག་གི་སྣེ་ལ་
མཆོད་པའི་ལྷ་མོ་མཆོད་རྫས་སྣ་ཚོགས་ཐོགས་པ་སྤྲོས་ཏེ་ཕྱོགས་བཅུའི་རྒྱལ་བ་
སྲས་བཅས་ཐམས་ཅད་མཆོད་པས་མཉེས་པར་བྱས། ཧྲི༔ཡིག་དེ་ལས་འོད་ཟེར་
འོག་ཏུ་རིགས་དྲུག་གི་སེམས་ཅན་ཐམས་ཅད་ཀྱི་གྲངས་དང་མཉམ་པ་ཐུགས་རྗེ་
ཆེན་པོའི་སྐུ་དང་བཅས་པ་སྤྲོས། སེམས་ཅན་ཐམས་ཅད་ཀྱི་སྡིག་སྒྲིབ་རྣམས་
སྦྱངས། ཐམས་ཅད་ཐུགས་རྗེ་ཆེན་པོའི་གོ་འཕང་ལ་བཀོད། ཕྱོགས་བཅུའི་རྒྱལ་
བ་སྲས་བཅས་ཐམས་ཅད་དང་སེམས་ཅན་ཐུགས་རྗེ་ཆེན་པོའི་སྐུར་གྱུར་པ་ཐམས་
ཅད་ཚུར་བསྡུས་ཧཱི༔ཡིག་ལ་ཐིམ། དེ་ཡོངས་སུ་གྱུར་པ་ལས་རང་ཉིད་སངས་རྒྱས་
ཐམས་ཅད་ཀྱི་ཐུགས་རྗེ་གཅིག་ཏུ་བསྡུས་པའི་ངོ་བོ་འཕགས་མཆོག་སྤྱན་རས་
གཟིགས་སུ་གྱུར་ པ་ནི། སྐུ་མདོག་ནོར་བུ་ཆུ་ཤེལ་ལྟར་དཀར་ལ་དྭངས་ཤིང་
འཚེར་བ། ཞལ་གཅིག་ཕྱག་བཞི་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་
བ། གཡས་གཉིས་པ་ན་ཤེལ་དཀར་པོའི་ཕྲེང་བ་བཟུང་སྟེ་སེམས་ཅན་རྣམས་
གྲངས་སུ་འདྲེན་པ། གཡོན་གཉིས་པ་ན་པདྨ་དཀར་པོ་བསྣམས་པ། སྐུ་ལ་རིན་པོ་
ཆེའི་རྒྱན་དང་དར་གྱི་ན་བཟས་ཀླུབས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་
པ། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པ། ཐུགས་ཀའི་
ས་བོན་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་
- 384 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ཐསམ་ཅད་ཐུགས་རྗེ་ཆེན་པོའི་རྣམ་པར་སྤྱན་དྲངས། ཛཧཱུྃ་བཾ་ཧོ། རང་ལ་ཐིམ་
པས་རང་ཉིད་སངས་རྒྱས་ཐམས་ཅད་ཀྱི་ཐུགས་རྗེ་གཅིག་ཏུ་བསྡུས་པའི་ངོ་བོར་
གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། རྒྱལ་བ་རིགས་ལྔའི་
ལྷ་ཚོགས་མདུན་གྱི་ནམ་མཁར་སྤྱན་དྲངས། ཁྱེད་རྣམས་ཀྱིས་བདག་ལ་མངོན་
པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཇི་ལྟར་བལྟམས་པ་
ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །
དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་
ཡེ་ཨཱཧཱུཾ། ཞེས་དབང་བསྐུར་བས་ལུས་ཐམས་ཅད་གང་། བདེ་བ་ཆེནན་པོ་མྱོང་།
དྲི་མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
བླ་མའི་ངོ་བོ་འོད་དཔག་མེད་ཀྱིས་དབུ་བརྒྱན་པར་གྱུར། དེ་ནས་མཆོད་པ་རྒྱས་
པར་བྱེད་ན་བྱ་རྒྱུད་ལྟར་བྱིན་གྱིས་བརླབས། བསྡུ་ན་འབྲུ་གསུམ་གྱིས་བྱིན་གྱིས་
བརླབས་ལ་རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱི་མཆོད་པར་
བསམ་ལ། ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨགྷཾ་པྲ་ཏཱིཙྪ་ཧཱུྃ་སྭཱཧཱ།
དེ་བཞིན་དུ་ ཨགྷཾ་ གྱི་ གནས་སུ། པཱ་ཏྱཾ། པུཊྚེ། དྷུ་པེ། ཨཱ་ལོ་ཀེ །གནྡྷེ། ནེ་ ཝི་ཏྱ།
ཤལྟ། རྣམས་བཅུག་ལ། པྲ་ཏིཙྪ་ཧཱུྃ་སྭཱཧཱ། ཞེས་ཆུ་གཉིས་ཉེར་སྤྱོད་རོལ་མོ་དང་
བཅས་ པས་ མཆོད། རབ་འབྱམས་རྒྱལ་ བ་ ཀུན་ གྱི་ཐུགས་ རྗེ་ རྣམས། །གཅིག་
བསྡུས་ནོར་བུ་ཆུ་ཤེལ་སྐུར་ཤར་ནས། །འགྲོ་བ་མ་ལུས་ཐུགས་རྗེས་འདྲེན་མཛད་
པ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ཞེས་བསྟོད། དེ་ནས་རང་
གི་ཐུགས་ཀའི་ས་བོན་གྱི་མཐར་ཡི་གེ་དྲུག་པའི་སྔགས་འཕྲེང་གིས་བསྐོར་བ་
ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽ །
ཅད་ཀྱི་བྱིན་རླབས་ནུས་མཐུ་རྣམས་སྤྱན་དྲངས། རང་གི་ལུས་ལ་ཐིམ་པས་སྡིག་
སྒྲིབ་ནད་ གདོན་ཐམས་ཅད་དག །ལུས་ཤེལ་ལྟར་དྭངས་ཤིང་ཚེ་དང་བསོད་
ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཡང་ཐུགས་ཀའི་
སྔགས་ཕྲེང་ས་བོན་དང་བཅས་པ་ལས་འོད་ཟེར་ཕྱོགས་བཅུར་འཕྲོས། འགྲོ་དྲུག་
སེམས་ཅན་ཐམས་ཅད་ཀྱི་སྡིག་སྒྲིབ་རྣམས་སྦྱངས། ཐམས་ཅད་ཐུགས་རྗེ་ཆེན་
པོའི་གོང་འཕང་ལ་བཀོད། རང་དང་སེམས་ཅན་ཐུགས་རྗེ་ཆེན་པོར་གསལ་བ་
ཐམས་ཅད་ཀྱིས་མགྲིན་གཅིག་ཏུ་ཡི་གེ་དྲུག་པོའི་སྔགས་བཟླ་བར་བསམ་ལ་ཁྱེར་
སོ་གསུམ་གྱི་རྣལ་འབྱོར་ལ་གནས་བཞིན་པའི་ངང་ནས། ཨོཾ་མ་ཎི་པདྨེ་ཧཱུྃ། ཞེས་
སྔགས་ཅི་ནུས་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག །སྤྱན་རས་
གཟིགས་དབང་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །བདག་གི་སྒོ་གསུམ་ སྤྱོད་ པ་ཅི་མཆིས་རྣམས། །བསྟན་དང་
འགྲོ་བ་ཡོངས་ལ་གང་ཕན་དང་། ཁྱད་པར་གངས་རིའི་ཁྲོད་ཀྱི་འགྲོ་རྣམས་ལ། །
རྣམ་པ་ཀུན་ཏུ་ཕན་པའི་རྒྱུར་གྱུར་ཅིག །བདག་ཉིད་མཐོང་ཐོས་དྲན་རེག་ཐམས་
ཅད་ཀྱང་། །འཕགས་མཆོག་ཐུགས་རྗེ་ཆེན་པོས་རྗེས་བཟུང་སྟེ། །ལས་ངན་སྡིག་
སྒྲིབ་ སྡུག་བསྔལ་ཀུན་དག་ནས། །ཐེག་མཆོག་ཆོས་ལ་རྟག་ཏུ་སྤྱོད་གྱུར་ཅིག
ཅེས་ཐུགས་རྗེ་ཆེན་པོ་མགོན་པོ་སྤྱན་རས་གཟིགས་ཀྱི་བསྒོམ་བཟླས་བྱ་ཚུལ་སྙིང་
པོར་དྲིལ་བ་དངོས་གྲུབ་ཆར་འབེབས་ཞེས་བྱ་བ་འདི་ནི་གངས་ཅན་འགྲོ་བའི་
མགོན་པོ་རྗེ་བཙུན་ཐམས་ཅད་མཁྱེན་པ་བློ་བཟང་བསྟན་པའི་དབང་ཕྱུག༧འཇམ་
དཔལ་རྒྱ་མཚོ་དཔལ་བཟང་པོས་བོད་འབངས་སྐྱེ་འགྲོ་ཡོངས་ཀྱི་བདེ་སྐྱིད་དང་
རྒྱལ་བསྟན་སྤེལ་ཕྱིར་ལྷ་ལྡན་སྤྲུལ་པའི་གཙུག་ལག་ཁང་དུ་ཐུབ་དབང་གནས་
- 386 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
བརྟན་བཅུ་དྲུག་དང་བཅས་པ་ཐུགས་རྗེ་བསྐུལ་བའི་ཆོ་ག་མཛད་པའི་ཚེ་ཐོག་
བབ་ཏུ་སྐྱེ་འགྲོ་ཡོངས་ལ་ཕན་ཕྱིར་ཐུགས་རྗེ་ཆེན་པོའི་བསྒོམ་བཟླས་སྙིང་པོར་
དྲིལ་བ་ཞིག་གྱིས་ཞེས་བཀང་ལུང་ཕེབས་པ་སྤྱི་བོས་མནོན་ཏེ་དགེ་སློང་༧ཡེ་ཤེས་
རྒྱལ་མཚན་གྱིས་དེ་འཕྲལ་དུ་ལྷ་ལྡན་སྤྲུལ་པའི་གཙུག་ལག་ཁང་དུ་སྦྱར་བའོ། །
འདིས་ཀྱང་འགྲོ་ཀུན་འཕགས་མཆོག་ཐུགས་རྗེ་ཆེན་པོས་རྗེས་སུ་འཛིན་པར་གྱུར་
ཅིག ། །
༈ རྗེ་བཙུན་བླ་མ་དམ་པ་བློ་བཟང་ཐུབ་དབང་རྡོ་རྗེ་འཆང་དང་དབྱེར་མ་
མཆིས་པའི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་
སུ་གཟུང་དུ་གསོལ། འདིར་འཇམ་མགོན་བླ་མ་ལ་བརྟེན་པའི་བླ་མའི་རྣལ་འབྱོར་
བསྒོམ་པར་འདོད་པས། སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་
འཁོད་དེ་རང་རྒྱུད་ལ་བརྟགས་ནས་དགེ་སེམས་ཁྱད་པར་ཅན་ཤུགས་དྲག་ཏུ་
བསྐྱེད། དེའི་ངང་ནས་སྐྱབས་ཡུལ་དང་སྐྱབས་འགྲོའི་རྒྱུ་བསྒྲུབ་པ་མན་ངག་ལས་
འབྱུང་བ་ལྟར་གསལ་བཏབ་ལ། བླ་མ་ཡི་དམ་རིན་ཆེན་མཆོག་གསུམ་ལ། །བྱང་
ཆུབ་སྙིང་པོའི་བར་དུ་སྐྱབས་སུ་མཆི། །མཁའ་མཉམ་འགྲོ་ཀུན་སྲིད་མཚོ་ལས་
བསྒྲལ་ཕྱིར། །བདག་གིས་བྱང་ཆུབ་མཆོག་ཏུ་སེམས་བསྐྱེད་དེ། །ཞེས་ལན་མང་
དུ་བརྗོད་ཅིང༌། སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་སུ་བསྒོམ། དངོས་
གཞི་ཡང་ཚིགས་སུ་བཅད་པའི་སྒོ་ནས་བརྗོད་ན་འཇུག་པ་བདེ་བས་འདི་ལྟར།
རང་མདུན་ལྷ་ལམ་ཡངས་པར་ནོར་བུའི་ཁྲིར། །བཀའ་དྲིན་གསུམ་ལྡན་རྩ་བའི་
བླ་མ་དང་། །དབྱེར་མེད་འཇམ་མགོན་བླ་མ་ཙོང་ཁ་པ། །སྐུ་མདོག་དཀར་གསལ་
དགྱེས་ པའི་ འཛུམ་ ཞལ་ཅན། །ཆོས་ གོས་རྣམ་ གསུམ་ གསེར་ མདོག་ པཎ་ ཞྭ་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསོལ། །ཕྱག་གཉིས་ཐུགས་ཀར་ཆོས་འཁོར་ཕྱག་རྒྱ་མཛད། །སྐུ་དཔུང་གཡས་
གཡོན་ གླེགས་ བམ་ རལ་ གྲིས་མཛེས། །ཞབས་ གཉིས་ རྡོ་ རྗེ་ སྐྱིལ་ཀྲུང་ གིས་
བཞུགས་པའི། །གནས་ གསུམ་རྡོ་ རྗེ་ གསུམ་ གྱིས་ལེགས་པར་མཚན། །ཐུགས་
ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས། །དངོས་དང་བརྒྱུད་པའི་བླ་མ་ཐམས་
ཅད་དང་། །བདེ་གསང་འཇིགས་གསུམ་ལ་སོགས་ཡི་དམ་དང་། །རབ་འབྱམས་
ཞིང་གི་རྒྱལ་བ་སྲས་བཅས་ཀུན། །སྤྱན་དྲངས་འཇམ་མགོན་བླ་མ་ལ་ཐིམ་པས། །
སྐྱབས་ གསུམ་ མ་ལུས་ འདུས་ པའི་ ངོ་བོར་གྱུར། །བདེ་ གཤེགས་ གཞན་གྱིས་
བསྒྲལ་བར་མ་ནུས་པའི། །དམུ་རྒོད་གདུལ་དཀའི་འགྲོ་བ་བདག་ཅག་ལ། །རྒྱལ་
བའི་མཛད་པ་སྒྲུབ་མཛད་ཐུགས་རྗེ་ཅན། །འཇམ་མགོན་བླ་མའི་ཞབས་ལ་ཕྱག་
འཚལ་ལོ། །རབ་འབྱམས་ཞིང་ན་མཆོད་རྫས་ཅི་ཡོད་དང༌། །ཕྱི་དང་ནང་དང་
གསང་བ་དེ་ ཁོ་ནའི། །མཆོད་ཚོགས་མ་ལུས་འཇམ་མགོན་བླ་མར་ དབུལ། །
བདག་ ལ་ ཐུགས་ བརྩེར་ དགོངས་ ནས་ བཞེས་ སུ་ གསོལ། །ཐོག་ མེད་ ནས་
བསགས་སྡིག་ལྟུང་ཐམས་ཅད་བཤགས། །རང་གཞན་རྣམ་དཀར་དགེ་ལ་རྗེས་
ཡི་རང་། །མདོ་སྔགས་ཆོས་ཀྱི་འཁོར་ལོ་བསྐོར་བར་བསྐུལ། །མྱ་ངན་མི་འདའ་
བསྐལ་བརྒྱར་བཞུགས་སུ་གསོལ། །དགེ་ཚོགས་ཅི་མཆིས་བྱང་ཆུབ་ཆེན་པོར་
བསྔོ། །གླིང་ གཞི་ རི་ རབ་ཉི་ཟླ་རིན་ཆེན་བདུན། །རིན་ཆེན་མཎྜལ་ཀུན་བཟང་
མཆོད་ཚོགས་བཅས། །སྐྱབས་གསུམ་ཀུན་འདུས་འཇམ་མགོན་བླ་མར་འབུལ། །
ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །ཞེས་ཡན་ལག་བདུན་པ་
མཎྜལ་དང་བཅས་པ་དང་དམིགས་པ་གསལ་པོས་ཕུལ་ལ་གསོལ་བ་གདབ་པ་ནི།
དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང་། །དམིགས་མེད་བརྩེ་བའི་གཏེར་
- 388 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ཆེན་ སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །
བདུད་དཔུང་མ་ལུས་འཇོམས་མཛད་གསང་བའི་བདག །གངས་ཅན་མཁས་པའི་
གཙུག་རྒྱན་བློ་བཟང་གྲགས། །སྐྱབས་གསུམ་ཀུན་འདུས་བླ་མ་སངས་རྒྱས་ལ། །
སྒོ་གསུམ་གུས་པའི་སྒོ་ནས་གསོལ་བ་འདེབས། །རང་གཞན་སྨིན་ཅིང་གྲོལ་བར་
བྱིན་གྱིས་རློབས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཞེས་པ་
བརྒྱ་སྟོང་སོགས་ཅི་ནུས་སུ་བཟླས་ལ་གསོལ་བ་ཤུགས་དྲག་ཏུ་བཏབ་བོ། །དེ་
ནས་མདོ་སྔགས་ཀྱི་ལམ་ཡོངས་སུ་རྫོགས་པ་མྱུར་དུ་རྒྱུད་ལ་སྐྱེ་བར་གསོལ་བ་
གདབ་པ་ནི། བཤེས་གཤེན་དམ་པ་ཚུལ་བཞིན་བསྟེན་པ་དང་། །དལ་འབྱོར་རྙེད་
དཀའ་མྱུར་དུ་འཇིག་པ་དང་། །ལས་འབྲས་བསླུ་བ་མེད་པའི་ཚུལ་བསམ་ནས། །
རྩེ་གཅིག་དམ་ཆོས་ནུས་པ་བྱིན་གྱིས་རློབས། །སྲིད་རྩེ་ནས་བཟུང་མནར་མེད་
དམྱལ་བའི་ བར། །འཁོར་ བའི་ གནས་ ཀུན་ སྡུག་བསྔལ་ རང་བཞིན་དུ། །ཤེས་
ནས་ སྲིད་པའི་བདེ་བ་ཡིད་ལོག་སྟེ། །རྣམ་དག་ངེས་འབྱུང་སྐྱེ་བར་བྱིན་གྱིས་
རློབས། །འཁོར་བར་འཁྱམས་པའི་སེམས་ཅན་མ་ལུས་པ། །རང་གི་དྲིན་ཅན་ཕ་
མ་ཉིད་ཡིན་པར། །རྒྱལ་བས་གསུངས་པའི་ཚུལ་ལ་ངེས་རྙེད་ནས། །བྱམས་དང་
སྙིང་རྗེ་འབྱོངས་པར་བྱིན་གྱིས་རློབས། །རྒྱལ་བ་སྲས་བཅས་ཀུན་གྱི་ཐུགས་དམ་
མཐིལ། །བྱམས་དང༌ སྙིང་ རྗེ་ བྱང་ ཆུབ་སེམས་བསྐྱེད་ནས། །རླབས་ཆེན་རྒྱལ་
སྲས་སྤྱོད་པ་རྒྱ་མཚོ་ལ། །སྙིང་སྟོབས་ཆེན་པོས་སློབ་པར་བྱིན་གྱིས་རློབས། །བྱང་
ཆུབ་སེམས་མཆོག་ཆེས་ཆེར་སྟོབས་རྒྱས་ནས། །འགྲོ་བ་སྒྲོལ་ལ་རིངས་པར་གྱུར་
པ་ན། །སངས་རྒྱས་གོ་འཕང་བསྒྲུབ་པའི་ཉེ་ལམ་མཆོག །བླ་མེད་རྡོ་རྗེ་ཐེག་པར་
འཇུག་པར་ཤོག །གསུམ་ལྡན་རྡོ་རྗེ་འཛིན་པའི་དེད་དཔོན་ལ། །བརྟེན་ནས་རྒྱུད་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
སྡེ་རྒྱ་ མཚོའི་འཇིང་བརྒལ་ཏེ། །ཟབ་ལམ་ རིམ་ གཉིས་ནོར་བུ་ ལེགས་ བླངས་
ནས། །དེ་དོན་རྩེ་གཅིག་བསྒྲུབ་པ་མཐར་ཕྱིན་ཤོག །ཅེས་གསོལ་བ་ཤུགས་དྲག་
ཏུ་བཏབ་ཅིང་། བཤེས་གཉེན་བསྟེན་ཚུལ་ནས་ཟུང་འཇུག་གི་བར་མདོ་སྔགས་
གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བག་ཆགས་ཅི་ཐེབས་བྱའོ། །དེ་
ནས་ཐུན་བསྡུ་བ་ནི། དེ་ལྟར་ཤུགས་དྲག་གསོལ་བ་བཏབ་པའི་མཐུས། །སྐྱབས་
གསུམ་ཀུན་འདུས་འཇམ་མགོན་བླ་མ་རྗེ། །དགྱེས་པ་ཆེན་པོས་རང་ཉིད་ལ་ཐིམ་
པས། །སྒོ་གསུམ་སྐུ་གསུང་ཐུགས་དང་རོ་གཅིག་གྱུར། །དེ་ནས་ཐུན་མཚམས་ལ་
འཇུག་པ་ན་སྡོམ་པ་གསུམ་གྱི་བཅས་མཚམས་རྣམས་ལ་དྲན་ཤེས་བསྟེན་བཞིན་
པའི་ངང་ནས། ཐུན་མཚམས་ཀྱི་བྱ་བ་རྣམས་བྱང་ཆུབ་ལམ་རིམ་ལས་ཇི་ལྟར་
འབྱུང་བ་ལྟར་བསྐྱངས་ལ་དལ་བ་དོན་དང་ལྡན་པར་བྱའོ།། །། །
༈ གསང་བདེ་འཇིགས་གསུམ་གྱི་ལྷའི་རྣལ་འབྱོར་བསྒོམ་པར་འདོད་ན་
སོ་སོའི་སྒྲུབ་ཐབས་རྒྱས་པ་རྗེ་རིན་པོཆེ་ཉིད་ཀྱིས་མཛད་པ་ལྟར་དང༌། དེ་ལས་
ཅུང་ཟད་བསྡུས་པ་བྱ་བར་འདོད་ན། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་
མཛད་པ་ལྟར་བསྒོམ་ཞིང་། ཡང་ཆོས་ལྡན་གྱི་བྱ་བ་གཞན་གྱིས་གཡེངས་ནས་
རྒྱས་པ་བྱ་བའི་ལོང་མེད་པར་བག་ཆགས་འཇོག་ཕྱིར་གཙོ་རྐྱང་གི་མངོན་རྟོགས་
མདོར་བསྡུས་རེ་བྱ་བར་འདོད་ན། གསང་བ་འདུས་པའི་རྣལ་འབྱོར་ནི་འདི་ལྟར།
ཆོས་རྣམས་ངོ་བོ་རྒྱུ་དང་འབྲས་བུར་བཅས། །གདོད་ནས་རྣམ་དག་འོད་གསལ་
སྟོང་པར་གྱུར། །འོད་གསལ་དེ་ཡི་ངང་ལས་སྐད་ཅིག་གིས། །བསྲུང་འཁོར་གྱིས་
བསྐོར་གཞལ་ཡས་ཁང་གི་དབུས། །སྣ་ཚོགས་པདྨ་ཉི་མའི་དཀྱིལ་འཁོར་སྟེང་། །
རང་ཉིད་བཅོམ་ལྡན་རྡོ་རྗེ་མི་བསྐྱོད་པ། །ཞལ་གསུམ་ཕྱག་དྲུག་ཡུམ་དང་བཅས་
-390 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར། །
པར་གྱུར། །སྒོ་གསུམ་རྡོ་ རྗེ་གསུམ་གྱིས་ལེགས་མཚན་པ། །དེ་ལས་འོད་ཟེར་
ཕྱོགས་བཅུར་རབ་སྤྲོས་ཏེ། །རབ་འབྱམས་ཞིང་གི་རྒྱལ་བ་མ་ལུས་པ། །དཔལ་
ལྡན་འདུས་པའི་ལྷ་ཡི་རྣམ་པ་རུ། །སྤྱན་དྲངས་ཐིམ་པས་དབྱེར་མེད་རོ་གཅིག་
གྱུར། །ཏིང་འཛིན་ སྔགས་དང་ ཕྱག་རྒྱས་བྱིན་བརླབས་པའི། །ཕྱི་དང་ནང་དང་
གསང་བའི་མཆོད་པ་དང་། །རྣམ་དག་དེ་བཞིན་ཉིད་ཀྱི་མཆོད་པ་ཀུན། །བཅོམ་
ལྡན་མི་བསྐྱོད་རྡོ་ རྗེ་མཉེས་ཕྱིར་འབུལ། །ཐུགས་རྗེས་བཞེས་ནས་བྱིན་གྱིས་
བརླབ་ཏུ་གསོལ། །མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །
རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་བའི་དབྱངས་ལ་ཕྱག་འཚལ་
ལོ། །ཞེས་བསྟོད་དོ། །
དེ་ནས་ལྷའི་ང་རྒྱལ་དང་གསལ་སྣང་ཅི་ནུས་སུ་སྒོམས་ལ། ཨོཾ་ ཨཱབཛྲ་
དྷིཀ་ཧཱུཾ་ཧཱུཾ། ཨོཾ་ཨཱཿསྤརྨ་བཛྲ་ ཁཾ་ཧཱུྃ། ཞེས་གཙོ་བོ་ཡབ་ཡུམ་གྱི་སྔགས་ཅི་ནུས་སུ་
བཟླས་ ལ། དགེ་བ་ འདི་ཡིས་མྱུར་དུ་བདག །སངས་རྒྱས་ཀུན་གྱི་ཀུན་བདག་
ཉིད། །རྡོ་རྗེ་འཆང་བ་ཐོབ་གྱུར་ཅིག །འགྲོ་བས་ཀྱང་ནི་དེ་ཐོབ་ཤོག །བྱང་ཆུབ་
ཕྱིར་ནི་སྤྱོད་གང་དང་། །རྫོགས་སངས་རྒྱས་ཀྱི་གང་ཡིན་པ། །བྱང་ཆུབ་རྡོ་རྗེ་གང་
གསུངས་པའི། །སྤྱོད་དེ་གཉིས་ཀའང་བདག་སྤྱོད་ཤོག །དེ་ལྟར་རྨད་བྱུང་ལམ་གྱི་
མཐར་ཐུག་འདི། །ཚུལ་བཞིན་བསྒྲུབ་ལ་བར་ཆད་མེད་པ་དང་། །ཕྱོགས་དུས་
ཀུན་ཏུ་དར་ཞིང་རྒྱས་གྱུར་ཏེ། །འགྲོ་ཀུན་ཐབས་མཁས་འདི་ཡིས་སྒྲོལ་བར་
ཤོག །ཅེས་སྨོན་ལམ་བཏབ་བོ།། །།
༈ འཁོར་ལོ་སྡོམ་པའི་རྣལ་འབྱོར་ནི། ཤྲཱི་ཧེ་རུ་ཀ །ཡི་གེ་བཞི་པོ་དེ་ཡི་
དོན་ བསམས་ ཏེ། །བརྟན་ གཡོ་ སྣོད་བཅུད་ འོད་ གསལ་ སྟོང་ པར་ གྱུར། །འོད་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གསལ་དེ་ཡི་ངང་ལས་སྐད་ཅིག་གིས། །བསྲུང་འཁོར་གྱིས་བསྐོར་གཞལ་ཡས་
ཁང་གི་དབུས། །རང་ ཉིད་ བཅོམ་ ལྡན་ ཧེ་ རུ་ ཀ་ དཔལ་ཆེ། །ཞལ་ཕྱག་ཡོངས་
རྫོགས་ཡུམ་དང་བཅས་པར་གྱུར། །དེ་ཡི་ཕུང་ཁམས་སྐྱེ་མཆེད་བྱིན་བརླབས་
ནས། །རབ་འབྱམས་ཞིང་གི་རྒྱལ་བ་མ་ལུས་པ། །དཔལ་ལྡན་ཧེ་རུ་ཀ་ཡི་རྣམ་པ་
རུ །སྤྱན་དྲངས་ཐིམ་ནས་དབྱེར་མེད་རོ་གཅིག་གྱུར། །ཏིང་འཛིན་སྔགས་དང་
ཕྱག་རྒྱས་བྱིན་རླབས་པའི། །ཕྱི་དང་ནང་དང་གསང་བའི་མཆོད་པ་དང༌། །རྣམ་
དག་དེ་བཞིན་ཉིད་ཀྱི་མཆོད་པ་ཀུན། །དཔལ་ལྡན་ཧེ་རུ་ཀ་དཔལ་མཉེས་ཕྱིར་
འབུལ། །ཐུགས་རྗེས་བཞེད་ནས་བྱིན་གྱིས་བརླབ་ཏུ་གསོལ། །ཧེ་རུ་ཀ་དཔལ་
དཔའ་ བོ་ཆེ། །རྣམ་དག་ རྡོ་ རྗེའི་ དབང་ ཕྱུག་ དང༌། །རྗེས་ཆགས་ ཆགས་ པ་ ཆེ་
རྣམས་ཀྱི། །རྡོ་རྗེ་ཕག་མོ་དེ་ལ་འདུད། །ཅེས་བསྟོད། ལོང་ཡོད་ཚེ་ཡབ་ཡུམ་གྱི་
རྐང་བརྒྱད་གཉིས་ཀྱིས་བསྟོད་ན་བྱིན་རླབས་ཤིན་ཏུ་ཆེའོ། །དེ་ནས་ལྷའི་ང་རྒྱལ་
དང་གསལ་སྣང་ཅི་ནུས་སུ་བསྒོམ་ལ་སྔགས་བཟླ་བ་ནི། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་
ཧཱུྃ་ཧཱུྃ་ཕཊ། ཌཱ་ཀི་ནཱི་ཛྭ་ལ་ཤཾ་བ་རཾ་སྭཱཧཱ། ཨོཾ་ཧཱིཧ་ཧ་ཧཱུྃ་ཧཱུྃ་ཕཊ། ༀ་བཛྲ་བེ་རོ་ཙ་ནཱི་
ཡེ་ཧཱུཾ་ཧཱུཾ་ཕཊ་སྭཱཧཱ། ཞེས་ཡབ་ཡུམ་གཉིས་ཀྱི་སྙིང་པོ་དང་ཉེ་སྙིང་ཅི་ནུས་སུ་བཟླས་
ལ། སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་
ཅན་ཐམས་ཅད་ཧེ་རུ་ཀའི། །གོངའཕང་མཆོག་ལ་འགོད་པར་ཤོག །རྣལ་འབྱོར་
དབང་ཕྱུག་བྱེ་བས་བགྲོད་གྱུར་པ། །བདེ་མཆོག་བཤད་སྒྲུབ་ཤིན་ཏུ་ཉམས་པ་
འདི། །ཆེས་ཆེར་རྒྱས་ཤིང་ཐར་འདོད་འཇུག་ངོགས་སུ། །ནམ་ཡང་མི་ནུབ་རིང་དུ་
གནས་གྱུར་ཅིག །ཚུལ་དེ་སྒྲུབ་ལ་ཐོགས་མེད་མཐུ་ལྡན་པ། །འཛམ་གླིང་གནས་
མཆོག་ཉི་ཤུ་རྩ་བཞི་ཡི། །དཔའ་བོ་རྣལ་འབྱོར་མ་རྣམས་འཁོར་བཅས་ཀྱིས། །
- 392 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
གཡེལ་བ་མེད་པར་རྟག་ཏུ་གྲོགས་བྱེད་ཤོག །ཅེས་སྨོན་ལམ་བཏབ་བོ།། ། །
༈ རྡོ་རྗེ་འཇིགས་བྱེད་ཀྱི་རྣལ་འབྱོར་ནི། །ཆོས་ཀུན་གདོད་ནས་རྣམ་དག་
སྟོང་པར་གྱུར། །སྟོང་པའི་ངང་ལས་བསྲུང་བའི་འཁོར་ལོ་ཡིས། །བསྐོར་བའི་རང་
སྣང་གཞལ་ཡས་ཁང་གི་དབུས། །ཡེ་ཤེས་ལྔ་ཡི་མངོན་བྱང་རིམ་པ་ལས། །རང་
ཉིད་ བཅོམ་ ལྡན་ རྡོ་ རྗེ་ འཇིགས་ བྱེད་ནི། །ཞལ་ ཕྱག་ ཡོངས་ རྫོགས་ ཡུམ་ དང་
བཅས་ པར་ གྱུར། །རང་ ཉིད་ ཡི་ དམ་ རྡོ་ རྗེ་ འཇིགས་བྱེད་དུ། །གསལ་བའི་སྐྱེ་
མཆེད་སྒོ་གསུམ་བྱིན་རླབས་ཏེ། །ཐུགས་ཀའི་ཧཱུྃ་གི་འོད་ཟེར་ལྕགས་ཀྱུ་ཡིས། །
རབ་འབྱམས་ཞིང་གི་རྒྱལ་བ་མ་ལུས་པ། །རྡོ་རྗེ་འཇིགས་བྱེད་ཆེན་པོའི་སྐུའི་རྣམ་
པར། །སྤྱན་དྲངས་ ཐིམ་ པས་ དབྱེར་མེད་ རོ་ གཅིག་ གྱུར། །སླར་ ཡང་ རྒྱལ་ བ་
རིགས་ལྔ་སྤྱན་དྲངས་ནས། །མཆོད་ཅིང་གསོལ་བ་བཏབ་སྟེ་དབང་བསྐུར་བས། །
རང་ལུས་ཡེ་ཤེས་བདུད་རྩིས་ལེགས་གང་ནས། །དྲི་མ་ཀུན་དག་བདེ་བ་ཆེན་པོ་
མྱོང་། །མི་བསྐྱོད་རྒྱལ་པོས་དབུ་ལ་བརྒྱན་པར་གྱུར། །ཏིང་འཛིན་སྔགས་དང་
ཕྱག་རྒྱས་བྱིན་བརླབས་པའི། །ཕྱི་དང་ནང་དང་གསང་བའི་མཆོད་པ་དང༌། །རྣམ་
དག་དེ་བཞིན་ཉིད་ཀྱི་མཆོད་པ་ཀུན། །བློ་ཡིས་སྤྲུལ་ནས་ཡི་དམ་ལྷ་ལ་འབུལ། །
ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །རྒྱལ་བ་ཀུན་གྱི་ཡེ་ཤེས་
གཅིག་བསྡུས་ནས། །གཏུམ་ཆེན་ཁྲོ་བོའི་དབང་པོའི་སྐུར་བསྟན་པ། །བཅོམ་ལྡན་
རྡོ་ རྗེ་ འཇིགས་བྱེད་ལྷ་ཚོགས་དང་། །སྒོ་གསུམ་གུས་པ་ཆེན་པོས་གསོལ་བ་
འདེབས། །རང་ཉིད་ཡི་དམ་རྡོ་ རྗེ་ འཇིགས་བྱེད་དུ། །གསལ་བའི་ཐུགས་ཀར་
སྔགས་ ཕྲེང་ བཀོད་ པ་ ལས། །འོད་ འཕྲོས་ ཕྱོགས་ བཅུའི་ རྒྱལ་ བ་ སྲས་ བཅས་
མཆོད། །རིགས་དྲུག་སེམས་ཅན་ཀུན་གྱི་སྡིག་སྒྲིབ་སྦྱངས། །གང་སྣང་ལྷ་ཡི་རྣམ་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པར་གསལ་བར་གྱུར། །དེ་ལྟར་རང་ཡི་དམ་དུ་གསལ་བའི་སྐུ་ལ་ང་རྒྱལ་དང་
གསལ་སྣང་ཅི་འཐོན་བྱས་ནས་བཟླས་པ་བྱ་བ་ནི། ཨོཾ་ཨ་ར་པ་ཙ་ན་དྷཱི ཨོཾ་ཡ་མ་
རཱ་ཛཱ་ས་དོ་མེ་ཡ། ཡ་མ་དོ་རུ་ཎ་ཡོ་ད་ལ། ཡ་ད་ཡོ་ནི་ར་ཡ་ཀྵེ་ཡ། ཡཀྵེ་ཡཙྪ་ནི་ར་
མ་ཡ་ཧཱུྃ་ཧཱུྃ་ཕཊ་ཕཊ་སྭཱཧཱ། ཨོཾ་ཧཱིཀྐི ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ།
ཨོཾ་བཛྲ་བེཏྟཱ་ལཱི་ཨཱ་གཙྪ་ཨཱ་གཙྪ་ཧཱུྃ་ཛ༔ སཱཧཱ། ཞེས་ཡབ་ཡུམ་གཉིས་ཀྱི་སྔགས་ཅི་
ནུས་ སུ་ བཟླ། དེ་ ནས་ ཡིག་ བརྒྱ་ བཟླས་ ལ། །དགེ་ བ་ འདི་ ཡིས་ མྱུར་ དུ་
བདག །འཇམ་ དཔལ་ དཔའ་ བོ་ འགྲུབ་གྱུར་ནས། །འགྲོ་ བ་ ཀུན་ ཀྱང་ འཇམ་
དབྱངས་ཀྱི། །གོ་འཕང་མཆོག་ལ་འགོད་པར་ཤོག །རྣམ་དག་བསམ་པས་ཚུལ་
འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་སྐྱེ་
བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག །
ཅེས་སྨོན་ལམ་བཏབ་བོ། །དེ་ནས་གཏོར་མ་དབུལ་བ་ནི། རྒྱས་པར་ན་སོ་སོའི་
སྒྲུབ་ཐབས་སུ་གསལ་བ་ལྟར་དབུལ་ཞིང་། དེ་ཙམ་གྱི་ལོང་མེད་པར་མདོར་
བསྡུས་སུ་བྱ་བར་འདོད་ན། གཏོར་མ་ནང་མཆོད་ལྟར་བྱིན་གྱིས་བརླབས་ལ།
སྐད་ཅིག་གིས་ཡི་དམ་ལྷ་ཚོགས་རྣམས་མདུན་གྱི་ནམ་མཁར་སྤྱན་དྲངས་པར་
གྱུར། སྟོང་གསུམ་ཁྱོན་ལྟར་ཡངས་པའི་ཀ་པཱ་ལར། །ལྷ་མིའི་བཟའ་བཅའ་མ་
ལུས་སྤུངས་པ་ལ། །སྦྱངས་རྟོགས་སྦར་བྱས་བདུད་རྩིའི་རྒྱ་མཚོ་འདི། །ཡི་དམ་
དཀྱིལ་འཁོར་ལྷ་ཚོགས་མཉེས་ཕྱིར་དབུལ། ཞེས་པ་ལན་གསུམ་གྱིས་གཏོར་མ་
ཕུལ། འདོད་དོན་ལ་གསོལ་བ་བཏབ་བོ།། །། །
༈ ཆོས་སྲུང་རྣམས་ལ་གཏོར་མ་དབུལ་བའི་ཚུལ་ནི། རྒྱས་པ་རང་སོ་སོའི་
གཏོར་ཆོག་ཏུ་གསལ་བར་ལྟར་བྱ་ཞིང་། མདོར་བསྡུས་བྱ་བ་འདོད་ན། གཏོར་མ་
- 394 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ནང་ མཆོད་ ལྟར་ བྱིན་གྱིས་བརླབས་ལ། ཧཱུྃ༔ རང་གི་མདུན་དུ་ ཆོས་ ཀྱི་འབྱུང་
གནས་ནི། ཁྲག་ཞག་རྒྱ་མཚོ་རྦ་ཀློང་འཁྲུག་པའི་དབུས། །འདབ་སྟོང་པདྨའི་ལྟེ་
བར་ཉི་མའི་སྟེང་། །བརྟེན་ཅིང་མཆོད་པའི་སྲུང་མ་མ་ལུས་པ། །འཁོར་ཚོགས་རྒྱ་
མཚོས་བསྐོར་ནས་བཞུགས་གྱུར་པའི། །ཐུགས་ཀའི་ཧཱུཾ་ཡིག་འོད་ཟེར་འབར་བ་
ཡིས། །གར་བཞུགས་རྡོ་རྗེ་ཕོ་བྲང་སོ་སོ་ནས། །ཡེ་ཤེས་པ་རྣམས་སྐད་ཅིག་གིས་
སྤྱན་དྲངས། །ཞེས་ཆོས་སྐྱོང་སྲུང་མ་ཐམས་ཅད་སྤྱིར་སྤྱན་དྲངས་ཤིང་། ཁྱད་པར།
འཇམ་མགོན་བསྟན་སྲུང་ དམ་ཅན་ཆོས་ ཀྱི་རྒྱལ། །དམག་ དང་ ཟོར་ གྱི་ ལས་
དགྱེས་དཔལ་ལྷ་མོ། །ཆོས་སྐྱོང་དྲེགས་པ་ལྕམ་སྲིང་འཁོར་བཅས་རྣམས། །སྤྱན་
འདྲེན་མཆོད་པའི་གནས་འདིར་བཤེགས་སུ་གསོལ། །ཆུ་གཉིས་ཉེར་སྤྱོད་རོལ་
མོ་འདོད་ཡོན་དང་། །བླ་མེད་ཐེག་པའི་དམ་རྫས་ནང་མཆོད་སོགས། །ཕྱི་ནང་
གསང་བའི་མཆོད་སྤྲིན་རྒྱ་མཚོ་འདི། །ཆོས་སྐྱོང་སྲུང་མའི་ཚོགས་རྣམས་མཉེས་
ཕྱིར་ འབུལ། །ཆོས་ ཀུན་གདོད་ནས་རྣམ་པར་དག་ གྱུར་ ཀྱང༌། །བདག་ཅག་མ་
རིག་འཁྲུལ་པའི་དབང་གྱུར་པས། །སྐུ་གསུང་ཐུགས་དང་འགལ་བ་ཅི་མཆིས་པ།
།ཐམས་ཅད་བསམ་པ་ཐག་པས་མཐོལ་ལོ་བཤགས། །བདེ་ཆེན་ཡེ་ཤེས་ཆེན་
པོའི་ རོལ་པ་ལས། །བྱུང་བའི་ཕྱི་ནང་གསང་རྟེན་བསྐང་རྫས་ཀྱིས། །འཆི་མེད་
ལམ་ཀུན་ཡོངས་སུ་འགེང་བ་འདིས། །ཆོས་སྐྱོང་སྲུང་མའི་ཚོགས་རྣམས་ཐུམས་
དམ་བསྐང༌། །ཐུགས་ དམ་ སྐོང་ ཞིང་ ཉམས་ ཆགས་ གསོལ་ གྱུར་ནས། །འགལ་
རྟེན་ ཀུན་སེལ་ མཐུན་ རྐྱེན་ མ་ ལུས་ སྒྲུབས། །ཞེས་ བསྐང་ བཤགས་ བྱས་ ལ།
གཏོར་མ་དབུལ་བ་ནི། དགྲ་བགེགས་བསྒྲལ་བའི་ཤ་ཁྲག་གཏོར་ཚོགས་དང༌། །
ལྷ་མོའི་བཟའ་བཅའ་ཕུལ་དུ་བྱུང་བ་རྣམས། །སྦྱངས་རྟོགས་སྦྱར་བྱས་བདུད་རྩིའི་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
རྒྱ་ མཚོ་ འདི། །ཆོས་ སྐྱོང་ སྲུང་ མའི་ ཚོགས་ རྣམས་ མཉེས་ ཕྱིར་ འབུལ། །ལན་
གསུམ་གྱིས་ཆོས་སྐྱོང་སྲུང་མ་ཐམས་ཅད་ལ་གཏོར་མ་ཕུལ། དེ་ནས་གཞི་བདག་
གཏོར་མ་བཏང་ལ་བདེན་ སྟོབས་བརྗོད་དོ། །དེ་ནས། ཧཱུྃ། ཞི་ རྒྱས་དབང་དང་
དྲག་པོའི་འཕྲིན་ལས་ཀྱིས། །བསྟན་པ་སྲུང་ཞིང་རྣལ་འབྱོར་བུ་བཞིན་དུ། །སྐྱོང་
མཛད་ཆོས་སྐྱོང་སྲུང་མའི་ཚོགས་རྣམས་ལ། །ལུས་ངག་ཡིད་གསུམ་གུས་པས་
བསྟོད་པར་བགྱི། །བདག་གིས་རྒྱུན་དུ་བསྟེན་ཅིང་མཆོད་པ་ཡི། །དམ་ཅན་ཆོས་
སྐྱོང་སྲུང་ མ་ ཁྱེད་ རྣམས་ ཀྱིས། །ཉིན་ དང་ མཚན་ དུ་ བྱ་ ར་ མ་ གཡེལ་ བར། །
འགལ་རྐྱེན་ཀུན་སེལ་མཐུན་རྐྱེན་མ་ལུས་སྒྲུབས། ཁྱདཔར་འཇམ་མགོན་བླ་མའི་
ཐུགས་ཀྱི་བཅུད། །ཚང་ལ་མ་ནོར་ལམ་རིམ་སྒོམ་པ་ལ། །ཕྱི་ནང་བར་གཅོད་གང་
ཡང་མི་འབྱུང་བར། །ལུང་རྟོགས་ཡོན་ཏན་ཐམས་ཅད་འཕེལ་བར་མཛོད། །ཅེས་
འཕྲིན་ལས་བཅོལ། དེ་ནས་ཡིག་བརྒྱ་བཟླས་ལ། མ་རྙེད་ཡོངས་སུ་མ་ཤེས་དང་། །
ཞེས་སོགས་ཀྱིས་ནོངས་པ་བཟོད་པར་གསོལ། ཡེ་ཤེས་པ་རྣམས་རྟེན་ཡོད་ན་
བརྟན་བཞུགས་དང་། ཡང་ན་རང་ལ་བསྟིམ། འཇིག་རྟེན་པ་རྣམས་རང་གནས་
སུ་ གཤེགས་ པར་ གྱུར། ཅེས་བརྗོད་ དོ། །དེ་ནས་བཀྲ་ཤིས་བྱ་བ་ནི། སྡེ་སྣོད་
གསུམ་དང་རྒྱུད་སྡེ་བཞི་ཡི་དོན། །སྟན་ཐོག་གཅིག་ཏུ་སྒྲིལ་ནས་ཉམས་ལེན་ལ། །
སྦྱོར་མཛད་བློ་བཟང་ཐུབ་དབང་རྡོ་རྗེ་འཆང་། །འཁོར་དང་བཅས་པས་བཀྲ་ཤིས་
དགེ་ལེགས་སྩོལ། །ཇོ་བོ་རྗེ་དང་འཇམ་མགོན་བླ་མ་ཡི། ། རྣམ་ཐར་གཙང་མ་དྲི་
མེད་སྐྱོང་བྱེད་པའི། །རྒྱལ་བའི་སྲས་པོ་གང་ན་སུ་བཞུགས་པ། །དེ་དག་རྣམས་ཀྱི་
བཀྲ་ཤིས་བདེ་ལེགས་སྩོལ། །དཀར་ཕྱོགས་ ལྷ་རྣམས་མཐུ་ སྟོབས་ མི་ ཉམས་
ཤིང་། །བཟང་ པོའི་ ཞིང་ སར་ ལོ་ ཏོག་ འཕེལ་ བ་ དང་། །དཔལ་ འབྱོར་ ལེགས་
- 396 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ཚོགས་བྱ་བ་དབྱར་མཚོ་ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག །
ཅེས་པ་འདི་ནི་འཇམ་མགོན་བསྟན་པའི་གསལ་བྱེད་ཨ་ཀྱ་ཧུ་ཐོག་ཐུ་བློ་
བཟང་འཇམ་དབྱངས་རྒྱ་མཚོས་གྲྭ་སར་སློབ་སྦྱོང་བྱེད་སྐབས་ཁ་བཏོན་དུ་བྱེད་
རྒྱུར་རྗེ་བླ་མ་ལ་བརྟེན་པའི་བླ་མའི་རྣལ་འབྱོར་མདོར་བསྡུས་དང་། བདེ་གསང་
འཇིགས་གསུམ་གྱི་མངོན་རྟོགས་སྙིང་པོར་སྒྲིལ་བ་རེ། ཆོས་སྲུང་སྤྱི་དང་ཁྱད་པར་
ཆོས་ རྒྱལ་ ཕྱི་སྒྲུབ། དམག་ཟོར་མ། ལྕམ་སྲིང་བཅས་ལ་གཏོར་འབུལ་འཕྲིན་
འཆོལ་ རེ་དང་། ལམ་ ཡོངས་རྫོགས་ ལ་ཤར་ བསྒོམ་ བྱས་ཆོག་པའི་ སྨོན་ཚིག་
མཇུག་ཏུ་བཀྲ་ཤིས་དང་བཅས་པ་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་
ནས་འཇམ་མགོན་སྙན་བརྒྱུད་ཀྱི་མན་ ངག་ འཛིན་པ་དགེ་སློང་ཡེ་ཤེས་རྒྱལ་
མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་འཕེལ་ཞིང་རྒྱས་
པར་གྱུར་ཅིག །
༈ ཡི་དམ་རྡོ་རྗེ་འཇིགས་བྱེད་ཀྱི་མངོན་རྟོགས་མདོར་བསྡུས་བསྒོམ་ཚུལ་
དང་ཆོས་སྲུང་སྤྱི་ལ་མཆོད་གཏོར་འབུལ་བའི་ཚུལ་སོགས་
ཉེར་མཁོ་འགའ་ཞིག་བཞུགས།
ཁྱབ་བདག་འཇམ་དཔལ་རྡོ་རྗེ་གཤིན་རྗེའི་གཤེད། །རྒྱལ་བ་ཀུན་དངོས་
རྗེ་བཙུན་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་ལ། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །རང་ཉིད་སྐད་ཅིག་གིས་དཔལ་རྡོ་རྗེ་
འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
དང་བཅས་པའི་སྐུར་བཞེངས་པར་གྱུར། ཨོཾ་ཨཱཿཧཱུྃ་ལན་གསུམ་གྱིས་ནང་མཆོད་
དང་མཆོད་རྫས་རྣམས་བྱིན་གྱིས་བརླབས། ཨོཾ་སྭ་བྷཱ་ཝ་ཤུདྡྷསརྦ་དྷརཿསྭ་བྷཱ་ཝ་
ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི།
རྭ་བ། གུར། མེ་རི་དང་བཅས་པ་ཡོངས་སུ་རྫོགས་པའི་བསྲུང་འཁོར་གྱི་དབུས་
སུ་ཆོས་འབྱུང་དཀར་པོ་གྲུ་གསུམ་པ་གྱེན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་
པ། འོག་ཟུར་ནས་པོ་ལས་བྱུང་བའི་སྣ་ཚོགས་པདྨའི་ལྟེ་བར། ཧཱུྃ་ལས་སྣ་ཚོགས་
རྡོ་རྗེ་ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང་། དབུས་
ཀྱི་ལྟེ་བ་སྔོན་པོས་བརྒྱན་པ། ལྟེ་བའི་ནང་དུ་ཧཱུྃ་ལས་གཞལ་ཡས་ཁང་གྲུ་བཞི་སྒོ་
བཞི་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་ཨ་ཡིག་
དང་པོ་ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་
ཚུལ་དུ། དྷི༔ སེར་པོ་ལས་བྱུང་བའི་རལ་གྲིའི་དབུས་སུ་དྷིས་མཚན་པ། དེ་ལས་
འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ་ཐིམ་པ་ཡོངས་སུ་
གྱུར་པ་ལས། རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་
མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང་། གཡོན་གྱིས་
གླེགས་བམ་ཐུགས་ཀར་བསྣམས་ལ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ།
མཚན་སོ་གཉིས་དང༌། དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་
དང༌ ལྡན་ཞིང་། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱལས་བྱུང་
བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་པའི་རྣམ་སྣང་
ལ་སོགས་པའི་སངས་རྒྱས་དང་། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་
དཔའ་དང་། རྡོ་ རྗེ་ལྕགས་ཀྱུ་ལ་སོགས་པའི་ཁྲོ་བོ་དང༌། སེམས་མ་རྡོ་རྗེ་མ་ལ་
- 398 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
སོགས་པའི་རིག་མ་རྣམས་སྤྱན་དྲངས་ཏེ་འཇམ་དཔལ་དང་བཅས་པ་ཉི་མ་ལ་
ཞུགས་པ་ལས་འོད་ཟེར་ གྱིས་དཔག་ཚད་སྟོང་ ཕྲག་བརྒྱར་ ཁྱབ་པའི་ཉི་མའི་
དཀྱིལ་འཁོར་དུ་གྱུར། །དེའི་སྟེང་དུ་ཧཱུྃ་ཡིག་མཐིང་ཁ་འོད་ཟེར་ལྔ་དང་ལྡན་པ་
ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་
རིག་མའི་ཚོགས་རྣམས་སྤྱན་དྲངས། ཧཱུྃ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་
ནག་པོ། རྩེ་དགུ་པ་རྭ་ཤིན་ཏུ་གདེངས་པའི་འོད་ཟེར་ལྔ་དང་ལྡན་པ། ལྟེ་བ་ལ་ཧཱུཾ་
ཡིག་གིས་མཚན་པ། དེ་ལས་རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་དང་
བྱང་ཆུབ་སེམས་དཔའ་དང་ཁྲོ་བོ་དང་རིག་མའི་ཚོགས་རྣམས་སྤྲོས་ཏེ་ནམ་མཁའི་
ཁམས་ཐམས་ཅད་ཏིལ་གྱི་གང་བུ་བཞིན་དུ་གང་བ། ཉི་མ་ལ་གནས་པས་སེམས་
ཅན་རྣམས་སྨིན་པར་བྱས་ནས་རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་
ཏུ་འདུས་ཏེ་རྡོ་རྗེ་ལ་ཐིམ་པར་གྱུར། ཟླ་བ་ཉི་མ་རྡོ་རྗེ་ཧཱུྃ་དང་བཅས་པ་ཡོངས་སུ་
གྱུར་པ་ལས་རང་ཉིད་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་
ཞལ་དགུ་ཕྱག་སོ་བཞི་ཞབས་བཅུ་དྲུག་པ་ཡུམ་དང་བཅས་པའི་སྐུར་བཞེངས་པར་
གྱུར། དེའི་ མིག་ གཉིས་ སུ་ ཀྵ། རྣ་ བ་ གཉིས་ སུ་ཛཾ། སྣར་ ཁཾ། ལྕེའི་ རྩ་ བར་ རཾ།
དཔྲལ་བར་ཀཾ །ལྟེ་བར་ སཾ། སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་
ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་
བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཧཱུྃ་བཾ་ཧོ༔གཉིས་སུ་མེད་
པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཨོཾ་
ཡ་མཱནྟ་ཀ་ས་པ་རི་ཝཱ་ར་ཨགྷཾ་ནས། ཤཔྟའི་བར་གྱིས་མཆོད། །ཨོཾ་ཨཱཿཧཱུྃ་གིས་ནང་
མཆོད་ཕུལ། གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་ སྤྱོད་
399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་ རྗེ་ འཇིགས་བྱེད་ལ་
ཕྱག་འཚལ། །ཞེས་བསྟོད། དེ་ནས་དམིགས་པ་དང་བཅས་ཨ་ར་པ་ཙ་ན་དང་ཡི་
དམ་གྱི་སྔགས་གསུམ་དང་ཡུམ་གྱི་སྔགས་རྣམས་ཅི་ནུས་སུ་བཟླའོ། །དེ་ནས་ཡིག་
བརྒྱ་བཟླས་ལ། གཏོར་མ་འབུལ་བ་ནི། ཨོཾ་ ཨཱཧཱུྃ། ལན་གསུམ་གྱིས་གཏོར་མ་
བྱིན་གྱིས་བརླབས་ལ། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་
པ་ཅན་གྱིས་ཡི་དམ་ལྷ་ཚོགས་མདུན་གྱི་ནམ་མཁར་སྤྱན་དྲངས། སྟོང་གསུམ་ཁྱོན་
ལྟར་ཡངས་པའི་ཀ་པཱ་ལར། ལྷ་དང་མི་ཡི་བཟའ་བཅའ་ལྷུན་པོར་སྤུངས། །སྦྱངས་
རྟོགས་ སྦར་ བྱས་ བདུད་རྩིའི་རྒྱ་མཚོ་འདི། །ཡི་དམ་དཀྱིལ་ འཁོར་ ལྷ་ ཚོགས་
རྣམས་ལ་འབུལ། །ཞེས་པ་ལན་གསུམ་གྱིས་གཏོར་མ་ཕུལ་ལ་འདོད་དོན་ལ་
གསོལ་བ་བཏབ་བོ། །དེ་ནས་ཆོས་སྐྱོང་སྤྱི་ལ་གཏོར་མ་འབུལ་བ་ནི། ཧཱུྃ། གར་
བཞུགས་རྡོ་རྗེ་ཕོ་བྲང་སོ་སོ་ནས། །རྡོ་རྗེ་འཆང་གིས་བཀའ་བསྒོས་གཉེར་གཏད་
པའི། །དམ་ཅན་ཆོས་སྐྱོང་སྲུང་མ་འཁོར་བཅས་རྣམས། །ཐོགས་མེད་རྫུ་འཕྲུལ་
ཤུགས་ ཀྱིས་ གནས་ འདིར་ གཤེགས། ཀ་མ་ ལ་ ཡེ་ ། སྟོང་ གསུམ་ ཁྱོན་ ལྟར་
ཡངས་པའི་ཀ་པཱ་ལར། །ལྷ་དང་མི་ཡི་བཟའ་བཅའ་ལྷུན་པོར་སྤུངས། །སྦྱངས་
རྟོགས་སྦར་བྱས་བདུད་རྩིའི་རྒྱ་མཚོ་འདི། །དམ་ཅན་ཆོས་སྐྱོང་སྲུང་མའི་ཚོགས་
ལ་འབུལ། །ཞེས་པ་ལན་གསུམ་གྱིས་གཏོར་མ་ཕུལ། དེ་ནས་གཞི་བདག་གཏོར་
མ་བཏང་ལ་བདེན་སྟོབས་བརྗོད་དོ། །དེ་ནས། བདག་གིས་རིང་ནས་བསྟེན་ཅིང་
མཆོད་པ་ཡི། །མཐུ་ལྡན་ཆོས་སྐྱོང་སྲུང་མ་ཁྱེད་རྣམས་ཀྱིས། །དེང་ནས་བཟུང་སྟེ་
བྱང་ཆུབ་སྙིང་པོའི་བར། །འབྲེལ་མེད་བདག་གི་མགོན་དང་སྐྱབས་མཛོད་ལ། །
འགལ་རྐྱེན་བར་ཆད་མ་ལུས་སེལ་བ་དང་། །དམ་ཆོས་བསྒྲུབ་པའི་མཐུན་རྐྱེན་མ་
- 400 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
ལུས་ པ། །འབད་རྩོལ་མེད་པར་ ལྷུན་ གྱིས་ གྲུབ་ པ་ དང་། །གནོད་ བྱེད་ དགྲ་
བགེགས་མ་ལུས་ཚར་གཅོད་མཛོད། །དགྲ་ལྷ་ཆེན་པོ་ཁྱེད་རྣམས་ཀུན། །བསྟེན་
པའི་ཚེ་ན་སྙིང་མ་རིང་། །བསྐུལ་བའི་ཚེ་ན་བང་མ་བུལ། །རྦད་པའི་ཚེ་ན་མཐུ་མ་
ཆུང་། །རྣལ་འབྱོར་བདག་ཅག་དཔོན་སློབ་ལ། །སྡང་ཞིང་གདུགས་པའི་སེམས་
ལྡན་པའི། །གནོད་བྱེད་དགྲ་བགེགས་མ་ལུས་པ། །ལོ་དང་ཟླ་བར་མ་བཞག་
པར། །ལྟས་དང་མཚན་མ་སྣ་ཚོགས་པས། །ད་ལྟ་ཉིད་དུ་ཐལ་བར་རློག །བདག་
གིས་བཅོལ་བའི་ལས་འདི་རྣམས། །མ་ཐོགས་མྱུར་དུ་འགྲུབ་པར་མཛོད། །ཅེས་
འཕྲིན་ ལས་ བཅོལ། །སངས་ རྒྱས་ བསྟན་ སྲུངས་ དཀོན་ མཆོག་ དབུལ་ འཕང་
བསྟོད། །དགེ་འདུན་སྡེ་སྐྱོངས་རྣལ་འབྱོར་ཚེ་དཔལ་སྤེལ། །སྙན་པའི་དར་འཕྱོར་
གྲགས་པའི་དུང་བུས་ལ། །འཁོར་དང་ལོངས་སྤྱོད་རྒྱས་པ་ཉིད་དུ་མཛོད། །རྒས་
མེད་ལང་ཚོ་རྒྱས་པའི་ལུས་སྟོབས་ལྡན། །མིག་ལ་ཡ་མཚན་ལྟད་མོ་དགའ་བས་
གང་། །རྣ་བར་རྟག་ཏུ་སྙན་པའི་གཏམ་ཐོས་ཤིང་། །དྲི་ཞིམ་ངད་པ་སྣ་དང་མི་
འབྲལ་བར། །ཟས་སྐོམ་འབྱོར་བས་རོ་འཛིན་ཚིམས་པར་མཛོད། །ལུས་ལ་རེག་
བྱ་བདེ་བ་ཁོ་ནས་འཚོ། །ཡིད་ལ་རྣམ་པར་གྲོལ་བའི་ཤེས་རབ་དང་། །ཟག་མེད་
བདེ་བས་ནམ་ཡང་ངོམས་པར་མཛོད། ཁྱོད་གསོལ་ཁྱེད་བསྟེན་ཁྱོད་སྒྲུབ་ཁྱོད་
རྦད་ན། །མཐུ་རྩལ་མ་ཆུང་བརྩེ་དུང་ཆེ་བར་མཛོད། །གཞིས་སུ་བཀྲ་ཤིས་ཚེ་རིང་
ལོངས་སྤྱོད་སྤེལ། །བྱེས་སུ་ལ་འཕྲང་ཆུ་ལས་སྒྲོལ་འདོན་མཛོན། །འཇིགས་སར་
དགྲ་ཇག་ཆོམ་རྐུན་འཚེ་ལས་སྐྱོབས། །མདོར་ན་བསམ་དོན་ཡིད་བཞིན་འགྲུབ་
པར་མཛོད། །བདག་དང་མཁའ་མཉམ་སེམས་ཅན་ཐམས་ཅད་ཀྱིས། །བླ་མེད་
རྫོགས་པའི་བྱང་ཆུབ་བསྒྲུབ་པ་ལ། །འགལ་རྐྱེན་བར་ཆད་ཐམས་ཅད་ཞི་བ་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༧༽
དང༌། །མཐུན་རྐྱེན་བསམ་དོན་ཡིད་བཞིན་འགྲུབ་པར་མཛོད། །ཅེས་འཕྲིན་ལས་
བཅོལ་ལོ། །དེ་ནས་གསེར་སྐྱེམས་འབུལ་ཚུལ་ནི། རིན་པོ་ཆེའི་སྣོད་དུ་གསེར་
སྐྱེམས་ཀྱི་རྫས་རྣམས་བཤམས་ལ། བྱིན་གྱིས་བརླབས་པ་ནི། བསླུ་མེད་དཀོན་
མཆོག་གསུམ་གྱི་བདེན་པ་དང༌། །ཏིང་འཛིན་སྔགས་དང་ཕྱག་རྒྱས་བྱིན་བརླབས་
པའི། །འདོད་ཡོན་ལྔ་ལྡན་གསེར་སྐྱེམས་བདུད་རྩིར་བཅས། །མཆོད་ཚོགས་རྒྱ་
མཚོས་ལྷ་ལམ་གང་གྱུར་ཅིག །ཨོཾ་ཨཱཧཱུཾ། ཏིང་འཛིན་སྔགས་དང་ཕྱག་རྒྱས་བྱིན་
བརླབས་པའི། །ཟག་མེད་བདུད་རྩིའི་གསེར་སྐྱེམས་མཆོད་པ་འདི། །རྩ་བརྒྱུད་བླ་
མའི་ ཚོགས་རྣམས་ མཉེས་ ཕྱིར་ འབུལ། །བཞེས་ནས་ བདག་ ཅག་ འཁོར་ དང་
བཅས་རྣམས་ཀྱི། །རྐྱེན་ངན་བར་ཆད་ཐམས་ཅད་ཞི་བ་དང་། །ཆོས་ལྡན་བསམ་
པ་ ལྷུན་ གྱིས་ འགྲུབ་ པར་ མཛོད། །ཨོཾ་ ཨཱཧཱུྃ། ཏིང་ འཛིན ཟག་མེད༴ ཡི་ དམ་
དཀྱིལ་ འཁོར་ ལྷ་ ཚོག༤ བཞེས་ ནས༔ རྐྱེན་ ངན༔ ཆོས་ ལྡན༔ ཨོ་ ཨཱཧཱུཾ། ཏིང་
འཛིན༔ ཟག་མེད༴ ཆོས་ སྐྱོང་སྲུང་མའི་ཚོགས་རྣམས༔ བཞེས་ནས རྐྱེན་ངན་
ཨོ་ ཨཱཧཱུཾ། ཏིང་ འཛིན༔ ཟག་མེད༴ ཡུལ་ ལྷ་ གཞི་ བདག་ ཚོགས་རྣམས༔ བཞེས་
ནས༴ རྐྱེན་ ངན༴ ཆོས་ ལྡན༔ ཨོ་ ཨཱཧཱུྃ། ཏིང་ འཛིན༔ ཟག་ མེད མ་ གྱུར་ རིགས་
དྲུག་ཚོགས་རྣམས་ཚིམ་ཕྱིར་འབུལ། །རང་རང་ཇི་ལྟར་འདོད་པས་ཚིམས་གྱུར་
ཏེ། །རྐྱེན་ངན་བར་ཆད་ཐམས་ཅད་ཞི་བ་དང་། །ཆོས་ལྡན་བསམ་པ་ལྷུན་གྱིས་
འགྲུབ་གྱུར་ཅིག །ཅེས་བརྗོད་ལ་གསེར་སྐྱེམས་ཀྱི་རྫས་རྣམས་ས་གཙང་སར་
བསྐྱལ་ལོ།། །། །
༈ བསང་ བསུར་ གྱི་ཆོ་ ག་ ནི། སངས་ རྒྱས་ཆོས་དང་ ཚོགས་ ཀྱི་མཆོག་
རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་
- 402 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
བགྱིས་ པ་ འདི་ དག་ གིས། །འགྲོ་ ལ་ ཕན་ཕྱིར་སངས་ རྒྱས་ འགྲུབ་པར་ཤོག །
བསང་བསུར་གྱི་རྫས་རྣམས་ཨ་མྲྀ་ཏས་བསངས། སྭ་བྷ་ཝས་སྟོང་པར་སྦྱངས།
སྟོང་པའི་ངང་ལས་བསང་དང་བསུར་གྱི་མཆོད་པས་ནམ་མཁའི་ཁྱོན་ཀུན་གང་
བར་གྱུར། ཨོཾ་ཨཱཧཱུཾ། འདོད་ཡོན་ལྔ་ལྡན་བསུར་གྱི་མཆོད་པ་འདི། །བླ་མ་ཡི་དམ་
སངས་ རྒྱས་ བྱང་ སེམས་ དང༌། །དཔའ་ བོ་ མཁའ་ འགྲོ་ ཆོས་ སྐྱོང་ སྲུང་ མའི་
ཚོགས། །ཡུལ་ལྷ་གཞི་བདག་འཁོར་དང་བཅས་རྣམས་དང་། །ཕ་མ་རིགས་དྲུག་
སེམས་ཅན་ཡོངས་ལ་འབུལ། །འདོད་དགུའི་ཆར་ གྱིས་མཉེས་ཤིང་ཚིམ་གྱུར་
ནས། །ལས་ངན་སྡིག་སྒྲིབ་ཐམས་ཅད་དག་པ་དང་། །རྐྱེན་ངན་བར་ཆད་ཐམས་
ཅད་ཞི་བ་དང་། །སེམས་ཅན་ཐམས་ཅད་བདེ་དང་ལྡན་གྱུར་ཅིག །འདོད་ཡོན་ལྔ་
ལྡན་བསང་གི་མཆོད་པ་འདིས། །གྲིབ་ཕོག་ཉམས་ཆགས་ཐམས་ཅད་ཞི་གྱུར་
ཅིག །འཕགས་པ་ཐམས་ཅད་མཆོད་པས་དགྱེས་གྱུར་ཅིག །དམ་ཅན་སྲུང་མ་
ཐུགས་དམ་སྐོང་གྱུར་ཅིག །དཀར་ཕྱོགས་ལྷ་རྣམས་མཐུ་སྟོབས་རྒྱས་གྱུར་ཅིག །
ཁྱད་པར་བདག་ཅག་འཁོར་དང་བཅས་རྣམས་ཀྱི། །ཆོས་ལྡན་བསམ་པ་ཡིད་
བཞིན་འགྲུབ་པ་དང་། །ཞི་རྒྱས་དབང་དྲག་ལས་རྣམས་འགྲུབ་གྱུར་ཏེ། །བསྟན་
དང༌ འགྲོ་ ལ་ ཕན་ པ་བྱེད་ནུས་ཤོག །དཀར་ ཕྱོགས་ ལྷ་རྣམས་མཐུ་སྟོབས་མི་
ཉམས་ ཤིང་། །བཟང་ པོའི་ ཞིང་ སར་ ལོ་ ཏོག་ འཕེལ་ བ་ དང༌། །དཔལ་ འབྱོར་
ལེགས་ཚོགས་བྱ་བ་དབྱར་མཚོ་ལྟར། །གོང་ནས་གོང་དུ་འཕེལ་བའི་བཀྲ་ཤིས་
ཤོག །ཅེས་བླ་མ་ཡི་དམ་སྲུང་མའི་ཚོགས་རྣམས་ལ་མཆོད་གཏོར་དང་གསེར་
སྐྱེམས་འབུལ་བའི་ཚུལ་དང་། བསུར་བསྔོ་བསྡུས་པ་བྱ་ཚུལ་འདི་ནི་གངས་ཅན་
འགྲོ་བའི་མགོན་པོ་རྒྱལ་དབང་མཆོག་གི་སྐུའི་མཆེད་ཟླ་རྗེ་དྲུང་གཉིས་དབང་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཕྱོགས་སུ་བསྐྱོད་སྐབས་ཉམས་ལེན་སྙིང་པོར་བྱས་ཆོག་པ་འདི་ལྟ་བུ་ཞིག་དགོས་
ཞེས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་མཚན་གྱིས་ཕོ་
བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ།། །།
༈ ན་མོ་གུ་རུ་རཏྣ་ཏྲ་ཡཱ་ཡ། བླ་མ་ཡི་དམ་རིན་ཆེན་མཆོག་གསུམ་ལ། །
བྱང་ཆུབ་སྙིང་པོའི་བར་དུ་སྐྱབས་སུ་མཆི། །ཉམ་ཐག་འགྲོ་རྣམས་སྲིད་མཚོ་ལས་
སྒྲོལ་ཕྱིར། །བདག་གིས་བྱང་ཆུབ་མཆོག་ཏུ་སེམས་བསྐྱེད་དོ། །ལན་གསུམ། རྩ་
བརྒྱུད་བླ་མ་ཡི་དམ་རྫོགས་སངས་རྒྱས། །བྱང་སེམས་ཉན་རང་བསྟན་སྲུང་རྒྱ་
མཚོར་བཅས། །ཕྱག་བྱར་འོས་པ་སྐྱབས་གནས་ཐམས་ཅད་ལ། །སྒོ་གསུམ་གུས་
པ་ཆེན་པོས་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་ཚོགས་མ་ལུས་
འབུལ། །ཉེས་ལྟུང་ཀུན་བཤགས་དགེ་ལ་རྗེས་ཡི་རང་། །ཆོས་འཁོར་བསྐོར་ཕྱིར་
བསྐལ་བརྒྱར་བཞུགས་སུ་གསོལ། །དུས་གསུམ་དགེ་ཚོགས་བྱང་ཆུབ་ཆེན་པོར་
བསྔོ། །ལོང་བྱུང་ན་མཎྜལ་རྒྱས་པ་འབུལ། །བསྡུ་ན་རིན་ཆེན་མཎྜལ་ཀུན་བཟང་
མཆོད་པའི་ཚོགས། །བདག་ལུས་ལོངས་སྤྱོད་དགེ་ཚོགས་ཅི་མཆིས་པ། །བླ་མ་
དཀོན་མཆོག་གསུམ་ལ་གུས་པས་འབུལ། །ཐུགས་རྗེས་བཞེས་ནས་བྱིན་གྱིས་
བརླབ་ཏུ་གསོལ། །རྒྱལ་བ་གཞན་ལས་ཐུགས་རྗེ་ཆེས་ལྷག་ པས། །ཉམ་ཐག་
སྙིགས་མའི་འགྲོ་བ་སྒྲོལ་མཛད་པ། །སྟོན་པ་མཉམ་མེད་ཐུབ་པའི་དབང་པོ་ལ། །
གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་རློབས། །མཚན་ ཙམ་ ཐོས་ པས་
འཇིགས་ པ་ ཀུན་ལས་སྐྱོབ། །གསོལ་བ་བཏབ་ན་དངོས་གྲུབ་ཀུན་སྩོལ་བ། །
སྐྱབས་མཆོག་རྗེ་བཙུན་བྱམས་པ་མགོན་པོ་ལ། །གསོལ་བ་འདེབས་སོ༴ བྱམས་
དང༌ སྙིང་ རྗེ་ བྱང་སེམས་བདུད་རྩིའི་ཆུས། །བོད་ཁམས་དམུ་རྒོད་འགྲོ་རྣམས་
- 404 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར། །
འདུལ་མཛད་པ། །ཇོ་བོ་ཆེན་པོ་དཔལ་ལྡན་ཨ་ཏི་ཤར། །གསོལ་བ༴ བྱང་ཕྱོགས་
བསིལ་ལྡན་ལྗོངས་འདིའི་འགྲོ་རྣམས་ལ། །རྒྱལ་བའི་མཛད་པ་ཇི་བཞིན་སྒྲུབ་
མཛད་པ། །འཇམ་མགོན་བླ་མ་བློ་བཟང་གྲགས་པ་ལ། །གསོལ་བ༴ རྒྱལ་ཀུན་
ཐུགས་ རྗེའི་སྤྱི་གཟུགས་ སྤྱན་ རས་གཟིགས། །གངས་ཅན་འགྲོ་བའི་མགོན་དུ་
ལེགས་བྱོན་པ། །རྗེ་བཙུན་བློ་བཟང་འཇམ་དཔལ་རྒྱ་མཚོ་ལ། །གསོལ་བ༴ བློ་
བཟང་དཔལ་ལྡན་རྒྱལ་བ་མ་ལུས་པའི། །ཡེ་ཤེས་རང་སྣང་བསྟན་པའི་ཉི་མ་
མཆོག །རྗེ་ བཙུན་མཆོག་ གི་ སྤྲུལ་ སྐུ་ རིན་ པོ་ ཆེར། གསོལ་བ༴ རབ་ འབྱམས་
རྒྱལ་བ་སྲས་བཅས་ཐམས་ཅད་ཀྱི། །ཡེ་ཤེས་སྤྱི་གཟུགས་བསྟན་པའི་རྒྱལ་མཚན་
འཛིན། །དྲིན་ཅན་རྩ་བའི་བླ་མ་རིན་པོ་ཆེར། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་ནས། །ནོར་བུ་ཆུ་
ཤེལ་གཟུགས་སུ་ལེགས་ཤར་ཏེ། །གངས་ཅན་འགྲོ་བ་ཡོངས་ཀྱི་མགོན་མཛད་
པ། །མགོན་པོ་སྤྱན་རས་ གཟིགས་ལ་གསོལ་བ་འདེབས། །མཁྱེན་བརྩེའི་རང་
བཞིན་ པད་དཀར་ཟླ་བའི་སྟེང་། །ནག་ ཕྱོགས་ ཉེས་སྐྱོན་ གང་ གིའང་ མ་ གོས་
ཞེས། །མཚོན་ཕྱིར་སྐུ་མདོག་དཀར་པོར་སྟོན་མཛད་པ། །འཕགས་པ་སྤྱན་རས་
གཟིགས་ལཌ འགྲོ་བ་ཉམ་ཐག་ཐུགས་རྗེས་མ་བཟོད་ནས། །ཕྱག་བཞིའི་དང་པོ་
གཉིས་ཀྱིས་ཐལ་སྦྱར་ཏེ། །རྒྱལ་བ་ཀུན་གྱི་ཐུགས་རྗེ་བསྐུལ་མཛད་པ། །མགོན་
པོ་ཐུགས་ རྗེའི་ གཏེར་ ལ༴ མཁའ་ ཁྱབ་འགྲོ་ལ་ ཐུགས་ རྗེས་ ལེགས་ གཟིགས་
ནས། །སུ་ཞིག་ཐར་པའི་གནས་སུ་དྲང་བྱ་ཞེས། །གཡས་པའི་ཕྱག་གིས་དྲི་མེད་
ཤེལ་ཕྲེང་འཛིན། །འགྲོ་བའི་གཉེན་གཅིག་ཁྱོད་ལ འགྲོ་བའི་དོན་དུ་སྣ་ཚོགས་
སྐུར་སྟོན་ཡང་། །སྲིད་ པའི་ སྐྱོན་ གྱིས་ གོས་པ་མེད་དོ་ཞེས། །མཚོན་ཕྱིར་ཕྱག་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
གཡོན་པད་དཀར་དྲི་མེད་འཛིན། །རྣམ་དག་ཐུགས་མངའ་ཁྱོད་ལ= གང་སྐུ་ཡིད་
ལ་བྱས་ཏེ་གསོལ་བཏབ་ན། །མཆོག་ཐུན་དངོས་གྲུབ་ཅི་འདོད་སྦྱིན་ནོ་ཞེས། །
སྟོན་ཕྱིར་སྐུ་ལ་ཡིད་བཞིན་ནོར་བུས་བརྒྱན། །རྗེ་བཙུན་ཐུགས་རྗེའི་གཏེར་ལ
རྒྱལ་རྣམས་ཆོས་སྐུའི་ངང་དུ་དབྱེར་མེད་ཀྱང་། །ཉམ་ཐག་འགྲོ་ལ་ང་ཉིད་བརྩེའོ་
ཞེས། །མཚོན་ཕྱིར་རི་དྭགས་པགས་པས་ནུ་མ་བཀབ། །མགོན་པོ་ཐུགས་རྗེ་ཅན་
ལ༴ གཟུགས་སྔགས་རྒྱལ་པོ་ཡི་གེ་འབྲུ་དྲུག་གིས། །རིགས་དྲུག་འགྲོ་བའི་སྡུག་
བསྔལ་ཞི་མཛད་ཅིང་། །རྒྱལ་བ་དྲུག་གི་གནས་ལ་འགོད་མཛད་པ། །ཡི་དམ་
ཐུགས་རྗེ་ཆེན་པོར་གསོལ་བ་འདེབས། །ལོང་སྐབས་དང་བསྟུན་ནས་མཚམས་
འདིར་མ་ཎི་གང་འགྲུབ་བཟླ། སྤྱན་རས་གཟིགས་དབང་ཞལ་གྱི་ཆུ་སྐྱེས་ཀྱི། །གེ་
སར་རྡུལ་ལས་ལྷ་མོའི་སྐུར་ཤར་ཏེ། །རྒྱལ་བ་ཀུན་གྱི་འཕྲིན་ལས་སྒྲུབ་མཛད་
པ། །རྗེ་ བཙུན་སྒྲོལ་མའི་ཞབས་ལ་གསོལ་བ་འདེབས། །དབྱིངས་དང་རིག་པ་
རྣམ་དག་པད་ཟླའི་སྟེང་། །རིན་ཆེན་མརྒད་ལྷུན་པོ་དབང་པོའི་གཞུས། །འཁྱུད་པ་
ཇི་ བཞིན་ མཛེས་ སྡུག་ ལྷ་ མོའི་ གཟུགས། །འཕགས་ མ་ སྒྲོལ་མའི་ ཞབས་ ལ༴
མཆོག་དང་ཐུན་མོང་དངོས་གྲུབ་མ་ལུས་པ། །ཅི་དང་ཅི་འདོད་ང་ཡིས་སྦྱིན་ནོ་
ཞེས། །མཚོན་ཕྱིར་ཕྱག་གཡས་མཆོག་སྦྱིན་ཕྱག་རྒྱ་མཛད། །མཆོག་སྦྱིན་ལྷ་མོ་
སྒྲོན་མར༔ རབ་འབྱམས་ཞིང་ན་རྒྱལ་བ་མཐའ་ཡས་ཀྱང༌། །མཆོག་གསུམ་མ་
ལུས་འདུས་པ་ང་ཡིན་ཞེས། །ཕྱག་གཡོན་དཀོན་མཆོག་གསུམ་མཚོན་ཕྱག་རྒྱ་
མཛད། །སྐྱབས་གནས་ཀུན་འདུས་སྒྲོལ་མར༴ སྲིད་མཚོ་ཉམ་ངར་འཁྱམས་པའི་
འགྲོ་བ་རྣམས། །བདེ་ ཆེན་ ཐར་ པའི་ གནས་ སུ་ དྲང༌ ངོ་ ཞེས། །ཞབས་ གཡས་
བརྐྱངས་ཏེ་འདྲེན་པའི་བརྡ་སྟོན་མཛད། །སྒྲོལ་མ་ཐུགས་རྗེ་ཅན་ལ། ཏཱ་རེའི་
- 406 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
གཟུགས་སྔགས་ཡི་གེ་བཅུ་པ་ཡིས། །གནས་སྐབས་ནད་གདོན་བར་ཆད་ཀུན་
སེལ་ཞིང་། །མཐར་ཐུག་རྣམ་མཁྱེན་གནས་ལ་འགོད་མཛད་པ། །ཡི་དམ་ལྷ་མོ་
སྒྲོལ་མར་གསོལ་བ་འདེབས། །ལོང་བྱུང་ན། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་
སྒྲོལ་མའི་གཟུགས་ཅི་འགྲུབ་བཟླ། སྤྱན་རས་གཟིགས་དང་ རྗེ་བཙུན་སྒྲོལ་མ་
ཡི། །ཐུགས་ རྗེ་ ནུས་ པ་ བསམ་ གྱིས་ མི་ ཁྱབ་ པས། །བདག་ གི་ གནས་ སྐབས་
མཐར་ ཐུག་ འདོད་ དོན་རྣམས། །འབད་མེད་ ལྷུན་ གྱིས་ འགྲུབ་ པར་ མཛད་ དུ་
གསོལ། །ཐོག་མེད་ནས་བསགས་སྡིག་ལྟུང་ཐམས་ཅད་དང་། །ཚེ་འདིར་མཆོག་
གསུམ་དཀོར་ལ་འབགས་པ་དང་། །སྡོམ་པ་གསུམ་དང་འགལ་བའི་ཉེས་ལྟུང་
རྣམས། །མྱུར་དུ་བྱང་ཞིང་དག་པར་མཛད་དུ་གསོལ། །སྔོན་གྱི་ལས་དང་འཕྲལ་
གྱི་རྐྱེན་དག་ལས། །ཕྱི་དང་ནང་གི་ཉེར་འཚེ་ཅི་མཆིས་པ། །ལྷག་མ་མེད་པར་
མྱུར་དུ་ཞི་བ་དང༌། །མཐུན་པའི་རྐྱེན་རྣམས་ཡིད་བཞིན་འགྲུབ་པར་མཛོད། །དེང་
ནས་བཟུང་སྟེ་ཚེ་རབས་ཐམས་ཅད་དུ། །སྐྱབས་གསུམ་ཀུན་འདུས་རྗེ་བཙུན་བླ་
མ་ཡིས། །འབྲལ་བ་མེད་པར་རྗེས་སུ་འཛིན་པ་དང་། །བཀའ་བཞིན་བསྒྲུབ་པས་
མཉེས་པ་ལྷུར་བྱེད་ཤོག །དལ་འབྱོར་རྙེད་དཀའ་ནམ་འཆི་ཆ་མེད་དང་། །ལས་
འབྲས་བསླུ་བ་མེད་པའི་ཚུལ་བསམས་ཏེ། །རང་སེམས་ཉོན་མོངས་དབང་དུ་མི་
འགྲོ་བར། །སྡིག་སྤོང་དགེ་སྒྲུབ་ནུས་པར་བྱིན་གྱིས་རློབས། །སྐྱེ་རྒ་ན་འཆིའི་རྦ་
ཀློང་དྲག་འཁྲུག་པའི། །སྲིད་མཚོ་ཉམ་ངར་འཁྱམས་པའི་ཚུལ་བསམ་པས། །སྲིད་
ལ་ཞེན་ལོག་ངེས་འབྱུང་གིས་བསྐུལ་ཏེ། །རྣམ་དག་ལམ་བཟང་སྒྲུབ་པར་བྱིན་
གྱིས་རློབས། །མཁའ་ཁྱབ་འགྲོ་ཀུན་རང་གི་མར་ཤེས་ཏེ། །བྱམས་དང་སྙིང་རྗེ་
བྱང་ཆུབ་སེམས་སྦྱོང་ཞིང་། །རླབས་ཆེན་རྒྱལ་སྲས་སྤྱོད་ལ་སློབ་པ་ལ། །བརྩོན་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པ་ལྷུར་ལེན་ནུས་པར་བྱིན་གྱིས་རློབས། །ངེས་འབྱུང་བྱང་སེམས་ཡང་དག་ལྟ་བ་
དང༌། །ཟབ་ལམ་རིམ་པ་གཉིས་ཀྱི་རྣལ་འབྱོར་ལ། །འཁྲུལ་མེད་ངེས་པ་རྙེད་ནས་
ཉམས་བླངས་ཏེ། །སྐུ་གསུམ་གོ་འཕང་མྱུར་དུ་ཐོབ་གྱུར་ཅིག། །། །
ཅེས་གོང་སྨོས་བླ་མ་རྣམས་ལ་གསོལ་འདེབས་དང་། སྤྱན་རས་གཟིགས་
དང་སྒྲོལ་མར་མངོན་རྟོགས་གསལ་བཏབ་པའི་སྒོ་ནས་གསོལ་འདེབས་ཐུགས་རྗེ་
བསྐུལ་བའི་ཚུལ་སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་མི་ཕྱེད་པའི་
དད་པ་ཅན་རྩེ་གསོལ་ཆུང་དཔལ་འབྱོར་རྒྱལ་མཚན་གྱིས་བསྐུལ་བ་ལ་བརྟེན་
ནས། དགེ་སློང་༧ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་
བདེ་བ་ཅན་དུ་སྦྱར་བའོ།། །།
༈ རྟ་མགྲིན་གསང་སྒྲུབ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་
ཀྱི་སྙེ་མ་ཞེས་བྱ་བ་བཞུགས་སོ། ། །
ན་མོ་གུ་རུ་བཛྲ་དྷ་རཱ་ཡ། དེ་ལ་འདིར་ཁྲོ་བོའི་དབང་པོ་རྟ་མགྲིན་གསང་
སྒྲུབ་ལ་བརྟེན་པའི་བླ་མའི་རྣལ་འབྱོར་བསྒོམ་པར་འདོད་པས། ཡིད་མཐུན་གྱི་
གནས་ སུ་ སྟན་བདེ་ བ་ ལ་ ལུས་གནད་ དང༌ ལྡན་ པར་ འཁོད་དེ་ རང་ རྒྱུད་ ལ་
བརྟགས་ནས་ཀུན་སློང་བཅོས་ཏེ་དགེ་སེམས་ཁྱད་པར་ཅན་གྱི་ངང་ནས་འདི་ལྟར།
བསླུ་མེད་བླ་མ་ཡི་དམ་མཆོག་གསུམ་ལ། །བྱང་ཆུབ་སྙིང་པོའི་བར་དུ་སྐྱབས་སུ་
མཆི། །མ་གྱུར་འགྲོ་བ་ཀུན་གྱི་དོན་བསྒྲུབ་ཕྱིར། །བདག་གིས་བྱང་ཆུབ་མཆོག་ཏུ་
སེམས་བསྐྱེད་དོ། །ཞེས་ལན་མང་དུ་བརྗོད་ལ་སྐྱབས་འགྲོ་སེམས་བསྐྱེད་རྒྱུད་
དང་འདྲེས་ངེས་སུ་བྱའོ། །དངོས་གཞི་ནི་འདི་ལྟར་། རང་མདུན་ལྷ་ལམ་ཡངས་
- 408 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར། །
པར་ནོར་བུའི་ཁྲིར། །སྣ་ཚོགས་པདྨ་ཉི་མའི་དཀྱིལ་འཁོར་སྟེང་། །རྒྱལ་ཀུན་སྤྱི་
གཟུགས་རྩ་ བའི་བླ་མ་དང་། །དབྱེར་མེད་ཁྲོ་བོའི་དབང་པོ་རྟ་མགྲིན་ནི། །སྐུ་
མདོག་བྱུ་རུའི་ལྷུན་པོ་ལྟར་དམར་ཞིང༌། །རབ་ཏུ་འཇིགས་པའི་ཞལ་གསུམ་ཕྱག་
དྲུག་པ། །སྤྱི་བོར་རྟ་མགོ་ལྗང་ནག་རྟ་སྐད་འཚེར། །ཞབས་བརྒྱད་བརྐྱང་བསྐུམ་
རོལ་པའི་སྟབས་ ཀྱིས་ གནས། །ཡེ་ཤེས་མེ་ཕུང་འབར་བའི་ཀློང་དཀྱིལ་ན། །
བཞུགས་པའི་གནས་གསུམ་རྡོ་རྗེ་གསུམ་གྱི་མཚན། །ཐུགས་ཀའི་ཧཱུཾ་ལས་འོད་
ཟེར་ཕྱོགས་བཅུར་འཕྲོས། །རབ་འབྱམས་ཞིང་གི་རྒྱལ་བ་སྲས་བཅས་རྣམས། །
བླ་མ་རྟ་མགྲིན་རྣམ་པར་སྤྱན་དྲངས་ཏེ། །དགྱེས་བཞིན་ཐིམ་པས་དབྱེར་མེད་རོ་
གཅིག་ འདྲེས། །སྐྱབས་ གསུམ་ མ་ ལུས་ འདུས་ པའི་ ངོ་བོར་ གྱུར། །རྒྱལ་ ཀུན་
ཐུགས་རྗེའི་སྤྱི་གཟུགས་སྤྱན་རས་གཟིགས། །མ་རུང་གདུག་པ་ཅན་རྣམས་འདུལ་
བའི་ ཕྱིར། །ཐུགས་ རྗེའི་ དབང་ གིས་ ཁྲོ་བོའི་སྐུར་བསྟན་པ། །བླ་མ་རྟ་མགྲིན་
ཞབས་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །
ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་
ཀུན་ལ་རྗེས་ཡི་རང་། །འགྲོ་བ་ཀུན་ལ་ཆོས་འཁོར་བསྐོར་བའི་ཕྱིར། །མྱ་ངན་མི་
འདའ་བསྐལ་བརྒྱར་བཞུགས་སུ་གསོལ། །དགེ་བ་ཅི་མཆིས་རྫོགས་བྱང་ཐོབ་
ཕྱིར་ བསྔོ། །གླིང་ བཞི་ རི་ རབ་ ཉི་ ཟླ་ རིན་ཆེན་བདུན། །རིན་ཆེན་མཎྜལ་ ཀུན་
བཟང་མཆོད་པའི་ཚོགས། །བླ་མ་ཁྲོ་བོའི་དབང་པོ་མཉེས་ཕྱིར་འབུལ། །བཞེས་
ནས་བདག་ལ་བྱིན༔ ཞེས་ཡན་ལག་བདུན་པ་མཎྜལ་དང་བཅས་པ་དམིགས་པ་
གསལ་ཞིང་གུས་པ་ཆེན་པོས་ཕུལ་ལ་གསོལ་བ་གདབ་པ་ནི། རྒྱལ་ཀུན་ཐུགས་
རྗེའི་སྤྱི་གཟུགས་སྤྱན་རས་གཟིགས། ཐུགས་རྗེའི་དབང་གིས་ཁྲོ་བོའི་སྐུར་བསྟན་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
པ། །བླ་མ་ ཁྲོ་བོའི་དབང་པོ་རྟ་མགྲིན་ལ། །གསོལ་བ་འདེབས་སོ་བདག་རྒྱུད་
བྱིན༴ ཞེས་པ་བརྒྱ་སྟོང་སོགས་ཅི་ནུས་སུ་བརྗོད་ལ་གསོལ་བ་ཤུགས་དྲག་ཏུ་
བཏབ་བོ། །དེ་ནས་ཚོགས་ཞིང་བསྡུ་བ་ནི། དེ་ལྟར་གསོལ་བ་བཏབ་པས་བླ་མ་
མཆོག །དགྱེས་པ་ཆེན་པོས་རང་གི་སྤྱི་བོར་བྱོན། །རང་ལ་ཐིམ་པས་དབྱེར་མེད་
འདྲེས་གྱུར་ཏེ། །རང་ཉིད་ཁྲོ་རྒྱལ་རྟ་མགྲིན་སྐུ་རུ་གྱུར། །དེ་ནས་ རང་ཉིད་རྟ་
མགྲིན་དུ་གསལ་བར་བསྒོམ་ལ། ཨོ་ཧྲིཔདྨནྟ་ཀྲིཏ་ཧ་ཡ་གྲོ་བ་ཧུ་ལུ་ཧུ་ལུ་ཧཱུཾ་ཧཱུཾ།
ཕཊ་ཕཊ་སྭཱཧཱ། ཞེས་པ་བརྒྱ་སྟོང་སོགས་ཅི་ནུས་སུ་བཟླའོ། །དེ་ནས། དགེ་བའི་
འདི༔ བླ་མ་རྟ་མགྲིན་འགྲུབ་གྱུར་ནས། འགྲོ་བཟ དེ་ཡིས༴ ཅེས་བརྗོད་ཅིང་ཚེ་
རབས་ཀུན་ཏུ་ཡི་དམ་འདིས་རྗེས་སུ་འཛིན་པའི་སྨོན་ལམ་འདེབས་ཞིང་། གཞན་
ཡང་ལམ་གྱི་རིམ་པ་ལ་བག་ཆགས་འཇོག་ཕྱིར་སྨོན་ལམ་གདབ་པ་ནི། ལེགས་
ཚོགས་ཀུན་གྱི་རྩ་བ་ཟླ་མེད་པ། མ་ནོར་ལམ་སྟོན་དྲིན་ཅན་བླ་མ་ཡིས། འབྲལ་
བ་མེད་པར་རྗེས་སུ་འཛིན་པ་དང༌། བཀའ་བཞིན་བསྒྲུབ་པས་མཉེས་པ་ལྷུར་བྱེད་
ཤོག །ངེས་འབྱུང་བྱང་སེམས་ཡང་དག་ལྟ་བ་དང་། །ཟབ་ལམ་རིམ་པ་གཉིས་ཀྱི་
རྣལ་འབྱོར་ལ། །འཁྲུལ་མེད་ངེས་པ་བརྟན་པོ་རྙེད་གྱུར་ནས། །རྩེ་གཅིག་བསྒྲུབ་
པས་ས་ལམ་མཐར་ཕྱིན་ཤོག །སྐྱེ་བ་ཀུན་ཏུ༤ འབྲེལ་མེད༴ ས་དང་ལམ= རྡོ་རྗེ་
འཆང་གི་གོ་འཕང་མྱུར་ཐོབ་ཤོག །
ཅེས་རྟ་མགྲིན་གསང་སྒྲུབ་ལ་བརྟེན་པའི་བླ་མའི་རྣལ་འབྱོར་རྒྱུན་དུ་
ཉམས་ལེན་བྱས་ཆོག་པ་འདི་ལྟ་བུ་ཞིག་དགོས་ཞེས་རྩེ་གསོལ་ཐབ་པ་དད་ལྡན་
བློ་བཟང་བཀྲ་ཤིས་ཀྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་
རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་དགའ་ལྡན་ཡར་རྩེར་སྦྱར་
- 410 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིང་། ། མ ་
༈ ན་མོ་གུ་རུ་རཏྣ་ཏྲ་ཡཱ་ཡ། གང་ལ་བརྟེན་ན་བསླུ་བ་མེད་པའི་སྐྱབས། །
བླ་མ་ཡི་དམ་དཀོན་མཆོག་གསུམ་པོ་ལ། །སྙིང་གི་ཁོང་ནས་གུས་པས་གསོལ་བ་
འདེབས། །བདག་གི་འདོད་པའི་དོན་འདི་འགྲུབ་པར་མཛོད། །ལས་ཉོན་རིམས་
ནད་དྲག་པོས་མནར་བ་ཡི། །མགོན་མེད་སྙིགས་དུས་ཉམ་ཐག་འགྲོ་རྣམས་ལ། །
ལྷག་པར་བརྩེ་བའི་མགོན་པོ་ཐུགས་རྗེ་ཅན། །བཅོམ་ལྡན་སྨན་པའི་རྒྱལ་པོར་
གསོལ་བ་འདེབས། །གང་གི་མཚན་ཙམ་རྣ་བར་ཐོས་པས་ཀྱང་། །ངན་སོང་ངན་
འགྲོའི་གཡང་ལས་སྐྱོབ་མཛད་པ། །སྐྱབས་ཀྱི་མཆོག་གྱུར་སྨན་པའི་རྒྱལ་པོ་ལ། །
གསོལ་བ་འདེབས་སོ་བདག་རྒྱུད་བྱིན༴ གང་སྐུ་བསྒོམས་ནས་རྩེ་གཅིག་གསོལ་
བཏབ་ན། །མི་བཟད་འཁོར་བའི་བཙོན་ཁང་ལས་བསྒྲལ་ཏེ། །སྐུ་གསུམ་གཞལ་
མེད་ ཁང་ དུ་ འཁྲིད་མཛད་པ། །བདེ་ གཤེགས་ སྨན་ པའི་ རྒྱལ་ པོར་ གསོལ་བ་
འདེབས། །བཅོམ་ལྡན་སྨན་བླ་བཻཌཱུརྱ་འོད་ཀྱིས། །སྔོན་ཚེ་རྒྱལ་བ་རྣམས་ཀྱི་སྤྱན་
སྔ་རུ། །སྨོན་ལམ་ཆེན་པོ་བཅུ་གཉིས་མཛད་པ་ཡི། །བདེན་པའི་མཐུ་དེ་བདག་ལ་
བསྟན་དུ་གསོལ། །བཅོམ་ལྡན་སྨན་བླའི་ལྷ་ཚོགས་འཁོར་བཅས་ལ། །སྒོ་གསུམ་
གུས་པ་ཆེན་པོས་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་ཚོགས་མ་
ལུས་ འབུལ། །ཐོག་ མེད་ ནས་ བསགས་ སྡིག་ ལྟུང་ ཐམས་ ཅད་ བཤགས། །སྐྱེ་
འཕགས་ དགེ་བ་རྣམས་ ལ་ རྗེས་ ཡི་ རང་། །འཁོར་ བ་ མ་ སྟོང་ བར་ དུ་ ལེགས་
བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་དུ་གསོལ། །བདག་གཞན་དགེ་
རྣམས་བྱང་ཆུབ་ཆེན་པོར་བསྔོ། །ནམ་མཁའི་མཐས་གཏུགས་འཇིག་རྟེན་ཁམས་
411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༧༽
ཀུན་ན། །མཆོད་རྫས་དངོས་པོ་ཇི་སྙེད་མཆིས་རྣམས་དང་། ཁྱད་པར་བདག་ལུས་
བྲན་དུ་འབུལ་ལགས་ན། །མགོན་པོ་ཁྱོད་ཀྱིས་འབངས་སུ་གཟུང་དུ་གསོལ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་སྨན་གྱི་བླ་བཻཌཱུརྱ་འོད་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ། །
སྐྱབས་སུ་མཆིའོ། །ཞེས་ལན་གང་མང་ཅི་ནུས་སུ་བརྗོད། བཅོམ་ལྡན་སྨན་བླ་
བཻཌཱུརྱ་འོད་ལ། །མཆོད་ཅིང་གུས་པས་གསོལ་བ་བཏབ་ པའི་མཐུས། །གནས་
སྐབས་ནད་གདོན་ཉེར་ འཚེ་ ཀུན་ཞི་ཞིང་། །ལུང་རྟོགས་ཡོན་ཏན་ཐམས་ཅད་
འཕེལ་གྱུར་ཅིག ཁྱད་པར་ཚེ་འདིའི་སྣང་བ་འགགས་པའི་ཚེ། །སྨན་པའི་རྒྱལ་པོ་
ཐབས་མཁས་སྤྲུལ་པ་ཡིས། །འཇིགས་པ་ཀུན་བསལ་ལམ་བཟང་མཆོག་བསྟེན་
ཏེ། །བེ་ཌཱུརྱ་སྣང་ཞིང་དུ་སྐྱེ་བར་ཤོག །སྐྱེས་མ་ཐག་ཏུ་སྨན་བླའི་ཞལ་མཐོང་སྟེ། །
ཐེག་མཆོག་ཆོས་ཀྱི་བདུད་རྩིའི་དཔལ་མྱོང་ནས། །ས་དང་ལམ་གྱི་རིམ་པ་མྱུར་
བགྲོད་དེ། །སྟོབས་བཅུ་མངའ་བའི་གོ་འཕང་ཐོབ་གྱུར་ཅིག །དེ་ལྟར་བཅོམ་ལྡན་
འདས་སྨན་པའི་རྒྱལ་པོའི་མཚན་བརྗོད་ཅིང་རྒྱུན་དུ་གསོལ་བ་བཏབ་ན་གནས་
སྐབས་སུ་ནད་དང་གདོན་དང་དགྲ་དང་ཆོམ་རྐུན་གྱི་འཇིགས་པ་སོགས་ཉེར་འཚེ་
མཐའ་དག་ཞི་བ་དང་། འཆི་ཁར་སྨན་པའི་རྒྱལ་པོའི་མཚན་ཐོས་པ་དང་ཡིད་ལ་
དྲན་པ་ཙམ་གྱིས་གནར་གཅོད་ཀྱི་སྡུག་བསྔལ་མི་འབྱུང་ཞིང་ངན་སོང་ལས་ངེས་
པར་ཐར་བ་དང་། བདེ་འགྲོའི་རྟེན་ཁྱད་པར་ཅན་ཐོབ་ནས་ཐེག་པ་ཆེན་པོའི་ས་
ལམ་བགྲོད་ནུས་པ་སོགས་གནས་སྐབས་དང་མཐར་ཐུག་གི་ཕན་ཡོན་མཐའ་
ཡས་འབྱུང་བར་སྔོན་བདེ་བར་གཤེགས་པ་མཆེད་བརྒྱད་ཞལ་འཛོམས་པའི་ཚེ་སོ་
སོའི་སྔོན་གྱི་ཐུགས་དམ་བསྐུལ་བ་དང་། བདེན་པའི་མཐུ་སྟོན་པའི་ཐེག་པ་ཆེན་
- 412 -



ཚེ་སྒྲུབ་འཆི་མེད་བདུད་རྩིའི་ཆུ་རྒྱུན་གྱི་སྦྱོར་དངོས་མཇུག་གསུམ་དུ་ཇི་ལྟར་བྱ་ཚུལ་སོགས་ཡི་དམ་སྒྲུབ་སྐོར།
པོའི་མདོ་ལས་རྒྱས་པར་གསུངས་སོ། །
ཞེས་པ་འདི་ནི་ཨོ་ཏོག་རི་ཁྲོད་ཐར་པ་གླིང་ནས་དད་ལྡན་བྱམས་པ་འཇིགས་
མེད་ཀྱིས་བཅོམ་ལྡན་འདས་སྨན་པའི་རྒྱལ་པོར་གསོལ་བ་འདེབས་ཚུལ་འདི་ལྟ་
བུ་ཞིག་དགོས་ཞེས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་
ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ།། །།
- 413-



වර තම කරවම මම කවම



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
@#k
#&%E ཎ ︽ནི༔
# % @ % % ན;
#
% % @ #
# &
g # % ཚུ ༔



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ། །
ལེ ས་པོ འི ་ ཤུལ་བཞག།
དེབ་བརྒྱ་དང་དགུ་བཅུ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༢༧/༣༢)
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7—80253 – 436 - 0/B. 123
གསུང་འབུམ་ཆ་ཚང་ལ་( དེབ་༡ – ༣ ༢ ཡོད་）སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
| 雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… L.0雍… 2百….0喇嘛教
- 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第190卷)
雍增·益西坚赞文集
第27/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
| 印数: 0001-1700册
| ISBN 978-7-80253-436 -0/B.123
本文集总定价(1-32册):1050.00元



ISBN 978-7-80253-436-0
9787802lls 34360||
本文集总定价(1-32 卷):1050.00 元
