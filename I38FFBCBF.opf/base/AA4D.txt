༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2655
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༥
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༢/༣༢)
[༢༢/༣༢)
185
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



3



s
E
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༢/༣༢)
,
E
PALZERS {\"
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
za
-go



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ། །
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས། །
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



Culo



•。。。。。。。，(1)
。。。。。。 (1)
• • •。。。、，，，，，，，，，，，
(22)
དཀར་ཆག
ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་
རྒྱུད་ཀྱི་དོན་གསལ་མཁས་པའི་དགའ་སྟོན།
མཆོད་བརྗོད་སོགས་བཤད་པ། ……………
ཐུབ་པས་ཇི་ལྟར་གསུངས་ཚུལ་དང་འཕགས་ཡུལ་དུ་ཇི་ལྟར་དར་ །
ཚུལ་བཤད་པ། …………….
བོད་ཡུལ་དུ་ཇི་ལྟར་དར་ཚུལ། . … ………
བླ་མ་གོང་མ་གཅིག་ནས་གཅིག་ཏུ་བརྒྱུད་པའི་ལོ་རྒྱུས་དང་རྣམ་
ཐར་བཤད་པ། ………
དམ་ཚིག་དང་སྡོམ་པ་ཇི་ལྟར་བསྲུང་ཚུལ་བཤད་པ། …………………. (239)
བྱ་རྒྱུད་ཀྱི་ལམ་གྱི་རིམ་པ་སྤྱིར་བསྟན་པ། … … ………… (358)
སྒྲུབ་ཐབས་དངོས་གཞི་སྨྱུང་བར་གནས་པའི་ཆོ་ག་དང་བཅས་པ་
བཤད་པ། .…………….
དགེ་སློང་མ་དཔལ་མོས་མཛད་པའི་ཐུགས་རྗེ་ཆེན་པོའི་བསྟོད་
པའི་དོན་བྱེ་བྲག་ཏུ་བཤད་པ།…
。。。、.. (143)
.，，，，。 (382)
• • ， ，，，， ，，，，，，，，，(506)



༄༅། །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་
བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན་
ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་
བ་ཆེན་པོས་རྗེས་སུ་གཟུང་དུ་གསོལ། གདོང་བཞི་པད་དཀར་མིག་ཅན་སྤྲིན་ལ་
ཞོན་དང་ཉག་ཕྲན་བདག་པོ་ལ་སོགས་ལྷ་ཡི་གཙོ་བོ་མ་ལུས་དང༌། །དབང་པོའི་
དགྲ་དང་དྲི་ཟ་གདེངས་ཅན་དྲང་སྲོང་གཙོ་སོགས་འཇིག་རྟེན་འདི་ན་ཆེར་བར་
མངོན་རློམ་མཐའ་དག་གིས། །གང་གི་ཞབས་མཐིལ་པདྨོའི་གེ་སར་རྡུལ་ལ་སྤྱི་
བོའི་གཙུག་གི་ནོར་བུས་གཏུགས་པའང་བསྐལ་བརྒྱར་རྙེད་དཀའ་བ། །སྐྱོན་མེད་
ཡོན་ཏན་ཀུན་རྫོགས་ཁམས་གསུམ་འགྲོ་བའི་མགོན་དང་སྐྱབས་གཅིག་ཐུབ་
དབང་ལྷ་ཡི་བླ་མ་དེ་ལ་འདུད། །སྙིགས་དུས་འགྲོ་ལ་བརྩེ་བས་མ་བཟོད་ནས། །
ཐུབ་པའི་དབང་པོའི་སྲས་ཀྱི་ཚུལ་བཟུང་སྟེ། །རྒྱལ་བའི་མཛད་པ་མཐའ་དག་
སྒྲུབ་མཛད་པ། །ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ། །ཞིང་འདིར་ཐུབ་
དབང་ཉིན་བྱེད་ཤར་བའི་ཚེ། །སྤངས་རྟོགས་འདབ་བརྒྱ་བཞད་པའི་དྲི་བསུང་
གིས། །སྐལ་ ལྡན་བུང་ བའི་ ཚོགས་རྣམས་ ཚིམ་མཛད་ པ། །ཉན་ཐོས་ཆེན་པོ་
རྣམས་ ལ་ ཕྱག་ འཚལ་ ལོ། །རྒྱལ་བའི་ ཡབ་ གཅིག་ རྗེ་ བཙུན་ འཇམ་ དབྱངས་
ལས། །རྒྱལ་ བསྟན་ ཡོངས་ སུ་ རྫོགས་ པའི་ ལུང་མནོས་ནས། །རྒྱལ་བའི་ལམ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཟང་ མཐར་ ཐུག་ གསལ་ མཛད་ པ། །རྒྱལ་ བ་ གཉིས་ པ་ ཀླུ་ སྒྲུབ་ ཞབས་ ལ་
འདུད། །འཕགས་མཆོག་བྱམས་པ་མགོན་པོའི་ཞབས་དྲུང་དུ། །འཕགས་གསུམ་
ལམ་གྱི་མན་ངག་ཀུན་གསན་ནས། །འཕགས་ཡུལ་ཐུབ་བསྟན་གསལ་མཛད་
ཤིང་རྟ་ཆེ། །འཕགས་པ་ཐོགས་མེད་ཞབས་ལ་ཕྱག་འཚལ་ལོ། །སྡེ་སྣོད་གསུམ་
དང་རྒྱུ་སྡེ་བཞི་ལ་མཁས། །ཐུགས་རྗེ་ཆེན་པོ་བསྒྲུབས་པས་ཞལ་གཟིགས་ནས། །
གྲུབ་ པའི་ གོ་ འཕང་ མཐོན་ པོར་ གཤེགས་ གྱུར་ པ། །དཔལ་ ལྡན་ དཔལ་ མོའི་
ཞབས་ལ་ཕྱག་འཚལ་ལོ། །བྱང་ཕྱོགས་རྨོངས་པའི་མུན་རུམ་བསལ་བའི་ཕྱིར། །
རྒྱལ་བའི་བཀའ་དང་དགོངས་འགྲེལ་མན་ངག་ཀུན། །སྒྱུར་མཛད་ཆོས་རྒྱལ་ལོ་
པཎ་ཚོགས་རྣམས་ལ། །བཀའ་དྲིན་དྲན་པའི་སྒོ་ནས་ཕྱག་འཚལ་ལོ། །གངས་
རིའི་ཁྲོད་འདིར་རྒྱལ་བསྟན་པདྨོའི་ཚལ། །སྤེལ་ལ་རྒྱལ་བའི་ཉི་མ་དང་མཚུངས་
པ། །རྒྱལ་བ་ཀུན་དངོས་རྗེ་བཙུན་ཙོང་ཁ་པར། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །རྒྱལ་བ་ཀུན་གྱི་མཁྱེན་བརྩེ་ནུས་པ་ཀུན། །གཅིག་ཏུ་
བསྡུས་ནས་བདག་བློ་རྨོངས་པའི་མུན། །སེལ་མཛད་དྲིན་ཅན་བླ་མའི་ཚོགས་
རྣམས་ལ། །སྙིང་གི་ཁོང་ནས་གུས་པས་ཕྱག་འཚལ་ལོ། །འགྲོ་བ་མ་ལུས་འཁོར་
བའི་གནས་ལས་སྒྲོལ་ཕྱིར་ཐུགས་བསྐྱེད་དམ་བཅའི་ཁུར་ཆེན་ཆེར་བཞེས་གྲངས་
མེད་བསྐལ་པར་ཚོགས་གཉིས་གོམས་པ་རྫོགས་མཛད་ཅིང་། །འགྲོ་བའི་བསམ་
པ་དང་མཚུངས་གང་འདུལ་དེ་དང་དེ་ཡི་རྣམ་པར་སྟོན་ཅིང་བ་སྤུའི་ཁུང་གཅིག་ན་
ཡང་ཞིང་མང་སྟོན་པའི་མཛད་པ་ཅན། །རྒྱལ་དང་རྒྱལ་སྲས་ཀུན་གྱིས་ཡལ་བར་
བོར་བའི་བྱང་ཕྱོགས་བྷོ་ཊའི་ལྗོངས་ཀྱི་སྐྱེ་འགྲོ་མགོན་མེད་རྣམས་ལ་ལྷག་པར་
ཐུགས་རྗེ་ཆེས་ཆེ་བ། །རྒྱལ་བ་ཀུན་གྱི་ཀཱ་རུ་ཎི་ཀཱ་འཕགས་མཆོག་ཐུགས་རྗེ་ཅན་



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དེར་གུས་པས་འདུད་ཀྱིས་བདག་གི་རེ་བའི་འབྲས་བུ་མཆིས་པར་མཛོད། །
དེ་ལ་འདིར་རང་དང་གཞན་གྱི་དོན་ཆེན་པོའི་གནས་ལ་དཔྱོད་པ་ཞུགས་
ནས་ཚེ་འདིའི་ཟས་གོས་རྙེད་པ་ཙམ་གྱིས་ཆོག་པར་མི་འཛིན་པར་གང་བྱས་ན་ཚེ་
རབས་ཐམས་ཅད་དུ་ཕན་པ་དང་བདེ་བར་འགྱུར། ཚེ་རབས་ཀུན་ཏུ་གནོད་པ་
དང་སྡུག་བསྔལ་འབྱུང་བའི་རྒྱུ་ནི་ཅི་ཞིག་གུ་སྙམ་དུ་འཇིག་རྟེན་ཕྱི་མའི་དོན་ལ་
སེམས་པའི་སྐྱེ་བོ་རྣམ་དཔྱོད་ཅན་རྣམས་ཀྱི་འཇུག་ངོགས་ནི་རྒྱལ་བའི་བསྟན་པ་
རིན་པོ་ཆེ་ཁོ་ན་ཡིན་ཏེ། སྤེལ་མར་བསྟོད་པ་ལས། གཏིང་མཐའ་མེད་པའི་འཁོར་
བ་ནི། །རྒྱ་མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་བཟད་
པའི། །ཆུ་སྲིན་གྱིས་ནི་ལུས་ཟོས་པས། །དེ་ རིང་གང་ལ་སྐྱབས་སུ་མཆི། །གང་
ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་མངའ་ཞིང་། །གང་ལ་རྣམ་པར་
ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ། །གལ་ཏེ་སེམས་ཤིག་ཡོད་
ན་ནི། །དེ་ཉིད་ལ་ནི་སྐྱབས་འགྲོ་ཞིང་། །དེ་བསྟོད་དེ་ནི་བཀུར་བ་དང་། །དེ་ཡི་
བསྟན་ལ་གནས་པའི་རིགས། །ཞེས་གསུངས་པ་ལྟར་རོ། །དེ་ཡང་སྡུག་བསྔལ་
སྤོང་བ་དང་བདེ་བ་བསྒྲུབ་པའི་ཐབས་ནི་རྒྱལ་བའི་བསྟན་པ་ལས་གཞན་གང་
ནའང་མེད་དེ། སྤྱོད་འཇུག་ལས། འགྲོ་བའི་སྡུག་བསྔལ་སྨན་གཅིག་པུ། །བདེ་བ་
ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང་། །བཅས་ཏེ་
ཡུན་རིང་གནས་གྱུར་ཅིག །ཅེས་དང་། ཇི་ལྟར་མཚན་མོ་མུན་ནག་སྤྲིན་རུམ་ན། །
གློག་འགྱུ་སྐད་ཅིག་རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་
ལམ་ན། །འཇིག་རྟེན་བསོད་ནམས་བློ་གྲོས་ཐང་འགའ་འབྱུང་། །ཞེས་གསུངས་
པ་ལྟར། འཁོར་བའི་གནས་ན་སྡུག་བསྔལ་ཞི་བའི་བདེ་བ་གང་ཡོད་དང་། སེམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཅན་གཅིག་གི་རྒྱུད་ལ་དགེ་སེམས་ ཕྲ་མོ་ཞིག་ སྐྱེས་ པ་ཡན་ཆད་བདེ་ལེགས་
ཐམས་ཅད་ནི་ སངས་ རྒྱས་ ཀྱི་ཐུགས་ རྗེ་ དང་ནུས་མཐུ་ ཁོ་ན་ ལས་ བྱུང་ བར་
གསུངས་ལ། ཐ་ན་འཁོར་བའི་གནས་ཀྱི་འབབ་ཆུ་དང་ལྗོན་ཤིང་སོགས་ཉེར་
འཚོའི་ཡོ་བྱད་ཐམས་ཅད་ཀྱང་སངས་རྒྱས་ཀྱི་མཐུ་དང་། བྱང་ཆུབ་སེམས་དཔའ་
རྣམས་ཀྱི་སྨོན་ལམ་དང་། སེམས་ཅན་སྤྱི་མཐུན་གྱི་བསོད་ནམས་སོགས་རྟེན་
འབྲེལ་མཐུན་པ་ལས་འབྱུང་བར་གསུངས་པས་ན། བདག་ལེགས་སུ་འདོད་པ་
དག་གིས་རྒྱལ་བའི་བསྟན་པ་ཁོ་ན་ལ་འཇུག་པར་བྱའོ། །རྒྱལ་བའི་བསྟན་པ་དེ་
ཡང་ མཛོད་ ལས། སྟོན་ པའི་ དམ་ ཆོས་རྣམ་གཉིས་ཏེ། །ལུང་ དང༌ རྟོགས་པའི་
བདག་ཉིད་དོ། །ཞེས་གསུངས་པ་ལྟར། ལུང་གི་བསྟན་པ་དང་རྟོགས་པའི་བསྟན་
པ་གཉིས་སུ་ངེས་ལ། ལུང་གི་བསྟན་པ་ནི་མངོན་མཐོ་ངེས་ལེགས་བསྒྲུབ་པའི་
ཐབས་མ་ནོར་བར་བསྟོན་པའི་གསུང་རབ་དགོངས་འགྲེལ་དང་བཅས་པ་རྣམས་
ཡིན་ལ། རྟོགས་པའི་བསྟན་པ་ནི་ཇི་ལྟར་གསུངས་པ་ལྟར་སྒྲུབ་པ་ལག་ལེན་དུ་
བྱས་པས་མངོན་རྟོགས་རྒྱུད་ལ་སྐྱེ་བའི་རིམ་པ་རྣམས་ཡིན་པས་མངོན་རྟོགས་ས་
ལམ་གྱི་རིམ་པ་རྣམས་རྒྱུད་ལ་སྐྱེ་བ་ལ་དེ་མ་ནོར་བར་སྟོན་པའི་ལུང་གི་བསྟན་པ་
ལ་ཐོས་བསམ་ གྱིས་ འཇུག་ དགོས་སོ། །དེ་ཡང་རྒྱལ་བའི་བཀའ་དངོས་དང་།
དེའི་དགོངས་པ་མཁས་གྲུབ་ཚད་ལྡན་རྣམས་ཀྱིས་བཀྲལ་བའི་མན་ངག་གི་རྗེས་
སུ་འབྲང་བ་དགོས་ཀྱི། རྒྱལ་བའི་བཀའ་དང་མི་མཐུན་པའི་མན་ངག་ཟབ་མོར་
གྲགས་པ་དག་གི་རྗེས་སུ་ཞུགས་ཀྱང་ངལ་བ་འབྲས་བུ་མེད་པར་གྱུར་པ་ལས་
འདོད་པའི་དོན་གང་ཡང་མི་འགྲུབ་སྟེ། ཇི་སྐད་དུ་རྗེ་བཙུན་བྱམས་པས། གང་
ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་ལུས་



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་
དྲང་སྲོང་རང་ཉིད་ཀྱིས་བཞག་མདོ་སྡེ་གང་ཡིན་དེ་མི་དཀྲུག །ཐུབ་ཚུལ་བཤིག་
ཕྱིར་དེ་ཡང་དམ་ཆོས་ལ་ནི་གནོད་པ་བྱེད་པར་འགྱུར། །ཞེས་གསུངས་པ་ལྟར་
རོ། །
བཀའ་དང་དགོངས་འགྲེལ་ཚད་ལྡན་ཡིན་མིན་གང་གིས་ཤེས་པར་བྱ་
སྙམ་ན། འདུལ་བ་འོད་ལྡན་ལས། བསླབ་པ་གསུམ་ནི་རབ་སྟོན་ཅིང་། །ཕྱག་རྒྱ་
གསུམ་ དང་ ཡང་ དག་ ལྡན། །ཐོག་ མ་ བར་ དང་ མཐར་ དགེ་ བ། །སངས་ རྒྱས་
གསུང་དུ་མཁས་པས་རྟོགས། །ཞེས་དང༌། སོ་ཐར་གྱི་མདོ་ལས། སྡིག་པ་ཅི་ཡང་
མི་ བྱ་ སྟེ། །དགེ་བ་ཕུན་ སུམ་ ཚོགས་པར་སྤྱད། །རང་གི་སེམས་ནི་ཡོངས་ སུ་
གདུལ། །འདི་ ནི་ སངས་ རྒྱས་ བསྟན་ པ་ ཡིན། །ཞེས་དང༌། ཏིང་འཛིན་ རྒྱལ་ པོ་
སོགས་མདོ་སྡེ་དུ་མར་དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། ཐ་
མར་ དགེ་ བ། དོན་ བཟང་ པོ། ཚིག་ འབྲུ་ བཟང་ པོ། མ་ འདྲེས་ པ། ཡོངས་ སུ་
རྫོགས་ པ། ཡོངས་ སུ་ དག་ པ། ཡོངས་ སུ་ བྱང་ བ་ ཞེས་ རྒྱལ་ བས་ ལེགས་ པར་
བཤད་པ་ཡིན་པ་ལ་ཐོག་མཐའ་བར་གསུམ་དུ་དགེ་བ་སོགས་དགོས་པར་ཡང་
དང་ཡང་དུ་གསུངས་ཤིང་། དེ་ཡང་། སྙིགས་མའི་དུས་སུ་རྒྱལ་བའི་བཀའ་ལྟར་
བཅོས་ནས་སེམས་ཅན་བསླུ་བར་བྱེད་པ་ཆེས་མང་དུ་འབྱུང་བར་གཟིགས་ནས།
དགེ་ སློང་ དག་ གམ་མཁས་རྣམས་ ཀྱིས། །བསྲེགས་བཅད་བརྡར་ བའི་ གསེར་
བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡིས་གུས་ཕྱིར་
མིན། །ཞེས་བཀའ་སྩལ་པ་ལྟར་རྒྱལ་བ་རང་ཉིད་ཀྱིས་ལུང་བསྟན་པའི་ཤིང་རྟ་
ཆེན་པོ་དག་གིས་གསེར་བརྟག་པའི་རྡོ་ཀ་ཤི་ལྟར་དུ་རིགས་པ་དྲི་མ་མེད་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལམ་ནས་དྲངས་ཏེ་རྒྱལ་བའི་བཀའ་དགོངས་འགྲེལ་དང་བཅས་པ་དང་། དེ་དག་
དང་མི་མཐུན་པའི་ཆོས་ལྟར་སྣང་ཇི་ལྟར་ཡིན་པ་དག་གི་མཚན་ཉིད་ཆེས་གསལ་
བར་མཛད་དེ། རྒྱུད་བླ་མ་ལས། གང་ཞིག་དོན་ལྡན་ཆོས་དང་ཉེར་འབྲེལ་ཞིང་།
ཁམས་གསུམ་ཀུན་ནས་ཉོན་མོངས་སྤང་བྱེད་གསུངས། །ཞི་བའི་ཕན་ཡོན་སྟོན་
པར་མཛད་པ་གང་། །དེ་ནི་དྲང་སྲོང་གསུང་ཡིན་བཟློག་པ་གཞན། །གང་ཞིག་
རྒྱལ་བའི་བསྟན་པ་འབའ་ཞིག་གི །དབང་བྱས་རྣམ་གཡེང་མེད་ཡིད་ཅན་གྱིས་
བཤད། །ཐར་ པ་ཐོབ་པའི་ལམ་དང༌ རྗེས་མཐུན་པ། །དེ་ཡང་དྲང་སྲོང་བཀའ་
བཞིན་ སྤྱི་ བོས་ བླང་། །ཞེས་དང༌། མདོ་སྡེ་རྒྱན་ ལས། དད་ དང་ དགའ་ དང་ བློ་
རྣམས་ཀྱི། །རྒྱུ་ཕྱིར་ཆོས་འདི་དགེ་བ་ཡིན། །དོན་རྣམས་ གཉིས་ལྡན་གཟུང་སླ་
དང༌། །ཡོན་ཏན་བཞི་ཅན་ཚངས་སྤྱོད་སྟོན། །གཞན་ལྡན་ཐུན་མོང་མ་ཡིན་ལྡན་
པ་དང་། ཁམས་གསུམ་ཉོན་མོངས་རྣམས་སྤོང་རྫོགས་བྱེད་དང་། །ངོ་བོ་ཉིད་དག་
དྲི་མ་དག་པ་སྟེ། །ཚངས་སྤྱོད་ཡོན་ཏན་བཞི་ལྡན་ཡིན་པར་འདོད། །ཅེས་དང༌།
ཤེས་རབ་སྒྲོན་མེའི་ རྒྱ་ཆེར་འགྲེལ་ལས། བསྟན་པ་ཞེས་ བྱ་བ་ནི། ལྷ་དང་མི་
བདུད་རྩིའི་གོ་འཕང་ཐོབ་པར་འདོད་པ་རྣམས་ཡོངས་སུ་ཤེས་པར་བྱ་བ་དང༌། །
སྤང་བར་བྱ་བ་དང་། མངོན་སུམ་དུ་བྱ་བ་དང་། བསྒོམ་པར་བྱ་བ་དག་ལ་ཕྱིན་ཅི་
མ་ལོག་པར་སྟོན་པ་སྟེ་བཅོམ་ལྡན་འདས་ཀྱི་གསུང་རབ་ཅེས་བྱ་བ་ཡིན་ནོ། །
ཞེས་དང་། རྣམ་བཤད་རིག་པར། ཇི་ལྟར་ན་ལེགས་པར་གསུངས་པ་ཡིན་ཞེ་ན།
རྣམ་པ་བཅུ་དག་གིས་ཏེ། ཡང་དག་པར་བླང་བ་ཉིད་ཀྱིས་དང༌། དབང་དུ་མཛད་
པ་ཉིད་ཀྱིས་དང་། འཇུག་པ་ཉིད་ཀྱིས་དང་། རབ་ཏུ་ལྡན་པ་ཉིད་ཀྱིས་དང་། རབ་
ཏུ་དབྱེ་བ་ཉིད་ཀྱིས་དང་། རྟེན་ཉིད་ཀྱིས་དང་། གོ་བར་མཛད་པ་ཉིད་ཀྱིས་དང་།
-
6 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གདགས་པ་ཉིད་ཀྱིས་དང་། དུས་ཉིད་ཀྱིས་དང༌། ཡོན་ཏན་ཡོངས་སུ་འཛིན་པ་
ཉིད་ཀྱིས་སོ། །ཞེས་ཐུབ་པས་ལེགས་པར་གསུངས་པ་ཡིན་པ་ལ་དོན་བཅུ་པོ་འདི་
ཚང་དགོས་པར་གསུངས་སོ། །དེ་ལ་ཡང་དག་པར་བླང་བ་ཞེས་པའི་དོན་ནི།
ཚད་ མ་ རྣམ་ འགྲེལ་ ལས། སྐྱོབ་ པ་ ཉིད་ གཟིགས་ ལམ་ གསུངས་ པ། །ཞེས་
གསུངས་པ་ལྟར། མངོན་ པར་ རྫོགས་ པར་ སངས་རྒྱས་ནས་ རང་ གིས་ ཇི་ ལྟར་
གཟིགས་པ་ལྟར་གདུལ་བྱ་ལ་གསུངས་པ་ཡིན་པས་བསླུ་བ་མེད་ཅེས་པའི་དོན་
ནོ། །དབང་དུ་མཛད་པ་ཞེས་པའི་དོན་ནི་སེམས་ཅན་རེ་རེ་ཙམ་མ་ཡིན་པར་
སེམས་ཅན་ཐམས་ཅད་ ཀྱི་དབང་ དུ་མཛད་ནས་ གསུངས་ཞེས་པའི་དོན་ནོ། །
འཇུག་པ་ཉིད་ཅེས་པའི་དོན་ནི་རེ་འགའ་ཙམ་མ་ཡིན་པར་མངོན་པར་རྫོགས་པར་
སངས་རྒྱས་པ་ནས་བཟུང་འཁོར་བ་ཇི་སྲིད་མ་སྟོང་གི་རབ་དུ་གདུལ་བྱ་ལ་རྒྱུན་དུ་
འདམས་པའི་དོན་ནོ། །རབ་ཏུ་ལྡན་པ་ཞེས་པའི་དོན་ནི་གཞན་གྱིས་ཤེས་དགོས་
པའི་སློབ་དཔོན་གྱི་དཔེ་མཁྱུད་གཏན་ནས་མེད་པར་གསུངས་པའི་དོན་ནོ། །རབ་
ཏུ་དབྱེ་བ་ཞེས་པའི་དོན་ནི། སེམས་ཅན་རྣམས་ཀྱི་ཁམས་དང་། བསམ་པ་དང་།
དབང་བོ་དང་། བག་ལ་ཉལ་ཇི་ལྟ་བ་བཞིན་དུ་གཟིགས་ནས་དེ་དང་མཐུན་པར་
ཡང་དག་པར་གསུངས་པའི་དོན་ནོ། །རྟེན་ཉིད་ཅེས་སོགས་ཀྱི་དོན་ནི་གསུང་
དབྱངས་ཡན་ལག་དྲུག་བཅུ་དང་ ལྡན་ པར་ གསུངས་ པ་ དང་། གསུང་དབྱངས་
གཅིག་གིས་ འཇིག་རྟེན་གྱི་ཁམས་མཐའ་ཡས་མུ་མེད་པར་ཁྱབ་ཅིང་གོ་བར་
མཛད་པ་དང༌། འཁོར་གྱི་དཀྱིལ་འཁོར་ཇི་སྙེད་ཡོད་པ་ཐམས་ཅད་ལ་གོ་བར་
མཛད་པ་དང༌། མཐའ་གཉིས་སྤངས་པའི་དབུ་མའི་ལམ་གསུངས་པ་དང༌། དབང་
པོ་ཡོངས་སུ་སྨིན་པ་རྣམས་ལ་དུས་སུ་འདོམས་པའི་དོན་ཏེ་སངས་རྒྱས་ཀྱི་གསུང་
-
7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་ཡོན་ཏན་འདི་དག་ཚང་བ་དགོས་སོ། །ཚུལ་འདི་དག་ཞིབ་ཏུ་ཤེས་པར་འདོད་
ན་མཁས་མཆོག་དབྱིག་གཉེན་གྱི་གཞུང་རྣམས་ལ་བལྟ་བར་བྱའོ། །མདོར་ན་
བསྔགས་འོས་བསྔགས་བསྟོད་ལས། འཇུག་དང་ལྡོག་པ་གང་ལགས་དང་། །ཀུན་
ནས་ཉོན་མོངས་རྣམ་བྱང་གང་། །དེ་ཉིད་དཔའ་བོ་ཁྱོད་བཀའ་དང་། །གཞན་གྱི་
ཚིག་གི་ཁྱད་ པར་ལགས། །འདི་ནི་གཅིག་པུ་དེ་བཞིན་ཉིད། །དེ་ནི་བསླུ་ཆོས་
འབའ་ཞིག་ན། ཁྱོད་ཀྱི་བཀའ་དང་གཞན་གྱི་ཚིག །དེ་ལས་ཁྱད་ཞུགས་གཞན་ཅི་
འཚལ། །འདི་ནི་གཅིག་ཏུ་དག་ལ་དེ། །གཅིག་ཏུ་བར་གཅོད་བགྱིད་ལགས་ན། །
ཁྱོད་ ཀྱི་བཀའ་ དང་ གཞན་ གྱི་ཚིག །དེ་ལས་མི་འདྲ་ཅི་ཞིག་མཆིས། །དེ་ཡིས་
བསྒོས་ ཤིང་ ཉེར་ བསྒོས་ པ། །འདི་ ཡིས་ དག་ པར་ བགྱིད་ འགྱུར་ བ། །དེ་ ཉིད་
མགོན་པོ་ཁྱོད་བཀའ་དང་། །གཞན་གྱི་ཚིག་ གི་ ཁྱད་ པར་ ལགས། །ཞེས་དང་།
སློབ་དཔོན་དབྱིག་གཉེན་གྱིས། ཉོན་མོངས་དགྲ་རྣམས་མ་ལུས་འཆོས་པ་དང༌། །
ངན་འགྲོའི་སྲིད་ལས་སྐྱོབ་པ་གང་ཡིན་པ། །འཆོས་སྐྱོབ་ཡོན་ཏན་ཕྱིར་ན་བསྟན་
བཅོས་ཏེ། །གཉིས་པོ་འདི་དག་ གཞན་ གྱི་ ལུགས་ ལ་ མེད། །ཅེས་ དང་། རྗེ་ བླ་
མས། ཁྱོད་ ཀྱི་ བསྟན་ ལས་ ཕྱིར་ ཕྱོགས་ པས། །ཡུན་ རིན་ ངལ་ བ་ བསྟེན་ བྱས་
ཀྱང་། །ཕྱི་ཕྱིར་སྐྱོན་རྣམས་བོས་པ་བཞིན། །བདག་ཏུ་ལྟ་བ་བརྟན་ཕྱིར་རོ། །ཨེ་
མའོ་མཁས་པས་འདི་གཉིས་ཀྱི། ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་གི་
ཁོང་ནས་ནི། ཁྱེད་ལ་ཅི་ཕྱིར་གུས་མི་འགྱུར། །ཞེས་གསུངས་པ་ལྟར་གོ་དགོས་
སོ། །རྒྱལ་བའི་བཀའ་དེ་ལ་ཡང་ལང་ཀར་གཤེགས་པ་ལས། ལྷ་ཡི་ཐེག་དང་
ཚངས་པའི་ཐེག །དེ་བཞིན་དུ་ནི་ཉན་ཐོས་དང་། །དེ་བཞིན་གཤེགས་དང་རང་
རྒྱལ་གྱི། །ཐེག་པ་འདི་དག་ངས་བཤད་དོ། །ཇི་སྲིད་སེམས་ནི་འབྱུང་གི་བར། །
*
=



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐེག་པ་རྣམས་ལ་ཐུག་པ་མེད། །སེམས་ནི་ཡོངས་སུ་གྱུར་པ་ན། །ཐེག་པ་མེད་
ཅིང་འགྲོ་བ་མེད། །ཐེག་པའི་རྣམ་གཞག་ཡོད་མིན་ཉིད། །ཐེག་པ་གཅིག་ཏུ་ང་
སྨའོ། །ཞེས་དང་། རིན་ཆེན་ཕྲེང་བ་ལས། བརྡ་སྤྱོད་པ་དག་ཇི་ལྟ་བུར། །ཡི་གེའི་
ཕྱི་མོ་ཀློག་འཇུག་ལྟར། །དེ་བཞིན་སངས་རྒྱས་གདུལ་བྱ་ལ། །ཇི་ཙམ་བཟོད་པའི་
ཆོས་སྟོན་ཏོ། ཁ་ཅིག་ལ་ནི་སྡིག་པ་ལས། །རྣམ་པར་བཟློག་ཕྱིར་ཆོས་སྟོན་ཏེ། ཁ་
ཅིག་བསོད་ནམས་གྲུབ་བྱའི་ཕྱིར། ཁ་ཅིག་ལ་ནི་གཉིས་བརྟན་པ། ཁ་ཅིག་ལ་ནི་
གཉིས་མི་བརྟེན། །ཟབ་མོ་ཁུ་འཕྲིག་ཅན་འཇིགས་པ། །སྟོང་ཉིད་སྙིང་རྗེའི་སྙིང་
པོ་ཅན། །བྱང་ཆུབ་བསྒྲུབ་པ་ཁ་ཅིག་ལའོ། །དེ་ལྟས་མཁས་པས་ཐེག་ཆེན་ལ།
ཁོང་ཁྲོ་བ་ནི་ཟད་བྱ་ཞིང་། །རྫོགས་པའི་བྱང་ཆུབ་བསྒྲུབ་བྱའི་ཕྱིར། །ལྷག་པར་
རབ་ཏུ་དད་པར་བྱ། །ཐེག་པ་ཆེ་ལ་རབ་དང་ཞིང་། །དེ་ལས་བཤད་པ་སྤྱད་པ་
ཡིས། །བླ་མེད་བྱང་ཆུབ་ཐོབ་འགྱུར་ཞིང་། །བདེ་བ་ཀུན་ཀྱང་ཞིང་ལས་འགྲུབ།
ཅེས་གསུངས་པ་ལྟར། གདུལ་བྱ་བསམ་པའི་དབང་གིས་དྲང་དོན་དང་ངེས་དོན་
མང་དུ་བཀའ་སྩལ་པས་དྲང་ངེས་ལེགས་པར་ཕྱེ་བ་དགོས་ལ། གདུལ་བྱ་བློ་
དམན་དག་གིས་རང་སྟོབས་ཀྱི་དྲང་ངེས་འབྱེད་མི་ནུས་པས་རྒྱལ་བ་རང་ཉིད་
ཀྱིས་གསུང་རབ་ཀྱི་དགོངས་དོན་འགྲེལ་པར་ལུང་བསྟན་པའི་ཤིང་རྟ་ཆེན་པོ་
རྣམས་ཀྱི་གཞུང་ལ་བརྟེན་དགོས་ཤིང་། དེ་ཡང་ཕྱི་རབས་ཀྱི་བློ་དམན་དག་གིས་
གཞུང་དེ་དག་ཉིད་ཀྱི་སྟེང་ནས་རྟོགས་དཀའ་བས་ཤིང་རྟ་ཆེན་པོའི་རིགས་ལམ་
ཇི་བཞིན་མཁྱེན་པའི་བརྒྱུད་ལྡན་བླ་མ་དམ་པའི་མན་ངག་ལ་བརྟེན་ནས་བཙལ་
ཏེ་རྒྱལ་བའི་དགོངས་པ་རྙེད་པ་དགོས་སོ། །དེ་ཡང་། བཀའ་དང་པོར་གདུལ་བྱ་
བློ་གྲོས་དམན་པ་རྣམས་རྗེས་སུ་གཟུང་བའི་ཕྱིར་ཆོས་ཐམས་ཅད་ངོ་བོ་གྲུབ་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྟར་དུ་གསུངས་པ་དང་། དགོངས་འགྲེལ་སོགས་སུ་གཞན་དབང་རང་ངོས་ནས་
གྲུབ་ལ་ཀུན་བཏགས་རང་གི་མཚན་ཉིད་ཀྱིས་མ་གྲུབ་པའི་ཁྱད་པར་བཤད་པ་
དང་ཀུན་གཞིའི་རྣམ་ཤེས་དང་། མཐར་ཐུག་ཐེག་པ་གསུམ་དུ་བཤད་པ་དང༌།
ཉན་རང་གིས་ཆོས་ཉིད་ཕྲ་མོ་མ་རྟོགས་པར་བཤད་པ་སོགས་དང་དོན་དགོངས་
པ་ཅན་མང་དུ་ཡོད་ཀྱང་རྒྱལ་བ་རང་ཉིད་ཀྱི་དགོངས་པ་མཐར་ཐུག་པ་བདག་
ཉིད་ཆེན་པོ་ཀླུ་སྒྲུབ་ཀྱིས་ཇི་ལྟར་བཀྲལ་བ་ལྟར་ཡིན་པ་ནི། སློབ་དཔོན་ཟླ་བ་
གྲགས་པས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་
བའི་ཐབས་མེད་ དོ། །དེ་ དག་ ཀུན་རྫོབ་དེ་ཉིད་བདེན་ལས་ ཉམས། །དེ་ལས་
ཉམས་པས་ཐར་པ་གྲུབ་ཡོད་མིན། །ཞེས་དང་། རྗེ་བླ་མས། འཛམ་གླིང་མཁས་
པའི་རྒྱན་གྱུར་འདི་རྣམས་ཀྱི། །ལེགས་བཤད་ཀུན་ལ་སྙིང་ནས་གུས་མོད་ཀྱང་། །
འཁོར་འདས་རྟེན་འབྱུང་མི་བསླུའི་གཏན་ཚིགས་ཀྱིས། །མཚན་འཛིན་དམིགས་
གཏད་ཐམས་ཅད་འཇིག་བྱེད་པ། །ཟླ་བ་ལས་འོངས་ལེགས་བཤད་འོད་དཀར་
གྱིས། །བློ་མིག་ཀུནྟའི་ཚལ་རབ་ཕྱེ་བའི་ཚེ། །སངས་རྒྱས་བསྐྱངས་ཀྱིས་བསྟན་
པའི་ལམ་མཐོང་ནས། །ཀླུ་སྒྲུབ་ལུགས་བཟང་གཙོ་བོར་མི་འཛིན་སུ། །ཞེས་དང་།
ཀླུ་སྒྲུབ་ གཞུང་ལུགས་ཀུནྟའི་ཚལ། །དྲི་མེད་མཁྱེན་པའི་དཀྱིལ་འཁོར་རྒྱས། །
གསུང་རབ་མཁའ་ལ་ཐོགས་མེད་རྒྱུ། །མཐར་འཛིན་སྙིང་གི་མུན་པ་སེལ། །ལོག་
སྨྲའི་རྒྱུ་སྐར་ཟིལ་གནོན་པ། །དཔལ་ལྡན་ཟླ་བའི་ལེགས་བཤད་ཀྱི། །འོད་དཀར་
འཕྲེང་བས་གསལ་བྱས་པ། །བླ་མའི་དྲིན་གྱིས་མཐོང་བའི་ཚེ། །བདག་གི་ཡིད་ཀྱི་
ངལ་གསོ་ཐོབ། །ཅེས་གང་གསུངས་པ་ལྟར་རོ། ། །
དེས་ན་རྒྱལ་བས་གདུལ་བྱའི་དབང་གིས་མདོ་སྡེ་འགའ་ཞིག་ཏུ་མཐར་
- 10 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐུག་ཐེག་པ་གསུམ་དུ་གསུངས་ཀྱང་། རྒྱལ་བ་རང་ཉིད་ཀྱི་དགོངས་པ་ནི་ཀླུ་སྒྲུབ་
ཡབ་སྲས་ཀྱི་བཞེད་པ་ལྟར་མཐར་ཐུག་ཐེག་པ་གཅིག་ཏུ་ངེས་པ་ཡིན་ཏེ། དམ་
པའི་ཆོས་པདྨ་དཀར་པོ་ལས། སྐྱེས་བུ་དམ་པ་སྐྱོབ་པ་སངས་རྒྱས་དག །ཐབས་
ལ་མཁས་པ་བརྒྱ་ཕྲག་དུ་མ་ཡིས། །རྫོགས་པའི་སངས་རྒྱས་ཆོས་ནི་ཅི་གསུངས་
པ། །ཅི་འདྲ་ང་ལས་ཉོན་ཅིག་ཤཱ་རིའི་བུ། །དེ་དག་སྤྱོད་པ་བསམ་པ་ཅི་འདྲའང་
མཁྱེན། །སྲོག་ཆགས་བྱེ་བ་མོས་པ་ཐ་དད་པ། །དེ་དག་སྔོན་ཆད་དགེ་བ་ཅི་བྱས་
དང༌། །ལས་རྣམས་སྣ་ཚོགས་དག་ནི་མཁྱེན་ནས་སུ། །ངེས་པའི་ཚིག་དང་གཞི་
རྣམས་སྣ་ཚོགས་ཀྱིས། །སྲོག་ཆགས་དེ་དག་ཁོང་དུ་ཆུད་པར་བྱེད། །ངས་ནི་རྒྱུ་
དང་དཔེ་ཡང་བརྒྱ་དག་གིས། །སེམས་ཅན་དེ་ལྟ་དེ་ལྟར་མགུ་བར་བྱས། །མདོ་སྡེ་
དེ་བཞིན་ཚིགས་སུ་བཅད་པའང་བཤད། །དེ་ལྟར་བྱུང་དང་སྐྱེས་རབས་རྨད་བྱུང་
དང༌། །གླིང་བཞི་དེ་བཞིན་གཏན་ལ་དབབ་པ་དང་། །དབྱངས་སྙན་དཔེ་བརྒྱ་སྣ་
ཚོགས་རྣམས་ཀྱིས་བཤད། མི་མཁས་གང་དག་དམན་ལ་མངོན་དགའ་ཞིང་། །
སངས་རྒྱས་བྱེ་བ་མང་ལ་སྤྱོད་མང་སྤྱད། །འཁོར་བར་ཆགས་ཤིང་ཤིན་ཏུ་སྡུག་
བསྔལ་བ། །དེ་ལ་མྱ་ངན་འདའ་བ་ཉེ་རབ་བསྟན། །སངས་རྒྱས་ཡེ་ཤེས་རབ་ཏུ་
རྟོགས་བྱའི་ཕྱིར། །ཐབས་འདི་རང་འབྱུང་གིས་ནི་མཛད་གྱུར་གྱི། །དེ་དག་རྣམས་
ལ་ཁྱེད་ཅག་སངས་རྒྱས་སུ། །འགྱུར་རོ་ཞེས་ནི་ནམ་ཡང་མི་གསུང་ངོ། །ཅི་ཕྱིར་
ཞེ་ན་སྐྱོབ་པ་དུས་ལ་གཟིགས། །དལ་བ་གཟིགས་ཏེ་དེ་ནས་གདོད་འཆད་དོ། །
དལ་བ་དེ་ནི་བརྒྱ་ལ་དེ་ཐོབ་པས། །དེ་ཕྱིར་ཡང་དག་ངེས་པ་འདི་བཤད་དོ། །ང་
ཡི་བསྟན་པ་ཡན་ལག་དགུ་པོ་ཡང་། །སེམས་ཅན་དག་གི་མཐུ་དང་སྟོབས་ལས་
བཤད། །འདི་ལྟར་ཐབས་ཀྱིས་མཆོག་སྦྱིན་ཡེ་ཤེས་ལ། །རབ་ཏུ་གཟུད་པའི་ཕྱིར་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ནི་ངས་བཤད་དོ། །གང་དག་རྟག་ཏུ་རྣམ་པར་དག་གྱུར་པ། །གསལ་གཙང་རབ་
ཏུ་ངེས་པ་སངས་རྒྱས་སྲས། །སངས་རྒྱས་བྱེ་བ་མང་ལ་ལྷག་བྱས་པ། །དེ་དག་ལ་
ནི་རབ་རྒྱས་མདོ་རྣམས་བཤད། །འདི་ལྟར་དེ་དག་བསམ་པ་རྫོགས་པ་དང་། །
རྣམ་པར་དག་པའི་ཚུལ་དང་ལྡན་གྱུར་པས། །དེ་དག་ལ་ནི་མ་འོངས་དུས་ན་
ཡང་། །ཕན་ཞིང་བདེ་བའི་སངས་རྒྱས་ འགྱུར་ ཞེས་ གསུངས། །ཐོས་ནས་འགྲོ་
མཆོག་སངས་རྒྱས་འགྱུར་སྙམ་སྟེ། །ཐམས་ཅད་ཤིན་ཏུ་དགའ་བས་ཁྱབ་པར་
འགྱུར། །དེ་དག་སྤྱོད་པ་རྣམས་ཀྱང་ངས་ཤེས་ནས། །ཤིན་ཏུ་རྒྱས་པའི་མདོ་སྡེ་
རབ་ཏུ་བཤད། །འདི་ལྟར་འདྲེན་པའི་ཉན་ཐོས་དེ་དག་ལས། །གང་དག་ང་ཡི་
བསྟན་པ་འདི་ཐོས་པ། །ཚིགས་བཅད་གཅིག་ཙམ་ཐོས་སམ་གཟུང་ཡང་རུང་། །
ཐམས་ཅད་ཐེ་ཚོམ་མེད་པར་བྱང་ཆུབ་འགྱུར། །ཐེག་པ་ཐ་དད་པར་ནི་གང་སྟོན་
པ། །སྐྱེས་མཆོག་རྣམས་ཀྱི་ཐབས་མཁས་མ་གཏོགས་པར། །ཐེག་པ་གཅིག་སྟེ་
གཉིས་སུ་ཡོང་མ་ཡིན། །འཇིག་རྟེན་ན་ནི་ནམ་ཡང་གསུམ་དུ་མེད། །སངས་རྒྱས་
རྣམས་ཀྱི་ཡེ་ཤེས་བསྟན་པའི་ཕྱིར། །འཇིག་རྟེན་དུ་ཡང་འཇིག་རྟེན་མགོན་པོ་
བྱུང་། །ཐེག་པ་གཅིག་སྟེ་གཉིས་སུ་ཡོད་མ་ཡིན། །སངས་རྒྱས་ཐེག་པ་དམན་
པས་འཁྲིད་མི་མཛད། །རང་བྱུང་བདག་ཉིད་ཅི་ལ་གནས་པ་དང་། །སངས་རྒྱས་
ཇི་ལྟ་བུ་དག་ཅི་འདྲ་བ། །སྟོབས་དང་བསམ་གཏན་རྣམ་ཐར་དབང་བ་རྣམས། །
དེ་དག་ཉིད་ལ་སེམས་ཅན་རབ་ཏུ་འཇོག །ཅེས་དང་། མདོ་དེ་དག་གི་དོན་ཡང་།
རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དེའི་དོན་ནི་སངས་རྒྱས་འཇིག་རྟེན་
དུ་བྱོན་པའི་དགོས་པ་ནི་རང་གིས་བརྙེས་པའི་ཡེ་ཤེས་སེམས་ཅན་གྱིས་ཐོབ་པར་
བྱ་བའི་ཕྱིར་ཡིན་པས། ལམ་བསྟན་པ་རྣམས་ཀྱང་སངས་རྒྱས་སུ་འཁྲིད་པའི་
- 12 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐབས་གཅིག་ཏུ་ཟད་ཀྱི། དེར་བཀྲི་བའི་ཐབས་སུ་མ་གྱུར་པའི་ཐེག་པ་དམན་
པས་སེམས་ཅན་མི་འཁྲིད་དོ། །དེས་ན་རང་ཉིད་གོ་འཕང་གང་ལ་གནས་པའི་
སྟོབས་ལ་སོགས་པ་ལ་སེམས་ཅན་རྣམས་ཀྱང་འགོད་དོ། །གལ་ཏེ་བྱང་ཆུབ་
བརྙེས་ནས་སེམས་ཅན་འགའ་ཞིག་སངས་རྒྱས་ཀྱི་སར་འགྲོ་བའི་ཐབས་སུ་མ་
གྱུར་པའི་ཐེག་པ་དམན་པ་ལ་བཀོད་ན་ཆོས་ལ་དཔེ་མཁྱུད་བྱེད་པའི་སེར་སྣ་ཡོད་
པར་འགྱུར་ཏེ། མཐར་ཐུག་ཐེག་པ་གཅིག་ཡིན་པས་ཐེག་པ་དམན་པའི་རིགས་
ཅན་དེ་དག་ཀྱང་སངས་རྒྱས་ཀྱི་སར་ནི་འཁྲིད་དུ་ཡོད་ལ། དེའི་ཐབས་ཀྱང་ཤེས་
བཞིན་དུ་དེ་དག་ལ་སངས་རྒྱས་ཀྱི་སར་བཀྲི་བའི་ཆོས་མི་སྟོན་པར་སྦེད་པའི་ཕྱིར་
རོ། །ཞེས་ པའོ། །ཞེས་ གསུངས་ ཤིང་། བདེན་ པ་ པོའི་ ལེའུ་ ལས་ ཀྱང་། འཇམ་
དཔལ་དེ་བཞིན་གཤེགས་པས་སེམས་ཅན་ཁ་ཅིག་ལ་ནི་ཐེག་པ་ཆེན་པོ་སྟོན། ཁ་
ཅིག་ལ་ནི་རང་སངས་རྒྱས་ཀྱི་ཐེག་པ་སྟོན། ཁ་ཅིག་ལ་ནི་ཉན་ཐོས་ཀྱི་ཐེག་པ་
སྟོན་ན། དེ་ནི་དེ་བཞིན་གཤེགས་པའི་སེམས་མ་དག་པར་འགྱུར་རོ། །སེམས་མ་
སྙོམས་པ་ཉིད་དུ་ཡང་འགྱུར་རོ། །མངོན་པར་ཞེན་པའི་སྐྱོན་དུ་ཡང་འགྱུར་རོ། །
སྙིང་རྗེ་ཆེན་པོ་ཕྱོགས་གཅིག་པར་ཡང་འགྱུར་རོ། །འདུ་ཤེས་ཐ་དད་པའི་སྐྱོན་
དུའང་འགྱུར་རོ། །ངས་ཆོས་ལ་སློབ་དཔོན་གྱི་དཔེ་མཁྱུད་བྱས་པར་ཡང་འགྱུར་
རོ། །འཇམ་དཔལ་ངས་སེམས་ཅན་རྣམས་ལ་ཆོས་གང་དང་གང་བསྟན་པ་ཐམས་
ཅད་ནི་འདི་ལྟ་སྟེ། ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཕྱིར་བྱང་
ཆུབ་ལ་གཞོལ་བ། ཐེག་པ་ཆེན་པོ་ལ་འབབ་པ། ཐམས་ཅད་མཁྱེན་པ་ཉིད་སྒྲུབ་
པ། ཡུལ་གཅིག་ཏུ་ཡང་དག་པར་ཕྱིན་པར་བྱེད་པ་སྟེ། དེ་བས་ན་ང་ལ་ཐེག་པ་ཐ་
དད་ པ་རྣམ་ པར་ དགོད་པ་མེད་དོ། །ཞེས་དང༌། འཕགས་པ་འཇམ་དཔལ་གྱི་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཚན་ཡང་དག་པར་བརྗོད་པ་ལས། ཐེག་པ་གསུམ་གྱི་ངེས་འབྱུང་ལ། །ཐེག་པ་
གཅིག་གི་འབྲས་བུར་གནས། །ཞེས་གསུངས་པ་ལྟར་རོ། །དེ་ལྟར་ན་རྒྱལ་བའི་
བཀའ་ཐམས་ཅད་དངོས་དང་བརྒྱུད་པས་འཚང་རྒྱ་བའི་ཐབས་སྟོན་པ་ཤ་སྟག་
དང༌། ཐེག་པ་སྣ་ཚོགས་གསུངས་པ་རྣམས་ཀྱང་ཐེག་པ་དེས་འདུལ་བའི་གདུལ་
བྱ་དེ་དང་དེ་སངས་རྒྱས་ཀྱི་སར་འཁྲིད་པའི་ཐབས་ཤ་སྟག་ཡིན་ལ། དེ་ཡང་།
དམ་པའི་ཆོས་པདྨ་དཀར་པོ་ལས། ཁང་པ་བརྩེགས་པ་ཤིན་ཏུ་རྒྱ་ཆེ་ཞིང་གྲུམ་པ་
མེ་རབ་ཏུ་འབར་བ་རླུང་གིས་བུས་པ། སྡིག་སྦྲུལ་ལ་སོགས་པའི་སྲོག་ཆགས་མ་
བསྲུན་པ་འཇིགས་སུ་རུང་བ་མང་དུ་ཡོད་པ་ཞིག་གི་ནང་ན་རང་དང་རང་གི་བུ་ཚ་
ཆུང་ངུ་ཡིད་དུ་འོང་བ་མང་པོ་དང་བཅས་པ་ཚུད་ནས་ཡོད་པ་ལ། ཕ་རང་ཉིད་ཕྱིར་
ཐོན་ཀྱང་བུ་དེ་རྣམས་བརྡ་མ་ཕྲོད་པའི་དབང་གིས་ཁང་པ་འཇིགས་སུ་རུང་བ་འདི་
ལས་ཕྱིར་ཐོན་ཞེས་བསྐུལ་ཀྱང་རྩེད་མོ་སྣ་ཚོགས་ཀྱིས་གཡེངས་ནས་འགྲོར་མི་
ཉན་པ་ལ་ཕ་ཐབས་ལ་མཁས་པ་དེས་བུ་དག་སྒོའི་ཕྱིར་ལ་འུར་ཤོག་དང༌། འདི་
ན་རས་དྲངས་པའི་ཤིང་རྟ་ལ་སོགས་པ་བུ་ཁྱེད་རྣམས་རང་རང་གང་ལ་དགའ་
བའི་ཡོ་བྱད་དེ་དང་དེ་དག་ཡོད་ཀྱི་ཁྱེད་ཅག་སུ་མགྱོགས་པ་ལ་སྦྱིན་ནོ་ཞེས་བྱས་
པ་ན། བྱིས་པ་དེ་རྣམས་དགའ་ཆེས་ནས་སྒོའི་ཕྱིར་རྒྱུགས་ཏེ་ཁང་པ་མེ་འབར་བ་
དེ་ལས་ཐོན་ནས་ཕའི་གམ་དུ་སླེབས་པ་ན། ཕ་དེས་རས་དྲངས་པའི་ཤིང་རྟ་ལ་
སོགས་པ་བཞག་ནས་གླང་བོ་ཆེའམ། རྟ་སྤྲིན་གྱི་ཤུགས་ཅན་གྱིས་དྲངས་པའི་ཤིང་
རྟ་གསེར་དང་དངུལ་ལ་སོགས་པའི་རིན་པོ་ཆེའི་ཁྱད་པར་བསམ་གྱིས་མི་ཁྱབ་
པའི་ཡོ་བྱད་དང་ལྡན་པའི་ཤིང་རྟ་རེ་བྱིན་ན་ཕ་དེས་བུ་དེ་རྣམས་བསླུས་པ་མ་ཡིན་
པ་བཞིན་དུ། སངས་རྒྱས་ཐབས་མཁས་ལ་ཐུགས་རྗེ་ཆེན་པོ་དང་ལྡན་པས་ཀྱང་
- 14 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
སེམས་ཅན་འཁོར་བའི་གནས་ན་སྡུག་བསྔལ་ཞིང་རེ་ཞིག་ཐེག་པ་ཆེན་པོར་བཀྲི་
བའི་སྐལ་བ་མེད་པ་རྣམས་ལ་རས་དྲངས་པའི་ཤིང་རྟ་སོགས་དང་འདྲ་བའི་ཉན་
རང་གི་ལམ་བསྟན་ནས་འཁོར་བའི་སྡུག་བསྔལ་ལས་ཐར་བར་མཛད་ནས། སླར་
རིམ་གྱིས་ཐེག་པ་ཆེན་པོར་འཁྲིད་ནས་སངས་རྒྱས་ཀྱི་ས་ལ་འཇོག་པར་མཛད་
དོ། །ཞེས་དཔེ་དང་བཅས་ཏེ་རྒྱ་ཆེར་གསུངས་ཤིང་། གཞན་ཡང་རྒྱ་མཚོར་འགྲོ་
བའི་ཚོང་ཕྲུག་རྣམས་གླིང་ཡུན་རིང་དུ་མ་མཐོང་བས་ཡིད་ཆད་ཅིང་ལུས་སེམས་
ངལ་བར་གྱུར་བ་ན། དེད་དཔོན་ཐབས་ལ་མཁས་པས་རྒྱ་མཚོའི་དབུས་སུ་གླིང་
སྦྲུལ་ནས་རེ་ཞིག་ངལ་གསོར་བཅུག །ལུས་སེམས་ལེགས་པར་གསོས་པ་ན་སླར་
ཡང་ནོར་བུའི་གླིང་དུ་ད་གདོད་འགྲོ་དགོས་སོ་ཞེས་བསྐུལ་ནས་ཡིད་བཞིན་གྱི་
ནོར་བུའི་གླིང་དུ་འཁྲིད་པར་བྱེད་པ་བཞིན་དུ། ཐུབ་པས་ཀྱང་གདུལ་བྱ་བློ་གྲོས་
དམན་པ་རེ་ཞིག་ཐེག་པ་ཆེན་པོར་འཇུག་མི་ནུས་པ་རྣམས་སྔོན་ལ་དམན་ལམ་དུ་
འཁྲིད་ནས། སླར་ རིམ་ གྱིས་ཐེག་ཆེན་དུ་འཁྲིད་པར་འཛད་ པ་ཡིན་ནོ། །དེ་ལ་
འགའ་ཞིག་འདི་སྙམ་དུ་སངས་རྒྱས་ཀྱི་བཀའ་ཐམས་ཅད་སངས་རྒྱ་བའི་ཐབས་
སྟོན་པ་ཤ་སྟག་དང་། ཐེག་པ་དང་ལམ་ཐམས་ཅད་འཚང་རྒྱ་བའི་ཐབས་ཤ་སྟག་
ཡིན་ན། མདོ་སྡེ་རྒྱན་ལས། སེམས་ཅན་ཆེད་དུ་དམྱལ་བའི་སྲིད་པར་གནས་པ་
ཡི། །སྡུག་བསྔལ་མི་བཟད་ཅིས་ཀྱང་རྒྱལ་སྲས་གནོད་བྱེད་མིན། །ཞི་སྲིད་ཡོན་
ཏན་སྐྱོན་གྱིས་ཐེག་པ་དམན་ཞུགས་པའི། །རྣམ་རྟོག་དགེ་བ་སྣ་ཚོགས་བློ་ལྡན་
གནོད་བྱེད་ཡིན། །བློ་དང་ལྡན་པ་དམྱལ་བར་གནས་པ་དུས་ཀུན་ཏུ། །བྱང་ཆུབ་
དྲི་མེད་ཡངས་པའི་བར་དུ་གཅོད་བྱེད་མིན། །ཐེག་པ་གཞན་ལ་རབ་བསིལ་རྣམ་
རྟོག་བདག་ཕན་པ། །རབ་ཏུ་བདེ་བར་གནས་ཀྱང་བར་དུ་གཅོད་པར་བྱེད། །ཅེས་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐེག་དམན་གྱི་བསམ་པ་སྐྱེས་པ་དང་། །དམྱལ་བར་སྐྱེས་པ་གཉིས་སངས་རྒྱས་
ཐོབ་པ་ལ་ཐེག་དམན་གྱི་བསམ་པ་བསྐྱེད་པས་བར་དུ་གཅོད་པ་ཙམ། དམྱལ་
བར་སྐྱེས་པས་དེ་ཙམ་བར་གཅོད་མི་བྱེད་པར་གསུངས་པ་དང་། ཡོན་ཏན་རིན་པོ་
ཆེ་ སྡུད་ པ་ ལས། གལ་ཏེ་ བྱང་ཆུབ་སེམས་དཔའ་ འདོད་ཡོན་ལྔ་ སྤྱོད་ ཀྱང་། །
སངས་ རྒྱས་ཆོས་ དང་ འཕགས་པའི་དགེ་མདུན་སྐྱབས་སོང་ སྟེ། །སངས་རྒྱས་
འགྲུབ་བྱ་སྙམ་དུ་ཀུན་མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་རོལ་ཕྱིན་
གནས་རིག་པར་བྱ། །གལ་ཏེ་བསྐལ་པ་བྱེ་བར་དགེ་བའི་ལས་ལམ་བཅུ། །སྤྱོད་
ཀྱང་རང་རྒྱལ་དགྲ་བཅོམ་ཉིད་ལ་འདོད་བསྐྱེད་ན། །དེ་ཚེ་ཚུལ་ཁྲིམས་སྐྱོན་བྱུང་
ཚུལ་ཁྲིམས་ཉམས་པ་ཡིན། །སེམས་བསྐྱེད་དེ་ནི་ཕས་ཕམ་བས་ཀྱང་ཤིན་ཏུ་
ལྕི། །ཞེས་སོ་ཐར་གྱི་ཕམ་པ་བཞི་ཆར་སྤྱད་པ་ལས་ཀྱང་། ཐེག་དམན་དུ་སེམས་
བསྐྱེད་པ་སྡིག་ཆེ་བར་གསུངས་པ་རྣམས་ཇི་ལྟར་དྲངས་སྙམ་ན། དེ་ནི་ཐེག་དམན་
གྱི་ལམ་རྣམས་འཚང་རྒྱ་བ་ལ་མཐའ་གཅིག་ཏུ་གེགས་ཡིན་པར་སྟོན་པ་མིན་གྱི།
བློ་ལྡན་ཐེག་ཆེན་གྱི་རིགས་ཅན་རྣམས་ཀྱིས་སེམས་བསྐྱེད་བོར་ཏེ་ཐེག་དམན་དུ་
སེམས་བསྐྱེད་ན་སངས་རྒྱས་ཐོབ་པ་ལ་ཆེས་རིང་དུ་འགྱུར་བ་དེ་ཙམ་དམྱལ་བར་
སྐྱེས་པས་མི་གནོད་ཅེས་པའི་དོན་དང་། བྱང་སེམས་རྣམས་ཀྱིས་རྒྱལ་བ་སྲས་
དང་བཅས་པའི་སྤྱན་སྔར་སེམས་ཅན་མ་ལུས་སྒྲོལ་བར་ཁས་བླངས་ཤིང་དམ་
བཅས་ནས་དམ་བཅའ་བོར་ཏེ་ཐེག་དམན་དུ་སེམས་བསྐྱེད་ན། སྤྱོད་འཇུག་ལས།
གལ་ཏེ་དེ་ལྟར་དམ་བཅས་ནས། །ལས་ཀྱིས་བསྒྲུབ་པར་མ་བྱས་ན། །སེམས་ཅན་
དེ་དག་ཀུན་བསླས་པས། །བདག་གི་འགྲོ་བ་ཅི་འདྲར་འགྱུར། །དངོས་པོ་ཕལ་པ་
ཅུང་ཟད་ལའང་། །ཡིད་ཀྱི་སྦྱིན་པར་བསམ་བྱས་ནས། །མི་གང་སྦྱིན་པར་མི་བྱེད་
- 16 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པ། །དེ་ཡང་ཡི་དྭགས་རྒྱུར་གསུངས་ན། །བླ་ན་མེད་པའི་བདེ་བ་ལ། །བསམ་པ་
ཐག་པས་མགྲོན་གཉེར་ནས། །འགྲོ་བ་ཐམས་ཅད་བསླས་བྱས་ན། །བདེ་འགྲོར་
ཅི་ག་འགྲོ་འགྱུར་རམ། །ཞེས་གསུངས་པ་ལྟར། སངས་རྒྱས་ཐམས་ཅད་དང་འགྲོ་
བ་མ་ལུས་བསླུས་པས་ཕམ་པ་བཞི་ཆར་ལས་སྡིག་ཆེ་བར་གསུངས་པ་ཡིན་གྱི།
ཐེག་དམན་གྱི་སེམས་བསྐྱེད་པ་ཐམས་ཅད་ལ་སྡིག་ཡོད་པར་སྟོན་པ་ག་ལ་ཡིན།
དེ་ལྟ་མིན་པར་ཉན་ རང་གི་ ལམ་ཐམས་ཅད་མཐའ་གཅིག་ཏུ་འཚང་རྒྱ་བའི་
གེགས་དང་། ཐེག་དམན་གྱི་སྡེ་སྣོད་རྣམས་སངས་རྒྱས་བ་ལ་བར་དུ་གཅོད་པའི་
ཆོས་སུ་བཟུང་ན་ཆོས་སྤོང་བའི་ལས་ཀྱི་སྒྲིབ་པ་ཤིན་ཏུ་ཆེ་བ་གསོག་སྟེ། རྣམ་པར་
འཐག་པ་ཐམས་ཅད་བསྡུས་པའི་མདོ་ལས། འཇམ་དཔལ་དམ་པའི་ཆོས་སྤོང་
བའི་ ལས་ ཀྱི་ སྒྲིབ་ པ་ ནི་ ཕྲའོ། །འཇམ་ དཔལ་ གང་ དེ་ བཞིན་ གཤེགས་ པས་
གསུངས་པའི་བཀའ་ལ་ལ་ནི་བཟང་བར་འདུ་ཤེས་ལ། ལ་ལ་ནི་ངན་པར་འདུ་
ཤེས་ པ་ནི་ཆོས་སྤོང་བའོ། །གང་ཆོས་སྤོང་བ་དེས་ཆོས་སྤངས་པས་དེ་བཞིན་
གཤེགས་པ་ལ་སྐུར་བ་འདེབས་པ་ཡིན། དགེ་འདུན་ལ་ངན་དུ་བརྗོད་པ་ཡིན་
ནོ། །འདི་ནི་རིགས་པའོ། །འདི་ནི་མི་རིགས་པའོ་ཞེས་ཟེར་ན་ཆོས་སྤོང་བའོ། །
འདི་ནི་བྱང་ཆུབ་སེམས་དཔའ་རྣམས་ཀྱི་ཆེད་དུ་གསུངས་པའོ། །འདི་ནི་ཉན་ཐོས་
རྣམས་ཀྱི་ཆེད་དུ་གསུངས་པའོ། །ཞེས་ཟེར་ན་ཆོས་སྤོང་བ་ཡིན་ནོ། །འདི་ནི་རང་
སངས་རྒྱས་རྣམས་ཀྱི་ཆེད་དུ་གསུངས་པའོ་ཞེས་ཟེར་ན་ཆོས་སྤོང་བ་ཡིན་ནོ། །
འདི་ནི་བྱང་ཆུབ་སེམས་དཔའ་རྣམས་ཀྱི་བསླབ་པ་མ་ཡིན་ནོ་ཞེས་ཟེར་ན་ཆོས་
སྤོང་བ་ཡིན་ནོ། །ཞེས་གསུངས་ཤིང་། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས།
སྡིག་གྲོགས་ཀྱི་དབང་གིས་དེར་བཤད་པའི་ཆོས་སྤོང་བྱུང་ན་ལོ་བདུན་གྱི་བར་དུ་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཞག་རེ་ལ་ལན་གསུམ་གསུམ་དུ་བཤགས་ནས་སྡིག་པ་འདག་པ་དང་། འོན་ཀྱང་
མྱུར་ནའང་བཟོད་པ་ཐོབ་པ་ལ་བསྐལ་པ་བཅུ་དགོས་པར་གསུངས་པས། གོ་བ་
ལོག་པ་དེས་དུས་འདས་ན་དོན་མ་ཡིན་པ་ཆེན་པོ་ལ་སྦྱོར་ཞིང་མ་ནོར་བའི་གོ་བ་
རྙེད་ན་རྙེད་པ་ཙམ་གྱིས་ཉེས་པ་དེ་དག་མི་འབྱུང་ངོ༌། །དེའི་ཕྱིར་བདེན་པ་པོའི་
ལེའུ་ལས། རྒྱ་མཚོ་ཆེན་པོ་སྒོ་ཐ་དད་པ་ནས་ཆུ་མང་པོ་འབབ་པ་བཞིན་དུ། ཐེག་
པ་གསུམ་གྱི་ཆོས་ཀྱི་ཆུ་ཐམས་ཅད་ཀྱང་དེ་བཞིན་གཤེགས་པའི་རྒྱ་མཚོ་ཆེན་པོ་
འབབ་པར་གསུངས་པ་ལྟར། སངས་རྒྱས་ཀྱི་ཆོས་གང་གསུངས་ཐམས་ཅད་ཐད་
ཀ་ཐད་ཀའི་གདུལ་བྱ་ལ་ལྟོས་ཏེ་སངས་རྒྱས་ཀྱི་སར་འཁྲིད་པའི་ཐབས་ཁོ་ནར་གོ་
བར་ བྱའོ། །འོན་ ཀྱང་ དེ་ ལ་ གདུལ་ བྱའི་ མཆོག་ དམན་ གྱི་ དབང་ གིས་ ཐབས་
རྫོགས་མ་རྫོགས་དང་། ལམ་མྱུར་བུལ་ལ་སོགས་པའི་ཁྱད་པར་ཡང་འཐད་པས་
སངས་རྒྱས་ཀྱི་སར་འཁྲིད་པའི་ཡན་ལག་ཏུ་གྱུར་པའི་ལམ་དང་། ཐེག་ཆེན་གྱི་
ལམ་གཉིས་ནི་མི་གཅིག་གོ །ཞེས་གསུངས་སོ། །དེས་ན་བེའུ་བུམ་སྔོན་པོ་ལས།
རབ་ བརྒལ་ གཅིག་ལ་བརྗེས་བཅད་གཉིས་མིན། །དང་ པོ་ཉིད་ནས་ཐེག་ཆེན་
ལམ་འཇུག །ཅེས་དང་། ཕར་ཕྱིན་བསྡུས་པ་ལས། འཇིག་རྟེན་དོན་གྲུབ་ཚུལ་ལ་
མཐུ་མེད་པའི། །ཐེག་པ་གཉིས་པོ་གཏན་དུ་སྤང་བྱས་ཤིང་། །ཐུབ་རྒྱལ་ཐེག་པ་
སྙིང་རྗེས་བསྟན་པ་ལ། །གཞན་ཕན་རོ་གཅིག་རང་བཞིན་དེ་དག་འཇུག །ཅེས་
དང༌། བདེ་དང་མི་བདེ་རྨི་ལམ་འདྲར་བགྲངས་ཤིང༌། །གཏི་མུག་སྐྱོན་གྱིས་དམའ་
བའི་འགྲོ་མཐོང་ན། །ལས་ཀྱི་དམ་པ་གཞན་དོན་དགའ་བོར་ཞིང་། །རང་གི་དོན་
ལ་དེ་ཀོ་ཅི་སྟེ་བརྩོན། །ཞེས་གསུངས་པ་ལྟར། སྐལ་བ་དང་ལྡན་པ་རྣམས་ཀྱིས་
རང་གཅིག་པུ་ཞི་བདེ་དོན་གཉེར་གྱི་བློས་ཐེག་དམན་དུ་འཇུག་པ་དོར་ནས་ཐེག་
- 18 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པ་ཆེན་པོའི་ལམ་ལ་འཇུག་པར་བྱའོ། །ཐེག་པ་ཆེན་པོ་ལ་རྒྱུ་ཕ་རོལ་དུ་ཕྱིན་པ་
དང་། འབྲས་བུ་རྡོ་ རྗེ་ཐེག་པ་གཉིས་གསུངས་ཀྱི། དེ་ལས་གཞན་པའི་ཐེག་པ་
ཆེན་པོའི་ཚུལ་ནི་མེད་དོ། །མདོ་སྔགས་གཉིས་པོ་དེ་ཡང་གཅིག་གྲོགས་སུ་གཅིག་
འགྲོ་བ་ཞིག་དགོས་པ་ཡིན་གྱི། ཚ་གྲང་ལྟར་ཕན་ཚུན་འགལ་བར་གོ་ནས་རང་
ཉིད་སྔགས་ཕྱོགས་ལ་མོས་པ་ལྟར་སྣང་ཞིག་སྐྱེས་པ་ན་ཁོ་བོ་ཅག་སྔགས་པ་ཡིན་
ཟེར་ནས་ འདུལ་བའི་བཅས་མཚམས་ ཁྱད་དུ་གསོད་ པ་ དང༌། རང་ཉིད་མདོ་
ཕྱོགས་ལ་ཞེན་པའི་ཚེ་སྔགས་ཀྱི་དམ་ཚིག་ཡལ་བར་འདོར་བ་སོགས་ནི་རྣམ་པ་
ཀུན་ཏུ་མི་རུང་བས་མདོ་སྔགས་ཟུང་འབྲེལ་གྱི་ཚུལ་ལ་སྙིང་ནས་གུས་པར་བྱའོ། །
དེ་ཡང་། རྗེ་བླ་མས། དེ་ ལྟར་ རྒྱུ་ དང་ འབྲས་ བུའི་ ཐེག་ཆེན་ གྱི། །ལམ་མཆོག་
གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་
དཔོན་གྱི། །མགོན་ལ་བརྟེན་ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་
རྫོགས་མན་ངག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །
རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་
བསྐྱང་འཚལ་ལོ། །ཞེས་གསུངས་པ་ལྟར། ལམ་ཐུན་མོང་བ་སྔོན་དུ་བཏང་ནས་རྡོ་
རྗེ་ ཐེག་ པ་ ལ་འཇུག་ པར་ བྱ་དགོས་ཏེ། རྒྱུད་དོན་བསྡུས་པ་ ལྔ་བཅུ་པ་ལས།
བསམ་པ་དག་པའི་སློབ་མ་ནི། །དཀོན་མཆོག་གསུམ་ལ་སྐྱབས་སོང་ལ། །བླ་
མའི་རྗེས་སུ་འཇུག་པ་འདི། ཁ་ཏོན་བྱ་བར་སྦྱིན་པར་བྱ། །དེ་ནས་སྔགས་སོགས་
སྦྱིན་པ་ཡིས། །དམ་ཆོས་སྣོད་དུ་བྱས་ནས་ནི། །རྩ་བའི་ལྟུང་བ་བཅུ་བཞི་ནི། །
བཀླག་དང་འཛིན་པ་ཉིད་དུ་བྱ། །ཞེས་སྐྱབས་འགྲོ་དང་སེམས་བསྐྱེད་སོགས་
ལམ་ཐུན་མོང་བ་སྔོན་དུ་བཏང་ནས་སྔགས་ལམ་ལ་འཇུག་དགོས་པར་གསུངས་
9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ། རྡོ་ རྗེ་འཕྲེང་བ་དང༌། སམྦུ་ཊི་སོགས་བླ་མེད་ཀྱི་རྒྱུད་སྡེ་མང་པོར་སྔགས་ཀྱི་
འཇུག་སྒོ་དབང་བསྐུར་བར་བྱེད་པ་ལ་ལམ་ཐུན་མོང་བས་རྒྱུད་སྦྱངས་པ་སྔོན་དུ་
འགྲོ་དགོས་པར་ཡང་དང་ཡང་དུ་གསུངས་ཤིང༌། དེ་བཞིན་དུ་དཔལ་མཆོག་ལ་
སོགས་པ་རྒྱུད་སྡེ་འོག་མ་གསུམ་དུའང་དེ་བཞིན་དུ་གསུངས་ལ། ས་ར་ཧ་དང་ཀླུ་
བྱང་ལ་སོགས་པ་རྒྱ་གར་གྲུབ་ཆེན་གྱི་བླ་མེད་ཀྱི་དཀྱིལ་ཆོག་ཚད་ལྡན་མང་པོར་
ཡང་སྐྱབས་འགྲོ་དང་སེམས་བསྐྱེད་སོགས་ལམ་ཐུན་མོང་བ་སྔོན་དུ་བཏང་ནས་
སྔགས་ལ་འཇུག་པར་ནན་ཏན་དུ་གསུངས་སོ། །དེ་ཡང་ཡོན་ཏན་རིན་པོ་ཆེ་སྡུད་
པ་ལས། རྒྱལ་བ་འདས་དང་མ་བྱོན་ད་ལྟར་གང་བཞུགས་པ། །ཀུན་ལམ་ཕ་རོལ་
ཕྱིན་པ་འདི་ཡིན་གཞན་མ་ཡིན། །ཞེས་གསུངས་པ་དང་མཐུན་པར་གྲུབ་ཆེན་
རྣམས་ཀྱིས་བླ་མེད་ཀྱི་དཀྱིལ་ཆོག་ཚད་ལྡན་མང་པོར་སྔགས་སྡོམ་འཛིན་པ་ན།
ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་
སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་
བསླབ་པ་དང༌། །དགེ་བའི་ཆོས་ནི་ སྡུད་ པ་ དང་། །སེམས་ཅན་དོན་བྱེད་ ཚུལ་
ཁྲིམས་གསུམ། །སོ་སོར་བརྟན་པོར་བདག་གིས་བཟུང་། །ཞེས་བསམ་པ་སེམས་
བསྐྱེད་དང༌། སྤྱོད་པ་ཕྱིར་དྲུག་ གམ། ཚུལ་ཁྲིམས་རྣམ་ པ་ གསུམ་ལ་སློབ་པར་
ཁས་ལེན་དགོས་པར་གསུངས་པས་ན་བྱང་ཆུབ་ཏུ་སེམས་བསྐྱེད་ནས་སྤྱོད་པ་ཕ་
རོལ་ཕྱིན་དྲུག་ལ་སློབ་པ་ནི་མདོ་སྔགས་གཉིས་ཀའི་ལམ་ཐུན་མོང་བ་ཡིན་ནོ། །
དེ་ཡང་སྔགས་ལམ་ལ་འཇུག་པའི་སྔོན་དུ་ལམ་ཐུན་མོང་བ་ལ་སློབ་དགོས་ཀྱང་།
སྔགས་ལམ་ལ་ཞུགས་ཟིན་ནས་ལམ་ཐུན་མོང་བ་རྣམས་མི་དགོས་སོ་སྙམ་དུ་
བཟུང་ན་ཤིན་ཏུ་མི་རུང་སྟེ། ཕར་ཕྱིན་ཐེག་པའི་གདུལ་བྱ་ལས་ཀྱང་སྔགས་ཀྱི་
- 20 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
གདུལ་བྱ་དབང་པོ་རྣོ་ཞིང་བསམ་པ་ཤུགས་དྲག་པ་དགོས་པས། ངེས་འབྱུང་དང་།
བྱང་ཆུབ་ཀྱི་ སེམས་ དང༌། ཡང་ དག་ པའི་ལྟ་བ་རྣམས་ལྷག་ པར་ ཡར་ ལྡན་དུ་
དགོས་ཀྱི། ལམ་གྱི་སྲོག་དེ་དག་ཡལ་བར་དོར་ནས་རླུང་བཟུང་ནས་དྲོད་སྐྱེད་དུ་
རེ་བ་སོགས་ལམ་གྱི་ཡན་ལག་ཕྲ་མོ་རེ་ལ་འབད་བློ་བྱེད་པ་ནི་ས་ཆོད་ཤིན་ཏུ་ཆུང་
ངོ༌། །དེས་ན་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་ཕུ་ཐག་ཆོད་པ་ཞིག་
རྒྱུད་ལ་སྐྱེ་བའི་ཐབས་ལ་སྒོ་ཀུན་ནས་འབད། དེའི་སྟེང་དུ་སྔགས་ཀྱི་ཐབས་
མཁས་རྣམས་བསྣན་ནས་སྒོམ་ན་ལམ་ཆེས་མྱུར་བ་ཡིན་གྱི། ལམ་གྱི་སྲོག་དེ་དག་
མེད་པར་རྡོ་རྗེའི་ཐེག་པར་ཞུགས་ཀྱང་མྱུར་ཁྱད་གང་ཡང་མི་འབྱུང་ཞིང་སྔགས་
ལམ་རྣམ་དག་ཏུ་འགྱུར་བའང་ཤིན་ཏུ་དཀའ་ཞེས་རྗེ་ཐམས་ཅད་མཁྱེན་པས་
གསུངས་པས་ན་བློ་གྲོས་དང་ལྡན་པ་རྣམས་ཀྱི་ཚུལ་འདི་གནད་ཀྱི་དོན་པོར་
གཟུང་ངོ༌། །རྡོ་རྗེ་ཐེག་པ་དེ་ལ་ཡང་རྒྱུད་སྡེ་བཞི་ཡོད་པས་བློ་གྲོས་ཀྱི་རྩལ་དང་
ལྡན་པ་རྣམས་ཀྱིས་རྒྱུད་སྡེ་བཞི་ཀ་ལ་མཁས་པར་བྱ་དགོས་པ་ནི། རྗེ་བླ་མས།
འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་
ཐེག །རྣམ་ པ་ གཉིས་ ཡོད་ གསང་ སྔགས་ ཕར་ ཕྱིན་ ལས། །ཤིན་ ཏུ་ ཁྱད་ པར་
འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་འདི་བདེན་
པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟར་བུ་ཞིག་ཅེས། །ཚོལ་བར་
མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་
ལས་གཞན་པའི་དབང་པོ་རྟུལ་པོ་གང་། །ཤིན་ཏུ་ཕྲད་དཀའ་གོང་ན་མེད་པའི་
ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་
ཐེག་པ་མཆོག །སངས་རྒྱས་ལས་ཀྱང་དཀོན་པའི་རྡོ་རྗེ་ཐེག །དངོས་གྲུབ་གཉིས་
-2-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །
ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་
མཁྱེན་པའི་གཏེར། །རྒྱུད་སྡེ་འོག་མ་གསུམ་གྱི་ལམ་གྱི་ཚུལ། །མི་ཤེས་དེ་ཡིས་
རྣལ་ འབྱོར་བླ་མེད་རྒྱུད། །རྒྱུད་ སྡེ་ཀུན་གྱི་མཆོག་ཏུ་ ཐག་བཅད་ ཀྱང་། །དམ་
བཅའ་ཙམ་དུ་ཟད་པར་ལེགས་མཐོང་ནས། །གསང་བ་སྤྱི་རྒྱུད་ལེགས་པར་གྲུབ་
པ་དང༌། །དཔུང་བཟང་གིས་ཞུས་བསམ་གཏན་ཕྱི་མ་སོགས། །བྱ་རྒྱུད་རིགས་
གསུམ་སྤྱི་དང་བྱེ་བྲག་གི །རྒྱུད་སྡེ་རྣམས་ལ་རིང་དུ་འདྲིས་པར་བྱས། །ཚུལ་འདི་
བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་
པའི་གཏེར། ཞེས་གསུངས་པ་ལྟར་རོ། །
དེས་ན་འདིར་རྒྱུད་སྡེ་བཞིའི་ནང་ནས་བྱ་རྒྱུད་པདྨའི་རིགས་ཀྱི་བདག་པོ་
བྱིན་རླབས་ཀྱི་ཚན་ཀ་ཤིན་ཏུ་ཆེ་བ་འཕགས་པ་ཐུགས་རྗེ་ཆེན་པོ་བཅུ་གཅིག་ཞལ་
གྱི་སྒྲུབ་ཐབས་ཀྱི་དོན་བཤད་པ་ལ་གཉིས། ཆོས་ཁུངས་བཙུན་པར་བསྟན་པའི་
ཕྱིར་བརྒྱུད་པའི་ལོ་རྒྱུས་བཤད་པ་དང༌། སྒྲུབ་ཐབས་ཀྱི་དོན་དངོས་བཤད་པའོ། །
དང་པོ་ལ་གསུམ། ཐུབ་པས་ཇི་ལྟར་གསུངས་ཚུལ། བོད་ཡུལ་དུ་ཇི་ལྟར་དར་
ཚུལ། བླ་མ་བརྒྱུད་པའི་རིམ་པ་བཤད་པའོ། །དང་པོ་ནི། བྱང་ཆུབ་ལམ་གྱི་རིམ་
པའི་ དམར་ ཁྲིད་ ཐམས་ཅད་མཁྱེན་ པར་བགྲོད་བའི་མྱུར་ ལམ་ལས། ཆུ་ འགོ་
གངས་ལ་ཐུག་པ་ཞིག་དགོས་པ་ལྟར། དམ་པའི་ཆོས་ཀྱི་བརྒྱུད་པའང་བསྟན་པའི་
བདག་པོ་ཡང་དག་པར་རྫོགས་པའི་སངས་རྒྱས་ལ་ཐུག་པ་ཞིག་དགོས། ཞེས་
གསུངས་ཤིང་། ཡོན་ཏན་རིན་པོ་ཆེ་སྡུད་པ་ལས་ཀྱང་། འཛམ་བུ་གླིང་འདིར་ཆུ་
ཀླུང་ཇི་སྙེད་ཅིག་འབབ་ཅིང་། །མེ་ཏོག་འབྲས་ལྡན་སྨན་དང་ནགས་ཚལ་སྐྱེད་
- 22 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱེད་པ། །མ་དྲོས་གནས་པའི་ཀླུ་དབང་ཀླུ་བདག་བརྟེན་གནས་ཏེ། །དེ་ནི་ཀླུ་ཡི་
བདག་པོ་དེ་ཡི་མཐུ་དཔལ་ཡིན། །རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་
དང༌། །འཆད་དང་རིགས་པ་དག་དང་ལྡན་པར་བརྗོད་པ་དང་། །མཆོག་འཕགས་
བདེ་བ་བྱེད་དང་དེ་ཡི་འབྲས་ཐོབ་པ། །དེ་དག་ཀུན་ཀྱང་དེ་བཞིན་གཤེགས་པ་
སྐྱེས་བུའི་མཐུ། །ཅི་ཕྱིར་ཞེ་ན་རྒྱལ་བས་ཆོས་ཚུལ་གང་བསྟན་པ། །དེ་ལ་མི་
མཆོག་ སློབ་ མར་ བཅས་ པས་ མངོན་ བསླབས་ ཤིང༌། །མངོན་ སུམ་ བྱས་ ནས་
བསླབ་ པ་ ཇི་བཞིན་སྟོན་བྱེད་དེ། །སངས་རྒྱས་མཐུས་བྱེད་ རང་གི་ སྟོབས་ཀྱི་
མཐུས་མ་ཡིན། །ཞེས་གང་གསུངས་པ་ལྟར། དམ་པའི་ཆོས་ཀྱི་བརྒྱུད་པ་བསྟན་
པའི་བདག་པོ་སངས་རྒྱས་བཅོམ་ལྡན་འདས་ལ་ཐུག་པ་ཞིག་དགོས་པས་ཐུབ་
པས་ཆོས་ཇི་ལྟར་གསུངས་པའི་ཚུལ་ཤེས་དགོས་ལ། དེ་ཡང་། རྣམ་སྣང་མངོན་
བྱང་ ལས། འཇིག་ རྟེན་ དུ་ ནི་ ཀུན་ མཁྱེན་ རྣམས། །རེས་ འགའ་ འབྱུང་ ངམ་ མི་
འབྱུང་སྲིད། །ཨུ་དུམ་ཝ་རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་ཞིག །
གང་གི་སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །གསང་
ཐབས་ཀུན་བཟང་ལས། དལ་འབྱོར་འདི་ནི་ཤིན་ཏུ་གཡོ་སླ་ཞིང་། །འཇིག་རྟེན་
སྐྱེ་བོ་དམ་པ་ཕྲད་རྙེད་དཀའ། །དེ་བས་ཤེས་རབ་ཐབས་ལ་གཞོལ་བ་ཡིས། །
ཡིད་ལ་བྱེད་པའི་མཆོག་དེ་བསྒྲུབ་པར་བྱ། །ཞེས་གསུངས་པ་ལྟར། སངས་རྒྱས་
འཇིག་རྟེན་དུ་འབྱོན་པ་ནི་བརྒྱ་ལམ་ན་ཨུ་དུམ་ཝ་རའི་མེ་ཏོག་ལྟར་ཤིན་ཏུ་དཀོན་
པར་གསུངས་ལ། དེའི་རྒྱུ་མཚན་ཡང་སངས་རྒྱས་འཇིག་རྟེན་དུ་འབྱུང་བ་ལ་དང་
པོར་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་པ་གསུམ་ལ་
- 23-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སོགས་པ་དུས་རིང་དཔག་ཏུ་མེད་པར་ཚོགས་གཉིས་རླབས་པོ་ཆེ་བསགས་ཏེ་
སངས་རྒྱས་ཀྱི་ཞིང་ཡོངས་སུ་དག་པ་དང་། སྨོན་ལམ་ཡོངས་སུ་རྫོགས་པ་དང༌།
གདུལ་བྱ་རྣམས་རྒྱུད་ཡོངས་སུ་སྨིན་པ་སོགས་རྟེན་འབྲེལ་མཐའ་ཡས་པ་ཞིག་
འགྲིག་པ་ན་སངས་རྒྱས་འཇིག་རྟེན་དུ་བྱོན་པ་ཡིན་ལ། དེ་ལྟ་བུའི་རྟེན་འབྲེལ་
འགྲིག་པ་ཤིན་ཏུ་དཀའ་བས་འཇིག་རྟེན་འདི་ཕལ་ཆེར་མུན་བསྐལ་ཤ་སྟག་ཏུ་
གནས་ཤིང་། སངས་རྒྱས་འབྱོན་པའི་སྒྲོན་བསྐལ་ནི་བརྒྱ་ལམ་ན་སྲིད་པ་ཙམ་
མོ། །དེ་ལྟར་སངས་རྒྱས་འབྱོན་དཀའ་བ་ལས་བསྐལ་པ་འདི་ལ་ནི་སངས་རྒྱས་
སྟོང་འབྱོན་པས་བསྐལ་པ་བཟང་པོ་ཞེས་བརྗོད་པ་ཡིན་ཏེ། སྔོན་འཇིག་རྟེན་
འདིར་ཆུའི་དཀྱིལ་འཁོར་ཆགས་པའི་ཚེ་མཚོ་ནང་ནས་པདྨ་སྟོང་ཐོན་པ་གནས་
གཙང་མའི་ལྷ་རྣམས་ཀྱིས་མཐོང་ནས་འདི་གང་གི་ལྟས་ཡིན་སྙམ་དུ་བརྟགས་པ་
ན་བསྐལ་པ་འདི་ལ་སངས་རྒྱས་སྟོང་འབྱུང་བའི་ལྟས་སུ་གོ་ནས། ཨེ་མ་བསྐལ་པ་
འདི་ནི་བཟང་པོའོ་ཞེས་ཆེད་དུ་བརྗོད་པར་སྙིང་རྗེ་པདྨ་དཀར་པོ་ལས་བཤད་
དོ། །དེ་ལ་སྐྱེ་དགུ་རྣམས་ཀྱི་ཚེ་ལོ་བཞི་ཁྲི་པའི་དུས་སུ་སངས་རྒྱས་འཁོར་བ་
འཇིག་བྱོན། ཚེ་ལོ་སུམ་ཁྲི་པའི་དུས་སུ་སངས་རྒྱས་གསེར་ཐུབ་བྱོན། སྐྱེ་དགུའི་
ཚེ་ལོ་ཉི་ཁྲི་བའི་དུས་སུ་རྒྱལ་བ་འོད་སྲུང་བྱོན། རྩོད་ལྡན་ཚེ་ལོ་བརྒྱ་པའི་དུས་སུ་
སྟོན་པ་བཅོམ་ལྡན་འདས་ཤཱཀྱ་ཐུབ་པ་འདི་ཉིད་བྱོན་པ་ཡིན་ལ། སྟོན་པ་ཐུགས་
རྗེ་ ཅན་འདི་ཉིད་ ཀྱིས་ཐོག་མར་ཐུགས་ ཇི་ ལྟར་བསྐྱེད་པའི་ཚུལ་ནི། མདོ་སྡེ་
བསྐལ་བཟང་ལས། ང་ནི་སྔོན་ཚེ་དམན་པར་གྱུར་པའི་ཚེ། །དེ་བཞིན་གཤེགས་
པ་ཤཱཀྱ་ཐུབ་ཆེན་ལ། །འཇམ་གང་ཞིག་ནི་དབུལ་བ་བྱས་ནས་ཀྱང་། །དང་པོར་
བྱང་ཆུབ་ཏུ་ནི་སེམས་སྐྱེད་དོ། །ཞེས་གསུངས་པ་ལྟར། རྫ་མཁན་གྱི་བུ་ཁྱེའུ་སྣང་
-24-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱེད་དུ་སྐུ་འཁྲུངས་པའི་ཚེ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་བྱ་བ་འཇིག་
རྟེན་དུ་བྱོན་པ་དང་མཇལ་ཏེ་རྫའི་བུམ་པ་འཇམ་གྱིས་བཀང་བ་མེ་ལོང་གིས་ཁ་
བརྒྱན་པ་སོགས་མཆོད་པའི་ཡོ་བྱད་ཅི་ཡོད་ཕུལ་ཏེ། དེ་བཞིན་གཤེགས་པ་ཁྱེད་
སྐུ་ཅི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། ཁྱེད་ཀྱི་མཚན་
མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །ཅེས་
བརྗོད་ནས་ བྱང་ ཆུབ་ཏུ་ཐུགས་བསྐྱེད་ པར་མཛད་དོ། །གཞན་ཡང་དྲིན་ལན་
བསབས་པའི་མདོ་དང་། གསང་བ་བསམ་གྱིས་མི་ཁྱབ་པའི་མདོ་དང༌། འདུལ་བ་
ལུང་དང་། སྙིང་རྗེ་པདྨ་དཀར་པོ་སོགས་མདོ་དུ་མར་ཐུགས་བསྐྱེད་པའི་ཚུལ་མང་
དུ་གསུངས་ཀྱང་འགལ་བར་མི་བསམ་སྟེ། སྟོན་པ་ཐུགས་རྗེ་ཅན་འདི་ཉིད་ཀྱིས་
རང་ཅག་ཁམས་གསུམ་གྱི་འགྲོ་བ་འཁོར་བའི་གནས་ན་ཉོན་མོངས་ཤིང་སྡུག་
བསྔལ་བརྒྱ་ཕྲག་དུ་མས་མནར་བ་རྣམས་ཐུགས་ཀྱིས་མ་བཟོད་ནས་དེ་བཞིན་
གཤེགས་པ་བགྲང་བ་ལས་འདས་པ་དག་གི་སྤྱན་སྔར་ཐུགས་བསྐྱེད་ཅིང་སྨོན་
ལམ་ འདེབས་ པར་ མཛད་ པ་ ཡིན་ པས། སྟོན་ པའི་ ཡོན་ཏན་དང༌། བཀའ་དྲིན་
རྗེས་སུ་དྲན་པའི་སྒོ་ནས་ཆེས་ཆེར་གུས་པར་བྱའོ། །ལྷག་པར་སྟོན་པས་ཞིང་འདི་
ཇི་ལྟར་བཟུང་བའི་ཚུལ་ནི། སྙིང་རྗེ་པདྨ་དཀར་པོ་ལས། སྔོན་བྱུང་བ་བསྐལ་པ་
གྲངས་མེད་པ་གངྒའི་ཀླུང་གཅིག་གི་བྱེ་མ་སྙེད་འདས་པ་ན་སངས་རྒྱས་ཀྱི་ཞིང་
འདིར་བསྐལ་པ་ཆེན་པོ་འཛིན་པ་ཞེས་བྱ་བ་ཞིག་བྱུང་སྟེ། བསྐལ་པ་ཆེན་པོ་དེ་ལ་
གླིང་བཞི་པའི་སངས་རྒྱས་ཀྱི་ཞིང་འདིར་གླིང་བཞིར་འཁོར་ལོས་བསྒྱུར་བའི་རྒྱལ་
པོ་རྩིབས་ཀྱི་མུ་ཁྱུད་ཅེས་བྱ་བ་ཞིག་བྱུང་ངོ༌། །རྩིབས་ཀྱི་མུ་ཁྱུད་དེ་ལ་མདུན་ན་
འདོན་བྲམ་ཟེ་རྒྱ་མཚོའི་རྡུལ་ཞེས་བྱ་བ་ཞིག་ཡོད་དོ། །དེ་ལ་བུ་སྐྱེས་བུ་ཆེན་པོའི་
-
5-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཚན་སུམ་ཅུ་རྩ་གཉིས་དང་ལྡན་ཞིང་དཔེ་བྱད་བཟང་པོ་བརྒྱད་ཅུས་ལུས་རྣམ་
པར་མཛེས་ལ་བསོད་ནམས་བརྒྱའི་མཚན་དང་ལྡན་ཞིང་འོད་འདོམ་གང་བ་ཡོད་
ལ་ཤིང་ནྱ་གྲོ་དྷ་ལྟར་ཆུ་ཞེང་གབ་ཅིང་བལྟ་བས་ཆོག་མི་ཤེས་པ་ཞིག་བཙས་སོ། །
དེ་བཙས་མ་ཐག་ཏུ་ལྷ་འབུམ་གྱིས་མཆོད་པ་བྱས་ནས་རྒྱ་མཚོའི་སྙིང་པོ་ཞེས་བྱ་
བར་མིང་བཏགས་སོ། །དེ་དུས་གཞན་ཞིག་ན་ངེས་པར་བྱུང་ནས་སྐྲ་དང་ཁ་སྤུ་
བྲེགས་ཏེ་གོས་ངུར་སྨྲིག་བགོས་ནས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་སངས་རྒྱས་ཏེ། དེ་བཞིན་གཤེགས་པ་རིན་པོ་ཆེའི་
སྙིང་པོ་ཞེས་བྱ་བར་གྱུར་ནས་བཅོམ་ལྡན་འདས་དེས་ཆོས་ཀྱི་འཁོར་ལོ་བསྐོར་ཏེ་
སྲོག་ཆགས་བྱེ་བ་ཁྲག་ཁྲིག་འབུམ་ཕྲག་མང་པོ་དག་མཐོ་རིས་དང་ཐར་པའི་
འབྲས་བུ་ལ་རབ་ཏུ་བཀོད་པར་གྱུར་ཏོ། །དེ་དུས་གཞན་ཞིག་ན་ཉན་ཐོས་བྱེ་བ་
ཁྲག་ཁྲིག་འབུམ་ཕྲག་མང་པོ་དག་གིས་ཡོངས་སུ་བསྐོར་ཅིང་མདུན་དུ་བདར་ནས་
གྲོང་ དང་། གྲོང་ ཁྱེར་ དང༌། གྲོང་ རྡལ་ དང༌། ལྗོངས་ དང༌། ཡུལ་ འཁོར་ དང༌།
རྒྱལ་པོའི་ཕོ་བྲང་འཁོར་རྣམས་སུ་རྒྱུ་ཞིང་གཤེགས་ཏེ། རིམ་གྱིས་གང་ན་འཁོར་
ལོས་བསྒྱུར་བའི་རྒྱལ་པོ་དེ་གནས་པའི་གྲོང་ཁྱེར་གཞན་ཞིག་ཏུ་གཤེགས་སོ། །དེ་
ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རིན་པོ་ཆེའི་སྙིང་པོ་གྲོང་ཁྱེར་གྱི་ཕྱི་རོལ་ནས་ཧ་ཅང་ཡང་མི་རིང་བ་ན་འཛམ་བུའི་
ཚལ་ཞེས་བྱ་བའི་སྐྱེད་མོས་ཚལ་ཞིག་ཡོད་པ་ན་ཉན་ཐོས་བྱེ་བ་ཁྲག་ཁྲིག་འབུམ་
ཕྲག་དུ་མ་དང་ཐབས་གཅིག་ཏུ་བཞུགས་སོ། །རྒྱལ་པོ་རྩིབས་ཀྱི་མུ་ཁྱུད་ཀྱིས་དེ་
བཞིན་གཤེགས་པ་དགྲ་བཅོམ་པ་ཡང་དག་རྫོགས་པའི་སངས་རྒྱས་རིན་པོ་ཆེའི་
སྙིང་པོ་བདག་གི་ཡུལ་དུ་གཤེགས་ནས་འཛམ་བུའི་ཚལ་གྱི་སྐྱེད་མོས་ཚལ་ན་ཉན་
- 26 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐོས་བྱེ་བ་ཁྲག་ཁྲིག་འབུམ་ཕྲག་དུ་མ་དང་ཐབས་གཅིག་ཏུ་བཞུགས་སོ་ཞེས་ཐོས་
ནས་འདི་སྙམ་དུ་སེམས་ཏེ། བདག་སོང་ལ་ཕྱིན་ནས་ཀྱང་དེ་བཞིན་གཤེགས་པ་
དེ་ལ་སྟི་སྟང་དུ་བྱ། བླ་མར་བྱ། རི་མོར་བྱ། མཆོད་པར་བྱ་གོར་མ་ཆག་སྙམ་མོ། །
དེ་ནས་རྒྱལ་པོ་རྩིབས་ཀྱི་མུ་ཁྱུད་རྒྱལ་པོའི་འབྱོར་པ་ཆེན་པོ་དང་རྒྱལ་པོའི་མཐུ་
ཆེན་པོས་སྲོག་ཆགས་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཅིང་
མདུན་དུ་བདར་ཏེ། གྲོང་ཁྱེར་ནས་བྱུང་ཞིང་འཛམ་བུའི་ཚལ་གྱི་སྐྱེད་མོས་ཚལ་ག་
ལ་བ་དེར་སོང་ནས། བཞོན་པས་བགྲོད་པའི་ས་ཇི་སྲིད་པ་དེ་སྲིད་དུ་བཞོན་པས་
སོང་སྟེ་ཕྱིན་པ་དང་། རྐང་པས་ཀུན་དགའ་ར་བར་ཞུགས་ནས་དེ་བཞིན་གཤེགས་
པ་རིན་པོ་ཆེའི་སྙིང་པོ་ག་ལ་བ་དེར་སོང་སྟེ་ཕྱིན་པ་དང་། དེ་བཞིན་གཤེགས་པ་
དགྲ་བཅོམ་པ་ཡང་དག་རྫོགས་པའི་སངས་རྒྱས་རིན་པོ་ཆེའི་སྙིང་པོའི་ཞབས་ལ་
མགོ་བོས་ཕྱག་བཙལ་ཏེ་ལན་གསུམ་སྐོར་བ་བྱས་ནས་ཕྱོགས་གཅིག་ཏུ་འདུག་
གོ །ཕྱོགས་གཅིག་ཏུ་འདུག་ནས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རིན་པོ་ཆེའི་སྙིང་པོས་རྒྱལ་པོ་རྩིབས་ཀྱི་མུ་ཁྱུད་
ལ་ཆོས་ཀྱི་གཏམ་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་
དག་ པར་ གཟེངས་བསྟོད། ཡང་དག་པར་རབ་ཏུ་དགའ་བར་མཛད་དོ། །རྣམ་
གྲངས་དུ་མར་ཆོས་ཀྱི་གཏམ་ཡང་དག་པར་ བསྟན། ཡང་དག་ པར་འཛིན་དུ་
བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་
ནས་ཅང་མི་གསུང་བར་གྱུར་ཏོ། །དེ་ནས་རྒྱལ་པོ་རྩིབས་ཀྱི་མུ་ཁྱུད་སྟན་ལས་
ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་དེ་བཞིན་གཤེགས་པ་རིན་པོ་ཆེའི་
སྙིང་ པོ་ ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་དེ། ཞབས་གཉིས་ལ་
-27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽ །
གཏུགས་ནས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རིན་པོ་ཆེའི་སྙིང་པོ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
བདག་གིས་དགུང་ཟླ་གསུམ་པོ་འདི་ལ་བཅོམ་ལྡན་འདས་དགེ་སློང་གི་དགེ་
མདུན་དང་བཅས་པ་ལ་ན་བཟའ་དང་། བཤོས་དང༌། གཟིམས་ཆ་དང་། གདན་
དང༌། སྙན་ གྱི་གསོས་སྨན་དང་། ཡོ་བྱད་རྣམས་ ཀྱིས་བསྙེན་བཀུར་ བགྱི་བར་
འཚལ་ན། བཅོམ་ ལྡན་ འདས་ དང་ དགེ་ སློང་ གི་ དགེ་ འདུན་ གྱིས་ གནང་བར་
མཛད་དུ་གསོལ་ཞེས་ཞུས་པ་ན། དེ་བཞིན་གཤེགས་པ་རིན་པོ་ཆེའི་སྙིང་པོས་
རྒྱལ་པོ་རྩིབས་ཀྱི་མུ་ཁྱུད་ལ་ཅང་མི་གསུང་བས་གནང་བར་མཛད་དོ། །དེ་ནས་
རྒྱལ་པོ་རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་རིན་པོ་ཆེའི་སྙིང་པོས་ཅང་
མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་ཞབས་ལ་མགོ་བོས་
ཕྱག་བཙལ་ཏེ་ལན་གསུམ་སྐོར་བ་བྱས་ནས་བཅོམ་ལྡན་འདས་ཀྱི་ཐད་ནས་སོང་
ངོ༌། །དེ་ནས་རྒྱལ་པོ་རྩིབས་ཀྱི་མུ་ཁྱུད་ཀྱིས་ཁམས་ཀྱི་རྒྱལ་པོ་རྣམས་དང༌། བློན་
པོ་རྣམས་དང་། སྣ་ཆེན་པོ་ལ་གཏོགས་པ་རྣམས་དང་། བློན་པོ་ཕྲ་མོ་རྣམས་དང་།
གྲོང་མི་རྣམས་དང་། ལྗོངས་ཀྱི་མི་རྣམས་དང་། ཞོ་ཤས་འཚོ་བའི་མི་རྣམས་བོས་
ཏེ་སྨྲས་པ། གཙོ་བོ་དག་ཤེས་པར་གྱིས་ཤིག །ངས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་སྙིང་པོ་དགེ་སློང་གི་
དགེ་མདུན་དང་བཅས་པ་ཟླ་བ་གསུམ་པོ་འདི་ལ་ཡོ་བྱད་ཐམས་ཅད་ཀྱིས་ངེས་
པར་སྤྱན་དྲངས་ཏེ། ང་ལ་ཉེ་བར་སྤྱད་པ་དང་། ཡོངས་སུ་སྤྱད་པ་དང༌། བསྙེན་
བཀུར་བྱ་བ་དང་། དགའ་མགུར་སྤྱད་པ་དང་། བཙུན་མོའི་འཁོར་གང་ཅི་ཡོད་པ་
དེ་དག་ཐམས་ཅད་ཀྱང་ངས་བཅོམ་ལྡན་འདས་དང་དགེ་སློང་གི་དགེ་འདུན་ལ་
-28-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གུས་པར་བྱས་ཏེ་ཕུལ་གྱིས། ཁྱེད་ཅག་ལ་གང་ཟག་གི་ཉེ་བར་སྤྱད་པ་དང་།
ཡོངས་སུ་སྤྱད་པ་དང་། བསྙེན་བཀུར་བྱ་བ་དང་། དགའ་མགུར་སྤྱད་པ་དང་།
ཆུང་མའི་འཁོར་ཇི་ཡོད་པ་དེ་དག་ཐམས་ཅད་ཀྱང་བཅོམ་ལྡན་འདས་དང་། དགེ་
སློང་གི་དགེ་མདུན་ལ་གུས་པར་ཕུལ་ཅིག་ཅེས་བསྒོས་ནས། དེ་དག་གིས་ཀྱང་དེ་
བཞིན་དུ་ཕུལ་ལོ། ཁྱིམ་བདག་རིན་པོ་ཆེས་ཀྱང་སྐྱེད་མོས་ཚལ་བཟང་པོ་ཐམས་
ཅད་འཛམ་བུའི་ཆུ་བོའི་གསེར་ལས་བྱས་ཤིང་། སྐྱེད་མོས་ཚལ་དེ་ཉིད་དུ་བཅོམ་
ལྡན་འདས་ཀྱི་ཕྱིར་རིན་པོ་ཆེ་སྣ་བདུན་གྱི་ཁང་པ་བརྩེགས་པ་བརྩིགས་ཏེ། དེའི་
ཕྱོགས་བཞི་ཁོར་ཁོར་ར་ཡུག་དག་ཏུ་རིན་པོ་ཆེ་སྣ་བདུན་གྱི་སྒོ་དག་ཀྱང་བཏོད་
དོ། །སྐྱེད་མོས་ཚལ་ཐམས་ཅད་ཀྱང་རིན་པོ་ཆེ་སྣ་བདུན་གྱི་ཤིང་ལྗོན་པ་དག་གིས་
བརྒྱན་ཏོ། །ཤིང་ལྗོན་པ་དེ་དག་གོས་སྣ་ཚོགས་དང་། རས་བཅོས་བུ་སྣ་ཚོགས་
དང་། གདུགས་སྣ་ཚོགས་དང་། མུ་ཏིག་གི་ལྡ་ལྡི་སྣ་ཚོགས་དང་། རྒྱན་སྣ་ཚོགས་
དང༌། རིན་པོ་ཆེའི་རྒྱན་སྣ་ཚོགས་དང༌། སྤོས་སྣ་ཚོགས་དག་གིས་ལེགས་པར་
བརྒྱན་ཏོ། །ཤིང་ལྗོན་པ་དེ་དག་རིན་པོ་ཆེའི་མེ་ཏོག་དང༌། འབྲས་བུ་ཐམས་ཅད་
ཀྱིས་ཀྱང་བརྒྱན་ཏོ། །སྐྱེད་མོས་ཚལ་དེ་དག་ཐམས་ཅད་ནོར་བུ་རྣམ་པ་དུ་མ་དག་
གིས་ཀྱང་བརྒྱན་ནས། མེ་ཏོག་སྣ་ཚོགས་བཀྲམ་ཞིང་། དར་དང་། རས་བཅོས་བུ་
དང༌། བེའུ་རས་དང༌། བགོ་བ་སྣ་ཚོགས་དག་གི་གདན་བཤམས་སོ། །འཁོར་ལོ་
རིན་པོ་ཆེ་དེ་ཡང་ཁང་པ་བརྩེགས་པའི་ཕྱི་རོལ་གྱི་སྟེང་གི་བར་སྣང་ལ་མིའི་ཚད་
ཙམ་དུ་གནས་ཏེ། བཅོམ་ལྡན་འདས་ཀྱི་སྤྱན་སྔར་བབ་པར་འབར་ཞིང་འདུག་
གོ །གླང་པོ་རིན་པོ་ཆེ་ཐལ་དཀར་ཡན་ལག་བདུན་ལེགས་པར་གནས་པའང་
བཅོམ་ལྡན་འདས་ཀྱི་སྣམ་ལོགས་ན་བཅོམ་ལྡན་འདས་ཀྱི་སྟེང་དུ་རིན་པོ་ཆེའི་
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཤིང་ལྗོན་པ་འཛིན་ཅིང་འདུག་སྟེ། ཤིང་ལྗོན་པ་དེ་ཡང་རིན་པོ་ཆེ་སྣ་བདུན་དང་།
མུ་ཏིག་གི་ལྡ་ལྡི་སྣ་ཚོགས་དང་། རྒྱན་སྣ་ཚོགས་དང༌། མེ་ཏོག་གི་འཕྲེང་བ་སྣ་
ཚོགས་དག་གིས་བརྒྱན་ཅིང་། དར་སྣ་ཚོགས་དང་། རས་བཅོས་བུ་སྣ་ཚོགས་དག་
གིས་ལེགས་པར་བརྒྱན་ནས། ཤིང་ལྗོན་པ་དེ་ལ་རིན་པོ་ཆེ་སྣ་བདུན་གྱི་གདུགས་
དག་ཀྱང་དཔྱངས་པར་འགྱུར་ཏོ། །རྒྱལ་པོ་རྩིབས་ཀྱི་མུ་ཁྱུད་ཀྱི་བཙུན་མོ་དམ་པ་
གང་ཡིན་ པ་དེ་ཡང་བཅོམ་ལྡན་འདས་ ཀྱི་ སྤྱན་ སྔར་འདུག་ནས། བཅོམ་ལྡན་
འདས་ལ་ཙན་དན་ས་མཆོག་དང༌། ཙན་དན་སྦྲུལ་གྱི་སྙིང་པོའི་ཕྱེ་མ་དག་འཐོར་
བར་བྱེད་དོ། །རྒྱལ་པོ་རྩིབས་ཀྱི་མུ་ཁྱུད་ཀྱི་ནོར་བུ་རིན་པོ་ཆེ་འོད་གསལ་བར་
གྱུར་པ་གང་ཡིན་པ་དེ་ཡང་རང་གིས་བཅོམ་ལྡན་འདས་ཀྱི་སྤྱན་སྔར་བཞག་གོ །
དེ་ནས་ནོར་བུ་རིན་པོ་ཆེ་དེའི་འོད་ཀྱིས་སྐྱེད་མོས་ཚལ་དེ་དག་ཐམས་ཅད་རྟག་
པར་རྒྱུན་དུ་སྣང་བ་རྒྱ་ཆེན་པོས་ཁྱབ་པར་གྱུར་ཏོ། །སངས་རྒྱས་ཀྱི་འོད་ཀྱིས་ཀྱང་
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དེ་དག་ཐམས་ཅད་རྟག་པར་
རྒྱུན་ཏུ་ཁྱབ་པར་གྱུར་ཏོ། །དེ་བཞིན་དུ་ཉན་ཐོས་རེ་རེ་ལ་ཡང་གདུགས་དང་། བ་
དན་ ལ་སོགས་ པ་ མཆོད་ རྫས་བསམ་གྱིས་མི་ ཁྱབ་ པ་ཕུལ། དེ་ ནས་ རྒྱལ་པོ་
རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་ཕྱིན་ཏེ་
ཞབས་ལ་ཕྱག་བཙལ། རང་གི་ལག་བདར་ཏེ་ཞལ་ཟས་ཀྱི་བྱེ་བྲག་རྣམ་པ་མང་
པོས་མཆོད་ནས་སྲོག་ཆགས་འབུམ་ཕྲག་དུ་མ་དང་ལྷན་ཅིག་ཆོས་ཉན་པར་བྱེད།
དེ་ནས་མཚན་མོ་དེ་བཞིན་གཤེགས་པ་རིན་ཆེན་སྙིང་པོ་དང་དགེ་སློང་གི་དགེ་
འདུན་རྣམས་ཀྱི་སྤྱན་སྔར་མར་མེ་བྱེ་བ་ཕྲག་དུ་མ་རྒྱུན་དུ་འབུལ། རྒྱལ་པོ་རྩིབས་
ཀྱི་མུ་ཁྱུད་བཅོམ་ལྡན་འདས་ཀྱི་སྤྱན་སྔར་འདུག་ནས་མགོའི་སྟེང་དུ་ཡང་མར་
- 30 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མེའི་ཀོང་བུ་གཅིག་བཞག །ཕྲག་པ་གཉིས་དང་
། ལག་པ་གཉིས་དང་། རྐང་པ་
གཉིས་སུ་ཡང་མར་མེའི་ཀོང་བུ་རེ་རེ་བཞག་སྟེ། བཅོམ་ལྡན་འདས་ཀྱི་སྤྱན་སྔར་
མཚན་ཡལ་ནངས་སུ་མར་མེ་བཏང་ཡང་བཅོམ་ལྡན་འདས་ཀྱི་མཐུས་ལུས་ངལ་
བ་མེད་ཅིང་། འདི་ལྟ་སྟེ། དཔེར་ན་དགེ་སློང་བསམ་གཏན་གསུམ་པ་ལ་སྙོམས་
པར་ཞུགས་པ་དེ་ལྟ་བུར་ལུས་ཀྱི་བདེ་བ་ཚོར་བར་གྱུར་ཏེ། དེ་ལྟར་ལུས་ངལ་བ་
མེད་པ་དང་། སེམས་ངལ་བ་མེད་ པར་ཟླ་བ་གསུམ་དུ་བཅོམ་ལྡན་འདས་ལ་
བསྙེན་ བཀུར་ བྱས་ སོ། །ཇི་ ལྟར་ རྒྱལ་ པོ་ རྩིབས་ ཀྱི་ མུ་ ཁྱུད་ ཀྱིས་ དེ་ བཞིན་
གཤེགས་པ་རིན་པོ་ཆེའི་སྙིང་པོ་ལ་བསྙེན་བཀུར་བ་དེ་བཞིན་དུ་བཙུན་མོ་དམ་པ་
དང༌། བུ་མོ་བྱེ་བ་ཕྲག་ཁྲིག་འབུམ་ཕྲག་མང་པོ་དང༌། མིག་མི་འཛུམ་ལ་སོགས་
པའི་བུ་སྟོང་གིས་ཀྱང་ཟླ་བ་གསུམ་གསུམ་དུ་བསྙེན་བཀུར་བྱས་ཏེ། དེ་དག་ལས་
ཁ་ཅིག་ནི་བརྒྱ་བྱིན་ཉིད་དུ་སྨོན། ཁ་ཅིག་ནི་ཚངས་པ་ཉིད་དུ་སྨོན། ཁ་ཅིག་ནི་
འཁོར་ལོས་བསྒྱུར་བའི་རྒྱལ་པོར། ཁ་ཅིག་ནི་ལོངས་སྤྱོད་ཆེན་པོར། ཁ་ཅིག་ནི་
ཉན་ཐོས་ཀྱི་ཐེག་པར་སྨོན་ལམ་འདེབས་སོ། །དེ་ནས་བྲམ་ཟེ་རྒྱ་མཚོའི་རྡུལ་
གྱིས་ལོ་བདུན་དུ་བསྙེན་བཀུར་བྱས་ཆོས་ཉན་ནས་རྨི་ལམ་བརྟགས་པས་རྒྱལ་པོ་
རྩིབས་ཀྱི་མུ་ཁྱུད་ཀྱིས་སྲོག་ཆགས་མང་པོ་ཟ་བ་དང༌། སྟག་ལ་སོགས་པ་གཅན་
གཟན་གདུག་པ་ཅན་གྱིས་རྒྱལ་པོ་ཡང་གསོད་པར་འགྱུར་བ་དང༌། བློན་པོ་ཁ་
ཅིག་ཤིང་རྟ་བདེ་བ་ལ་ཞོན་ནས་ལམ་གོལ་བར་འདོང་བ་ལ་སོགས་པ་རྨིས་ཏེ།
སངས་རྒྱས་ལ་ཞུས་པས་རྒྱལ་པོ་རྒྱལ་སྲིད་ལ་ཆགས་ཤིང་མི་དགེ་བ་སྤྱད་པས་
འཁོར་བར་ལུང་བསྟན། བློན་པོ་དེ་དག་ཉན་རང་དུ་ལུང་བསྟན། གཞན་མང་པོ་
བྱང་ཆུབ་ཆེན་པོར་འགྱུར་རོ་ཞེས་རྨི་ལྟས་ལུང་བསྟན་ཏོ། །དེ་ནས་བྲམ་ཟེ་རྒྱ་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཚོའི་རྡུལ་གྱིས་རྒྱལ་པོ་རྩིབས་ཀྱི་མུ་ཁྱུད་ལ་འདི་སྐད་ཅེས་སྨྲས་སོ། །རྒྱལ་པོ་
ཆེན་པོ་མིར་སྐྱེ་བ་ནི་རྙེད་པར་དཀའ། དལ་བ་ཕུན་སུམ་ཚོགས་པ་ཡང་རྙེད་པར་
དཀའ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་འཇིག་རྟེན་དུ་འབྱུང་བ་ཡང་ཨུ་དུམ་ཝ་རའི་མེ་ཏོག་ལྟར་རྙེད་པར་
དཀའ། དགེ་བའི་ཆོས་ལ་འདུན་པ་ཡང་རྙེད་ པར་ དཀའ། ཡང་དག་པའི་སྨོན་
ལམ་ཡང་རྙེད་པར་དཀའ་ལགས་སོ། །རྒྱལ་པོ་ཆེན་པོ་ལྷའི་རྒྱལ་སྲིད་ནི་སྡུག་
བསྔལ་འབྱུང་བའི་རྒྱུ་ལགས་སོ། །གླིང་གཅིག་གི་མི་རྣམས་ཀྱི་རྒྱལ་སྲིད་ཀྱང་སྡུག་
བསྔལ་འབྱུང་བའི་རྒྱུ་ལགས་སོ། །གླིང་གཉིས་དང་གསུམ་དང་བཞི་པའི་རྒྱལ་
སྲིད་ཀྱང་སྡུག་བསྔལ་འབྱུང་བའི་རྒྱུ་ལགས་ཏེ། རྒྱལ་པོ་ཆེན་པོ་ཡུན་རིང་པོར་
འཁོར་བའི་སྡུག་བསྔལ་ཉམས་སུ་མྱོང་བར་བགྱིད་པ་ལགས་སོ། །རྒྱལ་པོ་ཆེན་པོ་
ལྷ་དང་མིའི་འབྱོར་པ་ནི་རླུང་གི་ཤུགས་བཞིན་དུ་གཡོ་ཞིང་མི་གནས་པ་ལགས་
སོ། །བྱིས་པ་རྣམས་ནི་ཆུ་ཟླ་ལྟ་བུའི་འདོད་པའི་ཡོན་ཏན་ལྔས་ངོམས་མི་མྱོང་ཞིང་
ཡུལ་རྣམས་ལ་མྱོས་ནས་ལྷ་དང་མིའི་དཔལ་འཚལ་བར་བགྱིད་དེ། བྱིས་པ་དེ་
དག་ནི་ཡང་དང་ཡང་དུ་སེམས་ཅན་དམྱལ་བ་རྣམས་སུ་གནོད་པའི་སྡུག་བསྔལ་
དང༌། དུད་འགྲོ་རྣམས་ཀྱི་ནང་དུ་ གཏི་མུག་ པའི་ སྡུག་བསྔལ་དང་། ཡི་དྭགས་
རྣམས་ཀྱི་ནང་དུ་བཀྲེས་པ་དང་སྐོམ་པའི་སྡུག་བསྔལ་དང༌། མི་རྣམས་ཀྱི་ནང་དུ་
སྡུག་པ་དང་བྲལ་བའི་སྡུག་བསྔལ་དང༌། ལྷ་རྣམས་ཀྱི་ནང་དུ་འཆི་འཕོ་བའི་སྡུག་
བསྔལ་དང་། ཡང་མངལ་དུ་གནས་པའི་སྡུག་བསྔལ་དང་། གཅིག་གིས་གཅིག་
མགོ་གཅོད་པའི་སྡུག་བསྔལ་དང་། གཅིག་ལ་གཅིག་འཚལ་བའི་ སྡུག་བསྔལ་
ཉམས་སུ་མྱོང་བར་འགྱུར་ཏེ། བྱིས་པ་རྣམས་འཁྱམས་པ་ན་དེ་ལྟ་བུའི་སྡུག་
- 32 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསྔལ་དག་ཉམས་སུ་མྱོང་བར་གྱུར་རོ། །དེ་ཅིའི་སླད་དུ་ཞེ་ན། དགེ་བའི་གཤེས་
གཉེན་དང་བྲལ་བས་མ་ཐོབ་པ་ཐོབ་པར་བགྱི་བ་དང༌། མ་རྟོགས་པ་རྟོགས་པར་
བགྱི་བ་དང༌། མངོན་སུམ་དུ་མ་བགྱིས་པ་མངོན་སུམ་དུ་བགྱི་བའི་སླད་དུ་ཡང་
དག་པའི་སྨོན་ལམ་མི་འདེབས་ཤིང་རྩོལ་བར་མི་བགྱིད་པའི་སླད་དུ་སྟེ། དེ་ལྟར་
བྱིས་པ་གླེན་པ་དག་ནི་གང་ལ་སྡུག་བསྔལ་ཐམས་ཅད་བས་པར་འགྱུར་བའི་བྱང་
ཆུབ་ཀྱི་སེམས་ཀྱིས་སྐྱོ་བར་བགྱིད་ཅིང་། གང་ལ་ཡང་དང་ཡང་དུ་སྡུག་བསྔལ་
འབྱུང་བར་འགྱུར་བའི་འཁོར་བས་སྐྱོ་བར་མི་བགྱིད་ཅིང་ཡིད་འབྱུང་བར་མི་
བགྱིད་དོ། །རྒྱལ་པོ་ཆེན་པོ་དེ་ལྟ་བས་ན་འཁོར་བ་ནི་སྡུག་བསྔལ་ཐམས་ཅད་ཀྱི་
སྣོད་དུ་གྱུར་པ་ལགས་པར་ཡོངས་སུ་བརྟག་པར་མཛོད་ཅིག །རྒྱལ་པོ་ཆེན་པོ་
འདི་ལྟར་ཁྱོད་ཀྱིས་ནི་བཅོམ་ལྡན་འདས་ཀྱི་བསྟན་པ་ལ་ལྷག་པར་མཛད་པ་
མཛད་དེ་དགེ་བའི་རྩ་བ་ནི་བསྐྲུན། དཀོན་མཆོག་གསུམ་ལ་དད་པ་ནི་བརྙེས།
ལོངས་སྤྱོད་ཆེན་པོའི་ཕྱིར་བཅོམ་ལྡན་འདས་ལ་དབུལ་བ་ནི་ཕུལ། མཐོ་རིས་སུ་
སྐྱེ་བ་ཐོབ་པར་བགྱི་བའི་སླད་དུ་ཚུལ་ཁྲིམས་ནི་བསྲུངས། བཅོམ་ལྡན་འདས་ལ་
ཆོས་གསན་པས་ཁྱོད་ཤེས་རབ་ཆེན་པོ་བརྙེས་པར་ནི་གྱུར། མཆོད་སྦྱིན་ནི་མཛད་
ལགས་ཀྱིས་རྒྱལ་པོ་ཆེན་པོ་ཁྱོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་ཐུགས་སྐྱེད་ཅིག །སྨྲས་པ། བྲམ་ཟེ་ཁོ་བོ་ནི་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་མི་འདོད་དེ། བྲམ་ཟེ་ཁོ་བོས་ནི་འཁོར་བ་མངོན་པར་འདོད་པའི་
དོན་དུ་སྦྱིན་པ་སྦྱིན་ཞིང་ཚུལ་ཁྲིམས་བསྲུངས་ལ་ཆོས་མཉན་ཏོ། །བྲམ་ཟེ་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ནི་ཐོབ་པར་དཀའ་བ་ཡིན་པས་བྲམ་
ཟེ་མི་དགོས་སོ། །བྲམ་ཟེ་རྒྱ་མཚོའི་རྡུལ་གྱིས་རྒྱལ་པོ་ལ་ལན་གཉིས་སུ་སྨྲས་པ།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྒྱལ་པོ་ཆེན་པོ་བྱང་ཆུབ་ཀྱི་ལམ་ནི་ཡང་དག་པ་ལགས་པས་བསམ་པས་སྨོན་
ལམ་གདབ་པར་བགྱི་བ་སྟེ། ལམ་དེ་ནི་སྒྲིབ་པ་མ་མཆིས་པས་ཡོངས་སུ་རྫོགས་
ཤིང་ཤིན་ཏུ་དང་བ་ལགས་སོ། །ལམ་དེ་ནི་ལྷག་པའི་བསམ་པས་རྣམ་པར་དག་
ཅིང་དྲང་པོ་ལགས་སོ། །ལམ་དེ་ནི་ཉོན་མོངས་པ་བསལ་བས་གཡོ་མེད་ཅིང་དག་
པ་ལགས་སོ། །ལམ་དེ་ནི་སྒྲིབ་པ་མ་མཆིས་པས་རྒྱ་ཆེ་བ་ལགས་སོ། །ལམ་དེ་ནི་
བསམ་པ་ལས་བྱུང་བས་ཡང་དག་པར་གཞོལ་བ་ལགས་སོ། །ལམ་དེ་ནི་སྡིག་པ་
ཐམས་ཅད་མི་བགྱིད་པས་འཇིགས་པ་མ་མཆིས་པ་ལགས་སོ། །ལམ་དེ་ནི་སྦྱིན་
པའི་ཕ་རོལ་ཏུ་ཕྱིན་པས་ཡང་དག་པར་འབྱོར་པ་ལགས་སོ། །ལམ་དེ་ནི་ཚུལ་
ཁྲིམས་ཀྱི་ཕ་རོལ་ཏུ་ཕྱིན་པས་བསིལ་བ་ལགས་སོ། །ལམ་དེ་ནི་བཟོད་པའི་ཕ་
རོལ་ཏུ་ཕྱིན་པས་གཞི་མ་མཆིས་པ་ལགས་སོ། །ལམ་དེ་ནི་བརྩོན་འགྲུས་ཀྱི་ཕ་
རོལ་ཏུ་ཕྱིན་པས་བྱིན་གྱིས་བརླབས་ཀྱི་རྟེན་ལགས་སོ། །ལམ་དེ་ནི་བསམ་གཏན་
གྱི་ཕ་རོལ་ཏུ་ཕྱིན་པས་རྙོག་པ་མ་མཆིས་པ་ལགས་སོ། །ལམ་དེ་ནི་ཤེས་རབ་ཀྱི་
ཕ་རོལ་ཏུ་ཕྱིན་པས་ཤིན་ཏུ་རྟོགས་པ་ལགས་སོ། །ལམ་དེ་ནི་སྙིང་རྗེ་ཆེན་པོས་ངོ་
བོ་ཉིད་ཀྱི་ཤེས་པ་རྗེས་སུ་རྟོགས་པ་ལགས་སོ། །ལམ་དེ་ནི་དགའ་བ་ཆེན་པོས་
མཆོག་ཏུ་དགའ་བ་ཐོབ་པ་ལགས་སོ། །ལམ་དེ་ནི་བཏང་སྙོམས་ཆེན་པོས་སྙིང་པོ་
དང་མཐུན་པ་ལགས་སོ། །ལམ་དེ་ནི་འདོད་པ་དང་གནོད་སེམས་དང་རྣམ་པར་
འཚེ་བའི་རྣམ་པར་རྟོག་པ་དག་མ་མཆིས་པས་ཚེར་མ་དང་བྲལ་བ་ལགས་སོ། །
ལམ་དེ་ནི་ཁོང་ཁྲོ་བའི་སེམས་མ་མཆིས་པས་བགྲོད་བདེ་བ་ལགས་སོ། །ལམ་དེ་
ནི་གཟུགས་དང་སྒྲ་དང་དྲི་དང་རོ་དང་རེག་བྱ་རྣམ་པར་རིག་པས་གཡོ་དང་བྲལ་
བ་ལགས་སོ། །ལམ་དེ་ནི་ཁམས་དང་སྐྱེ་མཆེད་ཤིན་ཏུ་མཐོང་བས་བདུད་དང་
- 34 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཕྱིར་རྒོལ་བ་ངེས་པར་བཅོམ་པ་ལགས་སོ། །ལམ་དེ་ནི་ཉོན་མོངས་པ་ཐམས་ཅད་
དང་ བྲལ་བས་བདུད་དང་ བྲལ་བ་ལགས་སོ། །ལམ་དེ་ནི་ཉན་ཐོས་དང་རང་
སངས་རྒྱས་ཀྱི་ཡིད་ལ་བགྱིད་པ་དང་ བྲལ་བས་ སེམས་རྒྱ་ཆེན་ པོར་མཆི་བ་
ལགས་སོ། །ལམ་དེ་ནི་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་
པས་སྤྲོ་བ་དང་བཅས་པ་ལགས་སོ། །ལམ་དེ་ནི་ཐམས་ཅད་མཁྱེན་པ་ཉིད་ཀྱི་
རིན་པོ་ཆེ་དང་མཐུན་པས་རིན་པོ་ཆེ་ཆེན་པོས་ངེས་པར་བསྒྲུབས་པ་ལགས་སོ། །
ལམ་དེ་ནི་བཅོམ་ལྡན་འདས་ཀྱི་ཡེ་ཤེས་ཆགས་པ་མི་མངའ་བས་རྟག་ཏུ་བསྟན་པ་
ལགས་སོ། །ལམ་དེ་ནི་དགེ་བའི་བཤེས་གཉེན་གྱིས་རྗེས་སུ་ཟིན་པས་དགེ་བའི་
རྩ་བ་སྟོན་ཅིང་རྗེས་སུ་སྤྱད་པ་ལགས་སོ། །ལམ་དེ་ནི་རྗེས་སུ་ཆགས་པ་དང་ཁོང་
ཁྲོ་བ་སྤངས་པས་མཐོ་དམན་དང་བྲལ་བ་ལགས་སོ། །ལམ་དེ་ནི་གནོད་སེམས་
དང་ཐ་བ་དང་ཁྲོ་བ་མ་མཆིས་པས་རྡུལ་ངེས་པར་བཅོམ་པ་ལགས་སོ། །ལམ་དེ་
ནི་མི་དགེ་བ་ཐམས་ཅད་དང་བྲལ་བས་བདེ་འགྲོར་མཆི་བ་ལ་སྨན་པ་ལགས་
སོ། །རྒྱལ་པོ་ཆེན་པོ་བྱང་ཆུབ་ཀྱི་ལམ་དེ་ནི་མྱ་ངན་ལས་འདས་པའི་མཐར་ཐུག་
པའི་བདེ་བ་ཐོབ་པ་ལགས་ཀྱིས། རྒྱལ་པོ་ཆེན་པོ་བྱང་ཆུབ་ཏུ་ཐུགས་སྐྱེད་ཅིག །
ཅེས་ལན་གསུམ་གྱི་བར་དུ་བསྐུལ་བས། སངས་རྒྱས་པའི་སངས་རྒྱས་ཀྱི་ཞིང་
བཟང་པོ་འབྱུང་ན་བསྐྱེད་དོ་ཞེས་ཁས་བླངས་སོ། །དེ་ནས་སངས་རྒྱས་རིན་ཆེན་
སྙིང་པོས་མེ་ལོང་བཀོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་བཞུགས་
ནས་སངས་རྒྱས་ཀྱི་ཞིང་གི་བཀོད་པ་བསམ་གྱིས་མི་ཁྱབ་པ་བསྟན་ནས། གང་
བཟང་བ་ལ་འདམ་དུ་བཅུག་པས། རྒྱལ་པོའང་དད་དེ་རང་གི་སངས་རྒྱས་ཀྱི་ཞིང་
གཟུང་བའི་ཕྱིར་ཁབ་ཏུ་ཞུགས་ནས་སྐྱེ་བོའི་འགྲུལ་བཅད་དེ་སེམས་པར་བྱེད་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དོ། །དེའི་རྒྱལ་བུ་སྟོང་ཡང་རང་རང་གི་སངས་རྒྱས་ཀྱི་ཞིང་གཟུང་བའི་ཕྱིར་ཁང་
པར་ཞུགས་ནས་སེམས་པར་བྱེད་དོ། །དེའི་བར་ལ་བྲམ་ཟེ་རྒྱ་མཚོའི་རྡུལ་གྱིས་
སྲོག་ཆགས་མང་པོ་དགེ་བ་རྒྱ་ཆེན་པོ་ལ་བཀོད་དོ། །དེ་ལྟར་ལོ་བདུན་འདས་པ་
དང་རྒྱལ་པོ་འཁོར་བཅས་ལྷས་བསྐུལ་ནས་ལངས་ཏེ། སངས་རྒྱས་ཀྱི་སྤྱན་སྔར་
རང་གི་སངས་རྒྱས་ཀྱི་ཞིང་བཟུང་ཞིང་སེམས་བསྐྱེད་པས། རྒྱལ་པོ་ཆེན་པོ་བདེ་
བ་ཅན་གྱི་འཇིག་རྟེན་དུ་སངས་རྒྱས་ཚེ་དཔག་མེད་དུ་ལུང་བསྟན་ཏོ། །བུ་ཐུ་བོ་
མིག་མི་འཛུམ་ནི་ཚེ་དཔག་མེད་མྱ་ངན་ལས་འདས་ནས་སྲོད་ལ་ཆོས་ནུབ་པའི་ཐོ་
རངས་ མངོན་ པར་ རྫོགས་ པའི་ སངས་ རྒྱས་ པའི་ མཚན་ འོད་ ཟེར་ ཀུན་ ནས་
འཕགས་པ་དཔལ་བརྩེགས་ཀྱི་རྒྱལ་པོ་ཞེས་པའོ། །དེ་མྱ་ངན་ལས་འདས་པའི་
རྗེས་སུ་བུ་གཉིས་པ་ནི་མཐུ་ཆེན་ཐོབ་སྟེ། རབ་ཏུ་བསྟན་པ་ཡོན་ཏན་ནོར་བུ་
བརྩེགས་པའི་རྒྱལ་པོ་ཞེས་པར་ལུང་བསྟན་ཏོ། །བུ་གསུམ་པ་ནི་འཇམ་དཔལ་ཏེ།
སངས་རྒྱས་ཀྱི་ཞིང་དག་པ་རྡུལ་བྲལ་ཡང་དག་བརྩེགས་སུ་སངས་རྒྱས་ཀུན་
གཟིགས་སུ་ལུང་བསྟན་ཏོ། །བུ་བཞི་པ་ནི་ཀུན་ཏུ་བཟང་པོར་རོ། །ལྔ་པ་ནི་པདྨ་
དམ་པར་རོ། །དྲུག་པ་ནི་དབང་བསྒྱུར་དབང་ཕྱུག་རྒྱལ་པོར་རོ། བདུན་པ་ནི་སྣང་
བ་རྡུལ་བྲལ་སྤོས་མཐོ་དབང་ཕྱུག་རྒྱལ་པོར་རོ། །བརྒྱད་པ་ནི་ཡེ་ཤེས་རྡོ་རྗེ་རྣམ་
པར་བསྒྱིངས་པའི་དབང་ཕྱུག་ཏུའོ། །དེ་ནས་བར་སྐབས་འདིར་སྲོགས་ཆགས་ཁྲི་
སངས་རྒྱས་སུ་ལུང་བསྟན་ནས། དེ་ནས་བུ་དགུ་པ་མི་འཁྲུགས་པར་ལུང་བསྟན་
ཏོ། །བཅུ་པ་ གསེར་ གྱི་མེ་ཏོག་ཏུའོ། །བཅུ་གཅིག་པ་རྒྱལ་བའི་ཟླ་བར་རོ། །དེ་
བཞིན་དུ་རྒྱལ་བུ་སྟོང་ཚང་བར་ལུང་བསྟན་ཏོ། །དེ་ནས་རྒྱལ་ཕྲན་བརྒྱད་ཁྲི་བཞི་
སྟོང་དང་། སྲོག་ཆགས་དུང་ཕྱུར་དགུ་དང་ བྱེ་བ་ཕྲག་གཉིས་དང༌། དེ་ནས་རྒྱ་



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མཚོའི་རྡུལ་གྱི་སྲས་བརྒྱད་ཅུ་དང་། དེ་ནས་བྲམ་ཟེ་རྒྱ་མཚོའི་རྡུལ་གྱི་སློབ་མ་བྲམ་
ཟེ་སྟོང་ཕྲག་གཅིག་དང༌། དེ་ནས་བྲམ་ཟེ་བྱེ་བ་ཕྲག་གསུམ་ལུང་བསྟན་པས་རྣམ་
པར་གཟིགས་དང༌། གཙུག་ཏོར་ཅན་དང་། ཐམས་ཅད་སྐྱོབ་ཀྱི་བར་དུ་འགྱུར་
རོ། །དེ་ནས་བྲམ་ཟེ་རིག་བྱེད་ཀླག་པ་སྟོང་གི་དང་པོ་ལུང་བསྟན་ཏོ། །དེའི་རྗེས་
ལ་རིག་བྱེད་ཀློག་པ་སྟོང་གི་གཉིས་པ་སྐར་མ་སྐྱོང་ནི་བསྐལ་པ་བཟང་པོའི་སངས་
རྒྱས་དང་པོ་འཁོར་བ་འཇིག་གོ །གསུམ་པ་གཏམ་བུ་རུ་ནི་གསེར་ཐུབ་ཏུ་ལུང་
བསྟན། བཞི་པ་ཀུན་གྱིས་སྲུང་ནི་སངས་རྒྱས་འོད་སྲུངས་སུའོ། །ལྔ་པ་དྲི་མེད་
འོད་ནི་བྱམས་པའོ། །དེ་བཞིན་དུ་དགུ་བརྒྱ་དགུ་བཅུ་གོ་དགུའི་བར་དུ་ལུང་
བསྟན་ཏོ། །དེ་ནས་བྲམ་ཟེ་རྒྱ་མཚོའི་རྡུལ་གྱི་རིག་བྱེད་ཀློག་པ་སྟོང་གི་ཐ་མ་ལ་
ཞིང་གཟུང་སེམས་བསྐྱེད་ཅིག་ཅེས་བསྒོས་པས་ཅུང་ཟད་བསམ་ལོང་ཡོད་དོ་ཞེས་
ཟེར། དེ་ནས་བྲམ་ཟེ་རྒྱ་མཚོའི་རྡུལ་གྱི་བསྙེན་བཀུར་བ་ལྔས་ཞིང་བཟུང་སེམས་
བསྐྱེད་པས་བསྐལ་པ་བཟང་པོའི་སངས་རྒྱས་སུ་ལུང་བསྟན་ཏོ། །དེ་ནས་ཐ་མས་
དེ་བཞིན་གཤེགས་པ་རིན་ཆེན་སྙིང་པོ་ལ་བསྐལ་པ་བཟང་པོ་དེ་ལ་ཐུབ་པ་ཉི་མ་
དུ་ མཆི་ བར་ འགྱུར། བཀའ་ སྩལ་པ། ཐུབ་ པ་ ཉི་མ་ སྟོང་ དང་ བཞི་ འབྱུང་ བར་
འགྱུར་རོ། །གསོལ་བ། ཐུབ་པ་ཉི་མ་སྟོང་དང་བཞི་པོ་དེ་དག་གི་སྐུ་ཚེའི་ཚད་
དང༌། གདུལ་བྱ་ལ་སོགས་པ་ཇི་ཙམ་པ་དེ་ཙམ་དུ་གྱུར་ཅིག་ཅེས་སྨོན་ལམ་བཏབ་
པས། ལེགས་སོ་གནང་སྟེ་སངས་རྒྱས་གསལ་མཛད་ཅེས་བྱ་བར་ལུང་བསྟན་
ཏོ། །དེ་ནས་བྲམ་ཟེ་རྒྱ་མཚོའི་རྡུལ་འདི་སྙམ་དུ་བདག་གིས་སྲོག་ཆགས་བྱེ་བ་
ཁྲག་ཁྲིག་འབུམ་ཕྲག་མང་པོ་དག་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཡང་དག་པར་འཛིན་དུ་བཅུག་གོ །སེམས་ཅན་ཆེན་པོ་འདི་དག་ཐམས་ཅད་
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཀྱིས་ནི་སྨོན་ལམ་ཆེན་པོ་དགུ་བཏབ་ཅིང་། སངས་རྒྱས་ཀྱི་ཞིང་ཡོངས་སུ་དག་པ་
ཤ་སྟག་ཡོངས་སུ་བླངས་ཏེ། ཁྱབ་འཇུག་རླུང་མ་གཏོགས་པར་བྱང་ཆུབ་སེམས་
དཔའ་གཞན་དག་གིས་རྩོད་པའི་དུས་ཡོངས་སུ་སྤངས་པས། བདག་གིས་ནི་རྩོད་
པའི་དུས་ལ་བབ་པར་གྱུར་པ་ན་སེམས་ཅན་རྣམས་ཆོས་ཀྱི་བཅུད་ཀྱི་མགྲོན་དུ་
གཉེར་བར་བྱ་ཞིང་། བརྩོན་འགྲུས་བརྟན་པོས་བྱ་སྟེ། བདག་གིས་ཅི་ནས་ཀྱང་
བྱང་ཆུབ་སེམས་དཔའི་འཁོར་འདི་དག་ཐམས་ཅད་ངོ་མཚར་ཐོབ་པར་འགྱུར་བ་
ལ་སོགས་པའི་ཐམས་ཅད་ལས་སྙིང་སྟོབས་ཁྱད་པར་དུ་འཕགས་པའི་སྨོན་ལམ་
ཆེན་པོ་གདབ་པར་བྱའོ་སྙམ་དུ་བསམས་ནས། དེ་བཞིན་གཤེགས་པ་རིན་ཆེན་
སྙིང་པོའི་སྤྱན་སྔར་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་
ས་ ལ་ བཙུགས་ ནས། བསམ་ གཏན་ དག་ གིས་ རྣམ་ རོལ་ ཚངས་ པ་ བཞིན། །
གཟུགས་ཀྱིས་འོད་གསལ་བརྒྱ་བྱིན་འདྲ་བ་སྟེ། །རྒྱལ་པོ་བཞིན་དུ་ནོར་འབྲུ་རབ་
གཏོང་ཞིང་། །རིན་ཆེན་མཆོག་དམའ་ཐུབ་པ་ཚོང་དཔོན་བཞིན། །ཞི་བ་སྒྲོགས་
མཛད་རི་ལ་སེང་གེ་འདྲ། །མི་འགུལ་བརྟན་པ་ལྷུན་པོ་འདྲ་བ་སྟེ། །རྒྱ་མཚོ་བཞིན་
དུ་འཁྲུག་པ་མི་མངའ་ཞིང་། །ཡོན་ཏན་སྐྱོན་ལ་ས་བཞིན་མཚུངས་པར་སྤྱོད། །དྲི་
མ་ཐམས་ཅད་ངེད་ལ་ཆུ་བཞིན་ཏེ། །ཐུབ་ པ་མེ་ལྟར་ཉོན་མོངས་ནགས་ཚལ་
སྲེག །རླུང་ལྟར་གང་ལའང་ཆགས་པ་མི་མངའ་ཞིང་། །ཐུབ་པ་ལྷ་ལྟར་ཡང་དག་
ཉིད་ཀྱང་སྟོན། །ཀླུ་ལྟར་ཐུབ་པ་ཆོས་ཀྱི་ཆར་འབེབས་ཤིང་། ། ཆར་པ་བཞིན་དུ་
འགྲོ་ཀུན་ངོམས་པར་མཛད། །ཅེས་སོགས་ཚིགས་སུ་བཅད་པ་དུ་མས་བསྟོད་
ནས་གསོལ་བ། བཅོམ་ལྡན་འདས་བདག་གིས་སྲོག་ཆགས་བྱེ་བ་ཕྲག་མང་པོ་
དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་འཛིན་དུ་
- 38 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
སྩལ་ཏེ། དེ་དག་གི་ཀྱང་རང་རང་གི་སངས་རྒྱས་ཀྱི་ཞིང་རྒྱ་ཆེ་དགུ་དག་ཡོངས་སུ་
བཟུང་ཞིང་འདུལ་བའི་སེམས་ཅན་ཡང་བསམ་པ་ཡོངས་སུ་དག་པ་དང༌། དགེ་
བའི་རྩ་བ་བསྐྲུན་པ་དང་། གདུལ་སླ་བ་དག་ཡོངས་སུ་བཟུང་ལགས་སོ། །གང་
དག་སྐར་མ་སྐྱོང་ལ་སོགས་པ་བྲམ་ཟེའི་ཁྱིའུ་རིག་བྱེད་ཀློག་པ་སྟོང་རྩ་བཞི་པོ་
འདི་དག་ནི་དེ་བཞིན་གཤེགས་པས་བསྐལ་པ་བཟང་པོས་ལུང་བསྟན་ཏེ། སྐྱེས་བུ་
དམ་པ་དེ་དག་གིས་ཀྱང་འདོད་ཆགས་དང་། ཞེ་སྡང་དང་། ང་རྒྱལ་ལ་ལོངས་སྤྱོད་
པ་དག་ཐེག་པ་གསུམ་པོ་དག་གིས་འདུལ་བར་བགྱིད་ལགས་མོད་ཀྱི། འོན་ཀྱང་
དེ་དག་གིས་ཉོན་མོངས་པའི་སྒྲིབ་པ་ཤས་ཆེ་བ་དང་། རྩོད་པའི་དུས་ཀྱི་སྙིགས་མ་
དག་ ཡོངས་ སུ་ སྤངས་ པས། བཙུན་ པ་ བཅོམ་ ལྡན་ འདས་ དེ་ དག་ གིས་ ཀྱང་
མཚམས་མ་མཆིས་པ་བགྱིད་པ་རྣམས་དང་། དམ་པའི་ཆོས་སྤོང་བ་རྣམས་དང༌།
འཕགས་ པ་ལ་སྐུར་བ་འདེབས་པ་རྣམས་དང་། ལོག་པར་ལྟ་བ་རྣམས་དང༌།
འཕགས་པའི་ནོར་བདུན་དང་བྲལ་བ་རྣམས་དང་། ཕར་མི་འཛིན་པ་རྣམས་དང་།
མར་མི་འཛིན་པ་རྣམས་དང་། དགེ་སྦྱོང་དུ་མི་འཛིན་པ་རྣམས་དང་། བྲམ་ཟེར་མི་
འཛིན་པ་རྣམས་དང་། བགྱི་བ་མ་ལགས་པ་བགྱིད་པ་རྣམས་དང་། བསོད་ནམས་
མ་ལགས་པ་བགྱིད་པ་རྣམས་དང་། འཇིག་རྟེན་ཕ་རོལ་ལ་འཇིགས་པར་མི་ལྟ་བ་
རྣམས་དང་། ལེགས་པར་སྤྱོད་པ་གསུམ་པོ་དག་དོན་དུ་མི་གཉེར་བ་རྣམས་དང་།
དེ་བཞིན་དུ་ལྷ་དང་མི་རྣམས་ཀྱི་དཔལ་དང་འབྱོར་པ་དག་ལ་བརྩོན་པ་རྣམས་
དང༌། ཉེས་པར་སྤྱོད་པ་གསུམ་པོ་དག་ལ་ཡང་དག་པར་ཞུགས་པ་རྣམས་དང་།
དགེ་བ་བཅུའི་ལས་ཀྱི་ལམ་དང་བྲལ་བ་རྣམས་དང་། དགེ་བའི་བཤེས་གཉེན་
ཐམས་ཅད་ཀྱིས་སྤངས་པ་རྣམས་དང་། མཁས་པ་ཐམས་ཅད་ཀྱིས་བོར་བ་རྣམས་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང༌། སྲིད་པའི་བཙོན་རར་ཆུད་པ་རྣམས་དང༌། རྒྱུན་ཕྱོགས་སུ་བདས་པ་རྣམས་
དང༌། འགྱུར་བྱེད་ཀྱི་ཆུ་ཀླུང་དུ་ནུས་པ་རྣམས་དང་། འཁོར་བའི་འདམ་དུ་བྱིང་བ་
རྣམས་དང༌། གཏི་མུག་གི་མུན་པ་དང་མ་བྲལ་བ་རྣམས་དང་། མི་དགེ་བའི་བགྱི་
བ་ཐམས་ཅད་མ་བཏང་བ་རྣམས་དང་། སངས་རྒྱས་ཀྱི་ཞིང་སྟོང་པ་ཐམས་ཅད་དུ་
བོར་བ་རྣམས་དང་། མི་དགེ་བའི་རྩ་བ་ཐམས་ཅད་དང་འགྲོགས་པར་གྱུར་པ་
རྣམས་དང་། ལམ་ངན་པས་བཅོམ་པར་གྱུར་པ་རྣམས་དང་། ཉམ་ང་བ་ཆེན་པོ་
ཐོབ་ པར་ གྱུར་ པ་རྣམས་ སྤངས་ ལགས་ཏེ། དེའི་ ཚེ་ན་བསྐལ་པ་བཟང་པོ་ལ་
སངས་རྒྱས་ཀྱི་ཞིང་མི་འཇེད་ན་མི་ཚེ་ལོ་བརྒྱད་བཅུ་ཐུབ་པར་གྱུར་པ་ཐམས་ཅད་
སྐྱེས་བུ་དམ་པ་མཁས་པ་འདི་དག་གིས་སྤངས་ཤིང་བོར་བས་དེའི་ཚེ་སྲེད་པའི་རྦ་
ཀློང་དང། འཁོར་བའི་འཁྲུལ་འཁོར་ན། སྐྱོབ་པ་མ་མཆིས་པ་དང༌། སྐྱབས་མ་
མཆིས་པ་དང་། དཔུང་གཉེན་མ་མཆིས་པ་དང་། སྡུག་བསྔལ་གྱི་སྣོད་དུ་གྱུར་པའི་
སེམས་ཅན་དེ་དག་སྤངས་ནས་རང་རང་གི་སངས་རྒྱས་ཀྱི་ཞིང་བཟང་དགུ་ཡོངས་
སུ་བཟུང་ཞིང་ཤིན་ཏུ་དུལ་བ་དང༌། བསམ་པ་ཡོངས་སུ་དག་པ་དང་། དགེ་བའི་
རྩ་བ་བསྐྲུན་པ་དང་། བརྩོན་འགྲུས་བརྩམས་པ་དང་། སངས་རྒྱས་མང་པོ་ལ་
ལྷག་པར་བགྱི་བ་བགྱིས་པའི་འདུལ་བ་རྣམས་ཡོངས་སུ་བཟུང་བ་དེ་ལྟ་བུ་མ་
ལགས་སམ། དེ་བཞིན་གཤེགས་པ་རིན་པོ་ཆེའི་སྙིང་པོས་བཀའ་སྩལ་པ། བྲམ་
ཟེ་དེ་བཞིན་ཏེ། སེམས་ཅན་བསམ་པ་ཇི་ལྟ་བ་བཞིན་དུ་སྨོན་ལམ་འདེབས་པར་
བྱེད་ཅིང་སངས་རྒྱས་ཀྱི་ཞིང་གི་ཡོན་ཏན་བཀོད་པ་ཡང་ཡོངས་སུ་བཟུང་བ་རྣམས་
ངས་ཀྱང་དེ་ཉིད་དུ་ལུང་བསྟན་ཏོ། །བྲམ་ཟེས་གསོལ་བ། བཙུན་པ་བཅོམ་ལྡན་
འདས་ནི་དཔེར་བགྱི་ན་ཤིང་ཀེང་ཤུ་ཀའི་འདབ་མ་བཞིན་དུ་སྙིང་འདར་ཞིང་
- 40-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བདག་གི་ཡིད་ནི་ཤིན་ཏུ་སྐྱོ་ལ། བདག་གི་ལུས་ཐམས་ཅད་ནི་ཤ་ཐང་བར་གྱུར་
ཅིང་ མཆིས་ན། བཙུན་པ་བཅོམ་ ལྡན་ འདས་ གལ་ཏེ་དེའི་ཚེ་བྱང་ཆུབ་སེམས་
དཔའ་རྣམས་ཀྱིས་སྤངས་ཤིང་བརྩོད་པ་ཆེན་པོའི་དུས་ཀྱི་མུན་པར་འཕངས་ཏེ་
ཐམས་ཅད་ཀྱིས་ཡོངས་སུ་སྤངས་པའི་སེམས་ཅན་རྣམས་བདག་གིས་སྙིང་རྗེའི་
གནས་སུ་འགྱུར་བ་ལ། བཙུན་པ་བཅོམ་ལྡན་འདས་བདག་ཀྱང་མ་འོངས་པའི་
དུས་བསྐལ་པ་གྲངས་མེད་པ་གངྒཱའི་ཀླུང་གཅིག་གི་བྱེ་མ་སྙེད་འདས་ནས་བསྐལ་
པ་གྲངས་མ་མཆིས་པ་གངྒཱའི་ཀླུང་གི་བྱེ་མ་སྙེད་གཉིས་པ་ལ་བབ་པ་ན་བསྐལ་པ་
བཟང་པོ་དེ་ལ་སྐྱེ་དགུའི་ཚེ་ལོ་སྟོང་ཐུབ་པ་ན་སྡོད་ཅིང་བདག་ཡུན་རིང་པོ་དེ་སྲིད་
བྱང་ཆུབ་ཀྱི་སྤྱད་པ་སྤྱོད་པ་ན་འཁོར་བས་ཡོངས་སུ་མི་སྐྱོ་བར་གྱུར་ཅིག་ཅེས་
སོགས་དང་། གང་དག་བསྐལ་པ་བྱེ་བ་ཁྲག་ཁྲིག་དཔག་ཏུ་མ་མཆིས། གྲངས་མ་
མཆིས་པ་དག་ཏུ་སྤྲོ་བ་བརྟན་པོའི་སྟོབས་ཀྱི་ཤུགས་ཀྱིས་སྤྱོད་པ་ལ། ཇི་ལྟར་སྔོན་
ཆད་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་
སླད་དུ་སྤྱད་པ་སྤྱོད་པ་འགས་ཀྱང་དེ་ལྟར་སྤྲོ་བ་བརྟན་པོའི་སྟོབས་ཀྱིས་ཤུགས་
ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་སྤྱད་ཅིང་། སླད་ཀྱིས་བྱང་ཆུབ་སེམས་
དཔའ་གང་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སླད་དུ་སྤྱད་
པ་སྤྱོད་པར་འགྱུར་བ་དག་ཀྱང་དེ་ལྟར་སྤྲོ་བ་བརྟན་པོའི་སྟོབས་ཀྱི་ཤུགས་ཀྱིས་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་མི་འགྱུར་བ་དེ་ལྟ་བུ་ལ་བདག་སྤྱོད་
པར་གྱུར་ཅིག །སླད་མའི་བྱང་ཆུབ་སེམས་དཔའ་སྙིང་རྗེ་ཆེན་པོ་དང་ལྡན་པ་གང་
ལགས་པ་རྣམས་ཀྱང་ཚུལ་ཁྲིམས་ཀྱི་ཡོན་ཏན་ལ་འགོད་པར་གྱུར་ཅིག །བདག་
གིས་སེམས་དང་པོ་བསྐྱེད་པས་ཀྱང་སླད་མའི་བྱང་ཆུབ་སེམས་དཔའ་རྣམས་ཀྱི་
- 41-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྙིང་རྗེ་ཆེན་པོ་འགྲུབ་པར་གྱུར་ཅིག །བླ་ན་མེད་པ་ཡོངས་སུ་མྱ་ངན་ལས་འདས་
པའི་བར་དུ་བྱང་ཆུབ་སེམས་དཔའ་རྣམས་ངོ་མཚར་དུ་འཛིན་པར་བགྱི་བའི་སླད་
དུ་བདག་སྦྱིན་པ་ལ་རློམ་སེམས་མ་མཆིས་པར་སྤྱོད་པར་གྱུར་ཅིག །ཚུལ་ཁྲིམས་
ལ་ གནས་ པ་ མ་ མཆིས་ པ་དང༌། བཟོད་ པ་ ལ་ རློམ་ སེམས་ མ་ མཆིས་ པ་ དང༌།
བརྩོན་འགྲུས་ལ་བླང་བ་མ་མཆིས་པ་དང་། བསམ་གཏན་རྣམས་ལ་གནས་པ་མ་
མཆིས་ པ་ དང༌། ཤེས་ རབ་ ལ་ གཉིས་སུ་མ་མཆིས་ པར་ སྤྱོད་ པར་ གྱུར་ཅིག །
སེམས་ཅན་གང་འཕགས་པའི་ནོར་བདུན་དང་བྲལ་བ་རྣམས་དང་། སངས་རྒྱས་
ཀྱི་ཞིང་སྟོང་པ་ཐམས་ཅད་དུ་བོར་བ་རྣམས་དང་། དམ་པའི་ཆོས་སྤོང་བ་རྣམས་
དང༌། འཕགས་ པ་ ལ་སྐུར་བ་འདེབས་ པ་རྣམས་དང༌། ལོག་པར་ལྟ་བ་རྣམས་
དང༌། མི་དགེ་བའི་རྩ་བ་དང་འགྲོགས་ཤིང་ཉམ་ང་བ་ཐོབ་པ་རྣམས་དང༌། ལམ་
ངན་པས་བཅོམ་པར་གྱུར་པའི་སེམས་ཅན་རྣམས་ཀྱི་དོན་དུ་བདག་འབྲས་བུ་མི་
འཚལ་བར་སྤྲོ་བ་བརྟན་པོའི་སྟོབས་ཀྱི་ཤུགས་ཀྱིས་ཕ་རོལ་ཏུ་ཕྱིན་པ་རྣམས་ལ་
སྤྱོད་པར་གྱུར་ཅིག །བདག་གིས་སེམས་ཅན་རེ་རེའི་དོན་དུ་ཡང་སེམས་ཀྱི་རྒྱུད་
ལ་དགེ་བའི་ས་བོན་བཞག་པའི་སླད་དུ་བསྐལ་པ་ཆེན་པོ་བཅུར་ཡང་སེམས་ཅན་
དམྱལ་བ་མནར་མེད་པའི་སྡུག་བསྔལ་གྱི་ཚོར་བ་ལ་སྤྲོ་བར་གྱུར་ཅིག །དེ་བཞིན་
དུ་དུད་འགྲོ་རྣམས་དང༌། ཡི་དྭགས་རྣམས་དང༌། གནོད་སྦྱིན་དབུལ་པོ་རྣམས་
དང༌། མི་དབུལ་པོ་རྣམས་ཀྱི་སྡུག་བསྔལ་གྱི་ཚོར་བ་ལ་ཡང་སྤྲོ་བར་གྱུར་ཅིག །ཇི་
ལྟར་སེམས་ཅན་གཅིག་གི་སེམས་ཀྱི་རྒྱུད་ལ་དགེ་བའི་རྩ་བའི་ས་བོན་འཇོག་པ་
ལྟར་སེམས་ཅན་ཐམས་ཅད་ལ་ཡང་དེ་བཞིན་དུ་གྱུར་ཅིག་ཅེས་སོགས་སྨོན་ལམ་
ལྔ་བརྒྱ་བཏབ་སྟེ། བཅོམ་ལྡན་འདས་གལ་ཏེ་དེ་ལྟར་བདག་གིས་མ་འོངས་པའི་
- 42 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དུས་ན་བསྐལ་པ་བཟང་པོ་ལ་ཉོན་མོངས་པ་དང་། འཐབ་མོ་དང་། སྙིགས་མ་ལྔ་
བདོ་ཞིང་རྩོད་པའི་དུས་ལ་བབ་པ་ན་འཇིག་རྟེན་གྱི་ཁམས་མདོངས་ཤིང་འདྲེན་པ་
མ་མཆིས་པ་དང་། ཡོངས་སུ་འདྲེན་པ་མ་མཆིས་པ་དང༌། ལྟ་བའི་སྡུག་བསྔལ་གྱི་
མུན་པར་ཆུད་པའི་འཇིག་རྟེན་ན་མཚམས་མ་མཆིས་པ་བགྱིད་པ་རྣམས་དང་།
སྔར་སྨོས་པ་ལྟ་བུའི་བར་དག་ལ་བདག་གི་རེ་བ་འདི་ལྟ་བུ་ཡོངས་སུ་རྫོགས་པར་
འགྱུར་ཞིང་གལ་ཏེ་བདག་གིས་ཇི་ལྟར་སྨོན་ལམ་བཏབ་པ་དེ་ལྟ་བུའི་སངས་རྒྱས་
ཀྱི་མཛད་པ་ཐམས་ཅད་བསྒྲུབ་པར་རྔོ་ཐོགས་པ་ལྟར་ན། བྱང་ཆུབ་ཀྱི་སླད་དུ་
སྨོན་པ་སྤངས་པར་མི་བགྱི་ཞིང་། དགེ་བའི་རྩ་བ་ཡང་ཞིང་གཞན་དུ་ཡོངས་སུ་
བསྔོ་བར་མི་བགྱི་སྟེ། བཙུན་པ་བཅོམ་ལྡན་འདས་དེ་ནི་བདག་གི་ངེས་པ་ལགས་
སོ་ཞེས་སོགས་བདེན་སྟོབས་བརྗོད་པས་སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་ཐམས་ཅད་འགུལ་ཞིང་གཡོས། ལྷ་རྣམས་ཀྱིས་མེ་ཏོག་གི་ཆར་བབ།
ཕྱོགས་བཅུའི་ཞིང་ནས་སངས་རྒྱས་རྣམས་ཀྱིས་བསྔགས་པ་བརྗོད་མེ་ཏོག་གི་
སྐྱེས་བསྐུར། ལྷ་དང་མིའི་སྐྱེ་དགུ་ཐམས་ཅད་ཀྱིས་མཆོད་ཅིང་ཐལ་མོ་སྦྱར་ཏེ་
འཁོད་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རིན་པོ་ཆེའི་སྙིང་པོས་བྲམ་ཟེ་རྒྱ་མཚོའི་རྡུལ་དེ་ལ་ལེགས་སོ་ཞེས་བྱ་
བ་བྱིན་ཏེ། བྲམ་ཟེ་ཆེན་པོ་སྙིང་རྗེ་ཆེན་པོ་དང་ལྡན་པ་ཁྱོད་སེམས་ཅན་བགྲང་བ་
ལས་ཡང་དག་པར་འདས་པ་རྣམས་ལ་ཕན་པར་བྱེད་པ་དང་། འཇིག་རྟེན་ལ་སྣང་
བར་བྱེད་པར་གྱུར་པ་ནི་སྙིང་རྗེ་དང་ལྡན་པ་ཡིན་ཏེ་ལེགས་སོ་ལེགས་སོ་བྲམ་ཟེ་
འདི་ལྟ་སྟེ། དཔེར་ན་མེ་ཏོག་གི་ཞིང་ཕུན་སུམ་ཚོགས་པ་ཞིག་ལ། ཁ་དོག་སྣ་
ཚོགས་དང་། དྲི་སྣ་ ཚོགས་དང་། རེག་ པ་ སྣ་ཚོགས་དང༌། འདབ་ མ་ སྣ་ཚོགས་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང་། སྡོང་བུ་སྣ་ཚོགས་དང་། རྩ་བ་སྣ་ཚོགས་དང་། སྨན་གྱི་ཡོ་བྱད་ཀྱི་གནས་སྣ་
ཚོགས་ ཡོད་དོ། །དེ་ལ་མེ་ཏོག་ ཁག་ཅིག་གི་ ཁ་དོག་དང་དྲིས་ནི་དཔག་ཚད་
བརྒྱར། ཁ་ཅིག་གིས་ནི་དཔག་ཚད་ཉིས་བརྒྱར། ཁ་ཅིག་གིས་ནི་དཔག་ཚད་སུམ་
བརྒྱར་ལྷང་ངེ་ལྷན་ནེར་བྱེད་ཅིང་དེ་བཞིན་དུ་སྦྱར་ཏེ། དེ་ན་མེ་ཏོག་ཁ་ཅིག་གི་ཁ་
དོག་དང་དྲིས་ནི་གླིང་བཞི་པའི་འཇིག་རྟེན་གྱི་ཁམས་ཐམས་ཅད་དུ་ལྷང་ངེ་ལྷན་
ནེར་ བྱེད་ལ། དེ་ན་ སེམས་ ཅན་ གང་ དག་ མིག་མེད་ པ་ དེ་ དག་ གིས་ དེའི་དྲི་
བསྣམས་ན་ནི་མིག་དག་འཐོབ་པར་འགྱུར། འོན་པ་རྣམས་ཀྱིས་ནི་རྣ་བ་དག་
འཐོབ་པར་འགྱུར། ཡན་ལག་ཐམས་ཅད་ཀྱི་བར་དག་ཉམས་པ་རྣམས་ཀྱིས་ནི་
ཡན་ལག་ཐམས་ཅད་འཐོབ་པར་འགྱུར་བ་དང་། དེ་ན་སེམས་ཅན་གང་དག་ནད་
བཞི་བརྒྱ་རྩ་བཞི་པོ་དག་གིས་གཙེས་པར་གྱུར་པ་དེ་དག་གིས་དྲི་བསྣམས་ན་ནི་
ནད་ཐམས་ཅད་ལས་ཡོངས་སུ་ཐར་པར་འགྱུར་བ་དང་། དེ་ན་སེམས་ཅན་གང་
དག་མྱོས་པ་དང་། བརྒྱལ་བ་དང་། སྨྱོས་པ་དང་། རེངས་པ་དང་། སེམས་སྨུགས་
པ་དང༌། སེམས་རྣམ་པར་གཡེང་བ་དང་། དྲན་པ་རབ་ཏུ་ཉམས་པ་རྣམས་ཀྱིས་མེ་
ཏོག་དེ་དག་གི་དྲི་བསྣམས་ན་ནི་དྲན་པ་ཐམས་ཅད་འཐོབ་པར་འགྱུར་བ་ཞིག་
ཡོད་ལ། མེ་ཏོག་གི་ཞིང་དེའི་ནང་ནས་པདྨ་དཀར་པོ་མཁྲེང་བ། སྲ་བ་རྡོ་རྗེ་ལས་
གྲུབ་པ། འཇམ་པ། སྡོང་བུ་ནི་བེ་ཌཱུརྱ། འདབ་མ་ནི་ གསེར། ཟེའུ་འབྲུ་ནི་རྡོའི་
སྙིང་པོ། ཟེ་བ་ནི་མུ་ཏིག་དམར་པོ། འཕང་དུ་ནི་དཔག་ཚད་བརྒྱད་ཁྲི་བཞི་སྟོང་།
རྒྱར་ནི་དཔག་ཚད་འབུམ་ཡོད་པ་གཅིག་སྐྱེས་པར་གྱུར་ལ། པདྨ་དཀར་པོ་དེའི་ཁ་
དོག་དང་དྲིས་ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཕྲ་
རབ་ཀྱི་རྡུལ་སྙེད་དག་ཏུ་ཁྱབ་ཅིང་། ལྷང་ངེ་ལྷན་ནེར་འགྱུར་ལ། བྲམ་ཟེ་ཕྱོགས་
- 44 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་པོ་དེ་
དག་ན། སེམས་ཅན་གྱི་ཁམས་གང་དག་ལུས་མི་མཐུན་པ་དང་། ནད་ཀྱིས་ཉེན་
པ་དང་། ཡན་ལག་ཉམས་པ་དང༌། མྱོས་པ་དང་། བརྒྱལ་བ་དང༌། སྨོས་པ་དང་།
གཉིད་ལོག་པ་དང་། དྲན་པ་རབ་ཏུ་ཉམས་པ་དང༌། སེམས་རྣམ་པར་གཡེངས་
པའི་སེམས་ཅན་དེ་དག་གིས་པདྨ་དཀར་པོ་དེའི་འོད་མཐོང་ཞིང་དྲི་བསྣམས་ན་
ནད་ཐམས་ཅད་རབ་ཏུ་ཞི་བར་འགྱུར་ཞིང་དྲན་པ་ཡང་འཐོབ་པར་འགྱུར་བ་དང༌།
སངས་རྒྱས་ཀྱི་ཞིང་དེ་དག་ན་སེམས་ཅན་གང་དག་ཤི་ནས་ཡུན་རིང་པོ་མ་ལོན་
ཞིང་ལུས་མ་ཞིག་པ་དེ་དག་གི་རོ་ལ་པདྨ་དཀར་པོ་དེའི་འོད་ཟེར་དག་གིས་ཕོག་
གམ། དྲིས་རེག་ན་རོ་དེ་དག་ཀྱང་སྲོག་གི་དབང་པོ་ཐོབ་པར་འགྱུར་ཞིང་། ཡང་
ཕྱིར་ལངས་ཏེ་མཛའ་བཤེས་དང་སྣག་གི་གཉེན་མཚམས་དག་མཐོང་ནས། དེ་
དག་ཐམས་ཅད་སྐྱེད་མོས་ཚལ་དུ་ཞུགས་ཏེ་འདོད་པའི་ཡོན་ཏན་ལྔ་པོ་དག་
འབྱོར་ཅིང་ལྡན་པར་འགྱུར་ལ་གནས་པར་འགྱུར་བ་དང་། གང་དག་ཡང་དེ་ནས་
འཆི་འཕོ་བར་འགྱུར་བ་དེ་དག་ཚངས་པའི་གནས་དག་པར་སྐྱེ་བར་འགྱུར་ལ། དེ་
དག་དེར་ཚེ་དཔག་ཏུ་མེད་པར་འགྱུར་ཞིང་ཡུན་རིང་པོར་གནས་པར་གྱུར་བ་དང༌།
དེ་ནས་ཤི་འཕོས་ནས་ཀྱང་གཞན་དུ་སྐྱེ་བར་མི་འགྱུར་བ་ཞིག་ཡོད་ན། བྲམ་ཟེ་མེ་
ཏོག་གི་ཞིང་དེ་ཇི་ལྟ་བར་ཐེག་པ་ཆེན་པོའི་འདུས་པ་འདི་ཡང་དེ་བཞིན་དུ་བལྟ་
བར་བྱའོ། །ཇི་ལྟར་ཉི་མ་ཤར་བ་ཉེ་བར་གནས་པའི་དུས་ན་མེ་ཏོག་དེ་དག་ཁ་བྱེ་
ཞིང་རབ་ཏུ་རྒྱས་པར་གྱུར་ནས་ལྷང་ངེ་ལྷན་ནེ་ཞིང་ཁ་ཅིག་གི་འཕང་དུ་ནི་དཔག་
ཚད་བརྒྱ། ཁ་ཅིག་གི་འཕང་དུ་ནི་དཔག་ཚད་སྟོང་གི་བར་དུ་གྱུར་ནས་སེམས་ཅན་
མང་པོ་དག་གི་ནད་སྣ་ཚོགས་རབ་ཏུ་ཞི་བར་བྱེད་པ་དེ་ལྟར་ནི་འཇིག་རྟེན་དུ་
45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སངས་རྒྱས་ཉི་མ་དེ་བཞིན་གཤེགས་པ་སྐྱེས་བུ་དམ་པ་བྱུང་བ་ཡིན་ནོ། །ཇི་ལྟར་
ཉི་མ་ཤར་བའི་འོད་ཟེར་དག་གིས་མེ་ཏོག་དེ་དག་ཁ་བྱེ་ཞིང་ལྷམ་མེ་ལྷན་ནེར་
གྱུར་ནས་ནད་སྣ་ཚོགས་ཀྱིས་ཉེན་པའི་སེམས་ཅན་རྣམས་ཀྱི་ནད་ཉེ་བར་ཞི་བར་
འགྱུར་བར་དེ་ལྟར་ནི་སྐྱེས་བུ་དམ་པར་འཇིག་རྟེན་དུ་བྱུང་སྟེ། ཐུགས་རྗེའི་འོད་
ཟེར་དག་གིས་སེམས་ཅན་རྣམས་ལ་ཁྱབ་པར་མཛད་ཅིང་། ཁ་ཕྱེ་ནས་ཡང་དང་
ཡང་དུ་སེམས་ཅན་རྣམས་བསོད་ནམས་བྱ་བའི་དངོས་པོ་གསུམ་པོ་དག་ལ་མངོན་
པར་སྦྱོར་བར་མཛད་པ་དང་། ཁྱོད་ཀྱིས་ཀྱང་སེམས་ཅན་ཚད་མེད་གྲངས་མེད་པ་
དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་འཛིན་དུ་
བཅུག་ཅིང་བཙུད་དེ་རབ་ཏུ་བཀོད་ནས་ང་ལ་ཕུལ་བ་དེ་དག་ཐམས་ཅད་ཀྱིས་
ངའི་དྲུང་དུ་སངས་རྒྱས་ཀྱི་ཞིང་དག་ཡོངས་སུ་བཟུང་སྟེ། ཁ་ཅིག་གིས་ནི་སངས་
རྒྱས་ཀྱི་ཞིང་ཡོངས་སུ་དག་པ་དག་ཡོངས་སུ་བཟུང་། ཁ་ཅིག་གིས་ནི་ཡོངས་སུ་མ་
དག་པ་ཡོངས་སུ་བཟུང་ཞིང་རང་རང་གི་སྨོན་ལམ་ཇི་ལྟར་བཏབ་པ་དེ་ལྟར་ངས་
ཀྱང་ལུང་བསྟན་པ་ཡིན་ནོ། །ཞེས་སོགས་དང་། བྱང་ཆུབ་སེམས་དཔའ་སེམས་
དཔའ་ཆེན་པོ་རྣམ་པར་སྣང་བྱེད་ཞི་བ་ཞེས་བྱ་བས་སྔོན་དེ་བཞིན་གཤེགས་པ་
རིན་པོ་ཆེ་གདུགས་མངོན་པར་འཕགས་པ་སྣང་བའི་སྤྱན་སྔར་བྱང་ཆུབ་ཏུ་ཐུགས་
བསྐྱེད་པའི་ཚེ། སྙིགས་མ་ལྔ་བདོ་བའི་སེམས་ཅན་མུ་རྒོད་ཅན་རྣམས་ཀྱི་ནང་དུ་
སངས་རྒྱས་ནས་སེམས་ཅན་དེ་དག་གི་དོན་བྱེད་པར་སྨོན་ལམ་བཏབ་པ་ན་
ཕྱོགས་བཅུའི་སངས་རྒྱས་ཐམས་ཅད་ཀྱིས་བསྔགས་པ་བརྗོད་ཚུལ་དང་ཇི་ལྟར་
ཐུགས་བསྐྱེད་མཛད་པ་དེ་བཞིན་དུ། དེ་ལྟར་འཇིག་རྟེན་གྱི་ཁམས་མཐེ་བོ་ཅན་དུ་
མཐེ་བོའི་ཚད་ཙམ་གྱི་མི་རྣམས་ཀྱི་ནང་དུ་མངོན་པར་རྫོགས་པར་སངས་རྒྱས་
- 46 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ནས་སྙིགས་མ་ལྔ་དང་ལྡན་པའི་སེམས་ཅན་རྣམས་ཀྱི་དོན་མཛད་ཅིང་བཞུགས་པ་
དཔེར་མཛད་ནས། སྐྱེས་བུ་དམ་པ་ཁྱོད་ཀྱིས་ཀྱང་དེ་ལྟར་སངས་རྒྱས་ཀྱི་ཞིང་
ཤིན་ཏུ་ངན་ཅིང་སྙིགས་མ་ལྔ་དང་ལྡན་པར་མཚམས་མེད་པ་བྱེད་པ་དང་། མི་
དགེ་བའི་རྩ་བ་དང་ལྡན་པའི་བར་གྱི་འདུལ་བའི་སེམས་ཅན་རྣམས་ཡོངས་སུ་
བཟུང་ཞིང་སྨོན་ལམ་ཁྱད་པར་ཅན་བཏབ་པས་ན་བྱང་ཆུབ་སེམས་དཔའི་འཁོར་
འདི་དག་ཐམས་ཅད་ཟིལ་གྱི་མནན་ཏོ། །བྱང་ཆུབ་སེམས་དཔའ་གང་དག་གིས་
སེམས་ཅན་དམྱལ་བ་དང་། དུད་འགྲོའི་སྐྱེ་གནས་ཡོངས་སུ་སྤངས་པ་དང་། ཉན་
ཐོས་དང་རང་སངས་རྒྱས་ཡོངས་སུ་སྤངས་པའི་སངས་རྒྱས་ཀྱི་ཞིང་ཡོངས་སུ་དག་
པ་རྣམས་བཟུང་ཞིང་། འདུལ་བའི་སེམས་ཅན་བསམ་པ་དག་པ་ཤིན་ཏུ་དུལ་བ་
དགེ་བའི་རྩ་བ་བསྐྱེད་པ་དག་ཡོངས་སུ་བཟུང་བའི་སེམས་ཅན་དེ་དག་ནི་མེ་ཏོག་
ལྟ་བུ་ཞེས་བྱ་སྟེ། གང་དག་ཤིན་ཏུ་དུལ་བ་དང༌། དགེ་བའི་རྩ་བ་བསྐྱེད་པ་རྣམས་
ཀྱི་ནང་དུ་སངས་རྒྱས་ཀྱི་མཛད་པ་བྱེད་པར་འགྱུར་བ་དེ་དག་ནི་པདྨ་དཀར་པོ་ལྟ་
བུའི་བྱང་ཆུབ་སེམས་དཔའ་སེམས་དཔའ་ཆེན་པོ་དག་མ་ཡིན་ནོ། །བྲམ་ཟེ། བྱང་
ཆུབ་ སེམས་ དཔའ་ རྣམས་ ཀྱི་ ལེ་ལོའི་ དངོས་ པོ་ནི་ བཞི་ སྟེ། བཞི་ གང་ ཞེ་ ན།
སངས་ རྒྱས་ ཀྱི་ ཞིང་ ཡོངས་ སུ་དག་པར་སྨོན་པ་དང༌། སེམས་ཅན་བསམ་པ་
ཡོངས་སུ་དག་པ་རྣམས་ལ་སངས་རྒྱས་ཀྱི་མཛད་པ་བྱེད་པར་སྨོན་པ་དང་། བྱང་
ཆུབ་ཐོབ་ནས་ཉན་ཐོས་དང་། རང་སངས་རྒྱས་ཀྱི་ཐེག་པའི་གཏམ་མི་སྟོན་པར་
སྨོན་པ་དང༌། བྱང་ཆུབ་ཐོབ་ནས་ཚེ་རིང་བར་སྨོན་པ་སྟེ། བཞི་པོ་དེ་དག་ནི་བྱང་
ཆུབ་སེམས་དཔའ་རྣམས་ཀྱི་ལེ་ལོའི་དངོས་པོ་ཡིན་ཏེ། དེ་ནི་བྱང་ཆུབ་སེམས་
དཔའ་མེ་ཏོག་ལྟ་བུ་རྣམས་ཞེས་བྱའི། པདྨ་དཀར་པོ་ལྟ་བུ་ཡང་མ་ཡིན་ལ་སེམས་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དཔའ་ཆེན་པོ་ཞེས་ཀྱང་མི་བྱ་སྟེ། བྲམ་ཟེ་འདི་ལྟ་སྟེ། དཔེར་ན། བྱང་ཆུབ་སེམས་
དཔའི་འཁོར་འདི་ན་ཁྱབ་འཇུག་རླུང་གིས་གང་གི་ཕྱིར་སངས་རྒྱས་ཀྱི་ཞིང་ཡོངས་
སུ་ མ་ དག་ པ་ཡོངས་ སུ་ བཟུང་ ཞིང་ འདུལ་བའི་ སེམས་ཅན་ཉོན་མོངས་ པས་
དཀྲུགས་པ་རྣམས་ཡོངས་སུ་བཟུང་བ་མ་གཏོགས་བྱང་ཆུབ་སེམས་དཔའ་གཞན་
དག་གི་ཞིང་ཡོངས་སུ་དག་པ་དག་ཡོངས་སུ་བཟུང་བ་ལྟ་བུའོ། །བྱང་ཆུབ་སེམས་
དཔའ་རྣམས་ཀྱི་བརྩོན་འགྲུས་བརྩམས་པའི་དངོས་པོ་ནི་བཞི་པོ་འདི་དག་ཡིན་ཏེ།
བཞི་གང་ཞེ་ན། སངས་རྒྱས་ཀྱི་ཞིང་ཡོངས་སུ་མ་དག་པར་སྨོན་པ་དང་། སེམས་
ཅན་བསམ་པ་ཡོངས་སུ་མ་དག་པ་རྣམས་ལ་སངས་རྒྱས་ཀྱི་མཛད་པར་བྱེད་པར་
སྨོན་པ་དང་། བྱང་ཆུབ་ཐོབ་ནས་ཉན་ཐོས་དང་ རང་སངས་རྒྱས་ཀྱི་ཐེག་པའི་
གཏམ་སྟོན་པར་སྨོན་པ་དང་། བྱང་ཆུབ་ཐོབ་ནས་ཚེ་ཧ་ཅང་ཡང་མི་རིང་ཧ་ཅང་
ཡང་མི་ཐུང་ཞིང་བར་མར་བསྒྲུབ་པར་སྨོན་པ་སྟེ། བཞི་པོ་འདི་དག་ནི་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཀྱི་བརྩོན་འགྲུས་བརྩམས་པའི་དངོས་
པོ་ཡིན་ཏེ། དེས་ན་བྱང་ཆུབ་སེམས་དཔའ་སེམས་དཔའ་ཆེན་པོ་པདྨ་དཀར་པོ་ལྟ་
བུ་རྣམས་ཞེས་བྱའི། མེ་ཏོག་ལྟ་བུ་རྣམས་ཞེས་མི་བྱ་སྟེ། བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་ཞེས་ཀྱང་བྱའོ། །བྲམ་ཟེ་འདི་ལྟ་སྟེ་དཔེར་ན། ཁྱོད་
ནི་ང་ལྟར་སྨོན་ལམ་གྱི་དབང་གིས་དེ་བཞིན་གཤེགས་པའི་སྤྱན་སྔར་བྱང་ཆུབ་
སེམས་དཔའ་དཔག་ཏུ་མེད་གྲངས་མེད་པ་རྣམས་ཀྱི་ནང་དུ་དགེ་བ་ལུང་བསྟན་
པའི་ཞིང་དུ་སྙིང་རྗེ་པདྨ་དཀར་པོ་ལྟ་བུར་སྐྱེས་པ་ཡིན་ནོ། །གང་གི་ཚེ་ཁྱོད་ཀྱིས་
སྙིང་རྗེ་ཆེན་པོ་བརྗོད་པས་མཚམས་མེད་པ་བྱེད་པ་དང་། མི་དགེ་བའི་རྩ་བ་དང་
ལྡན་པར་གྱུར་པའི་བར་གྱི་འདུལ་བ་རྣམས་ཡོངས་སུ་ཟུང་ཞིང་སྙིགས་མ་ལྔ་བདོ་
- 48 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བའི་ སངས་ རྒྱས་ ཀྱི་ཞིང་ཡོངས་སུ་བཟུང་བའི་ཚེ། ཕྱོགས་བཅུའི་སངས་རྒྱས་
བཅོམ་ལྡན་འདས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་དག་གིས་ཀྱང་
སྐྱེས་བུ་དམ་པ་ཁྱོད་ལ་ལེགས་སོ་ཞེས་བྱ་བ་བྱིན་ཏེ། ཕོ་ཉ་དག་ཀྱང་བཏང་ནས་
ཁྱོད་ཀྱི་མིང་སྙིང་རྗེ་ཆེན་པོ་དང་ལྡན་པ་ཞེས་བྱ་བར་བཏགས་སོ། །འཁོར་འདི་
དག་ཐམས་ཅད་ཀྱང་ཁྱོད་ལ་མཆོད་པའི་ལས་བྱ་བའི་ཕྱིར་བརྩོན་པར་གྱུར་ཏོ། །
སྙིང་རྗེ་ཆེན་པོ་དང་ལྡན་པ་ཁྱོད་ནི་མ་འོངས་པའི་དུས་ན་བསྐལ་པ་གྲངས་མེད་པ་
གངྒཱའི་ཀླུང་གི་བྱེ་མ་སྙེད་གཅིག་འདས་ནས། ལྷག་མ་བསྐལ་པ་གྲངས་མེད་པ་
གངྒའི་ཀླུང་གི་བྱེ་མ་སྙེད་གཉིས་པ་ལ་བབ་པ་ན། བསྐལ་པ་བཟང་པོ་ལ་འཇིག་
རྟེན་གྱི་ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་ཐུབ་ཅིང་རྒ་བ་དང་འཆི་བ་
མེད་ པའི་ སངས་རྒྱས་ཀྱི་ཞིང་ན། འཇིག་རྟེན་ལྡོངས་པ། འདྲེན་པ་མེད་པ། མི་
དགེ་བའི་རྩ་བ་དང་ལྡན་པར་གྱུར་ཅིང་སེམས་ཅན་ལམ་ངན་པས་བཅོམ་པ། ཉམ་
ང་བ་ཆེན་པོ་ཐོབ་པ། མཚམས་མེད་པ་བྱེད་པ། འཕགས་པ་ལ་སྐུར་བ་འདེབས་
པ། དམ་པའི་ཆོས་སྤོང་བ། ལྟུང་བའི་རྩ་བ་འབྱུང་བ་ནས་ཇི་སྐད་སྔར་སྨོས་པའི་
བར་དག་ལྟ་བུས་གང་བའི་འཇིག་རྟེན་དུ། དེ་བཞིན་གཤེགས་པ་རིགས་པ་དང་
ཞབས་སུ་ལྡན་པ་ནས་སངས་རྒྱས་བཅོམ་ལྡན་འདས་ཀྱི་བར་དུ་འགྱུར་ཏེ། འགྲོ་
བའི་འཁོར་ལོ་ནི་བཟློག །ཆོས་ཀྱི་འཁོར་ལོ་ནི་བསྐོར། དབང་བསྒྱུར་བའི་བདུད་
དང་ཉོན་མོངས་པའི་འདུད་བཅིལ་ཏེ་ཕྱོགས་བཅུའི་སངས་རྒྱས་ཀྱི་ཞིང་མཐའ་
ཡས་མུ་མེད་པ་དག་ཏུ་སྒྲས་ཁྱབ་པར་བྱས་ནས་ཁྱོད་ཀྱི་ཉན་ཐོས་འདུས་པ་ཆེན་པོ་
དག་འབྱུང་བར་འགྱུར་བ་འདི་ལྟ་སྟེ། དགེ་སློང་སྟོང་ཉིས་བརྒྱ་ལྔ་བཅུ་དང་ལྷན་
ཅིག་སྨོན་ལམ་ཇི་ལྟར་བཏབ་པ་དེ་བཞིན་དུ་ལོ་བཞི་བཅུ་རྩ་ལྔར་རིམ་གྱིས་སངས་
49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྒྱས་ཀྱི་མཛད་པ་དེ་ལྟ་བུ་མཐའ་དག་ཡོངས་སུ་རྫོགས་པར་བྱེད་པར་འགྱུར་རོ། །
དེའི་ཚེ་ཇི་ལྟར་རྒྱལ་པོ་ཆེན་པོ་བདུད་རྩི་དག་པ་འདི་འོད་དཔག་མེད་ཅེས་བྱ་བར་
འགྱུར་ཞིང་བསྐལ་པ་ཚད་མེད་པ་དག་གིས་སངས་རྒྱས་ཀྱི་མཛད་པ་མཐའ་དག་
བྱེད་པར་འགྱུར་བ་དེ་བཞིན་དུ། སྙིང་རྗེ་ཆེན་པོ་དང་ལྡན་པ་ཁྱོད་ཀྱང་བསྐལ་པ་
ཆེན་པོ་བཟང་པོ་ལ་འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་
ཐུབ་པ་ན་དེ་བཞིན་གཤེགས་པ་ཤཱཀྱ་ཐུབ་པ་ཞེས་བྱ་བར་འགྱུར་ཏེ། ལོ་བཞི་བཅུ་
རྩ་ལྔས་སངས་རྒྱས་ཀྱི་མཛད་པ་དེ་ལྟ་བུ་མང་པོ་མཐའ་དག་བྱེད་པར་འགྱུར་རོ། །
སྐྱེས་བུ་དམ་པ་ཁྱོད་བླ་ན་མེད་པའི་ཡོངས་སུ་མྱ་ངན་ལས་འདའ་བས་ཡོངས་སུ་མྱ་
ངན་ལས་འདས་ནས་ཀྱང་དམ་པའི་ཆོས་ལོ་སྟོང་ལྷག་པར་གནས་པར་འགྱུར་
རོ། །སྐྱེས་བུ་དམ་པ་ཁྱོད་ཀྱི་དམ་པའི་ཆོས་ནུབ་ནས་ཀྱང་ལུས་ལས་སྐྱེས་པའི་སྐུ་
གདུང་རྣམས་ཀྱང་རང་གིས་སྨོན་ལམ་ཇི་ལྟར་བཏབ་པ་དེ་ལྟར་སངས་རྒྱས་ཀྱི་
མཛད་པ་མང་པོ་མཐའ་དག་བྱེད་པར་འགྱུར་ཏེ། སྔར་ཇི་སྐད་སྨོས་པ་དེ་བཞིན་དུ་
ཡུན་རིང་པོར་སེམས་ཅན་འདུལ་བར་འགྱུར་རོ། །ཞེས་སོགས་བསྔགས་པ་བསམ་
གྱིས་མི་ཁྱབ་པ་བརྗོད་ཅིང་ལུང་བསྟན་ཏོ། །ཐུབ་པས་སྔོན་ཐུགས་བསྐྱེད་ཚུལ་
དང་སྨོན་ལམ་ཇི་ལྟར་མཛད་ཚུལ་རྣམས་ལེགས་པར་ཤེས་ན་ཐེག་པ་ཆེན་པོའི་
རིགས་ཀྱི་ནུས་པ་ཆེས་ཆེར་བརྟས་པ་དང་། རྒྱལ་སྲས་ཀྱི་སྤྱོད་པ་ལ་སློབ་པའི་
སྙིང་སྟོབས་འཕེལ་བ་ལ་ཁྱད་ཤིན་ཏུ་ཆེ་བས་འདིར་ཕྱོགས་ཙམ་ཞིག་བརྗོད་པ་
ཡིན་གྱི། སྨོན་ལམ་ལྔ་བརྒྱ་པོ་ཡོངས་རྫོགས་བྲིས་ན་ཡི་གེ་མང་བས་འཇིགས་
ནས་བྲི་མ་ནུས་པས་བློ་གྲོས་དང་ལྡན་པ་རྣམས་ཀྱིས་སྙིང་རྗེ་པད་དཀར་ཉིད་ཞིབ་
ཏུ་བལྟས་ནས་ཤེས་པར་བྱའོ། །སྟོན་པའི་ཞིང་འདི་ལ་མི་མཇེད་པ་ཅེས་བརྗོད་
- 50 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པའི་རྒྱུ་མཚན་ནི། སྙིང་རྗེ་པད་དཀར་ལས། ཅིའི་ཕྱིར་འཇིག་རྟེན་གྱི་ཁམས་དེ་ལ་
མི་མཇེད་ཅེས་བྱ་ཞེས་ན། སེམས་ཅན་དེ་དག་འདོད་ཆགས་ལ་མི་མཇེད་པ་དང་།
ཞེ་སྡང་ལ་མི་མཇེད་པ་དང་། གཏི་མུག་ལ་མི་མཇེད་པ་དང༌། ཉོན་མོངས་པའི་
འཆིང་བ་རྣམས་ལ་མི་མཇེད་པས་དེའི་ཕྱིར་འཇིག་རྟེན་གྱི་ཁམས་དེ་ནི་མི་མཇེད་
ཅེས་བྱའོ། །འཇིག་རྟེན་གྱི་ཁམས་མི་མཇེད་དེར་བསྐལ་པ་ཆེན་པོ་བཟང་པོ་ཞེས་
བྱ་བར་འབྱུང་བར་འགྱུར་རོ། །དེ་ལ་ཅིའི་ཕྱིར་བཟང་པོ་ཞེས་བྱ་ཞེ་ན། བསྐལ་པ་
ཆེན་པོ་བཟང་པོ་དེ་ལ་སེམས་ཅན་འདོད་ཆགས་དང༌། ཞེ་སྡང་དང་། གཏི་མུག་ལ་
སྤྱོད་པ་རྣམས་ཀྱི་ནང་དུ་རྫོགས་པའི་སངས་རྒྱས་བཅོམ་ལྡན་འདས་ཐུགས་རྗེ་ཆེན་
པོ་དང་ལྡན་པ་སྟོང་འབྱུང་བར་འགྱུར་བའི་ཕྱིར་ཏེ། ཞེས་དང་། འཇམ་དཔལ་གྱི་
ཞིང་བཀོད་ལས་ཀྱང་། བྱང་ཆུབ་སེམས་དཔའི་ཐེག་པ་བ་སྔོན་གྱི་རྒྱལ་བ་ལ་ལྷག་
པར་བྱ་བ་བྱས་པ། དགེ་བའི་རྩ་བ་རྣམས་བསྐྱེད་པ། སངས་རྒྱས་བརྒྱ་སྟོང་མང་
པོ་ལ་བསྙེན་བཀུར་བྱས་པས། བཟོད་པ་དང་དུལ་བ་དང་ངེས་པ་དང་ལྡན་པ་དག་
ཡོད་དེ། དེ་དག་ནི་སེམས་ཅན་ཐམས་ཅད་ཀྱིས་སྤོས་བསྡིགས་མཚོན་གྱིས་བཏབ་
ཀྱང་ཇི་སྙམ་མི་མཇེད་དེ་འདོད་ཆགས་དང་། ཞེ་སྡང་དང་། གཏི་མུག་རྣམས་ཀྱིས་
མི་འཕྲོགས་སོ། རིགས་ཀྱི་བུ་སྐྱེས་བུ་དམ་པ་དེ་དག་གི་མིང་གིས་འཇིག་རྟེན་གྱི་
ཁམས་དེ་ མི་མཇེད་ཅེས་བརྗོད་ དོ། །ཞེས་ གསུངས་ པ་ ལྟར་ རོ། །དེ་ ཡང་ ཞིང་
འདིར་གདུལ་བྱ་མ་རུང་པ་ཆེས་མང་ཡང་བདག་ཉིད་ཆེན་པོ་སྙིང་སྟོབས་ཅན་ཡང་
ཆེས་མང་དུ་འབྱོན་པས་རྒྱལ་སྲས་སྙིང་སྟོབས་ཅན་རྣམས་ཀྱི་བཟོད་པའི་ཡོན་ཏན་
གྱི་སྒོ་ནས་མི་མཇེད་ཅེས་བརྗོད་པ་ཡིན་གྱི། རྒྱལ་བའི་གསུང་རབ་ཀྱི་བརྡ་ལ་མ་
སྦྱངས་པའི་བོད་འགའ་ཞིག་གིས་མི་མཇེད་ཀྱི་དོན་སྣ་ཚོགས་སུ་སྨྲ་བ་དག་ནི་མདོ་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང་འགལ་བས་ཡིད་བརྟན་མི་བྱའོ། །དེ་ལྟར་ཐུབ་པས་ཐུགས་བསྐྱེད་ནས་བར་
དུ་ཚོགས་བསགས་ཚུལ་ནི་མཛོད་ལས། རྣམ་གཟིགས་མར་མེ་རིན་ཆེན་གཙུག །
གྲངས་མེད་གསུམ་གྱི་ཐ་མར་འབྱུང་། །དང་པོ་ཤཱཀྱ་ཐུབ་པ་ཡིན། །ཞེས་གསུངས་
པ་ལྟར། དེ་བཞིན་གཤེགས་པ་ཤཱཀྱ་ཐུབ་ཆེན་ནས་བཟུང་དེ་བཞིན་གཤེགས་པ་
གཙུག་ཏོར་ཅན་འཇིག་རྟེན་དུ་བྱོན་པའི་བར་ལ་གྲངས་མེད་དང་པོ་དང༌། དེ་ནས་
དེ་བཞིན་གཤེགས་པ་མར་མེ་མཛད་འཇིག་རྟེན་དུ་བྱོན་པའི་བར་ལ་གྲངས་མེད་
གཉིས་པ་དང༌། དེ་ནས་དེ་བཞིན་གཤེགས་པ་རྣམ་གཟིགས་འཇིག་རྟེན་དུ་བྱོན་
པའི་བར་ལ་གྲངས་མེད་གསུམ་པ་སྟེ་བསྐལ་ཆེན་གྲངས་མེད་གསུམ་དུ་ཚོགས་
བསགས། དེ་ཡང་འདུལ་བ་ལུང་ལས། སངས་རྒྱས་ཤཱཀྱ་ཐུབ་པ་ནས། །འདྲེན་པ་
ཡུལ་འཁོར་སྐྱོང་གི་བར། །བདུན་ཁྲི་ལྔ་སྟོང་ཚང་བ་ཡི། །སངས་རྒྱས་རྣམས་ནི་
ངས་མཆོད་དོ། །སངས་རྒྱས་ལེགས་མཛད་ནས་བཟུང་སྟེ། །དབང་པོ་རྒྱལ་མཚན་
ཐུབ་ པའི་བར། །བདུན་ ཁྲི་ དྲུག་ སྟོང་ ཚང་ བ་ ཡི། །སངས་ རྒྱས་རྣམས་ནི་ ངས་
མཆོད་དོ། །སངས་རྒྱས་མར་མེ་མཛད་ནས་ནི། །སངས་རྒྱས་འོད་སྲུང་བར་དག་
ཏུ། །བདུན་ཁྲི་བདུན་ སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །
ཞེས་འབྱུང་བ་ལྟར། གྲངས་མེད་དང་པོ་ལ་དེ་བཞིན་གཤེགས་པ་ཤཱཀྱ་ཐུབ་ཆེན་
ནས་བཟུང་དེ་བཞིན་གཤེགས་པ་ཡུལ་འཁོར་སྐྱོང་གི་བར་སངས་རྒྱས་བདུན་ཁྲི་
ལྔ་སྟོང་དང་། གྲངས་མེད་གཉིས་པ་ལ་དེ་བཞིན་གཤེགས་པ་ལེགས་མཛད་ནས་
བཟུང་སྟེ་དེ་བཞིན་གཤེགས་པ་དབང་པོ་རྒྱལ་མཚན་གྱི་བར་སངས་རྒྱས་བདུན་
ཁྲི་དྲུག་སྟོང་དང་། གྲངས་མེད་གསུམ་པ་ལ་དེ་བཞིན་གཤེགས་པ་མར་མེ་མཛད་
ནས་བཟུང་དེ་བཞིན་གཤེགས་པ་འོད་སྲུང་གི་བར་སངས་རྒྱས་བདུན་ཁྲི་བདུན་
52 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྟོང་ལ་བསྙེན་བཀུར་ཞིང་མཆོད་པས་མཉེས་པ་མཛད་ཅིང་ཚོགས་གཉིས་བར་མ་
ཆད་དུ་བསགས་སོ། །དེ་ཡང་ཟླ་བ་སྒྲོན་མེའི་མདོ་ལས། སངས་རྒྱས་དག་ནི་བྱེ་བ་
ཁྲག་ཁྲིག་དང༌། །དེ་ལས་ལྷག་པ་གངྒའི་བྱེ་མ་སྙེད། །ཀུན་ཀྱང་བྱ་རྒོད་ཕུང་པོ་
འདིར་བཞུགས་ཏེ། །མི་དབང་དེ་ཀུན་ང་ཡིས་བཀུར་སྟི་བྱས། །ཞེས་སོགས་རྒྱ་
ཆེར་གསུངས་པ་ལྟར། སྟོན་པས་སྔོན་སློབ་པ་ལམ་གྱི་གནས་སྐབས་སུ་སངས་
རྒྱས་གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་དག་ལ་བསྙེན་བཀུར་
ཞིང་ མཆོད་ པར་ མཛད་ པ་ ཡིན་གྱི། གོང་དུ་བདུན་ ཁྲི་ ལྔ་ སྟོང་ ལ་ སོགས་པའི་
གྲངས་བཤད་པ་ནི་ཐུན་མོང་བའི་གདུལ་བྱའི་སྣང་ངོ་དང་བསྟུན་ནས་སངས་རྒྱས་
གཙོ་བོ་དག་གི་གྲངས་བསྟན་པ་ཡིན་ནམ་སྙམ་སྟེ། ཐེག་ཆེན་ཐུན་མོང་མ་ཡིན་
པའི་དབང་དུ་བྱས་ནས་དང་པོ་ཐོབ་ནས་སྐད་ཅིག་རེ་རེ་ལ་ཡང་ལུས་བརྒྱ་ཕྲག་
མང་པོར་སྤྲུལ་ནས་སངས་རྒྱས་ཀྱི་ཞིང་བརྒྱ་ཕྲག་མང་པོར་དེ་བཞིན་གཤེགས་པ་
བརྒྱ་ཕྲག་མང་པོའི་སྤྱན་སྔར་མཆོད་ཅིང་བསྙེན་བཀུར་བ་དང་ཆོས་ཉན་པ་སོགས་
བྱེད་ནུས་པ་མདོ་སྡེ་ས་བཅུ་པ་དང་། དབུ་མ་ལ་འཇུག་པ་སོགས་ནས་བཤད་པས་
སོ། །ཐེག་པ་ཆེན་པོའི་ལུགས་ཀྱི་གྲངས་མེད་གསུམ་དུ་ཚོགས་བསགས་ཚུལ་ནི།
མདོ་སྡེ་དཀོན་མཆོག་སྤྲིན་ལས། རིགས་ཀྱི་བུ་དེ་བཞིན་གཤེགས་པ་ནི་བསྐལ་པ་
གྲངས་མེད་པ་དུ་མས་ཡང་དག་པར་གྲུབ་པ་ཡིན་ཏེ། རིགས་ཀྱི་བུ་དེ་བཞིན་
གཤེགས་པ་ནི་ དཔག་ པ་ དང༌། བསམ་ པ་ དང་། བརྟག་པར་མི་ནུས་སོ། །བྱང་
ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བས་གསོལ་པ། བཅོམ་ལྡན་
འདས་བསྐལ་པ་གྲངས་མ་མཆིས་པ་གསུམ་གྱིས་དེ་བཞིན་གཤེགས་པ་རྣམས་
ཡང་དག་པར་འགྲུབ་པ་མ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ།
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རིགས་ཀྱི་བུ་དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་དེ་བཞེན་གཤེགས་པའི་
ཡུལ་བསྒྲུབ་པར་བྱ་བ་ནི་བསམ་གྱིས་མི་ཁྱབ་སྟེ། དེ་ནི་བསྐལ་པ་གྲངས་མེད་པ་
གསུམ་གྱིས་ཡང་དག་པར་བསྒྲུབ་པར་མི་ནུས་ཀྱི། ནམ་བྱང་ཆུབ་སེམས་དཔའ་
ཆོས་མཉམ་པ་ཉིད་དུ་ཞུགས་པར་གྱུར་པ་དེའི་ཚེ་དེ་ནས་བརྩམས་ཏེ་བསྐལ་པ་
བགྲང་བར་བྱ་ཡི། ཐོག་མའི་སེམས་ནས་བརྩམས་ཏེ་ནི་མ་ཡིན་ནོ། །ཞེས་དང་
ཐེག་བསྡུས་ལས། བཟང་ དང་ སྨོན་ པའི་ སྟོབས་ཅན་དང༌། །བདུན་བརྟན་ ཁྱད་
པར་འགྲོ་བ་ནི། །བྱང་ཆུབ་སེམས་དཔའ་གྲངས་མེད་གསུམ། །ཀུན་ཏུ་རྩོམ་པར་
མཛད་པ་ཡིན། །ཞེས་གསུངས་པ་ལྟར། རྒྱུ་འབྲས་མན་ངག་བདུན་དང་། བདག་
གཞན་མཉམ་བརྗེའི་སྒོ་ནས་སེམས་བསྐྱེད་དེ་ཐེག་པ་ཆེན་པོའི་ཚོགས་ལམ་དུ་
ཞུགས། དེ་ཡང་སེམས་བསྐྱེད་ཤུགས་དྲག་ལ་བརྟན་པོར་སོང་སྟེ་སྡིག་པའི་གྲོགས་
པོས་མོས་པ་གཞན་དུ་བསྒྱུར་མི་ནུས་པ་དང༌། ཚེ་རབས་ཐམས་ཅད་དུ་སེམས་
བསྐྱེད་དེ་ལས་མི་ཉམས་པའི་དགེ་རྩ་སྟོབས་ཅན་དུ་གྱུར་པ་ན། དེ་ནས་བརྩམས་
ཏེ་ གྲངས་མེད་གསུམ་ གྱི་མགོ་རྩོམ་ཞིང་། དེ་ཡང་། བྱང་ཆུབ་སེམས་དཔའི་སྡེ་
སྣོད་ལས། རྒྱལ་པོའི་ཕོ་བྲང་རྣམ་པར་རྒྱལ་བའི་རྒྱལ་མཚན་དུ་རྒྱལ་པོ་ཚེ་རྣམ་
པར་རྒྱལ་བའི་སྲས་གཞོན་ནུ་བརྩོན་འགྲུས་སྤྱོད་ཅེས་བྱ་བར་གྱུར་པའི་ཚེ། དེ་
བཞིན་གཤེགས་པ་ཕུང་པོ་ཆེན་པོ་འཇིག་རྟེན་དུ་བྱོན་པ་ལ་བསྙེན་བཀུར་ཞིང་
དགེ་བའི་རྩ་བ་བསྐྲུན་པ་ནས་བརྩམས་ནས་བསྐལ་པ་གྲངས་མེད་གཅིག་ཏུ་
ཚོགས་བསགས་པས་ས་དང་པོ་ཐོབ་པར་གྱུར་ཏོ། །དེ་ནས་གྲོང་ཁྱེར་འཛམ་བུ་ཆུ་
བོའི་གསེར་དུ་རྒྱལ་པོ་མཛེས་པར་སྣང་བའི་སྣང་ཆེན་པ་ཚོང་དཔོན་ཤེས་རབ་
བཟང་དུ་གྱུར་པའི་ཚེ། དེ་བཞིན་གཤེགས་པ་དཀོན་མཆོག་ཡན་ལག་འཇིག་རྟེན་
- 54-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དུ་བྱོན་པ་ལ་བསྙེན་བཀུར་ཞིང་རྗེས་སུ་བསྟན་པ་མནོས་པ་ནས་བཟུང་སྟེ་གྲངས་
མེད་གཅིག་ཏུ་ཚོགས་བསགས་པས་ས་བདུན་པ་ཐོབ་པར་གྱུར་ཏོ། །དེ་ནས་བྲམ་
ཟེའི་ཁྱེའུ་སྤྲིན་ཞེས་བྱ་བར་གྱུར་པའི་ཚེ་བྲམ་ཟེ་རིན་པོ་ཆེ་ལ་རིག་བྱེད་བསླབས་
ནས་བསྙེན་བཀུར་བྱ་བའི་རྒྱུ་བཙལ་བའི་ཕྱིར་ཡུལ་དབུས་ཀྱི་གྲོང་ཁྱེར་དག་ཏུ་
ལྗོངས་རྒྱུར་སོང་སྟེ་མཐར་གྱིས་རྒྱལ་པོ་དགྲ་ཐུལ་གྱི་ཕོ་བྲང་པདྨ་ཅན་ཞེས་བྱ་བའི་
ཚོང་འདུས་ཀྱི་དབུས་སུ་ཕྱིན་ཏོ། །དེའི་ཚེ་བྲམ་ཟེ་མར་མེ་བདག་པོའི་སྲས་དེ་
བཞིན་གཤེགས་ པ་མར་མེ་མཛད་འཇིག་རྟེན་དུ་བྱོན་ནས་ནམ་མཁའ་ལ་ལྷ་
རྣམས་མེ་ཏོག་དང་རོལ་མོ་སིལ་སྙན་གླུ་དབྱངས་དང་བཅས་ཏེ་བཞུགས་པ་མཐོང་
ནས་ཁྱེད་ཅི་ཞིག་བྱེད་དྲིས་པས། ཁྱེད་ཀྱིས་མི་ཤེས་སམ། འདི་ན་སངས་རྒྱས་
མར་མེ་མཛད་བཞུགས་སོ་ཞེས་ཟེར་རོ། །དེ་སྐྱེ་བུང་ཞེས་བྱེད་ཅིང་ཀྱེ་མ་སངས་
རྒྱས་འབྱུང་བ་ནི་རྙེད་པར་དཀའ་བས་བདག་གིས་སློབ་དཔོན་གྱི་ཡོན་ནི་ཕྱིས་
བསབ་པར་བྱ་སྟེ། ཀར་ཤ་པ་ཎ་ལྔ་བརྒྱ་པོ་འདིས་སངས་རྒྱས་ལ་མཆོད་པར་བྱའོ་
སྙམ་དུ་དགོངས་ནས་བྲམ་ཟེའི་བུ་མོ་བཟང་ལེན་ལྡན་ལ་རྔན་པར་སྐྱེ་བ་ཐམས་
ཅད་དུ་ཁྱིམ་ཐབ་ཏུ་ཁས་བླངས་ཤིང་། ཨུཏྤ་ལ་ལྔ་ཉོས་ནས་སངས་རྒྱས་ལ་གཏོར་
ཏེ། ཀྲིཥྛ་ས་རའི་པགས་པ་བཏིང་ནས། མར་མེ་མཛད་དེ་བཞིན་གཤེགས་པ་ཀུན་
ནས་སྤྱན་བདག་གི་ལྷག་པའི་བསམ་པ་ཐུགས་སུ་ཆུད་པར་མཛོད་ལ་རི་དྭགས་ཀྱི་
པགས་པ་འདི་ལ་ཞབས་བཞག་པར་མཛོད་ཅིག་ཅེས་པ་དང༌། དེས་བྱོན་པས་
མཉེས་པར་བྱས་ཏེ། རལ་པ་གསེར་གྱི་མདོག་ཅན་སྟན་དུ་བཏིང་ནས། མར་མེ་
མཛད་ཀུན་ནས་སྤྱན་འདི་ལ་ཞབས་མོ་འཇོག་གམ། ལུང་མི་སྟོན་ན་འདི་ཉིད་དུ་
ལུས་བསྐམ་པར་བྱའོ་ཞེས་ཡི་དམ་བརྟན་པོར་བཅས་པ་དང༌། སྟོན་པས་ཞབས་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཞག་སྟེ་དགེ་སློང་དག་ཁྱེད་ཀྱིས་ཁྱེའུ་འདིའི་སྒྲ་ལ་རྡོག་པ་མ་འཇོག་ཅིག །དེ་
ཅིའི་ཕྱིར་ཞེ་ན། འདི་ནི་ལྷ་དང་བཅས་པའི་འཇིག་རྟེན་གྱི་མཆོད་གནས་ཡིན་ཏེ།
མ་འོངས་པའི་དུས་སུ་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན་པ་དང༌།
དགའ་ཆེས་ཏེ་ཤིང་ཏ་ལ་བདུན་སྲིད་དུ་འཕགས་ནས་ཏིང་ངེ་འཛིན་བརྒྱ་སྟོང་ཡང་
མངོན་དུ་བྱས་ནས་ས་བརྒྱད་པ་ཐོབ་སྟེ། ཇི་སྐད་དུ། སངས་རྒྱས་མར་མེ་མཛད་
ལ་ཨུཏྤལ་ལྔས། །གཏོར་ཏེ་ རལ་པ་སྟན་དུ་བཏིང་བྱས་པས། །མི་སྐྱེའི་ཆོས་ལ་
བཟོད་པ་ཐོབ་གྱུར་ནས། །ཤཱཀྱའི་རྒྱལ་ པོར་ འགྱུར་ཞེས་ང་ ལུང་བསྟན། །ཞེས་
དང༌། ལུང་ལས། གང་ཚེ་མར་མེ་མཛད་ཀྱིས་ང་། །ལུང་བསྟན་གྱུར་པ་དེ་ཡི་ཚེ། །
ས་ བརྒྱད་ པ་ ནི་ ཐོབ་ གྱུར་ ཏེ། །དབང་ བཅུ་ དག་ ཀྱང་ ཐོབ་ པར་ གྱུར། །ཅེས་
གསུངས་ཤིང་དེ་དག་གི་དོན་འཕགས་པ་ཐོགས་མེད་ཀྱིས་བྱང་སར་བཀྲལ་བ་
དང༌། སློབ་དཔོན་ཨ་བྷ་ཡ་ཀ་ར་སོགས་མཁས་གྲུབ་མང་པོའི་བཞེད་པ་ལྟར་
ཚོགས་ལམ་དང་སྦྱོར་ལམ་གྱི་རིང་ལ་གྲངས་མེད་དང་པོ་དང་། མ་དག་ས་བདུན་
གྱི་རིང་ལ་གྲངས་མེད་གཉིས་པ་དང་། དག་པ་ས་གསུམ་གྱི་རིང་ལ་གྲངས་མེད་
གསུམ་པ་རྫོགས་ཏེ། སྲིད་པ་ཐ་མར་གྱུར་ པ་ན་འོག་མིན་སྟག་པོ་བཀོད་པར་
ཕྱོགས་བཅུའི་སངས་རྒྱས་ཐམས་ཅད་ཀྱིས་འོད་ཟེར་ཆེན་པོའི་དབང་བསྐུར། དེ་
ནས་ས་བཅུའི་མཐར་རྡོ་རྗེ་ལྟ་བུའི་ཏིང་ངེ་འཛིན་མངོན་དུ་བྱས་ཏེ། དེའི་སྐད་ཅིག་
གཉིས་པ་ལ་ཆོས་སྐུ་དམ་པ་དང་གཟུགས་སྐུ་དམ་པ་གཉིས་ཟུང་དུ་འཇུག་པའི་
ལོངས་སྤྱོད་རྫོགས་པའི་སྐུར་མངོན་པར་རྫོགས་པར་སངས་རྒྱས་སོ། །ལོངས་སྐུ་
དེ་ནི་གནས་ངེས་པ་འོག་མིན་ཁོ་ན་ལས་གཞན་དུ་གཤེགས་མི་སྲིད། ཆོས་ངེས་པ་
ཐེག་པ་ཆེན་པོའི་ཆོས་ཁོ་ན་ལས་ཐེག་དམན་གྱི་ཆོས་གསུང་བ་མི་སྲིད། རྣམ་པ་
- 56 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ངེས་པ་མཚན་དཔེས་བརྒྱན་པའི་སྐུ་ཡི་རྣམ་པ་ལས་གཞན་དུ་འགྱུར་བ་མི་སྲིད།
འཁོར་ངེས་པ་ས་བཅུའི་བྱང་སེམས་ལས་སོ་སྐྱེ་སོགས་ཀྱི་འཁོར་མི་སྲིད། དུས་
ངེས་པ་འཁོར་བ་མ་སྟོངས་ཀྱི་བར་དུ་མྱ་ངན་ལས་འདའ་ཚུལ་མི་སྟོན་པ་སྟེ། ངེས་
པ་ལྔ་ལྡན་དུ་བཞུགས་སོ། །འོ་ན་ཐུབ་པས་ལོངས་སྐུའི་གོ་འཕང་བརྙེས་པའི་
གནས་འོག་མིན་ཞེས་བྱ་བ་དེ་ཕྱོགས་གང་ན་ཡོད་སྙམ་ན། སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་འདིའི་ཚངས་ཆེན་གྱི་སྟེང་ན་འོད་ཆུང་ནས་འབྲས་
བུ་ཆེ་བའི་བར་གྱི་ལྷ་གནས་རྣམས་ཡོད་ལ། དེའི་སྟེང་ན་མི་ཆེ་བ་དང་། མི་གདུང་
བ་དང་། གྱ་ནོམ་སྣང་དང་། ཤིན་ཏུ་མཐོང་དང༌། འོག་མིན་ཏེ་གནས་གཙང་ལྔ་
ཡོད་ལ། འོག་མིན་དེ་ནི་ ཉན་ཐོས་ འཕགས་ པ་རྣམས་ཤས་ཆེར་ བཞུགས་ པ་
གནས་གཙང་མ་ལྔའི་ནང་ཚན་ཡིན་པས་ལོངས་སྐུའི་ཞིང་ཁམས་ནི་དེ་མིན་ལ།
དེའི་སྟེང་ན་འོག་མིན་སྟུག་པོ་བཀོད་པ་ཞེས་བྱ་བའི་ལོངས་སྐུའི་ཞིང་ཁམས་ཡོད་
པར་ གསུངས་ཏེ། ལང་ ཀར་ གཤེགས་ པ་ ལས། རིན་ཆེན་ སྣ་ ཚོགས་ མཛེས་པ་
ཡིས། །འོག་ མིན་ གནས་ ནི་ ཉམས་ དགའ་ བར། །གཙང་ མའི་ གནས་ ཀྱི་ སྟེང་
བཞུགས་ནས། །ཡང་དག་སངས་རྒྱས་དེར་སངས་རྒྱས། །སྤྲུལ་པ་པོ་སྟེ་འདིར་
འཚང་རྒྱ། །ཞེས་དང་། སློབ་དཔོན་ཀ་མ་ལ་ཤཱི་ལས། འོག་མིན་ཞེས་བྱ་བ་ནི་ལྷའི་
གནས་ དག་ སྟེ། དེ་དག་གི་ ཕྱོགས་ གཅིག་ན་གནས་གཙང་མའི་ རིགས་ ཀྱི་ ལྷ་
རྣམས་ཡོད་དོ། །དེར་འཕགས་པ་ཉིད་འབའ་ཞིག་གནས་སོ། །དེ་དག་གི་སྟེང་ན་
དབང་ཕྱུག་ཆེན་པོའི་གནས་ཞེས་བྱ་བའི་གནས་ཡོད་དེ། དེར་ས་བཅུ་ལ་བཞུགས་
པའི་བྱང་ཆུབ་སེམས་དཔའ་སྲིད་པ་ཐ་མ་པ་ཁོ་ན་སྐྱེ་བ་བཞེས་པ་ཡིན་ལ། ཞེས་
གསུངས་པ་ལྟར་རོ། །དེར་འཁོར་བ་ཇི་སྲིད་མ་སྟོང་བར་དུ་སྐུ་དེ་ལས་ནམ་ཡང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གཡོ་བ་མེད་བཞིན་དུ་སྤྲུལ་སྐུ་བྱེ་བ་ཕྲག་འབུམ་ཐེར་དུ་མ་དུས་གཅིག་ཏུ་སྤྲུལ་
ནས་མ་དག་པའི་ཞིང་རྣམས་སུ་སེམས་ཅན་གྱི་དོན་མཛད་ཅིང་། ལྷག་པར་སྔོན་
གྱི་ཐུགས་བསྐྱེད་དང་སྨོན་ལམ་ལྟར་མི་མཇེད་འཇིག་རྟེན་གྱི་ཞིང་འདིར་སྤྲུལ་པའི་
སྐུ་འབྱོན་ཚུལ་ནི། ཐེག་པ་ཆེན་པོ་རྒྱུད་བླ་མ་ལས། ཐུགས་རྗེ་ཆེན་པོས་འཇིག་
རྟེན་མཁྱེན། །འཇིག་རྟེན་ཀུན་ལ་གཟིགས་ནས་ནི། །ཆོས་ཀྱི་སྐུ་ལས་མ་གཡོས་
པར། །སྤྲུལ་ པའི་ རང་བཞིན་ སྣ་ ཚོགས་ ཀྱིས། །སྐྱེ་བ་ མངོན་ པར་ སྐྱེ་བ་དང་། །
དགའ་ལྡན་ནས་ནི་འཕོ་བ་དང་། །ལྷུམས་སུ་འཇུག་དང་བལྟམས་པ་དང༌། །བཟོ་
ཡི་ གནས་ ལ་ མཁས་ པ་ དང་། །བཙུན་མོའི་ འཁོར་ དགྱེས་རོལ་ པ་ དང༌། །ངེས་
འབྱུང་དཀའ་བ་སྤྱོད་པ་དང་
། །བྱང་ཆུབ་སྙིང་པོར་གཤེགས་པ་དང༌། །བདུད་སྡེ་
འཇོམས་དང་རྫོགས་པར་ནི། །བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་
པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་
གནས་ པར་ བསྟོན། །ཞེས་ གང་ གསུངས་ པ་ ལྟར། ཐུབ་ པའི་ དབང་ པོའི་ ཞིང་
ཁམས་མི་མཇེད་འཇིག་རྟེན་འདི་ལ་གླིང་བཞི་པ་བྱེ་བ་ཕྲག་བརྒྱ་ཡོད་བའི་འཛམ་
གླིང་བྱེ་བ་ཕྲག་བརྒྱར་མཛད་པ་བཅུ་གཉིས་ཀྱི་ཚུལ་ཅིག་ཅར་དུ་སྟོན་ནོ། །དེ་
ཡང་། དགའ་ལྡན་ན་ལྷའི་བུ་དམ་པ་ཏོག་དཀར་པོ་ཞེས་བྱ་བ་སྐྱེ་བ་གཅིག་ཐོགས་
ཀྱི་བྱང་ཆུབ་སེམས་དཔའི་ཚུལ་བཟུང་ནས་ལྷ་རྣམས་ལ་ཆོས་སྟོན་ཅིང་བཞུགས་
པའི་ཚེ། ཕྱོགས་བཅུའི་སངས་རྒྱས་ཐམས་ཅད་ཀྱིས་གསུང་དབྱངས་མཐུན་པར་
སྔོན་གྱི་ཐུགས་བསྐྱེད་དང༌། སྨོན་ལམ་དུས་སུ་བབས་པས་སྙིགས་མ་ལྔ་བདོའི་
སེམས་ཅན་རྣམས་ལ་བརྩེ་བས་གཟིགས་ནས་འཛམ་བུའི་གླིང་དུ་མཛད་པ་བཅུ་
གཉིས་ཀྱི་ཚུལ་བསྟན་ནས་སེམས་ཅན་རྣམས་ཀྱི་དོན་བྱ་དགོས་པར་བསྐུལ་བ་ན།
- 58 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྗེ་བཙུན་མ་ཕམ་པ་ལྷ་རྣམས་ལ་ཆོས་སྟོན་པའི་ཕྱིར་རང་གི་རྒྱལ་ཚབ་ཏུ་དབང་
བསྐུར་ནས། དུས་ དང༌། གླིང་དང་། ཡུལ་དང༌། རིགས་ དང་། ཡུམ་ ལ་ གཟིགས་
པ་སྟེ་གཟིགས་པ་ལྔས་འཇིག་རྟེན་ལ་གཟིགས་ཏེ། གླང་པོ་ཆེ་ཐལ་དཀར་གྱི་རྣམ་
པར་བསྒྱུར་ཏེ་ཡུམ་སྒྱུ་འཕྲུལ་མ་གསོ་སྦྱོང་མཛད་པའི་ལྷུམས་སུ་བཞུགས། དེ་
ནས་ཟླ་བ་བཅུའི་རིང་ལ་ལྷ་རྣམས་ལ་ཆོས་སྟོན་པ་སོགས་སེམས་ཅན་དཔག་ཏུ་
མེད་པ་སྨིན་པར་མཛད། དེ་ནས་ཟླ་བ་བཅུ་པ་ལ་བབ་པ་ན་ལུམ་བི་ནིའི་ཚལ་དུ་
ཡུམ་སྒྱུ་འཕྲུལ་མའི་ཕྱག་གཡས་པ་བླག་ཤའི་ཤིང་གི་ཡལ་ག་ལ་འཇུས་ཏེ་བར་
སྣང་ལ་གཟིགས་པ་ན། ཡུམ་ལ་གནོད་པ་མེད་པར་རྩིབ་ལོགས་གཡས་པ་ནས་ན་
བཟའ་དང་བཅས་བཞིན་དུ་བལྟམས་པ་ན་ལྷ་རྣམས་ཀྱིས་མེ་ཏོག་གི་ཆར་ཕབ། །
ཚངས་པ་དང་བརྒྱ་བྱིན་གཉིས་ཀྱིས་ཀ་ཤི་ཀའི་ རས་ཀྱིས་ལྕིབས་ཏེ་ས་ལ་མ་
བཞག་པར་བར་སྣང་ལ་བཟུང་། ཀླུའི་རྒྱལ་པོ་དགའ་བོ་དང་ཉེ་དགའ་གཉིས་
ཀྱིས་སྐུ་ཁྲུས་གསོལ། དེ་ནས་ཀོ་ཤི་ཀ་ང་ཐོངས་ཞེས་གསུང་བྱོན་ཏེ་ཞབས་ས་ལ་
བཞག་ནས་ཕྱོགས་བཞིར་གོམ་པ་བདུན་བདུན་བོར་ཏེ། ང་ནི་འཇིག་རྟེན་འདི་ན་
ཕུལ་དུ་ཕྱིན་པའོ། །ང་ནི་སེམས་ཅན་ཐམས་ཅད་ཀྱི་ནང་ན་བླ་ན་མེད་པའོ། །ཞེས་
པ་ལ་སོགས་པའི་སེང་གེའི་སྒྲ་བསྒྲགས། འཇིག་རྟེན་ཐམས་ཅད་དུ་བཀྲ་ཤིས་
པའི་ལྟས་ཆེན་པོས་ཁྱབ་པར་མཛད། དེ་ནས་དགུང་ལོ་ཉི་ཤུ་རྩ་དགུའི་བར་དུ་
ཁབ་ཏུ་བཞུགས་ཏེ་གཞོན་ནུ་རོལ་རྩེད་ལ་སོགས་པའི་ཐབས་མཁས་ཀྱི་མཛད་
པས་ལྷ་མི་གྲངས་མེད་པ་ཞིག་སྨིན་པར་མཛད། དེ་ནས་ཕྱོགས་བཅུའི་སངས་རྒྱས་
ཐམས་ཅད་ཀྱིས་སིལ་སྙན་གྱི་སྒྲ་ལས་མྱུར་དུ་འཚང་རྒྱ་བར་བསྐུལ་ཞིང་། རྒ་བ་
དང་། ན་བ་དང་། ཤི་བ་རྣམས་གཟིགས་པའི་རྐྱེན་གྱིས་ཐུགས་དབྱུང་བའི་ཚུལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཛད་དེ། ཁ་ལོ་བསྒྱུར་བ་བྱིས་པའི་སྐྱེ་བོ་མི་མཁས་པས། །བློ་ངན་གཞོན་པས་
རྒྱགས་ཤིང་མྱོས་པས་རྒས་མ་མཐོང་། །ང་ནི་སླར་ འགྲོ་ང་ཡི་ཤིང་རྟ་མྱུར་དུ་
སྒྱུར། །ང་ཡང་རྒས་ལ་གནས་པས་རྩེ་དགས་ཅི་ཞིག་བྱ། །ནད་མེད་པ་ཡང་རྨི་
ལམ་ན་ནི་རྩེ་དང་མཚུངས། །ནད་ཀྱི་འཇིགས་པ་འདི་དག་ཤིན་ཏུ་མི་བཟད་པ། །
སྐྱེས་བུ་མཁས་པས་ནད་འདི་མཐོང་ནས་ཇི་ལྟ་བུར། །རྩེ་ལ་དགའ་དང་སྡུག་པའི་
འདུ་ཤེས་བསྐྱེད་པར་འགྱུར། །རྒ་བས་གནོད་པར་འགྱུར་པའི་གཞོན་པ་ཅིར་མི་
རུང་། །སྣ་ཚོགས་ནད་ ཀྱིས་ གནོད་ འགྱུར་ནད་མེད་ཅིར་མི་རུང་། །རིང་དུ་མི་
གནས་གསོན་པ་མཁས་ལ་ཅི་མི་རུང་། །དགའ་ལ་ཆགས་པ་སྐྱེད་བུ་མཁས་ལ་
ཅིར་མི་རུང༌
། །གལ་ཏེ་རྒ་མེད་ན་མེད་འཆི་བ་མེད་གྱུར་ཀྱང་། །འོན་ཀྱང་ཕུང་པོ་
ལྔ་ འཛིན་ སྡུག་བསྔལ་ཆེ་ཡིན་ན། །རྒ་ནད་ འཆི་བ་རྟག་ཏུ་འབྲང་བ་སྨོས་ཅི་
དགོས། །ལེགས་ པར་ སླར་ལོག་ རབ་ཏུ་ཐར་བར་ བྱ་བར་བསམ། །ཞེས་དང་།
རབ་ཏུ་བྱུང་བ་གཟིགས་པ་ན། །འདི་ནི་དགེ་བར་ལེགས་སྨྲས་ང་ཡང་འདོད་པ་
སྟེ། །རབ་ཏུ་བྱུང་བ་མཁས་པ་རྣམས་ཀྱིས་རྟག་ཏུ་བསྔགས། །དེ་ནི་བདག་ལ་ཕན་
ཞིང་སེམས་ཅན་གཞན་ལའང་ཕན། །འཚོ་བ་བདེ་ཞིང་ཉམས་མཐུན་འཆི་མེད་
འབྲས་བུར་འགྱུར། །ཞེས་སོགས་གསུངས་ནས་ཁྱིམ་ནས་ཁྱིམ་མེད་པར་རབ་ཏུ་
བྱུང་ནས་མཆོད་རྟེན་རྣམ་དག་ཏུ་ཉིད་ཀྱི་དབུ་སྐྲ་ཉིད་ཀྱིས་བསིལ་ཀ་ཤི་ཀའི་རས་
དང་རིན་ཐང་མེད་པའི་རིན་པོ་ཆེའི་རྒྱན་རྣམས་དོར་ཏེ། གོས་དུར་སྨྲིག་བགོས་
ནས་ནེ་རཉྫནའི་འགྲམ་དུ་ལོ་དྲུག་ཏུ་དཀའ་བ་སྤྱད། དེ་ནས་སངས་རྒྱ་བའི་དུས་
ལ་བབ་པ་ན་བསྐལ་པ་མང་པོ་ནས་སྨོན་ལམ་བཏབ་པའི་མཐུ་ཅན་ཞིང་པའི་བུ་མོ་
ལེགས་སྐྱེས་མ་ཞེས་བྱ་བ་ལས་བ་མཆོག་སྟོང་གི་འོ་མ་ཉིང་ཁུར་བྱས་པའི་ཞོ་
- 60 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཞེས་ནས་གསོལ་ཏེ་སྐུ་ལུས་ཀྱི་སྟོབས་བསྐྱེད། རྩ་འཚོང་གི་ཁྱེའུ་བཀྲ་ཤིས་ལས་
རྩྭ་དུར་པ་བཞེས་ཏེ། ཨ་ཤད་ཐད་ཞེས་བྱ་བའི་བྱང་ཆུབ་ཀྱི་ཞིང་དྲུང་དུ་གདུལ་བྱ་
ཐུན་མོང་བའི་སྣང་ངོར་རྩྭའི་གདན་དང་། ཐུན་མོང་མིན་པར་སེང་ཁྲིའི་སྟེང་དུ་
བཞུགས་ནས་སྲོད་ལ་བདུད་བྱེ་བ་ཕྲག་དུང་ཕྱུར་བྱམས་པའི་ཏིང་ངེ་འཛིན་གྱིས་
བཏུལ། ས་ག་ཟླ་བའི་ཚེས་བཅོ་ལྔའི་ཐོ་རངས་མངོན་པར་རྫོགས་པར་སངས་
རྒྱས་པའི་ཚུལ་བསྟན་ཏོ། །ཚུལ་དེ་དག་ནི་རྒྱ་ཆེར་རོལ་པ་དང་ ཕལ་པོ་ཆེ་ལ་
སོགས་པའི་མདོ་སྡེ་ནས་ཇི་ལྟར་འབྱུང་བ་ལྟར་ཡིན་ལ། གསང་སྔགས་ཀྱི་རྒྱུད་
ནས་ཇི་ལྟར་བཤད་པ་ནི། རྒྱུད་སྡེ་བཞི་ལས་བྱ་རྒྱུད་དང་སྤྱོད་རྒྱུད་གཉིས་ལ་ནི་
ཕར་ཕྱིན་ཐེག་པའི་ལུགས་ཀྱི་འཚང་རྒྱ་ཚུལ་ལས་ལོགས་པ་མེད་ཅེས་མཁས་གྲུབ་
སྨྲ་བའི་ཉི་མ་གསུངས་སོ། །རྒྱུད་སྡེ་གོང་མ་གཉིས་ལ་ནི་མི་འདྲ་བའི་ཁྱད་པར་
ཆེན་པོ་བྱུང་སྟེ། དེ་ཡང་ཡོ་ག་ནས་ཇི་ལྟར་འབྱུང་བ་ནི། ཡོ་གའི་རྩ་རྒྱུད་དེ་ཉིད་
བསྡུས་པ་དང་། བཤད་རྒྱུད་རྡོ་རྗེ་རྩེ་མོ་དང་། རྒྱུད་དེ་དག་གི་དགོངས་པ་འགྲེལ་
པའི་ སློབ་ དཔོན་ ཤཱཀྱ་བཤེས་ གཉེན་ དང༌། སངས་ རྒྱས་ གསང་ བ་ དང༌། ཀུན་
དགའ་སྙིང་པོ་གསུམ་གྱིས་ཞིབ་ཏུ་བཤད་ཅིང་། གསང་སྔགས་བླ་མེད་ཀྱི་རྒྱུད་
ནས་བཅོམ་ལྡན་འདས་སངས་རྒྱས་ པའི་ཚུལ་ཇི་ལྟར་བཤད་པ་ནི། འདུས་པ་
འཕགས་ལུགས་དང༌། ཡེ་ཤེས་ཞབས་ལུགས་གཉིས་ཀ་ནས་རྒྱ་ཆེར་གསུངས་ཏེ།
འཕགས་ལུགས་ཀྱི་སྤྱོད་བསྡུས་སྒྲོན་མེ་སོགས་དང་། ཡེ་ཤེས་ཞབས་ལུགས་ཀྱི་
འཇམ་དཔལ་ཞལ་ལུང་སོགས་ནས་གསུངས། དེ་དག་གི་ཁུངས་རྣམས་འདིར་
བཀོད་ན་ཡི་གེ་ཧ་ཅང་མངས་སུ་དོགས་པས། རྡོ་རྗེ་འཆང་ཆེན་པོའི་ལམ་གྱི་རིམ་
པ་དང་། རིམ་ལྔ་ གསལ་བའི་སྒྲོན་མེ་དང་། རྒྱུད་ སྡེ་ སྤྱིའི་རྣམ་བཤད་ཆེན་མོ་
- 61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སོགས་རྗེ་ཡབ་སྲས་ཀྱི་གསུང་རབ་དྲི་མ་མེད་པ་རྣམས་ཞིབ་ཏུ་བལྟས་ནས་ཤེས་
པར་བྱའོ། །
དེ་ལྟར་མངོན་པར་རྫོགས་པར་སངས་རྒྱས་ནས་ཞག་བདུན་ཕྲག་བདུན་
གྱི་རིང་ལ་བྱང་ཆུབ་ཀྱི་ཤིང་དྲུང་ལ་གཟིགས་པ་དང་། སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་ལ་རྒྱངས་རིང་དུ་འཆགས་པ་སོགས་མཛད་ཅིང་། ཟབ་
ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་
རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་
པར་བྱ། །ཞེས་གདུལ་བྱ་ཐུན་མོང་བའི་སྣང་ངོར་ཆོས་མི་གསུང་བའི་ཚུལ་མཛད་
པ་ན། ལྷ་ ཚངས་ པ་དང༌། བརྒྱ་བྱིན་ལྷའི་ འཁོར་ གྲངས་མེད་ པ་དང་བཅས་ཏེ་
ལྷགས་ནས་ཆོས་ཀྱི་འཁོར་ལོ་བསྐོར་བར་གསོལ་བ་ལན་མང་དུ་བཏབ། ལྷག་
པར་ཚངས་པས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ཏེ་རྒྱུ་མཚན་དུ་
མའི་སྒོ་ནས་ཆོས་ཀྱི་འཁོར་ལོ་བསྐོར་བར་བསྐུལ་ཞིང་གསོལ་བ་བཏབ་པ་ན།
དུས་ལ་བབས་པར་དགོངས་ནས་ཝཱ་ར་ཎཱ་སི་དྲང་སྲོང་ལྷུང་བ་རི་དྭགས་ལ་མི་
འཇིགས་པ་སྦྱིན་པའི་ནགས་སུ་གཤེགས་པ་ན། དེ་ན་ཀོ་དི་ནྱ་དང། རྟ་ཐུལ་དང་།
རླངས་པ་དང༌། མིང་ཅན་དང་། བཟང་ལྡན་ཏེ་ལྔ་སྡེའི་ཚོགས་རྣམས་གནས་པ་དེ་
དག་གིས་ཚེ་དང་ལྡན་པ་གོ་ཏ་མ་བྱོན་པ་ལེགས་སོ་གདན་ལ་བཞུགས་ཤིག་ཅེས་
བརྗོད་པ་ན། བཅོམ་ལྡན་འདས་ ཀྱིས་གདན་བཏིངས་པ་ལ་བཞུགས་ཏེ་བཀའ་
སྩལ་པ། རིགས་ཀྱི་བུ་དག་དེ་བཞིན་གཤེགས་པ་ལ་ཚེ་དང་ལྡན་པ་ཞེས་མ་ཟེར་
ཞིག ཁྱེད་ཡུན་རིང་པོར་སྡུག་བསྔལ་བར་འགྱུར་ཏ་རེ། ང་ནི་དེ་བཞིན་གཤེགས་
པ་སྟེ་མངོན་པར་རྫོགས་པར་སངས་རྒྱས་སོ། །རབ་བྱུང་གི་ཡེ་ཤེས་ཁོང་དུ་ཆུད་
- 62 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དོ་། །ད་ནི་ཐམས་ཅད་མཁྱེན་པ་སྟེ་སློབ་དཔོན་གཞན་ལ་རག་མ་ལུས་སོ། །ཞེས་
གསུངས་པའི་མོད་ལ། ལྔ་སྡེ་རྣམས་ཀྱི་སྐྲ་དང་ཁ་སྤུ་རང་བྱི་སྟེ། ལུས་ཆོས་གོས་
ངུར་སྨིག་གསུམ་གྱིས་གཡོགས་ཤིང་ལག་ན་བྱ་མ་བུམ་ཐོགས་པ། བསྙེན་པར་
རྫོགས་ནས་ལོ་བརྒྱ་ལོན་པ་ལྟ་བུ། སྐྲ་དང་ཁ་སྤུ་བྲེགས་ནས་ཞག་བདུན་ལོན་པ་
ལྟ་བུར་གྱུར་ཏོ། །དེ་ནས་བཅོམ་ལྡན་འདས་ཀྱིས་སྔར་འདས་ པའི་སངས་རྒྱས་
བཅོམ་ལྡན་འདས་རྣམས་ཀྱི་ཆོས་ཀྱི་འཁོར་ལོ་ས་ཕྱོགས་གང་དུ་བསྐོར་སྙམ་དུ་
དགོངས་པ་བཏང་བས་ས་ཕྱོགས་དེ་ཉིད་དུ་བསྐོར་བར་མཁྱེན་ཏེ། སྐད་ཅིག་ཡུན་
ཙམ་དེ་ཉིད་ལ་ས་ཕྱོགས་དེར་རིན་པོ་ཆེ་སྣ་བཞི་ལས་གྲུབ་པའི་ཁྲི་སྟོང་བྱུང་བར་
གྱུར་ཏོ། །དེ་ནས་བཅོམ་ལྡན་འདས་ཀྱིས་ཁྲི་དང་པོ་གསུམ་ལ་བསྐོར་བ་མཛད་དེ།
ཁྲི་བཞི་པ་ལ་བཞུགས་ནས། ལྔ་སྡེ་བཟང་པོ་དང་། ལྷའི་སྲས་པོ་བརྒྱད་ཁྲིས་
གཙོས་པའི་ལྷའི་འཁོར་དཔག་ཏུ་མེད་པ་ལ་བཀའ་དང་པོ་བདེན་བཞིའི་ཆོས་
འཁོར་བསྐོར་ཏེ། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པ་སྟེ་
ཤེས་པར་བྱའོ། །འདི་ནི་ཀུན་འབྱུང་འཕགས་པའི་བདེན་པ་སྟེ་སྤང་བ་བྱའོ། །འདི་
ནི་འགོག་པ་འཕགས་པའི་བདེན་པ་སྟེ་མངོན་དུ་བྱའོ། །འདི་ནི་ལམ་འཕགས་
པའི་བདེན་པ་སྟེ་བསྒོམ་པར་བྱའོ། །ཞེས་གསུངས་པས་ཀུན་ཤེས་ཀོ་དི་ནྱའི་རྒྱུད་
ལ་མཐོང་ལམ་སྐྱེད་དེ། ལྷ་རྣམས་ཀྱིས་ཆེད་དུ་བརྗོད་པ་ཆེད་དུ་བརྗོད་ནས་མེ་
ཏོག་གི་ཆར་པུས་མོ་ནུབ་ཙམ་ཕབ་སྟེ། ས་རྣམ་པ་དྲུག་ཏུ་གཡོས་སོ། །དེ་ནས་
སླར་ཡང་བདེན་པ་བཞི་ལན་གཉིས་སུ་ཟླས་ཏེ་གསུངས་པས་ལྔ་སྡེ་ལྷག་མ་རྣམས་
ཀྱི་རྒྱུད་ལ་མཐོང་ལམ་བསྐྱེས་ཤིང་། ཀོ་དི་རྒྱས་དགྲ་བཅོམ་ཐོབ་སྟེ་སྣམ་སྦྱར་གྱི་
རྒྱལ་མཚན་འཛིན་པའི་མཆོག་ཏུ་ལུང་བསྟན། དེ་ནས་རིམ་གྱིས་ཡུལ་གཞན་དང་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དུས་གཞན་དག་ཏུ་འདུལ་བ་ལུང་དང༌། མདོ་སྡེ་དྲན་པ་ཉེར་བཞག་དང༌། རྒྱ་ཆེར་
རོལ་པའི་མདོ་དང་། མདོ་སྡེ་ལས་བརྒྱ་པ་དང་། རྟོགས་བརྗོད་བརྒྱ་པ་ལ་སོགས་
པ་འཁོར་ལོ་དང་པོའི་སྡེར་གཏོགས་ཀྱི་མདོ་སྡེ་མཐའ་ཡས་ཞིག་བཀའ་སྩལ་ཏོ། །
དེ་ནས་བཅོམ་ལྡན་འདས་ཀྱིས་བྱ་རྒོད་ཕུང་པོའི་རིར་ཀོ་དི་ནྱ་ལ་སོགས་པའི་ལྔ་
སྡེ་དང༌། ཤཱ་རིའི་བུ་དང༌། མོ་འགལ་གྱི་བུ་དང་། འཕགས་པ་རབ་འབྱོར་དང་།
ཀུན་དགའ་བོ་ལ་སོགས་པའི་ཉན་ཐོས་ཀྱི་ཚོགས་རྣམས་དང་། རྗེ་བཙུན་བྱམས་
པ་དང་། རྗེ་བཙུན་འཇམ་དབྱངས་དང་། འཕགས་པ་སྤྱན་རས་གཟིགས་དབང་
ཕྱུག་ལ་སོགས་པ་སྤྲུལ་པའི་བྱང་ཆུབ་སེམས་དཔའ་མང་པོ་དང་། གཞན་ཡང་བྱང་
ཆུབ་སེམས་དཔའ་བགྲང་བ་ལས་འདས་པ་དང་བཅས་པ་ལ་བཀའ་བར་པ་མཚན་
ཉིད་མེད་པའི་ཆོས་འཁོར་བསྐོར་ཏེ། དེ་ཡང་ཤིན་ཏུ་རྒྱས་པ་སྟོང་ཕྲག་བརྒྱ་པ།
འབྲིང་ཉི་ཁྲི་ལྔ་སྟོང་པ་དང༌། ཁྲི་བརྒྱད་སྟོང་པ་དང་། ཤེས་རབ་ཁྲི་པ། བསྡུས་པ་
བརྒྱད་སྟོང་པ། གཞན་ཡང་ཡུལ་གཞན་དང་གཞན་དུ་ཏིང་ངེ་འཛིན་རྒྱལ་པོའི་
མདོ། རྡོ་རྗེ་གཅོད་པ། སངས་རྒྱས་ཕལ་པོ་ཆེ། ལང་ཀར་གཤེགས་པ། འཕགས་
པ་དཀོན་མཆོག་བརྩེགས་པ་ཆེན་པོ་ལ་སོགས་པ་བཀའ་བར་པའི་སྡེར་གཏོགས་
ཀྱི་ཆོས་མཐའ་ཡས་པ་གསུངས། དེ་ནས་ཡངས་པ་ཅན་ལ་སོགས་པར་གདུལ་བྱ་
གྲངས་མེད་པ་དག་གི་དོན་དུ། མདོ་སྡེ་དགོངས་འགྲེལ་ལ་སོགས་པའི་བཀའ་ཐ་
མའི་མདོ་སྡེ་རྣམས་གསུངས་སོ། །གསང་སྔགས་ཀྱི་ཆོས་འཁོར་བསྐོར་ཚུལ་ནི།
བྱ་རྒོད་ཕུང་པོར་ཤེར་ཕྱིན་གྱི་མདོ་གསུངས་པ་དང་དུས་མཉམ་དུ་དཔལ་ལྡན་
འབྲས་སྤངས་ཀྱི་མཆོད་རྟེན་དུ་དཔལ་དུས་ཀྱི་འཁོར་ལོ་སོགས་གསང་སྔགས་བླ་
མེད་ཀྱི་ཆོས་མཐའ་ཡས་པ་གསུངས། དེ་བཞིན་དུ་རི་རབ་ཀྱི་རྩེ་དང་། སུམ་ཅུ་རྩ་
- 64 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གསུམ་གྱི་གནས་དང་། དགའ་ལྡན་གྱི་གནས་དང༌། གནས་གཙང་མ་སོགས་པའི་
ལྷ་གནས་མང་པོ་དང་། ཀླུའི་གནས་དང༌། གནོད་སྦྱིན་གྱི་གནས་དང་། ཨོ་ཌི་ཡཱ་
ན་ ལ་སོགས་པའི་ འཛམ་བུའི་ གླིང་ གི་གནས་ཁྱད་པར་ཅན་མང་ པོར་ གསང་
སྔགས་རྒྱུད་ སྡེ་བཞིའི་ཆོས་མཐའ་ ཡས་ པ་ གསུངས་སོ། །དེ་དག་གི་ནང་ནས་
འདིར་སྐབས་སུ་བབས་པ་བྱ་རྒྱུད་རིགས་གསུམ་གྱི་ནང་ནས་པད་མའི་རིགས་
ཐུགས་རྗེ་ཆེན་པོའི་རྒྱུད་རྣམས་ཇི་ལྟར་གསུངས་པའི་ཚུལ་ནི། སྤྱན་རས་གཟིགས་
ཞལ་བཅུ་གཅིག་པའི་གཟུངས་དང༌། གཞན་ཡང་ཐུགས་རྗེ་ཆེན་པོའི་ཆོས་སྐོར་
མང་པོ་ཡངས་པ་ཅན་དང་། བྱ་རྒོད་ཕུང་པོ་སོགས་གནས་སྣ་ཚོགས་སུ་གསུངས།
ཐུགས་རྗེ་ཆེན་པོ་དོན་ཡོད་ཞགས་པའི་རྒྱུད་ནི་བཅོམ་ལྡན་འདས་ཀྱིས་རི་བོ་པོ་ཏ་
ལའི་རྩེ་མོར་གསུངས་སོ། །ཐུགས་རྗེ་ཆེན་པོ་སེང་གེ་སྒྲའི་གཟུངས་ལ་ཆེ་ཆུང་
གཉིས་ཡོད་པའི་ཆུང་བ་ནི་བཅོམ་ལྡན་འདས་ཀྱིས་རྡོ་རྗེ་གདན་དུ་གསུངས་ལ།
གཟུངས་ཆེ་བ་ནི་རྒྱལ་པོ་དབང་ཕྱུག་འོད་ཅེས་བྱ་བ་མཛེ་ནད་ཀྱིས་ཟིན་པ་གསོ་
བའི་དོན་དུ་འཕགས་པ་འཇམ་དཔལ་གྱིས་ཞུས་ནས། བཅོམ་ལྡན་འདས་ཀྱིས་རི་
བོ་པོ་ཏ་ལར་གསུངས་སོ། །གཞན་ཡང་ཐུགས་རྗེ་ཆེན་པོའི་ཆོས་སྐོར་མཐའ་ཡས་
པ་ཞིག་གསུངས་ཏེ་ཕལ་ཆེར་བོད་དུ་མ་འགྱུར་ཞིང་། སྔར་འགྱུར་བའི་རྒྱུད་འདི་
རྣམས་ལ་ཡང་བསྒྱུར་འཕྲོ་ལུས་པ་མང་སྟེ། ཐུགས་རྗེ་ཆེན་པོ་དོན་ཡོད་ཞགས་
པའི་རྒྱུད་ལ་ལེའུ་མང་དུ་ཡོད་པར་གསུངས་ཀྱང་འདིར་ལེའུ་ཁ་ཤས་ལས་མ་
འགྱུར་རོ། །པདྨའི་རིགས་ཀྱི་ཁྲོ་བོ་དཔལ་རྟ་མགྲིན་གྱི་སྐོར་ལ། རྟོག་པ་བདུན་
བཅུ་པ་ལ་སོགས་པའི་རྒྱུད་ཆེན་པོ་རྣམས་ཡོད་ཀྱང་བོད་དུ་མ་འགྱུར་ལ། ཧ་ཡ་གྲྭ་
བའི་གཟུངས་ཞེས་བྱ་བ་ཁོལ་བྱུང་ཞིག་འགྱུར་བ་ད་ལྟ་སྣང་བ་འདིའོ། །བྱ་རྒྱུད་
55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྤྱིའི་ཁུངས་མཐར་ཐུག་པ་གསང་བ་སྤྱི་རྒྱུད། ལེགས་གྲུབ་ཀྱི་རྒྱུད། དཔུང་བཟང་
གིས་ཞུས་པ། བསམ་གཏན་ཕྱི་མ་རྣམས་བོད་དུ་འགྱུར་ལ། །འདི་དག་གི་ཚུལ་
ཞིབ་པར་སྒྲུབ་ཐབས་དངོས་གཞིའི་སྐབས་སུ་འཆད་དོ། །དེ་ལྟར་ཐུབ་པས་མདོ་
སྔགས་ཀྱི་ཆོས་ཀྱི་འཁོར་ལོ་མཐའ་ཡས་པ་ཞིག་བསྐོར་ཏེ། མདོར་ན་ཆོས་ཀྱི་ཕུང་
པོ་བརྒྱད་ཁྲི་བཞི་སྟོང་བཀའ་སྩལ་ཏོ། །དེ་ཡང་། སྤྱོད་པ་རྣམས་ཀྱི་གཉེན་པོར་
ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་གསུངས་པ་ལྟར། ཉོན་མོངས་
པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་
པ་ཡིན་ཏེ། འདོད་ཆགས་ལ་སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་ཁྲི་ཆིག་སྟོང་།
ཞེ་སྡང་ལ་སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་ཁྲི་ཆིག་སྟོང་། གཏི་མུག་ལ་
སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་ཁྲི་ཆིག་སྟོང་། དུག་གསུམ་ཆ་མཉམ་ལ་
སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་ཁྲི་ཆིག་སྟོང་གསུངས་སོ། །འོ་ན་ཆོས་ཀྱི་
ཕུང་པོའི་ཚད་དེ་གང་ལ་བྱེད་སྙམ་ན། འདི་ལ་ཐེག་པ་གོང་འོག་ནས་བཤད་ཚུལ་
མང་དུ་སྣང་ན་ཡང་། གོང་དུ་ལུང་དྲངས་པ་ལྟར་ཉོན་མོངས་པ་སྣ་རེའི་གཉེན་པོ་
ཆ་ཚང་བར་སྟོན་པའི་གསུང་རབ་སྡེ་ཚན་རེ་ཆོས་ཕུང་རེའི་ཚད་དུ་བྱེད་པར་མཁས་
གྲུབ་སྨྲ་བའི་ཉི་མ་གསུངས་སོ། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་དེ་ཡང་
བསྡུ་ན་གསུང་རབ་ཡན་ལག་བཅུ་གཉིས་སུ་འདུ་སྟེ། མཁས་གྲུབ་ཤཱནྟི་པས་མདོ་
སྡེ་དབྱངས་བསྙད་ལུང་བསྟན་དང༌། ཚིགས་བཅད་ཆེད་བརྗོད་གླེང་གཞི་དང་། །
རྟོགས་བརྗོད་དེ་ལྟ་བུ་བྱུང་དང་། །སྐྱེས་རབས་ཤིན་ཏུ་རྒྱས་པ་དང༌། །རྨད་བྱུང་
གཏན་ལ་ཕབ་པའི་སྡེ། །གསུང་རབ་ཡན་ལག་བཅུ་གཉིས་ཡིན། །ཞེས་གསུངས་
པ་ལྟར་རོ། །དེ་ཡང་གླེང་གཞི། རྟོགས་བརྗོད། དེ་ལྟ་བུ་བྱུང་། སྐྱེས་རབས་བཞི་
- 66-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཅིག་ཏུ་བསྡུས་ནས་གསུང་རབ་ཡན་ལག་དགུར་འདུ་ལ། གསུང་རབ་ཡན་ལག་
དགུ་པོ་དེ་ཡང་སྡེ་སྣོད་གསུམ་དུ་འདུ་སྟེ། འདུལ་བ། མདོ་སྡེ། མངོན་པ་གསུམ་
མོ། །དེ་ཡང་
། གསང་སྔགས་རྒྱུད་སྡེ་བཞིའི་སྐོར་རྣམས་སྡེ་སྣོད་གསུམ་དུ་བསྡུ་
བའི་ཚུལ་ཡང་བཤད་ལ། ལོགས་སུ་ཕྱེ་ན་སྡེ་སྣོད་གསུམ་དང་། རྒྱུད་སྡེ་བཞིར་
དབྱེའོ། །རྒྱུད་སྡེ་རྣམས་སྡེ་སྣོད་གསུམ་དུ་བསྡུ་ཚུལ་ཇི་ལྟར་བཤད་སྙམ་ན། དེ་
ཡང་། མདོ་སྡེར་གཏོགས་པ་དང་། སྡེ་སྣོད་གསུམ་གར་གཏོགས་པའི་བཤད་ཚུལ་
གཉིས་ལས། མདོ་སྡེར་གཏོགས་ཚུལ་ཇི་ལྟར་བཤད་ན། དཔུང་བཟང་གི་རྒྱུད་
ལས། གསང་ སྔགས་ མདོ་ སྡེའི་ ཚུལ་ དུ་ བཤད། །ཅེས་ འབྱུང་ བ་ དང༌། རྣམ་
འཇོམས་ ཀྱི་རྒྱུད་ལས། དེས་ནི་རབ་བཀྲུས་གཙང་མ་ཡིས། །མདོ་སྡེར་དམ་པ་
མཉན་པར་གྱིས། །གང་དག་ཡིད་དགེ་སེམས་དང་ཞིང་། །གཙང་མའི་གོས་ཀྱིས་
རབ་བརྒྱན་ཏེ། །ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །
མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །མི་བཟད་
པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་བལྟ། །ཞེས་སོགས་རྒྱུད་མང་
པོ་ནས་མདོ་སྡེ་ཞེས་འབྱུང་ཞིང་། མཁས་གྲུབ་ཆེན་པོ་ཤཱནྟི་པས་ཟབ་དོན་བསྡུས་
ནས་སྟོན་པས་མདོ་སྡེར་གཏོགས་པར་བཞེད། སློབ་དཔོན་ཨ་བྷ་ཡ་ཀ་རས་ནི་སྡེ་
སྣོད་གསུམ་གར་གཏོགས་པ་བཞེད། དེ་ཡང་ངོ་བོའི་སྒོ་ནས་མདོ་སྡེར་གཏོགས་
ཀྱང་། ནང་གསེས་ཀྱི་ཕྱེ་ན་སྡེ་སྣོད་གསུམ་གའི་དོན་སྟོན་པས་ ཨ་ བྱཱ་ཀ་རའི་
བཞེད་པ་ལྟར་འཐད་ཅེས་རྡོ་རྗེ་འཆང་ཆེན་པོའི་ལམ་རིམ་ལས་གསུངས་སོ། །
མགོན་པོ་ཀླུ་སྒྲུབ་ཀྱིས་གསང་བ་འདུས་པའི་སྒྲུབ་ཐབས་མདོར་བྱས་ཞེས་བྱ་བ་
མཛད་ཅིང་། སྒྲུབ་ཐབས་དེ་ཉིད་རྩ་རྒྱུད་ཀྱི་ཁུངས་དང་སྦྱར་ཏེ་བཤད་པ་ལ་མདོ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽ །
དང་བསྲེས་པ་ཞེས་གསུངས་ཤིང་། སློབ་དཔོན་ཨཱརྱ་དེ་བ་དང་། ཀླུའི་བྱང་ཆུབ་
སོགས་ཀྱིས་བདེ་མཆོག་གི་རྒྱུད་རྣམས་ལ་ཤེས་ རབ་ ཀྱི་མདོ་ཞེས་བཤད་པ་
སོགས་ཁུངས་མང་ངོ༌། །འོ་ན་རྒྱལ་བས་ཆོས་ཀྱི་ཕུང་བོ་ཚད་མེད་པ་དེ་ཙམ་
གསུངས་ན། ད་ལྟ་དེའི་ཆ་ཙམ་ཡང་མི་སྣང་ན་དེ་དག་གང་ན་བཞུགས་སྙམ་ན།
མཁས་ མཆོག་ དབྱིག་ གཉེན་ གྱིས། ཡང་ དག་ བསྡུས་ པའི་ གཞི་ ཉམས་ ཕྱིར། །
མཐའ་དག་མིན་པར་གཏོགས་པ་ཡིན། །ཞེས་གསུངས་པ་ལྟར། རྒྱལ་བ་མྱ་ངན་
ལས་འདས་ནས་རིང་པོ་མ་ལོན་པར་བདུད་སྡིག་ཏོ་ཅན་དང༌། དེས་བྱིན་གྱིས་
བརླབས་པའི་སྐྱེ་བོ་མ་རུང་པ་མང་པོ་དང༌། ལྷག་པར་སྤྲང་པོ་ཉི་མའི་དངོས་གྲུབ་
ཅེས་བྱ་བ་ལ་སོགས་ པ་མུ་སྟེགས་པ་མང་པོས་གཙུག་ལག་ ཁང་མང་པོ་མེར་
བསྲེགས་པ་སོགས་རྒྱལ་བའི་བཀའ་ཆེས་མང་དུ་བསྣུབས་ནས། ཀླུ་སྒྲུབ་ཐོགས་
མེད་སོགས་འཇིག་རྟེན་དུ་བྱོན་པའི་ཚེ་ནའང་བཀའ་མང་དུ་མ་བཞུགས་པར་
གསུངས་ལ། འོན་ཀྱང་སློབ་སྤྲིངས་ལས། བསྟན་པ་རིན་ཆེན་མཆོག་ལྟར་བཟང་
ལ་འཕན་མེད་པ། །རྣམ་པར་དག་ཚུལ་གང་ཡིན་ཀླུ་མགོ་གདེངས་ཀ་ཅན། །ཆེན་
པོ་རྣམས་ཀྱི་གཙུག་གི་རྒྱན་བཞིན་གུས་མནོས་ནས། །ས་ཡི་གཏིང་ན་གནས་པའི་
རབ་རིབ་བསེལ་བར་བྱེད། །ཅེས་གསུངས་པ་ལྟར། རྒྱལ་བའི་བཀའ་ཕལ་མོ་ཆེ་
ནི་ཀླུའི་ཡུལ་ན་བཞུགས་ཏེ། ཀླུ་རྒྱལ་བྱང་ཆུབ་སེམས་དཔའ་རྣམས་ཀྱིས་རིན་པོ་
ཆེའི་གཞལ་མེད་ཁང་དུ་མཆོད་པའི་དངོས་པོ་བསམ་གྱིས་མི་ཁྱབ་པས་མཆོད་
པར་བྱེད་ལ། གཞན་ཡང་སུམ་བཅུ་རྩ་གསུམ་ལ་སོགས་པའི་ལྷ་གནས་དུ་མ་དང༌།
ལྕང་ལོ་ཅན་ལ་སོགས་པ་རྒྱལ་ཆེན་བཞིའི་གནས་དང༌། དྲི་ཟའི་རྒྱལ་པོ་རྣམ་པར་
རྒྱལ་བའི་གནས་ལ་སོགས་པ་དང་། འདར་བྱེད་ཀྱི་གླིང་དང༌། ཤམ་བྷ་ལ་དང༌།
-68



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཨོ་ཌི་ཡཱ་ནའི་མཁའ་འགྲོའི་ཕོ་བྲང་ལ་སོགས་པ་གནས་ཁྱད་པར་ཅན་རྣམས་ན་
བཞུགས་པར་གསུངས་སོ། །དེ་ལྟར་སྟོན་པ་ཐུགས་རྗེ་ཅན་དེ་ཉིད་ཀྱིས་ཐེག་པ་ཆེ་
ཆུང་གི་ཆོས་ཀྱི་འཁོར་ལོ་མཐའ་ཡས་པ་ཞིག་བསྐོར་ནས་ལྷ་མི་བགྲང་བ་ལས་
འདས་པ་སྨིན་ཅིང་གྲོལ་བར་མཛད་ནས། སྐུ་དངོས་ཀྱི་གདུལ་བྱ་ཀུན་ཏུ་རྒྱུ་རབ་
བཟང་དང་། དྲི་ཟའི་རྒྱལ་པོ་རབ་དགའ་གཉིས་འདུལ་བའི་དུས་ལ་བབས་པ་ན།
གྲོང་ཁྱེར་རྩྭ་ཅན་དུ་ཕེབས་ཏེ་རབ་དགའ་འདུལ་ཕྱིར་དྲི་ཟར་སྤྲུལ་ནས་དྲི་ཟའི་གླུ་
དབྱངས་ཀྱི་སྒོ་ནས་ང་རྒྱལ་བཅག་དད་པར་བྱས་ནས་ཆོས་བསྟན་པས་བདེན་པ་
མཐོང་བ་ལ་བཀོད། ཀུན་ཏུ་རྒྱུ་རབ་བཟང་ལོ་བརྒྱ་ཉི་ཤུ་ལོན་པ་མི་རྣམས་ཀྱིས་
ཐར་པ་ཐོབ་པར་ གྲགས་པ་ཆེ་བ་ཞིག་ཡོད་པ་དེ་ རྫིང་བུ་དལ་གྱིས་འབབ་ན་
གནས་པས་ཨུ་དུམ་ཝ་རའི་མེ་ཏོག་གི་ཚལ་རྙིངས་པ་མཐོང་བ་དང་། དེ་སྟོན་པ་མྱ་
ངན་ལས་འདའ་བའི་རྟགས་སུ་ཤེས་ནས། ད་ནི་བདག་གིས་སྟོན་པ་མ་མཇལ་ན་
སླར་མཇལ་བར་ མི་འགྱུར་ཞིང་། སྟོན་ པས་བདག་ གི་ཐེ་ཚོམ་ཡང་ སེལ་བར་
འགྱུར་སྲིད་སྙམ་སྟེ་སོང་ནས་ཀུན་དགའ་བོ་ལ་སྟོན་པ་མཇལ་བར་ཞུས་པས།
ཀུན་དགའ་བོས་མུ་སྟེགས་ཅན་སྟོན་པའི་དྲུང་དུ་གཏོང་བར་མ་འདོད་ནས་ལན་
གསུམ་གྱི་བར་དུ་ཞུས་ཀྱང་མ་གནང་བ་སྟོན་པས་མཁྱེན་ནས་ང་དང་མུ་སྟེགས་
ཅན་གཏམ་གླེང་བའི་ཐ་མ་འདི་ཡིན་གྱིས་ཐོངས་གསུངས་ནས་ཀུན་ཏུ་རྒྱུ་རབ་
བཟང་མཇལ་བར་གནང་། དེ་ལ་དགའ་བར་བྱ་བའི་གཏམ་མང་པོ་མཛད་ནས་
ཆོས་འདུལ་བ་འདི་ལ་དགེ་སྦྱོང་གི་འབྲས་བུ་བཞི་ཡོད་ཚུལ་དང་། ཆོས་འདུལ་བ་
ལས་ཕྱི་རོལ་ཏུ་གྱུར་པ་ལ་འབྲས་བུ་ཐོབ་པ་མེད་ཚུལ་གསུངས་པས་ཀུན་ཏུ་རྒྱུ་
རབ་བཟང་ཡིད་ཆེས་རྙེད་ནས་བདེན་པ་མཐོང་། ཚུར་ཤོག་གིས་བསྙེན་རྫོགས་
69.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཛད་པས་དགྲ་བཅོམ་ཐོབ། དེ་ནས་རབ་བཟང་གིས་སྟོན་པའི་བཀའ་དྲིན་དྲན་
པའི་གུས་པས་ད་ནི་བདག་གིས་སྟོན་པ་མྱ་ངན་ལས་འདའ་བ་བལྟ་བར་མི་བཟོད་
དོ་སྙམ་ནས་དེ་མ་ཐག་མྱ་ངན་ལས་འདས་སོ། །དེ་ནས་སྟོན་པས་འཁོར་རྣམས་ལ་
བཀའ་ སྩལ་ པ། འཁོར་རྣམ་ བཞིས་ ཕན་ བདེར་ འགྱུར་ བའི་ གསུང་ རབ་ བཅུ་
གཉིས་བཀླག །སྟོན་པ་སོ་ཐར་ལ་གྱིས། རྒན་པས་གཞོན་པ་རྣམས་ཡོ་བྱད་ཀྱིས་
བསྡུ། གཞོན་པས་རྒན་པའི་མིང་འབོད་མི་བྱ། དད་པ་ཅན་ལ་སྟོན་པ་འཁྲུངས་པ།
སངས་རྒྱས་པ། ཆོས་གསུངས་པ། མྱ་ངན་ལས་འདས་པའི་ ཕྱོགས་བཞི་བསྟན་
པར་ བྱའོ། །དགེ་སློང་དག་དཀོན་མཆོག་གསུམ་དང་བདེན་པ་བཞི་ལ་ཐེ་ཚོམ་
ཡོད་ན་ཞུས་ཤིག །ཅེས་གསུངས་ནས་སྐུའི་སྟོད་གཡོགས་བསལ་ཏེ། དགེ་སློང་
དག་དེ་བཞིན་གཤེགས་པ་བལྟ་བ་ནི་རྙེད་པར་དཀའ་ཡིས། དེ་བཞིན་གཤེགས་
པའི་སྐུ་ལ་ ལྟོས་ཤིག །དགེ་སློང་ དག་ རེ་ཞིག་ཅང་མ་སྨྲ་ཞིག་དང་། འདི་ལྟར་
འདུས་བྱས་ཐམས་ཅད་ནི་འཇིག་པའི་ཆོས་ཅན་ཡིན་ཏེ་དེ་ལ་འདི་ནི་དེ་བཞིན་
གཤེགས་པའི་གསུང་གི་ཐ་མ་ཡིན་ནོ། །ཞེས་གསུངས་ནས་ཤིང་ས་ལ་ཟུང་གི་
འགྲམ་དུ་དཔྱིད་ཟླ་ཐ་ཆུང་སྐར་མ་ས་གས་ཉ་བའི་ཚེས་བཅོ་ལྔའི་ནུབ་མོ་མྱ་ངན་
ལས་འདའ་བའི་ཚུལ་བསྟན་ཏོ། །དེ་ནས་རྒྱལ་པོ་མ་སྐྱེས་དགྲ་དང་སྡིག་པ་ཅན་གྱི་
གྱད་རྣམས་དང༌། བྲམ་ཟེ་དབྱར་བྱེད་ལ་སོགས་པ་སྟོབས་ལྡན་མང་པོས་དཔུང་གི་
ཚོགས་བཤམས་ཏེ་སྐུ་གདུང་གི་སྐལ་པ་ལ་རྩོད་པ་ན། བྲམ་ཟེའི་རིགས་བྲེ་བོ་དང་
མཉམ་པས་དེ་དག་ཐམས་ཅད་ལ་ཚིག་འཇམ་པོས་སྟོན་པ་ཐུགས་རྗེ་ཅན་དེ་ནི་
ཡུན་རིང་པོ་ནས་བཟོད་པ་དང་ལྡན་པ། བཟོད་པའི་བསྔགས་པ་བརྗོད་པ་ཡིན་པ་
ལ། སྐུ་ གདུང་ གི་ ཕྱིར་ གཅིག་ གིས་ གཅིག་ གསོད་ པར་ མི་ རིགས་ ཀྱིས། བདག་
- 70 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གིས་སྐུ་གདུང་ཆ་བརྒྱད་དུ་བགོས་ལ་སྦྱིན་བུམ་པ་ལ་ཁོ་བོས་མཆོད་པ་བྱའོ། །
ཞེས་སྨྲས་པས། དེ་ཐམས་ཅད་ཀྱིས་དེ་བཞིན་དུ་བྱའོ་ཞེས་ཁས་བླངས་པ་ལ་སྐུ་
གདུང་ཆ་བརྒྱད་དུ་བགོས་ཏེ། རྩྭ་ཅན་གྱི་གྱད་ནས་དབྱར་བྱེད་ཀྱི་བར་ལ་བྱིན་
པས། དེ་དག་གིས་རང་རང་གི་ཡུལ་དུ་མཆོད་རྟེན་བརྩིགས་ནས་མཆོད་པ་དང་
དུས་སྟོན་ཆེན་པོ་བྱས། སྐུ་གདུང་ཆ་བརྒྱད་པོ་དེ་དག་ལས་ཡུངས་འབྲུ་ལྟ་བུའི་
རིང་ བསྲེལ་ མང་ དུ་ འཕེལ་ བ་ ལྷ་ དང༌། ཀླུ་དང་། དྲི་ཟ་དང༌། གྲུལ་བུམ་དང་།
མིའམ་ཅི་དང༌། མིའི་ཡུལ་མཐའ་དག་ཏུ་ཁྱབ་ཅིང་། དེ་དག་རེ་རེ་ལས་ཀྱང་མང་
དུ་འཕེལ་ཏེ། སྔོན་ཆོས་རྒྱལ་མྱ་ངན་མེད་ཀྱིས་ནུབ་གཅིག་ལ་རིང་བསྲེལ་གྱི་སྙིང་
པོ་ཅན་གྱི་མཆོད་རྟེན་འབུམ་ཕྲག་བཅུ་བཞེངས་པ་སོགས་དེ་བཞིན་གཤེགས་པའི་
རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ཡང་ལྷ་མིའི་ཡུལ་ན་མཐའ་ཡས་པར་
བཞུགས་སོ། །དེ་ཡང་། མདོ་སྡེ་བསྐལ་བཟང་དང༌། སྙིང་རྗེ་པདྨ་དཀར་པོ་དང༌།
གསེར་འོད་རྣམ་པར་རྒྱལ་བའི་མདོ་སོགས་ནས་སྟོན་པ་ཐུགས་རྗེ་ཅན་འདི་ཉིད་
སྔོན་གྱི་ཐུགས་བསྐྱེད་དང་སྨོན་ལམ་གཞན་ལས་ཁྱད་པར་དུ་འཕགས་པས། མྱ་
ངན་ལས་འདས་ནས་ཀྱང་བསྟན་པ་ཡུན་རིང་དུ་གནས་པ་དང་། སྐུ་གདུང་མང་དུ་
འཕེལ་ཞིང་རེ་རེས་ཀྱང་ལྷ་མི་མང་པོའི་དོན་བྱེད་པར་གསུངས་པ་ཡིན་ནོ། །དེ་
ལྟར་སྟོན་པ་མྱ་ངན་ལས་འདས་ཞེས་བྱ་བ་ཡང་གདུལ་བྱ་རྟག་འཛིན་ཅན་རྣམས་
འདུལ་ བའི་ དོན་ དུ་ ཐབས་ མཁས་ པས་ ཚུལ་ བསྟན་ པ་ ཡིན་གྱིས། དེ་ བཞིན་
གཤེགས་པའི་སྐུ་ལ་རྒྱུན་ཆད་པ་མེད་དེ། མདོ་སྡེ་རྒྱན་ལས། ཇི་ལྟར་མེ་ནི་གཞན་
དུ་འབར། །གཞན་དུ་ཞི་བར་འགྱུར་བ་ལྟར། །དེ་བཞིན་སངས་རྒྱས་སེམས་ཅན་
ལ། །སྣང་དང་མི་སྣང་ཤེས་པར་བྱ། །ཞེས་དང་། ཐེག་པ་ཆེན་པོ་རྒྱུད་བླ་མ་ལས།
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྣང་བ་དེ་ནི་ཤིན་ཏུ་ཡང་། །རྟོག་པ་མེད་ཅིང་གཡོ་བ་མེད། །དེ་ལྟ་མོད་ཀྱི་ས་སྟེང་
ན། །དོན་ཆེན་གྱིས་ནི་ཉེ་བར་གནས། །དེ་བཞིན་དད་སོགས་དྲི་མེད་ཅན། །དད་
སོགས་ ཡོན་ ཏན་ བསྒོམས་ པ་ ཡི། །རང་ སེམས་ ལ་ སྣང་ རྫོགས་ སངས་ རྒྱས། །
མཚན་དང་དཔེ་བྱད་དང་ལྡན་པ། །འཆག་པ་དང་ནི་བཞེངས་པ་དང་། །བཞུགས་
པ་དང་ནི་གཟིམས་པ་དང་། །སྤྱོད་ལམ་སྣ་ཚོགས་མཛད་པ་ཅན། །ཞི་བའི་ཆོས་ནི་
གསུང་ བ་ དང་། །མི་ གསུང་མཉམ་ པར་ བཞག་གྱུར་པ། །ཆོ་འཕྲུལ་རྣམ་པ་སྣ་
ཚོགས་ དག །མཛད་ པ་ གཟི་མདངས་ ཆེན་ པོ་ ཅན། །སེམས་ ཅན་ རྣམས་ ཀྱིས་
མཐོང་བར་འགྱུར། །ཞེས་དང་། གསེར་འོད་ལས་ཀྱང་། བྱང་ཆུབ་སེམས་དཔའ་
མཛེས་པའི་ཏོག་དེ་བཞིན་གཤེགས་ པ་བཞི་དང༌། ངོ་ མཚར་ རྨད་དུ་བྱུང་བའི་
དངོས་པོ་དེ་དག་མཐོང་བས་དགའ་མགུ་རངས་པར་གྱུར་ནས་ཐལ་མོ་སྦྱར་ཏེ།
སེམས་རྩེ་གཅིག་ཏུ་དེ་བཞིན་གཤེགས་པ་རྣམས་ཀྱི་མཚན་ཁྱད་པར་དུ་འཕགས་
པ་དག་ལ་རྣམ་པར་བལྟས་ནས། གཞན་ཡང་འདི་སྙམ་དུ་དེ་བཞིན་གཤེགས་པ་
ཤཱཀྱ་ཐུབ་པ་ཡོན་ཏན་ཚད་མེད་པ་དང་ལྡན་ཡང་སྐུ་ཚེའི་ཚད་འབའ་ཞིག་ལ་ཐེ་
ཚོམ་གྱི་སེམས་སྐྱེས་པར་གྱུར་ན། ཅིའི་ཕྱིར་དེ་བཞིན་གཤེགས་པ་ཡོན་ཏན་ཚད་
མེད་བ་མངའ་ཡང་སྐུ་ཚེ་ཐུང་སྟེ་ལོ་བརྒྱད་ཅུ་ཁོ་ན་བཞུགས་པར་གྱུར་སྙམ་མོ། །དེ་
ནས་བཅོམ་ལྡན་འདས་བཞི་པོ་དེ་དག་གིས་བྱང་ཆུབ་སེམས་དཔའ་མཛེས་པའི་
ཏོག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་ངེད་ཀྱིས་ནི་བླ་ན་མེད་པའི་
ཐམས་ཅད་མཁྱེན་པ་མ་གཏོགས་པར་ལྷ་དང་བཅས་པའི་འཇིག་རྟེན་ན་ཚངས་པ་
དང་། བདུད་ དང༌། དགེ་སྦྱོང་དང་། བྲམ་ཟེ་དང་། མི་དང༌། མི་ མ་ ཡིན་ པ་ གང་
གིས་ཀྱང་། དེའི་བཞིན་གཤེགས་པའི་སྐུ་ཚེའི་ཚད་ཀྱི་མཐའ་ཤེས་ཤིང་། དཔོག་
72 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པར་འགྱུར་བ་ཡང་དག་པར་མ་གཟིགས་སོ། །དེ་བཞིན་གཤེགས་པ་བཞི་པོ་དེ་
དག་གིས་བཅོམ་ལྡན་འདས་ཤཱཀྱ་ཐུབ་པའི་སྐུ་ཚེའི་ཚད་བསྟན་པར་བཞེད་ནས།
བཅོམ་ལྡན་འདས་ཀྱི་བྱིན་གྱིས་རླབས་ཀྱི་མཐུས། འདོད་པ་དང་། གཟུགས་ཀྱི་
ཁམས་ ཀྱི་ ལྷ་ རྣམས་ དང་། ཀླུ་དང་། གནོད་ སྦྱིན་ དང༌། དྲི་ཟ་དང་། ལྷ་མ་ཡིན་
དང་། ནམ་ མཁའ་ ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང་། བྱང་ ཆུབ་
སེམས་དཔའ་སེམས་དཔའ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་སྙེད་
འདུས་ཏེ་ལྷགས་ནས་བྱང་ཆུབ་སེམས་དཔའ་མཛེས་པའི་ཏོག་གི་ཁྱིམ་ཡོངས་སུ་
དག་ཅིང་གྱ་ནོམ་པ་དེར་ཞུགས་པར་གྱུར་ཏོ། །དེ་ནས་བཅོམ་ལྡན་འདས་བཞི་པོ་
དེ་དག་གིས་འཁོར་མང་པོའི་ནང་དུ་དེ་བཞིན་གཤེགས་པ་ཤཱཀྱ་ཐུབ་པའི་སྐུ་ཚེའི་
ཚད་ཇི་སྙེད་པ་དེ་དག་བསྟན་པར་བཞེད་པའི་ཕྱིར་ཚིགས་སུ་བཅད་དེ་བཀའ་སྩལ་
པ། རྒྱ་མཚོ་ཐམས་ཅད་ ཀུན་ གྱི་ཆུ། །ཐིགས་པའི་གྲངས་ནི་ཤེས་རུང་གི །ཤཱཀྱ་
ཐུབ་པའི་སྐུ་ཚེའི་ཚད། །གང་གིས་ཀྱང་ནི་བགྲང་མི་ནུས། །ཞེས་སོགས་གསུངས་
པ་ན། བཅོམ་ལྡན་འདས་བཞི་པོ་དེ་དག་ལ་འདི་སྐད་ཅེས་གསོལ་ཏོ། །ཅིའི་སླད་
དུ་དེ་བཞིན་གཤེགས་པ་དེ་ལྟ་བུའི་སྐུ་ཚེ་ཐུང་བར་བསྟན་པར་མཛད་ལགས། དེ་
ནས་བཅོམ་ལྡན་འདས་བཞི་པོ་དེ་དག་གིས་བྱང་ཆུབ་སེམས་དཔའ་མཛེས་པའི་
ཏོག་ལ་བཀའ་སྩལ་པ། རིགས་ཀྱི་བུ་བཅོམ་ལྡན་འདས་ཤཱཀྱ་ཐུབ་པ་དེ་སྙིགས་མ་
ལྔའི་དུས་སུ་འཇིག་རྟེན་དུ་བྱུང་བ་ན། མི་རྣམས་ཚེ་ལོ་བརྒྱ་པར་གྱུར་ཅིང་། རང་
བཞིན་དམའ་བ་དང་། དགེ་བའི་རྩ་བ་ཕྲ་ཞིང་ཆུང་བ་དང་། མོས་པ་མེད་པར་གྱུར་
པས་སེམས་ཅན་དེ་དག་ལས་ཕལ་ཆེར་བདག་ཏུ་ལྟ་བ་དང་། གང་ཟག་ཏུ་ལྟ་བ་
དང༌། སེམས་ ཅན་ དང༌། སྲོག་ དང་། གསོ་ བ་ པོ་ དང༌། ལོག་ པར་ ལྟ་ བ་ དང༌།
- 73-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བདག་དང་བདག་གིར་ལྟ་བ་དང་། རྟག་པ་དང་ཆད་པར་ལྟ་བ་ལ་སོགས་པ་དང་
ལྡན་པས་སེམས་ཅན་མང་པོ་དེ་དག་དང་། མུ་སྟེགས་ཅན་མང་པོ་དེ་དག་ཕན་
གདགས་ཤིང་། ཡང་དག་པའི་ཤེས་པ་བསྐྱེད་ནས་མྱུར་དུ་བླ་ན་མེད་པའི་བྱང་
ཆུབ་ཡོངས་སུ་རྫོགས་པར་བྱ་བའི་ཕྱིར། དེ་ལྟ་བས་ན་དེ་བཞིན་གཤེགས་པ་ཤཱཀྱ་
ཐུབ་པས་དེ་ལྟ་བུའི་སྐུ་ཚེ་ཐུང་བ་བསྟན་པ་ཡིན་ནོ། །རིགས་ཀྱི་བུ་གཞན་ཡང་དེ་
བཞིན་ གཤེགས་ པ་དེ་སེམས་ཅན་རྣམས་ ཀྱི་ཡོངས་སུ་མྱ་ངན་ལས་འདའ་བ་
མཐོང་བར་གྱུར་ན་མཐོང་བར་དཀའ་བའི་འདུ་ཤེས་དང་། མྱ་ངན་དང༌། སྡུག་
བསྔལ་བ་ལ་སོགས་པའི་འདུ་ཤེས་བསྐྱེད་ནས། སངས་རྒྱས་བཅོམ་ལྡན་འདས་
ཀྱིས་གསུངས་པའི་མདོ་སྡེ་བསྟན་པ་དག་མྱུར་དུ་ལེན་པ་དང་། འཛིན་པ་དང་།
ཀློག་པ་དང་། ཁ་ཏོན་དུ་འདོན་པ་དང་། ཀུན་ཆུབ་པར་བྱས་ནས་གཞན་དག་ལ་
ཡང་དག་པར་བསྟན་པ་དང༌། སྐུར་བ་འདེབས་པར་མི་འགྱུར་བར་མཛད་པར་
བཞེད་པའི་ཕྱིར། དེ་ལྟ་བས་ན་དེ་བཞིན་གཤེགས་པས་དེ་ལྟ་བུའི་སྐུ་ཚེ་ཐུང་བ་
བསྟན་པ་ཡིན་ནོ། །དེ་ཅིའི་ཕྱིར་ཞེ་ན། སེམས་ཅན་དེ་དག་གིས་གལ་ཏེ་དེ་བཞིན་
གཤེགས་པ་ཡོངས་སུ་མྱ་ངན་ལས་མི་འདའ་བ་མཐོང་བར་གྱུར་ན། གུས་པས་
རིམ་གྲོ་ཡང་མི་བྱེད། ཤིན་ཏུ་ཕྲད་པར་དཀའ་བའི་འདུ་ཤེས་ཀྱང་མི་བསྐྱེད་ལ།
དེ་བཞིན་གཤེགས་པས་གསུངས་པའི་མདོ་སྡེ་ཟབ་མོ་དག་ཀྱང་ལེན་པ་དང༌།
འཛིན་པ་དང་། ཀློག་པ་དང༌། ཁ་ཏོན་དུ་འདོན་པ་དང་། ཀུན་ཆུབ་པར་བྱས་ནས་
གཞན་དག་ལ་སྟོན་པར་ཡང་མི་བྱེད་པས་སོ། །དེ་ཅིའི་ཕྱིར་ཞེ་ན། འདི་ལྟར་རྟག་
པར་སངས་རྒྱས་མཐོང་བས་གུས་པར་མི་བྱེད་པའི་ཕྱིར་རོ། །རིགས་ཀྱི་བུ་འདི་ལྟ་
སྟེ། དཔེར་ན་མི་ཞིག་གིས་བདག་གི་ཕ་ལ་ནོར་དང་། རིན་པོ་ཆེ་མང་ཞིང་འཕེལ་
- 74 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བ་དག་མཐོང་བར་གྱུར་ན། དེར་རྫས་དག་ལ་ངོ་མཚར་དང་མཐོང་བར་དཀའ་
བའི་འདུ་ཤེས་སྐྱེ་བར་མི་འགྱུར་རོ། །དེ་ཅིའི་ཕྱིར་ཞེ་ན། ཕའི་ནོར་རྫས་དག་ལ་
རྟག་པར་འདུ་ཤེས་པའི་ཕྱིར་རོ། །རིགས་ཀྱི་བུ་སེམས་ཅན་མང་པོ་དེ་དག་ཀྱང་དེ་
བཞིན་དུ་གལ་ཏེ་དེ་བཞིན་གཤེགས་པ་ཡོངས་སུ་མྱ་ངན་ལས་མི་འདའ་བར་
མཐོང་བར་གྱུར་ན། ངོ་མཚར་དང་མཐོང་བར་དཀའ་བའི་འདུ་ཤེས་སྐྱེ་བར་མི་
འགྱུར་རོ། །དེ་ཅིའི་ཕྱིར་ཞེ་ན། རྟག་པར་མཐོང་བའི་ཕྱིར་རོ། །རིགས་ཀྱི་བུ་འདི་
ལྟ་སྟེ་དཔེར་ན། མི་ཞིག་ཕ་མ་དབུལ་ཞིང་ནོར་རྫས་ཀྱིས་ཕོངས་པར་གྱུར་པ་ལས།
མི་དབུལ་པོ་དེས་རྒྱལ་པོའི་ཕོ་བྲང་ངམ། བློན་པོ་ཆེན་པོའི་ཁྱིམ་དག་ཏུ་ཕྱིན་ཏེ།
བང་མཛོད་རིན་པོ་ཆེ་སྣ་ཚོགས་དང་། ནོར་རྫས་ཀྱི་ཡོངས་སུ་གང་བ་མཐོང་བར་
གྱུར་ན། ངོ་མཚར་དང་ ཕྲད་པར་དཀའ་བའི་འདུ་ཤེས་བསྐྱེད་ནས། དེའི་ཚེ་མི་
དབུལ་ པོ་ དེ་ ནོར་ རྫས་ ཡོངས་ སུ་ གཉེར་ བའི་ ཕྱིར་ སྦྱོར་ བའི་ ཐབས་ རྒྱ་ཆེར་
བཤམས་ནས་ལེ་ལོ་མི་བྱེད་པར་ཡོངས་སུ་བརྩོན་པར་བྱེད་དོ། །དེ་ཅིའི་ཕྱིར་ཞེ་
ན། དབུལ་ཞིང་ཕོངས་པ་སྤངས་ཤིང་བདེ་བའི་ལོངས་སྤྱོད་ཉམས་སུ་མྱོང་བར་བྱ་
བའི་ཕྱིར་རོ། །རིགས་ཀྱི་བུ་སེམས་ཅན་མང་པོ་དེ་དག་ཀྱང་དེ་བཞིན་དུ་གལ་ཏེ་
དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བ་མཐོང་བར་གྱུར་ན། མཐོང་
བར་དཀའ་བའི་འདུ་ཤེས་ནས། མྱ་ངན་དང་། སྡུག་བསྔལ་བ་ལ་སོགས་པའི་འདུ་
ཤེས་ཀྱི་བར་དག་ཀྱང་བསྐྱེད་ནས། གཞན་ཡང་འདི་སྙམ་དུ་དེ་བཞིན་གཤེགས་
པ་རྣམས་ནི་བསྐལ་པ་གྲངས་མེད་དཔག་ཏུ་མེད་པ་སྙེད་འདས་པ་ན་གདོད་འཇིག་
རྟེན་དུ་བྱུང་བས་ཨུ་དུམ་ཝ་རའི་མེ་ཏོག་བཞིན་དུ་བརྒྱ་ལམ་ན་ལན་ཅིག་འབྱུང་
བར་འགྱུར་རོ་ཞེས་སེམས་ཅན་དེ་དག་ངོ་མཚར་གྱི་བསམ་པ་བསྐྱེད་ནས། ཤིན་
75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏུ་ མཐོང་ བར་ དཀའ་ བའི་ འདུ་ ཤེས་ བསྐྱེད་ པར་ བྱེད་ དེ། གལ་ ཏེ་ དེ་ བཞིན་
གཤེགས་པ་མཐོང་བར་གྱུར་ན་ཡང་སེམས་ཀྱིས་གུས་པར་བྱ་བ་དང༌། དང་བ་
བསྐྱེད་པར་བྱེད་ལ་ཡང་དག་པའི་ཆོས་བསྟན་པ་ཐོས་པར་གྱུར་ན་ཡང་། ཡང་
དག་པ་ཡིན་ནོ་སྙམ་པའི་འདུ་ཤེས་བསྐྱེད་ནས་མདོ་སྡེ་ཇི་སྙེད་པ་ཐམས་ཅད་ཡང་
དག་པར་འཛིན་ཅིང་སྐུར་བ་འདེབས་པར་མི་བྱེད་དོ། །རིགས་ཀྱི་བུ་རྒྱུ་དང་རྐྱེན་
དེས་ན་བཅོམ་ལྡན་འདས་དེ་ཡུན་རིང་དུ་འཇིག་རྟེན་ན་མི་བཞུགས་པར་མྱུར་དུ་
ཡོངས་སུ་མྱ་ངན་ལས་འདའ་བ་ཡིན་ཏེ། རིགས་ ཀྱི་བུ་དེ་བཞིན་གཤེགས་པ་
རྣམས་ནི་དེ་ལྟར་ཐབས་མཁྱེན་ནས་སེམས་ཅན་ཡོངས་སུ་སྨིན་པར་མཛད་པ་ཡིན་
ནོ། །ཞེས་དང་། དམ་པའི་ཆོས་པདྨ་དཀར་པོ་ལས་ཀྱང་། སྨན་པ་མཁས་པའི་བུ་
སྨན་མི་འཐུང་བ་ལ་སྨན་སྦྱར་ནས་ཡོད་པས་ཐུངས་ཤིག་ང་ནི་འཆིའོ་ཞེས་འཆི་
བར་བཅོས། བུ་དེས་ཀྱང་ཕ་སྨན་པ་ནི་ཤི །གཞན་སྨན་ཤེས་པ་ནི་མེད་པས་འཚོ་
བའི་ཕྱིར་སྨན་འཐུང་ངོ། །དེ་ནས་ནད་གསོས་པ་ན་ཕ་ཤི་བ་མིན་པར་ཤེས་ཀྱང་
བརྫུན་གྱི་ཉེས་པར་མི་འགྱུར་བ་བཞིན་དུ་དེ་བཞིན་གཤེགས་པ་མྱ་ངན་ལས་
འདའ་བའི་ཚུལ་སྟོན་པ་ཡང་གདུལ་བྱ་རྟག་འཛིན་ཅན་འདུལ་བའི་དོན་དུ་ཐབས་
མཁས་པས་ཚུལ་བསྟན་པ་ཡིན་པར་དཔེ་དང་བཅས་ཏེ་རྒྱ་ཆེར་གསུངས་སོ། །
མདོར་ན་རྗེ་ཐམས་ཅད་མཁྱེན་པས། བསོད་ནམས་ཚོགས་རབ་རབ་འབྱམས་རྒྱུ་
ལས་འཁྲུངས་པའི་སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །ནམ་མཁའི་མཐས་
གཏུགས་གཏུགས་པ་མེད་པའི་ཞིང་མཆོག་ཀུན་ཏུ་དུ་མའི་འགྲོ་ལ་མིག་འཕྲུལ་
བཞིན། ཞེས་གསུངས་པ་ལྟར། དེ་བཞིན་གཤེགས་པ་ནི་གདུལ་བྱའི་དོན་དུ་ཞིང་
ལ་ལར་སྐུ་བལྟམས་པ་དང་། ལ་ལར་ཆོས་ཀྱི་འཁོར་ལོ་བསྐོར་བ་དང་། ལ་ལར་
- 76 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མྱ་ངན་ལས་འདའ་བའི་ཚུལ་སྟོན་པ་སོགས་དུས་གཅིག་ཏུ་མཛད་ཅིང་། འཁོར་གྱི་
དཀྱིལ་ འཁོར་ གཅིག་ཏུ་ ཡང་ གདུལ་ བྱ་ ལ་ ལས་ དགའ་ལྡན་ནས་བབས་ པར་
མཐོང་། ལ་ལས་གཞོན་ནུ་རོལ་རྩེད་མཛད་པ་མཐོང་། ལ་ལས་སངས་རྒྱས་པར་
མཐོང་། ལ་ལས་ཆོས་ ཀྱི་འཁོར་ལོ་བསྐོར་བར་མཐོང་། ལ་ལས་མྱ་ངན་ལས་
འདའ་ བར་ མཐོང་ བ་ སོགས་ མདོ་ སྡེ་ ལས་ རྒྱ་ ཆེར་ འབྱུང་ བས་ ན་ དེ་ བཞིན་
གཤེགས་པའི་གསང་བ་བསམ་གྱིས་མི་ཁྱབ་པའི་གནས་འདི་ལ་རྟོག་གེའི་རིག་
པས་ཅིའི་ཕྱིར་གྱི་ལམ་ན་མེད་པས། རྒྱལ་བའི་བཀའ་ལ་ཡིད་ཆེས་བསྐྱེད་ནས་
སྟོན་པ་ཐུགས་རྗེ་ཅན་དེ་ཉིད་ཀྱིས་བདག་ཅག་རྣམས་ཀྱི་དོན་དུ་ཐབས་མཁས་ཀྱི་
མཛད་པ་འདི་ལྟར་མཛད་དོ་སྙམ་དུ་སྙིང་ནས་གུས་པར་བྱའོ། །དེ་ལྟར་ཐུབ་དབང་
མྱ་ངན་ལས་འདས་པའི་ཚུལ་བསྟན་པའི་དབྱར་དེ་རྒྱལ་པོ་མ་སྐྱེས་དགྲས་སྦྱིན་
བདག་བྱས་ནས། རྒྱལ་པོའི་ཁབ་ཀྱི་བདེ་ཆེན་མའི་ཕུག་ཏུ་འོད་སྲུང་ཆེན་པོ་ལ་
སོགས་པའི་དགྲ་བཅོམ་པ་ལྔ་བརྒྱས་དབྱར་གནས་མཛད། དེའི་ཚེ་ཀུན་དགའ་བོ་
ལ་མདོ་སྡེ་བསྡུ་བར་གསོལ་བ་བཏབ་ནས། དགྲ་བཅོམ་པ་ལྔ་བརྒྱའི་སྣམ་སྦྱར་
རྣམས་བརྩེགས་པ་གདན་དུ་བཏིངས་པའི་སྟེང་དུ་། འཕགས་པ་ཀུན་དགའ་བོས་
འཛེགས་ཏེ་ཞལ་མཉན་ཡོད་དུ་ཕྱོགས། ཕྱག་ཐལ་མོ་སྦྱར། གདོང་མཆི་མ་དང་
བཅས་བཞིན་དུ་འདི་སྐད་བདག་གིས་ཐོས་པའི་དུས་གཅིག་ན་ཞེས་བརྗོད་པ་ན།
ལྷ་གྲངས་མེད་པ་ནམ་མཁའ་ལས་བབས་ཏེ་གུས་པར་ཉན་ཅིང་མདོ་སྡེའི་སྡེ་སྣོད་
བསྡུས་སོ། །དེ་ཡང་དང་པོ་བདེན་བཞིའི་ཆོས་འཁོར་ནས་བཟུང་། ཐ་མ་ཀུན་ཏུ་
རྒྱུ་རབ་བཟང་ལ་གསུངས་པ་དང་། འཁོར་རྣམས་ལ་གསུང་གི་ཐ་མ་མི་རྟག་པ་
གསུངས་པ་ཡན་ཆོད་མདོ་སྡེ་ཇི་སྙེད་ཅིག་གསུངས་པ་ཐམས་ཅད་ཚིག་གཅིག་ཀྱང་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མ་ལུས་པར་བློ་ལས་སྟོན་པའོ། །དེ་ལྟར་འཕགས་པ་ཀུན་དགའ་བོས་མདོ་སྡེ་
བསྡུས་ནས་ཁྲི་ལས་བབས་ཏེ་འཁོད། དེ་ནས་འཕགས་པ་ཉེ་བར་འཁོར་ཁྲི་ལ་
འཛེགས་ཏེ་འདུལ་བའི་སྡེ་སྣོད་རྣམས་བསྡུས། དེ་ནས་འོད་སྲུང་ཆེན་པོ་ཁྲི་ལ་
འཛེགས་ཏེ་མངོན་པའི་སྡེ་སྣོད་རྣམས་བསྡུས་སོ། །དེ་ནས་འོད་སྲུང་ཆེན་པོ་འདི་
སྙམ་དུ་བདག་གིས་བསྟན་པའི་བྱ་བ་བྱས་ཟིན་གྱི། ད་ནི་མྱ་ངན་ལས་འདའོ་སྙམ་
དུ་དགོངས་ནས་འཕགས་པ་ཀུན་དགའ་བོ་ལ་བསྟན་པ་གཏད་དེ། ཁྱོད་ཀྱིས་ཀྱང་
བསྟན་པ་ཤ་ནའི་གོས་ཅན་ལ་གཏོད་ཅིག་ཅེས་གསུངས་ནས་དེ་བཞིན་གཤེགས་
པའི་མཆོད་རྟེན་རྣམས་ལ་ཕྱག་བཙལ་ཏེ། ལྷོ་ཕྱོགས་ཀྱི་རི་བྱ་རྐང་ཅན་ཞེས་བྱ་བ་
རི་བོ་གསུམ་འདུས་ཀྱི་དབུས་སུ་བྱོན་ནས་རྩྭའི་གདན་ལ་སྐྱིལ་མོ་ཀྲུང་བཅས།
བཅོམ་ལྡན་འདས་ཀྱིས་གནང་བའི་སྣམ་སྦྱར་གྱིས་སྐུ་ལུས་བཀབ་སྟེ། ཇི་ སྲིད་
བྱམས་མགོན་མ་བྱོན་གྱི་བར་དུ་སྤུར་མི་ཉམས་པར་བྱིན་གྱིས་བརླབས་ནས་མྱ་
ངན་ལས་འདས་སོ། །དེ་ནས་ལྷ་དང་གནོད་སྦྱིན་རྣམས་ཀྱིས་སྤུར་ལ་མཆོད་པ་སྣ་
ཚོགས་ཀྱིས་མཆོད་ནས་རི་བོ་གསུམ་ཁ་སྦྱར་ཏེ་བཞག་གོ །དེའི་དགོས་པ་ནི་མ་
འོངས་པ་ན་བྱམས་པ་མགོན་པོ་འཇིག་རྟེན་འདིར་བྱོན་ནས་ཆོས་ཀྱིས་འཁོར་ལོ་
བསྐོར་ཏེ་བསྟན་པ་རྒྱས་པར་གྱུར་པ་ན། བྱམས་མགོན་ཕྱོགས་དེར་བྱོན་ནས་རི་
བོ་གསུམ་པོ་ཁ་བཤིག་སྟེ། འདི་ནི་བཅོམ་ལྡན་འདས་ཤཱཀྱ་ཐུབ་པའི་ཉན་ཐོས་
སྦྱངས་པའི་ཡོད་ཏན་གྱི་མཆོག་ཏུ་གྱུར་པ་དེའོ། །སྣམ་སྦྱར་འདི་ནི་བཅོམ་ལྡན་
འདས་དེའི་སྣམ་སྦྱར་རོ་ཞེ་སྟོན་ཅིང་། དེ་བསྟན་པ་ན་འཁོར་རྣམས་སྐྱོ་བ་སྐྱེས་
ནས་བརྩོན་འགྲུས་ཆེར་བྱས་ཏེ་འབྲས་བུ་ཐོབ་པ་གྲངས་མེད་པ་ཞིག་འབྱུང་ཞེས་
གསུངས་སོ། །དེ་ནས་འཕགས་པ་ཀུན་དགའ་བོས་བསྟན་པའི་བྱ་བ་རྒྱ་ཆེར་བྱས་
- 78 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཏེ། ནམ་ཞིག་ན་བསྟན་པ་ཤ་ནའི་གོས་ཅན་ལ་གཏད་དེ་ཁྱེད་ཀྱིས་བསྟན་པ་ཉེར་
སྦས་ ལ་ གཏོད་ ཅིག་ ཅེས་ ལུང་ བསྟན་ ནས་ མྱ་ ངན་ ལས་ འདས་ སོ། །དེ་ ནས་
འཕགས་པ་ཤ་ནའི་གོས་ཅན་གྱིས་བསྟན་པའི་བྱ་བ་རྒྱ་ཆེར་མཛད་དེ་མཐར་
བསྟན་པ་ཉེར་སྦས་ལ་གཏད་དོ། །དེ་ནས་འཕགས་པ་ཉེར་སྦས་ཀྱིས་སངས་རྒྱས་
གཉིས་པ་བཞིན་དུ་བསྟན་པའི་བྱ་བ་བསམ་གྱིས་མི་ཁྱབ་པ་མཛད་དེ། སློབ་མ་
དགྲ་བཅོམ་ཐོབ་པའང་གྲངས་མེད་པ་བྱུང་སྟེ། དགྲ་བཅོམ་རེ་རེ་བྱུང་བ་ན་སོ་ཤིང་
སོར་ལྔ་པ་རེ་རེ་དོར་བས་བྲག་ཕུག་འདོམས་ལྔ་བཅུ་ཡོད་པ་ཞིག་སོ་ཤིང་གིས་
ཡོངས་སུ་གང་བར་གྱུར་ཏོ། །འཕགས་པ་ཉེར་སྦས་ཀྱིས་བསྟན་པ་དྷི་དྷི་ཀ་ལ་
གཏད། འཕགས་ པ་དྷི་ དྷི་ ཀས་ བསྟན་ པ་ འཕགས་ པ་ནག་པོ་ལ་གཏད། དེས་
ལེགས་མཐོང་ཆེན་པོ་ལ་བསྟན་པ་གཏད་དེ། དེ་དག་ལ་བསྟན་པའི་གཏད་རབས་
བདུན་ཞེས་གྲགས་སོ། །དེ་ནས་བཅོམ་ལྡན་འདས་མྱ་ངན་ལས་འདས་ནས་ལོ་
བརྒྱ་དང་བཅུ་འདས་པ་ན་བསྡུ་བ་གཉིས་པ་ཞེས་བྱ་བ་བྱུང་སྟེ། དེ་ཡང་། ཡངས་
པ་ཅན་དུ་དགེ་སློང་ལྷ་ཆེན་པོ་ཞེས་བྱ་བ་ལ་སོགས་པ་རྣམས་ཀྱིས་རུང་བ་མ་ཡིན་
པའི་གཞི་བཅུ་སྤྱད་པས་རྙེད་པ་ཆེན་པོ་དང་ལྡན་པར་གྱུར་པ་ན། དགྲ་བཅོམ་པ་
གྲགས་པ་ཞེས་བྱ་བ་འཁོར་ལྔ་བརྒྱ་དང་བཅས་པ་ཕྱོགས་དེར་གཤེགས་པས་
མཁྱེན་ནས། ཐུབ་པའི་བསྟན་པ་ཉམས་པ་ཐུགས་ཀྱིས་མ་བཟོད་ནས་རྫུ་འཕྲུལ་
གྱིས་ཡུལ་སོ་སོར་བྱོན་ནས་དགྲ་བཅོམ་པ་རྣམས་བསྡུས་པ་ན། འཕགས་པ་ཀུན་
དགའ་བོས་མཁན་པོ་མཛད་པའི་དགེ་སློང་དགྲ་བཅོམ་པ་བདུན་བརྒྱ་ཡངས་པ་
ཅན་གྱི་གཙུག་ལག་ཁང་དུ་འདུས་ནས་རུང་བ་མ་ཡིན་ པའི་གཞི་བཅུ་སྤྱོད་པ་
རྣམས་སུན་ཕྱུང་ཞིང་གནས་དབྱུང་བྱས་ནས་དགྲ་བཅོམ་བདུན་བརྒྱ་པོས་བཀྲ་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཤིས་ ཀྱི་གསོ་སྦྱོང་མཛད་དོ། །དེ་ལྟར་མཛད་པ་ན་དཀར་ཕྱོགས་སྐྱོང་བའི་ལྷ་
རྣམས་ཀྱིས་ཆོས་མ་ཡིན་པའི་ཕྱོགས་ནི་ཕམ་མོ། །ཆོས་ཀྱི་ཕྱོགས་ནི་རྒྱལ་ལོ་ཞེས་
ཆེད་དུ་བརྗོད་པ་ཆེད་དུ་བརྗོད་དོ། །དེ་ལྟར་དགྲ་བཅོམ་བདུན་བརྒྱས་འདུལ་བའི་
བཅས་མཚམས་ལ་རང་བཟོའི་བསྲེ་བསླད་བྱེད་པ་རྣམས་སུན་ཕྱུང་ནས་རྒྱལ་བ་
རང་ཉིད་ཀྱི་གསུང་ལྟར་དག་ཐེར་མཛད་པ་ལ་བཀའ་བསྡུ་གཉིས་པ་ཞེས་བྱའོ། །
རུང་བ་མ་ཡིན་པའི་གཞི་བཅུ་ཞེས་བྱ་བ་ནི། ཨ་ལ་ལའི་རུང་བ་ཞེས་བྱ་བ་དང༌། །
རྗེས་སུ་ཡི་རང་གི་རུང་བ་ཞེས་བྱ་བ་དང་། ཀུན་སྤྱོད་ཀྱི་རུང་བ་ཞེས་བྱ་བ་དང་།
བསྲེས་པའི་རུང་བ་ཞེས་བྱ་བ་དང་། བརྟགས་པའི་རུང་བ་ཞེས་བྱ་བ་དང་། ལན་
ཚྭའི་རུང་བ་ཞེས་བྱ་བ་དང་། ལམ་གྱི་རུང་བ་ཞེས་བྱ་བ་དང་། སོར་མོའི་རུང་བ་
ཞེས་ བྱ་བ་དང་། འདིང་བའི་རུང་བ་ཞེས་བྱ་བ་དང༌། གསེར་དངུལ་གྱི་རུང་བ་
ཞེས་བྱ་བ་དང་བཅུའོ། །དེ་ཡང་། ཨ་ལ་ལའི་རུང་བ་ཞེས་བྱ་བ་ནི། ལྟ་སྤྱོད་མི་
མཐུན་པས་ལས་བྱས་ནས་ཨ་ལ་ལ་ཞེས་བརྗོད་ནས་རུང་བར་བྱེད་པ་དང་། རྗེས་
སུ་ཡི་རང་གི་རུང་བ་ཞེས་བྱ་བ་ནི། སྔར་གྱི་ལས་དེ་བཞིན་ལ་ཉེ་འཁོར་གྱི་དགེ་
སློང་རྣམས་རྗེས་སུ་ཡི་རང་བྱེད་དུ་འཇུག་ཅིང་དེས་རུང་བར་བྱེད་པ་དང་། ཀུན་
སྤྱོད་ཀྱི་རུང་བ་ཞེས་བྱ་བ་ནི་རང་གི་ལག་གིས་ས་བརྐོས་ནས་ཀུན་ཏུ་སྤྱོད་པས་
རུང་བར་བྱེད་པ་དང་། བསྲེས་པའི་རུང་བ་ཞེས་བྱ་བ་ནི་ཞོ་དང་འོ་མ་བསྲེས་ནས་
དུས་མིན་དུ་རུང་བར་བྱེད་པ་དང་། བརྟགས་པའི་རུང་བ་ཞེས་བྱ་བ་ནི། ནད་པས་
ཆང་གཞིབས་ཏེ་འཐུང་ན་ཉེས་པ་མེད་པར་བྱེད་པ་དང་། ལན་ཚྭའི་རུང་བ་ཞེས་བྱ་
བ་ནི། ཚྭ་དང་དུས་རུང་གི་ཟས་བསྲེས་ནས་ཇི་སྲིད་འཚོའི་བར་དུ་རུང་བར་བྱེད་པ་
དང༌། ལམ་གྱི་རུང་བ་ཞེས་བྱ་བ་ནི། དཔག་ཚད་ཕྱེད་ལ་སོགས་པར་ཕྱིན་ནས་
-80-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འདུས་ཟ་བྱས་ཀྱང་ཉེས་པ་མེད་པར་སྨྲ་བ་དང༌། སོར་མོའི་རུང་བ་ཞེས་བྱ་བ་ནི།
ལྷག་པོར་མ་བྱས་པའི་བཟའ་བཅའ་ལ་སོར་མོ་གཉིས་ཀྱིས་རེག་ནས་ཟ་རུང་བར་
སྨྲ་བ་དང་། འདིང་བའི་རུང་བ་ཞེས་བྱ་བ་ནི། འདིང་བ་གསར་པ་བྱེད་ཚེ་རྙིང་པ་
ནས་བདེ་གཤེགས་མཐོ་གང་གིས་མ་གླན་པར་ལོངས་སྤྱོད་རུང་བ་སྨྲ་བ་དང་།
གསེར་དངུལ་གྱི་རུང་བ་ཞེས་བྱ་བ་ནི། ལྷུང་བཟེད་དྲི་བཟང་གིས་བསྐུས་པ་དགེ་
སྦྱོང་གི་མགོ་བོའི་སྟེང་དུ་བཞག་ནས། འདིར་བྱིན་ནམ་བླུག་ན་འབྲས་བུ་ཆེན་པོར་
འགྱུར་རོ་ཞེས་བྱས་པས། གཞན་གྱིས་དེར་གསེར་དངུལ་བླུག་པ་ལོངས་སྤྱད་ཀྱང་
ཉེས་པ་མེད་པར་སྨྲ་བའོ། །དགྲ་བཅོམ་བདག་ཉིད་ཆེན་པོ་རྣམས་ནི་དེ་ལྟར་ཉེས་
བྱས་ཕྲ་མོར་སྤྱོད་པས་ཀྱང་ཐུབ་པའི་བསྟན་པ་ཉམས་པར་འགྱུར་བ་གཟིགས་
ནས་ཐུགས་ལ་མི་བཟོད་པ་དེ་ཙམ་མཛད་ན། བདག་ལྟ་བུ་དུས་ངན་གྱི་མཐར་
སྐྱེས་པའི་དགེ་སྦྱོང་གི་གཟུགས་འཆང་མང་པོ་ཞིག་ནི་འདུལ་བའི་བཅས་མཚམས་
མཐའ་དག་ལ་ལུག་ཞིང་གསེབ་ཏུ་བཏང་བ་ལྟར་ཆལ་ཆོལ་དུ་གྱུར་ཀྱང་ཇི་སྙམ་
མེད་པ་དང་། ཡང་མང་པོ་ཞིག་ནི་ཁོ་བོ་ཅག་སྔགས་པ་ཡིན་པས་དགེ་སློང་གི་
སྡོམ་པ་བླངས་ཀྱང་འདུལ་བའི་བཅས་མཚམས་བསྲུངས་མི་དགོས་སོ་ཞེས་སྐད་
གསང་མཐོན་པོར་སྨྲ་ཞིང་། བླ་གོས་དང་ཐང་གོས་ཆང་གི་སྐྱུགས་པས་གཡོག་
པར་བྱེད་པ་དང་། ཡང་ལ་ལ་དག་ནི་བསམ་བཞིན་དུ་བླ་གོས་དང་ཐང་གོས་དོར་
ཏེ་རལ་པ་འཇོག་ཅིང་། གོས་ཕུ་ཐུང་ཅན་དང་ཁྱི་ལྤགས་ཀྱི་གཡང་གཞི་འཆང་
བར་བྱེད་པ་མང་དུ་སྣང་སྟེ། བློ་གྲོས་དང་ལྡན་པ་ཐུབ་པའི་བསྟན་པ་ལ་གཅེས་
སྤྲས་སུ་བྱེད་པ་དག་གིས་ལེགས་པར་བརྟགས་ན་ནི། ཀྱེ་མ་ཐུབ་པའི་བསྟན་པ་
འདི་ལྟར་དུ་གྱུར་ཏོ་སྙམ་དུ་ཡིད་ལ་གདུང་བ་ལྷག་པར་འཕེལ་བར་བྱེད་པའོ། །དེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ནས་རེ་ཞིག་ན་བདུད་སྡིག་ཏོ་ཅན་གྱིས་དགྲ་བཅོམ་པའི་ཆ་བྱད་དུ་སྤྲུལ་ནས་དགེ་
འདུན་རྣམས་ལྟ་བ་ཐ་དད་དུ་ཕྱེ་བས་ལོ་མང་པོའི་བར་དུ་འཁྲུག་ལོང་དུ་གྱུར། དེ་
ནས་དགེ་སློང་གནས་མའི་བུ་ཞེས་བྱ་བས་དགེ་འདུན་རྣམས་བསྡུས་ཏེ་རྩོད་པ་
ཆོས་ཕྱོགས་སུ་ཞི་བར་བྱས། ཡང་གྲོང་ཁྱེར་མེ་ཏོག་གིས་བརྒྱན་པ་ཞེས་བྱ་བར་
དགེ་འདུན་གྱི་གནས་བརྟན་བཞི་སྐད་མ་མཐུན་པར་གཅིག་གིས་སཾ་སྐྲྀ་ཏའི་སྐད་
དུ་འདོན། གཅིག་གིས་ཟུར་ཆག་གི་སྐད་དུ་འདོན། གཅིག་གིས་ཐ་མལ་པའི་སྐད་
དུ་འདོན། གཅིག་གིས་ཤ་ཟའི་སྐད་དུ་འདོན་པས་སློབ་མ་རྣམས་ཀྱང་མི་མཐུན་
པར་གྱུར་ཏེ་རྩ་བའི་སྡེ་པ་བཞིར་གྱེས། བཞི་པོ་དེ་ལས་རིམ་གྱིས་གྱེས་པའི་སྡེ་པ་
བཅོ་བརྒྱད་དུ་གྱེས་སོ། །དེ་དག་ནང་ཕན་ཚུན་མི་མཐུན་པར་འདི་ཁོ་ན་སངས་
རྒྱས་ཀྱི་བསྟན་པ་ཡིན་གྱི། གཞན་བཅུ་བདུན་མིན་ནོ་ཞེས་སོ་སོ་ནས་རྩོད་པ་ལ།
ནམ་ཞིག་ན་རྒྱལ་པོ་ཀྲི་ཀྲིའི་རྨི་ལྟས་ལུང་བསྟན་པའི་མདོ་རྙེད་ནས་བལྟས་པས།
རྒྱལ་བ་འོད་སྲུང་གི་རྒྱལ་པོ་ཀྲི་ཀྲི་ལ་ཁྱོད་ཀྱི་རྨི་ལྟས་དེ་རྣམས་བཅོམ་ལྡན་འདས་
ཤཱཀྱ་ཐུབ་པའི་བསྟན་པ་ལ་འདི་ལྟར་འབྱུང་བའི་སྔ་ལྟས་ཡིན། ཞེས་གསུངས་
ཤིང་། ཐུབ་པའི་བསྟན་པ་ལ་སྡེ་པ་བཅོ་བརྒྱད་དུ་གྱེས་ཚུལ་དང་། དེ་ཐམས་ཅད་
ཀྱང་མཐར་རྣམ་པར་གྲོལ་བའི་འབྲས་བུ་ཐོབ་པ་ལ་མཚུངས་པར་གསུངས་པ་
མཐོང་བ་ན་ཐམས་ཅད་ཀྱི་སེམས་ཞི་སྟེ། སྡེ་པ་བཅོ་བརྒྱད་པོ་ཐམས་ཅད་སངས་
རྒྱས་ཀྱི་བསྟན་པར་མཐུན་པར་བསྡུས་པ་ལ་བསྡུ་བ་གསུམ་པ་ཞེས་བྱའོ། །རྒྱལ་
པོ་ཀྲི་ཀྲིའི་རྨི་ལྟས་ཇི་ལྟར་བྱུང་ཚུལ་ནི། མ་ག་དྷ་བཟང་མོའི་རྟོགས་པ་བརྗོད་པ་
ལས། སངས་རྒྱས་འོད་སྲུང་གི་དུས་སུ་དེའི་སྦྱིན་བདག་རྒྱལ་པོ་ཀྲི་ཀྲི་ཞེས་བྱ་བ་
བྱུང་བ་དེའི་རྨི་ལམ་དུ། གླང་པོའི་རྒྱལ་པོ་སྐར་ཁུང་ནས་བྱུང་བ་ལ་དེའི་མཇུག་མ་
A-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐོགས་པ་དང༌། སྐོམ་པའི་ཕྱི་ནས་ཁྲོན་པ་བསྙེགས་པ་དང་། ཕྱེ་བྲེ་གང་དང་མུ་
ཏིག་བྲེ་གང་འཚོང་བྱེད་པ་དང༌། ཙནྡན་དང་ཤིང་ཕལ་པ་རིན་མཉམ་པར་བྱེད་པ་
དང༌། ཀུན་དགའ་རྭ་བའི་མེ་ཏོག་དང་འབྲས་བུ་ཕུན་སུམ་ཚོགས་པ་མ་བྱིན་པར་
ལེན་པས་ཕྲོགས་པ་དང༌། གླང་པོའི་ཕྲུག་གུས་སྤོས་ཀྱི་གླང་པོ་འཇིགས་པར་བྱེད་
པ་དང༌། སྤྲེའུ་མི་གཙང་བས་གོས་པས་གཞན་ལ་སྐུད་པ་དང༌། སྤྲེའུ་རྒྱལ་པོར་
དབང་བསྐུར་བ་མཐོང་བ་དང༌། རས་ཡུག་གཅིག་མི་བཅོ་བརྒྱད་ཀྱིས་བགོས་པ་
ལས་རེ་རེའི་ལག་ཏུ་ཡང་རས་ཡུག་ཚང་མ་རེ་རེ་བྱུང་བ་དང༌། སྐྱེ་བོའི་ཚོགས་ཆེན་
པོ་འདུས་ནས་འཐབ་རྩོད་བྱེད་པ་མཐོང་བ་སྟེ། རྨི་ལམ་བཅུ་རྨིས་པས་བདག་ཉེས་
སུ་ དོགས་ པས་ འཇིགས་ཏེ། བཅོམ་ ལྡན་ འདས་ འོད་སྲུང་ལ་ཞུས་སོ། །བཅོམ་
ལྡན་འདས་འོད་སྲུང་གིས་དེ་དག་རྒྱལ་པོ་ཁྱོད་ལ་ཉེས་དམིགས་སུ་འགྱུར་བ་མ་
ཡིན་གྱི། མ་འོངས་པ་ན་ཚེ་ལོ་བརྒྱ་པའི་ཚེ་ཡང་དག་པར་རྫོགས་པའི་སངས་རྒྱས་
ཤཱཀྱ་ཐུབ་པའི་བསྟན་པ་ལ་མ་སྦྱངས་པའི་དགེ་སློང་རྣམས་ཁྱིམ་ནས་བྱུང་ཡང་
གཙུག་ལག་ཁང་དང་རྙེད་པ་ལ་ཆགས་པ་འབྱུང་བས། གླང་པོ་ལུས་ཐོན་ནས་
མཇུག་མ་ཐོགས་པ་དེ་ནི་དེའི་ལྟས་སོ། །སྐོམ་པའི་ཕྱི་ནས་ཁྲོན་པ་བསྙེགས་པ་ནི།
གཙུག་ལག་ཁང་ན་གནས་པ་ལ་གཞན་གྱིས་ཆོས་བཤད་པ་ན་ཉན་པར་མི་བྱེད་
པའི་ལྟས་སོ། །ཕྱེ་དང་མུ་ཏིག་བརྗེ་བ་ནི་དེའི་ཚེ་ཉན་ཐོས་རྣམས་བཟའ་བའི་ཆེད་
དུ་ཆོས་ སྟོན་ པ་འབྱུང་བས་དེའི་ལྟས་སོ། །ཙནྡན་དང་ཤིང་ གཞན་མཉམ་པར་
མཐོང་བ་དེ་ནི། དེའི་ཚེ་ཉན་ཐོས་རྣམས་མུ་སྟེགས་ཀྱི་གཞུང་དང༌། སངས་རྒྱས་ཀྱི་
བཀའ་མཉམ་པར་འཛིན་པ་བྱུང་བས་དེའི་ལྟས་སོ། །ཀུན་དགའ་ར་བའི་མེ་ཏོག་
ལ་སོགས་པ་ཕུན་སུམ་ཚོགས་པ་ཆོམ་པོས་ཕྲོགས་པ་ནི། དེའི་ཚེ་ཉན་ཐོས་མ་
- 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བསྡམས་པ་རྣམས་དགེ་འདུན་གྱི་ལོངས་སྤྱོད་ཀྱིས་ཁྱིམ་པའི་ངོ་བསྲུང་བ་འབྱུང་
བས་དེའི་ལྟས་སོ། །གླང་པོའི་ཕྲུག་གུས་སྤོས་ཀྱི་གླང་པོ་འཇིགས་པར་བྱེད་པ་ནི།
དགེ་སློང་སྡིག་ཅན་གྱིས་ཚུལ་ཁྲིམས་དང་ལྡན་པའི་དགེ་སློང་ཟིལ་གྱིས་གནོན་པ་
འབྱུང་བས་དེའི་ལྟས་སོ། །མི་གཙང་བས་གོས་པའི་སྤྲེའུས་གཞན་ལ་སྐུད་པ་ནི།
ཚུལ་ཁྲིམས་ཉམས་པས་ཚུལ་ཁྲིམས་དང་ལྡན་པ་ལ་སྐུར་བར་འགྱུར་བས་དེའི་
ལྟས་སོ། །སྤྲེའུ་རྒྱལ་པོར་དབང་བསྐུར་བ་ནི། དེའི་དུས་སུ་རྨོངས་པ་རྣམས་རྒྱལ་
པོར་དབང་བསྐུར་བ་འབྱུང་བས་དེའི་ལྟས་སོ། །མི་བཅོ་བརྒྱད་ཀྱིས་རས་ཡུག་
གཅིག་བགོས་ པས་ སོ་ སོའི་ ལག་ཏུ་མ་ ཉམས་པར་བྱུང་བ་ནི། ཤཱཀྱ་ཐུབ་པའི་
བསྟན་པ་ལ་སྡེ་པ་བཅོ་བརྒྱད་དུ་གྱེས་ཀྱང་ཐམས་ཅད་རྣམ་པར་གྲོལ་བའི་སྐལ་བ་
ཅན་ཡིན་པས་དེའི་ལྟས་སོ། །སྐྱེ་བོའི་ཚོགས་འདུས་ནས་འཐབ་རྩོད་བྱེད་པ་དེ་ནི་
ཤཱཀྱ་ཐུབ་པའི་བསྟན་པ་རྩོད་པའི་ཆོས་ཀྱི་ནུབ་པར་འགྱུར་བས་དེའི་ལྟས་སོ། །
ཞེས་འབྱུང་བ་ལྟར་རོ། །ཚུལ་དེ་དག་ལས་ཐུབ་པའི་བསྟན་པ་ལ་སྡེ་པ་བཅོ་བརྒྱད་
དུ་གྱེས་པ་ནི་བཤད་ཟིན་པ་ལྟར་དང་། གཞན་རྣམས་ནི་ཇི་ལྟར་ལུང་བསྟན་པ་
ལྟར་ཆེས་གསལ་བར་སྡང་སྟེ། གླང་པོ་ཆེ་ཐོན་ཀྱང་མཇུག་མ་ཐོན་པ་ལྟར། ཁྱིམ་
གྱི་གནས་ནས་རབ་ཏུ་བྱུང་བ་མང་ཡང་། སླར་རྙེད་པ་དང་བཀུར་སྟི་ལ་ལྷག་པར་
ཆགས་ནས་ཁྱིམ་པ་དང་བསྲེ་བསླད་བྱེད་པ་དང་། ཚོང་དང་ཞིང་ལས་སོགས་བྱ་
བ་མ་ཡིན་པ་སྣ་ཚོགས་པ་དག་ཁྱིམ་པ་བས་ཀྱང་ལྷག་པར་མང་དུ་བྱེད་པ་འདི་
ཡིན་ལ། དེ་བཞིན་དུ་ཕྱེ་དང་མུ་ཏིག་བརྗེ་བ་ནི། ཚེ་འདིའི་བཟའ་བཏུང་ངན་ངོན་
ཙམ་གྱི་ཆེད་དུ་སྤྱིར་ཆོས་འཚོང་བ་དང་། ལྷག་པར་གསང་སྔགས་ཟབ་མོའི་དབང་
དང་གདམས་པ་རྣམས་འཚོང་བར་བྱེད་པ་དག་གིས་སའི་སྟེང་ཁྱབ་པ་འདིའོ། །
-84-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཙནྡན་དང་ཤིང་ཕལ་པ་མཉམ་པར་མཐོང་བ་ནི་རྒྱལ་བའི་བཀའ་དྲི་མ་མེད་པ་
རྒྱལ་བ་རང་ཉིད་ཀྱིས་ལུང་བསྟན་པའི་ཤིང་རྟ་ཆེན་པོ་རྣམས་ཀྱི་རིགས་པ་དྲི་མ་
མེད་པའི་ལམ་ནས་དྲངས་ཏེ་ལེགས་པར་བཤད་པའི་མན་ངག་མཐར་ཐུག་པ་དག་
ལས། བླུན་པོས་རང་བཟོར་བྱས་པའི་མན་ངག་བཅོས་མ་དག་མཆོག་ཏུ་རློམ་ཞིང་
འཛིན་པ་འདིའོ། །དེ་བཞིན་དུ་རྨི་ལྟས་གཞན་མ་རྣམས་ཀྱང་ཇི་ལྟར་ལུང་བསྟན་
པ་ལྟར་ལྷག་ དང་ བཅས་ཆེས་གསལ་བར་སྣང་ངོ༌། །དོན་ གྱི་ དབང་ འདི་ དག་
གཟིགས་ནས་ རྗེ་ ཐམས་ཅད་མཁྱེན་པས་རྒྱལ་བའི་དཀའ་དང༌ དེའི་དགོངས་
འགྲེལ་ཚད་ལྡན་རྣམས་ལ་གཙིགས་པོ་ཆེར་གཟུང་ནས་སྐུ་དང་སྲོག་ལའང་ལྟོས་
པ་མེད་པར་ཤིང་རྟ་ཆེན་པོའི་ལམ་སྲོལ་རྣམས་འཚོལ་བར་མཛད་ཅིང་། བོད་ཀྱི་
མན་ངག་ཟབ་ཟབ་པོར་གྲགས་པ་རྒྱལ་བའི་བཀའ་དང་བསྟུན་ན་རོ་འཁུར་བ་
ལྟར་རྒྱབ་སྣོལ་དུ་འགྲོ་བ་དག་ལ་ཡིད་བརྟན་མ་མཛད་པར། མགོན་པོ་འཇམ་
དཔལ་དབྱངས་ལ་རྒྱལ་བའི་དགོངས་པ་འགྲེལ་པ་ལ་རྣམ་པར་ཀུན་ནས་ཚད་
མར་གྱུར་པ་མགོན་པོ་ཀླུ་སྒྲུབ་ཀྱི་དགོངས་པ་འཚོལ་བ་ལ་གཞུང་གང་དང་གང་ལ་
བརྟེན་ན་ལེགས་དང༌། ཕྱི་ནང་གི་ཐབས་གང་ལ་འབད་ན་ལེགས་སོགས་ཞིབ་ཏུ་
ཞུས་ཤིང་། ཇི་ལྟར་ཞུས་པ་ལྟར། རྗེ་བཙུན་འཇམ་དཔལ་དབྱངས་ཀྱིས་ཀླུ་སྒྲུབ་
ཀྱི་དགོངས་པ་འཚོལ་བ་ལ་སློབ་དཔོན་ཟླ་བ་གྲགས་པ་ནི་སྟེང་ཕྱོགས་ཀྱི་འཇིག་
རྟེན་གྱི་ཁམས་ཤིག་ནས་ཞིང་འདིར་ཀླུ་སྒྲུབ་ཀྱི་ལུགས་བཟང་སྤེལ་བའི་སླད་དུ་
བསམ་བཞིན་དུ་སྐྱེ་བ་བཞེས་པ་ཡིན་པས། མདོ་སྔགས་གང་གི་ཐད་ལ་ཡང་
འཁྲུལ་པ་ཕྲ་མོ་ཙམ་ཡང་མེད་པས་རྣམ་པར་ཀུན་ནས་ཚད་མར་བཟུང་དུ་རུང་
ཞེས་གསུངས་པ་ན། རྗེ་ཐམས་ཅད་མཁྱེན་པས་ཀྱང་དེ་བཞིན་ཐུགས་ལ་བསྣགས་
-85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཏེ་སློབ་དཔོན་ཟླ་བ་གྲགས་པའི་གཞུང་རྣམས་ལ་བརྟེན་ནས་སློབ་དཔོན་ཀླུ་སྒྲུབ་
ཀྱི་དགོངས་པ་འཚོལ་བ་གཙོ་བོར་མཛད། དེ་བཞིན་དུ་ཐོགས་མེད་སྐུ་མཆེད་དང༌།
ཕྱོགས་གླང་། ཆོས་གྲགས། ཡོན་ཏན་འོད་དང་ཤཱཀྱ་འོད། ཞི་བ་ལྷ་ལ་སོགས་པ་
རྣམས་དང་། གྲུབ་ཆེན་ས་ར་ཧ་གྲུབ་ཆེན་ལཱུ་ཧི་པ་སོགས་འཕགས་ཡུལ་ན་ཉི་ཟླ་
ལྟར་གྲགས་པའི་གྲུབ་ཆེན་རྩོད་མེད་རྣམས་ཀྱི་གཞུང་དང་མན་ངག་ལ་བརྟེན་ནས་
རྒྱལ་ བའི་ དགོངས་ པ་ མཐར་ ཐུག་ ལེགས་ པར་ འཚོལ་ བར་ མཛད་ པས། ཐུབ་
བསྟན་ཡོངས་རྫོགས་ལ་འཁྲུལ་པ་ ཕྲ་མོ་ཙམ་ཡང་མེད་པར་མཐའ་དག་ པར་
ཐུགས་ལ་འཁྲུངས་པ་ན་མདོ་སྔགས་ཀྱི་ལམ་གྱི་རིམ་པ་ཆེན་མོ་རྣམས་མཛད་པ་
ཡིན་པས། བདག་ལེགས་སུ་འདོད་པ་དག་གིས་རྒྱལ་པོ་ཀྲི་ཀྲིའི་རྨི་ལྟས་ལུང་
བསྟན་པའི་ཚུལ་དེ་དག་ལ་ཞིབ་ཏུ་བརྟགས་ནས་ཆོས་ལྟར་བཅོས་པ་གང་བྱུང་ལ་
ཡིད་མི་རྟོན་པར། བདག་ཅག་གི་རྗེ་བླ་མ་ཐམས་ཅད་མཁྱེན་པ་དེ་ཉིད་ཀྱི་རྗེས་སུ་
ཞུགས་ཏེ། གཅིག་ཏུ་བདེན་པ་གསུངས་པ་རྒྱལ་བའི་བཀའ་དང༌། དེའི་དགོངས་
པ་ཀླུ་སྒྲུབ་ཐོགས་མེད་སོགས་ཉི་ཟླ་ ལྟ་བུའི་མཁས་གྲུབ་ཚད་ལྡན་དག་གིས་
ལེགས་པར་བཀྲལ་བའི་རྗེས་སུ་འཇུག་པར་རིགས་སོ། །དེ་ལྟར་རྒྱལ་བ་མྱ་ངན་
ལས་འདས་པའི་ ཚུལ་ བསྟན་ པའི་ རྗེས་སུ་བསྡུ་བ་ རིམ་པ་ གསུམ་བྱུང་། དགྲ་
བཅོམ་བདག་ཉིད་ཆེན་པོ་རྣམས་ཀྱིས་ཐུབ་པའི་བསྟན་པ་མ་ཉམས་པར་བཟུང་།
དེ་ནས་རིམ་གྱིས་སེམས་ཅན་རྣམས་བསོད་ནམས་དམན་པས་ཆོས་མངོན་པ་ལ་
དགྲ་ལན་གསུམ་བྱུང་བ་སོགས་ཐུབ་པའི་བསྟན་པ་ཉམས་དམས་པར་གྱུར། དེའི་
ནང་ནས་ཀྱང་ཐེག་པ་ཆེན་པོ་ནི་ཤིན་ཏུ་ཉམས་ཚབས་ཆེ་ཞིང་། ཉན་ཐོས་བྱེ་བྲག་
ཏུ་སྨྲ་བ་མང་པོས་ཀྱང་ཐེག་ཆེན་བཀའ་མིན་པར་སྨྲ་བ་སོགས་ཕྱི་ནང་ཀུན་ནས་
- 86 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐེག་པ་ཆེན་པོའི་ཚུལ་ལ་སྡང་བར་གྱུར་པས། ཐེག་ཆེན་གྱི་ལམ་སྲོལ་མིང་ཙམ་
ཡང་ནུབ་ཏུ་ཉེ་བ་ན། ལང་ཀར་གཤེགས་པ་ལས། ལྷོ་ཕྱོགས་བེ་ཏའི་ཡུལ་དུ་ནི། །
དགེ་སློང་དཔལ་ལྡན་ཆེར་གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་དམ་མེད་
པའི་ ཕྱོགས་ འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་
བཤད་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །
ཞེས་དང་། འཇམ་དཔལ་རྩ་རྒྱུད་ལས། དེ་བཞིན་གཤེགས་པ་ང་འདས་ནས། །
ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་ཞེས་དེ་འབོད་འབྱུང་། །བསྟན་པ་ལ་ནི་
དད་ཅིང་ཕན། །རབ་ཏུ་དགའ་བའི་ས་ཐོབ་པ། །ལོ་ནི་དྲུག་བརྒྱ་དག་ཏུ་འཚོ། །
རིག་པ་རྨ་བྱ་ཆེ་མོ་ནི། །བདག་ཉིད་ཆེན་པོ་དེས་ཀྱང་འགྲུབ། །བསྟན་བཅོས་སྣ་
ཚོགས་དོན་དང་ནི། །དངོས་པོ་མེད་པའི་དོན་དེ་རིག །གང་ཚེ་ལུས་དེ་བོར་བ་
ན། །བདེ་བ་ཅན་དུ་སྐྱེ་བར་འགྱུར། །དེ་ནི་མཐར་གྱིས་སངས་རྒྱས་ཉིད། །ངེས་པ་
ཁོ་ནར་ ཡང་ དག་ འཐོབ། །ཅེས་སོགས་མདོ་རྒྱུད་དུ་མ་ནས་ ལུང་ བསྟན་ པའི་
བདག་ཉིད་ཆེན་པོ་མགོན་པོ་ཀླུ་སྒྲུབ་དང་། ཐོགས་མེད་ཅེས་བྱའི་དགེ་སློང་ནི།
བསྟན་བཅོས་དེ་ནི་དོན་ལ་མཁས། །མདོ་སྡེ་ངེས་དོན་དྲང་བའི་དོན། །རྣམ་པ་
མང་པོ་རབ་ཏུ་འབྱེད། །འཇིག་རྟེན་རིག་པ་སྟོན་བདག་ཉིད། །གཞུང་བྱེད་ངང་
ཚུལ་ཅན་དུ་གྱུར། །དེ་ཡི་རིག་པ་གྲུབ་པ་ནི། །ས་ལའི་ཕོ་ཉ་མོ་ཞེས་བརྗོད། །དེ་
ཡི་སྔགས་ཀྱི་མཐུ་ཡིས་ནི། །བློ་ནི་བཟང་པོ་སྐྱེ་བར་འགྱུར། །བསྟན་པ་ཡུན་རིང་
གནས་ བྱའི་ ཕྱིར། །མདོ་ཡི་དེ་ ཉིད་ དོན་ སྡུད་བྱེད། །ལོ་ནི་བརྒྱ་དང་ལྔ་བཅུར་
འཚོ། །དེ་ལུས་ཞིག་ནས་ལྷ་ཡུལ་འགྲོ །འཁོར་བ་རྣམས་སུ་འཁོར་བ་ན། །ཡུན་
རིང་བདེ་བ་རྗེས་མྱོང་ནས། །བདག་ཉིད་ཆེན་པོ་མཐར་གྱིས་ཏེ། །བྱང་ཆུབ་ཐོབ་
-87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པར་འགྱུར་བ་ཡིན། །ཞེས་ལུང་བསྟན་པ་འཕགས་པ་ཐོགས་མེད་གཉིས་ཀྱིས་
གཙོས་རྒྱལ་བ་རང་ཉིད་ཀྱིས་ལུང་བསྟན་པའི་མཁས་གྲུབ་ཆེན་པོ་རྣམས་ཀྱིས་
ཐེག་པ་ཆེན་པོའི་མདོ་སྔགས་ཀྱི་ལམ་རྣམས་གསལ་བར་མཛད་ཅིང་། དེའི་ནང་
ནས་ཀྱང་མགོན་པོ་ཀླུ་སྒྲུབ་ནི་གནས་བརྟན་སྒྲ་གཅན་ཟིན་གྱི་སློན་མ་བྲམ་ཟེ་སྒྲ་
གཅན་ཟིན་བཟང་པོ་ལས་བསྙེན་པར་རྫོགས་ཏེ། འདུལ་བའི་བཅས་མཚམས་
རྣམས་ཤིན་ཏུ་དག་པར་མཛད་ཅིང་། བསླབ་ པ་ ལ་ གཡེལ་བའི་ དགེ་སློང་ གི་
གཟུགས་བརྙན་མང་པོ་ལ་གནས་དབྱུང་མཛད། བསླབ་པ་ཚུལ་བཞིན་དུ་སྲུང་བ་
རྣམས་ཆོས་དང་ཟང་ཟིང་གཉིས་ཀའི་སྒོ་ནས་བསྐྱངས་ཏེ་ཐུབ་པའི་བསྟན་པ་ཆེས་
ཆེར་འཕེལ་བར་མཛད། ཡུམ་རྒྱས་པ་ཀླུའི་ཡུལ་ནས་སྤྱན་དྲངས་ཏེ་འཕགས་ཡུལ་
དུ་དར་བར་མཛད། བྲམ་ཟེ་ཆེན་པོ་ས་ར་ཧ་དང༌། བྱང་ཆུབ་སེམས་དཔའ་བློ་
གྲོས་རིན་ཆེན་ལ་མདོ་སྔགས་ཀྱི་ཆོས་ཚུལ་མཐའ་དག་གསན་ནས་འཕགས་ཡུལ་
དུ་ཐེག་པ་ཆེན་པོ་ཆེས་ཤིན་ཏུ་དར་བར་མཛད་པས་སློབ་དཔོན་འདི་ནི་རྒྱལ་བའི་
བསྟན་པ་ལ་རྒྱལ་བ་རང་ཉིད་དང་མཚུངས་པ་ལྟ་བུར་འཕགས་ཡུལ་གྱི་མཁས་
གྲུབ་ ཐམས་ ཅད་ མཐུན་ པར་ གླེང་ ངོ༌། །འཕགས་ པ་ ཐོགས་མེད་ ཀྱི་ རྗེ་ བཙུན་
བྱམས་པ་ལོ་བཅུ་གཉིས་སུ་བསྒྲུབས་ནས་ཞལ་གཟིགས་པ་ན་ཐེག་པ་ཆེན་པོ་དར་
བར་ཞུས་པས། བྱམས་མགོན་གྱིས་དགའ་ལྡན་དུ་འཁྲིད་ནས་ལྷའི་དྲོ་སྐད་ཅིག་
གམ། མི་ལོ་བཅུ་གཉིས་ཀྱི་བར་དུ་ཐེག་པ་ཆེན་པོའི་ཆོས་ཚུལ་མཐའ་ཡས་པ་
གསན་ནས། སླར་འཛམ་བུ་གླིང་དུ་ཕེབས་ཏེ་ཐེག་ཆེན་ཤིན་ཏུ་དར་བར་མཛད།
ཤིང་རྟ་ཆེན་པོ་དེ་གཉིས་ཀྱི་རྗེས་སུ་མཁས་གྲུབ་བགྲང་བ་ལས་འདས་པ་བྱོན་པ་
རྣམས་ཀྱིས་མདོ་སྔགས་ཀྱི་ལམ་བཟང་པོ་རྣམས་ཆེས་ཆེར་འཕེལ་བར་མཛད།
- 88 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལྷག་པར་གསང་སྔགས་བྱ་བའི་རྒྱུད་ཀྱི་སྐོར་རྣམས་ནི་མཁས་གྲུབ་བགྲང་བ་ལས་
འདས་པས་གསལ་བར་མཛད་མོད། གཙོ་བོར་ནི་བདག་ཉིད་ཆེན་པོ་མགོན་པོ་ཀླུ་
སྒྲུབ་དང༌། སློབ་དཔོན་ཙནྡྲ་གོ་མི་དང༌། དགེ་སློང་མ་དཔལ་མོ། སློབ་དཔོན་ཀུན་
དགའ་སྙིང་པོ། སློབ་དཔོན་སངས་རྒྱས་གསང་བ་དང༌། སློབ་དཔོན་ཤཱཀྱ་བཤེས་
གཉེན་རྣམས་ཀྱིས་རྒྱ་ཆེར་གསལ་བར་མཛད་ཅིང༌། སློབ་དཔོན་ཕྱི་མ་གཉིས་ལ་
ནི་བྱ་རྒྱུད་ལ་མཁས་པའི་མཁས་གྲུབ་རྣམ་གཉིས་ཞེས་འཕགས་ཡུལ་ན་གཏམ་དུ་
གྲགས་སོ། །བྱ་རྒྱུད་རིགས་གསུམ་གྱི་ནང་ནས་པདྨའི་རིགས་ཐུགས་རྗེ་ཆེན་པོའི་
ཆོས་སྐོར་རྣམས་གསལ་བར་བྱེད་པ་ལ། སློབ་དཔོན་ཀླུ་སྒྲུབ་ཀྱིས་ཐུགས་རྗེ་ཆེན་
པོ་ཕྱག་སྟོང་སྤྱན་སྟོང་གི་སྒྲུབས་ཐབས་མཛད། སློབ་དཔོན་ཙནྡྲ་གོ་མི་ནི་ཐུགས་
རྗེ་ཆེན་པོ་དང་ནམ་ཡང་བྲལ་བ་མེད་ཅིང་བྱ་བ་ཅི་མཛད་ཐུགས་རྗེ་ཆེན་པོ་ཉིད་ལ་
ཞུས་ནས་མཛད་ཅིང་། ཆོས་སྐོར་ཡང་མང་དུ་མཛད་དོ། །དགེ་སློང་མ་དཔལ་མོ་
ནི་ཐུགས་རྗེ་ཆེན་པོ་དངོས་སུ་ཞལ་གཟིགས་ཤིང་། ཐུགས་རྗེ་ཆེན་པོའི་ཆོས་སྐོར་
སྤེལ་བ་ལ་རྒྱ་བོད་ཐམས་ཅད་དུ་འཕྲིན་ལས་ཀྱི་ཁྱབ་གདལ་ཤིན་ཏུ་ཆེ་བ་ཞིག་སྟེ།
འདི་དག་གི་ཚུལ་ཞིབ་པར་ནི་འོག་ཏུ་འཆད་དོ། །
༈ སྨྲས་པ། སྟོབས་བཅུ་མངའ་བ་འཇིག་རྟེན་ སྒྲོན་མ་ནི། །བགྲང་ཡས་
བྱོན་ཀྱང་རང་རང་གདུལ་བྱའི་ཚོགས། །བཏུལ་ནས་ཞིང་ཁམས་དག་པ་གཞན་དུ་
གཤེགས། །བདག་དང་བདག་འདྲའི་སྙིགས་དུས་འགྲོ་རྣམས་ལུས། །རྣམ་འདྲེན་
སྟོང་གིས་ཞིང་འདི་བཟུང་གྱུར་ཀྱང་། །གདུག་རྩུབ་དུ་ནག་འཁྲིགས་པའི་སྙིགས་
མའི་མེས། །སྐྲག་ནས་ཞིང་དང་ གདུལ་ བྱ་ དག་ པའི་ཚོགས། །བཟུང་ནས་རྩོད་
དུས་ འགྲོ་འདི་ཡལ་བར་བོར། །སྙིང་སྟོབས་ཕུལ་ཕྱིན་ཤཱཀྱའི་རྒྱལ་ པོ་ ཡིས། །
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མགོན་མེད་ སྙིགས་མའི་མེ་ནང་གནས་པ་རྣམས། །ཐུགས་བརྩེས་མ་བཟོད་མི་
མཇེད་ཞིང་འདིར་བྱོན། །བརྒྱད་ཁྲི་བཞི་སྟོང་དམ་ཆོས་ཆར་དུ་ཕབས། ཁྱད་པར་
རྒྱལ་བ་ཀུན་གྱི་གསང་བའི་མཛོད། །བསྐལ་མང་སྟོང་དུ་མཐོང་དང་ཐོས་དཀའ་
བ། །གསང་ཆེན་རྒྱུ་སྡེ་བཞི་ཡི་སྒོ་ཕྱེ་ནས། །སྐུ་གསུམ་གཞལ་མེད་ཁང་དུ་འགྲོ་
རྣམས་བོས། །རྒྱལ་བ་ཀུན་གྱི་ནང་ན་པད་དཀར་ལྟར། །རབ་བསྔགས་མགོན་པོ་
མཆོག་དེའི་བསྟན་པ་དང༌། །མཇལ་ཡང་ད་དུང་འཁོར་བར་མངོན་དགའ་བ། །ཀྱེ་
མ་བདག་སྙིང་ལྕགས་ཀྱི་གང་བུའམ་ཅི། །ས་གསུམ་བླ་མའི་ལེགས་བཤད་ཉིན་
བྱེད་ལས། །ཆོས་ལྟར་བཅོས་པའི་མེ་ཁྱེར་འོད་གསལ་ཞེས། །མངོན་རློམ་བྱེད་
པས་ས་ཡི་ཐ་གྲུ་ཁྱབ། །ཀྱེ་མ་ཀྱེ་ཧུད་འགྲོ་འདི་ཅི་ཙམ་བླུན། །ཐུབ་གསུང་རྣམ་
དག་མ་དྲོས་མཚོ་ཆེན་ལས། །གློ་བུར་བཅོས་མ་བ་ཚྭའི་ཁྲོན་པ་ཉིད། །གཙང་ཞིང་
བཟང་བར་རློམ་པ་མང་དུ་སྣང་། །བདག་ཅག་སྙིགས་མའི་སྤྱོད་འདི་ཡི་རེ་མུག །
སྙིགས་དུས་འགྲོ་བའི་མགོན་གཅིག་ཟས་གཙང་སྲས། །བདག་ལ་ཁྱོད་ལས་རེ་ས་
གཞན་མེད་པས། །དེང་ནས་བཟུང་སྟེ་གནས་སྐབས་ཅིར་གྱུར་ཀྱང་། །མགོན་པོ་
ཁྱོད་ ཀྱིས་ཐུགས་ རྗེས་མ་བཏང་ཞིག །ནམ་མཇུག་ཆད་ཀའི་བུང་བ་ཇི་བཞིན་
དུ། །ཚེ་ལྷག་ཡུན་ཙམ་འདི་ལ་དོན་མེད་པའི། །བྱ་བྱེད་གཡེང་བ་བོར་ནས་རྩེ་གཅིག་
ཏུ། །ཐུབ་གསུང་སྒྲུབ་པ་སྙིང་པོར་བྱེད་པར་ཤོག །འགྲོ་བའི་བློ་མུན་སེལ་བའི་འོད་
གཅིག་པུ། །ཐུབ་དབང་བསྟན་པའི་སྒྲོན་མེ་འཛིན་པ་ལ། །རྒྱལ་ཚབ་མི་ཕམ་མགོན་
དང་འཇམ་དཔལ་དབྱངས། །ཀླུ་སྒྲུབ་ཐོགས་མེད་ལྟ་བུར་བདག་གྱུར་ཅིག །ཐུགས་རྗེ་
ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ ཀྱི་དོན་གསལ་
མཁས་པའི་དགའ་སྟོན་ཞེས་བྱ་བ་ལས། ཐུབ་པས་ཇི་ལྟར་གསུངས་ཚུལ་དང་།
- 90 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འཕགས་ཡུལ་དུ་ཇི་ལྟར་དར་ཚུལ་བཤད་པའི་སྐབས་ཏེ་དང་པོའོ།། །། །
རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་དུས་ཐམས་ཅད་
དུ་གུས་པས་ཕྱག་འཚལ་ལོ། །གཉིས་པ་བོད་ཡུལ་དུ་ཇི་ལྟར་དར་ཚུལ་ལ། སྤྱིར་
ཆོས་དར་ཚུལ་དང༌། ཁྱད་པར་ཐུགས་རྗེ་ཆེན་པོའི་ཆོས་སྐོར་རྣམས་ལོ་པཎ་གང་
དང་གང་གིས་བསྒྱུར་བའི་ཚུལ་བཤད་པའོ། །དང་པོ་ལ། བོད་ཡུལ་འདིར་མིའི་
འགྲོ་བ་ཐོག་མར་ཇི་ལྟར་ཆགས་པའི་ཚུལ་ནི། ཐུགས་རྗེ་ཆེན་པོའི་སྤྲུལ་པ་སྤྲེའུ་
བྱང་ཆུབ་སེམས་དཔའ་དང་། བྲག་སྲིན་མོ་གཉིས་འདུས་པ་ལས་མིའི་འགྲོ་བ་
འཕེལ་ བར་ རྒྱལ་ པོའི་ བཀའ་ འབུམ་ལས་བཤད་ཅིང་། ལྷ་ལས་ཕུལ་བྱུང་ གི་
བསྟོད་པའི་འགྲེལ་པ་སློབ་དཔོན་ཤེས་རབ་གོ་ཆས་མཛད་པ་ལས། སྐྱབ་སེང་བུ་
ལྔ་དང༌། དགྲ་ངན་དཔུང་ཚོགས་བཅུ་གཉིས་འཐབ་པའི་དུས་སུ་རྒྱལ་པོ་རུ་པ་ཏི་
ཞེས་བྱ་བ་དམག་སྟོང་ཕྲག་དང་བཅས་པ་ཞིག་གཡུལ་ཕམ་ནས། བུད་མེད་ཀྱི་ཆ་
ལུགས་སུ་བྱས་ཏེ། རི་གངས་ཅན་གྱི་གསེབ་ཏུ་བྲོས་ཏེ་གནས་པ་ལས་རིགས་མང་
དུ་འཕེལ་ཞིང་བོད་ཅེས་བྱ་བའི་མིང་དུ་ཆགས་པ་བཤད་ཅིང་། དེ་བཞིན་དུ་བརྒྱ་
ལྔ་བཅུ་པའི་འགྲེལ་པ་ལས་ཀྱང༌། སྔོན་རྩོད་ལྡན་གྱི་ཐོག་མའི་དུས་སུ་རྒྱལ་པོ་
ཞིག་གཡུལ་ཕམ་ནས་དཔུང་དང་བཅས་པ་བྱང་ཕྱོགས་སུ་བྲོས་པ་ལས་རིགས་
མང་དུ་འཕེལ་བར་བཤད་པའང་གོང་དུ་བཤད་པ་དང་མཐུན་ནམ་སྙམ་མོ། །དེ་
ལྟར་མིའི་འགྲོ་བ་མང་དུ་འཕེལ་ཏེ། སྟོད་མངའ་རིས་སྐོར་གསུམ། བར་དབུས་
གཙང་རུ་བཞི། སྨད་མདོ་ཁམས་སྒང་དྲུག་རྣམས་སུ་མིའི་འགྲོ་བས་ཁྱབ་ཅིང་།
ཐམས་ཅད་ཀྱང་གདོང་དམར་ཞིང་མི་སྡུག་པ། གདུག་རྩུབ་ཆེ་བ། མ་རུངས་པ།
ཆོས་ཀྱི་སྒྲ་ཙམ་ཡང་མི་གྲག་པར་སྲོག་གཅོད་ལ་སོགས་པ་མི་དགེ་བའི་ལས་
91



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འབའ་ ཞིག་ སྤྱོད་ཅིང་། གཅན་ གཟན་ དང༌ སྲིན་པོའི་ ཁྱུ་ ལྟར་ དུ་ གནས་ པ་ན།
འཕགས་པ་ཐུགས་རྗེ་ཆེན་པོས་སྤྲུལ་པ་སྣ་ཚོགས་བསྐྱེད་ཅིང་འབྲུ་ལ་སོགས་པའི་
ཉེ་བར་སྤྱོད་པ་རྣམས་ཀྱང་མང་དུ་འབྱུང་བར་བྱིན་གྱིས་བརླབས། སྤྲུལ་པ་མང་
པོས་ སེམས་ ཅན་ དེ་ དག་ གི་ སྒོ་ གསུམ་ གྱི་ ཉེས་ སྤྱོད་ རྣམས་ ཐབས་ ཀྱིས་
བཀག །དགེ་བ་བཅུའི་ལས་རྣམས་ལ་རིམ་གྱིས་འཁྲིད་པས་སྒོ་གསུམ་གྱི་ཉེས་
སྤྱོད་རྣམས་ངང་གིས་ཞི། བཞིན་གྱི་མདངས་བཟང་ཞིང་ངང་རྒྱུད་འཇམ་པ་སོགས་
ཕལ་ཆེར་ལུས་རྟེན་བཟང་པོར་གྱུར། དེ་ནས་བོད་སྤྱི་ལ་དབང་བའི་རྒྱལ་པོ་མེད་
པས་སྡེ་སྡེར་ཆད་ནས་རྒྱལ་ཕྲན་སིལ་མ་བཅུ་གཉིས་སུ་གྱུར་པ་ན་ཕན་ཚུན་མི་
མཐུན་ཞིང་འཁྲུག་ལོང་འབའ་ཞིག་གིས་དུས་འདའ། རྒྱ་གར་དང་། རྒྱ་ནག་དང་།
ཧོར་གྱི་རྒྱལ་པོ་ལ་སོགས་པས་ཕྱོགས་མཐའ་དག་ནས་གནོད་པ་བྱེད། ཤིན་ཏུ་
སྡུག་བསྔལ་བ་ལྷ་མ་ཡིན་གྱི་འཇིག་རྟེན་ལྟར་གནས་པ་ན། འཇམ་དཔལ་རྩ་རྒྱུད་
ལས། དེ་བཞིན་གཤེགས་པའི་བསྟན་འདི་ལ། །རྣམ་པ་སྣ་ཚོགས་ བྱ་བ་བྱེད། །
བྱང་གི་ཕྱོགས་ལ་བརྟེན་ནས་ནི། །དེ་ཡི་ཚེ་ན་འབྱུང་བ་འགྱུར། །ལྷ་ལྡན་ཡུལ་
ཞེས་བྱ་བ་ཡི། །གངས་ཅན་རི་ཡི་ནང་གནས་པའི། །རྒྱལ་པོ་མི་ཡི་ལྷ་ཞེས་བྱ། །
ལི་ཙ་བྱི་རྣམས་རིགས་སུ་བྱུང་། །དེ་ཡང་སྔགས་ཀྱི་དོན་གྲུབ་སྟེ། །ལོངས་སྤྱོད་ཆེ་
དང་ལྡན་པར་འགྱུར། །རིག་པ་ལོངས་སྤྱོད་ལྡན་ཞེས་བྱ། །མི་ཡི་བདག་པོས་དེ་
ཡང་ འགྲུབ། །ལོ་ནི་ བརྒྱད་ བཅུར་ རྒྱལ་ སྲིད་ བྱས། །དེས་ ནི་ རྐུ་ མ་རྣམ་ པར་
སྤངས། །རྒྱལ་པོ་དེས་ནི་སྲོག་གཅོད་སྤངས། །དེས་ནི་སྔགས་ཀྱང་མྱུར་གྲུབ་སྟེ། །
ཞི་དང་རྒྱས་དང་གསིལ་བྱེད་པའི། །འཇིག་རྟེན་སྒྲོན་མ་ཞེས་གྲགས་དང༌། །ལྷ་མོ་
གོས་དཀར་མ་དང་ནི། །དཀར་མོ་ཆེན་མོ་གཞན་ཕན་བརྩོན། །རྟག་ཏུ་ཡིད་ནི་མི་
-92



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྐྱོ་བའི། །དེ་ལ་སོགས་པ་གསུངས་པ་ཡི། །དེ་བཞིན་རྒྱལ་པོ་མང་པོ་ནི། །རྣམ་པ་
དུ་མ་མང་པོ་དག ཁ་དོག་སྣ་ཚོགས་སྣ་ཚོགས་གཟུགས། ཁ་བ་ཅན་ནས་ཀླ་ཀློའི་
རྒྱལ། །དེ་ཡང་སྟོན་པ་མཆོད་བྱེད་པའི། ཁྱུ་མཆོག་ཁྱུ་མཆོག་བཟང་པོ་དང་། །ས་
འོག་དེ་བཞིན་ས་འོག་བཟང་། །དེ་བཞིན་ཕ་རོལ་གནོན་ཉིད་དང་། །རྐང་པའི་
འགྲོས་ཞེས་བསྟན་པ་ཡིན། །ས་སྲུང་དང་ནི་བེའུ་དང་། །འོད་ལྡན་ཉིད་ནི་ཕྱི་མ་
ཡིན། །ཐ་མར་ཆར་རྒྱལ་ངང་ཚུལ་ཏེ། །ཀླ་ཀློ་རྣམ་པ་སྣ་ཚོགས་ཡིན། །དེ་འོག་
ལུས་ནི་ནམ་ཞིག་ཅིང་། །ཕྱི་རོལ་སྐྱེ་དགུས་ཉེ་ བར་ སྤྱོད། །ཅེས་ དང་། བཀའ་
གདམས་གླེགས་བམ་ལས། སྤྱིར་སེམས་ཅན་རྣམས་ ཀྱི་མགོན་པོ་ཡིན། །སྒོས་
གངས་རིའི་ཁྲོད་དུ་རྒྱལ་སྲིད་སྐྱོང་། །ཞེས་དང་། བོད་ནི་རྒྱལ་པོ་དག་ལ་ཚད་མར་
འཛིན། །མི་དབང་ མཛོད་ ལ་བོད་ ཁམས་ བདེ་བར་སྐྱོངས། །ཞེས་སོགས་ཆེས་
གསལ་ བར་ ལུང་ བསྟན་ པ་ ལྟར། སངས་ རྒྱས་ ཀྱི་མཐུ་དང་། འཕགས་མཆོག་
ཐུགས་རྗེ་ཆེན་པོའི་སྔོན་གྱི་ཤུགས་བསྐྱེད་སྨོན་ལམ་དང་། རྫུ་འཕྲུལ་གྱི་ནུས་པ་
བསམ་གྱིས་མི་ཁྱབ་པས། ཐོག་མར་བོད་སྤྱི་ལ་དབང་བའི་རྒྱལ་པོ་ཞིག་མེད་ན་
བོད་རྣམས་ཆོས་ཀྱིས་འདུལ་མི་ནུས་པར་གཟིགས་ནས། བོད་ཁམས་སུ་སངས་
རྒྱས་ཀྱི་བསྟན་པ་འཛུགས་ཕྱིར་ཐོག་མར་རྒྱལ་སྲིད་ཇི་ལྟར་མཛད་པ་ནི། སྔོན་
གྱིས་ཡི་གེ་རྙིང་པ་དག་ལས་ཀོ་ས་ལའི་རྒྱལ་པོ་གསལ་རྒྱལ་གྱི་རིགས་ཤིག་བོད་
དུ་འཁྱར་བར་བཤད་པ་དང་། ཁ་ཅིག་གཟུགས་ཅན་སྙིང་པོའི་སྲས་སྟོབས་ཆུང་གི་
སྲས་ཤིག་འཁྱེར་ཞེས་ཟེར། ཁ་ཅིག་བད་སའི་རྒྱལ་པོ་འཆར་བྱེད་ཀྱི་བུ་ཞིག་
འཁྱར་ཞེས་ཟེར་ཞིང་། རྒྱལ་པོ་བཀའ་འབུམ་སོགས་སུ་ཆོས་རྒྱལ་མྱ་ངན་མེད་ཀྱི་
རིགས་ཡིན་པར་བཤད། འཇམ་དཔལ་རྩ་རྒྱུད་ལས། ལི་ཙ་བྱི་རྣམས་རིགས་སུ་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱུང༌། །ཞེས་ཤཱཀྱའི་རིགས་ལ་ཤཱཀྱ་ཆེན་པོ་དང་། ཤཱཀྱ་རི་བྲག་པ་དང་། ཤཱཀྱ་ལི་
ཙ་བྱི་གསུམ་ལས་ལི་ཙ་བྱིའི་རིགས་སུ་ལུང་བསྟན་ཅིང་། རྒྱལ་པོའི་བཀའ་འབུམ་
དུ་ཤཱཀྱ་རི་ བྲག་ པའི་ རིགས་ཡིན་པར་བཤད་ལ། ཇི་ ལྟར་ཀྱང་ཤཱཀྱའི་རྒྱུད་དུ་
གཏོགས་པའི་རྒྱལ་རིགས་ཤིག་རྒྱ་གར་ནས་རིམ་གྱིས་བོད་ཡུལ་དུ་སླེབ་སྟེ། ཡར་
ལུང་ལྷ་རིའི་རྩེར་སླེབ་པ་ན་བོད་ཀྱི་མི་རྣམས་ཀྱིས་གང་ནས་འོངས། རིགས་གང་
ཡིན་དྲིས་པས་སྐད་མ་ཤེས་པར་གནམ་ལ་མཛུབ་མོ་སྐྱེར་ཏེ་དེ་ནས་འོངས་ཞེས་
བརྡ་བྱས་པ་ན། གནམ་ནས་ཡོང་པས་བཙན་པོ་ཞིག་འདུག་པས་རང་རེ་རྣམས་ཀྱི་
རྗེ་བོ་ཞུ་ཟེར་ནས། མི་བཞིས་གཉའ་བར་བཏེགས་ནས་རྒྱལ་པོར་བསྐུར་བས་
རྒྱལ་པོ་གཉའ་ཁྲི་བཙན་པོ་ཞེས་གྲགས་ཏེ། བོད་ཀྱི་རྒྱལ་རབས་སྔ་ཤོས་དེ་ཡིན་
ནོ། །དེའི་སྲས་དམུ་ཁྲི་བཙན་པོ། དེའི་སྲས་དིང་ཁྲི། དེའི་སྲས་སོ་ཁྲི། དེའི་སྲས་
ཡེ་ཁྲི། དེའི་སྲས་གདགས་ཁྲི། དེའི་སྲས་སྲི་ཁྲི་བཙན་པོ་དང་བདུན་ལ་གནམ་གྱི་
ཁྲི་བདུན་ཟེར་ཞིང་། ཐ་མ་དེའི་རིང་ལ་རྡོལ་བོན་དར་རོ། །དེའི་སྲས་གསུམ་གྱི་བྱ་
ཁྲི་ལ་སྤུ་ལྡེ་གུང་རྒྱལ་ཞེས་བཏགས། དེའི་སྲས་ཨ་ཤོ་ལེགས། དེའི་སྲས་ ཨི་ཤོ་
ལེགས་ཀྱིས་འཆིང་བར་སྟག་རྩེ་བརྩེགས་ཏེ། མཁར་སྔ་ཤོས་ཡིན་ནོ། །དེའི་སྲས་
དེ་ཤོ་ལེགས། དེའི་སྲས་གུ་རུབ་ལེགས། དེའི་སྲས་འབྲོང་རྗེ་ལེགས། དེའི་སྲས་
ཐོ་ཤོ་ལེགས་ཏེ་དྲུག་ལ་སའི་ལེགས་དྲུག་ཟེར་རོ། །དེའི་སྲས་རྒྱལ་ཟ་རྣམ་ཟིན་ལྡེ།
དེའི་སྲས་ལྡེ་སྣོལ་གནམ་ནས་བཟུང་སྟེ། ཁྲི་ཐོག་རྗེ་ཐོག་བཙན་གྱི་བར་ཡན་ཆད་
རྒྱལ་རབས་ཉི་ཤུ་རྩ་དྲུག་ན་ལྷ་ཐོ་ཐོ་རི་གཉན་བཙན་བྱོན་ནས་ཕོ་བྲང་ཡུམ་བུ་
བརླ་སྒང་གི་རྩེར་བཞུགས་པ་ན། ནམ་མཁའ་ནས་ཟ་མ་ཏོག་འོད་ཟེར་འཕྲོ་བ་
ཞིག་བབས་པ་ཁ་ཕྱེ་ནས་བལྟས་པས། མདོ་སྡེ་ཟ་མ་ཏོག་བཀོད་པ་དང་། སྤང་
-94 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཀོང་ཕྱག་རྒྱ་པ་དང༌། དགེ་བ་བཅུའི་མདོ་དང༌། རྟེན་འབྲེལ་བཅུ་གཉིས་ཀྱི་མདོ་
དང༌། གསེར་གྱི་མཆོད་རྟེན་གཅིག་རྣམས་བྱུང་བ། དེའི་ཚེ་བོད་ན་ཡི་གེ་འབྲི་ཀློག་
མེད་པས་གང་ཡིན་ངོ་མ་འཕྲོད་ཀྱང་། རྒྱལ་པོའི་མནལ་ལམ་དུ་བྱིན་རླབས་ཤིན་
ཏུ་ཆེ་བ་ཡིན་ཚུལ་དང་། མི་རབས་ལྔ་ནས་འདིའི་དོན་ཤེས་པར་འགྱུར་རོ་ཞེས་
ལུང་བསྟན་བྱུང་བས་རྒྱལ་པོ་ངོ་མཚར་ཏེ་རིན་པོ་ཆེའི་ཁྲི་ལ་བཞག་སྟེ། རྒྱལ་པོ་
འཁོར་བཅས་ཕྱག་འཚལ། མཚན་མོ་མར་མེ་འབུལ། ཉིན་རེ་བཞིན་མཆོད་པ་སྣ་
ཚོགས་ཀྱིས་མཆོད། མིང་གཉན་པོ་གསང་བ་ཞེས་བཏགས། བྱ་བ་ཐམས་ཅད་ལ་
དེ་མཆོད་ནས་གསོལ་བ་འདེབས། དེའི་མཐུས་རྒྱལ་པོའི་བསམ་པ་ཐམས་ཅད་
འགྲུབ་ཅིང་། དེ་དུས་རྒྱལ་པོས་ལོ་དྲུག་ཅུ་ལོན་པ་ལ་གཉན་པོ་གསང་བའི་བྱིན་
རླབས་ཀྱིས་སླར་གཞོན་ཤ་ཆགས། དགུང་ལོ་བརྒྱ་དང་ཉི་ཤུ་ཐུབ་ཅིང་བོད་ཁམས་
ཐམས་ཅད་ཀྱིས་ཀྱང་གཉན་པོ་གསང་བ་ལ་གསོལ་བ་བཏབ་པས་བདེ་སྐྱིད་ཆེས་
ཆེར་འཕེལ་ལོ། །དེ་ལ་ནི་དམ་པའི་ཆོས་ཀྱི་དབུ་བརྙེས་པ་ཞེས་སྔོན་གྱི་མཁས་པ་
རྣམས་ལ་གཏམ་དུ་གྲགས་སོ། །རྒྱལ་པོ་དེ་གཤེགས་ཁར་ཞལ་ཆེམས་སུ། ཁ་བ་
ཅན་གྱི་རྒྱལ་ཁམས་འདིར་ལུས་སེམས་ལ་བདེ་སྡུག་ཅི་བྱུང་ཡང་ངའི་གཉན་པོ་
གསང་བ་འདི་ལ་མཆོད་པ་ཕུལ་ལ་གསོལ་བ་ཐོབ་ཅིག་འདོད་པའི་དོན་ཐམས་
ཅད་འགྲུབ་བོ་གསུངས་ཏེ་གཤེགས། དེའི་སྲས་ཁྲི་གཉན་ཟུང་བཙན། དེའི་སྲས་
འབྲོ་གཉན་ལྡེ་རུ། དེ་ལ་སྲས་དམུས་ལོང་ཞིག་འཁྲུངས་པ་རྒྱལ་སར་ སྟོན་ཏེ།
གཉན་པོ་གསང་བ་ལ་མཆོད་ཅིང་གསོལ་བ་བཏབ་པས་སྤྱན་བྱེ་སྟེ། རྒྱབ་རི་ལ་
གཉན་འགྲོ་བ་གཟིགས་པས་སྟག་རི་གཉན་གཟིགས་ཞེས་མཚན་དུ་གྲགས། དེའི་
སྲས་གནམ་རི་སྲོང་བཙན་དང་། བཙུན་མོ་ཚེ་སྤོངས་བཟའ་འབྲི་ཟ་ཐོད་དཀར་
-95-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཞེས་བྱ་བ་རྒྱལ་པོ་ཡབ་ཡུམ་དེ་གཉིས་ལ་སྲས་མཚན་དང་ལྡན་པ་ཞིག་ངོ་མཚར་
བའི་ལྟས་བསམ་གྱིས་མི་ཁྱབ་པ་དང་བཅས་མེ་མོ་གླང་གི་ལོ་ལ་སྐུ་བལྟམས།
མཚན་ཁྲི་ལྡེ་སྲོང་བཙན་དུ་བཏགས། དབུའི་ཐོད་ན་འོད་དཔག་མེད་དངོས་སུ་
བཞུགས་པ་དར་ལེ་བརྒན་གྱིས་དཀྲིས། རྒྱལ་བུ་དེ་ནར་གསོན་ནས་དགུང་ལོ་
བཅུ་གསུམ་ལ་བབས་པ་ན་ཡབ་ཡུམ་གཉིས་ལ་བོད་ཁམས་ཆོས་ཀྱི་འདུལ་བའི་
ཕྱིར་བདག་རྒྱལ་སྲིད་ལ་དབང་བསྐུར་དུ་གསོལ་ཞེས་གསུངས་པ་ན། ཡབ་ཡུམ་
གཉིས་ཀྱིས་ཀྱང་དགྱེས་བཞིན་དུ་རྒྱལ་སྲིད་ལ་བཀོད། དེའི་ཚེ་སངས་རྒྱས་དང་
བྱང་ཆུབ་སེམས་དཔའ་གྲངས་མེད་པ་མདུན་གྱི་ནམ་མཁར་བྱོན། ལྷ་རྣམས་ཀྱི་
རིན་པོ་ཆེའི་བུམ་པ་ སྤོས་ཆུས་གང་བས་དབང་བསྐུར། བཀྲ་ཤིས་ ཀྱི་ཤིས་པ་
བརྗོད་ཅིང་མེ་ཏོག་གི་ཆར་བབ་བོ། །དེའི་གནས་ནི་རི་བོ་དགའ་ལྡན་གྱི་རི་འདི་
ཡིན་པར་གསུངས། དེ་མ་ཐག་མཐའི་རྒྱལ་ཕྲན་ཐམས་ཅད་ཀྱང་དབང་དུ་འདུས།
འཕྲིན་ཡིག་དང་སྐྱེས་འབུལ། དེ་སྔོན་བོད་ལ་ཡི་གེ་མེད་པས་ཐོན་མི་སམ་བྷོ་ཊ་
འཁོར་བཅུ་དྲུག་དང་བཅས་པ་ཡི་གེ་སློབ་ཏུ་བཏང་བས་པཎྜི་ཏ་ལྷ་རིག་པའི་སེང་
གེ་ལས་སྒྲ་བསླབས་ཏེ། བོད་ཀྱི་སྐད་དང་བསྟུན་ནས་གསལ་བྱེད་སུམ་ཅུ། ཨ་ལི་
བཞིར་བསྡུས་ཏེ་གཟུགས་ཁ་ཆེའི་ཡི་གེ་དང་བསྟུན་ནས་ལྷ་སའི་སྐུ་ཁར་མ་རུར་
བཅོས་ནས་ཡི་གེ་དང༌ སྒྲའི་བསྟན་བཅོས་བརྒྱད་མཛད། རྒྱལ་པོས་ལོ་བཞིར་
མཚམས་བཅད་དེ་བསླབས་སོ། །མདོ་ཟ་མ་ཏོག་བཀོད་པ་དང་། སྤང་ཀོང་དང་།
མདོ་སྡེ་དཀོན་མཆོག་སྤྲིན་ལ་སོགས་པ་བསྒྱུར་རོ། །དེ་ནས་བོད་ཁམས་ཆོས་ལ་
འཛུད་ཕྱིར་དགེ་བ་བཅུའི་མདོ་ལ་བརྟེན་ནས་ཁྲིམས་བཅས་ཏེ། ང་ནི་ཆོས་སྐྱོང་
བའི་རྒྱལ་པོ་ཡིན་པས་བོད་ཁམས་ཐམས་ཅད་དགེ་བ་ལ་འགོད་པར་བྱའོ། །ཆོས་
- 96 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཁྲིམས་མེད་ན་མི་དགེ་བའི་དབང་དུ་གྱུར་ནས་སྡུག་བསྔལ་གྱི་རྒྱུ་འབའ་ཞིག་ལ་
སྤྱད་པས་འབྲས་བུ་ངན་སོང་གསུམ་དུ་སྐྱེ་བར་འགྱུར་རོ། །མི་དགེ་བ་བཅུ་སྤོངས་
ཤིག །གལ་ཏེ་མི་དགེ་བ་བཅུ་སྤྱད་ན་ཆད་པས་བཅད་དོ། །བསད་ན་ནི་སྟོང་
བདས་སོ། །བརྐུས་ན་ནི་བརྒྱད་འཇལ་ངོས་དགུ་འདེད་དོ། །ཞེས་སོགས་བཀའ་
ཁྲིམས་དམ་དུ་བཅས་པ་ན་མཚན་སྲོང་བཙན་སྒམ་པོ་ཞེས་གྲགས་སོ། །དེ་ནས་
རྒྱལ་པོའི་ཐུགས་ལ་བོད་རྣམས་ཆོས་ལ་འཛུད་པ་ལ་ཡི་དམ་གྱི་ལྷ་ཞིག་བཞེངས་
དགོས་པར་དགོངས་ནས་ཐུགས་བསམ་མཛད་པ་ན། ནམ་མཁའ་ནས་ལྷའི་བུས་
རྒྱལ་པོ་ཁྱོད་ཀྱི་ཡི་དམ་གྱི་ལྷ་རྒྱ་གར་སིང་ག་ལིང་གླིང་གི་བྱེ་མའི་གསེབ་ན་ཡོད་
དོ་ཞེས་ལུང་བསྟན་ནོ། །དེ་ལེན་པ་ལ་སྤྲུལ་པ་ཞིག་དགོས་པར་དགོངས་ནས།
དགེ་སློང་མ་ཏི་ཤཱི་ལ་ཞེས་བྱ་བ་སྤྲུལ་ཏེ་བཏང་ངོ༌། །སྤྲུལ་པའི་དགེ་སློང་དེས་གྲོང་
ཁྱེར་ཤིང་ཐགས་ཅན་དུ་བྱོན་ནས། གྲོང་ཁྱེར་དེའི་རྒྱལ་པོ་འཁོར་དང་བཅས་པ་
ཡང་རྫུ་འཕྲུལ་གྱི་སྒོ་ནས་དད་པར་བྱས། ཡུལ་དེར་སངས་རྒྱས་ཀྱི་བསྟན་པ་རྒྱ་
ཆེར་སྤེལ། དེ་ནས་སྤྲུལ་པའི་དགེ་སློང་འཁོར་མང་པོ་དང་བཅས་ལྷོ་ཕྱོགས་སིང་
ག་ལའི་གླིང་དུ་ཕྱིན་པ་དང་། སིང་ག་ལའི་བྱེ་མའི་ཐང་ལ་གླང་པོ་ཆེ་ཉལ་བའི་
འོག་ནས་བརྐོས་པས་ཙནྡན་སྤྲུལ་གྱི་སྙིང་པོའི་སྡོང་པོ་བྱུང་ངོ༌། །དེ་བཤགས་པའི་
ནང་ནས་ཐུགས་རྗེ་ཆེན་པོའི་སྐུ་ཁྲུ་གང་པ་ཞལ་བཅུ་གཅིག་ཕྱག་བཅུ་ཡོད་པ།
བན་དྷུ་ཛི་ཀའི་མདོག་ལྟར་ཤིན་ཏུ་དམར་བ་མཚན་དང་དཔེ་བྱད་དང་ལྡན་པ། དྲི་
ཞིམ་ པ། འོད་ ཟེར་ ཀུན་ ནས་ འཕྲོ་བ་ ཞིག་ བྱུང་ བ་ དེ་ དགེ་ སློང་ གིས་ ཕྱག་ཏུ་
བསྣམས་ཏེ། ཤིང་རྣམས་རྒྱལ་པོ་ལ་གནང་ངོ༌། །དེ་ནས་ལྷོ་ཕྱོགས་རི་བོ་པོ་ཏ་
ལར་བྱོན་པ་དང༌། དེ་ན་མཚན་མོ་ཟླ་བའི་འོད་ལ་མེ་ཏོག་འཆར་བའི་ཙན་དན་གྱི་
97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྡོང་པོ་ཞིག་ཡོད་པ་འདི་ཙན་དན་གོར་ཤི་ཤའོ་གསུངས་ནས། དེ་བཅད་པའི་རྩ་
བ་ལ་མཆོད་རྟེན་གཅིག་བསྲུབས་ཏེ། གཞན་རྣམས་རྒྱལ་པོ་ལ་གནང་ངོ༌། །རྒྱ་
མཚོའི་གླིང་གི་འཇག་མ་རེའི་རྩེ་ནའང་སྤྲུལ་པའི་སྐུ་མང་པོ་བཞུགས་པ་གཟིགས་
ནས་འཇག་མ་ཕོན་གཅིག་ཀྱང་ཕྱག་ཏུ་བསྣམས་སོ། །མཆོད་རྟེན་པདྨའི་འཁོར་ལོ་
ནས་སངས་རྒྱས་བཞིའི་རིང་བསྲེལ་སྤྱན་དྲངས། དེ་ནས་མ་ག་དྷར་བྱོན་པ་ན་ལྷ་
རྣམས་ཀྱིས་བྱང་ཆུབ་ཀྱི་ཤིང་གི་ཡལ་ག་མང་དུ་ཕུལ་བ་རྣམས་ལ་མཆོད་རྟེན་
བསྲུབས། གནས་ཆེན་བརྒྱད་ཀྱི་ས་དང༌། ཆུ་ཀླུང་གང་གཱའི་བྱེ་མ་ལ་དེ་བཞིན་
གཤེགས་ པའི་ སྐུ་ མང་ པོ་ བཞུགས་ པ་ གཟིགས་ པས་ ས་ དང༌། བྱེ་ མ་ མང་ དུ་
བསྣམས་ཏེ་རྫུ་འཕྲུལ་གྱིས་བོད་ཡུལ་དུ་བྱོན་ནས་སྲོང་བཙན་སྒམ་པོ་ལ་ཕུལ་བས་
རབ་ཏུ་དགྱེས། དེ་ནས་ཆོས་རྒྱལ་སྲོང་བཙན་སྒམ་པོས་མཆོད་གནས་དེ་རྣམས་
སྤྱན་དྲངས་ནས་ཕོ་བྲང་དམར་པོ་རིར་བྱོན་པ་ན། ཡར་འཕྲང་གི་བྲག་བྱ་ཁྱུང་གི་
གཤོག་པ་འདྲ་བའི་མདུན་དུ་སྐུ་ཁྲུས་མཛད་པ་དང་། ཆུ་ནང་དུ་འོད་ཟེར་སྣ་ལྔ་
ཤར་བ་ན་འདི་ཅི་ལགས་ཞུས་པས། ཁོ་བོ་སྐུ་བལྟམས་པ་དང་དུས་གཅིག་ཏུ་ཡར་
འཕྲང་གི་བྲག་ལ་གསུང་གི་སྙིང་པོ་ཡི་གེ་དྲུག་པ་དང་། མར་འཕྲང་གི་ཕྲག་ལ་
ཐུགས་ཀྱི་སྙིང་པོ་ཤེལ་གྱི་མཆོད་རྟེན་གཅིག་རང་བྱུང་དུ་བྱུང་སྟེ། འདི་གསུང་གི་
སྙིང་པོ་ཡི་གེ་དྲུག་པའི་གཟུགས་བརྙན་གྱི་འོད་ཡིན་ནོ། །སྐུའི་ངོ་བོ་ནི་ང་ཉིད་ཡིན་
ནོ་ཞེས་གསུངས། དེ་ནས་ཕོ་བྲང་དམར་པོ་རིར་བཞུགས་ཏེ་ངས་ཁ་བ་ཅན་པའི་
མི་རྣམས་ལྷའི་བདེ་བ་དང་། ཉན་རང་གི་བདེ་བ་ལ་བཀོད་ཀྱང་དོན་ཆེན་པོར་མི་
འགྱུར་བས་བླ་ན་མེད་པའི་བྱང་ཆུབ་ལ་འགོད་དགོས། དེ་ལ་ཐེག་པ་ཆེན་པོའི་
ཆོས་དར་བར་བྱ་སྙམ་ནས། ཙནྡན་སྦྲུལ་གྱི་སྙིང་པོའི་སྐུ་ལ་མཆོད་དེ་གསོལ་བ་
-98-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
བཏབ་པ་ན། ཙན་དན་གྱི་སྐུས་གསུང་ཕྱུང་སྟེ། རྒྱལ་པོ་ཆེན་པོ་དེ་ལྟར་ན་ཁྱོད་
ཀྱིས་ངའི་སྐུ་གཅིག་བཞེངས་ཤིག་གསུངས་སོ། །རྒྱལ་པོའི་ཐུགས་ལ་ལྡེར་བཟོ་ལ་
དགོས་པའི་རྫས་རྣམས་བསགས་ནས་སྲོག་ཤིང་ནི་བྱང་ཆུབ་ཤིང་ལ་བྱ། རུ་ཤིང་
ནི་ཙནྡན་གོར་ཤི་ཤ་ལ་བྱ། རྩིབས་མ་ནི་རྒྱ་མཚོའི་འཇག་མ་ལ་བྱ། སྐུ་ཤ་ནི་
གནས་ཆེན་བརྒྱད་ཀྱི་ས་དང་ཆུ་ཀླུང་ནེ་རཉྫ་ནའི་བྱེ་མ་དང༌། ཙན་དན་གཉིས་
བརྡར་བའི་ཕྱེ་མ་རྣམས་བ་དཀར་མོའི་འོ་མས་སྦྲུས་པའི་འཇིམ་པ་ལ་བྱ། ནང་
རྫོངས་ནི་མཆོད་རྟེན་གསུམ་དང་། སངས་རྒྱས་བཞིའི་རིང་བསྲེལ་ལ་བྱ། ཙན་
དན་སྦྲུལ་གྱི་སྙིང་པོའི་སྐུ་འདི་ཉིད་ཐུགས་ཁར་ཡེ་ཤེས་སེམས་དཔའི་ཚུལ་དུ་
ཞུགས་པ་ཞིག་བྱའོ་སྙམ་དུ་ཐུགས་ལ་འཁྲུངས་དེའི་ནང་པར་ཙན་དན་སྦྲུལ་གྱི་
སྙིང་པོའི་སྤྱན་རས་གཟིགས་ཀྱི་སྐུ་ཅི་འདྲ་བ་དེ་འདྲ་བ་ཞིག་ཆ་རྐྱེན་དེ་དག་ལས་
རང་ འཁྲུངས་ སུ་ བྱུང་ སྟེ་ འདུག་ པ་ གཟིགས་སོ། །དེ་ ཡང་ སྐུ་ མདོག་ དཀར་པོ།
ཞབས་མཉམ་པར་བཞེངས་པ། ཞལ་བཅུ་གཅིག་པ། རྩ་བའི་ཞལ་གསུམ་འཛུམ་
པ་དང་ལྡན་པ། དེའི་སྟེང་མ་གསུམ་རབ་ཏུ་བཞད་པ། དེའི་སྟེང་མ་གཉིས་ཅུང་
ཟད་ཁྲོས་པ། དེའི་སྟེང་མ་གཉིས་ཤིན་ཏུ་ཁྲོས་པ། སྟེང་མ་གཅིག་ཨ་མི་དེ་བའི་
ཞལ་གཙུག་ཏོར་དང་བཅས་པའོ། །ཕྱག་དང་པོ་གཉིས་ཐུགས་ཀར་ཐལ་མོ་སྦྱར་
བ། དེ་ འོག་ གཉིས་ གཡས་ འཕྲེང་ བ་ དང་ གཡོན་ པདྨ། དེ་ འོག་ གཉིས་ གཡས་
འཁོར་ལོ་དང་། གཡོན་ རིལ་བ་སྤྱི་བླུགས། དེ་འོག་གཉིས་གཡས་མཆོག་སྦྱིན་
དང་། གཡོན་དཔག་བསམ་གྱི་ཤིང་། ཐ་མ་གཉིས་གཡས་སྤྲུལ་པའི་སྐུ་ཤཱཀྱ་ཐུབ་
པ་དང་། གཡོན་མདའ་གཞུ་བསྣམས་པ། ཨ་མི་དེ་བ་མན་ཆད་རྒྱལ་པོ་ཉིད་ཀྱི་སྐུ་
དང་ཆུ་ཞེང་གབ་པར་འདུག་པས་ངོ་མཚར་སྐྱེས། རྒྱལ་པོའི་ཐུགས་ལ་ཙན་དན་གྱི་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྐུ་ཡེ་ཤེས་སེམས་དཔའི་ཚུལ་དུ་བཞུགས་ན་ཅི་མ་རུང་སྙམ་མ་ཐག་ཏུ་སྐུ་དེས་
དར་ཤམ་བུས་གོང་དུ་བརྗེས་ནས་ཞབས་གཡས་བསྐུམས་པ་ནས་འོད་བྱུང་བས།
ཙན་དན་གྱི་སྐུ་དེ་ཞབས་གཡས་པའི་མཐིལ་ནས་ཡར་སྤྱན་དྲངས་ཏེ་ཐུགས་ཁར་
ཐིམ་མོ། །དེ་ ནས་ རྒྱལ་ པོས་ འཇིག་ རྟེན་ དང༌ སྒོ་ བསྟུན་ ཏེ་ ཁབ་ བཞེས་ པར་
དགོངས་ནས། ཐུགས་རྗེ་ཆེན་པོ་རང་བྱུང་ ལ་ མཆོད་ཅིང་བསྟོད་དེ་ གསོལ་བ་
བཏབ་པས། ཐུགས་ ཁ་ནས་འོད་ཟེར་ གཉིས་ སྤྲོས་ཏེ། གཅིག་ བལ་ ཡུལ་དང་།
གཅིག་རྒྱ་ནག་ཏུ་སོང་ངོ༌། བལ་ཡུལ་དུ་སོང་བ་དེ་ལ་གཟིགས་པས་བལ་པོའི་
རྒྱལ་པོ་འོད་ཟེར་གོ་ཆ་ཞེས་བྱ་བ་ལ། བུ་མོ་ལྷ་གཅིག་ཁྲི་བཙུན་ཞེས་བྱ་བ་ལོ་བཅུ་
དྲུག་ལོན་པ་ན་ཚོད་དར་ལ་བབ་པ་མཚན་དང་དཔེ་བྱད་དུ་ལྡན་པ། དཀར་ལ་
དམར་བའི་མདངས་ཆགས་པ། ལྷ་མོ་ཁྲོ་གཉེར་ཅན་ གྱི་ སྤྲུལ་ པ་ རིག་ གནས་
མཐའ་དག་དང་ རིན་པོ་ཆེའི་བང་མཛོད་ལ་མངའ་བརྙེས་པ་ཞིག་འདུག་པར་
གཟིགས་སོ། །རྒྱ་ནག་ཏུ་སོང་བ་དེ་ལ་གཟིགས་པས་རྒྱའི་རྒྱལ་པོ་ཐང་ཐི་ཟུང་
ཞེས་བྱ་བ་ལ། བུ་མོ་ལྷ་གཅིག་ཀོང་ཇོ་ཞེས་བྱ་བ་ལོ་བཅུ་དྲུག་ལོན་པའི་ན་ཚོད་
མཚན་དང་དཔེ་བྱད་དུ་ལྡན་པ་སྐུ་མདོག་སྔོ་བསངས་ལྷ་མོ་སྒྲོལ་མའི་སྤྲུལ་པ།
ལུང་དང་རིགས་པའི་བསྟན་བཅོས་མཐའ་དག་ལ་མངའ་བརྙེས་ཤིང་། རིན་པོ་ཆེ་
སྣ་ཚོགས་ཀྱི་བང་མཛོད་དང་ལྡན་པ་ཞིག་འདུག་པར་གཟིགས་སོ། །དེ་ནས་རྒྱལ་
པོས་བློན་པོ་རྣམས་ལ་བཙུན་མོ་དེ་གཉིས་གདན་འདྲེན་པར་བསྐུལ་བས། བློན་པོ་
འགར་གྱིས་གཙོས་རྟ་པ་བརྒྱས་རིན་པོ་ཆེའི་སྐྱེས་མང་པོ་དང་། རྒྱལ་པོའི་བཀའ་
ཤོག་གི་སྒོམ་བུ་ཁྱེར་ནས་བལ་ཡུལ་དུ་ཕྱིན་ཏེ་ཆོས་ཀྱི་རྒྱལ་པོ་འོད་ཟེར་གོ་ཆ་ལ་
རྒྱུ་མཚན་གསོལ་པས། རྒྱལ་པོ་འོད་ཟེར་གོ་ཆས་ཀྱང་དགྱེས་བཞིན་དུ་འབུལ་
- 100 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བར་ཁས་བླངས་ནས། ཁྲི་བཙུན་གྱིས་ལྷ་མི་བསྐྱོད་རྡོ་རྗེ་དང༌། བྱམས་པ་ཆོས་
འཁོར་མ། །ཙན་དན་གྱི་སྒྲོལ་མ་གསུང་འབྱོན་རྣམས་དང་། གཞན་ཡང་ནོར་སྐལ་
མང་དུ་ཡབ་ལ་ཞུས་ནས་ཕེབས་ཁར་ཡབ་ཀྱིས། སྔོན་ཆད་བུ་མོས་ཕ་ཡུལ་བཟུང་
བ་མེད། །དེ་ཕྱིར་བུ་མོ་བོད་ཡུལ་དབུས་སུ་སོང་། །སྤྲུལ་པའི་རྒྱལ་པོའི་ཐུགས་
བཟུང་མཉེས་བྱས་ཏེ། །འཇིག་རྟེན་ཆོས་ལུགས་བཟང་པོ་དར་བར་གྱིས། །རྗེ་ཡི་
ཕོ་ བྲང་ སྐུ་ མཁར་ བཙན་ པོ་ རྩིགས། །ལྷ་ཁང་ སྐུ་ གཟུགས་ དམ་ ཆོས་ རྒྱ་ ཆེར་
བཞེངས། །སངས་ རྒྱས་ ཆོས་ དང་ འཕགས་ པའི་ དགེ་འདུན་ མཆོད། །བཟང་ པོ་
རྣམས་ལ་རྗེ་བཞིན་བཀུར་བྱ་ཞིང་། །དམན་པ་རྣམས་ལ་མ་བཞིན་བརྩེ་བར་བྱ། །
དགེ་བའི་ལས་ཀུན་དང་དུ་བླང་བྱ་ཞིང་། །སྡིག་པའི་ལས་ཀུན་རྒྱབ་ཏུ་དོར་བར་
བྱ། །མདོར་ན་བློ་ཕུགས་དམ་པའི་ཆོས་ལ་གཏོད། །འཕྲལ་གྱི་ལྟ་སྤྱོད་འཇིག་རྟེན་
ཚུལ་དང་བསྟུན། །བོད་ཀྱི་མི་རྣམས་སྤྲོ་བ་བསྐྱེད་པར་མཛོད། །ཅེས་སོགས་ཞལ་
ཏ་མང་དུ་གནང་ནས་བོད་ཡུལ་ལ་ཕེབས། དེའི་ཚེ་བལ་ཡུལ་ནས་སྐྱིད་གྲོང་གི་
བར་བཅའ་འཕྲང་རྣམས་ལ་ལྷ་དེ་དག་གིས་ཞབས་ ཀྱིས་ཕེབས་པ་སོགས་རྫུ་
འཕྲུལ་ དཔག་ མེད་ བསྟན། །དེ་ ནས་ རིམ་ གྱིས་ ལྷ་ སར་ ཕེབས། ཡང་ བློན་ པོ་
འགར་གྱིས་གཙོས་རྟ་པ་བརྒྱས་རིན་པོ་ཆེའི་སྐྱེས་དང་བཀའ་ཤོག་གི་སྒོམ་བུ་
བཅས་ཁྱེར་ནས་རྒྱ་ནག་ཏུ་ཕྱིན་ཏེ། རྒྱ་ནག་རྒྱལ་པོར་ལྷ་གཅིག་ཀོང་ཇོ་གནང་
དགོས་ཚུལ་ཞུས་པས། རྒྱལ་པོས་ཁྲེལ་རྒོད་བྱས་ཤིང་གཉེན་ཟླ་མིན་ཚུལ་དང་།
རྒྱལ་པོ་མང་པོ་དང་རྩལ་ཁྱད་འགྲན་དགོས་ཚུལ་སོགས་བྱས་པ་ན། རྩལ་ཁྱད་
མང་དུ་འགྲན་ཡང་འགར་ རིག་པ་ཅན་ཐུབ་པ་སུ་ཡང་མ་བྱུང་ཞིང་། མཐར་ལྷ་
གཅིག་ཀོང་ཇོ་འགར་གྱིས་ཐོབ་པ་ན། ལྷ་གཅིག་ཀོང་ཇོས་ཡབ་རྒྱལ་པོ་ལ་རྟེན་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྐལ་དུ་ཇོ་བོ་ཤཱཀྱ་མུ་ནེ་དགོས་ཚུལ་དང་། གཞན་ཡང་ནོར་སྐལ་མང་དུ་བླངས་པ་
ན། ཡབ་ཀྱིས་ཀྱང་གནང་ནས་བོད་དུ་འབྱོན་ཁར། ཕ་ཡི་སྲོག་ལྟར་གཅེས་པའི་བུ་
མོ་ཁྱོད། ཁ་བ་ཅན་གྱི་ཡུལ་དུ་ཕྱིན་པ་ན། །ཕ་ཡི་གཏམ་འདི་དྲན་པས་གུས་བྱོས་
ལ། ཁྱོད་ཀྱི་བསམ་སྤྱོད་ཚུལ་ནི་འདི་ལྟར་བྱ། །འཕྲལ་དུ་འཇིག་རྟེན་ཚུལ་དང་
བསྟན་པའི་ཕྱིར། །བློ་ཁོག་ཡངས་ཤིང་ཐེག་པ་ཆེ་བ་དང་། །ལུས་ཚགས་དམ་ཤིང་
ལུས་སྒོ་ཐུབ་པ་དང་། །སྨྲ་བ་ཉུང་ཞིང་ངག་འཇམ་གསལ་བར་བྱ། །སྨྲ་བརྗོད་དག་
ཅིང་གཙང་སྦྲ་ཆེ་བ་དང་། །གསོག་སྲུངས་མཁས་ཤིང་ཟས་ལ་ཡངས་པ་དང༌། །
ལག་འོལ་ཆེ་ཞིང་ལག་བྱད་བཟང་བ་དང༌། ཁ་ཟས་སྨན་དང་འདྲ་བར་ཚོད་རིག་
སྤྱད། ཁྱོ་ལ་གུས་ཤིང་བུ་ལ་བྱམས་པ་དང༌། །མཐོ་ལ་བཀུར་སྟི་དམའ་ལ་བྱམས་
པས་བསྐྱང་། །ཐད་ཀར་མཐུན་བྱ་མཉམ་ལ་འགྲན་སེམས་སྤང་། །སློང་ལ་བྱིན་
ཞིང་ངན་པའི་ཡ་མི་བྱ། །དཔའ་ལ་སྟག་རས་མཛངས་ལ་ཡིག་ཚང་བྱ། །ལེགས་
ལ་བྱ་དགའ་ཉེས་ལ་ཆད་པ་བཅད། །གཉེན་ལ་བཤེས་གཤིན་གྲོགས་ལ་གཞུང་
བཟང་བྱ། །ཡུན་དུ་ཕན་པའི་དམ་ཆོས་སྤྱད་པའི་ཕྱིར། །ཆོས་འཁོར་གསུང་རབ་
སྐུ་ གཟུགས་ ལྷ་ ཁང་ བཞེངས། །དགེ་ འདུན་ བསྙེན་བཀུར་ བྱ་ཞིང་ ཚུལ་ ཁྲིམས་
སྲུངས། །བྱང་ཆུབ་སེམས་སྒོམས་དངོས་འཛིན་ལྟ་བ་སྤོངས། །དེ་ལྟར་བགྱིས་ན་
འཇིག་ རྟེན་ ལུགས་ དང་ མཐུན། །ཆོས་ དང༌ མི་ འགལ་ རང་ གཞན་ དོན་ གཉིས་
འགྲུབ། །ཚེ་འདིར་སྐྱེ་བོ་ཀུན་གྱིས་བསྟོད་བཀུར་ཞིང་། །ཕྱི་མར་སངས་རྒྱས་སྲས་
བཅས་མཉེས་པར་འགྱུར། །ཞེས་སོགས་ཞལ་ཏ་མང་དུ་གནང་ནས། །ཇོ་བོ་ཤཱཀྱ་
མུ་ནེ་ཤིང་རྟའི་སྟེང་དུ་བཞུགས་པ་གྱད་ཀྱིས་ཤིང་རྟ་དྲངས་ཏེ་བོད་ཡུལ་དུ་ཕེབས།
དེའི་ཚེ་ རྗེ་བཙུན་སྒྲོལ་མའི་རྣམ་སྤྲུལ་ལྷ་གཅིག་ཀོང་ཇོ་དང་། ཇོ་བོ་ཤཱཀྱ་མུ་ནེ་
- 102 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཅས་བོད་ཡུལ་དུ་ཕེབས་པས་བོད་འབངས་རྣམས་ཀྱིས་དགའ་སྟོན་རྒྱ་ཆེར་བྱས།
དེ་ནས་ཁྲི་བཙུན་དང་ཀོང་ཇོ་གཉིས་ཀྱིས་ལྷ་ཁང་བརྩིགས་པར་བཞེད་ནས། བལ་
མོ་བཟའ་ཁྲི་བཙུན་གྱི་འོ་ཐང་གི་མཚོ་བསུབས་ཏེ། དེའི་སྟེང་དུ་ལྷ་ཁང་བརྩིགས་
པ་བརྩམ་པ་ན། ཁྲི་བཙུན་དང་ཀོང་ཇོ་གཉིས་ཀྱིས་ཆོས་རྒྱལ་སྲོང་བཙན་སྒམ་
པོར་གསོལ་བ་བཏབ་ནས་ཁྱེད་རང་བོད་ཀྱི་མགོན་པོ་ཐུགས་རྗེ་ཅན་དངོས་ཡིན་
པས་བོད་མུན་པའི་གླིང་འདིར་བསྟན་པའི་སྒྲོན་མེ་འཛུགས་པ་དང༌། ཇོ་བོ་ཤཱཀྱ་མུ་
ནེ་དང་། ཇོ་བོ་མི་སྐྱོད་རྡོ་རྗེ་གཉིས་ཀྱི་བཞུགས་གནས་ལྷ་ཁང་བཞེང་བ་ལ་བོད་
ཀྱི་འདྲེ་སྲིན་གདུག་པ་ཅན་རྣམས་ཁྲོས་ནས་བར་ཆད་བྱེད་པས། བར་ཆད་རྣམས་
མྱུར་དུ་ཞི་བ་དང༌། འདོད་པའི་དོན་འགྲུབ་པའི་གསོལ་བ་བཏབ་པ་ན། ཆོས་རྒྱལ་
སྲོང་བཙན་སྒམ་པོའི་སྐུ་ལས་འོད་ཟེར་ ཁ་བ་ཅན་ཁྱབ་པར་རབ་ཏུ་བཀྱེ་བས་
གནམ་ནས་ཆར་བབས། ས་ལ་རྩི་ཐོག་སྨིན། མེ་ཏོག་སྣ་ཚོགས་ ཁ་བྱེ། རྩི་ཤིང་
ནགས་ཚལ་དུས་སུ་སྐྱེ། ན་དང་ཆུ་ཕྲན་རྒྱས་ནས་སེམས་ཅན་ཐམས་ཅད་ ཀྱིས་
བདེ་བ་རྙེད་དོ། །དེ་ནས་རྒྱལ་པོའི་སྐུ་ལས་སྤྲུལ་པ་ཉིས་སྟོང་སྤྲུལ་ནས་སྤྲུལ་པ་
སྟོང་གིས་ལྷ་ཁང་རྩིག་པར་མཛད། བོད་ཀྱི་ས་གཞི་སྲིན་མོ་གན་རྐྱལ་དུ་འགྱེལ་བ་
འདྲ་ བ་ འདི་ མནན་ དགོས་ པར་ གཟིགས་ནས། དཔུང་ པ་ གཡས་ པ་ ཀ་ ཚལ།
གཡོན་པ་ཁྲ་འབྲུག །རྐང་པ་གཡས་པ་གཙང་འགྲམ། གཡོན་ལ་གྲོམ་པ་རྒྱང་སྟེ།
རུ་བཞིའི་གཙུག་ལག་ ཁང་བཞི། གྲུ་མོ་གཡས་ལ་ཀོང་པོ་བུ་ཆུ། གཡོན་ལ་ལྷོ་
བྲག་ཁོམ་མཐིང་། པུས་མོ་གཡས་ལ་སྐ་བྲག །གཡོན་ལ་པྲ་དུམ་རྩེ་སྟེ་མཐའ་
འདུལ་བཞི། ལག་མཐིལ་གཡས་ལ་བྱང་ཚལ་གྱི་རླུང་གནོན། གཡོན་ལ་ཁམས་
ཀྱི་འདན་ཀློང་ཐང་སྒྲོན་མ། རྐང་མཐིལ་གཡས་ལ་མང་ཡུལ་བྱམས་སྤྲིན། གཡོན་
- 103 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་མོན་ཡུལ་ བུམ་ཐང་ སྤ་གྲོ་སྐྱེར་ཆུ་ལ་སོགས་ པ་ གཙུག་ལག་ ཁང་མང་པོ་
བཞེངས་ནས། གདོད་འོ་ཐང་མཚོ་ལ་རྡོ་མཁར་བརྩིགས། ཤིང་གིས་ཕུབ། ཀླུའི་
འདག་པས་ཞལ་ཞལ་བྱས་ཏེ། ར་ལ་ས་བསྐྱས་ནས་བདལ་ཏེ་ལྷ་སའི་གཙུག་ལག་
ཁང་ ར་ས་འཕྲུལ་སྣང་བཞེངས། དེའི་ཚེ་འདྲེ་སྲིན་གདུག་པ་ཅན་རྣམས་འདུལ་
ཕྱིར་རང་བྱུང་གི་ལྷ་ཐུགས་རྗེ་ཆེན་པོ་ལ་གསོལ་བ་བཏབ་པས་ཁྲོ་ཞལ་ནས་འོད་
ཟེར་འཕྲོས་པའི་སྣ་ལ་རྟ་མགྲིན་དང་། བདུད་རྩི་འཁྱིལ་པ་གཉིས་བྱུང་སྟེ། འདྲེའི་
མུན་པ་བཤིག་ནས་དེ་རྣམས་བྲོས་སོ། །གླ་བའི་ཚལ་གྱི་བྲག་ལོགས་ལ་ཁ་སར་པ་
ཎི་གཙོ་འཁོར་ལྔ་འོད་ཀྱི་རང་བཞིན་དུ་གཟིགས་པ་ལྟར་བྲག་ལ་བརྐོས་ཏེ། སྤྱན་
རས་ གཟིགས་ དབང་ འཇིག་ རྟེན་ མགོན། །ཐུབ་ པའི་ དབང་ པོས་ སྤྱི་ གཙུག་
བརྒྱན། །སྐུ་ མདོག་ དཀར་ གསལ་ གངས་ རི་ འདྲ། །ཉོན་ མོངས་ མ་ གོས་ པདྨ་
བཞིན། །ཐུགས་ རྗེ་ ཆེ་ ཞིང་ མཐུ་ ལྡན་ པས། །སེམས་ ཅན་ ཉམ་ ཐག་ ཕོངས་ པ་
ཡིས། །དྲན་ན་སྡུག་བསྔལ་ཞི་མཛད་པ། །མགོན་དུ་གྱུར་ལ་ཕྱག་འཚལ་བསྟོད། །
ཅེས་བསྟོད་པ་མཛད། དེ་ལྟར་བལ་མོ་བཟས་གཙོ་མཛད་སྤྲུལ་པ་མང་པོས་འཕུང་
སྣང་གི་གཙུག་ལག་ཁང་བཞེངས། ལྷ་གཅིག་ཀོང་ཇོས་གཙོ་མཛད་ནས་ར་མོ་ཆེའི་
གཙུག་ལག་ཁང་བཞེངས། འཕྲུལ་སྣང་གི་གཙུག་ལག་ཁང་གི་རྟེན་གཙོར་ཇོ་བོ་
མི་སྐྱོད་རྡོ་རྗེ་བཞུགས། ར་མོ་ཆེར་ཇོ་བོ་ཤཱཀྱ་མུ་ནེ་བཞུགས་སུ་གསོལ། གཙུག་
ལག་ཁང་གི་གྱང་ལོགས་ལ་ཐུགས་རྗེ་ཆེན་པོ་འཇིགས་པ་བརྒྱད་སྐྱོབ། ཁ་སར་པ་
ཎི་ལྷ་ལྔ། དོན་ཡོད་ཞགས་པའི་ལྷ་ཚོགས། རྒྱ་ཆེར་རོལ་པ་ལས་ཇི་ལྟར་འབྱུང་བ་
ལྟར་ཐུབ་པའི་མཛད་པ་བཅུ་གཉིས་ཀྱི་ཚུལ་རྣམས་བྲིས། བརྒྱུད་རིས་ལ་ཚུལ་
ཁྲིམས་ཀྱི་བསླབ་པ་གོ་བར་བྱ་བའི་ཆེད་དུ་འདུལ་བ་དང༌། སེམས་ཀྱི་བསླབ་པ་
- 104 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གོ་བར་བྱ་བའི་ཆེད་དུ་མདོ་སྡེ་དང་། ཤེས་རབ་ཀྱི་བསླབ་པ་གོ་བར་བྱ་བའི་ཆེད་
དུ་མངོན་པའི་རྒྱུད་རིས་རྣམས་བྲིས། གློ་འབུར་བྱང་མའི་ནང་དུ་རང་བྱོན་ཐུགས་
རྗེ་ཆེན་པོ་སྤྱན་དྲང་བར་དགོངས་པ་ན། དམར་པོ་རི་ནས་འཕྲུལ་སྣང་གི་བར་
ཐུགས་རྗེ་ཆེན་པོ་ཉིད་ཀྱིས་ཞབས་ཐང་དུ་བྱོན་པས་ཀུན་ངོ་མཚར་དུ་གྱུར་ཅིང་གློ་
འབུར་བྱང་མར་ཕྱག་སྟོང་རྒྱབ་ཡོལ་གྱི་ཚུལ་དུ་བྱས་ཏེ་བཞུགས་སུ་གསོལ། དེའི་
ཚེ་ཀླུ་དང་གནོད་སྦྱིན་ལ་སོགས་པ་དཀར་ཕྱོགས་སྐྱོང་བ་མང་པོས་གཙུག་ལག་
ཁང་ བསྲུང་ བར་ ཁས་བླངས། ཁྱད་ པར་ ཤར་ ལྷོའི་ ལྕོག་ ནས་ དཔལ་ ལྷ་ མོས་
གཟུགས་དངོས་སུ་བསྟན་ཕྱག་བྱས་ནས་གཙུག་ལག་ཁང་བསྲུང་བར་ཁས་བླངས་
པ་ན། གནས་དེར་དཔལ་ལྷའི་སྐུ་གཟུགས་ཀྱང་བཞེངས་སོ། །དེ་ནས་རྒྱལ་པོས་
བོད་རྣམས་ཆོས་ལ་འཛུད་ཕྱིར་སྤྲུལ་པ་སྣ་ཚོགས་སྤྲུལ་ནས་སྤྲུལ་པའི་མི་ལ་སྤྲུལ་
པས་ཆད་པ་གཅོད་དེ་མགོ་བོ་འབྲེག་པ་དང༌། མིག་འབྱིན་པ་དང་། པགས་ པ་
བཤུ་བ་ལ་སོགས་འཇིགས་ཤིང་སྐྲག་པར་མཛད་ནས་བོད་འབངས་ཐམས་ཅད་
དགེ་བ་བཅུའི་ཁྲིམས་ལ་བཀོད། དེའི་ཚེ་ལི་ཡུལ་གྱི་དགེ་ཚུལ་གཉིས་རྗེ་བཙུན་
འཇམ་དཔལ་གྱིས་བསྐུལ་ནས་བོད་དུ་རྒྱལ་པོ་མཇལ་དུ་འོངས་པ་ན་སྤྲུལ་པའི་
མཛད་པ་དེ་དག་ལ་འཇིགས་ནས་དད་པར་མ་གྱུར་པ་ན། རྒྱལ་པོས་མཁྱེན་ནས་
དབུའི་ཐོད་བཤིག་སྟེ་འོད་དཔག་མེད་ཀྱི་ཞལ་དངོས་སུ་བསྟན་ནས་ང་བོད་ཀྱི་
ཐུགས་རྗེ་ཆེན་པོ་ཡིན་པས་ཁྱེད་རྣམས་འཇིགས་མི་དགོས་གསུངས་པ་སོགས་ལོ་
རྒྱུས་ངོ་མཚར་ཅན་མང་དུ་སྣང་ངོ༌། །དེ་ནས་རྒྱལ་པོ་ཡབ་ཡུམ་གྱིས་སྦྱིན་བདག་
མཛད་ནས་རྒྱ་གར་གྱི་པཎྜི་ཏ་ཁ་ཤས་སྤྱན་དྲངས་ཏེ་མདོ་རྒྱུད་མང་དུ་འགྱུར།
རྒྱལ་པོ་ཉིད་ཀྱིས་ཀྱང་ཐུགས་རྗེ་ཆེན་པོའི་ཆོས་སྐོར་མང་དུ་མཛད་ནས་སྐལ་པ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང་ལྡན་པ་དག་ལ་གནང་སྟེ། སྒོམ་དུ་བཅུག་པས་གྲུབ་པ་ཐོབ་པ་ཡང་མང་དུ་
བྱུང་སྣང་ངོ། དེ་ལྟར་ཆོས་རྒྱལ་སྲོང་བཙན་སྒམ་པོའི་སྐུ་རིང་ལ། ཇོ་བོ་ཤཱཀྱ་མུ་ནེ་
དང༌། ཇོ་བོ་མི་སྐྱོད་རྡོ་རྗེ་སོགས་སྤྲུལ་པའི་སྐུ་མང་པོ་བོད་དུ་གདན་དྲངས་ཤིང་།
ཐུགས་རྗེ་ཆེན་པོ་རང་བྱུང་ལྔ་ལྡན་སོགས་ཐུགས་རྗེ་ཆེན་པོའི་སྐུ་གསུང་ཐུགས་
རྟེན་ མང་ དུ་ བཞེངས། མཐའ་ འདུལ་ ཡང་ འདུལ་ གྱི་ གཙུག་ ལག་ ཁང་ རྣམས་
བཏབ། རྒྱལ་བའི་བཀའ་མང་དུ་བསྒྱུར། བོད་ཁམས་ཐམས་ཅད་དུ་དཀོན་མཆོག་
གསུམ་གྱི་སྒྲ་གྲགས་པར་མཛད་པས་བོད་དུ་སངས་རྒྱས་ཀྱི་བསྟན་པའི་སྲོལ་
བཏོད་པ་ཡིན་ཞེས་སྔོན་གྱི་མཁས་པ་ཐམས་ཅད་མཐུན་པར་གཏམ་དུ་གླེང་ངོ༌། །
དེ་ལྟར་ཆོས་རྒྱལ་སྲོང་བཙན་སྒམ་པོས་བོད་དུ་སངས་རྒྱས་ཀྱི་བསྟན་པའི་སྲོལ་
བཏོད་ནས་མྱ་ངན་ལས་འདའ་བར་བཞེད་པ་ན། བོད་འབངས་སྤྱི་ལ་ཞལ་ཆེམས་
མང་དུ་གསུངས་པའི་མཐར། གཞན་ཡང་ཁ་བ་ཅན་གྱི་རྒྱལ་ ཁམས་འདིར། ད་
ནས་མི་རབས་ལྔ་ ཉིད་ནས། །ཆོས་སྐྱོང་རྒྱལ་པོ་ཆེན་པོ་འབྱུང་། །དམ་ཆོས་མ་
ལུས་རྒྱས་པར་བྱེད། །དེ་ནས་གདུང་རབས་གཅིག་ནས་ནི། །རྒྱལ་པོ་དུད་འགྲོའི་
མིང་ཅན་འབྱུང་། །དམ་ཆོས་ཐམས་ཅད་ནུབ་པར་བྱེད། །ཐ་མར་དེ་ནི་དམྱལ་བར་
འགྲོ ཁ་བ་ཅན་གྱི་རྒྱལ་ཁམས་སུ། །དམ་ཆོས་མེ་རོ་སྨད་ནས་འབྱུང་། ཁ་བ་ཅན་
གྱི་རྒྱལ་ཁམས་ལ། །མར་མེ་འཆི་ཁར་གསལ་བ་བཞིན། །རྟགས་ཙམ་འཛིན་པའི་
དུས་སུ་ནི། །བསྟན་པ་ཤིན་ཏུ་གསལ་བ་འབྱུང་། ཁ་བ་ཅན་གྱི་རྒྱལ་ཁམས་སུ་། །
དད་ཅན་མང་དུ་འབྱུང་བ་འགྱུར། །སྟོན་ པའི་རིང་བསྲེལ་མཆོད་པར་འགྱུར། །
ཞེས་སོགས་ཞལ་ཆེམས་དང་། ལྷ་ཅིག་ཀོང་ཇོའི་ཞལ་ནས་ཀྱང་། ལྷ་ཤཱཀྱ་མུ་ནེ་ར་
མོ་ཆེ་ནས་གདན་དྲོངས་ལ་འཕྲུལ་སྣང་གི་གློ་འབུར་དུ་སྤོས། སྒོ་ལ་ཞལ་ཞལ་
- 106 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གྱིས་ལ་འཇམ་དབྱངས་བྲིས་ཤིག །ཅེས་ཞལ་ཆེམས་གནང་ནས་ཆོས་རྒྱལ་སྲོང་
བཙན་སྒམ་པོ་དགུང་ལོ་བརྒྱད་ཅུ་རྩ་བཞི་པ་ཤིང་ཕོ་སྟག་གི་ལོ་རྟ་ཟླ་བའི་ཚེས་
བཅུ་བཞི་ལ་ལྷ་ཅིག་ཀོང་ཇོ་དང་། བལ་མོ་ཁྲི་བཙུན་གཉིས་དང་བཅས་གསུམ་ག་
ཡི་དམ་བཅུ་གཅིག་ཞལ་རང་བྱུང་གི་སྐུ་ལ་ཐིམ་པར་འགྱུར་ཏོ། །དེ་ནས་རྒྱལ་བུ་
བློན་འབངས་ དང་ བཅས་ ཆོ་ངེས་ འདེབས་ཤིང་སྨྲེ་སྔགས་མང་དུ་བཏོན་ནས་
གསོལ་བ་བཏབ་པས། ཚེས་བཅོ་ལྔའི་ཉིན་ཐུགས་རྗེ་ཆེན་པོའི་ཐུགས་ཀ་ནས་
རྒྱལ་པོ་ཡབ་ཡུམ་གསུམ་གྱི་ཞལ་ནས་བསྟན་པ་ན་ཇོ་མོ་མང་བཟའ་ཁྲི་དང་། བློན་
པོ་སྣ་ཆེན་པོ་ལ་སོགས་པ་རྣམས་ཀྱིས་ཕྱག་བྱས་གསོལ་བ་བཏབ་ནས་རྗེ་ཉིད་མི་
བཞུགས་ན། སྤྱིར་སངས་རྒྱས་ཀྱི་བསྟན་པ་ཇི་ཙམ་ཞིག་གནས། མཐར་ཇི་ཙམ་
ནས་འཇིག །དེའི་སྔ་ལྟས་ཇི་ལྟ་བུ་འབྱུང། སྒོས་སུ་བོད་ཡུལ་ཁ་བ་ཅན་འདིར་
སངས་ རྒྱས་ ཀྱི་ བསྟན་ པ་ དང་། དེ་ འཛིན་ པའི་ བྱང་ སེམས་ དང་། རྒྱལ་ པོ་ ལ་
སོགས་པ་ཇི་ལྟར་ཡོང་། དམ་པའི་ཆོས་ཇི་ཙམ་གནས། རྒྱལ་པོ་གང་གི་རིང་ལ་
ཆོས་ལུགས་གང་དང་གང་ནུབ། དེའི་རྐྱེན་ཅིས་བྱེད། མི་རྣམས་དང་། ཆོས་སྤྱོད་
པ་དང་ཉམས་ལེན་ཇི་ལྟ་བུ། རབ་ཏུ་བྱུང་བ་དང་སྔགས་པ་རྣམས་ཀྱི་དར་རྒུད་
སྤྱོད་ལམ་ཇི་ལྟ་བུ་མཆི། བོད་ཡུལ་དུ་གཙུག་ལག་ཁང་ཇི་ལྟ་བུ་འབྱུང་། ཕྱི་རབས་
ཀྱི་རྒྱལ་བློན་བྱང་ཆུབ་སེམས་དཔའ་ཇི་ལྟ་བུས་བསྟན་པ་སྐྱོང་ཞེས་སོགས་མ་
འོངས་ལུངས་བསྟན་ཞུས་པ་ན། རྒྱལ་པོའི་ཞལ་ནས། ཨེ་མ་ཧོ། བོད་ཡུལ་ཁ་བ་
ཅན་གྱི་རྒྱལ་ཁམས་འདི། །ཡང་དག་སངས་རྒྱས་རྣམས་ཀྱིས་རབ་ཏུ་བསྔགས།
ཁྱད་པར་ཅན་གྱི་གནས་སུ་བསྟན་པ་སྟེ། །བྱང་ཆུབ་སེམས་དཔའ་མང་པོ་འབྱུང་
བར་འགྱུར། །ད་ནས་གདུང་རབས་བཞི་ནས་རྒྱལ་པོ་ནི། །སོ་སོ་སྐྱེ་བོ་བྱང་ཆུབ་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སེམས་དཔའ་འབྱུང་། །དེའི་སྲས་པོ་བྱང་ཆུབ་སེམས་དཔའ་ནི། །འཕགས་ པའི་
རིགས་ཅན་གང་ཟག་རྒྱལ་པོ་འབྱུང༌། །ཕྱོགས་བཞིར་གཙུག་ལག་ཁང་ནི་མང་དུ་
བརྩིག །མཐའ་ཁོབ་རྒྱལ་པོ་མང་པོ་དབང་དུ་སྡུད། །ཕྱོགས་བཞི་མཚམས་བཞི་
དག་ནས་བཅའ་ཁྲལ་སྡུད། །རྒྱ་གར་ གསང་མཛོད་དམ་ཆོས་མང་པོ་བསྒྱུར། །
སྤྲུལ་པའི་རྒྱལ་པོ་བྱང་ཆུབ་སེམས་དཔའ་དེས། །ལོ་པཎ་སྤྱན་དྲངས་དམ་ཆོས་
རྒྱས་པར་མཛད། །སྦྱངས་པ་ཅན་གྱི་སྐྱེ་བུ་མང་དུ་འབྱོན། །རབ་ཏུ་བྱུང་བའི་སྡེ་པ་
མང་ དུ་ འབྱུང་། །བརྩོན་ འགྲུས་ ཅན་ གྱི་ སྔགས་ པ་ མང་ དུ་ འབྱུང་། །ཐུན་ མོང་
མཆོག་གི་དངོས་གྲུབ་ཐོབ་ནས་ནི། །ཡ་མཚན་རྫུ་འཕྲུལ་བཀོད་པ་མང་དུ་སྟོན། །
དེ་ལྟར་ཆོས་སྐྱོང་རྒྱལ་པོ་ཆེན་པོ་དེ། །བོད་འབངས་བདེ་སྐྱིད་དགའ་བདེའི་དཔལ་
ལ་སྤྱོད། །རྒྱལ་པོའི་མཛད་པ་ཕུན་སུམ་ཚོགས་པར་འགྱུར། །ཞེས་ཆོས་རྒྱལ་ཁྲི་
སྲོང་ལྡེའུ་བཙན་གྱི་རིང་ལ་སངས་རྒྱས་ཀྱི་བསྟན་པ་རྒྱ་ཆེར་དར་བར་ལུང་བསྟན།
དེ་ནས། དེ་ཡི་སྲས་ནི་བྱང་ཆུབ་སེས་དཔའ་དེ། །གཅིག་ནི་བདུད་རིགས་རྒྱལ་
པོའི་དབང་དུ་འགྱུར། །དེ་ལྟར་བདུད་རིགས་རྒྱལ་པོ་དེ་ཡིས་ནི། །བོད་འབངས་
ཡོངས་ཀྱི་བསོད་ནམས་ཟད་པ་དང་། །སངས་རྒྱས་བསྟན་པ་ཉམས་དམས་གྱུར་
པ་ཡིས། །ནག་པོའི་ རིགས་ཀྱི་ལྷ་འདྲེ་རྒྱལ་གྱུར་ པས། །གནམ་ཐེ་དཀར་པོའི་
སྤྲུལ་པ་བློན་པོ་འབྱུང་། །བོད་ལ་གནོད་པ་བྱ་ཕྱིར་འགོང་པོ་དང་། །དེ་ནས་གནམ་
ཐེ་དཀར་པོའི་སྤྲུལ་པ་དེས། །འདྲེ་ཡི་སྤྲུལ་པས་སྔགས་པ་གསོད་པར་འགྱུར། །དེ་
ནས་ནག་པོའི་ཕྱོགས་ཀྱི་ལྷ་འདྲེ་འཁྲུགས། །ནག་པོའི་ཕྱོགས་ཀྱི་ལྷ་འདྲེ་ཐམས་
ཅད་ ཀྱིས། །བདུད་ རིགས་ རྒྱལ་ པོ་དེ་ཡིས་དཔུང་བྱས་ནས། །བྱང་ཆུབ་སེམས་
དཔའ་ གཉིས་ནི་ དེ་ དག་ གིས། །གཅིག་ནི་སྨུགས་ཤིང་ གཅིག་ནི་གསོད་ པར་
- 108 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱེད། །དེ་ནས་ནག་པོའི་ཕྱོགས་ནི་དར་གྱུར་ནས། །སངས་རྒྱས་བསྟན་པ་འདི་ནི་
ནུབ་ པར་ བྱེད། །གཙུག་ ལག་ ཁང་ འཇིག་ ཕན་ཚུན་ཆད་ པ་ གཅོད། །དགེ་སློང་
རྣམས་ལ་ལོག་པའི་བཀའ་ཆད་འབེབས། །སྡིག་པ་སྤྱོད་ལ་ལེགས་པའི་བྱ་དགའ་
སྟེར། །དགོན་གནས་རྣམས་སུ་རི་དྭགས་རྔོན་པ་བྱེད། །གཙུག་ལག་ ཁང་དུ་ར་
ལུག་ཕྱུགས་རྣམས་འཇུག །དགེ་སློང་རྣམས་ ལ་ ཁུར་པོ་བསྐུར་ནས་འཁོལ། །
སྔགས་པ་རྣམས་ནི་ལས་བྱེད་རྔོན་པར་བཀོལ། །ཀྱེ་མ་ཀྱེ་ཧུད་སངས་རྒྱས་བསྟན་
པ་ཉམས། །ནག་པོའི་ཕྱོགས་རྣམས་ཤིན་ཏུ་དར་བར་འགྱུར། །སངས་རྒྱས་བསྟན་
པ་རིན་ཆེན་ཉམས་དམས་པས། །ང་ཡི་ཡི་དམ་སྐུ་གཟུགས་གཏེར་དུ་སྦེད། །རྒྱལ་
པོ་དེ་ཡང་གྲི་རུ་འགུམ་པར་འགྱུར། །དེ་ནི་བཀྲ་མི་ཤིས་པར་ཤེས་ནས་སུ། །བདེ་
གཤེགས་སྐུ་གཟུགས་དེ་ཡང་གཏེར་ནས་འདོན། །དེ་སྲས་ རིགས་ལས་བཀའ་
ཆད་དབུ་ཡངས་ཀྱིས། །རྗེ་རྒྱལ་རྣམས་ལ་འབངས་ཀྱིས་ཁེངས་ལོག་བྱེད། །དུས་
མཐའ་ངན་པའི་མགོ་ཡང་དེ་ནས་ཟུག །ས་ཡི་བཅུད་ཉམས་སྨན་གྱི་ནུས་མཐུ་
ཆུང་། །རོ་རྣམས་མ་ཞིམ་ལོ་ཏོག་སད་སེར་མང་། །འབྲུ་སྐྱེ་ཞན་ཅིང་ཕྱུགས་རྣམས་
ཞོན་ཆུ་ཆུང་། །ས་གཞི་སྒང་གཤོང་མང་ཞིང་ཚེར་མ་རྩུབ། །གཡང་ས་ངམ་གྲོག་
ལ་སོགས་མ་རུངས་འབྱུང་། །གཅོང་རོང་ཆུ་བྲག་ཤིན་ཏུ་མི་བདེ་ཞིང་། །རྩི་ཤིང་
བསྐམས་ཤིང་ ས་ རྡོ་ རི་ བྲག་ ཉིལ། །གཟའ་སྐར་ ལོག་ དགུ་ ཆར་ ཆུ་ མི་ སྙོམས་
ཤིང་། །ནད་མང་ཚེ་ཐུང་མུ་གེ་མང་དུ་བྱུང་། །འདྲེ་གདོན་མང་ཞིང་འདྲེ་ཆོས་མང་
དུ་འབྱུང་། །འགོང་པོ་སྤུན་དགུ་མི་ཡུལ་བབས་པ་ཡིས། །ཕྱུགས་ཀྱི་གཡང་ཉམས་
འབྲུ་བཅུད་སྲིས་མ་རྨེ། །འཐབ་རྩོད་མང་ཞིང་ཞེ་འགྲས་མང་དུ་འབྱུང་། །གོ་ཆ་
དར་ཞིང་རྒྱན་ཆ་མཚོན་ལ་བྱེད། །དགྲ་ཀུན་དག་ནི་སློང་ཕྲག་མང་པོར་འགྱུར། །
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྒྱལ་ཁམས་འདིར་ནི་མི་དགེ་སྣ་ཚོགས་འབྱུང༌། །རྒྱལ་ ཁྲིམས་ དང་ནི་ཆོས་ ཀྱི་
ཁྲིམས་ ཡང་ ཉམས། །བོད་ འབངས་ ཐམས་ ཅད་ མཐའ་ནས་ མི་ བདེ་ ཞིང་། །མི་
དགེའི་སྤྱོད་པ་སྣ་ཚོགས་འབྱུང་བ་འགྱུར། །ཞེས་གླང་དར་མས་བསྟན་པ་བསྣུབ་
ཚུལ་དང་། །ཇོ་བོ་ཤཱཀྱ་མུ་ནེ་ལ་འོ་བརྒྱལ་མང་དུ་འབྱུང་ཚུལ་སོགས་ལུང་བསྟན།
དེ་ནས་ བྱང་སེམས་སྤྲུལ་པ་བྱུང་ནས་སུ། ཆོས་ཀྱི་མེ་རོ་མདོ་ཁམས་སྨད་ནས་
སློང་། །དགེ་ འདུན་ སྡེ་ པ་ མང་ དུ་ འཕེལ་ བར་ བྱེད། །དེ་ ཡང་ བྱང་ ཆུབ་སེམས་
དཔའ་མང་པོ་ཡིས། །ང་ཡི་ར་སའི་སྐུ་གཟུགས་འདི་དག་ལ། །མཆོད་པ་ཞབས་
ཏོག་ མང་ པོ་ བྱེད་ པར་ འགྱུར། །ཕྱོགས་རྣམས་ ཀུན་ ཏུ་ གཙུག་ ལག་ ཁང་ སྐྱོང་
ཞིང་། །དམ་པའི་སྤྱོད་པ་ཚུལ་བཞིན་བྱེད་པ་འགྱུར། །ཞེས་བླ་ཆེན་དགོངས་པ་
རབ་གསལ་གྱིས་བསྟན་པའི་མེ་རོ་མདོ་ཁམས་སྨད་ནས་གསོས་ཏེ། རིམ་གྱིས་
དབུས་གཙང་དུ་དགེ་འདུན་གྱི་སྡེ་འཕེལ་ནས་བསྟན་པ་ཕྱི་དར་འབྱུང་བར་ལུང་
བསྟན། དེ་ནས་བདུད་ རིགས་སྤྲུལ་པ་མང་ པོ་ ཡིས། །སྡེ་རྩོད་བྱས་ནས་ སྡེ་ པ་
ཉམས་དམའ་འགྱུར། །གནས་དགོན་འཐབ་རས་བསྐོར་ཞིང་དགེ་སློང་མདུང་ཁ་
བྱེད། །གཙུག་ལག་ཁང་ལ་འཕྲོག་འཇོམས་བྱེད་པ་འབྱུང་། །མཚོན་ཆ་རྣམས་ལ་
ཐོབ་ ཤ་ བྱེད་ པར་ འགྱུར། །ཀྱེ་ཧུད་ སངས་ རྒྱས་ བསྟན་ པ་ ཐལ་ བ་ བཞིན་ དུ་
བརླག །དེ་ནས་ནག་པོའི་ ཕྱོགས་རྣམས་དར་ གྱུར་ཅིང་། །གང་ ཟག་རྣམས་ཀྱི་
ཤེས་པ་བསྒྱུར་ནས་ཀྱང་། །མི་དགེའི་སྤྱོད་པ་སྣ་ཚོགས་བྱེད་པར་འགྱུར། །འཚོ་བ་
ལྷ་འདྲེ་རྣམས་དང་ཐུན་མོང་བྱེད། །ས་གཞི་འདི་ཡང་ཤིན་ཏུ་རྩུབ་པར་འགྱུར། །
ཆོམ་རྐུན་མི་རྒོད་མང་པོ་འབྱུང་བར་འགྱུར། །འདྲེ་དང་འདྲ་བའི་མི་ངན་མང་པོ་
ཡིས། །སྙིང་ནས་ཆོས་བྱེད་ཀུན་ལ་འཚེ་བར་བྱེད། །ཅེས་བསྟན་ པ་ ཕྱི་དར་ལ་
- 110 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
དབུས་གཙང་གི་ལྗོངས་འདིར་དགེ་འདུན་གྱི་སྡེ་མང་དུ་ཆགས་ནས་བསྟན་པ་དར་
བ་ན། ནག་ཕྱོགས་ཀྱིས་ཡིད་བསྒྱུར་བ་མང་པོས་བསྟན་པ་ལ་གནོད་པ་བྱེད་ཚུལ་
དང་། ལྷག་པར་སྔགས་ལ་བསྙད་བཏགས་ནས་སྦྱོར་གྲོལ་ལ་སོགས་པའི་རྩིང་
སྤྱོད་མང་པོས་བསྟན་པའི་རྩ་བ་ཚངས་སྤྱོད་ལ་གནོད་པ་ཆེན་པོ་བྱེད་པར་ལུང་
བསྟན། དེ་ནས། དེ་ཚེ་ནུབ་ ཕྱོགས་ དག་ཏུ་ སྐུ་ འཁྲུངས་ པའི། །དགེ་སློང་ བྱ་ ཡི་
གདོང་པ་ཅན་ཞིག་འབྱུང་། །བྱང་ཆུབ་སེམས་དཔའ་བློ་གྲོས་སྒྲུབ་པར་ལྡན། །
རཏྣ་བྷ་དྲ་ཞེས་སུ་གྲགས་པ་ཡིས། །འདི་ལ་མཆོད་བསྟོད་བསྙེན་བཀུར་མང་དུ་
འབྱུང་། །སྐོར་བ་ཕུ་དུད་རིམ་གྲོ་བྱེད་པར་འགྱུར། །དེ་ཚེ་རྒྱལ་པོ་འོད་ཀྱི་མིང་ཅན་
ནི། །བྱང་ཆུབ་སེམས་དཔའ་བློ་གྲོས་ཅན་ཞིག་འབྱུང་། །དེ་ཡིས་བྱང་ཆུབ་སེམས་
དཔའ་པཎྜི་ཏ། །རྣམ་དག་ཚུལ་ཁྲིམས་གསུམ་དང་རབ་ལྡན་ཞིང་། །མཁས་ཞིང་
སྒྲུབ་ལ་མངོན་པར་བརྩོན་པ་ནི། །རིགས་གསུམ་ཡོན་ཏན་ལྡན་པ་སྤྱན་དྲངས་
ནས། །གཟུགས་སྐུ་འདི་ལ་བསྟོད་ཅིང་ཕྱག་ཀྱང་བྱེད། །བསྙེན་བཀུར་བསྔགས་
པ་ཕུན་སུམ་ཚོགས་པ་བྱེད། །དེ་ཡིས་བསྟན་པ་ཤིན་ཏུ་རྒྱས་པར་མཛད། །དེ་ཡི་
སློབ་མ་ཚུལ་བཞིན་རབ་ཞུགས་པ། །དགེ་སློང་དམ་པ་བསྟན་པའི་མངའ་བདག་
ནི། །འདི་ལ་བཀུར་སྟི་ཕུ་དུད་བྱེད་པར་འགྱུར། །བསྟན་པའི་མངའ་བདག་དགེ་
སློང་དམ་པ་ཞིག །བྱང་ཆུབ་སེམས་དཔའ་འཛམ་གླིང་མཚན་གྲགས་པ། །འཁོར་
ནི་སྟོང་ ཕྲག་ཕྱེད་དང་གསུམ་ལྡན་པ། །བྱོན་ནས་འདི་ལ་བཀུར་སྟི་བྱེད་ པར་
འགྱུར། །བྱང་ཆུབ་སེམས་ལྡན་བསྟན་པ་མང་པོ་སྐྱོང་། །ཞེས་བསྟན་པའི་རྩ་བ་
ཚངས་སྤྱོད་ལ་གནོད་པ་ཆེན་པོ་བྱུང་བ་དེའི་ཚེ་སྐྱེས་མཆོག་རིན་ཆེན་བཟང་པོས་
བསྟན་པ་ལ་བྱ་བ་རྒྱ་ཆེར་མཛད་པ་དང༌། མངའ་རིས་ཆོས་རྒྱལ་ཡེ་ཤེས་འོད་དང་།
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བྱང་ཆུབ་འོད་གཉིས་ཀྱིས་དཀའ་བ་བརྒྱ་ཕྲག་དུ་མའི་སྒོ་ནས་ཇོ་བོ་རྗེ་བོད་ཡུལ་དུ་
གདན་དྲངས་ཏེ་བསྟན་པ་ལ་བྱ་བ་རྒྱ་ཆེར་མཛད་པ་དང༌། འཕྲུལ་སྣང་གི་དཀར་
ཆག་གཏེར་ནས་བཞེས་པ་སོགས་ཕུ་དུད་ཆེར་མཛད་པར་ལུང་བསྟན། དེ་ནས།
རིགས་ པ་ སྨྲ་ཞིང་རྣམ་པར་སྨྲ་བ་ཡི། །སྟོན་པ་རྣམས་ནི་ནམ་ལངས་ སྐར་མ་
བཞིན། །དེ་ནས་ དཀར་པོའི་ ཕྱོགས་རྣམས་མཐུ་ཆུང་ཞིང་། །བདུད་ ཀྱི་ ཕྱོགས་
རྣམས་ རྒྱས་ པར་ གྱུར་ པ་ ཡིས། །བདུད་ ཀྱིས་ བྱིན་ རླབས་ གང་ ཟག་ མང་ པོ་
འབྱུང་། །གཟི་བརྗིད་ཆེ་ཞིང་སྟོབས་ཀྱང་ཆེ་བ་དང༌། །ནུས་པ་ཆེ་ཞིང་མཐུ་ཡང་ཆེ་
བ་དང༌། །མངོན་ཤེས་ཕྲ་མོས་བདེན་ཚིག་བག་ཙམ་བསྒྲུབས། །དེ་རྣམས་རྟོག་
ཆོས་མང་པོ་བྱེད་པར་འགྱུར། །སངས་རྒྱས་བསྟན་པ་འདྲེ་ཆོས་མང་པོས་དཀྲུག །
འདྲ་མིན་ཆོས་ལུགས་མང་པོ་སྟོན་བྱེད་ཅིང་། །བློ་གྲོས་ཕྱིན་ཅི་ལོག་ཏུ་བསྒྱུར་བར་
བྱེད། །མེད་པར་ལྟ་བའི་ཕྱོགས་ཀྱི་ཆ་བཟུང་ནས། །ཀུན་རྫོབ་བདེན་པ་ཁྱད་དུ་
གསོད་པར་བྱེད། །ལུས་ངག་དཀའ་ཐུབ་འགོག་པ་བྱེད་པ་འབྱུང་། །ཕྱོགས་མེད་
རིས་མེད་བྱར་མེད་ཟེར་བ་དང༌། །རྒྱུ་ཟད་རྐྱེན་ཟད་ལྷུན་གྲུབ་ཟེར་བ་དང་། །ལུང་
མ་བསྟན་གྱི་ལྟ་བ་མང་དུ་འབྱུང་། །བུདྡྷས་མ་བསྟན་མཁས་པས་མ་བགྱིས་པའི། །
ད་ལྟ་ལྷ་ཡིས་བསྟན་ཟེར་འདྲེ་ཆོས་བྱེད། །དེ་རྣམས་འགོང་པོ་འདྲེ་ཡི་ཆས་དགུ་
གྱོན། །ར་རླག་ཁྱི་རླག་རེ་བ་ཟོ་མོན་གོས། །རྩིད་ཞྭ་འབེ་ལོག་གོས་ངན་ལུས་ལ་
གྱོན། །བེར་ཀ་དབྱུག་པ་སྣ་ཚོགས་ཐོགས་པ་འབྱུང་། །བསོད་སྙོམས་པ་ཞེས་གྲོང་
ཁ་འགྲིམས་པ་འབྱུང་། །ལྟོ་རྒྱབ་ཆེད་དུ་དཀའ་ཐུབ་དྲག་པོ་ཡིས། །རང་གི་ལུས་
ལ་ གནོད་ པ་ བྱེད་ པ་ འབྱུང་། །མངོན་ཚན་ ཅན་ གྱི་ གྲགས་ པ་ འདོད་ ཕྱིར་དུ། །
སྔགས་ཀྱི་ཐེག་པ་གླུ་རུ་ལེན་པ་འབྱུང་། །དགེ་བའི་ཆོས་སྤྱོད་གླུ་དང་བྲོ་ལ་བྱེད། །
- 112 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསམ་གཏན་དྲན་པ་ཉམས་ལ་བྱེད་པ་འབྱུང༌། །མེད་པར་ལྟ་ལ་ལྟ་བ་རྟོགས་པར་
བྱེད། །སྙོན་ཐབས་ཅན་ལ་རྟོགས་ལྡན་བྱེད་པ་འབྱུང་། །ཐེ་ཚོམ་ཅན་ལ་དམ་པར་
འཛིན་པ་འབྱུང་། །སྨྲ་བ་མཁས་ལ་གདམས་ངག་ཅན་དུ་བྱེད། །རྨོངས་པ་རྣམས་
ལ་ཞིག་པོ་ཟེར་བ་འབྱུང་། །ལོག་སྤྱོད་ཅན་ལ་རྣལ་འབྱོར་པ་ཞེས་ཟེར། །ལུང་མ་
བསྟན་ལ་ཆོས་ ཀྱི་ སྐུ་ཞེས་ཟེར། །རྙེད་ གྲགས་འདོད་ལ་ཆོས་བཤད་མཁན་པོ་
ཞེས། །ཆོས་ལུགས་ཡིན་ཞེས་བབ་ཅོལ་མང་པོ་སྨྲ། །འདྲེས་བརླམས་པ་ལ་ཡེ་
ཤེས་ ཕེབས་ ཞེས་ ཟེར། །བདུད་ ཀྱི་ སྤྲོ་ བསྐྱེད་ བྱིན་ རླབས་ ཟེར་ བ་ འབྱུང་། །
གདམས་ངག་ཟེར་ཞིང་ལོག་ཆོས་མང་དུ་སྨྲ། །གདམས་པ་ཟེར་ནས་མུ་སྟེགས་
གསང་ཚིག་སྟོན། །དེ་ལྟར་ལོག་པའི་རྒྱུན་ལ་ཞུགས་པ་ཡིས། །བུད་མེད་ཕོ་སྤྱོད་
ཐོ་ཆོ་བྱེད་པ་འབྱུང་། །རིང་ལུགས་ཉམས་ཤིང་འཇིག་རྟེན་ཆོས་ལུགས་ཉམས། །
དེ་ཡིས་རང་གཞན་ངན་འགྲོར་འཁྲིད་པར་བྱེད། །རྒྱུ་འབྲས་བདེན་པར་མི་ཤེས་
མི་དགེ་སྣ་ཚོགས་བྱེད། །ཆོས་དང་ཆོས་མིན་མི་ཕྱེད་ངོ་ཚ་མེད་པར་སྤྱོད། །ལོག་
ཆོས་རྣམས་ལ་མི་ཀུན་དད་ པར་བྱེད། །བྱས་ པའི་ཆོས་ཀྱིས་བྱང་ཆུབ་མི་ཐོབ་
པས། །མ་བྱས་ལྷུན་གྲུབ་ཆོས་ཤིག་དགོས་ཞེས་ཟེར། །བྱེད་མ་ནུས་རྣམས་དེ་ལ་
དད་པར་འགྱུར། །དགེ་བའི་བཤེས་ལྟར་སྣང་བས་ཡིད་གྲོགས་ཁྲིད། །སྔགས་པ་
ཁ་ཅིག་སྔགས་ལ་རྩིང་ཆོས་བྱེད། །དམ་ཆོས་ཡོན་ལ་བལྟས་ནས་གསང་བ་སྒྲོག །
གསེར་ཆོས་ཟེར་ཞིང་ཆོས་ལ་རིན་ཐང་སྤྱོད། །འགའ་ཞིག་མ་ཐོབ་རྒྱུད་ཀྱང་འཆད་
པར་བྱེད། །ལ་ལ་དབང་མ་ཐོབ་པར་དབང་བསྐུར་བྱེད། །ལ་ལས་དབང་བསྐུར་
ཟེར་ནས་ ཡོན་ཡང་སྡུད། །བསྙེན་བཀུར་དག་ལ་ཆགས་ཤིང་འདོད་ལ་ཞེན། །
རང་གི་རླུང་སེམས་རང་དབང་མ་འདུས་པར། །གསང་དབང་ཤེས་རབ་ཡེ་ཤེས་
113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མངོན་སུམ་བསྐུར། །དེ་དག་སྨད་འཚོང་རྟེན་དང་ཁྱད་པར་མེད། །ལ་ལས་དགེ་
སློང་ཤེས་རབ་ཡེ་ཤེས་ནི། །བུད་མེད་དང་སྦྱོར་དབང་ནི་བསྐུར་བར་བྱེད། །སྡོམ་
ཁྲིམས་བཤིག་ནས་དམྱལ་བར་འཕེན་པར་བྱེད། །དེ་ནི་ལོག་པའི་ཆོས་ལ་སྤྱོད་པ་
ཡིན། །རྙེད་བཀུར་གྲགས་འདོད་དམ་ཆོས་འཆད་པར་བྱེད། །ཐོས་བསམ་སྒོམ་པ་
བྱེད་པ་དེ་རྣམས་ཀྱང་། །འདུ་ཤེས་ཕྱིན་ཅི་ལོག་ཏུ་བཏང་ནས་ནི། །ཆོས་དང་གང་
ཟག་འཛོལ་ནས་ངན་འགྲོར་འགྲོ །ཚུལ་ཁྲིམས་ཉམས་དང་དམ་ཚིག་ཉམས་པ་
དང༌། །ཆོ་ག་ཉམས་དང་སྤྱོད་པ་ཉམས་པ་དང་། །ལོག་པའི་ལམ་ཞུགས་དེ་དག་
ངན་འགྲོར་འགྲོ །བཙུན་པ་ལ་ལ་ཆོས་གོས་ཙམ་འཛིན་ཅིང་། །བསླབ་པ་ཉམས་
ཤིང་ཚུལ་འཆོས་བྱེད་པ་དག །དད་རྫས་ལོངས་སྤྱོད་བྱས་ནས་རང་གཞན་བསླུ། །
རང་གིས་རང་ཉིད་ངན་སོང་གནས་སུ་འཁྲིད། །ལ་ལ་དགེ་འདུན་དཀོར་འབགས་
ངན་སོང་འགྲོ །ལ་ལ་གནས་བཞིའི་དཀོར་འབགས་ངན་སོང་ལྟུང་། །འགའ་ཞིག་
སྔགས་བཙུན་ཟེར་ནས་ཆགས་ལམ་བསྟེན། །ལ་ལ་བཙུན་གཟུགས་ཚུལ་གྱིས་ཁྱེ་
ཚོང་ བྱེད། །ཆ་ལུགས་ བཟང་ པོས་ ཆོས་ ཀུན་ བརྫུན་ སྤྱོད་ བྱེད། །ཀྱེ་མ་ཀྱི་ཧུད་
སངས་རྒྱས་བསྟན་པ་ལ། །བརྟེན་ནས་རང་གཞན་ངན་འགྲོར་བསྒྱུར་བར་བྱེད། །
དེ་འདྲའི་ཆོས་ལ་བབ་ཆོལ་མང་དུ་འབྱུང་། །སངས་ རྒྱས་ བསྟན་ པ་ རིམ་ གྱིས་
འཇིག་པར་གྱུར། །ད་ནི་རིང་པོར་མི་ཐོགས་དེ་དག་འབྱུང་། །ཞེས་དུས་ངན་གྱི་
སྤྱོད་པ་མཐའ་དག་ཞིབ་པར་ལུང་བསྟན། དེ་ཡང་སྔགས་ལ་བསྙད་བཏགས་ནས་
འདུལ་བའི་བཅས་མཚམས་ཁྱད་དུ་གསོད་པ་དང་། མན་ངག་བཅོས་མ་ལ་བརྟེན་
ནས་རྒྱལ་བའི་བཀའ་ཁྱད་དུ་གསོད་པ་དང༌། ཟོག་དང་ཚུལ་འཆོས་ ཀྱིས་ རང་
གཞན་ཐམས་ཅད་བསླུ་བར་བྱེད་པ་སོགས་དེང་དུས་བདག་ཅག་རྣམས་ཀྱི་སྤྱོད་
- 114 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ངན་ཇི་ལྟར་ཡོད་པ་ཐམས་ཅད་ཆོས་གསལ་བ་ལུང་བསྟན། དེ་ནས་ཨེ་མ་ཧོ། དེ་
ཚེ་དལ་འབྱོར་ཐོབ་པའི་ལུས་ཅན་ཀུན། །སེམས་སྟོབས་བསྐྱེད་ལ་རྩོལ་བ་མ་ཞན་
མཛོད། །ཡང་དག་དགེ་བའི་བཤེས་གཉེན་དམ་པ་བསྟེན། །དེ་ཡི་ངག་ལ་ངེས་
པར་ཚད་མར་ཟུངས། །ཐུགས་ཀྱི་དགོངས་པ་ལོངས་ལ་ལེགས་ པར་ སྤྱོད། །མི་
རྟག་འཆི་བར་ངེས་ཀྱི་དམ་ཆོས་བསྒྲུབ་པར་མཛོད། །ནམ་འཆི་ངེས་པ་མེད་པས་
བརྩོན་འགྲུས་མྱུར་དུ་རྩོམས། །དངོས་པོ་ཅིས་ཀྱང་མི་གཏོང་དམ་ཆོས་སྙིང་ལ་
ཆོངས། །རྒྱུ་རྐྱེན་རྟེན་འབྲེལ་ཡིན་པས་དགེ་བའི་ལས་ལ་འབད། །སྡུག་བསྔལ་
སྡིག་ལས་འབྱུང་བས་མི་དགེའི་ལས་རྣམས་སྤོངས། །ཀུན་རྫོབ་རྒྱུ་འབྲས་ཡིན་
པས་ཚུལ་ཁྲིམས་གཙང་མ་སྲུངས། །འཁོར་རྒྱུ་ཉོན་མོངས་སྤོངས་ལ་ངེས་འབྱུང་
སེམས་བརྟན་ བྱ། །ལུས་ དང༌ སྲོག་ གི་ ཕྱིར་ ཡང་ སྡིག་ སྤངས་ དགེ་ བ་ སྒྲུབས། །
འཁོར་བའི་ཉེས་དམིགས་བསམ་ལ་སྐྱོ་བ་སྐྱེད། །སེམས་ཅན་རྣམས་ལ་བྱམས་
དང་སྙིང་རྗེ་སྒོམས། །དེ་དག་དོན་དུ་བྱང་ཆུབ་སེམས་སྐྱེད་ཅིག །བྱང་ཆུབ་སེམས་
དཔའི་བསླབ་པ་མ་ཉམས་སྲུངས། །ཆོས་ཀུན་རང་གཞན་སྤྲོས་བྲལ་བདག་མེད་
སྒོམས། །དོན་དམ་ཀུན་རྫོབ་བདེན་པ་ཟུང་འཇུག་གིས། །བླ་མེད་བྱང་ཆུབ་ལམ་
ལ་ཆུད་པར་མཛོད། ཁྱིམ་པ་དང་ནི་རབ་ཏུ་བྱུང་བ་ཀུན། །རང་རང་སྤྱོད་ཚུལ་
ཉམས་ པ་ མེད་ པར་ བྱ། །དེ་ཉིད་མ་བཅོས་ འགྱུར་མེད་རྣལ་ མ་ ཡིན། །མངོན་
མཚན་མུ་སྟེགས་སྤྱོད་པ་དང་བྲལ་བས། །རང་སེམས་རང་གིས་བརྟགས་ལ་དཔང་
དུ་ཚུགས། །སྟོང་པའི་ཚིག་ལ་མ་ཞེན་བདེན་གཉིས་སྲོལ་ཚུད་གྱིས། །ཆོས་རྣམས་
ཁ་ལ་མ་གཡེང་དེ་ཉིད་རྣལ་མར་སྤྱོད། །གཞན་ལ་སྒྲོ་སྐུར་མ་འདེབས་རང་སེམས་
དཔང་དུ་ཚུགས། །ཆོས་ལ་བཟང་ངན་མེད་ཀྱིས་ཐམས་ཅད་གཅིག་ཏུ་སློབས། །དེ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྟར་བྱས་ན་འདི་ཕྱིར་བདེ་བ་འབྱུང་། ཞེས་སྙིང་ནས་ཆོས་བཞིན་སྤྱོད་པར་འདོད་
པ་རྣམས་ལ་རྒྱལ་བའི་བཀའ་དང་བསྟུན་ནས་ལམ་མ་ནོར་བ་ལ་བསླབ་དགོས་
ཞེས་ཐུགས་བརྩེ་བས་ཞལ་ཏ་མཛད། དེ་ནས། ཨེ་མ་ཧོ། ང་ཡི་ལྷ་སའི་རྟེན་དང་
བརྟེན་པ་ལ། །བྱང་ཆུབ་སེམས་ལྡན་སྐྱེས་བུ་དུ་མ་ཡིས། །ལོ་ནི་ཉེས་བརྒྱར་བསྟི་
སྟང་བྱེད་པར་འགྱུར། །དེ་ནས་སངས་རྒྱས་བསྟན་པའི་སྒྲོན་མ་འདི། །སྟོན་པ་
རྣམས་ཀྱིས་གསལ་བར་བྱེད་པར་འགྱུར། །དེ་ནས་བསྟན་པའི་སྙིང་པོ་སྒྲུབ་པ་
པོ། །བྱང་ཆུབ་སེམས་དང་ལྡན་པའི་དགེ་སློང་ནི། །ཡོན་ཏན་དཔག་ཏུ་མེད་པའི་
དམ་པ་འབྱུང༌། །གསང་སྔགས་མངོན་པར་འགྲུབ་པའི་དགེ་སློང་ནི། །དམ་པ་མང་
པོས་བསྙེན་བཀུར་བྱེད་པར་འགྱུར། །དེ་ནས་ཁྱད་པར་བསྙེན་བཀུར་ཆེད་བྱེད་
པའི། །བྱང་ཆུབ་སེམས་དཔའ་ཤར་ཕྱོགས་སྐུ་བལྟམས་པ། །གསང་སྔགས་འཛིན་
པའི་རྣལ་འབྱོར་ཆེན་པོ་ནི། །སྙིང་པོའི་མཐའ་ཅན་སྐྱེས་བུ་དམ་པས་ནི། །ཞལ་
ཡང་བསྒྱུར་ཞིང་བསྙེན་བཀུར་དམ་པ་མཛད། །དེ་ལ་བསྙེན་བཀུར་ བྱས་པ་དེ་
དག་ནི། །འཕགས་པའི་གང་ཟག་དམ་པ་ཤ་སྟག་གོ །དེ་ཕྱིར་དེ་དག་ཀུན་ལ་དད་
པ་སྐྱེད། །དེ་དག་ཅི་ཕྱིར་འཕགས་པ་ཡིན་ཞེ་ན། །སངས་རྒྱས་རྣམས་ལ་མཛད་པ་
ཆེན་པོ་མཛད། །དེ་ཕྱིར་དེ་དག་འཕགས་པའི་གང་ཟག་གོ །དེ་ལྟར་འཕགས་པའི་
གང་ ཟག་རྣམས་ འབྱུང་ ཞིང་། །འཁོར་ནི་ལེགས་ གནས་ སྟོན་ པའི་ གསུང་ རབ་
དང་། །སྟོན་པའི་ སྐུ་གཟུགས་དངོས་སུ་བཞུགས་པ་དང་། །རི་བོ་ཡོན་ཏན་ཅན་
ཡང་དེ་ན་ཡོད། །མ་ཕམ་མཚོ་ལ་ཀླུ་རྒྱལ་བྱང་སེམས་གནས། །ཆུ་བོ་ཡོན་ཏན་
ཅན་ཡང་དེ་ན་ཡོད། ཁྲི་བཤོས་རྒྱ་མཚོའི་ཀླུ་བློན་བྱང་ཆུབ་སེམས། །ཆུ་བོ་ཆེན་པོ་
ཀུན་ལ་ཕན་པར་མཛོད། །གནམ་མཚོ་ཕྱུག་མོའི་ནང་ན་བྱང་ཆུབ་སེམས། །ཐང་
- 116 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལྷའི་བྲག་ལ་དགྲ་བཅོམ་ལྔ་བརྒྱ་ཡོད། །སྦུབ་མཚོའི་གླིང་ན་ཀླུ་རྒྱལ་བྱང་ཆུབ་
སེམས། ཁ་བུའི་གངས་ལ་དགྲ་བཅོམ་ལྔ་བརྒྱ་ཡོད། །རི་མཐོ་ས་གཙང་གངས་རི་
གཉན་གྱིས་བསྐོར། །སྒྲ་སྐད་སྙན་པ་སཾ་སྐྲྀ་ཏ་དང་མཚུངས། །མི་སྐད་ཆོས་ལ་
བསྒྱུར་དུ་བཏུབ་པའི་སྒྲ། །ཡངས་ཤིང་མཐའ་ལེགས་ཡོན་ཏན་ཀུན་ལྡན་པ། །དེ་
ལྟར་ཁ་བ་ཅན་གྱི་ཡུལ་དབུས་སུ། །སྐྱེས་པ་དལ་འབྱོར་མི་ལུས་ཐོབ་པ་ཀུན། །
ཡོན་ཏན་སློབ་ལ་བརྩོན་པ་མ་ཞན་ཅིག །སྔོན་གྱི་སྨོན་ལམ་དག་པས་ཞིང་དེར་
སྐྱེས། །དད་གུས་མོས་པ་ཡོད་པར་གྱུར་པ་ཡིས། །གཞན་བྱ་མི་དགོས་འདི་ལ་
མོས་པས་ཆོག །ཕྱག་དང་མཆོད་པ་དག་ལ་འབད་པར་གྱིས། །མཆོད་ཅིང་གུས་
པར་བྱེད་པ་ཐམས་ཅད་ནི། །ཕྱིར་མི་ལྡོག་པར་རྒྱལ་བས་ལུང་བསྟན་པས། །འདི་
ལ་གུས་པར་མཛོད་ཅིག་བོད་འབངས་རྣམས། །བདག་ནི་ཁྱེད་ལ་དེ་དག་འདོམས་
བྱེད་ པ། །རྙེད་ ཕྱིར་ མ་ ཡིན་ གྲགས་ པའི་ ཕྱིར་ མ་ ཡིན། །སྙིང་ རྗེས་ ཀུན་ ནས་
བསླངས་པའི་ཚིག་ཡིན་པས། །གུས་པའི་ཡིད་ ཀྱིས་སྤྱི་བོར་བླང་བར་མཛོད། །
ཅེས་ཁམས་གསུམ་ཆོས་ཀྱི་རྒྱལ་པོ་རྗེ་བཙུན་ཙོང་ཁ་པ་ཆེན་པོ་ཤར་ཕྱོགས་མདོ་
ཁམས་སྨད་དུ་སྐུ་བལྟམས། དབུས་གཙང་གི་ལྗོངས་འདིར་བྱོན་ནས་རྒྱལ་བའི་
བསྟན་པ་རྒྱ་ཆེར་སྤེལ་བ་དང་། ལྷག་པར་ཇོ་བོ་རིན་པོ་ཆེ་ལ་རིན་པོ་ཆེའི་པྲོག་ཞུ་
ཕུལ་ནས་ཞལ་ལོངས་སྐུ་ལྟ་བུར་བསྒྱུར་བ་སོགས་བསྙེན་བཀུར་རྒྱ་ཆེར་མཛད་
པས་བོད་འབངས་ཀྱི་བདེ་སྐྱིད་འཕེལ་བར་མཛད་པ་དང་། རྗེ་བླ་མའི་བསྟན་པ་
ལ་ཞུགས་པའི་སྐྱེས་བུ་དམ་པ་བགྲང་བ་ལས་འདས་པ་འབྱོན་ཞིང་བོད་འབངས་
རྣམས་ཀྱིས་དེ་དག་ལ་གུས་པ་བསྐྱེད་དགོས་སོ་ཞེས་ལུང་བསྟན་དང་ཞལ་ཏ་མང་
དུ་གནང་ནས་སླར་ཡང་ཐུགས་རྗེ་ཆེན་པོའི་ཐུགས་ཁར་ཐིམ་མོ། །ལུང་བསྟན་དེ་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དག་ལྟར་ན་དཔལ་ལྷ་ཅིག་དཱི་པཾ་ཀ་ར་དང་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་
གཉིས་གངས་ཅན་གྱི་ལྗོངས་འདིར་རྒྱལ་བའི་བསྟན་པ་འཛིན་པ་ལ་འགྲན་པའི་
ཟླ་དང་བྲལ་ཞིང་རྒྱལ་བ་རང་ཉིད་སླར་བྱོན་པ་ལྟ་བུའོ་ཞེས་རྒྱ་ཆེར་བསྔགས་པ་
དོན་དང་མཐུན་པ་ཡིན་ནོ། །དེ་ཡང་གོང་དུ་བཤད་པ་དེ་དག་ནི་ཁོ་བོ་ཅག་རྗེ་བླ་
མའི་རྗེས་འཇུག་ཡིན་པའི་རྒྱུ་མཚན་གྱིས་རྨོངས་ཞེན་གྱི་སྒོ་ནས་རང་བཟོར་བཀོད་
པ་མ་ཡིན་གྱི། ཆོས་རྒྱལ་སྲོང་བཙན་སྒམ་པོ་ཉིད་ཀྱི་བཀའ་ཆེམས་ལས་ཇི་ལྟར་
འབྱུང་བ་ལྟར་སྒྲོ་སྐུར་མེད་པ་བྲིས་པ་ཡིན་ནོ། ། །
དེ་ནས་བློན་པོ་རྣམས་ཀྱིས་ཀྱང་ ར་མོ་ཆེ་དང་འཕྲུལ་སྣང་གི་ལྷ་གཉིས་
བརྗེས་ཏེ་ཇོ་བོ་ཤཱཀྱ་མུ་ནེ་འཕྲུལ་སྣང་དུ་སྤྱན་དྲངས། ཇོ་བོ་མི་བསྐྱོད་རྡོ་རྗེ་ར་མོ་
ཆེར་སྤྱན་དྲངས་པ་སོགས་ཞལ་ཆེམས་ལྟར་བྱས་སོ། །ཆོས་རྒྱལ་སྲོང་བཙན་སྒམ་
པོའི་སྲས་མང་སྲོང་མང་བཙན། དེའི་སྲས་གུང་སྲོང་གུང་བཙན། དེའི་སྲས་འདུས་
སྲོང་མང་པོ་རྗེ་བློ་ནམ་འཕྲུལ་གྱི་རྒྱལ་པོ། དེའི་སྲས་ཁྲི་ལྡེ་གཙུག་བརྟན་ཏེ་རྒྱལ་
པོ་དེའི་སྐུ་རིང་ལ་གཙུག་ལག་ཁང་མང་དུ་བཞེངས། མདོ་སྡེ་ལས་བརྒྱ་པ་དང་།
གསེར་འོད་དམ་པ་སོགས་བསྒྱུར། དེའི་སྲས་འཇང་ཚ་ལྷ་དབོན་ལ་རྒྱའི་རྒྱལ་པོའི་
སྲས་མོ་གྱིམ་ཤང་ཨོང་ཇོ་བླངས་པས་བུ་ཤི་སྟེ་མེས་དང་འདུས་ནས་ལྷ་ཤཱཀྱ་མུ་ནེ་
བཙལ་ཏེ་མཆོད་པ་བྱས་སོ། །དེ་ལ་སྲས་མཚན་ལྡན་ཞིག་ས་ཕོ་རྟ་ལ་འཁྲུངས་ཏེ།
རྒྱལ་པོ་ལ་འཕང་ཐང་དུ་བསྟན་པར་ཆས་པ་ན། བུ་སྣ་ནམ་ཟས་ཕྲོགས་ཏེ་སྣ་ནམ་
གྱི་བུར་བྱས་ནས་ཁྲི་སྲོང་ལྡེའུ་བཙན་ཞེས་གྲགས་སོ། །ཆོས་རྒྱལ་ཁྲི་སྲོང་ལྡེའུ་
བཙན་ཆུང་ངུའི་དུས་ནས་ཆོས་ལ་མཉེས་པས་རྒྱའི་ཡུལ་དུ་སང་ཤི་ལ་སོགས་མི་
བཞི་ཆོས་འཚོལ་དུ་བཏང་ངོ༌། །རྒྱལ་བུ་སྐུ་ན་ཕྲ་བའི་དུས་སྡིག་བློན་རྣམས་ཀྱིས་
- 118 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཆོས་ཁྲིམས་བཤིག །ཇོ་བོ་ཤཱཀྱ་མུ་ནེ་བྱེ་ཐེམས་སུ་སྦས། ལྷ་སར་བཤས་ར་བྱས་
པ་ན་སྡིག་བློན་འགའ་ཞིག་རྒྱབ་གས་ནས་ཤི་བ་སོགས་ལྟས་ངན་སྣ་ཚོགས་པ་
བྱུང་བ་ན། ཇོ་བོ་རིན་པོ་ཆེ་མང་ཡུལ་སྐྱིད་གྲོང་དུ་བསྐྱལ་ལོ། །དེ་ནས་ཁྲི་སྲོང་
ལྡེའུ་བཙན་དགུང་ལོ་བཅུ་གསུམ་ལ་བབ་པ་ན་རྒྱལ་སར་བཏོན། ཆོས་འཚོལ་བ་
བཞེད་ནས་པཎྜི་ཏ་ཨ་ནནྟ་ལ་སོགས་པ་ཆོས་བསྒྱུར་དུ་བཅུག །སྦ་གསལ་སྣང་
གིས་བལ་ཡུལ་དུ་ཕྱིན་པ་མཁན་པོ་བོ་དྷི་སཏྭ་དང་མཇལ། བོད་དུ་འབྱོན་པར་
གསོལ་བ་བཏབ་པ་ན་ཞལ་གྱིས་བཞེས། རིམ་གྱིས་ལྷ་སར་ཕྱག་ཕེབས། དེ་ནས་
བསམ་ཡས་སུ་སྤྱན་དྲངས། ཆོས་རྒྱལ་ཁྲི་སྲོང་ལྡེའུ་བཙན་གྱིས་ཕྱག་བཙལ་ཏེ།
དགེ་བ་བཅུ་དང་། ཁམས་བཅོ་བརྒྱད་ལ་སོགས་པའི་ཆོས་གསན། དེའི་ཚེ་བོད་
ཀྱི་ལྷ་སྲིན་གདུག་པ་ཅན་རྣམས་ཁྲོས་ཏེ་དམར་པོ་རི་ལ་ཐོག་ཕབ་པ་སོགས་གནོད་
པ་ སྣ་ཚོགས་བྱས་པ་ན། སྡིག་བློན་རྣམས་ཀྱིས་ཆོས་བྱས་པས་ལན་ཟེར་ནས་
མཁན་ཆེན་རེ་ཞིག་བལ་ཡུལ་དུ་འབྱོན་དགོས་བྱུང་། དེའི་ཚེ་ཆོས་རྒྱལ་ཁྲི་སྲོང་
ལྡེའུ་བཙན་གྱིས་མཁན་པོའི་སྤྱན་སྔར་གསེར་མང་དུ་ཕུལ། ཞབས་སྤྱི་བོར་བླངས།
གདོང་མཆི་མ་དང་བཅས་སྨྲ་མི་ཕོད་པ་ལྟ་བུར་གསོལ་བ་མང་དུ་བཏབ་ཅིང་སླར་
འབྱོན་པར་ཞུས། མཁན་པོའི་ཞལ་ནས་ཁོ་བོ་རེ་ཞིག་བལ་པོར་འགྲོ །བོད་ཀྱི་མི་
མ་ཡིན་རྣམས་འདུལ་བ་ལ་པདྨ་སམ་བྷ་ཝ་གདན་དྲོངས་གསུངས་ནས་བལ་པོར་
ཕེབས། སློབ་དཔོན་རིན་པོ་ཆེས་ཀྱང་མཁྱེན་བཞིན་དུ་བལ་པོར་ཕེབས་པ། རྒྱལ་
པོས་སྤྱན་དྲངས་ནས་བོད་ཀྱི་ལྷ་སྲིན་གདུག་པ་ཅན་ཐམས་ཅད་དམ་ལ་བཏགས།
དེ་ནས་མཁན་ཆེན་ཡང་བལ་ཡུལ་ནས་སྤྱན་དྲངས། ཇོ་བོ་རིན་པོ་ཆེ་ཡང་མང་
ཡུལ་ནས་སྤྱན་དྲངས་ཏེ། འཕྲུལ་སྣང་དུ་བཞུགས་སུ་གསོལ། དེ་ནས་ལོ་བཅོ་
9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྔའི་རིང་ལ་བསམ་ཡས་ཀྱིས་གཙུག་ལག་ཁང་ལྕགས་རི་དང་བཅས་པ་ལེགས་
པར་གྲུབ་སྟེ། མཁན་པོ་བོ་དྷི་སཏྭ་དང་། སློབ་དཔོན་པདྨ་སཾ་བྷ་ཝ་གཉིས་ཀྱིས་
རབ་གནས་རྒྱས་པར་མཛད། ལུག་གི་ལོ་ལ་ཐམས་ཅད་ཡོད་པར་སྨྲ་བའི་སྡེ་པའི་
དགེ་སློང་བཅུ་གཉིས་སྤྱན་དྲངས་ཏེ། བོད་ལ་བཙུན་པ་བཏུབ་མི་བཏུབ་སད་པའི་
ཕྱིར་དུ། སད་མི་མི་བདུན་རབ་ཏུ་ཕྱུང་སྟེ། རབ་ཏུ་བྱུང་བའི་མཚན་ཡེ་ཤེས་དབང་
པོ་ལ་སོགས་པར་བཏགས། རབ་ཏུ་བྱུང་མ་ཐག་མངོན་ཤེས་དང་རྫུ་འཕྲུལ་ལ་
སོགས་ པ་ཐོབ། འཕགས་པ་ཤཱ་རིའི་བུ་ནས་མཁན་ཆེན་ཞི་བ་འཚོའི་བར་ གྱི་
མཁན་རྒྱུད་རྣམས་བསམ་ཡས་ཀྱི་གྱང་རིས་ལ་བྲིས། དེ་ནས་སློབ་དཔོན་བི་མ་ལ་
མི་ཏྲ། སློབ་དཔོན་སངས་རྒྱས་གསང་བ་སོགས་རྒྱ་གར་ནས་པཎ་གྲུབ་མང་དུ་
གདན་དྲངས། སད་མི་མི་བདུན་སོགས་བོད་ཀྱི་ལོ་ཙཱ་བ་རྣམས་དང་བཅས་པ་མདོ་
སྔགས་ ཀྱི་ཆོས་བསམ་ལས་འདས་པ་བསྒྱུར། བོད་ཁམས་སུ་བཀའ་འགྱུར་རོ་
ཅོག་གི་མཚན་བྱང་དང༌། བམ་པོ་དང་། གློ་ཀའི་གྲངས་དང་བཅས་པ་གཏན་ལ་
ཕབས་ནས་དཀར་ཆག་ཏུ་བྲིས། རབ་ཏུ་བྱུང་བའི་སྡེ་མང་དུ་བཙུགས། རབ་ཏུ་
བྱུང་བ་རྣམས་ལ་གུས་པ་བླ་ལྷག་ཏུ་མཛད་དེ་འཚོ་བ་བླ་ནས་སྦྱོར། ཞབས་སྤྱི་བོར་
ལེན། བོད་འབངས་ཐམས་ཅད་དགེ་འདུན་གྱི་སྡེ་ལ་གུས་པར་བཀོད་དེ། བོད་
ཁམས་སུ་སངས་རྒྱས་ཀྱི་བསྟན་པ་ཉི་མ་ཤར་བ་ལྟར་མཛད་དོ། །དེ་ནས་མཁན་
པོ་བོ་དྷི་སཏྭ་བོད་འབངས་ཀྱི་བསོད་ནམས་ཀྱིས་མ་ཐུབ་པར་རྟས་ཕྲ་རྒྱབ་པའི་
རྐྱེན་གྱིས་ཞིང་གཤེགས་ཁར་ཞལ་ནས་བོད་དུ་མུ་སྟེགས་ནི་མི་འབྱུང་གི །སངས་
རྒྱས་ཀྱི་བསྟན་པ་ཉིད་ཁ་གཉིས་སུ་གྱེས་ཏེ་རྩོད་པར་འགྱུར་བས། དེའི་ཚེ་ངའི་
སློབ་མ་ཀ་མ་ལ་ཤཱི་ལ་སྤྱན་དྲོངས་ལ་རྩོད་པ་བྱེད་དུ་ཆུག་ཅིག །བྱས་པས་རྩོད་པ་
-120-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཆོས་ཕྱོགས་སུ་ཞི་བར་འགྱུར་རོ། །ཞེས་ལུང་བསྟན་ཏེ་གཤེགས་སོ། །དེ་ནས་ཇི་
ལྟར་ལུང་བསྟན་པ་ལྟར་རྒྱ་ནག་ཧྭ་ཤང་སློབ་མར་བཅས་པ་དར་ཏེ། ལུས་ངག་གི་
ཆོས་སྤྱོད་དགེ་བ་བྱས་པས་སངས་མི་རྒྱ། བྱར་མེད་ལ་གནས་ན་སངས་རྒྱ་ཟེར་
ནས་ཆད་ལྟ་ལ་ཞེན་ནས་དགེ་སྦྱོར་མི་བྱེད། བོད་ཕལ་ཆེར་དེ་ལ་དགའ་སྟེ་དེའི་
ལུགས་སློབ། དཔལ་དབྱངས་དང༌། སྦ་རཏཱ་ལ་སོགས་པ་ཉུང་ཤས་ཤིག་མཁན་
ཆེན་བོ་དྷི་སཏཱའི་ལུགས་བྱེད་པས་ལྟ་སྤྱོད་མ་མཐུན་ཏེ་རྩོད་པ་ལ། ཆོས་རྒྱལ་གྱིས་
མཁན་ཆེན་བོ་དྷི་སཏྲའི་ལུགས་བཞིན་དུ་ལྟ་ སྤྱོད་གྱིས་ཤིག་གསུངས་པས། དྭ་
ཤང་ཅིག་ཅར་བ་རྣམས་ཁྲོས་ཏེ། ཆུ་གྲི་རྣོན་པོར་བསྲེལ་ཞིང་། ལམ་ལ་རིམ་གྱིས་
སློབ་པ་མཁན་ཆེན་གྱི་ལུགས་འཛིན་པ་རྣམས་རིལ་གསོད་ཟེར་བས་རྒྱལ་པོ་
ཐུགས་མ་བདེ་ནས། ཡེ་ཤེས་དབང་པོ་འབོད་དུ་བཏང་བས་ལན་གཉིས་སུ་མ་
ཁུགས་ནས། གསུམ་པ་ལ་མ་ ཁུགས་ན་གསད་པར་བྱེད་ཏེ་བཏང་བས། བྲག་
ཕུག་འདོམ་བཅུ་གཉིས་ལ་སྤྱང་ཐག་ལ་འགྲོ་དགོས་པ་ཞིག་ཏུ་ཕྱིན་ཏེ་གཤེགས་
པར་ཞུགས་པར་ཞུ། མི་གཤེགས་ན་གསོད་དུ་འོང་བྱས་པས་བྱོན་ཏེ། རྒྱལ་པོ་ལ་
བདག་ དགུག་མི་འཚལ། མཁན་པོའི་ཞལ་ཆེམས་ འདི་ ལྟར་ བདོག་ ཞུས་པས།
རྒྱལ་པོ་བསྙེལ་བསོས་ཏེ། སློབ་དཔོན་ཀ་མ་ལ་ཤཱི་ལ་སྤྱན་འདྲེན་པའི་ཕོ་ཉ་བཏང་
པས། དེ་ཧྭ་ཤང་གིས་ཚོར་ནས། ཡུམ་རྒྱས་པ་ལ་སོགས་པ་མདོ་སྡེ་ཟབ་མོ་རྣམས་
སྤྱན་དྲངས་ཏེ་བཤད་པ་བསླབས། བསྟན་བཅོས་ལ་ཆོས་བྱ་མི་དགོས་ཉལ་བས་
ཆོག །ཅེས་བསྟོན་པ་བསམ་གཏན་ཉལ་བའི་འཁོར་ལོ། དེ་ལ་རྩོད་པ་སྤོང་བ་
བསམ་གཏན་གྱི་ལོན། ཡང་ལོན་གཉིས། དེ་རིགས་པས་བསྒྲུབ་པ་ལྟ་བའི་རྒྱབ་
ཤ །ལུང་གིས་བསྒྲུབ་པ་མདོ་སྡེ་བརྒྱད་ཅུ་ཁུངས་སུ་དྲངས་པ་ལ་སོགས་པ་བྱས།
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མདོ་སྡེ་དགོངས་པ་ངེས་འགྲེལ་རང་གི་ལྷ་སྤྱོད་དང་འགལ་བར་མཐོང་ནས་རྡོག་
པས་ གྲིལ་ལོ། །དེའི་ཚེ་ཡེ་ཤེས་དབང་པོས་མཁན་པོའི་དགོངས་པ་འདི་བཞིན་
ཡིན་ ཞེས་ སྙམ་ དུ་ གསོལ་ བས་ བཙན་ པོ་ དགྱེས་ཏེ། ཁྱེད་ ངའི་ ཨཱ་ ཙརྱ་ ཞེས་
གསུངས་སོ། ། །
དེ་ནས་ཀ་མ་ལ་ཤཱི་ལ་བྱོན་པ་དང༌། ཆོས་རྒྱལ་གུང་ལ་བཞུགས། ཧྭ་ཤང་
འཁོར་ བཅས་ གཡས་ གྲལ་ དུ་ བྱས། སློབ་དཔོན་འཁོར་ བཅས་ གཡོན་ གྲལ་ དུ་
བྱས། ཆོས་རྒྱལ་གྱིས་གཉིས་ཀའི་ལག་ཏུ་མེ་ཏོག་གི་འཕྲེང་བ་རེ་གཏད་དེ། ཁྱེད་
གཉིས་རྩོད་པ་གྱིས་ལ་གང་རྒྱལ་བ་ལ་ཕམ་པས་མེ་ཏོག་ཕྲེང་བ་ཕུལ་ཅིག ། ཕམ་
པ་དེ་འདིར་མ་སྡོད་ཅིག་ཅེས་བཀའ་སྩལ་པ་དང༌། ཧྭ་ཤང་ན་རེ། ལས་དགེ་མི་
དགེ་སྤྱད་ན་མཐོ་རིས་དང་ངན་སོང་དུ་འགྲོ་བས་འཁོར་བ་ལས་མི་ཐར་ཞིང་
སངས་རྒྱས་ཐོབ་པ་ལ་བསྒྲིབས་པ་ཡིན། དཔེར་ན་སྤྲིན་དཀར་ནག་གང་གིས་ཀྱང་
ནམ་མཁའ་ལ་བསྒྲིབས་པ་དང་འདྲ། གང་ཞིག་ཅི་ལ་ཡང་མི་སེམས། ཅི་ཡང་མི་
བསམ་པ་དེ་འཁོར་བ་ལས་ཡོངས་སུ་ཐར་པར་འགྱུར་རོ། །ཅི་ལ་ཡང་མི་སེམས་
མི་རྟོག་མི་སྤྱོད་པ་ནི་མི་དམིགས་པ་ཡིན་པས་ཅིག་ཅར་དུ་འཇུག་པ་ནི་ས་བཅུ་པ་
དང་འདྲའོ་ཟེར་རོ། །ཀ་མ་ལ་ཤི་ལའི་ཞལ་སྔ་ནས། དེ་ལྟར་ཅི་ལ་ཡང་མི་བསམ་
ཟེར་བ་དེ་ནི་སོ་སོ་རྟོག་པའི་ཤེས་རབ་སྤངས་པ་ཡིན་ནོ། །ཡང་དག་པའི་ཡེ་ཤེས་
ཀྱི་རྩ་བ་སོ་སོར་རྟོག་པའི་ཤེས་རབ་ཡིན་པས། དེ་སྤངས་པས་འཇིག་རྟེན་ལས་
འདས་པའི་ཤེས་རབ་ཀྱང་སྤངས་པར་འགྱུར་རོ། །སོ་སོར་རྟོག་པའི་ཤེས་རབ་
མེད་ན་རྣལ་འབྱོར་པ་གང་གིས་རྣམ་པར་མི་རྟོག་པ་ལ་གནས། གལ་ཏེ་ཆོས་
ཐམས་ཅད་དྲན་པ་མེད་ཅིང་ཡིད་ལ་བྱ་བ་མེད་པ་ཡིན་ན། ཉམས་སུ་མྱོང་བ་
- 122 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐམས་ཅད་མི་དྲན་ཞིང་ཡིད་ལ་མི་བྱ་བར་མི་ནུས་སོ། །གལ་ཏེ་བདག་གིས་ཆོས་
དྲན་པར་མི་བྱའོ་སྙམ་ན་དེ་ཤིན་ཏུ་དྲན་པ་ཡིད་ལ་བྱས་པར་འགྱུར་རོ། ། དྲན་པ་
མེད་པ་ཙམ་པོ་ལ་བྱེད་ན། བརྒྱལ་བའམ། འབོག་པའི་དུས་སུ་རྣམ་པར་མི་རྟོག་
པར་འགྱུར་རོ། །ཡང་དག་པའི་སོ་སོར་རྟོག་པ་མེད་པར་རྣམ་པར་མི་རྟོག་པ་ལ་
འཇུག་པའི་ཐབས་མེད་དོ། །དྲན་པ་ཙམ་པོ་བཀག་ཀྱང་། ཡང་དག་པའི་སོ་སོར་
རྟོག་པ་མེད་ན་ཆོས་ཐམས་ཅད་ངོ་བོ་ཉིད་མེད་པ་ལ་ཇི་ལྟར་འཇུག་ནུས། སྟོང་པ་
ཉིད་མ་རྟོགས་པར་སྒྲིབ་པ་སྤངས་པ་མི་འགྱུར་བ་ཁོ་ནའོ། །དེས་ན་ཡང་དག་པའི་
ཤེས་ རབ་ ཀྱིས་ ཕྱིན་ཅི་ལོག་གི་སྣང་བརྒྱང་བསྲིངས་པ་ཡིན་ནོ། །དེས་ན་དྲན་
བཞིན་དུ་མི་དྲན་བྱར་མི་རུང་ངོ༌། །དྲན་པ་དང་ཡིད་ལ་བྱ་བ་མེད་པར་སྔོན་གྱི་
གནས་རྗེས་སུ་དྲན་པ་དང༌། ཐམས་ཅད་མཁྱེན་པར་ཇི་ལྟར་འགྱུར། ཉོན་མོངས་
པ་ཡང་ཇི་ལྟར་སྤོང་། དེ་བས་ན་ཡང་དག་པའི་ཤེས་རབ་ཀྱིས་དོན་ངེས་པར་
རྟོགས་པའི་རྣལ་འབྱོར་པས། དུས་གསུམ་ཕྱི་ནང་ཐམས་ཅད་སྟོང་པར་རྟོགས་
ནས་རྟོག་པ་ཉེ་བར་ཞི་སྟེ། ལྟ་བ་ངན་པ་ཐམས་ཅད་སྤངས་ཏེ། དེ་བསྟན་ནས་
ཐབས་ཤེས་རབ་ལ་མཁས་པས་སྒྲིབ་པ་ཐམས་ཅད་བསལ་ནས་སངས་རྒྱས་ཀྱི་
ཆོས་ཐམས་ཅད་ཐོབ་པར་འགྱུར་རོ་ཞེས་གསུངས་སོ། །དེ་ནས་ཆོས་རྒྱལ་གྱི་ཞལ་
ནས། འཁོར་ཀུན་གྱིས་ཀྱང་མཆིད་བཤགས་ཐོབ་ཅིག་གསུངས་པ་དང་། དཔལ་
དབྱངས་ཀྱིས་ཕར་ཕྱིན་དྲུག་ལས་བརྩམས་ཏེ་མང་ཞིག་སྨྲས། དེ་ནས་ཡེ་ཤེས་
དབང་པོས་ཅིག་ཅར་འཇུག་བྱ་བ་དང༌། རིམ་གྱིས་འཇུག་བྱ་བ་གཉིས་དཔྱད་
དགོས་ཏེ། རིམ་གྱིས་འཇུག་པ་ན་རྒྱུ་མ་མཆིས་པས་ངེད་དང་མི་འདྲ། ཅིག་ཅར་
འཇུག་ན་ཁྱེད་ད་དུང་ཅི་བྱེད། དང་པོ་ནས་སངས་རྒྱས་ན་ཅི་ཉེས། དེ་བས་ན་རི་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་འཛེག་པའང་གོམ་པ་རེ་རེ་ནས་འཛེག་དགོས་ཏེ། གོམ་པ་གཅིག་གིས་བགྲོད་
མི་ནུས་པ་ལྟར། རིམ་གྱིས་མ་བསླབས་པར་ ས་ དང་ པོ་ ཐོབ་ པའང་ དཀའ་ན་
ཐབས་ཅད་མཁྱེན་པ་ལྟ་ཅི་སྨོས། ངེད་ལམ་ལ་རིམ་གྱིས་སློབ་པའི་ལུགས་ཀྱིས་
གསུང་རབ་ཀུན་ལ་ཤེས་རབ་གསུམ་གྱིས་སྦྱངས་པས་དོན་མ་ནོར་བར་ཤེས།
ཆོས་སྤྱོད་བཅུ་ལ་བསླབས་ཏེ་སྒོམས་པས་བཟོད་པ་ཐོབ། ས་དང་པོར་སྐྱོན་མེད་
པ་ལ་ཞུགས་ཏེ། ས་བཅུ་རིམ་གྱིས་སྦྱངས་པས་ཚོགས་གཉིས་རྫོགས་ནས་འཚང་
རྒྱ་བ་ཡིན། ཁྱེད་ལྟར་ན་ཚོགས་མ་རྫོགས། བློ་མ་སྦྱངས་པར། འཇིག་རྟེན་གྱི་བྱ་
བ་ཡང་མི་ཤེས་ན། ཤེས་བྱ་ཐམས་ཅད་ཤེས་པར་ཇི་ལྟར་འགྱུར། ཅི་ཡང་མ་བྱས་
པར་ཉལ་བས་ཟན་ཡང་མི་མྱོང་སྟེ། ལྟོགས་ཏེ་འཆི་ན་སངས་རྒྱས་ག་ལ་འགྲུབ།
མ་བརྟགས་མ་དཔྱད་པར་གོམ་པ་བོར་ཡང་བརྡེག་འཆོས་ན། ཆོས་ག་ལ་རྟོགས་
ཞེས་བྱ་བ་ལ་སོགས་པ་རྒྱས་པར་སྨྲས་པས། རྒྱ་ནག་ཧྭ་ཤང་གིས་ལན་སྨྲ་བར་མ་
ནུས་པར་མེ་ཏོག་གི་ཕྲེང་བ་སློབ་དཔོན་ལ་ཕུལ་ཏེ་ཕམ་བླངས་པ་ན། ཆོས་རྒྱལ་
ཁྲི་སྲོང་ལྡེ་བཙན་གྱི་ཞལ་ནས། ད་ཕྱིན་ཆད་ལྟ་བ་ཀླུ་སྒྲུབ་ཀྱི་ལུགས་ཟུངས། སྤྱོད་
པ་ཆོས་སྤྱོད་བཅུ་དང་ཕ་རོལ་ཏུ་ཕྱིན་པ་ལ་སློབས། ཧཱ་ཤང་གི་ལུགས་སུས་ཀྱང་མི་
བྱའོ། །ཞེས་བཀའ་སྩལ་ཏེ། ཧྭ་ཤང་འཁོར་བཅས་རྒྱ་ཡུལ་དུ་བརྫ་ངས་ཧྭ་ཤང་གི་
བརྩམས་ཆོས་ཐམས་ཅད་ས་འོག་ཏུ་སྦས་སོ། །དེ་ནས་ཆོས་རྒྱལ་ཁྲི་སྲོང་ལྡེ་བཙན་
དགུང་ལོ་དྲུག་བཅུ་རྩ་དགུ་ལ་སྐུ་གཤེགས། ཆོས་རྒྱལ་དེ་ནི་རྗེ་བཙུན་འཇམ་
དབྱངས་ ཀྱི་ སྤྲུལ་ པར་ གྲགས་ ཤིང༌། ཆོས་རྒྱལ་ དེ་ དང༌། གོང་ གི་ མཁན་ སློབ་
གཉིས་པོ་དེ་ནི་བོད་ཁམས་ལ་བཀའ་དྲིན་མཚུངས་པ་མེད་པ་ཡིན་པས། སྔོན་གྱི་
མཁས་པ་རྣམས་ཀྱིས་གཙུག་ལག་ཁང་གི་སྒོ་ཁང་དུ་མཁན་སློབ་ཆོས་གསུམ་གྱི་
- 124-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མཚོན་བྱེད་སྡོམ་བརྩོན་དམ་པ་ཞེས་རི་མོར་འབྲི་བའི་སྲོལ་དར་ཞིང་། རི་མོའི་
གཟུགས་ཙམ་གྱིས་གཙུག་ལག་ཁང་ལ་མེའི་གནོད་པ་བསྲུང་བ་སོགས་ཕན་བདེ་
སྟེར་བར་གྲགས་སོ། །ཆོས་རྒྱལ་མེས་དབོན་དེ་དག་ནི་རང་ཅག་གངས་རིའི་ཁྲོད་
དུ་གནས་པ་རྣམས་ལ་བཀའ་དྲིན་མཚུངས་ཟླ་མེད་པ་ཡིན་པས་ཕྱི་རབས་ཀྱི་སྐྱེ་བོ་
དག་གིས་བཀའ་དྲིན་རྗེས་སུ་དྲན་པར་བྱ་དགོས་ཤིང་། དེའི་ཕྱིར་ཆོས་རྒྱལ་དེ་
དག་གི་མཛད་ པ་བཟང་པོ་རྣམས་ཞིབ་ཏུ་བྲི་བར་སྤྲོ་ནའང་ ཡི་གེ་མང་བས་
འཇིགས་ནས་དེ་ཙམ་ལས་མ་སྤྲོས་སོ། །
ཆོས་རྒྱལ་དེའི་སྲས་མུ་ནི་བཙན་པོ་ནི་ཆབ་སྲིད་བཟུང་སྟེ་བསམ་ཡས་སུ་
མཆོད་པ་རྒྱ་ཆེན་པོ་བཙུགས། བོད་འབངས་ཀྱི་སྐྱིད་སྡུག་ལན་གསུམ་སྙོམས།
ཆབ་སྲིད་ཆོས་ཀྱིས་བསྐྱངས་ཀྱང་སྐུ་ཚེ་ཐུང་སྟེ་བཅུ་བདུན་པ་ལ་གཤེགས། དེ་
ནས་ གཅུང་ ཁྲི་ ལྡེ་ བཙན་ སད་ན་ ལེགས་ ཀྱིས་ ཀྱང་ རྒྱལ་སྲིད་ཆོས་བཞིན་དུ་
བསྐྱངས། དེ་ནས་དེའི་སྲས་ཁྲི་ལྡེ་སྲོང་བཙན་རལ་པ་ཅན་དགུང་ལོ་བཅོ་བརྒྱད་
ལོན་པ་ན་རྒྱལ་སྲིད་བཟུང་སྟེ་བོད་འབངས་ཆོས་ཀྱིས་བསྐྱངས། འོད་ལྗང་རྡོའི་ལྷ་
ཁང་ལ་རྒྱ་ཕིབས་ཕུབ། ཆོས་རྒྱལ་ཁྲི་སྲོང་ལྡེ་བཙན་གྱི་མཛད་པ་བཟང་པོ་རྣམས་
རྗེས་སུ་བསྐྱངས་ཏེ། བོད་ཁམས་སུ་ཆོས་ཀྱི་སྲོལ་ཆེར་སྤེལ་བར་བཞེད་པ་ན། ལོ་
པཎ་སྣ་ཚོགས་པས་སྐད་དང་བརྡ་མི་འདྲ་བ་སྣ་ཚོགས་ཀྱིས་བོད་ཀྱི་སེམས་ཅན་
རྣམས་ཀྱི་ཆོས་བསླབ་དཀའ་བར་གཟིགས་ནས་པཎྜི་ཏ་ཛི་ན་མི་ཏྲ་ལ་སོགས་པའི་
མཁས་པ་ཁུངས་ཐུབ་མང་པོ་དང༌། ལོཙྪ་བ་མཁས་པ་མང་པོ་བསགས་ནས་ཐེག་
པ་ཆེ་ཆུང་གི་ཆོས་མང་དུ་བསྒྱུར་ཅིང་། ཆོས་རྣམས་ཀྱི་མིང་དཀར་ཆག་ཏུ་བྲིས་
ནས། སླན་ཆད་དེ་ཁོ་ན་ལ་ཐོས་བསམ་བྱ་དགོས་ཚུལ་དང་། སྡེ་པ་རྣམས་ཀྱི་ནང་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ནས་ཐམས་ཅད་ཡོད་པར་སྨྲ་བའི་ལུགས་ལས་གཞན་དུ་བྱས་མེད་པས་མཁན་པོ་
བོ་དྷི་སཏྭའི་རྗེས་སུ་འབྲང་དགོས་ཚུལ་དང༌། སྔགས་ལ་བསྙད་བཏགས་པའི་རྩིང་
ཆོས་རྣམས་དགག་ཕྱིར་གསང་སྔགས་ཀྱི་ཆོས་གང་བྱུང་དུ་བསྒྱུར་མི་ཆོག་པའི་
བཀས་བཅད་མཛད། སྔར་བསྒྱུར་བའི་རྒྱལ་བའི་བཀའ་དྲི་མ་མེད་པ་རྣམས་སྐད་
གསར་བཅད་ཀྱིས་གཏན་ལ་ཕབ་ཏེ། བོད་ཁམས་ཐམས་ཅད་ཀྱི་གོ་བདེ་བར་
བཅོས། དགེ་འདུན་གྱི་སྡེ་ལ་ཕུ་དུད་གཙོ་བོར་མཛད་དེ། རབ་ཏུ་བྱུང་བ་རེ་རེ་ལ་
འབངས་མི་ཁྱིམ་བདུན་བདུན་ཕུལ། དབུ་ཐོད་གདན་དུ་འདིང་། ཞབས་སྤྱི་བོར་
ལེན་པ་སོགས་བསྟན་པའི་རྩ་བ་ཚངས་པར་སྤྱོད་པ་ལ་གུས་པ་བླ་ལྷག་ཏུ་མཛད་
དོ། །
དེ་ནས་ནག་ཕྱོགས་ལ་དགའ་བའི་སྡིག་བློན་རྣམས་ཀྱིས་མ་བཟོད་ནས་
ཆོས་རྒྱལ་བཀྲོངས། ལྷ་སྲས་གཙང་མ་སོགས་རབ་ཏུ་བྱུང་བ་རྣམས་ལ་གནོད་པ་
ཆེར་བྱས། གླང་དར་མ་ལ་ཆབ་སྲིད་གཏད། ཆོས་བློན་རྣམས་སྤྲུགས། སྡིག་བློན་
རྣམས་ནང་མར་བསྐོས་པ་ན། ལོ་པཎ་རྣམས་ཀྱིས་ཆོས་ཀྱང་བསྒྱུར་འཕྲོ་ལུས།
འོད་ལྗང་རྡོའི་ལྷ་ཁང་གི་རབ་གནས་ཀྱང་མ་གྲུབ་པར་ལུས་སོ། །དེ་ནས་གླང་དར་
མ་ནར་སོན་པ་ན། བདུད་སྡིག་ཏོ་ཅན་གྱི་མཐུ་དང༌། གླང་དར་མའི་སྔོན་གྱི་སྨོན་
ལམ་ལོག་པ་དུས་སུ་སྨིན་པ་དང༌། སྐྱེ་འགྲོ་རྣམས་ཀྱི་བསོད་ནམས་དམན་པའི་
མཐུས་གླང་དར་མས་རྒྱལ་སྲིད་བསྐྱངས་ནས་ལོ་ངོ་དྲུག་ལོན་པ་ན། བོད་ཀྱི་རབ་
ཏུ་བྱུང་བ་ཀུན་ཕབ། བཙུན་པའི་རྟགས་བོར་དུ་མ་འདོད་པ་ཀུན་མདའ་གཞུ་རྔ་
གཤང་བསྐུར་ནས་རྔོན་པ་ལ་བཏང་། མི་ཉན་པ་རྣམས་བསད་དོ། །ལྷ་ཤཱཀྱ་མུ་ནེ་
བསྒུལ་མ་ནུས་པར་བྱེ་ཐེམས་སུ་བཅུག་སྟེ་སྦས་སྒོ་བརྩིགས་ཏེ་ཞལ་ཞལ་བྱས་
- 126 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསྟན་པ་བསྣུབ་པའི་རྐྱེན་དུ་ཆང་འདི་ཉིད་ཆེ་བར་ཤེས་ནས། ཞལ་ཞལ་བྱས་
པའི་ངོས་ལ་བཙུན་པ་ཆང་འཐུང་བའི་རི་མོ་བྲིས་ཏེ་བཞག་གོ །དེ་ནས་ལྷ་ལུང་
དཔལ་གྱི་རྡོ་རྗེས་བསྟན་པ་ནུབ་པ་ཐུགས་ཀྱིས་མ་བཟོད་ཅིང་། རྒྱལ་པོ་སྡིག་ཅན་
ལ་སྙིང་རྗེ་ཆེར་བསྐྱེད་ནས་ལྕགས་ཀྱི་མདའ་གཞུ་ཁྱེར་ཏེ་རྒྱལ་པོ་གླང་དར་མ་ལྷ་
སའི་རྡོ་རིང་མདུན་ན་ཡོད་པའི་སྙིང་ལ་མདའ་སྣུན་ཏེ་བསད་དོ། །དེ་ནས་ལྷ་ལུང་
དཔལ་ རྡོར་ གྱིས་ མངོན་ པར་ ཀུན་ བཏུས། འདུལ་ བ་ འོད་ ལྡན། ཀརྨ་ཤ་ཏམ་
རྣམས་ཁྱེར་ཏེ་ཁམས་སུ་བྲོས་སོ། །དེའི་ཚེ་པཎྜི་ཏ་རྣམས་ཀྱང་སྡིག་བློན་རྣམས་
ཀྱིས་སྤྲུགས། ལོ་ཙཱ་བ་ཕལ་ཆེར་བྲོས། འགའ་ཞིག་ སྡིག་བློན་རྣམས་ཀྱིས་ཟིན་
ནས་བསད་དེ། བོད་ཁམས་སུ་རབ་ཏུ་བྱུང་བ་གཅིག་ཀྱང་མེད་པར་བསྟན་པ་
བསྣུབས་ནས་ལོ་བདུན་ཅུའི་བར་བོད་མུན་གླིང་དུ་གྱུར་ཅེས་སྔོན་གྱིས་ཆོས་འབྱུང་
དག་ལས་འབྱུང་ངོ༌། །དེ་ནས་ཡུམ་བསྟན་ལ་སོགས་པའི་རྒྱལ་རབས་ཁ་ཤས་བྱུང་
ཀྱང་རིང་པོར་མ་ཐོགས་པར་བོད་ཀྱི་ཆབ་སྲིད་འཁྲུགས་ཏེ། ལུགས་རྣམ་པར་ཞིག་
ཅིང་ཆོས་རྒྱལ་རྣམས་ནི་མངའ་རིས་སྟོད་དུ་ཆགས་སོ། ། །
དེ་ལྟར་ཆོས་རྒྱལ་ཁྲི་ལྡེ་གཙུག་བརྟན་རལ་པ་ཅན་བྱོན་པ་ཡན་ཆོད་དེ་ལ་
བསྟན་པ་སྔ་དར་ཞེས་གྲགས་ སོ། །དེ་ནས་ལོ་བདུན་ཅུའི་རིང་ལ་བསྟན་པ་ནུབ།
དེ་ནས་བསྟན་པ་ཕྱི་དར་བྱུང་ཚུལ་ནི། གླང་དར་གྱིས་བསྟན་པ་བསྣུབས་པའི་དུས་
སུ་ གཙང་ རབ་ གསལ་ དང༌། གཡོ་ དགེ་ འབྱུང་ དང༌། དམར་ ཤཱཀྱ་མུ་ནེ་ གསུམ་
དཔལ་ཆུ་བོ་རི་ན་སྒོམ་ཞིང་ཡོད་པ་ན། བཙུན་པ་ཁྱི་ར་བྱེད་པ་མཐོང་སྟེ་གཏམ་
དྲིས་པས། རྒྱལ་པོས་བསྟན་པ་བསྣུབས་པར་ཤེས་ཏེ། འདུལ་བ་དྲེའུ་ཁལ་ཞིག་
བཀལ་ཏེ་མངའ་རིས་སྟོད་དུ་བྲོས། གར་ལོག་ནས་ལམ་ཐོན་ནས་ཧོར་ཡུལ་དུ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཕྱིན་ཏེ་སྐད་རིགས་མི་གཅིག་པའི་སར་བསྟན་པ་དར་བར་བྱ་སྙམ་པ་ལ་དར་བར་
མ་ནུས་ཏེ་མདོ་སྨད་ལྷོ་ངོས་ཀྱི་བེ་རོ་ཆ་མཚོ་ན་ཚུར་བྱོན་ཏེ། རྨ་ལུང་རྡོ་རྗེ་བྲག་ར་
ཨན་ཆུང་གནམ་རྫོང་དན་ཏིག་ཤེལ་གྱི་ཡང་དགོན་ན་སྒོམ་ཞིང་ཡོད་པ་ལས་རྨ་ཆུ་
ཁའི་ཕྱུགས་རྫིས་མཐོང་སྟེ། དགོང་ཀ་མི་འདུས་པ་རྣམས་ལ་སྨྲས་པས། ལས་དང་
སྐལ་པ་ལྡན་པ་མོས་པས་སྤྱོད་པའི་ས་པ་མུ་གཟུ་གསལ་འབར་བྱ་བས་ལྟར་ཕྱིན་
པས། དད་ནས་རབ་ཏུ་འབྱུང་བར་ཞུས་པས་འདུལ་བའི་པོ་ཏི་གཏད་ནས་འདི་
ལྟོས་དད་ན་རབ་ཏུ་བྱུང་གསུངས། བལྟས་ནས་དད་དེ་མཆི་མ་བྱུང་ངོ༌། །དེར་
གཙང་གིས་མཁན་པོ་བྱས། གཡོས་སློབ་དཔོན་བྱས་ཏེ་དགེ་ཚུལ་དུ་བསྒྲུབས་
སོ། །མཁན་ སློབ་ ལས་ མིང་ སྦྱར་ཏེ་ དགེ་ བར་ རབ་ གསལ་དུ་བཏགས། ཕྱིས་
ཐུགས་རབ་ཆེ་བས་དགོངས་པ་རབ་གསལ་དུ་གྲགས། དེ་ནས་བསྙེན་རྫོགས་
ཞུས་པས། དགེ་སློང་ལྔ་མ་ཚང་བའི་མི་འོང་གསུངས་པ་དང༌། སྔར་ལྷ་ལུང་དཔལ་
གྱི་རྡོ་ རྗེ་དགེ་སློང་གསུམ་དང་བཅས་ཀློང་ཐང་དུ་འདུག་པ་མཐོང་བས་བཙལ་
ནས། དཔལ་གྱི་རྡོ་རྗེ་དང་མཇལ་ཏེ་ཞུས་པས། ངས་རྒྱལ་པོ་བསད་པས་ཁ་སྐོང་
མི་འོང་གིས། ངས་བཙལ་གྱི་གསུངས་ཏེ་རྒྱའི་དགེ་སློང་གཉིས་བཙལ་ཏེ་བཏང་
ངོ༌། །དེ་ནས་སྔར་གྱི་མཁན་སློབ་ཀྱིས་མཁན་སློབ་བྱས། སྨར་གྱིས་གསང་སྟོན་
བྱས། རྒྱའི་དགེ་སློང་གཉིས་ཀྱིས་ཁ་སྐོང་བྱས་ཏེ་ལྔའི་ཚོགས་ཀྱིས་བསྙེན་རྫོགས་
བྱས་སོ། །དེ་ནས་བླ་ཆེན་དགོངས་པ་རབ་གསལ་གྱིས་འདུལ་བ་ལུང་སྡེ་བཞི་
ཐུགས་སུ་ཆུད་པར་མཛད། དབུ་ཚད་དང༌། བྱམས་ཆོས་རྣམས་ལ་མཁས་ པར་
སྦྱངས། དེ་ ནས་ ཡུལ་ ལྗོངས་ སྣ་ ཚོགས་ སུ་ བྱོན་ཏེ། སངས་ རྒྱས་ ཀྱི་ བསྟན་ པ་
འཛུགས་པར་བཞེད་པ་ན། དན་ཏིག་གི་ཡུལ་གྱི་མི་མ་ཡིན་ཆེན་པོ་རྣམས་དད་པ་
- 128 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྐྱེས་ཏེ་དན་ཏིག་གི་ཡུལ་དུ་སྤྱན་དྲངས། དེ་ནས་གནས་དེར་དཀོན་མཆོག་ལ་
མཆོད་པ་རྒྱ་ཆེན་པོ་དང་། །ཆོས་སྐྱོང་ལ་གཏོར་མ་རྒྱ་ཆེན་པོ་སོགས་མང་དུ་མཛད་
ནས། ཆོས་སྐྱོང་ལ་གསོལ་བ་བཏབ་པ། བསྟན་པ་བསྲུང་བ་སྐྱོང་བའི་སྤྱན་སྔ་
རུ། །ཐུགས་དམ་བཞེས་ པ་ རྒྱལ་ སྲས་ པ་རྣམས་དང་། །འཇིག་རྟེན་ སྐྱོང་བ་རྫུ་
འཕྲུལ་སྟོབས་ལྡན་པ། །སྐྱོབ་ལ་གུས་རྣམས་བདག་ལ་གདོང་གྲོགས་མཛོད། །
ཅེས་གསོལ་བ་བཏབ། ལྷ་ཁང་དང་མཆོད་རྟེན་མང་དུ་བཞེངས། དགེ་འདུན་གྱི་
སྡེ་མང་དུ་སྤེལ་ཞིང་བཞུགས་པའི་ཚེ། དབུས་ནས་ཀླུ་མེས་ཚུལ་ཁྲིམས་ཤེས་རབ།
འབྲིང་ཡེ་ཤེས་ཡོན་ཏན། རག་ཤི་ཚུལ་ཁྲིམས་འབྱུང་གནས། རྦ་ཚུལ་ཁྲིམས་བློ་
གྲོས། སུམ་པ་ཡེ་ཤེས་བློ་དང་ལྔ། གཙང་ནས་འགུར་མོ་རབ་ཁ་བ་ལོ་སྟོན་རྡོ་རྗེ་
དབང་ཕྱུག །ཤབ་སྒོ་ལྔའི་བཙུན་ཤེས་རབ་སེང་གེ །མངའ་རིས་པ་འོད་བརྒྱད་
སྤུན་གཉིས། བོ་དོང་པ་ཨུ་པ་དེ་དཀར་བ་དང་ལྔ་སྟེ། མི་བཅུ་འོངས་ནས་བླ་ཆེན་
ལ་བསྙེན་རྫོགས་ཀྱི་བཀའ་དྲིན་ཞུས་པ་ན། བླ་ཆེན་པོས་མཁན་པོ་བྱས། གཙང་
དང་གཡོས་ལས་སློབ་དང་གསང་སྟོན་བྱས། རྨར་དང་ཧ་ཤང་གིས་ཁ་སྐོང་བྱས་ཏེ་
ཐམས་ཅད་ཆིག་རྫོགས་བྱས་སོ། །དེ་ནས་མི་བཅུ་པོ་དེ་བླ་ཆེན་གྱི་དྲུང་དུ་འདུལ་
བ་ལ་མཁས་པར་བསླབས་ནས། སླར་རིམ་གྱིས་དབུས་གཙང་དུ་ཡོང་ནས་ལྷ་
སར་འགྲོ་མ་ནུས་པར་བསམ་ཡས་སུ་བྱོན། དེ་ནས་རིམ་གྱིས་ཡུལ་གྲུ་སྣ་ཚོགས་
སུ་བྱོན་ཏེ། ཞང་སྣ་རྣམ་རྡོ་ རྗེ་དབང་ཕྱུག་གིས་རྒྱལ་ལྷ་ཁང་བརྩིགས། ཀླུ་མེས་
ཀྱིས་ལ་མོ་ཆག་དེ་བརྩིགས། དེ་བཞིན་དུ་གཞན་རྣམས་ཀྱིས་ཀྱང་སོ་སོར་གནས་
བཞི་བཟུང་ནས་དགེ་འདུན་གྱི་སྡེ་མང་དུ་སྤེལ། དེའི་ཚེ་མངའ་རིས་སྟོད་དུ་ལོ་
ཆེན་ རིན་ཆེན་བཟང་ པོ་ འཁྲུངས་ནས་ དགུང་ ལོ་ བཅུ་ གསུམ་ བཞེས་ པའི་ ཚེ།
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཁན་པོ་ཡེ་ཤེས་བཟང་པོ་ལས་རབ་ཏུ་བྱུང་སྟེ་མངའ་རིས་སྟོད་དུ་སངས་རྒྱས་ཀྱི་
བསྟན་པ་ཚུགས། དེ་ལྟར་དབུས་གཙང་གི་མི་བཅུ་དང༌། མངའ་རིས་ཆོས་རྒྱལ་
རྣམས་དང༌། ལོ་ཆེན་རིན་ཆེན་བཟང་པོ་སོགས་སྔོན་གྱི་ཐུགས་བསྐྱེད་དང་སྨོན་
ལམ་གྱི་མཐུ་གྲུབ་པ་རྣམས་ལ་བརྟེན་ནས་དབུས་གཙང་གི་ལྗོངས་ཐམས་ཅད་དུ་
དགེ་འདུན་གྱི་སྡེ་མང་དུ་ཆགས་ཤིང་སངས་རྒྱས་ཀྱི་བསྟན་པ་འཕེལ་ལོ། །དེ་ལྟར་
བསྟན་པའི་མེ་རོ་སྨད་ནས་གསོས། སླར་མངའ་རིས་སྟོད་ནས་དར་ཞིང་རྒྱས་པར་
མཛད་དེ། དེ་ཡང་ཆོས་རྒྱལ་ཡེ་ཤེས་འོད་ཀྱི་སྐུ་རིང་ལ་ལོ་ཆེན་རིན་ཆེན་བཟང་པོ་
འཁོར་མང་པོ་དང་བཅས་རྒྱ་གར་དུ་ཆོས་སློབ་དུ་བརྫངས། པཎྜི་ཏ་ཤཱནྡྷ་ཀ་ར་ཝརྨ་
དང༌། ཀ་མ་ལ་གུཔྟ་སོགས་པཎྜི་ཏ་མཁས་པ་མང་པོ་བོད་དུ་སྤྱན་དྲངས། ལོ་ཆེན་
རིན་ཆེན་བཟང་པོས་སྡེ་སྣོད་གསུམ་དང་རྒྱུད་སྡེ་བཞིའི་ཆོས་བཀའ་མཐའ་ཡས་པ་
བསྒྱུར། མཐོ་ལྡིང་གསེར་གྱི་ལྷ་ཁང་བཞེངས། ཆོས་ལོག་རྣམས་སུན་ཕྱུང་། མདོ་
དང་ སྔགས་ ཀྱི་བཤད་པ་རྒྱ་ཆེར་གནང་ནས་སངས་རྒྱས་ཀྱི་བསྟན་པ་ཕྱོགས་
ཐམས་ཅད་དུ་ཆེས་ཆེར་འཕེལ་བར་མཛད་དོ། །དེའི་ཚེ་བོད་དུ་དགེ་འདུན་གྱི་སྡེ་
རྒྱ་ཆེར་འཕེལ་ཏེ། མཚན་ཉིད་ཀྱི་ཐེག་པ་ཤིན་ཏུ་དར་ཡང་། རྒྱལ་བའི་བཀའ་སྡེ་
སྣོད་མན་ངག་ཏུ་ཁྱེར་ནས་སྟན་ཐོག་གཅིག་ཏུ་ཉམས་ལེན་དུ་ཁྱེར་ཤེས་པ་ཤིན་ཏུ་
དཀོན་པར་གྱུར་ལ། ལྷག་པར་ཨཱ་ཙརྱ་ཤམ་ཐབས་སྔོན་པོ་ཅན་ཞེས་བྱ་བ་ལ་
སོགས་པ་གསེར་འཚོལ་ཕྱིར་ཟོག་གིས་ཆོས་ལོག་བསྟན་ནས་བོད་རྣམས་བསླུ་
བར་ བྱེད་པ་མང་པོ་དང༌། སྔགས་ ལ་ འཇུག་ པ་ཡིན་ཟེར་ནས་རབ་ཏུ་བྱུང་བ་
རྣམས་བསླབ་པ་ འབེབས་ པར་ བྱེད་པ་སོགས་ཆོས་ལོགས་མང་དུ་དར་བ་ན།
མངའ་རིས་ཆོས་རྒྱལ་ཡེ་ཤེས་འོད་དང་། བྱང་ཆུབ་འོད་ཁུ་དབོན་རྣམས་ཐུགས་མ་
- 130 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བདེ་ནས། བོད་འབངས་ཀྱི་སེམས་ཅན་འདི་རྣམས་བསོད་ནམས་རེ་ཆུང་། སྔོན་
གྱི་ཆོས་རྒྱལ་གོང་མ་དེ་རྣམས་ཀྱིས་དཀའ་བ་དུ་མས་སངས་རྒྱས་ཀྱི་བསྟན་པའི་
སྲོལ་བཙུགས་ཀྱང་གླང་དར་མས་བསྟན་པ་བསྣུབས། དེང་སང་སངས་རྒྱས་ཀྱི་
བསྟན་པ་ཅུང་ཟད་འཕེལ་ཡང་རྩིང་སྤྱོད་ཅན་མང་པོས་བསྟན་པའི་རྩ་བ་ཚངས་
པར་སྤྱོད་པ་ལ་གནོད་པ་ཆེན་པོ་བྱས་ཏེ་མདོ་སྔགས་གཉིས་ཚ་གྲང་ལྟར་སོང་ནས་
འདུག་པས། མདོ་སྔགས་གཉིས་གཅིག་གྲོགས་སུ་གཅིག་འགྲོ་བ་བསྟན་པ་ཡོངས་
སུ་རྫོགས་པ་བོད་ཁམས་འདིར་སྤེལ་ནུས་པ་ཞིག་བྱུང་ན་ཅི་མ་རུང་སྙམ་དུ་ཐུགས་
ལ་བརྣགས་ནས། རྒྱ་བརྩོན་སེང་དང་། ནག་ཚོ་ཚུལ་ཁྲིམས་རྒྱལ་བ་གཉིས་རིམ་
བཞིན་རྒྱ་གར་དུ་བརྫངས་ཏེ། རྒྱ་གར་འཕགས་པའི་ཡུལ་གྱི་པཎྜི་ཏ་ཐམས་ཅད་
ཀྱི་གཙུག་གི་ནོར་བུ་དཔལ་ལྷ་གཅིག་དཱི་པཾ་ཀ་ར་དཀའ་བ་བརྒྱ་ཕྲག་དུ་མའི་སྒོ་
ནས་བོད་ཡུལ་དུ་སྤྱན་དྲངས། མངའ་རིས་སྟོད་དུ་ཕེབས་པ་ན་ལྷ་བླ་མ་བྱང་ཆུབ་
འོད་ཀྱིས། སྔོན་གྱི་ཆོས་རྒྱལ་རྣམས་ཀྱིས་བོད་འདིར་སངས་རྒྱས་ཀྱི་བསྟན་པ་
གཙུགས་ ཚུལ་དང་། བར་སྐབས་སུ་ནུབ་ཚུལ། དེང་སང་ཅུང་ཟད་འཕེལ་ཡང་
རྩིང་སྤྱོད་སྣ་ཚོགས་དར་ཚུལ་རྣམས་སྤྱན་ཆབ་དང་བཅས་ཤུགས་དྲག་པོས་ཞུས་
ནས། ད་བོད་འདིར་སངས་རྒྱས་ཀྱི་བསྟན་པ་ཡོངས་རྫོགས་ཚུགས་པ་ཞིག་དགོས་
ཚུལ་ དང་། མདོ་ སྔགས་ གཉིས་ གཅིག་ གྲོགས་ སུ་ གཅིག་ འགྲོ་བ་དང་། ཐབས་
ཤེས་ཡ་བྲལ་དུ་མ་སོང་བར་ཟུང་དུ་འབྲེལ་བ་དང་། མདོར་ན་བོད་སྤྱི་ལ་ཕན་པའི་
ཆོས་ཤིག་དགོས་ཚུལ་གསོལ་བ་བཏབ་པ་ན། ཇོ་བོ་རྗེས་ཀྱང་གསུང་རབ་ཐམས་
ཅད་གཅིག་ཏུ་བསྡུས་པའི་ཉིང་ཁུ་སྐྱེས་བུ་གསུམ་གྱི་ཉམས་སུ་བླང་བའི་རིམ་པ་
ཐམས་ཅད་མ་ཚང་བ་མེད་པར་སྟོན་པ་བྱང་ཆུབ་ལམ་གྱི་སྒྲོན་མ་མཛད་ཅིང་།
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དེའི་མན་ངག་རྣམས་སྐལ་བ་དང་ལྡན་པ་དག་ལ་རྒྱ་ཆེར་སྩལ་ཏེ་བོད་ཁམས་སུ་
སངས་རྒྱས་ཀྱི་བསྟན་པ་དར་བར་མཛད་དོ། །དེ་ཡང་སྙིང་རྗེ་པདྨ་དཀར་པོ་ལས།
བྱང་ཕྱོགས་སུ་དགེ་བསྙེན་ཆོས་འཕེལ་ཞེས་བྱ་བ་རྫུ་འཕྲུལ་དང་ལྡན་པ་ཞིག་གིས་
སངས་ རྒྱས་ ཀྱི་ བསྟན་ པ་ ལ་ བྱ་ བ་ རྒྱ་ ཆེར་ བྱེད་ པར་ ལུང་ བསྟན་ པ་ བཞིན།
འཕགས་མཆོག་ཐུགས་རྗེ་ཆེན་པོ་དགེ་བསྙེན་གྱི་རྣམ་པར་བསྟན་པ་འབྲོམ་སྟོན་
རྒྱལ་བའི་འབྱུང་གནས་ཀྱིས་ཇོ་བོ་རྗེ་མངའ་རིས་སྟོད་ནས་དབུ་གཙང་གི་ལྗོངས་
སུ་གདན་དྲངས། ཡེར་པ་ལྷ་རི་སྙིང་པོ་ལ་སོགས་པར་བཞུགས་སུ་གསོལ། ཡབ་
སྲས་གཉིས་ཀྱིས་རྫུ་འཕྲུལ་གྱི་བཀོད་པ་བསམ་གྱིས་མི་ཁྱབ་པ་བསྟན། སྡེ་སྣོད་
གསུམ་ དང༌ རྒྱུད་ སྡེ་བཞིས་ བསྡུས་ པའི་ རྒྱལ་ བའི་ བཀའ་ དང༌། དེའི་ དགོངས་
འབྲེལ་གྱི་གཞུང་མན་ངག་ཐམས་ཅད་གང་ཟག་གཅིག་གི་ཉམས་ལེན་གྱི་རིམ་
པར་བསྡུས་ཏེ་གཏན་ལ་ཕབ། དེའི་ནང་ནས་ཀྱང་བསྟན་པའི་རྩ་བ་སོ་སོར་ཐར་
པ་ལ་གཅེས་སྤྲས་ཆེར་མཛད་ པས་ ཚུལ་ ཁྲིམས་རྣམ་ པར་ དག་པའི་དྲི་བསུང་
ཕྱོགས་བརྒྱར་འཕྲོ་བ་ཇོ་བོ་བཀའ་གདམས་པའི་རིང་ལུགས་དྲི་མ་མེད་པ་འཛིན་
པས་ བྱང་ཕྱོགས་ནོར་འཛིན་གྱི་ཁོངས་འདི་ཡོངས་སུ་གང་བར་མཛད། མཐར་
བསྟན་པ་འབྲོམ་རིན་པོ་ཆེ་ལ་གཏད་ནས་སྙེ་ཐང་དུ་རྫུ་འཕྲུལ་གྱི་བཀོད་པ་བསམ་
གྱིས་མི་ཁྱབ་པ་དང་བཅས་མྱ་ངན་ལས་འདའ་བའི་ཚུལ་བསྟན་ཏོ། །
དེ་ནས་འབྲོམ་རིན་པོ་ཆེས་ཇོ་བོའི་ཞལ་ཆེམས་ལྟར། རྭ་སྒྲེང་རྒྱལ་བའི་
དབེན་གནས་བཏབ་སྟེ། བཀའ་གདམས་སྐུ་མཆེད་གསུམ་ལ་སོགས་པ་རྣམས་ལ་
སྐྱེས་བུ་གསུམ་གྱི་ལམ་གི་རིམ་པའི་མན་ངག་རྣམས་ལེགས་པར་བསྟན། སྐུ་
མཆེད་གསུམ་ལ་སོགས་པས་ཀྱང་བསྟན་པ་རྒྱ་ཆེར་སྤེལ་ལོ། །དེ་ནས་རིང་ཞིག་
- 132 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ལོན་པ་ན་བཀའ་གདམས་ཀྱི་ཀུན་སྤྱོད་གཙང་མ་འཛིན་པའི་བཤེས་གཉེན་ཆེན་
པོ་ཕལ་ཆེར་འདས་ཤིང་། གངས་ཅན་གྱི་ལྗོངས་འདིར་བསྟན་པ་འགྲིབ་ཏུ་ཉེ་བ་
ན། འཇམ་ དཔལ་ རྩ་ རྒྱུད་ ལས། བློ་ ལྡན་ དང་ པོར་ ཡི་གེ་བ། །དེ་ བཞིན་ སྡོམ་
བརྩོད་དད་པ་འབྱུང་། །རྣམ་པ་དུ་མར་སྡོམ་བརྩོན་གསུང་། །དེ་ཚེ་མཐའ་ཡས་
འབྱུང་བ་འགྱུར། །སྡོམ་བརྩོན་ཐམས་ཅད་བསྒྲོགས་པ་ཡང་། །སྟོན་པའི་བསྟན་པ་
གསལ་བར་བྱེད། །བསྟན་པ་དེ་ཚེ་ས་སྟེང་དུ། །རྣམ་པར་ཉམས་ཤིང་སྣང་མེད་
ལ། །སྟོན་པའི་གཟུགས་བརྙན་ཡིད་དུ་འོང་། །བྱེད་པར་འགྱུར་བ་ཐེ་ཚོམ་མེད། །
ཐམས་ཅད་བྱང་ཆུབ་ལུང་བསྟན་ཏེ། །ང་ཡི་བྱང་ཆུབ་མཆོག་ཐོབ་འགྱུར། །དེར་ནི་
འཇིག་རྟེན་སྦྱིན་གནས་འགྱུར། །སྲིད་པ་གསུམ་གྱི་མཐར་ཡང་བྱེད། །སྔགས་དང་
རྒྱུད་ལ་མངོན་བརྩོན་པའི། །གྲགས་པ་འཛིན་པ་ཤེས་པར་བྱ། །ཞེས་དང་། མདོ་
སྡེ་གདམས་ངག་འབོགས་པའི་རྒྱལ་པོའི་བསྟན་པ་དྭངས་སྙིགས་འབྱེད་པའི་ལེའུ་
ལས། ཀུན་ དགའ་བོ། ད་ ལྟ་ ང་ ལ་ཤེལ་ དཀར་ གྱི། །འཕྲེང་བ་སྟེར་བའི་ཁྱེའུ་
འདི། །ང་ཡི་བསྟན་པའི་གསོ་བྱེད་ལ། །མ་འོངས་སྙིགས་མའི་དུས་སུ་ནི། །འབྲི་
དང་ལྡན་གྱི་ས་མཚམས་སུ། །དགེ་ཞེས་བྱ་བའི་དགོན་པ་འདེབས། །བློ་བཟང་
ཞེས་བྱའི་མིང་ཅན་འབྱུང༌། །འཁོར་ནི་རྣམ་མང་བསྡུ་བར་བྱེད། །ཆོས་སྤྱོད་བཅུ་
ཡི་རྒྱུན་ འཛུགས་ཤིང་། །ལྷ་ ཁང་ཀ་ བ་ ཤིང་ ལོ་ཅན། །ང་ ཡི་ གཟུགས་སྐུ་རྣམ་
གཉིས་ལ། །དབུ་རྒྱན་འབུལ་ཞིང་མཆོད་པ་བྱེད། །སྟོན་པའི་མདོ་བཞིན་གསུང་
སྒྲོག་ཅིང་། །སྙན་པའི་དབྱངས་ཀྱིས་གསོལ་བ་འདེབས། །ང་ལ་གསོལ་བ་རབ་
འདེབས་ན། །བསྟན་པ་ལོ་སྟོང་བར་དུ་གནས། །དེ་ནས་འཕོས་ནས་ཤར་ཕྱོགས་
ཀྱི། །རྨད་བྱུང་བཀོད་པའི་འཇིག་རྟེན་དུ། །སེང་གེའི་ང་རོ་ཞེས་བྱར་འགྱུར། །དེ་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་ དད་ བྱེད་ ཞིང་ དེར་ སྐྱེ། །ཞིང་ མཆོག་ དེ་ནི་ ཁྱད་ པར་ འཕགས། །ཞེས་དང་།
ལང་ཀར་གཤེགས་པའི་མདོ་རྒྱ་ནག་འགྱུར་ལས། བཅོམ་ལྡན་འདས་ལ་ཀླུའི་
རྒྱལ་པོ་མ་དྲོས་པས་དུང་དཀར་པོ་ཞིག་ཕུལ་བ། མོངྒལ་གྱི་བུ་ལ་གནང་ནས་འདི་
ཁྱོད་ཀྱིས་འགོག་པ་རིར་སྦོས་ཤིག །མ་འོངས་པ་ན་དགེ་སློང་པདྨའི་ངང་ལྡན་
འདིས་གཏེར་ནས་འདོན་པས་དེའི་ཚོགས་དུང་དུ་འགྱུར། ཞེས་སོགས་རྒྱལ་བས་
མདོ་རྒྱུད་དུ་མ་ནས་ལུང་བསྟན་ཅིང་། བསྐལ་པ་དཔག་ཏུ་མེད་པའི་སྔ་རོལ་ནས་
སྙིགས་མའི་དུས་སུ་འགྲོ་བ་མགོན་མེད་རྣམས་ཀྱི་མགོན་སྐྱབས་མཛད་པ་དང༌།
ཐུབ་བསྟན་ཡོངས་རྫོགས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པ་ཁམས་
གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་མདོ་ཁམས་སྨད་དུ་སྐུ་འཁྲུངས་ནས་རིམ་
གྱིས་ དབུས་ གཙང་ གི་ ལྗོངས་ འདིར་ བྱོན་ ཏེ། རང་ ཉིད་ གོ་ འཕང་ མཐོན་ པོར་
གཤེགས་ཟིན་ཀྱང་ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར་རྒྱལ་བའི་
བཀའ་དང་། དེའི་དགོངས་འགྲེལ་ཚད་ལྡན་ཐམས་ཅད་ལ་ཉིད་ཀྱི་སྐུ་དང་སྲོག་
ལའང་མི་བལྟ་བར་ཐོས་བསམ་སྒོམ་པའི་ཚུལ་གྱིས་ལེགས་པར་སྦྱངས། བོད་
ཡུལ་འདིར་སྔོན་ཆད་རྒྱལ་བའི་བཀའ་དང་མི་མཐུན་ཀྱང་རང་རང་གི་ལུགས་རྣམ་
པར་བཟུང་སྟེ། ཁོ་བོ་ཅག་གི་འདི་ཁོ་ན་བདེན་གྱི་གཞན་ནི་གཏི་མུག་གོ་ཞེས་སྨྲ་
བ་མང་དུ་སྣང་བ་ལ། རྗེ་བླ་མ་འདིས་ནི་དེ་འདྲ་བའི་ རྗེས་ སུ་མ་ཞུགས་ པར་
གདུལ་བྱ་རྣམས་སངས་རྒྱས་ཀྱི་སར་འཁྲིད་པ་ལ་ནམ་ཡང་འཁྲུལ་པ་མེད་པ་ནི་
རྒྱལ་བའི་བཀའ་ཉིད་ཡིན་པར་གཟིགས་ནས་བཀའ་དགོངས་པ་འཚོལ་བ་ཁོ་ན་
ལྷུར་མཛད་དོ། །དེ་ཡང་ཤིང་རྟ་ཆེན་པོ་རྣམས་ཀྱི་དྲི་མ་མེད་པའི་རིགས་པའི་ལམ་
སྲོལ་ལ་བརྟེན་ནས་མདོ་སྔགས་ཀྱི་ལམ་རྣམས་ལ་དཔྱད་པ་ཞིབ་ཏུ་མཛད་ཅིང་།
- 134 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མགོན་པོ་འཇམ་དཔལ་དབྱངས་ལ་མདོ་སྔགས་ཀྱི་ལམ་གྱི་གནད་ཡོངས་ སུ་
རྫོགས་པར་གསན་ནས་དཔྱད་པ་ཡོངས་སུ་རྫོགས་པ་ན་ཆོས་རྒྱལ་སྲོང་བཙན་
སྒམ་ པོའི་ བཀའ་ ཆེམས་ དང་། བཀའ་ གདམས་གླེགས་ བམ་ སོགས་ ནས་ ལུང་
བསྟན་པ་ལྟར། ཕྱོགས་མཐའ་དག་ནས་ལས་དང་སྐལ་བར་ལྡན་པའི་གདུལ་བྱ་
བགྲང་བ་ལས་འདས་པ་འདུས་པ་ལ་མདོ་སྔགས་ཡོངས་སུ་རྫོགས་པའི་ཆོས་ཀྱི་
འཁོར་ལོ་བསྐོར་བར་མཛད་པས་སྐད་ཅིག་ལ་ནུབ་ཛ་ལནྡྷ་ར་ནས་ཤར་ཕྱོགས་རྒྱ་
མཚོའི་མཐའ་ལ་ཐུག་གི་བར་རྗེ་བླ་མའི་ལུགས་བཟང་དྲི་མ་མེད་པ་འཛིན་པའི་
དགེ་བའི་བཤེས་གཉེན་དང་། དགེ་འདུན་གྱི་སྡེས་ཡོངས་སུ་ཁྱབ་པར་གྱུར་ཏོ། །
དེས་ན་རྗེ་བཙུན་བྱམས་པ་མགོན་པོས་ རྗེ་ བླ་མ་ལ་ ཞལ་དངོས་སུ་བསྟན་ཏེ།
རིགས་ཀྱི་བུ་ཁྱོད་ནི་རྒྱལ་བའི་བསྟན་པ་ལ་རྒྱལ་བ་ཉིད་དང་མཚུངས་པར་ཤེས་
པར་གྱིས་ཤིག་ཅེས་ལུང་བསྟན་དབུགས་དབྱུང་མཛད། དོན་འདི་དག་ལས་ན་
སྔོན་དུས་གངས་རིའི་ཁྲོད་འདིར་རང་ཅག་ཁ་བ་ཅན་པ་རྣམས་ཀྱི་རྗེ་བོ་ཆོས་རྒྱལ་
མེས་དབོན་རྣམས་དང་། མཁན་ཆེན་བོ་དྷི་སཏྭ་དཔོན་སློབ་རྣམས་ཀྱིས་དཀའ་བ་
བརྒྱ་ཕྲག་དུ་མའི་སྒོ་ནས་བསྟན་པ་བཙུགས་པས་བཀའ་དྲིན་མཚུངས་པ་མེད་པ་
བཞིན་དུ། བསྟན་པ་ཕྱི་དར་ལ་དཔལ་ལྷ་གཅིག་དཱི་པཾ་ཀ་ར་ཡབ་སྲས་དང་། ཆོས་
ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་རྣམས་ཀྱིས་མདོ་སྔགས་ཡོངས་སུ་རྫོགས་
པའི་བསྟན་པ་གཞི་ནས་གཙུགས་ཤིང་ཆེས་ཆེར་འཕེལ་བར་མཛད་པས་གངས་
ཅན་པ་ཡོངས་ལ་བཀའ་དྲིན་གྱིས་ཁྱབ་པར་མཛད་ཅེས་གཟུ་བོར་གནས་ཤིང་རྣམ་
དཔྱོད་ཀྱི་མིག་དང་ལྡན་པའི་མཁས་པ་ཐམས་ཅད་མཐུན་པར་གླེང་ངོ༌། །
གཉིས་པ་བྱེ་བྲག་ཏུ་ཐུགས་རྗེ་ཆེན་པོའི་ཆོས་སྐོར་རྣམས་ལོ་པཎ་གང་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༢༽
དང་གང་གིས་བསྒྱུར་བའི་ཚུལ་ནི། ཁ་བ་ཅན་གྱི་ལྗོངས་འདིར་རྒྱལ་བའི་བསྟན་པ་
ཐོག་མར་དབུ་བརྙེས་པའི་ཚེ་ན་ཡང་། ཐུགས་རྗེ་ཆེན་པོའི་ཆོས་སྒོར་ཉིད་ཐོག་
མར་བྱོན་པ་ཡིན་ཏེ། གོང་དུ་བརྗོད་ཟིན་པ་ལྟར་ལྷ་ཐོ་ཐོ་རི་སྙན་ཞལ་ཕོ་བྲང་ཡུམ་
བུ་བརླ་ སྒང་ན་བཞུགས་པའི་ཚེ། མདོ་སྡེ་ཟ་མ་ཏོག་བཀོད་པ་མཐིང་ཤོག་ལ་
གསེར་བཞུན་མས་ བྲིས་ པ་འོད་དང་འོད་ཟེར་འཕྲོ་བ་ཞིག་རྒྱལ་པོའི་ཕྱག་ཏུ་
བབས་པ་དེ་ནས་བཟུང་སྟེ་བོད་དུ་དམ་པའི་ཆོས་དར་བའི་དབུ་ཚུགས་པ་ཡིན་ལ།
མདོ་སྡེ་ཟ་མ་ཏོག་བཀོད་པ་ཞེས་བྱ་བ་དེ་ནི་ཐུགས་རྗེ་ཆེན་པོའི་སྐུའི་བཀོད་པ་
བསམ་གྱིས་མི་ཁྱབ་པའི་ཚུལ་དང་གསུང་ཡི་གེ་དྲུག་པའི་བྱུང་ཚུལ་ཕན་ཡོན་དང་
བཅས་པ་རྒྱ་ཆེར་སྟོན་པ་ཞིག་ཡིན་ལ། དེ་ཡང་བོད་ཁམས་ནི་ཐུགས་རྗེ་ཆེན་པོའི་
འདུལ་ཞིང་ཡིན་པས་ཐུགས་རྗེ་ཆེན་པོའི་ཐུགས་བསྐུལ་བའི་གཟུངས་ཡི་གེ་དྲུག་
པ་ཕན་ཡོན་དང་བཅས་པའི་མདོ་སྡེ་ཐོག་མར་བྱོན། སྐུའི་རྟེན་ཡང་ཐུགས་རྗེ་ཆེན་
པོའི་སྐུ་ཉིད་ཐོག་མར་བྱོན་པ་ཡིན་ཏེ། གོང་དུ་བརྗོད་ཟིན་པ་ལྟར་ཆོས་རྒྱལ་སྲོང་
བཙན་སྒམ་པོ་དགུང་ལོ་བཅུ་གསུམ་པའི་ཚེ་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱིས་འོད་ཟེར་ཆེན་པོས་དབང་བསྐུར་ཞིང་། གདུལ་བྱ་ཐུན་
མོང་བའི་སྣང་ངོར་ལྷ་རྣམས་ཀྱི་འཁྲུས་གསོལ་ནས་བོད་ཁམས་ཆོས་བཞིན་སྐྱོང་
བའི་རྒྱལ་པོར་མངའ་གསོལ། དགུང་ལོ་བཅོ་ལྔ་པའི་ཚེ་ཙན་དན་སྦྲུལ་གྱི་སྙིང་པོ་
ལ་རང་བྱུང་དུ་བྱོན་པའི་ཐུགས་རྗེ་ཆེན་པོའི་སྐུ་བོད་ཡུལ་དུ་སྤྱན་དྲངས་། གནས་
ཆེན་བརྒྱད་ཀྱི་ས་སྣ་རྡོ་སྣ་དང་། རིན་པོ་ཆེ་སྣ་ཚོགས་པའི་ཀླུ་འཇིམ་དང་། བྱང་
ཆུབ་ཀྱི་ཤིང་སོགས་སྐུ་རྒྱུ་རྣམས་བསགས་ནས་ཐུགས་རྗེ་ཆེན་པོ་བཅུ་གཅིག་ཞལ་
གྱི་སྐུ་ཞིག་བོད་ཁམས་སྤྱིའི་མཆོད་ཡུལ་དུ་བཞེང་བར་དགོངས་པ་ན། སྐུ་རྒྱུ་དེ་
- 136 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དག་ལས་ཐུགས་རྗེ་ཆེན་པོ་བཅུ་གཅིག་ཞལ་གྱི་སྐུ་རྒྱལ་པོ་རང་དང་སྐུ་ཚད་མཉམ་
པ། འོད་དཔག་མེད་ཀྱི་ཞལ་ཡན་གྱིས་མཐོ་བ་ཞིག་རང་བྱོན་དུ་ཕེབས། ཙན་དན་
གྱི་སྐུ་རང་བྱོན་ཡང་དེའི་ཐུགས་ཀར་བཞུགས་ནས་ཐུགས་རྗེ་ཆེན་པོ་རང་བྱུང་ལྔ་
ལྡན་ཞེས་ཡོངས་སུ་གྲགས་པ་འཛམ་གླིང་སྤྱི་དང་། ཁྱད་པར་ཁ་བ་ཅན་པ་རྣམས་
ཀྱི་མགོན་སྐྱབས་མཚུངས་པ་མེད་པ་འཕྲུལ་སྣང་གི་གློ་འབུར་བྱང་མར་བཞུགས་
པ་འདི་བྱོན་པ་ཡིན་ནོ། །འདི་ལ་རང་འབྱུང་ལྔ་ལྡན་ཞེས་བརྗོད་པའི་རྒྱུ་མཚན་ནི།
ཐུགས་ཀ་ན་ཙན་དན་སྦྲུལ་གྱི་སྙིང་པོའི་སྐུ་རང་བྱོན་བཞུགས་ཤིང་། ཕྱིའི་སྐུ་འདི་
ཡང་བཟོ་བོས་བཅོས་མ་དགོས་པར་ཆོས་རྒྱལ་སྲོང་བཙན་སྒམ་པོའི་ཐུགས་བསྐྱེད་
ཀྱི་མཐུས་རང་བྱུང་དུ་ཕེབས། ཕྱིས་ཆོས་རྒྱལ་སྲོང་བཙན་སྒམ་པོ། བལ་མོ་བཟའ་
ཁྲི་བཙུན། རྒྱ་མོ་བཟའ་ཀོང་ཇོ་གསུམ་ཐང་སྐུ་འདི་ལ་ཐིམ་པས་ན་འདི་ལ་རང་
བྱུང་ལྔ་ལྡན་ཞེས་བརྗོད་པར་སྔོན་གྱི་ཡི་གེ་རྙིང་པ་དག་ལས་བྱུང་ངོ༌། །རང་བྱུང་ཝ་
ཏི་བཟང་པོ་དང་། འཕགས་པ་ལོ་ཀེ་ཤྭ་ར་གཉིས་ཀྱང་ཆོས་རྒྱལ་ཐུགས་རྗེ་ཅན་
དེའི་སྐུ་རིང་ལ་བྱོན་པར་བཤད་ཅིང་། དེ་ཡང་དགུང་ལོ་བཅུ་དྲུག་བཞེས་པའི་ཚེ་
ད་དུང་སྐུ་བྱིན་རླབས་ཅན་བོད་ཁམས་སྤྱིའི་མགོན་དུ་འགྱུར་བ་ཇི་འདྲ་ཡོད་སྙམ་
དུ་དགོངས་པ་མཛད་པ་ན། ཙན་དན་གྱི་སྐུ་རང་བྱོན་ལས་འོད་ཟེར་འཕྲོས། འོད་
ཟེར་དེ་ལ་གཏད་དེ་གཟིགས་པ་ན་རྒྱ་བལ་གྱི་སའི་ཆ་ཞིག་ན་ཐུགས་རྗེ་ཆེན་པོ་
རང་བྱོན་མཆེད་བཞི་ཡོད་པར་གཟིགས་ནས་སྤྲུལ་པ་སྣ་ཚོགས་ཀྱིས་སྐུ་དེ་རྣམས་
གདན་དྲང་བར་བཞེད་པ་ན། སྐུ་སོ་སོས་གསུང་བྱོན་ནས་གནས་འདི་དང་འདིར་
ཞོག་ཅེས་ལུང་བསྟན། དེ་ཡང་འཕགས་པ་འཇའ་མ་ལེ་ཞེས་བྱ་བ་ནི་བལ་པོའི་
གྲོང་ཁྱེར་ཡམ་བུ་ཞེས་བྱ་བའི་གླིང་ན་བཞུགས། འཕགས་པ་ཨུ་ཁང་ཞེས་བྱ་བ་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བལ་ པོའི་ གྲོང་ཁྱེར་ ཡེ་ རང་གི་གླིང་ན་བཞུགས། འཕགས་པ་རང་ བྱོན་ ཝ་ཏི་
བཟང་པོ་ཞེས་གྲགས་པ་ཞལ་གཅིག་ཕྱག་གཉིས་པ་མཚན་དང་དཔེ་བྱད་དང་ལྡན་
པ་སྐུ་བལྟ་བས་ཆོག་མི་ཤེས་པ་དྲི་བཟང་གི་ངད་ཕྱོགས་བཅུར་འཕྲོ་བ་དེ། ཆོས་
རྒྱལ་ཐུགས་རྗེ་ཅན་དེའི་སྤྲུལ་པས་སྤྱན་དྲངས་ནས་མང་ཡུལ་སྐྱིད་གྲོང་དུ་ཕེབས་
པ་ན་སྐུས་གསུང་བྱོན་ནས་ང་འདིར་ཞོག་འགྲོ་དོན་འདི་ན་ཡོད་ཅེས་གསུངས་ནས་
བལ་བོད་མཚམས་ཀྱི་སྐྱེ་འགྲོ་ཡོངས་ཀྱི་མགོན་སྐྱབས་སུ་བཞུགས་སོ། །འཕགས་
པ་ལོ་ཀེ་ཤྭ་ར་ནི་བོད་ཡུལ་དབུས་སུ་སྤྱན་དྲངས་ནས། དེང་སང་ཕོ་བྲང་ཆེན་པོ་པོ་
ཏ་ལར་བཞུགས་སོ། །དེ་བཞིན་དུ་ཆོས་རྒྱལ་སྲོང་བཙན་སྒམ་པོ་སྐུ་བལྟམས་པ་
དང་དུས་མཉམ་དུ། ཨོཾ་མ་ཎི་པདྨེ་ཧཱུྃ། ཞེས་ཡི་གེ་དྲུག་པའི་སྒྲ་འབྲུག་ལྟར་གྲག་པ་
ཞིག་བྱུང་ཞིང་ཡི་གེའི་གཟུགས་རྣམས་བྲག་ལོགས་ལ་ཐིམ་པས་བྲག་ལ་ཡི་གེ་
དྲུག་པའི་གཟུགས་འོད་ཟེར་འཕྲོ་བ་ཞིག་རང་བྱོན་དུ་ཕེབས། དེ་ནས་བཟུང་སྟེ་
བོད་ཁམས་སུ་ཆོས་རིམ་གྱིས་དར་ཞིང་བྱིས་པ་སྨྲ་ཤེས་པ་ཡན་ཆད་ཐམས་ཅད་
ཀྱིས་ཡི་གེ་དྲུག་པའི་གཟུངས་སྔགས་འདོན་པ་འདི་བྱུང་། སྔོན་ཆད་བོད་ཡུལ་སྲིན་
པོའི་གླིང་དུ་གྲགས་པ་ལ། ཆོས་རྒྱལ་ཐུགས་རྗེ་ཅན་རྣམས་ཀྱི་སྐུ་དྲིན་ལས་དབུས་
གཙང་དག་པའི་ཞིང་ཞེས་གྲགས་པར་གྱུར་པ་ཡིན་ནོ། ། །
དེ་ནས་ཆོས་རྒྱལ་སྲོང་བཙན་སྒམ་པོའི་སྐུ་རིང་ལ་ཐུགས་རྗེ་ཆེན་པོའི་ཆོས་
སྐོར་མདོ་རྒྱུད་ཉི་ཤུ་ཙམ་ཞིག་བོད་ཡུལ་དུ་བྱོན་པར་རྒྱལ་པོ་བཀའ་འབུམ་ལས་
བཤད་ཅིང་། ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་ལ་ཐུགས་རྗེ་ཆེན་པོའི་ཆོས་
སྐོར་མཐའ་ཡས་པ་བསྒྱུར། དེ་ནས་རིམ་གྱིས་ལོ་པཎ་མང་པོས་ཐུགས་རྗེ་ཆེན་
པོའི་ཆོས་སྐོར་མང་དུ་བསྒྱུར་ཏེ། དེ་ཡང་རགས་རིམ་ཞིག་བརྗོད་ན་ཐུགས་རྗེ་ཆེན་
- 138 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པོའི་རྒྱུད་དང་གཟུངས་མང་པོ་ལོ་ཙཱ་བ་ཚུལ་ཁྲིམས་འོད་ཟེར་གྱིས་བསྒྱུར། ཐུགས་
རྗེ་ཆེན་པོ་དོན་ཡོད་ཞགས་པའི་སྐོར་མང་པོ་དང༌། འཇིག་རྟེན་དབང་ཕྱུག་གི་རྟོག་
པ་ལ་སོགས་པ་ནི་བ་རི་ལོ་ཙཱ་བས་བསྒྱུར། སྤྱན་རས་གཟིགས་བཅུ་གཅིག་ཞལ་
གྱི་གཟུངས་ལ་སོགས་པ་སྤྱན་རས་གཟིགས་ཀྱི་ཆོས་སྐོར་མང་པོ་ཞིག་ལོ་ཙཱ་བ་
ཆོས་གྲུབ་ཀྱིས་བསྒྱུར། ལོ་ཆེན་རིན་ཆེན་བཟང་པོས་ཀྱང་སློབ་དཔོན་ཀླུ་སྒྲུབ་
ཀྱིས་མཛད་པའི་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གི་སྒྲུབ་ཐབས་དང་། དགེ་
སློང་མ་དཔལ་མོས་མཛད་པའི་ཐུགས་རྗེ་ཆེན་པོའི་སྒྲུབ་ཐབས་དང་བསྟོད་པ་
སོགས་ཐུགས་རྗེ་ཆེན་པོའི་ཆོས་སྐོར་མང་དུ་བསྒྱུར་། མགོས་ལོ་ཙཱ་བས་ཀྱང་དོན་
ཞགས་ལྷ་བཅུ་བདུན་གྱི་བསྟོད་པ་སོགས་ཐུགས་རྗེ་ཆེན་པོའི་ཆོས་སྐོར་མང་དུ་
བསྒྱུར། ལོ་ཙཱ་བ་མི་ཕམ་བཤེས་གཉེན་གྱིས་ཀྱང་ཐུགས་རྗེ་ཆེན་པོ་ཁ་སརླ་ཎིའི་
སྒྲུབ་ཐབས་སོགས་སྣ་ཚོགས་བསྒྱུར། ལོ་ཙཱ་བ་རྒྱལ་ཆོས་བཟང་གིས་ཀྱང་ཐུགས་
རྗེ་ཆེན་པོ་སེང་གེ་སྒྲའི་སྒྲུབ་ཐབས་སློབ་དཔོན་ཙན་དྲ་གོ་མིས་མཛད་པ་སོགས་
མང་དུ་བསྒྱུར། ཐུགས་རྗེ་ཆེན་པོའི་ རིགས་ཀྱི་ཁྲོ་བོ་རྟ་མགྲིན་གྱི་སྒྲུབ་ཐབས་
རྣམས་ནི་ལོ་ཙཱ་བ་ཉི་མ་རྒྱལ་མཚན་དང་། ལོ་ཙཱ་བ་བྱམས་པའི་དཔལ་སོགས་
ཀྱིས་བསྒྱུར། དེ་ལྟར་ལོ་པཎ་སྐུ་དྲིན་ཅན་རྣམས་ཀྱིས་ཐུགས་རྗེ་ཆེན་པོའི་ཆོས་
སྐོར་མང་དུ་བསྒྱུར་བ་ལས་བོད་ཁམས་སུ་ཐུགས་རྗེ་ཆེན་པོའི་ཆོས་སྐོར་མང་དུ་
འཕེལ་ཏེ། དགེ་སློང་མ་དཔལ་མོའི་ ལུགས་ ཀྱི་ཐུགས་ རྗེ་ ཆེན་ པོའི་ ཆོས་ སྐོར་
རྣམས་ལོ་ཆེན་རིན་ཆེན་བཟང་པོ་དང༌། ཇོ་བོ་རྗེ་གཉིས་ཀྱི་སྐུ་དྲིན་ལས་མངའ་
རིས་སྟོད་དུ་ཆེར་དར། གྲུབ་ཐོབ་ཉི་ཕུག་པ་དང་། བྱང་སེམས་ཟླ་བ་རྒྱལ་མཚན་
ནས་བརྒྱུད་དེ་གཙང་ཕྱོགས་སུ་རྒྱ་ཆེར་དར། དེ་ཡང་ཇོ་བོ་རྗེ་ནས་བརྒྱུད་པ་ནི་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མངའ་རིས་ཆོས་རྒྱལ་ལྷ་བླ་མ་བྱང་ཆུབ་འོད་ནས་རིམ་གྱིས་བརྒྱུད་དེ་ཐམས་ཅད་
མཁྱེན་པ་དགེ་འདུན་རྒྱ་མཚོས་རྒྱ་ཆེར་སྤེལ་བས་དེང་སང་དབུས་ཕྱོགས་སུ་འཕྲིན་
ལས་ཀྱི་ཁྱབ་གདལ་ཆེ་བར་གནས། གྲུབ་ཐོབ་ཉི་ཕུ་པ་ཡབ་སྲས་ནས་རིམ་གྱིས་
བརྒྱུད་པ་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་རྒྱ་ཆེར་
སྤེལ་ནས་གཙང་ཕྱོགས་ན་འཕྲིན་ལས་ཆེ་བར་བཞུགས། གྲུབ་ཐོབ་ཉི་ཕུག་པ་
ནས་བརྒྱུད་པ་འདི་ལ། ཇོ་བོ་རྗེ་ནས་བརྒྱུད་པ་དང་། བལ་པོ་པེ་ཉ་བ་ནས་བརྒྱུད་
པ་གཉིས་ཀ་ཡོད་དོ། །གྲུབ་ཆེན་མི་ཏྲ་ཛོ་ཀི་ནས་བརྒྱུད་པའི་ཐུགས་རྗེ་ཆེན་པོའི་
ཆོས་སྐོར་ནི་ཁྲོ་ཕུ་ལོ་ཙཱ་བ་ཡབ་སྲས་ནས་བརྒྱུད་དེ་རྗེ་ཐམས་ཅད་མཁྱེན་པ་ཆེན་
པོས་མཁས་གྲུབ་སྨྲ་བའི་ཉི་མ་ལ་གནང༌། དེ་ནས་རིམ་གྱིས་བརྒྱུད་དེ་རྗེ་བཙུན་བློ་
བཟང་ཆོས་ཀྱི་རྒྱལ་མཚན་དང༌། ཀུན་མཁྱེན་ལྔ་པ་ཆེན་པོའི་བར་དུ་བརྒྱུད་ཅིང་།
རྗེ་བཙུན་བློ་བཟང་ཆོས་ཀྱི་རྒྱལ་མཚན་ནས་བརྒྱུད་པའི་ཐུགས་རྗེ་ཆེན་པོ་རྒྱལ་བ་
རྒྱ་མཚོའི་དབང་གི་སྐོར་ནི་འཕྲིན་ལས་ཀྱི་དར་ཆ་ཤིན་ཏུ་ཆེ་བས་ཕྱོགས་ཐམས་
ཅད་ལ་ཁྱབ་ཅིང༌། ལྷག་པར་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་
ཡེ་ཤེས་ཀྱི་རྒྱ་ཆེར་སྤེལ་བར་མཛད་དོ། །ཀུན་མཁྱེན་ལྔ་པ་ཆེན་པོ་ནས་བརྒྱུད་
པའི་ཐུགས་རྗེ་ཆེན་པོའི་དམར་ཁྲིད་སྙིང་པོ་དོན་གསུམ་དུ་གྲགས་པ་ནི་གྲུབ་
མཐའ་རིས་སུ་མ་ཆད་པ་ཐམས་ཅད་ལ་ཁྱབ་ཅིང་འཕྲིན་ལས་ཀྱི་དར་ཆ་ཤིན་ཏུ་ཆེ་
བར་བཞུགས་ལ། གཞན་ཡང་འཚེམ་བུ་དམར་འཁྲིད་དུ་ གྲགས་པ་དང་། ཆོས་
རྒྱལ་སྲོང་བཙན་སྒམ་པོ་ནས་བརྒྱུད་པའི་ཐུགས་རྗེ་ཆེན་པོའི་ཆོས་སྐོར་མང་པོ་
དང༌། བླ་མ་གོང་མ་རྣམས་ལ་ཐུགས་རྗེ་ཆེན་པོས་ ཞལ་དངོས་སུ་བསྟན་ནས་
གསུངས་པའི་མན་ངག་ཐོར་བུ་བ་ནི་མང་དུ་སྣང་ངོ༌། །ཐུགས་རྗེ་ཆེན་པོའི་ཆོས་
- 140 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྐོར་རྒྱལ་བ་རྡོ་ རྗེ་ འཆང་གིས་རྒྱུད་སྡེ་རྣམས་སུ་ཇི་ལྟར་གསུངས་པ་རྒྱ་གར་
འཕགས་ པའི་ཡུལ་ གྱི་མཁས་གྲུབ་ཚད་ལྡན་རྣམས་ ཀྱིས་ དགོངས་ པ་ཇི་ལྟར་
བཀྲལ་བ་ལྟར། བྱ་རྒྱུད་རིགས་གསུམ་གྱི་མན་ངག་གི་གནད་མཐའ་དག་ཚང་ལ་
མ་ནོར་བར་ཡོངས་སུ་རྫོགས་པ་ནི་རྗེ་ཐམས་ཅད་མཁྱེན་པས་རྡོ་རྗེ་འཆང་ཆེན་
པོའི་ལམ་གྱི་རིམ་པར་ལེགས་པར་གཏན་ལ་ཕབ་ལ། དེའི་དགོངས་པ་འགྲེལ་པ་
ལ་འདུལ་འཛིན་གྲགས་པ་རྒྱལ་མཚན་གྱིས་བྱ་རྒྱུད་རིགས་གསུམ་གྱི་ལག་ལེན་
གསལ་བར་སྟོན་པའི་བསྟན་བཅོས་མཛད། མཁས་གྲུབ་ཐམས་ཅད་མཁྱེན་པས་
རྒྱུད་སྡེ་བཞིའི་རྣམ་གཞག་ལེགས་པར་སྟོན་པའི་ལེགས་བཤད་རྨད་དུ་བྱུང་བ་
མཛད་དོ། །དེ་ལྟར་ན་ཐུགས་རྗེ་ཆེན་པོའི་ཆོས་སྐོར་ལ་སྙིང་ནས་སྒྲུབ་པ་བྱེད་
འདོད་པ་དག་གིས་ནི་རྗེ་ཡབ་སྲས་ཀྱི་ལེགས་བཤད་དེ་དག་ལ་གཙིགས་པོ་ཆེར་
བཟུང་ནས། དེ་དག་གི་རྗེས་སུ་ཞུགས་ཏེ་རྒྱལ་བའི་དགོངས་པ་བཙལ་ན་ནི་རྒྱལ་
བ་དགྱེས་པའི་ལམ་བཟང་རྙེད་པར་འགྱུར་གྱི། དེ་ལྟ་མིན་པར་ཟབ་མོར་གྲགས་
པའི་མན་ངག་ཆུང་ཆུང་རེའི་རྗེས་སུ་ཞུགས་ཀྱང་དེ་ཙམ་གྱི་ས་ཆོད་མི་འབྱུང་བས་
གཟུ་བོར་གནས་ཤིང་རྣམ་དཔྱོད་ཀྱི་བློ་གྲོས་དང་ལྡན་པ་རྣམས་ཀྱིས་ནི་རྗེ་ཡབ་
སྲས་ཀྱི་གསུང་རབ་དྲི་མ་མེད་པ་འདི་དག་ལ་སྙིང་ནས་གུས་པར་བྱའོ། །གལ་ཏེ་
བློ་གྲོས་དང་རྩོལ་བ་ཞན་པས་གཞུང་ཆེན་མོ་དེ་དག་ལ་རང་གིས་བལྟ་བར་མ་
ལྟོགས་ཀྱང་སྙིང་ནས་ཉམས་ལེན་བྱེད་པ་ལ་གཞུང་ཆེན་མོ་འདི་དག་མི་དགོས་ཀྱི་
མན་ངག་ཆུང་ངུ་ཞིག་གིས་ཆོག་གོ་ཞེས་ཆོས་སྤོང་གི་ལས་མི་གསོག་པར། ནམ་
ཞིག་ན་གཞུང་འདི་དག་གི་དོན་གོ་བ་ཞིག་ཡོད་སྙམ་དུ་འདུན་པ་དང་སྨོན་ལམ་གྱི་
ཡུལ་དུ་བྱའོ། །
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྨྲས་པ། བསྐལ་བཟང་རྣམ་འདྲེན་ཆུ་སྐྱེས་དགའ་ཚལ་དུ། །སྙིང་སྟོབས་
འདབ་ སྟོང་ རྫོགས་ པའི་དྲི་བཟང་ གིས། །གངྒཱའི་རྡུལ་ སྙེད་ ཞིང་ གི་ རྒྱལ་ སྲས་
ཀུན། །ཚིམ་མཛད་སྙིགས་མའི་མགོན་པོ་ཤཱཀྱའི་ཏོག །མགོན་དེས་བྱང་གི་ཕྱོགས་
འདིར་ལུང་རྟོགས་བསྟན། །སྤེལ་ཕྱིར་སྤྲུལ་པའི་མཛད་པ་རྣམ་མང་བསྟན། ཁ་བ་
ཅན་དུ་བསྟན་པ་དར་རོ་ཞེས། །གསུང་དབྱངས་མཐོན་པོས་ཡང་ཡང་ལུང་བསྟན་
མཛད། །ཕོངས་པའི་གཉེན་གཅིག་སྤྱན་རས་གཟིགས་དབང་གིས། །གངས་རིའི་
ར་ བས་ བསྐོར་བའི་ཡུལ་ ལྗོངས་ འདི། །ཉིད་ཀྱི་ ཕྱག་ མཚན་ ལྟ་ བུར་ རིང་ནས་
བཞེས། །སྲས་བཅས་རྒྱལ་བ་ཀུན་ཀྱང་དེ་ལ་བསྐུལ། །སྟོན་པ་མཉམ་མེད་དེ་ཡི་
ཐབས་ མཁས་ དང་། །འཕགས་ མཆོག་ ཕྱག་ ན་ པདྨོའི་ ཐུགས་ བསྐྱེད་ མཐུས། །
གངས་རིའི་ཁྲོད་འདིར་ཐུབ་བསྟན་རིམ་གྱིས་དར། །སྨོན་ལམ་མཐུ་ལྡན་སེམས་
དཔའ་བགྲང་ཡས་ བྱོན། །ལྔ་བརྒྱའི་གཙུག་རྒྱན་མར་མེ་མཛད་དཔལ་དང་། །
རྒྱལ་ཀུན་ངོ་བོ་རྗེ་བཙུན་ཙོང་ ཁ་པ། །རྒྱལ་བ་རང་ཉིད་ཕྱོགས་འདིར་བྱོན་པ་
བཞིན། །ཐུབ་ བསྟན་ ཡོངས་ རྫོགས་ ཆེས་ ཆེར་ དར་ བར་ མཛད། །མདོ་ སྔགས་
གསུང་རབ་ཀུན་གྱི་སྙིང་པོའི་བཅུད། །སྲས་བཅས་རྒྱལ་བའི་དགོངས་ཟབ་མཐར་
ཐུག་པ། །འདི་འདྲ་རྣ་བའི་ལམ་དུ་ཐོས་པ་ཡང་། །ཨེ་མ་ཧོ་བསྐལ་མང་བསོད་
ནམས་ཟོང་ གིས་བསྒྲུབས། །ཤིན་ཏུ་ ཕྲད་དཀའ་གོང་ན་མེད་ པའི་ ལམ། །རྙེད་
ཀྱང་ཚེ་འདིའི་བསམ་སྦྱོར་ལྷུར་ལེན་པ། །བདག་གི་སྙིང་ལ་གདོན་ཆེན་སུ་ཞིག་
ཞུགས། །སྙིང་གི་དགྲ་འདི་སོལ་མཛོད་བླ་མ་རྗེ། །ཐུབ་དབང་རྡོ་རྗེ་འཆང་དང་
རིགས་གསུམ་མགོན། །དབྱེར་མེད་སྐྱབས་གནས་ཀུན་འདུས་བློ་བཟང་གྲགས། །
བདག་སྙིང་པདྨོའི་ཟེའུ་འབུར་རྟག་བཞུགས་ལ། །ལམ་བཟང་མྱུར་དུ་བགྲོད་པར་
- 142 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱིན་གྱིས་རློབས། །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་
བའི་རྒྱུད་ཀྱི་དོན་གསལ་མཁས་པའི་དགའ་སྟོན་ཞེས་བྱ་བ་ལས། བོད་ཡུལ་ཏུ་ཇི་
ལྟར་དར་ཚུལ་བཤད་པའི་སྐབས་ཏེ་གཉིས་པའོ།། །། །
རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་གུས་པས་ཕྱག་
འཚལ་ལོ། །གསུམ་པ་བླ་མ་གཅིག་ནས་གཅིག་ཏུ་བརྒྱུད་པའི་རིམ་པ་ནི། གོང་དུ་
བརྗོད་ཟིན་པ་ལྟར་ཐུགས་རྗེ་ཆེན་པོའི་ཆོས་སྐོར་མཐའ་ཡས་པས་བླ་མ་བརྒྱུད་
པའི་ རིམ་པའང་མང་དུ་ཡོད་ཀྱང་། འདིར་དགེ་སློང་མ་དཔལ་མོའི་ལུགས་ཀྱི་
ཐུགས་རྗེ་ཆེན་པོའི་སྒྲུབ་ཐབས་སྨྱུང་བར་གནས་པའི་ཆོ་ག་དང་བཅས་པའི་བརྒྱུད་
རིམ་སྟོན་པ་སྐབས་སུ་བབས་པ་ཡིན་ལ། དེ་ལ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པས་ཐུགས་རྗེ་ཆེན་པོའི་རྒྱུད་རྣམས་འཕགས་པ་སྤྱན་རས་གཟིགས་
དང༌། རྗེ་བཙུན་འཇམ་དཔལ་དབྱངས་དང༌། གསང་བའི་བདག་པོ་ཕྱག་ན་རྡོ་རྗེ་
སོགས་ལ་གསུངས། དེ་དག་ལས་མགོན་པོ་ཀླུ་སྒྲུབ་ཡབ་སྲས་དང༌། སློབ་དཔོན་
ཛེ་ཏ་རི་དང་། རྡོ་རྗེ་གདན་པ་ཡབ་སྲས་རྣམས་ལ་བརྒྱུད་པ་སོགས་བརྒྱུད་ཚུལ་
མང་དུ་སྣང་ཞིང་། དགེ་སློང་མ་དཔལ་མོས་ཀྱང་གྲུབ་ཆེན་ཕག་ཚང་བ་སོགས་
མཁས་གྲུབ་ཀྱི་བླ་མ་མང་དུ་བསྟེན། གསང་སྔགས་རྒྱུད་སྡེ་བཞི་ག་ལ་གསན་པ་
རྒྱ་ཆེར་མཛད་པས་བརྒྱུད་རིམ་མང་དུ་ཡོད་ཀྱང་། དེང་སང་ཡོངས་སུ་གྲགས་པར་
ཐུགས་རྗེ་ཆེན་པོ་ནས་དགེ་སློང་མ་དཔལ་མོ་ལ་བརྒྱུད་པར་བྱེད་པ་ནི། དགེ་སློང་
མ་དཔལ་མོས་ཐུགས་རྗེ་ཆེན་པོ་དངོས་སུ་ཞལ་གཟིགས་ཤིང་དབང་དང་གདམས་
པ་ཐོབ་པ་ཡིན་པས་བྱིན་རླབས་ཉེ་བརྒྱུད་ཀྱི་དབང་དུ་བྱས་པ་ཡིན་ལ། དེས་ན་
ཡང་ དག་ པར་ རྫོགས་ པའི་སངས་རྒྱས་ཀྱིས་ཐུགས་ རྗེ་ཆེན་པོ་ལ་འདིའི་རྒྱུད་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྣམས་གསུངས། ཐུགས་རྗེ་ཆེན་པོས་དགེ་སློང་མ་དཔལ་མོ་ལ་གནང་། དེ་ནས་
བདག་གི་དྲིན་ཅན་བླ་མ་རྣམས་ཀྱི་བར་དུ་བྱིན་རླབས་ཀྱི་ཚན་ཀ་མ་ཉམས་ཤིང་
བརྒྱུད་པ་ཟམ་མ་ཆད་པར་བྱོན་པ་ཡིས་པས། བྱིན་རླབས་ཉེ་རྒྱུད་ཀྱི་བླ་མ་གོང་མ་
གཅིག་ནས་གཅིག་ཏུ་ཇི་ལྟར་བརྒྱུད་པའི་ཚུལ་དང་། དེ་དག་གི་སྐུ་ཚེ་ཆེ་བའི་ཡོན་
ཏན་མདོ་ཙམ་ཞིག་བརྗོད་པ་ནི། རྒྱལ་བའི་སྲས་པོ་ཐོགས་མེད་བཟང་པོ་དཔལ་
གྱིས། ཤེས་བྱ་མ་ལུས་མཁྱེན་པའི་བཅོམ་ལྡན་འདས། །འགྲོ་བ་ཀུན་ལ་བུ་གཅིག་
ལྟ་བུར་བརྩེ། །ལྷུན་གྲུབ་རྒྱུན་མི་ཆད་པའི་མཛད་པ་ཅན། །མགོན་པོ་སྤྱན་རས་
གཟིགས་ལ་ཕྱག་འཚལ་ལོ། །ཞེས་བསྔགས་པ་མགོན་པོ་སྤྱན་རས་གཟིགས་ཀྱི་
སྐུ་གསུང་ཐུགས་ཀྱི་ཡོན་ཏན་བསམ་གྱིས་མི་ཁྱབ་པ་དག་ཟ་མ་ཏོག་བཀོད་པའི་
མདོ་དང་། དོན་ཡོད་ཞགས་པའི་རྒྱུད་ལ་སོགས་པ་མདོ་རྒྱུད་མང་པོ་ནས་རྒྱ་ཆེར་
གསུངས་པ་ལྟར་ལོགས་སུ་ཤེས་པར་བྱའོ། །ཨིནྡྲ་བྷཱུ་ཏིས་ལུང་བསྟན་འཕགས་པ་
བསྒྲུབས། །ཤིང་འཕེལ་གནས་ སུ་ མཆོག་ གི་དངོས་གྲུབ་ཐོབ། ཁ་སརླ་ཎིར་ཆོ་
འཕྲུལ་ཆེན་པོ་བསྟན། །དཔལ་ལྡན་དཔལ་མོའི་ཞབས་ལ་ཕྱག་འཚལ་ལོ། །ཞེས་
བསྔགས་པ་དགེ་སློང་མ་དཔལ་མོ་ནི་རྒྱལ་ རིགས་སུ་སྐུ་འཁྲུངས། གཞོན་ནུའི་
དུས་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་། མཁས་གྲུབ་ཀྱི་བླ་མ་མང་པོ་
བསྟེན་ནས་སྡེ་སྣོད་གསུམ་དང་རྒྱུད་སྡེ་བཞི་ལ་མཁས་པར་སྦྱངས། བསྙེན་པར་
རྫོགས་པ་དགེ་སློང་མའི་སྡོམ་པ་བཞེས་ནས་དགེ་སློང་མའི་རྣམ་འབྱེད་ནས་ཇི་
ལྟར་འབྱུང་བ་ལྟར་ཁྲིམས་སུམ་བརྒྱ་དྲུག་ཅུ་རྩ་བཞི་པོ་ཐམས་ཅད་མིག་གི་འབྲས་
བུ་ལྟར་བསྲུངས། གྲུབ་ཆེན་ཕག་ཚང་བ་ལ་སོགས་པའི་བླ་མ་རྣམས་ལས་དབང་
དང་གདམས་ངག་མང་དུ་བཞེས་ནས་གསང་སྔགས་ཀྱི་ཉམས་བཞེས་ལ་བརྩོན་
- 144 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པར་མཛད་པས། ནམ་ཞིག་ན་སྔོན་གྱི་ལས་དང༌། འཕྲལ་མི་ཆོས་ཀྱི་བར་ཆད་
བསྲུང་བ་དང་། སྒྲུབ་པ་ལ་བསྐུལ་ཕྱིར་སྐུ་ལུས་ལ་མཛེའི་ནད་ཀྱིས་ཟིན་ཏེ། ཤ་རོ་
དང་དྲེག་མང་དུ་ཆགས་བསྙུང་ཟུག་ཚད་མེད་པ་བྱུང་བ་ན། རྒྱལ་པོ་ཨིནྡྲ་བྷུ་ཏི་ལ་
ད་ཅི་ཙུག་བྱས་ན་ལེགས་བྱས་དྲིས་པས། ཀླུ་དང་ས་བདག་གི་དེད་དཔོན་ཐུགས་
རྗེ་ཆེན་པོ་ཡིན་པས་ལི་ཁ་ར་ཤིང་འཕེལ་ན་ཐུགས་རྗེ་ཆེན་པོ་ཞལ་བཅུ་གཅིག་པ་
བྱིན་རླབས་ཤིན་ཏུ་ཆེ་བ་ཞིག་ཡོད། དེའི་ཕ་ཚད་འདམ་བུ་མདའ་རྒྱུའི་ཚལ་བྱ་བ་
ན་ཇོ་བོ་ཡི་གེ་དྲུག་པ་གཙོ་འཁོར་གསུམ་པ་བྱིན་རླབས་ཆེ་བ་ཞིག་ཡོད་པས། ཁྱོད་
ཀྱང་དེར་སོང་ལ་ཐུགས་རྗེ་ཆེན་པོ་སྒྲུབ་ཤིག །ཅེས་ལུང་བསྟན་པ་ན་ཚེ་འདིའི་
གཉེན་འཁོར་ལོངས་སྤྱོད་གང་གི་ཡང་དབང་དུ་མ་བཏང་བར་དེ་མ་ཐག་མདའ་
རྒྱུའི་ཚལ་དུ་བྱོན་ནས་ཡི་གེ་དྲུག་པ་ལ་གསོལ་བ་བཏབ་པས་ཁམས་ལ་སྐྱེད་ཆེར་
མ་བྱུང་སྟེ། ལི་ཁ་རའི་ཞལ་བཅུ་གཅིག་པ་ཅན་དུ་བྱོན་ནས་ཉིན་མོ་གསོལ་བ་
བཏབ། ནུབ་མོ་བུད་མེད་གནས་སུ་སྡོད་མི་འཇུག་ཟེར་ནས་དགེ་འདུན་གྱིས་སྡོད་
དུ་མ་བཅུག་པས། ཕྱིར་ལོག་ཡི་གེ་དྲུག་པ་ཅན་དུ་བྱོན་ནས་ཞག་བདུན་དུ་སྤྱན་
བཙུམས་ནས་གསོལ་བ་དྲག་ཏུ་བཏབ་སྟེ་བལྟས་པས་ཡི་གེ་དྲུག་པ་ཞལ་བཅུ་
གཅིག་པར་གྱུར་འདུག །མཛེ་ཡང་བསོས། རྟོགས་པ་ཁྱད་པར་ཅན་ཡང་བརྙེས།
བྱམས་ སྙིང་ རྗེ་ཤུགས་དྲག་ཏུ་འཁྲུངས། སྔར་གྱི་སྐུ་ལུས་ཀྱི་ཤ་རོ་དང་དྲེག་ལ་
སོགས་པའི་སྐྱོན་ཐམས་ཅད་ཀྱང་སངས། སྐུ་ལུས་སྔར་བས་ཀྱང་མཚར་བར་གྱུར།
ཏིང་ངེ་འཛིན་གྱི་སྒོ་བསམ་གྱིས་མི་ཁྱབ་པ་ཐུགས་རྒྱུད་ལ་སྐྱེས། བདུད་དང་ལོག་
འདྲེན་ལ་སོགས་པ་བར་དུ་གཅོད་པར་རྩོམ་པ་ཐམས་ཅད་བྱམས་སྙིང་རྗེ་བྱང་
ཆུབ་ཀྱི་སེམས་ཀྱི་སྒོ་ནས་བཏུལ། ཕྱོགས་སྐྱོང་བཅོ་ལྔ་པོ་ཐམས་ཅད་ཀྱང་དྲན་དུ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཀོལ། ཁྱད་པར་དུ་ཡང་ཀླུ་ཆེན་བརྒྱད་བརྒྱད་ཀྱིས་ཞལ་བཅུ་གཅིག་པའི་སྒོས་
ཀྱི་ཆོས་སྐྱོང་དུ་ཁས་བླངས། གཞན་ཡང་རྗེ་བཙུན་སྒྲོལ་མ་དང་། དོན་ཞགས་ལྷ་
ལྔ་ལ་སོགས་པའི་ལྷག་པའི་ལྷ་མང་པོའི་ཞལ་གཟིགས། ཁྱད་པར་ས་ག་ཟླ་བའི་
ཚེས་བཅོ་ལྔའི་ཉིན་ཐུགས་ རྗེ་ཆེན་པོས་ཞལ་དངོས་སུ་བསྟན་ནས་དབང་དང་
གདམས་པ་གནང་བས་ཏིང་ངེ་འཛིན་ གྱི་སྒོ་བརྒྱ་ ཕྲག་མང་པོ་ཐུགས་རྒྱུད་ལ་
འཁྲུངས་ནས་གྲུབ་པ་ཐོབ་བོ། །དེ་ནས་གྲོང་ཁྱེར་གྱི་དབུས་སུ་བྱོན་པ་ན་དགེ་སློང་
མ་སྐུ་ལུས་ཟླ་བ་ལྟར་དྭངས་ཤིང་རྒྱས་པས་སྐྱེ་བོ་མང་པོས་ཕམ་པའི་སྐུར་འདེབས་
བྱུང་བ་ན། གཞན་གྱི་མ་དད་པ་བཟློག་པའི་ཕྱིར་ཁ་སརྦ་ཎིའི་དུས་མཆོད་ཀྱི་ཁྲོམ་
གསེབ་ཏུ་བྱོན་ནས་རང་གི་དབུ་བཅད་དེ། འཁར་གསིལ་ཀྱི་རྩེ་མོ་ལ་བཏགས་ཏེ་
གར་སྣ་ཚོགས་པ་མཛད་ཅིང་ཁོ་མོ་ལ་ཕམ་པ་བྱུང་ན་མགོ་བོ་འབྱར་དུ་མི་འདོད་
ཅིང་། ཕམ་པ་མ་བྱུང་ན་སྔར་ལྟར་གྱུར་ཅིག་ཅེས་བདེན་སྟོབས་བརྗོད་པ་ན་དབུ་
སྔར་ལྟར་གྱུར་པ་སོགས་རྫུ་འཕྲུལ་ཡ་མ་ཟུང་དཔག་མེད་བསྟན་ནས་སྐྱེ་བོ་ཐམས་
ཅད་ཀྱི་ལོག་ལྟ་ཞི་ཞིང་ཐམས་ཅད་དད་པའི་ས་ལ་བཀོད། དབང་དང་བྱིན་རླབས་
གནང་ བས་གྲུབ་ པ་ ཐོབ་ པ་ མང་དུ་བྱུང་། གྲུབ་ པའི་སྙན་ གྲགས་ ཀྱིས་ ཕྱོགས་
ཐམས་ཅད་ཁྱབ་པར་གྱུར་ཏོ། །གྲུབ་མཆོག་དགེ་སློང་མ་དཔལ་མོ་ཞེས་ཡོངས་སུ་
གྲགས་པ་དེས་བསྟན་པ་དང་སེམས་ཅན་གྱི་དོན་དུ་ཐུགས་རྗེ་ཆེན་པོ་ཞལ་བཅུ་
གཅིག་ པའི་སྒྲུབས་ཐབས་འདི་དང༌། པོ་ བསྟོད་དུ་ གྲགས་པའི་ བསྟོད་པ་བྱིན་
རླབས་ཅན་དང་། ཕག་མོའི་སྒྲུབ་ཐབས་ལ་སོགས་པ་མཛད་ནས་བསྟན་པ་རྒྱ་
ཆེར་སྤེལ་ལོ། །དེ་ལ་སློབ་མ་བསམ་གྱི་མི་ཁྱབ་པ་བྱུང་བའི་ནང་ནས་གཙོ་བོར་
གྱུར་པ་ནི་པཎྜི་ཏ་ཟླ་བ་གཞོན་ནུ་དང་ཡེ་ཤེས་བཟང་པོ་གཉིས་སོ། །པཎྜི་ཏ་ཟླ་བ་
- 146 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཞོན་ནུ་ཞེས་གྲགས་པ་དེ་ནི། ལྔ་རིགས་གནས་རྣམས་སྦྱངས་པས་ཕུལ་དུ་ཕྱིན། །
རྐང་མགྱོགས་ལ་སོགས་ཐུན་མོང་དངོས་གྲུབ་བརྙེས། །མཁའ་འགྲོས་ལུང་བསྟན་
མཆོག་གི་དངོས་གྲུབ་ཐོབ། །ཟླ་བ་གཞོན་ནུའི་ཞབས་ལ་ཕྱག་འཚལ་ལོ། །ཞེས་
བསྔགས་པ་ལྟར། རྒྱ་གར་ནུབ་ཕྱོགས་ཀྱི་གླིང་ཀུ་ཤའི་ཚལ་གྲོང་ཁྱེར་བདེ་སྐྱོང་
ཞེས་བྱ་བར། ཡབ་བྲམ་ཟེ་བདེ་བའི་མཆོག་ཅེས་བྱ་བ་དང་། ཡུམ་བྲམ་ཟེ་མ་པདྨ་
ཞེས་བྱ་བ་གཉིས་ཀྱི་སྲས་སུ་སྐུ་འཁྲུངས། ཆུང་ངུའི་དུས་སུ་ལྕེ་ལ་གུར་གུམ་གྱིས་
ཡི་གེ་དྷི་འབྲི་བ་སོགས་བློ་རྣོ་བའི་ཐབས་བྱས་ཤིང་། ཡི་གེ་འབྲི་ཀློག་བསླབས་
པས་ ཚད་མེད་ པར་ མཁྱེན། མཚན་ བྲམ་ཟེ་ བདེ་ བའི་ བློ་ གྲོས་ ཞེས་ བཏགས།
དགུང་ལོ་བཅུ་གསུམ་པ་ལ་རབ་ཏུ་བྱུང༌། སྤྱིར་རིག་པའི་གནས་ལྔ་ལ་མཁས་ཤིང་
ཁྱད་པར་སྒྲ་མདོ་ལ་མཁས་པའི་གྲགས་པས་ས་སྟེང་ཁྱབ། བསྟན་པ་ལ་བྱ་བ་རྒྱ་
ཆེར་མཛད་ཅིང་དགུང་ལོ་ཉེར་གཅིག་པ་ལ་བསྙེན་པར་རྫོགས་ནས་བསླབ་ཁྲིམས་
དག་པར་བསྲུངས་ཤིང་། ཐོས་དོན་ཉམས་སུ་ལེན་ཕྱིར་བས་མཐའི་གནས་ཀུན་ཏུ་
རྒྱུ་ཞིང་སྒྲུབ་པ་ལ་རྩེ་གཅིག་བཞུགས་པའི་ཚེ། པཎྜི་ཏ་ཡེ་ཤེས་བཟང་པོ་བསྙུང་
བའི་སར་འབྱོན་དགོས་པའི་གདན་འདྲེན་རྐང་མགྱོགས་པ་བྱུང་བ་ན། པཎྜི་ཏས་
ཀྱང་རྐང་མགྱོགས་ཀྱི་དངོས་གྲུབ་ཐོབ་པས་ཕོ་ཉ་དང་གཉིས་ཀ་རྐང་མགྱོགས་
ཀྱིས་བྱོན་པའི་ལམ་བར་དུ་ཅུང་ཟད་མནལ་དུ་སོང་བ་ན། བུད་མེད་སྔོན་མོ་དར་
གོས་ཤིང་ལོ་རིས་གྱོན་པ། ལག་ན་ཨུཏྤ་ལ་ཐོགས་པ་ཞིག་བྱུང་ནས། ཟླ་བ་གཞོན་
ནུ་ཁྱོད་ཀྱི་སློབ་མ་ཡེ་ཤེས་བཟང་པོ་སྔོན་བླ་མ་ལ་དམ་ཚིག་ཉམས་པས། ད་ལྟ་
ལུས་ལ་ཕོལ་མིག་བྱུང་བ་ནི་ཁྱོད་ཀྱིས་གསོ་ཐབས་མེད་པས་འགྲོན་བུ་ཟད་པའི་
ཚལ་གྱི་གཙུག་ལག་ཁང་ན། དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐུགས་གཅིག་ཏུ་འདུས་པའི་ཐུགས་རྗེ་ཆེན་པོས་དབང་བསྐུར་བྱིན་གྱིས་བརླབས།
ལུང་བསྟན་ཅིང་མཆོག་གི་དངོས་གྲུབ་ཐོབ་པའི་དགེ་སློང་མ་དཔལ་མོ་ཞེས་བྱ་བ་
བཞུགས་པས་དེ་སྤྱན་དྲོངས་དང་། ནད་དེ་ལས་ཐུ་བ་དག་ཀྱང་དྲུངས་ནས་འབྱིན་
ཅིང་། མཆོག་གི་དངོས་གྲུབ་ཐོབ་བོ་ཟེར་ནས་མི་སྣང་བར་གྱུར་ཏོ། །དེར་མནལ་
སད་པ་དང་བདག་འགྲོན་བུ་ཟད་པའི་ཚལ་གྱི་ལྷ་ཁང་དུ་འགྲོ་བས། ཁྱོད་སློབ་
དཔོན་ཅན་བཞུད་གསུངས་ནས་ལམ་འདྲི་ཡིན་བྱོན་ཏེ། དགེ་སློང་མ་དང་མཇལ་
ནས་ལོ་རྒྱུས་རྣམས་ཞིབ་པར་བཤད་པས། སྔོན་གྱི་ལས་འབྲེལ་ཡོད་པས་འགྲོ་
གསུངས། དགེ་སློང་མ་བྱོན་ཏེ་མཚེའུ་དེའི་ཁར་ཐུགས་རྗེ་ཆེན་པོའི་བདག་སྐྱེད་
ཞིག་བསྒོམས་པས་ནད་ལས་གྲོལ། ཁོང་གཉིས་ཀྱིས་གྲུབ་ཐོབ་ཡིན་པར་ཤེས་
ནས་སྒྲུབ་ཐབས་རྣམས་ཞུས་ཏེ་བསྒྲུབས་པས་གྲུབ་པ་ཐོབ་ནས་འཕགས་པ་དང་
དངོས་སུ་མཇལ། དབང་དང་གདམས་པ་གནང༌། ལུང་བསྟན་ནས་བསྟན་འགྲོའི་
དོན་རྒྱ་ཆེར་མཛད་དོ། །པཎྜི་ཏ་ཡེ་ཤེས་བཟང་པོ་ནི། མི་བཟད་སྡུག་བསྔལ་གྱི་
གྲོགས་སུ་ཤར། །དད་པའི་སྟོབས་ཀྱིས་བླ་མ་འཕགས་པར་གཟིགས། །བརྩོན་
འགྲུས་སྟོབས་ཀྱིས་མཆོག་གི་དངོས་གྲུབ་བརྙེས། །ཡེ་ཤེས་བཟང་པོའི་ཞབས་ལ་
ཕྱག་འཚལ་ལོ། །ཞེས་བསྔགས་པ་ལྟར། ཆུ་བོ་གངྒའི་འགྲམ་ཕོ་བྲང་ཀི་ཤི་ ལི་
ཞེས་པར་རྒྱལ་རིགས་སུ་སྐུ་འཁྲུངས། དགུང་ལོ་བདུན་པ་ལ་རབ་ཏུ་བྱུང་། རིག་
པའི་གནས་ལྔ་དང་འཆད་རྩོད་རྩོམ་གསུམ་ལ་མཁས་ཤིང་། ཁྱད་པར་རྩོམ་པ་ལ་
མངའ་རྙེས་པ་ཞིག་བྱུང་བ་ལས། ནམ་ཞིག་ན་སྐུ་སྟོད་ལ་རྨ་ཞིག་བྱུང་བ་དེ་ལ་མི་
མ་ཡིན་གྱི་གནོད་པ་ཡིན་སྙམ་ནས། རྒྱ་གར་ཤར་ཕྱོགས་ནས་གཤིན་རྗེ་གཤེད་
ནག་པོའི་གྲུབ་ཐོབ་ཅིག་ཡོད་པ་སྤྱན་དྲངས། དབང་ཞུས་ཏེ་བསྙེན་པ་མཛད་པས་
- 148 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྐུ་ལུས་གསུམ་འགྱུར་གྱིས་ཆེར་སོང་། ལུས་ལ་ཆུ་བུར་བྱུང་ཞིང་མེ་འབར་བ་འདྲ་
བའི་ཟུག་བྱུང་བས་མཚེའུ་ཞིག་བསྐྱིལ་ནས་དེར་བཅུག་པས། མཚེའུ་ཁོལ་བ་བྱུང་
ཆུ་ཡང་ཡང་བརྗེ་དགོས་ཤིང་བསྙུང་ཟུག་དཔག་མེད་བྱུང་ཡང་འགྲོངས་སུ་མ་
འདོད། ཅི་བྱས་ཀྱང་ཕན་པ་ནི་མ་བྱུང་བས་པཎྜི་ཏ་ཟླ་བ་གཞོན་ནུས་དགེ་སློང་མ་
དཔལ་མོ་གདན་དྲངས་ནས། དགེ་སློང་མས་མཚེའུ་དེའི་སྟེང་དུ་ཐུགས་རྗེ་ཆེན་
པོའི་སྒོམ་བཟླས་མཛད་པས་མཚེའུ་ཁོལ་བའང་ཞི། དགེ་སློང་མ་དེ་ཉིད་ཀྱང་ཞལ་
བཅུ་གཅིག་པར་དངོས་སུ་གཟིགས། བསྙུང་ཟུག་ཀྱང་ཞི་ནས་ཁང་པའི་ནང་དུ་
བཞུགས་སུ་བཏུབ་པ་བྱུང་། པཎྜི་ཏ་གཉིས་དད་ནས་དགེ་སློང་མ་ལ་སྒྲུབ་ཐབས་
ཞུས་ཏེ། སྨྱུང་བར་གནས་པ་ལན་བདུན་མཛད་པས་དཔལ་ཡེ་ཤེས་བཟང་པོའི་
ནད་ཐམས་ཅད་དྲག །གཉིས་ཀས་མཆོག་གི་དངོས་གྲུབ་ཐོབ་པར་གྱུར་ཏོ། །དགེ་
སློང་མའི་ཞལ་ནས་ཕྱག་སྟོང་སྤྱན་སྟོང་གི་སྒྲུབ་ཐབས་འདི་ནི་སངས་རྒྱས་ཐམས་
ཅད་ཀྱི་ངོ་བོ། ཆོས་ཐམས་ཅད་ཀྱི་འབྱུང་གནས། དབང་པོ་ཡངས་རབ་ཀྱི་ཆོས་
ཡིན་པས་འགྲོ་བ་རྣམས་ལ་ཕན་ཐོགས་ཤིག་གསུངས་ནས་པཎྜི་ཏ་གཉིས་ལ་
གནང་ངོ༌། །པཎྜི་ཏ་གཉིས་ཀྱིས་ཀྱང་དགེ་སློང་མའི་ལུང་བསྟན་ལྟར་ཐུགས་རྗེ་
ཆེན་པོའི་ཆོས་སྐོར་འདི་རྒྱ་ཆེར་སྤེལ་ལོ། །པཎྜི་ཏ་དེ་གཉིས་ཀྱི་ཐུགས་སྲས་དམ་
པར་གྱུར་པ་ནི་བལ་པོ་པེ་ཉ་བ་ཡིན་ལ། དེ་ནི། འཇམ་དཔལ་སྨྲ་བའི་སེང་གེས་
ལུང་བསྟན་ནས། །ཐུགས་རྗེ་ཆེན་པོ་བསྒྲུབས་པས་དངོས་གྲུབ་བརྙེས། །གནས་
ལྔ་མཁྱེན་པའི་བལ་པོ་པཎྜི་ཏ། །པེ་ཉ་བ་ཡི་ཞབས་ལ་ཕྱག་འཚལ་ལོ། །ཞེས་
བསྔགས་པ་ལྟར། བལ་པོའི་གྲོང་ཁྱེར་ཡམ་བུ་ཡམ་མགལ་དུ་ ཡབ་བཟང་པོ་
དཔལ་ཞེས་བྱ་བ་དང་། ཡུམ་བལ་མོ་ཀུན་ནས་མཛེས་གཉིས་ཀྱི་སྲས་སུ་འཁྲུངས།
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཚན་མཛེས་པའི་ཏོག་ཅེས་བཏགས། ཡི་གེ་འབྲི་ཀློག་ཚེགས་མེད་པར་མཁྱེན།
ནར་གསོན་ནས་ཡབ་ཡུམ་གྱིས་ཁྱིམ་ཐབ་ཀྱི་གྲབས་བྱས་པ་ན། ཁྱིམ་ཐབ་བྱས་
པས་འཆི་བ་མི་འོང་ཞིང་སེམས་ཅན་ལ་ ཕན་ནམ་གསུངས། མི་ཕན་ཏེ་རིགས་
བརྒྱུད་འཛིན་དགོས་ཞེས་བྱས་པ་ན། སེམས་ཅན་ལ་ཕན་པ་ཞིག་བགྱིད། རིགས་
བརྒྱུད་ཀྱི་དགོས་པ་མེད་གསུངས་ནས་ཁྱིམ་ཐབ་ལེན་དུ་མ་འདོད། དུས་སྐབས་
ཀུན་ཏུ་སེམས་ཅན་ལ་སྙིང་རྗེ་འབའ་ཞིག་གིས་དུས་འདའ་བ་ཞིག་བྱུང་། དེ་ནས་
འཇམ་དཔལ་སྨྲ་བའི་སེང་གེ་བསྒྲུབས་པས་གྲུབ་ནས་ཞལ་མཇལ། བདག་ཚེ་
གཅིག་ལུས་གཅིག་ལ་སངས་རྒྱ་བའི་དངོས་གྲུབ་ཅིག་ཞུ་བྱས་པས། རྒྱ་གར་དུ་
དཔལ་ཡེ་ཤེས་བཟང་པོ་ཅན་སོང་ལ་ཞལ་བཅུ་གཅིག་པའི་སྒྲུབ་ཐབས་ཞུས་ལ་
སྒྲུབས་ཤིག །ཚེ་འདི་ཉིད་ལ་ས་བརྒྱད་པའི་གོ་འཕང་ཐོབ་པར་འགྱུར་རོ། །ཞེས་
གསུངས་ནས་ལུང་བསྟན། དུས་རེ་ཞིག་ན་བདག་རབ་ཏུ་བྱུང་ནས་སེམས་ཅན་གྱི་
དོན་བྱེད་དགོས་པ་ལ། འདིར་ཡབ་ཡུམ་གཉིས་ཀྱིས་མི་གནང་བས་རྒྱ་གར་དུ་
འགྲོ་སྙམ་ནས་གསེར་གྱི་རྒྱན་བཟང་པོ་ཡོད་པ་རྣམས་ཤིང་ལོ་ལ་དྲིལ་ནས་གཡའ་
ཚེ་ཁུང་དུ་བཅུག་ནས་བྲོས་ཕྱིན་ཏེ་རྒྱ་གར་དུ་སླེབ་པ་དང་། མི་རྣམས་ལ་རྒྱ་གར་ན་
མཁས་ པ་ སུ་མཁས། བཙུན་ པ་ སུ་བཙུན། བཟང་ བ་ སུ་བཟང་། གྲུབ་ པ་ སུས་
ཐོབ། སེམས་ཅན་ལ་ཕན་སེམས་སུ་ཆེ་དྲིས་པས་གངྒའི་གྲུ་པ་ན་རེ། ཁྱོད་ཅི་ལ་
འགྲོ་ཟེར། བདག་སེམས་ཅན་ལ་ཕན་པའི་ཆོས་ཟབ་མོ་སྒྲུབ་སླ་བ་ཞིག་ཚོལ་དུ་
འགྲོ་བྱས་པས། འདོད་པ་དག་ཆེ་སེམས་བསྐྱེད་ཀྱང་བཟང་སྟེ། དེ་འདྲའི་བླ་མ་
དཀོན་ཟེར། འོ་ནའང་ཕྱིན་པས་བར་གཅོད་མ་བྱས་ཤིང་། པཎྜི་ཏ་ཟླ་བ་གཞོན་ནུ་
དང་། དཔལ་ཡེ་ཤེས་བཟང་པོ་དང་མཇལ་ན་ཟེར་བ་བཞིན་འགྲུབ་པའང་སྲིད་
- 150 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཟེར། དེར་ཁོང་གིས་དེ་སྐད་བྱ་བ་གང་ན་ཡོད་ང་ལ་སྟོན་དང་ཁྱོད་ལ་རྔན་པ་སྟེར་
བྱས་ པས། ཁྱེད་ སེམས་ཅན་ གྱི་དོན་སྒྲུབ་ན་ང་ལ་རྔན་ པ་ མི་ དགོས་ཏེ། ཁོང་
གཉིས་རེས་འགའ་ནི་རི་བོ་པོ་ཏ་ལར་འཕགས་པ་ལ་ཆོས་གསན་དུ་འགྲོ །རེས་
འགའ་ནི་སེམས་ཅན་གྱི་དོན་བྱེད་གནས་འདིར་སྡོད་དང་འདིར་གནས་མེད།
ལས་དང་སྨོན་ལམ་དག་པ་ཀུན་ལ་གར་ཡང་མཇལ་འོང་། ཁྱོད་རང་སྡོད་ནུས་ན་
ས་ག་ཟླ་བའི་ཚེས་བརྒྱད་ལ་ཡུལ་དབུས་འགྱུར་ཚལ་དུ་ཁ་སརླ་ཎིའི་དུས་མཆོད་
ལ་འོང་ཟེར་བ་གསན་ནས་ཤིན་ཏུ་མཉེས་སོ། །དེར་བྱོན་པས་ས་ག་ཟླ་བ་ལ་པཎྜི་
ཏ་ཟླ་བ་གཞོན་ནུ་དང༌། ཡེ་ཤེས་བཟང་པོ་གཉིས་དང་ཞལ་མཇལ་ནས་ལོ་རྒྱུས་
རྣམས་ཞིབ་པར་ཞུས་པས་ཕ་ལ་ཕ་ལ་རྒྱལ་པོར་གྱུར་ཅིག་གསུངས་ནས་རབ་ཏུ་
བྱུང་བ་མཛད། གདམས་པ་ཟབ་མོ་སྒྲུབ་སླ་བ་སེམས་ཅན་ལ་ཕན་པ་ཞིག་ཞུས་
པས་འདི་ལས་ཟབ་པ་མེད་གསུངས་ནས་ཞལ་བཅུ་གཅིག་པའི་དབང་སྒྲུབ་ཐབས་
དང་བཅས་པ་གནང༌། ལོ་ལྔ་རུ་འཚོ་བ་བསོད་སྙོམས་མཛད་ནས་འཕགས་པ་
ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གིས་གཙོ་མཛད་པའི་སངས་རྒྱས་དང་བྱང་
ཆུབ་སེམས་དཔའ་བསམ་གྱིས་མི་ཁྱབ་པའི་ཞལ་གཟིགས་ཤིང་ཐམས་ཅད་ཀྱིས་
ལུང་བསྟན་པ། རིགས་ཀྱི་བུ་ཁྱོད་ཀྱིས་བྱ་བ་ཆེན་པོ་བྱས་པས་སེམས་ཅན་གྱི་དོན་
ལ་དགོངས་ནས་སྒྲུབ་པ་ལེགས་སོ། །དེ་ཡང་དུས་གསུམ་གྱི་བདེ་བར་གཤེགས་
པ་ཐམས་ཅད་ཀྱི་འཕྲིན་ལས་མ་ལུས་པ་བསྡུས་པ་འདི་ཁྱོད་ཀྱིས་སེམས་ཅན་ལ་
སྟོན་ཅིག་ཅེས་ལུང་བསྟན་ནས་གྲུབ་པ་ཐོབ་སྟེ། ཚུར་ལམ་སྔར་གྱི་གྲུ་ལ་འོངས་
པས་གྲུ་པ་མ་ཁོམ་པ་ལ། ཆུ་བོ་དེའི་འགྲམ་དུ་བྱམས་པ་བསྒོམ་ཞིང་བཞུགས་
པས། ཆུ་བོ་དེ་ལ་གནས་པའི་ཀླུ་སྟོབས་ཀྱི་རྒྱུ་ཞེས་བྱ་བས་ལུས་དངོས་སུ་བསྟན་
= 151-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ནས། ཁོས་སྦྲུལ་ཆེན་པོ་གཅིག་ཏུ་བྱས་ནས་དེའི་སྟེང་ནས་བྱོན་པས། ཁོ་མོས་
ནས་ཆོས་ཞུས་ཏེ་བཀའ་སྲུང་དུ་ཁས་བླངས་ནས་ཁྱོད་ཀྱིས་བལ་པོར་མ་སླེབ་བར་
དུ་བར་ཆད་མི་འོང་གི་ཟེར་ནས། ཁས་བླངས་སོ། །དེ་ནས་བལ་པོ་དང་། རྒྱ་གར་
ལ་སོགས་པ་རྣམས་སུ་སེམས་ཅན་མང་པོ་སྨིན་ཅིང་གྲོལ་བར་མཛད་པ་ཡིན་ནོ། །
གྲུབ་ཐོབ་པེ་ཉ་བས་བྱང་སེམས་ཟླ་བ་རྒྱལ་མཚན་ལ་གནང་ངོ༌། ། །
༈ བྱང་སེམས་ཟླ་བ་རྒྱལ་མཚན་ཞེས་གྲགས་པ་དེ་ནི། ཚོགས་གཉིས་ཟླ་
བའི་དཀྱིལ་འཁོར་ཡོངས་རྫོགས་ཤིང༌། །སྒྲིབ་གཉིས་གཡུལ་ལས་རྒྱལ་བའི་རྒྱལ་
མཚན་ འཛིན། །ཐུགས་རྗེ་ཆེན་པོ་དགེ་སློང་ཚུལ་བསྟན་པ། །བྱང་ཆུབ་སེམས་
དཔའི་ཞབས་ལ་ཕྱག་འཚལ་ལོ། །ཞེས་བསྔགས་པ་ལྟར། མངའ་རིས་སྤུ་ཧྲངས་
སུ་སྐུ་འཁྲུངས། སྐུ་གཞོན་ནུའི་དུས་ནས་རབ་ཏུ་བྱུང་། སྡེ་སྣོད་གསུམ་ལ་མཁྱེན་
པ་ཐོགས་པ་མེད་པར་རྒྱས། ཚེ་འདིའི་བྱ་བྱེད་བོར་ཏེ་བྱ་བྲལ་བརྟུལ་ཞུགས་ཀྱི་སྒོ་
ནས་སྒྲུབ་པ་སྙིང་པོར་མཛད་པས་ཡི་དམ་ཐུགས་རྗེ་ཆེན་པོ་སོགས་ལྷག་པའི་ལྷ་
མང་པོའི་ཞལ་གཟིགས། དེ་ཡང་གདུལ་བྱ་ཐུན་མོང་བའི་སྣང་ངོར་ཚུལ་བསྟན་པ་
ཡིན་གྱི། དོན་དུ་ན་ཐུགས་རྗེ་ཆེན་པོ་དངོས་ཡིན་པའི་ལོ་རྒྱུས་མང་དུ་སྣང་ཡང་
འདིར་རྫོགས་པར་བྲིས་ན་ཡི་གེ་མང་བའི་འཇིགས་པས་རྣམ་ཐར་གྱི་ཡི་གེ་ཆེན་མོ་
དག་ལས་ཤེས་པར་བྱའོ། །བྱང་སེམས་དེས་བལ་ཡུལ་དུ་བྱོན། གྲུབ་ཐོབ་པེ་ཉ་བ་
དང་མཇལ། ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་དང་གདམས་པ་རྣམས་
གསན། གཞན་ཡང་ཆོས་བཀའ་མང་དུ་གསན་ནས་སྐྱིད་གྲོང་དུ་བྱོན་ཏེ། རང་བྱུང་
ཝ་ཏི་བཟང་པོའི་སྐུ་མདུན་དུ་སྨྱུང་གནས་མང་དུ་མཛད། ཞག་བདུན་གྱི་བར་
གསོལ་བ་རྩེ་གཅིག་ཏུ་བཏབ་པས། ཇོ་བོའི་ཞལ་ནས། བྱས་པ་མེད་པའི་བྱས་
- 152 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཡུས་མ་ཆེ་གསུངས། འོ་ན་ཇི་ལྟར་བགྱི་ཞུས་པས། ལོང་བ་བརྒྱ་ཐམ་པ་ལ་མིག་
བྱིན། གཙུག་ལག་ཁང་བརྒྱ་ཐམ་པ་བཞེངས། དགེ་སློང་བརྒྱ་ཐམ་པ་ལ་འཚོ་བ་
དྲོངས། ལམ་འཕྲང་བརྒྱ་ཐམ་པ་འཆོས་ གསུངས། དེ་འདྲ་མི་འགྲུབ་ཞུས་པས།
ཕྱག་སྟོང་སྤྱན་སྟོང་ལ་གསོལ་བ་ཐོབ། དེ་བས་རྣམ་མཁྱེན་སངས་རྒྱས་ཀྱང་མྱུར་
དུ་འཐོབ་པར་གདའ་གསུངས། དེ་ནས་བྱང་ཆུབ་སེམས་དཔས་དགེ་སློང་བཞི་སྡེ་
རེ་ཁྲིད་ཅིང་བསོད་སྙོམས་མཛད་དེ་དུས་ཕྱིས་སྐུ་བསོད་ཆེན་པོ་བྱུང་ནས། གཙུག་
ལག་ཁང་རྙིང་པ་གསོ་བ་དང༌། གསར་པ་བཞེངས་པ་ལ་སོགས་བ་བརྒྱ་བས་ལྷག་
པ་བརྩིགས། མི་གསོད་པ་དང་མིག་འདོན་པ་ཉིས་བརྒྱ་ཙམ་བསླུས། དམ་པའི་
ཆོས་ཀྱི་སྦྱིན་པ་དང༌། དགེ་བ་རླབས་ཆེན་པོ་དཔག་ཏུ་མེད་པ་མཛད་དེ། དགེ་སློང་
ལྔ་བརྒྱ་ཙམ་གྱི་འཚོ་བ་འདྲོངས་པ་བྱུང་བ་ཡིན། ལན་ཅིག་མི་མ་ཡིན་ཞིག་བྱུང་
ནས། ང་ལ་གྲུབ་རྟགས་ཤིག་སྟོན་ཟེར་བ་ལ་བྱང་ཆུབ་སེམས་དཔས་ཕྱག་གི་
མཐིལ་གཉིས་པོ་བསྟན་པས་སྤྱན་ཧྲིག་བྱུང་བ་སྐྱེ་བོ་ཐམས་ཅད་ཀྱིས་མཐོང་། ལ་
ལས་ནི་ཞལ་བཅུ་གཅིག་པ་དངོས་སུ་མཐོང་། ཁྱེད་སུ་ཡིན་གསུངས་པས། ང་རི་
རབ་ཀྱི་མཚམས་ཀྱི་གནོད་སྦྱིན་ཞིག་ཡིན། ཐུགས་རྗེ་ཆེན་པོའི་བཀའ་སྲུང་བགྱིད་
དོ་ཟེར་ནས་རླུང་འཚུབ་ཅིག་ཏུ་ཡལ་ཏེ་སོང་བ་ཞིག་བྱུང་། དེ་ལ་སོགས་པ་མི་མ་
ཡིན་གྱི་དོན་མཛད་པའི་ལོ་རྒྱུས་ཀྱང་མང་ངོ༌། །བྱང་སེམས་ཟླ་བ་རྒྱལ་མཚན་འདི་
ནི་ཐུགས་རྗེ་དང་བྱིན་རླབས་ཀྱི་ནུས་མཐུ་ཤིན་ཏུ་ཆེ་བས་སྐྱེ་བོ་སྡིག་ཅན་དག་གི་
དོན་མཛད་པ་ཡང་ཆེས་མང་སྟེ། སྐྱིད་གྲོང་དུ་བུད་མེད་སྡིག་མོ་ཆེ་ཞིག་ལ་བཟླས་
ལུང་ཕོག་ནས་སྨྱུང་གནས་བྱེད་དུ་བཅུག་པས་ནད་དང་སྡིག་སྒྲིབ་ཚབས་པོ་ཆེ་བྱང་
བར་མཛད་པ་སོགས་ལོ་རྒྱུས་མང་དུ་སྣང་ངོ༌། །བྱང་སེམས་དེ་ནི་འགྲོ་དོན་ཤིན་ཏུ་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྒྱ་ཆེ་བ་ཞིག་བྱུང་སྟེ། ས་ཆེན་ཀུན་དགའ་སྙིང་པོས་ཀྱང་བྱང་སེམས་འདི་ལ་ཡུན་
རིང་དུ་གཏུགས་ཤིང་། གཞན་ཡང་འགྲོ་མགོན་ཕག་མོ་གྲུ་པ་དང་། གྲུབ་ཐོབ་ལ་
ཡག་པ་དང་། གྲུབ་ཐོབ་ཉི་ཕུག་པ་སོགས་གྲུབ་ཐོབ་ཀྱི་སློབ་མ་མང་ངོ་། །
༈ བྱང་སེམས་ཟླ་བ་རྒྱལ་མཚན་གྱི་སྲས་ཀྱི་ཐུ་བོ་གྲུབ་ཐོབ་ཉི་ཕུག་པ་
ཞེས་གྲགས་པ་དེ་ནི། གུས་པས་བླ་མ་དམ་པ་ཉེར་བསྟེན་ཅིང་། །སྒྲུབ་ལ་བརྩོན་
པས་དངོས་གྲུབ་མཆོག་བརྙེས་ནས། །འགྲོ་ལ་བརྩེ་བས་གཞན་དོན་ལྷུར་མཛད་
པ། །གྲུབ་ཐོབ་ཉི་ཕུག་པ་ལ་ཕྱག་འཚལ་ལོ། །ཞེས་བསྔགས་པ་ལྟར། མངའ་རིས་
སྟག་བདེ་སེང་གེ་ལུང་དུ་སྐུ་འཁྲུངས། བྱིས་པ་ལོ་བདུན་བརྒྱད་ལོན་པ་ནས་རྒྱུ་
འབྲས་ལ་རང་ཤུགས་ཀྱིས་འཛེམ་པ་ཞིག་བྱུང་། ལོ་དགུ་ལོན་པ་ནས་བླ་མས་
བསྟན་ པ་ མེད་ ཀྱང་ ཏིང་ ངེ་ འཛིན་ བརྟན་ པོ་ རང་ འཁྲུངས་སུ་བྱུང་། ཕྱིས་ དགེ་
བཤེས་ བྱང་ ཆུབ་སེམས་དཔའ་ ལ་དྲིས་ པས་ ལམ་དུ་འགྲོ་བའི་ས་མཱ་དྷི་ཡིན་
གསུངས། ལོ་བཅུ་བཞི་ལོན་པ་ན་མར་བྱོན་ཟངས་དཀར་ལོ་ཙཱ་བ་ཅན་དུ་རབ་ཏུ་
བྱུང་སྟེ། མཁན་པོ་ཇོ་བཙུན་ཁྱུང་རིན་ཆེན་གྲགས་ཡིན། མཚན་ཆོས་ཀྱི་གྲགས་
པར་བཏགས། ལོ་ཉི་ཤུ་པ་ལ་བསྙེན་པར་རྫོགས་པར་མཛད། མཁན་པོ་མངའ་
རིས་འཇམ་དབྱངས་ བྱ་བ་ལྷོ་སྟོད་པ་དེ་ཡིན་གསུངས། ཆུང་ངུའི་དུས་པཎྜི་ཏ་
འབུམ་ཕྲག་གསུམ་པ་ལ་ཆོས་ཟླ་བ་གཅིག་གི་རིང་གསན། ཟངས་དཀར་གྱི་དྲུང་
དུ་ལོ་དྲུག་བཞུགས་ནས་བདེ་མཆོག་དང་རྣམ་སྲས་ལ་སོགས་པ་སྔགས་ཕྱོགས་
མང་དུ་གསན། ཉང་སྟོད་དུ་འབྲེ་ཤེས་རབ་འབར་ལ་ཤེས་རབ་ཀྱི་ཕ་རོལ་ཏུ་ཕྱིན་
པ་ལེ་བརྒྱད་མ་ཡན་ཆད་བསླབས། དགེ་བཤེས་དཀོན་མཆོག་མཁར་ཟུར་ཆོས་སུ་
བསྟེན་ནས་ཕར་ཕྱིན་ལ་མཁས་པ་མཛད། ཇོ་བཙུན་ཁྱུང་དང༌། སྟོད་ལུང་པ་རྒྱ་
- 154-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དམར་བླ་ཟུར་དུ་བསྟེན་ནས་དབུ་ཚད་བསླབས། རོང་དུ་ངུར་སྨིག་པ་ཆེན་པོ་ལ་
མངོན་པ་གསན། དགེ་བཤེས་ལྕང་ར་བ་ལ་བ་ཅན་གྱི་བྱམས་ཆོས་དང་། པ་ཚབ་
ལོ་ཙཱ་བ་ལ་རིག་ཚོགས་བསླབས། དགེ་བཤེས་གཤན་ཅན་དུ་ལོ་གསུམ་བཞུགས་
ནས་ལོ་ཙཱ་བའི་ཆོས་དྲུག་དང་། མངའ་རིས་ཀྱི་སྟོན་ལ་ཕག་མོ་དང་། བདེ་མཆོག །
རྔོག་གཞུང་པ་ལ་དགྱེས་རྡོར། དཔྱལ་པ་ཀུན་དགའ་རྡོ་རྗེ་ལ་དགྱེས་རྡོར་དང་ཕག་
མོའི་སྐོར། མཆིམས་ཆེན་མོ་ལ་མངོན་པ་གོང་འོག །མཐའ་བཞི་པ་ལ་འདུལ་བ་
དང་མངོན་པ་སོགས་ཆོས་མང་དུ་གསན། དེ་དག་གི་བར་སྐབས་སུ་བླ་མ་བྱང་
ཆུབ་སེམས་དཔའི་ཉེ་གནས་མཛད་ཅིང་ཆོས་ཀྱང་མང་དུ་གསན། མཁན་པོ་ཐང་
པ་དར། བླ་མ་ལྷོ་པ་ལ་དོན་ཞགས་ཞུས། བལ་པོ་སྐྱེ་མེད་ལ་ཕྱག་ཆེན་སྙིང་པོའི་
སྐོར་ཞུས། དགེ་བའི་བཤེས་གཉེན་སྣེའུ་ཟུར་པ་ལ་བཀའ་གདམས་ཀྱི་ཆོས་མང་
དུ་གསན། དྭགས་པོ་ལྷ་རྗེ་ལ་ནཱ་རོའི་ཆོས་དྲུག་གསན། ས་མཁར་ཆུང་བའི་ཉེ་
གནས་མར་སྒོམ་བྱ་བ་ལ་ལམ་འབྲས་གསན་ནོ། །དེ་ལྟར་ཆོས་གསན་རྒྱ་མཐའ་
ཡས་ཏེ། གྲུབ་ཐོབ་ཉིད་ཀྱི་ཞལ་ནས། སྔགས་རྙིང་མ་ནི་མཉན། དབུས་གཙང་
གཉིས་སུ་མཚན་ཉིད་ཀྱི་ཆོས་དང༌། གསར་མའི་རྒྱུད་དང་གདམས་ངག་ལ་མ་ཉན་
པ་མེད་གསུངས། བླ་མ་བྱང་སེམས་པའི་ཞལ་ནས་ཁྱེད་རང་འཁོར་བ་དང་གཏན་
གྱེས་མཛད་ནས་ཞིང་ཁམས་དག་པར་གཤེགས་ན་འདི་ལྟར་མཛོད་གསུངས་ནས།
ཞལ་བཅུ་གཅིག་པའི་སྒྲུབ་ཐབས་ལག་ལེན་དང་བཅས་པ་གནང་། དབང་བསྐུར་
ལུང་བསྟན་ནས། མ་དག་པའི་སར་མ་སྡོད་པར་རྟ་སྒོའི་གངས་ལ་སྒྲུབ་ཏུ་སོང་
དང་། དེར་ལུང་བསྟན་ཞིག་འོང་བར་འདུག་གསུངས་པས། ལ་སྟོད་ལྡོག་གི་ནང་
ནས་ཕར་བོང་འགྲོས་ཀྱིས་ཉིན་ལམ་བཅོ་ལྔ་ཙམ་གྱིས་སླེབ་པ་ན། རྟ་སྒོའི་གངས་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྣང་བས་གནས་དེར་སྒྲུབ་པ་ལ་ཞུགས་ཏེ་ཡོན་བདག་འབྲོག་པ་གཅིག་གིས་
བརྒྱགས་བསྐྱལ། ཇོ་པད་བྱ་བའི་བཙུན་ཆུང་གཅིག་གིས་གཡོག་བྱས་ཏེ་ལོ་རིལ་
པོ་བརྒྱད། དབྱར་དགུན་རེ་བཞུགས་པ་དྲུག་སྟེ་བཅུ་བཞི་བསྒོམས། སྐབས་ཤིག་
བརྒྱགས་ཆད་ནས་ཉེ་གནས་བཙུན་ཆུང་ལ་རི་ཕ་གིའི་རྒྱབ་ན་བཟའ་བ་ཞིག་ཡོད་
ཀྱི་ལོང་ལ་ཤོག་གསུངས། ཇོ་པད་ཐེ་ཚོམ་ཟ་ཞིང་ཕྱིན་པས་རྣ་རོ་ཞིག་འདུག །
གཞན་ཡང་མངོན་ཤེས་གསུངས་པ་མང་དུ་ཡོད། དེ་ནས་ལྡོག་ནང་དུ་ཚུར་བྱོན་
ནས་ཆུན་ཅན་དགོན་པ་བྱ་བ་ན་དགེ་བཤེས་ལྡོག་པ་བྱང་གྲགས་ཅན་དུ་བཀའ་
གདམས་གསན་པའི་དུས་ན་དགེ་བཤེས་ཀྱི་ཞལ་ནས། ཞང་སྟོན་ཁྱེད་ལ་མངོན་
ཤེས་ཡོད་ཟེར་བ་བདེན་ནམ་གསུངས། བླ་མ་ལ་བརྫུན་བྱར་མི་རུང་སྙམ་ནས།
དེ་འདྲ་བག་རེ་མཆི་ཞུས་པས། འོ་ན་སྒོམ་པ་ཆེན་མོ་གང་ན་འདུག་གསུངས། ཁོང་
སྐུ་རུམ་གྱི་ཁང་ཐོག་ན་ཐང་ང་ལ་ལྷན་པ་གྲུ་བཞི་པ་ཞིག་འདེབས་པའི་ཕྱོགས་
གསུམ་ཟིན་ནས་བཞི་པའི་ལོགས་ལ་འཚེམ་གྱི་གདའ་བྱས་པས། ཁོང་གིས་སྐས་
ལ་འཛེགས་ཏེ་གཟིགས་པས་དེ་བཞིན་དུ་བྱུང་། གཞན་ཡང་དེ་འདྲ་མང་དུ་མཛད་
པས་ཁྱེད་ངོ་མཚར་ཆེ་གསུངས་ནས་ད་དུང་བར་ཆད་འབྱུང་སྲིད་པས་ཤེས་རབ་ཀྱི་
ཕ་རོལ་ཏུ་ ཕྱིན་ པའི་ གསུང་སྒྲོགས་ཤིག་གསུངས། དེ་ནས་ སྡུད་ པ་ཐུགས་ལ་
གསལ་བཏབ་སྟེ་ཁ་ཏོན་བྱེད་ཅིང་སྐོར་བ་བྱས་པས། ནམ་མཁའི་ཁམས་ཀྱི་རང་
བཞིན་དེ་ཡང་ཕ་མཐའ་མེད། བྱ་བ་ལ་སོགས་པའི་སྐབས་སུ་སླེབ་པ་ན་སྔར་གྱི་
ས་མཱ་དྷི་དང་མི་འདྲ་བ་ཞིག་ཐུགས་ལ་འཁྲུངས། ཞབས་ས་ལ་མ་རེག་པར་སྐོར་བ་
ལན་དྲུག་མཛད། སློབ་དཔོན་མདོ་པ་འདི་བདག་ལ་དྲིན་ཆེན་གསུངས། དེ་ནས་
ཉི་ཕུག་ཏུ་བྱོན་ཏེ་ཡོན་བདག་གཅིག་གིས་ཞིང་ཕུལ་ནས་སྟོན་ཐོག་བརྒྱད་ཅུ་ཙམ་
- 156 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལས་མི་འོང་སྟེ། ཇོ་བོ་བརྒྱ་སུམ་ཅུ་ཙམ་བཞུགས་པ་རྣམས་ལ་བཤོས་དང་བྱ་ན་
རྒྱུན་དུ་འདྲེན་རྒྱུ་བྱུང་སྐད། གཟུངས་སྒྲུབ་མཛད་པའི་དུས་སུ་དང་པོ་མི་ཉུང་ཅན་
ཐུགས་རྗེ་ཆེན་པོ་སྒྲ་དང་འོད་ལ་སོགས་པར་བྱོན་པ་མང་པོ་བྱུང་། དེ་བཞིན་
གཤེགས་པ་བདུན་གྱི་མཆོད་པ་མཛད་པའི་ཚེ་བྱོན་པའི་རྟགས་མི་རྣམས་ཀྱིས་
ཚོར་བའང་གསུངས། དེ་ནས་བརྒྱད་སྟོང་པ་བརྒྱ་རྩ་བརྒྱད་མཛད་པས། ནུབ་ཅིག་
གི་རྨིན་ལམ་ན་ནམ་མཁའ་འོད་དཀར་ལམ་པ་ཞིག་འདུག །འདི་ཅི་ཡིན་དྲིས་
པས། འདི་ན་ཕར་ལ་བྱང་ཆུབ་སེམས་དཔའ་ཆོས་འཕགས་ཀྱི་ཞིང་དུ་འགྲོ་བའི་
ལམ་ཡིན་གསུངས། དེ་ལ་སོགས་ཏེ་ངོ་མཚར་བའི་རྟགས་མང་པོ་བྱུང་གསུངས།
ཡང་ནུབ་ཅིག་གི་རྨིན་ལམ་ན་ཁྲི་མཐོན་པོ་ཞིག་ལ་ཤེལ་གྱི་སྐས་ཤིག་བཙུགས་
ནས་འདུག །དེ་ལ་མི་འགའ་ཟུང་མེ་ཏོག་ཐོགས་ནས་འགྲོ་ཡིན་འདུག་པས་གང་
དུ་འགྲོ་དྲིས་པས། འཕགས་པ་ཆོས་འཕགས་ཀྱི་ཞིང་ཁམས་སུ་འགྲོ་ཟེར། ང་ཡང་
འགྲོ་སྙམ་སྟེ་སྐས་འདི་ཅི་ལས་བྱས་དྲིས་པས། བྱང་ཆུབ་སེམས་དཔའ་རྟག་ཏུ་ངུའི་
གདུང་ལ་བྱས་པ་ཡིན་ཟེར། འོ་ན་རྐང་པ་བཞག་ཏུ་མི་རུང་སྙམ་ཙ་ན། མི་གཅིག་
ན་རེ་མྱུར་དུ་ཤོག་ཟེར་བས་འཕུར་ཏེ་ཕྱིན་པས་འཕགས་པ་ཆོས་འཕགས་ཀྱི་ཞིང་
དུ་ སླེབ། སྤོས་ལྡན་གྱི་གྲོང་ཁྱེར་ན་ཤེས་རབ་ཀྱི་ཕ་རོལ་ཏུ་ ཕྱིན་པ་གསུང་གི་
འདུག་པ་ལ་ཐུན་གཅིག་ཉན། ཆོས་ཐོན་ནས་བདག་ཁྱེད་ཀྱི་ཞིང་ཁམས་སུ་འོང་
བ་ཅི་ཙུག་ལགས་ཞུས་པས། ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མོས་པ་
བྱས། ཁྱོད་རང་གིས་ཀྱང་གསུང་བསྒྲགས། གཞན་ཡང་སྒྲོག་ཏུ་བཅུག་པས་འདིར་
འོངས་པ་ཡིན་གསུངས། ཡང་རྨི་ལམ་ན་རིན་པོ་ཆེའི་ཁྲི་ཞིག་འདུག །དེའི་སྟེང་དུ་
ཕྱིན་ཏེ་ཆོས་བཤད་དགོས་སྙམ་པ་དང༌། ཁྲི་དང་བཅས་པ་ནམ་མཁའ་ལ་འཕུར་
- 157-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཏེ་རི་བོ་པོ་ཏ་ལར་སླེབས་པས་དེ་ན་ཐུགས་རྗེ་ཆེན་པོ་ཡིན་ཟེར་བའི་མི་དཀར་པོ་
གཅིག་ཀྱང་འདུག །ཕྱི་མིག་བལྟས་པས་རབ་ཏུ་བྱུང་བ་དཔག་ཏུ་མེད་པ་ངའི་རྗེས་
ཁོ་ན་ལ་པོ་ཏ་ལར་སླེབས་བྱུང་བ་རྨིས། དེ་ཁྱེད་སློབ་མ་རྣམས་ལ་ལྟས་བཟང་བ་
ཡིན་གསུངས། ཡང་ཉིན་གཅིག་ཇོ་མོ་རྔོག་མོས་བླ་མ་སྐུ་འདས་ནས་པོ་ཏ་ལའམ་
སྨན་བླའི་ཞིང་ཁམས་གང་དུ་གཤེགས་པར་གདའ་ཞུས་པས། ང་ནུབ་ཕྱོགས་ཀྱི་
ཞིང་ཁམས་ཤིག་ཏུ་སངས་རྒྱས་ཀྱི་མཛད་པ་བྱེད་པར་འདུག་གསུངས། བདག་
ཀྱང་བླ་མའི་ཞབས་དྲུང་དུ་མཆི་བར་ཞུ་ཞུས་པས། ཁྱོད་ཞིང་ཁམས་གཞན་ཞིག་ཏུ་
སྐྱེ་བར་འདུག ཁྱོད་ཀྱིས་ཀྱང་སེམས་ཅན་ལ་ཕན་པར་འདུག་གི་གསུངས། དེ་ལ་
སོགས་པའི་དག་པའི་སྣང་བ་བྱུང་ཚུལ་མང་པོ་སྣང་སྟེ་ཞིབ་པར་རྣམ་ཐར་གྱི་ཡི་གེ་
ཆེན་མོ་དག་ལས་ཤེས་པར་བྱའོ། ། དེ་ལྟར་གཞན་དོན་དཔག་ཏུ་མེད་པ་མཛད་
ནས་དགུང་ལོ་དགུ་བཅུ་རྩ་གསུམ་བཞེས་པའི་རྟའི་ལོ་དབྱར་ཟླ་ཐ་ཆུང་ཡར་ངོའི་
ཚེས་གསུམ་གྱི་ཉི་མ་ཤར་ཙ་ན་མྱ་ངན་ལས་འདའ་བའི་ཚུལ་བསྟན་ཏེ་སེམས་ཅན་
མང་པོའི་དོན་མཛད་པ་ཡིན་ནོ། །གྲུབ་ཐོབ་ཉི་ཕུག་པས་སྤྲུ་པ་རྡོ་རྗེ་རྒྱལ་པོ་ལ་
གནང་ངོ༌། །
༈ སྤུ་པ་རྡོ་རྗེ་རྒྱལ་པོ་ཞེས་གྲགས་པ་དེ་ནི། དད་དང་ཚུལ་ཁྲིམས་ཐོས་
དང་གཏོང་བ་དང་། །ངོ་ཚ་ཤེས་དང་ཁྲེལ་ཡོད་ཤེས་རབ་སྟེ། །འཕགས་པའི་ནོར་
བདུན་ལྡན་པ་འགྲོ་བའི་མགོན། །རྡོ་རྗེ་རྒྱལ་པོའི་ཞབས་ལ་ཕྱག་ འཚལ་ལོ། །
ཞེས་བསྔགས་པ་ལྟར། མུས་ཀྱི་ལུང་ལག་སྤུ་ཞེས་པར་སྐུ་འཁྲུངས། མངལ་ནས་
བཙས་མ་ཐག་ཚུལ་ཁྲིམས་ཀྱི་དྲི་ངད་འཕྲོ་བ་ཞིག་བྱུང་བས་མཚན་ཚུལ་ཁྲིམས་
དཀོན་མཆོག་ཅེས་བྱ་བར་བཏགས། དགུང་ལོ་བདུན་པ་ལ་འབྲི་ཀློག་སོགས་
- 158-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལེགས་པར་མཁྱེན། དུས་རེ་ཞིག་ན་སྤྲུའི་ཕུ་ན་བཞུགས་པའི་དགེ་བཤེས་བཟང་
པོ་ཞིག་ཡོད་པས་ཁོང་གིས་ཉི་ཕུག་ཏུ་སྨྱུང་གནས་ལ་ཕྱིན་ཟེར་ནས། བླ་མ་གྲུབ་
ཐོབ་ལ་ཞུས་པའི་ གསོལ་རས་དང་། བསྲུང་ སྐུད་དང༌། ཁྲུས་ཆུ་ཞིག་བྱིན་པས་
སྣང་བ་འགྱུར་ནས་བྱིས་པ་ན་རེ་། ང་ཡང་འགྲོ་ཟེར་མ་ཉན་པར་ཕྱིན་པས་གྲུབ་
ཐོབ་ཀྱི་ཞལ་ནས། ཁྱེའུ་འདི་རྒྱལ་སྲས་རྣམས་ཀྱི་གདུང་འཛིན་པ་ཞིག་འོང་བ་
ཡིན་གསུངས་ནས་པང་དུ་བླངས་བསྟོད་པ་མཛད་དོ། །དེར་སྔོན་ལ་དགེ་བསྙེན།
དེ་ནས་དགེ་ཚུལ་དུ་བསྒྲུབ་པར་མཛད། དེ་ནས་འདུལ་བ་ལ་བསླབས་པས་མདོ་
རྩ་བ་ལ་མཁས་པའི་མཆོག་ཏུ་གྱུར། དགུང་ལོ་ཉི་ཤུ་པ་ལ་བསྙེན་པར་རྫོགས་སྡེ་
སྣོད་གསུམ་ལ་མཁས་པར་གྱུར་ནས། ད་ནི་སྒྲུབ་པ་སྙིང་པོར་བྱེད་ཞུས་པ་ན།
གྲུབ་ཐོབ་ཀྱིས་ཀྱང་དེ་ལེགས། ཁྱོད་མི་གཅིག་པར་འདུག་པས་ཆོས་གཅིག་གིས་
ཆོག་པར་འདུག་གསུངས་ནས་སྤྱན་རས་གཟིགས་ཀྱི་སྨྱུང་གནས་ལག་ལེན་དང་
བཅས་པ་གནང་། སྨྱུང་གནས་ནམ་མ་ཤི་བར་བྱེད་པ་ཞུ་བྱས་པས་མཉེས་ནས།
བླ་མ་བྱང་སེམས་ཟླ་རྒྱལ་གྱིས་གནང་བའི་ཐུགས་དམ་ཤེལ་གྱི་སྤྱན་རས་གཟིགས་
ཀྱང་གནང་ནས་གྲུབ་པ་ཐོབ་པར་ལུང་བསྟན་ནོ། །དེར་སྨྱུང་གནས་ལོ་ལྔ་མཛད་
པས་དྲུག་ཏུ་འགྲོ་བའི་ཟླ་བ་གསུམ་པའི་ཚེས་བརྒྱད་ལ་འཕགས་པ་ཕྱག་སྟོང་སྤྱན་
སྟོང་གི་ཞལ་གཟིགས་ཏེ་བྱིན་གྱིས་བརླབས། ལུང་བསྟན་ནས་ རྫུ་ འཕྲུལ་དང་
མངོན་ཤེས་ལ་ཐོགས་པ་མི་མངའ་བ། སེམས་ཅན་མང་པོ་སྨིན་གྲོལ་ལ་འགོད་
ནུས་པ་བྱུང་། ཐུགས་དམ་གྱི་མཐིལ་སྨྱུང་གནས་དང་སྨན་བླ་ལ་མཛད་པས་སངས་
རྒྱས་ཀྱི་ཞིང་ཁམས་མང་པོ་དངོས་སུ་གཟིགས་པ་སོགས་རྟོགས་པའི་ཡོན་ཏན་
བསམ་གྱིས་མི་ཁྱབ་པ་བརྙེས་སོ། །དེ་ནས་ད་ནི་ང་ལ་འགྲོ་བ་དང་ སྡོད་པའི་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དབང་ཡོད་ཀྱང་། ལུས་རྒས་ཤིང་འབྱུང་བ་གྲྭ་ཆག་པ་འདི་འཚོ་བ་བསོད་སྙོམས་
ལ་བྱས་ནས་དགེ་སྦྱོར་ བྱས། དགེ་བསྙེན་ བྱས་ནས་དིང་སང་བར་ལ་ཤ་ཁམ་
གཅིག་དང་། ཆང་ཐིགས་གཅིག་ཁོང་པར་མ་སོང་བར་ཟླ་བ་བྱུང་ངོ་ཅོག་ལ་སྨྱུང་
གནས་བྱས་པས་ལུས་རྒས། ཆོས་མེད་པའི་མི་མང་པོ་ཞིག་དམྱལ་བར་འགྲོ་བ་ལ་
སེམས་སྐྱོ། ད་ང་འགྲོ་བས་ངའི་ལུས་པོ་འདི་ལས་ངན་ཅན་རྣམས་ལ་ཕན་པའི་
ཕྱིར་དུ་མེ་ལ་བསྲེགས་ལ། དགོན་པའི་འོག་ཏུ་བྱང་ཆུབ་ཆེན་པོའི་མཆོད་རྟེན་ཞིག་
བརྩིགས་ལ། དེའི་ནང་དུ་རུས་བུ་རྣམས་བཞུགས་སུ་ཆུག །གདན་ས་འདི་ཞང་
སྟོན་དགྲ་འཇིགས་ཀྱིས་བཟུང་ལ་སེམས་ཅན་ལ་སྙིང་རྗེ་སྐྱེད། འཁོར་རྣམས་ཀྱང་
ཆོས་མཛད་ན་ཞིང་ ཁམས་ དག་ པར་ འུ་རང་ ཕ་ སྤྱད་ འཕྲད་གསུངས་ནས། ངོ་
མཚར་ཆེ་བའི་ལྟས་དུ་མ་དང་བཅས་ནས་གཤེགས་པའི་ཚུལ་བསྟན་ཏོ། །སྤུར་ཞུ་
བ་དང་ཐུགས་རྗེ་ཆེན་པོའི་སྐུ་མང་པོ་བྱོན། གདུང་རྣམས་རིང་སྲེལ་དུ་གྱུར་ནས་
འབུམ་པར་བཞུགས་པས། ད་ལྟའང་གསོལ་བ་བཏབ་ཙ་ན་ཕྱེ་ནས་དུས་བཟང་ལ་
རིང་བསྲེལ་འབྱོན་པའི་བྱིན་རླབས་ཅན་སྤྲུ་ན་བཞུགས་སོ། །སེམས་དཔའ་ཆེན་པོ་
དེས་ཞང་སྟོན་དགྲ་འཇིགས་ལ་གནང་ངོ༌། ། །
༈ ཞང་སྟོན་དགྲ་འཇིགས་ཞེས་བྱ་བ་དེ་ནི། སྦྱིན་པས་བསྡུས་པ་འགྲོ་ལ་
ཕན་ཕྱིར་དུ། །སྙན་པར་སྨྲས་ནས་ཡིད་བཞིན་བསྒྲུབ་ནུས་པའི། །བདག་ཉིད་ཕར་
ཕྱིན་དྲུག་ལ་རྗེས་འཇུག་པ། །ཞང་སྟོན་དགྲ་འཇིགས་ཞབས་ལ་ཕྱག་འཚལ་ལོ། །
ཞེས་བསྔགས་པ་ལྟར། སྤུའི་ཕུར་སྐུ་འཁྲུངས། ཡུམ་གྱི་མངལ་ནས་འཁྲུངས་པའི་
ཚེ་ཕྱོགས་ཀུན་ནས་གློག་འབྱིན་པ་དང་། འབྲུག་སྒྲ་སྒྲོག་པ་དང་། ས་གཡོ་བ་ལ་
སོགས་པ་ལྟས་མང་དུ་བྱུང་ནས། ཁོང་པའི་དགྲ་ཞིག་ཡོད་པ་དེ་ན་རེ། འདི་འདྲ་
- 160 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
རང་འཇིགས་ཟེར་བ་ལ་མཚན་ཡང་དགྲ་འཇིགས་སུ་བཏགས་སོ། །དགུང་ལོ་ལྔ་
པ་ལ་འབྲི་ཀློག་བསླབས། དགུང་ལོ་བདུན་པ་ལ་བྱང་སེམས་རྡོ་རྗེ་རྒྱལ་པོ་ལ་
རབ་ཏུ་བྱུང་ཞིང་ཆོས་མང་དུ་གསན། དེ་ནས་ས་སྐྱར་ཕེབས་ཏེ། ཚད་མ་སྡེ་བདུན།
བྱམས་ཆོས་སྡེ་ལྔ། མངོན་པ་གོང་འོག་རྣམས་ལ་མཁས་པར་སྦྱངས་ཤིང་། དབུས་
གཙང་དུ་གྲྭ་སྐོར་མཛད། ཁྱད་པར་དུ་འདུལ་བ་ལ་ཤིན་ཏུ་མཁས་པས་གྲྭ་པ་ལྔ་
བརྒྱ་ཙམ་རེ་འདུས། བཀའ་གདམས་བློ་སྦྱོང་ལ་གཙོ་བོར་མཛད་ཅིང་། སྨན་བླ་
དང་སྒྲོལ་མ་ལ་ཐུགས་དམ་མཛད་པ་ན། སེམས་དཔའ་ཆེན་པོ་རྡོ་རྗེ་རྒྱལ་པོའི་
ཞལ་ནས་སྙིགས་མའི་དུས་སུ་ཐུགས་རྗེ་ཆེན་པོའི་ཆོས་འདི་རང་སྒྲུབ་ཐག་ཉེ་བས་
སྒྲུབས་གསུངས་པ་དང་། དེ་བཞིན་དུ་རྗེ་བཙུན་མ་སྒྲོལ་མས་ཀྱང་ལུང་བསྟན་ནས་
ལོ་གསུམ་དང་ཟླ་བ་བཞིའི་རིང་སྒྲུབ་པ་རྩེ་གཅིག་ཏུ་མཛད་པས་སྒྲོལ་མ་ཉེར་
གཅིག །སྨན་ བླ་ བདེ་ གཤེགས་བདུན། ཐུགས་ རྗེ་ ཆེན་ པོ་ ཕྱག་ སྟོང་སྤྱན་སྟོང་
རྣམས་ཀྱི་ཞལ་གཟིགས། དབང་བསྐུར་བྱིན་གྱིས་བརླབས་ནས་ལུང་བསྟན་པ་ནི།
བས་མཐའི་རི་ཁྲོད་དང་དབེན་པ་བསྟེན་ལ། དད་རྫས་དང་གཤིན་རྫས་མ་ཟ་བར་
ནུས་ན་དཀའ་ཐུབ་རེམ་ལ་གྱིས། མི་ནུས་ན་བསོད་སྙོམས་གྱིས་ལ་སེམས་ཅན་གྱི་
འགྲོ་དོན་ཅི་ནུས་གྱིས། གཞི་བསྟན་པའི་རྒྱལ་མཚན་ཚུགས་གསུངས་ནས་འཇའ་
ཡལ་བ་བཞིན་སོང་ངོ༌། །དེར་ཁོང་གིས་བྱང་སེམས་སྤྲུལ་པའི་དྲུང་དུ་བདག་རི་
ཁྲོད་ལ་འགྲོ་བར་ཞུ་ཞུས་པས། ད་རུང་ལོ་གསུམ་གདན་ས་འདི་གྱིས། གྲྭ་པ་མང་
པོ་འདི་སྐྱོངས་གསུངས་ནས་ཤེལ་གྱི་འཕགས་པ་གནང་ངོ༌། །དེར་ཐུགས་དམ་གྱི་
མཐིལ་དུ་སྨྱུང་གནས་མཛད་པས་གཞན་སུ་མཐོང་བའི་སེམས་ཤེས་པ་དང༌། མ་
འོངས་ པའི་ སྣང་བ་མཁྱེན་ནོ། །དེ་ནས་ལོ་གསུམ་སོང་བ་དང་ན་བཟའ་དང་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཞུགས་གདན་ལ་སོགས་པ་ཀུན་འགྱེད་མཛད། གདན་ས་དགེ་བཤེས་བྱང་ཡེ་
ལ་གཏད་ནས་དཀོན་གཉེར་གུད་དུ་ཕོག་སྟེ། ནམ་ཐོ་རངས་ཤིག་ལུང་པའི་ཕུ་ན་
རྫ་ རིན་པོ་ཆེ་སྤུངས་པ་བྱ་བའི་གསེབ་ན་མི་སུས་ཀྱང་མི་རྙེད་པའི་ཕུག་པ་ཞིག་
ཡོད་པར་བཞུགས་ནས་ཟླ་བ་གསུམ་སྨྱུང་གནས་མཛད་པས། ཉིན་གཅིག་ཁོང་
པའི་དཔེ་ཆ་བྱི་བས་ཁྱེར་ནས་ཚོལ་དུ་གཤེགས་པས་བསེར་མ་བྱུང་ནས་ཞག་
བདུན་དྲན་པ་མ་བྱུང་། ཞག་བདུན་ནས་དྲན་པ་དུམ་ཅིག་བྱུང་བ་དང་། ཐབས་
གཞན་མ་བྱུང་བར་མེ་སྦར་ནས་ཤིང་སྤེན་མ་བསྲེགས་པའི་ཐལ་བ་ཆུ་ལ་བཏབ་
ནས་ལེགས་པར་སྐོལ་བ་ཕུལ་དོ་ཙམ་བཞེས་པ་སོགས་དཀའ་སྤྱད་དཔག་མེད་
མཛད་པས་གྲུབ་པ་ཐོབ་ནས་ནམ་མཁའ་ལ་འཕུར་བ་སོགས་རྫུ་འཕྲུལ་ཡང་མང་
དུ་བསྟན། སྐལ་བ་དང་ལྡན་པ་རྣམས་ལ་ཐུགས་རྗེ་ཆེན་པོའི་ཆོས་སྐོར་རྣམས་
གནང་ནས་དགུང་ལོ་དྲུག་ཅུ་རེ་གཅིག་པ་ལ་ངོ་མཚར་བའི་ལྟས་དཔག་མེད་དང་
བཅས་ནས་གཤེགས་པའི་གཟིམ་མལ་ནས་རིང་བསྲེལ་བྲེ་གང་བྱུང་བ་ད་ལྟ་སྤྲུའི་
འབུམ་པའི་ནང་ན་བཞུགས་སོ། །དེས་མཁན་ཆེན་རྩི་འདུལ་བ་ལ་གནང་ངོ༌། །
༈ མཁན་ཆེན་རྩི་འདུལ་བ་ཞེས་གྲགས་པའི་སྨྱུང་གནས་པ་ཆེན་པོ་དེ་ནི།
ཚད་མེད་ཐུགས་རྗེའི་ཤུགས་ཀྱིས་རབ་བསྐུལ་ནས། །བྱང་ཆུབ་སེམས་མཆོག་
བསྒོམ་ཚེ་བླ་མ་དང་། །ཡི་དམ་གཉིས་སུ་མེད་པར་གཟིགས་གྱུར་པ། །རྩི་འདུལ་
ཆེན་པོའི་ཞབས་ལ་ཕྱག་འཚལ་ལོ། །ཞེས་བསྔགས་པ་ལྟར། འཇད་ཀྱི་བྱ་ཚང་
ཆོས་སྡིངས་སུ་སྐུ་འཁྲུངས། སྐུ་ཆུང་ངུའི་དུས་ནས་སེམས་ཅན་ལ་སྙིང་རྗེ་ཤིན་ཏུ་
ཆེ་བས་ཐ་ན་ལུས་ཀྱི་ཤིག་ས་ལ་ལྷུང་ཡང་ངའི་ཕ་མ་སྙིང་རེ་རྗེ་གསུངས། དགུང་
ལོ་བཅུ་ལ་བབ་པ་ན་མདོ་ལ་ཀློག་དར་མཛད་ནས་བསླབས་པས་འདོད་པའི་ཉེས་
- 162 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དམིགས་གཟིགས་ནས་སྤྱན་ཁྱབ་བྱུང་། འདོད་པ་ལས་ཡིད་ལོག །འཁོར་བ་ལ་
འཇིགས་སྐག་ཆེན་པོ་སྐྱེས་ཏེ་རབ་ཏུ་བྱུང་བའི་སྨོན་ལམ་འབའ་ཞིག་མཛད། དགེ་
བཤེས་ཆོས་འཆད་ཉན་བྱེད་པ་མཐོང་བ་ན་ཡིད་རབ་ཏུ་དགའ་སྟེ། བདག་ཀྱང་
ནམ་ཞིག་ན་འདི་ལྟར་དུ་འགྲོ་བ་པོ་ལ་ཆོས་སྟོན་པར་གྱུར་ཅིག་གུ་ཞེས་སྨོན་ལམ་
འདེབས། དེ་ལྟར་ཁྱིམ་གྱི་གནས་ལ་སྐྱོ་ཤས་ཆེ་ཞིང་། རབ་ཏུ་བྱུང་བར་ཀུན་ནས་
སྨོན་ཡང་། དགུང་ལོ་ཉི་ཤུའི་བར་དུ་ཕ་མ་སོགས་གཞན་རྐྱེན་གྱིས་རབ་བྱུང་མ་
ཐོབ་པར་ལུས། དགུང་ལོ་ཉེར་གཅིག་གི་དུས་སུ་སླེབ་པ་ན་གཅིག་པུ་གྲོགས་མེད་
དུ་བྲོས་ཏེ་རབ་བྱུང་མཛད། ཀློག་པ་ཐོས་བསམ་ལ་ནན་ཏན་མཛད་པས་སྡེ་སྣོད་
གསུམ་ལ་མཁས་པར་གྱུར། ཁས་བླངས་པའི་ཚུལ་ཁྲིམས་ཤིན་ཏུ་གཙང་ཞིང་བྱང་
ཆུབ་ཀྱི་སེམས་རབ་ཏུ་རྒྱས་པས་མཁས་བཙུན་བཟང་པོའི་གྲགས་པ་ཐོབ། དེ་
ནས་རྨི་ལམ་དུ་མཁའ་འགྲོའི་ལུང་བསྟན་བྱུང་བ་ལྟར། མདོ་སྟོད་ཀྱི་གཙུག་ལག་
ཁང་བརྩིགས་ནས་དགེ་འདུན་གྱི་སྡེ་བཙུགས་པས། དགེ་འདུན་སྟོང་ཕྲག་ལྷག་
ཙམ་འདུས། འདུལ་བའི་ལག་ལེན་གཙོ་བོར་མཛད། ཐུགས་དམ་སྨན་བླ་དང་།
སྒྲོལ་མ་གཙོ་བོར་མཛད་པས་ནུབ་གཅིག་གི་མནལ་ལམ་དུ་བུད་མེད་ཤ་རྩི་སྔོ་
བསངས་ངེས་བྱས་པ་གཅིག་བྱུང་ནས། རིགས་ཀྱི་བུ་དུས་གསུམ་གྱི་སངས་རྒྱས་
ཐམས་ཅད་ཀྱི་ངོ་བོ་འཕགས་པ་སྤྱན་རས་གཟིགས་ཡིན་པས། རྔོག་རིན་ཆེན་
གྲོགས་སུ་ཁྲིད་ལ་ནང་པར་སྤྲུལ་པའི་སྐུ་ཞང་སྟོན་དགྲ་འཇིགས་ཐུགས་བསྐྱེད་
གསུང་དུ་འོང་བ་ཡོད་པས་ལུང་ཁོང་ལ་ཞུས་དང་
། འགྲོ་དོན་འཕེལ་བར་འོང་
གསུངས་ནས་མི་སྣང་བར་གྱུར་ཏོ། །དེར་མནལ་སད་མ་ཐག་ རྔོག་བོས་ནས་
གཤེགས་གྲབས་མཛད་དེ། སྐར་ཁོངས་གཅིག་ཡོད་ཙམ་ལ་ཐེགས་པར་མཛད་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པས་ཐུགས་བསྐྱེད་མ་གྲོལ་བ་ལ་ཕེབས། ཐུགས་བསྐྱེད་ཀྱང་གསན་ནས། བཅུ་
གཅིག་ཞལ་གྱི་དབང་ལུང་མན་ངག་ལག་ལེན་དང་སྒྲུབ་ཐབས་བསྙེན་པའི་ཚད་
དང་བཅས་པ་ཚང་མ་ཞུ་ཞུས་པས། ཞང་སྟོན་ཤིན་ཏུ་མཉེས་ནས་འཕགས་པ་སྤྱན་
རས་གཟིགས་ཀྱི་ཆོས་འདི་ཚེ་གཅིག་ལུས་གཅིག་ལ་སངས་རྒྱ་བའི་ཆོས་ལགས་
པས་གཞན་ལ་ཕན་འདོགས་རྒྱ་ཆེན་པོ་མཛོད་ཅིག་གསུངས་ནས་སྒྲུབ་ཐབས་མན་
ངག་ལག་ལེན་དང་བཅས་པ་ཐམས་ཅད་གནང་ངོ་། །དེར་ཆོས་ཀྱིས་ཐུགས་རབ་
ཏུ་ཚིམས་པས་མཉེས་ཚོར་ཆེན་པོ་དང་བཅས་ནས་བྱོན་ཏེ། སྨྱུང་གནས་སྟོང་ཕྲག་
གཅིག་གི་དམ་བཅའ་མཛད་པས་སུམ་བརྒྱ་སོང་བའི་ཚེ། ས་གའི་ཚེས་བཅུ་དྲུག་
གི་ཉིན་ཐུགས་རྗེ་ཆེན་པོ་འོད་ཀྱི་རྣམ་པར་ཞལ་གཟིགས། གསུང་བྱོན་ལུང་བསྟན་
ནོ། །དེ་ནས་ཡང་ཡང་ཞལ་མཇལ་གསུངས་ཏེ་མདོར་ན་སྤྱན་རས་གཟིགས་ཀྱི་
གྲུབ་པ་ཐོབ་པས་སེམས་ཅན་དུ་མ་སྨིན་གྲོལ་ལ་བཀོད་ནས་སྤྱན་རས་གཟིགས་
ཀྱི་འཕྲིན་ལས་རྒྱས་པར་མཛད་དོ། །དེ་ལྟར་བསྟན་འགྲོའི་དོན་མཛད་ནས་དགུང་
ལོ་བརྒྱད་ཅུ་རྩ་གཉིས་སུ་ཕེབས་པ་ན་ད་ནི་རེ་ཞིག་བྱམས་པ་མགོན་པོའི་དྲུང་དུ་
ཕྱིན་ནས། དེ་ནས་བདེ་བ་ཅན་དུ་འགྲོ་ཟེར་གསུངས་ནས་སྐུ་གཤེགས་སོ། །དེས་
བྱང་སེམས་བདེ་བ་ཅན་ལ་གནང་ངོ༌། །
༈ བྱང་སེམས་བདེ་བ་ཅན་པ་ཞེས་གྲགས་པའི་དམ་པ་དེ་ནི། མཐུན་པའི་
ཡུལ་ གནས་སྐྱེས་བུ་དམ་པ་བསྟེན། །བདག་གི་ལེགས་སྨོན་ སྔོན་ ཡང་བསོད་
ནམས་ཀྱི། །འཁོར་ལོ་བཞི་དང་ལྡན་པ་ཆོས་ཀྱི་རྗེ། །བདེ་བ་ཅན་པའི་ཞབས་ལ་
ཕྱག་ འཚལ་ ལོ། །ཞེས་ བསྔགས་ པ་ ལྟར། མདོ་ སྨད་ དུ་ སྐུ་ འཁྲུངས། དགུང་ལོ་
བདུན་པ་ལ་རབ་ཏུ་བྱུང་། དེ་ནས་བཅོ་ལྔའི་བར་ལ་ཕར་ཕྱིན་དང༌། འདུལ་བ་ལ་
- 164 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
མཁས་པར་བསླབས། སྨན་བླ་དང༌། སྒྲོལ་མ་ལ་ཐུགས་དམ་གཙོ་བོར་མཛད་པས་
སྒྲོལ་མས་ཞལ་གཟིགས་ནས་སེམས་ཅན་གྱི་དོན་བྱེད་དགོས་པས་མཁན་ཆེན་
ཐུགས་རྗེ་བྱང་ཆུབ་ལ་སྤྱན་རས་གཟིགས་ཞལ་བཅུ་གཅིག་ཕྱག་སྟོང་སྤྱན་སྟོང་དང་
ལྡན་པའི་ལུང་ཞུས་གསུངས་ནས་ལུང་བསྟན། དེ་ནས་རྗེ་བཙུན་མ་སྒྲོལ་མའི་ལུང་
བསྟན་ལྟར་མཁན་ཆེན་རྩི་འདུལ་བ་མཇལ་དུ་བྱོན་ནས་ཐུགས་རྗེ་ཆེན་པོའི་དབང་
དང༌ གདམས་ ངག་ ཞུས། གྲངས་བསྙེན་ ཞིག་ ང་ རང་ གི་ རྩར་ སྡོད་ ལ་ ཐོངས་
གསུངས་ནས་བཞུགས་ཏེ་བསྙེན་ཚད་གཅིག་བཏང་ངོ༌། །དེ་ནས་སྐུ་བསོད་ཆེན་པོ་
བྱུང་ཞིང་ལོ་རེ་ལ་ཕར་ཕྱིན་དང་འདུལ་བའི་བཤད་གསར་བྱེད་པ་ཉི་ཤུ་ཙམ་རེ་
བྱུང༌། ཁོང་པ་རང་སྨྱུང་གནས་སྟོང་ཕྲག་ལྔའི་དམ་བཅའ་མཛད་ནས་བཞུགས་པ་
ལས། སུམ་བརྒྱ་ཐོངས་པའི་ཚེ་བརྒྱད་ཀྱི་དངོས་གཞིའི་ནུབ་འོད་ཟེར་དཀར་པོ་
ཞིག་མདུན་ན་འདུག་པ་ལ་ལག་པས་བཟུང་བས་འོད་དེས་ཁོང་ཁྱེར་ནས་སོང་
བས་པོ་ཏ་ལར་སླེབ། གནས་དེ་ནི་ས་གཞི་དཀར་ལ་དྭངས་པ། མེ་ཏོག་དཀར་པོ་
སྐྱ་ཆིལ་ལེ་བྱས་པ། རིན་པོ་ཆེའི་ཤིང་སྣ་ཚོགས་ལ་སྤྲུལ་པའི་བྱང་ཆུབ་སེམས་
དཔའ་དུ་མས་ཐེག་ཆེན་གྱི་ཆོས་སྒྲ་སྒྲོགས་པ། རླུང་དལ་བུས་གཞལ་མེད་ཁང་ལ་
ཕོག་པ་ན། གསེར་གྱི་དྲིལ་བུ་གཡེར་ཁ་རྣམས་ལས་ཚད་མེད་པ་བཞིའི་སྒྲ་སྒྲོགས་
པས་རྣ་བའི་དབང་པོ་ཚིམ་པར་བྱེད་པ། སྤྲུལ་པའི་རི་དྭགས་སྤུ་སྡུག་པ་ཡིད་དུ་
འོང་བ་རྣམས་ཀྱིས་དགའ་བའི་རྩེད་འཇོ་བྱེད་པས་མིག་གི་དབང་པོ་ཚིམ་པར་བྱེད་
པ། བར་སྣང་ལས་བདུད་རྩིའི་རྒྱུན་བབས་པས་བཀྲེས་སྐོམ་སེལ་བ། དུས་དུས་
སུ་དཔག་བསམ་གྱི་ཤིང་ལ་ལྷའི་གོས་དང་དར་ཟབ་བྱུང་བས་ལུས་ཀྱི་གདུང་བ་
སེལ་བ། རིན་པོ་ཆེའི་རྒྱན་མང་པོས་དགའ་བ་བསྐྱེད་པ། རིན་ཆེན་བཞི་ལས་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གྲུབ་པའི་གཞལ་ཡས་ཁང་། སྒོ་བཞི་པ་དེའི་ནང་ན་འཕགས་པ་ལ་འཁོར་སངས་
རྒྱས་དང་བྱང་ཆུབ་སེམས་དཔའ་དཔག་ཏུ་མེད་པས་བསྐོར་ཏེ་བཞུགས་འདུག་པ་
ལ། གཞལ་ཡས་ཁང་གི་ཕྱོགས་གསུམ་གྱི་སྒོ་བྱེ་བ་ལས་གཅིག་མ་བྱེ། སྒོ་རེ་རེར་
ཕྱིན་ནས་ཕྱག་འཚལ་སྐོར་བ་བྱས་པས། འཕགས་པའི་གསུང་ནས་རིགས་ཀྱི་བུ་
འོངས་ པ་ ལེགས་སོ་གསུངས། འོད་ཟེར་དཀར་པོ་ཞིག་ སྙིང་ལ་བསྟིམས་ པས་
ལུས་ངག་ཡིད་གསུམ་བདེ་བས་གང་བ་བྱུང་ཞིང་། མ་ཤིའི་བར་ལ་སེམས་ཅན་གྱི་
དོན་གྱིས། ཤི་ཁར་ངས་འབོད་དུ་བཏང་གི་གསུང་སྟེ་དགའ་བདེས་ལུས་ངག་ཡིད་
གསུམ་ཁྱབ་པ་ལ་མནལ་སད་དོ། །དེར་ཉིན་མོ་ནི་སྡེ་སྣོད་ཀྱི་བཤད་པ་དང་གང་
ལ་གང་མོས་ཀྱི་ཆོས་བཤད་མཛད། མཚན་མོ་ནི་འཕགས་པའི་དྲུང་དུ་ཆོས་གསན་
དུ་གཤེགས་སོ། །དེའི་སྟོབས་ཀྱིས་ཆོས་ཐམས་ཅད་མཉམ་པ་ཉིད་ཀྱི་རྣམ་པར་ལྟ་
བ་ཞེས་བྱ་བའི་ཏིང་ངེ་འཛིན་ལ་སོགས་པ་ཏིང་ངེ་འཛིན་གྲངས་མེད་པ་མངོན་དུ་
གྱུར་ཏོ། །དུས་རེ་ཞིག་ན་ང་ནི་ད་འགྲོ་བས་དྲི་རྒྱུ་ཡོད་ན་ད་ལྟ་དྲིས་གསུངས་ནས་
གདན་ས་བཀོད་པ་དང་། གསུང་སྒྲོས་རྣམས་མཛད་ནས་སྤང་ཡུལ་བདེ་བ་ཅན་དུ་
ཐུགས་དམ་ལ་རྩེ་གཅིག་ཏུ་བཞུགས་པའི་ངང་ནས་ངོ་མཚར་བའི་ལྟས་དང་བཅས་
ནས་པོ་ཏ་ལར་གཤེགས་སོ། །སྤུར་བཞུ་བས་རིང་བསྲེལ་དུ་མ་དང་སྐུ་རང་བྱོན་
མང་པོ་བྱོན་པ་རྣམས་ཞལ་ཏ་བཞིན་དུ་བལ་ཡུལ་ནས་སྤྱན་དྲངས་པའི་སྒྲོལ་མ་
གསུང་བྱོན་གྱི་ནང་དུ་བཞུགས་སོ། །བྱང་སེམས་བདེ་བ་ཅན་པས་སྲས་ཀྱི་ཐུ་བོ་
བྱང་སེམས་ཆུ་བཟང་པ་ལ་གནང་ངོ༌། ། །
༈ ཉེས་ལྟུང་དྲི་མའི་སྐྱོན་གྱིས་མ་གོས་ཤིང་། །གཡེལ་བ་མེད་པར་དགེ་
བའི་ཆོས་ལ་བརྩོན། །རྒྱུན་ཆད་མེད་པར་འགྲོ་བའི་དོན་མཛད་པ། །བྱང་སེམས་
- 166 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཆུ་བཟང་པ་ལ་ཕྱག་འཚལ་ལོ། །ཞེས་བསྔགས་པ་བྱང་སེམས་ཆུ་བཟང་པ་ཞེས་
གྲགས་པ་དེ་ནི་མུས་སུ་སྐུ་འཁྲུངས། མཚན་ཇོ་སྲས་དཔལ་འབར་ཞེས་བཏགས།
དགུང་ལོ་བཅུ་གཅིག་པ་ལ་མདོག་སྟོད་དུ་དགེ་བསྙེན་མཛད། དེ་ནས་རབ་བྱུང་
མཛད་དེ། སྤྱོད་འཇུག་དང་། དབུ་མ་སོགས་གཞུང་ཆེན་མོ་རྣམས་ལ་སྦྱངས་ནས་
བསྟན་པའི་བྱ་བ་རྒྱ་ཆེར་མཛད་ནས་ཟབ་ཅིང་རྒྱ་ཆེ་བའི་མན་ངག་རྣམས་གསན་
ཅིང་ཐུགས་སུ་ཆུད་པར་མཛད་དེ་རི་ཁྲོད་དབེན་པ་བསྟན་ནས་བསྒྲུབ་པ་ལ་རྩེ་
གཅིག་ཏུ་གཞོལ་བས་དུས་འདའ་ཞིང་། གདུལ་བྱ་དུ་མ་སྨིན་གྲོལ་ལ་བཀོད་དོ།
ཁྱད་པར་འདུལ་བ་ལ་མཁས་ཤིང་དགུང་ལོ་ཉི་ཤུ་པ་ལ་བསྙེན་རྫོགས་མཛད།
ནུབ་གཅིག་མནལ་ལམ་དུ་མི་དཀར་པོ་ཞིག་བྱུང་ནས་ཁྱོད་དང་ང་ལ་ལས་འབྲེལ་
ཡོད་ཅིང་། ཁོ་དང་ང་ལ་ཁྱད་མེད་པས་མདོག་སྟོད་པ་ལ་སྤྱན་རས་གཟིགས་ཀྱིས་
ལུང་སྒྲུབ་ཐབས་དང་བཅས་པ་ཞུས་ལ་ཉམས་སུ་ལོང་གསུངས་ནས་གཤེགས་
སོ། །དེ་ནས་ནངས་པར་མདོག་སྟོད་དུ་གཤེགས་ནས་ལོ་རྒྱུས་རྣམས་ཞིབ་པར་
ཞུས་པས། སྐྱབས་སུ་མཆི། འཕགས་པ་ཡིན་ཨང་། ང་ལ་ཡང་རྨི་ལམ་བཟང་པོ་
ཞིག་བྱུང་གསུངས། ལུང་སྒྲུབ་ཐབས་ལག་ལེན་དང་བཅས་པ་གནང་ངོ༌། །བདེ་བ་
ཅན་དུ་སྨྱུང་གནས་བརྒྱ་རྩ་གཅིག་མཛད་ནས་འགྲོ་ལགས་ཞུས་པས། ད་དུང་
འཕགས་ པའི་ ཞལ་གཟིགས་ གཟིགས་ སྡོད་ གསུངས། ཡུན་ རིང་ སོང་ནས་ ཡང་
འགྲོ་ བར་ ཞུ་ བྱས་ པས། ཁྱོད་ དང༌ གཞན་ མི་ འདྲ་ བས་ རེམ་ ལ་ སྒྲུབས་ཤིག་
གསུངས། དེར་སྨྱུང་གནས་ བཅག་ མ་མཛད་ནས་ སུམ་བརྒྱ་སོང་བའི་ཚེ། ཚེས་
བཅོ་ལྔའི་དངོས་གཞིའི་ནུབ་མོ་ནམ་ཕྱེད་ཡོལ་སོང་བ་དང༌། ནམ་མཁའ་ཐམས་
ཅད་འོད་ཀྱིས་ཁེངས་འདུག །མར་མེའི་འོད་དམ། ང་རང་མིག་འཁྲུལ་བ་ཡིན་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྙམ་ནས་གཟིགས་པས། མདུན་གྱི་ནམ་མཁའ་ན་འཕགས་པ་ཕྱག་སྟོང་སྤྱན་སྟོང་
ལ་ འཁོར་བཀའ་གདམས་བརྒྱུད་པས་སྐོར་བ་ལ་ལྷ་གཞན་དུ་མས་མཆོད་པ་
འབུལ་བ་དང་བཅས་པས་ནམ་མཁའ་གང་བར་གཟིགས་པས། དགའ་ཆེས་ན་ངུ་
བྲོ་ཟེར་བའི་ཚུལ་དུ་འཕགས་པ་ཁྱེད་རང་གི་སྤྲུལ་པ་ཞིག་ན་རེ་འདི་ལྟར་སྒྲུབ་
ཤིག་གསུངས་ནས་བསྒྲུབས་པ་ལས། ད་ལྟའི་བར་དུ་ཐུགས་རྗེས་མི་འཛིན་པ་
ལས་ངན་པོ་བདག་གིས་ཅིས་ལན་ཞུས་ཏེ་ངུས་པས། འཕགས་པའི་ཞལ་ནས་ང་
དག་ཁྱོད་རང་དང་སྐད་ཅིག་ཀྱང་མི་འབྲལ་བར་ཡོད་དེ། ངས་ཁྱོད་ལ་ལུང་བསྟན་
པའི་དུས་སུ་ཁྱོད་ཀྱི་རྣམ་རྟོག་ལ་འདི་རང་བདུད་ཡིན་ནམ་སྙམ་པ་བྱུང་བས་ལན།
ད་ང་དང་ཁྱོད་ལ་འདུ་འབྲལ་མེད་པས་དུས་གསུམ་གྱི་སངས་རྒྱས་ཐམས་ཅད་ཀྱི་
ཐུགས་དགོངས་དམ་པ་ངའི་གདམས་པ་འདི་ཁྱོད་ཀྱིས་སེམས་ཅན་བསོད་ནམས་
ཅན་དག་ལ་སྟོན་ལ་སྒོ་གསུམ་དོན་དང་ལྡན་པ་གྱིས་ཤིག་གསུངས་ནས། འོད་
དཀར་པོ་ཞིག་གིས་མུས་ལུང་པ་སྐྱ་ཆིལ་གྱིས་ཁྱབ་པ་ཞིག་བྱུང་སོང་ངོ༌། །དེར་ཡི་
དམ་གྱི་ཞལ་གཟིགས་ཤིང་གསུང་གི་གནང་བ་ཐོབ་པས་ཐུགས་རབ་ཏུ་དགེས་
ནས་ནངས་པར་བླ་མའི་དྲུང་དུ་ཕྱག་འཚལ་ནས་སྐུ་ཁམས་ཞུས་པས། མདངས་
དགའ་འམ་གསུངས། བདག་ནི་སེམས་སྤྲོས་པ་ལས་རྣམ་པར་གྲོལ་ལོ་ཞུས་པས།
དེ་ལྟར་ལེགས་པས་ད་གང་དགོངས་པར་བཞུད་ལ་སེམས་ཅན་གྱི་དོན་མཛོད་
གསུངས། དེ་ནས་མུས་སུ་བྱོན་ནས་ཟླ་བ་རེ་ལ་སྨྱུང་གནས་སྒྲུབ་པ་ཆེན་མོ་རེ་
མཛད། ཕྱོགས་བཞིར་ཡུམ་རྒྱས་འབྲིང་བསྡུས་ཀྱི་གསུང་སྒྲོག་བཅུགས། བསོད་
སྙོམས་ལ་བརྟེན་པའི་དགེ་འདུན་སུམ་བརྒྱ་ཙམ་རེ་འདུས་སོ། །དེའི་དུས་སུ་ལས་
མི་བསོད་ནམས་ཆེ་གསུངས་པས། ཡབ་ཡུམ་གཉིས་པོས་མཛད་ནས་གཞན་ལ་
- 168 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྤུས་མ་བཏང་ངོ༌། །དེ་ནས་འཕགས་པ་དང་དུས་རྟག་ཏུ་མི་འབྲལ་བར་ལུས་དང་
གྲིབ་མ་བཞིན་དུ་བཞུགས། དེ་ལ་སོགས་པ་ངོ་མཚར་བའི་རྟགས་དང༌། མཛད་པ་
ཡ་མཚན་ཆེ་བ་མང་ངོ༌། །བཀའ་གདམས་ ཀྱི་རྣམ་ཐར་གཙང་མ་མཛད་ཅིང་།
བསྙེན་པར་རྫོགས་ནས་ལོ་དྲུག་ཅུ་ལོན། བརྒྱད་ཅུ་རྩ་བརྒྱད་བཞེས་པ་ལ། ནམ་
འཐོང་གི་ཟླ་བ་ལ་དོན་ཞགས་ཀྱི་སྒྲུབ་པ་མཛད་པས་ལྷ་རྫས་ཀྱི་མེ་ཏོག་གི་ཆར་
དཀྱིལ་འཁོར་ལ་མངོན་སུམ་དུ་བབས། སྒྲ་དང་འོད་ལ་སོགས་པ་ངོ་མཚར་བའི་
ལྟས་དུ་མ་བྱུང་། གནས་བརྟན་བཅུ་དྲུག་གི་མཆོད་པ་མཛད་པས། མཚན་མོ་འཚོ་
བའི་ཡོ་བྱད་བཅུ་གསུམ་འཆང་ཞིང་ལྔ་ཕྲུགས་ཉི་ཤུ་རྩ་ལྔའི་ཡོན་ཏན་དང་ལྡན་
པའི་དགེ་སློང་མང་པོ་བྱོན། ལྡེའུའི་ཚེས་བརྒྱད་ལ་སངས་རྒྱས་སྨན་བླའི་ཞལ་
གཟིགས། གནོད་སྦྱིན་ གྱི་སྡེ་དཔོན་རྣམས་ཀྱིས་ལྷའི་བདུད་རྩི་དྲངས་ཏེ་སྐྱེམས་
པའི་གདུང་བ་བསལ། ཉེར་དགུའི་ཉིན་རིགས་གསུམ་མགོན་པོའི་ཞལ་གཟིགས་
པ་སོགས་ངོ་མཚར་བའི་རྣམ་ཐར་བསམ་ལས་འདས་ཤིང༌། སེམས་ཅན་གྱི་དོན་
མང་པོ་མཛད་ནས་ཞལ་ཆེམས་སུ་ང་རང་ལ་རྒྱགས་ལྷག་གང་ཡོད་རྣམས་གཞན་
དག་རྩ་ཙམ་བྱ་མི་དགོས། སྨྱུང་གནས་ལ་ཚོགས་པའི་མི་ལ་རབ་ཏུ་འབྱོར་བ་ཙམ་
བྱུང་ན་གདན་རེ་དྲོངས། མ་འབྱོར་ན་ཐོར་ཐུག་རེ་དྲོངས། དེ་ཡང་མ་འབྱོར་ན་འོ་
མ་རེའམ། ཚྭ་སྤར་བ་རེ་ཙམ་ཐོབ། དེའང་མ་འབྱོར་ན་ཆུ་དང་མེ་ཤིང་དུམ་རེ་ཀ་
རུམ་གྱིས་དང་། ང་ལ་འཕགས་པས་དངོས་སུ་ལུང་བསྟན་ པ ས་བསོད་ནམས་
དཔག་ཏུ་མེད་དོ། །མིའི་ཟེར་ལོ་ལ་མ་ཉན། འཕགས་པ་ཁོང་བརྫུན་མི་གསུངས།
ལར་ང་ལ་དགེ་རྩ་གཞན་མི་དགོས་ཀྱི་སྨྱུང་གནས་ཀྱི་ཕྱོགས་སུ་ཅི་འགྱུར་གྱིས།
མ་ཇོ་ཆོས་སྐྱིད་ཀྱིས་སྨྱུང་གནས་པའི་གདན་མནན་པ་ལ། མོ་ཤི་ནས་བྱ་རོག་གིས་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དུར་ཁྲོད་ནས་རུས་པ་ཁྱེར་བ་རིང་བསྲེལ་དུ་སོང་བ་འདི་མ་མཐོང་ངམ་གསུངས།
ངས་ལས་དགེ་སྡིག་ཤེས་ནས་དེང་སང་གི་བར་ལ་ཇོ་བོ་ཨ་ཏི་ཤའི་རྣམ་ཐར་
བསྐྱངས་པས། ཁྱེད་ཀྱིས་ཀྱང་དེ་བཞིན་དུ་གྱིས་ཤིག་གསུངས། ཡར་ གཟིམས་
ཁང་དུ་ཕེབས་ནས་ཉེ་གནས་ཀྱིས་དགོང་ཇ་འདྲེན་དུ་ ཕྱིན་པས་ངོ་མཚར་བའི་
རྟགས་མང་པོ་དང་བཅས་ནས་གཤེགས་སོ། །མཁན་ཆེན་ཆུ་བཟང་པ་ཆེན་པོས་
སྲས་ཀྱི་ཐུ་བོ་རིན་ཆེན་ཤེར་འབུམ་ཞེས་གྲགས་པའི་བདག་ཉིད་ཆེན་པོ་དེ་ལ་
གནང་ངོ༌། །
༈ དགོས་འདོད་མ་ལུས་འབྱུང་བའི་རིན་པོ་ཆེ། །གནས་ལུགས་ཇི་བཞིན་
རྟོགས་པའི་ཤེས་རབ་ཅན། །ཡོན་ཏན་འབུམ་ཕྲག་དཔག་ཏུ་མེད་པའི་གཏེར། །
རིན་ཆེན་ཤེར་འབུམ་ཞབས་ལ་ཕྱག་འཚལ་ལོ། །ཞེས་བསྔགས་པ་རིན་པོ་ཆེ་ཤེར་
འབུམ་ཞེས་གྲགས་པ་དེ་ནི་མདོག་སྟོད་དུ་སྐུ་འཁྲུངས། ཆུང་ངུའི་དུས་སུ་འོ་བརྒྱལ་
ཆེ་བར་བྱུང་ཞིང་། སྐུ་ནར་གསོན་པ་ན་རབ་ཏུ་བྱུང་། ཐོས་བསམ་ལ་འགྲུས་པར་
མཛད། འཚོ་བ་བསོད་སྙོམས་པ་སོགས་སྦྱངས་པའི་ཡོན་ཏན་ལ་གནས་ པར་
མཛད། རེ་ཞིག་ནས་ཇོ་ནང་ཀུན་སྤངས་ཀྱི་དྲུང་དུ་བྱོན་ནས་ཅི་གསུང་བཀའ་
བཞིན་སྒྲུབ་པས་མཉེས་པར་མཛད། མན་ངག་མང་དུ་གསན། དེ་ནས་རི་ཁྲོད་སྣ་
ཚོགས་སུ་བཞུགས་ཤིང་། འཚོ་བ་དཀའ་ཐུབ་ལ་བསྟེན་ཏེ་སྒྲུབ་པ་སྙིང་པོ་མཛད།
ཤུ་གུ་ཚལ་དུ་རི་ཁྲོད་བཏབ་དོན་གཉེར་ཅན་མང་དུ་འདུས། དེ་ནས་མཁན་ཆེན་ཆུ་
བཟང་པའི་དྲུང་དུ་བྱོན་ནས་ཐུགས་རྗེ་ཆེན་པོའི་དབང་དང་གདམས་ངག་རྣམས་
གསན། སྨྱུང་གནས་ལ་ཐུགས་དམ་མཛད་པས་ཐུགས་རྗེ་ཆེན་པོའི་ཞལ་དངོས་སུ་
གཟིགས། རྒྱལ་ སྲས་ ཐོགས་མེད་ པས་ རིན་པོ་ཆེ་འདི་ མཇལ་ དུ་ བྱོན་ པའི་ ཚེ་
- 170 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐུགས་རྗེ་ཆེན་པོ་དངོས་སུ་གཟིགས་པ་སོགས་ལོ་རྒྱུས་མང་ངོ༌། །དེ་ལྟར་རྟོགས་
པའི་ གོ་ འཕང་ མཐོན་པོ་བརྙེས་ ཤིང་ བསྟན་ འགྲོའི་ དོན་ རྒྱ་ཆེར་མཛད་ནས་
གཤེགས་ཁར་དགེ་རྩ་ལ་སྨྱུང་གནས་གང་འགྲུབ་བྱེད་པ་སོགས་ཞལ་ཏ་གནང་སྟེ།
ཟུང་འཇུག་གི་སྐུ་བརྙེས་ནས་གཤེགས་སོ། །རིན་པོ་ཆེ་ཤེས་རབ་འབུམ་པ་ཞེས་
ཟུང་འཇུག་བརྙེས་པ་དེས་རྒྱལ་སྲས་ཐོགས་མེད་པ་ལ་གནང་ངོ༌། །
༈ ཀུན་ མཁྱེན་ ཐོགས་ པ་ མེད་ པའི་ བློ་ གྲོས་ ཀྱི། །བརྩེ་ ཆེན་ འགྲོ་ ལ་
དགོངས་པ་བཟང་པོའི་དཔལ། །ཕུན་ཚོགས་ཡོན་ཏན་ཀུན་གྱི་གཏེར་གྱུར་པའི། །
སེམས་དཔའ་ཆེན་པོའི་ཞབས་ལ་ཕྱགས་འཚལ་ལོ། །ཞེས་བསྔགས་པ་རྒྱལ་བའི་
སྲས་པོ་ཐོགས་མེད་བཟང་པོ་དཔལ་ཞེས་མཚན་ཡོངས་སུ་གྲགས་པ། མཚན་ཐོས་
པ་ཙམ་གྱིས་ཀྱང་འགྲོ་བའི་གསོས་སུ་གྱུར་པ་དེ་ནི། ཡུལ་ཕུལ་བྱུང་བྲག་སྐྱེ་ཞེས་
བྱ་བར་ཡབ་དཀོན་མཆོག་དཔལ་དང་། ཡུམ་འབུམ་སྒྲོན་གཉིས་ཀྱི་སྲས་སུ་ཤིང་
མོ་ལུག་གི་ལོ་ལ་སྐུ་འཁྲུངས། མཚན་དཀོན་མཆོག་བཟང་པོ་ཞེས་བཏགས། ཆུང་
ངུའི་དུས་ནས་སེམས་ཅན་ལ་སྙིང་རྗེ་ཤིན་ཏུ་ཆེ་བས་སྲོག་ཆགས་ཕྲ་མོ་རེ་སྡུག་
བསྔལ་བ་གཟིགས་ན་ཡང་ཐུགས་ཀྱིས་མི་བཟོད་པ་ཆེར་མཛད་ཅིང་། སྔོན་ཡུན་
རིང་པོ་ནས་གོམས་པའི་བག་ཆགས་ཆེས་བརྟས་པས་སྐྱིལ་ཀྲུང་བཅས་ཏེ་ཏིང་ངེ་
འཛིན་གྱིས་དུས་འདའ་བར་བྱེད་པ་ཞིག་བྱུང་ངོ༌། །དགུང་ལོ་དགུ་པར་བསམ་
གླིང་དུ་བྱོན་ནས་ཀློག་ཡིག་བསླབས་པས་རིག་གནས་རྣམས་མཐོང་བ་ཙམ་གྱིས་
ཤེས་ཏེ། ཐམས་ཅད་ཀྱིས་འདི་ནི་ཕལ་པ་རང་མིན་ནོ་ཞེས་གླིང་ངོ༌། །དེ་ནས་
དགུང་ལོ་བཅུ་གཉིས་པ་ལ་བླ་མ་དཔལ་འབར་བས་མཁན་པོ་དང་། སློན་དཔོན་
རིན་ཆེན་དཔལ་བཟང་པོས་མཛད་དེ་རབ་ཏུ་བྱུང་། མཚན་བཟང་པོ་དཔལ་དུ་
171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཏགས། དེའི་ཚེ་ནམ་མཁའ་ལ་རོལ་མོའི་སྒྲ་དང་མེ་ཏོག་གི་ཆར་ལ་སོགས་པ་ངོ་
མཚར་བའི་ལྟས་དུ་མ་བྱུང་ངོ༌། །དགུང་ལོ་བཅོ་ལྔ་པ་ལ་བོ་དོང་ཨེའི་ཆོས་གྲྭར་
བྱོན་ཏེ་བླ་མ་ཀུན་རྒྱལ་བའི་དྲུང་དུ་མངོན་པ་ཀུན་ལས་བཏུས་ལ་ནན་ཏན་མཛད།
དེ་དུས་མང་ཇའི་ གྲལ་དུ་འཇམ་དབྱངས་རོང་པ་ཉི་མ་རྒྱལ་མཚན་ན་རེ། ཉིད་
བཙུན་ཆུང་བཟང་པོ་དཔལ་དང་བཅས་པའི་བློ་གསལ་བ་རྣམས་ལ་འདྲི་རྒྱུ་ཡོད་
དོ། །མངོན་པ་ནས་ཟང་ཟིང་མེད་པའི་ཚོར་བ་སྡུག་བསྔལ་ཞེས་བཤད་པ་དེ་ལ།
ཟང་ཟིང་མེད་པའི་ཚོར་བ་ཡིན་ན་སྡུག་བསྔལ་ཡིན་པ་བུད། འདི་ལ་ལན་ཐོབ་
ཟེར་བ་ལ། གཞན་གྱིས་ ལན་མ་བྱུང་། དེར་ཐུགས་དགོངས་ལ་ཉན་ཐོས་དགྲ་
བཅོམ་པ་འགའ་ཞིག་ལ། ཟང་ཟིང་ཉོན་མོངས་མེད་ཀྱང་སྔོན་གྱི་ལས་ཀྱི་ནུས་
པས་སྡུག་བསྔལ་འབྱུང་བར་བཤད་ཡོད་དགོངས་ནས། དེ་ལུགས་ཀྱི་སྒྲུབ་བྱེད་
དང་འགལ་སྤྱོང་མཛད་པས་ཐམས་ཅད་ངོ་མཚར་སྐྱེས། བླ་མ་ནམ་བཀྲས་པ་ན་
རེ། ཉིད་ ཐོགས་མེད་དངོས་ སུ་འདུག །ང་ ཐོགས་མེད་གཉིས་པ་ཡིན་ གྱིས་ལ་
མཆོད་ཡར་གྱིས་ཟེར་བས། མཆོད་ཡར་མཛད་དེ་ང་ཐོགས་མེད་གཉིས་པ་ཡིན་
གསུངས་པས། དེ་ནས་བོ་དོང་ཐོགས་མེད་ཅེས་མཚན་ཡོངས་སུ་གྲགས་སོ། །
གཞན་ཡང་ བྱམས་ཆོས་སྡེ་ལྔ། བསླབ་བཏུས་ དང་། སྤྱོད་འཇུག །དབུ་མ་ རིག་
ཚོགས་སོགས་གཞུང་ཆེན་མོ་རྣམས་ལ་མཁས་པར་སྦྱངས། ལྷག་པར་ཚད་མ་སྡེ་
བདུན་མདོ་དང་བཅས་པ་ལ་ཤིན་ཏུ་མཁས་པར་སྦྱངས་པས་ཞལ་ཕོ་མཛད་པ་ནི།
དཔལ་ལྡན་གྲགས་པའི་དགོངས་དོན་རྟོགས་དཀའ་ཞིང་། །ལེ་ལོའི་དབང་གིས་
ཤས་ཆེར་མ་འབད་ཀྱང་། །འོན་ཀྱང་ཁོ་བོའི་བློ་དང་ཕྲད་པ་ན། །ཤེས་བྱའི་ཚིག་
དོན་ལྷན་ཅིག་དམིགས་ངེས་ཡིན། །ཞེས་གསུངས་སོ། །དེ་ནས་དགུང་ལོ་ཉེར་
- 172 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
གསུམ་པ་ལ་གཙང་ཕྱོགས་ཀྱི་གྲྭ་ས་ཀུན་ཏུ་གྲྭ་སྐོར་གནང་བས་མཁས་པ་ཀུན་གྱི་
ཡིད་འཕྲོག་པར་མཛད་དེ། དགུང་ལོ་སུམ་ཅུ་པ་ལ་མཁན་པོ་བྱང་སེམས་རིན་
མགོན་དང༌། ལས་སློབ་བླ་མ་ནམ་མཁའ་སངས་རྒྱས། གསང་སྟེ་བ་བླ་མ་ཀུན་
དགའ་རྒྱལ་མཚན། དད་པའི་དགེ་འདུན་ཕུན་ སུམ་ཚོགས་པ་དང་བཅས་པའི་
དབུས་སུ་ཨེའི་ཆོས་གྲྭར་བསྙེན་པར་རྫོགས་པར་མཛད། དེ་ཡང་ཁས་བླངས་པ་
ཙམ་ལ་མ་བཞག་ པར་ འདུལ་ བའི་བཅས་མཚམས་མཐའ་དག་ ཕྱག་ལེན་ལ་
ཐེབས་པ་མཛད་པས་ངུར་སྨྲིག་འཛིན་པ་རྣམས་ཀྱི་གཙུག་གི་ནོར་བུ་ལྟ་བུར་གྱུར།
དགུང་ལོ་སོ་གཉིས་པ་ནས་སོ་བརྒྱད་པའི་བར་བོ་དོང་རྟ་རའི་གདན་ས་མཛད་དེ།
དུས་ཆོས་ལ་ཕར་ཚད། མངོན་པར་ཀུན་ལས་བཏུས། མདོ་སྡེ་རྒྱན། རྒྱུ་བླ། སྤྱོད་
འཇུག་སྟེ་པོ་ཏི་དྲུག་གསུངས་ཤིང་། གཞན་ཡང་ཆོས་དང་ཟང་ཟིང་གིས་བསྟན་པ་
དང་སེམས་ཅན་གྱི་དོན་རྒྱ་ཆེར་མཛད་དོ། །བཤད་ཉན་མཛད་དུས་སློབ་དཔོན་
དང་མཆེད་གྲོགས་འགའ་རེས་གྲྭ་པ་རྣམས་སྐྱོང་དགོས་པ་ལ། ཕྱག་རྫས་སྲབ་
པས་ལག་ལེན་སྐོར་རྣམས་ཀྱང་སྐྱོང་བར་ཡང་ཡང་བསྐུལ་བས། རྒྱལ་སྲས་རྣམས་
ཀྱི་ལག་ལེན་བཤད་པར་བྱ། །ཞེས་རྒྱལ་སྲས་ལག་ལེན་མཛད། དེ་དུས་བསྙུང་བ་
ཞིག་བྱུང་བ་ལ། གྲྭ་པ་རྣམས་ཀྱིས་ཞལ་ཏ་འབྱོན་པར་ཞུས་པས། ངའི་ཁ་ཆེམས་
རྒྱལ་སྲས་ལག་ལེན་ཡིན་གསུངས། འཆད་ཉན་གྱི་དུས་བོ་དོང་ཨེའི་ཆོས་དཔོན་
མཛད་པར་ཞུས་པས་ངས་ཆོས་དཔོན་བཙལ་ནས་འོང་གི་གསུངས་ནས། ས་སྐྱར་
བྱོན་ཏེ་དཔང་བློ་གྲོས་བརྟན་པ་ལ་ཨེའི་ཆོས་དཔོན་ལ་འབྱོན་པར་ཞུས་པས། གུ་
རུ་ཐོགས་མེད་ཐོས་པའི་གཏམ་ལ་སྙན། སང་རང་འགྲོ་དགོས་ཞེས་གསུང་བར་
གྲག་གོ །དེ་ནས་ཨེར་གདན་དྲངས་ཏེ་ཕྱག་དཔེ་རྣམས་དཔང་ལོ་ལ་ཕུལ་ཏེ། རི་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བོ་པོ་ཏ་ལ་དང་མཚུངས་པའི་དངུལ་ཆུའི་ཆོས་རྫོང་དུ་དགུང་ལོ་ཞེ་གསུམ་ལ་བྱོན་
ནས་སྐུ་མཚམས་མཛད་དེ། ལོ་ཉི་ཤུ་རྩ་གྲངས་ཀྱི་བར་ལ་ཐུགས་དམ་འབའ་ཞིག་
ལ་བཞུགས་སོ། །དེ་ནས་སྐུ་མཚམས་གྲོལ་ནས་དོན་མཉེར་ཅན་མང་པོ་ལ་བློ་
སྦྱོང་གི་ཁྲིད་སོགས་ཆོས་མང་དུ་གནང་། སྤྱོད་འཇུག་གསུང་དུས་ནམ་མཁའ་ནས་
མེ་ཏོག་གི་ཆར་བབས་པ་སོགས་ངོ་མཚར་བའི་ལྟས་མང་དུ་བྱུང་། དེ་ཡང་ རྗེ་
བཙུན་ས་པཎ་གྱིས། ཐོག་མར་ཤེས་བྱ་ཀུན་ལ་མཁས་པར་བྱ། །བར་དུ་མཁས་
པའི་ ཚོགས་ ལ་ ལེགས་ པར་བཤད། །ཐ་མར་འདྲིས་ པའི་ དོན་ ལ་བརྩོན་པར་
བསྒོམ། །དུས་གསུམ་རྒྱལ་བ་ཀུན་གྱི་བཞེད་གཞུང་ཡིན། །ཞེས་གང་གསུངས་པ་
ལྟར། སེམས་དཔའ་ཆེན་པོ་འདིས་ཐོག་མར་རྒྱལ་བའི་བཀའ་མདོ་རྒྱུད་དགོངས་
འགྲེལ་དང་བཅས་པ་ལ་ཐོས་པ་ཕུ་ཐག་ཆོད་པ་ཞིག་བྱ་དགོས་པར་གཟིགས་ནས།
འཇམ་དབྱངས་འཁོན་སྟོན་དང་། འཇམ་དབྱངས་ཉི་མ་རྒྱལ་མཚན་པ་སོགས་
མཁས་གྲུབ་ཀྱི་བླ་མ་བཞི་བཅུ་ཙམ་བསྟེན་ནས་དབང་ལུང་མན་ངག་ཁྲིད་གཞུང་
བཤད་དང་བཅས་པའི་གསན་པ་རྒྱ་ཆེར་མཛད། མང་དུ་ཐོས་པའི་དོན་ཐམས་
ཅད་གཅིག་ཏུ་དྲིལ་ཏེ་ཉམས་སུ་ལེན་པའི་ཆོས་དཔལ་ཨ་ཏི་ཤའི་མན་ངག་སྐྱེས་བུ་
གསུམ་གྱི་ལམ་གྱི་རིམ་པའི་བློ་སྦྱོང་དང་བཅས་པའི་སྐོར་རྣམས་རྒྱལ་བའི་སྲས་པོ་
བསོད་ནམས་གྲགས་པ་ལ་གསན་པས་བླ་མ་འདི་ཉིད་བླ་མ་ཐམས་ཅད་ཀྱི་ནང་
ནས་བཀའ་དྲིན་ཟླ་མེད་ རྩ་བའི་བླ་མར་འཛིན་པར་མཛད་དོ། །བླ་མ་འདིའི་
མཚན་ཐོས་པ་ན་ཕྱག་ཐལ་མོ་སྦྱོར། སྤྱན་ཆབ་ཉིལ་མཛད་ནས། ངའི་བླ་མ་དེའི་
ཐུགས་རྗེ་ལྟ་བུ་གཞན་ལ་མེད་གསུངས་སོ། །ཡང་རིན་ཆེན་ཤེར་འབུམ་པ་ལ་སྦྱོར་
བ་ཡན་ལག་དྲུག་གི་ཁྲིད་དང་། ཐུགས་རྗེ་ཆེན་པོའི་ཆོས་སྐོར་རྣམས་གསན་པས་
- 174 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྩ་བའི་བླ་མ་སྐུ་དྲིན་ཅན་དུ་འཛིན་ནོ། །སེམས་དཔའ་ཆེན་པོ་འདི་ལ་འཇམ་
དབྱངས་ས་སྐྱ་པ་དང་། ཆོས་རྗེ་བུ་སྟོན་རིན་པོ་ཆེ་སོགས་ཉི་ཟླ་ལྟར་གྲགས་པའི་
ཡོངས་འཛིན་མང་ཡང་། བྱང་སེམས་བསོད་ནམས་གྲགས་པ་དང་། རིན་པོ་ཆེ་
ཤེར་ འབུམ་གཉིས་ལ་བཀའ་དྲིན་ཟླ་མེད་དུ་འཛིན་ཅིང་། གུས་པ་བླ་ལྷག་ཏུ་
མཛད་པ་ནི་བླ་མ་འདི་ཉིད་ཀྱི་སྐུ་དྲིན་ལས། མདོ་རྒྱུད་ཐམས་ཅད་ཀྱི་སྙིང་པོ།
མན་ངག་ཐམས་ཅད་ཀྱི་ཉིང་ཁུ། ཐེག་པ་ཆེན་པོའི་བློ་སྦྱོང་གི་ལམ་གྱི་རིམ་པའི་
གནད་རྣམས་ལ་ཐུགས་ངེས་བརྟན་པོ་འཁྲུངས་ཤིང་། བྱང་ཆུབ་ཀྱི་སེམས་རིན་པོ་
ཆེ་ཐུགས་རྒྱུད་ལ་འཁྲུངས་པས་དེ་ལྟར་མཛད་པ་ཡིན་ལ། ཚུལ་འདི་ནི་ཇོ་བོ་རྗེ་
དཔལ་ལྡན་ཨ་ཏི་ཤས་བླ་མ་གསེར་གླིང་པ་བླ་མ་རྣམས་ཀྱི་ནང་ནས་གཙོ་བོར་
འཛིན་པ་དང་ཚུལ་མཚུངས་པས་ཐེག་པ་ཆེན་པོའི་ལམ་གྱི་གནད་ཤེས་ པའི་
མཁས་པ་རྣམས་ཀྱིས་བརྟགས་ན་ནི་ཆེས་རྨད་དུ་བྱུང་བའི་རྣམ་ཐར་ཡིན་ནོ། །
དགུང་ལོ་སོ་བཞི་ནས་ཞེ་གཉིས་ཀྱི་བར་འཆད་ཉན་རྒྱ་ཆེར་མཛད་ཅིང་། མདོ་སྡེ་
རྒྱན་གྱི་ཊཱིཀྐ་སོགས་ལེགས་བཤད་ཀྱི་རྩོམ་པའང་མང་དུ་མཛད། དགུང་ལོ་ཞེ་
གསུམ་ནས་རེ་གསུམ་གྱི་བར་མི་སུ་དང་ཡང་མ་ཕྲད་པར་སྐུ་མཚམས་ཁོར་ཡུག་ཏུ་
མཛད་དེ་བློ་སྦྱོང་གི་ཉམས་བཞེས་ཀྱིས་དུས་འདའ་བར་མཛད་དོ། །དེ་ལྟར་སྒྲུབ་
པ་ཡུན་རིང་ལ་དར་དྲག་པ་མཛད་པས་བྱང་ཆུབ་ཀྱི་སེམས་རིན་པོ་ཆེ་བཅོས་མ་
མིན་པ་ཐུགས་རྒྱུད་ལ་འཁྲུངས་པས་འབྲེལ་ཚད་དོན་ལྡན་དུ་གྱུར་ཏེ། སྐུ་མཐོང་བ་
ཙམ་གྱིས་ཀྱང་ཐར་པའི་ས་བོན་འཇོག་ནུས་པར་གྱུར། ཐ་ན་དུད་འགྲོའི་རིགས་
སུ་གཏོགས་པ་རྣམས་ཀྱང་སྐུའི་གམ་དུ་ཉེ་བར་སླེབ་པ་ན་ཞེ་སྡང་ཞི་ནས་ཕན་ཚུན་
བྱང་སེམས་དང་ལྡན་པར་གྱུར་ཞེས་གྲགས་སྟེ། དེ་ཡང་སེམས་དཔའ་ཆེན་པོ་དེ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་གཞན་གྱིས་ཕུལ་བའི་ཤཱ་ཁྱི་ཞིག་ཡོད་པ་ཡང་གནའ་བ་མོ་དང་རྩེ་བ་དང་། སྤང་
པོས་མ་ཎི་བགྲངས་པས་རྨུག་འཕྲོ་གཅོད་པ་ཞིག་ཡོད། སྤྱང་ཀི་ཞིག་ཡོད་པའང་
སེམས་ཅན་ལ་མི་འཚེ། རྟིང་ལ་ཤ་བྱིན་ཀྱང་མི་ཟ་བ་བྱུང་། ངང་པ་ཞིག་ཡོད་པ་
དེས་ ཀྱང་ སེམས་ དཔའ་ ཆེན་པོ་སྐོར་ བ་ མཛད་ པའི་ ཚེ་ ཁོ་ ཡང་ སྐོར་བ་བྱེད།
བཞུགས་པའི་ཚེ་ཁོ་ཡང་སྡོད། ལན་ཅིག་དམག་གིས་འབྱོན་དགོས་བྱུང་བ་ན་ཉེ་
གནས་ལ་དངོས་པོ་གཞན་མ་ཐུབ་ངང་པ་དེ་མ་ལུས་པ་གྱིས་གསུངས། བླ་མ་
དཔལ་ཡེ་བ་ལ་ཤིག་ནད་བྱུང་དུས་ཁོང་གིས་ཤིག་བླངས་པ་དང༌། སྤྲང་པོ་ཤིག་
ནད་ཅན་གྱི་ཤིག་བླངས་པ་སོགས་གཞན་གྱི་སྡུག་བསྔལ་དངོས་སུ་བླངས་པའི་ལོ་
རྒྱུས་ཀྱང་མང་དུ་མཆིས། ཚོགས་ཆོས་གསུང་བའི་དུས་སེམས་ཅན་གྱི་སྡུག་བསྔལ་
མ་བཟོད་ནས་རྒྱལ་སྲས་པ་ཉིད་ཀྱིས་ཤུམས་ཙ་ན་ཆོས་ཉན་བྱིང་པོ་ངུ་ཆོ་ཐེག་ཐེག་
འོང་། དེ་ལ་མཚན་ཉིད་པ་གཅིག་ན་རེ། མཁན་པོ་བུ་སྟོན་པ་ཆོས་གསུང་ཙ་ན་
བཞད་གད་ཐེག་ཐེག་ཉམས་དགའ་ཞད་ཆེ་བར་འདུག །འདི་པའི་ཆེ་གསུང་བ་
འདི་མི་གཅེས་ཤི་བ་བཞིན་ངུ་ངུ་ཆོ་ཐེག་ཐེག་སྡུག་ཞད་ཆེ་ཟེར། ཐུགས་རྗེས་ནག་
ཅན་བསྐྱབས་པ་དང༌། འཇིགས་པས་ཉེན་པ་ཐར་པར་མཛད་པའི་གཏམ་རྒྱུད་
ཀྱང་མང་དུ་གནང་། སེམས་བསྐྱེད་མཛད་དུས་ནམ་མཁས་ནས་ལྷ་རྣམས་ཀྱིས་མེ་
ཏོག་གི་ཆར་འབེབ་པ་དང་། རོལ་མོའི་སྒྲ་གྲག་པ་དང་། དྲི་ཞིམ་པོའི་ངང་ལྡང་བ་
དང་། འཇའ་ཚོན་སྣ་ལྔའི་བླ་བྲེ་བྲེས་པ་སོགས་ངོ་མཚར་བའི་ལྟས་ཀྱང་མང་དུ་
བྱུང་ཞེས་གྲག་གོ །དེ་ལྟར་དགུང་ལོ་རེ་གསུམ་པ་ནས་རེ་བདུན་པའི་བར་ སྐུ་
མཚམས་ཁོར་ཡུག་དང་། སྟོན་ཟླ་བ་གསུམ་གྱི་རིང་སྐུ་མཚམས་གྲོལ་ནས་དོན་
གཉེར་ཅན་རྣམས་ལ་ཆོས་གསུངས། དགུང་ལོ་རེ་བདུན་པ་གླང་གི་ལོ་ལ་དབུས་
- 176 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཕྱོགས་སུ་གདན་དྲངས་། སྣེ་གདོང་། ཁྲ་འབྲུག །རྩེད་ཐང་སོགས་དབུས་ཕྱོགས་
ཀྱི་ཆོས་སྡེ་རྣམས་སུ་ཆོས་མང་དུ་སྩལ། ལྷ་སར་ཆོས་གནང་དུས་མེ་ཏོག་གི་ཆར་
བབས། ཏ་སི་དུ་ཆེན་པོས་དབུས་སུ་བཞུགས་པར་གསོལ་བ་བཏབ་ཀྱང་ཞལ་
གྱིས་མ་བཞེས་ པར་ གཙང་ ཕྱོགས་ལ་བཏེག་སྟེ་དངུལ་ཆུའི་ཆོས་རྫོང་ རང་དུ་
ཕེབས། དེ་ལྟར་བསྟན་འགྲོའི་ དོན་རྒྱ་ཆེར་མཛད་ པས་ འཕྲིན་ལས་ཀྱི་བརྒྱུད་
འཛིན་བསམ་ལས་འདས་པ་བྱོན་ཏེ། མཁན་ཆེན་བྱང་ཆུབ་རྩེ་མོ་དང་། རྗེ་བཙུན་
རེད་མདའ་བ་ཆེན་པོ་སོགས་བསྟན་འཛིན་གྱི་སྐྱེས་བུ་དམ་པ་མང་དུ་བྱོན་ཏེ་
ཐམས་ཅད་བགྲང་བར་མི་ནུས། དེ་ནས་ས་མོ་བྱའི་ལོ་ཟླ་བ་གཉིས་པ་ནས་སྐུ་
བསྙུང་བའི་ཚུལ་བསྟན་ཏེ། དགུང་ལོ་དོན་ལྔ་བཞེས་པ་ས་མོ་བྱའི་ལོ་ཟླ་བ་བཅུ་
པའི་ཚེས་ཉི་ཤུའི་དགོང་མོའི་ཆ་ཆོས་རྫོང་གི་པུ་ཤུའི་ཉི་མ་ནུབ་པ་དང་མཉམ་དུ་
འཇའ་དང་འོད་དང་མེ་ཏོག་གི་ཆར་ལ་སོགས་པ་ངོ་མཚར་བའི་ལྟས་དུ་མ་དང་
བཅས་ཏེ་མྱ་ངན་ལས་འདས་སོ། །སྐུ་གདུང་ཞུགས་ལ་ཞེན་པས་རིང་བསྲེལ་དང་
ལྷའི་སྐུ་རང་བྱོན་མང་དུ་བྱོན་པ་སོགས་ངོ་མཚར་བའི་ལྟས་མཐའ་ཡས་པ་བྱུང་
ངོ་། །སེམས་དཔའ་ཆེན་པོ་དེ་ལ་སློབ་མ་མཐའ་ཡས་ཀྱང་ཐུགས་རྗེ་ཆེན་པོའི་ཆོས་
སྐོར་རྣམས་ཀྱི་བཀའ་བབས་པ་ནི་ཤངས་པ་ཀུན་མཁྱེན་པ་ཡིན་པར་གྲགས་སོ། །
༈ བྱམས་པའི་རྣམ་སྤྲུལ་ཀུན་མཁྱེན་ཤེས་རབ་དཔལ། །རྒྱལ་བའི་སྲས་
པོ་ཚུལ་ཁྲིམས་མཚན་ཅན་དང་། །ཡོན་ཏན་རིན་ཆེན་མཛོད་འཛིན་བཤེས་གཉེན་
ཏེ། །འགྲོ་བའི་འདྲེན་པ་གསུམ་ལ་ཕྱག་འཚལ་ལོ། །ཞེས་བསྔགས་པ་ལྟར། རྒྱལ་
བའི་སྲས་པོ་ཐོགས་མེད་བཟང་པོ་ དཔལ་ གྱིས་ ཀུན་མཁྱེན་ཤེས་རབ་དཔལ་
བཟང་བ་གནང་། ཀུན་མཁྱེན་ཤེས་རབ་དཔལ་བཟང་ཞེས་བྱ་བ་དེ་ནི་གཡས་རུ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཤངས་སུ་སྐུ་འཁྲུངས། སྐུ་གཞོན་ནུ་ནས་རབ་ཏུ་བྱུང་། མདོ་སྔགས་གཞུང་ལུགས་
ཐམས་ཅད་ལ་སྦྱངས་པ་མཛད་པས་མཁས་པའི་ཕུལ་དུ་ཕྱིན་པར་གྱུར་ཏེ། ཤངས་
པ་ཀུན་མཁྱེན་པ་ཞེས་མཚན་དུ་གྲགས། རྒྱལ་སྲས་ཐོགས་མེད་བཟང་པོ་དཔལ་
སོགས་ཡོངས་འཛིན་དུ་མ་བསྟེན་ཏེ་མདོ་སྔགས་ཀྱི་གདམས་པ་མཐའ་ཡས་པ་
གསན་ཞིང་ཐུགས་ཉམས་སུ་བཞེས་པས་མཁས་གྲུབ་བླ་ན་མེད་པར་གྱུར་ཏེ་
གདུལ་བྱ་མཐའ་ཡས་པའི་དོན་མཛད་ཅིང་། ཉུག་ཆོས་སྡེ་བཏབ། གནས་དེར་
ཐུགས་དམ་གཙོ་བོར་མཛད་ཅིང་བཞུགས་པ་ན་གྲོང་དང་ཧ་ཅང་ཉེ་བར་གཡེང་
བར་དགོངས་ནས་དགོན་གནས་ཀྱི་ས་ཆ་གཞན་འཚོལ་བར་བྱོན་པ་ན། མི་དཀར་
པོ་རྟ་དཀར་ལ་ཞོན་པ་ཞིག་སྐུ་མདུན་དུ་བྱུང་སྟེ། ཁྱེད་གར་འབྱོན་ཟེར་བ་ལ་
དགོན་པ་ཞིག་འཚོལ་དུ་འགྲོ་གསུངས་པས། འོ་ན་མྱུར་དུ་བྱོན་ཞིག་ཟེར་ནས་
དེས་ལམ་སྣ་འཁྲིད་དེ་བྱོན་པ་ན་ཤངས་མདོའི་རི་གང་ཆེན་ཆུ་འཐུང་བ་འདྲ་བའི་
ངོས་ སུ་ ཕེབས་པ་ན། གནས་དེར་ འཕགས་ པའི་ གནས་བརྟན་བཅུ་ དྲུག་ ཞལ་
འཛོམས་ པ་ དངོས་ སུ་ གཟིགས་ཤིང་། གནས་ དེར་ ཆོས་ སྡེ་ བཏབ། རི་ བོ་ དགེ་
འཕེལ་ཞེས་མིང་དུ་བརྟགས། དགེ་འདུན་མང་དུ་འཕེལ་ནས་ཚུལ་ཁྲིམས་ཁང་པ།
སྡེ་ཡངས་པ། ནོར་སྟེང་པ་ཞེས་བྱ་བའི་གྲྭ་ཚང་གསུམ་དུ་ཆགས་ཤིང་འཕྲིན་ལས་
རྒྱ་ཆེར་འཕེལ། ཐམས་ཅད་མཁྱེན་པ་དགེ་འདུན་གྲུབ་པས་ ཀྱང་ བླ་མ་འདིའི་
ཞབས་ལ་གཏུགས་ཤིང་དགེ་འཕེལ་དུ་བཞུགས་སྐབས་རྗེ་བཙུན་ཙོང་ཁ་པ་ཆེན་
པོ་ཞལ་གཟིགས་ནས་བཀྲ་ཤིས་ལྷུན་པོ་འདེབས་དགོས་པའི་ལུང་བསྟན་ཐོབ་པ་
སོགས་ངོ་མཚར་ཡ་མཚན་མཐའ་ཡས་སོ། །བླ་མ་འདི་འཕྲིན་ལས་ཀྱི་ཁྱབ་གདལ་
ཆེ་བས་རྒྱུ་མཚན་མཐའ་ཡས་ཀྱང་། ཐུགས་རྗེ་ཆེན་པོའི་ཆོས་སྐོར་གྱིས་གཙོས་ཆོས་
- 178 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྒྱུན་རྒྱ་ཆེར་སྤེལ་བ་པོ་ནི་སེམས་དཔའ་ཆེན་པོ་ཚུལ་ཁྲིམས་དཔལ་བཟང་ངོ༌། །
༈ སེམས་དཔའ་ཆེན་པོ་ཚུལ་ཁྲིམས་དཔལ་བཟང་ཞེས་གྲགས་པ་དེ་ནི།
ཉུག་ཏུ་སྐུ་འཁྲུངས། ལུང་རྟོགས་ཀྱི་ཡོན་ཏན་མཐའ་ཡས་པ་མངའ་ཞིང་གཙོ་བོར་
ཐུགས་རྒྱུད་འབྱོངས་པ་གཞན་དང་མི་འདྲ་བས་སེམས་དཔའ་ཆེན་པོ་ཞེས་མཚན་
དུ་གྲགས། ཀུན་མཁྱེན་ཤེས་རབ་དཔལ་བཟང་འདས་ནས་རི་བོ་དགེ་འཕེལ་གྱི་
གདན་ས་བསྐྱངས་ཤིང་འགྲོ་དོན་མཐའ་ཡས་པ་མཛད་པ་ཞིག་གོ །སེམས་དཔའ་
ཆེན་པོ་དེས་བླ་མ་རིན་ཆེན་བཤེས་གཉེན་ལ་གནང་། དེས་མཁས་གྲུབ་སངས་
རྒྱས་རྒྱ་མཚོ་ལ་གནང་ངོ༌། །བླ་མ་དེ་གཉིས་གང་དུ་འཁྲུངས་པ་སོགས་མཛད་པ་
རྣམ་ཐར་ཞིབ་པར་ཁོ་བོས་མ་མཐོང་བས་བྲིས་མ་མཆིས། སླན་ཆད་ཁུངས་མཐོང་
ན་འདིར་བྲིས་བར་བྱ། མཁས་གྲུབ་སངས་རྒྱས་རྒྱ་མཚོས་རྗེ་བཙུན་སྐྱབས་མཆོག་
དཔལ་བཟང་ལ་གནང་ངོ༌། ། །
༈ རྗེ་བཙུན་སྐྱབས་མཆོག་དཔལ་བཟང་ཞེས་ཡོངས་སུ་གྲགས་པ་དེ་ཉིད་
རྩ་ཕུའི་བླར་གཤོང་ཞེས་བྱ་བའི་ཡུལ་དུ། ཡབ་ཨ་དར་དང་ཡུམ་མཇོ་མེ་གཉིས་ཀྱི་
སྲས་སུ་སྐུ་འཁྲུངས། ཆུང་ངུའི་དུས་ནས་འབྲི་ཀློག་བསླབ་མ་དགོས་པར་མཁྱེན།
དགུང་ལོ་བཅུ་གསུམ་པ་ལ་ཤངས་མདོ་དགེ་འཕེལ་དུ་མཁས་གྲུབ་གྲགས་པ་
བསམ་འགྲུབ་པའི་སྤྱན་སྔར་རབ་ཏུ་བྱུང་། མཚན་སྐྱབས་མཆོག་དཔལ་བཟང་
ཞེས་བཏགས། མདོ་སྔགས་ཀྱི་ཆོས་བཀའ་མང་དུ་གསན། དེ་ནས་འཇད་གྲྭ་ཚང་
ཆེན་མོར་བྱོན་ནས་ཕར་ཚད། དབུ་མ། འདུལ་བ་སོགས་གཞུང་ཆེན་མོ་རྣམས་ལ་
བརྩོན་པ་དྲག་པོའི་སྒོ་ནས་སྦྱོང་བར་མཛད། དེ་ནས་གངས་ཅན་ཆོས་འཕེལ་དུ་
ཕེབས་ནས་ཆོས་རྗེ་སྟོབས་ལྡན་འོད་ཟེར་པའི་དྲུང་དུ་གཞུང་ཆེན་མོ་རྣམས་དང་།
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བྱང་ཆུབ་ལམ་གྱི་རིམ་པའི་ཟབ་བཤད་འདུལ་བའི་བསླབ་བྱ་ཆེས་ཞིབ་པར་
གསན། དེ་ནས་བཀྲ་ཤིས་ལྷུན་པོར་ཕེབས་ནས་ཀུན་མཁྱེན་ཆོས་འབྱོར་དཔལ་
བཟང་ཡབ་སྲས་རྣམས་ལ་དཀའ་ཆེན་བཞིས་གཙོས་མདོ་ཕྱོགས་ཀྱི་གཞུང་ཆེན་མོ་
རྣམས་ཞིབ་པར་གསན་ཅིང་མཐར་ཕྱིན་པར་མཛད། པཎ་ཆེན་ཡེ་ཤེས་རྩེ་མོའི་
དྲུང་དུ་ལམ་རིམ་སོགས་མདོ་ཕྱོགས་མང་པོ་དང་། སྔགས་ཕྱོགས་ཀྱང་མང་དུ་
གསན། དེ་ནས་མཁས་གྲུབ་སངས་རྒྱས་རྒྱ་མཚོའི་སྤྱན་སྔར་རྒྱལ་བའི་བཀའ་དང་
དགོངས་འགྲེལ་ཕལ་མོ་ཆེའི་ལུང་དང་། བོད་དུ་འགྱུར་བའི་རྒྱུད་རྒྱ་གཞུང་ཕལ་མོ་
ཆེ་རྣམས་དང་། དབང་རྗེས་གནང་གི་རིགས་ཕལ་མོ་ཆེ་དང༌། ལྷག་པར་རྗེ་ཡབ་
སྲས་ཀྱི་མན་ངག་རྣམས་ཕལ་ཆེར་གསན་པས་བཀའ་དྲིན་ཤིན་ཏུ་ཆེ་བར་འཛིན།
དགུང་ལོ་ཞེ་བཞིའི་དུས་སུ་པཎ་ཆེན་ཡེ་ཤེས་རྩེ་མོའི་དྲུང་དུ་བསྙེན་རྫོགས་བཞེས་
ནས་འདུལ་བའི་བཅས་མཚམས་མཐའ་དག་མིག་གི་འབྲས་བུ་ལྟར་བསྲུང་བར་
མཛད། དེ་ནས་ཚུལ་ཁྲིམས་སྒང་གི་གདན་ས་ཐོག་ཤས་ཤིག་མཛད་ནས་ལྷ་དང་
བླ་མའི་ལུང་བསྟན་ལྟར་དབེན་སའི་དགོན་པ་ཞོལ་དུ་ཕེབས་ནས། ཚེ་འདིའི་འཁྲི་
བ་བཙན་ཐབས་སུ་བཅད་དེ་སྒྲུབ་པ་ལ་རྩེ་གཅིག་ཏུ་བཞུགས་པས་རྟོགས་པའི་གོ་
འཕང་མཐོན་པོར་གྱུར་ཏེ་ལྷག་པའི་ལྷ་མང་པོའི་ཞལ་གཟིགས། ནམ་མཁའ་ལ་
སྐྱིལ་ཀྲུང་འཆའ་བ་སོགས་རྫུ་འཕྲུལ་ཡ་མ་ཟུང་སྟོན་པ་ལ་ཐོགས་པ་མི་མངའ།
རང་དང་ གཞན་གྱི་ཚེ་ རབས་བརྒྱ་སྟོང་གཟིགས་ པའི་མངོན་མཁྱེན་མངའ་བ་
སོགས་རྣམ་པར་ཐར་པ་མཐའ་ཡས་སོ། །དེའི་ནང་ནས་ཀྱང་ཐུགས་རྗེ་ཆེན་པོའི་
ཆོས་སྐོར་ལ་ཤིན་ཏུ་མངའ་བརྙེས་པ་ཞིག་སྟེ། དགུང་ལོ་དྲུག་ཅུ་རེ་གཅིག་བཞེས་
པའི་དགུན་འཕགས་པ་བཅུ་གཅིག་ཞལ་དང༌། དོན་ཡོད་ཞགས་པའི་བསྙེན་སྒྲུབ་
- 180 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མཛད་པའི་དུས་སུ་འཕགས་པ་ཉིད་ཀྱིས་དབང་བསྐུར་བྱིན་གྱིས་བརླབས་པས་
ལུང་རྟོགས་ཀྱི་ཡོན་ཏན་དཔག་ཏུ་མེད་པ་རྒྱུད་ལ་སྐྱེས། སྐྱེ་བ་རྣམས་ཀྱང་དེ་ནས་
དྲན། ཡི་ དམ་ གྱི་ ལྷ་ མང་ པོའི་ ཞལ་ ཡང་ མཐོང་ ཞིང་། ཆོས་ ཀྱང་ མང་ དུ་ ཉན་
གསུངས། ཡང་དུས་དེའི་ཚེ་ཐོ་རངས་མི་དཀར་པོ་ཤེལ་གྱི་འཁར་བ་ཐོགས་པ་
ཞིག་གཟིགས་ནས། ཉིད་སུ་ལགས་ཞུས་པས། སྤོ་སྤོ་ནི་དོན་ཡོད་ཞགས་པའོ། །
འོ་ན་བདག་ཀྱང་འཕགས་པའི་དྲུང་དུ་འཁྲིད་པར་ཞུས་པས། འགྲན་ཟླ་མེད་པའི་
དགེ་སློང་ཁྱེད། །བཅུ་ཕྲག་བརྒྱད་དང་ལྔ་དག་གི །ཕ་མཐར་ཕྱིན་པའི་དུས་སུ་ནི། །
ཞིང་མཆོག་དམ་པར་སྐྱེས་ནས་ཀྱང་། །ང་དང་ཕྲད་པར་ཐེ་ཚོམ་མེད། །ཅེས་ལུང་
བསྟན་ནས་མི་སྣང་བར་གྱུར་པ་སོགས་གསང་བ་ལས་ཀྱང་ཆེས་གསང་བའི་རྣམ་
པར་ཐར་པ་མཐའ་ཡས་སོ། །བདག་ཉིས་ཆེན་པོ་དེས་རྒྱལ་བ་དབེན་ས་པ་ཆེན་པོ་
ལ་གནང་ངོ༌། །
༈ གྲུབ་པའི་དབང་ཕྱུག་དབེན་ས་པ་ཞེས་མཚན་ཉི་ཟླ་ལྟར་གྲགས་པ་དེ་
ནི་ལྷ་ཁུད་ཅེས་བྱ་བའི་ཡུལ་གྱི་ཕུ་དབེན་ས་ཞེས་པར། ཡབ་བསོད་ནམས་རྡོ་རྗེ་
དང༌། ཡུམ་དཔལ་འཛོམ་སྐྱིད་གཉིས་ཀྱི་སྲས་སུ་ཤིང་མོ་གླང་གི་ལོ་ཟླ་བ་དང་པོའི་
ཚེས་བཅུ་ལ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། འཁྲུངས་མ་ཐག་
ཏུ་མར་གྱུར་སེམས་ཅན་ཐམས་ཅད་སྙིང་རེ་རྗེ། ཨོཾ་མ་ཎི་པདྨེ་ཧཱུྃ། ཞེས་པའི་ཡི་གེ་
དྲུག་པའི་སྒྲ་བསྒྲགས། དོན་འདི་ལ་མཁས་གྲུབ་སངས་རྒྱས་ཡེ་ཤེས་ཀྱིས། སྐལ་
བཟང་ ཡུམ་གྱི་ལྷུམ་ཞུགས་བལྟམས་པའི་ཚེ། །འགྲོ་ལ་བརྩེ་ བའི་ སྙིང་ རྗེ་ སྒྲ་
དབྱངས་བསྒྲགས། །གྲུབ་ པའི་གདུང་ཚོབ་འཛིན་པའི་དབེན་ས་པ། །བློ་བཟང་
དོན་གྲུབ་ཞབས་ལ་གསོལ་བ་འདེབས། །ཞེས་བསྔགས་པ་མཛད་དོ། །སྐུ་གཞོན་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ནུའི་དུས་སུ་ཡང་བག་མེད་པའི་སྤྱོད་ཚུལ་མཐའ་དག་རྒྱང་བསྲིངས་ཤིང་དམ་པའི་
སྤྱོད་པ་འབའ་ཞིག་གིས་དུས་འདའ། དགུང་ལོ་ལྔ་དྲུག་ཙམ་བཞེས་དུས་སུ་ས་
ཕུག་སྟོང་པར་གཅིག་པུར་བཞུགས་ནས་ཞག་ལྔ་དྲུག་རེའི་རིང་ཐུགས་དམ་ལ་རྩེ་
གཅིག་ཏུ་གཞོལ་བ་ཡང་ཡང་བྱུང་། དེ་དག་གི་དུས་ཐུབ་པའི་དབང་པོ་དང་། རྗེ་
ཐམས་ཅད་མཁྱེན་པ་གཉིས་ཡང་ཡང་ཞལ་གཟིགས་ཤིང་གསུང་གི་གནང་བ་མང་
དུ་སྩལ། གཞན་ཡང་དག་པའི་སྣང་བ་མཐའ་ཡས་པ་ཤར། ལྷག་པར་ནུབ་ཅིག་
མནལ་ལམ་དུ་སེག་རིའི་རྩེ་ནས་ཟླ་བའི་དཀྱིལ་འཁོར་ཉ་གང་བ་ཞིག་ཤར་བྱུང་
བས་རང་ཉིད་ཀྱི་སྐུ་ལ་དར་དཀར་གྱི་གོས་དང་ རིན་པོ་ཆེའི་རྒྱན་གྱིས་བརྒྱན།།
རྡོར་དྲིལ་འཛིན་པས་ཟླ་བ་དེ་ལ་བཞུགས་ཏེ་དྲིལ་བུ་གསིལ་བའི་སྒྲས་འཇིག་རྟེན་
གྱི་ཁམས་ཁྱབ་པ་ཞིག་རྨིས་གསུངས་ཏེ། དེ་ནི་ཉིད་ཀྱི་ཞལ་ནས། འཇམ་དཔལ་
དབྱངས་ཀྱི་ སྲས་ཀྱི་ཐུ་བོ་མཆོག །བློ་བཟང་གྲགས་པ་ཞེས་བྱའི་བླ་མ་དེའི། །
གསུང་གི་སྙིང་ པོའི་ སྙན་བརྒྱུད་འཛིན་པ་ནི། །དེང་སང་དུས་ན་ཁོ་བོ་ཙམ་དུ་
བས། །ཞེས་ གསུངས་ པ་ ལྟར། རྗེ་ བླ་ མའི་ སྙན་བརྒྱུད་ ཀྱི་ མན་ ངག་ ཡོངས་ སུ་
རྫོགས་པ་གྲུབ་མཆོག་དམ་ པ་ འདིས་བཟུང་སྟེ་རྒྱ་ཆེར་སྤེལ་བར་མཛད་པས་
དཔལ་དབེན་ས་པའི་སྙན་བརྒྱུད་ཅེས་འཇིག་རྟེན་ཐམས་ཅད་དུ་སྙན་པའི་སྒྲ་
དབྱངས་སྒྲོག་པ་འདི་བྱུང་བའི་སྔ་ལྟས་མཚན་ལྟས་སུ་ཤར་བའོ། །དགུང་ལོ་བཅུ་
གཅིག་བཞེས་པ་ན་ཆོས་རྗེ་ལྷ་རི་རྩེ་པའི་དྲུང་དུ་རབ་ཏུ་བྱུང་མཚན་བློ་བཟང་དོན་
གྲུབ་ཅེས་གསོལ། དེ་ནས་དགེ་འཕེལ་དུ་ཕེབས་ནས་ཆོས་སྤྱོད་ཀྱི་རིམ་པ་རྣམས་
ལ་སྦྱངས། དེ་ནས་ལྷ་རི་བ་ལ་བྱང་ཆུབ་ལམ་རིམ་སོགས་མདོ་སྔགས་ཀྱི་ཆོས་
མང་དུ་གསན། དེ་ནས་བཀྲ་ཤིས་ལྷུན་པོར་ཕེབས་ནས་གཞུང་ལུགས་ཀྱི་གསན་
- 182 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྦྱོང་ལ་ཞུགས་པ་ན་ཅུང་ཟད་གཟིགས་པ་ཙམ་གྱིས་སྤོབས་པ་ཐོགས་པ་མེད་པར་
གྱུར་ནས། ཕྱིས་ནི་ཆོས་བརྒྱད་ཀྱི་རོལ་རྩེད་ལ་རྒྱབ་ཀྱིས་ཕྱོགས་པ་སྨྱོན་པ་ལྟ་
བུའི་བརྟུལ་ཞུགས་ཀྱིས་གནས་ནས། གཞན་དག་གིས་ཐོས་བསམ་གྱི་སྦྱོར་བ་ལ་
བསྐུལ་བའི་བདག་རྐྱེན་ཉེ་བར་བསྒྲུབས་ཀྱང་། དོན་སྐད་ཅིག་ཀྱང་ཉམས་སུ་མི་
ལེན་པའི་ཚིག་གི་སྦྱོར་བ་ཁོ་ན་ལ་བརྩོན་པ་ལྷུར་ལེན་པ་ལ་སྙིང་པོ་རང་ཅི་ཡོད།
ཆུའི་ལྦུ་བ་དང་མཚུངས་པའི་ཚིག་ཕྲེང་དག་ནི་ཉིན་རེ་བཞིན་ཟློས་བུར་སྨོས་པ་ཁོ་
ནའོ། །ཞེས་རིག་པ་བརྟུལ་ཞུགས་ཀྱི་སེང་གེའི་སྒྲ་ཆེན་པོ་བསྒྲགས་ནས་གཞན་
ངོར་གྲུབ་ཕྱིར་ཐ་སྙད་ཀྱི་ཚིག་རྩོད་ལྷུར་ལེན་པ་སོགས་ཚེ་འདི་སྣང་གི་འཁྲི་བ་
བཙན་ཐབས་སུ་བཅད། ཚེ་འདིའི་བསམ་སྦྱོར་ལྷུར་ལེན་པའི་མིའི་གྲལ་ནས་བུད།
དེ་ཡང་གྲུབ་ཆེན་ རང་ཉིད་བསྐལ་པ་དཔག་ཏུ་མེད་པའི་ སྔར་ རོལ་ནས་ལམ་
བཟང་བགྲོད་པ་མཐར་ཕྱིན་པ་ཞིག་ཡིན་ན་ཡང་། ཕྱི་རབས་ཀྱི་གདུལ་བྱ་རྣམས་
ལ་སྙིང་ནས་སྒྲུབ་པ་རྣམ་པར་དག་པ་བྱེད་པ་ལ་ལམ་མ་ནོར་བར་བསྟོན་པའི་
བཤེས་གཉེན་དམ་པ་ལ་བརྟེན་ཏེ་སྙན་བརྒྱུད་ཀྱི་མན་ངག་ཐོབ་པ་དགོས་ཞེས་
བསླབ་པའི་ཕྱིར་དང་། རྗེ་རྒྱལ་བ་གཉིས་པའི་སྙན་བརྒྱུད་ཀྱི་མན་ངག་ཡོངས་སུ་
རྫོགས་པ་གངས་ཅན་གྱི་ལྗོངས་འདིར་རྒྱ་ཆེར་སྤེལ་བའི་ཕྱིར་རྗེ་རྒྱལ་བ་གཉིས་
པའི་མན་ངག་རྣམས་འཚོལ་བ་ལ་ཞུགས་པ་ན། བསྟོད་པ་ལས། གཅིག་ཏུ་སྙིང་
པོའི་དོན་ལ་གཞོལ་བའི་ཐུགས། །མཆོག་ཏུ་གྱུར་པས་མཁས་གྲུབ་གཞན་ལས་
ཀྱང་། །གདམས་པའི་བདུད་རྩི་མང་ གསོལ་དབེན་ས་པ། །བློ་བཟང་དོན་གྲུབ་
ཞབས་ལ་གསོལ་བ་འདེབས། །ཞེས་བ སྔགས་པ་ལྟར། མཁས་གྲུབ་དམ་པ་དུ་
མའི་སྤྱན་སྔར་དབང་ལུང་མན་ངག་མཐའ་ཡས་པ་གསན། ཁྱད་པར་པ་སྣམ་ཇོ་མོ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྷ་རིར་གྲུབ་ཆེན་ཆོས་རྡོ་རྗེའི་ཞབས་དྲུང་དུ་ཕེབས་ནས་རྗེ་ཐམས་ཅད་མཁྱེན་པ་
ནས་བརྒྱུད་པའི་སྙན་བརྒྱུད་ཀྱི་མན་ངག་ཐུན་མོང་མིན་པ་རྣམས་ཡོངས་སུ་རྫོགས་
པར་གསན་ཅིང་། སྤྲུལ་པའི་གླེགས་བམ་ཡང་ཕྱག་ཏུ་ཐོབ་སྟེ་དགའ་ལྡན་སྙན་
བརྒྱུད་ཀྱི་བསྟན་པའི་བདག་པོར་གྱུར་ཏོ། །དེ་ནས། ཉིད་ཀྱི་གསུང་ལས། སྔོན་
དུས་ཀྱི་མི་ལ་རས་པ་དང་། །ད་དུས་ཀྱི་བློ་བཟང་དོན་གྲུབ་ལ། །འཕྲལ་ཆས་ཀྱིས་
ཟས་ གོས་ མ་ གཏོགས་ པ། །ནོར་ དངོས་ པོའི་ འཛིན་ པས་ དགོས་ པ་ མེད། །ཚེ་
གཅིག་ལ་སངས་རྒྱས་བསྒྲུབ་པ་ལ། །དེ་འདྲའི་ སྤྱོད་ལ་ལེགས་གནས་ནས། །
ཆགས་སྡང་སྤངས་པའི་དབེན་གནས་སུ། །དལ་འབྱོར་ལ་སྙིང་པོ་ལེན་པར་ཤོག །
ཅེས་དང༌། བླ་མ་ལྷ་ལ་རྩེ་གཅིག་གསོལ་བཏབ་པས། །ཡིད་ལ་གང་དྲན་འཕྲལ་
ལ་ལག་ལེན་ལ། །འགེལ་བ་སྨྱོན་པ་འདྲ་བའི་སྤྱོད་པས་ནི། །སངས་རྒྱས་མྱུར་དུ་
བསྒྲུབ་ པ་ བདག་ གི་ ལུགས། །ཞེས་ དང་། སངས་ རྒྱས་ ལས་ ཀྱང་ དཀོན་ པའི་
གདམས་པ་མཆོག །རྙེད་པར་དཀའ་བའི་རྡོ་རྗེ་ཐེག་པའི་ལམ། །ལམ་འདི་ཕྱིས་
ནས་རྙེད་པར་དཀའ་བས་ན། །ཚེ་འདི་འདོད་ཡོན་ཐེད་ལ་བོར་མཛོད་ལ། །རྒྱལ་
བས་བསྔགས་ པའི་ རི་ཁྲོད་སྟོང་པ་རུ། །བསེ་རུ་བཞིན་དུ་ གཅིག་པུར་གནས་
མཛོད་ལ། །ལན་ཅིག་མིན་པར་ཡང་ཡང་སྒོམས་ཤིག་ཨང་། །དེ་ལྟར་བསྒོམས་
པས་བློ་གྲོས་བཟང་པོ་ཁྱོད། །སྒྲུབ་པའི་རྒྱལ་མཚན་རྟག་ཏུ་ཚུགས་ཤིག་ཨང་།
ཁྱད་པར་ཕ་བརྒྱུད་གསང་བ་འདུས་པ་དང་། །རྣལ་འབྱོར་མ་རྒྱུད་འཁོར་ལོ་སྡོམ་
པ་གཉིས། །འབྲལ་བ་མེད་པར་ལུས་ལ་སྟིམས་ཤིག་ཨང་། །ཞེས་གསུངས་པ་
ལྟར། ཚེ་འདིའི་ཟས་གོས་རྙེད་བཀུར་སྙན་གྲགས་གང་ལའང་མ་ཆགས་ཤིང༌། ཚེ་
གཅིག་ཉིད་ལ་སངས་རྒྱས་ཀྱི་གོ་འཕང་སྒྲུབ་ཕྱིར་དཔལ་ཤ་ཝ་རིའི་དབང་ཕྱུག་
- 184 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དང་། རྣལ་འབྱོར་གྱི་དབང་ཕྱུག་མི་ལ་རས་པ་ཇི་ལྟ་བ་བཞིན་དུ་འཚོ་བ་དཀའ་
ཐུབ་ལ་བརྟེན་ནས་དགུང་ལོ་བཅུ་བདུན་ནས་ཞེ་གཉིས་ཀྱི་བར་དུ་བྲག་སྐྱ་རྡོ་རྗེའི་
ཕོ་བྲང་སོགས་དབེན་གནས་དུ་མར་ཟབ་ལམ་སྙིང་པོའི་རྣལ་འབྱོར་ལ་གཅིག་ཏུ་
གཞོལ་བས་གྲུབ་པའི་གོ་འཕང་མཐོན་པོར་གཤེགས་ཏེ། ཚེ་གཅིག་ཉིད་ལ་ཟུང་
འཇུག་གི་གོ་འཕང་བརྙེས། རང་དང་གཞན་གྱི་ཚེ་རབས་བརྒྱ་སྟོང་མང་པོ་གསལ་
བར་གཟིགས། རྒྱལ་བས་གསུངས་པའི་མདོ་རྒྱུད་རྣམས་སཾ་སྐྲྀ་ཏའི་སྐད་དུ་འདོན་
པ་ལ་ཐོགས་པ་མི་མངའ། ནམ་མཁའ་ལ་འཕུར་བ་དང་། བྲག་ལ་ཐོགས་པ་མེད་
པར་གཤེགས་པ་སོགས་ རྫུ་ འཕྲུལ་དཔག་མེད་བསྟན། སྐབས་ཤིག་གྲུབ་ཆེན་
ཆོས་ རྡོ་ རྗེ་ དང༌། ཡབ་སྲས་གཉིས་ ཀས་དབུས་གཙང་གི་སའི་ཆ་ ཕལ་མོ་ཆེར་
ཞབས་ཀྱིས་བཅགས་ནས་ལས་དང་སྐལ་བར་ལྡན་པ་མང་པོ་སྨིན་ཅིང་གྲོལ་བར་
མཛད། དེ་ནས་དཔལ་ཡེ་ཤེས་ཀྱི་མགོན་པོ་སོགས་ལྷ་དང་བླ་མས་ཡང་ཡང་ལུང་
བསྟན་པ་ལྟར། དཔལ་དབེན་ས་ཆོས་ཀྱི་ཕོ་བྲང་བཏབ་ནས་རྗེ་རྒྱལ་བ་གཉིས་
པའི་སྒྲུབ་བརྒྱུད་ཀྱི་བསྟན་པ་ཉིན་མོ་ལྟར་གསལ་བར་མཛད། ཆོས་ཀྱི་འཁོར་ལོ་
མཐའ་ཡས་པར་བསྐོར་བས་གྲུབ་པའི་གདུང་འཚོབ་འཛིན་པའི་སྐྱེ་བོས་གངས་
ཅན་གྱི་ལྗོངས་ཐམས་ཅད་ཁྱབ་པར་མཛད། བདག་ཅག་སྐུ་དངོས་སུ་མཐོང་བའི་
སྐལ་པ་མེད་པའི་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་རྗེ་བླ་མའི་སྙན་བརྒྱུད་
ཀྱི་མན་ངག་ཟབ་མོ་ཟབ་ལམ་བླ་མའི་རྣལ་འབྱོར། ལམ་ཐུན་མོང་བ་དང་། ཐུན་
མོང་མིན་པ་གསང་བདེ་འཇིགས་གསུམ་གྱི་ཁྲིད་ཡིག་ཞལ་ཤེས་སོགས་གསུང་གི་
བདུད་ རྩི་ ཡི་གེར་འཁོད་ པའི་གླེགས་བམ་འཇོག་ པར་མཛད། གདུལ་ བྱ་རྟག་
འཛིན་ཅན་རྣམས་འདུལ་ཕྱིར་ཟད་བྱེད་ཅེས་པའི་ལོ་ཆོ་འཕྲུལ་ཟླ་བའི་ཉེར་གསུམ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་ཐ་མལ་གྱི་སྣང་ངོར་གཟུགས་སྐུའི་བཀོད་པ་ཆོས་ཀྱི་དབྱིངས་སུ་བསྡུ་བར་
མཛད་དེ། རེ་ཞིག་མཁའ་སྤྱོད་དུ་གཤེགས། མི་རིང་བར་སྤྲུལ་པའི་སྐུ་གཟུང་སྟེ་
རྗེ་བླ་མའི་བསྟན་པ་རྒྱ་ཆེར་སྤེལ་བར་མཛད། སྐུ་གདུང་རིན་པོ་ཆེ་ནི། རྗེ་བླ་མའི་
སྙན་བརྒྱུད་ཀྱི་བསྟན་པ་ཡུན་རིང་དུ་གནས་པའི་རྟེན་འབྲེལ་དུ་རིམ་པར་དཔལ་
དབེན་ས་ཆོས་ཀྱི་ཕོ་བྲང་ན་བྱིན་རླབས་ཀྱི་འོད་འཕྲོ་བཞིན་པར་བཞུགས་སོ། །
རྒྱལ་བ་དབེན་ས་པ་ཆེན་པོ་དེ་ཉིད་ཀྱིས་མཁས་གྲུབ་སངས་རྒྱས་ཡེ་ཤེས་ལ་
གནང་ངོ༌། །
༈ དཔལ་ལྡན་མཁས་མཆོག་བྱེ་བའི་ཟུར་ཕུད་ལ། །མཁྱེན་རབ་མཚུངས་
མེད་གོམ་པ་འགོད་མཁས་པ། །གཞུང་ལུགས་ཀུན་མཁྱེན་སངས་རྒྱས་ཡེ་ཤེས་
ཞེས། །མཚན་མཆོག་དོན་དང་ལྡན་ལ་ཕྱག་འཚལ་ལོ། །ཞེས་བསྔགས་པ་མཁས་
གྲུབ་ཆེན་པོ་སངས་རྒྱས་ཡེ་ཤེས་ཞེས་ཡོངས་སུ་གྲགས་པ་དེ་ནི། མཚུངས་མེད་
གཡག་སྡེ་པཎ་ཆེན་གྱི་སྐུ་རིགས་སུ་ཡབ་བླ་མ་རིན་ཆེན་དང་། ཡུམ་ཆོས་ལྡན་
གཉིས་ཀྱི་སྲས་སུ་ཤིང་མོ་བྱའི་ལོར་སྐུ་འཁྲུངས། སྐུ་ན་ཤིན་ཏུ་ཕྲ་བའི་སྐབས་ཀྱང་
བྱིས་པ་ཐ་མལ་པའི་སྤྱོད་པ་ལས་འདས་ཤིང་ཆོས་འཆད་ཉན་དང་། ཏིང་ངེ་འཛིན་
སྒོམ་པ་སོགས་ཀྱི་ཚུལ་འབའ་ཞིག་མཛད། དགུང་ལོ་བཅུ་ལ་བབས་པ་ན་བླ་མ་
ཡོན་ཏན་བཟང་པོའི་དྲུང་དུ་ཡོངས་རྫོགས་དགེ་བསྙེན་གྱི་སྡོམ་པ་བཞེས། མཚན་
ཆོས་སྐྱབས་རྡོ་རྗེ་ཞེས་བཏགས། ཆོས་སྤྱོད་རྣམས་ལྗགས་འཛིན་མཛད། དེ་ནས་
བ་སོ་ལྷུན་གྲུབ་བདེ་ཆེན་དུ་སྔར་གྱི་སློབ་དཔོན་རང་ཉིད་ལ་དགེ་ཚུལ་བསྒྲུབས།
མཚན་སངས་རྒྱས་ཡེ་ཤེས་ཞེས་བཏགས། བླ་མ་དེ་ཉིད་ཀྱི་དྲུང་དུ་མདོ་སྔགས་ཀྱི་
ཆོས་མང་དུ་གསན། དེ་ནས་དགུང་ལོ་བཅོ་ལྔ་པ་ལ་བབས་པ་ན་བཀྲ་ཤིས་ལྷུན་
- 186 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པོར་ཕེབས་ཏེ་མཁས་པའི་དབང་པོ་བརྩོན་འགྲུས་རྒྱལ་མཚན་གྱི་དྲུང་དུ་སྦྱོར་བ་
བརྩི་བ་ནས་བཟུང་མཚན་ཉིད་ཀྱི་ཆོས་མང་དུ་གསན། དེ་ནས་ལེགས་གྲུབ་གྲྭ་
ཚང་དུ་ཕེབས་ནས་འཇམ་དབྱངས་དགེ་འདུན་བློ་བཟང་པའི་ཞབས་རྡུལ་སྤྱི་བོས་
བཞེས་ནས་ཚད་མ་རྣམ་འགྲེལ་གྱི་སྤྱི་དོན་ཐལ་ཕྲེང་མཛུབ་ཁྲིད་སོགས་མཐའ་
ཡས་པར་གསན་པས་ རིག་པའི་ལམ་ལ་མི་འཇིགས་པའི་གདེང་ཐོབ། དེ་ནས་
བཀྲ་ཤིས་ལྷུན་པོར་ཕེབས་པ་ན་དམ་པ་འདིའི་ལུང་རིགས་དྲི་མ་མེད་པའི་དགའ་
སྟོན་ལ་མཁས་པ་མཐའ་དག་ཡིད་འཕྲོག་པར་གྱུར། དེ་ནས་དཀའ་ཆེན་གཞན་
རྣམས་ལ་ ཡང་ རིམ་ གྱིས་སྦྱངས་ཏེ། དགུང་ལོ་ བཅོ་ བརྒྱད་ ལོན་ པ་ ན་ འཇམ་
དབྱངས་དགེ་འདུན་བློ་བཟང་པའི་བཀས་དབུ་མའི་སྤྱི་ སྐྱར་མཛད་དེ། མཁས་
མང་འདུས་པ་རྒྱ་མཚོའི་དབུས་སུ་ལུང་རིགས་དྲི་མ་མེད་པའི་སེང་གེའི་ང་རོ་ཆེར་
སྒྲགས་པས་རྒོལ་ངན་ཝ་སྐྱེས་ལྟ་བུ་མཐའ་དག་སྐྲག་པར་མཛད། དེ་ནས་དགུང་
ལོ་ཉི་ཤུ་རྩ་ལྔ་ལ་བབས་པ་ན་དཔལ་འཁོར་བདེ་ཆེན་དུ་དཀའ་བཞིའི་གྲྭ་སྐོར་
མཛད། དེ་ནས་རིམ་གྱིས་གངས་ཅན་ཆོས་འཕེལ་དུ་ཕེབས་ཏེ། པཎ་ཆེན་དོན་
ཡོད་རྒྱལ་མཚན་གྱི་ཞབས་དྲུང་དུ་བློ་སྦྱོང་གི་ཁྲིད་སོགས་ཆོས་བཀའ་མང་དུ་
གསན། དེ་ནས་འཇམ་དབྱངས་དགེ་འདུན་བློ་བཟང་པའི་བཀས་བསྐུལ་དབེན་
དགོན་དུ་ཕེབས་ཏེ་རྒྱལ་བ་དབེན་ས་པ་ཆེན་པོ་མཇལ། དེ་ནས་རྒྱུད་སྨད་དུ་ལོ་
གཅིག་ལྷག་ཙམ་བཞུགས་ཤིང་སླར་དབེན་དགོན་དུ་ཕེབས་ཏེ། རྒྱལ་བ་དབེན་ས་
པ་ཆེན་པོ་བསམ་སྦྱོར་གཉིས་ཀྱི་སྒོ་ནས་ལེགས་པར་བསྟེན་ཞིང་མདོ་སྔགས་ཀྱི་
གསུང་རབ་ཐམས་ཅད་ཀྱི་ཉིང་ཁུ། རྗེ་བཙུན་ཙོང་ཁ་པ་ཆེན་པོའི་ཐུགས་ཀྱི་བཅུད་
ཕྱུང་བ་ལམ་ཐུན་མོང་བ་དང་། ཐུན་མོང་མ་ཡིན་པ་རྡོ་རྗེ་ཐེག་པའི་སྙན་བརྒྱུད་ཀྱི་
- 187-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མན་ངག་ཐམས་ཅད་ཡོངས་སུ་རྫོགས་པར་གསན། ཚེ་འདིའི་འཁྲི་བ་བཅད་དེ་
རྒྱལ་བ་དབེན་ས་པ་ཆེན་པོའི་ཞབས་དྲུང་དུ་སྒྲུབ་པ་ལ་རྩེ་གཅིག་ཏུ་བཞུགས། དེ་
ནས་བསྙེན་རྫོགས་མཛད་བཞེད་པ་ལ་དབེན་དགོན་དུ་ལས་གྲྭ་མ་འགྲིག་པར་
ཤངས་མདོ་རི་བོ་དགེ་འཕེལ་དུ་ རྗེ་ ཕྱོགས་ལས་རྣམ་རྒྱལ་བའི་དྲུང་དུ་བསྙེན་
རྫོགས་མཛད། དབེན་དགོན་དུ་ཕེབས་ཏེ་སྒྲུབ་པ་ལ་རྩེ་གཅིག་ཏུ་བཞུགས་པས་
ཉམས་རྟོགས་དབྱར་གྱི་མཚོ་ལྟར་འཕེལ། རྒྱལ་བ་དབེན་ས་པ་ཆེན་པོ་ལ་མདོ་
སྔགས་ཀྱི་ཆོས་མཐའ་ཡས་པར་གསན། རྒྱལ་བ་དབེན་ས་པ་ཆེན་པོ་མྱ་ངན་ལས་
འདས་པའི་རྗེས་སུ་སྐུ་བརྙན་རིན་པོ་ཆེས་གཙོས་དབེན་ས་ཆོས་ཀྱི་ཕོ་བྲང་དུ་སྐུ་
གསུང་ ཐུགས་རྟེན་ གཙུག་ ལག་ ཁང་ དང་ བཅས་ པ་ མང་ དུ་ བཞེངས། རྒྱལ་བ་
དབེན་ས་པ་ཆེན་པོའི་མན་ངག་རྣམས་རྒྱ་ཆེར་སྤེལ་བར་མཛད་དོ། །མཁས་གྲུབ་
ཆེན་པོ་འདི་དག་གི་རྣམ་པར་ཐར་པ་ཞིབ་པར་ནི་རྣམ་ཐར་གྱི་ཡི་གེ་ཆེན་མོ་དག་
ལས་ཤེས་པར་བྱའོ། །མཁས་གྲུབ་སངས་རྒྱས་ཡེ་ཤེས་ཀྱིས། རྗེ་བཙུན་བློ་བཟང་
ཆོས་ཀྱི་རྒྱལ་མཚན་དཔལ་བཟང་པོ་ལ་གནང་ངོ༌། །
༈ དགེ་ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་
བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །
དཔལ་ལྡན་བླ་མའི་ཞབས་ལ་ཕྱག་འཚལ་ལོ། །ཞེས་བསྔགས་པ་ རྗེ་བཙུན་བློ་
བཟང་ཆོས་ཀྱི་རྒྱལ་མཚན་ཞེས་མཚན་ཉི་ཟླ་ལྟར་གྲགས་པ་དེ་ཉིད་ནི། ལྷན་དྲུག་
བརྒྱར་སྦ་ཡེ་ཤེས་དབང་པོ་དང་། མཚུངས་མེད་གཡག་རྗེ་པཎ་ཆེན། མཁས་གྲུབ་
སངས་རྒྱས་ཡེ་ཤེས་སོགས་དམ་པ་དུ་མ་བརྒྱུད་མར་འཁྲུངས་པའི་སྐུ་རིགས་ཡབ་
འཚོ་བྱེད་ཚེ་རིང་དཔལ་འབྱོར་དང་། ཡུམ་མཚོ་རྒྱལ་གཉིས་ཀྱི་སྲས་སུ་རབ་སྨོས་
- 188 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཞེས་པ་ལྕགས་ཕོ་རྟའི་ལོ་ལ་སྐུ་འཁྲུངས། མཚན་ཆོས་རྒྱལ་དཔལ་ལྡན་བཟང་པོ་
ཞེས་ བཏགས། དགུང་ ལོ་ གསུམ་ པའི་ སྐབས་ སུ་ འཇམ་ དཔལ་ མཚན་ བརྗོད་
གཞན་གྱིས་བསླབས་པ་ལ་མ་ལྟོས་པར་ཡབ་ཀྱིས་ཞལ་འདོན་མཛད་པ་གསན་
པའི་རྐྱེན་གྱིས་ཞལ་འདོན་ཤར་མཛད་པ་ཞིག་བྱུང་ཞིང་། དགུང་ལོ་ལྔ་ལོན་པ་ན་
ཉིན་རེ་བཞིན་མཚན་བརྗོད་ཚར་ལྔ་རེ་འདོན་པར་མཛད། སྨན་བླ་བདེ་གཤེགས་
བདུན་གྱི་ཆོ་ག་ཐུགས་ལ་བཟུང་ནས་ཞལ་འདོན་མཛད། རྡོ་རྗེ་གཅོད་པ་གཟིགས་
པ་ཙམ་གྱིས་ཐུགས་ལ་གཟུང་ནས་ཞལ་འདོན་གནང་། དབེན་དགོན་པ་རྣམས་
ལྷན་དྲུག་བརྒྱར་ཕེབས་པ་ན་གཞན་གྱིས་བཀག་ཀྱང་མ་ཐུབ་པར་དབེན་དགོན་
པའི་ཚོགས་དབུར་ ཡང་ ཡང་ ཕེབས་ཤིང༌། ཡི་དམ་ཆོས་སྐྱོང་རྣམས་ ཀྱི་མངོན་
རྟོགས་ཞལ་འདོན་མཛད། དེའི་ཚེ་མཁས་གྲུབ་སངས་རྒྱས་ཡེ་ཤེས་ཀྱི་རྒྱལ་བ་
དབེན་ས་པ་ཆེན་པོའི་སྤྲུལ་སྐུར་ངེས་ནས་སྤྱན་གྱི་འབྲས་བུ་ལྟར་བསྐྱངས། དགུང་
ལོ་བདུན་ལོན་པའི་དུས་སུ་ཚེམས་གསར་པ་སྐྱེས་པའི་རྐྱེན་གྱིས་འཆི་བ་མི་རྟག་
པ་རྩོལ་མེད་ཐུགས་ལ་དྲན་ནས་འཁོར་བ་མཐའ་དག་ལ་ཞེན་པ་ལོག་པའི་ངེས་
འབྱུང་ཤུགས་དྲག་དང་། ལས་རྒྱུ་འབྲས་ལ་ཐུགས་ངེས་དྲག་པོས་འཇིག་རྟེན་ཕྱི་
མར་ཕན་པའི་ཐབས་འབའ་ཞིག་དགོངས་ཤིང་། གསོལ་ཟས་ཀྱི་བཞེས་འཕྲོ་ཚུན་
ཆང་སློང་མོ་བ་དང་། ཁྱི་དང་བྱིའུ་སོགས་ལ་སྟེར་བར་མཛད་ཅིང་། དྲན་ཤེས་བག་
ཡོད་བརྟན་པོས་སྒོ་གསུམ་མི་དགེ་བའི་ཕྱོགས་ལ་སྐད་ཅིག་ཀྱང་མི་ཡེངས་བར་
སྡོམ་སེམས་ནར་མར་མཛད། ཁྱིམ་ལ་བཙོན་རའི་འདུ་ཤེས་ཀྱིས་བྱིས་པ་དག་གི་
གསེབ་ཏུ་ནམ་ཡང་མི་འདྲེ་ཞིང་། སྤྱིར་རབ་ཏུ་བྱུང་བ་དང་ཁྱད་པར་དབེན་དགོན་
པའི་དགེ་སློང་གཟིགས་པ་ན་ཐུགས་ལྷག་པར་དགའ་ཞིང་དེ་དག་དང་འགྲོགས་པ་
- 189-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་སྐྱོ་བ་མི་མཛད་པ་ཞིག་བྱུང་ངོ༌། །དེ་ནས་དགུང་ལོ་བཅུ་གསུམ་ལ་བབས་པ་ན་
དབོན་ས་ཆོས་ཀྱི་ཕོ་བྲང་དུ་ཕེབས་ཏེ་མཁས་གྲུབ་སངས་རྒྱས་ཡེ་ཤེས་ཀྱི་དྲུང་དུ་
རབ་ཏུ་བྱུང་ཞིང་ དགེ་ཚུལ་གྱི་སྡོམ་པ་བཞེས། མཚན་བློ་བཟང་ ཆོས་ ཀྱི་རྒྱལ་
མཚན་དཔལ་བཟང་པོ་ཞེས་གསོལ། དཔལ་དབེན་ས་སྙན་བརྒྱུད་ཀྱི་མན་ངག་
རྣམས་མཁས་གྲུབ་སངས་རྒྱས་ཡེ་ཤེས་ལ་རིམ་གྱིས་གསན། དེ་དག་གི་ཚེ་རང་
གཞན་གྱི་འབྱུང་འགྱུར་མང་པོ་ལུང་སྟོན་པ་དང༌། མདོ་སྔགས་ཀྱི་ཆོས་གང་ལ་
ཡང་ཐོགས་པ་མེད་པར་སྔོན་གྱི་དམ་པ་སོ་སོའི་བཞེད་སྲོལ་དང་བཅས་གསུངས་
པ་ན་རྒྱལ་བ་དབེན་ས་པ་ཆེན་པོའི་སྤྲུལ་སྐུ་ཡིན་པར་ཀུན་ཡིད་ཆེས་ནས། དགེ་
འདུན་འདུས་པ་རྒྱ་མཚོའི་དབུས་སུ་སེང་གེའི་ཁྲི་ལ་བཀོད་དེ། མཁས་གྲུབ་སངས་
རྒྱས་ཡེ་ཤེས་ཀྱིས་དབུ་མཛད་དགེ་འདུན་རྣམས་ཀྱིས་མངའ་གསོལ་ཤིས་བརྗོད་
མེ་ཏོག་གཏོར་བ་ན། ནམ་མཁའ་ཤིན་ཏུ་དྭངས་པ་ལ། མེ་ཏོག་ཁ་དོག་སྣ་ལྔའི་
ཆར་བབས། འཆད་རྩོད་རྩོམ་གསུམ་གང་ལ་ཡང་ཐོགས་པ་མེད་པར་དགུང་ལོ་
བཅུ་བཞིའི་དུས་སུ་ལྷ་མོ་དབྱངས་ཅན་མ་ལ་བསྟོད་པ་ལྷའི་གླུ་དབྱངས་ཞེས་བྱ་བ་
ལ་སོགས་པའི་རྩོམ་པ་མང་པོ་གནང༌། དེའི་ཚེ་ལམ་རིམ་ཆེ་ཆུང་གཉིས་ཀ་ཐུགས་
ལ་བཟུང་ནས་ཞལ་འདོན་མཛད། དེ་ནས་དགུང་ལོ་བཅུ་དྲུག་ལོན་པའི་དུས་སུ་
མགོན་པོ་ཞི་བ་ལྷའི་རྟོགས་བརྗོད་པདྨ་དཀར་པོའི་འཕྲེང་བ་ཞེས་བྱ་བ་སྙན་
དངགས་ཀྱི་ལམ་ནས་དྲངས་པའི་ཚིག་སྦྱོར་ཕུན་སུམ་ཚོགས་པ་དེ་མཛད་པས་
མཁས་པ་མཐའ་དག་གི་ཡིད་རང་དབང་མེད་པར་གཡོས། རབ་ཏུ་བྱུང་ནས་ཁས་
བླངས་པའི་ཚུལ་ཁྲིམས་མིག་འབྲས་ལྟར་བསྲུངས། དེ་ཡང་མི་ཤེས་པ་ལྟང་བ་
འབྱུང་བའི་སྒོར་གཟིགས་ནས་རྗེ་དགེ་འདུན་གྲུབ་ཀྱིས་མཛད་པའི་གླེང་འབུམ་
- 190 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཆེན་མོ་ཐུགས་ལ་བཟུང་སྟེ་བསླབ་བྱ་ཆེ་ཕྲ་མཐའ་དག་ལ་མཁས་ཤིང་ཕྱག་ལེན་
ལ་ཐེབས་པར་མཛད། མཁས་གྲུབ་སངས་རྒྱས་ཡེ་ཤེས་ལ་རྗེ་ཡབ་སྲས་ནས་
བརྒྱུད་པའི་སྙན་བརྒྱུད་ཀྱི་མན་ངག་ཕལ་མོ་ཆེ་དང་རྒྱ་བོད་ཀྱི་མཁས་གྲུབ་ཚད་
ལྡན་དག་གིས་གསུང་ཕལ་མོ་ཆེའི་ལུང་དང༌། མི་ཏྲ་བརྒྱ་རྩ། སྣར་ཐང་བརྒྱ་རྩ་
སོགས་སྤྱི་བཀའ་དང་ཟུར་བཀའི་རིགས་དབང་རྗེས་གནང་ཕལ་མོ་ཆེ་ཡོངས་སུ་
རྫོགས་པར་གསན། ལྷ་དེ་དང་དེ་དག་གི་བསྙེན་བསྒྲུབ་ཀྱང་ཕལ་ཆེར་མཛད། དེ་
ནས་དགུང་ལོ་བཅོ་བརྒྱད་ལ་བབས་པ་ན་ཆོས་གྲྭ་ཆེན་པོ་བཀྲ་ཤིས་ལྷུན་པོར་
ཕེབས་ནས་དཀའ་ཆེན་བཞི་ལ་སྦྱངས་པ་མཐར་ཕྱིན་པར་མཛད་དེ་ཚད་མ་རྣམ་
འགྲེལ་ལ་སྤྱི་སྐྱུར་བཞེས། དེ་ནས་དགུང་ལོ་ཉེར་གཉིས་ལ་བབས་པ་ལྕགས་ཡོས་
ལོ་གྲོ་བཞིན་ཟླ་བའི་ཚེས་གསུམ་ལ་པཎ་ཆེན་དམ་ཆོས་ཡར་འཕེལ་གྱི་དྲུང་དུ་
བསྙེན་རྫོགས་ཀྱི་སྡོམ་པ་བཞེས། དེ་ནས་རིམ་གྱིས་ཆོས་འཁོར་ལྷ་སར་ཕེབས་
ནས་ ཇོ་ཤཱཀྱ་རྣམ་གཉིས་ ཀྱི་དྲུང་དུ་སྨོན་ ལམ་མང་དུ་མཛད་ པ་ན་དག་པའི་
གཟིགས་སྣང་མང་དུ་བྱུང་། དེ་ནས་རི་བོ་དགེ་ལྡན་དུ་ ཕེབས་ཏེ་དགའ་ལྡན་
ཚོགས་ཆེན་རྒྱུད་སྟོད་སྨད་རྣམས་ཚོགས་པའི་དབུས་སུ་དཀའ་ཆེན་བཞི་ལ་དམ་
བཅའ་མཛད། དེ་ནས་རིམ་གྱིས་གཙང་ཕྱོགས་སུ་བྱོན་ཏེ་དོན་གཉེར་ཅན་མང་
པོར་ཆོས་ཀྱི་བཀའ་དྲིན་མཐའ་ཡས་པ་སྩལ། མཁས་གྲུབ་སངས་རྒྱས་ཡེ་ཤེས་ཀྱི་
གདུང་རྟེན་སོགས་དགོངས་རྫོགས་རྣམས་གྲུབ་པར་མཛད་དེ། དེ་ནས་ད་ནི་སྐྱེ་བ་
འདི་ལ་བལྟོས་པའི་རྣམ་གཡེང་དང་འདྲེས་པའི་བྱ་བ་བྱེད་དགོས་ཀྱང་དེ་ཙམ་
གྱིས་མཇུག་བསྡུས། ཚེ་འདི་དོན་གཉེར་གྱི་མི་དང་མི་འཕྲད། འཇིག་རྟེན་ཆོས་
བརྒྱད་དང་མཚམས་པོ་ཆེ་བཅད་ནས་ཚེ་དང་སྒྲུབ་པ་མཉམ་པ་ཞིག་བྱའོ་སྙམ་དུ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐུགས་དམ་ལ་ཆུ་བོའི་རྒྱུན་བཞིན་བཞུགས་པ་ན་ཐོ་རངས་ཁ་ཞིག་མནལ་ལམ་དུ་
རྗེ་རིན་པོ་ཆེ་ཙོང་ཁ་པ་མདུན་གྱི་ནམ་མཁར་བྱོན་ནས། རང་དང་གཞན་ལ་ཕན་
པའི་ཕྱིར། །ཐོས་པས་ངོམས་པར་མི་བྱ་སྟེ། །ས་གསུམ་བརྙེས་པའི་སེམས་དཔའ་
ཡང་། །ཐོས་པས་ངོམས་པ་མེད་ལ་ལྟོས། །ཞེས་གསུངས་ཤིང་ཐུབ་བསྟན་ཡོངས་
རྫོགས་ཀྱི་བདག་པོ་མཛད་དགོས་པར་བསྐུལ་བ་ན། རྗེ་ཐམས་ཅད་མཁྱེན་པའི་
བཀའ་བཞིན་དབང་ལུང་མན་ངག་སྔར་མ་ཐོབ་པ་རྣམས་ལ་གསན་པ་མཛད་ཅིང་
ཤིང་རྟ་ཆེན་པོའི་གཞུང་རྣམས་ཕལ་ཆེར་ཐུགས་ལ་བཟུང་། སྐལ་པ་དང་ལྡན་པ་
རྣམས་ལ་ཆོས་ཀྱི་འཁོར་ལོ་རྒྱ་ཆེར་བསྐོར། ཕལ་ཆེར་དབེན་དགོན་དུ་བཞུགས་
ཤིང་བསྟན་འགྲོའི་དོན་རྒྱ་ཆེར་མཛད། དེ་ནས་དབེན་པ་ལ་ཐུགས་ཤེས་འདོད་ཆེ་
ཞིང་། ད་ལམ་བྱ་བྲལ་གྱི་བརྟུལ་ཞུགས་བླངས་ཏེ་ཕྱིར་ལྡོག་པ་མེད་པ་སྔོན་གྱི་
གྲུབ་ཐོབ་རྣམས་དང་མཚུངས་པ་ཞིག་བྱེད། དེ་ལྟར་བྱེད་པ་ལ་འདི་ནང་གི་ལྟོ་
གོས་ཙམ་ལ་ཡང་འཁྲི་བ་ཆོད་པ་ཞིག་མ་བྱུང་ན་བྱ་བྲལ་གྱི་མིང་བཏགས་པའི་
གཉིས་མེད་སེང་གེར་སོང་ན་མ་ལེགས་སོ་སྙམ་དུ་ཐུགས་ལ་བརྣགས་ཏེ། བྲག་སྐྱ་
རྡོ་རྗེའི་ཕོ་བྲང་དུ་ཕེབས་ནས་རྩ་རླུང་འཁྲུལ་འཁོར་གཏུམ་མོའི་རྣལ་འབྱོར་སོགས་
ལ་བརྩོན་པར་མཛད་པས་སྐུ་ལ་ན་བཟའ་ཆེར་གསོལ་མ་དགོས་པར་བདེ་དྲོད་
ཤིན་ཏུ་རྒྱས་པ་དང་བཅུད་ལེན་གྱི་སྐོར་ལ་གདེང་ཐོབ་པར་མཛད། གནས་དེར་
ཉམས་རྟོགས་ འཕེལ་ བའི་ གསུང་ མགུར་ ཡང་ མང་ དུ་ གནང་། དེ་ནས་དབེན་
དགོན་དུ་ཕེབས་ནས་འཁོར་ལོ་གསུམ་གྱི་མཛད་པས་རེལ་ཞིང་བཞུགས་པ་ན།།
གངས་ཅན་ཆོས་འཕེལ་གྱི་མཁན་པོར་ཕེབས་དགོས་ཚུལ་སྡེ་པ་ལྷུན་རྩེ་བ་མཆོད་
ཡོན་ཚང་མས་ནན་གྱིས་ཞུས་ནས་གངས་ཅན་ཆོས་འཕེལ་གྱི་གདན་སར་ཕེབས་
- 192 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཏེ། ཚོགས་ཆེན་ལ་ལམ་ རིམ་ གྱི་ཟབ་བཤད་སོགས་ཆོས་བཀའ་མང་དུ་ སྩལ།
ཤབ་ཁུལ་གྱི་སྐྱེ་བོ་སྟོང་ཕྲག་བརྒལ་བ་ལ་ཁྲོ་ཕུ་སྨོན་ལམ་གྱི་རིང་སྐྱེས་རབས་
ཆོས་ཐུན་རེ་གནང་བ་སོགས་ཆོས་དང་། ཟང་ཟིང་གི་ངོས་ནས་ཀྱང་གངས་ཅན་གྱི་
གཙུག་ལག་ཁང་རྙིང་པ་ལེགས་པར་བཅོས་པ་སོགས་ལུགས་གཉིས་ཀའི་སྒོ་ནས་
བཀའ་དྲིན་བླ་ལྷག་ཏུ་མཛད། དེ་ནས་སྲད་དུ་ཕེབས་ཏེ་རྒྱུད་ཆེན་སངས་རྒྱས་རྒྱ་
མཚོ་བའི་ཞབས་དྲུང་དུ་དབང་ལུང་མན་ངག་མཐའ་ཡས་པ་དང་། ཁྱད་པར་རྗེ་
ཤེས་རབ་སེང་གེ་ནས་བརྒྱུད་པའི་སྙན་བརྒྱུད་ཀྱི་མན་ངག་ཞལ་ཤེས་མང་དུ་
གསན། དེ་ནས་དབེན་དགོན་དུ་ཕེབས་པ་ན། སྔོན་གྱི་ཐུགས་བསྐྱེད་སྨོན་ལམ་
དུས་སུ་བབས་པས་བཀྲ་ཤིས་ལྷུན་པོའི་མཁན་སློབ་དགེ་འདུན་ཚང་མས་མགྲིན་
གཅིག་ཏུ་གསོལ་བ་བཏབ་ནས་བཀྲ་ཤིས་ལྷུན་པོའི་གདན་སར་ཕེབས་ཏེ། དགེ་
འདུན་འདུས་པ་རྒྱ་མཚོའི་དབུས་སུ་མི་འཇིགས་སེང་གེའི་ཁྲི་ལ་ཞབས་སེན་ནོར་
བུའི་འོད་འབར་བཀོད་ནས་ཐུབ་བསྟན་ཡོངས་རྫོགས་ཀྱི་བདག་པོ་མཛད་དོ། །དེ་
ནས་ མྱང་ སྟོད་ ཕྱོགས་ ཀྱི་ དད་ ལྡན་རྣམས་ ཀྱིས་ གདན་དྲངས། སེར་ ཁང་ གོང་
དགོན་མ་ལག་དང་བཅས་པ། ཞི་གནས་གྲྭ་ཚང་། ལེགས་གྲུབ་གྲྭ་ཚང་། ལྷ་ཁང་
པ། ནོར་བུ་དགའ་ལྡན་པ་རྣམས་ ཀྱིས་སོ་སོའི་དགོན་ པར་སྤྱན་དྲངས། བསྟེན་
བཀུར་ ཕུན་ སུམ་ཚོགས་པས་མཆོད། སྐྱེ་བོ་སྟོང་ ཕྲག་མང་པོ་ལ་གང་ལ་གང་
འཚམ་གྱི་ཆོས་ཀྱི་འཁོར་ལོ་བསྐོར། དེ་ནས་དབེན་དགོན་དང་བཀྲ་ཤིས་ལྷུན་པོ་
གཉིས་རེ་མོས་སུ་བཞུགས་ནས་བསྟན་འགྲོའི་དོན་རྒྱ་ཆེར་མཛད། དེ་ནས་མཛེས་
བྱེད་ཀྱི་ལོ་བཀྲ་ཤིས་ལྷུན་པོའི་ཆོ་འཕྲུལ་སྨོན་ལམ་ཆེན་མོ་གསར་འཛུག་མཛད།
ཕྱོགས་མཐའ་དག་ནས་དད་ལྡན་གྱི་སྐྱེ་བོ་ཁྲི་ཕྲག་མང་དུ་འདུས་ཏེ་སྨོན་ལམ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འདེབས་བ་སོགས་མཐོ་རིས་དང་ཐར་པའི་སྒོ་འཕར་ཕྱེ་བའི་མཛད་སྲོལ་བཟང་པོ་
དེ་ཉིད་ད་ལྟའི་བར་དུ་མ་ཉམས་པར་གོང་འཕེལ་དུ་བཞུགས། ཚུལ་འདི་ལ་ནི་རྗེ་
རང་ཉིད་ཀྱི་ཞལ་ནས། འདི་ནི་ཁོ་བོའི་ཚེ་འདི་ལ་ལྟོས་པའི་རྣམ་ཐར་བཟང་བ་
ཞིག་ཡིན་སྙམ་པ་ཡོད་དེ། དགེ་བའི་ཤེས་གཉེན་པོ་ཏོ་བའི་རྣམ་ཐར་དུ། བོད་ན་
དགེ་འདུན་སྟོང་ཕྲག་དུ་མ་རྣམ་ཐར་གཅིག་ལ་འགོད་ནུས་པའི་དགེ་སློང་ཡོད་ཅེས་
དམ་པ་འདི་ཉིད་རྒྱ་གར་དུའང་གྲགས་ཞེས་འབྱུང་བ་ལྟར། དགེ་འདུན་སྟོང་རྭ་
ཅན་བརྒལ་བ་ལོ་གྲངས་དེ་སྙེད་དུ་ཐམས་ཅད་མཁྱེན་པ་བསྒྲུབ་བ་ལ་རྩེ་གཅིག་ཏུ་
ཐུགས་བསྟུན་ནས་འདུན་པ་རྨད་དུ་བྱུང་བའི་རྣམ་ཐར་ལ་འགོད་པར་བྱས་པའི་
ཕྱིར། ཞེས་གསུངས་སོ། །དེ་ནས་ཐམས་ཅད་མཁྱེན་པ་ཡོན་ཏན་རྒྱ་མཚོས་སྤྱན་
དྲངས་ནས་འབྲས་སྤུངས་སུ་ཕེབས་ཏེ། སྤྲུལ་སྐུ་ཐམས་ཅད་མཁྱེན་པ་ལ་དབང་
ལུང་མན་ངག་མཐའ་ཡས་པ་འབུལ་བར་མཛད། དེ་ནས་བྱང་རྭ་སྒྲེང་དུ་ཕེབས་པ་
ན་ཕྱིང་དཀར་བའི་སྟེང་ནས་འཇའ་ སྣ་ ལྔ་ཟུག་པ་སོགས་ངོ་མཚར་བའི་ལྟས་
བསམ་གྱིས་མི་ཁྱབ་བ་བྱུང་། རྭ་སྒྲེང་པ་རྣམས་ལ་བཀའ་གདམས་གླེགས་བམ་
སོགས་ཆོས་མང་དུ་སྩལ། དེ་ནས་རིམ་གྱིས་རྒྱལ་དུ་ཕེབས་འདུས་ཚོགས་ལ་ཆོས་
དང་ཟང་ཟིང་གི་དགའ་སྟོན་རྒྱ་ཆེར་སྩལ། ཕྱོགས་དེའི་སྐྱེ་བོ་ཁྲི་ཕྲག་བརྒལ་བ་ལ་
ཡིག་དྲུག་གི་ལུང་སྩལ། དེ་ནས་རིམ་གྱིས་གཙང་དུ་ཕེབས་ཏེ་འཁོར་ལོ་གསུམ་གྱི་
སྒོ་ནས་བསྟན་འགྲོའི་དོན་རྒྱ་ཆེར་མཛད། གཞན་ཡང་ཡུལ་ལྗོངས་སྣ་ཚོགས་སུ་
ཞབས་སེན་བཀོད་དེ། དད་ལྡན་བགྲང་བ་ལས་འདས་པ་སྨིན་ཅིང་གྲོལ་བར་
མཛད། མེ་ལུག་ལོ་རྒྱལ་བ་ཡོན་ཏན་རྒྱ་མཚོ་གཙང་དུ་ཕེབས་ནས་ཡབ་སྲས་
གཉིས་ ཞལ་ འཛོམ་ པའི་ ཚེ། ནམ་ མཁའ་ ནས་ ལྷ་ རྣམས་ ཀྱིས་ རོལ་ མོའི་ སྒྲ་
- 194 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསྒྲགས་ཤིང་མེ་ཏོག་གི་ཆར་ཕབ། མཆོད་པའི་དངོས་པོ་བསམ་གྱིས་མི་ཁྱབ་
པས་མཆོད་པ་སོགས་སྔོན་དུས་ཇོ་བོ་རྗེ་ཡབ་སྲས་གཉིས་ལ་ཇི་ལྟར་བྱུང་བ་དེ་
བཞིན་དུ་བྱུང་ངོ༌། །དེ་ནས་ཤངས་མདོ་རི་བོ་དགེ་འཕེལ་གྱི་གྲྭ་སློབ་སྦྱིན་བདག་
དང་བཅས་པས་གསོལ་བ་བཏབ་ནས། ཀུན་མཁྱེན་ཤེས་རབ་དཔལ་བཟང་གི་
གདན་སར་ཕེབས་ཏེ་དགེ་འཕེལ་ཚོགས་ཆེན་ལ་ཆོས་ཀྱི་བཀའ་དྲིན་མང་དུ་སྩལ།
དེ་ནས་ཞི་བའི་ལོ་ངོ་མཚར་བའི་མཚན་ལྟས་སོགས་ཀྱིས་བསྐུལ་ནས། བཀྲ་ཤིས་
ལྷུན་པོའི་རྒྱུད་པ་གྲྭ་ཚང་གསར་འཛུགས་མཛད་དེ། འགྲེལ་པ་བཞི་སྦྲགས་སོགས་
རྗེ་ཡབ་སྲས་ཀྱི་སྔགས་ཀྱི་མན་ངག་རྣམས་རྒྱ་ཆེར་སྤེལ། དེ་ནས་ལྷོ་ཕྱོགས་ཀྱི་སྐྱེ་
བོ་རྣམས་ཀྱིས་གསོལ་བ་བཏབ་པ་ལ་བརྟེན་ནས་ལྷོ་མོན་ཕྱོགས་སུ་ཕེབས་ཏེ།
ཁམ་བུ་སྟག་ལུང་དུ་དབང་རྗེས་གནང་མང་དུ་གནང་། དེ་ནས་རིམ་གྱིས་སྤ་གྲོ་
ཐིམ་བུ། དར་དཀར་གྱི་བར་དུ་ཕེབས་ནས། རིས་མེད་པའི་སྐྱེ་བོ་མང་པོ་མཐོ་
རིས་དང་ཐར་པའི་ལམ་ལ་བཀོད་ནས་སྨིན་ཅིང་གྲོལ་བར་མཛད། ཚུལ་འདི་ལ་
ནི་རྗེ་རང་ཉིད་ཀྱི་ཞལ་ནས་སྤྱིར་ལྷོ་མོན་དེ་རང་རང་གི་གྲུབ་མཐའ། བླ་མ་སོ་
སོའི་ཕྱོགས་འཛིན་གཞན་ལས་ཆེ་ཡང་། ངེད་རང་ལ་ནི་རང་ངོས་ནས་ཀྱང་ཆགས་
སྡང་ངན་པ་ལ་བརྟེན་པའི་གྲུབ་མཐའི་ཕྱོགས་འཛིན་མེད་པའི་འབྲས་བུ་ཡིན་ནམ།
ཐམས་ཅད་ ཀྱིས་ བསྙེན་བཀུར་འབུལ་བ་ ཞབས་ཏོག་ཚད་མེད་ པ་ བྱུང་ཞིང་།
བདག་ཉིད་ཀྱིས་ཀྱང་དགེ་འདུན་གྱི་སྡེ་རྣམས་སུ་ཟང་ཟིང་གི་སྒོ་ནས་མང་འགྱེད་
བཟང་པོ་དང་། ཆོས་ཕྱོགས་ངོས་ནས་དཔལ་གསང་བ་འདུས་པ་དང༌། འཇིགས་
བྱེད་ལ་སོགས་པའི་དབང་དང་། ཟབ་ཁྲིད་དུ་མ་དང་། ཡི་དམ་ཆོས་སྐྱོང་མང་པོའི་
རྗེས་གནང་སོགས་འདོད་ཆོས་ཀྱིས་རེ་བ་བསྐངས་ཤིང༌། མི་ཁྲོམ་སྟོང་ཕྲག་མང་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོ་ཚོགས་པ་རྣམས་ལ་ལས་འབྲས་ཀྱི་རྣམ་གཞག་གཙོ་བོར་བྱས་པའི་ཚེ་དབང་
དང༌། ཡིག་དྲུག་ གི་ ལུང་ ཕོག་ནས་ དགེ་བའི་ དམ་བཅའ་ཆེད་ དུ་ བསྐུལ་བས་
བསྙེན་གནས་ཀྱི་དམ་བཅའ་ལེན་མི་བརྒྱ་ཕྲག་དུ་མ་དང་། བཟང་སྤྱོད། བྱམས་
སྨོན། ལྟུང་ བཤགས། སྒྲོལ་མ། ཤེར་ སྙིང་། སྐྱབས་འགྲོ། རང་ གང་ མོས་ ཀྱི་ བླ་
མའི་གསོལ་འདེབས། མ་ཎི་དུང་ནས་བཟུང་ཉིན་རེར་ཉེར་གཅིག་རེ་ཡན་སྲོག་
གཅོད་སྤོང་བ། ཉལ་ཕྱག་ལངས་ཕྱག །དུས་ཀྱང་རབ་རྣམས་ཀྱིས་ཇི་སྲིད་འཚོའི་
བར། ཐ་མས་ལོ་གཅིག་གི་བར་དུ་དམ་བཅའ་ལེན་མི་བསམ་གྱིས་མི་ཁྱབ་པ་བྱུང་
བས་ཁོ་བོ་ཅག་གང་དུ་སོང་བའི་ཡུལ་དེ་དང་དེར་དམ་བཅའི་རྒྱུན་སྐྱོང་བས་དགེ་
བའི་ལམ་གསལ་བར་བྱས་སོ། ཁྱད་པར་དགུང་ཝང་ལ་བརྟེན་པའི་མི་བརྒྱ་སྟོང་
མང་པོ་གསོད་རེས་བྱེད་ཅིང་རང་རང་གི་བླ་མ་རྣམས་ཀྱིས་ཀྱང་མ་འདོམས་པའི་
རྩ་བའི་མི་ཤ་ལེན་པར་ཆས་པ་མང་པོ་ལ། དངོས་པོའི་སྦྱིན་པ་སྔོན་དུ་འགྲོ་བས་
འཕྲེང་བ་སྤྱི་བོར་བཞག་སྟེ་མི་ཤ་མི་ལེན་པའི་དམ་ཚིག་ལ་བཞག་ནས་སྡིག་པའི་
རྩ་བ་བཅད་པས་དེང་སང་གི་བར་དུ་ཡང་བདེ་འཇམ་ལ་གནས་པ་ཡིན། དེ་ལྟ་
བུའི་ ཚུལ་ གྱིས་ བསྟན་ པ་ དང་ སེམས་ ཅན་ ལ་ ཕན་ པ་ རྒྱ་ ཆེན་པོ་བྱུང༌། ཞེས་
གསུངས་སོ། ། དེ་ནས་ཐམས་ཅད་མཁྱེན་པ་ཡོན་ཏན་རྒྱ་མཚོ་གློ་བུར་གྱི་རྐྱེན་
གྱིས་ཞིང་གཤེགས་ནས་དགོངས་རྫོགས་དང༌། ལྷ་ས་སྨོན་ལམ་ཆེན་མོའི་ཚོགས་
དབུ་སོགས་ལ་དབུས་ཕྱོགས་སུ་ཕེབས། དེ་ནས་ སེར་འབྲས་གཉིས་ཀའི་དགེ་
འདུན་ལས་བྱེད་ཚང་མས་གསོལ་བ་བཏབ་ནས་སེར་འབྲས་གཉིས་ཀའི་མཁན་
པོ་མཛད་དེ། རེ་ཞིག་འབྲས་སྤུངས་སུ་བཅད་རྒྱར་བཞུགས། དེ་ནས་སྟོད་མངའ་
རིས་ཕྱོགས་སུ་བྱོན་ནས་སྐྱེ་འགྲོ་མང་པོའི་དོན་མཛད་ཅིང་། ལྷག་པར་གུ་གེ་རྒྱལ་
- 196 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པོ་འཁོར་དང་བཅས་པས་སྤྱན་དྲངས་ནས་རིམ་གྱིས་མཚོ་མ་ཕམ་དུ་ཕེབས་པ་ན།
མ་ ཕམ་ མཚོ་ འགྲམ་ དུ་ སྐུ་ ཁྲུས་མཛད་ཅིང་། མཚོ་ནང་ནས་རྡེའུ་ སྙིམ་ པ་ གང་
བཞེས་པ་ན་ཐམས་ཅད་ལྷ་སྐུ་རང་བྱོན་གྱི་རྣམ་པར་བྱུང་བ་དང་། གངས་རིའི་
མདུན་དུ་ཕེབས་པ་ན་གངས་རིའི་རྩེ་ནས་འཇའ་ཚོན་ཁ་དོག་སྣ་ལྔ་རྒྱལ་མཚན་
དང༌། བ་དན་དང་། གདུགས་ལྟ་བུ་དང་། དར་བརྐྱངས་པ་འདྲ་བ་དཔག་ཏུ་མེད་
པ་བྱུང་སྟེ། རྗེ་བློ་བཟང་ཆོས་ཀྱི་རྒྱལ་མཚན་གང་དུ་ཕེབས་པའི་ཕྱོགས་དེར་སྣེ་
ཟུག་ནས་འགྲོ་བ་སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་། དེ་ནས་
གུ་གེ་མཐོ་ལྡིང་དུ་ཕེབས་པ་ན་ལྷ་རྣམས་ཀྱིས་མེ་ཏོག་གི་ཆར་ཕབ། མཐོ་ལྡིང་
གསེར་ཁྲིའི་སྟེང་ནས་ཆོས་འཁོར་མང་དུ་བསྐོར། དེ་ནས་གངས་སྐོར་ལ་བྱོན་ནས་
གངས་རིའི་མདུན་དུ་སྐྱེ་བོ་ཁྲི་ཕྲག་བརྒལ་བར་ཚེ་དབང་མཛད་སྐབས། གངས་
རིའི་མདོག་བཻ་ཌཱུརྱ་འདྲ་བ་ལ་གཟུགས་བརྙན་སྣ་ཚོགས་འཆར་བ་སོགས་ངོ་
མཚར་ཤིན་ཏུ་ཆེ་བ་གཟིགས་ཤིང་། གནས་དེར་རྣལ་འབྱོར་དབང་ཕྱུག་མི་ལ་
རས་པས་ཞལ་དངོས་སུ་བསྟན་ནས་རྡོ་རྗེའི་མགུར་དྲུག་གསུངས་པ་སོགས་གསང་
བའི་རྣམ་ཐར་མཐའ་ཡས་སོ། །བར་སྐབས་སུ་རྡོ་རྗེ་རིན་པོ་ཆེའི་བསྟན་པ་ལ་
ལོག་པར་འཁུ་བ་མང་པོས་སེར་འབྲས་གཉིས་ཀ་འཇོམས་སུ་ཉེ་བར་ཐུག་པ་ན།
རྗེ་འདི་ཉིད་ཀྱིས་སྐུ་དང་སྲོག་ལའང་མ་གཟིགས་པར་དཀའ་བ་དུ་མའི་སྒོ་ནས་
སེར་འབྲས་གཉིས་ཀྱི་སྲོག་ཟུང་སྟེ་མི་འཇིགས་པར་མཛད་པས་ན། རྗེ་བླ་མའི་
བསྟན་པ་ལ་རྗེ་བླ་མ་རང་ཉིད་དང་མཚུངས་པར་བཀའ་དྲིན་འཁོར་ཟླ་མེད་པ་
ཡིན་ནོ། །དེ་སྐབས་གཙང་དབུས་ཐམས་ཅད་དུ་རྗེ་བླ་མའི་བསྟན་པ་ལ་ལོག་པར་
འཁུ་བའི་གནོད་པ་མང་དུ་བྱུང་ཡང་། རྗེ་བཙུན་བླ་མ་འདི་ཉིད་འབའ་ཞིག་གི་
-197-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཀའ་དྲིན་གྱིས་སུས་ཀྱང་གནོད་པར་མ་ནུས་པར། སླར་ཡང་འཕྲིན་ལས་ཇེ་རྒྱས་
སུ་གྱུར་ཏེ། ཤར་ཕྱོགས་རྒྱ་མཚོའི་མཐའ་ལ་ཐུག་གི་བར་རྗེ་བླ་མའི་ལུགས་བཟང་
གིས་ཁྱབ་པ་ནི་རྗེ་བཙུན་བླ་མ་འདི་ཉིད་འབའ་ཞིག་གི་བཀའ་དྲིན་ཡིན་ནོ། །དེ་
ནས་རི་བོ་དགེ་ལྡན་གྱི་གདན་སར་ཕེབས་དགོས་ཚུལ་ཆེ་གཉན་དུ་མས་ཞུས་ཀྱང་
རེ་ཞིག་ཞལ་གྱིས་མ་བཞེས་སླར་ཡང་དགའ་ལྡན་སྤྱི་སྒེར་ཚང་མས་རྗེ་བླ་མའི་སྐུ་
གདུང་རིན་པོ་ཆེ་ཐིགས་པས་ཆུད་འཛའ་བར་ཉེ་བ་འདི་ལ་གཟིགས་ནས་དགའ་
ལྡན་དུ་ཅིས་ཀྱང་ཕེབས་དགོས་ཚུལ་ཞུས་པ་ན། ཞལ་གྱིས་བཞེས་ནས་དགའ་
ལྡན་བྱང་རྩེར་ཕེབས། གསེར་ཁྲིའི་སྟེང་ནས་ཚོགས་ཆེན་ལ་བླ་མའི་རྣལ་འབྱོར་
དང་། ཆུ་འགོའི་བཞུགས་ཁྲིའི་སྟེང་ནས་ལམ་རིམ་ཆེན་མོའི་བཤད་ལུང་གི་དབུ་
ཚུགས་པ་སོགས་རྗེ་བླ་མའི་བསྟན་པ་རྒྱས་པའི་རྟེན་འབྲེལ་སྒོ་ཀུན་ནས་བསྒྲིག་
པར་མཛད། དེ་ནས་རིམ་གྱིས་དགའ་ལྡན་སྐུ་གདུང་ རིན་པོ་ཆེའི་དབུ་ཐོག་ཏུ་
གསེར་ཟངས་ཀྱི་རྒྱ་ཕིབས་བྱ་འདབ་དང་བཅས་པ་གསར་བཟོས་མཛད་པ་རྣམ་
པར་རྒྱལ་བའི་ཁང་བཟང་ཉིན་བྱེད་འབུམ་གྱི་འོད་ཀྱིས་བྱུགས་པ་ལྟ་བུ་འགྲན་ཟླ་
མེད་པ་ལེགས་པར་གྲུབ་སྟེ་རབ་ཏུ་གནས་པ་རྒྱས་པར་མཛད། དེ་བཞིན་དུ་བོད་
འབངས་སྐྱེ་འགྲོ་ཡོངས་ཀྱི་ཕན་བདེའི་རྩ་ལག་ཇོ་ཞལ་རྣམ་གཉིས་ཞེས་ཡོངས་སུ་
གྲགས་པ་ཐུགས་རྗེ་ཆེན་པོ་རང་བྱུང་ལྔ་ལྡན་གྱི་དབུ་ཐོག་བརྒྱ་ཕིབས་ཤིན་ཏུ་རྙིང་
ཞིང་། ཐོག་ཀྱང་གྲུམ་ནས་ཤིན་ཏུ་ཉེན་ཆེ་བ་ཆེ་གཉན་སུས་ཀྱང་བཅོས་མ་ནུས་
པར་ལུས་པ་ན། རྗེ་འདི་ཉིད་ཀྱིས་གངས་ཅན་སྐྱེ་འགྲོ་ཡོངས་ལ་ཐུགས་བརྩེ་བས་
དགོངས་ཏེ། ཐུགས་རྗེ་ཆེན་པོའི་དབུ་ཐོག་ཏུ་གསེར་ཕུབ་ལེགས་པར་བསྒྲུབས།
ཐམས་ཅད་མཁྱེན་པ་ཡོན་ཏན་རྒྱ་མཚོའི་སྤྲུལ་སྐུ་ཕེབས་སུ་ཉེ་བ་ན། རྗེ་བླ་མའི་
)
- 198-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།།
བསྟན་ པ་ ལ་ ལོག་ པར་ འཁུ་ བ་ མང་ པོས་ ཕྱོགས་ མཐའ་ དག་ནས་ གནོད་ པ་
བརྩམས་ནས་སུས་ཀྱང་ངོས་འཛིན་དཀའ་བར་གྱུར་པ་ན་རྗེ་བཙུན་བླ་མ་འདི་ཉིད་
འབའ་ཞིག་གིས་ཐབས་མཁས་ཀྱི་མཛད་པ་དང༌། དཀའ་བ་དུ་མའི་སྒོ་ནས་འཕྱོང་
རྒྱས་ནས་སྤྲུལ་སྐུ་ངོས་ཟིན་ཏེ། འབྲས་སྤུངས་སུ་གདན་དྲངས། དགེ་ཚུལ་གྱི་སྡོམ་
པ་ཕུལ་ཏེ་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་ཞེས་མཚན་གསོལ།
ཡི་དམ་རྡོ་རྗེ་འཇིགས་བྱེད་ཀྱི་དབང་དང་། ཚེ་དབང་། དབེན་ས་བཀའ་འབུམ་
སོགས་ཟབ་ཆོས་མཐའ་ཡས་པ་ཕུལ། སྐུ་ན་མཐོར་ཕེབས་ཀྱང་བསྟན་པ་འབའ་
ཞིག་ལ་དགོངས་པའི་ཐུགས་ཀྱིས་དབྱར་གཙང་དུ་ཕེབས་ཏེ་བཀྲ་ཤིས་ལྷུན་པོ་
སོགས་གཙང་ཕྱོགས་ཀྱི་ཆོས་སྡེ་རྣམས་བསྐྱངས། དགུན་དབུས་སུ་ཕེབས་ཏེ་སྤྲུལ་
སྐུ་ཐམས་ཅད་མཁྱེན་པ་ལ་ཆོས་འབུལ་བ་དང་། ལྷ་ས་སྨོན་ལམ་ཆེན་མོའི་ཚོགས་
དབུ་མཛད་པ་སོགས་བསྟན་པ་རིན་པོ་ཆེའི་སྲོག་ཤིང་འཛིན་པར་མཛད་དོ། ། རྒྱུ་
མཚན་དེ་དག་ལས་ན་སྤྱིར་གངས་ཅན་པ་ཡོངས་ལ་བཀའ་དྲིན་གྱིས་ཁྱབ་པར་
མཛད་ཅིང་། སྒོས་སུ་ཞྭ་སེར་རིང་ལུགས་འཛིན་པ་རྣམས་ལ་བཀའ་དྲིན་འཁོར་
ཐབས་མེད་པ་ཡིན་པས། རྗེ་བློ་བཟང་རྒྱལ་བའི་བསྟན་པ་ལ། །མགོན་དེ་དང་
དབྱེར་ མེད་ ཐམས་ཅད་མཁྱེན། །རྗེ་ བཙུན་ བློ་བཟང་ ཆོས་ རྒྱན་ ལ་ གསོལ་ བ་
འདེབས། །ཞེས་བསྔགས་པ་དོན་དང་མཐུན་པ་ཡིན་ནོ། །དེ་ནས་ སྐུ་ན་མཐོར་
ཕེབས་པ་ན་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོ་ཉིད་དུ་
བརྟན་ཆགས་སུ་བཞུགས་ནས་ ཕྱོགས་མཐའ་དག་ནས་འདུས་ པའི་ དད་ལྡན་
རྣམས་ལ་དབང་ལུང་མན་ངག་ནར་མར་སྩལ་ཞིང་གསེར་དངུལ་སྲང་སྟོང་ཕྲག་
མང་པོ་གར་བླུག་ཏུ་བྱས་པའི་སྐུ་རྟེན་མང་དུ་བཞེངས་པ་དང་། རྒྱལ་བའི་བཀའ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འགྱུར་རོ་ཅོག་ཐམས་ཅད་མཐིང་ཤོག་ལ་གསེར་གྱིས་འབྲི་བར་མཛད་པ་དང༌།
རྒྱ་ནག་གོང་མ་ཆེན་མོ་ དང་། སྦྱོར་ ཕྱིད་ ཀྱི་རྒྱལ་པོ་དང་། ཨ་ རོད་ ཀྱི་རྒྱལ་པོ་
སོགས་སྟོབས་ཀྱི་འཁོར་ལོས་བསྒྱུར་བ་མཐའ་དག་གིས་ཞབས་ཀྱི་རྡུལ་སྤྱི་བོའི་
གཙུག་ཏུ་ལེན་ཅིང་བཀའ་ལས་ནམ་ཡང་མི་འདའ་བ་དང༌། ཚངས་པ་དུང་ཐོད་
ཅན་སོགས་མི་མ་ཡིན་མཐུ་ཆེན་རྣམས་ཀྱིས་ཀྱང་ཞབས་ཀྱི་རྡུལ་ལ་སྤྱི་བོས་གཏུག་
ཅིང་། རྡོ་རྗེའི་བཀའ་ལས་ནམ་ཡང་འདའ་བར་མི་ནུས་པ་སོགས་ངོ་མཚར་ཡ་
མཚན་ཆེ་བའི་མཛད་པའི་ཚུལ་མཐའ་ཡས་ཀྱང་འདིར་མཐའ་དག་བྲི་བར་མ་ནུས་
སོ། །དེ་ལྟར་རྣམ་པར་ཐར་པ་རྒྱ་མཚོ་ལྟ་བུ་ལས་འདིར་ནི་སྐྲ་རྩེས་བླངས་པའི་ཆུ་
ཐིགས་ཙམ་ཞིག་བཀོད་པ་ཡིན་གྱི། མཐའ་དག་པ་རྒྱལ་བ་ཉག་གཅིག་གི་སྤྱོད་
ཡུལ་དུ་ཟད། གདུལ་བྱ་ཐུན་མོང་བའི་སྣང་ངོ་དང་བསྟན་པའི་མཛད་པ་རགས་
རིམ་ཙམ་ནི་རྗེ་རང་ཉིད་ཀྱིས་མཛད་པའི་རྣམ་ཐར་ཆེན་མོ་ལས་ཤེས་པར་བྱའོ། །
རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་དེ་ཉིད་ཀྱིས་ཐུགས་སྲས་
དམ་པ་རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་གནང་ངོ་། །
༈ རྡོ་རྗེ་འཛིན་པ་དཀོན་མཆོག་རྒྱལ་མཚན་ཞེས་བྱ་བའི་དམ་པ་དེ་ནི་ལྷུན་
གྲུབ་སྒང་ཆེན་ནས་ཀྱི་སྲས་སུ་སྐུ་འཁྲུངས། སྐུ་གཞོན་ནུའི་དུས་ནས་བཀྲ་ཤིས་
ལྷུན་པོར་བྱོན། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་སྤྱན་གྱི་འབྲས་བུ་
ལྟར་བསྐྱངས་ཤིང་། དཀའ་ཆེན་བཞི་ལ་སྦྱངས་པ་མཐར་ ཕྱིན་པར་མཛད། རྗེ་
བཙུན་བློ་བཟང་ཆོས་ཀྱི་རྒྱལ་མཚན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་
བསྟེན་ཏེ། དཔལ་དབེན་ས་སྙན་བརྒྱུད་ཀྱི་མན་ངག་རྣམས་རྫོགས་པར་གསན།
དེ་ནས་ཚེ་འདིའི་འཁྲི་བ་བཅད་དེ། དབེན་དགོན་དུ་ སྒྲུབ་ པ་ ལ་རྩེ་གཅིག་ཏུ་
- 200 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཞུགས་པས་ཉམས་རྟོགས་དཔག་མེད་འཁྲུངས། དེ་ནས་པཎ་ཆེན་ཐམས་ཅད་
མཁྱེན་པའི་བཀས་སྔགས་ཁང་གི་གདན་སར་ཕེབས་དགོས་བྱུང་བ་ན། སླར་ཡང་
པཎ་ཆེན་ཐམས་ཅད་མཁྱེན་པ་ལ་དོགས་པ་མཐའ་དག་ཞུས་ནས་མཐའ་ཆོད་པར་
མཛད་དེ་རྗེ་བདག་ཉིད་ཆེན་པོའི་དགོངས་པའི་གནད་ལ་མི་འཁྲུལ་པའི་གདེང་
རྙེད་པ་ན། མདོ་སྔགས་ཡོངས་སུ་རྫོགས་པའི་དགེ་བའི་བཤེས་གཉེན་རྣམས་ལ་
འགྲེལ་པ་བཞི་སྦྲགས་སོགས་སྔགས་ཀྱི་ཆོས་མང་དུ་གནང་བས་རྡོ་རྗེ་འཛིན་པ་
ཞེས་མཚན་ཡོངས་སུ་གྲགས། པཎ་ཆེན་ཐམས་ཅད་མཁྱེན་པའི་མདོ་སྔགས་ཀྱི་
མན་ངག་རྣམས་རྒྱ་ཆེར་སྤེལ་ཞིང་། ལྷག་པར་རྒྱུད་སྡེ་བཞིའི་དབང་རྗེས་གནང་གི་
སྐོར་རྣམས་དར་ཆ་ཆེ་བར་བྱུང་ངོ༌། །
དེ་ནས་སྐུ་ན་མཐོར་ཕེབས་པ་ན་ཤངས་མཁའ་སྤྱོད་དུ་བཞུགས། དེ་ནས་
བཀྲ་ཤིས་ལྷུན་པོར་གདན་དྲངས་ཏེ། མཆོག་གི་སྤྲུལ་པའི་སྐུ་རྗེ་བཙུན་བློ་བཟང་
ཡེ་ཤེས་དཔལ་བཟང་པོ་ལ་བྱང་ཆུབ་ལམ་གྱི་རིམ་པའི་དམར་ཁྲིད། གསང་བདེ་
འཇིགས་གསུམ་གྱི་དབང་དང་ཁྲིད་སོགས་སྙན་བརྒྱུད་ཀྱི་མན་ངག་གཙོ་ཆེ་བ་
རྣམས་ཕུལ། ཕྱི་རབས་ཀྱི་གདུལ་བྱའི་དོན་དུ་བཀའ་གདམས་བློ་སྦྱོང་གི་ཁྲིད་
ཡིག་རྩ་ཚིག་ལྟ་བུར་བསྒྲིགས་པ་རྨད་དུ་བྱུང་བ་ཞིག་དང༌། དགའ་ལྡན་ཕྱག་རྒྱ་
ཆེན་པོའི་སྔོན་འགྲོའི་ཁྲིད་ཆེན་བཞིར་གྲགས་པའི་མན་ངག་ཞལ་ཤེས་སོགས་རྗེ་
བློ་བཟང་ཆོས་ཀྱི་རྒྱལ་མཚན་གྱི་གསུང་ཟིན་བྲིས་སུ་བཏབ་པའི་ལེགས་བཤད་ཀྱི་
རྩོམ་པའང་མང་དུ་མཛད་དེ། ཕྱི་ནང་གི་རྟགས་ངོ་མཚར་ཅན་མང་པོ་དང་བཅས་
མཁའ་སྤྱོད་དུ་གཤེགས་སོ། །རྡོ་རྗེ་འཛིན་པ་ཆེན་པོ་དེ་ཉིད་ལ་བདག་ཅག་གི་
དཔལ་ལྡན་བླ་མ་དམ་པ་སྣང་བ་མཐའ་ཡས་ངུར་སྨིག་གར་གྱི་རྣམ་པར་རོལ་པ་རྗེ་
201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་ཀྱིས་གསན་ནོ། །
༈ རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་ནི་དམ་པ་མང་པོ་
རྒྱུད་ མར་ འཁྲུངས་ པའི་ ཡུལ་ ཐོབ་རྒྱལ་བྲུལ་ཚང་དུ། ཡབ་ ཞབས་དྲུང་བསོད་
ནམས་དབང་དྲག་དང༌། ཡུམ་ཚེ་བརྟན་བུ་ཁྲིད་གཉིས་ཀྱི་སྲས་སུ་ཆུ་ཡོས་ཟླ་བ་
བདུན་པའི་ཚེས་བཅོ་ལྔའི་ཟླ་བ་ཤར་བ་དང་དུས་མཉམ་དུ་སྐུ་བལྟམསས། དེའི་
ཚེ་ནམ་མཁའ་ལ་འཇའ་ཟུག་པ་དང༌། དཀར་ཕྱོགས་ཀྱི་ལྷ་རྣམས་ཀྱིས་ཤིས་པ་
བརྗོད་པ་སོགས་ལྟས་བསམ་གྱིས་མི་ཁྱབ་པ་བྱུང་ཞིང་། མཚན་བསོད་ནམས་
བསྟན་པའི་རྒྱལ་མཚན་ཞེས་བཏགས། དེའི་ཚེ་ཡབ་ཡུམ་གཉིས་ལ་དངོས་དང་
མནལ་ལམ་ཅི་རིགས་པར་གཟིམ་ཁང་རྒྱལ་མཚན་མཐོན་པོ་ནས་བླ་མ་སྐུ་ན་མཐོ་
བ་དབུ་སྐྲ་དཀར་པོར་སོང་བ་ཞིག་ཕེབས་ནས་ཞལ་ཏ་གནང་བ་སོགས་ལྟས་ངོ་
མཚར་བ་མང་དུ་བྱུང་། སྐུ་འཁྲུངས་ནས་རིང་པོར་མ་ལོན་པར་བླ་མ་ཞེས་བརྗོད་
པ་ སོགས་ གསུང་ ངག་བྱེ་བའི་ ཚུལ་ བསྟན། དེ་ཡང་ འཁྲུངས་ནས་བདུན་ ཕྲག་
གཅིག་གཉིས་ལས་མ་སོང་བར་གསུང་ངག་གནང་ཞིང་མཛད་སྤྱོད་ཀྱང་གཞན་
དང་མི་འདྲ་བ་ཐ་མལ་པའི་བློའི་ཡུལ་ལས་འདས་པ་ཞིག་བྱུང་ནས་ཀུན་ངོ་མཚར་
དུ་འཛིན་ཅིང་། དེ་ཡང་ རྗེ་བཙུན་བློ་བཟང་ཆོས་ཀྱི་རྒྱལ་མཚན་ཞིང་བརྗེ་ཁར་
གསོལ་དཔོན་བློ་བཟང་བསྟན་འཛིན་ལ་སྐུ་སྐྱེ་ཕྱི་མ་བྲུལ་ཚང་དུ་འབྱོན་པ་དོན་
གྱིས་ལུང་བསྟན་མཛད་ཅིང་། བསྲུང་མདུད་གཉིས་གསུམ་ཞིག་ཀྱང་བཟོ་བར་
མཛད་ནས། དེའི་ཚེ་ཞབས་འབྲིང་པ་སུ་ལའང་མ་གནང་བར། སླར་སྤྲུལ་པའི་སྐུ་
ཕེབས་འཕྲལ་འབུལ་དགོས་རྒྱུར་གསོལ་དཔོན་བློ་བཟང་བསྟན་འཛིན་ལ་འདི་ན་
ཡོད་པའི་བརྡ་ཞིག་མཛད་ནས་བཞུགས་འབོལ་གྱི་སྲུབ་ཅིག་ཏུ་འཇུག་པར་མཛད་
- 202 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པ་སོགས་ཆེས་གསལ་བར་ལུང་བསྟན་མཛད་པ་དང༌། གཞན་ཡང་སྐྱེས་བུ་དམ་
པ་མང་པོའི་མཚན་ལྟས་ལུང་བསྟན་སོགས་ཆེས་གསལ་བར་བྱུང་བ་བཅས་ཁྲུམས་
ཟླ་བའི་ཚེས་གཅིག་གི་ཉིན་བླ་བྲང་རྒྱལ་མཚན་མཐོན་པོ་ནས་དར་དཀར་བཀྲ་
ཤིས་རྟགས་བརྒྱད་མ་དང༌། དངུལ་དཀར་གྱི་མཎྜལ་བཅས་འབུལ་བའི་མི་ཆེད་
མངགས་ཕེབས་ཏེ་སྤྲུལ་པའི་སྐུ་ངོས་འཛིན་མཛད། སྐུ་འཁྲུངས་མ་ཐག་ཏུ་སོང་
གཤིས་ཕྱི་ཆར་དུ་གསང་རྒྱའི་ངོས་ཁྲུས་ཆོག་པ་དགེ་སློང་རྣམ་པར་དག་པ་ཞིག་
དང་། རྗེ་གོང་མའི་ཞབས་འབྲིང་པ་ཞིག་ཀྱང་ཞབས་ཕྱིར་ཆེད་མངགས་འཇོག་
པར་མཛད། དེ་ནས་གོང་དུ་བརྗོད་ཟིན་པ་ལྟར་རྗེ་བློ་བཟང་ཆོས་ཀྱི་རྒྱལ་མཚན་
ཉིད་ཀྱིས་ཆེད་མངགས་འཇོག་པར་མཛད་པའི་བསྲུང་མདུད་དང་། དམ་རྫས་ཁྱད་
པར་ཅན་རྣམས་ཕུལ་བ་ན་དགྱེས་ཉམས་ཤིན་ཏུ་ཆེ་བར་མཛད། དེ་ནས་མཐུན་
པའི་དངོས་པོ་དག་གིས་བསྐྱེད་བསྲིངས་ཏེ་རྫིང་ནང་གི་པདྨ་བཞིན་དུ་སྐུ་སྐྱེད་ཤིན་
ཏུ་ཆེ་བར་བྱུང་བ་ན། དགུང་ལོ་གསུམ་པ་ཤིང་མོ་སྦྲུལ་གྱི་ལོ་གསང་ཐབས་ཀྱི་སྒོ་
ནས་བཀྲ་ཤིས་ལྷུན་པོར་གདན་དྲངས། དེའི་ཚེ་དཔལ་ལྡན་ལྷ་མོ་དང་། ཇོ་བོ་ཕྱིང་
དཀར་བ་སོགས་རྟགས་ངོ་མཚར་བ་མང་དུ་བསྟན། རེ་ཞིག་གཟིམས་ཁང་རྒྱལ་
མཚན་མཐོན་པོར་བཞུགས། དེའི་ཚེ་ རྗེ་འདི་ཉིད་གཟིམ་ཆུང་ཡིད་དགའ་ཆོས་
འཛིན་དུ་ཕེབས་པ་ནས་བཟུང་ཉིན་གསུམ་གྱི་བར་ནམ་མཁའ་ཤིན་ཏུ་དྭངས་པ་
ལ་འཇའ་འོད་ཀྱི་གུར་དང་། མེ་ཏོག་གི་ཆར་བབས་པ་སྐྱེ་བོ་ཀུན་གྱི་མཐུན་སྣང་དུ་
བྱུང༌། རེ་ ཞིག་ བཞུགས་ ནས་ སླར་ ཡང་ གསང་ ཐབས་ ཀྱིས་ བྲུལ་ ཚང་ ཉིད་ དུ་
ཕེབས། དགུང་ལོ་གསུམ་ལོན་པ་ནས་དམིགས་རྩེ་མ་ལ་ཞལ་འདོན་ནར་མར་
མཛད། དེ་ལྟར་སྤྲུལ་པའི་སྐུ་འཁྲུལ་མེད་ངོས་ཟིན་ཡང་། ཕྱི་ཆར་དུ་སྐྱེ་བོ་དམངས་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྣམས་ཡིད་ཆེས་ཕྱིར་དོགས་ནས་སྣ་ཚོགས་ཡོད་ཚུལ་སོ་སོར་དོགས་དཔྱོད་དང༌།
ལྷག་པར་བྲུལ་ཚང་དུ་སྤྲུལ་སྐུ་ཆོས་དབྱིངས་རྒྱ་མཚོ་སོགས་རྗེ་གོང་མའི་ཞབས་
འབྲིང་པ་མང་དུ་ཕེབས་ནས་རྗེ་གོང་མའི་ཐུགས་དམ་རྟེན་སྣ་ཚོགས་དང༌། སྐུའི་
ཉེར་སྤྱད་འདྲ་མིན་སྣ་ཚོགས་གཟིགས་ཕུལ་བ་ན། སོ་སོར་ངོས་འཛིན་ཚམ་ཚོམ་
མེད་པར་མཛད་ཅིང་ལྷག་པར་མཁས་གྲུབ་སངས་རྒྱས་ཡེ་ཤེས་ཀྱི་སྐུ་ཐང་དེ་སྐུ་
མདུན་དུ་བཀྲམ་པ་ན་འདི་རྒྱབ་ཏུ་འགྲེམ་རྒྱུ་ཡིན་གསུངས་ཞིང་། སྤྱན་གཟིགས་
ལུགས་ཚུན་ཆད་རྗེ་གོང་མ་ཇི་ལྟར་མཛད་པ་ལྟར་མཛད་པས་ཀུན་ཡིད་ཆེས་ནས།
རྒྱལ་དབང་ཐམས་ཅད་མཁྱེན་པ་ཆེན་པོ་ནས་ཀྱང་སྤྲུལ་པའི་སྐུ་འཁྲུལ་མེད་ཡིན་
གཤིས་འཕྲལ་དུ་གདན་འདྲེན་དགོས་ ཚུལ་ ཕེབས་པ་བཞིན། དགུང་ལོ་ལྔ་ལ་
ཕེབས་པ་མེ་ལུག་ཟླ་བ་བཅུ་པའི་ཚེས་བཅུ་བདུན་གྱི་ཉིན་དགེ་འདུན་འདུས་པ་རྒྱ་
མཚོས་དབུས་སྐྱ་སེར་བགྲང་བ་ལས་འདས་པས་སེར་འཕྲེང་དང་བཅས་ཆོས་གྲྭ་
ཆེན་པོ་བཀྲ་ཤིས་ལྷུན་པོ་དཔལ་གྱི་བདེ་ཆེན་ཕྱོགས་ཐམས་ཅད་ལས་རྣམ་པར་
རྒྱལ་བའི་གཟིམས་ཁང་རྒྱལ་མཚན་མཐོན་པོར་ཕེབས། དེ་ནས་རྒྱལ་དབང་ལྔ་པ་
ཆེན་པོའི་སྐུ་ཚབ་སོགས་ཆེ་གཉན་མང་པོ་དང་བཅས་རྗེ་བཙུན་བློ་བཟང་ཆོས་ཀྱི་
རྒྱལ་མཚན་དཔལ་བཟང་པོའི་གདན་སར་མངའ་གསོལ་མཛད། མཚན་རྗེ་བཙུན་
བློ་བཟང་ཡེ་ཤེས་དཔལ་བཟང་པོ་ཞེས་གསོལ། དེ་ནས་སློབ་དཔོན་རིན་པོ་ཆེ་བློ་
བཟང་ བསྟན་ འཛིན་ ཡོངས་འཛིན་ དུ་ བསྟེན་ནས་ གསན་ སྦྱོང་ གི་ ཚུལ་བཞེས་
མཛད། དེ་ནས་དགུང་ལོ་བརྒྱད་དུ་ཕེབས་པ་ལྕགས་ཕོ་ཁྱིའི་ལོ་དབུས་ཕྱོགས་སུ་
ཕེབས་ནས། རྒྱལ་བ་ཐམས་ཅད་མཁྱེན་པ་ཆེན་པོ་ངག་དབང་བློ་བཟང་རྒྱ་མཚོའི་
ཞབས་དྲུང་དུ་ཚིགས་སྔ་མ་དགེ་ཚུལ་གྱི་སྡོམ་པ་བཞེས། གཞན་ཡང་ཡི་དམ་རྡོ་རྗེ་
204 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འཇིགས་བྱེད་ཀྱི་དབང་སོགས་ཆོས་བཀའ་མང་དུ་གསན་ནས་རིམ་གྱིས་བཀྲ་
ཤིས་ལྷུན་པོར་ཕེབས་ནས་གསན་སྦྱོང་ལ་འགྲུས་པར་མཛད། དེ་ནས་དགུང་ལོ་
དགུའི་དུས་ཡི་དམ་རྡོ་རྗེ་འཇིགས་བྱེད་ཀྱི་གཟིགས་སྣང་སོགས་དག་པའི་མཚན་
མ་མང་དུ་བྱུང་ཡང་བུམ་ནང་གི་མར་མེ་བཞིན་མི་མངོན་པར་མཛད། དེ་ནས་
དགུང་ལོ་བཅུ་ལ་བབས་པ་ན་ཚད་མ་རྣམ་འགྲེལ་གྱི་རིགས་གཞུང་ལ་གསན་སྦྱོང་
གི་ དབུ་ ཚུགས། དེའི་ ཚེ་ མཚན་མོ་ཞིག་མནལ་ ལམ་ དུ་ མདོ་ སྡེ་དཀོན་མཆོག་
བརྩེགས་པ་ཡོངས་སུ་རྫོགས་པ་ཞིག་ཐུགས་ལ་བཟུང་ནས་ལྗགས་སྐྱོར་མཛད་པ་
ཞིག་བྱུང་ཞེས་རྗེ་ཉིད་ཀྱི་ཞལ་ནས་གསུང་བས་ཆེས་དཔག་པར་དཀའ་བའི་རྣམ་
པར་ཐར་པའོ། །དེ་ནས་རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་བྱང་ཆུབ་
ལམ་རིམ་ཆེན་མོའི་ལུང་ནས་དབུ་བཙུགས་ཆོས་བཀའ་མང་དུ་གསན་ཅིང་། ཁྱད་
པར་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་
བདེ་ ལམ་ དང༌། གསང་ བདེ་ འཇིགས་ གསུམ་ གྱི་དབང་ལུང་ ཁྲིད་རྣམས་དང་།
དགའ་ལྡན་ཕྱག་རྒྱ་ཆེན་པོའི་ཟབ་ཁྲིད་སོགས་སྙན་བརྒྱུད་ཀྱི་མན་ངག་ཕལ་མོ་ཆེ་
བུམ་པ་གང་བྱོའི་ཚུལ་དུ་གསན། དེ་ནས་འཇམ་དབྱངས་དགེ་འདུན་བློ་བཟང་
པའི་ཡིག་ཆའི་སྟེང་ནས་ཚད་མ་རྣམ་འགྲེལ་གྱི་སྤྱི་དོན་མཐའ་གཅོད་རྣམས་ཐུགས་
ལ་བཟུང་། དེ་ནས་རྗེ་དགེ་འདུན་གྲུབ་ཀྱིས་མཛད་པའི་སྤྱི་དོན་རིགས་པའི་རྒྱན་
ཡོངས་རྫོགས་ཐུགས་ལ་བཟུང་ཞིང་། རྒྱལ་ཚབ་ཐམས་ཅད་མཁྱེན་པས་མཛད་
པའི་རྣམ་བཤད་ཐར་ལམ་གསལ་བྱེད། རྗེ་དགེ་འདུན་གྲུབ་ཀྱིས་མཛད་པའི་རྣམ་
འགྲེལ་གྱི་ཊིཀྐ། རྗེ་སྨོན་ལམ་དཔལ་བས་མཛད་པའི་རྣམ་འགྲེལ་གྱི་ཊཱིཀྐ ། ཊཱིཀ་
ཆེན་རིགས་པའི་རྒྱ་མཚོ་སོགས་གཞུང་ཆེན་མོ་རྣམས་གུང་བསྒྲིགས་ཏེ་རྣམ་འགྲེལ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་གསན་སྦྱང་མཐིལ་ཕྱིན་པར་མཛད། དེ་ནས་ རྗེ་བཙུན་རིན་པོ་ཆེའི་དབུ་མ་
དང༌། གཞན་ཡང་དབུ་མའི་ཡིག་ཆ་ཁུངས་བཙུན་པ་མང་དུ་ཐུགས་ལ་བཟུང་སྟེ་
དབུ་མའི་གསན་སྦྱོང་མཛད་པ་སོགས་གཞུང་ཆེན་མོ་རྣམས་ལ་གསན་སྦྱོང་མཐིལ་
ཕྱིན་པར་མཛད། དེ་ནས་དགུང་ལོ་བཅུ་བདུན་ལ་བབས་པ་ན་རྒྱལ་དབང་ལྔ་པ་
ཆེན་པོར་ཆོས་གསན་ཕྱིར་དབུས་ཕྱོགས་སུ་ཆིབས་ཁ་བསྐྱོད་ནས་དབང་ལུང་མན་
ངག་མཐའ་དག་བུམ་པ་གང་བྱོའི་ཚུལ་དུ་དགོས་ཞེས་སྡེ་སྲིད་རིན་པོ་ཆེ་བརྒྱུད་
ནས་ནན་གྱིས་ཞུ་བར་མཛད་ཀྱང་། ད་ལམ་ཚད་པ་ཁ་སེལ་ཙམ་ལས་ཆོས་བཀའ་
མང་ པོ་འབུལ་མི་ཐུབ། སླར་ཐུགས་ རྫོགས་བཞེས་ སྐབས་ འབུལ་ གསུང་བའི་
བཀའ་ཕེབས་པར། སླར་ཡང་དགོངས་དཔྱད་ཀྱིས་དབང་ལུང་མན་ངག་གང་མང་
གནང་དགོས་ཚུལ་ཞུས་པར་སྨན་བླ་བདེ་གཤེགས་བརྒྱད་ཀྱི་རྗེས་གནང་སོགས་
ཆོས་བཀའ་མང་དུ་གསན་ནོ། །དེ་ནས་གཙང་དུ་ཆིབས་བསྐྱོད་གནང་ཁར་རྒྱལ་
དབང་ཐམས་ཅད་མཁྱེན་པ་ཆེན་པོས་གཟིམ་ཆུང་ཁམས་གསུམ་རྣམ་རྒྱལ་དུ་རྗེ་
འདི་ཉིད་ལ་གསོལ་སྟོན་རྒྱས་པའི་ཐོག །རྗེ་བདག་ཉིད་ཆེན་པོའི་ཐུགས་དམ་རྟེན་
བདག་ཅག་གི་སྟོན་པའི་སྐུ་བརྙན་འཕགས་ཡུལ་ལི་མ་ངོ་མཚར་ཅན་ཞིག་ཕྱག་ཏུ་
གཏད་ནས། མཉམ་མེད་བུ་རམ་ཤིང་པའི་མདོ་སྔགས་ཀྱི་བསྟན་པ་སྤྱི་དང༌། ཁྱད་
པར་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བསྟན་པ་དྲི་མ་མེད་པ་
འདིའི་བདག་པོ་མཛོད་ཅིག་ཅེས་བསྟན་པའི་བདག་པོར་མངའ་གསོལ། དེ་ལྟར་
རྗེ་རྒྱལ་བ་གཉིས་པའི་བསྟན་པ་འཛིན་པ་ལ་ཐོས་བསམ་སྒོམ་གསུམ་འཆད་རྩོད་
རྩོམ་གསུམ་སོགས་བསྟན་པའི་བྱ་བ་མཛད་ཚུལ་འདི་ལྟར་དགོས་ཞེས་ཞལ་ཏ་ཆེ་
ཕྲ་མཐའ་དག་ཞིབ་པར་གནང་ངོ༌། །དེ་ནས་ཇོ་ཤཱཀྱ་རྣམ་གཉིས་ལ་མཆོད་འབུལ།
- 206 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྗེ་རྒྱལ་བ་གཉིས་པའི་བསྟན་པ་རྒྱས་པའི་བདེན་ཚིག་སྨོན་ལམ་སོགས་རྒྱས་པར་
མཛད། དེ་ནས་གཙང་དུ་ཆིབས་བསྐྱོད་གནང་རྒྱུའི་སྔ་དྲོ་གཟིམ་ཆུང་ཉི་འོད་དུ་
མཁན་ཆེན་རྒྱལ་བའི་དབང་པོར་མཇལ་ཕྱག་ཐུགས་དམ་བཀའ་བསྒོ་སོགས་ཞུ་
བར་མཛད་ནས་བསྟན་པ་སྤྱི་དང་བྱེ་བྲག་ རྗེ་ རྒྱལ་བ་གཉིས་པའི་བསྟན་པའི་
དཔལ་དུ་ཞབས་པད་བསྐལ་བརྒྱར་བསྟན་དགོས་ཚུལ་སོགས་ཐུགས་ལ་བརྣགས་
པའི་དོན་མཐའ་དག་མཐིལ་ཕྱིན་ཞུ་བར་མཛད། མཁན་ཆེན་རྒྱལ་བའི་དབང་
པོས་ཀྱང་རྗེ་འདི་ཉིད་ལ་བསྟན་པ་ལ་བྱ་བ་རྒྱ་ཆེར་མཛད་དགོས་ཚུལ་ཕས་བུ་ལ་
སློབ་པ་ལྟར་ནན་ཆགས་སུ་མཛད་ཅིང་ཡབ་སྲས་ཕན་ཚུན་འབྲལ་མི་ཕོད་པའི་
ཐུགས་ཤིན་ཏུ་འཕྲེང་བའི་རྣམ་པར་གྱུར་པ་ན། དེར་འཁོད་པའི་ཞབས་འབྲིང་བ་
ཚང་མའང་འདི་ལྟ་བུའི་རྒྱལ་བ་ཡབ་སྲས་གཉིས་ཀྱི་མཛད་པ་བླ་ན་མེད་པ་ངོ་
མཚར་ཞེས་ཐམས་ཅད་སྤྱན་ཆབ་འབྱིན་པ་ཞིག་བྱུང་སྟེ། ད་ནི་ཡབ་སྲས་གཉིས་
སླར་སྐུ་ཚེ་འདིར་མི་མཇལ་བར་སོ་སོ་ནས་ཐུགས་ཀྱིས་དགོངས་པར་མངོན་ནོ། །
དེ་ནས་རིམ་གྱིས་བཀྲ་ཤིས་ལྷུན་པོར་ཕེབས་ནས་གཞུང་ཆེན་མོའི་གསན་སྦྱོང་ལ་
འགྲུས་པར་མཛད། ཡོངས་འཛིན་བསོད་ནམས་གྲགས་པ་དང་། རྡོ་རྗེ་འཛིན་པ་
བློ་བཟང་དོན་འགྲུབ་པ་སོགས་ལ་མདོ་རྒྱུད་དགོངས་འགྲེལ་དང་བཅས་པ་མཐའ་
ཡས་པའི་ལུང་དང་། དབང་རྗེས་གནང་སོགས་ཆོས་བཀའ་མཐའ་ཡས་པ་གསན།
ཁྱད་པར་རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་རྗེ་བློ་བཟང་ཆོས་ཀྱི་རྒྱལ་
མཚན་གྱི་མན་ངག་རྣམས་ཞིབ་པར་གསན་ཅིང་ཕྱག་ལེན་ལ་ཐེབས་པར་མཛད།
དེ་ནས་དགུང་ལོ་ཉེར་གཉིས་ལ་བབས་པ་ན་དགུན་ཟླ་འབྲིང་པོའི་ཡར་ཚེས་
བརྒྱད་ཀྱི་ཉིན་རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོས་མཁན་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སློབ་ཟུང་འབྲེལ་མཛད་དེ་བསྙེན་རྫོགས་ཀྱི་སྡོམ་པ་བཞེས། དེ་ནས་འདུལ་བའི་
བཅས་མཚམས་ཚུལ་བཞིན་བསྲུང་བ་ཡོན་ཏན་ཀུན་གྱི་གཞི་མར་དགོངས་ཤིང་།
བསླབ་བྱ་ཆེ་ཕྲ་མཐའ་དག་མ་ཤེས་པར་བཅས་པ་ཆུང་ཆུང་བསྲུང་བློ་བྱས་ཀྱང་
འདུལ་བའི་བཅས་མཚམས་ཤིན་ཏུ་རྒྱ་ཆེ་ཞིང་། མི་ཤེས་པ་ལྟུང་བ་འབྱུང་བའི་རྒྱུ་
ཡིན་པར་གཟིགས་ནས་འདུལ་བ་མདོ་རྩ་བ་ཡོངས་རྫོགས་ཐུགས་ལ་བཟུང་།
གཞན་ ཡང་འདུལ་བའི་བསླབ་བྱ་ཆེན་མོ། སྤྱན་ སྔ་ བློ་གྲོས་རྒྱལ་མཚན་གྱིས་
མཛད་པའི་དགེ་སློང་གི་བསླབ་བྱ། འདུལ་ཊཱིཀ་རིན་ཆེན་འཕྲེང་བ་ནས་ལྟུང་བ་སྡེ་
ལྔའི་སྐོར་བཅས་ལེགས་པར་ཐུགས་ལ་བཟུང་ཞིང་། དཀའ་གནས་རྣམས་མཁན་
ཆེན་རྡོ་རྗེ་འཛིན་པ་ཆེན་པོ་དང་། ཡོངས་འཛིན་བསོད་ནམས་གྲགས་པ་སོགས་ལ་
ཞིབ་ཏུ་རྩད་བཅད་དེ་བསླབ་བྱ་ཆེ་ཕྲ་མཐའ་དག་ཕྱག་ལེན་དང་བཅས་པ་ཐུགས་
ལ་ཤིན་ཏུ་ངེས་པར་མཛད། ཇི་ལྟར་ངེས་པ་བཞིན་དུ་འདུལ་བའི་བཅས་མཚམས་
མཐའ་དག་ཕྱག་ལེན་ལ་ཐེབས་པར་མཛད་དེ། ཉེས་ལྟུང་ཕྲ་མོ་ཞིག་གིས་ཀྱང་མ་
གོས་པར་མཛད་ཅིང་། བརྒྱ་ལ་ཅུང་ཟད་གོས་པའི་ཚུལ་བྱུང་ན་འཕྲལ་འཕྲལ་དུ་
བཤགས་སྡོམ་གྱིས་དག་པར་མཛད་དོ། །དེ་ཡང་བླ་གོས་ཐང་གོས་སོགས་འདུལ་
བ་ནས་ཇི་ལྟར་གསུངས་པ་ལས་ཚད་ལྷག་པ་མི་བཞེས་ཤིང་འཁོར་གསུམ་ཁེབས་
ཙམ་རེ་བཞེས་པ་དང་། བཞེས་ཚུལ་ཡང་འདུ་བ་ནས་ཇི་ལྟར་གསུངས་པ་ལྟར་
སྟོད་གཡོགས་སྨད་གཡོགས་ཟླུམ་པོར་བགོ་བ་ལས་གཞན་དུ་འདུལ་བ་དང་།
འགལ་བ་གང་བྱུང་གཏན་ནས་མི་མཛད་པར། ན་བཟའ་བཞེས་ཚུལ་ཚུན་ཆད་
ཤིན་ཏུ་དང་བ་འདྲེན་པ་འཕགས་པ་ཉེ་བར་འཁོར་སླར་བྱོན་པ་ལྟ་བུ་ཞིག་ཡོད་པ་
ནི། བདག་ཅག་སྐུ་དངོས་ཀྱི་གདུལ་བྱ་ཐམས་ཅད་ཀྱིས་མཐུན་སྣང་དུ་གྲུབ་པ་
- 208 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཡིན་ནོ། །མདོར་ན་མཁས་པས་བཙུན་པ་མ་བཅོམ་ཞིང་། བཙུན་པས་མཁས་པ་
མ་བཅོམ་པར་མཁས་བཙུན་བཟང་གསུམ་གཅིག་གྲོགས་སུ་གཅིག་འགྲོ་བ་ཞེས་
པ་དེ་བདག་ཅག་གི་དཔལ་ལྡན་བླ་མ་དམ་པ་འདི་ཡིན་ཏེ། ངེས་དོན་དུ་ནི་སངས་
རྒྱས་སྣང་བ་མཐའ་ཡས་ཉིད་ཡིན་པས་སྨོས་ཅི་འཚལ། ཐུན་མོང་གདུལ་བྱའི་སྣང་
ངོ་དང་བསྟུན་ན་ཡང༌། མདོ་སྔགས་ཀྱི་གཞུང་ལུགས་ཐམས་ཅད་ལ་མཁྱེན་པ་
ཐོགས་པ་མེད་ཅིང་། འཆད་རྩོད་རྩོམ་གསུམ་ལ་མངའ་བརྙེས་ཀྱང་མཁས་པའི་
སྙེམས་པ་དང་འཕྱར་གཡེང་གི་རྣམ་པ་སྐད་ཅིག་ཀྱང་མི་མངའ་བར་རྟག་ཏུ་སྒོ་
གསུམ་དྲན་ཤེས་བག་ཡོད་བརྟན་པོས་ལེགས་པར་བསྡམས་ནས་ཞི་ཞིང་དུལ་བ་
དང༌། དམན་ཆ་འཛིན་པ་གཙོ་བོར་མཛད་ཅིང་། བདག་པས་གཞན་གཅེས་པའི་
བྱང་ཆུབ་ཀྱི་སེམས་བཟང་པོས་རིས་སུ་མ་ཆད་པའི་སྐྱེ་འགྲོ་ཡོངས་ལ་ཕན་པ་
བསྒྲུབ་པ་ཉིད་ལྷུར་མཛད་དེ། དེ་ཡང་རྒྱ་ནག་གོང་མ་ཆེན་པོས་རྒྱའི་ཡུལ་དུ་
གདན་འདྲེན་པའི་ཕོ་ཉ་བ་ལོ་མང་པོའི་བར་དུ་ཡང་དང་ཡང་དུ་མངགས་ཤིང་།
གཞུང་ས་མཆོད་ཡོན་དང་བཅས་ཡང་དང་ཡང་དུ་གསོལ་བ་བཏབ་ཀྱང་། ཁོ་བོ་
ལ་ལུང་རྟོགས་ཀྱི་ཡོན་ཏན་གང་ཡང་མེད་པས་གོང་མ་ཆེན་མོའི་རྒྱལ་ཁབ་ཏུ་ཕྱིན་
ཀྱང་རང་ཉིད་ངལ་བ་ལས་དགོས་པ་མེད་གསུངས་ནས་འབྱོན་དུ་མ་བཞེད། དེ་
བཞིན་དུ་གངས་ཅན་གྱི་ལྗོངས་འདིར་ཡང་དུས་ཀྱི་འཕོ་འགྱུར་མང་དུ་བྱུང་བས་
རྒྱལ་པོ་འགའ་ཞིག་གིས་རྗེ་ཉིད་ལ་བཀུར་བཟོས་ཤིན་ཏུ་ཆེ་བར་བྱས་ཀྱང་། དེའི་
ཡ་བཏེགས་ནས་ཆེ་རློམ་རྣམ་པ་ཀུན་ནས་མི་མཛད། འགའ་ཞིག་གིས་ལོག་པར་
འཁུ་བའི་བསམ་སྦྱོར་ཅི་བྱས་ཀྱང་འཁོན་དུ་བཟུང་བ་རྣམ་པ་ཀུན་ནས་མི་མཛད་
པར། ཐུབ་པའི་དབང་པོས་ལྷ་བྱིན་དང་སྒྲ་གཅན་གཟིན་ལ་ཉེ་རིང་མེད་པར་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཛད་པ་ཇི་ལྟ་བ་བཞིན་དུ་སུ་ལ་ཡང་ཉེ་རིང་མེད་པར་རྗེ་རྒྱལ་བ་གཉིས་པའི་
བསྟན་པའི་སྲོག་ཤིང་བཟུང་སྟེ་རི་གཙུགས་པ་བཞིན་དུ་བཞུགས་པས་སླར་འཕྲིན་
ལས་ཇེ་རྒྱས་སུ་སོང་སྟེ། འཛམ་གླིང་ཡངས་པའི་རྒྱལ་ཁམས་མཐའ་དག་གིས་
ཞབས་རྡུལ་སྤྱི་བོས་ལེན་ཅིང་། མཁོ་དགུའི་ལོངས་སྤྱོད་ཐམས་ཅད་རྒྱ་མཚོ་ཆེན་
པོར་ཆུ་ ཕྲན་འབབ་པ་བཞིན་དུ་གྱུར་ཏོ། ། དེ་ཡང་། རྗེ་ཉིད་ཀྱི་ཞལ་ནས། རྙེད་
བཀུར་སྙན་གྲགས་དོན་གཉེར་ཆགས་སྡང་གིས། །རང་གཞན་གྲུབ་མཐའི་ཕྱོགས་
འཛིན་ བློ་ སྤངས་ ནས། །སྒོ་ གསུམ་ མི་ དགེ་ བཅུ་ ཡིས་ མ་ གོས་ པར། །བཀའ་
གདམས་གོང་མའི་རིང་ལུགས་ལེགས་པར་བསྐྱངས། །གཞོན་ནུ་ཉིད་ནས་ཡང་
དག་བླངས་པའི་ཁྲིམས། །ཉམས་མེད་བསྲུངས་མཐུས་རིས་མེད་སྐྱེ་བོ་ཀུན། །ཆུ་
གཏེར་ཆེན་པོར་ཆུ་ཕྲན་ཀུན་འདུ་བཞིན། །དད་པའི་བ་སྤུ་གཡོ་བཞིན་འདུ་བར་
གྱུར། །ཚུལ་དེར་བརྟགས་པས་དཀར་ནག་ལས་ཀྱི་འབྲས། །མི་སླུར་ངེས་རྙེད་
བརྩོན་ པའི་ཤུགས་ བསྐྱེད་ནས། །སྒོ་ གསུམ་ དགེ་བ་གོང་དུ་ སྤེལ་ བ་ ལ། །སྤྲོ་
དགའ་ཡར་ངོའི་ཟླ་བཞིན་ལྷག་པར་འཕེལ། །སྤྱན་རིས་གཟིགས་དབང་སྤྲུལ་པའི་
སྐུ་མཆོག་ལ། །སྡོམ་ པ་ རིམ་ཕུལ་ རྡོ་ རྗེ་ འཇིགས་ བྱེད་ ཀྱི། །དཀྱིལ་འཁོར་ཆེན་
པོར་ བཅུག་ ནས་ དབང་ བསྐུར་ ཏེ། །གངས་ ཅན་ འགྲོ་ བའི་ མགོན་ པོར་ མངའ་
གསོལ་བགྱིས། །ཆོས་སྤྱོད་དང་པོའི་ལུགས་འཛིན་བཟོ་རིགས་དག །བསྡུས་ནས་
འབྲི་ ཞིང་ པར་དུ་བརྐོ་བ་དང༌། །བླ་མ་མཆོག་གསུམ་རིས་མེད་ འདུས་ཚོགས་
ལ། །དངོས་དང་ཡིད་སྤྲུལ་མཆོད་པས་རྟག་ཏུ་མཆོད། །ཆོས་དང་ཟང་ཟིང་འདོད་
པའི་སྐྱེ་དགུ་ལ། །ཅི་འདོད་དེ་དང་དེ་ཡིས་ཚིམ་པར་བྱས། །ཞི་དུལ་ཐུགས་བརྩེར་
ལྡན་པའི་བཤེས་གཉེན་མཆོག །བསྟེན་ནས་མདོ་རྒྱུད་གཞུང་ལུགས་མཐའ་དག་
-210 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
མཉན། །རྒྱུ་ཡོན་སྦྱར་ནས་གསུང་རབ་ཀློག་པ་དང་། །རང་གའང་བཀླགས་ཏེ་
ཚིག་དོན་བློ་ལ་བླངས། །བློ་སྟོབས་བསྐྱེད་ནས་མངོན་དང་མི་མངོན་པའི། ། དྲིན་
ཅན་ ཕ་མར་དམ་པའི་ཆོས་ཀྱང་བཤད། །ཆེད་ གཉེར་ དད་ འདུས་ སྐྱེ་བོའི་དོན་
བསྒྲུབ་ལས། །རྣམ་གཡེང་ཀུན་བོར་ ཕལ་ཆེར་ཟླ་མེད་བསྡད། ཁ་ཏོན་དེ་དོན་
སེམས་དང་སྒོམ་པ་ཡི། །ཆོས་སྤྱོད་རྣམ་བཅུའི་རྒྱུན་བཟང་ཆག་མེད་བསྐྱངས། །
འདི་དག་ལས་བྱུང་རྣམ་དཀར་དགེ་བའི་མཐུས། །མྱུར་དུ་རྫོགས་པའི་བྱང་ཆུབ་
ཐོབ་པ་དང༌། །འགྲོ་ཀུན་སྒྲོལ་ལ་ནམ་ཡང་མི་ཞུམ་པ། །ཀུན་བཟང་འཇམ་དཔལ་
དབྱངས་དང་མཚུངས་པར་སྨོན། ཞེས་ཉམས་མགུར་མཛད་པ་ལྟར་རོ། །
དེ་ནས་གངས་ཀྱི་ལྗོངས་འདིར་དུས་ཁྱོམ་ཤིན་ཏུ་ཆེ་བས་སྐྱེ་བོ་ཕལ་མོ་ཆེ་
སྡུག་བསྔལ་གྱི་མཚོར་ལྷུང་ཞིང་ལྷག་པར་རྒྱལ་པོ་ལྷ་བཟང་དང་། སྡེ་སྲིད་རིན་པོ་
ཆེ་འཁྲུགས་པས་བོད་ཁམས་ཤིན་ཏུ་མི་བདེ་བ་ཐུགས་ཀྱིས་མ་བཟོད་ནས། སྐུ་
གཅོང་ཚུལ་ཆེ་ཡང་ཉིད་ཀྱི་སྐུ་དང་སྲོག་ལ་མི་གཟིགས་པར། བོད་འབངས་ཀྱི་སྐྱེ་
བོ་རྣམས་བདེ་བར་གནས་པ་ཞིག་བྱུང་ན་ཅི་མ་རུང་སྙམ་དུ་ཐུགས་ལ་བརྣགས་
ནས་ཤས་རྩོལ་ གྱིས་དབུས་ཕྱོགས་སུ་ཕེབས་ ཀྱང་། ཤུ་གུ་ལར་ཕེབས་པའི་ཚེ་
གཞུང་ནས་རེ་ཞིག་ཕྱིར་འཐེན་གནང་དགོས་ཚུལ་གྱི་བཀའ་ཤོག་གནང་བས་
ཕེབས་ཐབས་མ་བྱུང་བར་བྱང་ཐང་དུ་རེ་ཞིག་བཞུགས་དགོས་བྱུང་། དེ་བར་ལ་
སྡེ་སྲིད་རིན་པོ་ཆེ་སྐུ་ཚེའི་འདུ་བྱེད་སྟོང་པས། སླར་ཤས་རྩོལ་གྱིས་ཕེབས་ཀྱང་
མཛད་ ཐབས་ མ་ བྱུང༌། དེའི་ ཚེ་ སྐྱེ་བོ་མང་ པོ་ སྡུག་བསྔལ་ གྱིས་ ཉམ་ཐག་ སྟེ།
འགའ་ཞིག་ནི་ སྡུག་ བསྔལ་ གྱི་ སྡུག་བསྔལ་བཟོད་གླགས་མེད་ པས་གདུངས།
འགའ་ཞིག་ནི་སྡུག་བསྔལ་གྱི་རྒྱུ་ལ་རྔམ་བཞིན་དུ་འཇུག་པ་དག་གཟིགས་པས་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐུགས་ཡིད་ཤིན་ཏུ་འབྱུང་སྟེ་ཉམས་མགུར་མཛད་པ་ནི། །
༈ ན་མོ་ལོ་ཀེ་ཤྭ་རཱ་ཡ། ཕ་གངས་རིའི་མགོན་པོ་སྤྱན་རས་གཟིགས། །
དྲིན་འཁོར་མེད་བློ་བཟང་རྒྱ་མཚོའི་སྡེ། །མགོན་ཁྱོད་ཀྱིས་གདུལ་བའི་ཞིང་འདི་
ན། །དུས་འགྱུར་བའི་ངང་ཚུལ་འདི་འདྲ་སྣང་། །སྤྱིར་དེང་སང་མི་རྣམས་དམུ་རྒོད་
ཅིང་། །སྒོས་ལོག་སྤྱོད་ངན་པ་དར་དུས་འདིར། །རྗེ་བུ་རམ་ཤིང་བསྟན་བདག་
གཏད་ནས། །ཕ་ཁྱོད་ཉིད་རང་ཞིའི་བདེར་གཟིམས་སམ། །མ་འགྲོ་བ་དུཁས་
གཟིར་ སྐབས་ འདིར། །རྗེ་ ཁྱོད་ ཀྱི་ཐུགས་ རྗེས་མི་སྐྱོབ་ན། ། བོད་གངས་ཅན་
ཡོངས་ཀྱི་མགོན་པོ་ཞེས། །མཚན་གྲགས་པས་ཁྱབ་ལ་དགོས་པ་ཅི། །འོན་གྱུར་
ཀྱང་སྐྱོན་བྲལ་ཡོན་ཏན་གཏེར། །མགོན་ཁྱོད་ཀྱི་འཕྲིན་ལས་བསམ་མི་ཁྱབ། །
དུས་ སྙིགས་མའི་ ལོག་སྤྱོད་ངང་ཚུལ་ལ། །བདག་སྐྱོ་བས་གདུང་ཡུས་ཙམ་དུ་
ཟད། །བོད་གངས་ཅན་ལྗོངས་གནས་འགྲོ་བ་ཀུན། །ཉོན་མེ་འོད་ཞེན་པའི་ཕྱེ་མ་
ལེབ། །དུས་ དང༌ པོ་ བསྲུང་དུས་ མ་ཐུབ་ན། །མཐར་ མེ་ དོང༌ ལྷུང་ནས་ཅི་ བྱ་
ཡོད། །རྗེ་རྒྱལ་བས་བདེ་བས་ཐབས་བསྟན་པ། །དུས་དང་པོ་ཉིད་ནས་མི་སྤྱོད་
ན། །ལས་ངན་པའི་འབྲས་བུ་རང་སྨིན་དུས། །རྗེ་སངས་རྒྱས་ཀྱིས་ཀྱང་སྐྱོབ་པར་
དཀའ། །ཡུལ་ ཁ་བ་ཅན་ གྱི་ལྗོངས་འདི་ན། །རང་ཆེ་བར་རློམ་ཞིང་ཀུན་གྱིས་
བཀུར། །མཐར་དབང་མེད་གཤེགས་ཚུལ་འདི་ལྟོས་ལ། །ཀུན་དམན་ཆ་བཟུང་
ལ་ གནོད་ སེམས་ སྤོངས། །ནོར་ལོངས་ སྤྱོད་ འདོད་ དགུའི་ གཏེར་ ལྡན་ ཡང་། །
མཐར་ཏིལ་འབྲུ་ཙམ་དང་རང་ལུས་ཀྱང་། །བདག་བྱ་བའི་དབང་མེད་ཚུལ་ལྟོས་
ལ། །ལུས་ ལོངས་ སྤྱོད་ ཀུན་ ལ་ སྙིང་ པོ་ལོངས། །རྟེན་ལན་ཅིག་རྙེད་ པ་ མི་ ཡི་
ལུས། །འདི་མྱུར་འཇིག་རྩྭ་རྩེའི་མེ་དང་མཚུངས། །ཚེ་འདི་ཡི་བྱ་བྱེད་ཀུན་བོར་
- 212 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ལ། །དུས་རྟག་ཏུ་ མི་རྟག་ འཆི་ བ་སོམས། །ལུས་ རྗེས་སུ་འབྲང་བའི་གྲིབ་མ་
བཞིན། །ཤི་ རྗེས་ སུ་དཀར་ནག་ལས་འབྲང་བས། །སྡིག་མི་དགེ་བཅུ་པོ་རབ་
སྤོངས་ལ། །ཆོས་དགེ་བ་རྣམ་བཅུ་འབད་པས་སྒྲུབས། །ཚེ་འདི་ཡི་དགྲ་འདུལ་
གཉེན་ སྐྱོང་ ཕྱིར། །ཉིན་ མཚན་ དུ་ ངལ་ བ་ བརྒྱས་ བསྒྲུབས་ ཀྱང་། །མཐར་ མི་
བཟད་དམྱལ་བའི་བཙོན་དོང་དུ། །བཙོ་བསྲེག་སོགས་སྡུག་བསྔལ་དཔག་མེད་
མྱོང་། །ཚེ་འདི་ཡི་ལུས་སེམས་དུབ་ཀྱང་སླའི། །དགྲ་བདག་འཛིན་གྱི་འགོང་པོ་
འདི་ཐུལ་ན། །དུས་གཏན་གྱི་དགེ་བ་ཀུན་འབྱུང་བས། །ད་རང་སེམས་འདུལ་
ཐབས་ཁོ་ནར་འབུངས། །ཡོངས་འཁོར་མཚོར་འཁྱམས་པའི་འགྲོ་བ་ཀུན། །དྲིན་
ཆེ་བའི་ཕ་མ་ཤ་སྟག་ཡིན། །དོན་དེ་ཕྱིར་ཆགས་ཤིང་སྡང་བ་འཁྲུལ། །བྱམས་སྙིང་
རྗེས་ཀུན་ལ་ཁྱབ་པར་མཛོད། །སྔོན་ཐོག་མ་མེད་ནས་ད་ལྟའི་བར། །བློ་འཁྲུག་
པ་འདི་ཡིས་བསླད་པའི་མཐུས། །ཀུན་གཏན་ སྡུག་ཕུང་པོ་འདི་འདྲར་སྦྱར། །ད་
རྒྱལ་སྲས་སྤྱོད་ཀུན་སྦྱར་ན་ལེགས། །མི་བདག་ལ་གཏད་སོ་མ་མཆིས་ཀྱང་
། །རྗེ་
རྒྱལ་བས་གདམས་དོན་མདོར་བསྡུས་ཡིན། །ཚུལ་འདི་ཙམ་འབད་པས་བསྒྲུབས་
ན་ཡང་། །རང་གཞན་ཀུན་བདེ་བའི་དཔལ་ལ་སྦྱོར། །དུས་ད་ལྟ་རང་དབང་ཡོད་
སྐབས་འདིར། །ཚེ་འདི་ཕྱི་འདམ་ཁ་མ་ལོག་པར། །ཆོས་དགེ་བ་བཅུ་ལ་འབུངས་
ཤིག་ཅེས། །མི་ཁོ་བོ་ཀུན་ལ་གྲོས་སུ་འདེབས། །སྐྱབས་བསླུ་བ་མེད་པའི་དཀོན་
མཆོག་ གསུམ། །མཁྱེན་ རབ་ ཀྱི་ལྷ་ལམ་ཁྱོན་ཡངས་ ལས། །བརྩེ་ཆེན་གྱི་བྱིན་
རླབས་ཆར་ཕོབ་ལ། །གདུག་རྩུབ་ཀྱི་མེ་ཆེན་ཞི་བར་མཛོད། །རྗེ་རྒྱལ་བ་སྲས་
བཅས་ཐུགས་བསྐྱེད་སྨོན། །ཇི་བཏབ་ཀུན་དེང་དུས་འབྱོར་གྱུར་ཏེ། །བརྟན་གཡོ་
ཡི་སྡིག་འབྲས་ཀུན་ཞི་ནས། །ཆོས་དགེ་བཅུའི་དཔལ་འབྱོར་རྒྱས་གྱུར་ཅིག །
-213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཅེས་བྱ་བའི་ཉམས་མགུར་མཛད། དེ་བཞིན་དུ་བོད་འདིར་འཕོ་འགྱུར་ཤིན་ཏུ་ཆེ་
བ་རིམ་པར་བྱུང་བས། དེ་དང་དེ་དག་ཐམས་ཅད་དུས་སུ་ལའང་ཉེ་རིང་མེད་པར་
གནས་སྐབས་མཐར་ཐུག་ཀུན་ཏུ་བདེ་བའི་ཐབས་ལ་སྦྱོར་བ་འབའ་ཞིག་ལྷུར་
མཛད་ཀྱང་། སྙིགས་མ་ལྔ་ཤིན་ཏུ་བདོ་བ་དང་། ལས་ཀྱི་རྣམ་པར་སྨིན་པ་བཅོས་
སུ་མེད་པ་བཅས་འཕོ་འགྱུར་སྣ་ཚོགས་བྱུང་བས་ཐུགས་སྐྱོ་ནས་གསུང་མགུར་
མཛད་པ་ནི། །
༈ ན་མོ་གུ་རུ་མཉྫ གྷོ་ཥཱ་ཡ། འདྲེན་པ་ཀུན་གྱི་མཆོག་གྱུར་ཟས་གཙང་
སྲས། །རྒྱལ་བའི་རྒྱལ་ཚབ་འཇམ་མགོན་ཙོང་ཁ་པ། །བཀའ་དྲིན་མཉམ་མེད་རྩ་
བའི་བླ་མ་ལ། །སྙིང་ཁོང་རུས་པའི་གཏིང་ནས་སྐྱབས་སུ་མཆི། །རྟེན་རྙེད་པར་
དཀའ་བའི་དལ་འབྱོར་ ལུས། །འདི་ཐོབ་ནས་གཏན་མདུན་མི་བསྒྲུབ་པ། །ནོར་
རིན་ ཆེན་ བཞག་ ནས་ མཆིང་ བུ་ ལེན། །རྟེན་ སྟོང་ ལོག་ བྱེད་ ལ་ བརྩེ་ བས་
གཟིགས། །མཐོ་ལྷ་ལམ་ཡངས་པའི་ཆུ་འཛིན་ལྟར། །དུས་དེང་སང་སྐྱེ་བོའི་དར་
རྒུད་ལ། །ཡིད་གྱ་གྱུ་མང་པོའི་འགྱུར་ལྡོག་རྣམས། །འདི་མཐོང་ཡང་ངེས་འབྱུང་
བློ་དང་བྲལ། །ཡིད་བརྟན་དུ་མེད་པའི་སྲིད་འབྱོར་ལ། །དུས་རྟག་ཏུ་འདོད་སྲེད་
ཞགས་པས་བཅིངས། །འདི་སྦྲང་མས་བསགས་པའི་སྦྲང་རྩི་བཞིན། །ནོར་རང་
གིས་བསགས་པ་གཞན་གྱིས་སྤྱོད། །རང་སྐྱེས་ནས་འཇིགས་རུང་འཆི་བདག་གི་
ཁར་ཆུད་ནས་ལས་ངན་མཆེ་རྣོན་གྱི། །སྲོག་ཆུད་ཀྱང་ཚེ་འདིའི་མདུན་ཐབས་
བསྒྲུབ། །དོན་ ཕྱིན་ ཅི་ ལོག་ པ་ སྨྱོན་ པ་ རང་། །གཉེན་འཁོར་མང་འདོད་དགུའི་
དཔལ་རོལ་ཀྱང་། །རང་གཅིག་པུར་ཕ་རོལ་འགྲོ་བའི་ཚེ། །ཆོས་མིན་པ་ཕན་པ་
ཅང་མེད་བཞིན། །ནོར་འདོད་དགུ་དམྱལ་བའི་བུད་ཤིང་ཡིན། །ད་སྲིད་རྩེ་ནས་
-214 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཟུང་དམྱལ་འཁོར་མཚོར། །ལས་དུག་གསུམ་རྦ་རླབས་དྲག་འཁྲུག་ཅིང་། །སྐྱེ་
ན་ རྒ་ འཆི་ བའི་ སྡུག་ བསྔལ་ གྱིས། །དུས་ རྟག་ པར་ གཙེས་ པའི་ གནས་ ཚུལ་
སོམས། །སྔར་བསགས་པ་འཛད་ཅིང་འདུས་པ་ཀུན། །དེ་འབྲལ་ཞིང་མཐོན་པོའི་
མཐའ་ མ་ རྒུད། །སྐྱེས་ བཞིན་དུ་ འཆི་ བར་ མངོན་ ཕྱོགས་ཤིང་། །ད་ གཏན་ གྱི་
མདུན་མ་བསྒྲུབ་ལ་བརྩོན། །སྤྱིར་ཆོས་བརྒྱད་སྣང་བ་བསླུ་བྲིད་མཁས། །སྒོས་
སྙིགས་དུས་མི་ཚེ་བར་སྣང་གློག །ད་ངན་སོང་གཡང་ས་ཡ་ང་བ། །དེ་བཟློག་པའི་
ཐབས་ལ་འབད་པར་མཛོད། །འཁོར་བའི་ཕུན་ཚོགས་དམྱལ་མེའི་འོབས་ལྟར་
མཐོང་། །འགྲོ་ཀུན་དོན་དུ་བྱང་ཆུབ་སེམས་བསྐྱེད་དེ། །རྒྱལ་སྲས་རླབས་ཆེན་
སྤྱོད་ལ་བརྩོན་འགྲུས་ཀྱིས། ཡིད་ཅན་འཁོར་བའི་མཚོ་ལས་སྒྲོལ་བར་ཤོག །
ཅེས་གསུངས་སོ། །རྗེ་ཉིད་ལ་འཛམ་གླིང་ཡངས་པའི་སྐྱེ་འགྲོ་མཐའ་དག་གིས་
མཆོད་ཅིང་བསྙེན་བཀུར་བས་ཕྱི་ལྟར་ཟང་ཟིང་གི་འར་འུར་ཆེ་ཡང་། ནང་དུ་ངེས་
འབྱུང་ དང་ སྐྱོ་ཤས་ ལྷག་ པར་ འཕེལ་ཞིང་། སྐུ་ན་ཕྲ་མོའི་དུས་ནས་བཟུང་ རྗེ་
ཐམས་ཅད་མཁྱེན་པའི་མཛད་པ་རྣམ་ཐར་འབའ་ཞིག་ལ་ཐུགས་སྨོན་ཞིང་། ལྷག་
པར་རྗེ་བླ་མ་འཁོར་དག་པ་རྣམ་བརྒྱད་དང་བཅས་པ་བྱ་བྲལ་ལ་བྱོན་ནས་འོལ་ཁ་
ཆོས་ལུང་དུ་འཚོ་བ་དཀའ་ཐུབ་ལ་བརྟེན་ནས་བསག་སྦྱང་ལ་ཐུགས་བརྩོན་མཛད་
པ་དང༌། འདུལ་བའི་བཅས་མཚམས་དག་པའི་གཞིར་བཟུང་ནས་རྒྱལ་སྲས་ཀྱི་
སྤྱོད་པ་རླབས་པོ་ཆེ་ལ་ཐུགས་སྦྱོང་མཛད་པ་རྣམས་ལ་ཐུགས་སྨོན་ནར་མར་
མཛད་དེ། དེ་ཡང་རྗེ་ཉིད་ཀྱི་ཞལ་ནས། དེ་ལྟ་བུའི་བྱང་ཆུབ་སེམས་དཔའི་སྤྱོད་པ་
རླབས་པོ་ཆེ་མཐའ་དག་ལ་ཞུམ་པ་མེད་པར་འཇུག་པར་མཛད་པ་ནི་ངོ་མཚར་
རྨད་དུ་ཆེ་སྙམ་པ་དང་ལྷག་པར་འཁོར་དག་པ་རྣམ་བརྒྱད་དང་བཅས་བྱ་བྲལ་ལ་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཕེབས་པའི་རྣམ་ཐར་ལ་བསམས་ན། བདག་ནི་སྦྱིན་བདག་གྲྭ་རིགས་ལ་སོགས་
པ་གཞན་གྱི་དབང་དུ་སོང་བས་ཆགས་མེད་བསོད་སྙོམས་བྱ་བ་སོགས་རང་གང་
བདེར་སྤྱོད་པའི་སྐལ་བ་དམན་པ་འདི་ལྟ་བུ་ཤིན་ཏུ་སྐྱོ་སྙམ་ནས་མིག་ནས་མཆི་མ་
ཡང་ཡང་འཆོར་བ་བྱུང་ཞིང་། དེ་ལྟ་བུའི་ངོ་མཚར་རྨད་དུ་བྱུང་བའི་རྣམ་ཐར་ལ་
སློབ་པར་སྨོན་པ་ནི་འདི་ལྟར། །
༈ ན་མོ་གུ་རུ་སུ་མ་ཏི་ཀཱིརྟ་ཡེ། ཕུལ་བྱུང་ བློ་གྲོས་ཟབ་ཡངས་ཡིད་
བཞིན་མཚོ། །བསླབ་ གསུམ་རྣམ་ དག་ རིམ་ གཉིས་ནོར་ བཟང་ པོས། །ལེགས་
གཏམས་ ཡིད་ ཅན་ ཡོངས་ ཀྱི་ རེ་ སྐོང་ ཞེས། ། གྲགས་ པའི་ རླབས་འཕྲེང་ སྲིད་
གསུམ་གཡོ་ཁྱོད་རྒྱལ། །གདེངས་ཅན་དབང་པོའི་ཚོགས་ཀྱི་གཙུག་རྒྱན་བཞིན། །
གང་གིས་ཞབས་སེན་པད་རག་མདངས་ཆགས་པ། །སྤྱི་བོ་བདེ་ཆེན་འཁོར་ལོའི་
སྟེང་བཀོད་ནས། །བྱང་ཆུབ་སྙིང་པོའི་བར་དུ་མཆོད་ལ་བརྩོན། །ཉི་འོད་གཅིག་
གིས་ གྲངས་མེད་སྐར་མའི་ཚོགས། །ཕམ་པར་བྱེད་བཞིན་ཁྱོད་ཀྱི་ཐུགས་རྗེའི་
ཟེར། །གཅིག་ གིས་ མ་ རིག་ སྨག་ ཚོགས་ འཇོམས་ པའི་ མཐུ། །མཐོང་ བས་ རབ་
དད་བཏུད་དེ་ཕྱག་བགྱིད་དོ། །ཇི་ལྟར་དབྱར་གྱི་ལང་ཚོ་བརྟས་པའི་དུས། །དགུང་
སྔོན་དབྱིངས་ལས་འབྲུག་གི་སྒྲ་བསྒྲགས་ཚེ། །མདོངས་ལྡན་ཚོགས་རྣམས་ཟློས་
གར་བསྒྱུར་བ་བཞིན། །རྗེ་ཡི་རྣམ་ཐར་དྲན་པས་ཡིད་རབ་གཡོས། །འཇིག་རྟེན་
པ་དག་གསེར་གྱི་གཏེར་མཐོང་དུས། །ཚེ་འདིའི་བདེ་བ་བསྒྲུབ་ཕྱིར་དེར་འཇུག་
ན། །གཏན་གྱི་བདེ་བ་དམ་པ་སྟེར་བྱེད་པའི། །རྣམ་ཐར་བཟང་པོའི་ཚུལ་ལ་ཅིས་
མི་ འཇུག །དལ་ འབྱོར་ རྙེད་དཀའ་ ཚེ་ འདིའི་ མདུན་ ཐབས་ ལ། །སྙིང་པོ་མེད་
གཟིགས་ བཙོན་ ཁང་ དང༌ འདྲ་བའི། །ཕ་ ཡུལ་ སྤངས་ནས་ ཚངས་ སྤྱོད་ བརྟུལ་
-216 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཞུགས་བཞེས། །ཉེས་ལྟུང་དྲིས་དབེན་དེ་བཞིན་བདག་ཀྱང་བསྒྲུབ། །གཞོན་ནུ་
ཉིད་ནས་བཤེས་གཉེན་དམ་པའི་ཚོགས། །ཉེར་བསྟེན་བཀའ་ལས་མི་འདའ་སྒྲུབ་
པ་དང་། །སྲི་ཞུ་བཀུར་སྟི་བླ་མར་བགྱི་མཁས་པའི། །འཇམ་མགོན་བླ་མའི་རྗེས་
སུ་བདག་ཀྱང་འཇུག །གླིང་བཞིར་དབང་བསྒྱུར་རྒྱལ་པོའི་དཔལ་ཐོབ་ཀྱང་། །ཆུ་
ཤིང་ལྟ་བུར་སྙིང་པོ་མེད་གཟིགས་ནས། །ཡང་དག་རྫོགས་བྱང་བསྒྲུབ་ལ་རབ་
གཞོལ་བའི། །རྨད་བྱུང་སྤྱོད་པར་བདག་ཀྱང་འཇུག་པར་སྤྲོ། །སྡེ་དགོན་བདག་
བཟུང་ རྙེད་བཀུར་ སྙན་ གྲགས་ ཕྱིར། །བཤད་ ཆོས་ དོན་ གཉེར་ ཆོས་ མིན་ ཆོས་
བཏགས་སུ། །གཟིགས་ཏེ་ཆགས་ཞེན་ཀུན་བོར་བྱ་ བྲལ་མཛད། །དེ་ལྟ་བསྒྲུབ་
སྐལ་སྨན་ཡང་ཡིད་ཀྱིས་སྨོན། །འཇམ་དཔལ་དབྱངས་སོགས་བཤེས་གཉེན་དམ་
པ་ཡི། །ཞལ་གྱི་བུམ་བཟང་ལེགས་འོང་བདུད་རྩིའི་བཅུད། ། དབེན་པའི་གནས་
སུ་རྩེ་གཅིག་མྱང་མཁས་པའི། །སྤྱོད་ཚུལ་དེར་ཡང་ཡིད་ཀྱིས་སྨོན་པ་ལགས། །
སྲིད་པའི་ཕུན་ཚོགས་ ཉེས་མང་མནོག་ཆུང་བའི། ། བདེར་ཆགས་སྡུག་བསྔལ་
བསྒྲུབ་པའི་དྲིན་ཅན་མ། །སྒྲོལ་བའི་རླབས་ཆེན་ ཁུར་འཆང་བློ་བཟང་ གྲགས།
ཁྱོད་ཀྱི་སྤྱོད་ཚུལ་ཇི་འདྲར་བདག་ཀྱང་སྨོན། །ཉེ་རིང་སྤངས་པས་ཆགས་དང་སྡང་
བ་མེད། །འཇིག་རྟེན་ཆོས་བརྒྱད་སྒྱུ་མ་བྲག་ཆ་བཞིན། །སྙིང་པོ་མེད་གཟིགས་
མགོ་སྙོམས་མཛད་པ་ཡི། །བློ་བཟང་གྲགས་པའི་ རྗེས་སུ་བདག་ཀྱང་འཇུག །
ལན་དང་རྣམ་པར་སྨིན་པ་མི་ལྟ་བར། །ཕྱི་ནང་དངོས་པོ་མཆོད་སྦྱིན་གཏོང་བ་
དང་། །མི་འཇིགས་ཆོས་དང་བྱམས་སོགས་སྦྱིན་པ་ཡིས། །འགྲོ་དོན་རླབས་ཆེན་
མཛད་པ་དེ་རྗེས་འཇུག །སྡོམ་པ་གསུམ་མནོས་ཉེས་སྤྱོད་ཀུན་སྡོམ་ཞིང་། །དགེ་
བར་སྤྱོད་དང་སེམས་ཅན་དོན་བསྒྲུབ་པའི། །རྣམ་གསུམ་ཚུལ་ཁྲིམས་མཐར་ཕྱིན་
217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འགྲོ་བའི་མགོན། །བློ་བཟང་གྲགས་པའི་རྣམ་ཐར་རྗེས་སུ་སློབ། །བརྡེག་འཚོག་
མཚང་འབྲུ་གཤེ་སྐུར་སོགས་མཚོན་ གྱིས། །བསྐལ་པར་བཏབ་ཀྱང་མི་ཕིགས་
བཟོད་པའི་གོ ། ལེགས་མནབས་རྗེ་བཙུན་བློ་བཟང་གྲགས་པ་ཡི། །གོ་ཆ་བཙན་
པོ་ དེ་ ལྟར་ བདག་ ཀྱང་ བགོ །གཞོན་ནུ་ཉིད་ནས་ ཇི་ ལྟར་ དམ་ བཅས་ པའི། །
རླབས་ཆེན་ སྤྱོད་ པའི་ ཁུར་ཆེན་ཆེས་ ལྕི་ ཡང་། །མི་ འདོར་ བཟོད་ པའི་ བརྩོན་
འགྲུས་ས་གཞི་ལྟར། །རབ་བརྟན་རྗེ་བཙུན་རྗེས་སུ་བདག་ཀྱང་འཇུག །དམིགས་
པའི་ངོ་བོ་གང་ལ་གཏད་གྱུར་ཀྱང་། །ལེ་ལོ་ལ་སོགས་ཉེས་པའི་སྐྱོན་དྲུག་གིས། །
ནམ་ཡང་མི་གཡོ་ཡོན་ཏན་ལེགས་འཕེལ་བའི། །བསམ་གཏན་མཐར་ཕྱིན་ཁྱོད་
རྗེས་ བདག་ ཀྱང་ འཇུག །དེ་ ཡི་ ངང་ ལས་བདག་ གཉིས་ འཛིན་ པའི་ནགས། །
དྲུངས་ནས་འབྱིན་པའི་ཤེས་རབ་མེ་ཆེན་གྱིས། །བདག་འཛིན་ཚལ་འཇོམས་ཤིན་
སྦྱངས་བདེ་འོད་འབར། །ཤེས་རབ་མཐར་ཕྱིན་ཁྱོད་ རྗེས་བདག་ཀྱང་འཇུག །
བདེ་གཤེགས་རྣམས་ཀྱི་གཟུགས་སྐུ་བསོད་ནམས་དང་། །ཆོས་སྐུ་ཡེ་ཤེས་ཚོགས་
ཀྱིས་བསྒྲུབ་དགོས་པ། །དེ་ཡང་ཕར་ཕྱིན་དྲུག་ཏུ་འདུས་གཟིགས་ནས། །བརྟུན་
ཏེ་བསྒྲུབ་མཁས་ཁྱོད་རྗེས་བདག་ཀྱང་འཇུག །དེ་དག་རེར་ཡང་ཕར་ཕྱིན་དྲུག་
ཚང་དང་། །སྙིང་རྗེ་ཤེས་རབ་ཀྱིས་ཟིན་རང་དོན་སྤངས། །བླ་མེད་བྱང་ཆུབ་རྒྱུ་རུ་
བསྔོ་བ་སྟེ། །ཐབས་ མཁས་ གསུམ་ ལྡན་ མཛད་ པ་དེ་ རྗེས་ འཇུག །དེ་ ལྟར་ རྗེ་
བཙུན་བླ་མའི་རྣམ་ཐར་ལ། །རྗེས་སུ་ཡི་རང་དེ་བསྒྲུབ་རབ་སྨོན་པའི། །དགེ་བ་
འདིས་མཚོན་ཟླ་འོད་ལྟར་དཀར་ཀུན། །འགྲོ་བའི་དོན་དུ་རྫོགས་བྱང་ཐོབ་ཕྱིར་
བསྔོ། །དེང་ནས་ ཇི་ སྲིད་བྱང་ཆུབ་སྙིང་པོའི་བར། །བློ་བཟང་གྲགས་པའི་སྤྱོད་
ཚུལ་ ཇི་འདྲ་བར། །སྨོན་ཏེ་ འཇམ་དཔལ་དཔའ་བོ་ཐབས་མཁས་པས། །འགྲོ་
- 218 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དོན་རླབས་ཆེན་ སྤྱོད་ པའི་ རྗེས་འགྲོར་ གྱུར། །ཐུབ་དབང་གཉིས་ པ་ བློ་བཟང་
གྲགས་པ་ཡི། །ལུང་རྟོགས་པད་ཚལ་ཐུགས་རྗེའི་ཉི་འོད་ཀྱིས། །ཕྱེ་ལ་སྤྱོད་པའི་
སྐལ་ ལྡན་ བྷ་མ་ རས། །ཐེག་གསུམ་ཤིས་གླུ་ སྲིད་མཐར་སྒྲོག་གྱུར་ཅིག །ཅེས་
ཉམས་མགུར་མཛད་པ་ལྟར་རོ། །མདོར་ན་བདག་ཅག་གི་དཔལ་ལྡན་བླ་མ་དམ་
པ་ འདིས་ནི་ བཀའ་ གདམས་ སྐུ་མཆེད་ གསུམ་ གྱི་རྣམ་ པར་ ཐར་ པ་ རྗེས་ སུ་
བསྐྱངས་ཏེ། དེ་ཡང་དགེ་བའི་བཤེས་གཉེན་ཕུ་ཆུང་བ་ཆེན་པོ་ནི་བསྟན་འགྲོའི་
ཕན་བདེ་དཀོན་མཆོག་གི་ཐུགས་ རྗེ་ ལ་ རག་ ལས་ པར་ དགོངས་ནས་ དཀོན་
མཆོག་མཆོད་པ་གཙོ་བོར་མཛད་པའི་རྣམ་པར་ཐར་པ་ལྟར། རྗེ་འདིས་ཀྱང་སྐལ་
བཟང་ལི་མ་ལྷ་ཁང་སོགས་མཆོག་གསུམ་གྱི་རྟེན་བསམ་ལས་འདས་པ་གསར་དུ་
བཞེངས་ཤིང༌། དེ་དག་དང་སྔོན་བཞུགས་པའི་མཆོག་གསུམ་གྱི་རྟེན་རྣམས་ལ་
མཆོད་པའི་དངོས་པོ་བསམ་གྱིས་མི་ཁྱབ་པས་མཆོད། དེ་ཡང་ཇི་སྲིད་བསྟན་པ་
ནམ་གནས་ཀྱི་བར་དུ་མཆོད་པ་རྒྱུན་མི་ཆད་པར་འབྱུང་བར་མཛད་པའང་མཐས་
ཡས་ཏེ། ད་ ལྟ་སྐྱེ་བོ་ ཀུན་ གྱི་མིག་ལམ་དུ་སྣང་བ་འདི་བཞིན་ནོ། །དགེ་བའི་
བཤེས་གཉེན་སྤྱན་སྔ་བ་ནི་སེམས་ཅན་གྱི་བདེ་སྐྱིད་དགེ་འདུན་གྱི་སྡེ་གནས་པ་ལ་
རག་ལས་པར་དགོངས་ནས། གཙུག་ལག་ཁང་དང་། ལྷ་ཁང་མང་དུ་བརྩིག་པའི་
རྣམ་ཐར་ལྟར། རྗེ་འདིས་ཀྱང་བོད་ཡུལ་གྱི་ལྗོངས་འདིར་གཙུག་ལག་ཁང་ཆེས་
དར་རྒྱས་སུ་མཛད་དེ། བཀྲ་ཤིས་ལྷུན་པོའི་གཙུག་ལག་ཁང་རྒྱ་ཆེར་འཕེལ་བ་
འདི་བཞིན་དང་། གངས་རིའི་ལྗོངས་ཀྱི་རི་སུལ་རྣམས་སུ་བསམ་གཏན་གྱི་སྡེ་
མང་དུ་འཛུགས་པར་གནང་བ་སོགས་རྗེ་འདི་ཉིད་ཀྱི་སྐུ་དྲིན་ལས་གངས་ཅན་གྱི་
ལྗོངས་འདིར་ཁྲིམས་ལྡན་འདུས་པའི་སྡེ་རྒྱ་ཆེར་འཕེལ་བ་ཀུན་གྱི་མིག་ལམ་དུ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྣང་ བ་ འདིའོ། །དགེ་བའི་བཤེས་ གཉེན་ པོ་ཏོ་བ་ཆེན་པོ་ནི། དགེ་ འདུན་ གྱི་
བསྙེན་བཀུར་དང༌། བཀའ་གདམས་གཞུང་དྲུག་གི་སྒོ་ནས་ ཇོ་བོའི་མན་ངག་
འཆད་ པ་ གཙོ་བོར་མཛད་པ་བཞིན། རྗེ་འདིས་ཀྱང་རིས་སུ་མ་ཆད་པའི་དགེ་
འདུན་གྱི་སྡེ་མཐའ་དག་ལ་བསྙེན་བཀུར་གཙོ་བོར་མཛད་ཅིང་། ལྷག་པར་བཀྲ་
ཤིས་ལྷུན་པོ་ནི་ཆོས་དང་ཟང་ཟིང་གཉིས་ཀའི་སྒོ་ནས་སྤྱན་གྱི་འབྲས་བུ་ལྟར་
བསྐྱངས་ཏེ། དགེ་འདུན་ཞལ་གྲངས་ཇེ་འཕེལ་དུ་གྱུར་ཅིང་། བྱང་ཕྱོགས་བསིལ་
ལྡན་ཡངས་པའི་ལྗོངས་འདིར་ལུགས་གཉིས་ཀའི་སྒོ་ནས་འགྲན་ཟླ་དང་བྲལ་བ་
ཀུན་གྱི་མིག་ལམ་དུ་སྣང་བ་འདི་བཞིན་ནོ། །མཛད་པ་ཐམས་ཅད་ཀྱི་ནང་ནས་
གཙོ་བོར་གྱུར་པ་ནི་རྒྱལ་བའི་བསྟན་པ་ལ་བྱ་བ་མཛད་པ་ཡིན་པས། བསྟན་པ་ལ་
བྱ་བ་མཛད་ཕྱིར་རྗེ་རང་ཉིད་ཚུལ་ཁྲིམས་རྣམ་པར་དག་པའི་དྲི་གསུང་ལ་འཁོར་
བའི་དད་ལྡན་གྱི་སྐྱེས་བུ་གཙང་དབུས་ཁམས་གསུམ་མཐའ་དག་དང་། ཐ་ན་རྒྱ་
མཚོའི་མཐའ་དང་གླིང་བར་ཚུན་ཆད་ནས་རང་དབང་མེད་པར་འདུས་པ་དག་ལ་
དགེ་བསྙེན། དགེ་ཚུལ། དགེ་སློང་ གི་ སྡོམ་ པ་རྣམས་ གནང་བ་ནི་གྲངས་ལས་
འདས་ཏེ། དེ་ཡང་རྗེ་ཉིད་ཀྱི་ཉམས་མགུར་དུ། སྡེ་དགོན་བདག་བཟུང་ཆེན་པོའི་
མིང་ཐོགས་ཤིང་། །མཆོག་དམན་བར་མ་ཀུན་དང་བསྟུན་དགོས་ཀྱང་། །འདམ་
སྐྱེས་པད་མ་འདམ་གྱིས་མ་གོས་བཞིན། །སྒོ་གསུམ་སྡིག་ལྟུང་སྐྱོན་གྱིས་མ་གོས་
དགེ །རྒྱ་བོད་ཧོར་སོགས་མཐའ་དག་སྐྱེ་དགུ་ཡིས། །བདོག་མང་བསྟབས་ཤིང་
དཀོར་ནོར་དབུས་ཆུད་ཀྱང་། །ཞིང་མཆོག་མཆོད་དང་དབུལ་ཕོངས་སྦྱིན་གཏོང་
རྒྱུར། །བསྔོས་ཤིང་བཏང་བས་དཀོར་སྒྲིབ་སྐྱོན་བྲལ་དགེ །ཐུབ་དབང་གསུང་
སྐྱེས་དུ་མར་འཚོ་སྦྱོར་སོགས། ཁུར་ལྕིས་ནོན་ཡང་ཆོས་བཞིན་སྤྱད་པའི་མཐུས། །
- 220 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དད་ལྡན་ཚོགས་ཀྱིས་མཁོ་དགུ་ཚད་མེད་བསྟབས། །མཆོག་གསུམ་འདུས་ཚོགས་
ལོག་འཚོར་མ་སྦྱར་དགེ ། གཞོན་ནུའི་དུས་ནས་རིམ་ཐོབ་ཚངས་སྤྱོད་དཔལ། །
རྣམ་དག་ཚུལ་ཁྲིམས་དྲི་ཐུལ་ཡོངས་འདུ་ཆེ། །ཉོན་མོངས་དུག་གསུམ་བ་མོས་མ་
གོས་པར། ཁྲིམས་ལྡན་འདུས་པའི་དབུས་ན་མཐོ་འདི་དགེ །དེ་ལྟའི་ཡོངས་འདུ་
ཉིད་ལས་སོ་སོར་ཐར། །སྡོམ་པ་དོན་དུ་གཉེར་བའི་སྐྱེ་རྒུ་ལ། །ཅི་འདོད་སྩོལ་དུ་
ཡོད་ པའང་ཐུབ་པའི་བསྟན། །འཆི་མེད་དགའ་ཚལ་མཛེས་པའི་རྒྱན་དུ་དགེ །
གཞན་ཡང་ཆོས་སྤྱོད་རྣམ་བཅུ་ལ་སོགས་པ། །དགེ་བའི་ཆུ་རྒྱུན་ནམ་ཡང་མ་ཆད་
ཅིང་། ། རྣམ་དཀར་བྱ་བ་དབྱར་མཚོ་ལྟར་འཕེལ་ཀྱང་། །རློམ་སེམས་མེད་པས་
རླབས་ཆེན་ཚོགས་རྫོགས་དགེ །འདི་དག་ལས་བྱུང་ཀུནྡ་ཟླ་འོད་ལྟར། །དཀར་
བའི་དགེ་བ་ཇི་སྙེད་མཆིས་པ་ཀུན། །འགྲོ་རྣམས་བྱང་ཆུབ་ཐོབ་པའི་རྒྱུར་བསྔོ་
ཞིང་། །བདག་ཀྱང་འགྲོ་ཀུན་འདྲེན་པའི་མཆོག་ཏུ་སྨོན། །ཞེས་གང་གསུངས་པ་
ལྟར་རོ། །དེ་ལྟར་འཛམ་གླིང་ཡངས་པའི་རྒྱལ་ཁམས་ཐམས་ཅད་རྗེ་ཉིད་ལས་
བསླབ་པ་མནོས་པའི་ཁྲིམས་ལྡན་གྱིས་ཁྱབ་ཅིང་། ལྷག་པར་གངས་ཅན་མགོན་
པོ་རྒྱལ་དབང་ཐམས་ཅད་མཁྱེན་པ་བློ་བཟང་སྐལ་བཟང་རྒྱ་མཚོ་དཔལ་བཟང་
པོར། དགེ་ཚུལ་གྱི་སྡོམ་པ། དགེ་སློང་གི་སྡོམ་པ། གསང་བདེ་འཇིགས་གསུམ་གྱི་
དབང་རྣམས་ཕུལ་ཏེ་སྡོམ་པ་གསུམ་ལྡན་དུ་བསྒྲུབས་ཤིང་། རྗེ་རྒྱལ་བ་གཉིས་
པའི་བསྟན་པའི་བདག་པོར་མངའ་གསོལ་བས་འཛམ་གླིང་ཡངས་པའི་ རྒྱལ་
ཁམས་མཐའ་དག་རྒྱལ་བ་ཡབ་སྲས་གཉིས་ཀྱི་འཕྲིན་ལས་རྣམ་པར་དཀར་བའི་
གདུགས་གཅིག་གིས་ཁྱབ་ཅིང་། རྗེ་བཙུན་བླ་མ་ངག་དབང་བྱམས་པ་ལ་དགེ་
སློང་གི་སྡོམ་པ་དང་། ཆོས་བཀའ་གཞན་ཡང་མང་དུ་གནང་ནས་རྒྱལ་བ་འོད་
-221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དཔག་མེད་ ཀྱི་སྐུ་བརྙན་ལི་དམར་ལས་གྲུབ་པ་ ཕྱག་ཏུ་གནང་ནས་ཐེག་ཆེན་
བསྟན་པའི་སྙིང་པོ་རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་སྲོག་ཤིང་དུ་
མངའ་གསོལ། དུས་གསུམ་གྱི་རྒྱལ་བ་ཀུན་གྱི་བགྲོད་པ་གཅིག་པའི་ལམ་པོ་ཆེ་
བྱང་ཆུབ་ལམ་གྱི་རིམ་པ་གཙོ་བོར་བཏོན་པའི་སྒོ་ནས་རྗེ་རྒྱལ་བ་གཉིས་པའི་
ལུགས་སྲོལ་བཟང་པོ་རྒྱ་ཆེར་སྤེལ་དགོས་པའི་ཞལ་ཏ་གནང་ཞིང་། ཕྱོགས་ཀྱི་ཐ་
གྲུ་ཀུན་ཏུ་ རྗེ་བཙུན་བླ་མ་འདིའི་འཕྲིན་ལས་རྒྱ་ཆེར་འཕེལ་བའི་རྟེན་འབྲེལ་
བསྒྲིག་པར་མཛད་པས། དེང་སང་རྗེ་རྒྱལ་བ་གཉིས་པའི་བསྟན་པའི་སྲོག་ཤིང་དུ་
གཡོ་བ་མེད་པར་བཞུགས་ནས་སྟོད་གངས་དཀར་ཏེ་སེ་ནས། ཤར་ཕྱོགས་རྒྱ་
མཚོའི་མཐའ་ལ་ཐུག་གི་བར་དུ་བྱང་ཆུབ་ལམ་གྱི་རིམ་པའི་འཕྲིན་ལས་ཀྱིས་ཁྱབ་
པར་འདི་ཡང་རྗེ་འདི་ཉིད་ཀྱི་ཐུགས་རྗེའི་ནུས་མཐུ་ལས་གྲུབ་པ་ཡིན་པས་གངས་
ཅན་པ་རྣམས་ལ་བཀའ་དྲིན་ཟླ་མེད་དུ་མཛད་པ་ཡིན་ནོ། །མ་འོངས་པ་ན་བསྟན་
པ་སྤྱི་དང་ཁྱད་པར་རྗེ་རྒྱལ་བ་གཉིས་པའི་སྙན་བརྒྱུད་ཀྱི་བསྟན་པ་ཡུན་རིང་དུ་
གནས་པའི་ཕྱིར་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་
བགྲོད་པའི་མྱུར་ལམ་ཞེས་གྲགས་པ་དཔལ་དབེན་ས་བསྙན་བརྒྱུད་ཀྱི་མན་ངག་
རྣམས་ཆེས་གསལ་བར་བཀོད་པ་སྔོན་མེད་པའི་ལེགས་བཤད་འདིས་གཙོས་ཚིག་
འབྲུ་སྙན་ཞིང་དོན་བཟང་པབའི་བཀའ་རྩོམ་ཡང་མང་དུ་གནང་སྟེ། བསྟན་པ་ལ་
བྱ་བ་རྒྱ་ཆེར་མཛད་ནས་དགུང་ལོ་དོན་ལྔ་ལ་ཕེབས་པ་མེ་མོ་སྦྲུལ་གྱི་ལོ་གདུལ་བྱ་
རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་རེ་ཞིག་གཟུགས་སྐུའི་བཀོད་པ་
བསྡུ་བའི་ཚུལ་བསྟན། དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་
པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་ཀྱི་སྤྱིར་འགྲོ་བ་མ་ལུས་
ཁ 222-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
དང༌། ལྷག་པར་བདག་ལྟ་བུའི་འཁོར་བའི་གཅོང་རོང་ཟབ་མོར་ལྷུང་ཞིང་ལྗོངས་
པས་གར་འགྲོའི་ཕྱོགས་བསླད་པ། ལས་ཀྱི་ཆུ་བོས་སྲིད་པའི་རྒྱ་མཚོར་རང་དབང་
མེད་པར་ཁྱེར་བ། མགོན་དང་སྐྱབས་མེད་པ་རྣམས་ཡལ་བ་འདོར་བ་ཐུགས་ཀྱིས་
མ་བཟོད་ནས། མི་རིང་བར་སླང་ཡང་ཤངས་བཀྲ་ཤིས་རྩེར་མཆོག་གི་སྤྲུལ་སྐུ་
བཟུང་སྟེ། མཆོག་གི་སྤྲུལ་སྐུ་རིན་པོ་ཆེ་རྗེ་བཙུན་བློ་བཟང་དཔལ་ལྡན་ཡེ་ཤེས་
དཔལ་བཟང་པོ་ཞེས་མཚན་ཉི་ཟླ་ལྟར་གྲགས་ཤིང་ལྷ་དང་བཅས་པའི་འགྲོ་བ་
ཡོངས་ཀྱི་དཔལ་མགོན་དུ་མི་འཇིགས་གདོང་ལྔས་བཏེག་པའི་ཁྲི་འཕང་མཐོན་
པོར་ལྷང་ངེ་ལྷན་ནེར་ཟབ་རྒྱས་ཆོས་ཀྱི་འཁོར་ལོ་བསྐོར་བཞིན་པར་བཞུགས་
སོ། །དེ་ཡང་བཀྲ་ཤིས་ལྷུན་གྱིས་གྲུབ་པའི་ཤར་རིའི་རྩེ་མོར་མཚན་དཔེའི་ཉིན་
བྱེད་ཤར་མ་ཐག་མཁྱེན་པའི་དཀྱིལ་འཁོར་ཡོངས་སུ་གང་ཞིང་ཐུབ་བསྟན་ཡོངས་
སུ་རྫོགས་པའི་མཁའ་དབྱིངས་འཕྲིན་ལས་འོད་སྣང་ཆེན་པོས་ཁྱབ་པས་ནི་ཆོས་
ལྟར་བཅོས་པའི་རྒྱུ་སྐར་མཐའ་དག་སྐད་ཅིག་ལ་མི་སྣང་བའི་ལམ་དུ་འཇུག་པར་
མཛད་པ། འཛམ་གླིང་ཡངས་པའི་ཐ་གྲུ་ཀུན་ན་གནས་པའི་དད་ལྡན་མཐའ་དག་
ནི་གང་གི་སྐུའི་ཕྱོགས་སུ་ལག་པའི་པདྨོ་འཛུམ་པ་སྟོན་ཅིང་ངོ་མཚར་བ་དང་དད་
པའི་ཤུགས་ཀྱིས་བསྐྱོད་པའི་དགའ་བའི་ཅ་ཅོ་སྒྲོག་པས་ནི་གཏམ་གཞན་གླེང་
བའི་གོ་སྐབས་ཕྲོགས་པ་ལྟ་བུར་གྱུར། མཁས་གྲུབ་སྨྲ་བའི་ཉི་མ་སླར་ཡང་བསམ་
བཞིན་བྱོན་པ་ཇི་བཞིན་མཁྱེན་རབ་ཀྱི་རྒྱ་མཚོ་རྣམ་དཔྱོད་ཀྱི་རྦ་རླབས་རབ་ཏུ་
གཡོས་པས་གཟིགས་མ་ཕྱོགས་ཀུན་ཏུ་འཐོར་ཞིང་རྟོག་གེ་མཁས་པར་སྙེམས་པ་
སུས་ཀྱང་ཟློག་པར་མི་ནུས་པའི་དྲི་མེད་རིགས་པའི་རླབས་ཀྱི་སྒྲ་ཆེན་པོ་བསྒྲགས་
པས་ནི་ཐུབ་པའི་བསྟན་ལ་ལོག་པར་འཁུ་བའི་ཆོམ་རྐུན་མ་ལུས་སྐྲག་ནས་མྱ་ངན་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང་མུན་པའི་ཁུང་བུར་འཇུག་པར་མཛད་པ། སྙིང་ནས་ཐར་པ་འདོད་པའི་དད་
ལྡན་མཐའ་དག་ནི་དད་པའི་ཤུགས་དྲག་པོས་ཇི་ལྟར་རྒྱ་མཚོ་ཆེན་པོར་ཆུ་ཕྲན་
འདུ་བ་བཞིན་དུ་ཞལ་དཀྱིལ་མཇལ་ཞིང་གསུང་གི་བདུད་རྩི་མྱོང་ཕྱིར་ཀུན་ནས་
འདུ་བར་གྱུར་ཏོ། །རྗེ་བཙུན་བླ་མ་འདིའི་ཆོས་ཀྱི་འཁོར་ལོ་བསྐོར་བའི་མཛད་པ་
ལ་སོགས་པ་སྐུ་ཆེ་བའི་ཡོན་ཏན་བསམ་གྱིས་མི་ཁྱབ་པ་དག་ནི་སླར་རིམ་གྱིས་ས་
སྟེང་སྐྱེ་བོ་ཡོངས་ལ་གསལ་བར་འགྱུར་རོ། །རྗེ་བཙུན་བློ་བཟང་ཡེ་ཤེས་དཔལ་
བཟང་པོ་དེ་ཉིད་ཀྱིས་ཐུགས་རྗེ་ཆེན་པོའི་ཆོས་སྐོར་འདི་གདུལ་བྱ་མཐའ་ཡས་པ་
ལ་གནང་ཞིང་། རྒྱུད་འཛིན་གྱི་གཙོ་བོ་དམ་པ་ནི་གངས་ཅན་འགྲོ་བའི་མགོན་པོ་
རྒྱལ་དབང་ཐམས་ཅད་མཁྱེན་པ་ རྗེ་བཙུན་བློ་བཟང་བསྐལ་བཟང་རྒྱ་མཚོ་སྟེ།
རྒྱལ་དབང་ཐམས་ཅད་མཁྱེན་པ་ཆེན་པོ་འདིས་རྗེ་བཙུན་བློ་བཟང་ཡེ་ཤེས་དཔལ་
བཟང་པོ་དེ་ཉིད་ལ་སྤྱིར་མདོ་སྔགས་ཀྱི་ཆོས་མཐའ་ཡས་པ་གསན་ཞིང་། ལྷག་
པར་ཐུགས་རྗེ་ཆེན་པོའི་དབང་དང་གདམས་པ་གསན་ནས་སྐལ་ལྡན་གྲངས་མེད་
པ་ལ་གནང་བས་རྒྱ་བོད་ཧོར་གསུམ་ཐམས་ཅད་ལ་ཆོས་འདིའི་འཕྲིན་ལས་ཀྱིས་
ཁྱབ་པར་མཛད་དོ། ། །
༈ རྒྱལ་དབང་ཐམས་ཅད་མཁྱེན་པ་ཆེན་ པོ་ རྗེ་བཙུན་བློ་བཟང་སྐལ་
བཟང་རྒྱ་མཚོ་དཔལ་བཟང་པོ་འདི་ནི་རང་ཅག་བོད་ཀྱི་ལྷ་གཅིག་འཕགས་མཆོག་
ཐུགས་རྗེ་ཆེན་པོ་ཉིད་ཡིན་པ་ཀུན་ལ་གྲགས་པ་ལྟར་ཡིན་ཞིང་། ཐ་མལ་པའི་སྣང་
ཚུལ་དང་བསྟུན་པའི་མཛད་པ་རྣམ་ཐར་ཡང་ཁྱད་པར་དུ་འཕགས་པ་ཞིག་སྟེ། སྐུ་
འཁྲུངས་ཙམ་ཉིད་ནས་ཐུགས་ སྙིང་རྗེ་ཆེན་པོའི་གཞན་དབང་དུ་གྱུར་པས་ཅི་
མཛད་ཐམས་ཅད་བསྟན་འགྲོར་སྨན་པའི་ཐབས་འབའ་ཞིག་ཏུ་སྦྱོར་བར་མཛད་
- 224 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པ། འཛམ་གླིང་ཡངས་པའི་ཁྱོན་ལ་དབང་བསྒྱུར་ཞིང་ཆེ་དགུ་ཀུན་གྱིས་མཆོད་
ཀྱང་ཁེངས་པའི་དྲི་ཙམ་ཡང་མེད་པར་གདུལ་བྱ་དམན་པ་ལ་ཐུགས་བརྩེ་བ།
ཐུགས་རྒྱུད་ལ་སྤངས་རྟོགས་མ་ལུས་མཐར་ཕྱིན་ཀྱང་ཕྱི་མའི་སྐྱེ་བོ་རྣམས་ལ་ཚུལ་
འདི་ལྟར་གྱིས་ཤིག་ཅེས་བསླབ་པའི་ཕྱིར་ཡོངས་འཛིན་མཁས་པ་མང་པོ་བསྟེན་
ཏེ་མདོ་རྒྱུད་དགོངས་འགྲེལ་དང་བཅས་པ་ལ་གསན་སྦྱོངས་མཐར་ཕྱིན་པར་
མཛད་ པས་ མདོ་ སྔགས་ གཞུང་ ལུགས་ ཀུན་ ལ་ མཁས་ པ། སའི་ སྟེང་ གི་ མཁོ་
དགུའི་ཡོ་བྱད་ཐམས་ཅད་དྲུང་དུ་འདུས་ཤིང་ནམ་མཁའ་མཛོད་ལ་མངའ་བརྙེས་
ཀྱང་ཡོད་པ་རྒྱུ་མཚན་དུ་བྱས་ནས་གཟབ་མཆོར་དང་ཕྱར་གཡང་གི་རྣམ་པ་སྐད་
ཅིག་ཀྱང་མི་མཛད་པར་ལོ་རེར་ན་བཟའ་གསར་པ་ཚར་རེ་ལས་བརྗེ་བར་མི་
མཛད་ཅིང་ཆོས་གོས་རྣམ་པ་གསུམ་པོ་ཚད་དང་དབྱིབས་དང་བཞེས་ཚུལ་སོགས་
འདུལ་བ་ནས་ ཇི་ ལྟར་གསུངས་པ་ལས་དམན་ལྷག་ཏུ་མ་སོང་བར་མཛད་པ་
སོགས་དྲན་ཤེས་བག་ཡོད་བརྟན་པོས་ཅི་མཛད་འདུལ་བ་དང་བསྟུན་ནས་མཛད་
པས་ སོ་ ཐར་ གྱི་ ཚུལ་ ཁྲིམས་ གཙང་ བ། བདག་ པས་ གཞན་ གཅེས་ ཀྱི་ ཐུགས་
བསྐྱེད་བཟང་པོས་ཅི་མཛད་སེམས་ཅན་གྱི་དོན་འབའ་ཞིག་ཏུ་མཛད་པས་བྱང་
སེམས་ཀྱི་ཚུལ་ཁྲིམས་རྣམ་པར་དག་པ། གསང་སྔགས་རྒྱུད་སྡེ་བཞིའི་དབང་ལུང་
མན་ངག་མཐའ་དག་རྒྱུད་ལྡན་བླ་མ་དམ་པ་ལས་གསན་ཅིང་ཐུགས་ཉམས་སུ་
བཞེས་པས་ཉམས་རྟོགས་ཕུལ་ཕྱིན་བརྙེས་ཤིང་རྡོ་རྗེ་ཐེག་པའི་དམ་ཚིག་ལས་
ནམ་ཡང་མི་འདའ་ཞིང་བཅས་པ་ ཆེ་ ཕྲ་མཐའ་དག་ཕྱག་ལེན་ལ་ཐེབས་པར་
མཛད་པས་རྒྱལ་བས་བསྔགས་པའི་རྡོ་རྗེ་འཛིན་པ་ཆེན་པོ་སྟེ། མདོར་ན་སྡོམ་
གསུམ་གྱི་བཅས་མཚམས་ལག་ལེན་ལ་ཁེལ་བ། ཆོས་ཀྱི་རྒྱལ་པོ་ཙོང་ཁ་པ་ཆེན་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པོའི་རིང་ལུགས་ལ་བསྲེ་སླད་ཕྲ་མོ་ཙམ་ཡང་མེད་པར་སྐྱོང་བས་རྣམ་ཐར་གཙང་
བ། འཆད་རྩོད་རྩོམ་གསུམ་གང་གི་ཐད་ལའང་ ཟླ་དང་བྲལ་བ་སྟེ་མདོར་ན།
མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །འདི་ཉིད་
ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །ཞེས་གསུངས་
པ་ ལྟར། གསང་ བ་ འདུས་ པའི་ དབང་ བཤད་ཆེན་མོ། རྡོ་ རྗེ་ འཇིགས་ བྱེད་ ཀྱི་
དབང་བཤད་དང་རིམ་གཉིས་ཀྱི་ཁྲིད་ཡིག །ཐུགས་རྗེ་ཆེན་པོའི་སྒྲུབ་ཐབས་དང་།
དཀྱིལ་ཆོག་སོགས་ལེགས་བཤད་དྲི་མ་མེད་པ་འདི་རྣམས་ལ་བལྟས་པས་ཤེས་
ཤིང་། རྣམ་ཐར་ཞིབ་པར་ནི་རྣམ་ཐར་གྱི་ཡི་གེ་ཆེན་མོ་ལོགས་སུ་བཞུགས་པ་
ལས་བལྟ་བར་བྱའོ། ཁོ་བོ་ཅག་རང་ གིས་དངོས་སུ་ཐོབ་པའི་བརྒྱུད་པ་ནི། རྗེ་
བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་ཀྱིས་ལྷ་པ་སྤྲུལ་སྐུ་ཞབས་དྲུང་
རིན་པོ་ཆེ་བློ་བཟང་འཕྲིན་ལས་ལ་དགྱེས་བཞིན་དུ་གནང་ངོ༌། ། །
༈ ཞབས་དྲུང་རིན་པོ་ཆེ་བློ་བཟང་འཕྲིན་ལས་ཞེས་བྱ་བའི་དམ་པ་འདི་ནི་
སྐྱེས་རབས་མང་པོ་ནས་ལམ་ལ་སྦྱངས་པའི་མཐུ་བརྟས་པ་ཞིག་སྟེ། ཞབས་དྲུང་
ལྷ་པ་བློ་བཟང་བསྟན་པ་དར་རྒྱས་ཀྱི་སྤྲུལ་སྐུར་འཁྲུལ་མེད་དུ་ངོས་ཟིན་ཅིང་སྐུ་ན་
ཕྲ་མོའི་དུས་ནས་དམ་པ་མང་པོའི་ཞབས་རྡུལ་སྤྱི་བོའི་རྒྱན་དུ་བཞེས་ཤིང་། ལྷག་
པར་རྗེ་བློ་བཟང་ཆོས་ཀྱི་རྒྱལ་མཚན་གྱི་ཐུགས་སྲས་དཀའ་ཆེན་ནམ་མཁའ་རྡོ་རྗེ་
ཞེས་ཡོངས་སུ་གྲགས་པ་དེ་ཉིད་ཀྱི་སྲས་ཀྱི་ཐུ་བོ་བླ་མ་རིན་ཆེན་དོན་གྲུབ་ལ་
དཔལ་དབེན་ས་སྙན་བརྒྱུད་ཀྱི་མན་ངག་རྣམས་བཞེས་ནས་ཐུགས་ཉམས་སུ་
བསྟར་བས་རྟོགས་པ་བླ་མེད་འཁྲུངས། པཎ་ཆེན་ཐམས་ཅད་མཁྱེན་པ་ཆེན་པོས་
སྤྱན་གྱི་འབྲས་བུ་ ལྟར་ བསྐྱངས་ཤིང་། ལམ་རིམ། ཕྱག་ཆེན། བློ་སྦྱོང་ གི་སྐོར་
- 226 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སོགས་ཆོས་བཀའ་མཐའ་ཡས་པ་དང་། ལྷག་པར་ཐུགས་རྗེ་ཆེན་པོའི་ཆོས་སྐོར་
ནི་གཟིམས་ཁང་རྒྱལ་མཚན་མཐོན་པོར་ཞབས་དྲུང་རིན་པོ་ཆེ་ཉིད་གཅིག་པུ་ལ་
དགྱེས་བཞིན་དུ་སྩལ། དེ་གའི་རྟེན་འབྲེལ་གྱིས་སྤྱིར་ཞབས་དྲུང་རིན་པོ་ཆེ་འདི་
ལ་དགེ་བའི་བཤེས་གཉེན་མང་པོས་གཏུགས་པས་འཕྲིན་ལས་དར་རྒྱས་ཆེ་ཞིང་།
ལྷག་ པར་ཐུགས་ རྗེ་ ཆེན་ པོའི་ ཆོས་སྐོར་ནི་དབེན་གནས་བྱང་ཆུབ་ཆེན་པོར་
བཞུགས་རིང་ལོ་རེ་བཞིན་སྐྱ་སེར་གྱི་སྐྱེ་བོ་བགྲང་བ་ལས་འདས་པ་ལ་གནང་།
ཐུགས་རྒྱུད་ལ་བྱང་ཆུབ་ཀྱི་སེམས་ཤུགས་དྲག་པའི་སྟབས་ཀྱིས་འཕྲིན་ལས་རྒྱ་ཆེ་
རྒྱུན་རིང་བ་བྱུང་སྟེ། དེ་ཡང་རྡོ་རྗེ་འཛིན་པ་བློ་བཟང་དོན་གྲུབ་ཅེས་བྱ་བ་དེ་ཉིད་
ཀྱིས་ཞབས་དྲུང་རིན་པོ་ཆེ་འདི་ལ་མདོ་སྔགས་ཀྱི་ཆོས་མང་དུ་གསན་ནས་རྗེ་
བཙུན་བློ་བཟང་ཡེ་ཤེས་དཔལ་བཟང་པོ་ལ་འབུལ་བར་མཛད། རྗེ་དེ་ཉིད་ཀྱིས་
སྐལ་ལྡན་གྱི་སློབ་མ་བགྲང་ལས་འདས་པ་ལ་གནང་བས་འཕྲིན་ལས་མཐའ་མེད་
དུ་འཕེལ་ལོ། །ཡང་ཞབས་དྲུང་རིན་པོ་ཆེ་ཉིད་ཀྱིས་གྲུབ་པའི་དབང་ཕྱུག་ཆེན་པོ་
བློ་བཟང་རྣམ་རྒྱལ་དེ་ཉིད་ལ་མདོ་སྔགས་ཀྱི་ཆོས་མང་དུ་གནང་ཞིང་། གྲུབ་པའི་
དབང་ཕྱུག་དེ་ཉིད་ནས་བརྒྱུད་པའི་འཕྲིན་ལས་ཀྱང་དར་ཆ་ཆེ་བར་གནས་སོ། །
ཞབས་དྲུང་རིན་པོ་ཆེ་ཉིད་ཀྱི་ཕྱི་རབས་བསྟན་འགྲོའི་དོན་དུ་ལེགས་བཤད་ཀྱི་
རྩོམ་པའང་མང་དུ་ཡོང་བར་མངོན་ཏེ། གྲུབ་པའི་དབང་ཕྱུག་བློ་བཟང་རྣམ་རྒྱལ་
དཔལ་བཟང་པོས་བསྐུལ་ནས་རྟེན་འབྲེལ་འཁོར་ཚུལ་གྱི་ལེགས་བཤད་རྨད་དུ་
བྱུང་བ་ཞིག་ཁོ་བོ་ཅག་གིས་མངོན་སུམ་དུ་མཐོང་ཞིང་། གཞན་ཡང་མང་དུ་ཡོད་
པར་མངོན་ནོ། །དེ་ལྟར་ཞབས་དྲུང་རིན་པོ་ཆེ་ཞེས་ཡོངས་སུ་གྲགས་པའི་སེམས་
དཔའ་ཆེན་པོ་དེ་ཉིད་ཀྱིས་བདག་ཅག་གི་དཔལ་ལྡན་བླ་མ་དམ་པ་གྲུབ་པའི་
- 227 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དབང་ཕྱུག་དཀའ་ཆེན་རིན་པོ་ཆེ་མཚན་དངོས་བློ་བཟང་རྣམ་རྒྱལ་ཞེས་གྲགས་པ་
དེ་ཉིད་ལ་ཐུགས་རྗེ་ཆེན་པོའི་སྒྲུབ་ཐབས་སྨྱུང་གནས་ཀྱི་སྡོམ་པ་དང་བཅས་པ་
དགྱེས་བཞིན་དུ་གནང་ངོ༌། །
༈ གྲུབ་པའི་དབང་ཕྱུག་བློ་བཟང་རྣམ་རྒྱལ་དེ་ཉིད་ནི་སྲིད་པ་མཐའ་དག་
མེ་འབར་བའི་ཀློང་ལྟར་གཟིགས་ནས་འཁོར་བ་མཐའ་དག་ལ་ཞེན་པ་ལོག་པའི་
ངེས་འབྱུང་ཤུགས་དྲག་གིས་གཏིང་ནས་བསྐུལ་བ། བྱམས་པ་དང་སྙིང་རྗེ་བྲན་དུ་
བཟུང་བས་རང་གི་དོན་དུ་ཐར་པའི་གོ་འཕང་ལ་ཡང་ཆགས་པ་མེད་པ། འགྲོ་
ཀུན་འཁོར་བའི་བཙོན་ར་ནས་སྒྲོལ་ཕྱིར་ཆོས་ཀྱི་རྒྱལ་པོའི་གོ་འཕང་དུ་གཤེགས་
པ་ལ་ཆེས་ཤིན་ཏུ་རིངས་པ། ཕྱི་དང་ནང་གི་ཆོས་ཐམས་ཅད་སྣང་ཙམ་ཉིད་ནས་
སྟོང་པར་གཟིགས་པས་མཚན་མར་འཛིན་པའི་ཁྲི་ཤིང་མཐའ་དག་རྩ་བ་ནས་
བཅད་པ། གྲུབ་མཆོག་དབེན་ས་པའི་མན་ངག་ལ་ལྷ་གཅིག་མི་གཅིག་གི་ཚུལ་དུ་
མཛད་པ། དབེན་པའི་རི་སུལ་དུ་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་སྙིང་
པོར་མཛད་པས་མི་ལ་གཉིས་པ་ལྟ་བུར་གྲགས་པ། མཐོ་དམན་བར་མའི་འགྲོ་བ་
ཀུན་ལ་ངོ་བསྲུང་མཐུན་མཇུག་སྤངས་ཏེ་ཅི་མཛད་འདུལ་བའི་བཅས་པ་དང་
མཐུན་པར་མཛད་པས་དྲང་སྲོང་ཆེན་པོའི་རྣམ་ཐར་རྗེས་སུ་སྐྱོང་བ། ཕྱོགས་རེའི་
ལམ་ལ་འཆེལ་བ་སྤངས་ཏེ་མདོ་སྔགས་ཟུང་དུ་འབྲེལ་བའི་ཉམས་ལེན་བཟང་པོ་
རྗེས་ སུ་ སྐྱོང་ བས་ སྙིགས་མའི་དུས་ འདིར་ རྒྱལ་བའི་ གདུང་ འཚོབ་ འཛིན་ པ།
མཛད་པ་རྣམ་ཐར་བཟང་ པོ་ ཕྱི་མའི་སྐྱེ་བོ་དག་ལ་སྣང་བར་མཛད་པ། སྲས་
བཅས་རྒྱལ་བ་ཀུན་གྱིས་བསྔགས་པར་འོས་པ་ཞིག་བྱོན་ཏེ། མཛད་པ་རྣམ་ཐར་
ཞིབ་ཏུ་ཤེས་ པར་འདོད་ན་ནི། ཐུན་མོང་དང་ཐུན་མོང་མ་ཡིན་ པའི་མཛད་པ་
- 228 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཟང་པོ་རྣམས་ཁོ་བོས་ལོགས་སུ་ཡི་གེར་བྲིས་ནས་ཡོད་པས་ཤེས་པར་བྱའོ། །
གྲུབ་པའི་དབང་ཕྱུག་ཆེན་པོ་དེ་ཉིད་ཀྱི་ཞབས་དྲུང་དུ་སྨྱུང་གནས་ཀྱི་སྡོམ་པ་
ཐུགས་རྗེ་ཆེན་པོའི་སྒྲུབ་ཐབས་ཀྱི་ལུང་མན་ངག་དང་ བཅས་ པ་བདག་གིས་
ལེགས་པར་ཞུས་སོ། །ཡང་རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་
ཀྱིས་རྡོ་རྗེ་འཛིན་པ་བློ་བཟང་རིག་གྲོལ་ལ་ཐུགས་རྗེ་ཆེན་པོའི་དབང་མན་ངག་
དང་བཅས་པ་དགྱེས་བཞིན་དུ་གནང་ངོ༌། །
༈ རྡོ་རྗེ་འཛིན་པ་བློ་བཟང་རིག་གྲོལ་ཞེས་བྱ་བའི་དམ་པ་དེ་ནི་གཙང་
སྟོད་ཉི་རི་ཞེས་བྱ་བའི་ཡུལ་དུ་སྐུ་འཁྲུངས། གཞོན་ནུའི་དུས་ནས་རབ་ཏུ་བྱུང་ཞིང་
ཆོས་གྲྭ་ཆེན་པོ་བཀྲ་ཤིས་ལྷུན་པོར་ཞུགས་ཏེ་ཀུན་མཁྱེན་ལེགས་པ་དོན་གྲུབ་ཀྱི་
ཡིག་ཆའི་སྟེང་ནས་རྣམ་འགྲེལ། ཕར་ ཕྱིན། དབུ་མ་། འདུལ་བ། མཛོད་བཅས་
གཞུང་ཆེན་མོ་ལྔ་ལ་སྦྱངས་པ་མཐར་ཕྱིན་པར་མཛད། དེ་ནས་སྔགས་གྲྭར་ཕེབས་
ཏེ་གསང་སྔགས་རྒྱུད་སྡེ་བཞི་ལ་སྦྱངས་ཤིང་། རྗེ་བཙུན་བློ་བཟང་ཡེ་ཤེས་དཔལ་
བཟང་པོ་ལས་དབང་ལུང་མན་ངག་མཐའ་ཡས་པ་གསན་ཅིང་། ལྷག་པར་དཔལ་
དབེན་ས་སྙན་བརྒྱུད་ཀྱི་མན་ངག་གི་སྙིང་པོ་ལམ་གྱི་ལུས་ཡོངས་སུ་རྫོགས་པའི་
ཟབ་ལམ་བླ་མའི་ཞལ་འབྱོར་གྱི་ཟབ་ཁྲིད་རྒྱས་པར་གསན་ཏེ་ཐུགས་དམ་གྱི་གཙོ་
བོར་མཛད། རྡོ་རྗེ་འཛིན་པ་དགེ་ལེགས་རབ་རྒྱས་ལས་དཔལ་གསང་བ་འདུས་
པའི་རིམ་གཉིས་ཀྱི་ཟབ་ཁྲིད་སོགས་ཆོས་བཀའ་མཐའ་ཡས་པ་གསན། རྡོ་རྗེ་
འཛིན་པ་བློ་བཟང་དོན་གྲུབ་ལས་དཔལ་རྡོ་རྗེ་འཇིགས་བྱེད་ཀྱི་རིམ་གཉིས་ཀྱི་
ཟབ་ཆོས་མང་དུ་གསན། དེ་ལྟར་བླ་མ་དམ་པ་དེ་དག་གི་ཞབས་ལ་ཡུན་རིང་དུ་
གཏུགས་ཏེ་དཔལ་དབེན་ས་སྙན་བརྒྱུད་ཀྱི་མན་ངག་ཕལ་མོ་ཆེ་ གསན་ནས་ ་
-229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དབེན་པའི་གནས་དུ་མར་ཐུགས་དམ་ལ་གཞོལ་བར་མཛད་པས་ཉམས་རྟོགས་
ཕུལ་ཕྱིན་བརྙེས། དེ་ནས་པཎ་ཆེན་ཐམས་ཅད་མཁྱེན་པ་ཆེན་པོའི་བཀས་ཤར་
རྩེའི་ཁྲི་ལ་ཕེབས་ཏེ་གཞུང་བཤད་རྒྱ་ཆེར་མཛད། དེ་ནས་སྔགས་ཁང་གི་གདན་
སར་ཕེབས་ཏེ་འགྲེལ་པ་བཞི་སྦྲགས་སོགས་སྔགས་ཕྱོགས་ཀྱི་བཤད་པ་རྒྱ་ཆེར་
མཛད་ཅིང་དབང་ལུང་མན་ངག་མཐའ་ཡས་པ་གནང་བས་རྡོ་རྗེ་འཛིན་པ་ཞེས་
མཚན་དུ་གྲགས། དབང་ཕྱོགས་གོང་མ་ཆེན་པོའི་རྒྱལ་ཁབ་ཏུ་བྱོན་ནས་བསྟན་
འགྲོའི་དོན་རྒྱ་ཆེར་མཛད། སྐུ་ཚེའི་མཇུག་ལ་ཤངས་རྒྱ་མཚོར་སྒྲུབ་གནས་བདེ་
ཆེན་བཏབ་སྟེ་ཐུགས་དམ་གཙོ་བོར་མཛད་ཅིང་ཕྱོགས་ཕྱོགས་ནས་འདུས་པའི་
དད་ལྡན་རྣམས་ལ་དབང་ལུང་མན་ངག་རྒྱ་ཆེར་སྩལ། དེ་ལྟར་བསྟན་འགྲོའི་དོན་
རྒྱ་ཆེར་མཛད་པས་རྒྱུད་འཛིན་དམ་པའང་མང་དུ་བྱོན་ཏེ་མཐའ་དག་བརྗོད་པར་
མི་ནུས་ཤིང་རགས་རིམ་ཞིག་བརྗོད་ན། གྲུབ་པའི་དབང་ཕྱུག་བློ་བཟང་རྣམ་རྒྱལ།
སྔགས་ཆེན་དམ་ཆོས་དཔལ་འབྱོར། ཤར་རྩེ་ཞལ་སྔ་ནས་བློ་བཟང་མགོན་པོ།
སྐུ་སྐྱེ་རིན་པོ་ཆེ་བློ་བཟང་བསྟན་པའི་རྒྱལ་མཚན། བྱང་ཆེན་གདན་ས་པ་གནས
བརྟན་བླ་མ། དུས་འཁོར་བླ་མ་ཡོན་ཏན་དར་རྒྱས། མངའ་རིས་གྲྭ་ཚང་གི་བླ་མ་
ངག་དབང་ཆོས་ གྲགས་། རྡོ་ རྗེ་ འཛིན་པ་ཡེ་ཤེས་དཔལ་འབྱོར་སོགས་མཐའ་
ཡས་པ་བྱོན་ཞིང་། གྲུབ་པའི་དབང་ཕྱུག་དོན་ཡོད་མཁས་གྲུབ་པས་ཀྱང་རྡོ་རྗེ་
འཛིན་པ་འདིའི་ཞབས་ལ་གཏུགས་སོ། །དེ་དག་གི་ནང་ནས་ཀྱང་རྡོ་རྗེ་འཛིན་པ་
ཡེ་ཤེས་དཔལ་འབྱོར་གྱིས་གཙང་ཕྱོགས་སུ་དབང་རྗེས་གནང་གི་སྐོར་རྒྱ་ཆེར་
སྤེལ་བར་མཛད། དུས་འཁོར་བླ་མ་ཡོན་ཏན་དར་རྒྱས་ཀྱིས་དབུས་ཕྱོགས་སུ་
ཆོས་རྒྱུན་རྒྱ་ཆེར་སྤེལ། གྲུབ་པའི་དབང་ཕྱུག་བློ་བཟང་རྣམ་རྒྱལ་གྱིས་ཟབ་ལམ་
- 230 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བླ་མའི་རྣལ་འབྱོར་གྱི་ཟབ་ཁྲིད་རྩལ་དུ་བཏོན་ཏེ་རྒྱ་ཆེར་སྤེལ་བར་མཛད། ལྷག་
པར་རྗེ་ཡབ་སྲས་ནས་བརྒྱུད་པའི་དཔལ་དུས་ཀྱི་འཁོར་ལོའི་དབང་བཞི་ཡོངས་
སུ་རྫོགས་པའི་རྒྱུན་ཆད་དུ་ཉེ་བ་ན་རྡོ་རྗེ་འཛིན་པ་འདིས་རྒྱ་ཆེར་སྤེལ་བར་མཛད་
དེ། རྡོ་རྗེ་འཛིན་པ་འདིས་དུས་འཁོར་བླ་མ་དང་རྡོ་རྗེ་འཛིན་པ་ཡེ་ཤེས་དཔལ་
འབྱོར་སོགས་ལ་གནང་ཞིང་བརྒྱུད་པ་མ་ཆད་པར་གཞན་ལ་སྤེལ་དགོས་པའི་
བཀའ་གནང་བ་ལ་བརྟེན། རྡོ་རྗེ་འཛིན་པ་ཡེ་ཤེས་དཔལ་འབྱོར་གྱིས་དཔལ་སྣར་
ཐང་གི་གཙུག་ལག་ཁང་དུ་དུས་ཀྱི་འཁོར་ལོའི་དབང་ཡོངས་སུ་རྫོགས་པ་གནང་།
དེའི་ཚེ་བདག་གིས་ཀྱང་དུས་ཀྱི་འཁོར་ལོའི་དབང་ཡོངས་སུ་རྫོགས་པའི་བཀའ་
དྲིན་ཐོབ་བོ། །དུས་འཁོར་བླ་མས་དབུས་ཕྱོགས་སུ་འདིའི་དབང་རྒྱ་ཆེར་གནང་
བས་དུས་འཁོར་བླ་མ་ཞེས་མཚན་གྲགས། རྒྱལ་དབང་ཐམས་ཅད་མཁྱེན་པ་ཆེན་
པོས་དེ་ནས་བརྒྱུད་པའི་དུས་འཁོར་གྱི་དབང་བཞེས་ཏེ་རྒྱ་ཆེར་སྤེལ་བར་མཛད་
པས་དེང་སང་གཙང་དབུས་ཐམས་ཅད་དུ་དཔལ་དུས་ཀྱི་འཁོར་ལོའི་ཆོས་སྐོར་རྒྱ་
ཆེར་འཕེལ་བ་འདི་རྡོ་རྗེ་འཛིན་པ་བློ་བཟང་རིག་གྲོལ་གྱི་སྐུ་དྲིན་ཡིན་པས་རྡོ་རྗེ་
འཛིན་པ་འདི་ནི་གངས་ཅན་པ་ཡོངས་ལ་སྐུ་དྲིན་ཆེ་བ་ཞིག་གོ །དེ་ལྟར་བསྟན་
པའི་བྱ་བ་རྒྱ་ཆེར་མཛད་ནས་ཕྱི་རབས་ཀྱི་སྐྱེ་བོ་རྣམས་ཀྱི་དོན་དུ་དཔལ་དབེན་ས་
སྙན་བརྒྱུད་ཀྱི་མན་ངག་ཡི་གེར་བཀོད་པའི་ལེགས་བཤད་ཀྱི་རྩོམ་པ་རྨད་དུ་བྱུང་
བ་པོ་ཏི་གཉིས་ཙམ་བཞུགས་སོ། །རྡོ་རྗེ་འཛིན་པ་བློ་བཟང་རིག་གྲོལ་དེ་ཉིད་
ཀྱིས་སྲས་ཀྱི་ཐུ་བོ་རྡོ་རྗེ་འཛིན་པ་ཡེ་ཤེས་དཔལ་འབྱོར་དཔལ་བཟང་པོ་ལ་གནང་
ངོ༌། །
༈ རྡོ་རྗེ་འཛིན་པ་ཡེ་ཤེས་དཔལ་འབྱོར་ཞེས་གྲགས་པ་དེ་ནི་གཙང་སྟོད་
231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དུ་ སྐུ་འཁྲུངས། སྐུ་གཞོན་ནུའི་དུས་ནས་གངས་ཅན་ཆོས་འཕེལ་ གྱི་ཆོས་གྲྭར་
ཞུགས་ནས་ལོ་གསུམ་གྱི་བར་ལ་རྣམ་འགྲེལ་ལ་གསན་སྦྱོང་མཛད། དེ་ནས་བཀྲ་
ཤིས་ལྷུན་པོར་ཕེབས་ཏེ་གཞུང་ཆེན་མོ་རྣམས་ལ་སྦྱངས་པ་མཐིལ་ཕྱིན་པ་མཛད་
ཅིང་། རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞབས་རྡུལ་སྤྱི་བོར་བཀོད་
ནས་མདོ་སྔགས་ཀྱི་ཆོས་མང་དུ་གསན་ཅིང་། དེ་ནས་དབེན་པའི་རི་ལ་ཕེབས་ཏེ་
རྡོ་རྗེ་འཛིན་པ་བློ་བཟང་རིག་གྲོལ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་
བསྟེན། དབང་ལུང་མན་ངག་ཕལ་མོ་ཆེ་བུམ་པ་གང་བྱོའི་ཚུལ་དུ་གསན། ཇི་ལྟར་
གསན་པ་ལྟར་ཐུགས་ཉམས་སུ་བཞེས་ནས་མཐར་བསྟན་པ་ལ་བྱ་བ་རྒྱ་ཆེར་
མཛད། དེའི་ནང་ནས་ཀྱང་ རྗེ་བཙུན་བློ་བཟང་ཡེ་ཤེས་ནས་བརྒྱུད་པའི་དབང་
དང་རྗེས་གནང་གི་སྐོར་རྣམས་འཕྲིན་ལས་དར་ཆ་ཆེ་བར་བྱུང་ངོ༌། །དེ་ལྟ་བུའི་རྡོ་
རྗེ་འཛིན་པ་དེ་ཉིད་ཀྱི་ཞབས་དྲུང་དུ་བདག་གིས་ཆོས་ཀྱི་བཀའ་དྲིན་མང་དུ་ཐོབ་
ཅིང་། ལྷག་པར་བྱ་རྒྱུད་ཀྱི་སྐོར་ལ་བྱ་རྒྱུད་ཐམས་ཅད་ཀྱི་གཙོ་བོར་གྱུར་པ་ཐུབ་པ་
དམ་ཚིག་གསུམ་བཀོད་ཀྱི་དབང་དང་། བྱ་རྒྱུད་པདྨའི་རིགས་ཀྱི་གཙོ་བོར་གྱུར་པ་
ཚེ་དཔག་མེད་ལྷ་དགུའི་དབང་དང་། བྱ་རྒྱུད་པདྨའི་རིགས་ཀྱི་བདག་པོ་ཐུགས་རྗེ་
ཆེན་པོ་ཞལ་བཅུ་གཅིག་པའི་དབང་རྣམས་དགྱེས་བཞིན་དུ་སྩལ་བ་ལེགས་པར་
ཐོབ་བོ། །ཡང་། རྗེ་བཙུན་བློ་བཟང་ཆོས་ཀྱི་རྒྱ་མཚན་གྱིས་དྲུང་པ་རྒྱལ་ཚབ་པ་
དང༌། རྒྱ་ཕུག་པ་གཉིས་ལ་གནང་། །
༈ དེ་ཡང་། དྲུང་པ་རྒྱལ་ཚབ་པ་ནི་མངའ་རིས་བཟང་དཀར་བྱ་བའི་ཡུལ་
གྱི་སའི་ཆ་བཟང་ལྷ་ཞེས་བྱ་བར་མངའ་རིས་ཆོས་རྒྱལ་གྱི་གདུང་རྒྱུད་དྲི་མ་མེད་པ་
བཟང་ལྷ་རྒྱལ་པོའི་སྲས་སུ་སྐུ་འཁྲུངས། དགུང་ལོ་ཉི་ཤུ་རྩ་ལྔ་ཙམ་ལ་ཕེབས་པ་
- 232 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ན་དབུས་གཙང་དུ་ཕེབས་ཏེ། ཐོག་མར་སེ་རར་ཕེབས་ནས་བསྡུས་པའི་རྟགས་
གསལ་རྩ་བ་སོགས་ཐུགས་གཉེར་ཐོག་ཅིག་མཛད། དེ་ནས་དྭགས་པོ་གྲྭ་ཚང་དུ་
ཕེབས་ཏེ་གཞུང་ལུགས་རྣམས་ལ་སྦྱངས། སླར་ཡང་སེ་རར་ཕེབས་ཏེ་དབུ་མ་
སོགས་གཞུང་ཆེན་མོ་རྣམས་ལ་གསན་སྦྱོང་མཐར་ཕྱིན་པར་མཛད། དེ་ནས་རྒྱུད་
སྟོད་ལ་ཕེབས་ཏེ་སྔགས་ཕྱོགས་ལ་ཐུགས་སྦྱོང་མཛད། དེ་ལྟར་མདོ་སྔགས་ཀྱི་
གཞུང་རབ་འབྱམས་ལ་མཁས་པར་གྱུར་པ་ན་གཙང་དུ་ཕེབས་ཏེ། རྗེ་བཙུན་བློ་
བཟང་ཆོས་ཀྱི་རྒྱལ་མཚན་གྱི་ཞབས་ལ་གཏུགས་ཏེ་དཔལ་དབེན་ས་སྙན་བརྒྱུད་
ཀྱི་གདམས་ངག་མ་ལུས་པ་བུམ་པ་གང་བྱོའི་ཚུལ་དུ་གསན། དེ་ནས་ཚེ་འདི་བློས་
བཏང་ སྟེ་རྟ་ནག་ སའི་ཡོལ་དཀར། གོ་བོ་ཚང་། ཞལ་ གཟིགས་སོགས་དབེན་
གནས་དུ་མར་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་རྩེ་གཅིག་ཏུ་མཛད་པས་
གྲུབ་ པའི་གོ་འཕང་མཐོན་པོར་ གྱུར་ཏེ། རྒྱ་བོད་ཧོར་སོགས་ཐམས་ཅད་ནས་
གདུལ་བྱ་གྲངས་མེད་པ་འདུས་པ་ལ་མདོ་སྔགས་ཀྱི་གདམས་པ་མཐའ་ཡས་པ་
སྩལ། པཎ་ཆེན་ཐམས་ཅད་མཁྱེན་པ་ཆེན་པོའི་བཀས་ཤངས་མདོ་རྒོད་ཚང་དུ་
ཕེབས་ཏེ་བསྟན་པ་ལ་བྱ་བ་རྒྱ་ཆེར་མཛད། མཐར་དགུང་ལོ་བརྒྱད་ཅུ་རྒྱ་བཞི་པ་
ལ་ལྷ་ལྔ་བྲག་ཏུ་ཞིང་བརྗེ་བའི་ཚུལ་བསྟན་ནོ། །
༈ དྲུང་པ་རྟ་ཕུག་པ་ནི། དྲུང་པ་རྒྱལ་ཚབ་པ་དང་གདུང་གཅིག་པས་གོང་
དུ་བརྗོད་ཟིན་པ་ལྟར་བཟང་ལྷ་ རྒྱལ་ པོ་ཆོས་རྒྱལ་དཔལ་ལྡེ་དང༌། ཡུམ་སྐྱིད་
འཛོམ་ཞེས་བྱ་བ་གཉིས་ཀྱི་སྲས་སུ་བཟང་ལྷར་སྐུ་འཁྲུངས། མཚན་དཔལ་ལྡེ་
ཞེས་བཏགས། དགུང་ལོ་བཅུ་ གསུམ་ པ་ལ་དྲུང་ པ་ བློ་བཟང་རྣམ་རྒྱལ་ ཞེས་
གྲགས་པའི་བླ་མ་དམ་པ་ཞིག་ལ་གཙུག་ཕུད་ཕུལ་ཏེ་དགེ་བསྙེན་གྱི་སྡོམ་པ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཞེས་མཚན་བློ་བཟང་རྒྱལ་མཚན་དུ་གསོལ། བློ་བཟང་དམ་ཆོས་རྒྱལ་མཚན་
ཞེས་དམ་ཆོས་ནི་དྲུང་པ་རང་ཉིད་ཀྱིས་བཅུག་པ་ཡིན་གསུངས། དེ་ནས་དགུང་ལོ་
ཉེར་ལྔ་ཙམ་གྱི་བར་དུ་མངའ་རིས་སུ་བཞུགས་ནས་མདོ་སྔགས་ཀྱི་ཆོས་མང་དུ་
གསན་ཅིང་བསྙེན་སྒྲུབ་སོགས་ལའང་འགྲུས་པར་མཛད། དེ་ནས་དབུས་གཙང་དུ་
ཕེབས་ཏེ། ཐོག་མར་དཀྱིལ་ཁང་གྲྭ་ཚང་གི་བླ་མ་སྨན་བླ་ཞེས་བྱ་བ་ལ་དགེ་ཚུལ་
གྱི་སྡོམ་པ་བཞེས་ཤིང་། དཀྱིལ་ཁང་གི་འཛིན་གྲྭར་གསན་སྦྱོང་ལ་ཞུགས། པཎ་
ཆེན་ཐམས་ཅད་མཁྱེན་པ་ཆེན་པོ་བློ་བཟང་ཆོས་ཀྱི་རྒྱལ་མཚན་གྱིས་སྤྱན་གྱི་
འབྲས་བུ་ལྟར་བསྐྱངས་ཤིང་མདོ་སྔགས་ཀྱི་གདམས་པ་མཐའ་ཡས་ པ་ཞུ་མ་
དགོས་པ་དགྱེས་བཞིན་དུ་སྩལ། དེ་ནས་པཎ་ཆེན་ཐམས་ཅད་མཁྱེན་པ་ཆེན་པོས་
དབེན་པའི་གནས་སུ་སྒྲུབ་པ་བྱ་དགོས་པའི་བཀའ་ལུང་གནང་བ་ལྟར་ཚེ་འདིའི་
འཁྲི་བ་ཕྲ་མོ་ཙམ་ཡང་མེད་པར་རྟ་ནག་རྟ་ཕུག་སོགས་དབེན་གནས་དུ་མར་
དཀའ་སྤྱད་དྲག་པོའི་སྒོ་ནས་སྒྲུབ་པ་ཡུན་རིང་ལ་དར་དྲག་པ་མཛད་པས་ཉམས་
རྟོགས་ཕུལ་དུ་ཕྱིན་པ་འཁྲུངས་པ་ན་མཁས་ཤིང་གྲུབ་པའི་སྙན་གྲགས་ཀྱིས་ས་
སྟེང་ཁྱབ་པར་གྱུར་ཏེ་སྐལ་ལྡན་གྲངས་མེད་པ་ལ་ཟབ་རྒྱས་ཀྱི་གདན་ས་པ་སྩལ་
ཞིང་འཕྲིན་ལས་ཀྱི་ཁྱབ་གདལ་ཤིན་ཏུ་ཆེ་བས་རྒྱུད་འཛིན་གྱི་བསྟན་འཛིན་དམ་
པའང་མང་དུ་བྱོན་ཏེ། རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོ་བ། ལྕང་སྐྱ་
ཞབས་དྲུང་རིན་པོ་ཆེ་ངག་དབང་བློ་བཟང་ཆོས་ལྡན། གྲུབ་པའི་དབང་ཕྱུག་སྨན་
ཁང་པ་ངག་དབང་ཆོས་འཕེལ། རྡོ་རྗེ་འཛིན་པ་ལྷུན་གྲུབ་རྒྱ་མཚོ་གྲུབ་པའི་དབང་
ཕྱུག་བརྩོན་འགྲུས་རྒྱ་མཚོ་སོགས་བསྟན་པ་ཡོངས་རྫོགས་ལ་མཁས་ཤིང་གྲུབ་
པའི་བུ་ཆེན་མང་དུ་བྱོན་ཞིང་། པཎ་ཆེན་ཐམས་ཅད་མཁྱེན་པ་ཆེན་པོ་རྗེ་བཙུན་བློ་
- 234 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཟང་ཡེ་ཤེས་དཔལ་བཟང་པོས་ཀྱང་དམ་པ་འདི་ཉིད་ལ་ནམ་མཁའ་སྒོ་འབྱེད་
ཀྱི་དབང་དང༌། གཅོད་སོགས་ཆོས་བཀའ་ཅི་རིགས་གསན་པར་མཛད། འཕྲིན་
ལས་རྒྱ་ཆེར་སྤེལ་བའི་རྒྱུད་འཛིན་གྱི་གཙོ་བོ་ནི་གྲུབ་པའི་དབང་ཕྱུག་དགེ་ལེགས་
རྒྱ་མཚོའོ། །དེ་ལྟར་དྲུང་པ་རྒྱ་ཚབ་པ་དང༌། རྟ་ཕུག་པ་གཉིས་ཀྱི་རྣམ་པར་ཐར་པ་
ཞིབ་པར་ནི་རྣམ་ཐར་གྱི་ཡི་གེ་ལོགས་སུ་བཞུགས་པ་ལས་བལྟ་བར་བྱའོ། །དྲུང་
པ་རྟ་ཕུག་པས་རྗེ་དགེ་ལེགས་རྒྱ་མཚོ་ལ་ཆོས་སྐོར་འདི་གནང༌། །
༈ རྗེ་དགེ་ལེགས་རྒྱ་མཚོ་བ་དེ་ནི། དྲུང་པ་རྣམ་པ་གཉིས་དང་འཁྲུངས་
ཡུལ་གཅིག་པས་མངའ་རིས་བཟང་ལྷར་ཡབ་གུ་རུ་དཀོན་མཆོག་དང༌། ཡུམ་བུ་
མོ་ཆོག་གཉིས་ཀྱི་སྲས་སུ་སྐུ་འཁྲུངས། ཡུམ་གྱི་སྐུ་དྲིན་བསབ་ཕྱིར་དགུང་ལོ་བཅུ་
དྲུག་ གི་ བར་ དུ་ ཁྱིམ་ དུ་ བཞུགས། ཡུམ་ གཤེགས་ ནས་ དཔོན་ སློབ་ བློ་བཟང་
ལེགས་པའི་དྲུང་དུ་ཡོངས་རྫོགས་དགེ་བསྙེན་གྱི་སྡོམ་པ་བཞེས། དེ་ནས་དབུས་
གཙང་དུ་ཕེབས་ཏེ། ཐོག་མར་བཀྲ་ཤིས་ལྷུན་པོར་ཕཎ་ཆེན་བློ་བཟང་ཆོས་ཀྱི་
རྒྱལ་མཚན་དཔལ་བཟང་པོ་ཞལ་མཇལ། དེ་ནས་ཤངས་མདོ་རྒོད་ཚང་དུ་ཕེབས་
ཏེ་དྲུང་པ་རྒྱལ་ཚབ་པ་བརྩོན་འགྲུས་རྒྱལ་མཚན་ལས་དགེ་ཚུལ་གྱི་སྡོམ་པ་བཞེས་
མཚན་ དགེ་ ལེགས་ རྒྱ་ མཚོར་ གསོལ། ཆོས་ བཀའ་ ཅི་ རིགས་ གསན། དེ་ ནས་
དྭགས་པོ་གྲྭ་ཚང་དུ་ཕེབས་ཏེ་དཀའ་ཆེན་བཞི་ལ་སྦྱངས་པ་མཐར་ཕྱིན་པར་
མཛད། སླར་ཡང་གཙང་དུ་ཕེབས་ཏེ་དྲུང་པ་རྒྱལ་ཚབ་པ་ལས་བསྙེན་རྫོགས་ཀྱི་
སྡོམ་པ་བཞེས། དྲུང་པ་རྒྱལ་ཚབ་པ་འདས་ནས་དྲུང་པ་རྟ་ཕུག་པ་བསམ་སྦྱོར་
གཉིས་ཀྱི་སྒོ་ནས་ཚུལ་བཞིན་དུ་བསྟེན་ཏེ། བྱང་ཆུབ་ལམ་གྱི་རིམ་པའི་མན་ངག་
མཐའ་ཆོད་པར་གསན། དེ་ནས་སེ་ར་རྩེར་ཕེབས་ཏེ་དཀའ་སྤྱད་དྲག་པོའི་སྒོ་ནས་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྒྲུབ་པ་ལ་རྩེ་གཅིག་ཏུ་གཞོལ་བར་མཛད་པས་གྲུབ་པའི་གོ་འཕང་བརྙེས་ནས་
སྐལ་ལྡན་གྲངས་མེད་སྨིན་པར་མཛད་ཅིང་། མཐར་རྗེ་བཙུན་བླ་མ་ངག་དབང་
བྱམས་པ་རང་གི་རྒྱལ་ཚབ་ཏུ་མངའ་གསོལ་ཞིང་ཐུབ་བསྟན་ཡོངས་རྫོགས་ཀྱི་
བདག་པོར་བྱིན་གྱིས་བརླབས་ཏེ་དགའ་ལྡན་དུ་རྒྱལ་བ་མི་ཕམ་པའི་མདུན་སར་
གཤེགས་སོ། །གྲུབ་པའི་དབང་ཕྱུག་འདིའི་རྣམ་པར་ཐར་པ་ཞིབ་པར་ནི་བདག་
ཅག་གི་དཔལ་ལྡན་བླ་མ་དམ་པ་རྗེ་བཙུན་ངག་དབང་བྱམས་པ་དཔལ་བཟང་
པོས་མཛད་པའི་རྣམ་ཐར་གྱི་ཡི་གེ་ཆེན་མོ་ལས་ཤེས་པར་བྱའོ། །གྲུབ་པའི་དབང་
ཕྱུག་དགེ་ལེགས་རྒྱ་མཚོ་བ་དེ་ཉིད་ཀྱི་བདག་ཅག་གི་དཔལ་ལྡན་བླ་མ་དམ་པ་རྗེ་
བཙུན་ངག་དབང་བྱམས་པ་ལ་ཆོས་སྐོར་འདི་དགྱེས་བཞིན་དུ་གནང་། བཀའ་
དྲིན་གསུམ་ལྡན་རྗེ་བཙུན་རྩ་བའི་བླ་མ་བྱམས་པའི་མཚན་ཅན་གྱི་ཞབས་དྲུང་དུ་
ཐུགས་རྗེ་ཆེན་པོ་དཔལ་མོ་ལུགས་ཀྱི་དབང་དང་རིགས་གཏད་ཀྱི་རྗེས་གནང་།
སྒྲུབ་ཐབས་ཀྱི་ལུང་། སྨྱུང་བར་གནས་པའི་སྡོམ་པ་དང་བཅས་པ་དགྱེས་བཞིན་དུ་
སྩལ་བ་བདག་གིས་ལན་མང་དུ་ཐོབ་བོ། །
༈ བདག་གི་དཔལ་ལྡན་བླ་མ་དམ་པ་མཚན་བརྗོད་པར་དཀའ་བ་ རྗེ་
བཙུན་བླ་མ་ངག་དབང་བྱམས་པ་ཞེས་མཚན་ཡོངས་སུ་གྲགས་པ་འདི་ནི། སྔོན་
ཡུན་རིང་པོའི་དུས་ནས་བདག་ཅག་སྙིགས་མའི་དུས་ཀྱི་འགྲོ་བ་སངས་རྒྱས་དང་
བྱང་སེམས་གོང་མ་རྣམས་ཀྱི་ཡལ་བར་བོར་བ། སྙིགས་མ་ལྔའི་རྒུད་པས་ཆེས་
ཆེར་མནར་བ། སྡུག་བསྔལ་བརྒྱ་ཕྲག་མང་པོས་ཉམ་ཐག་པ། གྱ་ཞིང་མགོན་མེད་
པ་རྣམས་ཀྱི་མགོན་དང་། སྐྱབས་དང་། དཔུང་གཉེན་དང༌། གླིང་ལྟ་བུར་འགྱུར་
བའི་ཐུགས་བསྐྱེད་བཟང་པོའི་འབྲས་བུ་དུས་སུ་སྨིན་པས་མཚན་ཐོས་པ་ཙམ་
- 236 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གྱིས་གདུང་བ་སེལ་བ། རྒྱལ་བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་
མཐུ་གྲུབ་པས་མཆོག་དམན་བར་མའི་སྐྱེ་བོ་ཐམས་ཅད་ཆོས་ཀྱི་བདུད་རྩིས་ཚིམ་
པར་མཛད་པ། མདོ་རྒྱུད་དགོངས་འགྲེལ་དང་བཅས་པ་ལ་མཁས་ཤིང་གྲུབ་པའི་
ཡོན་ཏན་གྱི་ཆེ་བ་ཉིད་ཀྱི་མཐུས་ཐུབ་བསྟན་ཡོངས་སུ་རྫོགས་པའི་ཆོས་ཀྱི་རྒྱལ་
སྲིད་ལ་མངོན་པར་དབང་བསྐུར་བ། ཆོས་ཀྱི་རྒྱལ་པོའི་བྱ་བ་བྱེད་པ། ལུང་རིགས་
དྲི་མ་མེད་པའི་སེང་གེའི་ང་རོ་བསྒྲགས་པས་ལུས་མེད་བདག་པོ་དཔུང་དང་བཅས་
པའི་ཝ་སྐྱེས་མཐའ་དག་སྐྲག་པར་མཛད་པ། ཆོས་ཀྱི་རྒྱལ་རྔ་བརྡུངས་པས་དཀར་
ཕྱོགས་མཐའ་དག་དགའ་བ་བསྐྱེད་པ། ཆོས་ཀྱི་རྒྱལ་མཚན་སྲིད་རྩེར་བསྒྲེངས་
པས་ཆོས་ལྟར་བཅོས་པའི་ལྷ་མིན་མཐའ་དག་ས་འོག་ཏུ་འབྱེར་བར་མཛད་པ། །
ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་རིང་ལུགས་དྲི་མ་མེད་པ་བྱང་
ཕྱོགས་ གངས་རིའི་ ལྗོངས་ སུ་ གསལ་བར་མཛད་ པ། ལམ་ གྱི་ ལུས་ཡོངས་སུ་
རྫོགས་ པའི་ཉིན་བྱེད་འོད་སྣང་རྒྱས་པས་བྱར་མེད་རྩིང་སྤྱོད་སྨྲ་བའི་སྲིན་བྱ་
མཐའ་དག་མུན་པའི་ཁུང་བུར་ཞུགས་ནས་མི་སྣང་བར་མཛད་པ། དཀར་པོའི་ས་
བོན་ཅན་གྱི་དད་ལྡན་མཐའ་དག་གི་བློའི་པདྨོ་ཁ་ཕྱེ་བས་བྱང་ཕྱོགས་ནོར་འཛིན་
ཡངས་པའི་ཁྱོན་འདི་སྐྱེས་བུ་གསུམ་གྱི་ལམ་གྱི་དྲི་བཟང་འཕྲོ་བས་འགེངས་པར་
མཛད་པ་སྟེ། མདོར་ན་རྒྱལ་བའི་བསྟན་པ་ལ་རྒྱལ་བ་རང་ཉིད་སླར་བྱོན་པ་ལྟར་
དུ་ཕུར་བུ་ལྕོག་རིགས་གསུམ་ལྷ་ཁང་དབེན་གནས་བྱང་ཆུབ་གླིང་ཞེས་གྲགས་
པའི་གནས་ན་མི་འཇིགས་གདོང་ལྔས་བཏེག་པའི་ཁྲི་འཕང་མཐོན་པོར་ཞབས་
སེན་བརྟན་པར་བཀོད་ནས། ཟབ་རྒྱས་ཆོས་ཀྱི་འཁོར་ལོ་བསྐོར་བཞིན་ པར་
བཞུགས་སོ། །དེ་ལྟར་འདིར་བཀོད་པའི་བླ་མ་བརྒྱུད་རིམ་དེ་དག་ནི་ཁོ་བོ་ཅག་
237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རང་གིས་ཇི་ལྟར་ཐོབ་པའི་ཐོབ་རྒྱུན་ལྟར་བཀོད་པ་ཡིན་གྱི་འདི་གཅིག་པུར་ཟད་
དོ་ཞེས་བརྗོད་པ་ནི་མ་ཡིན་ནོ། །གཞན་དག་གིས་ནི་རང་རང་གིས་ཐོབ་རྒྱུན་འདི་
ལྟར་རོ་ཞེས་བརྗོད་ན་ལེགས་སོ། །དེ་ལྟ་མིན་པར་རྙེད་བཀུར་དང་སྙན་གྲགས་ཀྱི་
དབྱེན་བཅོས་ཏེ་གཞན་དག་གི་སྣང་ངོར་ཐོབ་གྲངས་གསོག་པ་དང་། སྐྱེ་བོ་བླུན་
རྨོངས་དང་། བསླུ་བར་འདོད་པའི་བསམ་པས་ཁྱི་དང་གློ་བ་འཕྲད་པ་བཞིན་དུ་
བརྟག་དཔྱད་མི་བྱེད་པར་དབང་དང་མན་ངག་གང་བྱུང་ནས་ལེན་པར་བྱེད་ཅིང་
བླ་མ་དང་སློབ་མའི་དམ་ཚིག་གི་འབྲེལ་བ་བསྲུང་བའི་བསམ་པ་སྐད་ཅིག་ཀྱང་
མེད་པར་རྒྱུན་ཐོབ་པ་ཙམ་གྱིས་ཆོག་པར་བཟུང་ནས་མཐར་གཞན་ལ་དབང་
བསྐུར་ཆོས་བཤད་བྱེད་པར་རློམ་པའི་ཚེ་རང་གིས་ཇི་ལྟར་ཐོབ་པའི་བརྒྱུད་རིམ་
རྣམས་ གསང་ ནས། འཇིག་རྟེན་ན་ གང་ གྲགས་ ཆེ་ བའི་ བླ་ མ་ རྣམས་ གསོལ་
འདེབས་བརྒྱུད་ རིམ་དུ་བཅུག་ནས་མངོན་རློམ་བྱེད་པ་ཆེས་མང་དུ་གནང་སྟེ།
ཚུལ་དེ་འདྲ་བས་ནི་རྒྱལ་བའི་བསྟན་པ་ལ་མི་ཕན་པའི་ཁར་བསྟན་པའི་རྒྱུན་དྲི་མ་
མེད་པ་རྣམས་ནུབ་པའི་རྐྱེན་དུ་ཆེ་བས། བསྟན་པ་གཅེས་པར་འཛིན་པའི་སྐྱེ་བོ་
རྣམ་དཔྱོད་ཅན་རྣམས་ཀྱིས་ནི་བསམ་བཞིན་དུ་རྒྱལ་བའི་བསྟན་པ་ལ་གནོད་པའི་
ལས་དེ་ལྟ་བུ་མི་བྱ་བར་ཚེ་རབས་གཏན་གྱི་མདུན་མའི་རྩ་བ་བླ་མ་འཚོལ་བའི་ཚེ་
ལེགས་པར་བརྟགས་ནས་མཚན་ཉིད་དང་ལྡན་པ་རེ་ལ་ཆོས་ཀྱི་བཀའ་དྲིན་ནོད་
དགོས་པ། དེ་ཡང་ཡང་དག་པར་རྫོགས་པའི་སངས་རྒྱས་ནས་བཟུང་དམ་པའི་སྐྱེ་
བོ་བར་མ་ཆད་པ། དམ་ཚིག་ལ་སེལ་མེད་ཅིང་། བྱིན་རླབས་ཀྱི་རྒྱུན་མ་ཉམས་པ་
བདག་གི་དྲིན་ཅན་རྩ་བའི་བླ་མ་རྣམས་ཀྱི་བརྒྱུད་རིམ་འདི་ལྟ་བུ་ལ་བརྟེན་པར་
རིགས་སོ་ཞེས་རང་དང་སྐལ་བ་མཉམ་པ་དག་ལ་ཁོ་བོས་སྙིང་གཏམ་དུ་བྱས་སོ། །
- 238 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
༈ སྨྲས་པ། ཐུབ་གསུང་རྣམ་དག་མ་དྲོས་མཚོ་ཆེན་ལས། །གངས་ཅན་ར་
བ་དཀར་པོའི་ཁོངས་ཡོངས་སུ། །བྱིན་རླབས་བདུད་རྩི་ཆར་རྒྱུན་འབེབས་མཛད་
པ། །བརྒྱུད་ལྡན་བླ་མའི་ཚོགས་རྣམས་ཀུན་ནས་རྒྱལ། །དམ་ཚིག་བྱིན་རླབས་
རྒྱུད་པ་མ་ཉམས་ཤིང་། །བྱམས་དང་སྙིང་རྗེའི་རྟོགས་པ་མངོན་གྱུར་པ། །སྐྱོན་
མེད་པད་དཀར་འཕྲེང་བ་ལྟ་བུ་ཡི། །བརྒྱུད་ལྡན་བླ་མ་མཇལ་བ་སྐལ་བ་བཟང་།།
རིགས་པའི་མིག་བྲལ་ཚིག་འཁར་འཁྱོར་བྱེད་པའི། །དམུས་ལོང་ས་མཁན་བྱེད་
པ་མང་མཐོང་ཚེ། །ལམ་བཟང་ཡོངས་རྫོགས་དྲི་མེད་རིགས་ལམ་ནས། །དྲངས་
ཏེ་སྟོན་པའི་བླ་མ་བསམ་ཞིང་དྲན། །རྒྱུན་དུ་ཟང་ཟིང་ཁོ་ནས་མཆོད་དགོས་ཤིང་། །
ཅུང་ཟད་ཙམ་ལ་ཁྲོ་གཏུམ་འཇིགས་པ་སྟོན། །ཡར་འདྲེན་གཤིན་རྗེའི་གཟུགས་
ཅན་མང་མཐོང་ཚེ། །རྟག་ཏུ་སྒྲུབ་པས་མཉེས་པའི་བླ་མ་དྲན། །དེང་ནས་བཟུང་
སྟེ་སྐྱེ་བ་ཐམས་ཅད་དུ། །བྱམས་མགོན་བླ་མ་ཁྱེད་དང་མི་བྲལ་ཞིང་། །བཀའ་
བཞིན་སྒྲུབ་པའི་མཆོད་པས་མཉེས་བྱས་ཏེ། །ཕ་རྗེས་བུ་ཡིས་ཟིན་པར་བྱིན་གྱིས་
རློབས། །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་
ཀྱི་དོན་གསལ་མཁས་པའི་དགའ་སྟོན་ཞེས་བྱ་བ་ལས། བླ་མ་གོང་མ་གཅིག་ནས་
གཅིག་ཏུ་ བརྒྱུད་ པའི་ ལོ་ རྒྱུས་ དང་། རྣམ་ ཐར་ བཤད་ པའི་ སྐབས་ ཏེ་ གསུམ་
པའོ།། །། །
རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་གུས་པས་ཕྱག་
འཚལ་ལོ། །གསུམ་པ་སྒྲུབ་ཐབས་དངོས་ཀྱི་དོན་བཤད་པ་ལ་གསུམ། རྟེན་གང་
གིས་ཉམས་སུ་བླང་བ། གནས་གང་དུ་ཉམས་སུ་བླང་བ། ཚུལ་ཇི་ལྟར་དུ་ཉམས་
སུ་བླང་བའི་རིམ་པའོ། །དང་པོ་ལ་གསུམ། ལམ་ཐུན་མོང་བས་རྒྱུད་སྦྱང་བ་དང་།
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྔགས་ཀྱི་མཇུག་སྒོ་དབང་རྣམ་པར་དག་པས་རྒྱུད་སྣོད་རུང་དུ་བྱ་བ་དང་། དབང་
ཐོབ་ནས་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་དག་པར་བྱ་བའི་ཚུལ་ལོ། །
དང་པོ་ནི། སྔགས་ལ་འཇུག་པ་ལ་ལམ་ཐུན་མོང་བས་རྒྱུད་སྦྱངས་པ་སྔོན་དུ་འགྲོ་
དགོས་ཏེ། རྒྱུད་དོན་བསྡུས་པ་ལྔ་བཅུ་པ་ལས། བསམ་པ་དག་པའི་སློབ་མ་ནི། །
དཀོན་མཆོག་གསུམ་ལ་སྐྱབས་སོང་ལ། །བླ་མའི་རྗེས་སུ་འཇུག་པ་འདི། ཁ་ཏོན་
བྱ་བར་སྦྱིན་པར་བྱ། །དེ་ནས་ སྔགས་སོགས་ སྦྱིན་པ་ཡིས། །དམ་ཆོས་སྣོད་དུ་
བྱས་ནས་ནི། །ཞེས་སྔགས་ཀྱི་འཇུག་སྒོ་དབང་བསྐུར་བར་བྱེད་པ་ལ། དཀོན་
མཆོག་གསུམ་ལ་སྙིང་ཐག་པ་ནས་སྐྱབས་སུ་སོང་བ་ཞིག་དང༌། བྱང་ཆུབ་ཀྱི་
སེམས་བཅོས་མ་མ་ཡིན་པ་རྒྱུད་ལ་སྐྱེས་པ་ཞིག་དགོས་པར་གསུངས། ཚུལ་དེ་ནི་
གསང་སྔགས་ཀྱི་རྒྱུད་སྡེ་བཞི་ཀ་ནས་ནན་ཏན་དུ་གསུངས་ཏེ། གསང་བ་སྤྱི་རྒྱུད་
ལས། སློབ་ མ་ རིགས་ བཙུན་ གཙང་ སྦྲ་ཅན། །སྙིང་ སྟོབས་ ཆེ་ ཞིང་ ཆོས་ ལྷུར་
ལེན། །དད་པ་ཆེ་ཞིང་བཟོད་དང་ལྡན། །དྲན་དང་ལྡན་ཞིང་མཁས་པ་སྟེ། །ཞེས་
དང་། བརྟན་ཞིང་དུལ་ལ་སྙན་པར་སྨྲ། །སྨྲ་མཁས་པ་དང་བློ་དཀྱེལ་ཅན། །ཡང་
དག་ཤེས་ཤིང་བྱས་པ་གཟོ། །བློ་དང་ལྡན་ཞིང་སྤོབས་པ་ཆེ། །ཆེན་པོར་འདོད་
པའི་ང་རྒྱལ་མེད། །མདོག་དང་གཟུགས་དང་ན་ཚོད་བཟང་། །བསྟན་བཅོས་དག་
ལ་ གོམས་ པ་ བྱས། །ཧ་ཅང་མི་རིང་མི་ཐུང་ལ། །དེ་ལ་ སོགས་པའི་ ཡོན་ཏན་
དང༌། །ལྡན་པའི་བློ་ཅན་སློབ་མར་ཤིས། །ཞེས་སྔགས་ལ་འཇུག་པའི་རྟེན་ལ།
དད་པ་ཆེ་བ་ལ་སོགས་པའི་ཡོན་ཏན་དེ་དག་དང་ལྡན་དགོས་པར་གསུངས་ཏེ།
ཡང་ལུང་དེའི་འཕྲོ་ནས། རང་བཞིན་ངན་གཏུམ་གཡོ་ཅན་དང་། ། སྙིང་རྗེ་མེད་
ཅིང་ངན་པས་འཚོ། །ཡན་ལག་ཉམས་དང་ཡན་ལག་ལྷག །ཧ་ཅང་སྦོམ་དང་སྐེམ་
- 240 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དང་ལྡན། །མིག་དམར་གདོང་ནི་ཁྲོ་གཉེར་ཅན། ཁ་དོག་འབྱེད་ཤིང་ཡན་ལག་
རྣམས། །མཚན་དང་ལྡན་པ་མ་ཡིན་པ། །དེ་འདྲའི་སློབ་མ་སྐྱོན་མང་བ། །སློབ་
དཔོན་ གྱིས་ནི་སྤང་བར་བྱ། །ཤ་ཚུགས་མི་ལེགས་ཡོན་ཏན་མེད། །རིགས་ནི་
དམའ་ཞིང་ངན་པས་འཚོ། །ནད་བུ་ཅན་དང་དད་མེད་པའི། །སློབ་མ་རྣམས་ནི་
ཡོངས་སུ་སྤང་། །བདག་ཉིད་ངན་པའི་མི་གང་དག །སྨད་འཚོང་མ་ལ་རབ་གདུང་
ཞིང་། །ཆང་དད་ཅན་དང་རྒྱན་ལ་སྲེད། །ཙབ་ཧྲལ་སྡིག་གསོག་ངག་མི་བཙུན། །
གཞན་དག་ཁྱད་གསོད་མུ་ཅོར་སྨྲ། །དེ་དག་རྟག་ཏུ་ཡོངས་སུ་སྤང་། །ཞེས་ཤེས་
རྒྱུད་རྩུབ་ཅིང་སྙིང་རྗེ་མེད་པ་སོགས་ཇི་སྐད་བཤད་པའི་སྐྱོན་རྣམས་དང་ལྡན་ན་
སྔགས་ ལ་ འཇུག་ཏུ་མི་རུང་ བར་ གསུངས་ལ། ཡང་རྒྱུད་དེ་ཉིད་ལས། དཀོན་
མཆོག་ གསུམ་ ལ་ སེམས་ དད་ཅིང་། །ཚུལ་ ཁྲིམས་ ཀྱི་ནི་ སྡོམ་ པས་བསྡམས། །
ཐེག་པ་ཆེ་ལ་ལྷག་མོས་པའི། །སློབ་མི་ཡོངས་སུ་བཟུང་བ་ཤིས། ། སློབ་མ་ཡན་
ལག་མ་ ཉམས་ དང་། །ལྷག་པར་ཡོན་ཏན་ལྡན་པ་དང་། །ནད་མེད་ རིགས་ནི་
བཙུན་པ་དང༌། །དད་ཅིང་བརྟུལ་ཞུགས་བརྟན་པ་དང་། །དཀོན་མཆོག་གསུམ་ལ་
གང་དད་ཅིང་། །ཐེག་པ་ཆེན་པོའི་ལུགས་ལ་དགའ། །བསོད་ནམས་འདོད་པའི་
སེམས་ཅན་ནི། །ཆེན་པོ་དེ་དག་མདོར་བཟུང་ངོ༌། །ཞེས་སྔགས་ལ་འཇུག་པ་ལ།
འཁོར་བ་མཐའ་དག་གིས་འཇིགས་ནས་དཀོན་མཆོག་གསུམ་ལ་སྙིང་ནས་སྐྱབས་
སུ་སོང་བ་ཞིག་དང་། ལས་འབྲས་ལ་ཡིད་ཆེས་ནས་ཚུལ་ཁྲིམས་རྣམ་པར་དག་པ་
སྲུང་བ་ཞིག་དང༌། རང་ཉམས་ལ་དཔགས་ཏེ་སེམས་ཅན་ཐམས་ཅད་འཁོར་བའི་
སྡུག་བསྔལ་ལས་སྒྲོལ་འདོད་ཀྱི་བསམ་པ་ཤུགས་དྲག་པོས་ཐེག་ཆེན་ལ་མོས་པ་
བརྟན་པ་ཞིག་ངེས་བཟུང་དུ་དགོས་པར་གསུངས་ལ། བསམ་པ་དེ་དག་དང་ལྡན་
241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཞིང་སྙིང་ནས་སྔགས་ལ་མོས་པ་ཞིག་ཡིན་ན་ནི། གོང་དུ་བཤད་པའི་རིགས་རུས་
བཙུན་ཞིང་གཟུགས་བཟང་བ་སོགས་ཀྱི་ཡོན་ཏན་ཐམས་ཅད་དང་མི་ལྡན་ཀྱང་།
སྔགས་ ལ་ འཇུག་ ཏུ་ རུང་ བ། བདེ་ གཤེགས་ གསང་ སྔགས་ སྒྲུབ་ པ་ ལ། །དོན་
གཉེར་བརྩོན་པའི་སློབ་མ་ནི། །གཟུགས་ངན་ཡོན་ཏན་མི་ལྡན་ཡང་། །བློ་དང་
ལྡན་པས་གཞུག་པར་བྱ། །ཞེས་གསུངས་སོ། །སྔགས་ལ་འཇུག་པའི་སྔོན་དུ་དགེ་
བསྙེན་དགེ་ཚུལ་སོགས་རྒྱལ་བའི་བསྟན་པ་ལ་རིམ་གྱིས་འཇུག་དགོས་པ་དང༌། །
མ་མཐའ་ཡང་དགེ་བསྙེན་གྱི་སྡོམ་པ་རྣམ་པར་དག་པ་ཞིག་བླངས་ནས། དེའི་
བཅས་མཚམས་བསྲུང་བ་གཞིར་བཞག་ནས། ཐེག་པ་ཆེན་པོའི་ལམ་ལ་ ཚུལ་
བཞིན་དུ་སྦྱངས་པ་ཞིག་ངེས་པར་དགོས་པ་ནི། དཀྱིལ་འཁོར་ཆོ་ག་འཁོར་བཞི་
པོ། །ཐེག་པ་ཆེ་ལ་དགའ་བའི་བདག །རང་གི་བསླབ་པ་ལ་བརྩོན་པ། །ཀུན་གྱི་
ཆོ་ག་ཡིན་པར་བཤད། །ཅེས་གསུངས་སོ། །འོ་ན་བསམ་པ་དེ་འདྲ་བ་མ་སྦྱངས་
པར་སྔགས་ལ་ཞུགས་ན་སྐྱོན་ཅི་ཡོད་སྙམ་ན། དེ་ཉིད་ལས། ལ་ལ་གསང་སྔགས་
སྒྲུབ་དོན་གཉེར། །འདི་ན་དཀྱིལ་འཁོར་འཇུག་པར་བྱེད། །བསོད་ནམས་འདོད་
པས་དེ་ལས་གཞན། །གཞན་དག་འཇིག་རྟེན་གཞན་དོན་གཉེར། །འཇིག་རྟེན་ཕ་
རོལ་ དོན་ གཉེར་ བའི། །དད་ པ་ མང་ དུ་ བྱེད་ པ་ཡིས། །བློ་ལྡན་ དཀྱིལ་ འཁོར་
འཇུག་བྱ་ཡིས། །ཚེ་འདིའི་འབྲས་བུ་འདོད་མི་བྱ། །ཚེ་འདི་འདོད་པ་གྱུར་པ་ལ། །
འཇིག་རྟེན་ ཕ་ རོལ་ དོན་ མི་ འགྱུར། །འཇིག་ རྟེན་ ཕ་རོལ་ དོན་ གཉེར་ སྐྱེས། །
འཇིག་རྟེན་འདི་ཡི་འབྲས་བུ་རྒྱས། །ཞེས་ཕྱི་མའི་དོན་བསྒྲུབ་འདོད་མེད་པར་ཚེ་
འདིའི་བསམ་པ་ཙམ་གྱིས་སྔགས་ལ་གཞུག་བློ་བྱས་ཀྱང་ཐེག་པ་ཆེན་པོར་འགྱུར་
པའི་སྐབས་མེད་ཅིང་། འཇིག་རྟེན་ཕྱི་མར་མཐོ་རིས་ཐོབ་པའི་ཐབས་སུ་ཡང་མི་
-242 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འགྱུར་ན། སངས་རྒྱས་ཐོབ་པའི་རྒྱུར་ག་ལ་འགྱུར། ཞེས་བཤད་ལ། དེ་ནི་ཇོ་བོ་
རིན་པོ་ཆེ་ལ། ཚེ་འདིའི་རྙེད་བཀུར་སྙན་གྲགས་སོགས་འདོད་ནས་བྱས་པའི་
ལས་ རྣམས་ ལ་ འབྲས་ བུ་ཅི་ མཆིས་ ཞུས་པས། འབྲས་བུ་དེ་ཁོ་ན་ཉིད་ མཆི་
གསུངས། ཕྱི་མ་ལ་ཅི་མཆི་ཞེས་པས། དམྱལ་བ་མཆི། ཡི་དྭགས་མཆི། དུད་འགྲོ་
མཆི། ཞེས་ གསུངས་ པ་ལྟར་ རོ། །དེ་བཞིན་དུ་ལེགས་གྲུབ་ཀྱི་རྒྱུད་ལས་ཀྱང་།
གཙང་ཞིང་དུལ་ལ་བརྟན་པར་ལྡན། །མ་འཇུངས་བློ་ལྡན་གཡེར་བག་ཆེ། །སྨྲ་
མཁས་མི་འཇིགས་བཤེས་གཉེན་ཅན། །བཟོད་ལྡན་དྲང་ ལག་གཡོ་སྒྱུ་མེད། །
ནད་མེད་པ་ལ་བདེན་པར་སྨྲ། །བཟོད་ཅིང་གཤོར་ལ་དར་ལ་བབ། །དེ་བཞིན་
ཡན་ལག་ཆང་བ་ཡི། །བློ་ལྡན་དེ་ནི་སྒྲུབ་པར་ཤིས། །དཀོན་མཆོག་གསུམ་ལ་
གང་དད་ཅིང་། །ཐེག་པ་ཆེན་པོ་ལ་ཡང་བསྒོམ། །དགེ་བའི་ཕྱོགས་ལ་བརྩོན་
འགྲུས་ཅན། །དེ་ ལ་ རིག་ སྔགས་ མྱུར་ དུ་ འགྲུབ། །གང་ ཞིག་ བྱང་ ཆུབ་ སེམས་
དཔའ་དང་། །གསང་སྔགས་ལ་གུས་རིམ་གྲོ་བྱེད། །སེམས་ཅན་ཀུན་ལ་སྙིང་བརྩེ་
བ། །དེས་ནི་རིག་སྔགས་འབྲས་བུ་ཐོབ། །གཅིག་པུ་དབེན་པར་དགའ་བ་དང་། །
བདེན་པར་སྨྲ་ཞིང་གཙང་སྦྲ་ཆེ། །ཞི་བ་ཡིད་ནི་མི་གཡེང་བ། །རིག་སྔགས་དངོས་
གྲུབ་ཐོབ་པར་འགྱུར། །ཞེས་གསུངས་ལ། དེའི་དོན་ཡང་གསང་བ་སྤྱི་རྒྱུད་དང་
འདྲའོ། །དེ་བཞིན་དུ་རྒྱུད་བསམ་གཏན་ཕྱི་མ་ལས་ཀྱང་། བྱང་ཆུབ་སེམས་དང་དེ་
ཉིད་གསུམ། །གལ་ཏེ་ཤེས་ན་དངོས་གྲུབ་སྣོད། །དེ་དག་ལེགས་པར་མི་ཤེས་ན།
ཁྱོད་ཀྱིས་དངོས་གྲུབ་ཅི་ཞིག་འཐོབ། །ཅེས་སྔགས་ལ་ཞུགས་ནས་དངོས་གྲུབ་
ཐོབ་པ་ལ་བྱང་ཆུབ་ཀྱི་སེམས་དང་གནས་ལུགས་རྟོགས་པའི་ལྟ་བ་ཕུ་ཐག་ཆོད་པ་
ཞིག་མེད་དུ་མི་རུང་བར་གསུངས་སོ། །དེ་བཞིན་དུ་ཐུགས་རྗེ་ཆེན་པོའི་རྒྱུད་ལས་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཀྱང་། བསྐལ་པ་དུ་མར་དགེ་བསགས་དང་། །རིག་ སྔགས་ འདི་ རྙེད་ འགྱུར་བ་
སྟེ། །དད་ལྡན་ཁྲེལ་ཡོད་ངོ་ཚ་ཤེས། །བློ་བཟང་བརྩོན་ལྡན་སྙིང་རྗེ་ཆེ། །མདོག་
དཀར་མདངས་བཟང་གསོང་པོར་སྨྲ། །སེམས་འཇམ་ལུས་ངག་དལ་བར་སྤྱོད། །
བླ་མ་ལ་གུས་བརྟུལ་ཞུགས་ཆེ། །སྲེད་པ་ཆུང་ཞིང་སྦྱིན་ལ་དགའ། །སངས་རྒྱས་
ལ་གུས་སེམས་བཅས་པས། །ཞེས་ཐུགས་རྗེ་ཆེན་པོའི་དཀྱིལ་འཁོར་དུ་ཞུགས་
ནས་དངོས་གྲུབ་ཐོབ་པ་ལ་ཡོན་ཏན་དེ་དག་དང་ལྡན་དགོས་པར་གསུངས་སོ། །
གསང་བའི་བདག་པོ་ཕྱག་ན་རྡོ་རྗེའི་སྲས་ཀྱི་ཐུ་བོ་སྐྱེ་བ་གཅིག་ཐོགས་ཀྱི་བྱང་
ཆུབ་སེམས་དཔའ་དཔུང་བཟང་ཞེས་བྱ་བས། བཅོམ་ལྡན་འདས་ཕྱག་ན་རྡོ་རྗེ་ལ།
མི་རྣམས་གསང་སྔགས་ལ་འཇུག་བློ་བྱེད་པ་མང་བ་ལ། དངོས་གྲུབ་ཐོབ་པ་ཤིན་
ཏུ་དཀོན་པ་འདིའི་རྒྱུ་གང་ལགས་ཞེས་ཞུས་པ་ན། གསང་བའི་བདག་པོ་ཕྱག་ན་
རྡོ་ རྗེས། རྨོངས་ པ་ གང་ གིས་ལུས་དང་ངག་དང་ནི། །དེ་བཞིན་ ཡིད་ ཀྱི་བསོད་
ནམས་བསགས་བྱས་ཀྱང་། །ཐམས་ཅད་ལོག་པར་ལྟ་བས་བཅོམ་པ་ན། །དེ་ཡི་
རྣམ་སྨིན་མི་འདོད་འབྲས་བུར་འགྱུར། །དཔེར་ན་ས་དང་ཆུ་དང་དུས་ལྡན་ཡང་། །
ས་བོན་ཚིག་པས་མྱུ་གུ་མི་སྐྱེད་ལྟར། །དེ་བཞིན་མི་ཤེས་ལོག་ལྟས་བཅོམ་པ་ཡི། །
སེམས་ལས་དགེ་བའི་ཆོས་རྣམས་མི་སྐྱེའོ། །ཞེས་ལས་རྒྱུ་འབྲས་ལ་གཏིང་ནས་
ཡིད་ཆེས་ཏེ་རྒྱལ་བའི་བཀའ་བཞིན་སྒྲུབ་པ་ཞིག་མེད་པར་ནི། སྔགས་ཀྱི་དངོས་
གྲུབ་ལྟ་ཞོག །ཐར་པ་ཆ་མཐུན་གྱི་བག་ཆགས་ཙམ་ཡང་འཇོག་མི་ནུས་པར་
གསུངས་ལ། དེའི་ཕྱིར་ལོག་པར་ལྟ་བ་རྣམས་སྤངས་ཏེ། །ཡང་དག་ལྟ་བ་ལ་ནི་
བརྟེན་པར་གྱིས། །རྟག་ཏུ་སེམས་ནི་དགེ་བ་བཅུ་དག་གིས། །ཆོས་ཀྱི་ལམ་ལ་
གནས་ པར་ བྱས་ ན་ལེགས། །ཞེས་དང༌། དེ་ ཡིས་ བདེ་ བར་ གཤེགས་ ལ་ དད་
- 244 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསྐྱེད་ནས། །དེ་བཞིན་དུ་ནི་བྱང་ཆུབ་སེམས་ཀྱང་བསྐྱེད། །སེར་སྣ་རྒྱགས་དང་
དྲེགས་པ་རྣམས་ སྤངས་ཏེ། །དཀོན་མཆོག་གསུམ་ལ་དད་ པས་བསྙེན་བཀུར་
བྱ། །རྡོ་རྗེའི་རིགས་ཞེས་བརྗོད་པ་རྒྱ་ཆེན་དང་། །ང་ལ་ཡང་ནི་དད་ཅིང་དགའ་
བར་བྱ། །ཚིག་རྩུབ་ཕྲ་མ་འཁྱལ་པ་སྨྲ་བ་དང་། །གཞན་གྱི་བུད་མེད་འཕྲོག་དང་
རྫུན་སྨྲ་དང་། །རྐུ་དང་གཞན་གྱི་སྲོག་གཅོད་གནོད་བྱེད་དང་། །ཆར་དང་བྱི་བོ་
བྱེད་པ་སྤང་བར་བྱ། །ཞེས་སྔགས་ལ་ཞུགས་ནས་དངོས་གྲུབ་ཐོབ་པར་འདོད་ན།
དཀོན་མཆོག་གསུམ་ལ་སྐྱབས་སུ་འགྲོ་བ་སོགས་ལམ་ཐུན་མོང་བ་རྣམས་རྒྱུད་ལ་
བསྐྱེད་དགོས་པར་ནན་ཏན་དུ་གསུངས་ལ། དེ་བཞིན་དུ་རྒྱུད་སྡེ་གོང་མ་ནས་ཀྱང་
ནན་ཏན་ཆེ་བར་གསུངས་ཏེ། སྒྱུ་འཕྲུལ་དྲ་བ་ནི་རིམ་པར་ཕྱེ་བ་དང་པོ་ལས།
དགེ་དང་སྒོམ་ལ་དགའ་བ་དང་། །རྟག་ཏུ་བླ་མ་ལ་གུས་དང་། །རྒྱུན་དུ་ལྷ་རྣམས་
མཆོད་བྱེད་པའི། །ཡོན་ཏན་ལྡན་ན་སློབ་མ་ཡིན། །ཞེས་དང་། རྡོ་རྗེ་འཕྲེང་བའི་
རེ་བཞི་པ་ལས། སློབ་མ་ཡོན་ཏན་གང་ ལྡན་ན། །རྣལ་ འབྱོར་རྒྱུད་ཀྱི་སྣོད་དུ་
འགྱུར། །ཞེས་ཞུས་པའི་ལན་དུ། དར་ཅིང་བླ་མ་ལ་ཡང་གུས། །རྟོག་པ་ངན་པ་
རྣམ་པར་སྤངས། །ལུང་ནས་མང་དུ་ཐོས་པ་དང༌། །སེམས་ཅན་རྣམས་ནི་འདོན་
པའི་བློས། །ཀུན་ཏུ་བརྩོན་དང་ཡང་དག་ལྡན། །དེ་ལྟ་བུ་ཡི་མཚན་ཉིད་ནི། །དད་
པ་ཆེན་པོའི་ སློབ་མ་བཟང་། །ཞེས་ བླ་ མ་ ལ་མོས་གུས་ཆེ་བ། ཚེ་འདིའི་དོན་
གཉེར་དང་། འཁོར་བར་ཆགས་པའི་རྣམ་རྟོག་ངན་པ་རྣམས་སྤངས་པ། སེམས་
ཅན་རྣམས་འཁོར་བའི་སྡུག་བསྔལ་ལས་སྒྲོལ་བའི་བྱང་ཆུབ་ཀྱི་སེམས་ཤུག་དྲག་
པ། སྡེ་སྣོད་ལ་མང་དུ་ཐོས་པ་དང་ལྡན་པ་རྣམས་སྔགས་ལ་འཇུག་པའི་སྔོན་དུ་
རྒྱུད་ལ་བསྐྱེད་དགོས་པ་ནན་ཏན་དུ་གསུངས་སོ། །མདོར་ན་ལག་ན་རྡོ་རྗེ་དབང་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བསྐུར་བའི་བརྒྱུད་ལས། བྱང་ཆུབ་སེམས་དཔའ་ཆེན་པོ་གཟུངས་སྔགས་ཆེན་
པའི་དཀྱིལ་འཁོར་ཤིན་ཏུ་རྒྱ་ཆེ་བ་འདི་དང༌། ཤིན་ཏུ་ཟབ་པ་འདི་དང་། གཏིང་
དཔག་དཀའ་བ་དང་། གསང་བ་བས་ཀྱང་ཆེས་གསང་བ། སེམས་ཅན་སྡིག་ཅན་
རྣམས་ལ་བསྟན་དུ་མི་རུང་བ་འདི་ནི་ལག་ན་རྡོ་རྗེ་ཁྱོད་ཀྱིས་ཤིན་ཏུ་དཀོན་པ་ཞིག་
སྨྲས་ཏེ། འདི་ནི་སྔོན་མ་ཐོས་ན་འདི་སེམས་ཅན་ཇི་ལྟ་བུ་དག་ལ་བཤད་པར་བྱ།
ལག་ན་རྡོ་རྗེས་སྨྲས་པ། འཇམ་དཔལ་གང་དག་བྱང་ཆུབ་ཀྱི་སེམས་པ་བསྒོམ་པ་
ལ་ཞུགས་པ་དང་། གང་གི་ཚེ་དེ་དག་གིས་བྱང་ཆུབ་ཀྱི་སེམས་གྲུབ་པར་གྱུར་པ་
དེའི་ཚེ། འཇམ་དཔལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོར་སྤྱོད་
པའི་བྱང་ཆུབ་སེམས་དཔའ་དེ་དག་ཡེ་ཤེས་ཆེན་པོར་དབང་བསྐུར་བའི་གཟུངས་
སྔགས་ཀྱི་དཀྱིལ་འཁོར་དུ་གཞུག་པར་བྱ་ཡི། གང་དག་གིས་བྱང་ཆུབ་ཀྱི་སེམས་
རྫོགས་པར་མ་གྱུར་པ་དེ་དག་ནི་གཞུག་པར་མི་བྱ་སྟེ། དེ་དག་ནི་དཀྱིལ་འཁོར་
ཡང་ལྟར་མི་གཞུག་གོ །དེ་དག་ལ་ནི་ཕྱག་རྒྱ་དང་གསང་སྔགས་ཀྱང་བསྟན་པར་
མི་བྱའོ། །ཞེས་ལམ་ཐུན་མོང་བ་སྔོན་དུ་མ་སོང་བར་སྔགས་ལ་འཇུག་མ་རུང་བར་
གསང་སྔགས་རྒྱུད་སྡེ་བཞི་ཀ་ནས་ནན་ཏན་དུ་གསུངས་སོ། །དེ་དག་གི་རྒྱུ་མཚན་
ཡང་། ཇོ་བོ་ཆེན་པོས། ཐེག་ཆེན་ཆོས་སྒོར་འཇུག་འདོད་པས། །མུན་སེལ་གདུང་
བ་ཞི་བྱེད་པ། །ཉི་ཟླ་ལྟ་བུའི་བྱང་ཆུབ་སེམས། །བསྐལ་པར་འབད་པས་སྐྱེ་ཡང་
རུང་། །ཞེས་གསུངས་པ་ལྟར། ཐེག་པ་ཆེན་པོའི་འཇུག་སྒོ་ནི་བྱང་ཆུབ་ཀྱི་སེམས་
ཡིན་པས། སེམས་དེ་རྒྱུད་ལ་སྐྱེས་ན་ཐེག་པ་ཆེན་པོར་ཚུད་ཀྱི། སེམས་དེ་མེད་
པར་མངོན་ཤེས་དང་། རྫུ་འཕྲུལ་ལ་སོགས་པའི་ཡོན་ཏན་ཅི་ཡོད་ཀྱང་ཐེག་པ་
ཆེན་པོའི་གྲས་སུ་མི་ཚུད་དོ། །དེ་ལྟར་ཡང་། སྤྱོད་འཇུག་ལས། བྱང་ཆུབ་སེམས་
- 246 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
བསྐྱེད་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་
རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་
བཅས་པས་ཕྱག་བྱར་འགྱུར། །ཞེས་དང༌། དེ་རིང་སངས་རྒྱས་རིགས་སུ་སྐྱེས། །
སངས་རྒྱས་སྲས་སུ་ད་གྱུར་ཏོ། །ཞེས་དང༌། འཕགས་པ་བྱམས་པའི་རྣམ་ཐར་
ལས་ ཀྱང༌། རིགས་ཀྱི་བུ་འདི་ལྟ་སྟེ་དཔེར་ན་རྡོ་རྗེ་རིན་པོ་ཆེ་ནི་ཆག་ཀྱང་།
གསེར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་ཞིང་རྡོ་ རྗེ་
རིན་པོ་ཆེའི་མིང་ཡང་མི་འདོར་ལ་དབུལ་བ་ཐམས་ཅད་ཀྱང་རྣམ་པར་བཟློག་
གོ །ཞེས་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་མ་བསླབས་ཀྱང་སྨོན་པ་
བྱང་ ཆུབ་ཀྱི་སེམས་རྒྱུད་ལ་སྐྱེས་ན། སེམས་དེ་སྐྱེས་ཙམ་ཉིད་ནས་བྱང་ཆུབ་
སེམས་དཔར་ཚུད་པ་དཔེ་དང་བཅས་ཏེ་གསུངས་སོ། །ཡང་བྱང་ཆུབ་ཀྱི་སེམས་ནི་
པའི་ས་བོན་ལྟ་བུར་སངས་རྒྱས་ཀྱི་རྒྱུ་ཐུན་མོང་མ་ཡིན་པ་དང༌། གནས་ལུགས་
རྟོགས་པའི་ཤེས་རབ་ལ་སོགས་པ་རྣམས་ནི་རིགས་སྣ་ཚོགས་འཛིན་པའི་མ་
བཞིན་དུ་ཐུན་མོང་གི་རྒྱུར་གསུངས་སོ། །ཐེག་པ་ཆེན་པོའི་རྒྱུད་བླ་མ་ལས། ཐེག་
མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་སྐྱེད་མ་དང་བསམ་གཏན་
གྱི། །བདེ་བའི་མངལ་གནས་སྙིང་རྗེའི་མ་མ་ཅན། །གང་ཡིན་དེ་དག་ཐུབ་པའི་
རྗེས་སྐྱེས་སྲས། །ཞེས་དང་། མངོན་རྟོགས་རྒྱན་ལས་ཀྱང་། ཤེས་པས་སྲིད་ལ་མི་
གནས་ཤིང་། །སྙིང་ རྗེས་ཞི་ལ་མི་གནས་དང་། །ཞེས་གནས་ལུགས་རྟོགས་པའི་
ཤེས་རབ་ཀྱིས་འཁོར་བའི་འཆིང་བ་གཅོད་ནུས་ཀྱི། ཞི་མཐར་ལྷུང་བ་འགོག་མི་
ནུས་ལ། རང་གཅིག་པུ་ཞི་བདེ་དོན་གཉེར་གྱི་དམན་ལམ་དུ་ལྟུང་བ་འགོག་པ་ལ་
བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་བསྐྱེད་དགོས་པར་རིགས་པའི་ལམ་ནས་
-247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དྲངས་ ཏེ་ གསུངས་ སོ། །དེས་ ན། སྤྱོད་ འཇུག་ ལས། བསྐལ་ པ་ དུ་ མར་ རབ་
དགོངས་མཛད་པ་ཡི། །ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །
ཞེས་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་འཚང་རྒྱ་བའི་ཐབས་
མཆོག་ཏུ་གྱུར་པ། ཐེག་ཆེན་གྱི་ལམ་ཐམས་ཅད་ཀྱི་གཞུང་ཤིང་ལྟ་བུ་ནི་བྱང་ཆུབ་
ཀྱི་སེམས་རིན་པོ་ཆེ་འདི་ཉིད་ཡིན་པར་གཟིགས་པས། བློ་གྲོས་དང་ལྡན་པ་
རྣམས་ཀྱིས་ནི་སྐྱེས་བུའི་རྩལ་ཅི་ཡོད་ཀྱིས་ཐོག་མར་བྱང་ཆུབ་ཀྱི་སེམས་རིན་པོ་
ཆེ་འདི་ཉིད་རྒྱུད་ལ་མ་སྐྱེས་པ་བསྐྱེད་པ་དང༌། སྐྱེས་ཟིན་གོང་འཕེལ་དུ་གཏོང་
བའི་ཐབས་ལ་འབད་པ་བྱ་ཡི། རྒྱལ་བའི་བསྟན་པའི་རྣམ་གཞག་མ་ཆགས་པའི་
སྤོང་བ་པ་འགའ་ཞིག་ གིས། ཆོས་ཐམས་ཅད་ ཀྱི་རྩ་བ་སེམས་ཡིན་པས་རང་
སེམས་ངོ་ཤེས་པར་བྱ་བ་གཅིག་པུ་མཆོག་ཡིན་གྱི། གཞན་མ་མང་པོ་ལ་བསླབ་
པ་ནི་འཁོར་བའི་རྒྱུའོ་ཞེས་སྨིན་མ་གཟེངས་ཏེ་སྨྲ་བ་དག་གི་རྗེས་སུ་འཇུག་པར་
མི་བྱ་སྟེ། སློབ་དཔོན་ཀླུ་སྒྲུབ་ཀྱིས། སངས་རྒྱས་རང་སངས་རྒྱས་རྣམས་དང་། །
ཉན་ཐོས་རྣམས་ཀྱིས་ངེས་བསྟེན་པའི། །ཐར་པའི་ལམ་ན་གཅིག་ཉིད་ཁྱོད། །
གཞན་དག་མེད་ཅེས་བྱ་བར་ངེས། །ཞེས་གསུངས་པ་ལྟར། སྟོང་ཉིད་རྟོགས་པའི་
ལྟ་བ་ཡང་ཐེག་པ་གསུམ་ཀའི་ཐུན་མོང་བའི་ལམ་ཡིན་པས། ལྟ་བ་དེ་ཙམ་གྱིས་
ཐེག་པ་གསུམ་གྱི་ལམ་གྱི་ཁྱད་པར་འབྱེད་མི་ནུས་ཤིང་། ཐེག་པ་ཆེ་ཆུང་གི་ཁྱད་
པར་ནི་བྱང་ཆུབ་ཀྱི་སེམས་དང་། སྤྱོད་པ་རླབས་ཆེ་བ་རྣམས་ཀྱིས་འབྱེད་པ་ཡིན་
ཏེ། རིན་ཆེན་འཕྲེང་བ་ལས། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་
དཔའི་སྨོན་ལམ་དང་། །སྤྱོད་པ་ཡོངས་བསྡོམ་བཤད་པ་དེས། །བྱང་ཆུབ་སེམས་
དཔར་ག་ལ་འགྱུར། ཞེས་གསུངས་པ་ལྟར་རོ། །དེས་ན་ཟབ་མོ་སྟོང་ཉིད་རྟོགས་
- 248-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པའི་ལྟ་བ་ཡོད་ཀྱང་། དེ་ཙམ་གྱིས་ཐེག་ཆེན་ཐུན་མོང་མིན་པའི་ལམ་དུ་མི་འཇོག་
ན། ལྟ་བ་དེ་ཡང་རྣལ་མ་མེད་ཅིང་། བྱང་ཆུབ་ཀྱི་སེམས་ལ་གོ་ཡུལ་ཙམ་ཡང་མེད་
པར་སེམས་ཀྱི་ངོ་བོ་ངོ་ཤེས་པ་ཙམ་གྱིས་ཚེ་གཅིག་ཉིད་ལ་འཚང་རྒྱའོ་ཞེས་སྨྲ་
ཡང་། ཐེག་པ་ཆེན་པོའི་ལམ་གྱི་རྣམ་གཞག་ཤེས་པའི་མཁས་པས་བརྟགས་ན་
བཞད་གད་ཀྱི་གནས་སུ་སྣང་ངོ༌། །དེས་ན་ཐེག་པ་ཆེན་པོ་ལ་རྒྱུ་ཕ་རོལ་ཏུ་ཕྱིན་པ་
དང༌། འབྲས་བུ་རྡོ་རྗེ་ཐེག་པ་གཉིས་གསུངས་ཀྱི། དེ་ལས་གཞན་པའི་ཐེག་པ་
ཆེན་པོ་ནི་རྒྱལ་བས་མ་གསུངས་སོ། །དེ་ཉིད་གང་གི་སྒོར་འཇུག་ཀྱང་འཇུག་སྒོ་
ནས་བྱང་ཆུབ་ཀྱི་སེམས་རིན་པོ་ཆེ་ཁོ་ན་ཡིན་པར་ལུང་དང་རིགས་པ་དྲི་མ་མེད་
པའི་ལམ་ནས་དྲངས་ཏེ་བསྒྲུབས་ཟིན་པ་ལྟར་ཡིན་པས་ན། སེམས་དེ་མཚན་ཉིད་
ཚང་བ་ཞིག་རྒྱུད་ལ་བསྐྱེད་དགོས་ལ། དེ་ཡང་གང་ཡང་མ་བསླབས་པར་སེམས་
དེ་གློ་བུར་དུ་རྒྱུད་ལ་སྐྱེ་བ་མི་སྲིད་པས། ཐེག་པ་ཆེན་པོའི་ལམ་ལ་མཁས་པའི་
བཤེས་གཉེན་དམ་པ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ཏེ།
བྱང་ཆུབ་ཀྱི་སེམས་རིན་པོ་ཆེའི་མི་མཐུན་པའི་ ཕྱོགས་རྣམས་རིམ་གྱིས་སེལ།
མཐུན་པའི་རྐྱེན་རྣམས་རིམ་གྱིས་བསྒྲུབས་ནས་རྒྱུད་ལ་བསྐྱེད་དགོས་ལ། དེ་ཡང་
ཇོ་བོ་རྗེའི་ཞལ་ནས། བྱམས་པ་དང་སྙིང་རྗེ་སྐྱོང་མི་ཤེས་པའི་བྱང་ཆུབ་སེམས་
དཔའ་བོད་ཀྱིས་ཤེས་པ། ཞེས་གསུངས་པ་ལྟར། བྱམས་སྙིང་རྗེ་སྔོན་དུ་མ་སོང་
བར་བྱང་ཆུབ་ཀྱི་སེམས་རྒྱུད་ལ་སྐྱེ་ཐབས་མེད་ལ། སྙིང་རྗེ་ཆེན་པོ་མཚན་ཉིད་
ཚང་བ་ཞིག་རྒྱུད་ལ་བསྐྱེད་པ་ལ། མར་ཤེས། དྲིན་དྲན། དྲིན་གཟོ་རྣམས་ཡུན་
རིང་དུ་བསྒོམས་ནས་སེམས་ཅན་ཐམས་ཅད་ལ་ཡིད་འོང་གི་བྱམས་པ་རྒྱུད་ལ་
བསྐྱེད་དགོས། དེ་ལྟར་རིམ་གྱིས་བསྒོམས་པས་བྱམས་པ་དང་སྙིང་རྗེ་ཆེན་པོ་རྒྱུད་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་སྐྱེས་པའི་ཚད་ཀྱང་། སྒོམ་རིམ་དང་པོ་ལས། གང་གི་ཚེ་ཡིད་དུ་འོང་བའི་བུ་མི་
བདེ་བ་བཞིན་དུ་སེམས་ཅན་ཐམས་ཅད་ལའང་སྡུག་བསྔལ་གཏན་ནས་བྱང་བར་
འདོད་ པའི་ རྣམ་ པའི་ སྙིང་ རྗེ་ རང་ གི་ ངང་ གིས་ འཇུག་ པ། བདག་ ཉིད་ ཀྱིས་
མཚུངས་པར་འཇུག་པ་འགྱུར་བ་དེའི་ཚེ་དེ་རྫོགས་པ་ཡིན་པས་སྙིང་རྗེ་ཆེན་པོའི་
མིང་ཐོབ་སྟེ། དེ་ལྟར་སྙིང་རྗེ་ཆེན་པོ་གོམས་པའི་སྟོབས་ཀྱིས་སེམས་ཅན་མ་ལུས་
པ་དྲང་བར་དམ་བཅས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སྨོན་པའི་རང་བཞིན་གྱི་བྱང་ཆུབ་ཀྱི་སེམས་བསྒྲིམ་མི་དགོས་པར་སྐྱེ་སྟེ། ཞེས་
གང་གསུངས་པ་ལྟར། སེམས་ཅན་ཡིད་ལ་དྲན་ཙམ་ནས་བདེ་བ་དང་ཕྲད་འདོད་
དང༌། སྡུག་བསྔལ་དང་བྲལ་འདོད་ཀྱི་བློ་རྩོལ་མེད་དུ་ངམ་ངམ་ཤུགས་ཀྱིས་སྐྱེ་བ་
ཞིག་དགོས་ལ། དེ་འདྲ་བའི་སྙིང་རྗེ་སྐྱེ་བ་ལ་ཐོག་མར་རང་ཉིད་འཁོར་བ་དང་
ངན་སོང་གི་སྡུག་བསྔལ་མཐའ་དག་ལ་འཇིག་ཤིང་སྐྲག་ནས་འཁོར་བའི་ཕུན་
ཚོགས་གང་ལ་ཡང་ཡིད་སྨོན་མེད་པར་མཐོང་ཙམ་ཉིད་ནས་ཞེན་པ་ལོག་པའི་བློ་
ངམ་ངམ་ཤུགས་ཀྱིས་སྐྱེ་བ་ཞིག་དགོས། འཁོར་བའི་ཕུན་ཚོགས་མཐའ་དག་ལ་
ཞེན་པ་ལོག་པའི་བཅོས་མིན་གྱི་ངེས་འབྱུང་དེ་ལྟ་བུ་སྐྱེ་བ་ལ། ཐོག་མར་ཚེ་འདི་
ལས་བློ་ལོག་ནས་འཇིག་རྟེན་ཕྱི་མ་འབའ་ཞིག་རྗེས་སུ་དྲན་ཏེ། དཀོན་མཆོག་
གསུམ་ལ་སྙིང་ནས་སྐྱབས་སུ་སོང་བ་ཞིག་དང་། ལས་དགེ་སྡིག་གི་སྤང་བླང་ཚུལ་
བཞིན་དུ་ངེས་པར་བསྒྲུབ་པ་ཞིག་དགོས་སོ། །དེ་ལྟར་ཆོས་རྣམ་དག་ཅིག་བྱེད་པ་
ལ་ལམ་མ་ནོར་བར་སྟོན་པའི་བཤེས་གཉེན་དམ་པ་ཞིག་དང་མཇལ་བ་དང་།
མཇལ་ནས་ཀྱང་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་པ་ཞིག་ངེས་
པར་ དགོས་ ཏེ། དེ་ དག་ གི་ རིམ་ པ་ནི། རང་ གི་ མྱོང་ བ་ ལ་ བསྐོར་ཏེ་ཞིབ་ཏུ་
-250 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བརྟགས་ན་ཆོས་ཤིན་ཏུ་གསོལ་ལོ། །མདོར་ན། སྔགས་ལ་འཇུག་པ་ལ་ལམ་ཐུན་
མོང་བའི་སྐོར་རྣམས་ངེས་པར་སྔོན་དུ་འགྲོ་དགོས་པའི་ཚུལ་ཤིན་ཏུ་གསལ་ཞིང་
གོ་བདེ་བར། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དེའི་རིམ་པ་ནི། ཐོག་
མར་ཐེག་པ་ཆེན་པོའི་བཤེས་གཉེན་མཚན་ཉིད་དང་ལྡན་པ་ཞིག་ལ་བསམ་པ་
དང་སྦྱོར་བས་བསྟེན་པ་ཚུལ་བཞིན་དུ་བྱའོ། །དེས་ཀྱང་ངལ་བ་དོན་ཆེ་བ་དང༌།
རྙེད་དཀའ་བའི་ཚུལ་བསྟན་ཏེ་བློ་སྦྱངས་པས་དལ་བའི་རྟེན་ལ་སྙིང་པོ་ལེན་འདོད་
ཆེན་པོ་སྐྱེས་པ་ན། སྙིང་པོ་ལེན་པའི་མཆོག་ནི་ཐེག་ཆེན་དུ་འཇུག་པ་ཉིད་ཡིན་ལ།
དེའི་འཇུག་སྒོ་ཡང་བྱང་ཆུབ་ཀྱི་སེམས་ཉིད་ཡིན་ཏེ། དེ་ཡང་དག་པ་ཞིག་རྒྱུད་ལ་
ཡོད་ན་དེའི་ཐེག་ཆེན་པ་ཡང་བཅོས་མ་མིན་པར་འགྱུར་ལ། དེ་ཚིག་ཙམ་དུ་སོང་
ན་ཐེག་པ་ཆེན་པོ་པ་ཡང་ཚིག་ཙམ་དུ་འགྲོ་བའི་ཕྱིར་རོ། །དེ་ལྟར་ན་ཤེས་རབ་
ཅན་གྱིས་སེམས་དེའི་མི་མཐུན་པའི་ཕྱོགས་རིམ་གྱིས་བསལ་ནས་མཚན་ཉིད་ཚང་
བ་ཞིག་བསྐྱེད་པར་བྱའོ། །དེ་ལ་ཡང་ཐོག་མར་ཚེ་འདི་ལས་བློ་མ་བཟློག་ན་ཐེག་
པ་ཆེ་ཆུང་གང་གི་ཡང་ལམ་གྱི་གེགས་ཡིན་པས། ཚེ་འདིར་རིང་དུ་མི་གནས་པའི་
འཆི་བ་དྲན་པ་དང་། ཤི་བའི་འོག་ཏུ་ངན་འགྲོར་འཁྱམ་པའི་ཚུལ་རྣམས་བསམས་
ནས་ཚེ་འདི་ལ་བློ་བཟློག་པར་བྱའོ། །དེ་ནས་འཇིག་རྟེན་ཕྱི་མའི་ཕུན་ཚོགས་ལ་
སྲེད་པའི་བློ་ཡང་འཁོར་བ་མཐའ་དག་གི་ཉེས་དམིགས་ལེགས་པར་བསམས་ཏེ་
བཟློག་ནས་ཡིད་ཐར་པ་ལ་ཕྱོགས་པར་བྱའོ། །དེའི་འོག་ཏུ་རང་ཉིད་ཞི་བདེའི་
སེམས་བཟློག་པའི་ཕྱིར་དུ་བྱམས་པ་དང་། སྙིང་རྗེ་དང་། དེའི་རྩ་བ་ཅན་གྱི་བྱང་
ཆུབ་ཀྱི་སེམས་ལ་རིང་དུ་སྦངས་ནས་བཅོས་མ་མ་ཡིན་པའི་བྱང་ཆུབ་ཀྱི་སེམས་
སྦྱང་པར་བྱའོ། །དེ་ནས་བྱང་ཆུབ་སེམས་དཔའི་སྤྱོད་པ་རྣམས་ཤེས་པར་བྱ་ལ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སློབ་འདོད་བསྐྱང་དེ། རྒྱལ་སྲས་ཀྱི་སྤྱོད་པའི་ཁུར་བཟུང་བར་ནུས་པ་ན། བྱང་
སེམས་ཀྱི་སྡོམ་པ་བཟུང་ནས་དེའི་བསླབ་བྱ་ལ་བསླབ་པར་བྱའོ། །དེ་ནས་རྡོ་རྗེ་
ཐེག་པའི་དམ་ཚིག་དང་སྡོམ་པའི་ཁུར་བཟུང་བར་ནུས་པ་ན། བླ་མ་ལྔ་བཅུ་པ་
མཉན་ནས་བླ་མ་བསྟེན་ཚུལ་རྣམ་པར་དག་པ་བྱས་ནས་སྔགས་ལ་འཇུག་པར་བྱ་
སྟེ། བླ་མ་ལྔ་བཅུ་པ་ལས། བསམ་པ་དག་པའི་སློབ་མ་ནི། །དཀོན་མཆོག་གསུམ་
ལ་སྐྱབས་སོང་ལ། །བླ་མའི་ རྗེས་སུ་འཇུག་པ་འདི། ཁ་ཏོན་ བྱ་བར་སྦྱིན་པར་
བྱ། །དེ་ནས་སྔགས་སོགས་སྦྱིན་པ་ཡིས། །དམ་ཆོས་སྣོད་དུ་བྱས་ནས་སུ། །ཞེས་
བསམ་པ་དག་པ་སྟེ། བྱང་ཆུབ་ཀྱི་སེམས་སྦྱངས་པ་དང་། ཐུན་མོང་མ་ཡིན་པའི་
སྐྱབས་འགྲོ་དང་ལྡན་པ་ལ་བླ་མ་ལྔ་བཅུ་པར་བཤད་པར་གསུངས་ཤིང་། བླ་མ་
ལྔ་བཅུ་པ་བྱིན་པོའི་རྗེས་སུ་དབང་གིས་སྣོད་དུ་བྱ་བར་གསུངས་སོ། །ཞེས་དང་།
སློབ་དཔོན་ཨཱརྱ་དེ་བའི་སྤྱོད་བསྡུས་སྒྲོན་མེ་ལས་ཀྱང་། རྡོ་རྗེ་སློབ་མས་གསོལ་
བ། བདག་ཅག་ལྟ་བུའི་སོ་སོའི་སྐྱེ་བོ་ཐོག་མ་མེད་པ་ནས་ཕྱི་རོལ་གྱི་དངོས་པོ་
རྣམ་པ་སྣ་ཚོགས་པ་ལ་མངོན་པར་ཞེན་པས་ཡོད་པ་དང་མེད་པ་དང་གཅིག་དང་
དུ་མ་དང་། གཉིས་དང་གཉིས་ཀ་མ་ཡིན་པ་དང་། ཡོད་པ་མ་ཡིན་པ་དང་། མེད་
པ་མ་ཡིན་པ་དང་། རྟག་པ་དང་ཆད་པ་ལ་སོགས་པའི་རང་བཞིན་གྱི་བག་ཆགས་
ཀྱི་རྒྱུས་རྣམ་པར་རྟོག་པ་ལ་མངོན་པར་ཞེན་པ་ལ་ཞུགས་པ་རྣམས་ཀྱིས། རྫོགས་
པའི་རིམ་པའི་གོ་རིམ་གྱི་ཏིང་ངེ་འཛིན་ལ་སློབ་པ་ན། གོ་རིམ་ཇི་ལྟ་བ་བཞིན་དུ་
བསླབ་པར་བགྱིའམ། ཡང་ན་བླ་མའི་མན་ངག་ཙམ་གྱིས་དེ་དག་སྐད་ཅིག་ཙམ་
གྱིས་ སོ་ སོར་སྣང་བར་བགྱི། རྡོ་རྗེ་ སློབ་དཔོན་གྱིས་སྨྲས་པ། རིམ་གྱིས་འཇུག་
པས་བསླབ་པར་བྱའི། ཅིག་ཅར་ནི་མ་ཡིན་ནོ། །ཞེས་ལམ་ལ་རིམ་གྱིས་བསླབ་
- 252 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
དགོས་པར་ནན་ཏན་དུ་གསུངས་ཤིང་། རིམ་གྱིས་སློབ་ཚུལ་ཡང་ཐོག་མར་ལམ་
ཐུན་མོང་བ་ལ་སྦྱངས། དེ་ནས་སྔགས་ལ་འཇུག །སྔགས་ཀྱི་ལམ་ཡང་སྔ་མ་སྔ་མ་
ལ་བསླབས་ནས། ཕྱི་མ་ཕྱི་མ་ལ་རིམ་གྱིས་སློབ་དགོས་ཚུལ་གསུངས་ཤིང་། དེའི་
དོན་བསྡུས་ཏེ། སེམས་ཅན་དང་པོའི་ལས་ཅན་རྣམས། །དམ་པའི་དོན་ལ་འཇུག་
པ་ ལ། །ཐབས་ འདི་ རྫོགས་ པའི་ སངས་ རྒྱས་ ཀྱིས། །སྐས་ ཀྱི་ རིམ་ པ་ ལྟ་ བུར་
གསུངས། །ཞེས་སྐས་ཀྱི་རིམ་པའི་དཔེ་དང་བཅས་ཏེ་གསལ་བར་གསུངས་སོ། །
དེ་ལྟར་ལམ་ཐུན་མོང་བས་རྒྱུད་སྦྱངས་ནས་སྔགས་ལ་འཇུག་དགོས་ཏེ། སྔགས་
ཀྱི་ ལམ་ ནི། ལམ་ གཞན་ ལས་ ཆེས་ དཀོན་ པ་ དང་། བསྐལ་ ཆེན་ གྲངས་ མེད་
སོགས་ལ་མ་ལྟོས་པར་ཚོགས་གཉིས་མྱུར་དུ་རྫོགས་པར་བྱེད་པས། ལམ་གཞན་
ལས་ཆེས་མྱུར་བའི་རྡོ་རྗེའི་ཐེག་པ་དང་མཇལ་བཞིན་དུ། དེར་འཇུག་པའི་རྩོལ་
བ་དོར་ན་ནི་ཤིན་ཏུ་བླུན་པར་གསུངས་ཏེ། རྗེ་བླ་མས། འདི་ན་རྫོགས་སངས་
རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །རྣམ་པ་གཉིས་ཡོད་
གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་
ཟླ་བ་ལྟ་བུར་ཀུན་ཏུ་གྲགས། །ཚིག་འདི་བདེན་པའི་ཚིག་ཏུ་འདོད་བཞིན་དུ། །
ཟབ་མོའི་ཐེག་དེ་ཇི་ལྟ་བུ་ཞིག་ཅེས། །ཚོལ་བར་མི་བྱེད་མཁས་པའི་ཁུར་འཛིན་
པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་
གང་། །ཞེས་གང་གསུངས་པ་ལྟར་རོ། །ལམ་གཞན་ལས་ཆེས་དཀོན་པ་ནི། རྣམ་
སྣང་མངོན་བྱང་ལས། འཇིག་རྟེན་དུ་ནི་ཀུན་མཁྱེན་རྣམས། །རེས་འགའ་འབྱུང་
ངམ་མི་འབྱུང་སྲིད། །ཨུ་དུམ་ཝ་རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་
ཞིག །གང་གིས་སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན། །བསྐལ་
པ་བྱེ་བ་དུ་མ་རུ། །སྡིག་པ་བགྱིས་པར་གྱུར་པ་གང་། །དེ་ཀུན་དཀྱིལ་འཁོར་འདི་
འདྲ་བ། །མཐོང་བས་བྱང་བར་འགྱུར་ལགས་ན། །གྲགས་པ་མཐའ་ཡས་སྔགས་
སྤྱོད་པའི། །ཚུལ་ལ་གནས་པ་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་
ནི། །གོ་འཕང་ བླ་ན་མེད་ པར་འགྱུར། །ཞེས་དང་། ལག་ན་རྡོ་རྗེ་དབང་བསྐུར་
བའི་རྒྱུད་ལས་ཀྱང་། སངས་རྒྱས་འབྱུང་བ་རྙེད་པར་དཀའ། །མིའི་ལུས་ཀྱང་རྙེད་
པར་དཀའ། །གསང་སྔགས་འབྱུང་བ་རྙེད་པར་དཀའ། །དད་པ་ཕུན་སུམ་ཚོགས་
པར་དཀའ། །ཞེས་དང་། དཔལ་གསང་བ་འདུས་པའི་རྩ་རྒྱུད་ལེའུ་བཅུ་བདུན་པ་
ལས། དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས།
དེ་བཞིན་གཤེགས་པ་ཐམས་ཅད་དང་། བྱང་ཆུབ་སེམས་དཔའ་དེ་དག་ལ་བཀའ་
སྩལ་པ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་སྔོན་བྱུང་བ་ན་
བརྗོད་ཀྱིས་མི་ལང་བའི་ཡང་བརྗོད་ཀྱིས་ལང་བའི་སངས་རྒྱས་ཀྱི་ཞིང་རྡུལ་རབ་
ཏུ་ཕྲ་བ་དང་མཉམ་པའི་བསྐལ་པ་ཡང་འདས་ནས། གང་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་
མཛད་འདས་པ་ནས། ཐུབ་པ་ཆེན་པོ་འོད་སྲུང་མངོན་པར་སངས་རྒྱས་པའི་བར་
གྱིས་ཀྱང་མ་གསུངས་སོ། །དེ་ཅིའི་ཕྱིར་ཞེ་ན། བཅོམ་ལྡན་འདས་གསང་བ་ཆེན་
པོའི་གནས་ཀྱི་དོན་བཤད་པ་དེ། དེའི་ཚེ་དེའི་དུས་ན་སེམས་ཅན་རྣམས་ལ་སྐལ་
བ་མེད་པའི་ཕྱིར། ཞེས་གསུངས་སོ། །དེ་བཞིན་དུ་མགོན་པོ་ཀླུ་སྒྲུབ་ཀྱི་རིམ་ལྔ་
སོགས་ལས་ཀྱང་། ཕར་ཕྱིན་ཐེག་པའི་རང་ལམ་ཙམ་གྱིས་སངས་རྒྱ་མི་ནུས་པར།
མཐར་སྔགས་ལམ་ལ་ངེས་པར་བརྟེན་དགོས་པའི་ཚུལ་རྒྱུ་མཚན་དང་བཅས་ལུང་
- 254 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
རིགས་དྲི་མ་མེད་པའི་ལམ་ནས་དྲངས་ཏེ་མཐའ་དག་པར་གསུངས་ལ། དེའི་
ཁུངས་རྣམས་དྲངས་ཏེ་བཤད་ན་ཧ་ཅང་མང་དུ་དོགས་པས། བློ་གྲོས་ཅན་རྣམས་
ཀྱིས་གཞུང་དེ་དག་ཉིད་ལས་ཤེས་པར་བྱའོ། །ལམ་ཐུན་མོང་བས་རྒྱུད་སྦྱངས་
ནས་སྔགས་ལ་ངེས་པར་འཇུག་དགོས་པའི་རྒྱུ་མཚན་ནི། ཕར་ཕྱིན་ཐེག་པ་ལས་
སྔགས་ཀྱི་ལམ་འཚང་རྒྱ་བ་ལ་ཐབས་མཆོག་ཏུ་ གྱུར་ པས་ཡིན་ཞིང་། དེ་ཡང་
བསམ་པ་སེམས་བསྐྱེད་དང་། སྤྱོད་པ་ཕྱིན་དྲུག་གི་སྒོ་ནས་ཕར་ཕྱིན་ཐེག་པ་དང་།
སྔགས་ལམ་གྱི་ཁྱད་པར་འབྱེད་མི་ནུས་ཏེ། སེམས་བསྐྱེད་དང་ཕྱིན་དྲུག་ནི། མདོ་
སྔགས་གཉིས་ཀའི་ལམ་ཐུན་མོང་བ་ཡིན་པས་སོ། །དེ་ཡང་སྔགས་ཀྱི་གདུལ་བྱ་
ནི། ཕར་ ཕྱིན་ ཐེག་ པའི་ གདུལ་ བྱ་ ལས་ ཀྱང་ དབང་པོ་རྣོ་ཞིང་བསམ་ པ་ ཆེས་
ཤུགས་དྲག་པ་ཡིན་པས། བྱང་ཆུབ་ཀྱི་སེམས་ནི་སྔགས་ལ་ཞུགས་ནས་ཀྱང་ལྷག་
པར་ཡར་ལྡན་དུ་དགོས་ལ། ཕྱིན་དྲུག་ལ་སློབ་པ་ཡང་ངེས་པར་དགོས་ཏེ། གསང་
སྔགས་རྒྱུད་སྡེ་བཞི་ཀ་ནས་ཕྱིན་དྲུག་ལ་བསླབ་དགོས་པར་ཡང་དང་ཡང་དུ་
གསུངས་ཤིང༌། ལྷའི་སྐུའི་རྒྱན་དང་གཞལ་ཡས་ཁང་གི་རྣམ་དག་ལ་སོགས་པ་
ཕྱིན་དྲུག་ལ་སྦྱར་ནས་གསུངས་པ་ཆེས་མང་བས་སོ། །ལམ་མྱུར་བུལ་ཅུང་ཟད་
ཡོད་པ་ཙམ་གྱིས་ཀྱང་མདོ་སྔགས་ཀྱི་ཐེག་པའི་ཁྱད་པར་འབྱེད་མི་ནུས་ཏེ། ཕར་
ཕྱིན་ཐེག་པ་རང་ལ་ཡང་ཕྱུགས་ཀྱི་ཤིང་རྟ་ལྟ་བུས་འགྲོ་བ་དང༌། གླང་པོ་ཆེའི་ཤིང་
རྟ་ལྟ་བུས་བགྲོད་པ་དང་། ཉི་ཟླ་ལྟ་བུས་བགྲོད་པ་དང༌། ཉན་རང་གི་རྫུ་འཕྲུལ་
ལྟ་བུས་བགྲོད་པ་དང་། སངས་རྒྱས་ཀྱི་རྫུ་འཕྲུལ་ལྟ་བུས་བགྲོད་པ་སྟེ། ལམ་མྱུར་
བུལ་གྱི་ཁྱད་པར་ཤིན་ཏུ་ཆེ་བ་རིམ་པ་ལྔ་ཡོད་པར་གསུངས་ཀྱང་། དེ་ཙམ་གྱིས་
ཐེག་པའི་ཁྱད་པར་འབྱེད་མི་ནུས་པ་བཞིན་ནོ། །ལྟ་བ་མཐོ་དམན་གྱི་སྒོ་ནས་ཀྱང་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མདོ་སྔགས་ཀྱི་ཁྱད་པར་འབྱེད་མི་ནུས་ཏེ། མདོ་སྔགས་གཉིས་ལྟ་བ་ལ་ཁྱད་པར་
མེད་པ་ལུང་རིགས་དུ་མས་གྲུབ་ཅིང་། ཡོད་དུ་ཆུག་ཀྱང་ཐེག་པའི་ཁྱད་པར་ངེས་
འབྱེད་མི་ནུས་ཏེ། ཕར་ཕྱིན་ཐེག་པ་ལ་དབུ་མའི་ལྟ་བ་འཛིན་པ་དང་སེམས་ཙམ་
གྱི་ལྟ་བ་འཛིན་པ་གཉིས་ཡོད་ཀྱང་། དེས་ཐེག་པའི་ཁྱད་པར་འབྱེད་མི་ནུས་པ་
བཞིན་ནོ། །སྔགས་བཟླ་བ་ཡོད་མེད་ཀྱི་ཕར་ཕྱིན་ཐེག་པ་དང་སྔགས་ཀྱི་ཁྱད་པར་
འབྱེད་ནུས་པ་ཡང་མ་ཡིན་ཏེ། སྔགས་བཟླ་བ་འདུལ་བ་ནས་ཀྱང་གསུངས་པ་
ཡོད་དེ། དུག་ཞི་བའི་རིག་སྔགས་རྨ་བྱ་ཆེན་མོ་ཞེས་བྱ་བ་འདུལ་བ་ནས་བཤད་པ་
དང༌། ལྟུང་བ་སྡེ་ལྔའི་སྐབས་ནས་དགེ་སློང་འགའ་ཞིག་གིས་གསང་སྔགས་ཀྱི་
ནུས་པ་ཉམས་སད་པར་བྱ་བའི་ཚུལ་མང་དུ་གསུངས་པ་དང་། བྱང་ཆུབ་སེམས་
དཔའི་སྡེ་སྣོད་ནས་ཀྱང་ནད་ཞི་བ་དང་གདོན་ཞི་བ་སོགས་ཀྱི་གསང་སྔགས་མང་
དུ་གསུངས་ཤིང་། མདོ་སྡེ་ཟ་མ་ཏོག་བཀོད་པ་ལས་ཀྱང་། ཐུགས་རྗེ་ཆེན་པོའི་
གཟུངས་སྔགས་ཡི་གེ་དྲུག་པ་ཕན་ཡོན་དང་བཅས་པ་རྒྱ་ཆེར་བཤད་པ་དང༌།
ཤེས་རབ་སྙིང་པོའི་སྔགས་བཤད་པ་སོགས་མཐའ་ཡས་སོ། །འོ་ན་ཕར་ཕྱིན་ཐེག་
པ་ལས་སྔགས་ཁྱད་པར་དུ་འཕགས་པ་དེ་གང་གི་སྒོ་ནས་ཡིན་སྙམ་ན། རྗེ་བཙུན་
མ་ཕམ་པས། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་
ཆུབ་འདོད། །ཅེས་གསུངས་པ་ལྟར། ཐེག་པ་ཆེན་པོ་པ་གཉིས་ཀའི་དོན་དུ་གཉེར་
བར་བྱ་བ་ནི། ཁམས་གསུམ་གྱི་གདུལ་བྱ་རྣམས་འཁོར་བའི་སྡུག་བསྔལ་ལས་
སྒྲོལ་བའི་ཕྱིར་དུ་རྫོགས་པའི་སངས་རྒྱས་ཀྱི་གོ་འཕང་ཉིད་བསྒྲུབ་པ་ཡིན་ལ།
བསྒྲུབ་བྱ་མཐར་ཐུག་པ་སངས་རྒྱས་ཀྱི་གོ་འཕང་དེ་ནི། མགོན་པོ་ཀླུ་སྒྲུབ་ཀྱིས།
དགེ་ བ་འདི་ ཡིས་ སྐྱེ་བོ་ཀུན། །བསོད་ནམས་ ཡེ་ ཤེས་ ཚོགས་ རྫོགས་ཤིང་། །
- 256 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །ཅེས་
གང་གསུངས་པ་ལྟར། ལམ་ཐབས་ཤེས་གཉིས་ཉམས་སུ་བླངས་པ་ལས་འབྲས་
བུ་གཟུགས་སྐུ་དང་ཆོས་སྐུ་གཉིས་ཟུང་དུ་འཇུག་པའི་གོ་འཕང་ཞིག་ཡིན་ནོ། །དེ་
ལྟར་འབྲས་བུ་སྐུ་གཉིས་ཡོད་ཀྱང་། གདུལ་བྱ་ལ་དངོས་སུ་སྣང་ནས་གཞན་དོན་
བྱེད་པའི་སྐུ་ནི་གཟུགས་སྐུ་ཉིད་ཡིན་ལ། གཟུགས་སྐུ་བསྒྲུབ་པའི་རྒྱུ་ལ་ལམ་གྱི་
ལུས་མི་འདྲ་བ་ཆེས་ཤིན་ཏུ་ཆེ་བ་ཞིག་ཡོད་པས་མདོ་སྔགས་གཉིས་ཀྱི་ཐེག་པའི་
ཁྱད་པར་དེས་འབྱེད་པ་ཡིན་ནོ། །དེ་ཡང་བླ་མེད་ཀྱི་རྒྱུད་དོན་ལ་འཇུག་པ་ལས།
བྱང་ཆུབ་སེམས་དཔའི་ཐེག་པ་ལ་ཡང་གཉིས་ཏེ། ས་དང་ཕ་རོལ་ཏུ་ཕྱིན་པའི་
ཐེག་པ་དང་། །གསང་སྔགས་འབྲས་བུ་རྡོ་རྗེ་ཐེག་པའོ། །ཞེས་གསུངས་པ་ལྟར།
སྔགས་ཀྱི་ཐེག་པ་འདི་ལ་འབྲས་བུའི་ཐེག་པ་དང་། རྡོ་རྗེ་ཐེག་པ་དང་། ཐབས་ཀྱི་
ཐེག་པ་ཞེས་གསུངས་པ་སོགས་མཚན་གྱི་རྣམ་གྲངས་མང་དུ་གསུངས་པས། དེ་
དག་གི་མཚན་དོན་ཤེས་ན་ཕར་ཕྱིན་ཐེག་པ་ལས་སྔགས་ཁྱད་པར་དུ་འཕགས་
པའི་ཚུལ་ཤེས་པར་འགྱུར་བས། དེ་ལྟར་དུ་མཚན་འདོགས་པའི་རྒྱུ་མཚན་ནི།
འབྲས་བུའི་ཐེག་པ་ཞེས་བྱ་བ་ནི། འབྲས་བུ་སངས་རྒྱས་ཀྱི་སའི་ཡོངས་དག་པ་ཞི་
དང་རྣམ་པ་མཐུན་པར་བསྒོམས་ནས་ལམ་བགྲོད་པར་བྱེད་པས་ན། འབྲས་བུའི་
ཐེག་པ་ཞེས་བརྗོད་པ་ཡིན་ལ། དེ་ཡང་གནས་ཡོངས་སུ་དག་པ་སངས་རྒྱས་ཀྱི་
ཞིང་དང་ཕོ་བྲང་གི་རྣམ་པ་དང་། ལུས་ཡོངས་སུ་དག་པ་སངས་རྒྱས་ཀྱི་སྐུའི་རྣམ་
པ་དང་། ལོངས་སྤྱོད་ཡོངས་སུ་དག་པ་སངས་རྒྱས་ཀྱི་མཆོད་རྫས་ཀྱི་རྣམ་པ་དང༌།
མཛད་པ་ཡོངས་སུ་དག་པ་སངས་རྒྱས་ཀྱི་འཕྲིན་ལས་ཀྱི་རྣམ་པར་བསྒོམ་པའོ། །
ཚུལ་འདི་ནི་སྔགས་ཀྱི་ཐུན་མོང་མ་ཡིན་པའི་ཁྱད་ཆོས་ཡིན་ཏེ། ཕར་ཕྱིན་ཐེག་པ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་རང་ལུས་ལྷ་སྐུར་བསྒོམ་པའི་ལྷའི་རྣལ་འབྱོར་བཤད་པ་མེད་ཅིང་། གཟུགས་
སྐུའི་མཚན་དཔེ་འགྲུབ་པའི་རྒྱུར་བླ་མ་སྐྱེལ་བསུ་ལ་སོགས་པ་སྐྱེས་རབས་མང་
པོར་གོམས་པའི་མཐུས་ས་ཐོབ་པ་ན་མཚན་དཔེ་རྗེས་མཐུན་པ་འབྱུང་ཞིང་། སླར་
ཡང་བསོད་ནམས་ཀྱི་ཚོགས་བསྐལ་པ་མང་པོའི་བར་དུ་བསགས་པ་ལས་མཚན་
དཔེ་རྗེས་མཐུན་པ་དེ་ཉིད་ཇེ་བཟང་དུ་འགྲོ་བའི་ཚུལ་ལས། གཟུགས་སྐུ་དང་རྣམ་
པ་མཐུན་པའི་ལམ་བསྒོམས་ནས་མཚན་དཔེ་བསྒྲུབ་པའི་ཚུལ་བཤད་པ་མེད་ལ།
སྔགས་ཀྱི་ཐེག་པ་འདིར་ནི་གཟུགས་སྐུ་དང་རྣམ་པ་མཐུན་པའི་ལམ་བསྒོམས་
ནས། ལམ་དེ་ཉིད་ཀྱིས་གཟུགས་སྐུའི་རིགས་འདྲའི་རྒྱུ་བྱས་ཏེ། སྟོང་པ་དང་ལྷའི་
རྣལ་འབྱོར་གཉིས་ཟུང་དུ་འབྲེལ་བའི་ལམ་ལ་བརྟེན་ནས་བསྐལ་ཆེན་གྲངས་མེད་
ལ་མི་ལྟོས་པར་ཚེ་གཅིག་ལ་སོགས་པར་སངས་རྒྱས་ཀྱི་གོ་འཕང་བསྒྲུབ་ནུས་པ་
ཡིན་པས་ཕར་ཕྱིན་ཐེག་པ་ལས་སྔགས་འཚང་རྒྱ་བ་ཆེས་ཤིན་ཏུ་མྱུར་བ་དང༌།
ཁྱད་པར་དུ་འཕགས་པར་འཇོག་པ་ཡིན་ནོ། །རྡོ་རྗེ་ཐེག་པ་ཞེས་བརྗོད་པ་ནི།
སྙིམ་པའི་མེ་ཏོག་ལས་རྡོ་རྗེ་ཐེག་པ་ཞེས་བྱ་བ་ནི། ཐེག་པ་ཆེན་པོ་མ་ལུས་པ་
བསྡུས་པ་ནི་ཕ་རོལ་ཏུ་ཕྱིན་པ་དྲུག་ཡིན་ལ། དེ་རྣམས་བསྡུས་པ་ནི་ཐབས་དང་
ཤེས་རབ་ཡིན་ཅིང་། དེ་དག་ཀྱང་བསྡུས་པ་རོ་གཅིག་ཏུ་གྱུར་པ་ནི་བྱང་ཆུབ་ཀྱི་
སེམས་ཡིན་ཏེ། དེ་ཡང་རྡོ་རྗེ་སེམས་དཔའི་ཏིང་ངེ་འཛིན་ཡིན་ལ། དེ་ཉིད་རྡོ་རྗེ་
ཡིན་ནོ། །རྡོ་ རྗེ་ཡང་དེ་ཡིན་ལ། ཐེག་པ་ཡང་དེ་ཡིན་པས་ན་རྡོ་རྗེ་ཐེག་པ་ཞེས་
བྱའོ། །ཞེས་གསུངས་པ་ལྟར། ཐབས་ཤེས་དབྱེར་མེད་པའི་རྡོ་རྗེ་སེམས་དཔའི་
རྣལ་འབྱོར་ལ་བརྟེན་ནས་ལམ་བགྲོད་པར་བྱེད་པ་ཡིན་པས་ན་རྡོ་རྗེའི་ཐེག་པ་
ཞེས་བརྗོད་དོ། །ཐབས་ ཀྱི་ཐེག་པ་ཞེས་བརྗོད་པ་ནི། ཕར་ ཕྱིན་ཐེག་པ་ལས་
༡58-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འཚང་རྒྱ་བ་ལ་ཐབས་མཁས་པ་ཆེ་བས་ན་དེ་ལྟར་བརྗོད་དོ། །ཐབས་མཁས་ཇི་
ལྟར་ཆེ་སྙམ་ན། ཐེག་པ་གསུམ་རྣམ་པར་བཞག་པ་ལས། དམིགས་པ་རྣམ་པར་
དག་པ་དང་། །གྲོགས་ཀྱི་མཐུ་དང་སྤྱོད་པ་ཡིས། །བློ་ལྡན་རྣམས་ཀྱི་ཐེག་པ་ནི། །
ཆེན་པོའི་ཆེན་པོ་ཉིད་དུ་བསྒྲགས། །ཞེས་གསུངས་པ་ལྟར། ཁྱད་པར་གསུམ་གྱི་
སྒོ་ནས་ཐབས་ལ་མཁས་པ་ཡིན་ཏེ་དམིགས་པའི་སྒོ་ནས་ཁྱད་པར་འཕགས་པ་
དང་། གྲོགས་ཀྱི་མཐུ་བསམ་གྱིས་མི་ཁྱབ་པའི་སྒོ་ནས་ཁྱད་པར་འཕགས་པ་དང་།
སྤྱོད་པའི་སྒོ་ནས་ཁྱད་པར་དུ་འཕགས་པའོ། །དམིགས་པའི་སྒོ་ནས་ཁྱད་པར་དུ་
འཕགས་པ་ནི། ཕར་ཕྱིན་ཐེག་པ་བ་རྣམས་ཆོས་ཐམས་ཅད་སྤྲོས་པ་དང་བྲལ་
བར་བསྒོམས་ཀྱང་ལུས་ལྷ་སྐུར་སྒོམ་པ་མེད་ལ། སྔགས་ཀྱི་ཐེག་པ་འདིར་ནི་སྣང་
བ་ཐམས་ཅད་ལྷའི་བདག་ཉིད་བསྒོམས་པས་དམིགས་ཡུལ་གྱི་སྒོ་ནས་ཚོགས་
མྱུར་དུ་རྫོགས་པས་ཐབས་མཁས་ཤིན་ཏུ་ཆེ་བའོ། །གྲོགས་ཀྱི་མཐུ་བསམ་གྱིས་
མི་ཁྱབ་པའི་སྒོ་ནས་ཁྱད་པར་དུ་འཕགས་པ་ནི། དམ་ཚིག་དང་སྡོམ་པ་ལ་གནས་
པའི་སྒོ་ནས་དཀྱིལ་འཁོར་གྱི་འཁོར་ལོའི་སྒོམ་བཟླས་ལ་འབད་པའི་མཐུས་རྒྱལ་
བ་སྲས་དང་བཅས་པས་མྱུར་དུ་བྱིན་གྱིས་རློབ་པའོ། །སྤྱོད་པའི་སྒོ་ནས་ཁྱད་པར་
དུ་འཕགས་པ་ནི། རྒྱལ་བ་སྲས་དང་བཅས་པས་འགྲོ་བའི་དོན་ཇི་ལྟར་མཛད་པ་
དང་སངས་རྒྱས་ཀྱི་ཞིང་ཇི་ལྟར་དག་པར་མཛད་པ་ལྟར། སྒྲུབ་པ་པོས་ཀྱང་འབྲས་
བུའི་རྣམ་པ་ལམ་དུ་བྱས་ཏེ། རྒྱལ་བ་སྲས་བཅས་ཀྱི་མཛད་པ་དེ་དག་དང་རྣམ་པ་
མཐུན་པར་བསྒོམས་པས་སྐད་ཅིག་རེ་རེ་ལ་ཚོགས་མྱུར་དུ་རྫོགས་པས་ན་ཐབས་
མཁས་ཀྱི་འཕྲུལ་ཆེས་ཆེ་བའོ། །གསང་སྔགས་ཀྱིས་ཐེག་པ་ཞེས་བརྗོད་པ་ནི།
ཤིན་ཏུ་གསང་ཞིང་སྦས་ནས་བསྒྲུབ་དགོས་པ་དང་། ལྷག་པར་དབང་མ་ཐོབ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པའམ། ཐོབ་ནས་ཀྱང་དམ་ཚིག་དང་ མི་ལྡན་པ་ལ་བསྟན་དུ་མི་རུང་བས་ན་
གསང་བ་ཞེས་བཤད་དོ། །སྔགས་ཞེས་བྱ་བ་ནི། སྔགས་ཀྱི་སྐད་དོད་མན་ཞེས་བྱ་
བ་ངེས་ཚིག་གིས་བཤད་ན་ནི་ཡིད་སྐྱོབ་པ་ཞེས་བྱ་བ་ཡིན་ལ། ཡིད་ཇི་ལྟར་སྐྱོབ་
པ་ནི། འདུས་པ་ཕྱི་མ་ལས་བཤད་པ་ལྟར། འཇིག་རྟེན་གྱི་སྤྱོད་པ་ལས་སྐྱོབ་པ་
ཡིན་ལ། དེ་ནི་ཤིན་ཏུ་རྒྱ་ཆེ་སྟེ། འཇིག་རྟེན་འདིའི་སྤྱོད་པ་ཚེ་འདིའི་སྣང་ཤས་
ལས་སྐྱོབ་པ་དང༌། འཇིག་རྟེན་ཕྱི་མ་ངན་སོང་གི་གཡང་ས་ལས་བསྐྱབ་པ་དང་།
ཁམས་གསུམ་འཁོར་བའི་འཇིག་རྟེན་མཐའ་དག་ལས་སྐྱོབ་པ་དང་། རང་གཅིག་
པུ་གྲོལ་བ་དོན་དུ་གཉེར་བ་ཞི་མཐར་ལྟུང་བའི་དམན་ལམ་དང་། གཉིས་སྣང་
འཁྲུལ་པའི་བག་ཆགས་ཕྲ་མོ་ལས་ཀྱང་གྲོལ་བར་བྱེད་པ་སྟེ། མདོར་ན་སྔགས་ཀྱི་
ཐེག་ པ་ འདིས་ རང་ སེམས་ སྒྲིབ་ གཉིས་ ཀྱི་ འཆད་ པ་ ལས་ མྱུར་དུ་བསྒྲལ་ ཏེ།
སངས་རྒྱས་ཀྱི་གོ་འཕང་དུ་འཁྲིད་པར་བྱེད་པས་ན་མན་ཞེས་བྱའོ། །རྒྱུད་སྡེ་ཞེས་
བྱ་བ་ནི། རྒྱུན་ཆགས་པས་ན་རྒྱུད་ཅེས་བྱ་བ་དང༌། སྡེ་ཞེས་པ་ནི་ཚོགས་སམ་
རིགས་ ཀྱི་ དོན་ ནོ། །དེ་ ཡང་ གསལ་ བར་ བཤད་ ན། འཕགས་ པ་ སྤྱན་ རས་
གཟིགས་ཀྱི་རྣལ་འབྱོར་ལ་བརྟེན་ནས་ལམ་བགྲོད་ཚུལ་སྟོན་པའི་རྡོ་རྗེ་འཆང་གི་
གསུང་སྡེ་ཚན་ཞིག་ལ་པདྨའི་ རིགས་ཀྱི་བདག་པོའི་རྒྱུད་ཅེས་བྱ། དེ་བཞིན་དུ་
མགོན་པོ་ཚེ་དཔག་མེད་ལྷ་དགུའི་དཀྱིལ་འཁོར་ལ་བརྟེན་ནས་འཚང་རྒྱ་བའི་
ལམ་སྟོན་པའི་གསུང་སྡེ་ཚན་གཅིག་ལ་པདྨའི་རིགས་ཀྱི་གཙོ་བོའི་རྒྱུད་ཅེས་བྱ་སྟེ།
དེས་ཐམས་ཅད་ལ་རིགས་འགྲེའོ། །དེས་ན་ཕར་ཕྱིན་པ་ལས་སྔགས་ཀྱི་ལམ་ཁྱད་
པར་དུ་འཕགས་པ་ན་གཟུགས་སྐུ་བསྒྲུབ་པའི་རྒྱུ་ལ་ལམ་གྱི་ལུས་མི་འདྲ་བ་ཤིན་
ཏུ་ཆེ་ཞིང་ཐབས་མཁས་ཀྱི་ཚུལ་མང་བས་ཡིན་ནོ། །སྤྱིར་ན་ཆོས་སྐུའི་རྒྱུ་ལ་ཡང་
- 260 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མི་འདྲ་བའི་ཁྱད་པར་ཡོད་དེ། ཕར་ཕྱིན་ཐེག་པ་བ་དང་སྔགས་ཀྱི་ཐེག་པ་བ་
གཉིས་ཀའི་བསྒོམ་བྱའི་ཡུལ་སྟོང་པ་ཉིད་ལ་ཁྱད་པར་མེད་ཀྱང་། ཡུལ་ཅན་གྱི་བློ་
ལ་ཁྱད་པར་ཡོད་དེ། ཕར་ཕྱིན་ཐེག་པ་བ་རྣམས་ནི་ཡུལ་གྱི་གནས་ལུགས་ཇི་ལྟར་
ཡིན་པ་དེ་ཉིད་ངེས་པར་བྱས་ནས། གནས་ལུགས་དེ་ཉིད་འཛིན་སྟངས་ཀྱི་ཡུལ་དུ་
བྱས་ནས་བསྒོམ་པ་ལས། བསྒོམ་བྱེད་ཀྱི་བློ་ལ་ཁྱད་པར་གཞན་སྣོན་རྒྱུ་མེད་ལ།
སྔགས་ཀྱི་སྐབས་འདིར་ནི་ཤུ་ནྱ་ཏའི་སྔགས་བརྗོད་ནས་རྒྱལ་བའི་ཐུགས་གཉིས་
སུ་མེད་པའི་ཡེ་ཤེས་ལ་ང་རྒྱལ་བཞག་ནས་གནས་ལུགས་བསྒོམ་པར་བྱེད་པ་ནི་
ཨ་ཧོ་ཞེས་པའི་དོན་ཡིན་པས་ཁྱད་པར་ཤིན་ཏུ་ཆེའོ། །ཚུལ་དེ་ཡང་རྒྱུད་སྡེ་བཞི་
ཀའི་སྤྱི་ཁྱབ་ཀྱི་དབང་དུ་བྱས་པ་ཡིན་གྱི། ཡུལ་ཅན་གྱི་སྟེང་ནས་སྔགས་ཀྱི་ཉེ་
ལམ་ཐུན་མོང་མིན་པ་དང༌། སྙིགས་དུས་ཀྱི་ཚེ་ཐུང་གཅིག་ལ་གཟུགས་སྐུའི་རྒྱུ་
ཚོགས་སྒྲུབ་ནུས་པ་སོགས་མྱུར་ཁྱད་ཐུན་མོང་མིན་པ་རྣམས་གསང་སྔགས་བླ་
མེད་ཀྱི་སྐབས་སུ་ཡོད་དོ། །དེ་ལྟར་ན་ཐབས་ཤེས་གཉིས་ཀའི་སྒོ་ནས་སྔགས་ཀྱི་
ཐེག་པ་ཁྱད་པར་དུ་འཕགས་པར་གྲུབ་བོ། །ཚུལ་དེ་དག་ཤིན་ཏུ་གསལ་ཞིང་གོ་
བདེ་བར་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དེ་ལ་ཟབ་མོ་རྟོགས་པའི་
ཤེས་རབ་ཀྱི་ཆོས་ཀྱི་སྐུ་དང་། རྒྱ་ཆེ་བའི་ཐབས་ཀྱིས་གཟུགས་ཀྱི་སྐུ་སྒྲུབ་པ་དང་།
ཐབས་དང་བྲལ་བའི་ཤེས་རབ་དང་། ཤེས་རབ་དང་བྲལ་བའི་ཐབས་ཀྱིས་སྐུ་
གཉིས་སྒྲུབ་པར་མི་ནུས་པས་ཐབས་དང་ཤེས་རབ་ཡ་མ་བྲལ་བ་དགོས་སོ་ཞེས་
པ་འདི་ནི་ཐེག་པ་ཆེན་པོ་པ་སྤྱིའི་གྲུབ་པའི་མཐའོ། །གནས་ལུགས་ཀྱི་དོན་མ་
རྟོགས་པར་ཉོན་མོངས་པ་ཐམས་ཅད་ཟད་པར་བྱས་ནས་འཁོར་བའི་རྒྱ་མཚོའི་ཕ་
རོལ་ཏུ་བརྒལ་བར་མི་ནུས་པས་ཟབ་མོ་རྟོགས་པའི་ཤེས་རབ་ནི་འཕགས་པ་འོག་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མ་གཉིས་དང་ཡང་ཐུན་མོང་བའོ། །དེའི་ཕྱིར་ཐེག་ཆེན་གྱི་ལམ་གྱི་ཁྱད་པར་གྱི་
གཙོ་བོ་ནི། གཟུགས་ཀྱི་སྐུ་སྐལ་བ་དང་ལྡན་པའི་གདུལ་བྱ་ལ་སྣང་ནས་འཁོར་བ་
ཇི་སྲིད་གནས་ཀྱི་བར་དུ་སེམས་ཅན་རྣམས་ཀྱི་མགོན་སྐྱབས་མཛད་པའི་རྒྱུར་
གྱུར་པའི་ཐབས་ལ་བྱ་དགོས་སོ། །ཕ་རོལ་ཏུ་ཕྱིན་པ་བ་རྣམས་ལ་ནི་ཆོས་རྣམས་
ཀྱི་དེ་ཁོ་ན་ཉིད་སྤྲོས་པ་དང་བྲལ་བ་བསྒོམས་པས་ཆོས་ཀྱི་སྐུ་དང་རྣམ་པ་རྗེས་སུ་
མཐུན་པའི་ལམ་བསྒོམ་པ་ཡོད་ཀྱང་། གཟུགས་ཀྱི་སྐུ་མཚན་དཔེས་སྤྲས་པ་དང་
རྣམ་པ་འདྲ་བར་སྒོམ་པའི་ལམ་མེད་ལ་སྔགས་ལ་ནི་ཡོད་དོ། །དེས་ན་གཞན་དོན་
གཟུགས་ཀྱི་སྐུ་བསྒྲུབ་པའི་ཐབས་ལ་ལམ་གྱི་ལུས་མི་འདྲ་བའི་ཁྱད་པར་ཆེན་པོ་
ཡོད་པས་ཐེག་པ་གཉིས་སུ་མཛད་པ་ཡིན་ཏེ། སྤྱིར་ཐེག་པ་ཆེ་ཆུང་སྟོང་པ་ཉིད་ཀྱི་
ཤེས་རབ་ཀྱིས་མ་འབྱེད་པར་ཐབས་ཀྱིས་འབྱེད་དགོས་ལ། ཁྱད་པར་དུ་ཐེག་པ་
ཆེན་པོ་ལ་ གཉིས་སུ་ཕྱེ་བ་ཡང་ཟ་མ་ཏོག་ པའི་ཤེས་རབ་ ཀྱིས་མི་འབྱེད་ཀྱི།
ཐབས་ཀྱིས་དབྱེ་དགོས་ཤིང་ཐབས་ཀྱི་གཙོ་བོ་ཡང་གཟུགས་སྐུ་བསྒྲུབ་པའི་ཆ་
ནས་ཡིན་ལ། གཟུགས་སྐུ་སྒྲུབ་བྱེད་ཀྱི་ཐབས་ནི་དེ་དང་རྣམ་པ་འདྲ་བར་བསྒོམ་
པའི་ལྷའི་རྣལ་འབྱོར་ཉིད་ཐེག་པ་གཞན་གྱི་ཐབས་ལས་མཆོག་ཡིན་པའི་ཕྱིར་
རོ། །ཞེས་དང་། མདོར་ན་ཆོས་རྣམས་རང་གི་ངོ་བོ་ཉིད་ཀྱིས་གྲུབ་པའི་སྟོང་པའི་
རང་བཞིན་མེད་པ་ངེས་པའི་ལྟ་བ་དང༌། རང་ཉིད་ལྷར་བསྐྱེད་པའི་ལྷའི་རྣལ་
འབྱོར་གཉིས་སྦྲེལ་ནས་འབྲས་བུ་སྐུ་གཉིས་བསྒྲུབ་པ་ནི་རྡོ་རྗེ་ཐེག་པ་གང་གི་
དབང་དུ་མཛད་ནས་གསུངས་པའི་གདུལ་བྱའི་གཙོ་བོ་ཐམས་ཅད་ཀྱི་བགྲོད་པ་
གཅིག་པའི་ལམ་དུ་བྱས་ནས། རྒྱུད་སྡེ་སོ་སོ་ནས་དེ་གཉིས་ལས་གཞན་པའི་ལམ་
མང་པོ་བཤད་པ་རྣམས་ཁ་ཅིག་སྟོང་ཉིད་ཀྱི་རྟོགས་པ་ཁྱད་ཞུགས་པར་འགྲོ་བའི་
- 262 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཐབས་དང་། ཁ་ཅིག་ལྷའི་རྣལ་འབྱོར་གྱི་ཡན་ལག་ཏུ་ཤེས་པར་བྱ་བ་ནི་གནད་ཀྱི་
དོན་དུ་གཟུང་བར་ བྱའོ། །ཞེས་དང་། རྒྱུད་སྡེ་འོག་མ་གསུམ་དང་ཕར་ཕྱིན་གྱི་
ཐེག་པའི་མྱུར་ཁྱད་ནི་ལྷའི་རྣལ་འབྱོར་དང་བཟླས་པའི་མཐུ་ལ་བརྟེན་ནས། ཐུན་
མོང་གི་དངོས་གྲུབ་མང་པོ་དང་སངས་རྒྱས་དང་བྱང་ཆུབ་སེམས་དཔའ་ཆེན་པོ་
རྣམས་ཀྱིས་དངོས་སུ་རྗེས་སུ་བཟུང་ནས་བྱིན་གྱིས་རློབ་པ་ལ་སོགས་པའི་ཐབས་
མཁས་མང་པོས་བྱང་ཆུབ་ཀྱི་སྤྱོད་པ་རྫོགས་པར་བྱེད་པ་ཡིན་ལ། བླ་མེད་ཀྱི་མྱུར་
ཁྱད་ནི་བསྐྱེད་རིམ་ལ་ཡང་ རྒྱུད་སྡེ་འོག་མ་ལ་མེད་པའི་ཟབ་གནས་མང་ལ།
རྫོགས་རིམ་ལ་ནི་མཆོག་ཏུ་གྱུར་པའི་ཟབ་གནས་དག་ཡོད་དེ་འཆད་པར་གྱུར་རོ།
ཞེས་ཤིན་ཏུ་གསལ་བར་གསུངས་སོ། །འདི་དག་གི་རྒྱུ་མཚན་མཐའ་གཅོད་དང་
བཅས་པར་ཞིབ་པར་ནི། རྡོ་རྗེ་འཆང་ཆེན་པོའི་ལམ་གྱི་རིམ་པ་ཉིད་ཞིབ་ཏུ་
བལྟས་ནས་ཤེས་པར་བྱའོ། །
༈ གཉིས་པ་སྔགས་ཀྱི་འཇུག་སྒོ་རྣམ་པར་དག་པའི་དབང་གིས་རྒྱུད་སྣོད་
རུང་དུ་བྱ་བའི་ཚུལ་ནི། དེ་ལྟར་ལམ་ཐུན་མོང་བས་རྒྱུད་སྦྱངས་ནས་སྨོན་པ་དང་
འཇུག་པའི་བྱང་ཆུབ་ཀྱི་སེམས་ཆེས་ཤུགས་དྲག་ཏུ་འཕེལ་ཏེ། རང་གི་ངོས་ནས་
སེམས་ཅན་རེ་རེའི་ཕྱིར་དུ་ཡང་དམྱལ་བའི་མེ་ནང་དུ་བསྐལ་ཆེན་གྲངས་མེད་མང་
པོར་གནས་དགོས་ན་སྐད་ཅིག་ཀྱང་ཞུམ་པ་མེད་པ་གནས་ནུས་ཀྱང་། སེམས་
ཅན་གྱི་ངོས་ནས་སྡུག་བསྔལ་གྱིས་མནར་ཚུལ་བསམས་པ་ན་སེམས་ཅན་རྣམས་
འཁོར་བའི་སྡུག་བསྔལ་ལས་སྒྲོལ་ཕྱིར་སྐད་ཅིག་རེ་རེས་ཀྱང་འཚང་རྒྱ་བ་ལ་ཆེས་
རིངས་པར་གྱུར་པ་ན་བསྐལ་ཆེན་གྲངས་མེད་ལ་མི་ལྟོས་པར་མྱུར་དུ་འཚང་རྒྱ་
བའི་མྱུར་ལམ་སྔགས་ཀྱི་ཐེག་པ་ལ་འཇུག་དགོས་ཤིང་། སྔགས་ཀྱི་འཇུག་སྒོ་ནི་
263-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྡོ་རྗེ་སློབ་དཔོན་མཚན་ཉིད་དང་ལྡན་པའི་ཞབས་དྲུང་དུ་དབང་རྣམ་པར་དག་པ་
ཐོབ་པ་ཉིད་ཡིན་ཏེ། དབང་རྣམ་དག་མ་ཐོབ་པར་གསང་ཆེན་ཉན་པ་དང་སྒོམ་པ་
སོགས་བྱར་མི་རུང་བར་རྒྱུད་སྡེ་བཞི་དགོངས་འགྲེལ་དང་བཅས་པ་ནས་ནན་ཏན་
ཤིན་ཏུ་ཆེ་བར་གསུངས་པའི་ཕྱིར་རོ། །དེ་ཡང་དབང་བསྐུར་རྣམ་དག་མ་ཐོབ་པར་
སྔགས་ལ་ཞུགས་ནས་ལམ་སྒོམ་བློ་བྱས་ཀྱང་མཆོག་གི་དངོས་གྲུབ་ཐོབ་པ་མི་
སྲིད་ཅིང་། དངོས་གྲུབ་མི་ཐོབ་པར་མ་ཟད་ཉེས་དམིགས་ཤིན་ཏུ་ཆེ་བར་གསུངས་
ཏེ། ཕྱག་ཆེན་ཐེག་ལེ་ལས། དང་ པོར་ རེ་ཞིག་ གང་ཚེ་སློབ། །ལན་ཅིག་ དབང་
རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར་སྣོད་དུ་གྱུར་
པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་མར་མེད་ལྟར། །གང་
ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་
སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་འགྲོ །དེ་བས་འབད་པ་
ཐམས་ཅད་ཀྱིས། །བླ་མ་ལས་ནི་དབང་དོན་ཞུ། །ཞེས་དང་། རྒྱུད་རྡོ་རྗེ་འཕྲེང་བ་
ལས་ཀྱང་། ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་
ཀྱང་། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་འགྲོ །
ཞེས་དང་། སངས་རྒྱས་ཐོད་པ་ལས་ཀྱང་། དཔེར་ན་བུ་ཚ་མེད་པའི་ཁྱིམ། །ཤི་བ་
ཙམ་གྱིས་སྟོང་པ་ཉིད། །དེ་བཞིན་དབང་དང་བྲལ་ན་ནི། །ཡེ་ཤེས་ཀུན་གྱིས་སྟོང་
པ་ཉིད། །དཔེར་ན་པི་ཝང་སྤྱོད་ཀུན་ཚོགས། །རྒྱུད་དང་བྲལ་ན་རྡུང་མི་རུང་། །དེ་
བཞིན་དབང་ དང་ བྲལ་ན་ནི། །སྔགས་ དང་ བསམ་ གཏན་ འགྲུབ་ མི་ འགྱུར། །
རྨོངས་པ་གང་ཞིག་དབང་མེད་པར། །བདག་ནི་དབང་བསྐུར་ཞེས་སྨྲ་བ། །ཇི་སྲིད་
སངས་རྒྱས་བཞུགས་ཀྱི་བར། །སློབ་མར་བཅས་ཏེ་དམྱལ་བར་འགྲོ །ཞེས་དང་།
-264 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མཉམ་སྦྱོར་ལས་ཀྱང་། དཀྱིལ་འཁོར་དུ་ནི་མ་ཞུགས་ཤིང་། །དམ་ཚིག་རྣམས་ནི་
སྤངས་ པ་ དང༌། །གསང་བའི་ དེ་ཉིད་མི་ཤེས་པས། །བསྒྲུབས་ ཀྱང་ ཅི་ ཡང་ མི་
འགྲུབ་བོ། །ཞེས་གསུངས་ཏེ། མདོར་ན་རྒྱུད་དགོངས་འགྲེལ་དང་བཅས་པ་ནས་
ནན་ཏན་ཤིན་ཏུ་ཆེ་བར་གསུངས་ཤིང་། དབང་བསྐུར་ནི་ སྔགས་ ཀྱི་ལམ་ གྱི་
འཇུག་སྒོ་དང་རྩ་བ་ལྟ་བུ་ཡིན་ཏེ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས།
རྒྱུད་སྡེ་ནས་བཤད་པའི་དཀྱིལ་འཁོར་མཚན་ཉིད་དང་ལྡན་པར་གོ་རིམ་འགངས་
ཅན་རྣམས་མ་འཁྲུགས་ པར་ ཆོ་ ག་ ཚང་ བས་ དབང་ བསྐུར་ན་ཡང་ དག་ པའི་
གདམས་ངག་གི་སྣོད་དུ་རུང་བ་སོགས་ཀྱི་ཡོན་ཏན་འབྱུང་གི །དེ་ལས་གཞན་
པའི་ཆོ་གས་ནི་འབྲས་བུ་སྐུ་བཞིའི་ས་བོན་ཁྱད་པར་ཅན་ཡང་མི་ཐེབས་ཤིང་།
དངོས་གྲུབ་འགྲུབ་པའི་གེགས་ཀྱི་སྒོ་ གསུམ་ གྱི་དྲི་མ་ཡང་འཁྲུད་མི་ནུས་ལ།
གདམས་པའི་མཆོག་རྒྱུད་དང་དགོངས་འགྲེལ་ཟབ་མོ་ཉན་པ་ལ་སོགས་པའི་སྣོད་
དུ་ཡང་སྒྲུབ་མི་ནུས་པས་རྡོ་རྗེ་ཐེག་པའི་རྨང་འཛུགས་པ་འདིའི་སྐབས་སུ་འབད་
པ་རིགས་སོ། །ཞེས་གསུངས་པ་ལྟར་རོ། །དབང་དེ་ཡང་སུ་རུང་རུང་ལས་ཞུ་བར་
མི་རུང་ གི །བླ་མ་མཚན་ཉིད་དང་ལྡན་པ་ཞིག་ལ་ཡུན་ རིང་ པོར་ གཏུགས་ཏེ་
བསྟེན་ཚུལ་རྣམ་པར་དག་པ་ཞིག་བྱས་ནས་རྒྱུད་སྡེ་དང་མཐུན་པར་ལམ་གྱི་གོ་
རིམ་མ་འཕྱུགས་ཤིང་། དཀྱིལ་འཁོར་གྱི་ཆོ་ག་རྣམ་པར་དག་པའི་སྒོ་ནས་ཐོབ་པ་
ཞིག་བྱུང་ན་དཀྱིལ་འཁོར་མཐོང་བ་ཙམ་གྱིས་བསྐལ་བ་མང་པོའི་ སྡིག་ སྒྲིབ་
འདག་པ་དང་། སྔགས་ཀྱི་རྟོགས་པ་མྱུར་དུ་སྐྱེ་བའི་རྟེན་འབྲེལ་འགྲིག་པ་སོགས་
ཕན་ཡོན་མཐའ་ཡས་འབྱུང་ཞིང་། དེ་ལྟ་མིན་པར་བླ་མ་དང་སློབ་མ་གཉིས་ཀ་
རྙེད་བཀུར་གྱིས་དབྱེན་སྦྱོས་ཏེ་སློབ་མ་དབང་བསྐུར་བ་པོ་སུ་ཡིན་གྱི་རྗེས་སུ་རྒྱུག་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པ་གང་ཡང་བརྟག་དཔྱད་མེད་པ་ཞིག་ལ། བླ་མ་སུ་རུང་རུང་ལ་དབང་བསྐུར་བ་
བྱེད་པ་པོ་རྡོ་རྗེ་ཐེག་པའི་གསང་བའི་དམ་ཚིག་གང་ཡང་མི་ཤེས་པ་ཞིག་གིས་
དབང་གི་གཟུགས་བརྙན་བརྒྱ་ཕྲག་གཅིག་བྱས་སུ་ཟིན་ཀྱང་ཕན་ཡོན་མི་འབྱུང་
བའི་ཁར་ཉེས་དམིགས་ཤིན་ཏུ་ཆེ་བ་འབྱུང་སྟེ། བླ་མ་ལྔ་བཅུ་བ་ལས། བླ་མ་དང་
ནི་སློབ་མ་དག །མཚུངས་པར་དམ་ཚིག་ཉམས་འགྱུར་བས། །དཔའ་བོས་དང་
པོར་སློབ་དཔོན་དང་། །སློབ་མའི་འབྲེལ་པ་བརྟག་པར་བྱ། །ཞེས་དང༌། རྡོ་ རྗེ་
འཕྲེང་བ་ལས། ཇི་ལྟར་ རིན་ཆེན་བརྡར་བ་དང་། །གསེར་ནི་བསྲེག་དང་བཅད་
པས་ བརྟག །དེ་ བཞིན་ དུ་ ནི་ སློབ་ མ་ ཡང་། །ལོ་ ནི་ བཅུ་ གཉིས་ བར་ དུ་
བརྟག །དེ་ཕྱིར་ཕན་ཚུན་དེ་ལྟ་བུས། །དུས་ཀུན་ཏུ་ནི་དེ་ལྟར་བརྟག །གཞན་དུ་
བགེགས་ནི་འབྱུང་འགྱུར་ཏེ། །དངོས་གྲུབ་འཇོམས་ཤིང་སྡུག་བསྔལ་སྟེར། །ཞེས་
དང༌། ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་བཞག་མི་བྱ། །དེ་བཞིན་རྣལ་
འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ། །སློབ་མ་སྐད་ཅིག་དེ་ལ་
འཆི། །འདི་དང་ཕ་རོལ་ཏུ་ནི་ཕུང་། །སྣོད་མིན་མན་ངག་རབ་བཤད་ན། །སློབ་
དཔོན་དངོས་གྲུབ་ཉམས་པར་འགྱུར། །ཞེས་དང༌། ཕྱག་ཆེན་ཐིག་ལེ་ལས་ཀྱང་། །
ཇི་ལྟར་བསྲེག་ལ་སོགས་པས་གསེར། །ཇི་ལྟར་མཁས་པས་རིན་པོ་ཆེ། །ཇི་ལྟར་
བདེ་ལྡན་བུ་མོ་ནི། །དེ་ལྟར་སློབ་མ་བརྟག་པར་བྱ། །དེ་བས་ཐམས་ཅད་རབ་
འབད་དེ། །ཕན་ཚུན་སོ་སོར་བརྟག་པར་བྱ། །དེ་ལྟར་མིན་ན་སྐྱོན་དུ་འགྱུར། །
ནམ་ཡང་དངོས་གྲུབ་ཐོབ་མི་འགྱུར། །ཞེས་གསུངས་པ་ལྟར་རོ། །དེས་ན་ཉིན་
གཅིག་འཇིགས་སར་འགྲོ་བ་ལའང་ལམ་གྱི་སྐྱེལ་མ་བློ་གཏད་ཐུབ་མི་ཐུབ་རང་གི་
ཉམས་དང་གཞན་རྒྱུས་ཅན་ལ་དྲིས་ནས་བརྟག་པར་བྱེད་དགོས་ན། ཚེ་རབས་
- 266 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཏན་གྱི་མདུན་མའི་རྩ་བ་བླ་མ་འཚོལ་བའི་ཐབས་འདིར་ལེགས་པར་བརྟགས་
ནས་མཚན་ཉིད་དང་ལྡན་པ་རེ་ལ་བརྟེན་དགོས་པ་ནི་ལྟ་ཅི་སྨོས་པས། ལེགས་
པར་བརྟག་པ་ཤིན་ཏུ་གལ་ཆེའོ། །འོ་ན་དེ་འདྲ་བའི་བླ་མ་དེ་ཇི་ལྟ་བུ་ཞིག་དགོས་
སྙམ་ན། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་
དྲང་ལ་གཡོ་རྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་ལྡན་ཞིང་
བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་བྲི་བའི་
ལས་ལ་མཁས། །སྔགས་བཤད་པ་ཡི་སྦྱོར་བ་ཤེས། །རབ་ཏུ་དང་ཞིང་དབང་པོ་
དུལ། །ཞེས་གསུངས་ པ་ལྟར། སྒོ་གསུམ་གྱི་ཉེས་སྤྱོད་བསྡམས་ཏེ་འདུལ་བའི་
བཅས་མཚམས་ཚུལ་བཞིན་དུ་བསྲུང་བ། སེམས་ཅན་ལ་སྙིང་རྗེ་ཆེ་བ། ལམ་གྱི་
རིམ་པ་ལ་མཁས་པ་སོགས་ཇི་སྐད་བཤད་པའི་ཡོན་ཏན་དེ་དག་དང་ལྡན་པ་ཞིག་
ལ་བླ་མར་བསྟེན་དགོས་པར་གསུངས་སོ། །དེ་བཞིན་དུ། རྡོ་རྗེ་འཕྲེང་བ་ལས་
ཀྱང་། ཞི་བ་ལ་སོགས་ལས་ལ་བྱང་། །སྔགས་དང་རྣལ་འབྱོར་ཆོ་ག་ཤེས། །དེ་ནི་
བླ་མར་མངོན་པར་བསྔགས། །ཚུལ་ཁྲིམས་དག་ཅིང་སྦྱིན་པ་གཏོང་། །བཟོད་དང་
བརྩོན་འགྲུས་མཆོག་དང་ལྡན། །ཉིན་དང་མཚན་དུ་སྒོམ་ལ་ཞེན། །ཤེས་རབ་
ལྡན་ཞིང་བཟོ་ལ་མཁས། །བླ་མའི་ཕྱིར་ནི་ཡོན་ཏན་ཚོགས། །དཔལ་ལྡན་སློབ་
དཔོན་ཞེས་ནི་བརྗོད། །ནང་ནི་གསང་འདུས་ལ་རབ་དགའ། །ཕྱི་རོལ་ཉན་ཐོས་
ཀྱི་སྤྱོད་པ། །དེ་ལྟའི་མན་ངག་རིམ་པ་ཡིས། །སློབ་མ་རྣམས་ལ་རྗེས་སུ་བསླབ། །
དེ་ནི་སྟེན་པར་ཡོངས་སུ་ཤེས། །ཞེས་ཚུལ་ཁྲིམས་རྣམ་པར་དག་པ་སོགས་ལམ་
ཐུན་མོང་བའི་ཡོན་ཏན་དང་ལྡན་པ། མདོ་སྔགས་གཉིས་གཅིག་གྲོགས་སུ་གཅིག་
སོང་བ། རང་གིས་ཇི་ལྟར་ཉམས་སུ་བླངས་པ་ལྟར་སློབ་མ་ཡང་ལམ་ལ་རིམ་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གྱིས་འཁྲིད་པའི་བླ་མ་ཞིག་ལ་བརྟེན་དགོས་པར་གསུངས་སོ། །དེ་ལ་ཕྱི་རུ་ཉན་
ཐོས་ ཀྱི་ སྤྱོད་ པ་ སྐྱོང་ བ་ ཞེས་ པ་ ནི། གཞན་ གྱི་ སྣང་ ངོར་ འདུལ་ བའི་ བཅས་
མཚམས་བསྲུང་ཁུལ་བྱེད་ཅིང༌། རང་གི་ནང་དུ་གང་ཡང་མི་སྲུང་བར་བག་ཡངས་
བྱས་ཆོག་པའི་དོན་མིན་ཏེ། འདིའི་སྐབས་ཀྱི་ ཕྱི་ཞེས་ པ་ ལུས་ངག་དང་། ནང་
སེམས་ལ་བྱེད་པ་ཡིན་པས་ལུས་ངག་གི་ཀུན་སྤྱོད་འདུལ་བ་ནས་ཇི་ལྟར་གསུངས་
པ་ལྟར་ཉམས་པ་མེད་པར་བསྲུང་བ་དང༌། སེམས་ལ་ལྷའི་བསྒོམ་བཟླས་སོགས་
སྔགས་ཀྱི་ཉམས་ལེན་བྱེད་པ་གཉིས་གཅིག་གྲོགས་སུ་གཅིག་འགྲོ་བ་མདོ་སྔགས་
ཟུང་འབྲེལ་དུ་སྐྱོང་པ་ཞིག་དགོས་ཞེས་པའི་དོན་ནོ། །དེ་བཞིན་དུ་དཔལ་དུས་ཀྱི་
འཁོར་ ལོའི་ འགྲེལ་ཆེན་དྲི་མེད་འོད་ལས། དེ་ཉིད་བཅུ་ནི་ཡོངས་ཤེས་པ། །
གསུམ་ལས་དགེ་སློང་མཆོག་ཡིན་འབྲིང་། །དགེ་ཚུལ་ཞེས་བྱ་དེ་དག་ལས། ཁྱིམ་
ན་ གནས་ པ་ ཐ་མའོ། །ཞེས་ དགེ་སློང་རྡོ་ རྗེ་ འཛིན་ པ་ མཆོག་ དང་། དགེ་ཚུལ་
འབྲིང་དང༌། དགེ་བསྙེན་རྡོ་ རྗེ་ འཛིན་ པ་ནི་ཐ་མར་ གསུངས་ལ། དབང་བསྐུར་
བའི་ཚེ། དགེ་སློང་ དང་། དགེ་ ཚུལ་ དང་། དགེ་བསྙེན་རྣམས་ལ་ དབང་ སྟེགས་
ཀྱང་ མཐོ་ དམན་ བྱ་ བར་ གསུངས་ ཤིང་། ཡུལ་ དེར་ དགེ་སློང་རྡོ་ རྗེ་ འཛིན་ པ་
བཞུགས་བཞིན་དུ། དགེ་ཚུལ་དང་དགེ་བསྙེན་གྱི་རྟེན་ཅན་དག་ལས་དབང་ཞུ་མི་
རུང་བ་དང༌། རབ་གནས་ སོགས་ རྡོ་ རྗེ་ སློབ་ དཔོན་གྱི་བྱ་བ་རྣམས་ཀྱང་དགེ་
བསྙེན་སོགས་ཀྱིས་བྱ་ས་མེད་པར་གསུངས་ཏེ། དེང་སང་ནི་བསྟན་པ་འགྲིབ་པ་
ལ་ཉེ་བས་ཡུལ་འགའ་ཞིག་ན། རྒྱལ་བས་གསུངས་པའི་བཅས་པ་དེ་དག་ལས་གོ་
ལྡོག་པ་ལྟ་བུར་སྣང་ངོ༌། །འཇམ་དཔལ་རྩ་རྒྱུད་ལས་ཀྱང་། བློ་གསལ་བ། ཡིད་
གཞུངས་པ་དང་ལྡན་པ། སློབ་དཔོན་དུ་དབང་བསྐུར་བ། ཁྱོད་ཀྱིས་བསྟན་པའི་
- 268 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཆོ་ག་ཤེས་པ། དགེ་བ་གསལ་བའི་ཆོས་དང་ལྡན་པ། བདེན་པར་སྨྲ་བ། སྤྲོ་བ་
ཆེན་པོ་དང་ལྡན་པ། བྱས་པ་གཟོ་བ། འདྲིས་བརྟན་པ། ཧ་ཅང་མི་རྒན་པ། ཧ་
ཅང་མི་གཞོན་པ། རྙེད་པ་དང་བཀུར་སྟི་ལ་ཆགས་པ་མེད་པ། ཚངས་པར་སྤྱོད་པ།
སྙིང་རྗེ་དང་ལྡན་པ། བརྫུན་མི་སྨྲ་བ། ཅུང་ཟད་ཙམ་མམ། ཆགས་པའམ། རྨོངས་
པ་ ཙམ་ གྱི་རྣམ་ པར་ ལྟ་ སྨོས་ ཀྱང་ཅི་དགོས། དམ་ བཅས་ པ་ བསྟན་ པ་ དང་། །
སེམས་ཅན་ཐབས་ཅད་ ལ་ སེམས་མཉམ་པ་དང་། སྙིང་ རྗེ་དང་ལྡན་པ། ཚུལ་
ཁྲིམས་དང་ལྡན་པ། སྔོན་དུ་སྤྱད་པ་ བྱས་ པ་དང་། ཁྱོད་ཀྱི་གསང་བའི་སྔགས་
རྗེས་སུ་ཟློས་པ་དང་། སྔ་མ་ཉིད་དུ་རིག་པ་གོམས་པར་བྱས་པ་དང༌། ཁྱོད་ཀྱི་
དཀྱིལ་འཁོར་ལ་མཐར་གྱིས་ཡང་དག་པར་ཞུགས་པ་དང༌། འཇིག་རྟེན་ཤེས་པ་
དང་། ཆོ་ག་ཤེས་དང་། ཡང་དག་པ་རྗེས་སུ་འཛིན་པར་བྱེད་པ་དང་། འབྲས་བུ་
དང་ ལྡན་ ཞིང་མཁས་པ་དང་། ལེགས་ པ་ ལ་ རབ་ཏུ་ཞུགས་པ་དང་། གཟུགས་
མཛེས་པ་དང་། འདོད་པ་མེད་པ་དང་། ཆགས་པ་མེད་པ་དང་། དཔའ་བ་དང་།
བརྩོན་འགྲུས་བརྟན་པ་དང་། ནད་མེད་པ་སྟེ་ནད་གང་གིས་ལས་མི་ནུས་པའི་ངང་
ཚུལ་ཅན་གྱི་ནད་མེད་པ་དང༌། རིགས་མཐོན་པོར་སྐྱེ་བོ་ཡོན་ཏན་དེ་དག་དང་
ལྡན་ན་ནི་དཀྱིལ་འཁོར་གི་སློབ་དཔོན་དུ་འགྱུར་ལ། ཞེས་དབང་བསྐུར་བའི་སློབ་
དཔོན་ལ་ཡོན་ཏན་དེ་དག་དང་ལྡན་དགོས་པར་གསུངས་ལ། ལག་ན་རྡོ་རྗེ་དབང་
བསྐུར་བའི་རྒྱུད་ལས་ཀྱང་། དེ་ནས་སློབ་དཔོན་ནི་གསང་སྔགས་དང་དེ་ཁོ་ནའི་
དོན་ལ་མཁས་པ། ཚུལ་ཁྲིམས་དང་ལྡན་པ། སྒྱུ་རྩལ་རྣམས་ལ་མཁས་པ། སྙིང་
རྗེའི་རང་བཞིན་ཅན། བཟོད་པ་དང་ལྡན་པ། སངས་རྒྱས་དང་། ཆོས་དང༌། དགེ་
འདུན་ལ་བསམ་པ་ངེས་པ། འདུ་ཤེས་གཡེར་བ། སྤྲོ་ཤི་བ་མ་ཡིན་པ་དང་། ཆེ་བ་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཟབ་མོའི་ཆོས་ལ་མོས་པ། བཟླས་བརྗོད་ལ་བརྩོན་པ། རྟག་ཏུ་བསམ་གཏན་བྱེད་
པ། ལག་ན་རྡོ་རྗེ་ལ་དགའ་བ། མི་ཐོས་སྔགས་པ་རྟག་པར་ནི། །མཆི་མ་འབྱུང་
ཞིང་སྤུ་ཟིང་བྱེད། །རྨི་ཡང་ལག་ན་རྡོ་རྗེ་ལ། །ཡིད་གཉིས་ཐེ་ཚོམ་མེད་པ་དང་། །
འདུ་ཤེས་དེ་བཞིན་ཚོགས་ཤེས་ཤིང་། །བྱས་གཟོ་དེ་བཞིན་བདེན་སྨྲ་བ། །ཞེས་
དང་། རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ལས་ཀྱང་། ལག་ན་རྡོ་
རྗེ་སློབ་དཔོན་གྱི་མཚན་ཉིད་དེ་དག་ཉོན་ཅིག །དེ་ལ་རེ་ཞིག་སློབ་དཔོན་བྱང་
ཆུབ་ཏུ་སེམས་བསྐྱེད་པ། བྱང་ཆུབ་སེམས་དཔའི་བསླབ་པ་སྤྱོད་པ། བྱང་ཆུབ་
སེམས་དཔའི་སྡོམ་པས་བསྡམས་པ། སྙིང་རྗེ་ཅན་དད་པ་ཆེ་བ། ཆོས་ཟབ་མོ་ལ་
གནས་པ། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ལ་མཁས་པ། སྒྱུ་རྩལ་རྣམས་ལ་
མཁས་ཤིང་བཟོ་བ། གཙང་ཞིང་བག་ཡོད་པ། གསང་སྔགས་ སྤྱད་པ་དག་དང་
ནི། །ཕྱག་རྒྱ་ དཀྱིལ་ འཁོར་ ལས་ ལ་བསླབས། །དཀྱིལ་ འཁོར་ བྱ་བའི་ ལས་ བྱ་
བར། །བླ་མ་ལ་ནི་ལུང་ཐོབ་པ། །སངས་རྒྱས་ཆོས་དང་ཚོགས་མཆོག་ལ། །གང་
ཞིག་ཡིད་གཉིས་མེད་གྱུར་ཅིང་། །སེམས་ཅན་ཁམས་ནི་མ་ལུས་པ། །ཡོངས་སུ་
བསྐྱབ་པའི་ ཕྱིར་བརྩོན་པ། །མཁས་པ་དེས་ནི་སངས་རྒྱས་ཀྱི། །དཀྱིལ་འཁོར་
དག་ནི་བྲི་བར་འོས། །མཚན་རྣམས་ཐམས་ཅད་ཡོངས་རྫོགས་བརྟན། །ཡིད་
གཞུངས་ པ་ ལ་ དཔའ་ སྙིང་ ཅན། །བདག་ གམ་ སློབ་ མ་ རྣམས་ ཀྱིའང་ རུང་། །
བགེགས་ནི་ཞི་བར་བྱེད་པར་ནུས། །ཡང་དག་བདེན་པའི་དོན་རྟོགས་ལ། །གང་
གི་མོས་པ་རྒྱ་ཆེ་ཞིང་། །བཟོད་དང་ལྡན་ལ་ང་རྒྱལ་མེད། །རླབས་པོ་ཆེ་ཡི་ལས་
བྱེད་ཅིང་། །དེ་ནི་རླབས་པ་ཆེ་ལ་དང༌། །བྱང་ཆུབ་སེམས་དཔའ་སྐྱོབ་པ་དང༌། །
སངས་རྒྱས་ཀྱི་ནི་སྨོན་ལམ་དང་། །ཐོས་ནས་ཕྱི་ཕྱིར་དགའ་བ་དང་། །རྟག་ཏུ་
- 270 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མགུ་བར་འགྱུར་བ་དང་། །གསང་སྔགས་སྤྱོད་ལ་བརྩོན་པ་དང༌། །བཟླས་བརྗོད་
བྱེད་ལ་གང་འབད་དང་། །གཅམ་རྒྱུ་ཐམས་ཅད་མི་སེམས་ལ། །འཇིག་རྟེན་ཆོས་
ལ་མི་བལྟ་ཞིང་། །སྔགས་ལ་གཞོལ་བའི་སྔགས་པ་ནི། །ཡོན་ཏན་དེ་ལ་སོགས་
ལྡན་ན། །སློབ་དཔོན་སྟོན་པས་བཀུར་བ་ཡིན། །ཞེས་དང་། ལེགས་གྲུབ་ཀྱི་རྒྱུད་
ལས། སློབ་དཔོན་དག་གི་མཚན་ཉིད་དང་། །ཇི་ སྐད་བསྟན་པ་དེ་བཤད་དོ། །
ཡན་ ལག་ ཐམས་ ཅད་ མཚན་ དང་ ལྡན། །དཔལ་ ལྡན་ གཙུག་ ལག་རྣམས་ ལ་
མཁས། །ཆོས་ལ་གཅིག་ཏུ་དགའ་བ་དང་། །རང་གི་བསླབ་པ་ལ་ཡང་གནས། །
དེ་ལས་འགྲོགས་ན་བདེ་བ་དང་། །སྙིང་རྗེའི་བདག་ཉིད་བརྩེ་བ་ཅན། །ཆེ་རིགས་
བཙུན་ཞིང་ང་རྒྱལ་མེད། །བློ་ ལྡན་སྨྲ་མཁས་བཟོད་པ་ཆེ། །ཐེག་ཆེན་དོན་ལ་
ཞུགས་པ་དང་། །ཟབ་མོའི་དོན་ལ་ལྷག་པར་མོས། ཁ་ན་མ་ཐོ་ཆུང་ངུ་ལའང་། །
འཇིགས་པར་བལྟ་ཞིང་ལེགས་བསྡམས་པ། །གཟུངས་ལ་སོགས་པའི་མདོ་སྡེ་
རྣམས། །ཀློག་ པ་ བ་ ནི་ ལྷག་ པར་ བརྩོན། །གསང་ སྔགས་ སྤྱོད་ ལ་ བརྩོན་ པ་
དང༌། །གཙུག་ལག་མན་ངག་ལེགས་པར་སྟོན། །ལས་རྣམས་གྲུབ་ཅིང་བཟླས་
བརྗོད་ཅན། །དཀྱིལ་འཁོར་རྣམས་ ཀྱི་ལས་ལ་མཁས། །སྡུག་ཅིང་ལེགས་པར་
འགྱེད་པ་དང་། །ཆེན་པོར་འདོད་ཅིང་འཇུངས་དང་བྲལ། །དཀྱིལ་འཁོར་ཆེན་པོ་
དག་ཏུ་ནི། །བླ་མས་ཚུལ་བཞིན་དབང་བསྐུར་ཞིང་། །བླ་མ་ལས་ནི་ལུང་ཐོབ་
པ། །དེ་ནི་སློབ་དཔོན་ཡིན་པར་བཤད། །ཅེས་བྱ་ རྒྱུད་རིགས་གསུམ་གྱི་དཀྱིལ་
འཁོར་དུ་དབང་བསྐུར་བར་བྱེད་པའི་སློབ་དཔོན་ལ་མཚན་ཉིད་དེ་དག་ཚང་
དགོས་པ་གསུངས་སོ། །མདོར་ན་རྒྱུད་སྡེ་མཐའ་དག་ནས་དངོས་གྲུབ་ཀྱི་རྩ་བ་བླ་
མ་ཉིད་ཡིན་པ་དང་། བླ་མའང་གང་བྱུང་གིས་མི་ཆོག་པར་མཚན་ཉིད་དང་ལྡན་པ་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞིག་དགོས་པར་ནན་ཏན་ཤིན་ཏུ་ཆེ་བར་གསུངས་ལ། རྒྱ་བོད་ཀྱི་པཎ་གྲུབ་གོང་
མ་ཐམས་ཅད་ཀྱིས་ཀྱང་གསུང་གཅིག་ཏུ་མཐུན་པར་ནན་ཏན་ཤིན་ཏུ་ཆེ་བར་
གསུངས་སོ། །དེ་ལྟར་རྒྱུད་ནས་བཤད་པའི་མཚན་ཉིད་དེ་དག་ཐམས་ཅད་ཚང་
བའི་བླ་མ་ནི་ཡུལ་དུས་ཀྱི་དབང་གིས་ཤིན་ཏུ་རྙེད་པར་དཀའ་བས། དེ་ལྟར་མ་
རྙེད་ན་ཇི་ལྟར་བྱ་སྙམ་ན། རིགས་ལྡན་པདྨ་དཀར་པོས་མཛད་པའི་དོན་དམ་
བསྙེན་པ་ལས། །རྩོད་ལྡན་དབང་གིས་བླ་མ་སྐྱོན་དང་ཡོན་ཏན་འདྲེས། །རྣམ་པ་
ཀུན་ཏུ་སྡིག་པ་མེད་པ་ཡོད་མ་ཡིན། །གང་ཞིག་ཡོན་ཏན་ལྷག་པ་ཡང་ནི་ལེགས་
དཔྱད་ནས། །བུ་རྣམས་ཀྱིས་ནི་དེ་ལ་བརྟེན་པར་འགྱུར་པའོ། །ཞེས་དང༌། དཔུང་
བཟང་གིས་ཞུས་པའི་རྒྱུད་ལས། གྲོགས་ལ་ཡོན་ཏན་བཅུ་དྲུག་ཚང་དགོས་པར་
བཤད་པའི་མཇུག་ཏུ། དེ་ལྟའི་ཡོན་ཏན་མ་ལུས་ལྡན་པ་དག །རྩོད་པའི་དུས་ན་
ཤིན་ཏུ་དཀོན་པས་ན། །ཡོན་ཏན་ཕྱེད་དམ་བཞི་ཆ་བརྒྱད་ཆ་ཅན། །དེ་ལྟ་བུ་ནི་
སྔགས་པས་གྲོགས་པོར་བསྟེན། །ཞེས་ གྲོགས་ ཀྱི་མཚན་ཉིད་གསུངས་པ་ཚང་
བར་མ་རྙེད་ན། མཚན་ཉིད་དེ་དག་གི་ནང་ནས་བརྒྱད་ཆ་ཙམ་དང་ལྡན་པ་མ་ཐར་
གསུངས་པ་དེ་བླ་མ་ལའང་མཚུངས་སོ་ཞེས་ཇོ་བོ་ཡབ་སྲས་ཀྱི་གསུང་བགྲོས་
ལས་འབྱུང་བས། བླ་མའི་མཚན་ཉིད་གསུངས་པ་རྣམས་ཀྱི་ནང་ནས་མ་ཐ་མེད་མི་
རུང་རེ་དང་ལྡན་པ་ལ་བླ་མར་བསྟེན་པར་བྱའོ། །བླ་མའི་མཚན་ཉིད་མེད་མི་རུང་
བ་དེ་ཇི་ལྟ་བུ་སྙམ་ན། རྗེ་ཐམས་ཅད་མཁྱེན་པས། མེད་དུ་མི་རུང་བའི་མཚན་
ཉིད་ནི་བོད་ཀྱི་མཁས་པ་དག་དབང་ཡོངས་སུ་རྫོགས་པར་ཐོབ་ཅིང་དམ་ཚིག་
དང་སྡོམ་པ་ལ་གནས་པ། བླ་མ་བརྒྱུད་པའི་ཕྱག་ལེན་མཐོང་བའི་སྒོ་ནས་དེ་ཉིད་
བཅུ་ཤེས་ཤིང་དབང་བསྐུར་གྱི་ཆོ་ག་ལ་མཁས་པ། བསྙེན་པ་སྔོན་དུ་སོང་བས་
-272 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལྷས་གནང་བའམ་མ་བཀག་པ་སྟེ་ཆོས་གསུམ་ལྡན་ཅིག་ངེས་པར་དགོས་ཞེས་
གསུངས་ཏེ། དེ་ཁོ་ན་བཞིན་དུ་འཐད་དོ། །ཞེས་གསུངས་པ་ལྟར་རོ། །དེ་ལྟར་
དངོས་གྲུབ་ཀྱི་རྩ་བ་བླ་མ་འཚོལ་བའི་ཚེ་སྐྱོན་ཡོན་ལེགས་པར་བརྟགས་ནས།
ཡུལ་དུས་ཀྱི་དབང་གིས་མཚན་ཉིད་ཐམས་ཅད་ཚང་བ་མ་རྙེད་ནའང་སྐྱོན་ཤས་ཆེ་
བ་ལ་མི་བརྟེན་པར། བཀའ་གདམས་གོང་མའི་གསུང་བགྲོས་ལས། མ་ཐའང་ཚེ་
འདི་བས་ཕྱི་མ་གལ་ཆེ་ཟེར་བ་ཞིག་དང༌། འཇིག་རྟེན་ལས་ཆོས་གལ་ཆེ་ཟེར་བ་
ཞིག་ལ་བསྟེན་དགོས་ཞེས་འབྱུང་བ་ལྟར། ཡོན་ཏན་མ་ཐ་རེ་དང་ལྡན་པ་ལ་
བསྟེན་དགོས་ཤིང་། བསྟེན་ཚུལ་ཡང་ལམ་ཐུན་མོང་བའི་སྐབས་ཀྱི་བཤེས་གཉེན་
བསྟེན་ཚུལ་ལས་ཀྱང་ཆེས་ལྷག་པ་ཞིག་བྱ་དགོས་པ་ནི། བྱང་ཆུབ་ལམ་གྱི་སྒྲོན་མ་
ལས། སྔགས་ མཐུ་ ཉིད་ ལས་ གྲུབ་ པ་ ཡི། །ཞི་ དང་ རྒྱས་ སོགས་ ལས་རྣམས་
ཀྱིས། །བུམ་པ་བཟང་གྲུབ་ལ་སོགས་པའི། །གྲུབ་ཆེན་བརྒྱད་སོགས་སྟེབས་ཀྱིས་
ཀྱང་། །བདེ་བ་ཡིས་ནི་བྱང་ཆུབ་ཚོགས། །ཡོངས་སུ་རྫོགས་པར་འདོད་པ་དང༌། །
བྱ་བ་སྤྱོད་སོགས་རྒྱུད་གསུངས་པའི། །གལ་ཏེ་གསང་སྔགས་སྤྱོད་འདོད་ན། །དེ་
ཚེ་སློབ་དཔོན་དབང་བསྐུར་ཕྱིར། །བསྙེན་བཀུར་རིན་ཆེན་སོགས་སྦྱིན་དང༌། །
བཀའ་སྒྲུབ་ལ་སོགས་ཐམས་ཅད་ཀྱིས། །བླ་མ་དམ་པ་མཉེས་པར་བྱ། །བླ་མ་
མཉེས་པར་གྱུར་པ་ཡིས། །ཡོངས་རྫོགས་སློབ་དཔོན་དབང་བསྐུར་བས། །སྡིག་
ཀུན་རྣམ་དག་བདག་ཉིད་ནི། །དངོས་གྲུབ་འགྲུབ་པའི་སྐལ་ལྡན་འགྱུར། །ཞེས་
གསུངས་པ་ལྟར་རོ། །དེ་འདྲ་བའི་བསྟེན་ཚུལ་ཡང་རྒྱལ་བ་རྡོ་རྗེ་འཆང་གིས་རྒྱུད་
སྡེ་རྣམས་སུ་རྒྱ་ཆེར་གསུངས་པའི་དོན་བསྡུས་པ་བླ་མ་ལྔ་བཅུ་པ་ཡིན་པས། པཎ་
ཆེན་ནཱ་རོ་པ་ཆེན་པོའི་ཕྱག་བཞེས་ལྟར་སྔགས་ལ་འཇུག་པར་འདོད་པ་ན། དབང་
73-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བསྐུར་བའི་སྔོན་དུ་བླ་མ་ལྔ་བཅུ་པ་མཉན་ནས་ཚིག་བློ་ལ་བཟུང་ཞིང་དོན་ངེས་
པར་བྱས་ཏེ། གཞུང་དེ་ནས་བཤད་པ་ལྟར་གྱི་བླ་མ་བསྟེན་ཚུལ་རྣམས་ཉམས་
འོག་ཏུ་ཚུད་པ་ཞིག་ཅི་ནས་ཀྱང་གལ་ཆེ་སྟེ། བླ་མ་ལྔ་བཅུ་པའི་རྣམ་བཤད་སློབ་
མའི་རེ་བ་ཀུན་སྐོང་ཞེས་བྱ་བ་ལས། དང་པོར་སློབ་དཔོན་ལ་བསྙེན་བཀུར་བྱས་
ཏེ་ཐོས་བསམ་གྱིས་དེ་ཁོ་ན་ཉིད་རྟོགས་ནས་ད་ནི་འདི་ཅི་ཞིག་བྱ་ཞེས་བླ་མ་ལ་
བརྙས་པར་བྱེད་པ་ནི་སྙིང་ནས་སློབ་དཔོན་སྨོད་པ་སྟེ། དེ་དང་ལྷན་ཅིག་ཏུ་ཟང་
ཟིང་གི་ལོངས་སྤྱོད་ཀྱིས་དགའ་བར་བྱེད་པས་ཀྱང་མི་འགྲུབ་ན་དེས་མི་འགྲུབ་པ་
སྨོས་ཅི་དགོས་ཞེས་ཆོས་སྤོང་དང་མཚམས་མེད་ལས་ཀྱང་སྡིག་ཆེ་བར་གསུངས་
སོ། །དེས་ན་ཉེས་སྤྱོད་དེ་དག་ནི་དངོས་གྲུབ་ཐམས་ཅད་འཕྲོག་ཅིང་ངན་འགྲོ་
ཤིན་ཏུ་ཉམ་ང་བའི་སྡུག་བསྔལ་གྱི་རྩ་བར་རྒྱུད་སྡེ་ལས་ཡང་ཡང་ནན་ཆེ་བར་
གསུངས་པས་གནད་འདི་ལ་ནི་ཤིན་ཏུ་གཟབ་པར་བྱའོ། །འདི་ཡང་ལས་འབྲས་
སྤྱི་རྒྱུན་དུ་བསྒོམ་པ་དང་། ཁྱད་པར་དུ་བླ་མ་ལ་བརྙས་སྨོད་དང་ཐུགས་དཀྲུགས་
པའི་ཁ་ན་མ་ཐོ་བའི་འབྲས་བུ་གསུངས་པ་རྣམས་ཀྱི་དོན་ལ་བསམས་ནས་ཉེས་
དམིགས་ལ་ཤིན་ཏུ་སྐྲག་པ་དང་། དེ་ཡང་རྒྱུ་དེ་དག་ལས་འབྱུང་བ་ལ་ངེས་པ་
བརྟན་པོ་རྙེད་པ་ལ་རག་ལས་ཏེ། དེ་གཉིས་ཚིག་ཙམ་དུ་སོང་ན་ཉེས་སྤྱོད་དེ་དག་
ལ་འཛེམ་པ་ཡང་ཚིག་ཙམ་དུ་འགྲོ་བའི་ཕྱིར་རོ། །བླ་མ་ལ་བརྙས་པ་ལ་སོགས་
པའི་ལྟུང་བ་རྣམས་ལ་ཇི་མི་སྙམ་པར་འཇུག་ཅིང་བསྲུང་སྡོམ་ཡལ་བར་དོར་ནས་
ལམ་སྒོམ་པ་སྐད་བྱས་ཀྱང་ངན་འགྲོའི་སྒོ་འབྱེད་པར་གསུངས་པས་ཁས་བླངས་
པའི་དམ་ཚིག་དང་ སྡོམ་ པ་བསྲུང་བ་ ཉིད་གཞིར་བཞག་ནས་ ལམ་བསྒོམ་པ་
དགོས། ཞེས་དང་། དེ་ལྟར་ན་སྤྱིར་ཐེག་པ་གང་གི་སྒོར་འཇུག་ཀྱང་། ཐོག་མར་
- 274 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བླ་མའི་བསྟེན་ཚུལ་གལ་ཆེ་བར་མང་དུ་གསུངས་ལ། ཁྱད་པར་དུ་རྡོ་རྗེ་ཐེག་པ་བ་
རྣམས་ཀྱི་དངོས་གྲུབ་ཐམས་ཅད་ནི་བླ་མའི་རྗེས་སུ་བྱེད་པར་རྒྱུད་དུ་མ་ལས་ནན་
ཏན་ཤིན་ཏུ་ཆེ་བར་གསུངས་པས་ལམ་གྱི་རྩ་བ་ནི་རྡོ་རྗེ་སློབ་དཔོན་ཚུལ་བཞིན་དུ་
བསྟེན་པ་ཡིན་ལ། དེ་ཡང་དམིགས་པ་ཐུན་རེ་ཙམ་གྱི་བླ་མའི་རྣལ་འབྱོར་གྱིས་ནི་
བསླབ་བྱ་འདི་རྣམས་མི་ཤེས་པས་གཞུང་འདིའི་དོན་ལེགས་པར་ཤེས་པ་ལ་
འབད་ པ་ ཆེན་ པོ་ བྱའོ། །ཤེས་ པར་ བྱས་ ནས་ ཀྱང་ རྡོ་ རྗེ་ འཆང་ གིས་ བཅས་
མཚམས་རྣམས་ལ་དྲན་ཤེས་བསྟེན་ནས་བསྲུང་བ་ལ་འབད་དགོས་སོ། །དེ་ལྟར་
བྱས་ན་ཉེས་པ་དེ་རྣམས་ཇེ་ཆུང་དུ་འགྲོ་ཞིང་བཅས་མཚམས་ལས་འདས་པ་
རྣམས་ ལ་ ཡང་ འགྱོད་པ་སྐྱེས་ནས་ ཕྱིར་ འཆོས་ པར་ འདོད་ པ་ འབྱུང་ བས། ཚེ་
འདིའམ་སྐྱེ་བ་གཞན་དུ་ རིང་ པོར་ མི་ཐོགས་པར་བཤེས་གཉེན་བསྟེན་པ་ལ་
མཁས་ཤིང་། མཁས་པ་ལྟར་དུ་ཉམས་སུ་ལེན་ནུས་པ་གཞོན་ནུ་ནོར་བཟང་དང་།
དཔའ་བོ་རྟག་ཏུ་ངུ་ལྟ་བུར་འགྱུར་ལ། འདི་དག་ཤེས་པར་བྱས་པའམ་ཤེས་ཀྱང་
བསྲུང་བའི་གོ་ཆ་མ་བཟུང་ན་འབྱུང་ཉེ་ལ་གྲངས་མང་བའི་ཉེས་པ་འདི་རྣམས་
ཀྱིས་རྒྱུན་དུ་གོས་པར་འགྱུར་ཞིང་། ཚེ་རབས་མང་པོར་ཡང་བཅས་པ་དེ་དག་ལ་
སློབ་ནུས་པར་མི་འགྱུར་བས་ཤེས་རབ་ཅན་རྣམས་ཀྱིས་གཞུང་འདི་བླ་མའི་རྣལ་
འབྱོར་གྱི་གདམས་པའི་མཆོག་ཏུ་ཤེས་པར་གྱིས་ཤི །ཅེས་གང་གསུངས་པ་ལྟར་
རོ། །དེ་ལྟར་བླ་མ་མཚན་ཉིད་དང་ལྡན་པ་མཉེས་པར་བྱས་ནས། བླ་མ་ལྔ་བཅུ་པ་
ནས། ཇི་ལྟར་འབྱུང་བ་ལྟར་སྔགས་ཀྱིས་འཇུག་སྒོ་དབང་གི་དོན་དུ་གསོལ་བ་
བཏབ་ནས་ དབང་ནོད་ པར་ བྱའོ། །དབང་ ཇི་ ལྟར་ བསྐུར་བའི་ ཚུལ་ནི། གསང་
སྔགས་རྒྱུད་སྡེ་བཞི་ལས་འདིར་བྱ་རྒྱུད་པདྨའི་རིགས་ཀྱི་བདག་པོ་ཐུགས་རྗེ་ཆེན་
-275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པོའི་སྒྲུབ་ཐབས་ལ་འཇུག་པ་ཡིན་པས། བྱ་བའི་རྒྱུད་ནས་བཤད་པའི་དཀྱིལ་
འཁོར་མཚན་ཉིད་དང་ལྡན་པར་དབང་ཐོབ་དགོས་ལ། དེ་ལ་ བྱ་ རྒྱུད་ རིགས་
གསུམ་ལས་དེ་བཞིན་གཤེགས་པའི་རིགས་ཀྱི་དཀྱིལ་འཁོར་དུ་དབང་བསྐུར་བ་
ཐོབ་ན་རིགས་གསུམ་གའི་ལྷའི་སྒོམ་བཟླས་ལ་དབང་བ་དང་། པདྨའི་རིགས་ཀྱི་
དཀྱིལ་འཁོར་དུ་དབང་བསྐུར་བ་ཐོབ་ན་པདྨའི་རིགས་དང་རྡོ་རྗེའི་རིགས་གཉིས་
ཀྱི་སྒོམ་བཟླས་ལ་དབང་གི །དེ་བཞིན་གཤེགས་པའི་ རིགས་ཀྱི་སྒོམ་བཟླས་ལ་
མི་དབང་བ་དང་། རིགས་གོང་མ་གཉིས་ཀྱི་དབང་མ་ཐོབ་པར་རྡོ་རྗེའི་རིགས་ཀྱི་
དབང་བསྐུར་ཐོབ་པ་ཡིན་ན། རྡོ་རྗེའི་རིགས་ཀྱི་སྒོམ་བཟླས་ཁོ་ན་ལ་དབང་གི །
རིགས་གཞན་གཉིས་ཀྱི་སྒོམ་བཟླས་ལ་མི་དབང་ངོ༌། །འོན་ཀྱང་ལྷ་གང་དང་གང་
བསྒོམ་པ་དེའི་སྒོམ་བཟླས་ཀྱི་ལུང་དང་། རྗེས་གནང་ཐོབ་དགོས་པར་ལེགས་
གྲུབ་ཀྱི་རྒྱུད་ལས་བཤད་དོ། །དེ་ཡང་གསལ་བར་བཤད་ན་དམ་ཚིག་གསུམ་
བཀོད་པའི་རྒྱལ་པོའི་དབང་ཐོབ་ན་ཚེ་དཔག་མེད་དང་། ཐུགས་རྗེ་ཆེན་པོ་སོགས་
ཀྱི་དབང་ཡོངས་རྫོགས་མ་ཐོབ་ཀྱང་། ལྷ་དེ་དང་དེའི་ རྗེས་གནང་དང༌། སྒོམ་
བཟླས་ཀྱི་ལུང་ཐོབ་ན་དེ་དང་དེའི་སྒོམ་བཟླས་བྱ་རུང་བའི་དོན་ནོ། །དེ་ལྟར་རང་
གིས་སྒོམ་བཟླས་བྱ་རུང་ཡང་གཞན་ལ་དབང་བསྐུར་བ་ནི་མི་རུང་སྟེ། གཞན་ལ་
དབང་བསྐུར་བར་བྱེད་པ་ལ་རང་གིས་ལྷ་དེའི་དབང་ངེས་པར་ཐོབ་པ་ཞིག་དང་
དབང་ཐོབ་ནས་དམ་ཚིག་དང་སྡོམ་པ་ལ་གནས་པའི་སྒོ་ནས་ལྷ་དེའི་བསྙེན་པ་
སྔོན་དུ་སོང་བ་ཞིག་ངེས་པར་དགོས་པ་རྒྱུད་སྡེ་རིན་པོ་ཆེ་རྣམས་ལས་ལན་ཅིག་
མིན་པར་གསུངས་པའི་ཕྱིར་རོ། །རིགས་གསུམ་གྱི་དཀྱིལ་འཁོར་གྱི་ལྷའི་སྒོམ་
བཟླས་ལ་དབང་མི་དབང་གི་ཚུལ་དེ་ནི། གསང་བ་སྤྱི་རྒྱུད་ལས་གསལ་བར་
- 276 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གསུངས་ཏེ། རྒྱུད་དེ་ ཉིད་ལས། དེ་བཞིན་ གཤེགས་ རིགས་དཀྱིལ་འཁོར་དུ། །
གང་ཞིག་ལེགས་པར་དབང་བསྐུར་བ། །དེ་ནི་རིགས་རྣམས་གསུམ་ཆར་གྱི། །
དཀྱིལ་འཁོར་ལ་སོགས་སློབ་དཔོན་འགྱུར། །འཕགས་ པ་ སྤྱན་ རས་ གཟིགས་
དབང་ གི །དཀྱིལ་ འཁོར་དུ་ནི་ དབང་ བསྐུར་བ། །དེ་ནི་ རིགས་ གཉིས་ དཀྱིལ་
འཁོར་གྱི། །སློབ་དཔོན་དུ་ནི་དབང་བསྐུར་འགྱུར། །ཕྱག་ན་རྡོ་རྗེ་གཟི་ཆེན་གྱི། །
དཀྱིལ་འཁོར་དུ་ནི་དབང་བསྐུར་བ། །དེ་ནི་རྡོ་ རྗེའི་རིགས་ གཅིག་ གི །དཀྱིལ་
འཁོར་གྱི་ནི་སློབ་དཔོན་འགྱུར། །ཞེས་གསུངས་སོ། །འདིར་སྐབས་སུ་བབ་པ་
ཐུགས་རྗེ་ཆེན་པོའི་དཀྱིལ་འཁོར་དུ་དབང་བསྐུར་བའི་ཚུལ་ནི། གོང་དུ་བཤད་
ཟིན་པ་ལྟར་སྔགས་ལ་འཇུག་པར་འདོད་པ་ན་བླ་མ་དང་སློབ་མ་གཉིས་ཀས་ཕན་
ཚུན་ལེགས་པར་བརྟགས་ནས། སློབ་མས་ཀྱང་བླ་མ་དེ་ཉིད་ལ་བློ་གཏད་ཐུབ་
པར་ཤེས། བླ་མས་ཀྱང་སློབ་མ་དེ་ལ་དབང་བསྐུར་དུ་རུང་བར་ཤེས་ན་དབང་
བསྐུར་བ་ཡིན་ལ། དེ་ཡང་སྤྱིར་གོང་དུ་བཤད་པའི་མཚན་ཉིད་ཐམས་ཅད་དང་།
ལྷག་པར་ལྷ་དང་བླ་མ་ལ་དད་པ་ཆེ་ཞིང་དམ་ཚིག་དང་སྡོམ་པ་བསྲུང་བར་ནུས་པ་
ཞིག་མེད་མི་རུང་དུ་གསུངས་ཏེ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས།
དབང་བསྐུར་བ་ལ་ནི། ཐུན་མོང་བ་བྱང་སེམས་ཀྱི་སྡོམ་པ་བསྲུང་གི་སྔགས་ཀྱི་
སྡོམ་པ་བསྲུང་མི་ནུས་པ་ལ་སློབ་མའི་དབང་ཙམ་དང༌། སྡོམ་པ་གཉིས་པ་བསྲུང་
བ་ལ་སློབ་དཔོན་གྱི་དབང་ཡང་བསྐུར་བར་གསུངས་པས་བསྲུང་སྡོམ་ལ་བརྟགས་
ནས་དབང་བསྐུར་བ་ནི་སློབ་མ་བརྟག་པ་གལ་ཆེ་ཤོས་སུ་སྣང་ངོ༌། །འཕྲེང་བ་
ལས་ཀྱང་། ལེགས་པར་བརྟགས་པ་ང་རྒྱལ་ལ་སོགས་པའི་སྐྱོན་དང་བྲལ་བ།
དགེ་བསྙེན་ལ་སོགས་པའི་བསླབ་པ་ལ་གནས་པ། ཐོས་པ་ལ་སོགས་པ་ཡོངས་
- 277-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སུ་སྦྱངས་པ་དང་ལྡན་པ། རྡོ་རྗེ་སེམས་དཔའི་སྡོམ་པ་གཟུང་བར་རུང་བ་རྣམས་
ནི། རིགས་དང་མདོག་དང་གཟུགས་དང་བྲལ་བ་རྣམས་ཀྱང་ལྷག་པར་གནས་
པར་བྱ་སྟེ། གལ་ཏེ་དེ་རྣམས་ཀྱང་དད་པས་རྡོ་རྗེ་སེམས་དཔའི་སྡོམ་པ་དོན་དུ་
གཉེར་ཞིང་། རྡོ་རྗེ་ཐེག་པ་ལ་སྟོན་པ་གཞན་མི་ཚོལ་བར་གྱུར་ནའོ། །ཞེས་སྡོམ་
པ་ལ་དོན་གཉེར་ཆེ་ཞིང་རྡོ་རྗེ་ཐེག་པ་ལ་དད་པ་བརྟན་པ་སྟེ་ཆོས་གཉིས་ནི་དབང་
རྫོགས་པར་བསྐུར་དུ་རུང་བའི་སློབ་མ་ལ་ངེས་ལྡན་དུ་གསུངས་སོ། །ཞེས་གང་
གསུངས་པ་ལྟར་རོ། །དེ་ལྟར་སློབ་མ་མཚན་ཉིད་དང་ལྡན་པས་བླ་མ་ལ་དབང་གི་
དོན་དུ་གསོལ་བ་ཡང་དང་ཡང་དུ་བཏབ་པ་ན། བླ་མས་བསྙེན་པ་སྔར་སོང་ཟིན་
ན་དང༌། དེ་མིན་ལྷ་དེའི་བསྙེན་པ་ཚུལ་དང་མཐུན་པར་ བྱས་ཏེ། རབ་ཏུ་ལྷས་
གནང་བ་བྱུང་བ་དང༌། མ་ཐ་ཡང་བཀག་པ་མེད་པར་ངེས་པ་ན་དབང་བསྐུར་བར་
བྱེད་པ་ཡིན་ལ། གང་དུ་དབང་བསྐུར་བའི་དཀྱིལ་འཁོར་ཡང་རྒྱུད་སྡེ་རིན་པོ་ཆེ་
རྣམས་ནས་གཙོ་ཆེར་རྡུལ་ཚོན་ལ་བརྟེན་པའི་རྣམ་གཞག་གསུངས་པས། རྡུལ་
ཚོན་གྱི་དཀྱིལ་འཁོར་བྲིས་ནས་དེར་དབང་བསྐུར་བ་བྱུང་ན་ཤིན་ཏུ་ལེགས་པས།
དེ་ལ་ནི་གསང་བ་སྤྱི་རྒྱུད། ལེགས་གྲུབ་ཀྱི་རྒྱུད། བསམ་གཏན་ཕྱི་མ་རྣམས་ནས་
ཇི་ ལྟར་ གསུངས་ པ་ ལྟར། སའི་ ཆོ་ག །སྟ་གོན་གྱི་ཆོ་ག །དངོས་ གཞིའི་ཆོ་ག་
རྣམས་ཆད་ལྷག་མེད་པར་དགོས་ཤིང་སའི་ཆོ་ག་ལ་ཡང་ས་བརྟག་པ། བསླང་བ།
སྦྱང་བ། བཟུང་བ། བསྲུང་ཞིང་བྱིན་གྱིས་བརླབ་པ་ལྔར་ཡོད། སྟ་གོན་ལ་ཡང་།
ས་ལྷ་ སྟ་གོན། ལྷ་སྟ་གོན། བུམ་པ་སྟ་གོན། སློབ་མ་སྟ་གོན་བཅས་བཞིར་ཡོད་
ཅིང༌། ལྷ་ལ་གསོལ་བ་གདབ་པ་དང་ལྔར་བྱེད་པའི་ཚུལ་ཡང་ཡོད། དངོས་གཞིའི་
ཆོ་ག་ལ་དཀྱིལ་འཁོར་སྒྲུབ་ཅིང་མཆོད་པ་དང༌། བདག་ཉིད་འཇུག་ཅིང་དབང་
-278-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བླངས་ཏེ་ དམ་ ཚིག་ དང་ སྡོམ་ པ་ གསོ་བ་དང་། སློབ་མ་ལ་དབང་དངོས་གཞི་
བསྐུར་བ་བྱེད་པ། དབང་དངོས་གཞི་ལ་ཡང་གསོལ་བ་གདབ་ཅིང་ཆས་འཇུག་
བྱས་ཏེ་སྡོམ་པ་གཟུང་བ། དཀྱིལ་འཁོར་དུ་འཇུག་པའི་སྐོར། ཞུགས་ནས་མེ་ཏོག་
འཕྲེང་བའི་དབང་། དེ་ནས་ཆུ་དབང་དང་ཅོད་པཎ་གྱི་དབང་རྣམས་བསྐུར། དེའི་
མཐའ་རྟེན་དུ་ལུང་བསྟན། དབུགས་དབྱུང་། རྗེས་གནང་རྣམས་བྱས་ན་ཕུན་སུམ་
ཚོགས་ པའི་ ཡན་ ལག་ དང༌། མ་ བྱས་ ཀྱང་ ཆད་ པའི་ སྐྱོན་ དུ་ མི་ འགྱུར་ བར་
གསུངས། དེང་དུས་རས་བྲིས་ཀྱི་དཀྱིལ་འཁོར་ལ་བརྟེན་པ་མང་བས་ས་བརྟག་
བསླང་སྦྱང་གསུམ་མི་དགོས་པ་སོགས་ཁྱད་པར་ཕྲན་བུ་ལས། ཆོ་ག་དངོས་གཞི་
གོང་གི་ས་བཅད་ལྟར་ཆད་ལྷག་མེད་པ་དགོས་ཤིང༌། དེ་དག་གི་ཚུལ་ཞིབ་པར་ནི།
སློབ་དཔོན་ཨ་བྷ་ཡ་ཀ་རས་མཛད་པའི་དཀྱིལ་འཁོར་སྤྱིའི་ཆོ་ག་རྡོ་རྗེ་འཕྲེང་བ་
གཙོ་ བོར་ མཛད། རྒྱ་ གར་ གྲུབ་ ཆེན་ གྱི་དཀྱིལ་ ཆོག་ ཚད་ ལྡན་ ཕལ་ མོ་ ཆེའི་
དགོངས་པ་གུང་བསྒྲིགས་ཏེ། དབང་གི་ངོ་བོ། གྲངས་ངེས། གོ་རིམ། དབང་གི་
ངེས་ཚིག །དབང་དོན་ལམ་གྱི་རིམ་པར་བསྒྲིག་ཚུལ་བཅས་མཐའ་དག་པར་རྡོ་རྗེ་
འཆང་ཆེན་པོའི་ལམ་གྱི་རིམ་པ་ལས་ཤེས་དགོས་ཤིང་། ཐུགས་རྗེ་ཆེན་པོའི་
དཀྱིལ་འཁོར་གྱི་ཆོ་ག་ལག་ལེན་གྱི་རིམ་པ་འདོན་བསྒྲིགས་དང་བཅས་པ་ནི། རྗེ་
བཙུན་བློ་བཟང་ཆོས་ཀྱི་རྒྱལ་མཚན་གྱིས་དཔལ་མོ་ལུགས་ཀྱི་ཐུགས་རྗེ་ཆེན་པོའི་
སྒྲུབ་ཐབས་འདི་དང་། འདིའི་དབང་ཆོག་བཅས་མཛད་ཅིང་། སྒྲུབ་དཀྱིལ་འདིའི་
དགོངས་འགྲེལ་ལྟ་བུར་རྒྱལ་བ་ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་
བཟང་རྒྱ་མཚོས་དཔལ་མོ་ལུགས་ཀྱི་ཐུགས་རྗེ་ཆེན་པོའི་དཀྱིལ་འཁོར་དུ་འཇུག་
ཅིང་དབང་བསྐུར་བའི་ཆོ་ག་དགེ་ལེགས་ཀུན་འབྱུང་ཞེས་བྱ་བ་མཛད་དེ། རྗེ་ཡབ་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྲས་ཀྱི་དགོངས་པ་འགྲེལ་པའི་ལེགས་བཤད་རྨད་དུ་བྱུང་བ་དེ་ལྟ་བུ་ཡོད་བཞིན་
དུ་འདིར་ཡི་གེར་བྲིས་ཀྱང་ཡན་ལག་བརྒྱད་ལྡན་གྱི་མཚོ་འགྲམ་དུ་བ་ཚྭའི་ཁྲོན་པ་
གསར་དུ་བརྐོ་བ་དང་འདྲ་བར་འགྱུར་བས་འདིར་ངལ་བ་མ་བྱས་ཤིང༌། སྙིང་ནས་
བསྟན་པ་གཅེས་པར་འཛིན་ལ་སེམས་ཅན་ལ་སྙིང་བརྩེ་བས་དཀྱིལ་འཁོར་གྱི་རྡོ་
རྗེ་སློབ་དཔོན་བྱ་བར་འདོད་པ་དག་གིས་རྗེ་ཡབ་སྲས་ཀྱི་གསུང་རབ་རིན་པོ་ཆེ་
རྣམས་དང་། དེ་དག་གི་དགོངས་པ་འགྲེལ་པའི་ལེགས་བཤད་དེ་དག་ཞིབ་ཏུ་
བལྟས་ནས་ཤེས་པར་བྱའོ། །
༈ གསུམ་པ་དབང་ཐོབ་ནས་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་
དག་པར་བྱ་ཚུལ་ནི། དེ་ལྟར་དབང་ཐོབ་ནས་དབང་དུས་སུ་ཁས་བླངས་པའི་དམ་
ཚིག་དང་སྡོམ་པ་བསྲུང་བ་གཞིར་བཞག་ནས་མཚན་བཅས་དང་མཚན་མེད་ཀྱི་
རྣལ་འབྱོར་སོགས་ལམ་བསྒོམས་ན་དངོས་གྲུབ་ཐོབ་པར་འགྱུར་གྱི། དམ་ཚིག་
དང་སྡོམ་པའི་བཅས་མཚམས་བསྲུང་བ་དོར་ནས་བཟླས་པ་སོགས་ལ་འབད་བློ་
བྱས་ཀྱང་ལམ་གོང་མའི་རྟོགས་པ་སྐྱེ་བ་མི་སྲིད་པས། དངོས་གྲུབ་ཀྱི་རྩ་བ་དམ་
ཚིག་དང་སྡོམ་པ་སྲུང་བ་ལ་ནུས་པ་ཅི་ཡོད་ཀྱིས་འབད་པར་རིགས་ཏེ། མཉམ་
སྦྱོར་ལས། དཀྱིལ་འཁོར་དག་ཏུ་མ་ཞུགས་དང་། །དམ་ཚིག་རྣམས་ནི་སྤངས་པ་
དང་། །གསང་བའི་ དེ་ ཉིད་མི་ཤེས་པས། །བསྒྲུབ་ཀྱང་ཅི་ཡང་མི་འགྲུབ་བོ། །
ཞེས་དང་། རྩེ་མོ་ལས་ཀྱང་། བསྐལ་པ་བརྒྱ་ཕྲག་དག་ཏུ་ནི། །ཅི་སྟེ་མངོན་པར་
བརྩོན་བྱས་ཀྱང་། །གང་ཟག་བཞིས་ནི་འཇིག་རྟེན་དུ། །བསྒྲུབས་ཀྱང་འགྲུབ་པ་
ཉིད་མི་འགྱུར། །བྱང་ཆུབ་སེམས་ནི་མ་སྐྱེས་དང་། །ཐེ་ཚོམ་ལྡན་པ་ཉིད་དང་ནི། །
བཀའ་བཞིན་དུ་ནི་མི་སྤྱོད་པ། །དད་པ་མེད་ཉིད་འགྲུབ་མི་འགྱུར། །ཞེས་དང་། །
- 280 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྡོམ་འབྱུང་ལས། ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོང་
ཡང་སླ། །འཆི་བའི་དུས་ལ་བབ་ཀྱང་སླ། །རྟག་ཏུ་དམ་ཚིག་བསྲུང་བར་བྱ། །ཞེས་
དང༌། སྒྱུ་འཕྲུལ་དྲྭ་བའི་རྒྱུད་ལས་ཀྱང་། །དེ་ནས་དམ་ཚིག་བསྟན་པར་བྱ། །དེ་
རིང་ཕན་ཆད་བུ་ཁྱོད་ཀྱིས། །སྲོག་དང་རུས་པ་ལ་བབ་ཀྱང་། །དམ་པའི་ཆོས་དང་
བྱང་ཆུབ་སེམས། །སློབ་དཔོན་ལ་ནི་བརྙས་མི་བྱ། །རྡོ་རྗེ་སྤུན་རྣམས་བཀུར་བྱ་
ཞིང་། །སྡང་ལ་བྱམས་དང་ཆགས་བྲལ་བ། ཁྱོད་ ཀྱིས་ནམ་ཡང་མི་བྱའོ། །ཞེས་
དང་གསང་བའི་མཛོད་ཀྱི་རྒྱུད་ལས་ཀྱང་། དབང་བསྐུར་ཡང་དག་སྦྱིན་ལྡན་ན། །
སྐྱེ་དང་སྐྱེ་བར་དབང་བསྐུར་འགྱུར། །དེ་ཡི་སྐྱེ་བ་བདུན་ལ་ནི། །མ་བསྒོམས་པར་
ཡང་དངོས་གྲུབ་འཐོབ། །གང་ལ་བསྒོམ་པ་དང་ལྡན་ཞིང་། །གལ་ཏེ་དམ་ཚིག་
སྡོམ་ལ་གནས། །སྐྱེ་འདིར་ལས་དབང་གིས་མ་གྲུབ། །སྐྱེ་བ་གཞན་དུ་དངོས་གྲུབ་
འཐོབ། །རེ་ཞིག་དམ་ཚིག་ཉམས་པ་ན། །དངོས་གྲུབ་ཐོབ་པ་ལྟ་ཞོག་གི །མི་ཡི་
སྐྱེ་བའང་རྙེད་པར་དཀའ། །ཞེས་དང་། འཇམ་དཔལ་རྩ་རྒྱུད་ལས། ཟློས་པ་འདི་
ལ་ཚུལ་ཁྲིམས་ཉམས། དེ་ལ་གྲུབ་པ་མཆོག་མེད་ཅིང་། །གྲུབ་པ་འབྲིང་ཡང་ཡོད་
མེད་ དེ། །གྲུབ་ པ་ ཐ་མའང་ ཡོད་མ་ཡིན། །ཚུལ་ ཁྲིམས་ འཆལ་ལ་ཐུབ་དབང་
གིས། །སྔགས་འགྲུབ་པར་ནི་མ་གསུངས་ཏེ། །མྱ་ངན་འདས་གྲོང་འགྲོ་བ་ཡི། །
ཡུལ་དང་ཕྱོགས་ཀྱང་མ་ཡིན་ནོ། །བྱིས་པ་ངན་པ་འདི་ལ་ནི། །སྔགས་འགྲུབ་པར་
ནི་ག་ལ་ཡོད། །སྐྱེ་བོ་ཚུལ་ཁྲིམས་འཆལ་འདི་ལ། །དེ་ལ་བདེ་འགྲོ་ག་ལ་ཡོད། །
མཐོ་རིས་སུ་ཡང་མི་འགྱུར་ཞིང་། །བདེ་བ་མཆོག་ཏུའང་མི་འགྱུར་ན། །རྒྱལ་བས་
གསུངས་ པའི་ སྔགས་རྣམས་ནི། །འགྲུབ་པར་འགྱུར་ བ་ སྨོས་ཅི་དགོས། །ཞེས་
དང༌། རྣམ་སྣང་མངོན་བྱང་ལས་ཀྱང་། དེ་ལ་དམ་ཚིག་བསྟན་པར་བྱ། །དེ་རིང་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕན་ཆད་བུ་ཁྱོད་ཀྱིས། །དམ་པའི་ཆོས་དང་བྱང་ཆུབ་སེམས། །སྲོག་གི་ཕྱིར་ཡང་
ད་ཕྱིན་ཆད། །ཡོངས་སུ་གཏང་བར་མི་བྱའོ། ཁྱོད་ཀྱིས་སེར་སྣ་དག་དང་ནི། །
སེམས་ཅན་གནོད་པ་མི་བྱའོ། །དམ་ཚིག་འདི་དག་སངས་རྒྱས་ཀྱིས། །བརྟུལ་
ཞུགས་བཟང་པོ་ཁྱོད་ལ་བཤད། །ཇི་ལྟར་རང་གི་སྲོག་བསྲུང་བ། །དེ་ལྟར་ཁྱོད་
ཀྱིས་ འདི་དག་ སྲུངས། །ཞེས་དང༌། ལག་ན་རྡོ་ རྗེ་དབང་བསྐུར་བའི་རྒྱུད་ལས་
ཀྱང་། །བློ་ལྡན་ བྱང་ཆུབ་སེམས་དཔའ་དང་། །སངས་རྒྱས་དམ་ཚིག་འདི་ཡིན་
ཏེ། །ཇི་ལྟར་རང་གི་ལུས་སྲུང་བ། །དེ་ལྟར་ཁྱོད་ཀྱིས་འདི་སྲུངས་ཤིག །དེ་བྱས་
སངས་རྒྱས་བྱས་གཟོ་བ། །སངས་རྒྱས་སྲས་ཞེས་བརྗོད་པ་ཡིན། །གཞན་དུ་ན་ནི་
དམ་ཚིག་ཉམས། །རྡོ་རྗེ་ཅན་དུ་ཁྱོད་མི་འགྱུར། །ཞེས་སོགས་རྒྱུད་སྡེ་གོང་འོག་
ཐམས་ཅད་ནས་ནན་ཏན་ཤིན་ཏུ་ཆེ་བར་གསུངས་སོ། །མདོར་ན། རྡོ་རྗེ་འཆང་
ཆེན་པོའི་ལམ་གྱི་རིམ་པ་ལས། དམ་ཚིག་སྲོག་དང་བསྡོས་ཏེ་བསྲུང་དགོས་ཚུལ་
རྒྱུད་ཀྱི་ཁུངས་དང་བཅས་རྒྱ་ཆེར་གསུངས་པའི་འོག་ཏུ། འདི་ནི་སློབ་དཔོན་བྱས་
ནས་རྒྱུད་དང་གདམས་ངག་འཆད་ཅིང་དབང་བསྐུར་བ་དང༌། སློབ་མ་བྱས་ནས་
རྒྱུད་དང་གདམས་ངག་ཉན་པ་དང་གཉིས་ཀས་ཀྱང་སྒྲུབ་པ་བྱེད་པ་དང་། དེ་དག་
གང་ཡང་མི་བྱེད་ན་ཡང་དབང་ཐོབ་པ་ཀུན་གྱིས་འདར་མི་རུང་བར་བྱ་དགོས་པ་
ཡིན་ལ། ཚེ་འདི་ལ་མཆོག་འགྲུབ་པ་ལ་སོགས་ལ་གང་ཟག་རབ་འབྲིང་ཐ་གསུམ་
གང་གི་ཡང་ལམ་བགྲོད་པ་གཅིག་པ་ཡིན་ནོ། །རྒྱུད་དང་དགོངས་འབྲེལ་རྣམས་
ཀྱིས་བླ་མ་དངོས་གྲུབ་ཀྱི་རྩ་བར་ཡང་དང་ཡང་དུ་གསུངས་པ་ལ་བརྟེན་ནས།
དམ་པ་སྔ་མ་རྣམས་ཀྱིས་བླ་མའི་རྣལ་འབྱོར་སྒོམ་པ་ལམ་གྱི་ཐོག་མར་གལ་ཆེ་
བར་བཞེད་པ་ཡང་རྩ་ལྟུང་དང་པོའི་སྐོར་རྒྱས་པར་འཆད་པ་བླ་མ་ལྔ་བཅུ་པའི་
- 282 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དམ་ཚིག་སྲུང་བའི་ནང་དུ་འདུ་ཞིང་། དེ་ཉིད་བསླབ་བྱ་རྣམས་ཀྱི་ནང་ན་གལ་ཆེ་
ཤོས་ཀྱང་ཡིན་ནོ། །དེ་བས་ན་སྔགས་ཀྱི་བསླབ་བྱ་རྣམས་ལ་གདམས་པའི་མཆོག་
ཏུ་ངེས་པ་རྙེད་ན། དེ་འདྲ་བའི་རིགས་ཀྱི་ཉམས་ལེན་ཕྱོགས་རེ་བ་ལམ་དངོས་ཀྱི་
སྔོན་འགྲོར་མིང་བཏགས་པ་ཐམས་ཅད་དམ་ཚིག་དང་སྡོམ་པ་སྲུང་བའི་ནང་དུ་
ལྷག་དང་བཅས་པར་འོང་བས། ཤེས་རབ་ཅན་རྣམས་ཀྱིས་རིམ་པ་གཉིས་ཀྱི་
སྔོན་འགྲོ་ནི། དབང་དང་དམ་ཚིག་བསྲུང་བ་ཡིན་པར་ཤེས་པར་གྱིས་ཤིག །ཅེས་
དང་། འདི་འདྲ་བའི་བསླབ་བྱ་ཤེས་པར་བྱེད་པ་ནི། བླ་མའི་ལས་སུ་བྱ་བ་ཡིན་
པས་དེ་མ་བསྟན་ན་བླ་མ་ལ་ཉེས་པར་འགྱུར་ལ། བསྟན་ཀྱང་མི་སྒྲུབ་ན་སློབ་མའི་
ཉེས་པའོ། །ཞེས་དང༌། བསླབ་བྱ་སྤྱི་དང་ཁྱད་པར་རྩ་བའི་དམ་ཚིག་རྣམས་དང་
དེའི་ནང་ནས་ཀྱང་ཤིན་ཏུ་གལ་ཆེ་བ་བླ་མའི་དམ་ཚིག་རྣམས་བསྲུང་བ་ལ་རྩལ་ཅི་
ཡོད་ཀྱིས་འབད་པར་བྱ་སྟེ། བླ་མ་དང་དཔའ་བོ་དང་རྣལ་འབྱོར་མ་རྣམས་དཔང་
དུ་བཞག་ནས་ཁས་བླངས་པའི་སྡོམ་པ་བསྲུང་བ་ནི་མེད་དུ་མི་རུང་བ་ཡིན་པའི་
ཕྱིར་ རོ། །ཞེས་ གསུངས་སོ། །དེ་ ལྟར་ དམ་ ཚིག་ དང༌ སྡོམ་ པ་ ཚུལ་ བཞིན་ དུ་
བསྲུངས་ པའི་ ཕན་ ཡོན་ དང་། མ་ བསྲུངས་ པའི་ ཉེས་ དམིགས་ རྒྱུད་ དགོངས་
འགྲེལ་དང་བཅས་པ་ནས་ནན་ཏན་ཤིན་ཏུ་ཆེ་བར་གསུངས་པ་ལ་སྙིང་ནས་ངེས་
ཤེས་རྙེད་ནས་དམ་ཚིག་དང་སྡོམ་པའི་བཅས་མཚམས་སྲུང་བ་ཉམས་ལེན་གྱི་
སྙིང་པོར་བྱེད་པ་ཞིག་དགོས་ལ། དེ་ལྟར་འོང་བ་ཡང་རྒྱལ་བའི་བཀའ་ལ་ཡིད་
ཆེས་རྙེད་དེ་ལས་འབྲས་ལ་ངེས་པ་བརྟན་པོ་ཐོབ་པ་ལ་རག་ལས་པས། སྔགས་
ལ་འཇུག་པར་འདོད་ན་ལམ་ཐུན་མོང་བ་ལ་ལེགས་པར་སྦྱོང་བ་གནད་དུ་ཆེའོ། །
དེ་ལྟར་ཡང་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་ཆུབ་སེམས་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༢༽
དཔའི་སྤྱད་པ་སྤྱོད་པ་རྣམས་ཀྱི་ཚུལ་ཁྲིམས་ཀྱི་བསླབ་པ་ཡོངས་སུ་དག་པར་བྱ་
བའི་ཚུལ་རྣམ་པར་བཤད་པ་དངོས་གྲུབ་ཀྱི་སྙེ་མ་ལས། དེ་ལྟར་ན་རྒྱུད་དང་དེའི་
དགོངས་པ་འགྲེལ་པའི་མཁས་པ་རྣམས་ཀྱིས་བསྲུངས་པའི་ཕན་ཡོན་སྡོམ་པ་
གཞན་ལས་ཆེ་བ་དང་། མ་བསྲུངས་པའི་ཉེས་དམིགས་ཀྱང་གཞན་ལས་ཆེ་བར་
གསུངས་པ་རྣམས་ལ་རིང་དུ་བསམས་ནས་ཕན་ཡོན་དང་ཉེས་དམིགས་ཀྱི་རྒྱུ་
འབྲས་ལ་ངེས་པ་ཐོབ་པར་བྱ་སྟེ། ངེས་པ་གཉིས་པོ་དེ་བཅོས་མ་མ་ཡིན་པ་ཡོད་
ན་དམ་ཚིག་དང་སྡོམ་པ་བསྲུང་བ་ཡང་དེ་འདྲ་ཞིག་འོང་ལ། དེ་ཚིག་ཙམ་དུ་སོང་
ན་དམ་ཚིག་དང་སྡོམ་པ་བསྲུང་བ་ཡང་ཚིག་ཙམ་དུ་འགྲོ་བའི་ཕྱིར་རོ། །ཞེས་དང་།
རྡོ་རྗེ་རྩེ་མོ་ལས། དམ་ཚིག་ཉིད་ནི་ཉམས་གྱུར་ན། །འབྲས་བུ་འདི་ནི་ཐོབ་མི་
འགྱུར། །འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །
དམ་ཚིག་བསྲུངས་ན་འགྲུབ་པ་འགྱུར། །ཐུངས་ཤིག་རྡོ་རྗེ་བདུད་རྩི་འཐུང་། །རྡོ་
རྗེ་སེམས་དཔའི་མནའ་ཡི་ནི། །སྙིང་པོ་འདི་ཡིས་མནའ་བསྒག་གོ །ཞེས་མནའ་
ཆུ་བླུད་ནས་དམ་ཚིག་སྲུངས་ཤིག་ཅེས་གསུངས་པས་འབད་དགོས་ཏེ། འཇིག་
རྟེན་ན་མི་ཐ་མལ་པ་དག་ཀྱང་མི་མ་ཡིན་ཕྲ་མོ་འགའ་ཞིག་གི་དྲུང་དུ་མནའ་མདོར་
ན་མཚམས་དེ་ལས་མི་འདའ་ན། སྤྱིར་ཐེག་ཆེན་པ་དང་ཁྱད་པར་རྡོ་རྗེ་ཐེག་པ་
བར་ཁས་འཆེས་ནས་རྒྱལ་བ་སྲས་བཅས་ཀྱི་སྤྱན་སྔར་དེ་ལྟར་བྱས་ནས་ཐ་ན་རྩ་
བའི་དམ་ཚིག་ཙམ་ལ་ཡང་སྲུང་སྡོམ་མི་བྱེད་དུ་ག་ལ་རུང་སྙམ་དུ་བསམས་ལ་
བསྲུང་བར་བྱའོ། །ཞེས་གང་གསུངས་པ་ལྟར་རོ། །དེ་ལྟར་སྲོག་ལས་ཀྱང་གཅེས་
པར་སྲུང་དགོས་པའི་དམ་ཚིག་དང་སྡོམ་པའི་བཅས་མཚམས་དེ་ཇི་ལྟ་བུ་ཞིག་
ཡིན་སྙམ་ན། དེ་ལ་དམ་ཚིག་དང་སྡོམ་པའི་ཁྱད་པར་ནི། རྡོ་རྗེ་འཆང་གིས་ཇི་
-284-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལྟར་གསུངས་པའི་བཅས་པ་ལས་མི་འདའ་བར་ཉམས་སུ་ལེན་པ་ལ་དམ་ཚིག་
ཅེས་བྱ་ལ། འདི་དང་འདི་བྱ་དགོས་སོ་ཞེས་གསུངས་པ་ལྟར་མི་བྱེད་པ་དང་།
འདི་དང་འདི་མི་བྱའོ་ཞེས་གསུངས་པ་ལས་ལྡོག་ནས་བྱེད་པའི་ཉེས་སྤྱོད་རྣམས་
བསྲུང་ཞིང་སྡོམ་པར་བྱེད་པ་ལ་སྡོམ་པ་ཞེས་གསུངས་ཏེ། ལྡོག་པས་ཕྱེ་བ་ཡིན་གྱི་
དོན་འགལ་བ་མིན་ནོ། །དེ་ལ་དབང་དུས་སུ་སྡོམ་པ་ཇི་ལྟར་ཁས་བླངས་པ་ཤེས་
དགོས་པས་བྱ་སྤྱོད་ཀྱི་དཀྱིལ་འཁོར་གང་དུ་དབང་བསྐུར་ཡང་གཟུང་རྒྱུའི་སྡོམ་པ་
ནི་བྱང་སེམས་ཀྱི་སྡོམ་པ་ཉིད་ཡིན་པས་དེ་ངེས་པར་འཛིན་དགོས་ཏེ། སྡོམ་པ་དེ་
མ་བཟུང་བར་དབང་བསྐུར་མི་རུང་བར་གསུངས་པའི་ཕྱིར་རོ། །དེ་ལྟར་ཡང་རྡོ་རྗེ་
འབྱུང་བ་ལས། གང་ཞིག་སྡོམ་པ་འཛིན་པར་མི་བྱེད་པ་དེ་ལ་ནི། དེང་ཁྱོད་ཅེས་
བྱ་བ་ལ་སོགས་པ་རྣམས་བརྗོད་པར་མི་བྱ་སྟེ། སློབ་དཔོན་དུ་རྗེས་སུ་གནང་བ་
དང་དབང་བསྐུར་བ་མི་བྱའོ། །ཞེས་གསུངས། སྡོམ་པ་འཛིན་ཚུལ་ནི། རྣམ་སྣང་
མངོན་བྱང་ལས། དུས་གསུམ་དུ་སྒྲིབ་པ་མེད་པའི་སྡོམ་པ་ལ་གནས་ན། སངས་
རྒྱས་བྱང་སེམས་རྣམས་མཉེས་པར་འགྱུར་བའི་སྡོམ་པ་གང་ཡིན་ཞུས་པའི་ལན་
དུ། དེ་ནི་རྒྱལ་བ་སྲས་བཅས་ལ་རང་གི་ལུས་གཏོང་བ་སྟེ། དེ་བཏང་བས་ལུས་
ངག་ཡིད་གསུམ་གཏང་བས་ན་བྱང་སེམས་ཀྱིས་རང་གི་སྒོ་གསུམ་བསྡམ་པར་
བྱའོ། །ཞེས་དང་། དམ་ཚིག་གསུམ་བཀོད་ལས། དེ་ལ་དམ་ཚིག་དང་སྡོམ་པ་
བླང་ བ་ ནི། སངས་ རྒྱས་ དང་ བྱང་ ཆུབ་ སེམས་ དཔའ་ ཐམས་ ཅད་ བདག་ ལ་
དགོངས་ སུ་ གསོལ། བདག་ཆེ་གེ་མོ་ཞེས་བགྱི་བ་སངས་རྒྱས་དང་ བྱང་ཆུབ་
སེམས་དཔའ་ཐམས་ཅད་ལ་བདག་འབུལ་གྱི་ཐམས་ཅད་ཀྱིས་དུས་ཐམས་ཅད་དུ་
བདག་རབ་ཏུ་གཟུང་དུ་གསོལ། སངས་རྒྱས་དང་བྱང་ཆུབ་སེམས་དཔའ་རྣམས་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཀྱིས་བདག་བྱིན་གྱིས་བརླབ་ཏུ་གསོལ། ཐུགས་རྗེ་ཆེན་པོ་དང་ལྡན་པ་སེམས་
ཅན་གྱི་ཁམས་ཐམས་ཅད་ཡོངས་སུ་སྐྱོབ་པར་མཛད་པ་རྣམས་ཀྱིས་བདག་ཡོངས་
སུ་བསྐྱབ་ཏུ་གསོལ། ལས་ཐམས་ཅད་གྲུབ་པར་བྱ་བའི་ཕྱིར་དམ་ཚིག་ཆེན་པོ་
བདག་ལ་སྩལ་དུ་གསོལ། ཞེས་དེ་ལྟར་ལན་གསུམ་གྱི་བར་དུ་བརྗོད་པར་བྱའོ། །
ཞེས་དང༌། གསང་བ་སྤྱི་རྒྱུད་ལས་ཀྱང་། དེ་ཡི་ནུབ་མོ་ཅི་ནུས་པར། །དེ་བཞིན་
སྡོམ་ པ་ འཛིན་ དུ་ གཞུག །ཅེས་ གསུངས་ ནས། དང༌ པོ་ གསུམ་ ལ་ སྐྱབས་ སུ་
བཏང་། །དེ་ནས་ བླ་མས་ བྱང་ ཆུབ་སེམས། །མ་བསྐྱེད་པ་ནི་བསྐྱེད་ པར་བྱ། །
བསྐྱེད་པ་དག་ཀྱང་དྲན་པར་བྱ། །ཞེས་དང་། འཇམ་དཔལ་རྩ་རྒྱུད་ལས་ཀྱང་། །
ཆོས་ གསུམ་ དང་ ལྡན་ན་ སྔགས་ ཀྱི་ སྤྱོད་ པ་ཡོངས་སུ་རྫོགས་པར་ འགྱུར་ཏེ།
གསུམ་པོ་གང་ཞེ་ན། སེམས་ཅན་ཐམས་ཅད་ཡོངས་སུ་མི་གཏོང་བ་ཉིད་དང་།
བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་བསྲུང་བ་དང་། རང་གི་སྔགས་
ཡོངས་ སུ་ མི་གཏོང་ བ་ ཉིད་དོ། །ཞེས་ གསུངས་ཤིང་། གཞན་ ཡང་ ཁུངས་མང་
ངོ༌། །མདོར་ན་བྱ་སྤྱོད་ཀྱི་དཀྱིལ་འཁོར་དུ་དབང་བསྐུར་བར་བྱེད་པ། ཐེག་པ་
མཆོག་གི་སྡོམ་པ་ངེས་པར་འཛིན་དགོས་པར་གསུངས་སོ། །འོ་ན་རྡོ་རྗེ་རྩེ་མོ་
ལས། དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་གྱི་རྒྱལ་པོ་
ཆེན་པོ་འདིར་ནི། མ་ལུས་ཤིང་ལུས་པ་མེད་པའི་སེམས་ཅན་གྱི་ཁམས་ཐམས་
ཅད་འཇུག་ཏུ་རུང་ངོ༌། །སྣོད་དང་སྣོད་མ་ཡིན་པ་ཡོངས་སུ་བརྟག་པར་མི་བྱ་སྟེ།
གཞུག་པ་ཙམ་ལ་མངོན་པར་ཞེན་པས་ཡོངས་སུ་གཟུང་བར་བྱའོ། །དེ་ཅིའི་ཕྱིར་
ཞེ་ན། སེམས་ཅན་ཐམས་ཅད་ཀྱིས་མཐོང་བ་ཙམ་གྱི་མོད་ལ་ཕྱིར་མི་ལྡོག་པ་ཉིད་
དུ་ འགྱུར་ རོ། །དད་པ་མེད་པ་དང་། དགེ་བའི་རྩ་བ་མ་བསགས་པ་དང༌། རྒྱུད་
- 286 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཡོངས་སུ་མ་སྨིན་པ་དང་། མོས་པ་མེད་པ་མང་དུ་ཟིན་ཀྱང་མཐོང་བ་ཙམ་གྱིས་
སོ། །ཞེས་གསུངས་པ་ཇི་ལྟར་ཡིན་སྙམ་ན། དེ་ནི་སྔགས་ཀྱི་སྲུང་སྡོམ་མི་ནུས་
ཤིང་སྔགས་ལ་མོས་པ་ཆེ་བའི་གདུལ་བྱའི་རིགས་འགའ་ཞིག་ལ་སྔགས་ཀྱི་བག་
ཆགས་འཇོག་པའི་ཕྱིར་སྡོམ་པ་གཟུང་བ་དང་དབང་བསྐུར་བ་སོགས་མི་བྱེད་པར་
དཀྱིལ་འཁོར་དུ་འཇུག་པ་ཙམ་ཞིག་བྱེད་པར་དམིགས་བསལ་དུ་གནང་བ་ཡིན་
པས་འགལ་བ་མེད་དོ། །དེ་འདྲ་བའི་སྤྱིར་བཏང་དམིགས་བསལ་གྱི་ཁྱད་པར་ནི།
མདོ་སྔགས་ཐམས་ཅད་ལ་མང་དུ་ཡོད་དེ། དེ་ལྟར་ཡང་སྔགས་ཀྱི་ཚུལ་ཁྲིམས་ཀྱི་
རྣམ་བཤད་དངོས་གྲུབ་སྙེ་མ་ལས། འདི་ནི་སྲུང་སྡོམ་མི་ནུས་ཤིང་སྔགས་ལ་ཡང་
མོས་པ་རྣམས་ལ་སྔགས་ཀྱི་བག་ཆགས་བགོ་བའི་ཐབས་ཤིན་ཏུ་ལེགས་པ་ཞིག་
སྣང་བས་ཤེས་པར་གྱིས་ཤིག །འདིར་སྡོམ་པ་གཉིས་འཛིན་མི་འཛིན་ནི་བཟུང་
ཕན་ཆད་ངེས་པར་བསྲུང་དགོས་པའི་དབང་དུ་མཛད་ཀྱི། སྲུང་སྡོམ་མི་བྱེད་པར་
ཆོ་གས་འཛིན་པ་ཙམ་གང་མང་ལྟ་བ་ལ་མིན་པས་ཅི་ཙམ་སྲུང་ནུས་པའི་སྡོམ་པ་
འཛིན་པ་དང་སྦྱར་ནས་དབང་ཡང་དེ་ལ་གང་འཚམ་བསྐུར་བར་གསུངས་པའོ། །
ཞེས་དང་། སྡོམ་གསུམ་རྣམ་གཞག་ལས་ཀྱང་། དེ་ལྟར་ན་དབང་ ཇི་ ཙམ་ཞིག་
བསྐུར་བར་ཡང་སློབ་མས་སྡོམ་པ་ཇི་ཙམ་ཞིག་འཛིན་པའི་རྗེས་སུ་བྱེད་པ་ཡིན་ཏེ།
འདི་ལྟར་རྡོ་རྗེ་འབྱུང་བ་ལས། གང་ཞིག་སྡོམ་པ་འཛིན་པར་མི་བྱེད་པ་དེ་ལ་ནི།
དེང་ཁྱོད་ཅེས་བྱ་བ་ལ་སོགས་པ་རྣམས་བརྗོད་པར་མི་བྱ་སྟེ། སློབ་དཔོན་དུ་རྗེས་
སུ་གནང་བ་དང་དབང་བསྐུར་བར་མི་བྱའོ། །འཇུག་པ་ཙམ་ཞིག་བྱེད་དུ་གཞུག་
གོ །ཞེས་ཐེག་པ་ཆེན་པོའི་སྡོམ་པ་གང་ཡང་མི་འཛིན་ན་མེ་ཏོག་དོར་ནས་ལྷ་ངོ་
སྤྲོད་པ་ཡན་ཆད་འཇུག་པ་ཙམ་ཞིག་བྱེད་ལ་དབང་མི་བསྐུར་ཞིང་། འཇུག་པའི་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽ །
སྐབས་ཀྱི་ཡང་ དམ་བཞག་ལ་སོགས་ པའི་ སྐོར་རྣམས་མི་བྱེད་པར་གསུངས།
ཞེས་དང་། རྒྱུད་སྡེ་སྤྱི་རྣམ་ཆེན་མོ་ལས་ཀྱང་། འོ་ན་དབང་གང་ཡང་མ་བསྐུར་
བར་དཀྱིལ་འཁོར་དུ་འཇུག་པ་ཙམ་བྱས་པ་ལ་དགོས་པ་ཅི་ཡོད་ཅེ་ན། སྐྱབས་
འགྲོའི་སྡོམ་པ་བླངས་ནས་དད་པས་དཀྱིལ་འཁོར་མཐོང་ན་བསྐལ་པ་དུ་མར་
བསགས་པའི་སྡིག་པ་འདག་ཅིང་། མ་འོངས་པ་ན་སྔགས་ཀྱི་ལམ་ཟབ་མོ་ལ་
འཇུག་པའི་སྣོད་རུང་དུ་འགྱུར་བའི་བག་ཆགས་རྒྱུད་ལ་བགོ་བའི་དགོས་པ་ཡོད་
དོ། །ཞེས་ གསུངས་ པ་ ལྟར་ རོ། །སྡོམ་ པ་ ཇི་ ལྟར་ གཟུང་ བའི་ ཚུལ་ ནི། དཀོན་
མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །
འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་གཟུང་། །སངས་
རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་
དོན་ ནི་ རབ་ བསྒྲུབ་ ཕྱིར། །བྱང་ ཆུབ་ སེམས་ ནི་ བསྐྱེད་ པར་ བགྱི། །བྱང་ ཆུབ་
མཆོག་གི་སེམས་ནི་བསྐྱེས་བགྱིས་ནས། །སེམས་ཅན་ཐམས་ཅད་བདག་གིས་
མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །ཅེས་པའི་ཚིག་འདིས་སྡོམ་པ་གཟུང་བར་འདི་
ཁའི་དབང་མཆོག་ལས་བཤད་ལ། དེ་ནི་སྨོན་སེམས་སྔོན་དུ་བཏང་ནས་འཇུག་
སྡོམ་ལེན་པ་ཡིན་ནོ། །དེ་ཡང་ལམ་ཐུན་མོང་བ་ལ་རྒྱུད་ལེགས་པར་སྦྱངས་ནས།
ཐེག་པ་ཆེན་པོ་ལ་བློ་རྒྱས་པའི་གདུལ་བྱ་དབང་པོ་རྣོན་པོའི་དབང་དུ་བྱས་པ་ཡིན་
པས། ད་ ལྟའི་ གདུལ་ བྱ་རྣམས་ཀྱིས་ནི་སྐབས་འདིར་སྨོན་ སེམས་ དང༌ འཇུག་
སེམས་ཇི་ལྟར་འཛིན་པའི་ཚུལ་བརྡ་ ཕྲོད་ངེས་དགོས་པས། དེ་ཡང་བླ་མས་དེ་
དག་གི་དོན་ལེགས་པར་བཤད་ནས། སྨོན་སེམས་དང་འཇུག་སེམས་གཉིས་ཀྱི་
- 288 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གོ་བ་དམིགས་ཕྱེད་པར་བརྡ་ལེགས་པར་སྤྲད་དེ། སློབ་མ་ལ་འཇུག་སྡོམ་ལེན་
འདོད་ཀྱི་འདུན་པ་དྲག་པོ་བསྐྱེད་དགོས་ལ། སློབ་མ་རང་གི་ངོས་ནས་ཀྱང་བྱམས་
སྙིང་རྗེའི་དམིགས་རྣམ་ཤུགས་དྲག་ཏུ་གསལ་བཏབ་སྟེ་འཇུག་སྡོམ་ལེན་འདོད་
ཤུགས་དྲག་དང་ཐོབ་དུས་སོགས་ཤེས་པ་ཤིན་ཏུ་གལ་ཆེ་སྟེ། དེ་ལྟར་མ་བྱས་པར་
བླ་མས་ཀྱང་ཆོ་གའི་ཚིག་བཀླགས་པ་ཙམ་ཞིག་དང་། སློབ་མས་ཀྱང་གང་ཡང་
དམིགས་མ་ཕྱེད་པར་ཐམ་ཐོམ་དུ་ལུས་ན་སྐབས་དེར་སློབ་མའི་རྒྱུད་ལ་བྱང་
སེམས་ཀྱི་སྡོམ་པ་མི་སྐྱེ་ཞིང་། དེ་མ་སྐྱེས་ན་རིག་པའི་དབང་ཙམ་ཡང་བསྐུར་དུ་
མི་རུང་བར་གསུངས་ན། དབང་གོང་མ་རྣམས་བསྐུར་དུ་ག་ལ་རུང་། བྱང་སེམས་
ཀྱི་སྡོམ་པ་མ་ཐོབ་པར་དབང་བསྐུར་བརྒྱ་ཕྲག་ཅིག་ཞུས་ཀྱང་ཐོབ་པའི་གོ་མི་ཆོད་
པར་ གསུངས་ ཤིང་། རང་ གིས་ དབང་ བསྐུར་ རྣམ་ དག་ མ་ ཐོབ་ པར་ ཆོ་ གའི་
གཟུགས་བརྙན་ཙམ་ལ་སྐྱབས་བཅས་ཏེ་དབང་ཐོབ་པར་རློམ་ནས་གཞན་ལ་
དབང་བསྐུར་བ་སོགས་བྱེད་པ་ནི་རང་གཞན་ཐམས་ཅད་དོན་མ་ཡིན་པ་ཆེན་པོ་
ལ་སྦྱོར་བ་ཡིན་པས། བདག་ལེགས་སུ་འདོད་པ་དག་གིས་ཚུལ་འདི་དག་ལ་ཞིབ་
ཏུ་རྟོག་པ་གལ་ཆེའོ། །འཇུག་སྡོམ་འཛིན་པ་ནི་ཚུལ་ཁྲིམས་རྣམ་པ་གསུམ་ལ་སློབ་
པར་ཁས་ལེན་པ་ཡིན་ལ། ལེན་པའི་ཚིག་ལ་རྒྱས་བསྡུས་མི་འདྲ་བ་མང་དུ་སྣང་
སྟེ། བླ་མེད་ཀྱི་དཀྱིལ་ཆོག་ཚད་ལྡན་མང་པོ་དང་། རྒྱུད་རྡོ་རྗེ་རྩེ་མོ་སོགས་ལས།
དཀོན་ མཆོག་ གསུམ་ ལ་ བདག་ སྐྱབས་ མཆི། །སྡིག་ པ་ ཐམས་ ཅད་ སོ་ སོར་
བཤགས། །འགྲོ་བའི་དགེ་ལ་རྗེས་ཡི་རང་། །སངས་ རྒྱས་ བྱང་ཆུབ་ཡིད་ ཀྱིས་
གཟུང་། ཞེས་པའི་ཚིག་དེ་ཙམ་གྱིས་ལེན་པ་མང་དུ་གསུངས་ལ། སློབ་དཔོན་ཀླུ་
སྒྲུབ་ཀྱི་སེམས་བསྐྱེད་པའི་ཆོ་ག་ལས། བྱང་ཆུབ་མཆོག་གི་སེམས་ནི་བསྐྱེད་པར་
，
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བགྱི། །སེམས་ ཅན་ ཐམས་ ཅད་ བདག་ གི་ མགྲོན་ དུ་ གཉེར། །བྱང་ ཆུབ་ སྤྱོད་
མཆོག་ ཡིད་ འོང་ སྤྱད་ པར་ བགྱི། །འགྲོ་ ལ་ ཕན་ ཕྱིར་ སངས་ རྒྱས་ འགྲུབ་ པར་
ཤོག །བདག་གིས་སྦྱིན་པ་རྩོལ་བ་དང༌། ཚུལ་ཁྲིམས་བསྲུང་བ་དང༌། བཟོད་པ་
བསྒོམ་ པ་ དང༌། བརྩོན་ འགྲུས་ རྩོམ་ པ་ དང་། །བསམ་ གཏན་ ལ་ མཉམ་ པར་
བཞག་པ་དང་། །ཤེས་རབ་ཀྱིས་རྣམ་པར་དཔྱོད་པ་དང་། །ཐབས་མཁས་པ་ཅི་
ཡང་རུང་སྟེ། དེ་དག་ཐམས་ཅད་སེམས་ཅན་ཐམས་ཅད་ཀྱི་དོན་དང་། ཕན་པ་
དང་བདེ་བའི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་
བརྩམས་ཏེ་འདས་པ་དང་། མ་འོངས་པ་དང་ད་ལྟར་བྱུང་བའི་བྱང་ཆུབ་སེམས་
དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་ཐེག་པ་ཆེན་པོ་ལ་ཡང་
དག་ པར་ ཞུགས་ པ། ས་ ཆེན་ པོ་ ལ་ གནས་ པ་ རྣམས་ ཀྱི་ རྗེས་ སུ་ འཇུག་ གོ །
འཕགས་པ་དག་བདག་བྱང་ཆུབ་སེམས་དཔའ་ལགས་ཀྱིས། བྱང་ཆུབ་སེམས་
དཔའ་ ལགས་ པར་ གཟུང་ དུ་ གསོལ། ཞེས་ པའི་ ཚིག་ དེ་ དག་ གིས་ ལེན་ པར་
གསུངས་ལ། བྱང་ས་ལས་ནི། བླ་མ་ལ་གསོལ་བ་གདབ་པ་སོགས་སྔོན་འགྲོ་
རྣམས་སྔོན་དུ་བཏང་ནས། དངོས་གཞིའི་ཆོ་ག་ནི། རིགས་ཀྱི་བུ་མིང་འདི་ཞེས་བྱ་
བ་ཁྱོད་འདས་པའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་གྱུར་
པ་གང་ཡིན་པ་རྣམས་དང་། ཚུལ་ཁྲིམས་སུ་གྱུར་པ་གང་ཡིན་པ་རྣམས་དང་། མ་
འོངས་པའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་འགྱུར་པ་
གང་ཡིན་པ་རྣམས་ དང་ ཚུལ་ ཁྲིམས་སུ་འགྱུར་བ་གང་ཡིན་པ་དང༌། ད་ལྟ་ན་
ཕྱོགས་བཅུ་དག་ན་ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་
པའི་གཞི་གང་ཡིན་པ་རྣམས་དང༌། ཚུལ་ཁྲིམས་གང་ཡིན་པ་དང་། བསླབ་པའི་
- 290 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཞི་གང་དག་དང་ཚུལ་ཁྲིམས་གང་ལ་འདས་པའི་བྱང་ཆུབ་སེམས་དཔའ་ཐམས་
ཅད་ ཀྱིས་བསླབས་པར་གྱུར་ པ་ དང་། མ་འོངས་ པའི་ བྱང་ཆུབ་སེམས་དཔའ་
ཐམས་ཅད་སློབ་པར་འགྱུར་བ་དང་། ཕྱོགས་བཅུ་དག་ན་ད་ལྟར་བྱུང་བའི་བྱང་
ཆུབ་སེམས་དཔའ་ཐམས་ཅད་ད་ལྟ་ན་སློབ་པ་བྱང་ཆུབ་སེམས་དཔའི་བསླབ་པའི་
གཞི་ཐམས་ཅད་དང༌། བྱང་ཆུབ་སེམས་དཔའི་ཚུལ་ཁྲིམས་ཐམས་ཅད་དེ་སྡོམ་
པའི་ཚུལ་ཁྲིམས་དང་། དགེ་བའི་ཆོས་སྡུད་པའི་ཚུལ་ཁྲིམས་དང་། སེམས་ཅན་གྱི་
དོན་བྱ་བའི་ཚུལ་ཁྲིམས་ང་ལས་ནོད་དམ། ཞེས་ལན་གསུམ་གི་བར་དུ་བརྗོད་
ཅིང་། ལན་རེ་རེ་ལ་སློབ་མས་ནོད་ལགས་སོ། །ཞེས་ཁས་བླངས་ནས་ སྡོམ་པ་
འཛིན་ པར་ གསུངས་ལ། བསླབ་ བཏུས་ སུ་ འཇམ་ དཔལ་ ཞིང་ བཀོད་ ཀྱི་ མདོ་
ཁུངས་སུ་དྲངས་ནས་འཇུག་སྡོམ་ལེན་པའི་ཆོ་ག་གསུངས་པ་ལྟར། ཇོ་བོ་རྗེས་
ཀྱང་ལམ་སྒྲོན་དུ། མགོན་པོ་རྣམས་ཀྱི་སྤྱན་སྔ་རུ། རྫོགས་པའི་བྱང་ཆུབ་སེམས་
བསྐྱེད་ཅིང་། །འགྲོ་བ་ཐམས་ཅད་མགྲོན་དུ་གཉེར། །དེ་དག་འཁོར་བ་ལས་སྒྲོལ་
ལོ། །གནོད་སེམས་ཁྲོ་བའི་སེམས་ཉིད་དང་། །སེར་སྣ་དང་ནི་ཕྲག་དོག་ཉིད། །
དེང་ནས་བཟུང་སྟེ་བྱང་ཆུབ་དག །ཐོབ་ཀྱི་བར་དུ་མི་བྱའོ། །ཚངས་པར་སྤྱོད་པ་
སྤྱད་བྱ་ཞིང་། །སྡིག་དང་འདོད་པ་སྤང་བར་བྱ། །ཚུལ་ཁྲིམས་སྡོམ་པ་ལ་དགའ་
བས། །སངས་རྒྱས་རྗེས་སུ་བསླབ་པར་བྱ། །བདག་ཉིད་མྱུར་བའི་ཚུལ་གྱིས་ནི། །
བྱང་ཆུབ་ཐོབ་པར་མི་སྤྲོ་ཞིང་། །སེམས་ཅན་གཅིག་གི་རྒྱུ་ཡིས་ནི། །ཕྱི་མའི་མུ་
མཐར་གནས་པར་བྱ། །ཚད་མེད་བསམ་གྱིས་མི་ཁྱབ་པའི། །ཞིང་དག་རྣམ་པར་
སྦྱང་བར་བྱ། །མིང་ནས་བཟུང་བ་བྱས་པ་དང་། །ཕྱོགས་བཅུ་དག་ཏུ་རྣམ་པར་
གནས། །བདག་གིས་ལུས་དང་ངག་གི་ལས། །ཐམས་ཅད་དུ་ནི་དག་པར་བྱ། །
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཡིད་ཀྱི་ལས་ཀྱང་དག་བྱ་སྟེ། །མི་དགེའི་ལས་རྣམས་མི་བྱའོ། །ཞེས་པའི་ཚིག་དེ་
དག་གིས་འཇུག་སྡོམ་ལེན་པར་གསུངས་ལ། སྤྱོད་འཇུག་ལས་ནི། ཇི་ལྟར་སྔོན་
གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་
དཔའི་བསླབ་པ་ལ། །རིམ་པ་བཞིན་དུ་གནས་པ་ལྟར། །བདག་ཀྱང་འགྲོ་ལ་ཕན་
དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་བསླབ་
པ་ལ། །རིམ་པ་གཞན་དུ་བསླབ་པར་བགྱི། །ཞེས་པའི་ཚིག་དེ་དག་གིས་འཇུག་
སྡོམ་ལེན་པར་གསུངས་པས། ཚིག་ལ་མི་འདྲ་བ་དང་མང་ཉུང་མང་དུ་སྣང་ཡང་།
དོན་ལ་ ཁྱད་པར་མེད་པར་སྨོན་པ་དམ་བཅའ་ཅན་ སྔོན་དུ་བཏང་ནས། དུས་
གསུམ་གྱི་ བྱང་ཆུབ་སེམས་དཔའ་ཐམས་ཅད་ ཀྱིས་ གང་ ལ་བསླབས་པ་དང་།
སློབ་པར་འགྱུར་བ་དང༌། སློབ་བཞིན་པའི་བསླབ་པ་ཐམས་ཅད་ལ་སློབ་པར་
ཁས་ལེན་པ་ཡིན་ལ། བྱང་ཆུབ་སེམས་དཔའི་བསླབ་པ་ཐམས་ཅད་མདོར་བསྡུ་ན་
ཚུལ་ཁྲིམས་རྣམ་པ་གསུམ་དུ་འདུ་བར་མདོ་རྒྱུད་དགོངས་འགྲེལ་དང་བཅས་པ་
ནས་ལན་མང་དུ་གསུངས་པས། སེམས་བསྐྱེད་ནས་ཚུལ་ཁྲིམས་རྣམ་པ་གསུམ་
ལ་སློབ་པར་ཁས་ལེན་པ་ཡིན་ནོ། །དེ་ལྟར་སྡོམ་པ་བླངས་ནས་དེའི་བསླབ་བྱ་
རྣམས་མ་ཉམས་པར་བསྲུང་དགོས་ཏེ། རྒྱལ་བ་སྲས་བཅས་དབང་དུ་བཞག་སྟེ་
བྱང་ཆུབ་སེམས་དཔའི་བསླབ་པ་ལ་སློབ་པར་ཁས་བླངས་ནས་མ་བསྲུངས་ན་
ཉེས་དམིགས་ཤིན་ཏུ་ཆེ་བར་གསུངས་པའི་ཕྱིར་རོ། །དེ་ལྟར་ཐོག་མར་སྐྱབས་
འགྲོ་ཐུན་མོང་མིན་པ་སྔོན་དུ་བཏང་སྟེ་སྨོན་སེམས་བཟུང་བ་ ཡིན་པས་དེའི་
བསླབ་བྱ་རྣམས་ཤེས་དགོས་ལ། དེ་ཡང་དཀོན་མཆོག་གསུམ་ལ་སྐྱབས་སུ་འགྲོ་
བ་ཙམ་དང་། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་
- 292 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པར་གྱུར་ཅིག་སྙམ་དུ་བསམ་པ་བསྐྱེད་པ་ཙམ་ལ་ངེས་པར་བསྲུང་དགོས་ཤིང་མ་
བསྲུངས་ན་ཉེས་དམིགས་སུ་འགྱུར་བའི་བསླབ་པ་བཅས་པ་མེད་ལ། འདིར་ནི་
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་
སེམས་བསྐྱེད་པ་ལ་དམིགས་ནས་འདི་ལྟ་བུའི་སེམས་འདི་སངས་རྒྱས་མ་ཐོབ་ཀྱི་
བར་དུ་མི་བཏང་ངོ་སྙམ་དུ་དམ་འཆའ་བ་སྨོན་པ་དམ་བཅའ་ཅན་གཟུང་བ་ཡིན་
པས། དེ་ལ་ནི་བསླབ་བྱ་མང་དུ་ཡོད་དེ། ཚེ་འདིར་སེམས་བསྐྱེད་མི་ཉམས་པའི་
རྒྱུ་ལ་བསླབ་པ་དང༌། སྐྱེ་བ་གཞན་དུའང་དེ་དང་མི་འབྲལ་བའི་རྒྱུ་ལ་བསླབ་པའོ།
དང་པོ་ལ་ཡང་སེམས་བསྐྱེད་ལ་སྤྲོ་ཤུགས་འཕེལ་བའི་ཕྱིར་དུ་ཕན་ཡོན་དྲན་པ་ལ་
བསླབ་པ་དང་། སེམས་བསྐྱེད་དངོས་འཕེལ་བའི་ཕྱིར་དུ་ལན་དྲུག་ཏུ་བསྐྱེད་པ་ལ་
བསླབ་པ་དང༌། གང་གི་དོན་དུ་སེམས་བསྐྱེད་པའི་སེམས་ཅན་བློས་མི་སྤང་བ་ལ་
བསླབ་པ་དང་། བསོད་ནམས་དང་ཡེ་ཤེས་ཀྱི་ཚོགས་བསག་པ་ལ་བསླབ་པ་
བཞིའོ། སྐྱེ་བ་གཞན་དུ་སེམས་བསྐྱེད་དང་མི་འབྲལ་བའི་རྒྱུ་ལ་བསླབ་པ་དེ་ལ་
ཡང་། ནག་པོའི་ཆོས་བཞི་སྤོང་བ་དང༌། དཀར་པོའི་ཆོས་བཞི་བླང་བ་ལ་བསླབ་
པ་གཉིས་ཡོད་དེ། དེ་ལ་ནག་པོའི་ཆོས་བཞི་ནི། མཁན་སློབ་སོགས་ཡུལ་ཁྱད་
པར་ཅན་ལ་བསླུ་བ་དང་། གཞན་དགེ་བ་བྱེད་པ་ལ་འགྱོད་པ་བསྐྱེད་པ་དང༌། །
བྱང་ཆུབ་ སེམས་ དཔའ་ ལ་སྐུར་བ་འདེབས་བ་དང་། གཞན་ ལ་ གཡོ་རྒྱུ་ བྱེད་
པའོ། །བླང་བྱ་དཀར་པོའི་ཆོས་བཞི་ནི། སྲོག་གི་ཕྱིར་ཡང་བརྫུན་མི་སྨྲ་བ་དང་།
སེམས་ཅན་སུ་ལའང་གཡོ་རྒྱུ་མེད་པར་བསམ་པ་དྲང་པོར་བྱེད་པ་དང་། སེམས་
ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་ཅིང་གཞན་སྐྱོན་བརྗོད་པ་སྤངས་
ནས་ཡོན་ཏན་གྱི་སྒོ་ནས་བསྔགས་པ་བརྗོད་པ་དང་། རང་ལ་བློ་གཏད་པ་རྣམས་
- 293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཉི་ཚེ་བའི་ཐེག་པ་ལ་མི་འཇུག་པར་ཐེག་པ་ཆེན་པོའི་ལམ་ལ་རིམ་གྱིས་འཁྲིད་
པའོ། །སྐྱབས་འགྲོའི་བསླབ་བྱ་ལ་སོ་སོའི་བསླབ་བྱ་དང་། ཐུན་མོང་གི་བསླབ་བྱ།
དེ་དག་ལ་ཡང་དགག་པའི་བསླབ་བྱ་དང་བསྒྲུབ་པའི་བསླབ་བྱ་སོགས་མཐའ་
ཡས་པ་ཡོད་དེ། འདིར་ནི་བྱ་རྒྱུད་ཀྱི་དཀྱིལ་འཁོར་དུ་དབང་ཐོབ་པ་རྣམས་ཀྱིས་
སྨོན་སེམས་ཀྱི་བསླབ་བྱ་ལ་སློབ་དགོས་ཚུལ་འདི་ལྟ་བུ་ཡོད་དོ་ཞེས་ས་བཅད་ཀྱི་
སྒོ་ནས་མིང་ཙམ་ཞིག་བརྗོད་པ་ཡིན་གྱི་ཞིབ་པ་ནི་བྱང་ཆུབ་ལམ་གྱི་རིམ་པ་ལས་
ཤེས་པར་བྱའོ། །སྡོམ་པའི་བསླབ་བྱ་ལ་ཡང་མཐའ་ཡས་མུ་མེད་པ་ཞིག་ཡོད་
པས། དེ་དག་ཇི་ལྟར་བསྲུང་བའི་ཚུལ་ནི། བསླབ་བཏུས་ལས། བྱང་ཆུབ་སེམས་
དཔའི་ སྡོམ་ པ་ ནི། །རྒྱས་ པར་ ཐེག་ པ་ ཆེ་ ལས་ འབྱུང་། །ཞེས་ དང་། དགེ་བའི་
བཤེས་གཉེན་མི་བཏང་ཞིང་། །མདོ་སྡེ་རྣམས་ལ་རྟག་བལྟ་བས། །ཞེས་དགེ་བའི་
བཤེས་གཉེན་ལ་བརྟེན་པ་དང་། ཐེག་པ་ཆེན་པོའི་མདོ་སྡེ་ལ་རྒྱུན་དུ་བལྟ་བ་
སོགས་ཀྱི་སྒོ་ནས་བསྲུང་དགོས་པར་གསུངས་ལ། དེའི་ནང་ནས་ཀྱང་ཐེག་པ་ཆེན་
པོའི་ལམ་གྱི་གནད་ལ་མཁས་ཤིང་སྒྲུབ་པ་སྙིང་པོར་བྱེད་ལ་གདུལ་བྱ་གཞན་དག་
ཀྱང་ལམ་ཆ་ཚང་ལ་འཁྲིད་པར་བྱེད་པའི་དགེ་བའི་བཤེས་གཉེན་བསམ་སྦྱོར་
གཉིས་ཀྱི་སྒོ་ནས་ཚུལ་བཞིན་དུ་བསྟེན་པ་ནི་བསླབ་པ་བསྲུང་ཐབས་ཐམས་ཅད་
ཀྱི་གཙོ་བོ་ཡིན་པས། དེ་འདྲ་བའི་དགེ་བའི་བཤེས་གཉེན་ལ་བསྟེན་ཏེ་བྱང་ཆུབ་
སེམས་དཔའི་བསླབ་པའི་ གནས་ རྣམས་ ལ་ ཐོས་བསམ་ཕུ་ཐག་ཆོད་ པར་ བྱ་
དགོས་ཏེ། སྡོམ་གསུམ་རྣམ་གཞག་ལས། ཐེག་ཆེན་གྱི་བསླབ་པའི་གནས་རྣམས་
ལ་རང་ཉིད་གོམས་པ་ལྷུར་བྱེད་ཅིང་གདུལ་བྱ་གཞན་དག་ཀྱང་ཚུལ་དེ་ལ་སྦྱོར་
བའི་ཐེག་པ་ཆེན་པོའི་དགེ་བའི་བཤེས་གཉེན་མི་གཏོང་བར་གུས་པས་བསྟེན་པ་
- 294 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ནི་བསྲུང་ཐབས་ཀྱི་གཙོ་བོ་ཡིན་ལ། གཞན་ཡང་སྤྱིར་མདོ་སྡེ་རིན་པོ་ཆེ་རྣམས་
དང་། ཁྱད་པར་དུ་བྱང་ས་དང་བསླབ་བཏུས་ལ་ཐོས་བསམ་ལེགས་པར་བྱ་ཞིང་།
དེ་ཙམ་མ་ལྕོགས་ནའང་བྱང་སའི་ཚུལ་ཁྲིམས་ལེའུ་ཙམ་རེ་ལ་ངེས་པར་སྦྱངས་
ནས། བྱང་ཆུབ་སེམས་དཔའི་བསླབ་བྱའི་གནས་མཐའ་དག་ལ་ཐོས་བསམ་གྱི་སྒོ་
ནས་སྒྲོ་འདོགས་ཆོད་ཅིང་མཁས་པར་བྱ་བ་ཤིན་ཏུ་གལ་ཆེ་སྟེ། དེ་ལྟ་མ་ཡིན་ན་
བྱང་ཆུབ་སེམས་དཔས་འཇུག་ལྡོག་བྱ་བའི་གཞིར་གྱུར་པའི་བླང་དོར་གྱི་གནས་
རྣམས་ལ་ཤིན་ཏུ་རྨོངས་པར་འགྱུར་ཞིང་། བྱང་སེམས་ཀྱི་བསླབ་བྱ་རྣམས་ཀྱི་
གྲངས་ཙམ་ཡང་མི་ཤེས་པར་གདུལ་བྱ་དུ་མ་ལ་སེམས་བསྐྱེད་དང་སྡོམ་པའི་ཆོ་ག་
བྱེད་པ་དང་། རང་ཉིད་བྱང་ཆུབ་སེམས་དཔའ་ཁས་འཆེ་བར་བྱེད་པ་དེ་དག་ནི་
མིང་ཙམ་སྟེ་བྱིས་པ་དག་འདྲིད་པར་བྱེད་པའི་འཇིག་རྟེན་གྱི་ཆོམ་རྐུན། རྒྱལ་བ་
སྲས་དང་བཅས་པ་ཐམས་ཅད་ལ་མངོན་སུམ་དུ་བརྫུན་ཆེན་པོས་བསླུ་བར་བྱེད་
པ། མཁས་པ་ཐེག་པ་གོང་འོག་གི་རྣམ་གཞག་ལེགས་པར་ཆགས་པ་སངས་རྒྱས་
ཀྱི་བསྟན་པ་ལ་གཅེས་པར་འཛིན་པ་དག་གིས་མཐོང་ཞིང་ཐོས་ན་ཡིད་འབྱུང་བ་
དྲག་པོ་སྐྱེ་བར་འགྱུར་བའི་གནས་ཡིན་ནོ། །ཞེས་གང་གསུངས་པ་ལྟར་རོ། །དེ་
ལྟར་བྱང་ཆུབ་སེམས་དཔའི་སྡོམ་པའི་བསླབ་བྱ་རྣམས་རྒྱས་པར་ནི་རྗེ་ཐམས་ཅད་
མཁྱེན་པས་མཛད་པའི་བྱང་སའི་ཚུལ་ཁྲིམས་ལེའུའི་རྣམ་བཤད་བྱང་ཆུབ་གཞུང་
ལམ་དུ་ཞིབ་ཏུ་གསུངས་པས་བློ་གྲོས་ཀྱི་རྩལ་དང་ལྡན་པ་རྣམས་ཀྱིས་ནི་གཞུང་དེ་
ཉིད་ཞིབ་ཏུ་བལྟས་ནས་ཤེས་པར་བྱ་དགོས་ལ། འདིར་ནི་བློ་གྲོས་ཆུང་ངུ་གཞུང་
ཆེན་པོ་དེ་དག་གི་གཏིང་དཔོག་པར་མི་ནུས་པ་འགའ་ཞིག་ལ་ཕན་དུ་རེ་བ་དང་།
གཙོ་བོར་རང་ཉིད་ཀྱི་དྲན་པ་གསོ་ཕྱིར་བྱང་ཆུབ་གཞུང་ལམ་ལས་བཏུས་ཏེ་ཕམ་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པ་དང་། ཉེས་བྱས་སོ་སོའི་ངོ་བོ་ངོས་འཛིན་ཙམ་ཞིག་རྩ་ཚིག་དང་སྦྱར་ཏེ་བྲི་བར་
བྱའོ། །དེ་ལ་བྱང་ཆུབ་སེམས་དཔའི་སྡོམ་པ་དང་འགལ་བའི་ཉེས་པ་ལ་མཐའ་
ཡས་ཀྱང་རིགས་བསྡུ་ན་གཉིས་ཏེ། ཕམ་པ་དང་ཉེས་བྱས་སོ། །དང་པོ་ཕམ་པ་ལ་
གཉིས། བྱང་ས་ནས་འབྱུང་བ་དང་། བསླབ་བཏུས་ནས་འབྱུང་བའི་ཚུལ་ལོ། །
དང་ པོ་ནི་སྡོམ་པ་ཉི་ཤུ་པ་ལས། རྙེད་དང་བཀུར་སྟི་ཆགས་ པ་ཡིས། །བདག་
བསྟོད་གཞན་ལ་སྨོད་པ་དང༌། །སྡུག་བསྔལ་མགོན་མེད་གྱུར་པ་ལ། །སེར་སྣས་
ཆོས་ནོར་མི་སྟེར་ དང་། །གཞན་ གྱིས་ བཤགས་ ཀྱང་ མི་ ཉན་ པར། ཁྲོས་ནས་
གཞན་ལ་འཚོག་པ་དང༌། །ཐེག་པ་ཆེན་པོ་སྤོང་བར་བྱེད། །དམ་ཆོས་འདྲར་སྣང་
སྟོན་པའོ། །ཞེས་ཕམ་པ་བཞིའམ། བརྒྱད་གསུངས་སོ། །དེ་ཡང་ཀུན་སློང་གི་སྒོ་
ནས་བཞི་དང༌། སྦྱོར་བས་ཕྱེ་ན་བརྒྱད་ཡོད་དེ། ཀུན་སློང་རྙེད་བཀུར་གང་རུང་ལ་
ཆགས་པའི་དབང་གིས་བདག་བསྟོད་གཞན་སྨོད་ཀྱི་ཕམ་པ། ཀུན་སློང་སེར་སྣའི་
དབང་གིས་ཆོས་ནོར་མི་སྟེར་བའི་ཕམ་པ། ཀུན་སློང་ཞེ་སྡང་ཁོན་འཛིན་གྱི་དབང་
གིས་གཞན་ལ་འཚོག་པ་དང་བཤད་སྦྱངས་མི་ལེན་པའི་ཕམ་པ། ཀུན་སློང་རྨོངས་
པའི་ དབང་ གིས་ ཐེག་ ཆེན་ སྤོང་བ་དང་ཆོས་ ལོག་ སྟོན་ པའི་ ཕམ་ པའོ། །སྦྱོར་
བའམ་ངོ་བོའི་སྒོ་ནས་བརྒྱད་ཡོད་དེ། བདག་ལ་བསྟོད་པའི་ཕམ་པ། གཞན་ལ་
སྨོད་པའི་ཕམ་པ། ཆོས་མི་སྟེར་བའི་ཕམ་པ། ནོར་མི་སྟེར་བའི་ཕམ་པ། སེམས་
ཅན་ལ་འཚོག་པའི་ཕམ་པ། བཤད་སྦྱངས་མི་ལེན་པའི་ཕམ་པ། ཐེག་ཆེན་སྤོང་
བའི་ཕམ་པ། དམ་ཆོས་ལྟར་སྣང་སྟོན་པའི་ཕམ་པ་རྣམས་སུ་ཡོད་དོ། །
དེ་ལ་ཕམ་པ་དང་པོ་ནི། རྙེད་བཀུར་གང་རུང་ལ་ཆགས་པའི་དབང་གི་
རང་ ལ་ ཡོན་ཏན་གྱི་ངོས་ནས་བསྟོད་པའོ། །གཞན་སྨོད་པའི་ཕམ་པ་ནི། རྙེད་
- 296 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཀུར་གང་རུང་ལ་ཆགས་པས་ཀུན་ནས་བསླངས་ཏེ་ཡོན་ཏན་ཅན་གཞན་གྱིས་
བཀུར་བའི་གནས་ལ་སྨོད་པའོ། །ཆོས་མི་སྟེར་བའི་ཕམ་པ་ནི། སྙིང་ནས་ཆོས་
དོན་དུ་གཉེར་བའི་ཆོས་ཀྱིས་ཕོངས་ཤིང་རང་ལ་སྙིང་ནས་ཆོས་དོན་དུ་གཉེར་བ་
ལ་དགོས་པ་གཞན་མེད་པར་སེར་སྣའི་དབང་གིས་ཆོས་མི་སྟེར་བའོ། །ནོར་མི་
སྟེར་བའི་ཕམ་པ་ནི། དབུལ་ཞིང་ཕོངས་པའི་སེམས་ཅན་གྱིས་གནས་དེར་རེ་ས་
གཞན་མེད་པར་རང་ལ་སློང་བ་ན་དགོས་པ་གཞན་མེད་པར་སེར་སྣའི་དབང་
གིས་ནོར་མི་སྟེར་བའོ། །སེམས་ཅན་གཞན་ལ་འཚོག་པའི་ཕམ་པ་ནི། རང་དང་
རིགས་མཐུན་གྱི་མིའི་འགྲོ་བ་ལ་བརྡེག་པ་དང་འཆིང་བ་སོགས་བྱེད་པའོ། །
བཤད་སྦྱངས་མི་ལེན་པའི་ཕམ་པ་ནི། སྔར་རང་ལ་གནོད་པ་བྱས་པ་ཞིག་གིས།
ད་ལྟ་ཞེ་ཐག་པ་ནས་བཤད་སྦྱངས་བྱས་ཀྱང་ཁོན་འཛིན་གྱི་དབང་གིས་བཟོད་པ་
མི་ལེན་པའོ། །ཐེག་ཆེན་སྤོང་བའི་ཕམ་པ་ནི། ཟབ་པ་དང་རྒྱ་ཆེ་བའི་ཆོས་གཉིས་
ཀ་སྟོན་པའི་ཐེག་ཆེན་གྱི་སྡེ་སྣོད་ལ། འདི་སངས་རྒྱས་ཀྱི་གསུང་མིན་ཞེས་སྐུར་བ་
འདེབས་པའོ། །དམ་ཆོས་ལྟར་སྣང་སྟོན་པའི་ཕམ་པ་ནི། རྒྱལ་བའི་བཀའ་དང་མི་
མཐུན་པའི་ཆོས་ལོག་ལ་རང་ཉིད་དགའ་ཞིང་། གཞན་ལ་ཡང་སྟོན་པར་བྱེད་
པའོ། །ཕམ་པ་དེ་དག་ནི་འཇམ་དཔལ་རྩ་རྒྱུད་དང་། དམ་ཚིག་གསུམ་བཀོད་
དང༌། དཔུང་བཟང་གིས་ཞུས་པའི་རྒྱུད་དང་། ལེགས་གྲུབ་ཀྱི་རྒྱུད་སོགས་བྱ་སྤྱོད་
ཀྱི་རྒྱུད་སྡེ་རྣམས་སུ་འགའ་ཞིག་ཏུ་ཚང་བར་འབྱུང་ཞིང་། འགའ་ཞིག་ཏུ་ཐོར་བུར་
གསུངས་ལ་ཤིན་ཏུ་འབྱུང་ཉེ་བ་ཤ་སྟག་ཏུ་སྣང་བས་ཡང་དང་ཡང་དུ་རྒྱུད་ལ་
བརྟགས་ནས་ལྟུང་བ་དེ་དག་གིས་མ་གོས་པ་ལ་འབད་པ་གནད་དུ་ཆེའོ། །གཉིས་
པ་ བསླབ་ བཏུས་ ནས་ འབྱུང་ བའི་ ཚུལ་ ལ། རྩ་ ལྟུང་ བཅུ་ བཞི་ ལས། དང༌ པོ།
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དཀོན་མཆོག་གསུམ་གྱི་དཀོར་འཕྲོག་པ། །ཕས་ཕམ་པ་ཡི་ལྟུང་བ་འདོད། །ཅེས་
དཀོན་མཆོག་གསུམ་གྱི་དཀོར་འཕྲོག་པའི་ ཕམ་པ་ལ། སངས་རྒྱས་ཀྱི་དཀོར་
འཕྲོག་པའི་ ཕམ་ པ། ཆོས་ཀྱི་དཀོར་འཕྲོག་པའི་ཕམ་པ། དགེ་འདུན་གྱི་དཀོར་
འཕྲོག་པའི་ཕམ་པ་གསུམ་མོ། །དང་པོ་སངས་རྒྱས་ཀྱི་དཀོར་འཕྲོག་པའི་ཕམ་པ་
ནི། སངས་རྒྱས་དངོས་སམ་སྐུ་གཟུགས་མཆོད་རྟེན་སོགས་ལ་ཕུལ་བའི་རྫས་རང་
དོན་དུ་འཕྲོག་པར་བྱེད་པའོ། །དེ་ཡང་སྐུ་གཟུགས་ལ་ཕུལ་བའི་རས་ཀྱི་སྐུད་པ་
ཙམ་མམ། འབྲས་འབྲུ་གཅིག་ཙམ་ཡང་སྲེད་པའི་དབང་གིས་རང་དོན་དུ་འཕྲོག་
པར་བྱེད་ན་ཕམ་པ་འདི་འབྱུང་ངོ༌། །ཤིན་ཏུ་འབྱུང་ཉེ་ཞིང་རྣམ་པར་སྨིན་པའི་
ཚབས་ཆེ་བས་གནས་འདི་ལ་ཤིན་ཏུ་གཟབ་པར་བྱའོ། །གཉིས་པ་ཆོས་ཀྱི་དཀོར་
འཕྲོག་པའི་ཕམ་པ་ནི། ལུང་རྟོགས་ཀྱི་ཆོས་ལ་དམིགས་ནས་ཕུལ་བའི་རྫས་རང་
དོན་དུ་འཕྲོག་པར་བྱེད་པའོ། །འདི་ལའང་དངོས་པོའི་རིན་ཐང་གི་ཚད་བཤད་པ་
མེད་པས་དར་སྐུད་ཡན་ཆད་ཡོ་བྱད་དུ་བགྲང་བ་ཙམ་གྱིས་ཆོག་གོ །གསུམ་པ་
དགེ་ འདུན་ གྱི་དཀོར་འཕྲོག་པའི་ ཕམ་ པ་ནི། འཕགས་པའི་གང་ཟག་ཡིན་ན་
གཅིག་གིས་ཆོག་ཅིང་། སོ་སྐྱེ་ཡིན་ན་དགེ་སློང་བཞི་སྡེར་ལོངས་པ་དགོས་པས།
ཕྱི་མའི་དབང་དུ་བྱས་ན་དགེ་སློང་བཞི་སྡེའི་རྫས་དར་སྐུད་ཙམ་ཞིག་རང་ཉིད་མི་
དབང་བཞིན་དུ་བརྐུ་བའི་བསམ་པས་རང་དོན་དུ་ལེན་པར་བྱེད་ན་ཕམ་པའོ། དེ་
ལྟར་མཆོག་གསུམ་གྱི་དཀོར་འཕྲོག་པའི་ཕམ་པ་དེ་ནི། དེང་སང་དུས་ཀྱི་སྙིགས་
མར་གྱུར་པ་དང་། གྲོགས་ངན་ཤིན་ཏུ་མང་ཞིང་ཐེག་པ་མཆོག་གི་སྡོམ་པ་ལ་སྙིང་
ནས་གཅེས་སྤྲས་སུ་བྱེད་པའི་གྲོགས་བཟང་པོ་ནི་ཉིན་མོའི་སྐར་མ་ལྟར་དཀོན་
པས་ཤིན་ཏུ་འབྱུང་ ཉེ་ཞིང་། ཉེས་དམིགས་ ཆེ་ བས་ ཡང་ དང་ ཡང་ དུ་ རྒྱུད་ལ་
- 298 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བརྟགས་ནས་རྩ་ལྟུང་དེ་དག་གིས་མ་གོས་པ་ལ་འབད་དོ། ཕམ་པ་གཉིས་པ་ནི།
དམ་ པའི་ ཆོས་ནི་སྤོང་བྱེད་པ། །གཉིས་པར་ཐུབ་ པས་ གསུངས་ པ་ ཡིན། ཞེས་
གསུངས་པ་ལྟར་ཆོས་སྤོང་བའི་ཕམ་པ་སྟེ། དེ་ལ་ཡང་། ཐེག་ཆེན་གྱི་ཆོས་སྤོང་
བའི་ཕམ་པ་དང༌། ཉན་ཐོས་ཀྱི་ཆོས་སྤོང་བའི་ཕམ་པ་དང་། རང་སངས་རྒྱས་ཀྱི་
ཆོས་སྤོང་བའི་ཕམ་པ་གསུམ་མོ། །དང་པོ་ནི། གོང་དུ་བཤད་ཟིན་པ་ལྟར་ལམ་གྱི་
ལུས་ཚང་བའི་ ཐེག་ཆེན་གྱི་སྡེ་སྣོད་ ལ་ སྐུར་བ་འདེབས་པའོ། །གཉིས་པ་ནི།
བདེན་བཞི་སྟོན་པའི་བཀའ་ལ་སྐུར་བ་འདེབས་པའོ། །གསུམ་པ་ནི། རྟེན་འབྲེལ་
ཡན་ལག་བཅུ་གཉིས་སྟོན་པའི་བཀའ་ལ་སྐུར་བ་འདེབས་པའོ། ཕམ་པ་གསུམ་
པ་ནི། ཚུལ་ཁྲིམས་འཆལ་པའི་དགེ་སློང་ལའང་། །ངུར་སྨྲིག་འཕྲོག་དང་བརྡེག་པ་
དང༌། །བཙོན་རར་འཇུག་ པར་ བྱེད་ པ་ དང་། །རབ་ཏུ་འབྱུང་ ལས་ འབེབས་ པ་
དང༌། །ཞེས་གསུངས་ཏེ། རབ་བྱུང་ལ་འཚེ་བ་བྱེད་པའི་ཕམ་པའོ། །དེ་ཡང་ཚུལ་
ཁྲིམས་དང་ལྡན་པའམ། མ་ཡིན་ཡང་རབ་ཏུ་བྱུང་བའི་རྟགས་ཙམ་འཛིན་པ་ཡན་
ཆད་ ལ་ ངུར་སྨྲིག་འཕྲོག་ པ་དང༌། བརྡེག་ པ་ དང་། བཙོན་རར་འཇུག་པ་དང༌།
རབ་བྱུང་ལས་འབེབས་པ་རྣམས་བྱས་ན་ཕམ་པའོ། །དེ་ལ་ཡང་ནང་གསེས་ཀྱི་ཕྱེ་
ན་ངུར་སྨྲིག་འཕྲོག་པའི་ཕམ་པ་སོགས་སུ་ཡོད་ཅིང་། ཕམ་པ་འདི་འབྱུང་བ་ལ་
འཚེ་བ་བྱེད་ཚུལ་དེ་དག་རེ་རེས་ཆོག་གི །ཐམས་ཅད་ཚང་བ་མི་དགོས་སོ། །ཕམ་
པ་བཞི་པ་ནི། མཚམས་མེད་ལྔ་པོ་བྱེད་པ་དང་། ཞེས་གསུངས་ཏེ། མཚམས་མེད་
ལྔ་བྱེད་པའི་ ཕམ་པའོ། །མཚམས་མེད་ལྔ་ནི། ཕ་གསོད་པ། མ་གསོད་པ། དགྲ་
བཅོམ་པ་གསོད་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་
པ། འཁོར་ལོའི་དགེ་འདུན་གྱི་དབྱེན་བྱེད་པའོ། །ཕམ་པ་ལྔ་པ་ནི། ལོག་པར་ལྟ་
299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བ་འཛིན་པ་དང་། ཞེས་གསུངས་ཏེ། ལོག་ལྟ་འཛིན་པའི་ཕམ་པའོ། །ལོག་ལྟ་ནི།
ལས་འབྲས་དང་། སྐྱེ་བ་སྔ་ཕྱི་སོགས་མེད་ཅེས་སྐུར་བ་འདེབས་པའོ། །ཕམ་པ་
དྲུག་ པ་ ནི། གྲོང་ ལ་ སོགས་ པ་ འཇིག་ པ་ ལ། །རྩ་ བའི་ ལྟུང་ བར་ རྒྱལ་ བས་
གསུངས། །ཞེས་གསུངས་ཏེ། གནས་འཇིག་པའི་ཕམ་པའོ། །གནས་འཇིག་པ་ནི།
གྲོང་འཇོམ་པ་དང༌། གྲོང་ཁྱེར་འཇོམ་པ་དང༌། ལྗོངས་འཇོམ་པ་དང་ཡུལ་འཁོར་
འཇོམ་པ་རྣམས་སོ། །འདི་ལ་རང་གི་དངོས་སུ་གྲོང་བཤིག་པ་སོགས་མི་དགོས་
ཀྱི། ཀུན་སློང་ཉོན་མོངས་པའི་དབང་གིས་གཞན་བཤིག་ཏུ་འཇུག་ན་ཡང་རྩ་ལྟུང་
དུ་འགྱུར་རོ། །ཕམ་པ་བདུན་པ་ནི། བློ་སྦྱངས་མ་བྱས་སེམས་ཅན་ལ། །སྟོང་པ་
ཉིད་ནི་བརྗོད་པ་དང༌། །ཞེས་གསུངས་ཏེ། སྟོང་ཉིད་བསྟན་ན་སྐྲག་པ་སྐྱེ་བའི་
གང་ཟག་ལ་སྟོང་ཉིད་སྟོན་པའོ། །འདི་ནི་བརྒྱད་སྟོང་པ་སོགས་ནས་འབྱུང་བ་
ལྟར། དམན་ལམ་དུ་ལྷུང་དུ་ཉེ་བའི་ཐེག་ཆེན་གྱི་རིགས་ཅན་ལ་སྟོང་ཉིད་གསལ་
པོར་བཤད་པའི་དབང་གིས་སེམས་བསྐྱེད་དོར་ཏེ་ཐེག་དམན་དུ་ལྷུང་བ་མང་བས།
དེ་ལྟ་བུའི་དགག་བྱ་ལ་དགོངས་ཤིང་ལམ་ལ་མ་ཞུགས་པའི་གདུལ་བྱ་དག་ལ་
ཐབས་བསྟེན་པར་མ་བྱས་པར་སྟོང་ཉིད་བཤད་ན་རང་བཞིན་མེད་པ་མེད་པའི་
དོན་དུ་བཟུང་ནས་ཆད་ཐར་ལྷུང་བའང་ཆེས་མང་བས་ རྗེ་ཡབ་སྲས་ཀྱི་ཕྱག་
བཞེས་ལྟར་བཤེས་གཉེན་བསྟན་ཚུལ་ནས་བཟུང་ལམ་ལ་རིམ་གྱིས་འཁྲིད་པར་
བྱེད་དགོས་ཀྱི་སྐྱེས་བུ་ཆུང་འབྲིང་ལ་གོ་ཡུལ་ཙམ་ཡང་མེད་པར་ཞི་ལྷག་དང་
གསང་སྔགས་སོགས་འཆད་པར་བྱེད་པ་ནི་གདུལ་བྱ་ལ་ཕན་པ་ལས་གནོད་པ་ཆེ་
ཞིང་། ལྷག་པར་འཆད་པ་པོ་རང་ཉིད་ལ་འདིར་བསྟན་པའི་རྩ་ལྟུང་འདི་འབྱུང་
ཉེན་ཆེ་བས་ཞིབ་ཏུ་རྟོག་པ་ལག་ཆེའོ། །ཕམ་པ་བརྒྱད་པ་ནི། སངས་རྒྱས་ཉིད་ལ་
- 300 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཞུགས་ པ་ རྣམས། །རྫོགས་ པའི་ བྱང་ ཆུབ་བཟློག་ པ་ དང༌། །ཞེས་ གསུངས་ཏེ།
ཐེག་ཆེན་ལས་བཟློག་པའི་ཕམ་པའོ། །དེ་ཡང་ཐེག་ཆེན་ལ་ཞུགས་པའི་གང་ཟག་
ལ་ཁྱོད་ཀྱིས་ཕར་ཕྱིན་དྲུག་ལ་བསླབས་ཏེ་འཚང་རྒྱ་བར་མི་ནུས་ཀྱི་ཉན་རང་གི་
ཐེག་པར་སེམས་བསྐྱེད་ན་འཁོར་བ་ལས་ཐར་པར་འགྱུར་རོ། །ཞེས་སྨྲས་ཏེ་ཐེག་
ཆེན་ལས་བསམ་པ་བཟློག་པར་བྱེད་ན་ཕམ་པའོ། །ཚིག་རེས་འདི་བཞིན་དུ་མི་སྨྲ་
ཡང་དོན་འདི་བཞིན་དུ་སྨྲ་བ་ཆེས་མང་བས་བརྟག་དགོས་ཏེ། བྱང་ཆུབ་ལམ་གྱི་
རིམ་པ་ལ་སྙིང་ནས་བློ་སྦྱོང་བར་འདོད་པ་དག་ལ་དགེ་བའི་བཤེས་གཉེན་གྱི་
མགོན་དང་བྲལ་བའི་རྒན་པོ་ཕོ་ཚོད་ཅན་དག་གིས། དེང་སང་ཡུལ་དུས་ཀྱི་དབང་
གིས་ལམ་རིམ་སོགས་མི་ཡོང་གི་གཞན་ཞིག་ལ་འཛིན་སྐྱོང་དང་། ཕྱག་སྐོར་བ་
སོགས་བྱས་ན་ལེགས་ཟེར་བ་དང་། འགའ་ཞིག་སྒོམ་སྒྲུབ་མི་ཡོང་གིས་ཁ་འདོན་
ལ་དྲིལ་ན་ལེགས་ཟེར་བ་སོགས་ཤིན་ཏུ་མང་སྟེ། དེ་འདྲ་བ་དག་ལ་ཐེག་པ་ཆེན་
པོའི་སྡོམ་པ་ཐོབ་ལ་མ་ཉམས་པ་ཤིན་ཏུ་དཀོན་པས་རྩ་ལྟུང་འབྱུང་མི་འབྱུང་གི་
གཞི་མེད་པ་འདྲ་ཞིང་། ཐེག་པ་ཆེན་པོའི་སྡོམ་པ་ཡོད་པའི་དབང་དུ་བྱས་ན་ནི་རྩ་
ལྟུང་ཤིན་ཏུ་འབྱུང་ཉེའོ། །ཕམ་པ་དགུ་པ་ནི། སོ་སོར་ཐར་པ་ཡོངས་སྤངས་ཏེ། །
ཐེག་པ་ཆེ་ལ་སྦྱོར་བ་དང་། །ཞེས་གསུངས་ཏེ། སོ་ཐར་སྤོང་བའི་ཕམ་པའོ། །དེ་
ནི་འདུལ་བའི་བཅས་མཚམས་ཚུལ་བཞིན་དུ་སྲུང་བ་རྣམས་ལ་འདི་ནི་ཉན་ཐོས་
ཀྱི་ཆོས་ཡིན་པས་འདི་ཙམ་གྱིས་ཅི་ཞིག་བྱ། ཐེག་ཆེན་ལྷོགས་ཤིག་དང་སྡིག་སྒྲིབ་
ཐམས་ཅད་དེས་དག་པར་འགྱུར་རོ། །ཞེས་སྨྲས་ཏེ་འདུལ་བའི་བཅས་མཚམས་
བསྲུང་བ་ལས་བཟློག་པར་བྱེད་ན་ཕམ་པའོ། །འདི་ནི་རྗེ་ཐམས་ཅད་མཁྱེན་པའི་
བཀའ་སྲོལ་ལ་སྙིང་ནས་མོས་པ་བྱེད་པ་རྣམས་ལ་ཅུང་ཟད་འབྱུང་རིང་ཡང་།
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གྲོགས་ངན་སྣ་ཚོགས་དང་འགྲོགས་པ་རྣམས་ལ་ཤིན་ཏུ་འབྱུང་ཉེའོ། །ཕམ་པ་
བཅུ་པ་ནི། སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་བ་མིན་ཞེས་
འཛིན། །ཕ་རོལ་དག་བྱང་འཛིན་འཇུག་དང་། །ཞེས་གསུང་སྟེ། ཉན་རང་གི་ཐེག་
པ་ལ་སྐུར་བ་འདེབས་པའི་ཕམ་པའོ། །འདི་ནི་ཐེག་དམན་ལ་ཇི་ཙམ་བསླབས་
ཀྱང་དེས་ཉོན་མོངས་སྤོང་མི་ནུས་ཞེས་སྨྲས་ན་ཕམ་པའོ། །ཕམ་པ་བཅུ་གཅིག་པ་
ནི། རང་གི་ཡོན་ཏན་བརྗོད་པ་དང་། །རྙེད་ པ་དང་ནི་བཀུར་སྟི་དང་། །ཚིགས་
བཅད་རྒྱུ་ཡིས་གཞན་སྨོད་དང༌། །ཞེས་གསུངས་ཏེ། བདག་བསྟོད་གཞན་སྨོད་ཀྱི་
ཕམ་ པའོ། །འདི་ནི་སྔར་བཤད་ཟིན་ཏོ། །ཕམ་ པ་བཅུ་གཉིས་པ་ནི། བདག་ནི་
ཟབ་མོ་བཟོད་ པའོ་ཞེས། །ལོག་ པ་ཉིད་ནི་སྨྲ་བ་དང༌། །ཞེས་ གསུངས་ཏེ། མི་
ཆོས་བླ་མའི་བརྫུན་སྨྲ་བའི་ཕམ་པའོ། །མི་ཆོས་བླ་མ་སྨྲ་ཚུལ་ནི། གཞན་ལ་སྟོང་
པ་ཉིད་ཀྱི་ཆོས་བསྟན་ནས། འདི་ནི་ཁོ་པས་མངོན་སུམ་དུ་བྱས་ནས་ཁྱོད་ལ་སྙིང་
བརྩེ་བས་བསྟན་པ་ཡིན་གྱི་ཞེས་སོགས་རང་གི་མ་རྟོགས་པ་བཞིན་དུ་འདུ་ཤེས་
བསྒྱུར་ཏེ་སྨྲས་ན་ཕམ་པའོ། །ཕམ་པ་བཅུ་གསུམ་པ་ནི། དགེ་སྦྱོང་ཆད་པ་གཅོད་
འཇུག་དང༌། །དཀོན་མཆོག་གསུམ་གྱི་སྦྱིན་བྱེད་དང༌། །སྦྱིན་པ་ལེན་པར་བྱེད་པ་
དང༌། །ཞེས་ གསུངས་ཏེ། དཀོན་མཆོག་གི་དཀོར་ ལེན་ པའི་ ཕམ་ པའོ། །དེ་ལ་
དཀོན་མཆོག་གི་དཀོར་ལེན་ལུགས་ནི། རྒྱལ་པོ་སོགས་ལ་བརྟེན་ནས་དགེ་སྦྱོང་
གཞན་ལ་ནོར་གྱི་ཆད་པས་གཅོད་དུ་བཅུག་པ་ན། དགེ་སྦྱོང་དེས་དཀོན་མཆོག་
གསུམ་གྱི་དཀོར་བརྐུས་པའམ། བརྐུར་བཅུག་ནས་ཆད་པར་ཕུལ་བ་ལེན་པར་
བྱེད་ན་ཕམ་པའོ། །འདི་ནི་སྔར་རྩ་ལྟུང་དང་པོར་བཤད་པའི་དཀོན་མཆོག་གསུམ་
གྱི་དཀོར་འཕྲོག་པའི་ཕམ་པ་དང་མི་འདྲ་སྟེ། རྩ་ལྟུང་དང་པོར་བཤད་པ་ནི་རང་
- 302 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གིས་མཆོག་གསུམ་གྱི་ཡོ་བྱད་འཕྲོག་པ་ཡིན་ལ། འདིར་ནི་དགེ་སྦྱོང་གཞན་གིས་
མཆོག་གསུམ་གྱི་ཡོ་བྱད་བཅུས་པའམ། བརྐུར་བཅུག་པའི་རྫས་རང་ལ་སུག་ཏུ་
ཕུལ་བ་བླངས་པ་ཡིན་པས་མི་གཅིག་གོ །འདི་འདྲ་བ་ནི་རང་གིས་བླངས་པ་དང་།
རང་གིས་བླངས་ནས་རྒྱལ་པོ་ལ་ཕུལ་བ་སོགས་བྱེད་ན་རང་དང་རྒྱལ་པོ་གཉིས་ཀ་
བྱང་སེམས་ཀྱི་སྡོམ་ལྡན་ཡིན་ན་གཉིས་ཀ་ལ་རྩ་ལྟུང་དུ་འགྱུར་བར་གསུངས་
སོ། །ཕམ་ པ་ བཅུ་ བཞི་ པ་ནི། ཞི་ གནས་ འདོར་ བར་ བྱེད་ པ་ དང༌། །ཡང་དག་
འཇོག་གི་ལོངས་སྤྱོད་རྣམས། ཁ་ཏོན་བྱེད་ལ་སྦྱིན་པ་རྣམས། །འདི་དག་རྩ་བའི་
ལྟུང་བ་སྟེ། །སེམས་ཅན་དམྱལ་བ་ཆེན་པོའི་རྒྱུ། །ཞེས་གསུངས་ཏེ། ཁྲིམས་ངན་
འཆའ་བ་སོགས་ཀྱི་ཕམ་པའོ། །འདི་ལ་གཉིས། ཁྲིམས་ངན་འཆའ་བའི་ཕམ་པ་
དང་། ཡང་དག་འཇོག་གི་ལོངས་སྤྱོད་ཁ་ཏོན་པ་ལ་སྟེར་བའི་ཕམ་པའོ། །དང་པོ་
ནི། དགེ་སློང་ཆོས་བཞིན་སྤྱོད་པ་རྣམས་ལ་ཞི་གནས་དང༌། ལྷག་མཐོང་སྒོམ་པ་
དང་མཐུན་པའི་ཡིད་བྱེད་འདོར་བ་དང༌། ཉོན་མོངས་ འཕེལ་ བའི་ ཁྲིམས་ངན་
བཅས་པ་སྟེ། རང་གི་ཁ་དབང་དུ་གཏོགས་པ་རྣམས་སྒོམ་སྒྲུབ་ལས་བཟློག་སྟེ།
ཚོང་བུན་སྐྱེད་ཅིང་ལས་སོགས་ཆོས་མིན་གྱི་བྱ་བ་ལ་སྦྱོར་བ་དང་། བསྟན་པའི་བྱ་
བ་ཡིན་པར་རློམས་ནས་ལམ་ཆེ་ཆུང་གི་ཉམས་ལེན་བྱེད་པ་བཤོལ་ཏེ་ཕན་ཚུན་
འཐབ་པ་དང་། རྩོད་པ་སོགས་དོན་མ་ཡིན་པ་ཆེན་པོ་ལ་སྦྱོར་བ་དང་། ས་རིགས་
དང་གཏམ་མཐོ་དམན་ཅུང་ཟད་ཙམ་གྱི་ཕྱིར་ཕན་ཚུན་རྩོད་པ་དང་། འདུ་འཛིའི་
གཏམ་ལ་འདུ་བ་སོགས། མདོར་ན་བསམ་བཞིན་དུ་ཆོས་དང་མི་མཐུན་པའི་བྱ་
བས་གཡེང་བར་འགྱུར་བའི་ཁྲིམས་བཅས་པའོ། །ཡང་དག་འཇོག་གི་ལོངས་སྤྱོད་
རྣམས་ཁ་ཏོན་པ་ལ་སྟེར་བ་ནི། རྩེ་གཅིག་ཏུ་སྤོང་བ་ལ་བརྩོན་པའི་དགེ་སློང་དག་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་གནོད་པའི་བསམ་པས། དེ་དག་གི་དཀོར་མ་བྱིན་པར་བླངས་ནས་ཁ་ཏོན་པ་
ལ་བྱིན་ན་ཕམ་པའོ། །ཡང་ཐབས་ལ་མཁས་པའི་མདོ་ནས་གསུངས་པ་བསླབ་
བཏུས་སུ་དྲངས་པ་ནི། བྱང་ཆུབ་སེམས་ནི་ཡོངས་འདོར་དང་། །ཆགས་དང་སེར་
སྣ་མི་བཟད་པས། །སློང་ལ་སྦྱིན་པར་མི་བྱེད་དང་། །བསྒྲིམས་ཏེ་དགའ་བར་བྱེད་
པ་ན། །སེམས་ཅན་ལ་ནི་མི་བཟོད་པར། ཁྲོས་པས་སེམས་ཅན་བརྡེག་པ་དང༌། །
ཉོན་མོངས་པ་དང་ གཞན་མཐུན་ པས། །ཆོས་ལྟར་བཅོས་པ་སྟོན་པའོ། །ཞེས་
གསུངས་ཏེ། དེ་ལ་བྱང་ཆུབ་ཀྱི་སེམས་འདོར་བའི་རྩ་ལྟུང་ནི། སེམས་ཅན་བྱེད་
ངན་པས་སྐྱོ་བའམ། བྱང་སེམས་ཀྱི་སྤྱོད་པ་མཐའ་ཡས་པས་སྐྱིད་ལུག་ནས་ངས་
སེམས་ཅན་གྱི་དོན་དུ་སངས་རྒྱས་ཐོབ་པར་མི་ནུས་སྙམ་དུ་སྨོན་སེམས་བཏང་ན་
ཕམ་པའོ། །ཆགས་པ་དང་སེར་སྣས་སློང་བ་ལ་མི་སྦྱིན་པ་ལ་སོགས་པ་ལྷག་མ་དེ་
རྣམས་ནི་སྔར་བཤད་པའི་སྡོམ་པ་ཉི་ཤུ་པའི་ཕམ་པའི་ནང་དུ་འདུས་སོ། །དེ་ལྟར་
རྩ་ལྟུང་དེ་དག་ལ་ཕམ་པ་ཞེས་བརྗོད་པ་ནི། རྒྱལ་པོ་རྣམས་ཕན་ཚུན་གཡུལ་
འགྱེད་པའི་ཚེ། དཔུང་ཆེ་བ་གཅིག་གིས་ཅིག་ཤོས་བཅོམ་སྟེ་རྨེག་མེད་པར་བྱས་
པ་ན་ཕམ་པ་ཞེས་བརྗོད་པ་བཞིན་དུ། འདིར་ཡང་ཉོན་མོངས་པ་དང་། ཉེས་སྤྱོད་
ཀྱི་དཔུང་གིས་ཐེག་པ་ཆེན་པོའི་སྡོམ་པ་རྩ་བ་ནས་བཅད་དེ་ཕམ་པར་བྱས་པས་ན་
ཕམ་པ་ཞེས་བྱའོ། །འོ་ན། ཉོན་མོངས་དྲག་ལས་བྱུང་བ་ཡི། །སྡོམ་པ་ཞིག་པར་
གང་གྱུར་པ། །དེ་ཡི་ཉེས་པ་བཞི་པོ་ནི། །ཕམ་པ་འདྲ་བར་དགོངས་པ་ཡིན། །
ཞེས་ཕམ་པ་དང་འདྲ་བར་གསུངས་པ་ཇི་ལྟར་ཡིན་སྙམ་ན། དེ་ནི་བྱང་སེམས་ཀྱི་
རྩ་ལྟུང་དངོས་མིན་པར་དེ་དང་འདྲ་ཞེས་སྟོན་པ་མིན་གྱི། དགེ་སློང་ལ་མི་བསོད་
པ་སོགས་ཕམ་པ་འཆབ་བཅས་བྱུང་ན་ཤིང་ཏ་ལའི་མགོ་བོ་བཅད་པ་ལྟར་སྡོམ་པ་
- 304 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཏོང་ཞིང་ཚེ་དེ་ལ་སླར་གསོར་མི་རུང་དུ་འགྱུར་བ་ལྟར། བྱང་སེམས་ལ་རྩ་ལྟུང་
བྱུང་བས་ལན་ཅིག་སྡོམ་པ་གཏོང་ཡང་སླར་གསོལ་རུང་བས། སྡོམ་པ་ལན་ཅིག་
འཇིག་པས་དགེ་སློང་གི་ཕམ་པ་དང་འདྲ་ཞིང་། སླར་གསོར་རུང་བས་རྣམ་པ་ཀུན་
ནས་མི་མཚུངས་ཞེས་པའི་དོན་ནོ། །རྩ་ལྟུང་དེ་དག་ལས་སྨོན་སེམས་འདོར་བ་
དང་། ལོག་ལྟ་འཛིན་པ་གཉིས་ལ་ནི་ཀུན་དཀྲིས་ཚང་མི་དགོས་པར་སེམས་དེ་
དག་སྐྱེས་ཙམ་ཉིད་ནས་སྡོམ་པ་གཏོང་བར་འགྱུར་ལ། གཞན་རྣམས་ལ་ནི་ཀུན་
དཀྲིས་ཚང་དགོས་པས། ཀུན་དཀྲིས་ཆེན་པོ་ཚང་ན་ཕམ་པར་འགྱུར་ལ། ཀུན་
དཀྲིས་ཆེན་པོ་མ་ཚང་ན་ཟག་པ་ཆུང་ངུ་དང་། འབྲིང་ཅི་རིགས་སུ་གྱུར་རོ། །ཀུན་
དཀྲིས་ཆེན་པོ་ཚང་ལུགས་ནི། དཀོན་མཆོག་གི་དཀོར་འཕྲོག་པའི་ཕམ་པ་ལྟ་བུ་
ལ་མཚོན་ན། སངས་རྒྱས་ཀྱི་སྐུའི་ན་བཟའ་ལྟ་བུ་སྲེད་པའི་དབང་གིས་མ་སྦྱིན་
པར་བླངས་ནས། ད་དུང་དེ་བཞིན་ལེན་འདོད་ཡོད་པ་ནི་ཡན་ལག་དང་པོ་དང་།
རང༌ རྒྱུ་མཚན་དུ་བྱས་ནས་ཉེས་ སྤྱོད་ ལ་ འཛེམ་ པའི་ ངོ་ མཚར་ཤེས་པ་དང་།
གཞན་རྒྱུ་མཚན་དུ་བྱས་ནས་ཉེས་སྤྱོད་ལ་འཛེམ་པའི་ཁྲེལ་ཡོད་གཉིས་ཅུང་ཟད་
ཙམ་ཡང་མེད་པ་ནི་ཡན་ལག་གཉིས་པ་དང༌། ཉེས་སྤྱོད་དེ་ལ་ཡིད་མགུ་ཞིང་
དགའ་བ་ནི་ཡན་ལག་གསུམ་པ་དང་། ཉེས་སྤྱོད་དེ་ལ་ཉེས་དམིགས་སུ་བལྟ་བ་
མེད་པ་ནི་ཡན་ལག་བཞི་པ་སྟེ། ཡན་ལག་བཞི་པོ་འདི་ཚང་ན་ཀུན་དཀྲིས་ཆེན་པོ་
ཚང་བ་ཡིན་ཞིང་ཕམ་པར་འགྱུར་རོ། །ཡན་ལག་བཞི་པོ་དེ་ཚང་མ་ཚང་གི་དུས་
ཚིགས་ནི། སྐུ་གཟུགས་ཀྱི་ན་བཟའ་ལྟ་བུ་བརྐུ་བའི་ཀུན་སློང་བྱུང་བ་ནས་བཟུང་
དངོས་གཞི་ཐོབ་བློ་སྐྱེས་པའི་དེ་མ་ཐག་ཡན་ཆད་དུ་ཡན་ལག་བཞི་པོ་དེ་རྒྱུན་
ཆགས་སུ་ཚང་བར་ཡོད་ན་ཕམ་པར་འགྱུར་གྱི། ཀུན་སློང་བྱུང་བ་ནས་དངོས་གཞི་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྫོགས་པའི་བར་ལ་ཡན་ལག་བཞི་པོ་དེ་གང་རུང་གཅིག་མ་ཚང་ན་ཕམ་པར་མི་
གྱུར་རོ། །དེ་ཡང་ཡན་ལག་བཞི་པོ་དེའི་ནང་ནས་ཉེས་དམིགས་སུ་བལྟ་བའི་
བསམ་པ་མེད་པའི་ཡན་ལག་དེ་མ་ཚང་བར་ཉེས་དམིགས་སུ་བལྟ་བ་ཞིག་འདུག་
ན་ནི། ཡན་ལག་ལྷག་མ་གཞན་གསུམ་ཚང་ཡང་ཀུན་དཀྲིས་ཆུང་ངུ་དང་། ཟག་པ་
ཆུང་ངུའི་ཉེས་པར་འཇོག་ལ། ཉེས་དམིགས་སུ་བལྟ་བ་མེད་ན་ནི། ཡན་ལག་
གཞན་གསུམཀ་མ་ཚང་ཡང་ ཀུན་དཀྲིས་འབྲིང་དང༌། ཟག་པ་འབྲིང་དུ་འཇོག་
གོ །གཉིས་པ་ཉེས་བྱས་ཀྱི་སྡེ་ཚན་ནི་སྤྱིར་བསླབ་བྱ་དང་འགལ་བའི་ཉེས་བྱས་
མཐའ་ཡས་ཀྱང་། ཉེས་བྱས་ཀྱི་གཙོ་བོ་རྣམས་སྡེ་ཚན་དུ་བསྡུས་ནས་འཕགས་པ་
ཐོགས་མེད་ཀྱི་དགོངས་པ་ལྟར། སྡོམ་པ་ཉི་ཤུ་པར་ཇི་ལྟར་འབྱུང་བའི་རྩ་ཚིག་
དང་སྦྱར་ཏེ་བཤད་ན། དཀོན་མཆོག་གསུམ་ལ་གསུམ་མི་མཆོད། །ཅེས་ པ་ནི།
དཀོན་མཆོག་གསུམ་གང་རུང་ལ་ཡོན་ཏན་དྲན་པ་སྔོན་དུ་བཏང་སྟེ། ལུས་ཀྱི་ཕྱག་
འཚལ་བ། ངག་གིས་ཡོན་ཏན་བརྗོད་པ། ཡིད་ཀྱིས་དད་པ་བསྒོམ་པ་རྣམས་སྣ་རེ་
མ་བྱས་པ་ཉིན་ཞག་འདས་ན་ཉེས་བྱས་སོ། །སྤྱིར་ནི་གོང་དུ་བཤད་ཟིན་པ་ལྟར་
སྨོན་སེམས་ཀྱི་བསླབ་བྱར་ཉིན་ལན་གསུམ་མཚན་ལན་གསུམ་དུ་སྐྱབས་འགྲོ་
སེམས་བསྐྱེད་བྱ་དགོས་ཤིང༌། དེ་ལས་འདས་ན་སྨོན་པའི་བསླབ་བྱ་དང་འགལ་
བའི་ཉེས་པ་འབྱུང་བས་ཉིན་མཚན་གྱི་དྲུག་ཆ་རེའི་ནང་དུ་དཀོན་མཆོག་གསུམ་
རྗེས་སུ་དྲན་པ་ངེས་པར་དགོས་ཀྱང་། དཀོན་མཆོག་གསུམ་ལ་གསུམ་མི་མཆོད་
ཅེས་པའི་ཉེས་བྱས་འདི་ནི་ཚུལ་ཁྲིམས་རྣམ་པ་གསུམ་ལ་སློབ་པར་ཁས་བླངས་པ་
དང་འགལ་བའི་ཉེས་བྱས་ཡིན་ལ། ཚུལ་ཁྲིམས་རྣམ་པ་གསུམ་གྱི་ནང་ནས་དགེ་
བ་ཆོས་སྡུད་ཀྱི་ཚུལ་ཁྲིམས་དང་འགལ་བའི་ཉེས་པ་ཡིན་ཞིང་། དེ་ལའང་ཕར་
- 306 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཕྱིན་དྲུག་ཡོད་པའི་ནང་ནས་སྦྱིན་པའི་བསླབ་བྱ་དང་འགལ་བའི་ཉེས་པ་ཡིན། དེ་
ལའང་མང་དུ་ཡོད་པའི་ནང་ནས་ཟང་ཟིང་གི་སྦྱིན་པའི་གཙོ་བོ་དཀོན་མཆོག་གི་
མཆོད་པ་དང་འགལ་བའི་ཉེས་བྱས་ཡིན་ཞིང་། འདི་ལ་དཀོན་མཆོག་དམིགས་
ཡུལ་དུ་དྲན་པ་ཙམ་གྱིས་མི་ཆོག་གི །ལུས་ངག་ཡིད་གསུམ་ཀའི་མཆོད་པ་ཚང་བ་
དགོས་པས། དེ་གསུམ་གང་རུང་གཅིག་མ་ཚང་ན་ཡང་ཉེས་བྱས་འདི་བྱུང་ངོ༌། །
འདི་ལྟ་བུའི་བཅས་པ་བསྲུང་བ་ནི་ཤིན་ཏུ་གལ་ཆེ་སྟེ། བཟུང་ན་ཚིག་མི་ཟིན།
བསམ་ན་དོན་མི་གོ །བསྒོམས་ན་རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་
དུས་སུ་ཞིང་གི་མཐུ་ལ་བརྟེན་པ་མན་ངག་ཡིན། ཞེས་འབྱུང་བ་ལྟར། ལམ་རྒྱུད་
ལ་སྐྱེ་བ་ལ་ཚོགས་གསོག་པ་དང་སྒྲིབ་པ་སྦྱོང་བའི་མཐུན་རྐྱེན་གཉིས་ཚང་བ་
དགོས་ཤིང་། ཚོགས་གསོག་པའི་གཙོ་བོ་དཀོན་མཆོག་མཆོད་པ་ཡིན་པས་རྒྱལ་
བས་གསུངས་པའི་བཅས་པ་འདི་ལྟ་བུ་བསྲུང་བ་ནི་ཤིན་ཏུ་གལ་ཆེའོ། །འདོད་
པའི་སེམས་ཀྱི་རྗེས་སུ་འཇུག །ཅེས་པ་ནི་འདོད་པ་ཆེ་ཞིང་ཆོག་མི་ཤེས་པར་རྙེད་
བཀུར་ལ་འདུན་པ་སྐྱེས་པ་གཉེན་པོ་བསྟེན་ནས་རྒྱུན་མི་གཅོད་པར་དང་དུ་ལེན་
ན་ཉེས་བྱས་སོ། །རྒན་པ་རྣམས་ལ་གུས་མི་བྱེད། ཅེས་པ་ནི་རང་ལས་བསླབ་པ་
རྒན་པའི་བྱང་སེམས་སྡོམ་ལྡན་རྣམས་ལ་ང་རྒྱལ་སོགས་ཉོན་མོངས་པའི་དབང་
གིས་སྔོན་དུ་ལྡང་བ་སོགས་གུས་པ་མི་བྱེད་ན་ཉེས་བྱས་སོ། །དྲིས་པ་ལ་ནི་ལན་
མི་འདེབས། ཞེས་ པ་ནི་ཕ་རོལ་ པོས་ རང་ ལ་ སེམས་དགའ་ བས་ ཁམས་འདྲི་
སོགས་བྱེད་པ་ལ་ཉོན་མོངས་པའི་སེམས་ཀྱིས་ལན་མི་འདེབས་ན་ཉེས་བྱས་སོ། །
མགྲོན་བོས་བདག་གིར་མི་བྱེད་ཅིང་། ཞེས་པ་ནི་གཞན་གྱིས་རང་མགྲོན་དུ་བོས་
པ་ན་དགེ་སྦྱོར་ཉམས་སུ་དོགས་པ་སོགས་ཀྱི་དགོས་པ་གཞན་མེད་པར་མནར་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སེམས་སོགས་ཀྱི་དབང་གིས་བདག་གིར་མི་བྱེད་ན་ཉེས་བྱས་སོ། །གསེར་ལ་
སོགས་པ་ལེན་མི་བྱེད། །ཅེས་པ་ནི་གཞན་གྱིས་རང་ལ་གསེར་དངུལ་སོགས་བྱིན་
པ་ན་ངེས་འབྱུང་དང་། འདུལ་བའི་བཅས་མཚམས་བསྲུང་བ་གལ་ཆེ་བ་སོགས་
ཆོས་དང་མཐུན་ པའི་ དགོས་ པ་ གཞན་མེད་པར་མནར་ སེམས་ དང་ ཁོང་ཁྲོའི་
དབང་གིས་མི་ལེན་ན་ཉེས་བྱས་སོ། །འདི་འདྲ་བའི་བཅས་པ་རྣམས་ནི་བྱང་
སེམས་ཀྱི་ཐུན་མོང་མ་ཡིན་པའི་བཅས་པ་ཡིན་ལ། འདི་དག་ལ་རང་རྒྱུད་ལ་ཞིབ་
ཏུ་རྟོག་པ་གལ་ཆེ་སྟེ། འཁོར་བའི་ཕུན་ཚོགས་ལ་སྲེད་པ་ཤིན་ཏུ་ཆེ་བས་གསེར་
དངུལ་སོགས་རིན་པོ་ཆེའི་རིགས་ལ་རེག་པས་ཆགས་པ་རྒྱས་སུ་དོགས་པ་སོགས་
ཀྱིས་དེ་དག་མ་བླངས་ཀྱང་ཉེས་པར་མི་འགྱུར་ལ། རང་རྒྱུད་ལ་མི་གནོད་ན་
གཞན་སེམས་སུན་མ་ཕྱུང་བར་ལེན་དགོས་པར་གསུངས་པས། ཚིག་ཙམ་གྱི་རྗེས་
སུ་འབྲངས་ཏེ་ཁོ་བོ་ཅག་ཐེག་ཆེན་པ་ཡིན་པས་གསེར་དངུལ་ལ་རེག་ཀྱང་ཉེས་
པར་མི་འགྱུར་ཞེས་བརྗོད་པར་མི་བྱའོ། །ཆོས་འདོད་པ་ལ་སྦྱིན་མི་བྱེད། ཅེས་པ་
ནི་ རང་ལ་གཞན་ གྱིས་ཆོས་དོན་དུ་གཉེར་བ་ན། ཁོང་ཁྲོ་དང༌། མནར་སེམས་
དང༌། ཕྲག་དོག་གི་བསམ་ པས་ཆོས་མི་བསྟོན་ན་ཉེས་བྱས་སོ། །ཚུལ་ ཁྲིམས་
འཆལ་རྣམས་ཡལ་བར་འདོར། །ཞེས་པ་ནི་ཚུལ་ཁྲིམས་འཆལ་བའི་སེམས་ཅན་
རྣམས་ལ་ཕན་པ་བསྒྲུབ་ནུས་བཞིན་དུ་ཡལ་བར་དོར་ན་ཉེས་བྱས་སོ། །ཕ་རོལ་
དད་ཕྱིར་སློབ་མི་བྱེད། །ཅེས་པ་འདི་ནི་སྟོད་གཡོགས་དང་སྨད་གཡོགས་ཟླུམ་
པོར་བགོ་བ་སོགས་སོ་སོར་ཐར་པའི་བཅས་མཚམས་ཀྱི་སྒོ་ནས་གཞན་དང་བ་
འདྲེན་པའི་བསླབ་པ་རྣམས་ལ་སློབ་པར་མི་བྱེད་ན་ཉེས་བྱས་སོ། །བཅས་པ་འདི་
བྱ་བའི་རྒྱུད་དཔུང་བཟང་གིས་ཞུས་པ་དང་། ལེགས་གྲུབ་ཀྱི་རྒྱུད་དང་། དམ་ཚིག་
- 308 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གསུམ་བཀོད་པའི་རྒྱུད་ལ་སོགས་པ་ནས་འདུལ་བའི་བཅས་མཚམས་ཚུལ་བཞིན་
བསྲུང་བ་གཞིར་བཞག་ནས་སྒོམ་བཟླས་ལ་འཇུག་པ་ཡང་དང་ཡང་དུ་གསུངས་
པས་ཤིན་ཏུ་གལ་ཆེའོ། །སེམས་ཅན་དོན་ལ་བྱ་བ་ཆུང་། ཞེས་པ་ནི་སེམས་ཅན་
གྱི་དོན་དུ་འགྱུར་བར་མཐོང་བཞིན་དུ་སྙིང་ལས་ཆུང་ངུར་གནས་ན་ཉེས་བྱས་
སོ། །འདི་ནི་བྱང་སེམས་ཀྱི་ཐུན་མོང་མ་ཡིན་པའི་བཅས་པ་ཞིག་སྟེ། བྱང་ཆུབ་
སེམས་དཔའ་སེམས་ཅན་གྱི་དོན་ལ་བརྩོན་པར་བྱ་དགོས་པས་དེའི་ཚེ་ཡོ་བྱད་
མང་པོ་འཆང་བར་གནང་བཞིན་དུ། དགོས་པ་གཞན་མེད་པར་དོན་ཉུང་བ་དང་བྱ་
བ་ཉུང་བ་གཙོ་བོར་བཟུང་སྟེ། གཞན་ལ་ཕན་པ་མི་བསྒྲུབ་ན་ཉེས་བྱས་སོ། །སྙིང་
བརྩེར་བཅས་ན་མི་དགེ་མེད། །བཅས་པ་ནི་བདག་པས་གཞན་གཅེས་པའི་བྱང་
ཆུབ་ཀྱི་སེམས་ཆེས་ཤུགས་དྲག་པས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་ལ་
ཞུམ་པ་མེད་ཅིང་རང་ཉིད་ཉམས་སུ་དོགས་པ་མེད་པའི་རྒྱལ་སྲས་ཆེན་པོ་འགའ་
ཞིག་ལ་སྲོག་གཅོད་སོགས་ལུས་ངག་གི་བདུན་གནང་བའི་སྐབས་ཡོད་པའོ། །
འདི་དག་ནི་འཁྲུལ་གཞི་ཤིན་ཏུ་ཆེ་ཞིང་། ཤིན་ཏུ་རྟོགས་པར་དཀའ་བའི་གནས་
ཡིན་པས་ཞིབ་ཏུ་བྲི་དགོས་ནའང་འདིར་ཡི་གེ་མང་བས་འཇིགས་པས་བྱང་ས་དང་
བསླབ་བཏུས་གཉིས་དང་། དེ་གཉིས་ཀའི་དགོངས་པ་གུང་བསྒྲིགས་ནས་འཆད་
པ་བྱང་ཆུབ་གཞུང་ལམ་རྣམས་ཞིབ་ཏུ་བལྟས་ནས་ཤེས་པར་བྱའོ། །འཚོ་བ་ལོག་
པ་དང་དུ་ལེན། །ཞེས་པ་ནི་ལོག་འཚོ་ལྔ་དང་དུ་ལེན་ན་ཉེས་བྱས་སོ། །ལོག་འཚོ་
ལྔ་ནི། དབུ་མ་རིན་ཆེན་འཕྲེང་བ་ལས། །ཚུལ་འཆོས་རྙེད་དང་བཀུར་སྟིའི་ཕྱིར།
དབང་པོ་སྡོམ་པར་བྱེད་པ་སྟེ། ཁ་གསག་རྙེད་དང་བཀུར་སྟིའི་ཕྱིར། །ཚིག་འཇམ་
སྔར་ ནི་ སྨྲ་ བའོ། །གཞོགས་ སློང་ དེ་ ནི་ ཐོབ་ བྱའི་ ཕྱིར། །གཞན་ གྱི་ རྫས་ ལ་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བསྔགས་བྱེད་པའོ། །ཐོབ་ཀྱིས་འཇལ་བ་རྙེད་པའི་ཕྱིར། །མངོན་སུམ་གཞན་ལ་
སྨོད་བྱེད་པའོ། །རྙེད་པས་རྙེད་པ་རྣམས་འདོད་པ། །སྔར་ཐོབ་པ་ལ་བསྔགས་
བྱེད་པའོ། །ཞེས་གང་གསུངས་པ་ལྟར་རོ། །འཕྱར་ནས་རབ་ཏུ་རྒོད་ལ་སོགས། །
ཞེས་པ་ནི་ཅ་ཅོ་འཕྱར་གཡེང་སོགས་ལ་དགའ་ཞིང་གཞན་ཡང་དེ་ལ་འགོད་པར་
བྱེད་ན་ཉེས་བྱས་སོ། །འཁོར་བ་གཅིག་པུ་བགྲོད་པར་སེམས། ཞེས་པ་ནི་འཁོར་
བར་འཁོར་བ་ལ་སྐྱོན་དུ་མི་ལྟ་ཞིང་། ཉོན་མོངས་དང་ཉེ་བའི་ཉོན་མོངས་པ་ལ་
སྤོང་སེམས་མི་བྱེད་པར། དེ་དག་གིས་འཇིགས་པར་མི་བྱ་ཞེས་སྨྲས་ན་ཉེས་བྱས་
སོ། །འདི་ནི་དེང་སང་ཁོ་བོ་ཅག་ཐེག་ཆེན་པ་དང་། དེའི་ནང་ནས་སྔགས་པ་ཡིན་
པས་ཉོན་མོངས་སྤོང་མི་དགོས་ཞེས་སྨྲ་བ་མང་དུ་སྣང་བས་ཞིབ་ཏུ་བརྟག་དགོས་
སོ། །གྲགས་པ་མ་ཡིན་མི་སྤོང་བ། །ཞེས་པ་ནི་རང་ལ་དོན་མེད་པར་མི་སྙན་པའི་
གྲགས་པ་བྱུང་བའི་ཚེ་དེ་སེལ་བ་མི་བྱེད་ན་ཉེས་བྱས་སོ། །ཉོན་མོངས་བཅས་ཀྱང་
འཆོས་ མི་བྱེད། །ཅེས་ པ་ནི་ གཞན་ ཉེས་ པ་ ལ་འཇུག་ པ་ ཞི་ བའི་ ཐབས་ ཀྱིས་
བཟློས་མི་ནུས་ཤིང་། དྲག་པོས་བཟློག་ དགོས་ པ་ དང་ བཟློག་ནུས་ པར་ཤེས་
བཞིན་དུ་ཕ་རོལ་པོ་མི་དགའ་བ་བསྲུང་བའི་ཕྱིར་བཟློག་པར་མི་བྱེད་ན་ཉེས་བྱས་
སོ། །གཤེ་ལ་ལན་དུ་གཤེ་ལ་སོགས། །ཞེས་པ་ནི་དགེ་སྦྱོང་གི་ཆོས་བཞི་ལས་
ཉམས་པར་བྱེད་ན་ཉེས་བྱས་སོ། །དགེ་སྦྱོང་གི་ཆོས་བཞི་ནི། གཤེ་ཡང་སླར་མི་
གཤེ། ཁྲོས་ ཀྱང་ སླར་མི་ ཁྲོ། མཚང་བྲུས་ ཀྱང་ སླར་མཚང་མི་འབྲུ། བརྡེག་ ཀྱང་
སླར་མི་བརྡེག །ཅེས་པའོ། ཁྲོས་པ་རྣམས་ནི་ཡལ་བར་འདོར། །ཞེས་པ་ནི་རང་
གིས་གཞན་ལ་ཁྲོས་ནས་ཉེས་པ་བྱས་པའམ། རང་གིས་མ་བྱས་ཀྱང་གཞན་གྱི་
སེམས་ལ་དེ་ལྟར་བྱས་པར་དོགས་པ་ན་བཤད་སྦྱངས་བྱེད་དགོས་པ་ལས་མ་བྱས་
-310 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ན་ཉེས་བྱས་སོ། །ཕ་རོལ་བཤད་ཀྱིས་ཆགས་པ་སྤོང་། ཞེས་པ་ནི་ཕ་རོལ་པོས་
རང་ལ་ཉེས་པའི་གཞི་འགའ་ཞིག་ཆོས་དང་མཐུན་པར་བཤད་སྦྱངས་བྱེད་པ་ན།
བཤད་སྦྱངས་མི་ལེན་ན་ཉེས་བྱས་སོ། ཁྲོས་པའི་སེམས་ཀྱི་རྗེས་སུ་འཇུག །ཅེས་
པ་ནི་གཞན་ལ་ཁྲོ་བའི་སེམས་སྐྱེས་པ་ན་གཉེན་པོ་མི་བསྟེན་པར་རྒྱུན་སྐྱོང་ན་
ཉེས་བྱས་སོ། །རྙེད་བཀུར་འདོད་ཕྱིར་འཁོར་རྣམས་སྡུད། །ཅེས་པ་ནི་རྙེད་བཀུར་
འདོད་ནས་འཁོར་བསྡུ་ན་ཉེས་བྱས་སོ། །ལེ་ལོ་ལ་སོགས་སེལ་མི་བྱེད། །ཅེས་པ་
ནི་སྙོམ་ལས་དང་ལེ་ལོ་མི་སེལ་བར་རྒྱན་སྐྱོང་ན་ཉེས་བྱས་སོ། །ཆགས་པས་བྲེ་
མོའི་གཏམ་ལ་བརྟེན། །ཞེས་པའི་ཆགས་པའི་དབང་གིས་འདུ་འཛིའི་གཏམ་ཉན་
པ་དང༌། སྨྲ་བས་དུས་འདའ་ན་ཉེས་བྱས་སོ། །ཏིང་ངེ་འཛིན་གྱི་དོན་མི་འཚོལ། །
ཞེས་པ་ནི་མནར་སེམས་དང་། ང་རྒྱལ་སོགས་ཀྱི་དབང་གིས་སེམས་གནས་པའི་
ཐབས་གདམས་ངག་གཞན་ལ་ཉན་དུ་མི་འགྲོ་ན་ཉེས་བྱས་སོ། །བསམ་གཏན་
སྒྲིབ་པ་སྤོང་མི་བྱེད། །ཅེས་པ་ནི་བསམ་གཏན་གྱི་གེགས་སྒྲིབ་པ་ལྔ་སྤོང་བར་མི་
བྱེད་ན་ཉེས་ བྱས་སོ། །སྒྲིབ་ པ་ ལྔ་ནི་བཤེས་སྤྲིང་ལས། རྒོད་དང་འགྱོད་དང་
གནོད་སེམས་རྨུགས་པ་དང་། །གཉིད་དང་འདོད་ལ་འདུན་དང་ཐེ་ཚོམ་སྟེ། །སྒྲིབ་
པ་ལྔ་པོ་འདི་དག་དགེ་བའི་ནོར། །འཕྲོག་པའི་ཆོམ་རྐུན་ལགས་པར་རིག་པར་
མཛོད། །ཅེས་གསུངས་པ་ལྟར་རོ། །བསམ་གཏན་རོ་ལ་ཡོན་ཏན་བལྟ། །ཞེས་པ་
ནི་བསམ་གཏན་གྱི་བདེ་བའི་རོ་ལ་ཆགས་ན་ཉེས་བྱས་སོ། །ཉན་ཐོས་ཐེག་པ་
སྤོང་བར་བྱེད། །ཅེས་པ་ནི་ཐེག་དམན་ལ་བསླབ་པར་མི་བྱ་ཞེས་སྨྲ་ཞིང་སེམས་ན་
ཉེས་བྱས་སོ། །རང་ཚུལ་ཡོང་བཞིན་དེ་ལ་བརྩོན། །ཞེས་པ་ནི་བྱང་སེམས་ཀྱིས་
ཐེག་པ་གསུམ་ཀ་ལ་མཁས་པར་བྱེད་དགོས་ཀྱང་། གཙོ་ཆེར་ཐེག་པ་ཆེན་པོ་ལ་
311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སློབ་དགོས་པས་ཐེག་པ་ཆེན་པོའི་སྡེ་སྣོད་ལ་བརྩོན་པ་དོར་ནས། ཐེག་དམན་ལ་
བརྩོན་པར་ བྱས་ན་ཉེས་བྱས་སོ། །བརྩོན་མིན་ ཕྱི་རོལ་བསྟན་བཅོས་བརྩོན། །
ཞེས་པ་ནི་སངས་རྒྱས་ཀྱི་གསུང་རབ་ལ་བརྩོན་པ་དོར་ནས། ཕྱི་རོལ་པའི་བསྟན་
བཅོས་ལ་བརྩོན་པར་བྱས་ན་ཉེས་བྱས་སོ། །བརྩོན་པར་བྱས་ཀྱང་དེ་ལ་དགའ། །
ཞེས་པ་ནི་སངས་རྒྱས་ཀྱི་གསུང་རབ་ལ་གཙོ་བོར་བརྩོན་ཀྱང་། བློའི་ཕུགས་སུ་མུ་
སྟེགས་ཀྱི་བསྟན་བཅོས་ལ་དགའ་ཞིང་མགུ་ན་ཉེས་བྱས་སོ། །ཐེག་པ་ཆེན་པོ་སྤོང་
བར་བྱེད། །ཅེས་པ་ནི་ཐེག་པ་ཆེན་པོའི་མདོ་སྡེའི་ཆ་འགའ་ཞིག་ལ་མ་མོས་ནས་
སྤོང་ན་ཉེས་བྱས་སོ། །བདག་ལ་བསྟོད་ཅིང་གཞན་ལ་སྨོད། །ཅེས་པ་ནི་ཁོང་ཁྲོས་
ཀུན་ནས་བསླངས་ཏེ་བདག་བསྟོད་གཞན་སྨོད་བྱེད་ན་ཉེས་བྱས་སོ། །ཆོས་ཀྱི་
དོན་དུ་འགྲོ་མི་བྱེད། །ཅེས་པ་ནི་གཞན་ཆོས་རྣམ་པར་དག་པ་འཆད་པ་པོ་མཐོང་
བ་ན་ང་རྒྱལ་སོགས་ཀྱི་བསམ་པས་དེ་ལ་མི་དགའ་ཞིང་མི་འགྲོ་ན་ཉེས་བྱས་སོ། །
དེ་ལ་སྨོད་དང་ཡི་གེ་རྟོན། །ཞེས་པ་ནི་ཆོས་འཆད་པ་པོའི་བླ་མ་ལ་སྐྱོན་བརྗོད་
ཅིང་། དོན་ལ་མི་བལྟ་བར་ཚིག་ལེགས་ཉེས་ལ་བལྟས་ན་ཉེས་བྱས་སོ། །དགོས་
པའི་གྲོགས་སུ་འགྲོ་མི་བྱེད། །ཅེས་པ་ནི་གློ་བུར་དུ་འོངས་པ་དག་ལ་སྐྱེལ་བསུ་
དང༌། སྐད་དང་བརྡ་སློབ་པ་སོགས་མི་བྱེད་ན་ཉེས་བྱས་སོ། །ནད་པའི་རིམ་གྲོ་བྱ་
བ་སྤོང་། །ཞེས་པ་ནི་ནད་པའི་རིམ་གྲོ་མི་བྱེད་ན་ཉེས་བྱས་སོ། །སྡུག་བསྔལ་སེལ་
བར་མི་བྱེད་པ། །ཞེས་པ་ནི་གཞན་གྱི་སྡུག་བསྔལ་སེལ་ནུས་བཞིན་དུ་མི་སེལ་ན་
ཉེས་བྱས་སོ། །བག་མེད་པ་ལ་རིགས་མི་སྟོན། །ཞེས་པ་ནི་གཞན་བག་མེད་པར་
སྤྱོད་པ་དལ་བ་སྟོང་ལོག་ཏུ་འཆའ་པ་དག་ལ་ཐབས་ཀྱིས་སྤྱོད་པ་དེ་ལས་བཟློག་
པར་མི་བྱེད་ན་ཉེས་བྱས་སོ། །བྱས་ལ་ལན་དུ་ཕན་མི་འདོགས། །ཞེས་པ་ནི་རང་
- 312 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལ་སྔར་ཕན་འདོགས་འདོགས་པ་རྣམས་ལ་ཕན་ལན་མི་བྱེད་ན་ཉེས་བྱས་སོ། །
གཞན་གྱི་མྱ་ངན་སེལ་མི་བྱེད། །ཅེས་པ་ནི་གཞན་མྱ་ངན་ཆེན་པོས་གདུངས་པ་
སེལ་བའི་ཐབས་ནུས་བཞིན་དུ་མི་བྱེད་ན་ཉེས་བྱས་སོ། །ནོར་འདོད་པ་ལ་སྦྱིན་མི་
བྱེད། །ཅེས་པ་ནི་བཟའ་བཏུང་སོགས་བསམ་པ་དག་པས་སློང་བ་ལ་མི་སྟེར་ན་
ཉེས་བྱས་སོ། །འཁོར་རྣམས་ཀྱི་ནི་དོན་མི་བྱེད། །ཅེས་པ་ནི་རང་གི་འཁོར་རྣམས་
ལ་གདམས་ངག་དུས་སུ་མི་འདོམས་པ་དང༌། ཟས་གོས་སོགས་ཆོས་མཐུན་གྱི་
འཚོ་བ་རྙེད་པའི་ཐབས་མི་བྱེད་ན་ཉེས་བྱས་སོ། །གཞན་གྱི་བློ་དང་མཐུན་མི་
འཇུག །ཅེས་པ་ནི་དགོས་པ་གཞན་མེད་པར་གཞན་གྱི་བློ་དང་མཐུན་པར་མི་བྱེད་
ན་ཉེས་བྱས་སོ། །ཡོན་ཏན་བསྔགས་པ་སྨྲ་མི་བྱེད། །ཅེས་པ་ནི་མནར་སེམས་ཀྱི་
དབང་གིས་ཡོན་ཏན་ཅན་གཞན་གྱི་བསྔགས་པ་མི་བརྗོད་ཅིང་། གཞན་གྱི་ཆོས་
ལེགས་པར་སྨྲ་བ་ལ་ལེགས་སོ་མི་བརྗོད་ན་ཉེས་བྱས་སོ། །རྐྱེན་དུ་འཚམ་པར་
ཚར་མི་གཅོད། །ཅེས་པ་ན་ཉེས་པ་ཆེན་པོ་བྱས་ པ་ ཆད་ པས་ གཅོད་ པ་དང༌།
དམའ་འབབ་པ་དང་། བསྐྲད་པ་སོགས་བྱ་འོས་པའི་སེམས་ཅན་ལ་དགོས་པ་
གཞན་མེད་པར་ཉོན་མོངས་པའི་སེམས་ཀྱིས་དེ་དག་མི་བྱེད་ན་ཉེས་བྱས་སོ། །རྫུ་
འཕྲུལ་བསྡིགས་ལ་སོགས་མི་བྱེད། །ཅེས་པ་ནི་རང་ཉིད་རྫུ་འཕྲུལ་དང་ལྡན་ཞིང་
ཕ་རོལ་པོ་རྒྱལ་བའི་བསྟན་པ་ལ་ལོག་པར་འཁུ་བས། གནོད་པ་ཆེན་པོ་བྱེད་པ་
དག་ལ་རྫུ་འཕྲུལ་གྱིས་སྐྲག་པར་བྱས་ནས་འདུན་པར་བྱ་རིགས་པ་ལ་དེ་ལྟར་མི་
བྱེད་ན་ ཉེས་བྱས་སོ། །དེ་ལྟར་ཉེས་བྱས་ གསུངས་པ་རྣམས་ ཀྱི་གནང་བཀག་
དམིགས་གསལ་ནི། སྙིང་བརྩེར་ལྡན་ཞིང་བྱམས་ཕྱིར་དང༌། །སེམས་དགེ་བ་ལ་
ཉེས་པ་མེད། །ཅེས་སྙིང་རྗེའི་སེམས་དང༌། བྱམས་པའི་སེམས་དང་། གཞན་ལ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཕན་པར་འདོད་པའི་དགེ་སེམས་དང་། བྱ་བ་དེས་གཞན་འདུལ་བར་འདོད་པ་
དང་། རང་ཉིད་སྡུག་བསྔལ་གྱི་ཚོར་བས་ཉེན་པ་དང་། གཉིད་ཀྱིས་མྱོས་པ་དང་།
དགེ་འདུན་གྱི་ནང་ ཁྲིམས་བསྲུང་བ་དང༌། འབད་པས་བསྒྲུབས་ཀྱང་བསྒྲུབ་མ་
ནུས་པ་རྣམས་ལ་ཉེས་བྱས་སུ་མི་འགྱུར་ཞེས་པའོ། །འདི་དག་ལ་དགག་བྱ་དང་
དགོས་པ་གང་ཆེ་བརྟག་དགོས་པ་དང་། གཙོ་བོར་རང་གི་རྒྱུད་ལ་བརྟགས་ནས་
བྱ་དགོས་པ་སོགས་ཞིབ་ཏུ་ཤེས་དགོས་ཤིང་། བདག་བསྟོད་གཞན་སྨོད་དང་ཐེག་
ཆེན་སྤོང་བ་སོགས་སྔར་ ཕམ་པའི་སྐབས་སུ་བཤད་པ་རྣམས་དང་མི་འདྲ་བའི་
ཁྱད་ པར་ ཡང་ཤེས་དགོས་ལ། ཉེས་ བྱས་ བསྐྱེད་ ཚུལ་ ལ་ ཡང་། ཀུན་སློང་ གི་
ཅན་མ་ཡིན་པའི་ཉེས་པར་འགྱུར་ཚུལ་རྣམས་ཀྱང་ཞིབ་ཏུ་ཤེས་དགོས་ཏེ། འདིར་
མཐའ་དག་བྲིར་མ་ནུས་པས་བྱང་ཆུབ་གཞུང་ལམ་ཉིད་ལས་ཤེས་པར་བྱའོ། །དེ་
ལྟར་རྩ་ལྟུང་དང་། ཉེས་བྱས་རྣམས་ངོས་ཟིན་པར་བྱས་ལ་བསྲུངས་པའི་ཕན་ཡོན་
དང༌། མ་བསྲུངས་པའི་ཉེས་དམིགས་རྣམས་ལེགས་པར་བསམས་ནས་གཡང་ས་
མཐོན་པོའི་ཟེ་ན་གནས་པའི་མི་བཞིན་དུ་འཇིགས་ཤིང་སྐྲགས་པའི་སྒོ་ནས་དྲན་
ཤེས་བག་ཡོད་བརྟན་པོ་བསྐྱེད་ནས་བསྲུང་དགོས་ཀྱི། དེ་ལྟ་མིན་པར་དབུལ་
པོས་ཕྱུག་པོའི་ནོར་བགྲངས་པ་ལྟར། ཉེས་པའི་རྐང་གྲངས་ངག་ནས་སྨྲས་ཤེས་
པ་ཙམ་གྱིས་ནི་ཉེས་སྤྱོད་ ཀྱི་རྣམ་སྨིན་ལས་སྐྱོབ་མི་ནུས་སོ། །དེ་ལྟར་ཡང་།
ཚོམས་ལས། གལ་ཏེ་རིགས་བཅས་མང་དུ་སྨྲས་ཀྱང་ནི། །བག་མེད་མི་དག་དེ་
ལྟར་བྱེད་མི་འགྱུར། །དཔེར་ན་ཕྱུགས་རྫིས་གཞན་གྱི་ཕྱུགས་བགྲངས་ལྟར། །དེ་
དག་ དགེ་ སྦྱོང་ སྐལ་བ་ ཐོབ་ མ་ ཡིན། །གལ་ཏེ་ རིགས་ བཅས་ཉུང་ ངུ་ སྨྲ་ བྱེད་
-314 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཀྱང་། །ཆོས་ཀྱི་རྗེས་སུ་ཆོས་ལ་སྤྱོད་པ་དང་། །འདོད་ཆགས་ཞེ་སྡང་གཏི་མུག་
སྤོང་བྱེད་པ། །དེ་དག་དགེ་སྦྱོང་སྐལ་བ་ཐོབ་པ་ཡིན། །ཞེས་དང་། སྤྱོད་འཇུག་
ལས། ལུས་ ཀྱིས་འདི་དག་སྤྱད་པ་བྱ། །ཚིག་ཙམ་བརྗོད་པས་ཅི་ཞིག་འགྲུབ། །
སྨན་དཔྱད་བཀླགས་པ་ཙམ་གྱིས་ནི། །ནད་པ་དག་ལ་ཕན་འགྱུར་ རམ། །ཞེས་
དང་། ཡང་དེ་ཉིད་ལས། གལ་ཏེ་དེ་ལྟར་དམ་བཅས་ནས། །ལས་ཀྱིས་སྒྲུབ་པ་མ་
བྱས་ན། །སེམས་ཅན་ དེ་ དག་ ཀུན་བསླས་པས། །བདག་ གི་ འགྲོ་ བ་ ཇི་ འདྲར་
འགྱུར། །དངོས་པོ་ཕལ་པ་ཅུང་ཟད་ལ། །ཡིད་ཀྱི་སྦྱིན་པར་བསམ་བྱས་ནས། །མི་
གང་སྦྱིན་པར་མི་བྱེད་པ། །དེ་ཡང་ཡི་དྭགས་འགྱུར་གསུངས་ན། །བླ་ན་མེད་པའི་
བདེ་བ་ལ། །བསམ་པ་ཐག་པས་མགྲོན་གཉེར་ནས། །འགྲོ་བ་ཐམས་ཅད་བསླུ་
བྱས་ན། །བདེ་འགྲོར་ཅི་ག་འགྲོ་འགྱུར་རམ། །ཞེས་དང་། གང་གཞན་སྐད་ཅིག་
འདི་ཡི་ནི། །བསོད་ནམས་བར་ཆད་གེགས་བྱེད་པ། །སེམས་ཅན་དོན་ལ་དམན་
གྱུར་ པས། །དེ་ ཡི་ ངན་ འགྲོ་ མུ་ མཐའ་ མེད། །སེམས་ ཅན་ གཅིག་ གི་ བདེ་ བ་
ཡང་། །བཤིག་ན་བདག་ཉིད་ཉམས་གྱུར་ན། །ནམ་མཁའ་མ་ལུས་མཐའ་ཀླས་
པའི། །ལུས་ཅན་བདེ་བཤིག་སྨོས་ཅི་དགོས། །ཞེས་དང་། བྱང་ཆུབ་གཞུང་ལམ་
ལས། འདི་ལྟར་རྒྱལ་སྲས་ཀྱི་སྤྱོད་པ་རྣམས་གང་ལ་གནས་པའི་རྟེན་བྱང་ཆུབ་ཀྱི་
སེམས་ཐོག་མར་མན་ངག་བཞིན་བསྐྱེད་ནས། བྱང་ཆུབ་སེམས་དཔའི་བསླབ་པ་
ལ་སློབ་པར་ཁས་ལེན་པའི་སྒོ་ནས་སྡོམ་པ་བཟུང་བ་སྔོན་དུ་འགྲོ་བ་ཅན་གྱི་བྱང་
ཆུབ་སེམས་དཔའི་བསླབ་པ་ལ་སློབ་པ་མེད་པར་ནི་འགའ་ཡང་བླ་ན་མེད་པའི་
བྱང་ཆུབ་ཏུ་འགྲོ་བའི་སྐབས་མེད་པའི་ཕྱིར་རོ། །དེའི་ཕྱིར་འདི་ཉིད་དུས་གསུམ་
གྱི་བྱང་ཆུབ་སེམས་དཔའ་ཐམས་ཅད་ ཀྱི་བགྲོད་པ་གཅིག་པའི་ལམ་ཡིན་ཏེ།
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽ །
ཞེས་ དང་། དེའི་ཤེས་བྱེད་ ཀྱང་ བྱང་ ཆུབ་ སེམས་ དཔའི་ ས་ ལས་ ཚུལ་ ཁྲིམས་
གསུམ་བཤད་ཟིན་པའི་འོག་ཏུ། དེ་ལ་ནི་འདས་པའི་བྱང་ཆུབ་སེམས་དཔའ་བྱང་
ཆུབ་ཆེན་པོ་འདོད་པ་རྣམས་ ཀྱིས་ཀྱང་བསླབས་སོ། །མ་འོངས་པ་རྣམས་ཀྱང་
སློབ་པར་འགྱུར་རོ། །ད་ལྟར་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་
མེད་པ་ན་གནས་པ་དག་ཀྱང་སློབ་བོ། །ཞེས་དང་། ཚུལ་ཁྲིམས་ལེའུའི་འགྲེལ་པ་
ལས་ཀྱང་། སྐྱེས་བུ་གང་བླ་ན་མེད་པའི་བྱང་ཆུབ་ཏུ་སེམས་བསྐྱེད་དེ་ཐེག་པ་ཆེན་
པོའི་སྒོར་ཞུགས་པ། བདག་དང་གཞན་ལ་ཕན་པར་འདོད་པ་བསོད་ནམས་དང་
ཡེ་ཤེས་ཀྱི་ཚོགས་ལ་བརྩོན་པར་འདོད་པའི་སྐྱེས་བུ་གང་ཐེག་པ་ཆེན་པོར་ཁས་
འཆེ་བ་དེ་དག་གིས་བྱང་ཆུབ་སེམས་དཔའི་སྡོམ་པ་ལ་གནས་པར་བྱའོ། །བྱང་
ཆུབ་སེམས་དཔའི་བསླབ་པ་ནི་ཕ་རོལ་ཏུ་ཕྱིན་པ་ལ་སོགས་པར་གསུངས་ན་དེ་ལ་
སློབ་པའམ་དད་པ་མེད་ན་ཐེག་པ་ཆེན་པོ་པ་ཞེས་སྨྲ་བ་ཡང་ཁས་འཆེ་བ་ཙམ་
སྒྲའི་ རྗེས་སུ་འབྲང་བ་ཙམ་དུ་ཟད་ཀྱི་གདོན་མི་ཟ་བར་མ་ཡིན་ནོ། །ཞེས་དང་།
འཕགས་ པ་ སྡོམ་ པ་ གསུམ་ བསྟན་ པ་ ལས་ ཀྱང་། འོད་ སྲུང་ རིགས་ ཀྱི་བུའམ་
རིགས་ཀྱི་བུ་མོ་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་གང་
ཞིག་ཆོས་དེ་དག་ཐོས་མ་ཐག་ཏུ་ནན་ཏན་གྱིས་མ་བསྒྲུབས་ན་དེ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་ནུས་
སོ། །དེ་ཅིའི་ཕྱིར་ཞེ་ན། འོད་སྲུང་ནན་ཏན་གྱིས་བླ་ན་མེད་ པ་ ཡང་ དག་ པར་
རྫོགས་པའི་བྱང་ཆུབ་ཐོབ་ཀྱི་ནན་ཏན་མེད་པས་ནི་མ་ཡིན་པའི་ཕྱིར་རོ། །འོད་
སྲུང་གལ་ཏེ་ནན་ཏན་མེད་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
འཐོབ་ཏུ་ཟིན་ན་རི་བོང་དང་བྱི་ལ་ཡང་བླ་ན་མེད་པ་ཡང་དག་པར་རྫོགས་པའི་
- 316 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་ཅིའི་ཕྱིར་ཞེ་ན།
འོད་སྲུང་གང་དག་ལ་ནན་ཏན་མེད་པ་དེ་དག་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་འགྱུར་དུ་ཟིན་ན་ནི། འོད་སྲུང་སྒྲ་ཡང་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བའི་ཕྱིར་ཏེ།
སངས་རྒྱས་སུ་འགྱུར་བར་བྱའོ་ཞེས་བརྗོད་པས་སེམས་ཅན་དཔག་ཏུ་མེད་པ་དག་
སངས་རྒྱས་སུ་འགྱུར་བའི་རིགས་སོ། །ཞེས་གསུངས་པ་ལྟར་རོ། །འོན་ཏེ་བྱང་
ཆུབ་སེམས་དཔའི་བསླབ་པ་ལ་ནན་ཏན་དུ་བྱེད་པ་ནི་ཕ་རོལ་ཏུ་ཕྱིན་པའི་ལུགས་
ཡིན་གྱི། གསང་སྔགས་ལ་མི་དགོས་སོ་སྙམ་དུ་མི་བཟུང་སྟེ། དཔལ་སམ་བྷུ་ཊི་
དང༌། རྡོ་རྗེ་མཁའ་འགྲོ་དང་། རྡོ་རྗེ་རྩེ་མོ་རྣམས་སུ། བྱང་ཆུབ་སེམས་ནི་བླ་ན་
མེད། །དམ་ པ་ བདག་ གིས་ བསྐྱེད་ པར་ བགྱི། །ཚུལ་ ཁྲིམས་ ཀྱི་ ནི་ བསླབ་ པ་
དང༌། །དགེ་ བའི་ ཆོས་ ནི་ སྡུད་ པ་ དང་། །སེམས་ ཅན་ དོན་ བྱེད་ ཚུལ་ ཁྲིམས་
གསུམ། །སོ་སོར་བརྟན་པོར་བདག་གིས་གཟུང་། །ཞེས་རྡོ་རྗེ་ཐེག་པའི་སྡོམ་པ་
འཛིན་པ་ན་སེམས་བསྐྱེད་ནས་ཚུལ་ཁྲིམས་རྣམ་པ་གསུམ་ལ་སློབ་པར་ཁས་ལེན་
པར་ གསུངས་ཤིང་། གཞན་ ཡང་ བླ་ མེད་ ཀྱི་ དཀྱིལ་ཆོག་ ཚད་ ལྡན་ མང་ པོར་
གསུངས་སོ། །བྱང་ཆུབ་གཞུང་ལམ་ལས་ཀྱང་། དཀྱིལ་འཁོར་གྱི་ཆོ་ག་ ཁུངས་
ཐུབ་དུ་མར་ཡང་ཐུན་མོང་དང་ཐུན་མོང་མ་ཡིན་པའི་སྡོམ་པ་གཉིས་གཉིས་འཛིན་
དགོས་པར་གསུངས་པའི་ཐུན་མོང་བ་ནི་བྱང་ཆུབ་སེམས་དཔའི་སྡོམ་པ་ཡིན་པས་
ཕྱིར་དང་། སེམས་བསྐྱེད་ནས་བྱང་སེམས་ཀྱི་བསླབ་པ་བཟུང་སྟེ་ཁས་ལེན་བྱས་
པ་ལྟར་ཚུལ་ཁྲིམས་གསུམ་མམ་ཕ་རོལ་ཏུ་ཕྱིན་པ་དྲུག་ལ་སློབ་པ་ལས་གཞན་
པའི་ལམ་ཕ་རོལ་ཏུ་ཕྱིན་པའི་ཐེག་པ་ཆེན་པོ་ལ་ཡང་མེད་པའི་ཕྱིར་དང་། དེ་ཡང་
-317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གསང་སྔགས་ཀྱི་རྒྱུད་སྡེ་བཞི་གང་གི་སྒོར་འཇུག་ཀྱང་དགོས་པའི་ཕྱིར་སེམས་
བསྐྱེད་དང༌། ཕར་ ཕྱིན་དྲུག་གི་ལམ་ནི་རྡོ་ རྗེ་ ཐེག་ པ་ དང༌། ཕར་ ཕྱིན་ཐེག་ པ་
གཉིས་ཀའི་ལམ་ཐུན་མོང་བ་ཡིན་གྱི། སྔགས་ཀྱི་ཐེག་པ་བས་རྣམ་པ་ཐམས་ཅད་
དུ་འདོར་དུ་མི་རུང་ངོ༌། །ཞེས་གསུངས་པ་ལྟར་རོ། །འཇམ་དཔལ་རྩ་རྒྱུད་ལས་
ཀྱང་། ཆོས་གསུམ་དང་ལྡན་ན་སྔགས་ ཀྱི་སྤྱོད་པ་ཡོངས་སུ་དག་པར་གྱུར་ཏེ། །
གསུམ་པོ་གང་ཞེ་ན། སེམས་ཅན་ཐམས་ཅད་ཡོངས་སུ་མི་གཏོང་བ་ཉིད་དང༌།
བྱང་ ཆུབ་ སེམས་ དཔའི་ ཚུལ་ ཁྲིམས་ ཀྱི་ སྡོམ་ པ་ སྲུང་ བ་ དང༌། རང་ གི་ སྔགས་
ཡོངས་སུ་མི་གཏོང་བ་ཉིད་དོ། །ཞེས་དང་། རྡོ་རྗེ་རྩེ་མོ་ལས་ཀྱང་། ཕ་རོལ་ཕྱིན་
དྲུག་སྤྱོད་པ་ལ། །གོ་རིམ་བཞིན་དུ་བསླབ་པར་བྱ། །སེམས་ཅན་གྱི་ནི་དོན་ལྡན་
པས། །བྱང་ཆུབ་སེམས་དཔའི་སྤྱོད་པ་སྤྱད། །ཅེས་དང་། རྡོ་རྗེ་གུར་གྱི་ལེའུ་བཅུ་
གཉིས་ པ་ ལས་ ཀྱང་། བདག་ གིས་ བྱང་ ཆུབ་མཆོག་ སེམས་བསྐྱེད། །ཨེ་མ་ ཧོ་
སེམས་ཅན་ཀུན་མགྲོན་གཉེར། །བྱང་ཆུབ་སྤྱོད་མཆོག་མཛད་བཞིན་སྤྱད། །འགྲོ་
ལ་ཕན་ཕྱིར་སངས་རྒྱས་ཤོག །ཅེས་སོགས་རྒྱུད་སྡེ་གོང་འོག་ཐམས་ཅད་དུ་ནན་
ཏན་ཤིན་ཏུ་ཆེ་བར་གསུངས་པས་ཚུལ་འདི་ལ་ངེས་པ་བསྟན་པོ་ཐོབ་པ་གནད་
ཤིན་ཏུ་ཆེའོ། །དེ་ཡང་གོང་དུ་བཤད་ཟིན་པ་ལྟར། བྱང་ས་དང་བསླབ་བཏུས་ནས་
གསུངས་པ་འདི་རྣམས་ལ་གཞི་བྱས། མདོ་སྡེ་རིན་པོ་ཆེ་རྣམས་ཞིབ་ཏུ་བལྟས་
ནས་མཐའ་དག་པར་ཤེས་དགོས་ཏེ། བྱང་ཆུབ་སེམས་དཔའི་བསླབ་བྱ་ནི་མཐའ་
ཡས་ཤིང་མི་ཤེས་པ་ལྟུང་བ་འབྱུང་བའི་རྒྱུ་ཡིན་པས་རང་གིས་མ་ཤེས་པར་བསླབ་
བྱ་རྣམས་བསྲུང་ཐབས་མེད་ པའི་ ཕྱིར་རོ། །དེ་ལྟར་བྱང་སའི་ཚུལ་ཁྲིམས་ལེའུ་
ལས། བྱང་སེམས་ཀྱི་ཚུལ་ཁྲིམས་ཀྱི་སྡོམ་པ་ཡང་དག་པར་བླངས་པ་ལ་གནས་
- 318 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པའི་བྱང་ སེམས་དེས་འདི་ལྟར་བདག་ཉིད་ ཀྱིས་ཀྱང་བརྟག་ཅིང་འདི་ནི་བྱང་
སེམས་ཀྱི་བྱར་རུང་བའི་ཆ་ཡིན་ནོ། །འདི་ནི་བྱ་བའི་ཆ་མ་ཡིན་སྙམ་དུ་འཇུག་
ལྡོག་གི་གནས་རྣམས་ཤེས་པར་བྱས་ལ། དེ་ཕྱིན་ཆད་ནི་དེ་ཇི་ལྟར་གཏན་ལ་ཕབ་
པ་དེ་ཁོ་ན་བཞིན་དུ་ལས་སུ་བསྒྲུབ་པར་བྱ་ཞིང་བསྲུང་བར་བྱའོ། །བྱང་སེམས་ཀྱི་
སྡེ་སྣོད་དམ་སྡེ་སྣོད་ཀྱི་མ་མོ་བསྡུས་པ་འདི་ལས་ཀྱང་མཉན་ཏེ་མདོ་སྡེ་དེ་དང་དེ་
དག་ཏུ་བྱང་སེམས་ཀྱི་བསླབ་པའི་གཞི་སྟོང་ཕྲག་དུ་མ་གསུངས་པ་དག་བསྒྲུབ་
པའི་ཕྱིར་དེ་ཁོ་ན་བཞིན་དུ་བསླབ་པར་བྱའོ། །ཞེས་དང་། བྱང་ཆུབ་གཞུང་ལམ་
ལས། སྤྱིར་ན་མདོ་སྡེ་རིན་པོ་ཆེ་རྣམས་དང་ཁྱད་པར་དུ་བྱང་ས་དང་བསླབ་བཏུས་
རྣམས་མཉན་དགོས་ལ་དེ་ཙམ་མ་ནུས་ནའང་ཚུལ་ཁྲིམས་ཀྱི་ལེའུ་ཙམ་རེ་ངེས་
པར་མ་ཉན་ན་བྱང་སེམས་ཀྱི་བསླབ་བྱ་ལ་ཆེས་ཤིན་ཏུ་རྨོངས་པར་འགྱུར་བས་
དེའི་ཐེག་པ་ཆེན་པོ་ནི་མིང་ཙམ་སྟེ་བྱིས་པ་རྣམས་འདྲིད་པར་ནུས་ཀྱི་ཐེག་པ་ཆེན་
པོའི་གཞུང་ཆེན་པོ་རྣམས་ལ་ཉམས་ལེན་གྱི་ངེས་པ་རྙེད་པའི་མཁས་པ་སུ་ཞིག་
དགའ་བ་འགྱུར། ཞེས་དང་། བྱང་སེམས་རྣམས་ཀྱི་བསླབ་པའི་གཞི་སྔར་བཤད་
པ་འདི་དག་ནི་མདོ་སྡེ་ལས་དངོས་སུ་འབྱུང་བ་ཤ་སྟག་སྟེ་ཚུལ་ཁྲིམས་གསུམ་
ལས་ བརྩམས་ནས་ སྟོན་ པས་ མདོ་ སྡེ་གཞན་དང་ གཞན་ དུ་ ཐོར་ བུ་ ཐོར་བུར་
གསུངས་པའི་ཐོར་བུ་དེ་དག་བྱང་སེམས་ཀྱི་སྡེ་སྣོད་ཀྱི་མ་མོ་འདིར་ཕྱོགས་གཅིག་
དང་རྒྱུན་གཅིག་ཏུ་ཚང་བར་འཕགས་པ་ཐོགས་མེད་ཀྱི་བཤད་པའོ། །དེ་ལྟར་ན་
རང་བཟོ་དང་བྲལ་བའི་བསླབ་པའི་གནས་ལ་བསླབ་པར་བྱ་བའི་ཕྱིར་དུ་བྱང་
སེམས་གུས་པ་སྐྱེས་པས་བསམ་པ་ཕུན་སུམ་ཚོགས་པ་གསུམ་གྱིས་གཞན་ལས་
སྡོམ་པ་ཡང་དག་པ་བླངས་ནས་བསླབ་པ་ལ་སྙིང་ཐག་པ་ནས། མཆོག་ཏུ་གུས་
319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པར་བྱས་ཏེ་ཇི་ལྟར་བཅས་པ་ལས་མི་འགལ་བར་བསླབ་པར་བྱའོ། །ཞེས་དང༌།
བྱང་ས་ལས་ཀྱང་། བྱང་ཆུབ་སེམས་དཔའ་གང་དག་བདག་ནི་བྱང་ཆུབ་སེམས་
དཔའོ་ཞེས་ཁས་འཆེ་བར་གནས་ལ་བྱང་ཆུབ་སེམས་དཔའི་བསླབ་པ་རྣམས་ལ་
ལེགས་པར་མི་སྒྲུབ་པ་དེ་དག་ནི་བྱང་ཆུབ་སེམས་དཔའ་ལྟར་བཅོས་པ་ཡིན་པར་
རིག་པར་བྱ་སྟེ་བྱང་ཆུབ་སེམས་དཔའ་ཡང་དག་པ་མ་ཡིན་ནོ། །བྱང་ཆུབ་སེམས་
དཔའ་གང་དག་བདག་ནི་བྱང་ཆུབ་སེམས་དཔའ་ཡིན་ནོ་ཞེས་ཁས་འཆེ་བར་
གནས་ལ་བྱང་ཆུབ་སེམས་དཔའི་བསླབ་པ་རྣམས་ལ་ཡང་ལེགས་པར་སློབ་པ་དེ་
དག་ནི་ཡང་དག་པའི་བྱང་ཆུབ་སེམས་དཔའ་ཡིན་པར་རིག་པ་བྱའོ། །ཞེས་དང་།
སྤྱོད་འཇུག་ལས་ཀྱང་། རྟག་པར་དགེ་བའི་བཤེས་གཉེན་ནི། །ཐེག་ཆེན་དོན་ལ་
མཁས་ པ་ དང༌། །བྱང་ ཆུབ་ སེམས་ དཔའི་བརྟུལ་ཞུགས་ མཆོག །སྲོག་ གི་ ཕྱིར་
ཡང་མི་བཏང་ངོ་། །དཔལ་འབྱུང་བ་ཡི་རྣམ་ཐར་ལས། །བླ་མ་བསྟེན་པའི་ཚུལ་
ལྟར་བསླབས། །འདི་དང་སངས་རྒྱས་བཀའ་སྩལ་གཞན། །མདོ་སྡེ་བཀླགས་ནས་
ཤེས་པར་བྱ། །མདོ་སྡེ་རྣམས་ལས་བསླབ་པ་སྣང་། །དེ་བས་མདོ་སྡེ་བཀླག་པར་
བྱ། །ནམ་མཁའི་སྙིང་པོའི་མདོ་སྡེ་ནི། །ཐོག་མ་ཉིད་དུ་བལྟ་བར་བྱ། །གང་ཕྱིར་
རྟག་ཏུ་སྤྱད་པ་ནི། །དེ་ལས་རྒྱ་ཆེར་རབ་སྟོན་པས། །བསླབ་པ་ཀུན་ལས་བཏུས་
པ་ཡང་། །ངེས་པར་ཡང་དང་ཡང་དུ་བལྟ། །ཡང་ན་རེ་ཞིག་མདོར་བསྡུས་པའི། །
མདོ་རྣམས་ཀུན་ལས་བཏུས་པ་བལྟ། །འཕགས་པ་ཀླུ་སྒྲུབ་ཀྱིས་མཛད་པའི། །
གཉིས་ པོའང་འབད་ པས་ བལྟ་བར་བྱ། །ཞེས་གང་གསུངས་ པ་ལྟར་ རོ། །ཕར་
ཕྱིན་ཐེག་པ་བ་དང་འདི་གཉིས་སྡོམ་པའི་བསྲུང་བྱ་རྩ་ལྟུང་དང་ཉེས་བྱས་ཀྱི་ངོ་བོ་
རྣམས་འདྲ་ཡང་། བསྲུངས་པའི་ཕན་ཡོན་དང་མ་བསྲུངས་པའི་ཉེས་དམིགས་ཆེ་
- 320 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཆུང་མི་འདྲ་ཞིང་། བསྲུང་ཚུལ་ཡང་སྔགས་ཀྱི་སྐབས་འདིར་བསམ་པ་ཆེས་ཤུགས་
དྲག་པ་དགོས་ཏེ། འདིར་དཀྱིལ་འཁོར་གྱི་ལྷ་དང་བླ་མ་དཔང་དུ་བཞག་སྟེ་སངས་
རྒྱས་མྱུར་དུ་བསྒྲུབ་ཕྱིར་སྡོམ་པ་བླངས་པ་ཡིན་ཞིང་། དེ་ཡང་རྡོ་རྗེའི་མནའ་ཆུ་
བཏུང་ནས་བཅས་མཚམས་སྲོག་གི་ཕྱིར་ཡང་མི་གཏོང་བར་དམ་བཅས་པ་ཡིན་
པས། ཚུལ་དེ་དག་གི་གནད་ཤེས་ན་དམ་ཚིག་དང་སྡོམ་པ་ལམ་གྱི་གཞིར་ངེས་
ནས་དེ་བསྲུང་བ་གཙོ་བོར་བྱེད་པ་འོང་གི །དེ་ལྟ་མིན་ན་སྲུང་བློ་བྱས་ཀྱང་ཚིག་
ཙམ་མམ་གཞན་གྱི་ལད་མོ་ཙམ་དུ་འགྱུར་བས་བྱ་སྤྱོད་ཀྱི་དཀྱིལ་འཁོར་དུ་དབང་
ཐོབ་པ་རྣམས་ ཀྱིས་ དབང་ དུས་ སུ་སྡོམ་ པ་ ཇི་ ལྟར་ ཁས་ བླངས་ པ་དང་། དེའི་
བཅས་མཚམས་ཇི་ལྟར་ཡིན་པ་དང་། བཅས་པ་དེ་ཇི་ལྟར་བསྲུང་བའི་ཚུལ་རྣམས་
ཤེས་པ་གནད་ཀྱི་དོན་ནོ། །དེ་ཡང་སྡོམ་གསུམ་རྣམ་གཞག་ལས། དེས་ན་དབང་
བསྐུར་བའི་སྐབས་སུ་བྱང་སེམས་ཀྱི་སྡོམ་པ་འཛིན་དགོས་མི་དགོས་ཀྱི་རྟོག་པ་
ཙམ་ཡང་མ་བཞུགས་ན་དབང་ཐོབ་ནས་བྱང་སེམས་ཀྱི་སྡོམ་པའི་རྩ་ལྟུང་དང༌།
བསླབ་བྱ་རྣམས་ཤེས་པ་བྱས་ནས་བསྲུང་དགོས་པ་ལ་ཐེ་ཚོམ་ཙམ་ཡང་མ་ཞུགས་
པ་ལྟ་སྨོས་ཀྱང་ཅི་དགོས་པར་འགྱུར་པའི་རྡོ་རྗེ་སློབ་དཔོན་ཀྱི་གཟུགས་བརྙན་
དག་གིས་སློབ་མ་རྣམས་ལ་བྱང་སེམས་དང་སྔགས་ཀྱི་སྡོམ་པ་གང་གི་ཡང་བསླབ་
བྱ་གང་ལ་ཡང་ཚུལ་ཇི་ལྟར་བསླབ་དགོས་པའི་བརྡ་གང་ཡང་མི་སྦྱོར་བར་དབང་
རྫོགས་པར་བསྐུར་བའི་ཆོ་ག་ལན་བརྒྱ་ཕྲག་དུ་མ་སྒྲུབ་པར་བྱེད་པ་དག་ནི་རང་
གཞན་གཉིས་ཀ་ཕུང་བར་བྱེད་པའི་ཐབས་གོང་ན་མེད་པ་ཡིན་པར་ཤེས་པར་
བྱས་ནས་རྣམ་དཔྱོད་དང་ལྡན་པ་དག་གིས་དྲི་རབ་ཏུ་མནམ་པའི་མི་གཙང་བའི་
ཕུང་པོ་ཆེན་པོ་འབུས་གཡེངས་པ་དང་ཆོས་མཚུངས་པར་བལྟར་བར་བྱའོ། །དེའི་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཕྱིར་རྒྱུད་སྡེ་བཞི་པོ་གང་ཡང་རུང་བའི་དཀྱིལ་འཁོར་དུ་རིག་པའི་དབང་ཙམ་ཞིག་
ཐོབ་པ་ཡན་ཆད་ཐམས་ཅད་ ཀྱིས་ ཀྱང་ བྱང་ སེམས་ ཀྱི་སྡོམ་པའི་རྩ་ལྟུང་དང་
བསླབ་བྱ་རྣམས་ཤེས་ པར་ བྱས་ནས་ འབད་ པ་ཐམས་ཅད་ ཀྱིས་ ལེགས་པར་
བསྲུང་བ་ཉིད་མཆོག་ཏུ་གལ་ཆེ་སྟེ། འདི་མེད་ན་འགྲམ་རྩ་ཟགས་པའི་ཁང་རུལ་
དང་འདྲའོ། །ཞེས་དང༌། དེ་བས་ན་ད་ལྟ་བྱ་རྒྱུད་ཀྱི་དབང་བསྐུར་མང་དུ་བྱེད་པའི་
སློབ་དཔོན་དང་སློབ་མ་ཕལ་ཆེར་བ་ལ་དབང་དེ་ཉིད་ཀྱི་སྐབས་སུ་སྡོམ་པ་གང་
གཟུང་དང་། རྩ་ལྟུང་སོགས་ཇི་ཙམ་ཞིག་བསྲུང་རྒྱུ་ཡིན་པ་དང་དབང་དེ་ཐོབ་ནས་
བསླབ་བྱའི་གནས་ཇི་ལྟ་བུ་དག་ལ་བསླབ་ པར་ བྱ་ ཞིང་མ་བསླབས་ན་ ཉེས་
དམིགས་ཇི་ལྟར་འབྱུང་བ་ལ་བློ་ཁ་ཕྱོགས་པ་མི་སྣང་བས། གང་ཟག་དམ་པར་
རང་གཞན་བསླུ་བར་མི་བྱེད་པ་དག་གིས་ནི་གནས་དེ་དག་ལ་མཁས་པར་བྱ་སྟེ་
བླང་དོར་ཚུལ་བཞིན་དུ་བྱ་བར་རིགས་པ་ཡིན་ནོ། །ཞེས་གང་གསུངས་པ་ལྟར་
རོ། །དེ་ལྟར་སྡོམ་པའི་བསྲུང་བྱའི་གཙོ་བོ་རྩ་ལྟུང་དང་ཉེས་བྱས་རྣམས་ལ་བསྲུང་
ཚུལ་མདོར་བསྡུས་ཙམ་བཤད་པ་ཡིན་ལ། རྒྱུད་སྡེ་ནས་གསུངས་པའི་དམ་ཚིག་
གཞན་བསྟན་པ་ནི། བླ་མ་ལ་བརྙས་སྨོད་མི་བྱ་བ་དང་། སྔགས་ཀྱི་གསང་བ་སྣོད་
མིན་ལ་མི་བསྟན་པ་སོགས་དབང་གི་ཆོ་ག་ལས་དངོས་སུ་འབྱུང་བ་རྣམས་དང་།
དབང་ཆོག་གི་ཚིག་ལ་དངོས་སུ་མི་གསལ་ཡང་བྱ་སྤྱོད་ཀྱི་དཀྱིལ་འཁོར་དུ་དབང་
ཐོབ་པ་རྣམས་ཀྱིས་བསྲུང་བྱའི་དམ་ཚིག་མཐའ་ཡས་པ་ཞིག་རྒྱུད་ལས་གསུངས་
ཏེ། དེ་ལས་འདིར་འགའ་ཞིག་བྲི་བར་ བྱའོ། །དེ་ ཡང་ དམ་ ཚིག་གསུམ་བཀོད་
པའི་ རྒྱུད་ ལས། དམ་ ཚིག་ འདི་ རྣམས་ བསྟན་ པར་ བྱའོ། ཁྱོད་ ཀྱིས་ བྱང་ ཆུབ་
སེམས་དཔའ་ཡི། །ཐེག་པ་འདི་ལ་དམ་ཚིག་སྲུངས། །དམ་པའི་ཆོས་ཀྱང་སྤང་མི་
- 322 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱ། །སངས་རྒྱས་བྱང་ཆུབ་སེམས་དཔའ་ལ། །མི་གུས་མི་ བྱ་ སྤང་མི་བྱ། །སྲོག་
ཆགས་གསད་པར་མི་བྱ་ཞིང་། །བླ་མ་ལ་ཡང་བརྙས་མི་བྱ། །སྔགས་དང་ཕྱག་རྒྱ་
སྤང་ མི་ བྱ། །ཉམས་ པར་ མི་ བྱ་བདག་གི་མིན། །རྡོ་ རྗེ་ འདྲ་བ་འགོམ་མི་ བྱ། །
བཟང་བར་མི་བྱ་སེར་སྣ་མིན། །འདི་སྤྱོད་པའི་རྒྱལ་པོ་གསང་སྔགས་ཀྱི་སྒོའི་སྤྱད་
པ་སྤྱོད་པའི་བྱང་ཆུབ་སེམས་དཔའ་ཚུལ་ཁྲིམས་ལྡན་པ་ལ་མངོན་སྤྱོད་མི་བྱའོ། །
གནོད་པ་བྱེད་པ་ལ་ཡང་མི་བྱའོ། །སྡིག་པའི་ལས་ཀྱང་མི་བྱ་ཞིང་། །བྱིས་པའི་
ཆོས་ཀྱང་མི་བྱའོ། །བླ་མ་ལ་ནི་ལྷ་བཞིན་བྱ། །མདོར་ན་བདག་དང་གཞན་དག་
ལ། །གནོད་ པར་ འགྱུར་ བ་ དེ་ མི་ བྱ། །སྲིད་ པའི་ སྡུག་བསྔལ་རྒྱ་ མཚོ་ ལས། །
འདིས་ནི་ངེས་པར་འདའ་བར་བྱེད། །སྟོན་པའི་བསྟན་པ་བདུད་རྩི་ཉིད། །ཐུགས་
རྗེ་ཆེན་པོའི་བསྟན་པ་ལས། །སླར་ཡང་ཉམས་པར་མི་འགྱུར་ཞིང་། །སྡུག་བསྔལ་
མི་འགྱུར་ངན་འགྲོར་མིན། །མྱུར་དུ་ཞི་བར་འགྱུར་བའང་མིན། །འདི་ལྟར་གསང་
སྔགས་སྤྱོད་པ་ཡི། །དམ་ཚིག་འདི་ནི་སངས་རྒྱས་རྣམས། །སྲས་དང་བཅས་པས་
ཁྱོད་ལ་གསུངས། །གང་ཞིག་རྣམ་པ་འདི་ལྟ་བུས། །ལུས་དང་མཐུན་པའི་ཡོན་
ཏན་འབྱུང༌། །དད་མེད་ངན་འགྲོ་འགྲོ་མི་བྱ། །སངས་ རྒྱས་ སྲས་བཅས་ཡོངས་
རྣམས་ཀྱི། །སྨོན་ལམ་ལ་ཡང་སྤྱོད་པར་བྱ། །ཀུན་རྫོབ་ཏུ་ནི་མི་ལྡོག་པར། །རྒྱལ་
བའི་བདག་ཉིད་སྐྱེས་པས་མཐོང་། །རིང་དུ་མི་བྱེད་ཆེས་ གྲངས་པས། །སེམས་
ཅན་དོན་དུ་སྨོན་པར་བྱེད། །ཅེས་དང་། སྨོན་ལམ་དང་རྗེས་སུ་མཐུན་པ། བརྩོན་
འགྲུས་དང་ རྗེས་སུ་མཐུན་པས་བྱང་ཆུབ་སེམས་དཔའི་སྤྱོད་པ་ལ་མངོན་པར་
ཕྱོགས་ཤིང་འཇུག་ན། ངེས་པར་འགྲུབ་པར་འགྱུར་རོ། །འདི་དག་ནི་རྟག་ཏུ་བྱ་
བའི་ཆོ་ག་ཡིན་ནོ། །ཡང་ན་སོམ་ཉི་མེད་པའི་དད་པས། ཇི་ལྟར་ནུས་པའི་ཆོ་གས་
-323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བྱའོ། །དེ་ནས་འཕགས་པ་སྡོང་པོ་བཀོད་པ་ལ་སོགས་པའི་ཆོས་ཀྱི་གླེགས་བམ་
མམ། བྱང་ཆུབ་སེམས་དཔའི་སྤྱོད་པ་རྒྱ་ཆེ་བའི་ལུགས་རྒྱས་པར་བྱེད་པའི་མདོ་
སྡེ་ གདོན་ པར་ བྱའོ། །ཞེས་ གསུངས། དཔུང་བཟང་ གིས་ ཞུས་ པའི་ རྒྱུད་ ལས།
གྲགས་དང་མ་གྲགས་རྙེད་དང་མ་རྙེད་དང་། །བདེ་དང་སྡུག་བསྔལ་དེ་བཞིན་
བསྟོད་སྨད་དང༌། སེམས་ཀྱིས་འཇིག་རྟེན་ཆོས་རྣམས་རབ་བཅོམ་སྟེ། །སྡིག་པའི་
གནས་སུ་གྱུར་པ་སྤང་བར་བྱ། །དཔེར་ན་རྒྱ་མཚོ་སྐད་ཅིག་ཙམ་ཡང་ནི། །མི་ཡི་
རོ་དང་ལྷན་ཅིག་མི་གནས་ལྟར། །དེ་བཞིན་རྣམ་རྟོག་སེམས་ཀྱིས་སྡིག་བྱས་པ། །
སྔགས་པས་སྐད་ཅིག་ཙམ་ཡང་གནས་མི་བྱ། །དཔེར་ན་རླུང་མེད་ཁང་པའི་ནང་
དུ་ནི། །མར་མེ་བཅུགས་པ་མི་གཡོ་འབར་བ་ལྟར། །རྩེ་གཅིག་སེམས་ཀྱིས་ཟློས་
ལ་མངོན་དགའ་བའི། །ལུས་ལ་ཆོས་ཀྱང་དེ་བཞིན་འབར་བར་འགྱུར། །སྟངས་
སྟབས་མཆོད་པ་དང་ནི་གར་བྱེད་དང༌། །གླུ་ལེན་རྔ་བརྡུང་སྐྱེ་བོས་དཔྱས་འགྱུར་
དང༌། །ལྷག་པའི་ང་རྒྱལ་འདྲིད་དང་འདོད་ཆེན་དང༌། །རྒྱན་པོ་དང་ནི་འདུས་པ་
བལྟ་འདོད་དང་། །དུས་མིན་གཉིད་དང་མི་འགྲུབ་སྨྲ་བ་དང་། །བསྟན་བཅོས་དན་
དང་སྙན་དངགས་ཀློག་འདོན་དང་། །ཆགས་དང་འཚིག་དང་དྲེགས་དང་རྒྱགས་
པ་དང་། །ཞེ་ལ་འཛིན་དང་ལེ་ལོ་གཡོ་སྒྱུ་སྤང་། །ཤ་ཆང་ཀེའུ་ཙོང་དང་སྒོག་རྡོག་
དང་། །འབྲུ་མར་ཏིལ་དང་ལ་ཕུག་སུ་ར་ན། །འབྱུང་པོའི་ཟས་དང་ལྷ་བཤོས་
གཏོར་མ་དང༌། །གུ་ལང་མཆོད་བྱས་གཏོར་མ་མི་ཟའོ། །ངས་ནི་སྔགས་ལ་ཁ་
ཟས་དཀར་གསུམ་དང་། །རྩ་བ་རྡོང་བུ་འབྲས་བུ་ཚོད་མ་དང༌། །ཞོ་དང་ནས་དང་
འོ་མ་མར་དག་དང་། །འབྲུ་མར་ཚིགས་མ་དར་བ་འོ་ཀོན་དང་། །ཐུག་པ་རྣམས་
ནི་བཟའ་བཏུང་ཡིན་པར་གསུངས། ཞེས་དང༌། སངས་ རྒྱས་ ཀྱི་གསུངས་ཡན་
-324 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལག་བརྒྱད་ལམ་ནི། ཡང་དག་འཚོ་དང་ལས་མཐའ་ཏིང་འཛིན་དང་། །རྩོལ་དང་
རྟོག་དང་དྲན་དང་ལྟ་བ་རྣམས། །སོ་སོ་སོ་སོར་ཡང་དག་བསྟེན་པར་བྱ། །ལམ་
འདི་རྣམས་ཀྱིས་གསང་སྔགས་དངོས་གྲུབ་ཅིང་། །དེ་བཞིན་འདིས་ནི་མཐོ་རིས་
ཐར་པ་ཐོབ། །རྒྱལ་སྲས་སྔོན་གྱི་རྒྱལ་བ་འདས་པ་དག །འདི་ནས་གཤེགས་ཤིང་
དེ་བཞིན་གཤེགས་པར་གྱུར། །དོགས་མེད་སེམས་ཀྱི་ལུས་དང་ངག་ཡིད་ཀྱིས། །
གུས་པས་བསོད་ནམས་གང་དག་བསགས་པ་ཡང་། །བདེ་ གཤེགས་གསུངས་
པའི་བདེན་པའི་ལམ་དམིགས་ན། །དགེ་བའི་ལམ་དེ་ཡང་དག་བསྐྱེད་པ་ཡིན། །
ཡོངས་སུ་འཛིན་པ་རྣམ་པར་སྤངས་ནས་སུ། །ཆོས་གོས་དང་ནི་བསོད་སྙོམས་ངན་
ངོན་དང་། །སྨན་དང་མལ་སྟན་ངན་ངོན་ཙམ་གྱིས་ཀྱང་། །ཆོག་པའི་སེམས་དང་
ལྡན་པས་བསོད་ནམས་ཐོབ། །བདག་ལ་བསྟོད་པ་ནམ་ཡང་མི་བྱ་ཞིང་། །སེམས་
ཅན་གཞན་ལ་སྨད་པར་མི་བྱའོ། །སྟག་དང་སྦྲུལ་དང་མེ་འདྲར་འཇིག་རྟེན་དག །
སམ་ནས་ སྤངས་ཏེ་དབེན་པ་བསྟེན་པར་བྱ། །བུད་མེད་མཚན་ཉིད་སྐྱེས་པའི་
མཚན་ཉིད་དང་། །སྨན་དང་གླང་ཆེན་བརྟག་ པའམ་སྐར་མའི་དཔྱད། །མཚོན་
བརྟག་པའམ་རྟ་དཔྱད་དང་བཟོའམ། །བསྟན་བཅོས་ངན་པ་སློབ་ཅིང་ཀློག་པ་
སྤང་། །གླང་ཆེན་རྟ་དང་བ་ལང་ བྱ་གག་ཁྱི། །གོང་མོ་སྲེག་པ་ངུར་པ་སྐྱེས་པ་
དང་། །བུད་མེད་བུ་མོ་བྱིས་པ་ར་ལུག་སོགས། །འཐབ་མོ་འགྱེད་པ་མི་བྱ་མི་
བལྟའོ། །ཡུལ་གྱི་གཏམ་དང་མི་དབང་བསྟན་པ་དང་། །དམག་དང་གྱད་དང་ན་
ཆུང་གཏམ་དག་དང་། །སྒྲུང་ལྡེབས་དང་ནི་སྔོན་གྱི་ལོ་རྒྱུས་དང་། །འདོད་ཆགས་
དང་ནི་སྨད་འཚོང་གཏམ་མི་བྱ། །ཞེས་དང༌། གང་ཞིག་དགྲ་བཅོམ་ཕ་མ་གསོད་
པ་དང་། །མཐུན་པའི་དགེ་འདུན་དབྱེན་ནི་འབྱེད་པ་དང་། །དེ་བཞིན་གཤེགས་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལ་སྡང་བའི་སེམས་ཀྱིས་སུ། །ནམ་ཞིག་མི་དག་སྐུ་མཚལ་འབྱིན་བྱེད་པ། །ཤིན་
ཏུ་མི་བཟད་པ་ཡི་ལས་འདི་རྣམས། །རྒྱལ་བས་མཚམས་མེད་ལྔ་པོ་ཡིན་པར་
བཤད། །གཏི་མུག་ཅན་གྱིས་སྡིག་པ་བྱས་ན་ཡང་། །ཕུང་པོ་འདི་ལ་གྲུབ་པ་ཐོབ་
མི་འགྱུར། །མཆོད་རྟེན་བཤིག་ཅིང་བྱང་ཆུབ་སེམས་དཔའ་གསོད། །ཉོན་མོངས་
ཟད་པའི་མ་ནི་སུན་འབྱིན་དང་། །སློབ་པ་གསོད་ཅིང་དགེ་འདུན་རྫས་ལ་ནི། །
གང་ཞིག་འདོད་པས་མང་ཉུང་བརྐུ་འཕྲོག་པ། །མཚམས་མེད་ཉེ་ལྔར་དེ་བཞིན་
གཤེགས་པས་གསུངས། །ཚུལ་ཉམས་མི་གང་ཞིག་ནི་འདི་བྱེད་པ། །བསྐལ་པའི་
བར་དུ་མནར་མེད་སྡུག་བསྔལ་མྱོང་། །གསང་སྔགས་དངོས་གྲུབ་བསྒྲིམས་ཀྱང་
ཡོངས་མི་ འཐོབ། །གང་ ཞིག་ བདེ་ གཤེགས་ གསུང་ གི་གླེགས་བམ་དག །ཆུད་
གསོན་པ་དག་མེས་ནི་བསྲེག་ པ་དང༌། །བསམ་པ་ངན་པས་ཆུར་ནི་འདོར་བ་
དང༌། །ཡང་ན་ཆོས་ཀྱི་སྐུ་ནི་སྤོང་བའམ། །བསླབ་ཚིགས་མ་ལུས་པས་ནི་བརྒྱན་
པ་ཡིན། །དགེ་སློང་དག་དང་དགེ་སློབ་མ་གསོད་དམ། །དགེ་བསྙེན་དང་ནི་དགེ་
བསྙེན་མ་གསོད་དམ། །ངན་པའི་སེམས་ཀྱིས་ལྷ་ཁང་བསྲེག་ཀྱང་རུང་། །མི་ཡི་
ཡུལ་ན་སྡིག་པ་འདི་བྱས་པ། །དཀའ་བར་སྤྱོད་པ་ལྡན་ཡང་གྲུབ་མི་ཐོབ། །གང་
ཞིག་དཀོན་མཆོག་གསུམ་ལ་གནོད་པ་ཡི། །བསམ་པས་གནོད་པ་ཅུང་ཟད་བྱས་
ཀྱང་རུང་། །བདག་ཉིད་མནར་མེད་དམྱལ་བར་ཡུན་རིང་ཚོད། །དེ་ལས་ཐར་ཡང་
ལས་ཀྱི་དབང་གིས་ནི། །རིགས་ངན་མི་དང་དུད་འགྲོར་སྐྱེ་བ་འཐོབ། །འདི་དག་
ངས་ནི་ ཁྱོད་ལ་མདོར་བཤད་ པའོ། །གང་ ཞིག་ བྱང་ ཆུབ་ སེམས་ནི་ བླངས་ པ་
ལས། །རྨོངས་པས་འཇིག་རྟེན་ལྷ་ཚོགས་ཕྱག་བྱེད་ན། །དེ་དག་དེ་ལ་མི་དགར་
གྱུར་ནས་སུ། །དེ་ཡི་གསང་སྔགས་དངོས་གྲུབ་ཉམས་པར་བྱེད། །གང་གི་ཚེ་ན་
- 326 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སེམས་ནི་དང་བ་ཡིས། །མི་ཡི་ཡུལ་ན་བྱང་ཆུབ་སེམས་བླངས་པ། །དེ་ནི་ ཕྱིན་
ཆད་ལྷ་དང་ལྷ་མིན་དང་། །འཇིག་རྟེན་མ་ལུས་ཀུན་གྱིས་ཕྱག་བྱར་འགྱུར། །མི་ནི་
མངོན་པར་མཐོ་བ་མ་ལུས་པའི། །བསླབ་པ་མཐའ་ དག་ བླངས་ པར་ གྱུར་ པ་
དང༌། །སེམས་ཅན་ཀུན་ལ་མི་འཇིགས་སྦྱིན་པ་དང༌། །དཀོན་མཆོག་གསུམ་གྱི་
གདུང་ ཡང་ བསམ་ པ་ ཡིན། །གང་ཞིག་མི་བཟད་ ལས་བྱེད་ཐུབ་ པ་ གསོད། །
རིགས་ངན་སྤྱོད་དམ་གནོད་པར་བྱེད་པའམ། །བསམ་པ་ངན་པས་གསང་སྔགས་
ཚོགས་མི་མཆོད། །དོན་མེད་བཞིན་དུ་སེན་མོ་རྩ་གཅོད་དང་། །རྐང་པས་རྐང་པ་
ཉེད་ པར་ བྱེད་ པ་ དང༌། །ཕྱུགས་ ལ་ སོགས་ པ་ སྣ་ ཚོགས་ སྣ་ འབིགས་ དང༌། །
འཕགས་པའི་དགེ་འདུན་ལ་ནི་མི་གུས་པ། །འབྱུང་པོར་བྱིན་ནམ་ལྷ་ཡི་གཏོར་
མའམ། །ས་ལ་ལྷུང་བ་སྔགས་པས་ཟ་མི་བྱ། །འདོད་ཆགས་ཟིལ་གྱིས་ནོན་པས་
དུད་འགྲོ་དང་། །བུད་མེད་བགྲོད་བྱ་མིན་པར་བགྲོད་མི་བྱ། །གླང་ཆེན་མི་འདུལ་
སྤྲུལ་ཡང་བཟུང་མི་བྱ། །རྟ་རྒྱུག་པ་དག་ལྕག་གིས་བཞུ་མི་བྱ། །གང་ཞིག་སེམས་
ཅན་ན་དང་སྡུག་བསྔལ་ལ། །བྱམས་པའི་བསམ་པ་བརྟན་པོ་མེད་པ་དང་། །ལས་
དེ་རྣམས་དང་ལྡན་པར་གྱུར་པ་ཡིས། །དངོས་གྲུབ་ནམ་ཡང་འབྱུང་བ་མི་འགྱུར་
རོ། །དཔེར་ན་ནམ་མཁའ་མཐར་ཐུག་མེད་པ་ལ། །འདོམས་ ཀྱིས་འཇལ་བས་
མཐའ་རྟོགས་མི་ནུས་ལྟར། །དེ་བཞིན་དཀོན་མཆོག་གསུམ་ལ་བརྟེན་ནས་ནི། །
ཕན་གནོད་བྱས་པའི་དགེ་སྡིག་མཐའ་མི་རྟོགས། །རྒྱ་དང་རྙི་དོལ་རྩ་བའི་དུག་
དག་གིས། ཁྱི་ ལ་ སོགས་པའི་ སེམས་ཅན་གསོད་པ་དང་། །བྱ་རོག་ལ་སོགས་
གཟེབ་ ཀྱིས་བཅིངས་ བྱས་ན། །འདི་དང་ ཕ་རོལ་ཏུ་ཡང་གྲུབ་མི་ཐོབ། །བདུད་
དགྲའི་མེ་ཏོག་རྙིང་པ་བོར་བ་རྣམས། །རྒད་པས་མི་རྫི་མགོ་ལ་གདགས་མི་བྱ། །
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཀྲེས་པས་གདུངས་ཀྱང་དེ་དག་རྣམས་ལ་ནི། །ཕུལ་བའི་ལྷ་བཤོས་ནམ་ཡང་ཟ་
མི་བྱ། །འཇིག་རྟེན་ཚངས་པ་བརྒྱ་བྱིན་ཁྱབ་འཇུག་དང་། །དྲག་པོ་རླུང་ལྷ་སོགས་
ལ་ཕྱག་མི་བྱ། །དེ་དག་གིས་བཤད་ཆོས་ལ་མི་བརྟེན་ཅིང་། །དེ་དག་དཀའ་ཐུབ་
མི་སྤྱད་རྟགས་མི་མཆོད། །དེ་དག་ཆོས་ལའང་ངན་སེམས་མི་བྱ་ཞིང་། །དེ་ཡི་སྤྱོད་
ལ་ནམ་ཡང་དགའ་མི་བྱ། །དེ་དག་བསྟོད་པ་མི་འདོན་སྔགས་མི་བཟླས། །སྦྱིན་
པ་སྦྱིན་ཚེ་སྙིང་རྗེ་བསྐྱེད་ནས་སྦྱིན། །བདེ་བར་གཤེགས་པ་ཀུན་གྱིས་བསྟེན་པ་
ཡི། །གནས་དང་རྒྱལ་སྲས་རྣམས་ལ་ཕྱག་བྱའོ། །རང་སངས་རྒྱས་དང་རྒྱལ་བའི་
ཉན་ཐོས་རྣམས། །དེ་དག་རྟག་ཏུ་ཕྱག་བྱའི་གནས་ཡིན་ནོ། །ཇི་ལྟར་ཟླ་བ་ཚེས་
ལ་མི་རྣམས་ནི། །ཕྱག་འཚལ་ཉ་ལ་སུས་ཀྱང་ ཕྱག་མི་འཚལ། །དེ་བཞིན་དད་
པས་རྒྱལ་བའི་ཐུགས་སྲས་ལ། །ཕྱག་བྱའི་དེ་ལྟར་བདེ་བར་གཤེགས་ལ་མིན། །
འཇིག་རྟེན་ཀུན་གྱི་མངོན་མཐོ་བསླབ་པ་ཅན། །སྙིང་རྗེའི་བདག་ཉིད་འགྲོ་བའི་
དོན་དུ་ནི། །སྐྱེ་བ་ལེན་པས་དེ་ལ་ཅི་ཡི་ཕྱིར། །བུ་གཅིག་བདག་ཉིད་ཀུན་གྱིས་
ཕྱག་མི་བྱ། །སྐྱེས་བུ་བསམ་པས་རྨད་བྱུང་ རྫུ་ འཕྲུལ་ཅན། །དེ་ལ་མི་ངན་གང་
ཞིག་མི་འདུད་པ། །དེ་ལ་རྒྱལ་བ་ཐམས་ཅད་ཐུགས་ནུར་ནས། །དེ་ཡི་གསང་
སྔགས་དངོས་གྲུབ་མི་ སྩོལ་ལོ། །ཞེས་ གསུངས་སོ། །གསང་བ་སྤྱི་ རྒྱུད་ལས། །དེ་
ནས་བླ་མས་སློབ་མ་རྣམས། །མ་ཡེངས་ལེགས་པར་བཀོད་ནས་སུ། །ཤེས་རབ་
ཕ་རོལ་ཕྱིན་བཀླགས་ཏེ། །དམ་ཚིག་འདི་དག་བསྒོ་བར་བྱ། །དེ་རིང་ཕྱིན་ཆད་
ཁྱེད་རྣམས་ ཀྱིས། །སངས་ རྒྱས་ཆོས་དང་ དགེ་ འདུན་ དང་། །བྱང་ ཆུབ་སེམས་
དཔའ་རྣམས་དང་ནི། །རིག་ སྔགས་གསང་ སྔགས་ཚོགས་རྣམས་ལ། ། དད་ པ་
རབ་ཏུ་བརྟན་པར་བྱ། །རྟག་པར་ཕྱག་རྒྱ་ཆེན་པོ་ལ། ཁྱད་པར་དུ་ནི་མོས་པར་
-328 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱ། །དམ་ཚིག་ཅན་དང་མཛའ་བོ་དང་། །བླ་མ་ལ་ཡང་གུས་པར་བྱ། ། ལྷ་རྣམས་
ཀུན་ལ་སྡང་མི་བྱ།།དུས་མཚམས་དག་ཏུ་མཆོད་པར་བྱ།།སྟོན་པ་གཞན་གྱི་གཟུང་
མི་མཆོད། །རྟག་ཏུ་གློ་བུར་མགྲོན་མཆོད་བྱ། །སྲོག་ཆགས་རྣམས་ལ་བྱམས་པའི་
སེམས། །རབ་ཏུ་བསྟན་པ་ཉེ་བར་བཞག །ཐེག་ཆེན་ལ་ནི་དགའ་རྣམས་ཀྱིས། །
བསོད་ནམས་དག་ལ་ནན་ཏན་བསྐྱེད། །བཟླས་བརྗོད་བྱེད་ལ་འབད་པ་ཡིས། །
གསང་སྔགས་སྤྱོད་ལ་བརྩོན་པར་བྱ། །གསང་སྔགས་རྒྱུད་ལས་བསྟན་པ་ཡི། །
དམ་ཚིག་རྣམས་ཀྱང་བསྲུང་བར་བྱ། །དམ་ཚིག་མེད་པ་རྣམས་ལ་ནི། །སྔགས་
དང༌ ཕྱག་རྒྱ་མི་ སྦྱིན་ནོ། །གསང་ སྔགས་རྒྱུད་ནི་ལེགས་བསྲུང་ཞིང་། ། དེ་ཡང་
བདག་གིས་རྟོགས་པར་བྱ། །ཞེས་གསུངས་སོ། །ལེགས་གྲུབ་ཀྱི་རྒྱུད་ལས་ཀྱང་།
དེ་ནས་གཞན་ཡང་གང་ཞིག་ལ། །གནས་ན་ཟློས་པ་པོ་རྣམས་ཀྱིས། །དངོས་གྲུབ་
མྱུར་དུ་ཐོབ་འགྱུར་བའི། །གསང་སྔགས་ཟློས་པའི་འདུལ་བ་བཤད། །སྒྲུབ་པས་
གསང་སྔགས་ཐམས་ཅད་དང༌། །ལྷ་རྣམས་དག་ནི་ཐམས་ཅད་དང་། །ཟློས་པ་
བདག་ཉིད་ཆེན་པོ་ལ། །མཁས་པས་ཞེ་སྡང་མི་བྱའོ། །མཁས་པས་གསང་སྔགས་
ཆོ་ག་དང༌། །གསང་སྔགས་རང་བཟོ་མི་བྱ་ཞིང་། །རང་གཞན་ངན་པའི་མི་དག་
ལ། །བརྙས་པར་ཡང་ནི་མི་བྱའོ། །བླ་མ་དཀྱིལ་འཁོར་སྟོན་པ་ནི། །སྤྱོད་པ་ངན་
པར་ གྱུར་ན་ ཡང་། །ངག་ གམ་ ཡང་ན་ ཡིད་ ཀྱིས་ སུ། །ནམ་ ཡང་ སྨད་ པར་ མི་
བྱའོ། །མཁས་ པས་ རིག་ སྔགས་ དག་ ལ་ ནི། ཁྲོས་ ནས་ མནན་ དང་ བཅིང་ བ་
དང༌། །བཅད་པ་དང་ནི་ཚར་གཅོད་དང་། །དྲག་སྤྱོད་དེ་དང་དེ་མི་བྱ། །གཞན་
གྱིས་རྗེས་སུ་མ་གནང་བར། །གསང་སྔགས་གཟུང་བར་མི་བྱ་སྟེ། །བསྙེན་བཀུར་
མ་བྱས་པ་ལ་ཡང་། །ཆོ་ག་ཤེས་པས་སྔགས་མི་སྦྱིན། །རྒྱུད་ཤེས་མཁས་པས་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གསང་སྔགས་དང༌། །ཕྱག་རྒྱ་ཆོ་ག་ཞིབ་མོ་དང་། །རྒྱུད་དང་དཀྱིལ་འཁོར་བཤད་
པ་དག །དཀྱིལ་ འཁོར་ མ་ ཞུགས་ ལ་ མི་ སྦྱིན། །མཚོན་ཆ་ འདྲ་ བ་ ཐམས་ ཅད་
དང༌། །དེ་བཞིན་སེམས་ཅན་འདྲ་བ་དང་། །ཕྱག་རྒྱ་སྣ་ཚོགས་འདྲ་བ་དག །ཁྲ་
བར་མི་བྱ་འགོམ་མི་བྱ། །སྒྲུབ་པ་པོ་ནི་བློ་ལྡན་གྱིས། །སྨན་རྣམས་སྨད་པར་མི་བྱ་
སྟེ། །མི་གཙང་བས་ཀྱང་རེག་མི་བྱ། །རྐང་པས་ཀྱང་ནི་མི་འགོམ་མོ། །ཐེག་པ་
ཆེན་པོ་པ་དག་དང༌། །ཤེས་རབ་ཅན་གྱིས་བརྩད་མི་བྱ། །བྱང་ཆུབ་སེམས་དཔའ་
མཐུ་ཆེན་དག །ཐོས་ནས་ སུན་ཡང་མི་ད བྱུང་ངོ༌
། །སྔགས་ ཀྱི་སྒྲུབ་པ་པོ་དག་
དང༌། །ལྷན་ཅིག་ནམ་ཡང་འགྲན་མི་བྱ། །ཉེས་པ་ཆུང་ངུ་དག་ལ་ནི། ཁྲོས་ནས་
དྲག་ཤུལ་ སྤྱད་མི་ བྱ། །ཟློས་པ་ཆོ་ག་ལ་ གནས་ པས། །གླུ་གར་ རྩེད་མོ་མི་བྱ་
སྟེ། །མཛེས་ པར་ བྱ་ ཕྱིར་ ཕྲེང་བ་དང་། ཁ་དོག་འཆང་བར་མི་བྱའོ། །འགོང་བ་
དང་ནི་མཆོད་ པ་ དང༌། །རྒྱུག་པ་དག་ནི་རྩབ་ཧྲལ་དང་། །ལུས་ལས་བྱུང་བའི་
གནས་ ངན་ ལེན། །ཐམས་ ཅད་ ཡོངས་ སུ་ སྤང་ བར་ བྱ། །བདེན་ པའི་ ཆོས་ ལ་
གནས་ པ་ཡིས། །ལོག་པར་གཏུམ་དང་འགྱུར་དང་ རྩུབ། །དབྱེན་གྱི་ཚིག་ཀྱང་
སྤང་ བ་ དང་། །དོན་མེད་ གཏམ་ མང་ མི་ བྱའོ། །མུ་སྟེགས་ཅན་དང་ གནས་ པ་
དང༌། །རྩོད་པ་དག་ཀྱང་མི་བྱ་ཞིང་། །གདོལ་པ་ལ་སོགས་རིགས་ངན་དང་། །
གསང་ སྔགས་ ཟློས་ པ་ སྨྲ་ མི་ བྱ། །བློ་ཅན་བཟླས་ བརྗོད་ བྱེད་ པ་ན། །སྔགས་
གཡོག་གཅིག་པུ་མ་གཏོགས་ པར། །གཞན་དང་ལྷན་ཅིག་དགོས་མེད་ པར། །
འགའ་དང་ཡང་ནི་སྨྲ་མི་བྱ། །འབྲུ་མར་དག་གིས་ལུས་མི་བསྐུ། །ཏིལ་ཡང་ཟ་
བར་མི་བྱའོ། །ལ་ཕུག་སྒོག་པ་ཚྭ་ དག་དང་། །བཅའ་སྐྱུར་རྣམ་པ་ཐ་དད་དང་། །
ཅུང་ཕེང་དང་ནི་སྲན་རིལ་དང་། །ཏིལ་གྱི་ཅུང་ཕེང་ལ་དུ་དང་། །དེ་བཞིན་མ་ཤའི་
- 330 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྲན་ཆན་དག །དངོས་གྲུབ་འདོད་པས་རྣམ་པར་སྤང་། །ལོག་འདྲེན་དག་གི་ཟས་
ཀུན་དང༌། །གཏོར་མའི་ཁ་ཟས་ཐམས་ཅད་དང་། །ཀྲི་ས་ར་དང་འོ་ཐུག་ཀྱང་། །
གསང་སྔགས་ཟློས་པས་རྣམ་པར་སྤང་། །ཤིང་རྟ་ལ་སོགས་བཞོན་པ་དང༌། །པདྨ་
ལ་སོགས་བརྫི་ མི་བྱ། ཁ་ཟས་ལྷག་མ་བོར་བ་ལ། །རྐང་པས་ཀྱང་ནི་རེག་མི་
བྱ། །སྒེག་པའི་ཆོ་ག་ཐམས་ཅད་དང་། །ལྷམ་དང་གདུགས་དག་འཆང་བ་དང་། །
ལུས་ཀྱི་བྱི་བྱད་ཐམས་ཅད་དག །གསང་སྔགས་ཟློས་པས་རྣམ་པར་སྤང༌། །རྐང་
པས་རྐང་པ་ཉེད་པ་དང་། །ལག་པས་ལག་པ་མཉེ་མི་བྱ། །བཤང་གཅི་དག་ནི་
ཆུར་མི་དོར། །དེ་དང་ཉེ་བར་དོར་མི་བྱ། །སྙིམ་པ་ཁོ་ནར་མི་ཟ་སྟེ། །འཁར་བའི་
སྣོད་དུའང་ཟ་མི་བྱ། །ལོ་མའི་རྒྱབ་ཏུའང་མི་ཟ་ཞིང་། །མཁས་པས་ཆགས་པའི་
ཟས་མི་ཟ། ཁྲི་ རྣམས་ དང་ ནི་ ཁྲིའུ་ དག་ ལ། །སྒྲུབ་ པ་ བློ་ལྡན་ མི་གཙང་ལ། །
གཞན་དང་ཉལ་བ་མི་བྱ་སྟེ། །གན་རྐྱལ་ཁ་བུབ་ཏུ་ཡང་མིན། །ཡང་དང་ཡང་དུ་
མི་ཟ་སྟེ། །ཧ་ཅང་ཆུང་དང་ཆེར་ མི་ཟ། །མི་ཟ་བར་ཡང་མི་བྱ་ལ། །གང་དག་
དོགས་པའམ་མི་ཟའོ། །ངོ་མཚར་རྣམས་ལ་དགའ་མི་བྱ། །ལྟད་མོ་ཀུན་ལ་མ་
བལྟ་ཞིང༌། །བུད་མེད་ཀུན་ལ་འཇེལ་ཉག་ལ། །ཞེན་པའི་སེམས་ཀྱིས་ཆགས་མི་
བྱ། །སྔགས་ཟློས་ཆོ་ག་ལ་གནས་པས། །ལུས་དང་ངག་དང་ཡིད་ ཀྱིས་ ཀྱང་། །
ཟས་དང་དེ་བཞིན་སྤྱོད་པ་ལ། །མ་བསྡམས་པར་ནི་ཡོངས་མི་བྱ། །སྔགས་ཟློས་
ཁྱིམ་པ་མཁས་པ་ཡིས། ཁ་དོག་བསྒྱུར་བའི་གོས་མི་བགོ །དེ་བཞིན་རྙིང་དང་དྲི་
མ་ཅན། །གོས་གཅིག་པར་ནི་ཡེངས་མི་བྱ། །བདག་ལ་སྨད་པར་མི་བྱ་ཞིང་། །
རང་ལ་མི་དགའ་མི་བྱ་སྟེ། །སྐྱེ་བར་ཡང་ནི་མ་གྱུར་དང༌། །ནད་ཀྱིས་འགོང་བར་
མི་ བྱའོ། །བཀའ་ ལན་ སྩོལ་ བ་མ་ གཏོགས་པར། །བདག་ གིས་ གསང་ སྔགས་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གཏང་མི་བྱ། །གཏི་མུག་བློས་ནི་མི་སྨད་ཅིང་། །སྒྲིམ་པ་ལྷོད་པར་མི་བྱའོ། །ཡིད་
ནི་གཞན་དུ་མ་གྱུར་དང་། །བསམ་པ་མང་པོ་མ་ཡིན་དང་། །མི་གཙང་ཆགས་པའི་
སེམས་མེད་པར། །ཟློས་པ་པོས་ནི་གསང་སྔགས་གདོན། །གདོན་གྱི་ལས་རྣམས་
མི་ བྱ་ ཞིང་། །སྲུང་ དང་ སླར་ ལྡོག་ མི་ བྱའོ། །རང་ གི་ སྔགས་ སམ་ གཞན་ གྱིས་
ཀྱང་། །ཟློས་པས་དུག་གིས་ལས་མི་བྱ། །སྒྲུབ་པ་ལ་དགོས་མ་གཏོགས་པར། །
གསང་སྔགས་གཞན་དུ་སྤྱད་མི་བྱ། །འགྲན་པ་དང་ནི་གསད་ཕྱིར་དང༌། །བདག་
གིས་ གསང་ སྔགས་ མི་ སྦྱར་ རོ། །བློ་ ལྡན་ གྱིས་ ནི་ དུས་ གསུམ་བཟླས། །དུས་
གསུམ་དུ་ནི་ཁྲུས་བྱས་ཏེ། །ཞེས་དང༌། སྒྲུབ་པ་པོས་ནི་ཚེས་བརྒྱད་དམ། །བཅུ་
བཞི་དང་ནི་བཅོ་ལྔ་དང༌། །ཆོ་འཕྲུལ་གྱི་ནི་ཟླ་ཕྱེད་ལ། ཁྱད་པར་དུ་ནི་མཆོད་པར་
བྱ། །བཟླས་བརྗོད་སྦྱིན་སྲེག་མཆོད་པ་དང་། །དེ་བཞིན་སྡོམ་པ་བཟུང་བ་དང༌།
ཁྱད་པར་དུ་ཡང་བསོད་ནམས་ལ། །གུས་ཤིང་མངོན་པར་བརྩོན་པར་བྱ། །ཞེས་
དང༌། འདི་ བྱ་ འདི་ནི་མི་ བྱའོ་ཞེས། །རིག་ སྔགས་ འདུལ་ པས་ སྨོས་ པ་ དང་། །
བསླབ་པའི་སྡོམ་པ་ཉིད་ལ་ཡང་། །ཟློས་པས་རྟག་ཏུ་རྣམ་པར་བསམ། །རང་གི་
བདེ་ལ་ཆགས་པ་དག །ཉིན་མཚན་དུ་ནི་སྤང་བར་བྱ། །འདི་དག་བྱས་ནས་འདི་
བྱའོ་ཞེས། །མི་གཡེལ་བར་ནི་གྱུར་པར་བྱ། །ཉིན་པར་བག་མེད་བྱས་པ་དག །
མཚན་མོ་སོ་སོར་བཤགས་པར་བྱ། །ནུབ་མོ་བྱས་པའང་ནངས་པར་བཤགས། །
ལེགས་པར་བྱས་ལ་མངོན་དགར་བྱ། །བཟླས་བརྗོད་སྦྱིན་སྲེག་གཙང་སྦྲ་བྱ། །
རིག་སྔགས་མཆོག་དང་རང་སྡོམ་དང་། །རིགས་སྔགས་འདུལ་བ་དག་ལ་ཡང་། །
སྒྲུབ་པ་པོས་ནི་ནན་ཏན་གནས། །ཞེས་གསུངས་སོ། །རྣམ་སྣང་མངོན་བྱང་ལས་
ཀྱང་། དེ་ནས་གཞན་ཡང་བཅོམ་ལྡན་འདས་ལ་གསང་བའི་བདག་པོ་ཕྱག་ན་རྡོ་
-332 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔའ་སེམས་
དཔའ་ཆེན་པོ་རྣམས་ཀྱི་བསླབ་པའི་གཞི་ཐབས་དང་ཤེས་རབ་ཀྱིས་ཡོངས་སུ་
ཟིན་པ་གང་དང་ལྡན་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཐེ་
ཚོམ་དང་། ཡིད་གཉིས་མ་མཆིས་ཤིང་འཁོར་བར་འཁོར་བའི་ཚེ་ཉམས་པར་མི་
འགྱུར་བ་དག་བཤད་དུ་གསོལ། དེ་སྐད་ཅེས་གསོལ་པ་དང་། བཅོམ་ལྡན་འདས་
རྣམ་པར་སྣང་མཛད་ཀྱིས། དེ་བཞིན་གཤེགས་པའི་སྤྱན་གྱིས་ཆོས་ཀྱི་དབྱིངས་ལ་
གཟིགས་ནས། གསང་ བའི་ བདག་ པོ་ ཕྱག་ན་རྡོ་ རྗེ་ ལ་ འདི་ སྐད་ཅེས་བཀའ་
བསྩལ་ ཏོ། གསང་ བ་ བའི་ བདག་ པོ། བྱང་ ཆུབ་ སེམས་ དཔའི་ སྤྱོད་ པའི་ ཚུལ་
ཐབས་མཁས་པ་གང་ལ་གནས་ན། བྱང་ཆུབ་སེམས་དཔའ་སེམས་དཔའ་ཆེན་པོ་
རྣམས་ཀྱིས་རྟོགས་ཤིང་ཁོང་དུ་ཆུད་པར་འགྱུར་བ་དེ་ཉོན་ཅིག །གསང་བ་པའི་
བདག་པོ། དེ་ལ་བྱང་ཆུབ་སེམས་དཔའ་སྲོག་གཅོད་པ་དང་། མ་བྱིན་པ་ལེན་པ་
དང༌། འདོད་པས་ལོག་པར་གཡེམ་པ་ལས་སླར་ལྡོག་པར་བྱའོ། །རྫུན་དུ་སྨྲ་བ་
དང༌། ངག་རྩུབ་མོ་དང༌། ཕྲ་མ་ཟེར་བ་དང་། ཚིག་བཀྱལ་པ་སྨྲ་བ་ལས་སླར་ལྡོག་
པར་བྱའོ། །བརྣབ་སེམས་དང་། གནོད་སེམས་དང་། ལོག་པར་ལྟ་བ་ལས་སླར་
ལྡོག་ པར་ བྱའོ། །གསང་ བ་ བའི་ བདག་ པོ་ གང་ ལ་ བསླབས་ན། སངས་ རྒྱས་
བཅོམ་ ལྡན་ འདས་ རྣམས་ དང༌། བྱང་ ཆུབ་ སེམས་ དཔའ་ རྣམས་ དང༌ སྤྱོད་ པ་
མཚུངས་པར་བསླབ་པར་འགྱུར་བ་བྱང་ཆུབ་སེམས་དཔའི་བསླབ་པ་ནི་འདི་དག་
ཡིན་ནོ། །དེ་ནས་ཡང་བཅོམ་ལྡན་འདས་ལ་གསང་བའི་བདག་པོ་ཕྱག་ན་རྡོ་རྗེས་
འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་ཉན་ཐོས་ཀྱི་ཐེག་པ་ལ་ཡང་
དགེ་བ་བཅུའི་ལས་ཀྱི་ལམ་འདི་རྣམས་བཤད། བཅོམ་ལྡན་འདས་འཇིག་རྟེན་པ་
333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མུ་སྟེགས་བྱེད་རྣམས་ཀྱང་དགེ་བ་བཅུའི་ལས་ཀྱི་ལམ་ཡང་དག་པར་བླངས་ཏེ་
གནས་པ་ལགས་ན། བཅོམ་ལྡན་འདས་འདི་ལ་ཁྱད་པར་ནི་ཅི་ཞིག་མཆིས། ཐ་
དད་ དུ་ བགྱི་བ་ནི་ཅི་ཞིག་ མཆིས། དེ་ སྐད་ ཅེས་ གསོལ་བ་ དང༌། བཅོམ་ལྡན་
འདས་ཀྱི་གསང་བའི་བདག་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །
གསང་བ་བའི་བདག་པོ་ལེགས་སོ་ལེགས་སོ། །གསང་བའི་བདག་པོ་ཁྱོད་ཀྱིས་
གང་དེ་བཞིན་གཤེགས་པ་ལ་དོན་འདི་ཞུས་པ་ནི། གསང་བའི་བདག་པོ་ཡང་
ཁྱོད་ལེགས་སོ། གསང་བའི་བདག་པོ་དེའི་ཕྱིར་རབ་ཏུ་རྣམ་པར་བྱེ་བའི་ཚུལ་
དང༌། ཚུལ་གཅིག་ཏུ་ བསྟན་ པའི་ ཆོས་ ཀྱི་རྣམ་ གྲངས་ བསྟན་ གྱིས་ ཉོན་ཅིག །
གསང་བ་བའི་བདག་པོ། དེ་ལ་ངས་གང་ཉན་ཐོས་རྣམས་ལ་བསླབ་པ་བསྟན་པ་
གང་ཡིན་པ་དེ་ནི། ཐབས་དང་ཤེས་རབ་ཏུ་མ་ལྡན་པ་བཀའ་སྒྲུབ་པར་བྱེད་པ་
ཕྱོགས་གཅིག་ཏུ་ཤེས་པ་རྟོགས་པ་སྟེ། དེ་བས་དེ་དག་དང་དགེ་བ་བཅུའི་ལས་ཀྱི་
ལམ་དེ་དག་མཚུངས་པར་འགྱུར་རོ། །འཇིག་རྟེན་རྣམས་ནི་བདག་གི་དངོས་པོ་ལ་
མངོན་པར་ཞེན་པ་དང་། གཞན་གྱི་རྐྱེན་གྱིས་འཇུག་གོ །ཐེག་པ་ཆེན་པོར་འགྲོ་
བའི་བྱང་ཆུབ་སེམས་དཔའ་རྣམས་ནི་ཆོས་ཐམས་ཅད་ཀྱི་མཉམ་པ་ཉིད་ལ་འཇུག་
པའི་ ཕྱིར་ བརྩོན་ པར་ བྱའོ། །ཞེས་གསུངས་ཤིང་། གཞན་ཡང་རྒྱུད་ དེ་ལས་ མི་
དགེ་བཅུ་སྤོང་ཚུལ་རྒྱས་པར་གསུངས་ཤིང༌། ཡང་དེ་ཉིད་ལས། ལྟུང་བའི་རྩ་བ་
བཞི་ནི་སྲོག་གི་ཕྱིར་ཡོངས་སུ་ཉམས་པར་མི་བྱའོ། །བཞི་གང་ཞེ་ན་འདི་ལྟ་སྟེ།
དམ་པའི་ཆོས་སྤོང་བ་དང་། བྱང་ཆུབ་ཀྱི་སེམས་གཏོང་བ་དང་། སེར་སྣ་བྱེད་པ་
དང༌། སེམས་ཅན་ལ་གནོད་པ་བྱེད་པའོ། །དེ་ཅིའི་ཕྱིར་ཞེ་ན། འདི་དག་ནི་ཐབས་
དང་ཤེས་རབ་ཏུ་མི་ལྡན་པ་རང་བཞིན་གྱིས་ཉོན་མོངས་པ་ཅན་ཏེ། སླར་གསོར་
- 334 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མི་རུང་བའོ། །ཞེས་དང་། གསང་བ་བའི་བདག་པོ། གསང་བའི་སྙིང་པོའི་དཀྱིལ་
འཁོར་དང་། ཕྱག་རྒྱ་དམ་ཚིག་འདི་ལ་འཇུག་པར་འདོད་པའི་བྱང་ཆུབ་སེམས་
དཔས་ཆོས་ལྔ་རིང་དུ་སྤང་བར་བྱའོ། །ལྔ་གང་ཞེ་ན། སེར་སྣ་དང་། སེམས་ཅན་
ལ་གནོད་པ་དང༌། ཐེ་ཚོམ་དང༌། ལེ་ལོ་དང་། གསང་སྔགས་ལ་མ་གུས་པ་སྟེ་
གསང་བའི་བདག་པོ་ཆོས་འདི་ལྔ་ནི། བྱང་ཆུབ་སེམས་དཔའ་ཚེ་འདི་ཉིད་ལ་
འཇིག་རྟེན་ལས་འདས་པའི་ལམ་ལ་འཇུག་པར་འདོད་པ་རྣམས་ཀྱིས་རྒྱང་རིང་དུ་
སྤང་བར་བྱའོ། །གསང་བ་བའི་བདག་པོ། ཆོས་འདི་རྣམས་ལ་གནས་པའི་བྱང་
ཆུབ་སེམས་དཔའ་དེ་ལ། བྱང་ཆུབ་ཀྱི་སྤྱོད་པ་ཅུང་ཟད་ཀྱང་ཡོངས་སུ་རྫོགས་པར་
ང་མི་སྨྲའོ། །གསང་བ་བའི་བདག་པོ། དེ་ཅིའི་ཕྱིར་ཞེ་ན། ཆོས་འདི་རྣམས་ནི་བྱང་
ཆུབ་ སེམས་ དཔའ་ རྣམས་ ཀྱི་ བྱང་ཆུབ་ཀྱི་བར་དུ་ གཅོད་ པ་ ཆེན་པོའོ། །ཞེས་
གསུངས་སོ། །ལག་ན་རྡོ་རྗེ་དབང་བསྐུར་བའི་རྒྱུད་ལས་ཀྱང་། དཔེར་ན་དཔལ་
ལྡན་རྡོ་ རྗེ་ འཆང་། །གསང་བ་ཐམས་ཅད་མཐུན་པར་འཛིན། །དེ་བཞིན་དུ་ནི་
སློབ་དཔོན་ཡང་། །འདིར་ནི་སྔགས་ཀྱི་གསང་བ་འཛིན། །དཀོན་མཆོག་གསུམ་
གྱི་བསྔགས་པ་རྣམས། །དེ་ནི་རྟག་ཏུ་བརྗོད་པར་བྱེད། །བྱང་ཆུབ་སེམས་དཔའ་
ཐམས་ཅད་ཀྱིས། །བསྔགས་པ་ཆེན་པོར་བརྗོད་པར་བྱེད། །དཔེར་ན་སངས་རྒྱས་
མིག་འདྲ་སྟེ། །ཡང་དག་ལམ་དེ་སྟོན་མཛད་པ། །དེ་བཞིན་སྔགས་པ་འཇིགས་
མེད་ཀྱང་། །ཐེག་ཆེན་གནས་ནི་སྟོན་པ་ཡིན། །བདག་ལྟར་བདེ་བ་དེ་བཞིན་ཏེ། །
སློབ་དཔོན་ཇི་བཞིན་རྒྱལ་དེ་བཞིན། །སློབ་དཔོན་གྱི་ནི་ཡོན་ཏན་བཟུང་། །སྐྱོན་
རྣམས་ནམ་ཡང་བཟུང་མི་བྱ། །ཡོན་ཏན་འཛིན་ན་གྲུབ་པར་གྱུར། །སྐྱོན་རྣམས་
བཟུང་ན་དངོས་གྲུབ་ཉམས། །སློབ་དཔོན་ལ་ནི་སྨད་བྱས་ན། །འཇིག་རྟེན་དག་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽ །
ན་ཚེ་ཐུང་ཞིང་། །དེ་བཞིན་ངན་སོང་འགྲོ་བར་འགྱུར། །ཉ་པ་ལ་སོགས་རིགས་སུ་
སྐྱེ། །འདི་ནི་ཉེས་ཀུན་འབྱུང་གནས་ཏེ། །མཁས་པས་བླ་མར་སྐུར་མི་བཏབ། །
ཆོས་འདོད་རྣམས་ ཀྱིས་སློབ་དཔོན་ལ། །རྟག་ཏུ་རྒྱུན་དུ་མཉེས་པར་བྱ། །ཞེས་
དང༌། འཇམ་དཔལ་མ་འོངས་པའི་དུས་ན་སེམས་ཅན་སྡིག་ཅན་གང་ཚུལ་འདི་ལ་
ཡིད་མི་ཆེས་པ་དག་ཡོད་དོ། །འཇམ་དཔལ་ཐེ་ཚོམ་མང་བ་དང༌། རྣམ་པར་རྟོག་
པ་སྣ་ཚོགས་ཀྱི་རང་བཞིན་ཅན་དང༌། མི་དགེ་བའི་བཤེས་གཉེན་གྱིས་ཡོངས་སུ་
ཟིན་པ་དང༌། ཕ་མ་ལ་མ་གུས་པ་དང༌། སློབ་དཔོན་དང་བླ་མ་ལ་སྨོད་པ་དང་།
བླ་མའི་སྐྱོན་འབྲུ་བའི་སེམས་ཅན་དེ་དག་ལ་ནི། ཡེ་ཤེས་ཆེན་པོར་དབང་བསྐུར་
བའི་གཟུངས་སྔགས་ཀྱི་དཀྱིལ་འཁོར་འདི་ལག་ཏུ་འཆང་དུ་མི་གཞུག་གོ །ན་
ལམ་དུ་ཡང་གྲག་པར་མི་བྱའོ། །འཇམ་དཔལ་དེ་དག་གི་མདུན་དུ་ནི་གཏམ་ཡང་
མི་བྱའོ། །གླེགས་བམ་བྲིས་པ་ཡང་དེ་དག་གི་མདུན་དུ་དབྱེ་བར་ཡང་མི་བྱ་སྟེ།
སེམསས་ཅན་སྡིག་ཅན་དེ་དག་གི་སྤོང་བ་ཅུང་ཟད་བྱས་པས་ཀྱང་ངན་སོང་
སེམས་ཅན་དམྱལ་བར་འགྲོ་བར་འགྱུར་དུ་འོང་ངོ༌། །འདི་ན་སངས་རྒྱས་ཀྱིས་
གསུངས་པ་མ་ཡིན་ནོ་ཞེས་ཀྱང་ཟེར་རོ། །དེ་དག་གི་སྤོང་བ་ཅུང་ཟད་བྱས་པས་
ཀྱང་ངན་སོང་སེམས་ཅན་དམྱལ་བར་འགྲོ་བར་འགྱུར་དུ་འོང་ངོ་། །དེ་དག་གིས་
ནི་བདག་ཀྱང་ཕུང་ལ་གཞན་ཡང་ཕུང་བར་བྱེད་དོ། །དེ་ལྟར་བྱེད་པའི་སེམས་
ཅན་དེ་དག་ལ་ནི་གསང་སྔགས་ཀྱི་དངོས་གྲུབ་མེད་དོ། །ཞེས་ཁོ་བོས་སྨྲས་སོ། །
སངས་རྒྱས་དང་བྱང་ཆུབ་སེམས་དཔའ་རྣམས་ཀྱང་རྟག་ཏུ་རྒྱབ་ཀྱིས་ཕྱོགས་པར་
འགྱུར་ཏེ། །དེ་ དག་ རྒྱབ་ ཀྱིས་ ཕྱོགས་ པར་ གྱུར་ ན། ངེས་ པར་ འབྱིན་ པ་ དང༌།
གསང་ སྔགས་ ཀྱི་དངོས་གྲུབ་གཏན་མེད་དོ། །ཞེས་དང་། བྱང་ཆུབ་ཀྱི་སེམས་
- 336 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསྒོམ་པར་འགྲུབ་པ་ལ་དཀྱིལ་འཁོར་བསྟན་ནམ། ཕྱག་རྒྱ་བསྟན་པར་བྱའི། དེ་
མ་ཡིན་པ་ལ་གླེགས་བམ་ཡང་བསྟན་པར་མི་བྱའོ། །འཇམ་དཔལ་གལ་ཏེ་བྱང་
ཆུབ་སེམས་དཔའི་སྤྱོད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔས་
དམ་ཚིག་མི་ཤེས་པའི་སེམས་ཅན་ལ་དཀྱིལ་འཁོར་བསྟན་ནམ། ཕྱག་རྒྱ་བསྟན་
ན་དེས་སངས་རྒྱས་དང་བྱང་ཆུབ་སེམས་དཔའ་རྣམས་བསླུས་པར་འགྱུར་རོ། །
མཚམས་མེད་པ་ལྔ་བྱས་པར་གྱུར་རོ། །འཇམ་དཔལ་བྱང་ཆུབ་སེམས་དཔས་
མཚམས་མེད་པ་ལྔ་བྱས་པ་ནི་བླའི། །དམ་ཚིག་མི་ཤེས་པ་དང་། ལུས་ཡོངས་སུ་
མ་སྦྱངས་པ་དང་། བྱང་ཆུབ་ཀྱི་སེམས་བསྒོམ་པ་མ་གྲུབ་པ་ལ་སྟོན་པ་ནི་དེ་ལྟ་མ་
ཡིན་ཏེ། འཇམ་དཔལ་སེམས་ཅན་དེ་དག་གི་མདུན་དུ་ནི་ནམ་ཡང་ཚིག་ཏུ་བརྗོད་
པར་མི་བྱའོ། །དེ་ཅིའི་ཕྱིར་ཞེ་ན། སེམས་ཅན་སྡིག་ཅན་དེ་དག་ནི་སངས་རྒྱས་
དང་བྱང་ཆུབ་སེམས་དཔའ་རྣམས་ལ་དྲིན་མི་གཟོ་བ་དང་མ་དད་པ་ཡིན་པའི་ཕྱིར་
རོ། །ཞེས་ གསུངས་སོ། །འཇམ་དཔལ་ རྩ་ རྒྱུད་ ལས། ཆོས་ བརྒྱད་ དང་ ལྡན་ན་
རིགས་པ་དང་སྔགས་ཀྱི་སྤྱོད་པའི་དོན་གྲུབ་ཅིང་ལམ་དུ་འགྲོ་བར་འགྱུར་ཏེ།
བརྒྱད་པོ་གང་ཞེ་ན། མཐོང་བ་དང་། མཐོང་བའི་འབྲས་བུ་དག་ལ་བལྟ་བ་དང་།
སེམས་པར་འདོད་པ་ཉིད་དང་། བྱང་ཆུབ་སེམས་དཔའི་འབྲས་བུ་དང་བཅས་
པའི་རྫུ་འཕྲུལ་དང་། རྣམ་པར་འཕྲུལ་པ་ཉིད་ལ་ཐེ་ཚོམ་མེད་ཅིང་དང་བ་ཉིད་
དང༌། ཕྱིན་ཅི་མ་ལོག་པའི་སྔགས་བཟུང་བ་དང༌། བླ་མ་ལ་གུས་པ་ཉིད་དང༌།
སངས་རྒྱས་དང་བྱང་ཆུབ་སེམས་དཔའ་ཉིད་ཀྱི་སྔགས་དང༌། རྒྱུད་པ་དང་། སྤྱོད་
པ་བསྟན་པ་མི་བསླུ་བ་བཟུང་ཞིང་། བདོག་པ་ཐམས་ཅད་ཡོངས་སུ་གཏོང་བ་ཉིད་
དང༌། སངས་རྒྱས་ཀྱི་ཞིང་གནས་དང་གནས་མ་ཡིན་པ་རྨི་ལམ་ན་མཐོང་བ་རབ་
-337 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཏུ་སྟོན་པ་ལ་མཁས་པ་ཉིད་དང༌། སེར་སྣ་དང༌། གཉིད་དང་། རྨུགས་པ་མཐའ་
དག་དང་བྲལ་བར་བྱེད་ཅིང་། རྟག་ཏུ་བརྩོན་འགྲུས་རྩོམ་ལ་སངས་རྒྱས་དང་བྱང་
ཆུབ་སེམས་དཔའ་ལ་བདག་ཉིད་དབུལ་བར་བྱེད་པ་ཉིད་དང་། མདོར་བསྡུ་ན་
དགེ་བའི་རྩ་བས་ཆོག་མི་ཤེས་ཤིང་གོ་ཆ་ཆེན་པོ་བགོས་པ་དང་། བགེགས་ཐམས་
ཅད་རབ་ཏུ་བསལ་བར་འདོད་པ་ཉིད་དང་། བྱང་ཆུབ་ཀྱི་སྙིང་པོའི་གནས་སུ་འགྲོ་
འདོད་པ་དང་། ལོངས་སྤྱོད་ཆེན་པོ་དང་། དབང་ཆེ་བར་གྲགས་པར་བདག་ཉིད་
འདོད་པ་དང་། དབང་ཆེ་བར་གྲགས་པའི་གང་ཟག་ལ་བསྙེན་པ་དང་། དགེ་བའི་
བཤེས་ གཉེན་དང་ མི་འབྲལ་བར་ བྱ་བ་དང༌། བྱང་ ཆུབ་སེམས་དཔའ་ འཇམ་
དཔལ་གཞོན་ནུར་གྱུར་པ་ལ་ཉེ་བར་གནས་པ་ཉིད་དེ། །ཆོས་བརྒྱད་པོ་འདི་དག་
དང་ལྡན་ན། སྔགས་སྤྱོད་པའི་དོན་གྲུབ་པའི་ཡང་དག་པའི་ལམ་དུ་འགྱུར་རོ། །
གྲོགས་ པོ་ དག་ མདོར་ན་ བྱང་ ཆུབ་ ཀྱི་སེམས་དང༌ མི་འབྲལ་ བ་ དང༌། དཀོན་
མཆོག་གསུམ་ལ་དད་པ་དང་། མཆོག་ཏུ་སྡུག་བསྔལ་ཞིང་ཚུལ་ཁྲིམས་ཉམས་པ་
ལ་ཡང་མི་སྐྱོ་བའི་ཡིད་ཀྱིས་རྟག་ཏུ་མངོན་པར་བརྩོན་པ་ལ་ངའི་སྔགས་ཀྱི་ལེའུ་
རབ་འབྱམས་མཐའ་ཡས་ཤིང་རྨད་དུ་བྱུང་བ། བྱང་ཆུབ་སེམས་དཔའི་སྤྱོད་པའི་
རྒྱུ་མཐུན་པའི་ཡིད་ལས་བྱུང་བ་འགྲུབ་པར་འགྱུར་ཏེ། དེ་ལས་གཞན་དུ་ཤེས་
པར་བྱ་བ་མ་ཡིན་ནོ། །རྣམ་པར་རྟོག་པ་མེད་པའི་ཡིད་དུ་བྱས་ནས་ཉམས་སད་
པའི་ཕྱིར་ཡང་བསྒྲུབ་པར་བྱ་བ་ཡིན་ནོ། །ཞེས་དང་། སྔགས་རིམ་སྔགས་ནི་ཟློས་
པ་དང༌། །སེམས་ནི་ཆོ་ག་ལ་མཁས་དང་། །སྔགས་པས་དེ་ཚེ་དེ་ཡུལ་དུ། །དེ་ཚེ་
གཙང་བའི་ཁ་ཟས་ཟ། །ཟོས་ནས་ཡིད་ནི་དགའ་བ་དང༌། །རྟག་ཏུ་དབང་པོ་རྒྱས་
པ་དང༌། །ལྷུང་ གཟེད་ ལྷག་མ་བླངས་ནས་ནི། །ཆུ་བོ་གཙང་བ་ རེག་ཏུ་འགྲོ །
- 338 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དབེན་པར་ཡོངས་སུ་བོར་ནས་ནི། །སྡོམ་ཅན་གྱིས་སྦྱིན་དུད་འགྲོ་ལ། །དུད་འགྲོ་
ལ་ནི་བྱིན་ནས་ཀྱང་། །འབད་པས་སྣོད་ནི་བཀྲུ་བར་བྱ། །ཞེས་དང་། པདྨའི་ལོ་
མར་ཟ་མི་བྱ། །ཨུཏྤལ་སྣོད་ལ་ཟ་བ་མིན། །མེ་ཏོག་དྲི་མཆོག་ལ་མིན་ཏེ། །སྔགས་
པས་དེ་ལ་ཟ་མི་བྱ། །གང་ཡང་ལོ་མ་ཀུ་མུ་ད། །བླག་ཤ་ཨུ་དུམ་བར་ལས་བྱུང་། །
པ་ཌ་ཤིང་གི་ལོ་མའང་མིན། །ཚེར་མ་ཤིང་དང་རི་ཁྲོད་འབྱུང་། །ཨ་མྲའི་ལོ་མ་
དག་ལའང་མིན། །དེ་བཞིན་པ་ཏ་ལ་ལས་བྱུང་། །ས་ལ་ཤྲཱི་ཤའི་ལོ་མ་དང༌། །
བྱང་ཆུབ་ཤིང་ལས་ཡང་དག་བྱུང་། །གང་དུ་བཅོམ་ལྡན་སངས་རྒྱས་ནི། །ཤཱཀྱ་
སེང་གེ་བཞུགས་པ་ཡི། །ཤིང་དེ་འབད་པས་སྤང་བྱ་སྟེ། །སོ་ཤིང་དུའང་བཅའ་མི་
བྱ། །ཀླུ་ཤིང་གི་ནི་གེ་སར་དང་། །ལོ་མ་དག་ཀྱང་མི་བཏུ་ཞིང་། །གང་དུ་ནམ་ཡང་
ཟ་མི་བྱ། །མཁས་པས་དེ་ཀུན་རྣམ་པར་སྤོངས། །ཐུབ་པའི་ལོ་མའི་སྤྱིལ་བུ་ལ། །
རྨོངས་པས་ནམ་ཡང་འགོམ་མི་བྱ། །སྔགས་པ་དམ་ཚིག་ཉམས་གྱུར་བས། །ལོ་མ་
དེ་དག་ལ་མི་ཟ། །ཞེས་དང་། ས་དང་ཟངས་མར་བསྟན་པ་ནི། །དེ་བཞིན་དངུལ་
དག་གསེར་ལས་བྱུང་། །ཤེལ་དང་རྡོ་ རྗེའི་རང་བཞིན་ལས། །རྟག་ཏུ་བཟའ་བ་
བླང་བར་བྱ། །ལོ་མའི་རྒྱབ་ཏུ་མི་ཟ་སྟེ། །ལག་པའི་མཐིལ་དུའང་དེ་བཞིན་ནོ། །
སྟོབས་བཅུ་ལྡན་དང་དེ་ཡི་སྲས། །གང་ཡང་རང་རྒྱལ་བསེ་རུ་དང༌། །ཉན་ཐོས་
གང་ཟག་དག་ལ་ནི། །ཕུལ་བའི་ལོ་མ་གང་ཡིན་པ། །དེ་དག་ཟློས་པས་སྤང་བྱ་
སྟེ། །རྐང་ པས་ ཀྱང་ ནི་ མི་ འགོམ་མོ། །ཟས་ སྣོད་རྣམ་ པ་ སྣ་ ཚོགས་ དང༌། །དེ་
བཞིན་བཏུང་དང་བཟའ་བ་རྣམས། །ཐམས་ཅད་དེ་ལྟར་ཕུལ་བ་ནི། །སྔགས་པས་
འབད་པས་བླང་མི་བྱ། །རྒྱལ་དང་རྒྱལ་བའི་སྲས་རྣམས་དང་། །དེ་བཞིན་ཉན་
ཐོས་གང་ཟག་དང་། །དཀོན་མཆོག་གསུམ་ལ་ཕུལ་བ་ཡང་། །ཟློས་པས་དེ་དག་
-339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྟག་ཏུ་སྤངས། །ཞེས་དང༌། གཙང་ ཞིང་ཤེས་ རབ་ ཚུལ་ ཁྲིམས་ ལྡན། །སྙིང་ རྗེ་
སྙིང་རྗེའི་ལས་ཅན་དང་། །གཙང་སྦྲའི་ཕྱོགས་ལ་དགའ་བ་ཉིད། །སྔགས་རྣམས་
ཀུན་ཏུ་འགྲུབ་པར་གྱུར། །སེམས་ཅན་གཞན་ལ་སྦྱིན་པའི་ཟས། །ཟློས་པས་དེ་ནི་
ཟ་མི་བྱ། །གཞན་གྱི་རབ་ཏུ་མ་བསྟན་པའི། །བཟའ་གཞན་ཟ་བར་མི་བྱའོ། །ཅུང་
ཟད་ཙམ་གྱིས་ཁ་ཟས་ཀྱང་། །རང་ལ་སྦྱིན་པ་བླང་བར་བྱ། །སྔགས་ཤེས་དེ་ལྟར་
འཇུག་གང་ཡིན། །དེ་ལ་གྲུབ་པ་ལག་ན་གནས། །ཟློས་པ་འདི་ཡི་ཆོ་ག་ཡིས། །
སྡོམ་ཅན་བཟའ་བ་བླང་བར་བྱ། །ཐུབ་པ་རྣམས་ཀྱིས་བསྔགས་པ་ཡི། །སྔགས་
རྣམས་མ་ལུས་བསྒྲུབ་པར་བྱ། །ཞེས་གསུངས་སོ། །དེ་ལྟར་རྒྱུད་ལས་དངོས་སུ་
གསུངས་པའི་དམ་ཚིག་དེ་དག་ནི་ཤིན་ཏུ་གལ་ཆེ་བ་ཤ་སྟག་སྟེ། །དེ་ཡང་སྔགས་
ཀྱི་ཉམས་ལེན་བྱེད་པའི་ཚེ་ལམ་ཐུན་མོང་བའི་སྐོར་རྣམས་དོར་དུ་མི་རུང་བ་དང་།
ལྷག་པར་སོ་ཐར་གྱི་བཅས་མཚམས་ཡལ་བར་འདོར་བ་རྣམ་པ་ཀུན་ཏུ་མི་རུང་
བར་འདུལ་བའི་བཅས་མཚམས་དག་པ་དང་། བྱང་སེམས་ཀྱི་སྤྱོད་པ་ལ་སློབ་པ་
གཞིར་ བཟུང་ནས་ སྔགས་ ཀྱི་ ཉམས་ ལེན་ བྱ་ དགོས་ ཚུལ་དང་། སྐབས་ འདིར་
གཙང་སྦྲ་ཤིན་ཏུ་གལ་ཆེ་བས་སྤྱོད་ལམ་ཀུན་ཏུ་གཙང་སྦྲ་དགོས་ཚུལ་དང་། དེའི་
ནང་ནས་ཀྱང་ཟ་བཏུང་གི་ཚེ་གཙང་སྦྲ་ཤིན་ཏུ་གལ་ཆེ་བས། གནས་གང་དུ་ཟ་བ་
དང་། གང་དུ་མི་རུང་བའི་ཁྱད་པར། སྣོད་གང་དུ་ཟ་བ་དང་། གང་དུ་མི་རུང་བའི་
ཁྱད་པར་། ཟས་གང་ཟ་བ་དང་། གང་ཟ་མི་རུང་བའི་ཁྱད་པར། སྦྱིན་བདག་ཇི་ལྟ་
བུ་ལ་སློང་རུང་བ་དང་མི་རུང་བའི་ཁྱད་པར་རྣམས་ཞིབ་ཏུ་ཤེས་པར་བྱས་ནས་ཇི་
ལྟར་ གསུངས་ པ་ལྟར་བྱེད་པ་ཤིན་ཏུ་གལ་ཆེ་སྟེ། སྔོན་དུས་ལོ་ཆེན་རིན་ཆེན་
བཟང་པོའི་སློབ་མ་ཞིག་ལ་རྗེ་བཙུན་འཇམ་དབྱངས་ཀྱི་སྒྲུབ་ཐབས་གནང་ནས་
- 340 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྒོམ་དུ་བཅུག་པའི་ཚེ། དེས་ཀྱང་རྩེ་གཅིག་ཏུ་བསྒྲུབས་ཏེ་དུས་ཡུན་རིང་སོང་ཡང་
གྲུབ་པའི་མཚན་མ་གང་ཡང་མ་བྱུང་བ་ན། ལོ་ཆེན་གྱི་ཞལ་ནས་ངས་ནི་ཁྱོད་ལ་
དགའ་བཞིན་དུ་བྱིན་པ་ཡིན། ཆོ་གའི་ཡན་ལག་འདྲ་ཉམས་པ་མིན་ནམ་གསུངས་
པ་ན། ཁོང་གིས་ཆོ་གའི་ཡན་ལག་གཞན་རྣམས་ཚང་སྟེ། ཁྲུས་ བྱེད་པ་མ་བྱུང་
ཞུས་པ་ན། ལོ་ཆེན་གྱི་ཞལ་ནས་དེས་ལན་པ་ཡིན་པས་ད་ཁྲུས་གྱིས་ལ་སྒྲུབས་
ཤིག་ཅེས་གསུངས། ཁོང་གིས་ཀྱང་དེ་བཞིན་བྱས་པས་མྱུར་དུ་གྲུབ་པའི་གཏམ་
རྒྱུད་ལྟ་བུ་ཡིན་པས་རྒྱལ་བས་གསུངས་པའི་དམ་ཚིག་རྣམས་བསྲུང་བ་ཤིན་ཏུ་
གལ་ཆེའོ། །དེ་ལྟར་བྱ་སྤྱོད་ཀྱི་རྒྱུད་རྣམས་སུ་གསུངས་པའི་དམ་ཚིག་རྣམས་ཤེས་
པར་བྱས་ནས་བསྲུང་བ་ངེས་པར་དགོས་ལ། དངོས་གྲུབ་ཀྱི་རྩ་བ་བླ་མའི་དམ་
ཚིག་གི་སྐོར་རྣམས་ནི་བླ་མ་ལྔ་བཅུ་པ་ལས་ཇི་ལྟར་འབྱུང་བ་ལྟར་བསྲུང་དགོས་
ཤིང་། རྩ་ལྟུང་བཅུ་བཞི་སྐོར་རྣམས་བླ་མེད་དང༌། རྣལ་འབྱོར་རྒྱུད་གཉིས་ལས་
འབྱུང་བ་མ་གཏོགས་བྱ་སྤྱོད་ཀྱི་རྒྱུད་རྣམས་ནས་དེ་ལྟར་བཤད་པ་མེད་ལ། དེའི་
རྒྱུ་མཚན་ཡང་རྩ་ལྟུང་བཅུ་བཞི་ནི་རིགས་ལྔའི་སྡོམ་གཟུང་གི་སྒོ་ནས་སྔགས་སྡོམ་
བཟུང་བ་རྣམས་ཀྱི་རྩ་ལྟུང་ཡིན་ལ། དེ་འདྲ་བའི་སྡོམ་བཟུང་བྱེད་ཚུལ་ནི་བྱ་སྤྱོད་
གཉིས་ལ་མེད་པས་སོ། །འོན་ཀྱང་རྩ་ལྟུང་བཅུ་བཞིའི་ནང་ནས་ཡོ་ག་དང་། བླ་
མེད་གཉིས་ཀྱི་ཐུན་མོང་མ་ཡིན་པའི་བཅས་པ་ཁ་ཤས་མ་གཏོགས་བྱ་སྤྱོད་ཀྱི་
དཀྱིལ་འཁོར་དུ་དབང་ཐོབ་པ་རྣམས་ཀྱིས་ཀྱང་ལྟུང་བ་དེ་དག་གིས་མ་གོས་པར་
བྱ་དགོས་ཏེ། བླ་མ་སྨོད་པ་ནི་རྣམ་པ་ཀུན་ཏུ་མི་རུང་བར་ངེས་ཤིང་། རྡོ་རྗེའི་སྤུན་
ལ་ཁྲོས་ནས་ཉེས་པ་བརྗོད་པ་ཡང་མི་རུང་བར་བྱ་སྤྱོད་ཀྱི་རྒྱུད་ནས་གསུངས་ཏེ།
དཀྱིལ་འཁོར་དུ་འཇུག་པའི་ཚེ་ རྡོ་རྗེ་སྤུན་ནང་ཤིན་ཏུ་མཐུན་པ་གལ་ཆེ་བར་
341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གསུངས་ཤིང་། སྒྲུབ་པ་བྱེད་པའི་ཚེ་ཡང་གྲོགས་བློ་མཐུན་པ་ཤིན་ཏུ་གལ་ཆེ་བར་
གསང་བ་སྤྱི་རྒྱུད། དཔུང་བཟང་གིས་ཞུས་པའི་རྒྱུད། ལེགས་གྲུབ་ཀྱི་རྒྱུད་སོགས་
བྱ་སྤྱོད་ཀྱི་རྒྱུད་རྣམས་ནས་ནན་ཏན་ཆེ་བར་གསུངས་སོ། །རྒྱལ་བའི་བཀའ་ལས་
འདའ་བ་དང་། སེམས་ཅན་ལ་བྱམས་པ་སྤོང་བ་དང་། སྨོན་སེམས་འདོར་བ་
རྣམས་ནི་ཐེག་ཆེན་པ་མཐའ་དག་གིས་བྱར་མི་རུང་བར་ངེས་ཤིང་། ལྷག་པར་
སྨོན་སེམས་དོར་ན་བྱང་སེམས་ཀྱི་རྩ་ལྟུང་དུ་འགྱུར་བ་གོང་དུ་བཤད་ཟིན་པ་ལྟར་
རོ། །སྔགས་ཀྱི་གྲུབ་མཐའི་ཕྱོགས་བཟུང་ནས་ཕར་ཕྱིན་ཐེག་པ་ལ་སྨོན་པ་དང་།
སྔགས་ཀྱི་གསང་བ་སྣོད་མིན་ལ་བཤད་མི་རུང་བ་ཡང་གོང་དུ་བརྗོད་ཟིན་པ་ལྟར་
རོ། །རང་ལུས་ལྷ་སྐུར་བསྒོམ་དུ་མི་རུང་ཞེས་སྨྲས་ན་ཡང་ཉེས་པར་འགྱུར་ཏེ།
གསང་སྔགས་རྒྱུད་སྡེ་བཞི་ཀ་ལྷའི་རྣལ་འབྱོར་ལ་བརྟེན་ནས་ལམ་བགྲོད་དགོས་
པར་གོང་དུ་བཤད་ཟིན་ཅིང་འོག་ཏུ་ཡང་འཆད་པར་འགྱུར་རོ། །རང་བཞིན་རྣམ་
དག་གི་ཆོས་ལ་ཐེ་ཚོམ་ཟ་བ་དང་ཡིད་མ་ཆེས་པར་སྤོང་བ་ནི་རྣམ་པ་ཀུན་ཏུ་མི་
རུང་སྟེ། རྒྱུད་སྡེ་བཞི་ཀ་ལྟ་བ་ལ་ཁྱད་མེད་པ་གོང་དུ་བཤད་ཟིན་པ་ལྟར་ཡིན་པས་
ཆོས་ཐམས་ཅད་རང་བཞིན་གྱིས་སྟོང་པར་ངེས་པའི་ལྟ་བ་ལམ་གྱི་སྲོག་ཏུ་བྱེད་
དགོས་པར་འདྲ་བའི་ཕྱིར་རོ། ཁྱད་པར་དུ་བྱ་སྤྱོད་ཀྱི་རྒྱུད་རྣམས་སུ་ནི་ཞི་ལྷག་
སྒོམ་ ཚུལ་ ཕར་ ཕྱིན་ ཐེག་ པ་ དང༌ མཚུངས་ པར་ གསུངས་ པ་ མང་ ཞིང་། ཐུན་
མཚམས་ སུ་ ཡང་ ཤེར་ ཕྱིན་ གྱི་ མདོ་ སྡེ་ བཀླག་ དགོས་ པར་ ཡང་ དང་ ཡང་ དུ་
གསུངས་པས་སོ། །བླ་མ་སྨོད་པ་སོགས་དམ་ཚིག་ཉམས་པའི་ སྡིག་ཅན་དང་
གྲོགས་བྱ་མི་རུང་བ་ཡང་བྱ་རྒྱུད་ནས་ཡང་ཡང་གསུངས་ཤིང་། ལྷའི་སྒོམ་བཟླས་
ལ་དབང་ཐོབ་པའི་རྣལ་འབྱོར་པ་རྟོགས་པ་མཐོན་པོ་དག་གིས་མངོན་སྤྱོད་བྱ་
- 342 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བའི་ཚུལ་ཡང་གསུངས་སོ། །དད་ལྡན་གྱི་སེམས་སུན་ཕྱུང་མི་རུང་བ་ཡང་བྱ་རྒྱུད་
ལས་ཡང་ཡང་གསུངས་ཏེ། དད་པ་ཆེ་ཞིང་སྔགས་ཀྱི་ལམ་སྒོམ་པའི་སྣོད་རུང་
དག་ལ་མན་ངག་བསྟན་ནས་རྗེས་སུ་འཛིན་དགོས་པར་ཡང་ཡང་གསུངས་པས་
སོ། །ཤ་ཆང་སོགས་དམ་ཚིག་གི་རྫས་སུ་གསུང་པ་ནི་བླ་མེད་ཀྱི་ཐུན་མོང་མ་ཡིན་
པའི་ཁྱད་ཆོས་ཡིན་གྱི། རྣལ་འབྱོར་རྒྱུད་ལ་ཡང་མི་རུང་ན་བྱ་སྤྱོད་ཀྱི་རྒྱུད་ལ་ག་
ལ་རུང་། བྱ་སྤྱོད་ཀྱི་གདུལ་བྱ་རྣམས་ཀྱིས་ནི་ཆང་གི་སྣོད་ལ་ལག་རེག་པ་ཙམ་
ཡང་མི་རུང་བར་ནན་ཏན་དུ་གསུངས་སོ། །བླ་མེད་ནས་ཤ་ཆང་དམ་ཚིག་གི་རྫས་
སུ་གསུངས་པ་ཙམ་ལ་འཁྲུལ་ནས་ཆང་བག་མེད་དུ་ལོངས་སྤྱོད་པ་ནི་རྣམ་པ་ཀུན་
ཏུ་མི་རུང་སྟེ། དཔལ་གསང་བ་འདུས་པ་དང་དུས་ཀྱི་འཁོར་ལོ་སོགས་བླ་མེད་ཀྱི་
དཀྱིལ་ཆོག་མང་པོར་འཕུང་ཀྲོལ་ཀུན་གྱི་རྩ་བ་ཆང་ཡིན་པ་དང་། དེ་ལ་བག་མེད་
དུ་ལོངས་སྤྱོད་མི་རུང་བར་དམ་ཚིག་བསྒྲག་པའི་སྐབས་ནན་ཏན་དུ་གསུངས་
ཤིང༌། གོང་དུ་ ལུང་དྲངས་ཟིན་ པ་ ལྟར་ སོ་ སོར་ ཐར་ པའི་ བཅས་ མཚམས་ ལ་
གཡེལ་བ་མེད་པར་བྱ་དགོས་ཚུལ་ནན་ཏན་དུ་གསུངས་སོ། །རྒྱུད་ནས་དམ་ཚིག་
གི་རྫས་སུ་གསུངས་པ་ཙམ་གྱིས་འཛེམ་མེད་དུ་ལོངས་སྤྱོད་པ་ཡིན་ན་རྟ་ཤ་དང༌།
ཁྱི་ཤ་དང་། དྲི་ཆེན་དྲི་ཆུ་སོགས་ཀྱང་དམ་ཚིག་གི་རྫས་སུ་གསུངས་པས་ཆང་ལ་
ཇི་ལྟར་བྱ་བ་གཞན་དེ་དག་ལ་ཡང་ངོམ་མེད་དུ་སྤྱད་དགོས་པ་ལ་ཁྱི་ཤ་དང་
བཤང་གཅི་ལ་ལག་རེག་པ་ཙམ་ཡང་མི་འདོད་ལ། ཆང་ལ་ངོམ་མེད་དུ་ལོངས་
སྤྱོད་པ་ནི་ རང་བློ་ཆགས་ཞན་གྱི་དབང་དུ་སོང་བར་གདོན་མི་ཟའོ། །དེ་ལྟར་
སྔགས་ལ་བསྙད་བཏགས་ནས་འདུལ་བའི་བཅས་མཚམས་ཁྱད་དུ་བསད་དེ།
ཆང་དང་། ཕྱི་དྲོའི་ཁ་ཟས་སོགས་ལ་བག་མེད་དུ་སྤྱོད་ན་སྔགས་ཀྱི་དམ་ཚིག་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བསྲུང་མི་ནུས་པར་མ་ཟད། དམ་ཚིག་དང་འགལ་བའི་ཉེས་པས་རང་ཉིད་འཕུང་
བར་འགྱུར་ཞིང་། རྒྱལ་བའི་བསྟན་པ་ལའང་ཤིན་ཏུ་གནོད་ཚབས་ཆེ་བས་བདག་
ལེགས་སུ་འདོད་པ་དག་གིས་ནི། རྒྱལ་བའི་སྲས་པོ་ཞི་བ་ལྷས། མདོ་དང་སྔགས་
ཀྱིས་འདྲིད་མི་བྱ། །ཞེས་གསུངས་པ་ལྟར། སྔགས་ལ་བསྙད་བཏགས་ནས་བསྟན་
པའི་རྩ་བ་སོ་སོར་ཐར་པའི་བཅས་མཚམས་ལ་བག་མེད་དུ་བྱ་བ་རྣམ་པ་ཀུན་ནས་
མི་རུང་ངོ༌། །རྩ་ལྟུང་བཅུ་བཞི་པ་ཡང་བླ་མེད་དང་། ཡོ་ག་གཉིས་ཀྱིས་ཐུན་མོང་
མ་ཡིན་པའི་བཅས་པ་ཡིན་གྱི། བྱ་སྤྱོད་ཀྱི་གདུལ་བྱ་ལ་དེ་འདྲ་བའི་བཅས་པ་མ་
མཛད་དོ། །དེ་ལ་འདི་སྙམ་དུ་བླ་མ་ལྔ་བཅུ་པ་དང་། རྩ་ལྟུང་བཅུ་བཞི་པ་ནས་
འབྱུང་བའི་ བཅས་ པ་རྣམས་ལས་ཐུན་མོང་ མིན་ པའི་ བཅས་ པ་ རེ་ གཉིས་མ་
གཏོགས་བྱ་སྤྱོད་ཀྱི་འདུལ་བྱས་ཀྱང་ཉེས་པ་དེ་དག་བསྲུང་དགོས་ཞེས་སྨྲ་བ་མི་
བདེན་ཏེ། དེ་ལྟར་ན་བྱ་སྤྱོད་དང་བླ་མེད་བཅས་པ་འདྲ་བར་འགྱུར་བའི་ཕྱིར་རོ་
སྙམ་ན། དེ་ནི་མ་གོ་བ་ཡིན་ཏེ། བླ་མེད་ལ་ནི་བླ་མ་ལ་སྨོད་པ་དང༌། རྡོ་རྗེ་སྤུན་ལ་
ཁྲོས་ནས་ཉེས་པ་བརྗོད་པ་སོགས་བཅུ་བཞི་པོ་དེ་དག་སྔགས་ཀྱི་སྡོམ་པ་གཏན་
ནས་གཅོད་པའི་རྩ་ལྟུང་དུ་གསུངས་ལ། བྱ་སྤྱོད་གཉིས་ལ་ནི་རིགས་ལྔའི་སྡོམ་
བཟུང་མེད་པས་དེ་དག་རྩ་ལྟུང་དུ་མི་འགྱུར་ཞེས་གོང་དུ་བརྗོད་ཟིན་པ་ལྟར་རོ། །
དེ་ལྟ་མིན་པར་ཉེས་པ་དེ་བསྲུང་དགོས་པ་ཙམ་གྱིས་བཅས་པ་འདྲ་བར་འགྱུར་ན།
བླ་མ་ལ་སྨོད་པ་དང་། གྲོགས་ཀྱི་སྐྱོན་བརྗོད་པ་དང༌། རྒྱལ་བའི་བཀའ་ལས་
འདའ་བ་སོགས་ནི་རྒྱལ་བའི་བསྟན་པ་ལ་ཞུགས་པ་མཐའ་དག་གིས་བྱ་མི་རུང་
བའི་ཉེས་པ་ཡིན་པས་ཕར་ཕྱིན་ཐེག་པ་བ་དང་བླ་མེད་གཉིས་ཀྱང་བཅས་པ་འདྲ་
བར་ འགྱུར་ དགོས་སོ། །དེ་ལྟར་ དམ་ ཚིག་ དང་ སྡོམ་ པ་ ཚུལ་བཞིན་བསྲུང་ བ་
- 344 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཞིར་བཞག་ནས་ སྔགས་ ཀྱི་ལམ་བསྒོམ་ན་དངོས་གྲུབ་ངེས་ པར་ ཐོབ་ པར་
འགྱུར་གྱི། དམ་ཚིག་དང་སྡོམ་པ་ཡལ་བར་དོར་ནས་སྔགས་ལ་འབད་བློ་བྱས་
ཀྱང་དངོས་གྲུབ་ཐོབ་པར་མི་སྲིད་དོ། །དེས་ན་དམ་ཚིག་དང་སྡོམ་པ་བསྲུངས་པ་
ནི་ཕན་ཡོན་ཤིན་ཏུ་ཆེ་ཞིང་། ལྷག་པར་དེང་སང་སྙིགས་མའི་དུས་སུ་དམ་ཚིག་
དང་སྡོམ་པ་ཚུལ་བཞིན་དུ་བསྲུངས་ན་ནི་རྒྱལ་བ་སྲས་བཅས་དགྱེས་པའི་མཆོད་
པ་བླ་ན་མེད་པར་འགྱུར་པ་ཡིན་ཏེ། རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་
མདོ་ ལས། འཇམ་དཔལ་གང་ གིས་ གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་
རྣམས་ལས་སངས་རྒྱས་རེ་རེ་ལ་ཡང་གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་ཀྱི་
ཞིང་ནོར་བུ་རིན་པོ་ཆེ་དབང་གི་རྒྱལ་པོས་རབ་ཏུ་བཀང་སྟེ་དབུལ་བ་ཕུལ་ལ། དེ་
ལྟར་འབུལ་བས་གངྒཱའི་ཀླུང་གི་བྱེ་མ་སྙེད་ཀྱི་བསྐལ་པར་དབུལ་བ་ཕུལ་བ་བས།
འཇམ་དཔལ་བྱང་ཆུབ་སེམས་དཔའ་གཞན་གང་གིས་རྣམ་པ་འདི་ལྟ་བུའི་ཆོས་
འདི་ཐོས་ནས་ཕྱོགས་གཅིག་ཏུ་སོང་སྟེ་འདི་ལྟར་སེམས་ཀྱིས་མངོན་པར་རྟོག་ཅིང་
འདི་ལྟ་བུའི་ཆོས་ལ་བསླབ་པར་བྱའོ་ཞེས་སློབ་པར་འདོད་ན་དེས་མ་བསླབས་སུ་
ཟིན་ཀྱང་བསོད་ནམས་ཆེས་མང་དུ་བསྐྱེད་དེ། བྱང་ཆུབ་སེམས་དཔས་ནོར་བུ་
རིན་པོ་ཆེ་དབང་གི་རྒྱལ་པོ་སྦྱིན་པའི་བསོད་ནམས་ནི་དེ་ལྟ་མ་ཡིན་ནོ། །ཞེས་
དང༌། ཡང་དེ་ཉིད་ལས། འཇམ་དཔལ་འདི་ལྟ་སྟེ་དཔེར་ན་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་ཀྱི་སེམས་ཅན་དེ་
ལས་སེམས་ཅན་རེ་རེ་ནས་འཛམ་བུ་གླིང་ལ་དབང་བའི་རྒྱལ་པོར་གྱུར་ཏེ་དེ་དག་
ཐམས་ཅད་ཀྱིས་ཚིག་འདི་སྐད་ཅེས་བདག་ཅག་གིས་གང་ཐེག་པ་ཆེན་པོ་ལེན་པ་
དང་འཛིན་པ་དང་ཀློག་པ་དང་ཀུན་ཆུབ་པར་བྱེད་པ་དེའི་ཤ་ལས་ཉི་མ་རེ་རེ་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཞིན་སྲང་ལྔ་ལྔ་སེན་མོས་གཅད་པར་བྱ་སྟེ། དེ་ཚུལ་དེ་ལྟ་བུས་སྲོག་དང་དབྲལ་
ལོ་ཞེས་སྨྲ་བ་ལ། འཇམ་དཔལ་གལ་ཏེ་བྱང་ཆུབ་སེམས་དཔའ་དེ་དེ་སྐད་སྨྲ་བས་
མི་སྐྲག་མི་དངངས་དངངས་པར་མི་འགྱུར་ཏེ། ཐ་ན་སྐྱག་པའི་སེམས་གཅིག་ཀྱང་
མི་བསྐྱེད་ཞུམ་པ་མེད་འགོང་བ་མེད་ཐེ་ཚོམ་མེད་ལ་ཕྱིར་ཞིང་ཆོས་ཡོངས་སུ་
གཟུང་བ་ལ་བརྩོན་ཏེ་ཀློག་པ་དང་ཁ་ཏོན་བྱེད་པ་ལ་བརྩོན་པར་འགྱུར་བའི་བྱང་
ཆུབ་སེམས་དཔའ་དེ་ནི། འཇམ་དཔལ་སེམས་དཔའ་བ། སྦྱིན་པ་ལ་དཔའ་བ།
ཚུལ་ ཁྲིམས་ ལ་ དཔའ་བ། བཟོད་པ་ལ་དཔའ་བ། བརྩོན་འགྲུས་ལ་དཔའ་བ།
བསམ་གཏན་ལ་དཔའ་བ། ཤེས་རབ་ལ་དཔའ་བ། ཏིང་ངེ་འཛིན་ལ་དཔའ་བ་
ཞེས་བྱའོ། །འཇམ་དཔལ་གལ་ཏེ་བྱང་ཆུབ་སེམས་དཔའ་དེས་གསོད་པའི་མི་དེ་
དག་ལ་མི་ཁྲོ་ཞིང་ཐ་བ་དང་ཞེ་སྡང་གི་སེམས་མི་བསྐྱེད་ན། འཇམ་དཔལ་བྱང་
ཆུབ་སེམས་དཔའ་དེ་ནི་ཚངས་པ་དང་མཚུངས་པ་མི་གཡོ་བ་ཡིན་ནོ། །ཞེས་དང༌།
ཟླ་བ་སྒྲོན་མེའི་མདོ་ལས། བསྐལ་པ་བྱེ་བ་གངྒའི་བྱེ་སྙེད་དུ། །སངས་རྒྱས་དག་
ནི་བྱེ་བ་ཁྲག་ཁྲིག་ལ། །གདུགས་དང་བ་དན་མར་མེའི་ཕྲེང་བ་དང༌། །ཟས་དང་
སྐོམ་གྱིས་དང་སེམས་མཆོད་བྱས་པས། །གང་གིས་དམ་པའི་ཆོས་ནི་འཇིག་པའི་
ཚེ། །བདེ་བར་གཤེགས་པའི་བསྟན་པ་འགག་པ་ན། །ཉིན་ཞག་ཏུ་ནི་བསླབ་པ་
གཅིག་ བཟུང་ བ། །དེ་ བས་ བསོད་ ནམས་ འདི་ ནི་ ཁྱད་ པར་ འཕགས། །ཞེས་
གསུངས་པ་ལྟར་རོ། །
༈ གཉིས་པ་གང་དུ་ཉམས་སུ་བླང་བའི་གནས་ནི། འཇམ་དཔལ་རྩ་རྒྱུད་
ལས། ཆུ་ཀླུང་རྒྱ་མཚོའི་འགྲམ་དག་གམ། །དེ་བཞིན་རི་བོ་ཁ་བ་ཅན། །རི་ཡི་
རྒྱལ་པོ་འབིགས་བྱེད་ལ། །ལས་ཀྱི་མཆོག་ནི་བསྒྲུབ་པར་བྱ། །མ་ལ་ཡ་རི་ས་རྒྱ་
- 346 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དང༌། །སྤོས་ཀྱི་ངད་ལྡང་ཨར་པུ་དང་། །རི་ཡི་རྒྱལ་པོ་སུམ་བརྩེགས་ལ། །ལས་
ཀྱི་མཆོག་ནི་བསྒྲུབ་པར་བྱ། །དེ་བཞིན་རྒྱ་མཚོ་ཆེན་པོ་དང་། །རི་ནི་ཤིང་ལྡན་མེ་
ཏོག་ ཡོད། །འདི་ དག་ གི་ ནི་ ཕྱོགས་ དག་ཏུ། །སྔགས་ བསྒྲུབ་ པ་ ནི་ རྒྱལ་ བས་
གསུངས། །གཙང་ཞིང་བས་མཐའ་དབེན་ཕྱོགས་སུ། །གོང་གི་ཆོས་ནི་རྣམ་པར་
སྤངས། །དེ་བཞིན་རི་ཡི་ཚང་ཚིང་དུ། །སྔགས་ཀྱི་རྒྱལ་པོ་ཐམས་ཅད་འགྲུབ། །
བས་མཐའི་གནས་མལ་ཉམས་དགའ་དང༌། །རྒྱལ་བས་དེ་བཞིན་བསྔགས་པ་
དང༌། །མ་ རུང་ སེམས་ ཅན་ མེད་ གནས་ ལ། །སྔགས་ ཀྱི་ རྒྱལ་ པོ་ ཐམས་ ཅད་
འགྲུབ། །ཆོས་ལྡན་རྒྱལ་པོ་ཡོད་ པ་དང་། །གཙང་ སྦྲ་ སྤྱོད་ པའི་སྐྱེ་བ་ཡོད། །ཕ་
དང་མ་ལ་གུས་པ་དང་། །བྲམ་ཟེའི་རིགས་ནི་ཡོང་སྤངས་པའི། །གནས་དེར་ལྷ་
རྣམས་འགྲུབ་འགྱུར་ཏེ། །གཞན་དུ་འགྲུབ་པ་མ་ཡིན་ནོ། །ཞེས་དང་། དེ་དག་མ་
ལུས་གྲུབ་པའི་ཞིང་། །བྱང་ཕྱོགས་ལ་ནི་གནས་པ་དང་། །ནས་དང་གྲོ་ལ་སྤྱད་པ་
དང༌། །རི་ དང༌ ཆུ་ བོ་ དག་ ལ་ ཡང་། །བསོད་ནམས་ ཡུལ་ དུ་ བསྟན་ པ་ ཡིན། །
སེམས་ཅན་སྙིང་རྗེ་ལྡན་གང་གནས། །དེ་དག་ལ་ནི་ངེས་འགྲུབ་འགྱུར། །དཔལ་
གྱི་རི་བོའི་ རི་ཆེན་ནི། །ལྷོ་ཕྱོགས་ན་ནི་ཡང་དག་གནས། །དཔལ་ལྡན་འབྲས་
སྤུངས་མཆོད་རྟེན་ཡང་། །རྒྱལ་བའི་རིང་སྲེལ་གནས་པའི་ས། །ཐམས་ཅད་དོན་
གྱི་གནས་དག་ལ། །དེར་ནི་དེ་རྣམས་མྱུར་དུ་འགྲུབ། །མཆོད་རྟེན་ཆེན་པོ་རྡོ་རྗེ་
གདན། །ཆོས་ཀྱི་འཁོར་ལོ་རབ་བསྐོར་དང༌། །ཐུབ་མཆོག་ཞི་བར་རབ་གཤེགས་
པ། །དེར་ཡང་གྲུབ་པར་རབ་ཏུ་སྣོད། །ལྷ་ལས་བབས་པའི་མཆོད་རྟེན་དང་། །ནེ་
ཀ་ཤ་དང་ཆོ་འཕྲུལ་བསྟན། །གྲོང་མཆོག་སེར་སྐྱ་ཞེས་ བྱ་དང༌། །ནགས་ཚལ་
ལུམ་བི་ནིར་ འཁྲུངས་ལ། །སྔགས་ ཀྱི་ རྒྱལ་པོ་ འགྲུབ་འགྱུར་ཞེས། །རྒྱལ་བས་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རབ་བསྔགས་བརྗོད་པ་ཡིན། །བྱ་རྒོད་ཕུང་པོའི་ རི་དང་ནི། །དེ་བཞིན་ས་སྟེང་
བསིལ་ བའི་ ཚལ། །ཞེས་ དང་། དེ་ དང་ གཞན་ ཡང་ ཡུལ་ དག་ དང་། །གྲོང་ དང་
ལྗོངས་ དང༌ རི་ བོ་ དང༌། །གནས་ དང་ གྲོང་ མཆོག་ གཙོ་ བོ་ ན། །བསོད་ནམས་
གནས་ ལ་ རབ་བརྟེན་ནས། །དེར་ནི་སློང་མོས་ རྗེས་འཚོང་ཞིང་། །བཟླས་དང་
སྦྱིན་བསྲེག་དགའ་བ་དང༌། །གནས་ཁང་བླ་གབ་མེད་པ་དང༌། །རྟག་ཏུ་ཁྱིམ་ནི་
སྟོང་པ་ལ། །སྔགས་རྣམས་ལས་ནི་ཐམས་ཅད་ལ། །ཐོག་མ་ཉིད་དུ་བྱ་བ་ཡིན། །
སྔགས་པས་རྟག་ཏུ་ཡུལ་དབུས་སུ། །སྔགས་རིམ་མངོན་པར་འདོད་པས་བྱ། །
བཟླས་ལ་རབ་ཞུགས་རྟག་ཏུ་བརྩོན། །སྔགས་རིག་གཏོང་བ་དག་ལ་གོམས། །
ཚུལ་ཁྲིམས་སྤྱོད་ཅིང་ཤིན་ཏུ་འདྲེན། །འབྱུང་པོ་ཀུན་ལ་ཕན་པར་དགའ། །སྔགས་
ཀྱི་ སྤྱོད་ པ་ དགའ་བ་ ཡི། །སྡོམ་བརྩོན་གྱིས་ནི་ སྔགས་བཟླས་བྱ། །ཞེས་དང་།
བདེ་ གཤེགས་ མཆོད་རྟེན་ བཞུགས་ པ་ ཡི། །ས་ སྟེང་ དག་ ལ་ རྟག་ཏུ་བརྟེན། །
འཇིག་རྟེན་མུ་སྟེགས་ཐམས་ཅད་ནི། །ལྟ་བ་ལོག་པར་ལྟུང་བ་དང༌། །གཞན་ཡང་
མུ་སྟེགས་གྱུར་པ་རྣམས། །སྔགས་རིག་པས་ནི་རྟག་ཏུ་སྤངས། །རྒྱུ་ངན་འགྲོ་བ་
ངན་ ཡོད་ པར། །སྔགས་ རིག་ པས་ ནི་ དེར་ མི་བརྟེན། །གང་ དུ་ རྒྱལ་ བ་ མཆོག་
བཞུགས་དང་། །ས་སྟེང་བསེ་རུ་རང་རྒྱལ་དང་། །བྱང་ཆུབ་སེམས་དཔའ་སྐལ་བ་
ཆེ། །ཉན་ཐོས་ རྒྱལ་བའི་ སྲས་ དག་ནི། །དེ་ དག་གནས་པའི་ ཕྱོགས་དག་ཏུ། །
ཟློས་པའི་སྔགས་རིག་ལྡན་པས་བརྟེན། །འབད་པས་སྔ་མ་ཉིད་དུ་ནི། །གནས་དེ་
ལ་ནི་རྟག་ཏུ་ སྤྱོད། །ཅེས་གསུངས་ཤིང་། གཞན་ཡང་གང་དུ་གནས་ན་དངོས་
གྲུབ་མྱུར་བའི་གྲུབ་པའི་གནས་མང་དུ་གསུངས་སོ། །དཔུང་བཟང་གིས་ཞུས་པའི་
རྒྱུད་ལས། རང་སངས་རྒྱས་དང་བདེ་གཤེགས་ཉིད་སྐྱེས་དང་། །རྒྱལ་བ་སྔོན་ཆད་
- 348 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གང་ན་བཞུགས་པ་ཡི། །གནས་གང་བསོད་ནམས་ལྡན་ཞིང་ཡིད་དགའ་བ། །ལྷ་
དང༌ ལྷ་ མིན་ ལ་ སོགས་ ཕྱག་ བྱས་ མཆོད། །གསོ་ སྦྱོང་ སྡོམ་ པ་ དང་ ནི་ ལྡན་ པ་
ཡིས། །བདག་ཉིད་དགའ་བར་བྱ་ཕྱིར་བསྙེན་ པར་བྱ། །དེ་ལྟ་བུ་དག་མ་རྙེད་
གཞན་ཡང་ནི། །ཆུ་བོ་ཆུ་ཀླུང་འབབ་ཆུ་ཡོད་པ་དང་། །པདྨ་ཨུཏྲ་ལས་ནི་བརྒྱན་
པའི་མཚོ། །སྐྱེ་བོ་རྣམས་ཀྱང་ཤིན་ཏུ་མི་རྒྱུ་བ། །དྭངས་ཞིང་ཞིམ་པའི་ཆུ་ནི་མང་བ་
དང༌། །མི་བཟད་གདོན་རྣམས་ཀྱང་ནི་མི་གནས་པ། །མེ་ཏོག་འབྲས་བུ་གཙང་མ་
ཡོད་པ་དང༌། །སྨན་ལྗོངས་ལྗོན་ཤིང་སྣ་ཚོགས་འཁྲིགས་པ་དང་། །ས་སྟེང་གནས་
མལ་ཤིན་ཏུ་གཙང་བ་དང་
། །གང་ན་སྟག་གཟིགས་སེང་གེ་མེད་པ་དང་། །ཡིད་
འོང་མཉམ་ཞིང་ཚེར་མ་མེད་པ་དག །མི་ཡི་དངོས་གྲུབ་གནས་སུ་བསྒྲགས་པ་
ཡིན། །ཞེས་དེ་བཞིན་གཤེགས་པ་གང་དུ་འཁྲུངས་པ་དང་
། གང་དུ་ཞབས་ཀྱིས་
བཅགས་པའི་གནས་དག་དང༌། རྒྱལ་སྲས་བདག་ཉིད་ཆེན་པོ་དག་གིས་བསྟེན་
ཅིང་བྱིན་གྱིས་བརླབས་པའི་གནས་དག་ནི་གཙོ་བོ་དང་། དེ་ལྟ་བུའི་གནས་བཟང་
པོ་མ་རྙེད་ཀྱང་ཆུ་ཤིང་དང་མེ་ཏོག་འབྲས་བུ་མོད་པ་དང་། སྐྱེ་བོའི་རྒྱུ་འགྲུལ་ཉུང་
བས་ཤིན་ཏུ་དབེན་ཞིང་ཉམས་དགའ་བ་དང༌། མི་མ་ཡིན་གདུག་པ་ཅན་ མི་
གནས་ཤིང་། ལུས་སྲོག་ལ་གནོད་པའི་རྐྱེན་མེད་པའི་ནགས་ཀྱི་སྨན་ལྗོངས་ལྟ་
བུར་གནས་ནས་སྒྲུབ་པ་བྱ་བར་གསུངས་སོ། །གསང་བ་སྤྱི་རྒྱུད་ལས། མདོར་ན་
ས་གཞི་མ་ཉམས་དང༌། །མདངས་སྣུམ་ཤར་དུ་གཞོལ་བ་བཞེད། །ཆུ་མང་ལྡན་
པའི་གནས་དག་ནས། །ལྗོན་ཤིང་བཟང་པོས་བརྒྱན་པ་དང་། །བདག་གི་མིག་
ཡིད་མགུ་བ་དང་། །འཚེ་མེད་ཟུག་རྔུ་སྤངས་པ་ནི། །དཀྱིལ་འཁོར་གནས་སུ་ཤིས་
པ་སྟེ། །མི་ཡིས་དངོས་གྲུབ་ཀུན་ཐོབ་བྱེད། །དྲང་སྲོང་གནས་དང་བ་ལང་ལྷས། །
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཕུག་དག་རི་ཡི་རྩེ་མོ་དང་། །ས་གཞི་གང་ན་འཐས་པ་དང་། ཁང་ཐོག་དང་ནི་རྡོ་
ལེབ་དང་། །མཆོད་རྟེན་དྲུང་དང་ འབབ་ཆུའི་གླིང་། །མཚོ་རྣམས་ཀྱི་ནི་འགྲམ་
དག་ཏུ། །ཞེས་གནས་ཀྱི་ཁྱད་པར་མང་དུ་གསུངས་ཤིང་། གཙོ་བོར་དབེན་ཞིང་
ཡིད་མགུ་བ་དགོས་པར་གསུངས་སོ། །ལེགས་གྲུབ་ཀྱི་རྒྱུད་ལས། དེ་ནས་གཞན་
ཡང་ སྒྲུབ་པ་པོས། །ཡུལ་གང་དག་ཏུ་གནས་ནས་ནི། །དངོས་གྲུབ་མྱུར་དུ་ཐོབ་
གྱུར་པའི། །གནས་ཀྱི་མཚན་ཉིད་བཤད་པར་བྱ། །གང་དུ་བདུད་བཞི་བཏུལ་ནས་
ནི། །བཅོམ་ལྡན་མངོན་པར་སངས་རྒྱས་ནས། །རྨད་བྱུང་གོ་འཕང་བརྙེས་གྱུར་
པ། །དངོས་གྲུབ་མང་པོ་ཀུན་གྱི་མཆོག །ཆུ་བོ་ནེ་རཉྫ་ནའི་འགྲམ། །ཡིད་དུ་འོང་
ཞིང་འཚེ་མེད་པ། །ད་ནི་དངོས་གྲུབ་ཞིང་མཆོག་ཏུ། །བཅོམ་ལྡན་འདས་ནི་ཉིད་
ཀྱིས་གསུངས། །དེར་ནི་བདུད་ནི་མང་པོས་ཀྱང་། །གནོད་པ་བྱ་བར་མི་ནུས་ཏེ། །
དེ་བས་དེར་ནི་ལས་རྣམས་ཀུན། །སྒྲུབ་པ་པོས་ནི་བསྒྲིམས་ཏེ་བརྩམས། །གང་དུ་
ཆོས་རྣམས་བསྟན་པ་དང་། །ཐུབ་པ་ཞི་བར་གཤེགས་པ་དང༌། །སེམས་ཅན་སྨིན་
པར་ བྱ་ བའི་ ཕྱིར། །གང་དུ་སྐྱེ་བ་ བསྟན་ པ་ཡི། །གནས་དེར་དངོས་གྲུབ་རྣམ་
གསུམ་ དུ། །ཡོངས་ སུ་ བསྒྲགས་ པ་ གང་ ཡིན་དེ། །བརྟན་ ཞིང་ མྱུར་ ལ་ གེགས་
རྣམས་ནི། །ཞི་བར་ ཡང་ནི་འགྱུར་བ་ ཡིན། །སངས་རྒྱས་རྣམས་དང་དེའི་སློབ་
མ། །བསྐལ་པ་ཆེན་པོར་བཞུགས་བཞུགས་པ། །བསོད་ནམས་ཅན་ གྱི་གནས་
གང་ཡང་། །དེར་ཡང་འགྲུབ་པར་ཡོངས་སུ་བསྒྲགས། །ཆུ་མིག་སྣ་ཚོགས་ དང་
ལྡན་ཞིང་། །ལྗོན་ཤིང་རྣམ་པ་མང་པོས་བརྒྱན། །མེ་ཏོག་འབྲས་བུ་མོད་པའི་རི། །
དངོས་གྲུབ་ཕྱིར་ནི་ཡོངས་སུ་བསྒྲགས། །དགོན་པ་དག་གི་ཕྱོགས་གང་ན། །མེ་
ཏོག་འབྲས་བུ་ཆུ་མང་ཞིང་། །ཡིད་ཀྱང་མངོན་པར་དགའ་འགྱུར་བ། །དེ་དག་ཏུ་
- 350 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ནི་དངོས་གྲུབ་བཤད། །རྩྭ་ གནས་གང་ན་རི་དྭགས་ཚོགས། །བཀྲ་ཤིས་དགའ་
མགུར་སྤྱོད་པ་དང་། །གདུག་པའི་སྦྲུལ་རྣམས་མེད་པ་ཡི། །གནས་དེ་ཟློས་པ་
རྣམས་ལ་ཕན། །གང་ན་ལུས་ཅན་རྣམས་ལ་ནི། །ལྷག་པ་ལ་སོགས་གནོད་མེད་
ལ། །ཤིན་ཏུ་ཡང་ནི་དགའ་འགྱུར་བ། །གནས་དེ་དངོས་གྲུབ་ཕྱིར་བསྟན་ནོ། །
མཐིལ་སྡིངས་ཟོམ་དང་རི་རྩེ་དང་། །རི་བོ་གཡའ་ཆུ་སིལ་མ་ཅན། ཁྱད་པར་དུ་ནི་
ལྡན་པའི་རི། །ལྷག་པར་དངོས་གྲུབ་ཕྱིར་བསྟན་ཏོ། །ནེའུ་གསིང་ཉམས་དགའ་
མང་པོ་དང་། །མེ་ཏོག་མང་ཞིང་ཡམ་སྲེག་ཤིང་། །གནས་གང་དག་ན་ཡོད་པ་
ཡི། །གནས་དེ་དངོས་གྲུབ་ཕྱིར་བསྒྲགས་སོ། །རིང་བསྲེལ་ཅན་གྱི་མཆོད་རྟེན་
དང༌། །རི་རྣམས་དང་ནི་མཚོ་འགྲམ་དང་། །རི་སྒོ་རྣམ་པ་སྣ་ཚོགས་དང༌། །ནགས་
ཚལ་རྒྱུན་ལུགས་མེད་པ་དང་། །དུ་བ་ཡོད་པའི་དུར་ཁྲོད་དང་། །འབབ་ཆུ་དག་
དང་མཚེའུ་དང་། །ཆུ་ཀླུང་འགྲམ་ནི་ཉམས་དགའ་དང་། །ཕྱུགས་ལྷས་གསིང་མ་
སྔོན་པོ་དང༌། །ལྗོན་ཤིང་ཀུན་ནས་ཟླུམ་པ་དང་། །མཚན་གཅིག་ལམ་གྱི་བཞི་
མདོ་དང་། །རྫིང་ དང་ ལུ་མར་ བཅས་ པ་ དང༌། །དངོས་གྲུབ་ཕྱིར་ནི་ཡོངས་ སུ་
བསྒྲགས། །ཡུལ་ནི་གང་དང་གང་དག་ཏུ། །མི་ཡི་གཙོ་བོས་གང་སྤྱད་པ། ཁྱད་
པར་དེ་ནི་འགྲུབ་གསུངས་ཕྱིར། །དེར་ནི་ངེས་པར་འགྲུབ་པར་འགྱུར། །གང་དང་
གང་ན་སངས་རྒྱས་ཀྱི། །བསྟན་པ་རྣམས་ནི་མཆོད་པ་ཡི། །ཡུལ་དེ་དངོས་གྲུབ་
ཕྱིར་གསུངས་ཏེ། །ཞེས་ཐུབ་དབང་གང་དུ་འཁྲུངས་པ། །གང་དུ་དཀའ་བ་སྤྱོད་པ་
བདུད་བཏུལ་ཞིང་བྱང་ཆུབ་བརྙེས་པ། ཆོས་ཀྱི་འཁོར་ལོ་བསྐོར་བ་ལ་སོགས་པའི་
གནས་རྣམས་ནི་བགེགས་ཀྱིས་མི་ཚུགས་ཤིང་དངོས་གྲུབ་མྱུར་བས་གནས་ཀྱི་
མཆོག་དང་། དེ་ལྟ་བུ་མ་རྙེད་ན་སྐྱེས་བུ་དམ་པས་ཞབས་ཀྱིས་བཅགས་ཤིང་བྱིན་
- 351 -



ནག་ལE
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གྱིས་བརླབས་པའི་གནས་རྣམས་དང༌། དེ་དག་མ་བྱུང་ཡང་སངས་རྒྱས་ཀྱི་བསྟན་
པ་དར་བའི་ས་རྒྱལ་པོ་ཆོས་གཞིན་སྤྱོད་པ་གནས་དབེན་ཞིང་ལྗོན་ཤིང་དང་མེ་
ཏོག་འབྲས་བུ་མང་བ། དུག་སྦྲུལ་ནག་པོ་སོགས་ལུས་སྲོག་ལ་གནོད་པའི་རྐྱེན་
མེད་ པ། རང་གི་ཡིད་དང་མཐུན་པ་ཞིག་ དགོས་པར་གསུངས་སོ། །ལས་ དང་
མཐུན་ པའི་ གནས་ ཀྱི་ ཁྱད་པར་ཡང་། དེ་ཉིད་ལས། རི་ལ་སོགས་པའི་གནས་
རྣམས་སུ། །དངོས་གྲུབ་ཆེན་པོ་བསྒྲུབ་པར་བསྒྲགས། །མཚོ་ལ་སོགས་པ་འབྲིང་
རྣམས་ ཐོབ། །གཞན་ རྣམས་ སུ་ ནི་ ཕལ་ རྣམས་ སོ། །སྔགས་ དང༌ རྗེས་ མཐུན་
གནས་ རྣམས་ སུ། །བཟླས་བརྗོད་ བྱེད་ པས་ ལས་རྣམས་ བརྩམས། །གཞན་དུ་
བསྒྲུབ་པ་བྱས་ན་ནི། །དངོས་གྲུབ་མྱུར་དུ་མི་ཐོབ་བོ། །རིང་བསྲེལ་ཅན་གྱི་མཆོད་
རྟེན་ཀུན། །བདེ་བར་གཤེགས་པའི་གསང་སྔགས་བསྒྲུབ། །མཆོད་རྟེན་ཆེན་པོ་
ཉམས་དགའ་བ། །བྱང་ཆུབ་ཆེན་པོའི་གྲུབ་གནས་དང༌། །དེ་བཞིན་བལྟམས་ལ་
སོགས་པ་བརྒྱད། །དེ་ན་བགེགས་ནི་ཡོང་མ་ཡིན། །ལས་ཀྱི་ཆོ་ག་ཐམས་ཅད་
དང་། །མཐུན་པ་དག་ཀྱང་དེ་ན་ཡོད། །དེར་ནི་བདུད་ཀྱིས་བགེགས་བྱ་བར། །
ནམ་ཡང་ནུས་པ་མ་ཡིན་ནོ། །དེ་བས་གསང་སྔགས་ཐམས་ཅད་ཀྱང་། །དེར་ནི་
ངེས་པར་འགྲུབ་པར་གསུངས། །འདིར་ནི་དྲག་ཤུལ་སྤྱོད་པའི་ལས། །དུར་ཁྲོད་
དག་ཏུ་ བྱ་ བར་ ཤིས། །ཡང་ན་ ཤིང་ གཅིག་ པ་དག་ གམ། ཁང་སྟོང་མཚན་མ་
གཅིག་པར་རུང་། །འབབ་ཆུའི་འགྲམ་ན་ཐམས་ཅད་དུ། །རིག་སྔགས་བསྒྲུབས་
ན་འགྲུབ་པར་འགྱུར། །ཞེས་གསུངས་པ་ལྟར། ཞི་རྒྱས་དབང་དྲག་གི་ལས་དང་
མཐུན་པའི་གནས་ཀྱི་ཁྱད་པར་བཤད་པ་རྣམས་ཀྱང་ཤེས་དགོས་ཤིང་། གནས་
སོ་སོའི་ཁྱད་པར་གྱིས་གནས་གང་དུ་ལྷ་གང་བསྒྲུབས་ན་དེ་དང་དེའི་བྱིན་རླབས་
- 352 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མྱུར་དུ་འཇུག་པའི་ཁྱད་པར་ཡང་། འཇམ་དཔལ་རྩ་རྒྱུད་ལས། རྒྱ་དང་རྒྱ་ནི་ཆེ་
ཉིད་ལ། །འཇམ་པའི་དབྱངས་ནི་ རབ་ འགྲུབ་ འགྱུར། །གང་ཡང་དེ་ཡི་སྔགས་
རྣམས་ནི། །དེར་ནི་རབ་ཏུ་འགྲུབ་པར་འགྱུར། །གཙུག་གཏོར་རྒྱལ་པོ་ཐམས་ཅད་
དག །དེ་དག་ཏུ་ནི་གྲུབ་པར་སྣང་། །ཀཱ་བི་ཤི་དང་བ་ཁ་ལ། །ཨོ་ཌི་ཡཱ་ནའི་ཁོར་
ཡུག་ཡུལ། ཁ་ཆེ་དང་ནི་སིནྡྷའི་ཡུལ། །ཞེས་སོགས་གནས་ཀྱི་ཁྱད་པར་མང་དུ་
གསུངས་ཤིང་། ཁྱད་ པར་ རི་ བོ་ གངས་ཅན་ གྱི་ རྒྱུད་ འདིར་ ཐུགས་ རྗེ་ ཆེན་ པོ་
སོགས་ལྷག་པའི་ལྷ་རྣམས་ཀྱི་སྒྲུབ་པ་བྱས་ན་འགྲུབ་སླ་བར་གསུངས་ཏེ། རྒྱུད་དེ་
ཉིད་ལས། ཁ་བ་ཅན་གྱི་མཚམས་ཀུན་དང་། །བྱང་ཕྱོགས་སུ་ནི་གནས་བརྟེན་
ལ། །དགེ་ བའི་ སྔགས་ ནི་ འགྲུབ་ པར་ འགྱུར། །གང་ ཡང་ སངས་ རྒྱས་ སྔོན་
གསུངས་དང༌། །ད་ལྟར་ཡང་ནི་གསུངས་པ་དང་། །མ་འོངས་སངས་རྒྱས་རྣམས་
ཀྱིས་ཀྱང༌། །ཞི་བའི་རྒྱུད་ནི་གསུངས་པ་སྟེ། ཁ་བ་ཅན་གྱི་ནང་འབྱུང་བ། །དེར་ནི་
ཐམས་ ཅད་ འགྲུབ་ པར་ འགྱུར། །ཞེས་ གང་ གསུངས་ པ་ ལྟར་ རོ། །གནས་ དེར་
བསྒྲུབ་པ་བྱེད་པའི་ཚེ་གྲོགས་ཇི་ལྟ་བུ་དགོས་པ་ཡང་། འཇམ་དཔལ་རྩ་རྒྱུད་ལས།
གྲོགས་པོ་མཚན་ཉིད་ལྡན་པ་ནི། །སྔགས་དོན་ལུགས་ལ་ཚད་མར་ལྡན། །ཟུར་གྱི་
རྣམ་པ་དེ་ཉིད་ཤེས། །བདག་དང་དེ་ཡང་འདྲ་བའོ། །དཔའ་ཞིང་གཡུལ་ལས་རྣམ་
རྒྱལ་ དང༌། །སྙིང་ སྟོབས་ ཆེ་ ཞིང་ བཟོད་ དང་ ལྡན། །རྒྱལ་ བས་ གསུངས་ པའི་
བསྟན་པ་དང༌། །སྔགས་ཀྱི་སྤྱོད་པ་ལ་དད་ཅིང་། །སྔགས་པའི་མཚན་ཉིད་དང་
ལྡན་ལ། །བཟོད་དང་ ལྡན་ པའི་གྲོགས་པོ་ལ། །དེ་ལ་འབད་པ་མེད་པར་ནི། །
སྔགས་ཀྱི་ལས་རྣམས་འགྲུབ་པར་འགྱུར། །ཞེས་དང་། དཔུང་བཟང་གིས་ཞུས་
པའི་རྒྱུད་ལས་ཀྱང་། ཇི་ལྟར་འཁོར་ལོ་གཅིག་པའི་ཤིང་རྟ་ནི། །རྟ་དང་ལྡན་ཡང་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལམ་ དུ་ མི་ འགྲོ་ ལྟར། །དེ་བཞིན་སྒྲུབ་པ་ཡིན་ནི་ གྲོགས་མེད་ན། །ལུས་ཅན་
དངོས་གྲུབ་ཐོབ་པར་མི་འགྱུར་རོ། །དེ་ནི་བློ་ལྡན་གཟུགས་བཟང་གཙང་སྦྲ་ཆེ། །
རིགས་ནི་བཙུན་ཞིང་ཆོས་ལ་གཞོལ་བ་དང་། །སྤོབས་པ་ཆེ་ཞིང་དཔའ་ལ་དབང་
པོ་དུལ། །སྙན་པར་སྨྲ་ཞིང་ སྦྱིན་ཕོད་ སྙིང་ རྗེ་ཅན། །བཀྲེས་དང་ སྐོམ་དང་ཉོན་
མོངས་ བཟོད་པ་དང༌། །བྲམ་ཟེ་དག་དང་ལྷ་གཞན་མཆོད་མི་བྱེད། །སྒྲིན་ཅིང་
གཟོ་ལ་བྱས་པ་ཤེས་པ་དང་། །དཀོན་མཆོག་གསུམ་ལ་དད་པ་གྲོགས་པོ་ཡིན། །
དེ་ལྟའི་ཡོན་ཏན་མ་ལུས་ལྡན་པ་དག །རྩོད་པའི་དུས་ན་ཤིན་ཏུ་དཀོན་པས་ན། །
ཡོན་ཏན་བྱེད་དམ་བཞི་ཆའམ་བརྒྱད་ཆ་ཅན། །དེ་ལྟ་བུ་དག་སྔགས་པའི་གྲོགས་
སུ་བསྟན། ཞེས་བློ་གྲོས་ཆེ་ཞིང་གཟུགས་བཟང་བ་དང་། ལས་འབྲས་ལ་ཡིད་
ཆེས་ཤིང་གཅིག་ཏུ་ཆོས་ལ་གཞོལ་བ་སོགས་རབ་ཏུ་ཡོན་ཏན་བཅུ་དྲུག་དང་ལྡན་
པ། མ་ཐ་ཡང་ཡོན་ཏན་ཤས་ཆེ་བའི་གྲོགས་དང་འགྲོགས་དགོས་པར་གསུངས་
སོ། །ལེགས་གྲུབ་ཀྱི་རྒྱུད་ལས། དེ་ནས་གཞན་ཡང་སྒྲུབ་པ་པོའི། །བྱ་བའི་ཆོ་ག་
དག་ལ་ཡང་། །ཇི་ ལྟ་བུ་དག་ཤིས་ པ་ཡི། །སྔགས་ གཡོག་ དག་ གི་མཚན་ཉིད་
བཤད། །རིགས་བཙུན་ཆོས་སྤྱོད་དད་པ་ཅན། །སེམས་སྟོབས་ཆེ་ལ་རྩོལ་ ཕོད་
དཔའ། །བདེན་པར་སྨྲ་ཞིང་གུས་པ་ཆེ། །ཡན་ལག་མ་ཉམས་མ་སྨད་པ། །ཧ་ཅང་
མི་རིང་མི་སྦོམ་པ། །སྐེམ་པོ་མ་ཡིན་ཐུང་བ་མིན། །ཧ་ཅང་ཁ་དོག་གཅིག་མིན་
པའི། །ནད་མེད་ སྔགས་ གཡོག་ རབ་ཏུ་ ཤིས། །སྡུག་བསྔལ་ཐམས་ཅད་བཟོད་
ཅིང་བརྟན། །ལས་རྣམས་ཀུན་ལ་རབ་ཏུ་གཟོ། །བཟོད་དང་ལྡན་ཞིང་དཀའ་ཐུབ་
ཅན། །རྗེས་ སུ་མཐུན་ཞིང་དྲང་པོར་སྨྲ། །བློ་དང་ལྡན་ཞིང་ང་རྒྱལ་མེད། །ཕན་
ཚུན་འགྲན་པ་དག་ཀྱང་སྤངས། །མཁས་ཤིང་བྱང་ལ་བྱམས་པ་ཅན། །དྲན་པར་
- 354 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལྡན་ཞིང་ གཏོང་ ཡང་ ཕོད། །གསང་སྔགས་ རིག་ སྔགས་ དབྱེ་ བ་ཤེས། །གསང་
སྔགས་བཟླས་ཤིང་དེ་ཉིད་ཤེས། །བསྲུང་ལ་སོགས་པའི་ལས་རྣམས་ལ། །མཁས་
པ་སྔགས་ཀྱི་གཡོག་ཏུ་བཟུང་། །ལེགས་པར་བསྡམས་ཤིང་དམ་ཚིག་ཤེས། །
བསྟན་པ་ལ་ནི་དགའ་བ་དང༌། །བཟླས་བརྗོད་བྱེད་པའི་བརྡ་ཤེས་པ། །དམ་པ་དེ་
ནི་གྲོགས་སུ་འདོད། །བསམ་པ་བཟང་ཞིང་མི་སྐྱོ་ལ། །མ་གྲུབ་བར་དུ་མི་གཏོང་
ཞིང་། །སེམས་ སྟོབས་ ཆེ་ བའི་ གྲོགས་ བསྟེན་ན། །ཟློས་ པ་ པོ་ ནི་ འགྲུབ་ པར་
འགྱུར། །ལོངས་སྤྱོད་ཆེན་པོ་དག་ལ་ཡང་། །གང་ཞིག་ཆགས་པ་མི་བྱེད་དང་། །
གུས་ཤིང་ཕན་པར་སྤྲོ་བ་ཅན། །དེ་ནི་གྲོགས་པོར་ཡོངས་སུ་བསྒྲགས། །དངོས་
གྲུབ་ཀྱི་ནི་རྫས་དག་གིས། །གཞན་གྱི་རབ་ཏུ་བྲིད་གྱུར་ཀྱང་། །ཆུ་གང་གིས་ནི་མི་
གཏོང་བ། །དེས་ནི་གྲོགས་པོ་ནུས་པར་ཤེས། །གང་ཞིག་གྲུབ་པའི་བར་དུ་ནི། །
དོགས་ པ་ མེད་ པ་ སྒྲུབ་ པ་ ལ། །བྱམས་ པར་ ཡང་ནི་ བྱེད་ འགྱུར་བ། །དེས་ནི་
གཡོག་པོ་ནུས་པ་ཡིན། །ཡུན་རིང་དུ་ནི་འབྲས་མེད་དམ། །འཚེ་བ་རྣམ་པ་སྣ་
ཚོགས་ཀྱིས། །གང་ཞིག་སྐྱོ་བར་མི་འགྱུར་བ། །དེ་ནི་གཅིག་པུ་གཡོག་པོ་ཡིན།
སྒྲུབ་པའི་གྲོགས་མཆོག་ཡོན་ཏན་ཡང་། །དེ་ལྟ་བུར་ནི་ཤེས་པར་བྱ། །ཞེས་སྒྲུབ་
པ་བྱེད་པའི་གྲོགས་དང་འཁོར་གཡོག་ལ་ཡོན་ཏན་མང་དུ་དགོས་པར་གསུངས་
ཤིང༌། མ་ཐ་ཡང་ལས་འབྲས་ལ་འཛེམ་ཞིང་རང་དང་ལྟ་སྤྱོད་མཐུན་པ་ཞིག་གལ་
ཆེ་བར་གསུངས་སོ། །མདོར་ན་རྗེ་བཙུན་མ་ཕམ་པས། བློ་ལྡན་གང་དུ་བསྒྲུབ་
པའི་ཡུལ། །ལེགས་པར་རྙེད་དང་གནས་བཟང་དང་། །ས་བཟང་བ་དང་གྲོགས་
བཟང་དང་། །རྣལ་འབྱོར་བདེ་བའི་ཡོ་བྱད་ལྡན། །ཞེས་གང་གསུངས་པ་ལྟར། ས་
བཟང་ཞིང་གྲོགས་བཟང་བའི་ཡིད་མཐུན་གྱི་དབེན་པའི་གནས་སུ་སྒྲུབ་པ་བྱ་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དགོས་པར་གསུངས་སོ། །གནས་དེར་བྱང་ཆུབ་ལམ་རིམ་ལས་འབྱུང་བ་ལྟར།
ཕྱག་བདར་ལེགས་པར་བྱ་བ་དང་། བ་བྱུང་ལྔས་བྱུག་པ་སོགས་གཙང་སྦྲ་ཤིན་ཏུ་
ཆེ་བར་བྱེད་དགོས་པ་དང༌། སྐུ་གསུང་ཐུགས་ཀྱི་རྟེན་སྤྱི་དང༌། ཁྱད་པར་བསྟན་
པའི་བདག་པོའི་སྐུ་དང་ཐུགས་རྗེ་ཆེན་པོའི་བྲིས་སྐུ་སོགས་རྟེན་གསུམ་རྣམས་
བཀོད་པ་མཛེས་པར་བཞུགས་སུ་གསོལ། དེ་དག་གི་མདུན་དུ་མཆོད་ཡོན་དང་མེ་
ཏོག་སོགས་མཆོད་རྫས་རྣམས་བཀོད་པ་མཛེས་པར་བཤམས། སྟན་དང་གོས་
སོགས་མི་གཙང་བས་མ་གོས་པར་གཙང་སྦྲ་ཆེ་བར་བྱ་དགོས་ཤིང་། སྟན་གྱི་ཚད་
དང་གཡོག་ལ་སོགས་པ་འདུལ་བ་ནས་ཇི་ལྟར་བཤད་པ་ལྟར་བྱ་དགོས་ཀྱི། ཁྱི་
ལྤགས་ཀྱི་སྟན་འདིང་བ་སོགས་རྣམ་པ་ཀུན་ནས་མི་རུང་ངོ༌། ཁ་བལྟ་ཕྱོགས་ནི།
འཇམ་དཔལ་རྩ་རྒྱུད་ལས། ཆོ་ག་མཐོང་བའི་ལས་ཀྱིས་ནི། །སྒྲུབ་པ་པོ་ནི་ཤར་
དུ་བལྟ། །དུར་པའི་ཁྲེས་ལ་འདུག་ནས་ནི། །འདུ་འཛི་མེད་པར་བཟླས་པར་བྱ། །
ཞེས་དང་། དོན་ཡོད་ཞགས་པའི་རྒྱུད་ལས་ཀྱང་། རིག་སྔགས་འཆང་བ་ཁྲུས་བྱས་
ནས། །གོས་གཙང་བགོས་ཏེ་སྨྱུང་བ་ལ། །ཉེ་བར་གནས་པ་ཚེས་བརྒྱད་དམ། །
བཅུ་བཞི་ཚེས་ནི་བཅོ་ལྔ་སྟེ། །ཟླ་བ་ཡར་གྱི་ངོ་ལ་བསྒྲུབ། །ཤར་དུ་ཁ་བལྟས་
འདུག་ནས་ སུ། །དོན་ཡོད་ཞགས་པ་དུས་གསུམ་དུ། །ཉི་ཤུ་ རྩ་གཅིག་བཟླས་
བརྗོད་བྱ། །ཞེས་དང་། དཔུང་བཟང་གིས་ཞུས་པའི་རྒྱུད་ལས་ཀྱང་། ཁྲུས་བྱས་
ལུས་ལ་གོས་གཙང་བགོས་ནས་ནི། །ཤར་ཕྱོགས་ཁ་བལྟས་ཀུ་ཤའི་གདན་སྟེང་
དུ། །འདུག་ནས་གསང་སྔགས་རྗེས་སུ་དྲན་པར་བྱ། །ཞེས་སོགས་རྒྱུད་སྡེ་རྣམས་
ལས་ཞི་བའི་ལས་ལ་ཤར་ཕྱོགས་སུ་ཁ་བལྟས་ཏེ་སྒྲུབ་པ་བྱ་བ་སོགས་སྤྱིར་ལས་
དང་མཐུན་པའི་དབྱེ་བ་མང་དུ་ཡོད་ཅིང་། ལྷ་དེ་དང་དེའི་ཁྱད་པར་གྱིས་ཁ་བལྟ་
- 356 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཕྱོགས་ཀྱང་མི་འདྲ་བ་མང་དུ་ཡོད་པས། ལྷ་སོ་སོའི་ཁྱད་པར་དང་། ལས་དང་
མཐུན་པའི་ཁ་བལྟ་ཕྱོགས་ཇི་ལྟར་བྱ་བའི་ཚུལ་རྣམས་རྒྱུད་དགོངས་འགྲེལ་དང་
བཅས་པ་ལས་ཞིབ་ཏུ་ཤེས་པར་བྱའོ། །གལ་ཏེ་ཁང་པའི་བཀོད་པའི་དབང་གིས་
དེ་ལྟར་བལྟ་བར་མ་གྲུབ་ན་དེ་ལྟར་བལྟས་ནས་འདུག་པར་མོས་པ་བྱེད་པའམ།
བླ་མ་གང་དུ་བཞུགས་པའི་ཕྱོགས་སུ་བལྟ་བ་ཡང་དངོས་གྲུབ་མྱུར་བའི་རྒྱུར་
བསྔགས་སོ། །
སྨྲས་པ། གང་ལ་ ཕན་དང་གནོད་པ་ཅི་བྱས་ཀྱང་། །ས་བཞིན་ཀུན་ལ་
སྙོམས་པར་ཕན་མཛད་པ། །ཕན་བདེའི་འབྱུང་གནས་སེམས་མཆོག་རིན་པོ་ཆེ། །
གང་ལ་མངའ་བ་རྣམས་ལ་སྐྱབས་སུ་མཆི། །རྡོ་རྗེ་ཐེག་པའི་འཇུག་སྒོ་དབང་གིས་
སྨིན། །རྡོ་རྗེ་འཆང་གིས་བཅས་པའི་དམ་ཚིག་རྣམས། །རྡོ་རྗེའི་ཚིག་བཞིན་ཉམས་
མེད་སྲུང་བ་ལ། །རྡོ་རྗེ་ཐེག་པ་པ་ཞེས་མཁས་ལ་གྲགས། །གང་གིས་མཐུ་ལས་
འཇིག་རྟེན་མཐའ་དག་ཏུ། །ཕན་བདེའི་གྲུ་ཆར་ཅི་ཡང་འབེབས་མཛད་པ། །རིན་
ཆེན་སེམས་མཆོག་ནོར་བུ་དབང་གི་རྒྱལ། །སྙིང་གི་ཟ་མ་ཏོག་ཏུ་གནས་གྱུར་
ཅིག །རྩ་བ་རུལ་བའི་ཆུ་ཤིང་སྡོང་པོ་ལས། །དཔག་བསམ་འབྲས་བུ་འབྱུང་བར་
རེ་བ་བཞིན། །དམ་ཚིག་སྡོམ་པའི་བཅས་མཚམས་ཡལ་བོར་ནས། །ལྟར་སྣང་
ལམ་ ལ་ འབད་ པ་ ངལ་ བའི་ རྒྱུ། །སྲས་ བཅས་ རྒྱལ་བ་ ཀུན་ གྱི་བགྲོད་ གཅིག་
ལམ། །མ་ལུས་འགྲོ་བ་ཀུན་གྱི་ཉེར་མཚོའི་གཞི། །བྱང་ཆུབ་སེམས་མཆོག་རླབས་
ཆེན་སྤྱོད་པའི་ཁུར། །བཟུང་ནས་རྒྱལ་སྲས་བསླབ་པ་མཐར་ཕྱིན་ཤོག །རྒྱལ་
བས་སྔགས་པ་དབེན་པའི་ནགས་ཚལ་དུ། །ཚུལ་ཁྲིམས་དག་པའི་གཞི་ལ་གནས་
བཅས་ཏེ། །མདོ་སྔགས་ཟུང་དུ་འབྲེལ་བའི་ལམ་བཟང་ལ། །སྒྲུབ་པ་སྙིང་པོར་
-357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བྱེད་པ་མཐར་ཕྱིན་ཤོག །ཤིན་ཏུ་གཏིང་དཔག་དཀའ་བ་ཐེག་ཆེན་ཚུལ། །གང་གི་
མཐུ་ལས་བདེ་བླག་རྟོགས་འགྱུར་བ། །ཐེག་མཆོག་དགེ་བའི་བཤེས་ཀྱི་ཞབས་ཀྱི་
རྡུལ། །རྟག་ཏུ་སྤྱི་བོའི་རྒྱན་དུ་འཛིན་གྱུར་ཅིག །
ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་
དོན་གསལ་མཁས་པའི་དགའ་སྟོན་ཞེས་བྱ་བ་ལས། ལམ་མཐུན་མོང་བས་རྒྱུད་
སྦྱངས་ཤིང་། རྣམ་པར་དག་པའི་དབང་གིས་རྒྱུད་སྨིན་པར་བྱས་ནས་དམ་ཚིག་
དང་སྡོམ་པ་ཇི་ལྟར་བསྲུང་ཚུལ་བཤད་པའི་སྐབས་ཏེ་བཞི་པའོ།། །། །
རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་དུས་ཐམས་ཅད་
དུ་གུས་པས་ཕྱག་འཚལ་ལོ། །གསུམ་པ་སྒྲུབ་ཐབས་དངོས་གཞི་ཇི་ལྟར་ཉམས་སུ་
བླང་བའི་ཚུལ་ལ་གསུམ། ཐུགས་རྗེ་ཆེན་པོའི་རྣལ་འབྱོར་ལ་བརྟེན་ནས་བྱ་རྒྱུད་
ཀྱི་ལམ་བགྲོད་ཚུལ་སྤྱིར་བསྟན་པ་དང་། སྒྲུབ་ཐབས་དངོས་གཞི་སྨྱུང་བར་གནས་
པའི་ཆོ་ག་དང་བཅས་པ་ཞིབ་ཏུ་བཤད་པ་དང་། དགེ་སློང་མ་དཔལ་མོས་མཛད་
པའི་ཐུགས་རྗེ་ཆེན་པོའི་བསྟོད་པའི་དོན་བྱེ་བྲག་ཏུ་བཤད་པའོ། །དང་པོ་ནི། དེ་
ལྟར་བྱ་རྒྱུད་པདྨའི་རིགས་ཐུགས་རྗེ་ཆེན་པོའི་དཀྱིལ་འཁོར་དུ་དབང་བསྐུར་བ་
ལེགས་པར་ཐོབ་ཅིང་། དམ་ཚིག་དང་སྡོམ་པ་ཚུལ་བཞིན་དུ་བསྲུངས་པ་དེས་
ཐུགས་རྗེ་ཆེན་པོའི་རྣལ་འབྱོར་ལ་བརྟེན་ནས་མཆོག་གི་དངོས་གྲུབ་བསྒྲུབ་པར་
བྱེད་པ་ལ་དེའི་ལམ་གྱི་རིམ་པ་ལ་བསླབ་དགོས་ལ། དེ་ལ་ཤེས་དགོས་པས་བྱ་
བའི་རྒྱུད་དགོངས་འགྲེལ་དང་བཅས་པ་ལ་ཐོས་བསམ་གྱིས་ཞུགས་ནས་གོ་ཡུལ་
ཕུ་ཐག་ཆོད་པ་ཞིག་བཙལ་དགོས་ཏེ། ལམ་གྱི་གནད་རྣམས་ལ་ངེས་པ་མ་རྙེད་
པར་ཚིག་གང་བྱུང་གི་རྗེས་སུ་འབྲངས་ཏེ་ཐམ་ཐོམ་དུ་ཞུགས་ནས་བསྒྲུབ་བློ་བྱས་
- 358 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཀྱང་འབྲས་བུ་ཡང་ཐམ་ཐོམ་ཞིག་ལས་མི་འབྱུང་སྟེ། འབྲས་བུ་རྒྱུའི་རྗེས་སུ་བྱེད་
པ་རྟེན་འབྲེལ་གྱི་ཆོས་ཉིད་ཡིན་པའི་ཕྱིར་རོ། །དེས་ན་རྒྱུད་སྡེ་ནས་གསུངས་པའི་
འབྲས་ བུ་ ཡོངས་རྫོགས་ ཤིག་ ཐོབ་ པར་ འདོད་ན། དེའི་ རྒྱ་ མདོ་ རྒྱད་ སྡེ་ནས་
གསུངས་པའི་ལམ་ཆ་ཚང་ལ་མ་ནོར་བ་ཞིག་ལ་བསླབ་དགོས་ཏེ། ལམ་ནོར་ན་ནི་
འོ་མ་འདོད་ནས་རྭ་ལ་འཐེན་པ་བཞིན་དུ་འབྲས་བུ་དངོས་གྲུབ་ཇི་བཞིན་འབྱུང་བ་
མི་སྲིད་ལ། མ་ནོར་ཡང་ལམ་ཆ་མ་ཚང་བར་ཕྱོགས་རེ་ཙམ་ལ་ཞུགས་པས་ཀྱང་
འབྲས་བུ་དངོས་གྲུབ་འདོད་པ་བཞིན་མི་ཐོབ་སྟེ། ས་བོན་དང་ཞིང་ལ་སོགས་པ་
རྒྱུ་མཐའ་དག་མ་ཚང་བར་ས་བོན་སོགས་རྒྱུ་རེ་རེ་ལས་ལོ་ཐོག་མི་འབྱུང་བར་
ངེས་པར་བཞིན་ནོ། །དེས་ན་ཐོག་མར་ཐོས་བསམ་གྱིས་ལམ་གང་བསྒོམ་པར་བྱ་
བའི་གནད་རྣམས་ཕུ་ཐག་ཆོད་པར་ངེས་དགོས་ཏེ། རྒྱན་བདུན་དགྲོལ་བ་ལས།
དང༌ པོ་ ཉན་ པའི་ ཤེས་ རབ་ ཀྱིས། །ཚིག་གི་ རྒྱུད་ ལ་ ཐོས་ པ་ བསྐྱེད། །དེ་ནས་
བསམས་པའི་ཤེས་རབ་ཀྱིས། །ཚིག་དང་དོན་དུ་འབྲེལ་བ་བསླབ། །ཅེས་དང་།
ཀྱེ་རྡོར་གྱི་བཀའ་འགྲེལ་མུ་ཏིག་འཕྲེང་བ་ལས། བློ་གྲོས་མེད་ལ་ཐོས་མེད་མ་
ཐོས་ པ་ ལའང་བསམ་པ་མེད། །གཉིས་ བྲལ་རྣལ་ འབྱོར་མེད་ཅིང་རྣལ་འབྱོར་
བྲལ་ལ་དངོས་གྲུབ་མེད། །ཅེས་དང་། རིམ་ལྔའི་དཀའ་འགྲེལ་དོན་གསལ་ལས་
ཀྱང་། ཐོས་ པ་ རྫོགས་པར་བྱེད་པ་ཤེས་ རབ་ སྟེ། །བསམ་པ་ཡང་ནི་གཉིས་པོ་
ཡོད་གྱུར་ན། །སྒོམ་པ་ལ་ནི་རབ་ཏུ་སྦྱོར་བ་ཡིན། དེ་ལས་དངོས་གྲུབ་བླ་ན་མེད་
པའོ། །བློ་དང་ལྡན་པས་འདི་ལྟར་བསམས་ནས་ནི། །ཐོག་མར་ཐོས་པའི་དོན་ལ་
འབད་པ་ཡིས། །རྟག་ཏུ་བརྩོན་པར་བྱེད་པ་གང་ཡིན་པ། །དེ་ཡི་ལག་ཏུ་དངོས་
གྲུབ་ལེགས་པར་ཐོབ། །གང་ཞིག་ཚིག་ལ་ཐེ་ཚོམ་ཟ་འགྱུར་བ། །དེ་ཡིས་དོན་ནི་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཇི་ལྟར་རྟོགས་པར་འགྱུར། །ཞེས་དང༌། རྗེ་བཙུན་མ་ ཕམ་པའི་ཞལ་ནས་ཀྱང་།
འདི་ན་དང་པོར་ཐོས་ལ་རྟེན་ནས་ཚུལ་བཞིན་ཡིད་ལ་བྱེད་ པ་འབྱུང་། །ཚུལ་
བཞིན་ཡིད་ལ་བྱེད་པ་ལས་ཀྱང་ཡང་དག་དོན་ཡུལ་ཡེ་ཤེས་འབྱུང་། །ཞེས་སོགས་
མདོ་རྒྱུད་དགོངས་འགྲེལ་དང་བཅས་པ་ནས་ནན་ཏན་དུ་གསུངས་ཤིང་། མདོར་
ན་རྡོ་ རྗེ་འཆང་ཆེན་པོའི་ལམ་གྱི་རིམ་པ་ལས། རང་གིས་ཇི་ཙམ་ཞིག་གོ་བ་དེ་
བཞིན་དུ་ཉམས་སུ་ལེན་པས། གོ་བ་ནོར་ན་སྒྲུབ་པ་ནོར་ལ། སྒྲུབ་པ་མ་ནོར་བ་
ཡང་གོ་བ་མ་ནོར་བ་ལ་རག་ལས་པའི་ཕྱིར་རོ། །ཞེས་གང་གསུངས་པ་ལྟར་རོ། །
ཐོས་བསམ་གང་ལ་བྱ་བའི་ཡུལ་ནི། བློ་གྲོས་དང་རྩོལ་བ་ཆེ་ན་རྒྱུད་སྡེ་རིན་པོ་ཆེ་
ཉིད་ལ་བྱ་དགོས་ལ། དེ་ཡང་བྱ་བ་སྤྱིའི་རྒྱུད་ལ་གསང་བ་སྤྱི་རྒྱུད། ལེགས་གྲུབ་
ཀྱི་རྒྱུད། དཔུང་བཟང་གིས་ཞུས་པ། བསམ་གཏན་ཕྱི་མ་དང་བཞི་ཡོད་པས་དེ་
དག་གུང་བསྒྲིགས་ནས་བྱ་རྒྱུད་ཀྱི་ལམ་གྱི་རིམ་པའི་གནད་རྣམས་ཤེས་དགོས་ལ།
དེ་ཡང་མ་སྨིན་པ་སྨིན་པར་བྱེད་པའི་ཐབས་སྔགས་ཀྱི་འཇུག་སྒོ་དབང་བསྐུར་
བའི་ཚུལ་རྣམས་ནི་གསང་བ་སྤྱི་རྒྱུད་ལས་འབྱུང་སྟེ། རྒྱུད་སྡེ་ལས་བྱ་རྒྱུད་རིགས་
གསུམ་གྱི་དཀྱིལ་འཁོར་མཐའ་དག་ལ་ཐུན་མོང་དུ་དགོས་པ་དབང་གི་ཆོ་ག་སྤྱི་
དང༌། ཁྱད་པར་སའི་ཆོ་གའི་སྐོར་དང་། སྟ་གོན་གྱི་ཆོ་གའི་ཚུལ་རྣམས་རྒྱས་པར་
སྟོན་ནོ། །དེ་དག་ནི་བྱ་རྒྱུད་དུ་མ་ཟད་རྒྱུད་སྡེ་གོང་མ་གསུམ་ལ་ཡང་ཤིན་ཏུ་གལ་
ཆེ་བ་ཤ་སྟག་སྟེ། བླ་མེད་ཀྱི་དཀྱིལ་ཆོག་ཚད་ལྡན་མང་པོར་ས་ཆོག་དང༌། སྟ་
གོན་གྱི་སྐོར་རྒྱུད་འདི་ལས་ཇི་ལྟར་འབྱུང་བ་ལྟར་བཤད་པ་མང་ངོ༌། །ལེགས་གྲུབ་
ཀྱི་རྒྱུད་ཀྱིས་ནི་རིག་སྔགས་བསྒྲུབ་པའི་ཆོ་ག་དང་། ལས་རབ་འབྱམས་ཀྱི་དངོས་
གྲུབ་སྒྲུབ་ཚུལ། བྱ་རྒྱུད་ཀྱི་བསྲུང་བའི་སྐོར་དང༌། བྱ་རྒྱུད་ཀྱི་དཀྱིལ་འཁོར་དུ་
- 360 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དབང་ཐོབ་པ་རྣམས་ཀྱིས་སྤང་བླང་ཇི་ལྟར་བྱ་བའི་དམ་ཚིག་གི་སྐོར་རྣམས་རྒྱས་
པར་སྟོན་ནོ། །དཔུང་བཟང་གིས་ཞུས་པའི་རྒྱུད་ཀྱིས་ནི་གསང་བ་སྤྱི་རྒྱུད་དུ་མ་
བཤད་ པའི་ དབང་ བསྐུར་ གྱི་ ཆོ་ ག་ དང༌། ལེགས་གྲུབ་ཏུ་མ་བཤད་ པའི་ རིག་
སྔགས་ སྒྲུབ་ ཚུལ་ དང་། དངོས་ གྲུབ་ སྒྲུབ་ ཚུལ་ རྣམས་ རྒྱས་ པར་ བསྟོན་ཅིང་།
སྔགས་ཀྱི་དངོས་གྲུབ་བསྒྲུབ་པ་ལ་ལས་འབྲས་ལ་ཡིད་ཆེས་ནས་ཚུལ་ཁྲིམས་དག་
པར་བསྲུང་བ་སོགས་ལམ་ཐུན་མོང་བའི་སྐོར་རྣམས་ཤིན་ཏུ་གལ་ཆེ་བར་སྟོན་
ནོ། །བསམ་གཏན་ཕྱི་མ་ཞེས་བྱ་བ་ནི་བྱ་རྒྱུད་རྡོ་རྗེ་གཙུག་ཏོར་ཞེས་བྱ་བ་བརྒྱུད་
ཆེན་པོ་ཞིག་གི་དུམ་བུའམ་རྒྱུད་ཕྱི་མ་ཡིན་ཞིང་། རྡོ་རྗེ་གཙུག་ཏོར་གྱི་རྒྱུད་ཡོངས་
རྫོགས་བོད་དུ་མ་འགྱུར་བར་བསམ་གཏན་ཕྱི་མ་འདི་ཉིད་ཁོལ་ཕྱུང་དུ་བསྒྱུར་བ་
ཡིན་ལ། འདི་ནི་བྱ་རྒྱུད་ཀྱི་ལམ་གྱི་རིམ་པ་སྟོན་པའི་གཞུང་རྨད་དུ་བྱུང་བ་ཞིག་
སྟེ། རྒྱུད་འདིར་ལམ་གྱི་རིམ་པ་རྣམས་དེ་ཉིད་བཅུར་བསྡུས་ནས་གསུངས་ལ། དེ་
ཉིད་བཅུ་ནི། གནད་ཀྱི་དེ་ཉིད། བདག་གི་དེ་ཉིད། ལྷའི་དེ་ཉིད། སྔགས་ཀྱི་དེ་
ཉིད། མེ་གནས་ཀྱི་བསམ་གཏན། སྒྲ་གནས་ཀྱི་བསམ་གཏན། སྒྲ་མཐར་ཐར་བ་
སྟེར་བའི་བསམ་གཏན། བཟླས་བརྗོད་ལ་འཇུག་པའི་བསམ་གཏན། སྔགས་ཀྱི་
སྒྲུབ་པའི་ཆོ་ག་དང་དབང་གི་སྐོར། སྦྱིན་སྲེག་སྟེ་བཅུའོ། །བཅུ་པོ་དེའི་དོན་ཤེས་
ན་བྱ་རྒྱུད་ཀྱི་ལམ་གྱི་ལུས་རྙེད་པར་འགྱུར་བས་ཤིན་ཏུ་གལ་ཆེའོ། །དེ་ལྟར་བྱ་
རྒྱུད་ཀྱི་སྒོ་ནས་འཚང་རྒྱ་བའི་ལམ་གྱི་རིམ་པ་ཤེས་པ་ལ་རྒྱུད་བཞི་པོ་དེའི་དོན་
ཤེས་དགོས་ཤིང་། དེ་ཡང་སྐྱེས་རབས་མང་པོ་ནས་སྦྱངས་པ་སྔོན་དུ་སོང་ཞིང་
ལྷག་པའི་ལྷས་རྗེས་སུ་བཟུང་བའི་སྐྱེས་བུ་དམ་པ་རེ་གཉིས་མ་གཏོགས་ད་ལྟའི་
གདུལ་བྱ་ཕལ་མོ་ཆེས་རྒྱུད་དེ་དག་ཉིད་ཀྱི་སྟེང་ནས་ལམ་གྱི་རིམ་པ་ཚང་བར་རྙེད་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པ་ཤིན་ཏུ་དཀའ་བས་འགྲེལ་བྱེད་ཚད་ལྡན་གྱི་རྗེས་སུ་འབྲངས་ཏེ་རྒྱུད་དེ་དག་གི་
དགོངས་པ་འཚོལ་དགོས་པས། འཕགས་ཡུལ་ན་ཉི་ཟླ་ལྟར་གྲགས་པའི་མཁས་
གྲུབ་ཆེན་པོ་སངས་རྒྱས་གསང་བ་དང༌། བྱང་ཆུབ་མཆོག་ གཉིས་ ཀྱི་ རྗེས་ སུ་
འབྲངས་ནས་རྒྱུད་དེ་དག་ལ་ཐོས་བསམ་གྱིས་འཇུག་ པར་ བྱའོ། །དེ་ལ་ སློབ་
དཔོན་ སངས་ རྒྱས་ གསང་བས་ནི་བསམ་གཏན་ ཕྱི་མའི་ རྒྱ་ ཆེར་འགྲེལ་དང་།
དཔུང་བཟང་གིས་ཞུས་པའི་རྒྱུད་ལ་བསྡུས་དོན་དང༌། ཚིག་དོན་གྱི་བརྗེད་བྱང་
རྣམས་མཛད། སློབ་དཔོན་ བྱང་ཆུབ་མཆོག་གིས་ ལེགས་གྲུབ་ཀྱི་རྒྱུད་ ཀྱི་དོན་
འགྲེལ་ཐབས་ཉེ་བར་བསྡུས་པ་ཞེས་བྱ་བ་མཛད། བདག་ལྟ་བུའི་དབང་པོ་རྟུལ་
པོ་དག་གིས་ནི་རྒྱུད་འགྲེལ་དེ་དག་ལ་ཞུགས་ཀྱང་དོན་རྟོགས་པར་དཀའ་བས་དེ་
དག་ལས་ཆེས་གསལ་བའི་མན་ངག་དགོས་ལ། དེས་ན་བདག་ཅག་གི་རྗེ་བླ་མ་
ཐམས་ཅད་མཁྱེན་པ་ཆེན་པོ་དེ་ཉིད་ཀྱིས་མགོན་པོ་འཇམ་དཔལ་དབྱངས་ཀྱི་མན་
ངག་ལ་བརྟེན་ནས་རྒྱུད་དང་གྲུབ་ཆེན་གྱི་དགོངས་པ་ཇི་བཞིན་དུ་རྒྱུད་སྡེ་བཞི་
ཀའི་ལམ་གྱི་གནད་ཐམས་ཅད་ཆེས་གསལ་བར་སྟོན་པ་རྡོ་རྗེ་འཆང་ཆེན་པོའི་
ལམ་གྱི་རིམ་པ་གསང་བ་ཀུན་གྱི་གནད་རྣམ་པར་ཕྱེ་བ་ཞེས་བྱ་བ་སྔོན་མེད་པའི་
ལེགས་བཤད་འདི་མཛད་པས་སྐལ་བ་དང་ལྡན་པ་དག་གིས་ནི་རྡོ་རྗེ་འཆང་ཆེན་
པོའི་ལམ་གྱི་རིམ་པའི་ནང་ནས་བྱ་རྒྱུད་ཀྱི་ལེའུ་ཞིབ་ཏུ་བལྟས་ཏེ། བརྒྱུད་ལྡན་བླ་
མ་དམ་པ་ཡུན་རིང་དུ་བསྟེན་ནས་དེའི་གནད་རྣམས་ཤེས་པར་བྱ། རྗེ་ཐམས་ཅད་
མཁྱེན་པའི་གསུང་འདི་དག་གི་དོན་འགྲེལ་པ་ལ་འདུལ་འཛིན་གྲགས་པ་རྒྱལ་
མཚན་གྱིས་བྱ་རྒྱུད་རིགས་གསུམ་གྱི་ཆོ་ག་ལག་ཏུ་བླང་བའི་རིམ་པ་མཛད་ཅིང་།
མཁས་གྲུབ་སྨྲ་བའི་ཉི་མས་རྒྱུད་སྡེ་བཞིའི་རྣམ་བཤད་ཆེན་མོར་བྱ་རྒྱུད་ཀྱི་སྐོར་
- 362 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
རྣམས་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་བཏུས་ཏེ་གསལ་བར་མཛད་ལ།
ཐུགས་རྗེ་ཆེན་པོའི་སྐུ་མདོག་ཕྱག་མཚན་ཇི་ལྟར་སྒོམ་པ་སོགས་ནི་དོན་ཡོད་
ཞགས་པའི་རྒྱུད་དང་། ཐུགས་རྗེ་ཆེན་པོའི་རྩ་རྒྱུད་དང་། ཐུགས་རྗེ་ཆེན་པོའི་ཕྱག་
སྟོང་གི་གཟུངས་སོགས་འདིའི་སྒོས་ཀྱི་རྒྱུད་རྣམས་དང་། དེ་དག་ཐམས་ཅད་ཀྱི་
དགོངས་པ་གུང་བསྒྲིགས་ཏེ་རྗེ་ཐམས་ཅད་མཁྱེན་པའི་དགོངས་པ་རྨ་མེད་པ་རྗེ་
བཅུ་ བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་ཐུགས་རྗེ་ཆེན་པོའི་སྒྲུབ་
ཐབས་མཛད་པ་འདི་རྣམས་ལ་བརྟེན་ནས་ཐུགས་རྗེ་ཆེན་པོའི་རྣལ་འབྱོར་བཟླས་
བརྗོད་དང་བཅས་པ་ཇི་ལྟར་བྱ་བའི་ཚུལ་རྣམས་ཤེས་པར་བྱ་ཞིང་། དེ་ནས་རིམ་
གྱིས་བློ་གྲོས་རྒྱས་པ་ན་རྡོ་རྗེ་འཆང་ཆེན་པོའི་ལམ་གྱི་རིམ་པ་དང༌། རྒྱུད་དགོངས་
འགྲེལ་དང་བཅས་པ་ལ་ཐོས་བསམ་གྱིས་ཞུགས་ནས་ལམ་གྱི་རིམ་པའི་གནད་
རྣམས་འཚོལ་བར་ བྱའོ། །གལ་ཏེ་རང་གི་བློ་གྲོས་དང་ རྩོལ་བས་དེ་ལྟ་བུ་མ་
ལྕོགས་ནའང་རྒྱུད་དགོངས་འགྲེལ་དང་བཅས་པ་དེ་དག་མི་དགོས་སོ་ཞེས་སྐུར་
བ་མི་གདབ་པར་འདི་དག་གི་དོན་རྙེད་པ་ནམ་ཞིག་ན་འོང་སྙམ་དུ་སྨོན་ལམ་དང་
བསག་སྦྱང་ལ་འབད་པར་བྱའོ། །
དེས་ན་བྱ་རྒྱུད་ཀྱི་ལམ་གྱི་རིམ་པ་ཉམས་སུ་ལེན་ཚུལ་ལ། བཟླས་བརྗོད་
དང་བཅས་པའི་བསམ་གཏན་དང་། བཟླས་བརྗོད་ལ་མི་ལྟོས་པའི་བསམ་གཏན།
དེ་ལ་བརྟེན་ནས་དངོས་གྲུབ་བསྒྲུབ་པའི་ཚུལ་ལོ། །དང་པོ་བཟླས་བརྗོད་དང་
བཅས་པའི་བསམ་གཏན་ལ་ ཡང་། བཟླས་བརྗོད་ཡན་ལག་བཞིའི་སྔོན་དུ་ཇི་
ལྟར་ བྱ་ བ་ དང་། བཟླས་ བརྗོད་ ཡན་ ལག་ བཞིའི་ བསམ་ གཏན་ དངོས་ དང༌།
བཟླས་བརྗོད་ཡན་ལག་བཞིའི་བསམ་གཏན་གྱི་མཇུག་ཏུ་ཇི་ལྟར་བྱ་བའི་ཚུལ་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལོ། །དང་པོ་བཟླས་བརྗོད་ཡན་ལག་བཞིའི་སྔོན་དུ་ཇི་ལྟར་བྱ་བའི་ཚུལ་ལ། ཐོག་
མར་གནས་ཁང་དུ་ཇི་ལྟར་བྱ་བ་ནི། པདྨའི་རིགས་ཀྱི་སྔགས་རྒྱ་འཆའ་བ་དང༌།
ཕྱོགས་བཅུའི་སངས་རྒྱས་དང་བྱང་སེམས་རྣམས་ལ་ཕྱག་འཚལ་ཞིང་བདག་ཉིད་
འབུལ་བ་དང་། དཀོན་མཆོག་གསུམ་ལ་སྐྱབས་སུ་འགྲོ་ཞིང་བྱང་ཆུབ་ཏུ་སེམས་
བསྐྱེད་པ་ནན་ཏན་དུ་བྱ་བ་དང་ཁྲོ་བོ་མནོལ་བ་མེད་པའི་སྔགས་དང་ཕྱག་རྒྱས་
བསྲུང་བ་སོགས་བྱ་བ་སྟེ་གནས་ཁང་དུ་བྱ་བ་བཞི་ཡོད་ཅིང་། བཞི་པོ་དེ་བྱས་ནས་
གནས་ ཁང་གི་ཕྱི་རོལ་ཏུ་ ཕྱིན་ཏེ་ ཁྲུས་བྱ་དགོས་ལ། དེ་ ཡང་ལེགས་གྲུབ་ཀྱི་
བཟླས་བརྗོད་ཀྱི་རིམ་པར་ཕྱེ་བ་ལས། མ་བསྡམས་པའམ་མི་གཙང་བས། །གང་
དག་བཟླས་བརྗོད་བྱེད་པ་ནི། །བཟླས་པའི་གྲངས་ནི་བཤད་པ་ལ། །མཁས་པས་
དེ་དག་མི་སྦྱར་གྱིས། །ཞེས་ཁྲུས་ལ་སོགས་པའི་གཙང་སྦྲ་མ་བྱས་པའི་བཟླས་
བརྗོད་རྣམས་བཟླས་པའི་གྲངས་ཀྱི་ཁ་སྐོང་མི་རུང་བར་གསུངས་པས་གཙང་སྦྲ་
ལ་གནས་པར་བྱ་དགོས་ཤིང་། ཁྲུས་བྱེད་ཚུལ་རྒྱས་པར་ནི་དཔུང་བཟང་གི་ཞུས་
པ་ལས། ས་ཕུང་བཤང་སྒོར་ལྔ་སྟེ་མཚན་ལ་གསུམ། །གཡོན་ལ་གསུམ་སྟེ་ལག་
པ་གཉིས་ལ་བདུན། །ཞེས་གསུངས་པ་ལྟར། སྔགས་དང་ཕྱག་རྒྱས་ས་བླངས་ཏེ་
ཆ་གསུམ་དུ་བྱ་བ་སོགས་དཔུང་བཟང་ནས་ཇི་ལྟར་གསུངས་པ་དང་། རྡོ་རྗེ་འཆང་
ཆེན་པོའི་ལམ་གྱི་རིམ་པ་ནས་འབྱུང་བ་ལྟར་རྒྱས་པ་བྱ་ལ། ཁྲུས་དང་ཉེ་རེག་
སོགས་རྒྱས་པ་དེ་ལྟར་མ་ལྕོགས་ན། དཔུང་བཟང་ལས། ཡང་ན་ས་དག་ཆུ་དག་
ཇི་སྲིད་དུ། །དྲི་མ་དྲི་བྲལ་དེ་སྲིད་བར་དུ་བྱ། །ཞེས་གསུངས་པ་ལྟར། ས་དང་ཆུས་
དྲི་མ་དག་དག་ཏུ་ཁྲུས་ངེས་པར་བྱ་དགོས་ཤིང་། དེ་ལྟ་བུའི་ཁྲུས་དང་གཙང་སྦྲ་
སྔོན་དུ་བཏང་ནས་ནང་དུ་ཞུགས་ཏེ་ཆས་སུ་ཞུགས་ནས་ཀུ་ཤ་དང་དུར་པ་ལ་
- 364 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སོགས་པའི་སྟན་ལ་འཁོད་དེ། མཆོད་པ་བྱིན་གྱིས་བརླབས། བདག་དང་གོས་
དང༌ སྟན་ དང༌ གནས་ ཁང་ སོགས་ ལ་ བསྲུང་ བ་ བྱ། བགེགས་ བཅིང་ བ་ དང༌།
བགེགས་ལ་ཕུར་བུས་བཏབ་པ་སོགས་བྱས་ནས་རྡོ་རྗེའི་རྭ་གུར་དང༌། མེ་རི་
བསྒོམས་ལ་བགེགས་ཀྱིས་མི་ཚུགས་པའི་བསྲུང་བ་བྱའོ། །དེ་དག་ལ་སྔགས་དང་
ཕྱག་རྒྱ་ཇི་ལྟར་བྱ་བའི་ཚུལ་ལ་སོགས་པ་མཐའ་དག་པ་ནི་རྡོ་རྗེ་འཆང་ཆེན་པོའི་
ལམ་གྱི་རིམ་པ་དང་། རིགས་གསུམ་སྤྱིའི་ཆོ་ག་ལས་ཤེས་པར་བྱ་ཞིང་། དེ་དག་
གི་ཚུལ་ཤིན་ཏུ་གོ་བདེ་བར་འདོན་བསྒྲིགས་སུ་མཛད་པ་ན་རྗེ་བཙུན་བློ་བཟང་
ཆོས་ཀྱི་རྒྱལ་མཚན་གྱིས་རྣམ་རྒྱལ་མའི་སྒྲུབ་ཐབས་སུ་གསལ་བར་མཛད་པས་
དེར་བལྟ་བར་བྱའོ། །དེ་ལྟར་བཟླས་བརྗོད་ཡན་ལག་བཞིའི་བསམ་གཏན་གྱི་
སྔོན་དུ་ཇི་ལྟར་བྱ་བའི་ཚུལ་བཞི་སོང་ནས། །
༈ གཉིས་པ་བཟླས་བརྗོད་ཡན་ལག་བཞིའི་བསམ་གཏན་དངོས་གཞི་ལ་
སྔོན་དུ་བདག་བསྐྱེད་བསྒོམས་ནས་མདུན་བསྐྱེད་ཚོགས་ཞིང་མཆོད་པ་མཇུག་ཏུ་
བྱ་ བའི་ ཚུལ་ དང༌། སྔོན་ དུ་ ཚོགས་ཞིང་སྤྱན་དྲངས་ ཤིང་ མཆོད་ནས། དེ་ ནས་
བདག་བསྐྱེད་བསྙེན་པ་དང་བཅས་པ་བྱ་ཚུལ་གཉིས་ལས་སློབ་དཔོན་བྱང་ཆུབ་
མཆོག་གིས་སྔ་མ་ལྟར་བཤད། སློབ་དཔོན་སངས་རྒྱས་གསང་བས་ནི་བསམ་
གཏན་ཕྱི་མའི་དགོངས་པ་ལྟར་སྔོན་དུ་ཚོགས་ཞིང་མཆོད་ནས། དེ་ནས་རང་ཉིད་
ལྷར་བསྒོམ་པར་བཤད། དེ་ཡང་ རྒྱུད་ བསམ་གཏན་ ཕྱི་མ་ལས། ལྷ་ཡི་སྐུ་ཡི་
གནས་དེ་ལ། །དང་པོ་ཁོ་ནར་མཆོད་ནས་ནི། །རྣལ་འབྱོར་གནས་བཅས་ཤེས་
རབ་ཅན། །བདེ་གཤེགས་མདུན་དུ་བསམས་ནས་ནི། །ཞེས་སྔོན་དུ་ཚོགས་ཞིང་
མཆོད་ནས། དེ་ནས་བཟླས་བརྗོད་ཡན་ལག་བཞིའི་བསམ་གཏན་བསྒོམ་པར་
365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཤད་ ལ། རྡོ་ རྗེ་འཆང་ཆེན་པོའི་ ལམ་ གྱི་ རིམ་ པ་ ལས་ སློབ་ དཔོན་ བྱང་ ཆུབ་
མཆོག་གི་ལུགས་ལྟར་བཤད་པ་མཛད་ཀྱང་ལས་དང་པོ་པས་ལྷའི་སྒོམ་བཟླས་ཀྱི་
སྐབས་སུ་སློབ་དཔོན་སངས་རྒྱས་གསང་བའི་བཞེད་པ་ལྟར་བྱས་ན་ལེགས་པ་
དགོངས་པ་ཡིན་ཏེ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ལུགས་གཉིས་པོ་
དེ་བཤད་ཟིན་པའི་མཇུག་ཏུ་བསྒོམ་པའི་རིམ་པ་ལ་སྔ་མ་བདེ་བ་ལྟར་སྣང་ཞེས་
གསུངས་ཤིང་། འོག་ཏུ་ཡང་རླུང་སྦྱོར་དང་ལྷ་སྐུ་ལ་སེམས་འཛིན་པ་སྦྲགས་ནས་
ལྷ་དྲུག་གི་སྐབས་སུ་བྱེད་པ་འདི་སྔོན་དུ་ཡེ་ཤེས་པ་སྤྱན་དྲངས་ནས་མཆོད་པ་སྟོང་
སོགས་བྱེད་པ་ལྟར་ན་བདེ་ཞིང་། འོག་ཏུ་ཡེ་ཤེས་པ་སྤྱན་འདྲེན་པ་སོགས་བྱེད་པ་
ལ་མི་བདེ་བས། དང་པོ་སྒྲུབ་པའི་སྐབས་ཡིན་ན་གོ་རིམ་སངས་རྒྱས་གསང་བ་
ལྟར་བྱ་ལ། སྔོན་དུ་བསྙེན་པ་སོང་ཟིན་ནས་དབང་བསྐུར་དང་བུམ་པ་ལ་བརྟེན་
པའི་ཁྲུས་ཆོག་དང་། རང་གཞན་གྱི་དོན་དུ་དངོས་གྲུབ་སྒྲུབ་པ་ལ་སོགས་པའི་
སྐབས་ ཡིན་ན་གོ་ རིམ་ གཉིས་ གང་ བྱས་ ཀྱང་ འདྲ་ བར་ མངོན་ནོ། །ཞེས་ གང་
གསུངས་པ་ལྟར་རོ། །དེས་ན་སྔོན་དུ་ཚོགས་ཞིང་སྤྱན་དྲངས་ནས་མཆོད་པ་དང་།
དེ་ནས་བདག་བསྐྱེད་བསྒོམས་ནས་བསྙེན་པ་བྱ་བའི་ཚུལ་ལོ། །དང་པོ་ནི། གོང་
དུ་བཤད་ཟིན་པ་ལྟར་ཁྲུས་དང་གཙང་སྦྲ་དང་བསྲུང་བ་བྱ་བ་སོགས་སྔོན་དུ་བཏང་
ནས། སྟན་བདེ་བ་ལ་ལུས་དྲང་པོར་བསྲངས་ལག་པ་གཉིས་མཉམ་བཞག་གི་
ཕྱག་རྒྱ་བྱ་བ་སོགས་རྣམ་སྣང་གི་ཆོས་བདུན་དང་ལྡན་པར་བྱས་ཏེ་རླུང་ཆམ་ལ་
ཕབ། དེ་ནས་རང་རྒྱུད་ཀྱི་ཀུན་སློང་ལ་བརྟགས་ཏེ། འཁོར་བ་སྤྱི་བྱེ་བྲག་གི་སྡུག་
བསྔལ་བསམས་ཏེ་ངེས་འབྱུང་དང་རང་ཉམས་ལ་དཔགས་ཏེ་སེམས་ཅན་རྣམས་
ལ་བྱམས་སྙིང་རྗེ་བསྐྱེད། དེས་ཀུན་ནས་བསླངས་ཏེ་བྱང་ཆུབ་ཀྱི་སེམས་རིན་པོ་
- 366 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཆེ་ཤུགས་དྲག་ཏུ་བསྐྱེད་དགོས་ཏེ། དཔལ་ལྡན་ཨ་ཏི་ཤས། རྩ་བ་དུག་ཡིན་ན་
ཡལ་ག་དང་ལོ་མ་དུག །རྩ་བ་སྨན་ཡིན་ན་ཡལ་ག་དང་ལོ་མ་སྨན་དུ་ཡོང་བ་
བཞིན་དུ་རྩ་བ་འདོད་ཆགས་ཞེ་སྡང་གཏི་མུག་གསུམ་གྱིས་ཀུན་ནས་བསླངས་
པའི་ལས་ཅི་བྱས་པ་ཐམས་ཅད་མི་དགེ་བ་འབའ་ཞིག་ཡིན་གསུངས། ཡང་དགེ་
བཤེས་སྟོན་པས་ཇོ་བོ་ལ། ཚེ་འདིའི་བདེ་སྐྱིད་དང་རྙེད་བཀུར་འདོད་ནས་བྱས་
པའི་ལས་རྣམས་ལ་འབྲས་བུ་ནི་མཆིས་ཞུས་པས། འབྲས་བུ་དེ་ཁོ་ན་ཉིད་མཆི་
གསུངས། ཕྱི་མ་ལ་ཅི་མཆིས་ཞུས་པས། དམྱལ་བ་མཆི། ཡི་དྭགས་མཆི། དུད་
འགྲོ་མཆི་ཞེས་གསུངས་པ་ལྟར། ཚེ་འདིའི་བདེ་སྐྱིད་དང་རྙེད་བཀུར་འདོད་ནས་
བྱས་པའི་ལས་ཕལ་ཆེ་བ་ཞིག་ངན་སོང་གི་རྒྱུ་དང་། ཕྱི་མར་ལྷ་མིའི་དཔལ་འདོད་
ནས་བྱས་པའི་ལས་ཕལ་ཆེར་འཁོར་བ་འབའ་ཞིག་གི་རྒྱུར་འགྱུར། ཞེས་མྱུར་
ལམ་ལས་གསུངས་པ་ལྟར་སེམས་དགེ་མི་དགེའི་དབང་གི་ལུས་ངག་གི་ལས་དགེ་
མི་ དགེར་ འགྱུར་ ཞིང་། ཁྱད་ པར་ བྱང་ ཆུབ་ ཀྱི་སེམས་ རིན་ པོ་ཆེས་ ཀུན་ནས་
བསླངས་པའི་ལས་ཐམས་ཅད་སངས་རྒྱས་ཉིད་ཀྱི་རྒྱུར་འགྱུར་ལ། སེམས་དེས་མ་
ཟིན་ན་ལྷའི་རྣལ་འབྱོར་དང༌། སྟོང་ཉིད་ཟབ་མོ་བསྒོམས་ཀྱང་ཐེག་པ་ཆེན་པོའི་
ལམ་དུ་མི་འགྱུར་བས་སེམས་དེའི་རྩ་བ་ཚུགས་པར་བྱེད་པ་གནད་ཤིན་ཏུ་ཆེའོ། །
སྐབས་འདིར་འདི་ལྟར་བསྒོམ་དགོས་པ་བྱ་རྒྱུད་དགོངས་འགྲེལ་དང་བཅས་པ་
ནས་ ནན་ ཏན་ དུ་ གསུངས་ ཤིང༌། རྒྱུད་ དགོངས་ འགྲེལ་ དང་ བཅས་ པའི་ དོན་
བསྡུས་ནས་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དེ་ནས་ལུས་དྲང་པོར་
བསྲངས་ཏེ་བཞག་ལ། དབང་པོ་ཡུལ་གྱི་ཁྱད་པར་དག་ལས་ནང་དུ་ལྡོག་སྟེ་
མགྲིན་པ་རྨ་བྱ་ལྟར་བྱས་ནས་དབུགས་ཕྱི་ནང་རྒྱུ་བ་དལ་བུས་དབྱུང་ཞིང་མིག་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཅུང་ཟད་ཙམ་ཕྱེ་སྟེ་སྣའི་རྩེ་མོར་གཏད་ཅིང་སོས་སོ་མནན་ནས། ལྕེ་རྐན་ལ་སྦྱར་
ཏེ་སེམས་ཅན་གྱི་ཚོགས་མ་ལུས་པ་ལ་དམིགས་ནས། དེ་དག་སྡུག་བསྔལ་ལས་
བསྒྲལ་བར་བྱ་བའི་ཁུར་ཆེན་པོ་ཁྱེར་བའི་སྙིང་རྗེ་ཆེན་པོ་བསྐྱེད་ནས། དེ་རྣམས་
ཀྱི་དོན་དུ་བླ་ན་མེད་པའི་བྱང་ཆུབ་ཐོབ་པར་བྱའོ་སྙམ་པའི་བྱང་ཆུབ་ཀྱི་སེམས་
འབད་ནས་བསྐྱེད་དེ་བསོད་ནམས་ཀྱི་ཚོགས་བསག་པར་བྱ་སྟེ། སེམས་དེ་ལ་
གནས་ནས་དགེ་བ་བསྒྲུབ་པ་ཐམས་ཅད་ནི་ཐམས་ཅད་མཁྱེན་པའི་ཡེ་ཤེས་འདྲེན་
པར་བྱེད་ཅིང་། ངས་བྱིན་གྱིས་བརླབས་པའི་དགེ་བ་དག་ནི་འཁོར་བ་ན་ཡང་བདེ་
བ་ མཐའ་ ཡས་ པ་ འདྲེན་ པར་ བྱེད་ པའི་ ཕྱིར་ རོ། །ཞེས་ གསུངས་སོ། །དེ་ནས་
ཚོགས་ཞིང་མཆོད་པ་ལ་ཐོག་མར་རང་གི་མདུན་དུ་རིན་པོ་ཆེའི་ས་གཞི་བསམས་
ནས་ བྱིན་གྱིས་བརླབས། དེའི་སྟེང་དུ་འོ་མའི་རྒྱ་མཚོ་མེ་ཏོག་དང་ བཅས་ པ་
བསམས་ནས་བྱིན་གྱིས་བརླབས། དེའི་དབུས་སུ་རི་རབ་སྟེང་དུ་བླ་རེ་དང་བཅས་
པ། རི་རབ་ཀྱི་སྟེང་དུ་གཞལ་ཡས་ཁང་གདན་བཅས་བསྐྱེད་ལ། ཐུགས་རྗེ་ཆེན་
པོའི་དཀྱིལ་འཁོར་གྱི་ལྷ་ཚོགས་སྤྱན་དྲངས་ཏེ་བཞུགས་སུ་གསོལ། དེ་ནས་ཕྱག་
འཚལ་བ་དང་། མཆོད་པ་འབུལ་བ་དང༌། སྡིག་པ་བཤགས་པ་སོགས་བྱས་ནས།
ཚད་མེད་བཞི་རྒྱུད་དང་འདྲེས་ངེས་པར་བསྒོམས་ཏེ་བྱང་ཆུབ་ཀྱི་སེམས་རིན་པོ་ཆེ་
ཡུན་རིང་དུ་བསྐྱེད་པར་བྱ། དེ་ནས་ཚོགས་ཞིང་གཤེགས་གསོལ་བྱའོ། །དེ་ལྟར་
ཚོགས་ཞིང་མཆོད་ནས་བདག་བསྐྱེད་བསྙེན་པ་དང་བཅས་པ་བྱ་བ་ལ། ཐོག་མར་
རང་ཉིད་ལྷར་བསྐྱེད་པ་ནི། རྒྱུད་བསམ་གཏན་ཕྱི་མ་དང་། རྣམ་འཇོམས་ཀྱི་རྒྱུད་
རྒྱས་པ་སོགས་ནས་གསུངས་པ་ལྟར་ལྷ་དྲུག་གི་སྒོ་ནས་བསྐྱེད་པ་ཡིན་པས། ཐོག་
མར་སྟོང་པ་ཉིད་བསྒོམ། དེ་ནས་སྒྲ་དང་། ཡི་གེའི་ལྷར་བསྐྱེད། དེ་ནས་གཟུགས་
- 368 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དང་ཕྱག་རྒྱ་དང་མཚན་མའི་ལྷར་སྐྱེད་པ་རྣམས་རིམ་གྱིས་བྱས་ཏེ་ཐུགས་རྗེ་ཆེན་
པོ་ཞལ་བཅུ་གཅིག་པ་ཕྱག་སྟོང་སྤྱན་སྟོང་གི་སྐུར་ཤིན་ཏུ་གསལ་བར་བསྒོམ། དེ་
ལྟར་རིམ་གྱིས་གསལ་བཏབ་སྟེ་སྒོམ་པ་ལ་ནི་བསམ་གཏན་གྱི་སྒོམ་པ་ཞེས་
བཤད་ལ། བསམ་གཏན་གྱིས་ཇི་ལྟར་བསམས་པའི་ལྷའི་སྐུ་དེ་ལ་རྩེ་གཅིག་ཏུ་ང་
རྒྱལ་དང་གསལ་སྣང་བསྒོམ་པ་ལ་ནི་ཏིང་ངེ་འཛིན་གྱི་སྒོམ་པ་ཞེས་བཤད་དོ། །
ཏིང་ངེ་འཛིན་གི་སྒོམ་པ་འདིའི་སྐབས་སུ་ཏིང་ངེ་འཛིན་ཡུན་རིང་དུ་གནས་པའི་
ཕྱིར་སྲོག་རྩོལ་བསྡམས་པའི་རླུང་སྦྱོར་དང་སྦྲགས་ནས་བསྒོམ་པར་ གསུངས་
སོ། །དེ་ལྟར་ལྷ་དྲུག་ སྒོམ་ཚུལ་སོགས་ཞིབ་པར་ནི་འོག་ཏུ་འབྱུང་ངོ༌། །བདག་
བསྐྱེད་ཀྱི་སྐབས་འདིར་སྤྱན་འདྲེན་དབང་བསྐུར་རྒྱས་བཏབ་སོགས་བྱས་ནས་
མཆོད་བསྟོད་སོགས་ཇི་ལྟར་བྱ་བའི་ཚུལ་ཡང་འོག་ཏུ་འབྱུང་ངོ༌། །བཟླས་བརྗོད་
དངོས་ལ་འཇུག་པ་ལ། བསམ་གཏན་ཕྱི་མ་ལས། སྒྲ་དང་སེམས་དང་གཞི་ལ་
གཞོལ། །ཞེས་གང་གསུངས་པ་ལྟར། སྒྲ་ལ་གཞོལ་བའི་ཡན་ལག །སེམས་ལ་
གཞོལ་བའི་ཡན་ལག །བདག་གི་གཞིའི་ཡན་ལག །གཞན་གྱི་གཞིའི་ཡན་ལག་
སྟེ། ཡན་ལག་བཞི་པོ་དེ་ཚང་དགོས་པ་ལ་རང་ཉིད་ལྷར་གསལ་བར་བསྒོམ་པ་ནི་
བདག་གི་གཞིའི་ཡན་ལག་དང་། མདུན་བསྐྱེད་ཀྱི་ལྷ་གསལ་བར་བསྒོམ་པ་ནི་
གཞན་གྱི་གཞིའི་ཡན་ལག་དང་། དེའི་ཐུགས་ཀར་ རང་སེམས་ཟླ་བའི་དཀྱིལ་
འཁོར་གྱི་རྣམ་པར་བསྒོམ་པ་ནི་སེམས་ལ་གཞོལ་པའི་ཡན་ལག་དང༌། ཟླ་བའི་
སྟེང་དུ་བཟླས་བྱའི་སྔགས་ཀྱི་ཡིག་འབྲུ་གསལ་བར་བསྒོམ་པ་ནི་སྒྲ་ལ་གཞོལ་
བའི་ཡན་ལག་གོ །དེ་ལྟར་ཡན་ལག་བཞི་ཚང་བར་བྱས་ཏེ་བགྲང་འཕྲེང་འདུ་
བྱས་ནས་ཡི་གེའི་གཟུགས་དང་སྒྲ་ལ་དམིགས་པའི་བཟླས་བརྗོད་རིམ་བཞིན་བྱ།
369-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དེའི་ཚེ་ཡང་ཤུབ་བུའི་བཟླས་པ་དང༌། ཡིད་བཟླས་ཇི་ལྟར་བྱ་བའི་ཚུལ་རྣམས་
ཞིབ་ཏུ་ཤེས་དགོས་སོ། །
གསུམ་པ་བཟླས་བརྗོད་ཡན་ལག་བཞིའི་བསམ་གཏམ་གྱི་འཇུག་ཏུ་ཇི་
ལྟར་བྱ་བའི་ཚུལ་ནི། དེ་ལྟར་བཟླས་པ་ལ་འབད་ནས་ཐུན་གཏོང་བ་ན་ལྷ་དྲུག་གི་
གོ་རིམ་ལས་ལུག་ལྡོག་ཏུ་ལངས་ཏེ་སྟོང་པའི་ངང་དུ་བཞག །དེ་ལས་སྒྱུ་མ་ལྟ་
བུར་ལངས་ནས་ཤེར་ཕྱིན་གྱི་གླེགས་བམ་བཀླག་པ་སོགས་ཐུན་མཚམས་ཀྱི་བྱ་བ་
ལ་འཇུག་གོ །དེ་ལྟར་བཟླས་བརྗོད་ལ་འབད་པའི་ཚེ་ཉིན་རེ་བཞིན་དུ་མཆོད་
པའི་སྣོད་རྣམས་བཀྲུ་བ་དང༌། བླ་གོས་ལ་སོགས་པའི་གོས་རྣམས་དུས་གསུམ་དུ་
བསྔགས་ཅིང་བཀྲུ་བའམ་བདུག་པའམ་བསང་གཏོར་བྱ་དགོས་པར་གསུངས་
ཤིང༌། མདོར་ན་ཁྲུས་དང་གཙང་སྦྲ་ཤིན་ཏུ་གལ་ཆེ་བར་གསུངས་སོ། །
གཉིས་པ་བཟླས་བརྗོད་ལ་མི་ལྟོས་པའི་བསམ་ གཏན་ བྱ་ ཚུལ་ ལ་ མེ་
གནས་ཀྱི་བསམ་གཏན། སྒྲ་གནས་ཀྱི་བསམ་གཏན། སྒྲ་མཐར་ཐར་པ་སྟེར་བའི་
བསམ་གཏན་ནོ། །དང་པོ་ནི་གོང་དུ་བཤད་པ་ལྟར། ལྷ་དྲུག་གི་བསྒོམ་བཟླས་
མཐར་ཕྱིན་ནས་བསམ་གཏན་འདི་བསྒོམ་པར་གསུངས་ལ། ཚུལ་ཇི་ལྟར་བསྒོམ་
པ་ནི། བསམ་གཏན་ཕྱི་མ་ལས། མི་འབྱེད་ལས་བྱུང་དངོས་པོ་རྣམས། །བློ་ཅན་
གྱིས་ནི་བདག་ལ་བསྡམས། །སྔགས་པ་ཡན་ལག་ འདས་ལ་གནས། །ཞེན་པ་
མེད་པར་བསམ་གཏན་བྱ། །སྒྲ་ཞེས་བྱ་བ་འཕྲེང་བར་སྦྱར། །ཡི་གེ་བརྒྱུས་པ་མི་
འགྱུར་རྣམས། །དྲིལ་བུའི་སྒྲ་བཞིན་མ་ཆད་པར། །ཡིད་ལ་ཞེན་པར་སེམས་པ་
ན། །མེ་ཡི་ནང་གནས་ཞི་བ་སྟེ། །ཚིག་རྣམས་དག་པ་ཡན་ལག་ལྡན། །སྲོག་དག་
རྩོལ་བ་བཀག་པའི་བདག །གཉིད་སྤངས་ནས་ནི་རྣམ་པར་བསམ། །ཞེས་པ་འདི་
-370 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མེ་གནས་ཀྱི་བསམ་གཏན་སྒོམ་ཚུལ་བསྟན་ལ། རྒྱུད་དེ་ནས་གསུངས་པ་ལྟར་ཇི་
ལྟར་བསྒོམ་པའི་ཚུལ་ནི། རྒྱུད་སྡེ་སྤྱི་རྣམ་ལས། ཚུལ་ཇི་ལྟར་བསྒོམ་ན་རང་ལྷར་
བསྒོམས་པའི་ཐུགས་ཀར་གསལ་ཞིང་འབར་བ་མར་མེ་ལྟ་བུའི་མེ་ལྕེ་བསྒོམས་
པའི་ནང་དུ་བདག་གི་དེ་ཁོ་ན་ཉིད་རྟོགས་པའི་རང་གི་སེམས་ཀྱི་དེ་ཉིད་རྣམ་པ་
གང་བཟླ་བར་བྱ་བའི་སྔགས་ཀྱི་སྒྲའི་རྣམ་པར་གྲག་པར་བསྒོམ་མོ། །ཞེས་དང༌།
བསམ་གཏན་དེ་བསྒོམ་པ་མཐར་ཕྱིན་པའི་ཚད་ནི་ལུང་དེའི་འཕྲོ་ནས། མཐར་
ཕྱིན་པའི་ཚད་ནི་ཕྱི་རོལ་ཏུ་བཟའ་བཏུང་ལ་ལོངས་མ་སྤྱད་ཀྱང་། བཀྲེས་སྐོམ་གྱི་
གནོད་པ་མི་འབྱུང་བ་དང༌། ནང་དུ་བདེ་དྲོད་ལ་བརྟེན་པའི་ཏིང་ངེ་འཛིན་སྐྱེ་
བའོ། །ཞེས་གསུངས་སོ། །
གཉིས་པ་སྒྲ་གནས་ཀྱི་བསམ་གཏན་སྒོམ་ཚུལ་ནི། བསམ་གཏན་ཕྱི་མ་
ལས། སྒྲ་ལ་གནས་པའི་བསམ་གཏན་ནི། །སྙིང་གར་གནས་པ་ཕྲ་བ་ནི། །དྲི་མེད་
ཟླ་བའི་དཀྱིལ་འཁོར་ཏེ། །དེ་ནང་ རབ་ཏུ་ཞི་བ་ཡི། །མེ་ལྕེ་རབ་ཏུ་འོད་བཟང་
བ། །མི་འགྱུར་བཞི་ནི་དེར་བཞག་ནས། །བདེ་བར་འདུག་ནས་སྒྲ་བསམ་མམ། །
མི་འགྱུར་བ་ལ་ཡི་གེ་བཞག །སྒྲ་ཉིད་འབའ་ཞིག་བསམ་པར་བྱ། །ཞེས་པ་འདིས་
བསྟན་ལ། རྒྱུད་དེ་ནས་ཇི་ལྟར་གསུངས་པ་ལྟར་སྒོམ་ཚུལ་ནི། རྒྱུད་སྡེ་སྤྱི་རྣམ་
ལས། རང་ལྷར་བསྒོམས་པའི་ཐུགས་ཀར་ཟླ་བའི་དཀྱིལ་འཁོར་གྱི་ནང་དུ་རང་
འདྲའི་ལྷའི་སྐུ་ཕྲ་མོ་ཞིག་བསྒོམས་པའི་ཐུགས་ཀར་བསལ་ཞིང་འབར་བ་མར་མེ་
ལྟ་བུ་བསམ་ཞིང་། དེའི་ནང་དུ་སྔགས་ཀྱི་སྒྲ་གྲག་པར་བསྒོམ་མོ། །ཞེས་གསུངས་
སོ། །འདིའི་སྒྲ་ལ་ དམིགས་ པའི་ ཚུལ་ནི། སྔར་བཟླས་བརྗོད་དང་བཅས་པའི་
བསམ་གཏན་གྱི་སྐབས་སུ་ཡི་གེའི་སྒྲ་ལ་དམིགས་པ་དང་མི་འདྲ་སྟེ། སྤྱི་རྣམ་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལས། འདི་ནི་བཟླས་བརྗོད་དང་བཅས་པའི་སྐབས་ཀྱི་ཡི་གེ་སྒྲ་ལ་དམིགས་པ་
དང་མི་འདྲ་སྟེ། དེ་ཤུབ་བུ་དང་ཡིད་བཟླས་གང་ཡིན་རུང་རང་གིས་བཟླས་པའི་སྒྲ་
ལ་དམིགས་པ་ཡིན་ལ། འདི་ནི་རང་གིས་བཟླས་པ་མ་ཡིན་པར་མེའི་ནང་དུ་
སྔགས་ཀྱི་སྒྲ་གྲག་པ་ལ་ལོགས་ནས་ཉན་པ་ལྟ་བུར་དམིགས་པ་སྟེ། མེ་གནས་ཀྱི་
སྐབས་སུ་ཡང་འདི་དང་འདྲའོ། །འདི་ཡང་རྣམ་པ་སྔགས་ཀྱི་སྒྲའི་རྣམ་པར་གྲག་
པ་ལ་ངོ་བོ་རང་གི་སེམས་ཀྱི་ངོ་བོར་བསྒོམ་མོ། །འདི་ལ་དང་པོ་ལྷའི་སྐུ་ལ་སོགས་
པ་རིམ་གྱིས་གསལ་བཏབ་སྟེ། དེ་ནས་ལྷའི་སྐུ་ལ་སོགས་པ་གཞན་རྣམས་ཡིད་ལ་
མི་བྱེད་པར་སྒྲ་འབའ་ཞིག་ལ་སེམས་འཛིན་པ་ཡིན་ལ། མེ་གནས་ཀྱི་ཚེ་མེ་དང་
སྒྲ་གཉིས་ལ་སེམས་འཛིན་པ་ཡིན་ནོ། །ཞེས་གང་གསུངས་པ་ལྟར་རོ། །བསམ་
གཏན་འདི་བསྒོམ་པ་མཐར་ཕྱིན་པའི་ཚད་ནི། ལུང་དེའི་འཕྲོ་ནས། མཐར་ཕྱིན་
པའི་ཚད་ནི། དཔེར་ན་ལྷ་བསྒོམ་པ་མཐར་ཕྱིན་པ་ན་ལྷ་གཙོ་འཁོར་ཐམས་ཅད་
སྐུ་མདོག་ཕྱག་མཚན་སོགས་མ་འདྲེས་པར་མིག་གིས་མངོན་སུམ་དུ་མཐོང་བ་
ལས་ ཀྱང་ གསལ་བ་ཅིག་ཅར་ དུ་ འཆར་ བ་ ལྟར། འདི་ཡང་ མཐར་ ཕྱིན་ པ་ན་
སྔགས་ཀྱི་ཡི་གེའི་སྒྲ་སྔ་ཕྱི་རིམ་ཅན་དུ་འཆར་བ་མ་ཡིན་པར་རྣ་ལམ་དུ་མངོན་
སུམ་ཐོས་པ་བས་ཀྱང་གསལ་བའི་རྣམ་པ་ཅིག་ཅར་དུ་ཡིད་ངོར་འཆར་བའོ། །
ཞེས་ གང་ གསུངས་ པ་ ལྟར་ རོ། །དེ་ ལྟར་ ལྷ་དྲུག་བསྒོམ་ པ་ནས་ སྒྲ་ གནས་ཀྱི་
བསམ་གཏན་བསྒོམ་པ་འདིའི་བར་ནི་མཚན་མ་དང་བཅས་པའི་རྣལ་འབྱོར་ཡིན་
ལ། སྒྲ་གནས་ཀྱི་བསམ་གཏན་འདིའི་སྐབས་སུ་བདེ་དྲོད་དང་བཅས་པའི་ཞི་
གནས་ཁྱད་པར་ཅན་ངེས་པར་གྲུབ་དགོས་ལ། དེ་ནས་ཏིང་ངེ་འཛིན་དེ་ཙམ་གྱིས་
ཆོག་པར་མི་འཛིན་པར་ཞི་ལྷག་ཟུང་འབྲེལ་གྱི་ཏིང་ངེ་འཛིན་བསྒོམ་པ་ལ་འཇུག་
-372 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དགོས་པས། དེའི་ཚུལ་ཡང་བསམ་གཏན་ཕྱི་མ་ལས། ལྟོས་བཅས་ཡན་ལག་གྱུར་
པར་སྣང་། །སྒྲ་ཞེས་ བྱ་དང་ ཡིད་ ཀྱིས་དང་། །ཚིག་རྣམས་དག་ པ་ རིག་སྔགས་
དབང་། ཡན་ ལག་ སྤང་ བ་ རྒྱལ་ བས་ མཁྱེན། །ཞེས་གསུངས་ཏེ། དེ་ ཡང་ ཐོག་
མར་ལྷ་དྲུག་བསྒོམས་ནས་ལྷའི་ང་རྒྱལ་དང་གསལ་སྣང་བརྟན་པར་བྱེད། དེ་ནས་
ཤུབ་བུ་ དང་ ཡིད་བཟླས་ལ་བསླབ། དེ་མཐར་ ཕྱིན་ནས་མེ་གནས་ ཀྱི་བསམ་
གཏན་ལ་བསླབ། དེ་མཐར་ཕྱིན་ནས་སྒྲ་གནས་ཀྱི་བསམ་གཏན་ལ་བསླབ། སྒྲ་
གནས་ཀྱི་བསམ་གཏན་འདིའི་སྐབས་སུ་ལུས་སེམས་ཤིན་སྦྱངས་ཀྱི་བདེ་བ་དང་
བཅས་པའི་ཏིང་ངེ་འཛིན་ཁྱད་པར་ཅན་སྐྱེ་བར་གསུངས་སོ། །དེ་ཡང་རྒྱུད་སྡེ་གོང་
མ་གཉིས་སུ་ནི་རགས་པ་དང་ཕྲ་བའི་ལྷའི་གནས་འབྱོར་གཉིས་མཐར་ཕྱིན་པ་ན་
ཞི་གནས་མཚན་ཉིད་ཚང་བ་འགྲུབ་པ་ཡིན་ལ། བྱ་སྤྱོད་གཉིས་སུ་ནི་རྒྱུད་སྡེ་གོང་
མའི་ཕྲ་རགས་ཀྱི་རྣལ་འབྱོར་གྱི་དོད་ལྟ་དྲུག་བསྒོམ་པ་དང་། མེ་གནས་དང་སྒྲ་
གནས་ཀྱི་བསམ་གཏན་བསྒོམ་པ་ཡིན་པས་འདིའི་སྐབས་སུ་ཞི་གནས་ཕུལ་ཕྱིན་
ངེས་པར་གྲུབ་དགོས་ཏེ། དེ་མ་གྲུབ་བར་དུ་མཚན་བཅས་ཀྱི་རྣལ་འབྱོར་མཐར་
ཕྱིན་པར་མི་འགྱུར་ལ། དེ་མཐར་མ་ཕྱིན་པ་མཚན་མེད་ཀྱི་རྣལ་འབྱོར་ལ་འཇུག་
མི་ནུས་ཏེ། ཞི་གནས་སྔོན་དུ་མ་སོང་བར་ཞི་ལྷག་ཟུང་འབྲེལ་གྱི་ཏིང་ངེ་འཛིན་
བསྒོམ་པར་མི་ནུས་པའི་ཕྱིར་རོ། །དེ་ཡང་ཞིབ་ཏུ་དཔྱད་ན་ཐོག་མར་ལྷ་དྲུག་གི་སྒོ་
ནས་ལྷའི་སྐུ་གསལ་སྣང་བརྟན་པ་རྙེད་པ་ན། ལྷའི་སྐུ་ལ་དམིགས་པའི་ཏིང་ངེ་
འཛིན་བསྒྲུབ་ལུགས་བྱམས་ཆོས་དང་། ས་སྡེ་ནས་འབྱུང་བ་ལྟར་ཏིང་ངེ་འཛིན་གྱི་
གེགས་ཉེས་པ་ལྔ་སྤོང་ཚུལ་དང་། གཉེན་པོ་འདུ་བྱེད་བརྒྱད་བསྟེན་ཚུལ། སེམས་
གནས་པའི་ཐབས་དགུ །སྟོབས་དྲུག་དང་། ཡིད་བྱེད་བཞིའི་ཚུལ་རྣམས་ལེགས་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པར་ངེས་པར་ བྱས་ནས་མན་ངག་དང་ལྡན་པར་ རྒྱུན་བསྐྱངས་ན་ ལྷའི་ སྐུ་ལ་
དམིགས་པའི་ཏིང་ངེ་འཛིན་ལུས་སེམས་ཤིན་སྦྱངས་ཀྱི་བདེ་བས་བརྒྱན་པ་འགྲུབ་
པར་འགྱུར་ལ། དེ་གྲུབ་པ་ན་ཞི་གནས་གྲུབ་ པ་ ཡིན་པས། མེ་ གནས་ དང་སྒྲ་
གནས་ཀྱི་བསམ་གཏན་མ་བསྒོམ་པའི་གོང་དུ་ཡང་ལྷའི་སྐུ་ལ་དམིགས་པའི་ཞི་
གནས་གྲུབ་པ་འོང་ངམ་སྙམ་ཞིང་དེ་ལྟར་ལྷའི་སྐུ་ལ་དམིགས་པའི་ཏིང་ངེ་འཛིན་
བརྟན་པོ་རྙེད་ནས། ལྷའི་གསུང་སྔགས་ལ་དམིགས་པའི་ཏིང་ངེ་འཛིན་ལ་འཇུག་
སྟེ། དེ་ཡང་རགས་རིམ་ནས་ཐོག་མར་ཡི་གེའི་གཟུགས་ལ་དམིགས་པའི་བཟླས་
བརྗོད། དེ་ནས་ཡི་གེའི་སྒྲ་ལ་དམིགས་པའི་བཟླས་བརྗོད། དེ་ལ་ཡང་ཐོག་མར་
ཤུབ་བུའི་བཟླས་པ་དང་། དེ་ནས་ཡིད་བཟླས་ལ་འཇུག །དེ་ནས་དེ་ལས་ཀྱང་ཕྲ་
བ་མེ་གནས་ཀྱི་བསམ་གཏན་ལ་འཇུག །དེ་ནས་དེ་ལས་ཀྱང་ཕྲ་བ་སྒྲ་གནས་ཀྱི་
བསམ་གཏན་ལ་འཇུག་སྟེ་འདི་དག་སྔ་མ་སྔ་མ་ལས་ཕྱི་མ་ཕྱི་མ་ཏིང་ངེ་འཛིན་གྱི་
མཐུ་ གོང་ འཕེལ་ དུ་ འགྱུར་ཏེ། འདིའི་ སྐབས་ སུ་ རླུང་ སྦྱོར་ དང༌། མེ་དམིགས་
བསྒོམ་པའི་མཐུས་བདེ་དྲོད་ཁྱད་པར་ཅན་སྐྱེ་ཞིང་། དེ་ལ་བརྟེན་པའི་བདེ་གསལ་
མི་རྟོག་པའི་ཏིང་ངེ་འཛིན་ལུས་སེམས་ཤིན་སྦྱངས་དང་བཅས་པ་ཆེས་ཕུལ་དུ་བྱུང་
བ་ཞིག་འགྲུབ་ཅིང་། དེ་ནས་མཚན་མེད་ཀྱི་རྣལ་འབྱོར་ལ་འཇུག་པ་ཡིན་ནམ་
སྙམ་སྟེ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། རྒྱུད་སྡེ་བཞི་ཀའི་སྐབས་སུ་
ཐོག་མར་ཞི་གནས་མཚན་ཉིད་པ་འགྲུབ་པའི་དུས་ནི་ཕལ་ཆེར་ལྷའི་རྣལ་འབྱོར་
ལ་འཁྲིད་པའི་དུས་ཡིན་པས་ཞི་གནས་མཚན་ཉིད་པ་དང་རྗེས་མཐུན་པ་མ་བྱེད་
ཅིང་། ཞི་གནས་མཚན་ཉིད་པ་གྲུབ་པའི་དུས་ཚིགས་ གཞུང་ཆེ་བ་རྣམས་ནས་
འབྱུང་བ་བཞིན་ཞིབ་པར་མ་བྱེད་ན། ཐོག་མར་ལྷའི་རྣལ་འབྱོར་ལ་འཁྲིད་པའི་
- 374 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྐབས་སུ་ཇི་ཙམ་ཞིག་ཏུ་བཀྲི་དགོས་པའི་ས་མཚམས་ཤེས་པ་མ་ཡིན་ནོ། །དེ་
ལྟར་སྐུ་ལ་དམིགས་པའི་ཏིང་ངེ་འཛིན་བརྟན་པ་ན་དེ་བཏང་ནས་གསུང་སྔགས་ལ་
དམིགས་པའི་ཏིང་ངེ་འཛིན་ལ་སློབ་བོ། །གཏོང་བ་ནི་སྐུ་ལ་སེམས་བཟུང་ཡིན་
སློབ་པ་དེ་བཞག་ནས་དམིགས་པ་གཞན་ལ་སེམས་འཛིན་པ་ལ་བྱེད་ཀྱི། དེ་ཕྱིན་
ཆད་ནས་ལྷའི་གསལ་སྣང་འཆར་བ་འགོག་པ་མིན་ཏེ། བཟླས་བརྗོད་གསུམ་དང་
མེ་གནས་དང་སྒྲ་གནས་ཀྱི་སྐབས་སུ་ཡང་ལྷ་ལ་དམིགས་པར་མང་དུ་གསུངས་
པའི་ཕྱིར་རོ། །སྔགས་ལ་དམིགས་པ་གསུམ་ལས་རགས་པ་ལ་དམིགས་པ་ནི་ཡི་
གེའི་གཟུགས་སམ་སྒྲ་ལ་དམིགས་ནས་ཤུབ་བུའི་བཟླས་པ་བྱེད་པ་སྟེ་ཡིག་འབྲུ་
ཟླ་བ་ལ་བཀོད་པའི་རྣམ་པ་དང་། གདངས་ཀྱི་རྣམ་པ་ལས་སེམས་གཞན་དུ་མི་
འཕྲོ་བར་བཟུང་ཡིན་རང་གིས་ཐོས་ཙམ་དུ་ཟློ་བ་ལ་སློབ་པའོ། །དེ་ལྟ་བུའི་ངག་
ཏུ་སྔགས་བཟླས་པ་དང་སེམས་སྐབས་ཀྱི་དམིགས་པ་གང་ཡིན་དེ་ལས་གཞན་དུ་
མི་འཕྲོ་བར་ཟླ་བའི་རྣལ་འབྱོར་བརྟན་པ་ན་དེ་ལྟར་སློབ་པ་དེ་བཞག་ནས་ཕྲ་བ་
ལ་སློབ་སྟེ་ངག་ཏུ་སྔགས་མི་འདོན་པར་ཡིད་ཁོ་ནས་ཟློ་བ་དང་། སེམས་ཡིག་
འབྲུའི་གཟུགས་སམ་གདངས་ཀྱི་རྣམ་པ་གང་རུང་ལ་བཟུང་བ་གཞན་དུ་མི་འཕྲོ་
བ་གཉིས་བསྟན་པོར་སོང་སོང་གི་བར་དུ་བསླབ་བོ། །དེ་བརྟན་པ་ན་དེ་ཡང་
བཞག་ནས་རབ་ཏུ་ཕྲ་བ་སྒྲའི་རང་བཞིན་གྱི་བསམ་གཏན་གཉིས་ལ་བསླབ་སྟེ།
རང་གི་སེམས་བདག་གི་དེ་ཁོ་ན་ཉིད་རྟོགས་པ་དེ་ཉིད་གཟུང་ཆ་སྔགས་ཀྱི་སྒྲ་དང་
མེ་འབར་བའི་རྣམ་པར་སྣང་བ་ལ་སེམས་བཟུང་ངོ༌། །དེའི་རྟགས་སྔར་བཤད་པ་
རྙེད་རྙེད་དུ་བསྐྱངས་པས་བརྟན་པ་ན་དེ་ཡང་བཞག་ནས་རང་གི་སེམས་གཟུང་ཆ་
སྔགས་ཀྱི་གདངས་ཀྱི་རྣམ་པ་ཅན་དུ་ལྷང་ལྷང་སྣང་བ་དང་། འཛིན་ཆ་གཞན་དུ་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མི་འཕྲོ་བར་སྔགས་ཀྱི་སྒྲའི་འཕྲེང་བ་དེ་ཉིད་ལ་གནས་པ་གཉིས་དབྱེར་མེད་དུ་
སྦྱོར་བའི་རྣལ་འབྱོར་ལ་བསླབ་སྟེ། འདི་བརྟན་པ་ཉིད་སྒྲ་གནས་རྣལ་འབྱོར་སྟེར་
བའི་དོན་ཡིན་ནོ། །དེ་གཉིས་དཔེར་ན་རང་གི་སེམས་དམིགས་པ་ལ་རྩེ་གཅིག་ཏུ་
གནས་པའི་ཚེ་ན་གཟུང་ཆ་ལྷའི་ཞལ་ཕྱག་ལ་སོགས་པའི་རྣམ་པ་དུས་གཅིག་ཏུ་
གསལ་བ་བཞིན་དུ་ཡི་གེའི་འཕྲེང་བའི་ཆ་སྔ་མའི་རྣམ་པ་ཤར་བ་རྣམས་ཕྱི་མའི་
རྣམ་པ་ཤར་བའི་ཚེ་ཡང་ལམ་མེ་ སྣང་བའི་སེམས་བརྟན་པའོ། །ཞེས་དང་། དེ་
ལྟར་ལྷ་སྐུ་ནས་སྒྲ་གནས་ཀྱི་བར་དུ་སེམས་བཟུང་བ་ལ་སྲོག་རྩོལ་བཀག་པའི་
རླུང་སྦྱོར་དང་། མེ་ལ་དམིགས་པ་དང༌། ལྷ་ སྐུ་ལ་སོགས་པའི་དམིགས་པ་ཕྲ་
རགས་མང་ པོ་ལ་ སེམས་ རྩེ་ གཅིག་ཏུ་བཟུང་བའི་མཐུས། དཔུང་བཟང་ནས་
བཤད་པ་ལྟར་གྱི་གནས་ཆ་ཤིན་ཏུ་བརྟན་པ་དང་། ལུས་སེམས་ལ་དགའ་བདེ་
ཁྱད་པར་ཅན་དང་ལུས་སེམས་ལས་སུ་རུང་བའི་ཤིན་སྦྱངས་སྐྱེ་ཞིང་ཁྱད་པར་དུ་
རླུང་སྦྱོར་དང་མེ་དམིགས་རིང་དུ་བསྒོམས་པའི་མཐུས་བདེ་དྲོད་དང་། དེ་ལ་
བརྟེན་པའི་བདེ་གསལ་མི་རྟོག་པའི་ཏིང་ངེ་འཛིན་མཐུ་ལྡན་སྐྱེས་མོད་ཀྱང་དེ་དག་
ལ་རྫོགས་རིམ་ཡང་མི་ཟེར་ལ་སྲིད་པའི་རྩ་བ་བདག་འཛིན་གཅོད་པའི་ལམ་ཡང་
ད་དུང་མ་རྙེད་པས་སྒྲ་གནས་ཀྱང་བཏང་ནས་སྒྲ་མཐར་ཐར་པ་སྟེར་བའི་བསམ་
གཏན་སྟོང་པ་ཉིད་བསྒོམ་པར་བྱའོ། །ཞེས་གསུངས་སོ། །ཚུལ་འདི་དག་ནི་ཤིན་
ཏུ་ཕྲ་ཞིང་རྟོགས་པར་དཀའ་བས་འདིར་རང་གི་གོ་ཚོད་ཙམ་ཞིག་བྲིས་པ་ཡིན་
གྱིས། ཤིན་ཏུ་གཏིང་དཔག་དཀའ་བའི་ཟབ་མོའི་ གནས་ འདི་དག་ལ་བློ་ཆུང་
བདག་འདྲ་བས་མཐའ་གཅིག་ཏུ་འདི་ལྟར་རོ་ཞེས་ཐག་བཅད་མི་ནུས་པས་ཕྲ་ཞིང་
མཛངས་པའི་བློ་གྲོས་ཅན་རྣམས་ཀྱི་ཞིབ་ཏུ་དཔྱད་པར་བྱའོ། །སྒྲ་མཐར་ཐར་པ་
- 376 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
སྟེར་བའི་བསམ་གཏན་བསྒོམ་ཚུལ་ནི་ཞི་ལྷག་ཟུང་འབྲེལ་གྱི་ཏིང་ངེ་འཛིན་སྒོམ་
པ་ཡིན་པས་འདི་ནི་ཤིན་ཏུ་གལ་ཆེ་སྟེ། མདོ་སྡེ་དགོངས་འགྲེལ་ལས་ཐེག་པ་
གསུམ་གྱི་ཡོན་ཏན་ཐམས་ཅད་ཞི་ལྷག་འབྲས་བུར་གསུངས་པས་ཐེག་པ་གསུམ་
གའི་ལམ་གྱི་སྲོག་ཡིན་ནོ། །དེ་ཡང་ཞི་ལྷག་ཟུང་འབྲེལ་གྱི་ཏིང་ངེ་འཛིན་འདི་རྒྱུད་
ལ་མ་སྐྱེས་པར་ཐེག་པ་གསུམ་གང་གི་ཡང་འཕགས་ལམ་ཐོབ་པའི་གནས་མེད་
ཅིང༌། འཕགས་ལམ་ཐོབ་ནས་ས་ལམ་བགྲོད་པ་ཐམས་ཅད་ཀྱང་ཏིང་ངེ་འཛིན་
འདི་ལ་བརྟེན་ནས་བགྲོད་དགོས་པས་ཕར་ཕྱིན་ཐེག་པ་དང་གསང་སྔགས་རྒྱུད་སྡེ་
བཞི་གང་གི་སྒོ་ནས་ལམ་བགྲོད་ཀྱང་ཏིང་ངེ་འཛིན་འདི་ངེས་པར་བསྒྲུབ་དགོས་
སོ། །དེ་ཡང་ཟབ་མོ་སྟོང་པ་ཉིད་ལ་དམིགས་པའི་ཏིང་ངེ་འཛིན་ཐོབ་པ་ཙམ་གྱིས་
མི་ཆོག་གི །ཞི་གནས་སྔོན་དུ་བཏང་ནས་སོ་སོར་རྟོག་པའི་ཤེས་རབ་ཀྱིས་ཟབ་མོ་
སྟོང་པ་ཉིད་ལ་དཔྱད་པ་ལས་བྱུང་བའི་ཏིང་ངེ་འཛིན་ཞིག་དགོས་ལ། དེ་ཡང་
དཔྱད་པ་སྔོན་དུ་སོང་བ་ཙམ་གྱིས་ཆོག་པ་མ་ཡིན་གྱི། དཔྱད་པ་རང་སྟོབས་ཀྱིས་
ཤིན་སྦྱངས་འདྲེན་ཐུབ་པ་ཞིག་དགོས་ལ། དེ་འོང་བ་ལ་ནི་ཞི་ལྷག་སྒྲུབ་ཚུལ་གྱི་
མན་ངག་ལ་ཤིན་ཏུ་མཁས་པ་ཞིག་དགོས་ཏེ་ཞི་གནས་རྐྱང་པ་ཇི་ཙམ་གོམས་ཀྱང་
ལྷག་མཐོང་འགྲུབ་མི་སྲིད་ལ། སོ་སོར་རྟོག་པའི་ཤེས་རབ་ཀྱིས་དཔྱད་པ་གཅིག་
པུ་བྱས་ཀྱང་། དེས་གནས་ཆ་འདྲེན་མི་ཐུབ་པས་ལྷག་མཐོང་འགྲུབ་པ་མི་སྲིད་
དོ། །དེའི་ཕྱིར་ཞི་ལྷག་གཉིས་ཆ་སྙོམས་ནས་སྒྲུབ་ཚུལ་ལ་མཁས་དགོས་ལ། དེ་
ནི་རྒྱུད་བསམ་གཏན་ཕྱི་མ་ལས་མི་གཡོ་གསལ་བ་ཞེས་ཁྱད་པར་གཉིས་ལྡན་
ཞིག་དགོས་པར་གསུངས་ལ། དེ་ཡང་། ཞི་གནས་ཀྱི་སྟོབས་ ཀྱིས་མི་གཡོ་བར་
བྱེད་པ་དང་། ལྷག་མཐོང་སོ་སོར་རྟོག་པའི་ཤེས་རབ་ཀྱིས་གནས་ལུགས་ལ་ངེས་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཤེས་འདྲེན་པ་གཉིས་ཚོགས་ཤིག་བསྐྱངས་པ་ལས་ཞི་ལྷག་ཟུང་འབྲེལ་གྱི་ཏིང་ངེ་
འཛིན་ཁྱད་པར་ཅན་འགྲུབ་ཅེས་པ་སྟེ། འདི་ནི་བྱམས་ཆོས་དང་། ས་སྡེ་དང༌།
དབུ་མ་སྒོམ་རིམ་སོགས་ལས་བཤད་པ་དང་མཐུན་ནོ། །ཞིབ་པར་ནི་བྱང་ཆུབ་
ལམ་རིམ་ཆེན་མོ་ལས་ཤེས་པར་བྱའོ། །ལྷ་དྲུག་བསྒོམ་པ་ནས་སྒྲ་མཐར་ཐར་པ་
སྟེར་བའི་བསམ་གཏན་བསྒོམ་པ་འདིའི་བར་གྱི་གནད་མདོར་བསྡུས་ཏེ་རྒྱུད་སྡེ་སྤྱི་
རྣམ་ ལས་ འབྱུང་བ་ནི། དེ་ཉིད་ ལས། བྱ་ སྤྱོད་ ལ་ སྐུ་ ཕྱག་རྒྱ་ཆེན་པོ་སྒོམ་པ།
གསུང་སྔགས་བསྒོམ་པ། ཐུགས་དེ་ཁོ་ན་ཉིད་བསྒོམ་པ་གསུམ་ལས། དང་པོ་ནི་
ལྷ་དྲུག་བསྒོམ་པའོ། ། །
གཉིས་པ་ནི་བཟླས་པ་དང་བཅས་པའི་བསམ་གཏན་གྱི་སྐབས་ཀྱི་སྔགས་
ཀྱི་ཡི་གེའི་སྒྲ་ལ་དམིགས་པ་དང་། ཡི་གེའི་གཟུགས་ལ་དམིགས་པ་རྣམས་ཀྱང་
ཡིན་མོད་ཀྱི། དངོས་གཞི་ནི་མེ་དང་སྒྲ་ལ་དམིགས་པའི་བསམ་གཏན་གཉིས་ཀྱི་
སྐབས་ཀྱི་སྔགས་ཀྱི་སྒྲ་ལ་དམིགས་པའོ། །གསུམ་པ་ནི་ཐུགས་དེ་ཁོ་ན་ཉིད་ལ་
དམིགས་པ་དང་། མཚན་མ་མེད་པའི་རྣལ་འབྱོར་དང་སྒྲ་གནས་ཀྱི་བསམ་གཏན་
གྱི་མཐའ་སྟེ་རྗེས་སུ་ཆོས་སྐུའི་རིགས་འདྲའི་རྒྱ་སྟོང་ཉིད་བསྒོམས་པས་ཆོས་སྐུའི་
ཐར་པ་སྟེར་བས་སྒྲ་མཐར་ཐར་པ་སྟེར་བའི་བསམ་གཏན་ཏེ་དེ་གསུམ་དོན་
གཅིག་གོ །དེ་ལ་མཚན་མ་དང་བཅས་པའི་བསམ་གཏན་མཐར་ཕྱིན་ཀྱང་དེ་དག་
ལ་འཁོར་བའི་རྩ་བ་གཅོད་པའི་དངོས་གཉེན་མེད་པས། འཁོར་བའི་རྩ་བ་གཅོད་
པ་ལ་མཚན་མ་མེད་པའི་རྣལ་འབྱོར་དགོས་སོ། །དེ་བསྒོམ་པ་ལ་ལྷའི་སྐུ་ལ་
སོགས་པ་ཀུན་རྫོབ་པའི་རྣམ་པ་གང་ཡང་མི་བསྒོམ་པར་སྟོང་ཉིད་ཀྱི་དཔྱད་སྒོམ་
དང༌ འཇོག་སྒོམ་ལ་མཁས་ པར་ བྱས་ནས་མན་ངག་བཞིན་དུ་བསྒོམ་མོ། །དེ་
- 378 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བསྒོམས་པའི་རང་སྟོབས་ཀྱིས་ལུས་སེམས་ཤིན་སྦྱངས་དངོས་སུ་འདྲེན་ཐུབ་པ་ན་
ལྷག་མཐོང་མཚན་ཉིད་ཚང་བ་གྲུབ་པ་ཡིན་ནོ། །ཞེས་གང་གསུངས་པ་ལྟར་རོ། །
དེ་ལྟར་བསྒོམས་པས་མཚན་བཅས་དང་། མཚན་མེད་ཀྱི་རྣལ་འབྱོར་རྫོགས་པར་
གྲུབ་པ་ན། དེ་ནས་དངོས་གྲུབ་བསྒྲུབ་པའི་རྣལ་འབྱོར་ལ་འཇུག་ པར་བྱའོ། །
གསུམ་པ་དེ་ལ་བརྟེན་ནས་དངོས་གྲུབ་བསྒྲུབ་པའི་ཚུལ་ནི། བྱ་རྒྱུད་ཀྱི་གདུལ་བྱ་
དབང་པོ་རྟུལ་པོས་ནི་ཐུན་མོང་བའི་དངོས་གྲུབ་ཙམ་བསྒྲུབ་པར་བྱེད་ལ། གདུལ་
བྱ་དབང་པོ་རྣོན་པོས་ནི་མཆོག་གི་དངོས་གྲུབ་བསྒྲུབ་པར་བྱེད་པས་དངོས་གྲུབ་དེ་
ཉིད་གང་བསྒྲུབ་ཀྱང་བཟླས་བརྗོད་ཡན་ལག་བཞིའི་རྣལ་འབྱོར་སྔོན་དུ་བཏང་
དགོས་ལ། དངོས་གྲུབ་ ཕྲན་ཚེགས་བསྒྲུབ་པ་ལ་ནི་བསྙེན་པ་སྔོན་དུ་སོང་བ་
དགོས་ཀྱིས་མཚན་བཅས་མཚན་མེད་ཀྱི་རྣལ་འབྱོར་ཐམས་ཅད་མཐར་ཕྱིན་པ་མི་
དགོས་སོ། །མཆོག་འགྲུབ་པའི་ཕྱིར་དངོས་གྲུབ་ཆེན་པོ་རྣམས་བསྒྲུབ་ན་ནི་མཚན་
བཅས་མཚན་མེད་ཀྱི་རྣལ་འབྱོར་གཉིས་ཀ་མཐར་ཕྱིན་པ་དགོས་སོ། །དེས་ན་
དབང་ཐོབ་ཅིང་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་གཞིར་བཞག་ནས་
བཟླས་བརྗོད་ཡན་ལག་བཞིའི་རྣལ་འབྱོར་གྲངས་བསྙེན་དང་བཅས་པ་སྔོན་དུ་
བཏང་། དེ་ནས་བཟླས་བརྗོད་ལ་མི་ལྟོས་པའི་བསམ་གཏན་གསུམ་བསྒོམས་
ནས་མཚན་བཅས་མཚན་མེད་ཀྱི་རྣལ་འབྱོར་རྣམས་མཐར་ཕྱིན་པར་བྱས་ནས།
སངས་རྒྱས་བྱང་སེམས་རྣམས་ཀྱིས་དངོས་སུ་བྱིན་གྱིས་རློབ་པ་དང་། དེའི་མཐུ་
ལས་གཟུངས་དང་སྤོབས་པ་དང་། ཤེས་རབ་ཕུལ་ཕྱིན་རྣམས་སྒྲུབ་ཅིང་། ལྷག་
པར་བསྐལ་ཆེན་མང་པོར་གནས་ནུས་པའི་ཚེའི་ རིག་འཛིན་བསྒྲུབས་ཏེ་ཟབ་
གསལ་ གཉིས་མེད་ཀྱི་རྣལ་འབྱོར་གོམས་པ་གོང་ནས་གོང་དུ་སྤེལ་ཏེ། དེ་ལ་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བརྟེན་ནས་ཚོགས་གཉིས་རྫོགས་པར་བྱས་ཏེ་སངས་རྒྱས་ཐོབ་པར་བྱེད་པ་ནི་
ལམ་འདིའི་གདུལ་བྱས་མཆོག་གི་དངོས་གྲུབ་བསྒྲུབ་པའི་ཚུལ་ཡིན་ནོ། །དེའི་
ཡན་ལག་ཏུ་ནད་གདོན་ཞི་བ་དང་། ལོངས་སྤྱོད་འཕེལ་བ་དང༌། རིག་འཛིན་དང་
མངོན་ཤེས་ལ་སོགས་པའི་དངོས་གྲུབ་སྒྲུབ་ཚུལ་མཐའ་ཡས་པ་ཞིག་གསུངས་པ་
རྣམས་ཀྱང་ཤེས་པར་བྱའོ། །མདོར་ན་རིགས་གསུམ་གི་སྒོ་ནས་དངོས་གྲུབ་རབ་
འབྲིང་ཐ་གསུམ་བསྒྲུབ་ལུགས་དང༌། དེ་ལ་ཡང་ངོ་བོའི་སྒོ་ནས་རབ་འབྲིང་ཐ་
གསུམ་དང་། རྟགས་ཀྱི་སྒོ་ནས་རབ་འབྲིང་ཐ་གསུམ་དང་། གཞིའི་སྒོ་ནས་རབ་
འབྲིང་ཐ་གསུམ་དང་། །གསུང་ པ་ པོའི་སྒོ་ནས་ རབ་འབྲིང་ཐ་གསུམ་དང༌། དེ་
དག་བསྒྲུབ་པའི་ཚེ་དུས་ཀྱི་ཁྱད་པར། ཡར་ངོ་མར་ངོ་གང་ལ་བྱ་བའི་ཁྱད་པར།
ཉིན་མཚན་གྱི་ཆ་གང་ལ་བསྒྲུབ་པའི་ཁྱད་པར། གནས་གང་དུ་དངོས་གྲུབ་གང་
བསྒྲུབ་ ལུགས། སྟན་ ཇི་ ལྟ་ བུར་ ལ་ འདུག་ ལུགས་ ཇི་ ལྟར་ བྱ་ བ། དངོས་གྲུབ་
འགྲུབ་མི་འགྲུབ་ཀྱི་བརྟག་པ་བྱ་ཚུལ། སྒྲུབ་པ་དངོས་གཞི་ལ་སྦྱིན་སྲེག་གི་སྒོ་ནས་
བསྒྲུབ་པ། རྫས་ཀྱི་ཁྱད་པར་ལ་བརྟེན་ནས་བསྒྲུབ་པ། སྔགས་ཀྱི་བཟླས་སྒོམ་
ཙམ་གྱིས་བསྒྲུབ་པ། བསམ་གཏན་ཙམ་གྱིས་བསྒྲུབ་པ། དེ་དག་གི་ཚེ་སྨྱུང་གནས་
ཇི་ལྟར་བྱ་བའི་ཚུལ། བཟླས་བརྗོད་གནད་དུ་སོང་ཕྱི་ནང་རྟགས་ཇི་ལྟར་འབྱུང་
ལུགས་སོགས་མཐའ་དག་པར་ནི་རྒྱུད་དགོངས་འགྲེལ་དང་བཅས་པ་དང་། རྡོ་རྗེ་
འཆང་ཆེན་པོའི་ལམ་གྱི་རིམ་པ་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་
ཐུགས་རྗེ་ཆེན་པོའི་རྣལ་འབྱོར་ལ་བརྟེན་ནས་ལམ་བགྲོད་པར་བྱེད་པ་ལ་ལམ་གྱི་
རིམ་པའི་གནད་དེ་དག་ཤེས་དགོས་ ཀྱི། དེ་ལྟ་མིན་པར་སྨྱུང་གནས་ཀྱི་ཆོག་
བསྒྲིགས་འདོན་ཤེས་པ་ཙམ་གྱིས་ལྷའི་རྣལ་འབྱོར་དང༌། བྱ་རྒྱུད་ཀྱི་ལམ་ཤེས་
- 380 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པར་རློམ་པ་ནི་མཁས་པ་རྣམས་ཐུགས་ཁྲེལ་བའི་གནས་ཏེ། རྗེ་ཐམས་ཅད་མཁྱེན་
པའི་ཞལ་ནས། སྨྱུང་བར་གནས་དང་ཁྲུས་ཀྱི་ཆོ་ག་སོགས། །སྒོམ་བཟླས་ཕྱོགས་
རེ་ཤེས་པས་བྱ་སྤྱོད་ཀྱི། །རྒྱུད་དོན་ཤེས་པར་སྨྲ་ན་བཞད་གད་གཞི། །དེ་ཕྱིར་
རྒྱུད་དོན་ལམ་དུ་བསྒྲིག་པ་གཅེས། །ཞེས་གང་གསུངས་པ་ལྟར་རོ། །
སྨྲས་པ། ལྷག་བསམ་སེམས་བསྐྱེད་བཟང་པོའི་གྲུ་ཆེན་ལ། །བརྟེན་ནས་
རྒྱུད་སྡེ་རྒྱ་མཚོའི་འཇིངས་བརྒལ་ཏེ། །སྐུ་གསུམ་ནོར་བུས་རང་གཞན་མ་ལུས་
པའི། །དབུལ་བའི་སྡུག་བསྔལ་སེལ་རྣམས་ཕྱག་གི་ཡུལ། །རྣམ་དག་དབང་ཐོབ་
དམ་ཚིག་སྡོམ་ལ་གནས། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །ཚེ་
གཅིག་སངས་རྒྱས་སྒྲུབ་ལ་བརྩོན་བྱེད་པ། །དེ་ལ་གསང་སྔགས་པ་ཞེས་རྒྱལ་
བས་བསྔགས། །ཐབས་ཤེས་གཉིས་མེད་སེ་རལ་ཁ་འཆང་ཞིང་། །ཡིན་ལུགས་
རྟོགས་པའི་མེ་ཐབ་ཟླུམ་པོའི་ནང་། །ཉེས་པའི་བུད་ཤིང་མ་ལུས་སྲེག་བྱེད་པ། །
དེ་ལ་དྲང་སྲོང་སྦྱིན་སྲེག་མཁན་ཞེས་གྲགས། །མི་མེད་དབེན་པའི་རི་ཁྲོད་ཉམས་
དགའ་བར། །ཚེ་འདིའི་གཡེང་བ་མཐའ་དག་རྒྱང་བསྲིངས་ཏེ། །མཚན་བཅས་
མཚན་མེད་རྣལ་འབྱོར་རྩེ་གཅིག་ཏུ། །སྒོམ་པ་དེ་ལ་ རིག་ སྔགས་ འཆང་ ཞེས་
གྲགས། །གསང་ཆེན་ཐབས་ཀྱི་ཐེག་པའི་འཕྲུལ་འདེགས་ལ། །བརྟེན་ནས་ སྐུ་
གསུམ་གཞལ་མེད་ཁང་ཆེན་དུ། །མྱུར་བར་བགྲོད་ནས་ཆོ་འཕྲུལ་རྣམ་གསུམ་
གྱིས། །འགྲོ་ཀུན་སྲིད་པའི་འཚོ་ལས་སྒྲོལ་བ་ཤོག ། །
ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་
དོན་གསལ་མཁས་པའི་དགའ་སྟོན་ཞེས་བྱ་བ་ལས། བྱ་རྒྱུད་ཀྱི་ལམ་གྱི་རིམ་པ་
སྤྱིར་བསྟན་པའི་སྐབས་ཏེ་ལྔ་པའོ།། །། །
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་གུས་པས་ཕྱག་
འཚལ་ལོ། །གཉིས་པ་སྒྲུབ་ཐབས་དངོས་གཞི་སྨྱུང་བར་གནས་པའི་ཆོ་ག་དང་
བཅས་པ་བཤད་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་
སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། སྦྱོར་བ་དང་། དངོས་གཞི་དང་།
མཇུག་ཏུ་ཇི་ལྟར་བྱའོ། །དང་པོ་གྲུབ་མཆོག་དཔལ་མོ་ལུགས་ཀྱི་ཐུགས་རྗེ་ཆེན་
པོའི་སྒྲུབ་ཐབས་སྨྱུང་བར་གནས་པའི་ཆོ་ག་དང་འབྲེལ་བ་འདི་ཉམས་སུ་ལེན་
པའི་སྦྱོར་བ་ལ་འཇུག་པ་ལ་ཐོག་མར་བཅའ་གཞི་བཤམ་ཚུལ་ནི། གོང་དུ་བརྗོད་
ཟིན་པ་ལྟར་ཐུགས་རྗེ་ཆེན་པོའི་དཀྱིལ་འཁོར་དུ་དབང་བསྐུར་བ་ཐོབ་ཅིང་། དམ་
ཚིག་དང་སྡོམ་པ་ཚུལ་བཞིན་དུ་བསྲུང་བ། ཐུགས་རྗེ་ཆེན་པོ་འདིའི་རྗེས་སུ་གནང་
བ་དང༌། སྒྲུབ་ཐབས་ཀྱི་ལུང་བཅས་ཚང་བར་ཐོབ་པ་ཡིན་ན་རབ་དང་། དེ་མིན་
རྒྱུད་སྡེ་གོང་མ་གསུམ་ གྱི་དབང་ངམ། བྱ་རྒྱུད་དེ་བཞིན་གཤེགས་པའི་ རིགས་
དང༌། པདྨའི་རིགས་ཀྱི་དཀྱིལ་འཁོར་གང་ཡང་རུང་བ་ཞིག་ཏུ་དབང་ཐོབ་པར་
ངེས་པར་དགོས་ཤིང་། དབང་དེ་དག་གང་ཡང་མ་ཐོབ་པར་འདིའི་སྒྲུབ་ཐབས་ལ་
འཇུག་ཏུ་མི་རུང་ངོ༌། །དབང་གང་ཡང་མ་ཐོབ་པར་རྗེས་གནང་དང་། བྱིན་རླབས་
ཕྲ་མོ་རེས་གོ་བཅས་ནས་སྔགས་ཀྱི་ལྷའི་རྣལ་འབྱོར་ལ་འཇུག་པ་ནི་ཤིན་ཏུ་མི་
རུང་བར་གསུངས་ཏེ་ཞིབ་པར་གོང་དུ་བརྗོད་ཟིན་ཏོ། །དེ་ལྟར་བྱ་རྒྱུད་པད་མའི་
རིགས་ཡན་གྱི་དབང་གང་ཡང་རུང་བ་ཐོབ་ཅིང་། འདིའི་རྗེས་གནང་དང་། སྒྲུབ་
ཐབས་ཀྱི་ལུང་ཐོབ་པའི་རྟེན་གྱི་གང་ཟག་དེས། ཐོག་མར་ས་ག་ཟླ་བ་ནས་མགོ་
བརྩམས་ན་ལེགས་པར་གསུངས་ཏེ། ས་ག་ཟླ་བའི་ཚེས་བཅོ་ལྔ་ནི་སྔོན་སྟོན་པ་
བཅོམ་ལྡན་འདས་ཀྱིས་ལྷུམས་སུ་ཞུགས་པ་དང་། མངོན་པར་རྫོགས་པར་སངས་
- 382 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྒྱས་པ་སོགས་མཛད་པའི་དུས་ཆེན་ཡིན་པས་ཕན་ཡོན་ཤིན་ཏུ་ཆེ་ཞིང་། ལྷག་
པར་གྲུབ་མཆོག་དཔལ་མོས་བདུད་བཅོམ་ནས་མཆོག་གི་དངོས་གྲུབ་བརྙེས་པའི་
དུས་ཡིན་པས། རྗེས་འཇུག་རྣམས་ ཀྱིས་ཀྱང་འདི་ནས་མགོ་བརྩམས་ན་བྱིན་
རླབས་མྱུར་དུ་འཇུག་པའི་རྟེན་འབྲེལ་ཆེ་བར་གསུངས་སོ། །ཐོག་མར་ས་ག་ཟླ་བ་
ལ་བླངས་ཕྱིས་ནས་དུས་ངེས་མེད་དུ་བྱར་རུང་ངོ༌། །ནམ་བྱ་བའི་ཚེ་གནས་ཁང་བྱི་
དོར་ལེགས་པར་བྱས་ཐུགས་རྗེ་ཆེན་པོའི་སྐུ་གཟུགས་བྲིས་འབུར་གང་ཡང་རུང་
བ་བྱོན་ལེགས་པ་རབ་གནས་ཅན་ཞིག་གིས་གཙོས་སྐུ་གསུང་ཐུགས་ཀྱི་རྟེན་
རྣམས་ལེགས་པར་བཀྲམ། དེའི་སྟེང་དུ་བླ་བྲེ་དང་། གདུགས་ལ་སོགས་པ་མཆོད་
རྫས་ ཅི་ འབྱོར་ པས་ བརྒྱན། སྒྲུབ་ ཐབས་ ལས་ འདིར་ འཕགས་ པ་ སྤྱན་ རས་
གཟིགས་ཞལ་བཅུ་གཅིག་པ་བསྒྲུབ་པར་འདོད་པས། བུམ་པ་སྒྲུབ་པའི་མཎྜལ།
མཆོད་གཏོར་སོགས་ཡོ་བྱད་རྣམས་ཚར་དུ་མངར། ཞེས་གསུངས་པ་ལྟར། ཁང་
པའི་བཀོད་པས་འགྲིག་ན་སྨྱུང་གནས་ཀྱི་སྐབས་སུ་རང་ཁ་ནུབ་ཏུ་ཕྱོགས། མདུན་
སྤྲོད་དུ་སྟེགས་བུའི་ཁར་རྡུལ་ཚོན་གྱི་དཀྱིལ་འཁོར་གྲུབ་ན་ཤིན་ཏུ་ལེགས་པས།
ས་ཆོག་སྔོན་དུ་བཏང་ནས་ཐིག་ཆེན་གྱི་ཆོ་ག་མཚན་ཉིད་ཚང་བས་བྲིས། རྡུལ་
ཚོན་གྱི་དཀྱིལ་འཁོར་མ་ལྕོགས་ན་རས་བྲིས་ཀྱི་དཀྱིལ་འཁོར་མཚན་ཉིད་ཚང་བ་
བཤམས། དེ་ཡང་མ་གྲུབ་ན་མཎྜལ་ལྟ་བུའི་སྟེང་དུ་རས་རིས་སམ། རྡུལ་ཚོན་གྱི་
པདྨ་འདབ་བརྒྱད་བཤམས། དེ་ཡང་ལྟེ་བ་དམར། ཕྱོགས་བཞིའི་པད་འདབ་ཤར་
སྔོ། ལྷོ་སེར། ནུབ་ དཀར། བྱང་ ལྗང་། མཚམས་ བཞི་ མཛེས་ ཚོན་ དུ་ བྱས་ པའི་
སྟེང་དུ་དབུས་དང་ཕྱོགས་བཞིར་ཐུགས་རྗེ་ཆེན་པོ་གཙོ་འཁོར་གྱི་སྐུའམ། ས་བོན་
ནམ། ཚོན་སྤུང་གང་རུང་བྱེད། ཚོན་སྤུང་བྱེད་ན་དབུས་སུ་དཀར་པོ། ཤར་དུ་སྔོན་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པོ། ལྷོར་སེར་པོ། ནུབ་ཏུ་དཀར་པོ། བྱང་དུ་ ལྗང་གུའི་ ཚོན་སྤུང་བྱ། དེ་ཡང་མ་
འབྱོར་ན་འབྲུའི་ཚོམ་བུ་བཀོད་ཀྱང་རུང་བར་གསུངས་སོ། །དེའི་མཐའ་སྐོར་དུ་
མཆོད་མགོ་རྟེན་གྱི་གཡས་ནས་མགོ་བརྩམས་པའི་མཆོད་ཡོན། ཞབས་བསིལ།
མེ་ཏོག །བདུག་ སྤོས། མར་མེ། དྲི་ ཆབ། ཞལ་ ཟས་ རྣམས་ རབ་ ཏུ་ བརྒྱ་ ཚར་
སོགས་དང༌། མ་ཐ་ལྷ་གྲངས་དང་མཉམ་པ་གཡོ་སྒྱུའི་བསམ་པ་མིན་པར་དད་
གུས་ཀྱི་སྒོ་ནས་བཀོད་པ་མཛེས་པར་བཤམས། དེ་ཡང་ཁྲལ་འཇལ་ཙམ་མིན་
པར་ མཆོད་ཡོན་གྱི་ རྫས་སོགས་མཆོད་པའི་ རྫས་སོ་སོར་གཙང་ཞིང་ཤིན་ཏུ་
བཟང་བ་བཤམ་དགོས་ལ། མཆོད་ཡོན་གྱི་སྣོད་དང་རྫས་ནི། ལེགས་གྲུབ་ཀྱི་
རྒྱུད་ལས། རྗེས་སུ་མཐུན་པའི་མེ་ཏོག་དང༌། །སྤོས་ཀྱི་ཆུ་ནི་གཙང་མ་ཡིས། །
མཆོད་ཡོན་ཆོ་ག་བཞིན་བཤམས་ལ། །ཞེས་དང་། གསེར་དང་དངུལ་དང་ཟངས་
མ་དང༌། ཞེས་དང་། སྣོད་རྣམས་ཇི་ལྟར་འདོད་པ་ནི། །མཆོད་ཡོན་ཕྱིར་ནི་རབ་ཏུ་
སྦྱར། །ཞི་བའི་མཆོད་ཡོན་ནས་དང་བཅས། །ཏིལ་དང་བཅས་པ་རྒྱས་པ་ལ། །
ཞེས་དང༌། ཞི་བའི་མཆོད་ཡོན་འོ་མ་ཅན། རྒྱས་པ་ལ་ནི་ཞོ་ཅན་ནོ། །ཞེས་དང་།
ལས་རྣམས་ཀུན་ལ་འབྲས་ཡོས་ཤིས། །སྤོས་དང་མེ་ཏོག་ཀུ་ཤ་ཏིལ། །ཆུ་རྣམས་
བྱེ་བྲག་མེད་པར་གཟུང་། །མཆོད་ཡོན་ཕྱིར་ནི་ཟངས་ཀྱི་སྣོད། །ལས་རྣམས་ཀུན་
ལ་རབ་ཏུ་ཤིས། །ཞེས་གང་གསུངས་པ་ལྟར། རབ་ཏུ་གསེར་དངུལ་གྱི་སྣོད་དང་།
དེ་མིན་ཟངས་ཀྱི་སྣོད་དུ་བཤམས་ན་ལེགས་པར་གསུངས་པ་ལྟར་སྣོད་གཙང་མ་
རུང་བའི་ནང་དུ་མཆོད་ཡོན་གྱི་རྫས་བདུན་དུ་གྲགས་པ་དང་། དྲི་བཟང་བཅས་
ལེགས་པར་བཏབ། དེ་བཞིན་དུ་བདུག་སྤོས་དང་། མར་མེ་སོགས་ཀྱང་གཙང་
ཞིང་བཟང་བར་བཤམས། རོལ་མོའི་བྱེ་བྲག་སྣ་ཚོགས་སོགས་ཁ་ན་མ་ཐོ་བ་མེད་
- 384 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པའི་ མཆོད་ རྫས་ཅི་འབྱོར་ ལེགས་ པར་ བཤམས། དཀྱིལ་ འཁོར་ གྱི་མདུན་དུ་
ཐུགས་རྗེ་ཆེན་པོ་ལ་འབུལ་རྒྱུའི་དཀར་གཏོར་ཟླུམ་པོ། དེའི་གཡས་སུ་ཆོས་སྐྱོང་
གི་གཏོར་མ་གཡོན་དུ་གཞི་བདག་གཏོར་མ་རྣམས་ཕྱག་ལེན་ལྟར་བཤམས།
དཀྱིལ་འཁོར་གྱི་མདུན་ངོས་སུ་སྟེགས་བུ་ཇི་ལྟར་འཚམ་པའི་ཁར་མེ་ཏོག་གི་ཚོམ་
བུའམ་པདྨ་འདབ་བརྒྱད་བྲིས་པའི་སྟེང་དུ་བུམ་པ་རྒྱུ་ཁ་དོག་དབྱིབས་སོགས་
མཚན་ཉིད་དང་ལྡན་པ་བཤམས། དེ་ཡང་བུམ་པའི་རྒྱུ་ཇི་ལྟར་བུ་ལས་བྱ་དགོས་
པ་ནི། རྣམ་འཇོམས་ཀྱི་རྒྱུད་ལས། གསེར་རམ་ཡང་ན་ནི། དངུལ་གྱི་བུམ་པ་དག་
ཀྱང་ རུང༌། །ཞེས་ གསེར་ དང༌། དངུལ་ལས་ བྱས་པ་འབྱོར་ན་ རབ་ཏུ་ གསུངས་
ཤིང་། གལ་ཏེ་རྒྱུ་དེ་གཉིས་མ་འབྱོར་ན་ཟངས་དང་ར་གན་དང་། ས་ལས་བྱས་
པའང་རུང་བར་གསུངས་ཏེ། དཀྱིལ་ཆོག་ཉི་ཤུ་པ་ལས། གསེར་གྱིའམ་ཡང་ན་
དངུལ་གྱིའམ། །ཟངས་སམ་ས་ཡི་རང་བཞིན་ཉིད། །ཇི་ལྟར་རྙེད་པ་བཟུང་ནས་
ནི། །བརྟུལ་ཞུགས་ཅན་ གྱི་བུམ་ པ་ བཞག །ཅེས་ གསུངས་ཤིང་། རྡོ་ རྗེ་ མཁའ་
འགྲོའི་ རྒྱུད་ ལས་ ཀྱང་། གསེར། དངུལ། ཟངས། འཇིམ་ པ་ གང་ རུང་ དང༌། ཇི་
ལྟར་འབྱོར་པའི་བུམ་པ་བྱ་བར་གསུངས། དུས་ཀྱི་འཁོར་ལོ་ལས་ནི། ཞི་བ་ལ་
ཤེལ། རྒྱས་པ་ལ་དངུལ། དབང་ལ་གསེར་གྱི་བུམ་པ་བྱ་བར་གསུངས་ཤིང་། དེ་
བཞིན་དུ་ལས་སོ་སོ་དང་མཐུན་པའི་བུམ་པ་བྱ་ཚུལ་གསུངས་ལ། སློབ་དཔོན་ཡེ་
ཤེས་རྡོ་རྗེས་མཛད་པའི་རྣམ་འཇོམས་ཀྱི་གཟུངས་འགྲེལ་ལས། གསེར་རམ་ཡང་
ན་ནི། དངུལ་གྱི་བུམ་པ། ཞེས་པས་ནི་བུམ་པའི་རྒྱུ་བསྟན་པའོ། །ཚད་ལ་སོགས་
པ་ནི་ཁྲུས་ཀྱི་ཆོ་གར་ཤེས་པར་བྱའོ། །དག་ཅེས་པས་ནི་ཟངས་ལ་སོགས་པ་
བསྟན་ནོ། །ཀྱང་ཞེས་པ་ནི་བསྡུ་བའི་དོན་ནོ། །དབུལ་པོ་རྣམས་ཀྱིས་མི་རྙེད་པས་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྫ་ ལ་ སོགས་པའི་བུམ་པ་ སོ་བཏང་བའི་ ཉེས་པ་ནག་པོ་ར་ རི་ མེད་ པ་ དང༌།
དཀྱིལ་འཁོར་གཞན་དུ་ལོངས་མ་སྤྱད་པ་བྱའོ། །ཞེས་གསེར་དངུལ་དང་ཟངས་
སོགས་མ་འབྱོར་ན་ རྫའི་བུམ་པ་རུང་བར་བཤད་དོ། །དེ་བཞིན་དུ་སློབ་དཔོན་
བྱང་ ཆུབ་སྙིང་པོས་ཀྱང་རྣམ་འཇོམས་ཀྱི་སྒྲུབ་ཐབས་ སུ་ རིན་པོ་ཆེའི་བུམ་པ་
འབྱོར་ན་རབ་དང་། མ་འབྱོར་ན་ས་ལས་བྱས་པའི་བུམ་པ་རུང་བར་བཤད་དོ། །
སློབ་དཔོན་ཛ་ཡ་ཝརྨས་མཛད་པའི་རྣམ་འཇོམས་ཀྱི་དཀྱིལ་ཆོག་ལས། ཐོག་མར་
བུམ་པའི་ བྱ་བ་ལ། །གསེར་ རམ་དངུལ་ལམ་ཡང་ན་ཟངས། ཁམ་ལས། ཞེས་
གསེར་དངུལ་ཟངས་རྣམས་མ་འབྱོར་ན་ས་ལས་བྱ་བར་གསུངས། སློབ་དཔོན་
སངས་རྒྱས་གསང་བས། གསེར་དངུལ་སོགས་རིན་པོ་ཆེ་མ་འབྱོར་ན་ས་ལས་
བྱས་པའི་བུམ་པ་དམར་པོ་ནག་པོ་ར་རི་མེད་པ་བྱ་རུང་བར་གསུངས་སོ། །དེའི་
ཁུངས་ཀྱང་གསང་བ་སྤྱི་རྒྱུད་ལས། བུམ་པ་ནག་པོ་ར་རི་མེད། །གཟུགས་བཟང་
ཁ་དོག་རབ་ཏུ་དམར། །གསར་པ་མ་ཆགས་མ་གས་པ། ། གང་དག་དབྱིབས་ནི་
ལེགས་ཤིང་ ཟླུམ། །ཞེས་ གསུངས་ པ་ལྟར། ཁ་དོག་ནག་པོ་ བྱར་མི་རུང་ཞིང་།
དཀར་པོའམ་དམར་པོ་གང་རུང་རུང་བར་བཤད་ལ། སྤྱིར་བཏང་ཕྱག་ལེན་ལ་
བུམ་པ་དཀར་པོ་ཉིད་ལེགས་པར་བཤད་དོ། །དེས་ན་སྐབས་འདི་གསེར་དངུལ་
ཤེལ་གི་བུམ་པ་རྣམས་འབྱོར་ན་རབ་དང་། དེ་མིན་ཟངས་ར་གན་སོགས་ཀྱང་
རུང་ཞིང་། དེ་དག་ཐམས་ཅད་མ་འབྱོར་ན་རྫའི་བུམ་པ་ནག་ནོག་དང༌། གས་
ཆགས་མེད་པ་ཚད་ལྡན་ཞིག་བཙལ་དགོས་ཤིང་། ཤིང་དང་ལྕགས་ཀྱི་བུམ་པ་
སོགས་ནི་དྲག་པོའི་རྫས་ཁྱད་པར་བ་ལ་དགོས་པའི་སྐབས་མ་གཏོགས་ཞི་རྒྱས་
གཙོ་བོར་བྱེད་པའི་དཀྱིལ་འཁོར་གྱི་ཆོ་ག་འདི་ལྟ་བུའི་སྐབས་སུ་མི་རུང་ངོ༌། །
- 386 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བུམ་པའི་ཚད་ནི། དུས་འཁོར་དབང་ལེ་ལས། ཟླུམ་པོ་ བརྒྱད་ གཉིས་སོར་དུ་
བརྗོད་དེ་གཉིས་ཀྱིས་བསྒྱུར་བས་བཅུ་ཡི་དཔངས་དང་སོར་གཉིས་དག་གི་མཆུ། །
དྲུག་གི་མགྲིན་པ་སོར་བརྒྱད་ཁ་སྟེ་རི་བོང་འཛིན་པ་ལྟར་དཀར་ཞི་རྒྱས་དག་
ལའོ། །ཞེས་གསུངས་པ་ལྟར། ཞི་རྒྱས་ཀྱི་བུམ་པ་ལ་ལྟོ་བའི་ཟླུམས་སུ་སོར་བཅུ་
དྲུག་དང༌། ལྟོ་བའི་འོག་ནས་ཁ་དང་མཆུའི་བར་གྱི་དཔངས་སུ་སོར་ཉི་ཤུ། ཁའི་
མཚམས་ནས་འཕྱང་བའི་མཆུ་ལ་སོར་གཉིས། མགྲིན་པའི་དཔངས་སུ་སོར་དྲུག །
མཆུའི་ མཐའ་ ནས་ མཐའ་ གཞན་ གྱི་བར་ ལ་ སོར་ བརྒྱད་ཡོད་ པའི་ ཆ་ གཉིས་
མགུལ་པའི་སྦུབས་དང༌། ཆ་གཅིག་ཆུ་གཉིས་ཀྱི་ཞེང་དུ་གསུངས་སོ། །ཚད་དེ་
དག་ནི་དབང་གི་བུམ་པ་ལ་ཡང་འདྲ་བར་རྡོ་རྗེ་འཆང་ཆེན་པོའི་ལམ་རིམ་དུ་
བཤད་དོ། །ཟུར་འཇུག་གསལ་བ་ལས། བུམ་པ་དེ་དག་ནང་ནས་ནི། །རྣམ་རྒྱལ་
མཚན་ཉིད་ལྡན་པར་བྱ། །སོར་མོ་བརྒྱད་ཀྱི་ཚད་ཀྱིས་ནི། །མགྲིན་པ་མཐོ་ཞིང་
རྣམ་པར་མཛེས། །ལྟོ་བའི་རྒྱར་ནི་མཐོ་ལྔའོ། །གལ་ཏེ་དེ་ལས་ཚད་ཞན་ན། །
ཡོན་བདག་དགེ་བར་འགྱུར་མ་ཡིན། །ནག་པོ་རྣམ་པར་སྤངས་པ་དང་། །རྩ་བ་
དོར་ཞིང་མ་འབྱར་བ། །བུ་ག་རྣམ་པར་སྤངས་པ་དང་། །དེ་བཞིན་གས་པ་མེད་པ་
གཟུང་། །ཞེས་བུམ་པའི་ལྟོ་བའི་མཐའ་སྐོར་ལ་མཐོ་ལྔ། མགྲིན་པའི་དཔངས་ལ་
སོར་བརྒྱད་ བྱ་བར་གསུངས་ཤིང་། གདོང་དྲུག་གི་རྒྱུད་ལས་ནི། ནག་པོ་ར་ རི་
མེད་པ་ཡི། །བུམ་པ་ལྟོ་ཆེ་བྲེ་ཚད་པ། །ཞེས་བུམ་པའི་ལྟོ་བ་ལ་བྲེ་གང་གཤོང་
བའི་ ཚད་ དུ་ གསུངས་ ཤིང༌། ཚུལ་དེ་བཞིན་རྣམ་འཇོམས་ ཀྱི་ གཟུངས་ འགྲེལ་
འགའ་ ཞིག་ ནས་ ཀྱང་ བཤད་དེ། སློབ་ དཔོན་ རྡོ་ རྗེ་ གོ་ ཆས་ མཛད་ པའི་རྣམ་
འཇོམས་ཀྱི་གཟུངས་འགྲེལ་ལས་བུམ་པའི་རྒྱུ་ གསེར་ རམ། ཡང་ན་དངུལ་ལ་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སོགས་པ་གང་ལ་བྱས་ཀྱང་རུང་སྟེ། མགྲིན་པ་ཕྲ་བ། ཁ་ཡེལ་བ། ལྟོ་བ་ལྡིར་བ།
རྩ་བ་མེད་པ་ལ་གཙང་མའི་གོས་ཀྱིས་བརྒྱན་པ། འབྲས་བུ་ཅན་གྱི་ཤིང་གིས་ཁ་
བརྒྱན་པ། ཞེས་གསུངས་ཤིང་། སློབ་དཔོན་བྱང་ཆུབ་སྙིང་པོས་མཛད་པའི་རྣམ་
འཇོམས་ཀྱི་སྒྲུབ་ཐབས་ལས། རིན་པོ་ཆེའམ། ས་ལས་བྱས་པའི་བུམ་པ་རྩ་བ་མི་
སྣང་བ། ནག་པོ་ར་རི་མེད་པ། རིན་པོ་ཆེ་སྣ་ལྔ་དང་། འབྲུ་ལྔ་དང་། སྨན་ལྔ་དང་།
སྙིང་པོ་ལྔ་དང༌། སྤོས་དྲི་ཞིམ་བླུགས་ཏེ་ལྡམ་བུས་ཁ་བརྒྱན་ལ་མགྲིན་པར་རས་
ཀྱིས་དཀྲིའོ། །ཞེས་དང༌། སློབ་དཔོན་ཛ་ ཡ་ཝརྨས་མཛད་པའི་རྣམ་འཇོམས་ཀྱི་
སྒྲུབ་ཐབས་ལས། དཀར་པོ་ རྫས་ཀྱིས་ལེགས་བྱུགས་ལ། །རང་ལྷའི་མཚན་མ་
ལྡན་པར་བྱ། །མ་ཉམས་རས་ཀྱིས་མགུལ་དཀྲིས་པ། །དྲི་ཞིམ་ཆུ་ཡིས་བཀང་བ་
དང༌། །འབྲུ་སྨན་རིན་ཆེན་ལྔར་ལྡན་པ། །བཟའ་བའི་ཤིང་གིས་ཁ་བརྒྱན་ནས། །
ཞེས་དང༌། བྲམ་ཟེ་མ་མི་བཛྲས་མཛད་པའི་རྣམ་འཇོམས་ཀྱི་སྒྲུབ་ཐབས་ལས།
གསེར་ རམ་དངུལ་ལམ་ ཁམ་གཞན་གྱི། །བུམ་པ་མཚན་ཉིད་བཟང་ལྡན་པ། །
ལེགས་བཀྲུས་དཀར་པོའི་རྫས་ཀྱིས་བྱུགས། །དྲིས་བདུགས་རས་ཀྱིས་མགུལ་པ་
དཀྲིས། །མེ་ཏོག་སྲད་བུས་མཛེས་པར་ བྱས། །རིན་ཆེན་རྨ་མེད་ཙན་དན་དྲི། །
རྒྱུན་འབབ་ཆུ་ཡིས་ལེགས་བཀང་བ། །བཟང་པོའི་ཤིང་གིས་ཁ་བརྒྱན་ཏེ། །ཞེས་
སོགས་རྒྱུད་རྒྱ་གཞུང་མང་པོ་ནས་བུམ་པའི་ཚད་དབྱིབས་ལྟོ་བ་ལྡིར་བ། མགྲིན་
པ་ རིང་བ། མཆུ་འཕྱང་བ། ཞབས་ཞུམ་པ་ ཞབས་ སྟེགས་མེད་པ་དགོས་པར་
གསུངས་ཤིང་། ཁ་དོག་ནི་ རང་བཞིན་གྱིས་ དཀར་ན་རབ་དང༌། དེ་ལྟ་མིན་ན་
དཀར་རྩི་སོགས་ཀྱིས་དཀར་པོར་བསྒྱུར་དགོས་པར་བཤད་དོ། །མགུལ་མཆིང་
ནི་རྡོ་རྗེ་མཁའ་འགྲོ་ལས། མགྲིན་པར་རས་ཟུང་གསར་པས་དཀྲི། །ཞེས་དང་།
-388 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྤྱི་རྒྱུད་ལས། མགྲིན་པར་རས་གསར་རངས་པས་དཀྲི། །མེ་ཏོག་འཕྲེང་བས་རྣམ་
པར་བརྒྱན། ཁ་རྒྱན་ལྡུམ་བུ་བཟང་པོས་བྱ། །ཤིང་ཏོག་བཀྲ་ཤིས་ཁར་བླུགས་
པ། །འབྲས་ བུ་ མེ་ ཏོག་ སིལ་ མར་ ལྡན། །སྤོས་ ཀྱིས་ བྱུགས་ ཤིང་ བདུག་ པས་
བདུགས། །ཅེས་གསུངས་ཤིང་། དེ་བཞིན་དུ་རྒྱུད་རྒྱ་གཞུང་མང་པོ་ནས་རས་ཟུང་
གིས་དཀྲི་བར་བཤད་པ་ལྟར་རས་ཉིས་རིམ་དང་། དེ་ཡང་གསར་པ་ཁ་ཚར་མ་
ཉམས་པ་དགོས་པར་གསུངས་ཤིང༌། རས་གསར་པ་མ་རྙེད་ན་དར་དྲི་མེད་ཀྱིས་
རུང་བར་གསུངས་ལ། རས་ལ་སྲོག་ཇི་ཙམ་བྱ་བ་ནི། སློབ་དཔོན་སངས་རྒྱས་
གསང་བས་ཐོར་ཅོག་གསུམ་པའི་ཚུལ་དུ་བྱ་བར་གསུངས་པས། ཕྱག་ལེན་ལྟར་
འཕྲོག་གསུམ་པ་བྱ་ཞིང་། དེའི་སྟེང་དུ་མེ་ཏོག་གི་འཕྲེང་བ་འཆིང་བར་ཡང་བཤད་
དོ། །སློབ་དཔོན་ཀླུའི་བྱང་ཆུབ་ཀྱི་བཞེད་པ་ལྟར་མགུལ་མཆིང་གི་ཕྱི་ནས་ཧཱུྃ་ལན་
བདུན་བཟླས་པའི་སྲད་བུ་དཀར་པོ་བདུན་གྱིས་དཀྲི་ཞིང་། དཀྲི་བའི་སྔགས་ནི།
ཨོཾ་བཛྲ་ཤེ་ཁར་བུ་ཊ་མ་ཊ་དི་ཤཾ་བནྡྷ་ཧཱུྃ། ཞེས་པའོ། །བུམ་པའི་སྟེང་གི་ཁ་རྒྱན་ནི་
གོང་དུ་ཁུངས་མང་དུ་དྲངས་པ་ལྟར། འབྲས་བུ་ཅན་གྱི་ཤིང་ལོ་གསར་པས་བྱ་
བར་གསུངས། ཀུ་ཤ་ནི་བུམ་པའི་གདན་དུ་བྱ་བར་རྡོ་རྗེ་འཆང་ཆེན་པོའི་ལམ་གྱི་
རིམ་པ་ལས་གསུངས་ཤིང་། རྣམ་འཇོམས་ཀྱི་གཟུངས་འགྲེལ་མང་པོ་ནས་ཀྱང་
དེ་ ལྟར་དུ་བཤད་དོ། །འོན་ཀྱང་བསང་ཆུ་འཐོར་བྱེད་ཀུ་ཤའི་ཆུན་པོ་བྱ་བར་
གསུངས་པས་དབྱེ་བ་བྱེད་པར་བྱའོ། །བུམ་པའི་ནང་རྫས་ནི། གསང་བ་སྤྱི་རྒྱུད་
ལས། སྤོས་ཆུ་དག་གིས་བཀང་བ་ལ། །འབྲུ་རྣམས་ཀུན་དང་ལྡན་བྱས་ཤིང་། །
སྨན་རྣམས་ དང་ ཡང་ ལྡན་ པ་ དང་། །རིན་ ཆེན་ ཀུན་ དང་ རབ་ཏུ་ལྡན། །ཞེས་
གསུངས་པ་ལྟར། བུམ་རྫས་ཉེར་ལྔ་དང༌། ཆུ་གཙང་དྲི་བཟང་བཅས་པས་བཀང་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བར་གསུངས་ལ། བུམ་རྫས་ཉེར་ལྔ་ནི། དྲི་ལྔ། སྨན་ལྔ། རིན་ཆེན་ལྔ། འབྲུ་ལྔ།
ཕྱིའི་བདུད་རྩི་ལྔ་རྣམས་ཡིན་ལ། དེ་དག་གི་ངོས་འཛིན་ནི་རྡོ་རྗེ་འཆང་ཆེན་པོའི་
ལམ་གྱི་རིམ་པར་བྱ་རྒྱུད་དང་བླ་མེད་ཀྱི་ཁྱད་པར་སོགས་ཞིབ་ཏུ་འབྱུང་ཞིང་། བྱ་
རྒྱུད་ལུགས་ཀྱི་ངོས་འཛིན་ རྗེ་བཙུན་བློ་བཟང་ཆོས་ཀྱི་རྒྱལ་མཚན་ གྱིས་རྣམ་
འཇོམས་སྒྲུབ་ཐབས་སུ་གསུངས་པ་ལྟར་རོ། །ཆུས་ཇི་ཙམ་བཀང་བ་ནི་བུམ་པའི་
གསུམ་གཉིས་ཙམ་བཀང་བར་གསུངས་སོ། །མཚན་མ་ནི་བུམ་པའི་ལོགས་ལ་བྲི་
བའམ། གདགས་ པ་ གང་ རུང་ བྱ། བུམ་ པའི་ མདུན་ དུ་ མཆོད་ མགོ་ བུམ་ པའི་
གཡས་ ནས་ བརྩམས་ པའི་ ཆུ་ གཉིས་ ཉེར་ སྤྱོད་ དང་ བཅས་ པ་ བཤམས། དེའི་
མདུན་དུ་བདག་བསྐྱེད་ཀྱི་མཆོད་པ་རང་གི་གཡས་ནས་མགོ་བརྩམས་པ་དང༌།
ཚོགས་ཞིང་ལ་འབུལ་རྒྱུའི་མཆོད་པ་བདུན་བསྐྱེད་དཀྱིལ་འཁོར་མཆོད་པ་དང་
བསྒྲིགས་ལུགས་འདྲ་བར་རང་གི་གཡོན་རྟེན་གྱི་གཡས་ངོས་ནས་མགོ་བརྩམས་
པ་ཆུ་གཉིས་ཉེར་ སྤྱོད་བཅས་ཚང་བ་རེ་མ་ཐར་བཤམས། དེ་ལྟར་བཅའ་གཞི་
གྲུབ་ནས་ཆོ་ག་ལ་འཇུག་པ་ན། སྒྲུབ་ཐབས་ལས། ཐོག་མར་ས་ག་ཟླ་བའི་ཡར་
ངོའི་ཚེས་བཅུ་བཞིའི་ལག་རིས་མཐོང་ཙམ་ལ་དང་པོར་ཁྲུས་བྱས་ཞེས་གསུངས་
པ་ལྟར། ཐོག་མར་སྡོམ་པ་ལེན་དུས་སུ་ས་ག་ཟླ་བའི་ཚེས་བཅུ་བཞིའི་སྔ་དྲོ་ཐེག་
པ་ཆེན་པོའི་གསོ་སྦྱོང་གི་སྡོམ་པ་བླངས་ནས། དེ་ཉིན་སྦྱོར་བ་དང་། ཚེས་བཅོ་
ལྔའི་ཉིན་སྨྱུང་གནས་དངོས་གཞི་བྱ་དགོས་ལ། སྡོམ་པ་ཐོབ་ནས་དུས་ངེས་མེད་
དུ་སྐབས་དང་བསྟུན་ནས་བྱས་ཆོག་པས། ཐོག་མར་སྡོམ་པ་ལེན་རྒྱུ་ལྟ་བུ་ཡིན་ན།
ས་ག་ཟླ་བའི་ཚེས་བཅུ་བཞིའི་སྐྱ་རེངས་ཤར་ནས་ལག་རིས་མཐོང་ཙམ་ལ་རབ་ཏུ་
རྡོ་རྗེ་འཆང་ཆེན་པོའི་ལམ་གྱི་རིམ་པ་ནས་འབྱུང་བ་ལྟར་ཁྲུས་རྒྱས་པ་དང་། དེ་
- 390 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མིན་ ས་དང་ཆུས་ལུས་ཀྱི་དྲི་མ་དག་དག་ཏུ་བཀྲུ་བ་དང་། མ་ཐ་ཡང་ལག་པ་
གཉིས་། རྐང་པ་གཉིས། གདོང་སྟེ་ཡན་ལག་ལྔ་པོ་དེ་ངེས་པར་ཁྲུ་དགོས་པར་བླ་
མ་རྣམས་གསུངས་སོ། ཁྲུས་ལ་ཕྱི་ནང་གཉིས་ལས། ཡན་ལག་ལྔའི་ཁྲུས་བྱ་ཚུལ་
དེ་ནི་ཕྱིའི་ཁྲུས་ཡིན་ལ། ནང་གི་ཁྲུས་ནི་ཡིད་ཀྱི་ཉོན་མོངས་པ་རྣམས་བསལ་ནས།
དད་པ་དང༌། བྱང་ཆུབ་ཀྱི་སེམས་སོགས་གསལ་བཏབ་སྟེ། ཡིད་ཤིན་ཏུ་གཙང་
ཞིང་དགེ་བར་བྱེད་པའོ། །དེ་ནི་ཤིན་ཏུ་གལ་ཆེ་སྟེ་ནང་གི་སེམས་མ་དད་པ་དང་།
ལོག་ལྟ་སོགས་ཀྱིས་ཆེར་སྦགས་ན་ཕྱིའི་ཁྲུས་ཅི་ཙམ་བྱས་ཀྱང་དེས་རྒྱུད་དག་པར་
མི་འགྱུར་བར་གསུངས་སོ། །དེ་ཡང་འཇམ་དཔལ་རྩ་རྒྱུད་ལས། སྔགས་པས་ས་
དག་རྟག་ཏུ་ནི། སྔར་བསྟན་པ་དག་བླང་བར་བྱ། འབད་པས་རྐང་གཡོན་བཀྲུ་
བྱས་ཏེ། །དེ་ནས་གཡས་པའང་བཀྲུ་བར་བྱ། །ཕན་ཚུན་ཉིད་དུ་བཤིབས་ནས་
ནི། །ཟློས་པས་རྐང་པ་བཀྲུ་བར་བྱ། །སྔགས་བཟླས་པས་ནི་གཙང་སྦྲ་དག །སྔར་
ནི་རྒྱ་ཆེར་བསྟན་པ་ཡིན། །དྲི་ང་མེད་པའི་གཙང་སྦྲ་ཡང་། །ཐུབ་ པས་ སྔར་ནི་
བསྟན་པ་ཡིན། །སྔགས་ཟློས་པ་ཡི་གཙང་སྦྲ་ནི། །འདིར་ནི་མདོར་བསྡུས་བསྟན་
པ་ ཡིན། །དྲི་མ་བྲལ་བའི་ གཙང་སྦྲ་ཡི། །གཙང་སྦྲ་ཡིས་ནི་རྟག་ཏུ་བྱ། །རྒྱུད་
རྣམས་ཀུན་ལ་སྣང་བ་ཞེས། །ཐུབ་པའི་དབང་པོས་གསུངས་པ་ཡིན། །དེ་ནས་
ཟློས་པས་ཉེ་རེག་བྱ། །སྡོམ་ཅན་གྱིས་འགྲུབ་ལས་ཀྱང་བྱ། །སྔར་བསྟན་པ་ཡི་ཆོ་
ག་ཡིས། །ཡིད་ནི་ནང་གི་དག་པ་ཡིན། །རྒྱུད་རྣམས་ཀུན་ལ་བསྔགས་པ་ཡིན། །
གཙང་སྦྲ་ལྔ་ཡི་ཆོ་ག་གསུངས། །ལུས་ཀྱི་དག་དང་ངག་དང་ནི། །ཡིད་ཀྱི་དག་པ་
ཡིན་ པར་ བསྟན། །བཞི་ པ་ བདེན་ པའི་ དག་ པ་ སྟེ། །ཆུ་ ཡི་ དག་ པ་ ལྔ་ པར་
བཤད། །བདེན་ པའི་ ཆོས་ ཅན་ ཁྲོ་ བ་ཐུལ། །དེ་ ཉིད་ཤེས་ཤིང་ བསྟན་བཅོས་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཐོང་། །ཕྲ་བའི་དེ་ཉིད་དོན་ལ་མཁས། །སྔགས་ཤེས་ལས་ལ་གྲགས་པ་དང་། །
ཕྱི་དང་ནང་ལ་མཁས་པ་དག །དེ་ལ་དངོས་གྲུབ་རྙེད་མི་དཀའ། །ཞེས་དང་། རྡོ་
རྗེ་རྣམ་པར་འཇོམས་པའི་རྒྱུད་ལས། དེས་ནི་རབ་ཀྲུས་གཙང་མ་ཡིས། །མདོ་སྡེ་
དམ་ པ་ མཉན་ པར་བགྱི། །གང་ དག་ ཡིད་དགེ་ སེམས་ དང་ ཞིང་། །གཙང་མའི་
གོས་ཀྱིས་རབ་བརྒྱན་ཏེ། །ཞེས་པ་འདིས་ཕྱི་ནང་གི་ཁྲུས་གཉིས་ངེས་པར་དགོས་
པར་བསྟན་པའི་ཚུལ་སློབ་དཔོན་སངས་རྒྱས་གསང་བས་རྣམ་འཇོམས་ཀྱི་འགྲེལ་
པར་གསུངས་ཏེ། འགྲེལ་པ་དེ་ཉིད་ལས། དེ་ལ་སྒྲུབ་པ་པོ་དང་བསྒྲུབ་བྱ་དེས་ནི་
རབ་བཀྲུས་གཙང་མ་ཡིས། ཞེས་གསུངས་ཏེ། ཕྱིའི་ཁྲུས་ནི་ཆུ་དང་སས་ལེགས་
པར་བཀྲུས་པས་དྲི་མ་དག་པར་བྱ་བ་སྟེ་ལན་གསུམ་དུའོ། །གཙང་མའི་གོས་ནི་
གཞན་དུ་ལོངས་མ་སྤྱད་པའི་གོས་གསར་པ་ལན་གསུམ་དུ་བརྗེའོ། །དེ་བཞིན་དུ་
ཟས་དཀར་གསུམ་ཟ་བ་དང་། ཞག་གཅིག་སྨྱུང་བར་གནས་པར་བྱས་ལ། ནང་གི་
ཁྲུས་ནི། གང་དག་ཡིད་དགེ་སེམས་དང་ཞིང་། །ཞེས་པ་སྟེ་ལུས་དང་ངག་དང་
ཡིད་གསུམ་གྱིས་མི་དགེ་བ་བཅུ་མི་བྱེད་པར་སྡོམ་ལ། སེམས་དང་བ་ནི་དད་
པའོ། །ཞེས་ གསུངས། དེ་ལྟར་ ཁྲུས་ བྱས་ཤིང་། གོས་གཙང་མ་བགོས་ཏེ། གསོ་
སྦྱོང་གི་སྡོམ་པ་ལེན་པ་དང་སྒྲུབ་ཐབས་བསྒོམ་པའི་སྦྱོར་བ་ལ་འཇུག་པ་ལ། ལག་
པ་གཉིས་སྙིང་ཁར་ཐལ་མོ་སྦྱར་བ་པདྨ་ ཁ་བྱེ་བའི་ཚུལ་དུ་བྱས་པ་པད་མའི་
རིགས་ཀྱི་དམ་རྒྱ་བཅས་ལ། ཨོཾ་པདྨ་ཨུད་བྷ་ཝ་ཡེ་སྭཱཧཱ། ཞེས་བརྗོད། དེ་ནས་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མངོན་སུམ་ལྟ་
བུར་དམིགས་ལ། དེ་དག་གི་ཞབས་ལ་ཕྱག་བྱས་པར་མོས་ནས། ཨོཾ་སརྦ་ཏ་ཐཱ་ག་
ཏཱ་པཱ་ད་བནྡ་ནཾ་ཀ་རོ་མི། ཞེས་བརྗོད། ཕྱོགས་བཅུ་ན་བཞུགས་པའི་སངས་རྒྱས་
- 392 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དང་བྱང་ཆུབ་སེམས་དཔའ་ཐམས་ཅད་ལ་བྱང་ཆུབ་སྙིང་པོ་ལ་མཆིས་ཀྱི་བར་དུ་
བདག་ཉིད་དུས་ཐམས་ཅད་དུ་ཡོང་ཡེ་འབུལ་ན། སངས་ རྒྱས་ དང་ བྱང་ཆུབ་
སེམས་དཔའ་ཆེན་པོ་རྣམས་ཀྱིས་བདག་བཞེས་སུ་གསོལ། བདག་ལ་དངོས་གྲུབ་
བླ་ན་མེད་པ་སྩལ་དུ་གསོལ། ཞེས་བརྗོད་ལ་ཕྱོགས་བཅུའི་རྒྱལ་བ་སྲས་དང་
བཅས་པ་ཐམས་ཅད་ལ་བདག་གི་ལུས་ཕུལ་བར་བསམ། དེ་ལྟར་ཕྱག་འཚལ་བ་
དང་ལུས་འབུལ་བ་ནི་བྱ་བའི་རྒྱུད་མཐའ་དག་ནི་ནན་ཏན་དུ་གསུངས་ཤིང་ཤིན་
ཏུ་གལ་ཆེ་བ་ཞིག་སྟེ། དམ་ཚིག་གསུམ་བཀོད་པའི་རྒྱུད་ལས། འདིར་དད་པ་དང་
ལྡན་པའི་བྱང་ཆུབ་སེམས་དཔའི་ཐེག་པ་པས་རེ་ཞིག་སངས་རྒྱས་དང༌། བྱང་ཆུབ་
སེམས་དཔའ་ཐམས་ཅད་ལ་སྔ་མ་བཞིན་དུ་བདག་གི་ལུས་དབུལ་བར་བྱའོ། །དེ་
ནས་དུས་ཐམས་ཅད་པའི་སྡིག་པ་བཤགས་ཏེ། ལུས་དང་། ངག་དང་། ཡིད་ཀྱི་
ཀུན་ནས་ཉོན་མོངས་པ་དང་། ཉེ་བའི་ཉོན་མོངས་པ་ལས་བྱུང་བ་རྣམས་ནུས་པ་
ཇི་ལྟ་བ་བཞིན་བཤགས་པར་བྱའོ། །ཞེས་དང་། སྔགས་འཛིན་པས་དང་པོར་རེ་
ཞིག་བྱང་ཆུབ་ཏུ་སེམས་བསྐྱེད་པའི་རིགས་ཀྱི་བུའམ། རིགས་ཀྱི་བུ་མོས་བྱིས་པ་
སོ་ སོའི་ སྐྱེ་བོའི་ ས་ ལས་ འདས་ པ་ དང༌། དེ་ བཞིན་ གཤེགས་ པའི་ བྱིན་ གྱིས་
བརླབས་ རྙེད་ པ་ ཉིད་ ལ་ བདག་ ཉིད་ དད་ པར་ བྱའོ། །སྒྲུབ་ པ་ པོའི་ རིགས་ ཀྱི་
བུའམ། རིགས་ཀྱི་བུ་མོས་སྔ་དྲོ་དང་པོ་ལ་སངས་རྒྱས་དང་བྱང་ཆུབ་སེམས་དཔའ་
འཁོར་དང་བཅས་པ་ཐམས་ཅད་ལ་བདག་ཉིད་འབུལ་བར་བྱ་སྟེ། བདག་མིང་ཆེ་
གེ་མོ་ཞེས་བགྱི་པ་ཆོས་ཀྱི་དབྱིངས་སུ་གཏོགས་པའི་སངས་རྒྱས་དང་བྱང་ཆུབ་
སེམས་དཔའ་འཁོར་དང་བཅས་པ་ཐམས་ཅད་ལ་དབུལ་བར་བགྱིའོ། །ཐུགས་རྗེ་
ཆེན་པོ་དང་ལྡན་པ་དེ་རྣམས་ཀྱིས་ཀྱང་བདག་ལ་རྣམ་པ་ཐམས་ཅད་དང་དུས་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐམས་ ཅད་ དུ་ བྱིན་ གྱིས་ བརླབས་ པ་ དང་། ཡོངས་ སུ་བསྲུང་ བར་ གྱུར་ཅིག །
བདག་ལ་གྲུབ་པ་དང་མཆོག་སྩོལ་ཅིག །ཅེས་དང་། དོན་ཡོད་ཞགས་པའི་རྒྱུད་
ལས། ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་གཏོགས་པའི་དེ་བཞིན་
གཤེགས་པ་རྣམས་ཡིད་ལ་བགྱིས་ནས། སངས་རྒྱས་རྗེས་སུ་དྲན་པ་བསྒོམ་པར་
བགྱིའོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བགྱིའོ། །
འཕགས་པ་མགོན་པོ་སྤྱན་རས་གཟིགས་དབང་ཕྱུག་ལ་ཕྱག་བགྱིས་ནས། མངོན་
སུམ་དུ་བཅང་བར་བགྱིའོ། །བཅོམ་ལྡན་འདས་འཕགས་པ་སྤྱན་རས་གཟིགས་
དབང་ཕྱུག་གི་རི་མོའི་གཟུགས་ལ་ཕྱག་བགྱིས་ཏེ། མདུན་དུ་རྩྭའི་གདིང་བ་བཏིང་
ནས། སྐྱིལ་མོ་ཀྲུང་བཅས་ཏེ་མཆིས་ནས་གཞན་མི་སྨྲ་བར་བཟླས་པ་བགྱི་ཏེ།
འདི་ནི་གསང་སྔགས་ཀྱི་དེ་ཁོ་ན་ཉིད་སྒྲུབ་པར་བགྱིའོ། །ཞེས་དང་། རིག་སྔགས་
འཆང་གཙང་མར་གྱུར་པས། ལེགས་པར་ཁྲུས་བགྱི་ཏེ་གོས་གཙང་མ་བགོས་ནས།
ཟས་དཀར་གསུམ་འཚལ་བས་གཙང་མ་དེ་ཁོ་ན་ཉིད་ལ་བསམས་ནས་སངས་
རྒྱས་རྗེས་སུ་དྲན་པ་བསྒོམ་པར་བགྱིའོ། །ཞེས་སྒྲུབ་ཐབས་བསྒོམ་པ་ལ་འཇུག་
པའི་ཐོག་མར། སངས་རྒྱས་རྗེས་སུ་དྲན་པའི་སྒོ་ནས་ཕྱག་འཚལ་བ་དང་། རྒྱལ་
བ་སྲས་དང་བཅས་པ་ལ་བདག་གི་ལུས་འབུལ་བ་རྣམས་ཤིན་ཏུ་གལ་ཆེ་བར་
གསུངས་སོ། །དེ་ཡང་། སྔགས་ཀྱི་ཚུལ་ཁྲིམས་ཀྱི་རྣམ་བཤད་དངོས་གྲུབ་སྙེ་མ་
ལས། སངས་རྒྱས་བྱང་སེམས་ལ་རང་ཉིད་ཕུལ་བ་ན་རང་ལ་དབང་མེད་ཀྱི། དེ་
དག་དབང་ལ། དེ་དག་གི་ལུགས་ནི་ངེས་སྤྱོད་ལ་མི་འཇུག་པ་ཡིན་པས། ཞེས་
གསུངས་ པ་ ལྟར་ རོ། །དེ་ནས། སངས་ རྒྱས་ཆོས་དང་ཚོགས་མཆོག་ལ། །བྱང་
ཆུབ་ བར་ དུ་ སྐྱབས་ སུ་ མཆི། །བདག་ དང་ གཞན་ དོན་ བསྒྲུབ་སླད་དུ། །བདག་
- 394 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
གིས་ བྱང་ཆུབ་སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་
རྒྱས་བྱང་ཆུབ་སེམས་དཔའ་གསོན། །བདག་གིས་རྫོགས་པའི་བྱང་ཆུབ་ཕྱིར། །
དེང་ནས་བྱང་ཆུབ་སེམས་བསྐྱེད་དོ། །ཞེས་ལན་གསུམ་གྱི་སྒོ་ནས་སྐྱབས་འགྲོ་
སེམས་བསྐྱེད་ནན་ཏན་དུ་བྱའོ། །དེ་ཡང་ རང་འཁོར་བ་དང་ངན་སོང་གི་སྡུག་
བསྔལ་གྱིས་འཇིགས་ཤིང་། དཀོན་མཆོག་ལ་དེ་ལས་སྐྱོབ་པའི་ནུས་པ་ཡོད་པར་
ཡིད་ཆེས་པའི་དད་པ་དང་། རང་འདྲའི་འགྲོ་བ་མཐའ་དག་ལ་མི་བཟོད་པའི་སྙིང་
རྗེ་ཤུགས་དྲག་པོའི་སྒོ་ནས། རང་དང་འགྲོ་བ་མཐའ་དག་གི་མགོན་སྐྱབས་དང་
དཔུང་གཉེན་དཀོན་མཆོག་རིན་པོ་ཆེ་གསུམ་ལས་གཞན་དུ་རེ་ས་མེད་པའི་བློ་
ལྟོས་དྲག་པོ་དང་བཅས་སྐྱབས་འགྲོ་ནན་ཏན་དུ་བྱ་དགོས་ཏེ། སྐྱབས་སུ་འགྲོ་བ་
ནི་སངས་རྒྱས་ཀྱི་བསྟན་པ་ལ་འཇུག་པའི་སྒོ་གཅིག་པུ་ཡིན་པས། སྐྱབས་འགྲོ་
རྣམ་དག་མེད་པར་ལྷ་སྒོམ་པ་དང་སྔགས་བཟླས་པ་སོགས་ཅི་བྱས་ཀྱང་སངས་
རྒྱས་ཀྱི་བསྟན་པའི་སྒོར་མི་ཚུད་དོ། །སྐྱབས་འགྲོ་དེ་ཡང་རིམ་པ་མང་དུ་ཡོད་པ་
ལས། འདི་ནི་ཐེག་པ་ཆེན་པོའི་སྐྱབས་འགྲོ་ཡིན་པས། སེམས་ཅན་ཐམས་ཅད་ཀྱི་
དོན་དུ་སངས་རྒྱས་ཀྱི་གོ་འཕང་ཐོབ་པར་འདོད་ནས། དེའི་ཕྱིར་དུ་དཀོན་མཆོག་
གསུམ་ལ་སྐྱབས་སུ་འགྲོ་བ་ཡིན་ནོ། །སེམས་བསྐྱེད་པ་ནི། གསེར་འགྱུར་རྩི་ཡི་
རྣམ་པ་མཆོག་ལྟ་བུར། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་
རིང་ ཐང་ མེད་ པར་ བསྒྱུར་ བས་ ན། །བྱང་ ཆུབ་སེམས་ ཞེས་ བྱ་བ་ རབ་ བརྟན་
གཟུང་། །ཞེས་གསུངས་པ་ལྟར། སངས་རྒྱས་སུ་བགྲོད་པའི་མྱུར་ལམ་མཆོག་ཏུ་
གྱུར་པ་ཡིན་ཅིང་། ཐེག་པ་ཆེན་པོར་ཚུད་མི་ཚུད་སེམས་འདི་ལ་རག་ལས་པས་ན།
འོག་ནས་འབྱུང་བའི་ལྷའི་རྣལ་འབྱོར་དང༌། སྔགས་བཟླ་བ་དང་། ཕྱག་མཆོད་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བྱེད་པ་སོགས་ཐམས་ཅད་བར་མ་དོར་ཡལ་བ་དང་། འཁོར་བའི་བདེ་འབྲས་ཙམ་
གྱི་རྒྱུར་མི་འགྱུར་བ་རྫོགས་པའི་བྱང་ཆུབ་ཀྱི་རྒྱུར་འགྱུར་བའི་གསེར་འགྱུར་གྱི་རྩི་
ལྟ་བུ་ཡིན་པས་སླ་ཆོས་དང་ཚིག་ཤར་ཙམ་དུ་མ་སོང་བར་ནན་ཏན་བསྐྱེད་པ་ཤིན་
ཏུ་གལ་ཆེའོ། །དེ་ནས་ཐེག་པ་ཆེན་པོའི་གསོ་སྦྱོང་ལེན་ཚུལ་ནི། བླ་མ་ལ་ཐུགས་
རྗེ་ཆེན་པོ་དངོས་ཀྱིས་འདུ་ཤེས་དང་། བླ་མའི་མཐའ་སྐོར་དུ་རྒྱལ་བ་སྲས་བཅས་
ཐམས་ཅད་ ཀྱིས་ བསྐོར་ནས་བཞུགས་པར་མོས་ནས་ ཕྱག་ གསུམ་བཙལ་ཏེ།
མདུན་དུ་གུས་པར་འདུག་ནས། གསོ་སྦྱོང་གི་སྡོམ་པ་ཞུ་བའི་ཡོན་དུ་མཎྜལ་ཕུལ་
ལ། སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་
གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ཐེག་པ་ཆེན་པོའི་གསོ་
སྦྱོང་གི་སྡོམ་པ་བླངས་ལ་ཚུལ་བཞིན་དུ་བསྲུང་སྙམ་དུ་བྱམས་སྙིང་རྗེ་བྱང་ཆུབ་ཀྱི་
སེམས་ཤུགས་དྲག་དང་། དེས་ཀུན་ནས་བསླངས་ཏེ་ཐེག་པ་ཆེན་པོའི་གསོ་སྦྱོང་
གི་ སྡོམ་པ་ལ་དམིགས་ཕུག་པའི་ལེན་འདོད་དང་། བསླབ་བྱ་རྣམས་ལ་བསྲུང་
སེམས་དང་། ཐོབ་དུས་སོགས་ཤེས་པར་ཤིན་ཏུ་གལ་ཆེ་བས། བླ་མས་ཀྱང་བརྡ་
ལེགས་ པར་ སྤྲད། སློབ་ མ་ རང་ གི་ངོས་ནས་ ཀྱང་ རྩེ་གཅིག་ཏུ་དམིགས་རྣམ་
གསལ་བཏབ་སྟེ། དལ་བུའི་སྒོ་ནས་བླ་མའི་རྗེས་ཟློས་བྱ། གསོ་སྦྱོང་ལེན་པའི་
ཚིག་ནི། སློབ་དཔོན་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་
ཆེན་པོ། བྱ་བ་བྱས་ཤིང་། བྱེད་ པ་ བྱས་ པ། ཁུར་བོར་བ། རང་གི་དོན་ རྗེས་སུ་
ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ་ལེགས་
པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་
- 396 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དེ་དག་གིས། སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་
དང༌། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། མུ་གེ་མེད་
པར་བྱ་བའི་ཕྱིར་དང་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་
བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱ་བར་བྱ་བའི་ཕྱིར་དུ། གསོ་སྦྱོང་ངེས་པར་མཛད་པ་དེ་བཞིན་
དུ། བདག་མིང་འདི་ཞེས་བགྱི་བས་ཀྱང་། དུས་འདི་ནས་བཟུང་སྟེ་ཇི་སྲིད་སང་ཉི་
མ་མ་ཤར་གི་བར་དུ། སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཞེས་པ་ནས།
སངས་ རྒྱ་ བར་ བྱ་ བའི་ ཕྱིར་དུ་ གསོ་ སྦྱོང་ ངེས་བར་ ཡང་ དག་ པར་ བླང་ བར་
བགྱིའོ། །ཞེས་ལན་གསུམ་བརྗོད་ནས། རྫོགས་པ་དང་མཉམ་དུ་ སྡོམ་པ་ཐོབ་
པའི་ མོས་ པ་ བྱེད། དེ་ནས་ཐབས་ ལེགས་ བྱ། དེ་ནས་སྔར་ ལྟར་ བྱང་ ཆུབ་ཀྱི་
སེམས་གསལ་བཏབ་ལ་བསླབ་བྱ་ལ་བསྲུང་སེམས་བསྐྱེད་དེ། དེང་ནས་སྲོག་
གཅོད་མི་བྱ་ཞིང་། །རྫུན་གྱི་ཚིག་ཀྱང་མི་སྨྲའོ། །འཁྲིག་པའི་ཆོས་ཀྱང་མི་སྤྱོད་
ཅིང་། །གཞན་གྱི་ནོར་ཡང་མི་བླང་ངོ༌། །སྐྱོན་ནི་མང་པོ་ཉེར་བསྟེན་པའི། །ཆང་ནི་
ཡོངས་སུ་སྤང་བར་བྱ། ཁྲི་སྟན་ཆེན་པོ་མི་བྱ་ཞིང་། །དེ་བཞིན་དུས་མ་ཡིན་པའི་
ཟས། །དྲི་དང་འཕྲེང་བ་དང་ནི་རྒྱན། །གར་དང་གླུ་སོགས་སྤང་བར་བྱ། །ཇི་ལྟར་
དྲག་བཅོམ་རྟག་ཏུ་ནི། །སྲོག་ གཅོད་ལ་སོགས་ མི་ བྱེད་ལྟར། །དེ་བཞིན་སྲོག་
གཅོད་ ལ་ སོགས་ སྤང་། །བླ་མེད་ བྱང་ ཆུབ་མྱུར་ཐོབ་ཤོག །སྡུག་བསྔལ་ མང་
འཁྲུགས་འཇིག་རྟེན་འདི། །སྲིད་པའི་མཚོ་ལས་སྒྲོལ་བར་ཤོག །ཅེས་རྗེས་ཟློས་
ལན་ཅིག་བྱ། དེ་ནས་ཚུལ་ཁྲིམས་རྣམ་དག་གི་གཟུངས། ཨོཾ་ཨ་མོ་གྷ་ཤཱི་ལ། སཾ་
བྷ་ར་སཾ་བྷ་ར། བྷ་ར་བྷ་ར། མཧཱ་ཤུདྡྷ། སརྦ་པདྨ་བིབྷཱ་ཥི་ཏ། བྷཱུ་ཛ་དྷ་ར་དྷ་ར། ས་
-397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མན་ཏ། ཨ་ཝ་ལོ་ཀི་ཏེ་ཧཱུྃ་ཕཊ་སྭཱཧཱ། ཞེས་པ་འདི་བླ་མའི་རྗེས་ཟློས་ལན་གསུམ་
གྱིས་ སྣ་དྲངས་ ཚར་ ཉེར་ གཅིག་ བཟླས་ ལ། ཁྲིམས་ ཀྱི་ ཚུལ་ ཁྲིམས་སྐྱོན་མེད་
ཅིང༌། །ཚུལ་ཁྲིམས་རྣམ་པར་དག་དང་ལྡན། །རློམ་སེམས་མེད་པའི་ཚུལ་ཁྲིམས་
ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག །ཅེས་སྨོན་ལམ་བྱའོ། །དེ་ལྟར་བླ་
མའི་དྲུང་དུ་སྡོམ་པ་ལན་ཅིག་ཐོབ་ནས། སླར་རྟེན་གྱི་དྲུང་དུ་ལེན་རུང་བས་དེའི་
ཚེ་ཁྲུས་དང༌། པདྨའི་རིགས་ཀྱི་དམ་ཚིག་གི་སྔགས་རྒྱ་འཆའ་བ་དང༌། རྒྱལ་བ་
སྲས་ བཅས་ ལ་ ཕྱག་འཚལ་བ་དང༌། ལུས་དབུལ་བ་དང་། སྐྱབས་འགྲོ་སེམས་
བསྐྱེད་རྣམས་སྔར་བཞིན་སྔོན་དུ་བཏང་ནས་རྟེན་ལ་ཐུགས་རྗེ་ཆེན་པོ་དངོས་ཀྱི་
འདུ་ཤེས་བཞག་ལ་ཕྱག་བཙལ་ནས་མཎྜལ་ཕུལ། བྱང་ཆུབ་ཀྱི་སེམས་ཤུགས་
དྲག་ཏུ་གསལ་བཏབ་ལ། ཇི་ལྟར་ཞེས་སོགས་ལན་གསུམ་བརྗོད་ནས་སྡོམ་པ་
བླངས། གསུམ་པ་རྫོགས་པ་དང་སྡོམ་པ་ཐོབ་པའི་མོས་པ་བྱེད། དེང་ནས་སྲོག་
གཅོད་མི་བྱ་ཞིང་། །ཞེས་སོགས་བརྗོད། ཚུལ་ཁྲིམས་རྣམ་དག་གི་གཟུངས་ཉེར་
གཅིག་བཟླས་ནས་སྨོན་ལམ་བྱའོ། །དེ་ལྟར་གསོ་སྦྱོང་ལེན་པ་ནི་བྱ་རྒྱུད་རིགས་
གསུམ་ག་ནས་བཤད་ལ། ཁྱད་པར་ཐུགས་རྗེ་ཆེན་པོ་དོན་ཡོད་ཞགས་པའི་རྒྱུད་
ལས། རིག་ སྔགས་ འཆང་བ་ གཙང་གྱུར་ པས། །གཙང་མའི་གོས་ནི་བགོ་བར་
བགྱི། །ལེགས་ བཀྲུས་ རྣམ་ པར་ དག་ པ་ དང་། །གསོ་ སྦྱོང་ དག་ ནི་ བླངས་ པ་
དང་། །དཀར་གསུམ་ཟས་ནི་འཚལ་ནས་སུ། །དུས་གསུམ་བཟླས་བརྗོད་བགྱིས་
པ་ནི། །ཞེས་ཁྲུས་དང་གཙང་སྦྲ་སྔོན་དུ་བཏང་ནས་ཐེག་པ་ཆེན་པོའི་གསོ་སྦྱོང་གི་
སྡོམ་པ་ལེན་པར་གསུངས་ལ། གཞན་ཡང་རྒྱུད་དེར་སྨྱུང་གནས་བྱ་བའི་ཚུལ་ཡང་
ནས་ཡང་དུ་གསུངས་སོ། །ཚུལ་ཁྲིམས་རྣམ་དག་གི་གཟུངས་འདོན་པའང་རྒྱུད་
- 398 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དེར་གསུངས་ཏེ། རྒྱུད་དེ་ཉིད་ལས། དེ་བཞིན་གཤེགས་པ་ཐམས་ཅད་ལ་ཕྱག་
འཚལ་ལོ། །བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་ཨ་མོ་གྷ་ཤཱི་ལ། སཾ་བྷ་ར་སཾ་བྷ་ར།
བྷ་ར་བྷ་ར། མཧཱ་ཤུདྡྷ་སརྦ་པདྨ་བི་བྷུ་ཥི་ཏ་བྷུ་ཛ། དྷ་ར་དྷ་ར། ས་མནྟ། ཨ་ཝ་ལོ་
ཀི་ཏེ་ཧཱུྃ་ཕཊ་སྭཱཧཱ། གཟུངས་འདི་སྨྱུང་བར་བྱས་ཏེ། གསོ་སྦྱོང་གི་ཡན་ལག་བརྒྱད་
བཟུང་ནས། མི་སྨྲ་བར་ལན་ཉི་ཤུ་རྩ་གཅིག་དྲན་པར་བྱའོ། །དེ་ནས་དོན་ཡོད་
པའི་སྙིང་པོའི་བཟླས་བརྗོད་བྱའོ། །བཟླས་བརྗོད་བྱས་པ་ཙམ་གྱི་མོད་ལ་ཚུལ་
ཁྲིམས་ཡོངས་སུ་དག་པ་ཆེན་པོ་དང་ལྡན་པར་འགྱུར་རོ། །ཚུལ་ཁྲིམས་ཀྱི་ཕ་རོལ་
ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །ཚུལ་ཁྲིམས་ཀྱི་དྲི་ཞིམ་པོའི་དྲི་མང་པོ་
ལུས་ལས་འབྱུང་ཞིང་། ཕྱོགས་བཅུའི་འཇིག་རྟེན་དུ་གྲགས་པར་འགྱུར་རོ། །གང་
ཞིག་ཉི་མ་རེ་རེ་བཞིན་གཟུངས་འདི་དྲན་ན། དེ་ནི་རྟག་ཏུ་ཚུལ་ཁྲིམས་ཡོངས་སུ་
དག་པར་འགྱུར་རོ། དགེ་སློང་གང་ཞིག་ཚུལ་ཁྲིམས་ཉམས་པ་སྨྱུང་བར་བྱས་ཏེ།
འདི་བཟླས་བརྗོད་བྱས་ན། བཟླས་བརྗོད་བྱས་པ་ཙམ་གྱི་མོད་ལ་ཚུལ་ཁྲིམས་
ཡོངས་སུ་དག་པར་འགྱུར་རོ། །ཚུལ་ཁྲིམས་མང་པོ་དང་ལྡན་པར་འགྱུར་རོ། །
ཞེས་གསུངས་སོ། །གསོ་སྦྱོང་གི་ཆོ་གའི་དོན་ནི། ཇི་ལྟར། སྔོན་གྱི་ཞེས་སོགས།
སྔོན་སངས་རྒྱས་རྣམས་ཀྱིས་ཇི་ལྟར་མཛད་པ་དཔེར་བརྗོད་དེ། དེ་ཡང་བཅོམ་
ལྡན་འདས་ཤཱཀྱ་ཐུབ་པ་ལ་སོགས་པ་སྔོན་བྱོན་ཟིན་པའི་སངས་རྒྱས་བཅོམ་ལྡན་
འདས་དེ་དག་ཀྱང་། གདོད་མ་ནས་སངས་རྒྱས་ཟིན་ཟིན་པ་ཞིག་མིན་གྱི། བཤེས་
སྤྲིངས་ལས། གང་དག་ཆོས་སྔོན་བགྱིས་པ་དེ་དག་ཀྱང་། །གནམ་ནས་བབ་པ་མ་
ལགས་ལོ་ཏོག་བཞིན། །ས་རུམ་ནས་འཐོན་མ་ལགས་དེ་དག་སྔོན། །ཉོན་མོངས་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རག་ལས་སེམས་བསྐྱེད་ཁོ་ནར་བས། །ཞེས་དང་། ཡོན་ཏན་མཐའ་ཡས་པར་
བསྟོད་པ་ལས་ཀྱང་། གང་སུ་ལ་ལ་དག་གིས་བདེ་གཤེགས་གོ་འཕང་བརྙེས་པ་དེ་
དག་ ཀྱང་། །འདི་བས་ཤིན་ཏུ་ སྨད་ པའི་ གནས་ སྐབས་ དག་ཏུ་ལྷུང་བ་བྱུང་ངོ་
ཞེས། །དེ་སླད་ཁྱོད་ཀྱིས་ཉམ་ངར་ལྷུང་བའི་ཚེ་ཡང་བདག་ཉིད་སྨད་མ་མཛད། །
བདག་ ལ་སྨོད་ པ་མི་རུང་སྐྱེས་བུ་དར་ བ་ ཞུམ་པར་བགྱིད་ མ་ལགས། །ཞེས་
གསུངས་ པ་ ལྟར་ རོ། །བཅོམ་ ལྡན་ འདས་ དེ་ དག་ ཀྱང་ སྔོན་ བདག་ ཅག་ དང་
མཚུངས་པར་འཁོར་བར་གནས་པ་ལས་དགེ་བའི་བཤེས་གཉེན་རེ་དང་མཇལ་
བའི་དྲིན་ལས་འཁོར་བས་ཡིད་འབྱུང་ཞིང་། སེམས་ཅན་ཀུན་ལའང་བརྩེ་བ་སྐྱེས་
ནས་བྱང་ཆུབ་ཏུ་ཐུགས་བསྐྱེད་དེ། འདི་ལྟ་བུའི་ཐེག་པ་ཆེན་པོའི་གསོ་སྦྱོང་གི་
སྡོམ་པ་བཞེས་ནས་ཡང་དག་པར་བསྲུངས་ཤིང་། ལམ་ལ་བསླབས་པས་སངས་
རྒྱས་པ་ཡིན། དེ་བཞིན་དུ་བདག་གིས་ཀྱང་དགེ་བའི་གཤེས་གཉེན་གྱི་སྐུ་དྲིན་
ལས་ཐེག་པ་ཆེན་པོའི་ཆོས་དང་མཇལ་བའི་སྐབས་འདིར་བྱང་ཆུབ་ཏུ་སེམས་
བསྐྱེད་ནས་ལམ་ལ་བསླབས་ན་ངེས་པར་སངས་རྒྱས་ཀྱི་གོ་འཕང་ཐོབ་ནུས་པས།
བདག་གིས་ཅི་ནས་ཀྱང་། ཐེག་པ་ཆེན་པོའི་གསོ་སྦྱོང་གི་སྡོམ་པ་བླངས་ལ་ཚུལ་
བཞིན་དུ་བསྲུང་སྙམ་དུ་བསམ་པ་བརྟན་པར་བྱས་ནས་ལེན་པ་ཡིན་ལ། ཀུན་
སློང་གི་བསམ་པ་ཇི་ལྟར་བྱ་བ་ནི། རང་གཅིག་པུའི་ཆེད་དུ་མ་ཡིན་པར། སྔོན་གྱི་
རྒྱལ་བ་རྣམས་ཀྱི་ཐུགས་བསྐྱེད་ལྟར། སེམས་ཅན་ཐམས་ཅད་ཀྱི་དོན་དུ་ལེན་པ་
ཡིན་ནོ། །སེམས་ཅན་གྱི་དོན་དེ་ཇི་ལྟ་བུ་སྙམ་ན། དེ་ལ་གནས་སྐབས་ཀྱི་དོན་
དང༌། མཐར་ཐུག་གི་དོན་གཉིས་ཡོད་པས། དེའི་ཕྱིར་དུ་ལེན་སྙམ་པ་ནི་ཕན་པར་
བྱ་བའི་ཕྱིར་དང་། གྲོལ་བར་བྱ་བའི་ཕྱིར་ཞེས་པའི་དོན་ནོ། །དེ་ལ་ཕན་པ་ནི་
- 400 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གནས་སྐབས་ཀྱི་འདོད་པའི་དོན་ཕུན་སུམ་ཚོགས་པ་རྣམས་སོ། །གྲོལ་བ་ནི་
མཐར་ཐུག་གི་དོན་སྒྲིབ་གཉིས་ལས་གྲོལ་བའི་གོ་འཕང་ངོ༌། །འོ་ན་གནས་སྐབས་
ཕན་པ་ནི་ཇི་ལྟ་བུ། མཐར་ཐུག་གྲོལ་བ་དེ་ཇི་ལྟ་བུ་སྙམ་ན། ངན་སོང་གི་སྡུག་
བསྔལ་འཇིགས་སུ་རུང་བ་དང་། བདེ་འགྲོའི་རྟེན་ལ་ཡང་ལུས་སེམས་གདུང་བར་
བྱེད་པའི་ནད་དང༌། དབུལ་ཞིང་ཕོངས་པ་སོགས་སྡུག་བསྔལ་བའི་རྒྱུ་མུ་གེ་ལ་
སོགས་པ་རྒྱུན་བཅད་དེ་མེད་པར་བྱ་བ་ནི་གནས་སྐབས་ཕན་པ་ཡིན་པས་དེའི་
ཕྱིར་དང༌། མཐར་ཐུག་སྒྲིབ་གཉིས་ཀྱི་འཆིང་བ་ལས་གྲོལ་བའི་ཐབས་དྲན་པ་ཉེ་
བར་བཞག་པ་བཞི། ཡང་དག་སྤོང་བ་བཞི་། རྫུན་འཕྲུལ་གྱི་རྐང་པ་བཞི། དད་
སོགས་ དབང་ པོ་ལྔ། སྟོབས་ལྔ། བྱང་ཆུབ་ ཀྱི་ ཡན་ལག་བདུན། འཕགས་ པའི་
ལམ་ཡན་ལག་བརྒྱད་དེ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་པོ་དེ་ཡོངས་
སུ་རྫོགས་པར་བྱ་བའི་ཆེད་དང༌། དེ་ལྟ་བུའི་སྒོ་ནས་སེམས་ཅན་ཐམས་ཅད་ཀྱི་
གནས་སྐབས་དང་མཐར་ཐུག་གི་དོན་ཐམས་ཅད་མཐར་ཕྱིན་པར་བྱེད་པ་ལ།
རང་ཉིད་ཀྱིས་རྫོགས་པའི་སངས་རྒྱས་ཀྱི་གོ་འཕང་ཐོབ་དགོས་པས། རང་དང་
གཞན་གྱི་དོན་དེ་དག་ཐམས་ཅད་བསྒྲུབ་པའི་ཕྱིར། རང་ཉིད་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱ་བར་བྱ་བའི་
ཕྱིར་དུ་ཐེག་པ་ཆེན་པོའི་གསོ་སྦྱོང་གི་སྡོམ་པ་ལེན་པར་བྱེད་ཅེས་པའོ། །དེ་ལྟར་
ཐེག་པ་ཆེན་པོའི་གསོ་སྦྱོང་གི་ཚིག་འདི་དག་ནི་དོན་ཤིན་ཏུ་རྒྱ་ཆེ་བ་ཞིག་སྟེ། རིན་
ཆེན་འཕྲེང་བ་ལས། དམ་པའི་ཆོས་ཀྱི་སྣོད་ལ་ནི། །ཆོས་འགྲུབ་འགྱུར་ཏེ་གང་
ཞིག་ལ། །དང་པོར་མངོན་པར་མཐོ་བའི་ཆོས། །ཕྱིས་ནི་ངེས་པར་ལེགས་འབྱུང་
བའོ། །གང་ ཕྱིར་ མངོན་ པར་ མཐོ་ ཐོབ་ ནས། །རིམ་ གྱིས་ ངེས་ པར་ ལེགས་ པ་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འོང་། །དེ་ལ་མངོན་མཐོ་བདེ་བ་སྟེ། །ངེས་པར་ལེགས་པར་ཐར་པར་འདོད། །
ཅེས་གསུངས་པ་ལྟར། སེམས་ཅན་ཐམས་ཅད་ལ་གནས་སྐབས་དང་མཐར་ཐུག་
གི་དོན་ཐམས་ཅད་རིམ་གྱིས་འགྲུབ་པར་སྨོན་པའོ། །འདི་ ལ་ གསོ་སྦྱོང་ཞེས་
བརྗོད་ པའི་ རྒྱུ་མཚན་ནི། སློབ་དཔོན་དབྱིག་གཉེན་གྱིས་དགེ་བའི་རྩ་བ་གསོ་
ཞིང་། ཉེས་ལྟུང་སྦྱོང་བར་བྱེད་པས་ན་གསོ་སྦྱོང་ཞེས་བརྗོད་པར་མཛོད་ཀྱི་རང་
འགྲེལ་དུ་བཤད། སློབ་དཔོན་ཡོན་ཏན་འོད་ཀྱིས། བསླབ་པ་གསུམ་པོ་དག་གསོ་
ཞིང་སྦྱོང་བར་བྱས་པས་ན་གསོ་སྦྱོང་ཞེས་བརྗོད་པར་ལས་ཆོག་ཀརྨ་ཤ་ཏཾ་དུ་
བཤད། མཚོ་སྣ་ཆེན་པོས་ཚུལ་ཁྲིམས་གསོ་ཞིང་སྦྱོང་བར་བྱེད་པ་ནི་མཐུན་པའི་
གསོ་སྦྱོང་གི་དོན་དུ་མཚོ་ཊཱིཀ་ཆེན་པོ་ལས་བཤད་དོ། །བསྲུང་བྱའི་ཡན་ལག་ནི།
མཛོད་ལས། ཚུལ་ ཁྲིམས་ ཡན་ ལག་ བག་ཡོད་ པའི། །ཡན་ལག་བརྟུལ་ཞུགས་
ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན། །ཞེས་གསུངས་པ་ལྟར།
ཡན་ལག་བརྒྱད་ཡོད་དེ་སྲོག་གཅོད་སྤོང་བའི་ཡན་ལག །མ་བྱིན་ལེན་སྤོང་བའི་
ཡན་ལག །མི་ཚངས་སྤྱོད་སྤོང་བའི་ཡན་ལག །བརྫུན་ཚིག་སྤོང་བའི་ཡན་ལག །
མྱོས་འགྱུར་སྤོང་བའི་ཡན་ལག །དཀོན་མཆོག་མཆོད་པ་སོགས་ཀྱི་དོན་མིན་པར་
གླུ་གར་དང་རོལ་མོ་བྱེད་པ་དང་། ཆགས་པའི་བསམ་པས་འཕྲེང་བ་དང་རྒྱན་
འདོགས་ པ་ དང་། ལུས་ལ་དྲིས་བྱུག་པ་ སོགས་ སྤོང་བ་ སྟེ་གར་སོགས་འཕྲེང་
སོགས་སྤོང་བའི་ཡན་ལག །དགོས་མེད་དུ་རིན་པོ་ཆེའི་ཁྲི་དང་ཁྲི་སྟན་ཆེན་པོ་
དང༌། ཁྲུ་གང་ལས་མཐོ་བའི་ཁྲི་སྟན་མཐོན་པོ་ལ་འདུག་པ་སྤོང་བ་སྟེ་ཁྲི་སྟན་ཆེ་
མཐོ་སྤོང་བའི་ཡན་ལག །དུས་མ་ཡིན་པའི་ཁ་ཟས་སྤོང་བའི་ཡན་ལག་སྟེ་བརྒྱད།
བརྒྱད་པོ་དེ་བསྡུ་ན་ཡན་ལག་གསུམ་དུ་འདུ་སྟེ། རྩ་བཞི་སྤོང་བ་ཚུལ་ཁྲིམས་ཀྱི་
- 402 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཡན་ལག་དང་། མྱོས་འགྱུར་སྤོང་བ་བག་ཡོད་ཀྱི་ཡན་ལག་དང་། གར་སོགས་
འཕྲེང་སོགས་སྤོང་བའི་ཡན་ལག་དང༌། ཁྲི་སྟན་ཆེ་མཐོ་སྤོང་བའི་ཡན་ལག་དང་།
དུས་མིན་ཁ་ཟས་སྤོང་བའི་ཡན་ལག་གསུམ་པོ་དེ་བརྟུལ་ཞུགས་ཀྱི་ཡན་ལག་ཏུ་
འཇོག་གོ །འོན་ཏེ་སྤང་བྱ་ཡན་ལག་བརྒྱད་པོ་དེ་སྤོང་བ་བསྙེན་གནས་ཀྱི་སྐབས་
སུའང་འབྱུང་བས། སྡོམ་པ་འདི་དང་བསྙེན་གནས་གཉིས་ཁྱད་མེད་པར་འགྱུར་རོ་
སྙམ་ན། འདི་གཉིས་ནི་ཁྱད་པར་ཤིན་ཏུ་ཆེ་སྟེ། ལེན་པའི་ཡུལ་མི་འདྲ། རྟེན་གྱི་
ཁྱད་པར་མི་འདྲ། བསམ་པའི་ཁྱད་པར་མི་འདྲ། ཇི་ལྟར་ལེན་པའི་ཆོ་ག་མི་འདྲ།
བླངས་ནས་བསྲུང་ཚུལ་མི་འདྲ། མཐར་འབྲས་བུ་འགྲུབ་ཚུལ་མི་འདྲ་བའི་ཁྱད་
པར་དུ་མ་ཡོད་དོ། །ལེན་པའི་ཡུལ་མི་འདྲ་བ་ནི། བསྙེན་གནས་ནི་དགེ་བསྙེན་
ཡན་ཆད་སོ་ཐར་གྱི་སྡོམ་ལྡན་གང་ཡང་རུང་བ་ཞིག་གི་དྲུང་དུ་བླངས་པས་སྐྱེ་ལ།
ཐེག་ཆེན་གསོ་སྦྱོང་གི་སྡོམ་པ་ལེན་པའི་ཡུལ་ནི། ཐེག་པ་ཆེན་པོའི་སྡོམ་ལྡན་ཞིག་
དགོས་ཤིང་། རང་ཉིད་ཀྱིས་རྟེན་གྱི་དྲུང་དུ་བླངས་ཀྱང་སྐྱེ་བས་སོ། །རྟེན་གྱི་ཁྱད་
པར་མི་འདྲ་བ་ནི། བསྙེན་གནས་ཀྱི་སྡོམ་པ་ནི་དགེ་ཚུལ་དང་དགེ་སློང་རྣམ་དག་
གིས་ལེན་དུ་མི་རུང་སྟེ། དགེ་ཚུལ་དང་། དགེ་སློང་གིས་བསྙེན་གནས་ཀྱི་སྡོམ་པ་
བླངས་ནས་བདག་བསྙེན་གནས་ཡན་ལག་བརྒྱད་པར་གཟུང་དུ་གསོལ་ཞེས་
བསྙེན་གནས་པར་ཁས་བླངས་ན་སྡོམ་པ་གོང་མ་གཏོང་བས་ཤིན་ཏུ་མི་རུང་ལ།
ཐེག་པ་ཆེན་པོའི་གསོ་སྦྱོང་གི་སྡོམ་པ་ནི། དགེ་སློང་རྣམ་དག་གིས་ལེན་དུ་རུང་
བར་གསུངས་སོ། །བསམ་པའི་ཁྱད་པར་མི་འདྲ་བ་ནི། བསྙེན་གནས་ཀྱི་སྡོམ་པ་
ནི་ངེས་འབྱུང་གི་བསམ་པ་ཙམ་གྱིས་བླངས་ན་སྐྱེ་ལ། ཐེག་པ་ཆེན་པོའི་གསོ་སྦྱོང་
གི་སྡོམ་པ་ལ་ནི་ངེས་པར་བྱང་ཆུབ་ཀྱི་སེམས་བཅོས་མ་ཚུན་ཆད་དུ་བསྐྱེད་པ་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དགོས་པ་ནི་གོང་དུ་བཤད་ཟིན་པ་ལྟར་རོ། །ཇི་ལྟར་ལེན་པའི་ཆོ་ག་མི་འདྲ་བ་ནི།
བསྙེན་ གནས་ ཀྱི་སྡོམ་པ་ནི་ འདུལ་ བ་ལུང་ དང་། གནས་འཇོག་ གི་མདོ་ནས་
བཤད་པ་ལྟར་སྐྱབས་འགྲོ་རྩོམ་བྱེད་དུ་བྱས་ནས་བསྙེན་གནས་ཡན་ལག་བརྒྱད་
པར་ཁས་ལེན་ལན་གསུམ་བྱས་པས་ཐོབ་པ་ཡིན་ལ། ཐེག་པ་ཆེན་པོའི་གསོ་སྦྱོང་
གི་སྡོམ་པ་ནི། སངས་རྒྱས་རྣམས་ཀྱིས་ལམ་དུས་སུ་ཇི་ལྟར་མཛད་པ་དཔེར་བྱས་
ཏེ། རང་ཉིད་ཀྱང་དེ་ལྟ་བུའི་རྣམ་ཐར་གྱི་རྗེས་སུ་སློབ་པར་ཁས་ལེན་པ་ཡིན་པས་
ཁྱད་པར་ཤིན་ཏུ་ཆེའོ། །བླངས་ནས་བསྲུང་ཚུལ་མི་འདྲ་བ་ནི། བསྙེན་གནས་པས་
ཤ་ངེས་པར་སྤང་དགོས་པར་བཤད་པ་མེད་ལ། ཐེག་པ་ཆེན་པོའི་གསོ་སྦྱོང་གི་
སྡོམ་པ་བླངས་པས་ནི་ཤ་ངེས་པར་ སྤང་དགོས། མཐར་འབྲས་བུ་མི་འདྲ་བ་ནི་
བསྙེན་གནས་པས་ཐེག་པ་གང་ཡང་རུང་བར་སེམས་བསྐྱེད་དུ་རུང་བས་ཐེག་
དམན་ དུ་ སེམས་བསྐྱེད་ན་ ཐེག་ དམན་ གྱི་ འབྲས་ བུ་ འགྲུབ་ ལ། ཐེག་ཆེན་ དུ་
སེམས་བསྐྱེད་ན་ཐེག་ཆེན་གྱི་འབྲས་བུ་འགྲུབ། ཐེག་ཆེན་གསོ་སྦྱོང་གི་སྡོམ་པ་
བླངས་པས་ནི་སེམས་བསྐྱེད་ཉམས་ན་མ་གཏོགས་རྫོགས་བྱང་གི་འབྲས་བུ་ངེས་
པར་འགྲུབ་བོ། །དེ་ལྟར་གསོ་སྦྱོང་གི་སྡོམ་པ་བླངས་ནས་ཚོགས་ཞིང་མཆོད་པ་
ལ། རྟེན་གཞལ་ཡས་ཁང་བསྐྱེད་པ་དང༌། བརྟེན་པ་ཚོགས་ཞིང་གི་ལྷ་སྤྱན་དྲངས་
ཏེ་བཞུགས་སུ་གསོལ་བ་དང་། མཆོད་བསྟོད་སོགས་བྱ་བ་དང་། ཚད་མེད་བཞི་
བསྒོམ་པའོ། །དང་པོ་ནི་སྟན་བདེ་བ་ལ་འདུག་ནས་ཐུགས་རྗེ་ཆེན་པོའི་ལྷ་ཚོགས་
ལ་དད་གུས་དྲག་པོ་དང་། སེམས་ཅན་ལ་བྱམས་ སྙིང་ རྗེ་དུ་རེ་བའི་ངང་ནས།
རང་གི་མདུན་དུ་རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་བྱེ་མ་བདལ་
བར་གྱུར་པར་བསམས་ནས། ཨོ་ཙ་ལ་བི་ཧཱུྃ་སྭཱཧཱ། ཞེས་པའི་སྔགས་བརྗོད་ནས་
- 404 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱིན་གྱིས་བརླབས། ས་གཞི་དེའི་སྟེང་དུ་འོ་མའི་རྒྱ་མཚོ་ཆེན་པོ་ཉ་ལྕིབས་ལ་
སོགས་ པའི་ སྐྱོན་དང་ བྲལ་བ། པདྨ་དང་ཨུཏྤལ་ ལ་སོགས་ པའི་ མེ་ ཏོག་གིས་
བརྒྱན་པ། རིན་པོ་ཆེའི་བྱའི་ཚོགས་མང་པོ་ལྡིང་བར་གྱུར་བར་བསམས་ལ། ཨོཾ་
བི་མ་ལ་དྷ་ཧ་ཧཱུཾ། ཞེས་བརྗོད་ཅིང་བྱིན་གྱིས་བརླབས། དེའི་དབུས་སུ་རི་རབ་གྲུ་
བཞི་པ། ངོས་བཞི་ནས་གསེར་དང༌། དངུལ་ དང༌། ཨིནྡྲ་ནཱི་ལ་དང༌། སྦྱར་ལོང་
ལས་བྱས་པའི་ཐེམ་སྐས་ཀྱི་འཕྲེང་བས་བརྒྱན་པ། མཐའ་ཐོག་ཐག་དཔག་བསམ་
གྱི་ཤིང་ལེགས་པར་འཁྲུངས་པ་ལ་རྣམ་པར་རྒྱལ་བའི་བ་དན་སྟོང་འཕུར་བས་
བརྒྱན་པ། དེའི་སྟེང་དུ་པདྨའི་སྡོང་བུ་རིན་པོ་ཆེ་དུ་མས་བརྒྱན་པའི་རིན་པོ་ཆེ་སྣ་
ཚོགས་པའི་འདབ་མ་ཅན་གསེར་གྱི་ཟེ་བ་དང་སྦྱར་ལོང་གི་ཟེའུ་འབྲུ་དང་ལྡན་པ།
སྙིང་པོའི་ཐོག་ལ་དངུལ་གྱི་རི་མོས་བསྐོར་བ། དཔག་ཚད་དུ་མའི་ཁྱོན་ཅན་རི་
རབ་ཀྱི་དབུལ་བརྟོལ་ནས་བྱུང་བའི་པདྨའི་སྟེང་དུ་སྣ་ཚོགས་རྡོ་རྗེའི་ལྟེ་བར་ཧཱུཾ་
ལས་གཞལ་ཡས་ཁང་གྲུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་ཡོངས་
སུ་རྫོགས་པའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་
བཞིར་ཟླ་བའི་གདན་རེ་རེ་བསམ་ཏེ་ གཞལ་ ཡས་ ཁང་གདན་དང་བཅས་པ་
གསལ་བཏབ། ན་མ་སརྦ་ཏ་ཐཱ་ག་ཏཱ་ནཾ་སརྦ་ཐཱ་ཁཾ་ཨུངྒ་ཏེ་སྤ་ར་ཎ་ཧི་མཾ་ག་ག་ན་
ཁཾ་སྭཱཧཱ། ཞེས་བརྗོད་ཅིང་བྱིན་གྱིས་བརླབས། འདི་ལ་རྡོ་རྗེ་འཆང་ཆེན་པོའི་ལམ་
གྱི་རིམ་པ་ལས། སྔགས་འདི་ལན་བརྒྱ་བཟླས་ནས་བྱིན་རླབས་བྱ་བར་གསུངས་
ཤིང༌། དེའི་ཚེ་ཕྱག་རྒྱ་ཇི་ལྟར་བྱ་བའི་ཚུལ་ཡང་གསུངས་སོ། །དེ་ནས་སྟེང་དུ་བླ་
བྲེ་ཡང་སྐད་ཅིག་གིས་བྱུང་བར་བསམ་མོ།
གཉིས་པ་བརྟེན་པ་ཚོགས་ཞིང་གི་ལྷ་སྤྱན་དྲངས་ཏེ་བཞུགས་སུ་གསོལ་བ་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ནི། ཚོགས་ཞིང་སྤྱན་འདྲེན་པ་ལ། རང་ཉིད་སྐད་ཅིག་གིས་ཐུགས་རྗེ་ཆེན་པོར་
བསྐྱེད་ནས་སྤྱན་འདྲེན་པར་སྒྲུབ་ཐབས་ལས་གསུངས་ཤིང་། དགེ་སློང་མ་དཔལ་
མོའི་དགོངས་པར་ཡང་མངོན་ཏེ། དཔལ་མོས་མཛད་པའི་སྒྲུབ་ཐབས་ལས། རང་
གི་སྙིང་ཁར་ཨ་ལས་ཟླ་བའི་དཀྱིལ་འཁོར་རྣམ་པར་བསམ་ཞིང་། དེའི་སྟེང་དུ་དྲོ་
བ་རྣམས་ཀྱི་བཞི་པ་མེའི་བུ་ལ་བརྟེན་པར་རོ་བཞི་པས་མནན་ཞིང་གཞོན་ནུ་མའི་
ནུ་མས་བརྒྱན་པ་བལྟའོ། །དེ་ནས་ས་བོན་གྱི་ཡི་གེ་ལས་འོད་ཟེར་རྣམས་བྱུང་བས་
བླ་མ་དང་ སངས་རྒྱས་དང་ བྱང་ཆུབ་སེམས་དཔའ་དང་། རྗེ་ བཙུན་ སྤྱན་རས་
གཟིགས་དབང་ཕྱུག་སྤྱན་དྲངས་ཏེ། དེ་དག་གི་མདུན་ཉིད་དུ་ཕྱག་འཚལ་བ་སྔོན་
དུ་སོང་བས། ཞེས་སོགས་གསུངས་ཤིང༌། མགོན་པོ་ཀླུ་སྒྲུབ་ ཀྱིས་མཛད་པའི་
སྒྲུབ་ཐབས་ལས་ཀྱང་། དེ་ནས་རང་གི་སྙིང་ཁར་ཆོས་ཀྱི་དབྱིངས་སྐྱེ་མེད་སྟོན་
པར་ བྱེད་ པའི་ ཡི་ གེ་ ལས་ ཟླ་ བའི་ དཀྱིལ་ འཁོར་ བསམས་ལ། དེའི་ སྟེང་ དུ་
ཧྲིདཀར་པོ་ཚེག་དྲག་དང་བཅས་པ་ལས་འོད་ཟེར་འཕྲོད་པས་ལུས་ཁྱབ་སྡིག་
སྒྲིབ་ སྦྱངས་ནས་ འཕགས་ པ་ སྤྱན་ རས་ གཟིགས་ ཀྱི་ དབང་ པོ་ ཕྱག་ སྟོང་ པར་
བསྐྱེད། དེའི་སྙིང་ག་ནས་ཧཱུྃལས་འོད་ཟེར་འཕྲོས་པས་མདུན་གྱི་ནམ་མཁའ་ལ་
འཕགས་པ་སྤྱན་རས་གཟིགས་ཀྱི་དབང་ཕྱུག་ཕྱག་སྟོང་པ་འཁོར་དང་བཅས་པ་
དང༌། བླ་ མ་ དང་ སངས་ རྒྱས་ དང༌ བྱང་ ཆུབ་ སེམས་ དཔའ་ དཔག་ ཏུ་ མེད་ པ་
བསམས་ལ། དེ་རྣམས་ལ་ཕྱག་འཚལ་བའི་སྔགས། ཞེས་སོགས་གསུངས་སོ། །
དེ་ཡང་ཚོགས་ཞིང་ལ་མཆོད་པ་འབུལ་བ་ལ་མཆོད་པ་རྣམས་བྱིན་གྱིས་བརླབ་
དགོས་ཤིང་། རང་ཐ་ལམ་གྱི་སྣང་ཞེན་དང་ལྡན་པས་བགེགས་གསལ་བ་དང་།
མཆོད་རྫས་བྱིན་རླབས་སྔགས་ནས་འབྱུང་བ་ལྟར་བྱ་མི་ནུས་པས་རང་ལྷར་བསྐྱེད་
- 406 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དགོས་པར་གྲུབ་ཅིང་། མཆོད་པ་འབུལ་བའི་ཚེ་ཡང་རང་གི་སྙིང་ག་ནས་མཆོད་
ལྷ་སྤོས་ནས་འབུལ་བ་ཡིན་པས་ཚོགས་ཞིང་མཆོད་པའི་སྔོན་དུ་རང་ཉིད་ལྷར་
བསྐྱེད་པ་ངེས་པར་དགོས་སོ། །སྤྱན་འདྲེན་པ་ནི་མཆོད་ཡོན་གྱིས་བྱ་དགོས་པར་
གོང་དུ་བཤད་ཟིན་པ་ལྟར་ཡིན་པས་རྒྱུད་ནས་བཤད་པ་དང་མཐུན་པའི་སྣོད་དུ།
མཆོད་ཡོན་གྱི་རྫས་ཆུ་གཙང་དང་སྦྱར་བ་བཤམས། དེ་ལ་ཡང་ཞི་རྒྱས་སོགས་
ལས་དང་མཐུན་པའི་རྫས་ཀྱི་ཁྱད་པར་ལེགས་གྲུབ་ཀྱི་རྒྱུད་ནས་བཤད་པ་ལྟར་
ཤེས་དགོས་ཤིང་། ལས་ཐམས་ཅད་པ་ལ་ཐུན་མོང་དུ་ཤིས་པ་ནི་འབྲས་ཡོས་
དང༌། དྲི་བཟང་པོའི་སྤོས་དང་མེ་ཏོག་དཀར་པོ་དང་། ཀུ་ཤ་དང་། ཏིལ་ཆུ་གཙང་
དང་སྦྱར་བ་རྣམས་བཤམས། རྒྱུད་ནས་བཤད་པ་ ལྟར་ སྔགས་ ཀྱིས་བྱིན་གྱིས་
བརླབས་ལ། པུས་མོ་ས་ལ་བཙུགས་ཕྱག་རྒྱ་དང་བཅས་ནས་སྤྱན་འདྲེན་པར་
གསུངས། དེ་ལ་ཡང་རིགས་སོ་སོའི་ཁྱད་པར་གྱི་དེ་བཞིན་གཤེགས་པའི་རིགས་
ལ་མགོ་བོའི་ཐད་ནས་མཆོད་ཡོན་ཕུལ་ཏེ་སྤྱན་འདྲེན་པ་དང་། པདྨའི་རིགས་ལ་
བྲང་གི་ཐད་ནས་ཕུལ་ཏེ་སྤྱན་འདྲེན་པ་དང་། རྡོ་རྗེའི་རིགས་ལ་ལྟེ་བའི་ཐད་ནས་
ཕུལ་ཏེ་སྤྱན་འདྲེན་པར་གསུངས་ཤིང་། དེ་དག་གི་ཚེ་ཡང་སྔགས་དང་ཕྱག་རྒྱ་ཇི་
ལྟར་བྱ་བའི་ཚུལ་རྣམས་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཤེས་པར་
བྱའོ། །སྤྱན་འདྲེན་པའི་ཚིག །དད་པ་དང་ནི་དམ་ཚིག་གིས། །ཚུར་གཤེགས་ཚུར་
གཤེགས་བཅོམ་ལྡན་འདས། །བདག་གི་མཆོད་ཡོན་འདི་བཞེས་ནས། །མཆོད་
པས་བདག་ལ་དགྱེས་པར་མཛོད། །ཅེས་ལེགས་གྲུབ་ཀྱི་རྒྱུད་ལས་འབྱུང་ཞིང་།
རྡོ་རྗེ་འཆང་ཆེན་པོའི་ལམ་གྱི་རིམ་པར་ཡང་ཚིགས་བཅད་དེས་སྤྱན་འདྲེན་པར་
གསུངས་སོ། །ཤིན་ཏུ་བསྡུས་པ་སྒྲུབ་ཐབས་ཉིད་ལས་འབྱུང་བ་ནི། རང་ཉིད་སྐད་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཅིག་ གིས་ཐུགས་ རྗེ་ ཆེན་ པོར་ གསལ་ བའི་ཐུགས་ ཁར་ ཟླ་བ་ལ་ གནས་ པའི་
ཧྲིདཀར་པོའི་འོད་ཟེར་གྱིས་བླ་མ་དང་གཉིས་སུ་མེད་པའི་འཕགས་པ་ཐུགས་རྗེ་
ཆེན་པོ་ཞལ་བཅུ་གཅིག་པ་དེ་བཞིན་གཤེགས་པ་རིགས་ལྔ་དང་བཅས་པའི་ལྷ་
ཚོགས་ ལ་ རིག་ སྔགས་དང༌། གསང་སྔགས་དང༌། ཁྲོ་བོ་དང་། མངག་གཞུག་པ་
དང་། མངག་གཞུག་མ་ལ་སོགས་པས་ནམ་མཁའི་དབྱིངས་ཐམས་ཅད་ཁྱབ་ཅིང་
ཁོར་ཡུག་ཏུ་བསྐོར་བ་སྤྱན་དྲངས་གཞལ་ཡས་ཁང་གི་ནང་དུ་བཞུགས་པར་གྱུར།
ཅེས་ པའོ། །གོང་དུ་བཤད་པ་ལྟར་གྱི་མཆོད་ཡོན་སོགས་ཚང་བར་མ་གྲུབ་ན་
བཟོད་པར་གསོལ་ནས་ཅི་འབྱོར་པའི་མཆོད་པས་སྤྱན་འདྲེན་དུ་རུང་བ་ལེགས་
གྲུབ་ཀྱི་རྒྱུད་ལས་གསུངས་སོ། །དཀྱིལ་འཁོར་གྱི་ལྷ་ཙམ་དུ་མ་ཟད་ཁྲོ་བོ་དང་།
མངག་གཞུག་པ་དང་མངག་གཞུག་མ་ལ་སོགས་པ་ནམ་མཁའ་གང་བ་སྤྱན་
འདྲེན་ པ་ ནི། རྒྱུད་ བསམ་ གཏན་ ཕྱི་ མ་ ལས་ གསུངས་ ཏེ། རྒྱུད་ དེ་ ཉིད་ ལས།
གསང་སྔགས་ལ་སོགས་དང་ལྡན་པའི། །རིག་སྔགས་ཁྲོ་བོ་མང་པོ་ཀུན། །རྒྱལ་
བའི་སྐུ་ལ་མངོན་ཕྱོགས་པར། །བསམ་གཏན་ངོམས་ཕྱིར་རྟག་ཏུ་གནས། །ཞེས་
དང༌། དེའི་འགྲེལ་པར་སློབ་དཔོན་སངས་རྒྱས་གསང་བས། རང་གི་མདུན་དུ་དེ་
བཞིན་གཤེགས་པའི་སྐུ་བསམས་ལ་རིག་སྔགས་དང་གསང་སྔགས་དང་ཁྲོ་བོ་
དང་མངག་གཞུག་པ་དང་མངག་གཞུག་མ་ལ་སོགས་པ་ནམ་མཁའི་དབྱིངས་ཁྱབ་
ཅིང་ཁོར་ཡུག་ཏུ་བསྐོར་བ་སྐད་ཅིག་ཙམ་གྱིས་བསམས་ལ། རང་ཡང་ལྷའི་ང་
རྒྱལ་གྱིས་དེ་དག་གི་དབུས་ན་འདུག་པར་བྱ་སྟེ། རིག་སྔགས་ལ་སོགས་པ་དེ་དག་
ཐམས་ཅད་རྒྱལ་བའི་སྤྱན་སྔ་ན་རྟག་ཏུ་འཁོད་དེ། དེ་བས་ན་སྔགས་པ་ཡང་ལྷའི་
རྣལ་འབྱོར་བྱས་པས་རྒྱལ་བ་ལ་མངོན་དུ་ཕྱོགས་པར་བྱའོ། །ཞེས་བཤད་པ་ལྟར་
- 408 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རོ། །དེ་ནས་ཕྱག་རྒྱ་བསྟན་པ་དང་། ཕྱིར་འབྲང་གི་བགེགས་བསལ་བའི་ཚུལ་
རྣམས་ནི་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཤེས་པར་བྱའོ། ། །
གསུམ་པ་མཆོད་བསྟོད་སོགས་བྱ་བ་ལ་མཆོད་པ་བྱིན་གྱིས་བརླབ་པ་ནི།
རང་གི་སྙིང་ཁ་ནས་ཁྲོ་བོའི་ཚོགས་སྤྲོས་ཏེ་བགེགས་བསལ་བ་དང༌། སྟོང་པར་
སྦྱངས་པ་དང་། བསྐྱེད་ཅིང་བྱིན་གྱིས་བརླབ་པའི་ཚུལ་འོག་ནས་འབྱུང་བ་ལྟར་བྱ་
སྟེ། ཧཱིཝབཛྲ་ཀྲོ་དྷ་ཧ་ཡ་ཤྲཱི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་པས་བགེགས་བསྐྲད། སྲ་
བྷ་ཝས་སྟོང་པར་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་
རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ ཡོན། ཞབས་ བསིལ། མེ་ ཏོག །བདུག་སྤོས། མར་ མེ། དྲི་ ཆབ། ཞལ་
ཟས། རོལ་མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་
མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཧཱུཾ།
ཨོ་པཱ་ཏྱཾ་ཨཱ༔ ཧཱུྃ། ཨོཾ་པུཎྜེ་ཨཱཧཱུཾ། ཨོཾ་དྷུ་པེ་ཨཱཧཱུཾ། ༀ་ཨཱ་ལོ་ཀེ་ཨཱཧཱུཾ། ཨོཾ་གནྡྷེ་ཨཱ་ཧཱུཾ།
ཨོ་ནེ་ཝི་དྱ་ཨཱཿཧཱུཾ། ༀ་ཤཔྟ་ཨཱ ཧཱུྃ། ཨོ་རཱུ་པ་ཨཱཿ ཧཱུཾ། ༀ་ཤཔྟ་ཨཱཿ ཧཱུྃ། ཨོཾ་གནྡྷེ་ཨཱཧཱུཾ།
ཨོ་ར་ས་ཨཱཧཱུཾ། ཨོ་སྤརཱ་ཨཱཧཱུྃ། ཞེས་ཉེར་སྤྱོད་རོལ་མོ་འདོད་ཡོན་དང་བཅས་པ་
བསྐྱེད་ཅིང་བྱིན་གྱིས་བརླབས། དེ་ནས་ཕྱག་འཚལ་བ་ནི། གང་གི་དྲིན་གྱིས་བདེ་
ཆེན་གནས། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་
རྗེ་ཅན་ཞབས་པད་ལ་འདུད། །སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་
འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་
འཚལ་ལོ། །གང་གི་སྐྱེ་དང་འཇིག་པ་དག །ཚུལ་འདི་ཡིས་ནི་སྤངས་གྱུར་པ། །
རྟེན་ཅིང་འབྱུང་བ་གསུངས་པ་ཡི། །ཐུབ་དབང་དེ་ལ་ཕྱག་འཚལ་ལོ། །ཤེས་བྱ་མ་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལུས་ མཁྱེན་ པའི་ བཅོམ་ ལྡན་ འདས། །འགྲོ་ བ་ ཀུན་ ལ་ བུ་ གཅིག་ ལྟ་ བུར་
གཟིགས། །ལྷུན་ གྲུབ་ རྒྱུན་ མི་ ཆད་ པའི་ མཛད་ པ་ཅན། །མགོན་ པོ་ སྤྱན་ རས་
གཟིགས་ལ་ཕྱག་འཚལ་ལོ། །ཨིནྡྲ་བྷཱུ་ཏིས་ལུང་བསྟན་འཕགས་པ་བསྒྲུབས། །
ཤིང་འཕེལ་གནས་སུ་མཆོག་གི་དངོས་གྲུབ་ཐོབ། ཁ་སརྦ་ཎིར་ཆོས་འཕྲུལ་ཆེན་
པོ་བསྟན། །དཔལ་ལྡན་དཔལ་མོའི་ཞབས་ལ་ཕྱག་འཚལ་ལོ། །ལྔ་རིག་གནས་
རྣམས་སྦྱངས་པས་ཕུལ་དུ་ཕྱིན། །རྐང་མགྱོགས་ལ་སོགས་ཐུན་མོང་དངོས་གྲུབ་
བརྙེས། །མཁའ་ འགྲོས་ ལུང་ བསྟན་མཆོག་གི་དངོས་གྲུབ་ཐོབ། །ཟླ་བ་གཞོན་
ནུའི་ཞབས་ལ་ཕྱག་འཚལ་ལོ། །མི་བཟད་སྡུག་བསྔལ་ལམ་གྱི་གྲོགས་སུ་ཤར། །
དད་པའི་སྟོབས་ཀྱིས་བླ་མ་འཕགས་པར་གཟིགས། །བརྩོན་འགྲུས་སྟོབས་ཀྱིས་
མཆོག་གི་དངོས་གྲུབ་བརྙེས། །ཡེ་ཤེས་བཟང་པོའི་ཞབས་ལ་ཕྱག་འཚལ་ལོ། །
འཇམ་དཔལ་སྨྲ་བའི་སེང་གེས་ལུང་བསྟན་ནས། །ཐུགས་རྗེ་ཆེན་པོ་བསྒྲུབ་པས་
དངོས་གྲུབ་བརྙེས། །གནས་ལྔ་མཁྱེན་པའི་བལ་པོ་པཎྜི་ཏ། །པེ་ཉ་བ་ཡི་ཞབས་
ལ་ཕྱག་འཚལ་ལོ། །ཚོགས་གཉིས་ཟླ་བའི་དཀྱིལ་འཁོར་ཡོངས་རྫོགས་ཤིང་། །
སྒྲིབ་གཉིས་གཡུལ་ལས་རྒྱལ་བའི་རྒྱལ་མཚན་འཛིན། །ཐུགས་རྗེ་ཆེན་པོ་དགེ་
སློང་ཚུལ་བསྟན་པ། །བྱང་ཆུབ་སེམས་དཔའི་ཞབས་ལ་ཕྱག་འཚལ་ལོ། །གུས་
པས་བླ་མ་དམ་པ་ཉེར་བསྟེན་ཅིང་། །སྒྲུབ་ལ་བརྩོན་པས་དངོས་གྲུབ་མཆོག་
བརྙེས་ནས། །འགྲོ་ལ་བརྩེ་བས་གཞན་དོན་ལྷུར་མཛད་པ། །གྲུབ་ཐོབ་ཉི་ཕུག་པ་
ལ་ཕྱག་འཚལ་ལོ། །དད་དང་ཚུལ་ཁྲིམས་ཐོས་དང་གཏོང་བ་དང༌། །ངོ་ཚ་ཤེས་
དང༌ ཁྲེལ་ ཡོད་ ཤེས་ རབ་ སྟེ། །འཕགས་ པའི་ ནོར་ བདུན་ ལྡན་ པ་ འགྲོ་ བའི་
མགོན། །རྡོ་རྗེ་རྒྱལ་པོའི་ཞབས་ལ་ཕྱག་འཚལ་ལོ། །སྦྱིན་པས་བསྡུས་པ་འགྲོ་ལ་
- 410 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཕན་ཕྱིར་དུ། །སྙན་པར་སྨྲས་ནས་ཡིད་བཞིན་བསྒྲུབ་ནུས་པའི། །བདག་ཉིད་ཕར་
ཕྱིན་དྲུག་ལ་རྗེས་འཇུག་པ། །ཞང་སྟོང་དགྲ་འཇིགས་ཞབས་ལ་ཕྱག་འཚལ་ལོ། །
ཚད་མེད་ཐུགས་ རྗེའི་ཤུགས་ཀྱིས་རབ་བསྐུལ་ནས། །བྱང་ཆུབ་སེམས་མཆོག་
བསྒོམ་ཚེ་བླ་མ་དང་། །ཡི་དམ་གཉིས་སུ་མེད་པར་གཟིགས་གྱུར་པ། །རྩི་འདུལ་
ཆེན་པོའི་ཞབས་ལ་ཕྱག་འཚལ་ལོ། །མཐུན་པའི་ཡུལ་གནས་སྐྱེས་བུ་དམ་པ་
བསྟེན། །བདག་གིས་ལེགས་སྨོན་སྔོན་ཡང་བསོད་ནམས་ཀྱི། །འཁོར་ལོ་བཞི་
དང་ལྡན་པ་ཆོས་ཀྱི་རྗེ། །བདེ་བ་ཅན་པའི་ཞབས་ལ་ཕྱག་འཚལ་ལོ། །ཉེས་ལྟུང་
དྲི་མའི་སྐྱོན་གྱིས་མ་གོས་ཤིང་། །གཡེལ་བ་མེད་པར་དགེ་བའི་ཆོས་ལ་བརྩོན། །
རྒྱུན་ཆད་མེད་པར་འགྲོ་བའི་དོན་མཛད་པ། །བྱང་སེམས་ཆུ་བཟང་པ་ལ་ཕྱག་
འཚལ་ ལོ། །དགོས་ འདོད་ མ་ ལུས་ འབྱུང་ བའི་ རིན་ པོ་ ཆེ། །གནས་ ལུགས་ ཇི་
བཞིན་རྟོགས་ པའི་ ཤེས་ རབ་ཅན། །ཡོན་ཏན་འབུམ་ཕྲག་དཔག་ཏུ་མེད་ པའི་
གཏེར། །རིན་ཆེན་ཤེས་འབུམ་ཞབས་ལ་ཕྱག་འཚལ་ལོ། །ཀུན་མཁྱེན་ཐོགས་པ་
མེད་པའི་བློ་གྲོས་ཀྱི། །བརྩེ་ཆེན་འགྲོ་ལ་དགོངས་པ་བཟང་པོའི་དཔལ། །ཕུན་
ཚོགས་ཡོན་ཏན་ཀུན་གྱི་གཏེར་གྱུར་པའི། །སེམས་དཔའ་ཆེན་པོའི་ཞབས་ལ་
ཕྱག་འཚལ་ལོ། །བྱམས་པའི་རྣམ་སྤྲུལ་ཀུན་མཁྱེན་ཤེས་རབ་དཔལ། །རྒྱལ་བའི་
སྲས་པོ་ཚུལ་ཁྲིམས་མཚན་ཅན་དང་། །ཡོན་ཏན་རིན་ཆེན་མཛོད་འཛིན་བཤེས་
གཉེན་ཏེ། །འགྲོ་བའི་འདྲེན་པ་གསུམ་ལ་ཕྱག་འཚལ་ལོ། །ལུང་རྟོགས་སངས་
རྒྱས་བསྟན་པའི་རྒྱ་མཚོ་ཆེ། །སྐྱབས་མཆོག་བསམ་འཕེལ་ནོར་བུའི་དཔལ་གྱི་
ཕྱུག །བློ་ བཟང་ དོན་ གཉིས་ ལྷུན་ གྱིས་གྲུབ་ པའི་མཆོག །མཁས་གྲུབ་ཆེན་པོ་
གསུམ་ ལ་ ཕྱག་ འཚལ་ལོ། །དཔལ་ལྡན་མཁས་མཆོག་བྱེ་བའི་ཟུར་ཕུད་ལ། །
- 411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཁྱེན་རབ་མཚུངས་མེད་གོམས་པ་འགོད་མཁས་པ། །གཞུང་ལུགས་ཀུན་མཁྱེན་
སངས་རྒྱས་ཡེ་ཤེས་ཞེས། །མཚན་མཆོག་དོན་དང་ལྡན་ལ་ཕྱག་འཚལ་ལོ། །དགེ་
ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་པའི་ཁང་
བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་
མའི་ ཞབས་ ལ་ ཕྱག་ འཚལ་ ལོ། །དཀོན་མཆོག་ གསུམ་ གྱི་མཁྱེན་བརྩེ་ གཅིག་
བསྡུས་ནས། །རྒྱལ་བ་གཉིས་པའི་ལུང་རྟོགས་དམ་ཆོས་ཀྱི། །བཤད་སྒྲུབ་རྒྱལ་
མཚན་འཛིན་པའི་མཆོག་གྱུར་པ། །ཡོངས་འཛིན་དམ་པའི་ཞབས་ལ་ཕྱག་འཚལ་
ལོ། །བློ་ གྲོས་ ཡངས་ པའི་ སྐལ་ བཟང་ གདུལ་ བྱའི་ ཚོགས། །གཙུག་ན་ བསོད་
ནམས་ཡེ་ཤེས་འབྲས་བུ་ཡིས། །ལེགས་དུང་རླུང་གི་རྒྱལ་མཚན་ལྟར་བཀྲ་བ། །
དཔལ་ལྡན་བླ་མའི་ཞབས་ལ་ཕྱག་འཚལ་ལོ། །བློ་བཟང་ཐུགས་རྗེའི་ཡེ་ཤེས་
འོད་སྟོང་གིས། །གང་གི་བློ་གྲོས་པདྨོ་ཁ་ཕྱེ་ནས། །སྐལ་ལྡན་འཕྲིན་ལས་སྦྲང་
རྩིའི་དགའ་སྟོན་ཅན། །ཡོངས་འཛིན་དམ་ པའི་ ཞབས་ ལ་ ཕྱགས་འཚལ་ལོ། །
ཐུབ་པའི་དགོངས་དོན་ཟབ་དང་རྒྱ་ཆེའི་གཞུང༌། །བློ་གསལ་སྐལ་བཟང་གདུལ་
བྱར་ རྣམ་ ཀུན་ཏུ། །སྤེལ་ མཛད་ རྒྱལ་ བ་ དགྱེས་ པའི་ ལམ་ བཟང་ ལ། །འགོད་
མཁས་བཤེས་གཉེན་བཟང་པོར་ཕྱག་འཚལ་ལོ། །གང་བློ་སྙིང་ རྗེ་བཟང་པོའི་
གཞན་དབང་ གིས། །བསྐལ་བཟང་སྒྲོན་མེའི་སྣང་བ་ཅན་གྱི་དུས། །རྒྱ་མཚོའི་
གོས་ ཅན་ གཞིར་གནས་འགྲོ་བ་རྣམས། །འཁྲིད་བཟང་ བླ་ མ་མཆོག་ ལ་ ཕྱག་
འཚལ་ ལོ། །ངག་ གི་ དབང་ ཕྱུག་ རྗེ་ བཙུན་ ཙོང་ ཁ་ པའི། །མདོ་ སྔགས་ ལེགས་
བཤད་ཆོས་ ཀྱི་རྒྱ་མཚོ་ཆེ། །བྱམས་པས་འགྲོ་ལ་སྤེལ་བའི་སྙིང་སྟོབས་ཅན། །
བཀའ་དྲིན་མཚུངས་མེད་ཞབས་ལ་ཕྱག་འཚལ་ལོ། །བློ་བཟང་རྒྱལ་བའི་རིང་
- 412 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལུགས་པདྨོའི་ཚལ། །དཔལ་ལྡན་ཡེ་ཤེས་འོད་ཀྱིས་གསལ་མཛད་པའི། །རིས་
མེད་འགྲོ་བའི་འདྲེན་པ་ཀུན་གྱི་གཙོ། །རྗེ་བཙུན་བླ་མའི་ཞབས་ལ་ཕྱག་འཚལ་
ལོ། །གང་ལ་བདག་གིས་རིག་པ་བསླབས་པ་དང་། །མདོ་རྒྱུད་བསྟན་བཅོས་མན་
ངག་རྗེས་སུ་བསྟན། །བསླབ་པ་ནོད་དང་དབང་བསྐུར་བྱིན་རླབས་ཞུས། །དངོས་
ཀྱི་བླ་མ་རྣམས་ལ་ཕྱག་འཚལ་ལོ། །རབ་འབྱམས་གསུང་རབ་ཀུན་ལ་བལྟ་བའི་
མིག །སྐལ་བཟང་ཐར་པར་བགྲོད་པའི་འཇུག་ངོགས་མཆོག །བརྩེ་བས་བསྐྱེད་
པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་ཕྱག་
འཚལ་ ལོ། །ཐབས་ མཁས་ ཐུགས་ རྗེས་ཤཱཀྱའི་ རིགས་ འཁྲུངས་ཤིང་། །གཞན་
གྱིས་མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་བརྗིད་པའི་
སྐུ། །ཤཱཀྱའི་རྒྱལ་པོ་དེ་ལ་ ཕྱག་འཚལ་ལོ། །འཇིག་རྟེན་འདྲེན་པའི་གཙོ་བོ་ཚེ་
དཔག་མེད། །དུས་མིན་འཆི་བ་མ་ལུས་འཇོམས་པའི་དཔལ། །མགོད་མེད་སྡུག་
བསྔལ་གྱུར་པ་རྣམས་ཀྱི་སྐྱབས། །སངས་རྒྱས་ཚེ་དཔག་མེད་ལ་ཕྱག་འཚལ་ལོ། །
ཐུགས་རྗེ་ཀུན་ནས་སྙོམས་པའི་བཅོམ་ལྡན་འདས། །མཚན་ཙམ་ཐོས་པས་ངན་
འགྲོའི་ སྡུག་ བསྔལ་ སེལ། །དུག་ གསུམ་ ནད་ སེལ་ སངས་ རྒྱས་ སྨན་ གྱི་ བླ། །
བེ་ཌཱུརྱའི་ འོད་ ལ་ ཕྱག་ འཚལ་ ལོ། །ཆོས་སྐུ་ནམ་མཁའ་བཞིན་དུ་དབྱེར་མེད་
ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་
མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་ལ་ཕྱག་འཚལ་ལོ། །
མཐུན་པའི་སྨོན་ལམ་དགེ་ཚོགས་རྨད་བྱུང་ཞིང་། །སྤྱད་པ་སྤྱོད་ཚེ་ན་ཡང་མཆེད་
གྱུར་ ལ། །བསྐལ་ བཟང་ གཅིག་ ལ་ མཛད་ པ་ མཐར་ ཕྱིན་ པའི། །རྫོགས་ པའི་
སངས་རྒྱས་སྟོང་ལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་
- 413-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཁྱེན་ པ་ སྟོན་ པ་ པོ། །བསོད་ ནམས་ ཡོན་ ཏན་ རྒྱ་ མཚོའི་ ཞིང་། །དེ་ བཞིན་
གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བའི་རྒྱུ། །དགེ་བས་
ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་
ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་
གུས། །ཞིང་གི་དམ་ པ་ ཡོན་ཏན་ལྡན། །དགེ་འདུན་ལ་ཡང་ ཕྱག་ འཚལ་ལོ། །
གཞོན་ནུའི་ ཆ་ལུགས་འཆང་བ་པོ། །ཤེས་རབ་སྒྲོན་མེ་རབ་ཏུ་བརྒྱན། །འཇིག་
རྟེན་གསུམ་གྱི་མུན་སེལ་བའི། །འཇམ་པའི་དབྱངས་ལ་ཕྱག་འཚལ་ལོ། །སངས་
རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་བསགས་པ། །སྤྱན་རས་
གཟིགས་ཞེས་མཚན་གསོལ་བའི། །རྟག་པར་བརྩེ་ལ་ཕྱག་འཚལ་ལོ། །སྟོབས་པོ་
ཆེ་ལ་དྲགས་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་པོ་དག་
འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །དུས་གསུམ་བདེ་བར་གཤེགས་
པ་ཆོས་ཀྱི་སྐུ། །འགྲོ་དྲུག་སེམས་ཅན་རྣམས་ལ་སྤྱན་རས་གཟིགས། །ནམ་མཁའ་
ལྟ་བུར་ཁྱབ་པའི་བཅུ་གཅིག་ཞལ། །གཟི་བརྗིད་འོད་དཔག་མེད་ལ་ཕྱག་འཚལ་
ལོ། །ཕྱག་སྟོང་འཁོར་ལོས་སྒྱུར་བའི་རྒྱལ་པོ་སྟོང་། །སྤྱན་སྟོང་བསྐལ་པ་བཟང་
པོའི་སངས་རྒྱས་སྟོང་། །གང་ལ་གང་འདུལ་དེ་ལ་དེར་བསྟོན་པའི། །བཙུན་པ་
སྤྱན་རས་ གཟིགས་ལ་ ཕྱག་ འཚལ་ལོ། །སྐྱོན་གྱིས་མ་གོས་སྐུ་མདོག་དཀར། །
རྫོགས་ སངས་ རྒྱས་ ཀྱིས་ དབུ་ ལ་ བརྒྱན། །ཐུགས་ རྗེའི་ སྤྱན་ གྱིས་ འགྲོ་ ལ་
གཟིགས། །སྤྱན་རས་གཟིགས་ལ་ཕྱག་འཚལ་ལོ། །སངས་རྒྱས་ཀུན་གྱིས་རབ་ཏུ་
བསྔགས། །ཡོན་ཏན་དམ་པ་ཀུན་བསགས་པ། །སྤྱན་རས་གཟིགས་ཞེས་མཚན་
གསོལ་བའི། །རྟག་པར་བརྩེ་ལ་ཕྱག་འཚལ་ལོ། །ཡེ་ཤེས་བླ་མ་འོད་ཀྱི་ཏོག །དེ་
- 414 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཞིན་སྨོན་ལམ་བློ་གྲོས་དང་། །དབང་པོ་ཞི་བ་འཇམ་དབྱངས་ལ། །བདག་ནི་
གུས་པས་ཕྱག་འཚལ་ལོ། །འཇམ་དཔལ་ཕྱག་ན་རྡོ་རྗེ་སྤྱན་རས་གཟིགས། །ས་
ཡི་ སྙིང་ པོ་ སྒྲིབ་ པ་ རྣམ་ པར་ སེལ། །ནམ་ མཁའི་ སྙིང་ པོ་ བྱམས་ པ་ ཀུན་ཏུ་
བཟང་། །ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ། །ལྷ་དང་ལྷ་མིན་ཅོད་པཎ་
གྱིས། །ཞབས་ ཀྱི་པདྨོ་ལ་བཏུད་ནས། །ཕོངས་ པ་ ཀུན་ལས་སྒྲོལ་མཛད་མ། །
སྒྲོལ་མ་ཡུམ་ལ་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་
ཀུན་གྱི་གྲངས་སྙེད་ཀྱིས། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་
ཕྱག་འཚལ་ལོ། །ཞེས་རྩ་རྒྱུད་ཀྱི་བླ་མ། ཡི་དམ་སངས་རྒྱས་བྱང་སེམས་རྣམས་
ལ་ཕྱག་བཙལ། དེ་ལྟར་བླ་མ་རྣམས་ལ་ཕྱག་འཚལ་བ་ནི། དགེ་སློང་མ་དཔལ་
མོའི་སྒྲུབ་ཐབས་ནས་འབྱུང་བ་ལྟར། རྒྱལ་བའི་སྲས་པོ་ཐོགས་མེད་བཟང་ པོ་
དཔལ་གྱིས་ཕྱག་བཞེས་སུ་མཛད་པ་སྒྲུབ་ཐབས་འདིར་བཀོད་པ་ཡིན་པས་ཤིན་
ཏུ་གལ་ཆེ་ལ། དེ་ཡང་རིན་ཆེན་ཤེར་འབུམ་ཡན་གྱི་ཕྱག་འཚལ་ཚིགས་བཅད་
རྣམས་ནི། རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་གསུང་ཡིན་ལ། དེ་
ནས་དགེ་ལེགས་ཡོན་ཏན་མའི་བར་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་
གྱིས་གསུངས་སོ། །དཀོན་མཆོག་གསུམ་དང་ རིགས་གསུམ་མགོན་པོ་ལ་ཕྱག་
འཚལ་བ་ནི། ལེགས་གྲུབ་ཀྱི་རྒྱུད་ལས་གསུངས་ཏེ། རྒྱུད་དེ་ཉིད་ལས། བློ་ཡི་
གུས་པ་རབ་བསྐྱེད་དེ། །བཅོམ་ལྡན་དེ་བཞིན་གཤེགས་ལ་བསྟོད། །དེ་ནས་ཆོས་
དང་ དགེ་འདུན་ལ། །དེ་ ནས་ འཇམ་ དཔལ་ གཞོན་ནུ་ལ། །དེ་ ནས་ སྤྱན་ རས་
གཟིགས་དབང་ཕྱུག །དེ་ནས་རིག་པའི་རྒྱལ་པོ་ཆེ། །རྡོ་རྗེ་འཆང་བར་བསྟོད་པར་
བྱ། །ཞེས་གསུངས་ཤིང་། མགོན་པོ་ཐུགས་རྗེ་ཆེ་ལྡན་པ། །ཞེས་སོགས་དཀོན་
- 415-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༢༽
མཆོག་གསུམ་དང་། རིགས་གསུམ་གྱི་བདག་པོ་ལ་ ཕྱག་འཚལ་བའི་ཚིག་འདི་
དག་ཀྱང་རྒྱུད་དེ་ཉིད་ལས་འབྱུང་ཞིང་། བྱང་ཆུབ་སེམས་དཔའ་མཐུ་ཆེན་གཞན་
ལའང་ཕྱག་འཚལ་བ་རྒྱུད་དེ་ཉིད་ལས་གསུངས་ཤིང་། རྒྱུད་དེ་ལས་གསུངས་པ་
ལྟར་སྒྲུབ་ཐབས་འདིར་ཉེ་བའི་སྲས་བརྒྱད་དང་ཡེ་ཤེས་བླ་མ་སོགས་ལ་ཕྱག་
འཚལ་མཛད་པ་ཡིན་ནོ། །ཡེ་ཤེས་བླ་མ་སོགས་འདི་དག་གི་མཚན་ལན་རེ་བརྗོད་
པས་ཀྱང་བསྐལ་པ་མང་པོའི་སྡིག་སྒྲིབ་འདག་པ་སོགས་ཕན་ཡོན་མཐའ་ཡས་
པར་བསླབ་བཏུས་ལས་གསུངས་སོ། །ཕྱག་སྟོང་འཁོར་ལོས་བསྒྱུར་བའི་ཞེས་
སོགས་ཐུགས་རྗེ་ཆེན་པོའི་གསོལ་འདེབས་འདི་རྣམས་ནི། ཐུགས་རྗེ་ཆེན་པོའི་
རྒྱུད་ཉིད་ལས་ཚིག་ཅུང་ཟད་མི་འདྲ་བ་མ་གཏོགས་ཕལ་ཆེར་འབྱུང་ཞིང་། ཆོས་
ཀྱི་རྒྱལ་པོ་སྲོང་བཙན་སྒམ་པོས་ཚིག་རིས་འདི་བཞིན་དུ་མཛད་དེ། བོད་ཁམས་
ཀྱི་གདུལ་བྱ་རྣམས་ཀྱིས་ཆོས་རྒྱལ་སྲོང་བཙན་སྒམ་པོའི་གསུང་འདིའི་སྒོ་ནས་
ཐུགས་རྗེ་ཆེན་པོ་ལ་གསོལ་འདེབས་བྱས་ན་བྱིན་རླབས་ཤིན་ཏུ་མྱུར་བར་རྒྱལ་པོ་
བཀའ་འབུམ་ལས་གསུངས་སོ། །དེ་ལྟར་ཕྱག་འཚལ་གཞན་མ་རྣམས་ལ་རྒྱས་
བསྡུས་བྱ་ རུང་གིས། དཀོན་མཆོག་ གསུམ་དང་ རིགས་གསུམ་གྱི་བདག་པོ་ལ་
ཕྱག་འཚལ་བ་ནི་བྱ་བའི་རྒྱུད་རྣམས་ནས་ནན་ཏན་དུ་གསུངས་པས་མ་ཆད་པར་
དགོས་སོ། །དེ་ནས། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་
གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །
ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་
དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་
རབ་བཏུད་པ་ཡིས། །རྒྱལ་བ་ཀུན་ལས་རབ་ཏུ་ཕྱག་འཚལ་ལོ། །རྡུལ་གཅིག་སྟེང་
- 416 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ན་ རྡུལ་ སྙེད་ སངས་ རྒྱས་རྣམས། །སངས་ རྒྱས་ སྲས་ ཀྱི་དབུས་ན་བཞུགས་ པ་
དག །དེ་ལྟར་ཆོས་ཀྱི་དབྱིངས་རྣམས་མ་ལུས་པར། །ཐམས་ཅད་རྒྱལ་བ་དག་
གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ ཀྱི་
ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །
བདེ་བར་གཤེགས་པ་ཐམས་ཅད་བདག་གིས་བསྟོད། །མེ་ཏོག་དམ་པ་ཕྲེང་བ་
དམ་ པ་ དང༌། །སིལ་ སྙན་རྣམས་ དང་ བྱུག་ པ་ གདུགས་མཆོག་དང༌། །མར་མེ་
མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །
ན་བཟའ་དམ་པ་རྣམས་དང་དྲི་མཆོག་དང༌། །ཕྱེ་མའི་ཕུར་མ་རི་རབ་མཉམ་པ་
དང༌། །བཀོད་པའི་ཁྱད་པར་འཕགས་པ་མཆོག་ཀུན་གིས། །རྒྱལ་བ་དེ་དག་ལ་ནི་
མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་
ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་
ལ་ཕྱག་འཚལ་མཆོད་པར་བགྱི། །ཞེས་བརྗོད་ཅིང་། སོ་སོའི་དམིགས་པ་ཡིད་ལ་
བྱེད། དེ་ནས། རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ ཁམས་ རྒྱ་
མཚོའི་མཆོད་ཡོན་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་
ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་
ཀེ་ཤྭ་རཱ་ས་པ་རི་ཝཱ་ར་ཨབྷཾ་པྲ་ཏིཙྪ་ཧཱུྃ་སྭཱཧཱ། རྒྱལ་བ་རྒྱ་མཚོའི་མཆོད་རྫས་ལས་
གྲུབ་པའི། །ཞིང་ཁམས་རྒྱ་མཚོའི་ཞབས་བསིལ་རྒྱ་མཚོའི་ཚོགས། །ཡོན་ཏན་རྒྱ་
མཚོའི་རྒྱལ་བ་སྲས་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །
ཨོཾ་སརྦ༴ པཱ་ཏྱཾ་པྲ་ཏཱིཙྪ་ཧཱུྃ་སྭཱཧཱ། རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །
ཞིང་ཁམས་རྒྱ་མཚོའི་མེ་ཏོག་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་
- 417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་
པུལླེ་པྲ་ཏཱིཙྪ་སྭཱཧཱ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་
མཚོའི་བདུག་སྤོས་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་
ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་དྷཱ་པེ་པྲ་
ཏིཙྪ ཧཱུྃ སྭཱཧཱ། རྒྱལ་ བ་ རྒྱ་ མཚོའི་ མཆོད་ རྫས་ ལས་ གྲུབ་ པའི། །ཞིང་ ཁམས་ རྒྱ་
མཚོའི་སྣང་གསལ་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་
ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱ་ལོ་ཀེ་
པྲ་ཏཱིཙྪ་ཧཱུྃ་སྭཱཧཱ། རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་
མཚོའི་དྲི་ཆབ་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། །
དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་གནྡྷེ་པྲ་ཏཱིཙྪ་ཧཱུྃ་
སྭཱཧཱ། རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་ཞལ་
ཟས་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། །དད་པ་རྒྱ་
མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ནེ་ཝི་ཏྱ་པྲ་ཏིཙྪ་ཧཱུྃ་སྭཱཧཱ།
རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་སིལ་སྙན་རྒྱ་
མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། །དད་པ་རྒྱ་མཚོས་
འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ཤལྟ་པྲ་ཏིཙྪ་ཧཱུྃ་སྭཱཧཱ། རང་བཞིན་
སྟོང་པ་ཉིད་ལས་བྱུང་། །གཟུགས་ཀྱི་ལྷ་མོ་མེ་ལོང་འཛིན། །བླ་མ་ལྷ་ཡི་སྤྱན་ལ་
འབུལ། །འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་
ས་པ་རི་ཝཱ་ར་རཱུ་པ་པྲ་ཏཱིཙྪ་ཧཱུྃ་སྭཱཧཱ། རང་གཞིན་སྟོང་པ་ཉིད་ལས་བྱུང་། །སྒྲ་ཡི་ལྷ་
མོ་ པི་ཝཾ་ འཛིན། །བླ་ མ་ ལྷ་ ཡི་ སྙན་ ལ་ འབུལ། །འགྲོ་ བའི་ དོན་ དུ་ བཞེས་ སུ་
- 418-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གསོལ། །ཨོཾ་སརྦ་ཏ་ཐཱ་ག་ཏཱ་ཤལྟ་ པྲ་ཏིཙྪ་ཧཱུྃ་སྭཱཧཱ། རང་བཞིན་སྟོང་པ་ཉིད་ལས་
བྱུང༌། །དྲི་ཡི་ལྷ་མོ་དུང་ཆོས་འཛིན། །བླ་མ་ལྷ་ཡི་ཤངས་ལ་འབུལ། །འགྲོ་བའི་
དོན་དུ་བཞེས་སུ་གསོལ། ཨོཾ་སརྦ་ཏ་ཐཱ་ག་ཏཱ་གནྡྷེ་པྲ་ཏཱིཙྪ་ཧཱུྃ་སྭཱཧཱ། རང་བཞིན་
སྟོང་པ་ཉིད་ལས་བྱུང་། །རོ་ཡི་ལྷ་མོ་ཞལ་ཟས་འཛིན། །བླ་མ་ལྷ་ཡི་ལྗགས་ལ་
འབུལ། །འགྲོ་བའི་དོན་དུ་གཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ར་ས་པྲ་ཏིཙྪ་ཧཱུྃ་
སྭཱཧཱ། རང་བཞིན་སྟོང་པ་ཉིད་ལས་བྱུང་། །རེག་བྱའི་ལྷ་མོ་དར་ཟབ་འཛིན། །བླ་
མ་ལྷ་ཡི་སྐུ་ལ་འབུལ། །འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་
སྤརྨ་པྲ་ཏཱིཙྪ་ཧཱུྃ་སྭཱ་ཧཱ། ཞེས་ཉེར་སྤྱོད་རོལ་མོ་འདོད་ཡོན་དང་བཅས་པ་འབུལ།
ཉེར་སྤྱོད་འབུལ་ཚུལ་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་འབྱུང་བ་ལྟར་
བྱེད་ན། གཙང་ཞིང་གཙང་མ་ལས་བྱུང་བའི། །ལྷ་ རྫས་བཟང་པོའི་མཆོད་ཡོན་
འདི། །བདག་ནི་དད་པས་འབུལ་ལགས་ཀྱིས། །བཞེས་ནས་བདག་ལ་དགྱེས་
པར་མཛོད། །གཙང་ཞིང་གཙང་མ་ལས་བྱུང་བའི། །ལྷ་རྫས་བཟང་པོའི་ཞབས་
བསིལ་འདི། །བདག་ནི་དད་པས་འབུལ་ལགས་ ཀྱིས། །བཞེས་ནས་བདག་ལ་
དགྱེས་པར་མཛོད། །གཙང་ཞིང་གཙང་མར་སྐྱེས་པ་ཡི། །ལྷ་རྫས་བཟང་པོའི་མེ་
ཏོག་ འདི། །བདག་ ནི་ དད་ པས་ འབུལ་ ལགས་ ཀྱིས། །བཞེས་ ནས་ བདག་ ལ་
དགྱེས་པར་མཛོད། །ནགས་ཚལ་བཅུད་ནི་ཡིད་དུ་འོང་། །དྲི་ཡིས་སྦྱར་བ་ལྷ་ཡི་
རྫས། །བདག་ནི་དད་པས་འབུལ་ལགས་ ཀྱིས། །བཞེས་ནས་བདག་ལ་དགྱེས་
པར་མཛོད། །གནོད་རྣམས་འཇོམས་ཤིང་བཀྲ་ཤིས་པ། །དགེ་ཞིང་མུན་པ་རྣམ་
སེལ་འདི། །བདག་ནི་དད་པས་འབུལ་ལགས་ཀྱིས། །མར་མེ་འདི་དག་བཞེས་སུ་
གསོལ། །གཙང་ཞིང་གཙང་མ་ལས་བྱུང་བ། །ལྷ་རྫས་བཟང་པོའི་དྲི་འདི་དག །
- 419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བདག་ ནི་ དད་ པས་ འབུལ་ལགས་ ཀྱིས། །བཞེས་ནས་ བདག་ ལ་ དགྱེས་ པར་
མཛོད། །སྨན་རྣམས་བཅུད་ནི་ཡིད་དུ་འོང་། །སྔགས་ཀྱི་ཞལ་ཟས་བཤོས་འདི་
དག །བདག་ནི་དད་ པས་ འབུལ་ལགས་ཀྱིས། །བཞེས་ནས་བདག་ ལ་ དགྱེས་
པར་མཛོད། །རོལ་མོའི་ཚིགས་བཅད་སྔགས་རིམ་ལས་གསལ་བར་མ་གསུངས་
པས་ཅི་རིགས་འབུལ། དེ་ནི། སྣ་ཚོགས་གདངས་ལྡན་སྙན་པའི་སྒྲ། །ལྷ་ཡི་སིལ་
སྙན་ མཆོག་ འདི་ དག །བདག་ནི་དད་ པས་ འབུལ་ ལགས་ ཀྱིས། །བཞེས་ནས་
བདག་ལ་དགྱེས་པར་མཛོད། །ཅེས་ཉེར་སྤྱོད་སོ་སོར་སྔགས་ཕྱག་རྒྱ་དང་བཅས་
འབུལ་ལོ། །མཆོད་པ་འབུལ་བའི་ཚེ་རང་གི་སྙིང་ག་ནས་མཆོད་ལྷ་སྤྲོས་ནས་
འབུལ་བར་གསུངས་པས། མཆོད་པའི་ལྷ་མོ་སྐབས་གང་ཡིན་གྱི་མཆོད་རྫས་
ཐོགས་པ་ནམ་མཁའི་ཁམས་གང་བ་སྤྲོས་ནས་མཆོད་ཡུལ་རྣམས་ལ་མཆོད་ཅིང་།
དེ་ཡང་མཆོད་ཡོན་ནི་དབུའམ། ཕྱག་གམ། མདུན་ཅི་རིགས་སུ་འབུལ་བ་ཡིན་ལ།
ཞབས་བསིལ་ནི་ཞབས་ལ་འབུལ། མེ་ཏོག་ནི་ལོངས་སྐུ་དང་སེམས་དཔའི་ཆ་
བྱད་ཅན་རྣམས་ཀྱི་དབུ་ལ་སོགས་པར་རྒྱན་གྱི་ཚུལ་དུ་འབུལ། སྤྲུལ་སྐུའི་ཆ་བྱད་
ཅན་རྣམས་ ལ་ ཕྱག་ཏུ་འབུལ་བ་དང༌། མདོ་སྡེ་ཕལ་པོ་ཆེ་ནས་འབྱུང་བ་ལྟར་
མཆོད་ཡུལ་རྣམས་ཀྱི་སྟེང་གི་ནམ་མཁར་མེ་ཏོག་གི་བླ་བྲེ་ལ་སོགས་པར་གྱུར་
པའི་མོས་པ་བྱེད། བདུག་སྤོས་ནི་ཤངས་ལ་འབུལ། མར་མེ་མདུན་དུ་འབུལ། དྲི་
ཆབ་ཐུགས་ཁར་འབུལ། ཞལ་ཟས་ནི་ཞལ་དུ་འབུལ། རོལ་མོའི་སྒྲ་ནི་སྙན་དུ་
ཕུལ་བས་ཚོགས་ཞིང་རྣམས་ཐུགས་ཟག་མེད་ཀྱི་བདེ་བས་མཉེས་པར་བསམ་
མོ། །སྔགས་བརྗོད་པའི་ཚེ་ཕྱག་རྒྱ་ཇི་ལྟར་བྱ་བ་ནི་རྒྱུད་སྡེ་སོ་སོའི་ལུགས་མ་
འདྲེས་པར་བྱ་བའི་རྒྱུད་ནས་ཇི་ལྟར་འབྱུང་བ་ལྟར་བྱ་དགོས་པས། དེ་ནི་རྡོ་རྗེ་
- 420 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འཆང་ཆེན་པོའི་ལམ་གྱི་རིམ་པར་ཞིབ་ཏུ་གསུངས་པ་ལྟར་ཕྱག་ལེན་མཐོང་བ་
བརྒྱུད་པ་ལས་ཤེས་པར་བྱའོ། །དེ་ལྟར་མཆོད་པ་ཕུལ་ནས། མཎྜལ་རྒྱས་བསྡུས་
སྐབས་ དང་སྦྱར་ནས་འབུལ། དེ་ནས་ ལྟུང་བཤགས་ སོགས་བཤགས་པ་རྒྱས་
བསྡུས་སྐབས་དང་སྦྱར་ནས་བྱ་ཞིང་བཤགས་པ་བྱེད་པའི་ཚེ་རང་དང་མཐའ་སྐོར་
གྱི་སེམས་ཅན་ཐམས་ཅད་ཀྱིས་ཐོག་མེད་ནས་ད་ལྟ་ཕན་ཆོད་དུ་བསགས་པའི་
སྡིག་ལྟུང་ཐམས་ཅད་ལ་ཁོང་པར་དུག་སོང་བ་ལྟ་བུའི་འགྱོད་སེམས་དྲག་པོ་དང་
ཕྱིན་ཆད་སྲོག་ལ་བབ་ཀྱང་མི་བྱེད་པའི་སྡོམ་སེམས་དྲག་པོའི་སྒོ་ནས་བཤགས།
དེ་ལྟར་བཤགས་སྡོམ་ལ་འབད་པ་གནད་ཆེ་སྟེ། བཤེས་སྤྲིངས་ལས། གང་ཞིག་
སྔོན་ཆད་བག་མེད་གྱུར་པ་ལས། །ཕྱི་ནས་བག་དང་ལྡན་པར་གྱུར་དེ་ཡང་། །ཟླ་
བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་
བཞིན། །ཞེས་གསུངས་བ་ལྟར། ཉེས་པ་སྔ་མ་ལ་འགྱོད་པ་དང་
། ཕྱིན་ཆད་མི་
བྱེད་པའི་སྡོམ་སེམས་ཡོད་ན་ནི་སྡིག་ལྟུང་ཆེན་པོ་ཡང་སྦྱོང་བ་ལ་ཚེགས་མེད་ཅིང་།
སེམས་དེ་གཉིས་མེད་པར་ནི་བཤགས་པའི་ཚིག་ཇི་ཙམ་བརྗོད་ཀྱང་ཆོས་ཀྱི་ཚིག་
བརྗོད་པའི་ཕན་ཡོན་ཙམ་འབྱུང་མོད། སྡིག་ལྟུང་གང་ཡིན་སྦྱོང་བར་མི་ནུས་སོ། །
བཤགས་པའི་ཚིག་རྡོ་རྗེ་འཆང་ཆེན་པོའི་ལམ་གྱི་རིམ་པར་འབྱུང་བ་ནི། འཇིག་
རྟེན་དག་གི་ཕྱོགས་ཀུན་ན། །དེ་བཞིན་གཤེགས་པ་གང་བཞུགས་དང་། །དགྲ་
བཅོམ་བྱང་ཆུབ་ སེམས་ དཔའ་ དག །དེ་དག་བདག་ལ་དགོས་ སུ་གསོལ། །ཚེ་
རབས་ གང་ ཡང་ རུང་བ་ན། །བདག་གིས་སྡིག་པ་ཅི་བགྱིས་དང༌། །སྔོན་གྱི་ཚེ་
རབས་གཞན་དག་དང༌། །ཚེ་རབས་འདི་དང་འཁོར་བ་ན། །འདོད་ཆགས་དབང་
དུ་བླུན་པ་དང༌། ཁྲོ་བ་དག་གིས་འཁྲུགས་གྱུར་ཏེ། །སངས་རྒྱས་ཆོས་དང་དགེ་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འདུན་ནམ། །བླ་མ་དག་དང་ ཕ་མ་དང་། །དགྲ་བཅོམ་བྱང་ཆུབ་སེམས་དཔའ་
དང་། །སྦྱིན་ གནས་ གང་ ཡང་ རུང་ བ་ དང༌། །དེ་ ལས་ གཞན་ པའི་ སེམས་ ཅན་
དག །ཡོན་ཏན་ལྡན་དང་མི་ལྡན་ལ། །སྡིག་པའི་ལས་རྣམས་གང་བགྱིས་དང༌། །
གང་ཡང་བགྱིད་དུ་སྩལ་བ་དང་། །གང་ཡང་ཅུང་ཟད་ཡི་རང་བ། །བག་མེད་པས་
ནི་ ཕྲ་མོ་ཡང་། །ལུས་ངག་ཡིད་ཀྱིས་བགྱིས་པ་རྣམས། །དེ་དག་མ་ལུས་ བློས་
བསྡུས་ནས། །རྫོགས་པའི་སངས་རྒྱས་སྲས་བཅས་ལ། །བདག་གིས་ད་ནི་མངོན་
སུམ་བཞིན། །རབ་ཏུ་གུས་པས་ཕྱག་འཚལ་ཏེ། །སྐྱོ་བའི་ཡིད་དུ་གྱུར་བ་ཡིས། །
ཐལ་མོ་སྦྱར་ཏེ་ནོངས་པ་རྣམས། །ཡང་དང་ཡང་དུ་སོ་སོར་བཤགས། །བདག་གི་
སྡིག་པ་བགྱིས་པ་རྣམས། །རྫོགས་སངས་རྒྱས་ཀྱིས་མཁྱེན་པ་བཞིན། །དེ་ལྟར་
བདག་གིས་སོ་སོར་བཤགས། །སླན་ཆད་དེ་ལྟར་ཡོང་མི་བགྱིད། །སྲོག་ཆགས་
སྡུག་བསྔལ་ཞི་བྱའི་ཕྱིར། །བདག་ཉིད་ཇི་ སྲིད་འཚོ་བར་དུ། །སངས་རྒྱས་ཆོས་
དང་དགེ་འདུན་ལ། །གུས་པ་ཡང་དག་སྐྱབས་སུ་འཆི། །ཞེས་པ་འདི་དག་བྱིན་
རླབས་ཤིན་ཏུ་ཆེ་བས་བཏོན་ན་ལེགས་སོ། །མདོར་ན། འདོད་ཆགས་ཞེ་སྡང་གཏི་
མུག་ དབང་ གིས་ནི། །ལུས་དང་ ངག་ དང་ དེ་བཞིན་ ཡིད་ ཀྱིས་ ཀྱང་། །སྡིག་ པ་
བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་ སོ་ སོར་
བཤགས། །ཞེས་ བརྗོད་ དེ་ བཤགས་ པ་ བྱའོ། །དེ་ ནས། ཕྱོགས་ བཅུའི་ རྒྱལ་ བ་
ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང༌། །འགྲོ་
བ་རྣམས་ཀྱི་བསོད་ནམས་གང་ལ་ཡང་། །དེ་ དག་ཀུན་གྱི་ རྗེས་སུ་བདག་ཡི་
རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་དག །བྱང་ཆུབ་རིམ་པར་
སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །
- 422 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འཁོར་ལོ་བླ་ན་མེད་པར་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་
དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་རྙེད་
བཞུགས་ པ་ ཡང་། །བདག་ གིས་ ཐལ་ མོ་ རབ་ སྦྱར་ གསོལ་ བར་ བགྱི། །ཕྱག་
འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་
བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་
བྱང་ཆུབ་ཕྱིར་བསྔོའོ། །ཞེས་ཡན་ལག་བདུན་པ་འབུལ། རྡོ་ རྗེ་ འཆང་ཆེན་པོའི་
ལམ་གྱི་རིམ་པ་ལས་ནི། ཆོས་ཀྱི་ལོངས་སྤྱོད་སྣ་ཚོགས་ལ། །མཉམ་པར་བཞག་
ནས་ཡི་རང་ངོ༌། །མི་རྟོག་བློ་གྲོས་བསྐྱེད་པའི་ཕྱིར། །ཆོས་ཀྱི་འཁོར་ལོ་བསྐོར་བ་
དང༌། །གདུལ་བྱ་ཇི་སྲིད་ཚིམ་བར་དུ། །མྱ་ངན་མི་འདའ་གསོལ་བ་འདེབས། །
སྔོན་གྱི་རྒྱལ་བའི་སྲས་རྣམས་ཀྱིས། །སྨོན་ལམ་ཇི་ལྟར་མཛད་པ་བཞིན། །བདག་
ཀྱང་དགེ་བའི་སེམས་ཀྱིས་སུ། །དེ་བཞིན་དུ་ནི་སྨོན་ལམ་འདེབས། །སེམས་ཅན་
ཐམས་ཅད་བདེ་བ་དང་། །ཞི་ཞིང་ནད་ཀྱང་མེད་པར་ཤོག །བདག་ནི་བྱ་བ་ཀུན་
ནུས་ཤིང༌། །ཡོན་ཏན་དང་ཡང་ལྡན་པར་ཤོག །ནོར་ལྡན་གཏོང་ཕོད་ཤེས་རབ་
ཅན། །བཟོད་ལྡན་དགེ་ལ་དད་པ་དང༌། །སེམས་ཅན་ཚེ་རབས་ཐམས་ཅད་དུ། །
སྐྱེ་བ་དྲན་ཞིང་བརྩེར་ལྡན་ཤོག །ཅེས་དེ་དག་གི་དོན་ལ་ཡིད་རྩེ་གཅིག་ཏུ་བྱས་
ཤིང་བརྗོད་པར་བྱའོ། །ཞེས་གསུངས་པས། ཚིག་དེ་དག་ཀྱང་བྱིན་རླབས་ཆེ་བས་
བརྗོད་ན་ལེགས་སོ། །
བཞི་པ་ཚད་མེད་བཞི་བསྒོམ་པ་ནི། བདེ་བས་ཕོངས་ཤིང་སྡུག་བསྔལ་
གྱིས་ཉམ་ཐག་པའི་སྐྱེ་དགུ་རྣམས་ལ་དམིགས་ནས། སེམས་ཅན་ཐམས་ཅད་བདེ་
བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་བསྔལ་
- 423 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་སྡུག་
བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །སེམས་ཅན་ཐམས་ཅད་ཉེ་
རིང་ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་སེམས་གནས་པར་
གྱུར་ཅིང་། ཅེས་དལ་བུས་བརྗོད་ཅིང་། ཚད་མེད་བཞིའི་དམིགས་རྣམ་ཡིད་ལ་
བྱའོ། །མདོར་བསྡུ་ན་དེ་ཙམ་དང་། རྒྱས་པར་ན། སེམས་ཅན་ཁམས་ནི་མཐའ་
ཡས་ པའི། །སྡུག་བསྔལ་ཉེ་བར་ཞི་བ་དང་། །ངན་འགྲོ་རྣམས་ལས་བསྒྲལ་བ་
དང༌། །ཉོན་མོངས་རྣམས་ལས་དགྲོལ་བའི་ཕྱིར། །སྲིད་པ་མི་བདེ་དོག་པ་ན། །
སྡུག་བསྔལ་སྣ་ཚོགས་ཅི་མཆིས་པ། །དེ་ལས་ཡོངས་སུ་བསྐྱབ་པའི་ཕྱིར། །བདག་
ནི་བྱང་ཆུབ་སེམས་བསྐྱེད་དོ། །སེམས་ཅན་ཕོངས་པ་ཐམས་ཅད་ཀྱི། །སྐྱབས་སུ་
བདག་ ཉིད་རྟག་ཏུ་ཤོག །བདག་ནི་ མགོན་མེད་རྣམས་ཀྱི་མགོན། །རྟེན་མེད་
རྣམས་ ཀྱི་སྐྱབས་འགྱུར་ཞིང་། །སྡུག་བསྔལ་བདེ་བར་བྱེད་པ་དང༌། །བདག་ནི་
སེམས་ཅན་ཐམས་ཅད་ཀྱི། །ཉོན་མོངས་ཞི་བར་བྱེད་པར་ཤོག །དགེ་བའི་ལས་
རྣམས་གང་དང་གང་། །འདི་དང་གཞན་དུ་བསགས་པ་རྣམས། །བསོད་ནམས་ཡེ་
ཤེས་ཞེས་བྱ་བའི། །ཚོགས་ནི་རྣམ་པ་གཉིས་སུ་ཤོག །ཕ་རོལ་ཕྱིན་པ་དྲུག་སྒོ་
ནས། །བདག་གིས་བརྩོན་འགྲུས་གང་བརྩམས་པ། །དེ་ཡང་སེམས་ཅན་མ་ལུས་
པའི། །ཐམས་ཅད་ལ་ནི་ཕན་པར་ཤོག །ཚེ་ཡི་མཐའ་ཀླས་བྱེད་པ་ཡང་། །གང་
ཡང་ཅུང་ཟད་བྱེད་འགྱུར་བ། །མདོར་ན་སེམས་ཅན་ཐམས་ཅད་ཀྱི། །ཉོན་མོངས་
ཐམས་ཅད་ཞི་བ་དང༌། །གྲོལ་བར་བྱ་བའི་ཕྱིར་འབད་ཅིང་
། །བྱང་ཆུབ་བར་དུ་
བདག་བརྩོན་ནོ། །ཞེས་བརྗོད་ཅིང་། སེམས་ཅན་ཐམས་ཅད་འཁོར་བའི་སྡུག་
བསྔལ་ལས་སྒྲོལ་བའི་ཕྱིར་དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་
- 424 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ནས་ཀྱང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་རྒྱུད་དང་འདྲེས་ངེས་ཤིག་ཡུན་
མི་ཐུང་ཙམ་སྒོམ་མོ། །དེ་ནས་ཚོགས་ཞིང་རྣམས་རང་གནས་སུ་གཤེགས་པར་
གྱུར། ཞེས་བརྗོད་ཅིང་གཤེགས་གསོལ་བྱའོ། ། །
གཉིས་པ་དངོས་གཞི་ལ་གཉིས། བདག་བསྐྱེད་བསྒོམ་པ་དང༌། མདུན་
བསྐྱེད་བསྒོམ་པའི་ཚུལ་ལོ། །དང་པོ་ནི་ལུས་དྲང་པོ་བསྲངས། སེམས་ཅན་རྣམས་
སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་བསྐྱེད་ནས། དེ་རྣམས་སྡུག་
བསྔལ་ལས་བསྒྲལ་བའི་ཕྱིར་དུ་མྱུར་དུ་སངས་རྒྱས་ཀྱི་གོ་འཕང་ཐོབ་པར་བྱ།
དེའི་ཕྱིར་དུ་ཐུགས་རྗེ་ཆེན་པོའི་རྣལ་འབྱོར་ལ་འཇུག་སྙམ་དུ་བྱང་ཆུབ་ཀྱི་སེམས་
གསལ་བཏབ་ནས། རང་ཉིད་ལྷར་བསྐྱེད་པ་ལ་ལྷ་དྲུག་གི་བསྒོམ་ལུགས་ཤེས་
དགོས་པས། དེ་ནི་རྣམ་འཇོམས་ཀྱི་རྒྱུད་རྒྱས་པ་ལས་གསལ་བར་གསུངས་པ་
སངས་རྒྱས་གསང་བའི་རྣམ་འཇོམས་ཀྱི་འགྲེལ་པར་དྲངས་པ་ལས། དང་པོ་ཁྲུས་
བྱས་རྣལ་འབྱོར་པས། །རྡོ་རྗེ་གདན་ལ་གནས་ནས་ནི། །མཆོད་དང་གསོལ་བས་
ལྷ་དྲུག་བསྒོམ། །སྟོང་པ་ཡི་གེ་སྒྲ་གཟུགས་དང༌། །ཕྱག་རྒྱ་མཚན་མ་དྲུག་ཡིན་
ཏེ། །ཞེས་དྲངས་པ་ལྟར་རོ། །དེ་བཞིན་དུ་ རྒྱུད་བསམ་གཏན་ཕྱི་མ་ལས་ཀྱང་།
བདག་ཉིད་འདི་འདྲར་བྱས་ནས་ནི། །སྔགས་ཀྱི་རྣམ་པར་ཤེས་པས་བསྒོམ། །
ཞེས་བྱ་བ་འདིས་ལྷ་དྲུག་བསྟན་པར་སངས་རྒྱས་གསང་བས་བཤད་དེ། རྒྱུད་དེའི་
ཐད་ཀྱི་འགྲེལ་པ་སངས་རྒྱས་གསང་བས་མཛད་པ་ལས། དེ་ལྟར་གཟུང་བ་དང་
འཛིན་པའི་ཡོངས་སུ་རྟོག་པའི་རང་བཞིན་ལས་རྣམ་པར་གྲོལ་བ་གཟུགས་མེད་
པ་རྣམ་པ་མི་གཡོ་བ་རབ་ཏུ་འོད་གསལ་བ། རང་གི་རིག་པའི་རང་བཞིན་བདག་
གི་དེ་ཁོ་ན་ཉིད་བསྟན་ནས་འཇུག་བསྡུ་བའི་ཕྱིར། བདག་ཉིད་འདི་འདྲར་བཞག་
25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ནས་ནི། །ཞེས་ བྱ་བ་གསུངས་ཏེ། འདི་འདྲར་ཞེས་ བྱ་བ་ནི་གོང་དུ་ སྨོས་ པའི་
མཚན་ ཉིད་ལྟར་ རོ། །བཞག་ནས་ཞེས་ བྱ་བ་ནི་ཆོས་རྣམས་ ཀྱི་རང་དང་སྤྱིའི་
མཚན་ཉིད་གསལ་བའི་ རིག་པས་བསམས་ནས་ཞེས་བྱ་སྟེ། གསང་སྔགས་ཀྱི་
བཟླས་བརྗོད་བྱའོ། །ཞེས་འོག་ནས་འཆད་དོ། །ད་ནི་བདག་གི་དེ་ཁོ་ན་ཉིད་དེ་ལྟ་
བུ་མངོན་དུ་བྱས་པའི་སྣང་བ་ལས་ལངས་ནས་ལྷའི་དེ་ཁོ་ན་ཉིད་བསྟན་པའི་ཕྱིར།
གསང་སྔགས་རྣམ་པར་ཤེས་པས་བསྒོམས། །བསྡམས་ནས་ཏིང་ངེ་འཛིན་ལ་
གནས། །སྲོག་དང་རྩོལ་བ་ རབ་ཏུ་བསྡམས། །ཞེས་ བྱ་ བ་ གསུངས་སོ། །དེ་ལ་
གསང་སྔགས་ཀྱི་རྣམ་པར་རྟོག་པ་དང་བཅས་པ་དང༌། རྣམ་པར་མི་རྟོག་པའི་ཡེ་
ཤེས་དང་། སྒྲ་དང་། ཡི་གེ་དང་། ཕྱག་རྒྱ་དང་། གཟུགས་ཀྱི་བྱེ་བྲག་ལས་ལྷ་རྣམ་
པ་དྲུག་གོ །དེ་ལྟ་བུའི་གསང་སྔགས་ལ་དམིགས་པའི་རྣམ་པར་ཤེས་པ་དེ་ནི་
གསང་སྔགས་ཀྱི་རྣམ་པར་ཤེས་པ་སྟེ། གསང་སྔགས་ཀྱི་རྣམ་པའི་རྣམ་པར་ཤེས་
པ་དེས་སྒོམ་ཞིང་བསྒོམ་པ་ནི་གསང་སྔགས་ཀྱི་རྣམ་པར་ཤེས་པས་བསྒོམ་པ་སྟེ།
བདག་ཉིད་ཅེས་བྱ་བའི་སྐབས་དང་འབྲེལ་ཏོ། །དེ་ནས་འདི་ལྟར་དགོངས་ཏེ་ནམ་
རྣམ་པར་མི་རྟོག་པའི་རང་བཞིན་བདག་གིས་དེ་ཁོ་ན་ཉིད་དེ་ལས་ལྡང་བར་
འདོད་པར་གྱུར་པ་དེ་ནི། ལྷའི་རང་བཞིན་རྣམ་པ་དྲུག་པོ་དེ་དག་བསྒོམས་ནས།
ལྷའི་དེ་ཁོ་ན་ཉིད་ཀྱི་གཟུགས་སུ་བྱའོ་ཞེས་དགོངས་པའོ། །ཞེས་གསུངས་པ་ལྟར་
རོ། །དེ་ལྟར་ལྷ་དྲུག་ལས། དང་པོ་སྟོང་པའི་ལྷ་ནི། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་
ཨཏྨ་ཀོཉཧཾ། དེ་ལྟར་བདག་གི་དེ་ཁོ་ན་ཉིད་དོ་དམ་པར་སྤྲོས་པ་ཐམས་ཅད་དང་
བྲལ་བ་ཇི་ལྟར་ཡིན་པ་དེ་བཞིན་དུ། ལྷའི་དེ་ཁོ་ན་ཉིད་ཀྱང་དེ་བཞིན་ཡིན་པས།
དེ་གཉིས་ཆུ་དང་འོ་མ་འདྲེས་པ་བཞིན་དུ་རྣམ་པར་མི་རྟོག་པའི་སྣང་བའི་སྒོ་དེ་
- 426 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཉིད་དུ་བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར་པར་བསམ་པའོ། །
འདི་ལ་དོན་དམ་པའི་ལྷ་ཞེས་ཀྱང་གསུངས་སོ། །འདི་ནི་ཤིན་ཏུ་གལ་ཆེ་སྟེ། ལྷའི་
རྣལ་འབྱོར་གང་བྱེད་པ་ཐམས་ཅད་ཟབ་མོ་སྟོང་ཉིད་རྟོགས་པའི་ལྟ་བ་འདིའི་རྩིས་
ཟིན་པ་ཞིག་དགོས་པ་ནི་སྔར་རྡོ་རྗེ་ཐེག་པའི་མཚན་དོན་གྱི་སྐབས་བཤད་ཟིན་
ཏོ། །དེ་ཡང་བདག་དང་ཕུང་པོ་སོགས་མི་སྣང་བ་ཙམ་གྱིས་ཆོག་པ་མ་ཡིན་གྱི།
དགག་བྱ་ལེགས་པར་ངོས་ཟིན་ནས་དེ་བཀག་པའི་མེད་དགག་སྟོང་སང་བློ་ཡུལ་
དུ་ཤར་བ་དགོས་སོ། །དེ་ཡང་བདག་ཅིས་བྱ་བ་འདི་ལ་བདག་འཛིན་གྱི་དམིགས་
ཡུལ་ང་ཙམ་པ་ཞིག་དང་། ཞེན་ཡུལ་ང་རང་ངོས་ནས་གྲུབ་པ་གཉིས་ཀྱི་ཁྱད་པར་
ཕྱེད་ དགོས་ ལ། བདག་ འཛིན་ གྱི་ ཞེན་ ཡུལ་ དེ་ ལ་ ཡང་ མུ་ སྟེགས་ ཀྱིས་ ཀུན་
བཏགས་པའི་བདག་རྟག་གཅིག་རང་དབང་ཅན་དང༌། གྲུབ་མཐའ་འོག་མ་རྣམས་
ཀྱིས་འདོད་པ་ལྟར་གྱི་བདག་དང༌། བློ་ལྷན་སྐྱེས་ཀྱི་འཛིན་རྣམ་ལ་ཤར་བའི་ང་
རང་ངོས་ནས་གྲུབ་པའི་ཁྱད་པར་རྣམས་ལེགས་པར་བྱེད་ནས་བློ་ལྷན་སྐྱེས་ཀྱི་
སྣང་ཚུལ་ངེས་ པར་བྱེད་དགོས་ལ། དེ་ལྟར་ངེས་ནས་ལྟ་བ་སྐྱོང་བའི་ཚེ་ ཡང་
དགག་བྱ་དེ་མེད་དོ་སྙམ་པ་ཙམ་གྱིས་ཆོག་པ་མ་ཡིན་གྱི་གཅིག་དུ་བྲལ་ལ་སོགས་
པའི་རིགས་པའི་དཔྱད་པ་ལ་བརྟེན་ནས་དགག་བྱ་བཀག་པའི་སྟོང་པ་བློ་ལ་ཤར་
བ་དགོས་སོ། །དེ་ནི་རྒྱུད་བསམ་གཏན་ཕྱི་མ་ལས། ཕྱི་ནས་ཡན་ལག་རྣམ་གྲོལ་
བར། །མི་ འབྱེད་ འབྱེད་པ་རྣམ་ པར་ སྤངས། །ཕྲ་བ་མི་གཡོ་གསལ་བ་སྟེ། །བློ་
ཡིད་དཔྱོད་པ་མདུན་ན་གནས། །ཞེས་པ་འདིས་རིགས་པའི་དཔྱད་པ་སྔོན་དུ་
བཏང་ནས་སྟོང་པ་བསྒོམ་དགོས་པར་བསྟན་ཏོ། །དེ་ཡང་རྡོ་རྗེ་འཆང་ཆེན་པོའི་
ལམ་གྱི་རིམ་པ་ལས་རྒྱུད་ཀྱི་ལུང་འདི་དྲངས་པའི་མཇུག་ཏུ། དེའི་དོན་འཆད་པ་
- 427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ན། མུ་སྟེགས་ཀྱིས་ཀུན་བཏགས་པའི་བདག་ནི་ཐ་སྙད་དུ་ཡང་མེད་པས། ཕུང་པོ་
ལྔ་པོ་འདི་ཙམ་ལ་བདག་ཅེས་བཏགས་པ་ཙམ་མོ། །དེ་འདྲ་བའི་བདག་གི་དེ་ཁོ་
ན་ཉིད་ནི་འདི་འདྲར་བྱས་ཞེས་དྲང་ངོ༌
། །དུས་ནི་ལྷ་སྤྱན་དྲངས་པ་ལ་མཆོད་པ་
སོགས་བྱས་པའི་ཕྱི་ནས་སོ། །ཇི་འདྲ་བར་བྱས་པ་ནི། དོན་དམ་པ་ལ་བརྟེན་པའི་
རྣམ་པར་དཔྱོད་པས་དཔྱད་ན་གཞན་རྒྱུད་ཀྱི་མིག་ལ་སོགས་པའི་ཤེས་པས་མི་
འབྱེད་པ་སྟེ་མི་འཛིན་ཞིང་། བདག་དེས་ཀྱང་ཡུལ་གཞན་འབྱེད་པ་སྟེ་འཛིན་པ་
རྣམ་པར་སྤངས་ཏེ། དོན་དམ་པར་ན་མིག་ལ་སོགས་པའི་ཡན་ལག་རྣམས་རྣམ་
པར་གྲོལ་བ་སྟེ་མ་གྲུབ་པའི་ཕྱིར་རོ། །དེས་ནི་གཟུང་འཛིན་བདེན་པ་བ་བཀག་
པས་གཉིས་ཀྱིས་སྟོང་པ་སྟེ་བདག་ཉིད་འདི་འདྲར་བྱས་པའོ། །དེ་ལྟ་ནའང་རྨི་
ལམ་གྱི་ཤེས་པ་དང་འདྲ་བར་ནང་གི་འཁྲུལ་པའི་དབང་གིས་དོན་དུ་སྣང་བ་འདི་
སུས་འགོག་ནུས་སྙམ་ནས་གཉིས་སྟོང་གི་ཤེས་པ་བདེན་པར་རྟོག་ན། དེ་ལ་ཡང་
རང་བཞིན་མེད་པ་ནི་ཤིན་ཏུ་ཕྲ་བས་ན་ཕྲ་ཞེས་གསུངས་སོ། །དེས་ནི་བདག་གི་
དོན་དམ་པའི་དེ་ཁོ་ན་ཉིད་སྤྲོས་པའི་མཚན་མ་ཐམས་ཅད་དང་བྲལ་བ་བསྟན་
ནས། དེ་བསྒོམ་པའི་ཚུལ་ནི་མི་གཡོ་ཞེས་པའི་རྐང་པ་ཕྱེད་དང་གཉིས་ཀྱིས་སྟོན་
ཏེ་འདི་འོག་ཏུ་བཤད་པར་བྱའོ། །བྱང་ཆུབ་མཆོག་ཀྱང་སངས་རྒྱས་གསང་བས་
བཤད་པ་དང་དོན་འདྲ་བར་སྣང་ངོ༌། །དེ་ལྟར་བདག་གི་དེ་ཁོ་ན་ཉིད་དོན་དམ་
པར་སྤྲོས་པ་ཐམས་ཅད་དང་བྲལ་བ་ཇི་ལྟར་ཡིན་པ་དེ་བཞིན་དུ་ལྷའི་དེ་ཁོ་ན་ཉིད་
ཀྱང་དེ་ལྟར་ཡིན་པས་དེ་གཉིས་ཆུ་དང་འོ་མ་འདྲེས་པ་བཞིན་དུ་དབྱེར་མི་བྱེད་པ་
རྣམ་པར་མི་རྟོག་པའི་སྣང་བའི་སྒོ་དེ་ཉིད་དུ་བདག་དང་ལྷ་གཉིས་གཅིག་པར་ང་
རྒྱལ་བྱས་ཏེ། སྣང་བ་མེད་པར་རང་གིས་རིག་པ་ཤིན་ཏུ་ངེས་པར་གྱུར་པ་དེ་སྲིད་
- 428-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
དུ་བསམ་ གཏན་ བྱ་སྟེ་དོན་དམ་པའི་ལྷའོ། །ཞེས་ གང་ གསུངས་ པ་ ལྟར་རོ། །
འདིར་ཤུ་ནྱ་ཏཱའི་སྔགས་ཀྱི་སྒོ་ནས་སྟོང་པ་བསྒོམ་པ་ནི་དགེ་སློང་མ་དཔལ་མོས་
གསུངས་ལ། དཔལ་མོས་མཛད་པའི་སྒྲུབ་ཐབས་དེ་ལས་སྭ་བྷ་ཝ་དང་ཤུ་ནྱ་ཏཱ་
གཉིས་ཀ་གསུངས་ཤིང་། མགོན་པོ་ཀླུ་སྒྲུབ་ཀྱིས་མཛད་པའི་སྒྲུབ་ཐབས་ལས་གྲྭ་
བྷཱ་ཝའི་སྔགས་བརྗོད་པར་གསུངས་སོ། །འོ་ན་རྡོ་རྗེ་འཆང་ཆེན་པོའི་ལམ་གྱི་རིམ་
པ་ལས། དེ་ལྟར་གང་ཟག་དང་ཆོས་ཀྱི་བདག་མཐའ་དག་གིས་སྟོང་པའི་སྟོང་པ་
ཉིད་སྒོམ་པ་ནི། རྒྱུད་སྡེ་གཞན་ནས་ལྷ་སྒོམ་པའི་སྔོན་དུ་སྭ་བྷ་ཝ་ལ་སོགས་པའི་
སྔགས་བརྗོད་ནས་དེའི་དོན་སྒོམ་པ་དང་གནད་གཅིག་གོ་གསུངས་པ་ཇི་ལྟར་
དྲངས་སྙམ་ན། དེ་ནི་བྱ་རྒྱུད་ཀྱི་སྐབས་འདིར་སྭ་བྷཱ་བའི་སྔགས་བརྗོད་དུ་མི་རུང་
བར་གསུངས་པ་མིན་གྱི། བྱ་བ་སྤྱིའི་རྒྱུད་བསམ་གཏན་ཕྱི་མ་ལས། དོན་དམ་
པའི་ལྷ་སྒོམ་པའི་སྐབས་འདིར་རིག་པས་དཔྱད་ནས་སྟོང་པ་བསྒོམ་པ་ལས་སྲ་བྷུ་
ཝ་དང༌། ཤུ་ནྱ་ཏཱ་སོགས་བརྗོད་པར་མ་གསུངས་ཤིང་། སློབ་དཔོན་སངས་རྒྱས་
གསང་བ་དང་། བྱང་ཆུབ་མཆོག་ཉིས་ཀྱིས་ཀྱང་མ་བཤད་པས། འདིར་རྒྱུད་ཀྱི་
དངོས་ཟིན་ལྟར་བདག་དང་ལྷའི་དེ་ཁོ་ན་ཉིད་དབྱེར་མེད་སྒོམ་ཚུལ་གསུངས་ནས།
དེ་ལྟར་སྒོམ་པ་དེ་རྒྱུད་གཞན་ནས་སྭ་བྷཱ་བའི་སྔགས་དོན་བསྒོམ་པར་གསུངས་པ་
དང༌། གནད་གཅིག་གོ་ཞེས་གསུང་པ་ཡིན་ནོ། །སྐབས་འདིར་སྭ་བྷཱ་ཝ་དང་ཤུ་ནྱ་
ཏཱ་སོགས་ཀྱི་སྔགས་བརྗོད་ནས་སྟོང་པ་བསྒོམ་པ་ནི་རྗེ་ཐམས་ཅད་མཁྱེན་པའི་
བཞེད་པ་ཡིན་པར་འདུལ་འཛིན་གྲགས་པ་རྒྱལ་མཚན་གྱིས་གསལ་བར་གསུངས་
ཏེ། བྱ་རྒྱུད་རིགས་གསུམ་སྤྱིའི་ཆོ་གར་སྭ་བྷཱ་བའི་སྔགས་བརྗོད་ནས་སྟོང་པའི་ལྷ་
སྒོམ་པར་བཤད་ཅིང་། རིགས་གསུམ་སྤྱིའི་ཆོ་གར་གང་བཀོད་པ་ཐམས་ཅད་རྗེ་
བ 429-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐམས་ཅད་མཁྱེན་པའི་བཞེད་པ་ལྟར་བཀོད་པ་ཡིན་པ་ནི། དེའི་མཇུག་གི་མཛད་
བྱང་དུ་བྱ་སྤྱོད་སྤྱིའི་ཆོ་གའི་རྣམ་པར་བཞག་པ་རིགས་གསུམ་ལ་སྦྱོར་ཚུལ་འདི་ནི་
རྨད་དུ་བྱུང་བའི་མཁྱེན་པ་ཕུལ་དུ་ཕྱིན་པ་བརྙེས་ནས་གདུལ་བྱ་རྣམས་སྨིན་གྲོལ་
གྱི་ལམ་ལ་འགོད་པར་མཛད་པ། ཆོས་ཀྱི་རྗེ་རིན་པོ་ཆེ་ཐམས་ཅད་མཁྱེན་པ་བློ་
བཟང་གྲགས་པའི་དཔལ་གྱི་ཞལ་སྔ་ནས་ཀྱི་ཕྱག་བཞེད་ལྟར། བཀའ་བཞི་འཛིན་
པ་གྲགས་པ་རྒྱལ་མཚན་གྱིས་རི་བོ་དགེ་ལྡན་རྣམ་པར་རྒྱལ་བའི་གླིང་དུ་ཡི་གེར་
བཀོད་པའོ། །ཞེས་གསུངས་པས་ཤེས་སོ། །དེ་ལྟར་དོན་དམ་པའི་ལྷ་བསྒོམས་
ནས། སྒྲའི་ལྷ་བསྒོམ་པ་ནི། སྟོང་པའི་ངང་ལས། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་
རི། དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་
རེ། ཨི་ལི་མི་ལི། ཙི་ཏི་ཛྭ་ལ་ཨ་བ་ན་ཡེ་སྭཱཧཱ། ཞེས་པའི་སྔགས་ཀྱི་གདངས་ཀྱི་
རྣམ་ པ་ནམ་ མཁའ་ ལ་ གྲག་ པར་ གྱུར་ པར་བསམ་ པའོ། །དེ་ ཡང་ གཞན་གྱིས་
སྔགས་བཏོན་པ་རང་གིས་གོ་བར་བསམ་པ་མིན་གྱི། སྟོང་པ་དང་དབྱེར་མེད་པའི་
རང་གི་སེམས་སྔགས་ཀྱི་གདངས་ཀྱི་རྣམ་པར་སྒྲ་ལྷང་ལྷང་དུ་གྲག་པར་སེམས་
པའོ། དེ་ཡང་སློབ་དཔོན་ཡེ་ཤེས་རྡོ་ རྗེས་མཛད་པའི་རྣམ་འཇོམས་ཀྱི་རྒྱ་ཆེར་
འགྲེལ་ལས། བདག་ཉིད་ཀྱི་སེམས་སྟོང་པ་ཉིད་ལ་གནས་པའི་ རྗེས་སྐད་ཅིག་
གཉིས་པ་ལ། དཔེར་ན་ནམ་མཁའ་སྟོང་པ་ལ་གློ་བུར་དུ་འབྲུག་གི་སྒྲ་རྣམ་པ་དྲག་
པོ་གྲག་པ་ལྟར་བསམས་ཏེ། རང་གི་སེམས་ཉིད་ན་མོ་རཏྣ་ཏྲ་ཡཱ་ཡ། བྱ་བ་ནས་
ཨ་མྲྀ་ཏེ་ཧཱུཾ་ཕཊ་བྱ་བའི་བར་དུ་སྒྲའི་རྣམ་པར་གྲག་པ་བསམ་མོ། །ཞེས་གསུངས་
པ་ལྟར་རོ། །དེ་ནས་ཡི་གེའི་ལྷ་བསྒོམ་པ་ནི། བདག་དང་ལྷའི་དེ་ཁོ་ན་ཉིད་དབྱེར་
མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་དུ་གྱུར་པའི་སྟེང་
- 430 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དུ་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པ་དེ་ཤིན་ཏུ་དག་པའི་དངུལ་
ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་རྣམ་པ་ཅན་དུ་འཁོད་པར་
བསམ་པའོ། །དེ་ནས་གཟུགས་ཀྱི་ལྷ་བསྒོམ་པ་ནི། དེ་ལྟར་ཡིག་འབྲུ་བྲིས་པའི་
རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས་པདྨ་འདབ་མ་བརྒྱད་པ་གསེར་
བཙོ་མ་ལྟར་འབར་བའི་ལྟེ་བ་ལ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ།
ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི།
ཙི་ཏི་ཛྭ་ལ་ཨ་པ་ན་ཡེ་སྭཱཧཱ། ཞེས་པས་མཚན་པར་གྱུར། ཟླ་བ་ཕྱག་མཚན་སྔགས་
དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་མོ་ལ་འཕགས་པ་སྤྱན་རས་
གཟིགས་དབང་ཕྱུག་གི་ལྷའི་གཟུགས་དཔག་ཏུ་མེད་པ་བྱུང་ནས་ནམ་མཁའི་
དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་ལ་མཆོད་པའི་སྤྲིན་ཆེན་
པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་བདུད་
རྩིའི་ཆར་རྒྱུན་བབས་པས་དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི་སྡུག་
བསྔལ་གྱི་མེ་རྣམས་ཞི་ཞིང་དེ་རྣམས་ཚིམ་པར་བྱས་ནས་ལྷའི་སྐུ་དང་བཅས་པའི་
འོད་ཟེར་སླར་ལོག་རང་གི་སེམས་ཟླ་བའི་དཀྱིལ་འཁོར་དང་ཕྱག་མཚན་སྔགས་
དང་བཅས་པ་ལ་ཞུགས་པ་ལས། རང་ཉིད་འཕགས་པ་སྤྱན་རས་གཟིགས་དབང་
ཕྱུག་སྐུ་མདོག་དཀར་པོ་གཞོན་ནུ་ལང་ཚོ་དར་ལ་བབ་ཅིང་ཞབས་གཉིས་མཉམ་
པར་བཞེངས་པ། མཚན་བཟང་པོ་སུམ་ཅུ་ རྩ་ གཉིས་ དང་ དཔེ་བྱད་བཟང་པོ་
བརྒྱད་ཅུས་མཛེས་ཤིང་། ཞལ་བཅུ་གཅིག་དང་ལྡན་པའི་རྩ་ཞལ་དཀར་གཡས་
ལྗང་གཡོན་དམར་བ། དེའི་སྟེང་མ་དབུས་ལྗང་གཡས་དམར་གཡོན་དཀར་བ།
དེའི་སྟེང་མ་དབུས་དམར་གཡས་དཀར་གཡོན་ལྗང་བ་ཐམས་ཅད་འཛུམ་ཞིང་ཞི་
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བ། དེའི་སྟེང་ན་ ཁྲོ་ ཞལ་ མཐིང་ ཁ་ མཆེ་ བ་ གཙིགས་ཤིང་ སྤྱན་ གསུམ་ པ། ཁྲོ་
གཉེར་དང་ལྡན་ཞིང་རལ་པ་དམར་སེར་གྱེན་དུ་འབར་བ། དེའི་སྤྱི་བོར་ཞི་བའི་
ཞལ་དམར་པོ་འཛུམ་ ཞིང་ གཙུག་ཏོར་དང་བཅས་པ་ཚངས་པར་ སྤྱོད་ པའི་ཆ་
ལུགས་འཛིན་ཅིང་མགུལ་པ་དང་ལྡན་པ། ཕྱག་དང་པོ་གཉིས་ཐུགས་ཀར་ཐལ་མོ་
སྦྱར་བ། གཡས་གཉིས་པ་ན་ཤེལ་འཕྲེང་། གསུམ་པ་ན་མཆོག་སྦྱིན་གྱི་ཕྱག་རྒྱ་
ལས་བདུད་ རྩི་འབབ་པའི་རྒྱུན་ གྱིས་ ཡི་དྭགས་ཚིམ་ པར་ བྱེད་པ། བཞི་པ་ན་
འཁོར་ལོ་བསྣམས་པ། གཡོན་གྱི་གཉིས་པ་ན་གསེར་གྱི་པདྨ། གསུམ་པ་ན་རིལ་
བ་སྤྱི་བླུགས། བཞི་པ་ན་མདའ་གཞུ་བསྣམས་པ། ཕྱག་ལྷག་མ་དགུ་བརྒྱ་དང་
དགུ་བཅུ་རྩ་གཉིས་པདྨའི་འདབ་མ་ལྟར་འཇམ་ཞིང་མཆོག་སྦྱིན་མཛད་པ། ཕྱག་
ཐམས་ཅད་ཀྱི་མཐིལ་ན་ཞི་བའི་སྤྱན་རེ་རེ་མངའ་ཞིང་། ཕྱག་རྣམས་ཡར་དབུའི་
གཙུག་གཏོར་དང་། མར་པུས་མོའི་ལྷ་ང་ལས་མི་འདའ་བ། རི་དྭགས་ཀྱི་པགས་
པས་ནུ་མ་གཡོན་པ་བཀབ་ཅིང༌། རས་བཟང་པོའི་ཤམ་ཐབ་ལ་ནོར་བུས་སྨྲས་
པའི་གསེར་གྱི་སྐ་རགས་བཅིངས་པ། རལ་ པ་ དམར་སེར་འཁྱུག་ པས་མཛེས་
ཤིང་། དར་དང་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། སྣ་ཚོགས་པདྨ་འདབ་མ་
བརྒྱད་པའི་ལྟེ་བར་ཟླ་བའི་གདན་ལ་འོད་ཀྱི་དཀྱིལ་འཁོར་འབར་བས་བསྐོར་
བར་གྱུར་པར་བསམ་པའོ། །དེ་ལྟར་རང་ཉིད་ལྷར་གསལ་བའི་ཐུགས་ཀར་ཟླ་
གདན་ལ་ཡེ་ཤེས་སེམས་དཔའ་ཐུགས་རྗེ་ཆེན་པོ་སྐུ་མདོག་དཀར་པོ་ཞལ་གཅིག་
ཕྱག་གཉིས་པ་ཕྱག་གཡས་མཆོག་སྦྱིན་དང་། གཡོན་པདྨ་བསྣམས་པ་དེའི་ཐུགས་
ཁར་ཟླ་གདན་ལ་ཏིང་ངེ་འཛིན་སེམས་དཔའ་ཧྲིདཀར་པོ་རིང་ཆ་ཚེག་དྲག་དང་
བཅས་པ་བསམས་ཏེ་སེམས་དཔའ་གསུམ་གྱི་བདག་ཉིད་ཅན་དུ་བསྒོམས། རང་
- 432 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཉིད་ཐུགས་རྗེ་ཆེན་པོ་སེམས་དཔའ་གསུམ་གྱི་བདག་ཉིད་ཅན་དུ་གྱུར་པའི་སྤྱི་
བོར་ཨོ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱ
ལྟེ་བར་ཧཱུྃ་གིས་མཚན་པ་བསྒོམ་མོ། །དེ་ནས་ཕྱག་རྒྱའི་ལྷ་ནི། བསམ་གཏན་ཕྱི་
མའི་འགྲེལ་པ་ལས། དེ་ལས་ཀྱང་ལངས་ནས་མཚོག་མ་དང་སྤྱི་གཙུག་ལ་སོགས་
པའི་ཕྱག་རྒྱ་རྣམས་ ཀྱིས་ཡན་ལག་དང་བཅས་པར་བྱས་ལ། ཞེས་གསུངས་པ་
ལྟར་ རིགས་སོ་སོ་དང་མཐུན་པའི་སྔགས་ རྒྱས་ གནས་སོ་སོར་ རེག་ཅིང་ བྱིན་
རླབས་བྱ་བའོ། །དེ་ཡང་དོན་ཡོད་ཞགས་པའི་རྒྱུད་ལ་སོགས་པ་ནས་ཇི་ལྟར་
གསུངས་པ་ལྟར། གཙུག་ཏོར་དང་། མཛོད་སྤུ་ལ་སོགས་པའི་ཕྱག་རྒྱ་འཆིང་བ་
དང་སྔགས་བརྗོད་པ་སོགས་རྒྱས་པར་གྲུབ་ན་རབ་དང་། དེ་ཙམ་མ་གྲུབ་ན་སློབ་
དཔོན་བྱང་ཆུབ་མཆོག་གི་བཞེད་པ་ལྟར་པདྨའི་འདབ་རྒྱ་གནས་ལྔར་རེག་ལ་བྱིན་
གྱིས་བརླབ་བོ། །དེ་ཇི་ལྟར་བྱ་བ་ནི། ཨོཾ་པདྨ་ཨུད་ བྷ་ཝ་ཡ་སྭཱཧཱ། ཞེས་བརྗོད་
ནས། ལག་པ་གཉིས་ཕྱག་འཚལ་བའི་ཐལ་མོ་པདྨོ་ཁ་འབུས་པ་ལྟར་བྱ་བ་པདྨའི་
རིགས་ཀྱི་དམ་རྒྱ་བཅས་ཏེ། ཐོག་མར་སྙིང་ཀ །དེ་ནས་སྨིན་མཚམས། དེ་ནས་
མགྲིན་པ། དེ་ནས་ དཔུང་ མགོ་ གཡས་ གཡོན་ གཉིས་ སུ་ རེག་ཅིང་ བྱིན་ གྱིས་
བརླབས་པའོ། །དེ་ནི་རྒྱུད་སྡེ་གོང་མ་ནས་བཤད་པའི་སྐྱེ་མཆེད་བྱིན་རླབས་ཀྱི་
དོད་ ལྟ་ བུ་ ཡིན་ནོ། །མཚན་མའི་ ལྷ་ ནི། སློབ་ དཔོན་ སངས་ རྒྱས་ གསང་བས་
བསམ་ གཏན་ ཕྱི་མའི་འགྲེལ་པར། ཀུན་རྫོབ་ པའི་ཏིང་ ངེ་ འཛིན་རྣམ་ པ་དང་
བཅས་པ་ཞེས་པ་དང་། རྣམ་པར་རྟོག་པ་དང་བཅས་པའི་ལྷ་ཞེས་ཀྱང་གསུངས་
ལ། སློབ་དཔོན་ཡེ་ཤེས་རྡོ་རྗེས་རྣམ་འཇོམས་ཀྱི་འགྲེལ་པར། དེ་ནས་སྐུ་མདོག་
- 433 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང་ཕྱག་མཚན་གསལ་བར་ཡང་དང་ཡང་དུ་བསྒོམ་པ་ནི་ཏིང་ངེ་འཛིན་གྱི་ལྷའོ། །
ཞེས་བཤད་དེ། དེ་ནི་སྔར་བསྐྱེད་ཟིན་པའི་ལྷ་དེ་ཉིད་ལ་གསལ་སྣང་དང་ང་རྒྱལ་
བསྐྱེད་དེ་སྒོམ་པའོ། །དེ་ལྟར་པདྨའི་རིགས་ཀྱི་སྔགས་རྒྱས་གནས་ལྔར་རེག་ཅིང་
བྱིན་རླབས་བྱས་ནས། རང་གི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་
གྱི་པོ་ཏ་ལ་ནས་འཕགས་པ་སྤྱན་རས་གཟིགས་དབང་ཕྱུག་སངས་རྒྱས་དང་བྱང་
ཆུབ་སེམས་དཔའི་ཚོགས་དང་བཅས་པ་སྤྱན་དྲངས། མ་ལུས་སེམས་ཅན་ཀུན་གྱི་
མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་
རྣམས་མ་ལུས་ཡང་དག་མཁྱེན་ གྱུར་ པའི། །བཅོམ་ ལྡན་ འཁོར་ བཅས་ གནས་
འདིར་གཤེགས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝ་ར་ཨེ་
རྒྱ་ཧེ་བཛྲ་ས་མ་ཡ་ཛཛཛཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ཐུགས་
ཀའི་ཧཱུྃལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། དེ་བཞིན་གཤེགས་
པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་
པས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །
ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏཱ་
ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུཾ། ཞེས་དབང་བསྐུར་བས་ལུས་ཐམས་ཅད་གང་།
བདེ་བ་ཆེན་པོ་མྱོང་། དྲི་མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་གནས་པ་
ཡོངས་སུ་གྱུར་པ་ལས་བླ་མའི་ངོ་བོ་འོད་དཔག་མེད་ཀྱི་དབུ་རྒྱན་པར་གྱུར་པར་
བསམ། དེ་ལྟར་རང་ཐུགས་རྗེ་ཆེན་པོའི་སྐུར་གསལ་པ་ལ་དམིགས་ནས་དཔྱད་
སྒོམ་དང༌། འཇོག་སྒོམ་གཉིས་ཀྱི་སྒོ་ནས་བསྒོམ་པར་བྱེད་པ་ལ་མཚན་མའི་ལྷ་
སྒོམ་ པ་ཞེས་གསུངས་ལ། དེ་ཡང་དང་པོ་སྟོང་པའི་ ལྷ་ སྒོམ་པ་ནས་བཟུང་སྟེ་
- 434-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
སེམས་གཞན་དུ་མ་ཡེངས་པར་དེ་དང་དེའི་རྣམ་པ་ཤིན་ཏུ་གསལ་བ་དང་། རང་
སེམས་ལྷ་དེ་དག་དེའི་རྣམ་པར་གྱུར་པའི་ང་རྒྱལ་དང་བཅས་རིམ་བཞིན་སྒོམ་པ་
དང༌། ལྷག་ པར་ སྐབས་ འདིར་ ལྷའི་ སྐུ་མདོག་ཕྱག་མཚན་ སོགས་ རིམ་ བཞིན་
གསལ་བཏབ་ནས་སྒོམ་པ་ནི་བསམ་གཏན་གྱི་སྒོམ་པ་དང༌། བསམ་གཏན་གྱིས་
སྒོམ་པའི་ལྷ་སྐུ་དེ་ལ་དཔྱད་པ་མི་བྱེད་པར་རྩེ་གཅིག་ཏུ་དམིགས་ནས་སྒོམ་པ་ནི་
ཏིང་ངེ་འཛིན་གྱི་སྒོམ་པའོ། །ཏིང་ངེ་འཛིན་གྱི་སྒོམ་པ་འདིའི་སྐབས་སུ་སྲོག་རྩོལ་
བསྡམས་ནས་སྒོམ་པར་གསུངས་ཏེ། དེའི་དོན་ནི་ལྷའི་སྐུ་ལ་དམིགས་པའི་སེམས་
རྩེ་གཅིག་པའི་ཏིང་ངེ་འཛིན་དེ་ཡུན་རིང་དུ་གནས་པའི་ཕྱིར་རླུང་འཛིན་པ་ཡིན་
ནོ། །དེ་ཡང་སྲོག་ཅེས་པ་ནི་རླུང་གི་མིང་ཡིན་ལ། རྩོལ་བ་ནི་དྲན་པའི་དོན་ཡིན་
པས་ཡུལ་གཞན་གྱི་རྣམ་པ་ཤར་བའི་དྲན་པ་སྐྱེས་ན་རྩེ་གཅིག་པའི་ཏིང་ངེ་འཛིན་
དེ་ཉམས་པར་འགྱུར་ཏེ། རྣམ་པར་རྟོག་པ་རིགས་མི་མཐུན་གཉིས་དུས་གཅིག་ཏུ་
གནས་པའི་ཐབས་མེད་པའི་ཕྱིར་རོ། །དེས་ན་དེ་འདྲ་བའི་དྲན་པ་དེ་བསྡམས་
དགོས་ལ། དེ་ཡང་སེམས་ཀྱི་རྟ་རླུང་ཡིན་པས་རླུང་ཟིན་ན་སེམས་ཟིན་པར་འགྱུར་
བས། རླུང་ཕྱིར་མ་ཤོར་བར་ནང་དུ་བཟུང་ནས་སེམས་ལྷ་སྐུ་ལ་རྩེ་གཅིག་ཏུ་
འཛིན་པ་ཡིན་ནོ། །དེ་ཡང་རྒྱུད་བསམ་གཏན་ཕྱི་མ་ལས་སྔགས་ཀྱི་རྣམ་པར་ཤེས་
པས་བསྒོམ། བསྡམས་ནས་ཏིང་ངེ་འཛིན་ལ་གནས། །སྲོག་དང་རྩོལ་བ་རབ་ཏུ་
བསྡམ། །ཞེས་ གསུངས་ ཤིང་ དེའི་ ཐད་ ཀྱི་ འགྲེལ་ པ་ སློབ་ དཔོན་ སངས་ རྒྱས་
གསང་བས་མཛད་པ་ལས། དེ་ལ་སྲོག་དང་རྩོལ་བ་ནི་ལྷའི་དེ་ཁོ་ན་ཉིད་ལ་བདག་
ཉིད་ཏིང་ངེ་འཛིན་དུ་གནས་པས་ན་དེ་གཉིས་བསྡམ་པ་དེ་ལ། སྲོག་དང་རྩོལ་བ་
རབ་ཏུ་བསྡམས་པའི་བདག་ཅེས་བྱའོ། །དེ་ལ་སྲོག་ཅེས་བྱ་བ་ནི། མིག་དང་། རྣ་
- 435 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བ་ དང༌། སྣ་དང་། ཁ་ དང༌། ལྟེ་ བ་ དང་། སྐྱེས་པ་དང་། བུད་ མེད་ ཀྱི་དབང་ པོ་
དང༌། མི་གཙང་བའི་ ཁུང་བུ་དང༌། སྐྲ་དང་བ་སྤུའི་བུ་ག་ནས་འབྱུང་བ་དང༌།
འཇུག་པའི་མཚན་ཉིད་ཀྱི་རླུང་སྟེ། དེ་བསྡམས་པ་ཡང་སྐབས་འདིར་འབྱུང་བ་
དང་འཇུག་པ་འགག་པའོ། །དེ་ནི་བདག་གི་ལུས་དང་། ལྷའི་སྐུའི་དེ་ཁོ་ན་ཉིད་
གཉིས་སུ་མེད་པར་ཇི་ལྟར་བསམས་པའི་གནས་ཇི་ལྟ་བ་བཞིན་དུ་རླུང་འཇུག་པ་
དང་འབྱུང་བ་རྣམ་པར་དགག་པ་གྱེན་དུ་འདྲེན་པའི་རླུང་གིས་རུས་སྦལ་གྱི་ལུས་
བསྐུམས་པ་དང་། ལྕེ་ཡིས་ཆུ་བཏུང་བའི་ཚུལ་དུ་བསྡུས་ཏེ། ཇི་ལྟར་བསམས་པའི་
ལྷའི་སྐུ་དེ་ཁོ་ན་ཉིད་དང་། བདག་གི་ལུས་གཉིས་སུ་མེད་པར་གྱུར་པའི་ནང་དུ་
ཏིང་ངེ་འཛིན་ནམ། བཟླས་བརྗོད་མ་རྫོགས་ཀྱི་བར་དུའམ། ཅི་ནུས་པར་བཟུང་
ངོ་ཞེས་དེ་སྐད་བཤད་པ་ཡིན་ནོ། །རྩོལ་བ་ནི་དྲན་པར་གསུངས་ཏེ། དེ་བསྡམས་
པ་ཡང་བཟླས་བརྗོད་ཀྱི་དུས་མ་རྫོགས་ཀྱི་བར་དུའམ། ཅི་ནུས་པར་ ཇི་ལྟར་
བསམ་པའི་ལྷ་ཉིད་ཀྱི་གཟུགས་ལས་གཞན་པ་གུད་དུ་དམིགས་པ་དགག་པ་སྟེ།
འདི་དེ་ལྟར་ཅིས་མངོན་ཞེ་ན། སྲོག་ཅེས་བྱ་བ་རླུང་དུ་བཤད། རྩོལ་བ་དྲན་པ་
ཞེས་བྱའོ། །ཞེས་གཞན་དག་ལས་གསུངས་སོ། །ཞེས་གསལ་བར་གསུངས་ཤིང་།
རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཀྱང་། འདིར་ལྷའི་སྐུ་གསལ་བར་སྣང་
བ་ལ་སེམས་ཡུན་རིང་དུ་གནས་པའི་ཏིང་ངེ་འཛིན་བསྐྱེད་དགོས་ལ། སེམས་ཀྱི་
རྟ་ རླུང་ ཡིན་ པས་ དེ་བཟུང་ན་སེམས་དམིགས་པ་ གཅིག་ལ་ གཟུང་སླ་བ་ལ་
དགོངས་ནས་རླུང་འཛིན་པ་ཡིན་ཞེས་གསལ་བར་ གསུངས་སོ། །ཡང་ན་སྲོག་
སྩོལ་གྱི་དོན་སྲོག་རླུང་དང༌། རྩོལ་བ་ནི་རླུང་འབྱུང་འཇུག་གི་རྒྱབ་བཀག་ནས་
སྒོམ་པ་ལ་བཤད་དེ། བསམ་གཏན་ཕྱི་མའི་འགྲེལ་པ་དེ་ཉིད་ལས་ཡང་ན་ཇི་སྐད་
- 436 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྨོས་པའི་མཚན་ཉིད་ཀྱི་སྲོག་སྔ་མའི་རིམ་པ་ཉིད་ཀྱིས་ཀུན་ཏུ་བསྡམས་པ་རྒྱུན་
བཅད་ཅིང་། འགོག་པ་ནི་རྩོལ་བ་ཞེས་བྱ་སྟེ། ཞེས་གསུངས་ཤིང༌། རྡོ་རྗེ་འཆང་
ཆེན་པོའི་ལམ་གྱི་རིམ་པ་ལས་ཀྱང་། ཡང་ན་སྲོག་སྔར་དང་འདྲ་ཞིང་རྩོལ་བ་ནི་
འབྱུང་འཇུག་བཀག་ནས་རྒྱུ་བ་རྒྱུན་བཅད་པའོ། །དེ་འདྲ་བའི་སྲོག་རྩོལ་སྡོམ་པ་
དེ་ཡུན་ཇི་སྙེད་དུ་སྒོམ་པ་ནི། ལུང་དེའི་ཕྲོ་ནས་དེ་འདྲ་བ་དེ་ནུས་པ་ཅི་ཡོད་ཀྱིས་
གཟུང་བར་བྱ། མི་ནུས་པ་ན་དལ་བུས་བཏང་སྟེ། བག་ཡངས་སུ་བྱ་ལ་རང་ལྷར་
གསལ་བ་ལ་བལྟ་ཞིང་དེ་ནས་ཡང་སྔར་བཞིན་དུ་བྱའོ། །ཞེས་གསུངས་པ་ལྟར་
རོ། །དེ་ལྟར་སྒོམ་པའི་ཚེ་ལྷའི་སྐུ་ལ་དམིགས་པའི་གསལ་སྣང་དང་ང་རྒྱལ་སྐྱེད་
ལུགས་གཉིས་ཀ་ཤེས་དགོས་ཏེ། ལྷའི་རྣལ་འབྱོར་བསྒོམ་པའི་དགག་བྱ་ནི་ཐ་
མལ་གྱི་སྣང་ཞེན་ཡིན་ལ། ཐ་མལ་གྱི་སྣང་བ་ནི་ལྷ་སྐུའི་གསལ་སྣང་གིས་འགོག་
ཅིང་། ཐ་མལ་གྱི་ཞེན་པ་ནི་ལྷ་སྐུའི་ང་རྒྱལ་གྱིས་འགོག་དགོས་པས། རེ་རེས་མི་
ཆོག་པར་གཉིས་ཀ་དགོས་སོ། །ཏིང་ངེ་འཛིན་ནི་དྲན་པའི་ངོ་བོ་ཡིན་པས། དྲན་
པའི་སྐྱོང་ལུགས་ཤེས་དགོས་ལ་དྲན་པ་ནི་མངོན་པ་ཀུན་ལས་བཏུས་ལས། དྲན་
པ་གང་ཞེ་ན། འདྲིས་པའི་དངོས་པོ་ལ་སེམས་ཀྱི་བརྗེད་པ་མེད་པ་སྟེ་རྣམ་པར་མི་
གཡེང་ བའི་ ལས་ཅན་ནོ། །ཞེས་ གང་གསུངས་པ་ ལྟར། ཁྱད་ཆོས་ གསུམ་ ལྡན་
ཞིག་དགོས་ལ། དེ་ཡང་དམིགས་ཡུལ་གྱི་ཁྱད་པར་འདྲིས་པའི་དངོས་པོ། འཛིན་
སྟངས་ཀྱི་ཁྱད་པར་བརྗོད་པ་མེད་པ། བྱེད་ལས་ཀྱི་ཁྱད་པར་གཞན་དུ་མི་གཡེང་
བ་སྟེ། སྐབས་འདིར་རང་ཉིད་ལྷར་གསལ་བ་ལ་དམིགས་ནས་ཁྱད་ཆོས་གསུམ་
ལྡན་གྱི་དྲན་པ་ནར་མར་གནས་པ་ཞིག་དགོས་ལ། དེ་ཡང་མ་བརྗེད་པ་ནི། སླར་
དྲན་ཐུབ་པ་ཙམ་གྱིས་མི་ཆོག་གིས། བློ་ཡུལ་དུ་གསལ་བར་ཤར་བ་རྒྱུན་མ་ཆད་
- 437 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པའོ། །དེ་ལ་ནི་སེམས་ནང་དུ་ཞུམ་པའི་བྱིང་བ་དང་། ཕྱིར་འཕྲོ་བའི་རྒོད་པ་ངོ་
ཤེས་པ་ཞིག་དང་། དེ་གཉིས་འགོག་པའི་གཉེན་པོ་དྲན་པ་དང་། ཤེས་བཞིན་སྐྱོང་
ལུགས་ལ་མཁས་དགོས་ལ། དེ་ལྟར་བྱིང་རྒོད་ངོས་འཛིན་དང་དེའི་གཉེན་པོ་
བསྟེན་ལུགས་རྣམས་ཞིབ་ཏུ་བཤད་ན་ཡི་གེ་ཧ་ཅང་མང་བར་འགྱུར་བས་ས་
གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་རིམ་ཆེན་མོ་ཞིབ་ཏུ་བལྟས་ནས་ཤེས་
པར་བྱའོ། །དེ་ཡང་ལྷ་སྐུ་སྒོམ་པའི་ཚེ། རང་ཉིད་ཐུགས་རྗེ་ཆེན་པོ་དངོས་ཡིན་
པའི་ང་རྒྱལ་བརྟན་པ་ཤིན་ཏུ་གལ་ཆེ་ཞིང་། དེ་ཡང་རང་བློས་ཕར་བཏགས་པ་
ཙམ་མ་གཏོགས་དོན་ལ་སྣང་ཡང་བདེན་པར་མེད་པའི་ཚུལ་ངེས་པར་བྱས་ནས་
མེ་ལོང་ནང་གི་གཟུགས་བརྙན་ནམ། ཆུ་ནང་གི་ཟླ་གཟུགས་བཞིན་དུ་སྣང་བཞིན་
དུ་སྟོང་པའི་སྣང་སྟོང་གཉིས་ཚོགས་ཟབ་གསལ་གཉིས་མེད་ཀྱི་ལྷའི་རྣལ་འབྱོར་
ནི་བྱ་རྒྱུད་ཀྱི་ལམ་བསྒོམས་པའི་གཙོ་བོ་ཡིན་པས། ཚུལ་དེ་ལ་གོ་བ་གཏིང་ཚུགས་
པ་ཞིག་དང་། སྐྱོང་ལུགས་ཤེས་པ་གལ་ཆེའོ། །དེ་ནས་མཆོད་པ་འབུལ་བར་བྱེད་
པ་ལ། མཆོད་པ་རྣམས། ཧྲིབཛྲ་ཀྲོ་དྷ་ཧ་ཡ་གཱི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་པས་
བགེགས་བསྐྲད་དེ་བསངས། སྭ་བྷ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་
པོ་ཆེའི་སྣོད་ཡངས་ཞིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་
ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་
མེ། དྲི། ཞལ་ཟས། རོལ་མོ་ལ་སོགས་ པ་རྣམས་དྲངས་ཤིང་ཐོགས་པ་མེད་པ་
ནམ་མཁའ་དང་མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར།
ཨོ་ ཨགྷཾ་ ཨཱཿཧཱུྃ་ནས། ཤཔྟ་ཨཱཿཧཱུཾ་ གིས་བྱིན་གྱིས་བརླབས། རང་ གི་ སྙིང་ག་ནས་
མཆོད་ལྷ་སྤྲོས་ཏེ་འབུལ་ཚུལ་གོང་དུ་བཤད་པ་ལྟར་བསམ་ལ། ཨོཾ་སརྦ་ཏ་ཐཱ་ག་ཏཱ་
- 438-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཨཧཱུྃ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ་སྦྱར་ཏེ། ཤཔྟ་པྲ་
ཏིཙྪ་ཧཱུྃ་སྭཱཧཱ། ཞེས་པའི་བར་གྱིས་མཆོད། དེ་ནས་བསྟོད་པ་བྱ་བ་ནི། སྐྱོན་གྱིས་མ་
གོས་སྐུ་མདོག་དཀར། །རྫོགས་སངས་རྒྱས་ཀྱི་དབུ་ལ་བརྒྱན། །ཐུགས་རྗེའི་སྤྱན་
གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་ལོ། །ཞེས་བསྟོད། དེ་
ནས་བཟླས་པ་བྱ་བ་ལ། །འཕྲེང་བའི་རྒྱུ་ནི་ལེགས་གྲུབ་ཀྱི་རྒྱུད་ལས། །རྒྱས་པའི་
རིགས་ལ་བོ་དེ་ཙེ། །སྔགས་ཀྱི་ནོར་བུ་རབ་ཏུ་བསྒྲགས། །པདྨའི་རིགས་ལ་པདྨའི་
སྙིང་། །རྡོ་རྗེའི་རིགས་ལ་རུ་རཀྟ། །རིགས་གསུམ་དག་ནི་ཐམས་ཅད་ལ། །ནོར་
བུ་དེ་དག་རབ་ཏུ་བསྒྲགས། །བཟླས་བརྗོད་བྱེད་པའི་ལས་ཀུན་ལ། །དེ་དག་དགེ་
ཞིང་རབ་ཏུ་བཤད། །ལུང་ཐར་ཏ་ལའི་འབྲས་བུ་དང་། །དུང་དང་ཁམ་པ་ལས་
བྱུང་དང་། །ཤེལ་དང་མུ་ཏིག་བ་སོ་དང་། །དེ་བཞིན་བྱུ་རུ་ནོར་བུ་དང་། །ས་བོན་
རྣམ་པ་སྣ་ཚོགས་དང་། །སྦོ་མ་དག་གི་ཕྲེང་བའང་རུང་། །སྔགས་ཀྱི་ནོར་བུ་དེ་
དག་རྣམས། །ཆོ་ག་འདི་ལ་རབ་ཏུ་བསྒྲགས། །ཞེས་གསུངས་པ་ལྟར། རིགས་སོ་
སོ་དང་མཐུན་པའི་འཕྲེང་བ་འབྱོར་ན་མཆོག་ཏུ་བསྔགས་ལ། དེ་ཡང་། དེ་བཞིན་
གཤེགས་པའི་རིགས་ལ་བོ་དེ་ཙེ། པདྨའི་རིགས་ལ་པདྨའི་སྙིང་པོ། རྡོ་རྗེ་རིགས་
ལ་རུ་རཀྟ་མཆོག་ཡིན་ལ། དེ་དག་མ་འབྱོར་ན། ལུང་ཐང་དང་། དུང་དང་། ཤེལ་
དང་། མུ་ཏིག་དང་། བྱུ་རུ་དང་། ནོར་བུ་དང་། བ་སོ་སོགས་ཀྱང་རུང་བར་བཤད་
ལ། དཔུང་བཟང་གི་རྒྱུད་ལས། བོ་དེ་རྩེ་དང་དུང་ཤེལ་རུ་རཀྟ། ལུང་ཐང་པདྨའི་
སྙིང་ པོ་ཞ་ཉེ་ ཟངས། །འཁར་བའི་བགྲང་འཕྲེང་བརྒྱ་ནི་ རྩ་ བརྒྱད་པ། དེ་དག་
ལས་ནི་བགྲང་འཕྲེང་གཅིག་བླངས་ཏེ། དེ་རྣམས་ལག་པ་གཡས་པས་བཟུང་བར་
བྱ། ཞེས་གསུངས་པས། ཞ་ཉེ་དང་ཟངས་དང་། འཁར་བའི་འཕྲེང་བ་ཡང་རུང་
ཟླ
- 439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ངོ༌། །ཐུགས་རྗེ་ཆེན་པོའི་རྒྱུད་ལས་ནི། ཞི་བ་ཤེལ་གྱི་འཕྲེང་བ་སྟེ། །རྒྱས་པ་ལ་ནི་
ཨ་རུ་ར། །དབང་ ལ་ ལུང་ཐང་དམར་པོ་ཤིས། །དྲག་པོ་ རཱའམ་རུ་རཀྟ། །བོ་དེ་
ཙེས་ནི་ལས་ཀུན་བྱེད། །ཅེས་གསུངས་ཤིང༌། སཾ་བྷུ་ཊ་སོགས་ རྒྱུད་སྡེ་གོང་མ་
ནས་ཀྱང་བོ་དེ་ཙེ་ནི་ལས་ཀུན་ལ་ཤིས་པར་གསུངས་པས། སྐབས་འདིར་པདྨའི་
སྙིང་པོ་འབྱོར་ན་རབ་དང་། དེ་མིན་བོ་དེ་ཙེའམ། ཤེལ་ཕྲེང་གང་རིགས་བྱས་ན་
ལེགས་པར་མངོན་ཞིང་། དེ་དག་མ་རྙེད་ན་གོང་དུ་བཤད་པ་དེ་དག་ལས་གང་
རུང་ བྱའོ། །གྲངས་ ནི་ སྟོང་ རྩ་ བརྒྱད་ དམ། བརྒྱ་ རྩ་ བརྒྱད་ དམ། ལྔ་ བཅུ་ ང་
བཞིའམ། ཉེར་གཅིག་གང་རིགས་བྱ་བར་གསུངས་ཤིང་། འཕྲེང་ཐག་ནི་གཞོན་
ནུ་མ་མ་ཉམས་པས་བཀལ་བའི་སྐུད་པ་གསུམ་བསྒྲིལ་ལ་བྱ་བར་གསུངས་ལ། དེ་
མ་རྙེད་ན་དམ་ཚིག་གཙང་མས་བཀལ་བའི་སྐུད་པ་གསུམ་བསྒྲིལ་ལ་བྱའོ། །
འཕྲེང་བ་ཐོག་མར་བསྒྲུབ་པའི་སྐབས་ཡིན་ན། མིག་ཕུག་ལ་བ་བྱུང་ལྔས་བཀྲུས།
སྐུད་པ་གསུམ་བསྒྲིལ་ལ་བརྒྱུས་ཏེ་མདུད་པ་བོར། འཕྲེང་བ་སྙིམ་པར་བཞག །
ལྷ་དང་བླ་མ་ལ་ཕྱག་བྱས་ནས། ན་མོ་རཏྣ་ཏྲ་ཡཱ་ཡ། ནཱ་མོ་ཨཱརྱ་ཨ་ཝ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨོཾ་ཨ་མྲྀ་ཏཾ་ག་ལེ་ཤྲཱི་ཡེ་ཤྲཱི་ཡ་མ་ལི་ན་སྭཱཧཱ།
ཞེས་པའི་སྔགས་བརྒྱ་རྩ་བརྒྱད་བཟླས་ན་རབ་གནས་བྱ། རྒྱུན་པར་བཟླས་པ་
བྱེད་དུས་ནི། ཐལ་མོ་སྙིང་ཀར་སྦྱར་ནས། ཨོཾ་གུ་རུ་སརྦ་ཏ་ཐཱ་ག་ཏཱ་ཀཱ་ཡ་ཝཱ་ཀ་
ཙིཏྟ་པྲ་ཎ་མ་ན་སརྦ་ཏ་ཐཱ་ག་ཏཱ་བཛྲ་པཱ་ད་བན་ནཾ་ཀ་རོ་ནི། ཞེས་ལྷ་དང་བླ་མ་ལ་
ཕྱག་བྱས་ཏེ། འཕྲེང་བ་སྙིམ་པར་བླངས་ལ། ཨོཾ་བ་སུ་མ་ཏི་ཤྲཱི་ཡེ་སྭཱཧཱ། ཞེས་པ་
འདི་ལན་བདུན་བཟླས། དེ་ནས་འཕྲེང་བ་སྙིང་ཀར་བླངས་ལ་ལག་པས་ཇི་ལྟར་
འཛིན་ ལུགས་ ནི། ལེགས་ གྲུབ་ ཀྱི་ རྒྱུད་ ལས། མཐེ་ བོང་ དང༌ ནི་ སྲིན་ ལག་
- 440 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
གིས། །ལས་རྣམས་ཀུན་ལ་ནོར་བུ་དྲང་། །མཁས་པས་དྲག་པོའི་ལས་རྣམས་ལ། །
མཛུབ་མོས་དྲང་བར་རབ་ཏུ་བསྒྲགས། །ཞེས་མཐེ་བོང་དང་སྲིན་ལག་གིས་འཛིན་
པར་བཤད་ལ། དཔུང་བཟང་གིས་ཞུས་པའི་རྒྱུད་ལས། དེ་དག་ལས་ནི་བགྲང་
འཕྲེང་ གཅིག་ བླངས་ཏེ། །དེ་ནི་ལག་ པ་ གཡས་ པས་ གཟུང་བར་བྱ། །ལག་ པ་
གཡོན་ པས་ བསྒྲིམས་ ཏེ་ མི་ འཁྲུལ་ བཟུང་། །ཚར་ རེ་ ཕྱིན་ ཅིང་ ནོར་ བུ་ རེ་ རེ་
ནས། །སྔགས་པ་ཡིས་ནི་རིམ་བཞིན་བགྲང་བར་བྱ། །ཞེས་གསུངས་པས་སྙིང་
ཀར་ལག་པ་གཡས་པས་འཛིན་པའམ། དེ་མ་གྲུབ་ན་གཡོན་པས་འཛིན་རུང་བར་
རྡོ་རྗེ་འཆང་ཆེན་པོའི་ལམ་གྱི་རིམ་པར་གསུངས་སོ། །དེ་ཡང་གུང་མོ་དང་མཐེའུ་
ཆུང་བརྐྱངས། མཛུབ་མོ་རྒྱབ་ཏུ་བཞག་ནས་སྲིན་ལག་དང་མཐེ་བོས་འདྲེན་པར་
གསུངས་ལ། འདི་ཡང་ལས་ཐམས་ཅད་པ་ལ་ཤིས་པའི་འཕྲེང་བ་འཛིན་ལུགས་
ཡིན་གྱི། ཞི་རྒྱས་དབང་དྲག་གི་ལས་སོ་སོ་ལ་ཇི་ལྟར་བྱ་བའི་ཚུལ་རྣམས་ཀྱང་
ཤེས་དགོས་སོ། །དེ་ལྟར་འཕྲེང་བ་བཟུང་ནས་བཟླས་བརྗོད་ཇི་ལྟར་བྱ་བའི་ཚུལ་
ནི། སྒྲུབ་ཐབས་ཉིད་ལས་རང་གི་ཐུགས་ཀའི་ཏིང་ངེ་འཛིན་སེམས་དཔའི་མཐའ་
སྐོར་དུ་གཟུངས་ཀྱིས་བསྐོར་བའི་ཡིག་འབྲུ་རྣམས་ལས་འོད་ཟེར་འཕྲོས་འདུས་
དོན་གཉིས་བྱས་འཁྱེར་སོ་གསུམ་གྱི་རྣལ་འབྱོར་དང་ལྡན་པས། ན་མོ་རཏྣ་ཏྲ་ཡཱ་
ཡ། ན་མཨཱརྱ་ཛྙཱ་ན་སཱ་ག་ར། བེ་རོ་ཙ་ན། བྱུ་ཧ་རཱ་ཛ་ཡ། ཏ་ཐཱ་ག་ཏཱ་ཡ། ཨརྒ་ཏེ།
སཾ་མྱཀ་སཾ་བུདྡྷ་ཡ། ན་མཿསརྦ་ཏ་ཐཱ་ག་ཏེ་བྷྱ ཨརྡ་ཏེ་ སཾ་མྱཀ་སཾ་བུདྡྷ་ བྷུ
ན་མཿ ཨཱརྱ་ཨ་ཝ་ལོ་ཀེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ།
ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིནྡྷེ་ཝནྟེ། ཙ་ལེ་ཙ་ལེ། པྲ་ཙ་ལེ་
པྲ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི་ཙི་ཏི་ཛྭ་ལ་ཨ་པ་ན་ཡེ་སྭཱཧཱ། ཞེས་
- 441 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གཟུངས་རྒྱས་བསྡུས་ཅི་རིགས་བརྒྱ་རྩ་བརྒྱད་བཟླས་ནས། ཞེས་གསུངས་པ་ལྟར།
རང་ཐུགས་རྗེ་ཆེན་པོར་གསལ་བའི་ཐུགས་ཀར་ཟླ་གདན་ལ་ཡེ་ཤེས་སེམས་
དཔའ། དེའི་ཐུགས་ཀར་ཟླ་གདན་ལ་ཏིང་ངེ་འཛིན་སེམས་དཔའ་ཧྲིདཀར་པོ།
དེའི་མཐའ་སྐོར་དུ་ན་མོ་རཏྣ་ཞེས་སོགས་སྔགས་འཕྲེང་ཁ་དོག་དཀར་པོ་གཡས་
སྐོར་དུ་འཁོར་བ་འོད་ཟེར་འཕྲོ་བཞིན་པར་གསལ་བཏབ། སྔགས་བཟླ་བའི་ཚེ།།
སྔགས་འཕྲེང་ས་བོན་དང་བཅས་པ་ལས་འོད་ཟེར་འཕྲོས་རང་གི་སྤྱི་བོ་ནས་རྐང་
མཐིལ་ གྱི་བར་གྱི་ལུས་ཐམས་ཅད་གང་། སྡིག་སྒྲིབ་ནད་གདོན་དང་བཅས་པ་
ཐམས་ཅད་སྦྱངས་ནས་འོད་ཟེར་ཕྱིར་འཕྲོ་བའི་སྣེ་ལ་མཆོད་པའི་ལྷ་མོ་བསམ་
གྱིས་མི་ཁྱབ་པ་སྤྲོས་ཏེ། ཕྱོགས་བཅུའི་རྒྱལ་བ་སྲས་དང་བཅས་པ་ལ་མཉེས་པའི་
མཆོད་པ་ཕུལ། ཐུགས་རྗེ་ཆེན་པོའི་ལྷ་ཚོགས་བསམ་གྱིས་མི་ཁྱབ་པ་སྤྲོས་ཏེ།
རིགས་དྲུག་སོ་སོའི་སྡུག་བསྔལ་ཐམས་ཅད་ཞི་བར་མཛད། དེ་ཡང་ཚ་དམྱལ་བ་
རྣམས་ལ་བདུད་རྩི་བསིལ་བའི་ཆར་ཕབ་སྟེ་ཚ་བའི་སྡུག་བསྔལ་ཞི་བར་མཛད་པ་
སོགས་གང་ལ་གང་འཚམ་གྱི་སྤྲུལ་པ་དང་། འོད་ཟེར་གྱི་ཚོགས་བསམ་གྱིས་མི་
ཁྱབ་པ་སྤོས་ནས་སེམས་ཅན་སོ་སོའི་སྡུག་བསྔལ་དེ་དང་དེ་དག་ཐམས་ཅད་ཞི་
བར་མཛད། ཐམས་ཅད་སྨིན་ཅིང་གྲོལ་ནས་ཐུགས་རྗེ་ཆེན་པོའི་གོ་འཕང་ལ་
བཀོད་པའི་མོས་པ་བྱེད། དེ་ནས་སྤྲུལ་པ་དང་འོད་ཟེར་རྣམས་སྙིང་ཁའི་ས་བོན་
ལ་བསྡུས་ཏེ། སྣང་བ་སྐུའི་འཁྱེར་སོ། །གྲག་སྟོང་གསུང་གི་འཁྱེར་སོ། །དྲན་རྟོག་
ཐུགས་ཀྱི་འཁྱེར་སོ་གསུམ་གྱི་ངང་ནས་བཟླས་པ་བྱའོ། །འདིར་སྒྲུབ་ཐབས་ལས་
བརྒྱ་རྩ་བརྒྱད་བཟླའོ་ཞེས་གྲངས་དམིགས་བསལ་གསུངསཔ་ནི། སྨྱུང་གནས་ཀྱི་
ཆོ་ག་དང་འབྲེལ་བའི་དབང་དུ་བྱས་པ་ཡིན་པས། སྨྱུང་གནས་ཀྱི་ཚེ་ཐུན་རེར་
- 442 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཟུངས་རིང་བརྒྱ་རྩ་བརྒྱད་དམ་དེ་ཙམ་མ་ལྕོགས་ན་གཟུངས་རིང་ཚར་གཅིག་
དང༌། སྙིང་ པོ་ བརྒྱ་ དང་ བདུན་ཏེ། བརྒྱ་ རྩ་ བརྒྱད་ངེས་ པར་བཟླ་དགོས་ པར་
གསུངས་སོ། །སྙིང་པོ་ནི། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། ཞེས་སོགས་ཡིན་
ནོ། །སྨྱུང་གནས་དང་མ་འབྲེལ་བར་རྒྱུན་པར་དང་། བསྙེན་པ་བྱེད་པའི་སྐབས་ལྟ་
བུ་ཡིན་ན་གྲངས་ངེས་བཟུང་མི་དགོས་པས་ཅི་འགྲུབ་བཟླ་བ་ཡིན་ནོ། །བཟླས་
པའི་སྔགས་ཀྱང་གཟུངས་རིང་ངམ། སྙིང་པོའམ། ཉེ་སྙིང་ཡི་གེ་དྲུག་པ་ལྟ་བུས་
ཀྱང་ཆོག་པར་གསུངས་ལ། བདག་གི་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་
ནི་ཐོག་མར་གཟུངས་རིང་ཅི་འགྲུབ་བཟླ། དེ་ནས་སྙིང་པོ་དེ་ནས་ཉེ་སྙིང་ཡི་གེ་
དྲུག་པ་བཟླ་བ་མཛད་ཅིང་། དེ་ལྟར་བྱས་ན་ལེགས་ཞེས་གསུངས་སོ། །བཟླས་
པའི་ཚེ། རྒྱུད་བསམ་གཏན་ཕྱི་མ་ལས། སྒྲ་དང་ སེམས་དང་གཞི་ལ་ གཞོལ། །
ཞེས་བཟླས་བརྗོད་ཡན་ལག་བཞིའི་སྒོ་ནས་བཟླ་བར་གསུངས་ལ། དེ་ནི་གོང་དུ་
བཤད་ཟིན་པ་ལྟར་བཟླས་བརྗོད་ཡན་ལག་བཞི་ཚང་བར་བྱེད་ན། མདུན་བསྐྱེད་
དང་སྦྲགས་ནས་སྔགས་བཟླ་དགོས་ལ། འདིར་བདག་བསྐྱེད་རྐྱང་པའི་དབང་དུ་
བྱས་ན་གཞན་གྱི་གཞིའི་ཡན་ལག་དེ་མི་ཚང་བས། བདག་གི་བཞིའི་ཡན་ལག་
དང༌། སྒྲ་དང་ སེམས་ལ་གཞོལ་བའི་ཡན་ལག་གསུམ་པོ་དེ་ཚང་བར་བྱས་ཏེ་
སྔགས་བཟླ་བ་ཡིན་ནམ། ཡང་ན་སློབ་དཔོན་སངས་རྒྱས་གསང་བས་མཛད་པའི་
བསམ་གཏན་ཕྱི་མའི་འགྲེལ་པ་ལས། རྣལ་འབྱོར་གནས་བཅས་པ་ཞེས་བྱ་བ་ནི།
རྣལ་འབྱོར་གྱི་ཕྱིར་འདུག་པས་ན་རྣལ་འབྱོར་གནས་སོ། །དེ་ལ་རྣལ་འབྱོར་ནི་
སྦྱོར་བ་སྟེ། ཇི་ལྟར་རིག་པའི་ལྷ་དྲུག་ལ་ཀུན་ཏུ་སྦྱར་བ་ཞེས་བྱ་བའི་ཐ་ཚིག་སྟེ།
དེ་དང་རྗེས་སུ་མཐུན་པར་གནས་པ་ནི་རྡོ་རྗེ་དང་བཀྲ་ཤིས་དང་སེམས་དཔའི་
443 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྐྱིལ་མོ་ཀྲུང་ལ་སོགས་པའི་མཚན་ཉིད་དོ། །བདེ་གཤེགས་མདུན་དུ་བསམ་ནས་
ནི། །ཞེས་བྱ་བ་འདིས་བཟླས་བརྗོད་ལ་སོགས་པའི་སྦྱོར་བ་ཐམས་ཅད་བཅོམ་
ལྡན་འདས་ཀྱི་སྤྱན་སྔར་བྱ་བ་བསྟན་ཏོ། །དེ་ལྟར་ཅིས་མངོན་ཞེ་ན། ལྷའི་རྣལ་
འབྱོར་གྱི་མཚན་ཉིད་རིག་སྔགས་ཀྱི་བརྟུལ་ཞུགས་ཀྱི་གནས་བསྟན་པའི་སྒོ་ནས་
དོན་དམ་པ་བཟླས་བརྗོད་ཀྱི་གནས་འོག་ནས། གསང་སྔགས་ལ་སོགས་ལྡན་པ་
ཡི། །རིག་སྔགས་ ཁྲོ་བོ་མང་པོ་ཀུན། །རྒྱལ་བའི་སྐུར་ནི་མངོན་ཕྱོགས་ནས། །
བསམ་གཏན་ངོམས་ཕྱིར་རྟག་ཏུ་གནས། །ཞེས་བསྟན་ཏོ། །ཞེས་དང་། ནམ་ལྷའི་
རྣལ་འབྱོར་གྱི་མཚན་ཉིད་རིག་སྔགས་ཀྱི་བརྟུལ་ཞུགས་མངོན་དུ་བྱེད་པར་འདོད་
པ་དེའི་ཚེ་མདུན་དུ་དེ་བཞིན་གཤེགས་པའི་སྐུ་གཟུགས་བསམ་ལ། རིག་སྔགས་
དང༌། གསང་སྔགས་དང་། ཁྲོ་བོ་དང་། མངག་གཞུག་པ་དང་། མངག་གཞུག་མ་
ལ་སོགས་པ་ནམ་མཁའི་དབྱིངས་ཁྱབ་ཅིང་ཁོ་ར་ཁོར་ཡུག་ཏུ་ཡོངས་སུ་བསྐོར་
བར་ཐང་ཅིག་ཙམ་ཞིག་མངོན་པར་བསམ་ལ། ཏིང་ངེ་འཛིན་གྱིས་གསལ་བར་བྱ་
སྟེ། བདག་ཉིད་ཀྱང་གསང་སྔགས་དང་རིག་སྔགས་ཀྱི་གཟུགས་ཀྱི་རང་བཞིན་གྱི་
མཚན་ ཉིད་ བརྟུལ་ཞུགས་ བཤད་ པར་ བྱིན་ གྱིས་ བརླབས་ ལ། དེའི་ དབུས་ན་
འདུག་པར་བྱའོ། །ཅིའི་ཕྱིར་ཞེ་ན། རིག་སྔགས་དང་གསང་སྔགས་ལ་སོགས་པ་
ཐམས་ཅད་རྒྱལ་བའི་སྤྱན་སྔ་ན་རྟག་ཏུ་འཁོད་དེ། དེ་བས་ན་སྔགས་པས་ཡང་
ཡང་གསང་སྔགས་ལ་སོགས་པའི་ལྷའི་རྣལ་འབྱོར་བྱས་པས་ཏིང་ངེ་འཛིན་གྱི་
ཚུལ་གྱིས་རྒྱལ་བ་ལ་མངོན་དུ་ཕྱོགས་པར་ཅི་ནུས་སུ་བྱའོ། །ཞེས་གསུངས་པ་
ལྟར། བཟླས་པ་བྱེད་པའི་ཚེ་བཟླས་བརྗོད་ཡན་ལག་བཞི་ཚང་བར་བྱས་ནས་
བཟླས་ན་ལྷའི་བྱིན་རླབས་མྱུར་དུ་འཇུག་པའི་ཁྱད་ཆེ་འདྲ་སྙམ་སྟེ། སྔགས་རིག་
- 444 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མཁས་པ་དག་གིས་དཔྱད་པར་བྱའོ། །རྒྱུད་སྡེ་གོང་མ་བླ་མེད་སོགས་ཀྱི་སྐབས་
སུ་དཀྱིལ་འཁོར་བའི་ལྷ་ཡོངས་རྫོགས་གསལ་བཏབ་ནས་གཙོ་འཁོར་ཐམས་
ཅད་ ཀྱི་བསྙེན་པ་དགོས་ཀྱང་། བྱ་རྒྱུད་ཀྱི་སྐབས་འདིར་གཙོ་བོ་གཅིག་པུ་ལ་
བསྙེན་པ་བྱས་པས་ཆོག་པས་འདིར་བདག་བསྐྱེད་ཀྱི་སྐབས་སུ་གཙོ་བོ་གཅིག་པུ་
ལས་འཁོར་གྱི་དེ་བཞིན་གཤེགས་པ་བཞི་གསལ་མི་འདེབས་པའི་རྒྱུ་མཚན་ཡང་
དེ་ཡིན་ནོ། །དེ་ལྟར་བཟླས་པ་བྱེད་པའི་ཚེ་ཡི་གེའི་གཟུགས་ལ་དམིགས་ནས་
བཟླ་བ་དང་། ཡི་གེའི་སྒྲ་ལ་དམིགས་ནས་བཟླ་བའི་ཚུལ། དེ་ལ་ཡང་ཤུབ་བུའི་
བཟླས་པ་དང༌། ཡིད་བཟླས་བྱ་བའི་ཚུལ་རྣམས་ཞིབ་ཏུ་ཤེས་དགོས་པས། སྔར་
ལམ་སྤྱིའི་ལུས་འཆད་པའི་སྐབས་བཤད་ཟིན་པ་ལྟར་ཤེས་པར་བྱའོ། །སྔགས་
བཟླ་ལུགས་ནི། དཔུང་བཟང་གིས་ཞུས་པའི་རྒྱུད་ལས། བཟླས་བརྗོད་བྱེད་ཚེ་མི་
མྱུར་མི་དལ་ཞིང་། །སྒྲ་ཆེར་མི་བྱ་ཧ་ཅང་ཆུང་བའང་མིན། །སྨྲ་བཞིན་མ་ཡིན་
གཞན་དུ་གཡེང་བཞིན་མིན། །གུག་སྐྱེད་ཀླད་ཀོར་ཚིག་རྣམས་ཉམས་པ་མིན། །
ཞེས་དང༌། ལེ་ལོ་འདོད་ཆགས་མི་དགེར་ལྡན་པའི་སེམས། །གང་དང་གང་དུ་
གཡེང་ཞིང་རྒྱུ་བ་དག །དེ་དང་དེ་ནས་མྱུར་དུ་བཟློག་ནས་ནི། །གསང་སྔགས་ཡི་
གེ་མཆོག་ལ་ལེགས་པར་སྦྱར། །ཞེས་དང་། ལེགས་གྲུབ་ཀྱི་རྒྱུད་ལས། བཟླས་
བརྗོད་བྱེད་པས་ཁྲོ་མི་བྱ། །ཡུལ་གྱི་བདག་ཉིད་དགའ་མི་བྱ། །ཞུམ་དང་མི་དགའ་
འཇིགས་པ་དང་། །འཇུངས་དང་ང་རྒྱལ་ཡོངས་སུ་སྤངས། །ཟློས་ཚེ་ཅི་ཡང་མི་སྨྲ་
ཞིང་། །ཡན་ལག་འགྱུར་བ་མི་བྱའོ། །ཀུན་རྟོག་རླུང་གིས་བསྐྱོད་ནས་ནི། །ཅི་ཡང་
རུང་བ་མི་བསམ་མོ། །ཟློས་པས་བཟླས་བརྗོད་བྱེད་པའི་ཚེ། །རིག་སྔགས་ལྷ་ནི་
མ་ གཏོགས་ པར། །སྒོམ་ པ་ མཆོག་ཏུ་ གྱུར་ པ་ཡང་། །རྣམ་རྟོག་བཟུང་ནས་མི་
- 445 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བསམ་མོ། །ཞེས་ དང༌། དཔུང་བཟང་གིས་ ཞུས་པ་ལས། འདུག་ནས་དབང་པོ་
ཡང་དག་བསྡམས་པ་དང་། །ལུས་ནི་དྲང་ཞིང་བརྟན་པར་བཞག་ནས་སུ། །ཕྱིས་
ནི་མ་མཆུ་ཤིན་ཏུ་མཛེས་པར་ཡང༌། །བསྐུལ་ཞིང་གསང་སྔགས་ཅི་འགར་བཟླས་
བརྗོད་བྱ། །སེམས་ནི་གློག་དང་སྤྲིན་དང་རླུང་དང་མཚུངས། །རྒྱ་མཚོ་ཆེན་པོ་ལ་
ནི་རླབས་དང་འདྲ། །སྒྱུ་ཅན་འདོད་དགུར་ཡུལ་ལ་མངོན་དགའ་བ། །གཡོ་ཞིང་
འཕྱན་ པ་ངེས་པར་འདུལ་བར་བྱ། །ཞེས་གསུངས་པ་ལྟར། ཡིད་གཞན་དུ་མ་
གཡེངས་པ་ཤིན་ཏུ་གལ་ཆེ་ཞིང་། ཡིད་གཡེངས་བཞིན་དུ་བཟླས་བརྗོད་ཡུན་རིང་
བྱས་ཀྱང་འབྲས་བུ་ཆེན་པོ་མི་འབྱུང་བ་ནི། གདོང་དྲུག་གི་རྒྱུ་ལས། གཞན་དུ་མི་
འགྲོའི་སེམས་ཀྱིས་ནི། །དེ་ལྟའི་ཚུལ་དུ་བཟླས་པ་བྱ། །ཡུལ་གཞན་བློ་ནི་འགྲོ་བ་
ཡིས། །བསྐལ་པར་བཟླས་ཀྱང་འབྲས་མི་འབྱིན། །ཞེས་དང་། སྤྱོད་འཇུག་ལས།
བཟླས་ བརྗོད་ དང་ ནི་ དཀའ་ཐུབ་ཀུན། །ཡུན་ རིང་ དུས་ སུ་ སྤྱད་ བྱས་ ཀྱང་། །
སེམས་གཞན་གཡེངས་པས་བྱས་པ་ནི། །དེ་ཉིད་རིག་པས་དོན་མེད་གསུངས། །
ཞེས་གསུངས་པ་ལྟར་རོ། །ལྷག་པར་བྱ་རྒྱུད་ཀྱི་སྐབས་འདིར་བཟླས་པའི་སྐབས་
སུ་གཉིད་ཡུར་བ་དང་། གླལ་བ་དང་། སྦྲིད་པ་སོགས་བྱ་མི་རུང་ཞིང་། གལ་ཏེ་དེ་
དག་བྱུང་ན་དེ་མ་ཐག་འཕྲེང་བ་བཞག་སྟེ། བཅག་པ་སོགས་ཀྱིས་སྐྱོན་དེ་དག་
བསལ་ནས་ ཉེ་རེག་བྱས་ཏེ། སླར་ཡང་ གྲངས་ ཀྱི་ཐོག་མ་ནས་མགོ་བརྩམས་
དགོས་ཀྱི། དེ་ཡན་ཆད་དུ་བགྲངས་པ་རྣམས་བཟླས་པའི་གྲངས་སུ་མི་འགྲོ་བར་
གསུངས་པས་ཤིན་ཏུ་བག་དང་ལྡན་པར་བྱ་དགོས་སོ། །གཞན་ཡང་བག་མེད་པ་
དང༌། སེམས་གཡེངས་བས་ལྷ་གཞན་གྱི་བཟླས་པ་བྱས་ནའང་དེ་མ་ཐག་ཏུ་ཡིད་
ཀྱིས་ གསོལ་ བ་ བཏབ་སྟེ། སླར་ ཡང་ བཟླས་ པའི་ མགོ་ ནས་ སྐྱར་ དགོས་ པར་
པ 446 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གསུངས་སོ། །གཞན་ཡང་ལེགས་གྲུབ་ ཀྱི་རྒྱུད་ལས། གང་ཡང་བགེགས་ ཀྱིས་
བརླམས་པའམ། །ནད་རྣམས་ཀྱིས་ནི་གཟིར་བའམ། །ལྷོད་པ་དག་ནི་བརྩེགས་
མེད་པ། །ལུས་དང་སེམས་ནི་སྐྱོ་བའམ། །བཤང་བའི་དུས་སུ་བབ་པའམ། །མ་
བསྡམས་ པའམ་མི་གཙང་བས། །གང་དག་བཟླས་བརྗོད་ བྱེད་ པ་ནི། །བཟླས་
པའི་གྲངས་ཀྱི་བཤད་པ་ལ། །མཁས་པས་དེ་དག་མི་སྦྱར་གྱིས། །ཆོ་ག་བཞིན་དུ་
བཟླས་པ་དང་། །མཉམ་བཞག་བཟླས་བརྗོད་དག་ཀྱང་སྦྱར། །སྦྱིན་སྲེག་ལས་ཀྱི་
གྲངས་རྣམས་ དང༌། །སྤྱན་དྲང་བ་ ཡི་ཆོ་ག་ལ། །སྔགས་ ཀྱི་ནོར་བུ་མ་རྫོགས་
པར། །བཟླས་བརྗོད་གྲངས་སུ་མི་གཞུག་གོ །ཞེས་གསུངས་པ་ལྟར། བགེགས་
ཀྱིས་བརླམས་ པ་ དང་། ནད་ ཀྱིས་ གཟིར་ བ་ དང་། ལྷོད་ པ་ དང་། བག་མེད་ པ་
དང་། ལུས་དང་སེམས་སྐྱོ་བ་དང༌། ཆོ་ག་ཇི་ལྟར་བཤད་པའི་དུས་ལས་འདས་
པར་ བྱས་པ་དང༌། མ་བསྡམས་པ་དང༌། མི་གཙང་བས་བཟླས་བརྗོད་བྱས་པ་
དང༌། མཚན་མོ་རྨི་ལམ་ངན་པ་བྱུང་བས་ཉིན་མོ་རིགས་ཀྱི་བདག་པོ་གང་ཡིན་གྱི་
སྔགས་བརྒྱ་མ་བཟླས་པར་བཟླས་བརྗོད་བྱས་པ་རྣམས་བཟླས་པའི་གྲངས་སུ་མི་
བཞུག་ པས་ཤིན་ཏུ་ གྲིམས་ པ་ གལ་ཆེ་ཞིང་། ཡང་རྒྱུད་ དེ་ ཉིད་ལས། གནས་
གཅིག་ཏུ་ནི་ཕྱེད་བཟླས་ནས། །གང་ཞིག་གཞན་དུ་ཕྱེད་བཟླས་པ། །བཟླས་པ་
ཐམས་ ཅད་ རྫོགས་ གྱུར་ ཀྱང་། །དེ་ དག་ ཐམས་ ཅད་ དོན་ མེད་ འགྱུར། །ཞེས་
གནས་ གཅིག་ཏུ་ཕྱེད་བཟླས། གཞན་དུ་ ཕྱེད་བཟླས་པས་བཟླས་ པའི་ གྲངས་
རྫོགས་ཀྱང་། དེས་བཟླས་པའི་གྲངས་ལ་མི་ཕན་པར་གསུངས་པས། བསྙེན་པ་
བྱེད་པའི་ཚེ་ཐོག་མ་བརྩམས་པ་ནས་གྲངས་བསྙེན་མ་རྫོགས་པར་གནས་གཅིག་
ཏུ་བྱ་དགོས་ཤིང༌། བཟླས་བརྗོད་ བྱ་ བའི་དུས་ཀྱང་། རྒྱུད་དེ་ཉིད་ལས། གཙང་
- 447 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མའི་གནས་ སུ་གཙང་སྦྲ་ཅན། །མཉམ་པར་བཞག་སྟེ་ལེགས་འདུག་ནས། །ཇི་
སྲིད་ ཡིད་ནི་མི་སྐྱོ་བར། །དེ་ སྲིད་བར་དུ་བཟླས་བརྗོད་བྱ། །ཆོ་ག་བཤད་ པ་
ཐམས་ཅད་དང་། །ལུས་ཀྱི་གཙང་སྦྲ་བྱས་ནས་སུ། །སྔ་དྲོ་མེལ་ཚེ་ཐུན་གཅིག་
དང༌། །ཕྱི་དྲོ་མེལ་ཚེ་ཐུན་གཅིག་བཟླས། །ཉི་མའི་གུང་ལ་ཐུན་ཕྱེད་དམ། །ཡང་
ན་ཐུན་གྱི་སུམ་ཆ་བཟླས། །ཡང་ན་ཐུན་གྱི་བཞི་ཆའམ། །ཡང་ན་མཁས་པས་ཅུང་
ཟད་བཟླས། །མཚན་མོ་སྲོད་དང་ཐོ་རངས་ལ། །མེལ་ཚེ་ཐུན་ནི་ཕྱེད་ཕྱེད་དུ། །
གང་ཞིག་མཁས་པས་བཟླས་བྱས་པ། །དེ་ནི་ལྷག་པར་མཆོད་པར་འགྱུར། །ཞེས་
དུས་མིན་དུ་བྱ་མི་རུང་ཞིང་དུས་དང་མཐུན་པ་དགོས་པར་གསུངས་ལ། དུས་དང་
དུས་མིན་གྱི་ཚད་ནི། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། ཉི་མའི་དཀྱིལ་
འཁོར་ཕྱེད་ཤར་བ་ནས་སྐྱེས་བུ་གཅིག་གི་གྲིབ་མའི་བར་ནི་སྔ་དྲོའི་དུས་མཚམས་
སོ། །ཉིན་གུང་ལ་ཚུ་ ཚོད་བརྒྱད་དམ་དགུའི་དུས་མཚམས་སོ། །ཕྱི་དྲོ་སྐྱེས་བུ་
གཅིག་གི་གྲིབ་མ་ལུས་པ་ནས་ཉི་མའི་དཀྱིལ་འཁོར་བྱེད་ནུབ་ཀྱི་བར་དུ་ནི་ཕྱི་
དྲོའི་དུས་མཚམས་ཏེ། དེ་དག་ནི་ཉིན་པར་གྱི་དུས་མཚམས་སོ། །ཉི་མའི་དཀྱིལ་
འཁོར་ཕྱེད་ནུབ་ པ་ ནས་ སྲོད་ ཕྱེད་ ཀྱི་བར་དུ་ནི་ སྲོད་ ལ་ བརྩམས་ པའི་ དུས་
མཚམས་སོ། །ཐོ་རངས་ཀྱི་ཕྱེད་ནས་ཉི་མའི་དཀྱིལ་འཁོར་ཕྱེད་ཤར་བའི་བར་ནི་
དུས་མཚམས་གཉིས་པའོ། །ནམ་ཕྱེད་ནས་དྲག་ཤུལ་ཅན་གྱི་ལས་དང་མི་སྣང་བ་
ལ་སོགས་པ་དང་དུར་ཁྲོད་ཀྱི་ལས་རྣམས་བྱ་ལ། དེ་ལས་བཟློག་པའི་སྐབས་སུ་
ཞི་བ་སོགས་བྱ་བར་མངོན་རྟོགས་ལས་བཤད་པ་རྣམས་ཤེས་པར་བྱ་བ་གལ་ཆེ་
སྟེ། དུས་མ་ཡིན་པར་བྱས་པ་རྣམས་ཀྱི་བཟླས་བརྗོད་གྲངས་སུ་མི་གཞུག་པར་
གསུངས་པའི་ཕྱིར་རོ། །ཞེས་གང་གསུངས་པ་ལྟར་རོ། །དེ་ལྟར་བཟླས་པ་བྱེད་
- 448 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
པའི་ཚེ་དུབ་ན་ངལ་གསོ་བའི་ཚུལ་དང་། བཟླས་བརྗོད་ཟིན་པའི་ཚེ། རིགས་ཀྱི་
ཡུམ་དང་བདག་པོའི་སྔགས་བཟླས་ནས་བསྲུང་བ་བྱ་ཚུལ་དང་། བུམ་པའི་ཕྱག་
རྒྱ་བྱས་ཏེ་དགེ་བའི་རྩ་བ་ལྷ་ལ་འབུལ་བའི་ཚུལ་དང༌། ནོངས་པ་བཟོད་པར་
གསོལ་ཚུལ་ལ་སོགས་པ་ཞིབ་པར་ནི་རྒྱུད་འགྲེལ་པ་དང་བཅས་པ་དང་རྡོ་ རྗེ་
འཆང་ཆེན་པོའི་ལམ་གྱི་རིམ་པ་ཞིབ་ཏུ་བལྟས་ནས་ཤེས་པར་བྱའོ། །སྔགས་ཀྱི་
གྲངས་ནི། གཞན་ལ་དབང་བསྐུར་བ་དང་། རབ་གནས་བྱ་བ་དང་། རང་ཉིད་
བདག་འཇུག་དང་། སྦྱིན་སྲེག་སོགས་བྱ་བ་ལ་སྔོན་དུ་གྲངས་བསྙེན་རྫོགས་པ་
དགོས་ཏེ། བསྙེན་པ་སྔོན་དུ་མ་སོང་བར་ལས་དེ་དག་ལ་ཞུགས་ན་ནི། རང་གིས་
རང་ལ་གནོད་པ་བྱེད་པ་ཡིན་པར། སྙིང་པོ་མདོར་བསགས་ལས། དཀྱིལ་འཁོར་
མཆོག་གི་སློབ་དཔོན་གྱིས། །སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་
འཁོར་དེ་ཉིད་ནི། །ཤིན་ཏུ་དུལ་བས་བརྟག་པར་བྱ། །ལྷ་ནི་མཉེས་པར་མ་བྱས་
ན། །བདག་ཉིད་རྣམ་པར་སུན་འབྱིན་ཡིན། །ཞེས་གསུངས་ཤིང་། རྒྱུད་སྡེ་རྣམས་
ལས་ཀྱང་ལན་ཅིག་མ་ཡིན་པར་རྒྱ་ཆེར་བཀའ་སྩལ་ཏོ། །དེང་སང་གི་སྐྱེ་བོ་སྙིང་
ཁམས་ཅན་འགའ་ཞིག་ནི་བསྙེན་པ་ལྟ་ཅི་དབང་ཙམ་ཡང་མ་ཐོབ་པར། དབང་
ཆོག་དང་། རབ་གནས་དང་། སྦྱིན་སྲེག་སོགས་ལ་སྤོབས་པ་གཞན་ལས་ཆེ་བར་
བྱེད་པ་མང་དུ་སྣང་སྟེ། རྒྱུད་སྡེ་དང་བསྟུན་ན་ཤིན་ཏུ་ཡ་ང་བའི་གནས་ཡིན་པས་
སྙིང་ནས་བསྟན་པ་གཅེས་པར་འཛིན་པ་དག་གིས་རྡོ་རྗེ་འཆང་གི་བཅས་པ་ལས་
མི་འདའ་བ་གནད་དུ་ཆེའོ། །དེས་ན་བླ་མེད་ལ་ནི་དཀྱིལ་འཁོར་གྱི་གཙོ་བོའི་
སྔགས་འབུམ་དང་། འཁོར་ གྱི་ སྔགས་ ཁྲི་ ཕྲག་རེ། ཡེ་ཤེས་འབེབས་ སྔགས་ཁྲི་
ཁྲག་རེ་དང་བཅས་པའི་གྲངས་རྫོགས་པ་དགོས་ལ། བྱ་རྒྱུད་ཀྱི་སྐབས་འདིར་ནི་
- 449 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གཙོ་བོ་གཅིག་པུའི་སྔགས་ཀྱི་གྲངས་རྫོགས་པས་ཆོག་ཅིང་། དེ་ཡང་ལེགས་གྲུབ་
ལས། བཅོ་ ལྔ་ མན་ཆད་གྲངས་རྣམས་ལ། །སྤྱིར་ན་ཡི་གེ་དུ་ཡོད་པ། །དེ་སྙེད་
འབུམ་ཕྲག་བཟླས་བརྗོད་བྱ། །ཡི་གེ་སུམ་ཅུ་རྩ་གཉིས་ལ། །བཟླས་བརྗོད་སུམ་
འབུམ་བྱ་བར་བཤད། །དེ་བས་ཡི་གེ་མང་པོ་ལ། །སྔོན་དུ་བསྙེན་པ་ཁྲི་བྱའོ། །
ཞེས་གསུངས་པ་ལྟར་རོ། །ཐུན་རེར་ཇི་ཙམ་བཟླ་སྙམ་ན། ཐུན་རིང་ཐུང་ནི་རང་
གི་ཁམས་ལ་དཔགས་པས་ཆོག་གི །མཐའ་གཅིག་ཏུ་ངེས་པ་མེད་དོ། །དེ་ཡང་
ཐུན་ཧ་ཅང་རིང་དྲགས་ན་ངལ་དུབ་དང༌། ཡིད་སུན་པ་སོགས་འབྱུང་ཉེ་ཞིང་།
ལྷག་པར་གཉིད་དང་གླལ་བ་སོགས་བྱུང་ན་བྱ་རྒྱུད་ཀྱི་སྐབས་འདིར་སྐྱོན་ཆེ་བས།
དེ་ལྟར་འབྱུང་དུ་ཉེ་ན་ཧ་ཅང་རིང་བར་མི་བྱ་ཞིང་། ཧ་ཅང་ཐུང་དྲགས་ནས་སྒོམ་
བཟླས་ཀྱི་ལོང་མེད་པ་ཡང་མི་བྱ། ཐུན་དངོས་གཞིའི་སྐབས་སུ་བཟའ་བཏུང་
དང་། འགྲོ་འདུག་དང༌། གཏམ་སྨྲ་ བ་ སོགས་ བྱར་མི་རུང་བས་ ངག་བཅད་ བྱ་
ཞིང་། བཟའ་ བཏུང་ སོགས་ ཀྱི་ དུས་ ཀྱིས་ གཏུགས་ ན་ ཐུན་ བཏང་ ནས་ ཐུན་
མཚམས་ལ་འཇུག་དགོས་སོ། །སྤྱིར་ན་བསྙེན་མཚམས་ཀྱི་སྐབས་སུ་ཅལ་ཅོལ་གྱི་
སྨྲ་བ་མང་པོ་གཏན་ནས་མི་རུང་ཞིང་། ཆོས་མཐུན་གྱི་གཏམ་དགོས་ངེས་བྱུང་ན་
རང་གི་མཚམས་གཡོག་ལ་ཐུན་མཚམས་སུ་བྱར་རུང་སྟེ། དཔུང་བཟང་གི་རྒྱུད་
ལས། སྔགས་འཆང་ནམ་ཡང་སྨྲ་བར་མི་བྱ་སྟེ། །ཅི་སྟེ་དགོས་པ་ཡོད་ན་སྔགས་
གཡོག་དང༌། །བཟླས་བརྗོད་ཟིན་ནས་ཅུང་ཟད་སྨྲ་བར་བྱ། །ཞེས་གསུངས་པ་
ལྟར་རོ། །དེ་ལྟར་སྒོམ་བཟླས་གནད་དུ་སོང་བའི་རྟགས་ནི། ལེགས་གྲུབ་ལས།
གལ་ཏེ་གཉིད་ལོག་རྨི་ལམ་ན། །བརྟན་པར་རྟོགས་པའི་ལྷ་མཐོང་ངམ། །སོ་སོར་
རིགས་པའི་གཟུགས་དག་གམ། །ཡང་ན་རིག་སྔགས་ཆེན་པོའི་སྔགས། །དཀོན་
- 450 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
མཆོག་ གསུམ་ ལས་ གཅིག་ ཙམ་མམ། །དེ་ དག་ མཆོད་ པ་ལ་སོགས་པ། །རྒྱལ་
སྲས་རྫུ་འཕྲུལ་ཆེན་པོའམ། །འཁོར་ནི་རྣམ་པ་བཞི་རྣམས་སམ། །བདག་ཉིད་ཆོ་
ག་སྤྱོད་པའམ། །ཡང་ན་གོས་ཀྱིས་སྤུད་པ་དག །མཐོང་ན་དངོས་གྲུབ་ཉེ་འགྱུར་
བར། །སྒྲུབ་པ་པོས་ནི་ཤེས་པར་བྱ། །རི་དང་གླང་པོ་འབབ་ཆུ་དང་། །རྒྱ་མཚོ་
དང་ནི་འབྲས་བུའི་ཤིང༌། །ངང་མོ་ལ་སོགས་བྱ་རྣམས་དང་། །སེང་གེ་ལ་སོགས་
རི་དྭགས་སོགས། ཁྱུ་མཆོག་བཀྲ་ཤིས་རྟ་ལ་སོགས། །བུ་མོ་བཟང་མོ་བརྒྱན་པ་
དང༌། །བུམ་པ་ལ་སོགས་བཀྲ་ཤིས་པ། །རྣམ་པ་སྣ་ཚོགས་གཡས་ཕྱོགས་ནའོ། །
ནོར་དང་གོས་རྣམས་རྙེད་པ་དང༌། །དེ་ལ་སོགས་པའི་རྣམ་དག་པའི། །རྨི་ལམ་
བཟང་པོ་མཐོང་ན་ནི། །བློ་ལྡན་འགྲུབ་པར་ཤེས་པར་བྱ། །ཞོ་དང་འབྲས་ཡོས་འོ་
མ་མར། །མེ་ཏོག་འབྲས་བུ་རྩ་བ་དང་། །ཡང་ན་གྲུབ་པའི་རྫ་ས་ཀྱང་རུང་། །རྨི་
ལམ་དག་ན་རྙེད་པའམ། །དེ་འདྲའི་རྣམ་པ་མཐོང་གྱུར་ན། །རིག་སྔགས་འགྲུབ་
པར་གསུངས་པས་ན། །དེ་ནས་བློ་དང་ལྡན་པ་ཡིས། །བསྙེན་པའམ་སྒྲུབ་པའི་
ལས་རྣམས་བརྩམས། །གལ་ཏེ་སྔགས་ཀྱི་ནོར་བུའམ། །སྒྲུབ་པའི་རྫས་རྣམས་
ཐོབ་ནས་ནི། །དེ་ནས་བསྙེན་པའམ་སྒྲུབ་པ་ཡི། །ལས་རྣམས་མྱུར་དུ་བརྩམས་
པར་བྱ། །གོས་དང་འབྲུ་དང་རྒྱན་དག་གིས། །བདག་ཉིད་བརྒྱན་པ་མཐོང་ནས་
ནི། །དེ་ཚེ་བསྙེན་པའམ་བསྒྲུབ་པ་ཡི། །ལས་རྣམས་རབ་ཏུ་བརྩམས་པར་བྱ། །
ཞེས་གསུངས་པ་ལྟར་གྱི་རྨི་ལམ་གྱི་རྟགས་རྣམས་དང་། ནང་གི་རྟགས་སུ་རྒྱུད་སྡེ་
སྤྱི་རྣམ་ལས། ལྷའི་རྣལ་འབྱོར་གྱི་སྐབས་སུ་བཀྲེས་པ་ཆུང་བ་དང་ནད་ལས་ཐར་
པ་དང་། ཤེས་པ་ཁྱད་པར་ཅན་འབྱུང་བ་དང་ལྷག་པར་གཟི་མདངས་ཆེ་ཞིང་
བརྟན་པ་དང༌། རྨི་ལམ་བཟང་ཞིང་བདེན་པ་རྨི་བ་དང་། བཟླས་བརྗོད་ལ་དགའ་
- 451 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རུ་སོང་བ་དང་། ངལ་བ་ཆུང་ཞིང་དྲི་ཞིམ་པོ་བྲོ་བ་དང་ཡོན་ཏན་ལྷུར་ལེན་པ་དང་།
ལྷ་ལ་གུས་པ་ཆེར་སོང་ན་བཟླས་སྒོམ་གནད་དུ་སོང་བའི་རྟགས་ཡིན། ཞེས་དང་།
ལེགས་གྲུབ་ཀྱི་རྒྱུད་ལས། གལ་ཏེ་ཟློས་ཚེ་གློ་བུར་དུ། །སྐུ་གཟུགས་རི་མོ་མཆོད་
རྟེན་ལས། །སྣ་ཚོགས་ པ་ ཡི་འོད་བྱུང་ན། །དེ་ཚེ་དངོས་གྲུབ་མྱུར་བར་ངེས། །
བཀྲེས་པ་ཆུང་ཞིང་ནད་ལས་ཐར། །ཤེས་པ་ཁྱད་པར་ཅན་ཡང་འབྱུང་། །ལྷག་
པར་གཟི་མདངས་ཆེར་བརྟན་པ། །གསང་སྔགས་བཟླས་པའི་མཚན་ཉིད་ཡིན། །
མཚན་མོ་རྨི་ལམ་དགེ་བ་དང་། །བདེན་པ་རྣམས་ནི་མཐོང་བ་དང་། །བཟླས་
བརྗོད་བྱེད་ལ་དགའ་བ་ནི། །གསང་སྔགས་བཟླས་པའི་མཚན་ཉིད་ཡིན། །ངལ་
བ་ཆུང་ཞིང་དྲི་ཞིམ་དང་། །གཏོང་ཕོད་ཡོན་ཏན་ལྷུར་ལེན་ཅིང་། །ལྷ་ལ་ལྷག་པར་
གུས་པ་ནི། །གསང་སྔགས་བཟླས་པའི་མཚན་ཉིད་ཡིན། །ཞེས་གསུང་པ་ལྟ་བུའི་
རྟགས་རྣམས་ཡིན་ཏེ། མདོར་ན་བསྙེན་པ་ལ་འབད་པས་ལུས་ལ་མདངས་རྒྱས་
ཤིང་སེམས་ཀྱི་སྣང་བ་ཇི་བདེར་འགྲོ་བ་དང༌། མཆོག་གསུམ་སྤྱི་དང་ཁྱད་པར་
རང་གི་བླ་མ་དང་། ཡི་དམ་ལ་དད་པ་དང་ཡིད་ཆེས་ཆེར་སྐྱེ། ཉིན་རེ་བཞིན་དུ་
སྒོམ་བཟླས་ལ་སྤྲོ་བ་ཇི་འཕེལ་དུ་འགྲོ །ཆགས་སྡང་གི་རྣམ་རྟོག་ཇེ་ཆུང་དུ་འགྲོ །
ངེས་འབྱུང་བྱང་སེམས་ཡང་དག་པའི་ལྟ་བ་རྣམས་ལ་བློའི་སྟབས་ཇེ་འཕེལ་དུ་
འགྲོ་ན་སྒོམ་བཟླས་གནད་དུ་སོང་བ་དང་ཡི་དམ་གྱི་བྱིན་རླབས་འཇུག་ པའི་
རྟགས་ཡང་དག་པ་ཡིན་ལ། དེ་ལྟ་མིན་པར་བླ་མ་དང་མཆེད་གྲོགས་ལ་དད་པ་
དག་སྣང་ཇེ་ཆུང་དུ་འགྲོ ཁོང་ཁྲོ་སོགས་ཉོན་མོངས་ཆེར་འགྲོ་ཡིན་འདུག་ན་རྨི་
ལམ་བཟང་བཟང་ཅི་ཤར་ཡང་ལྷའི་བྱིན་རླབས་འཇུག་པའི་རྟགས་ཡིན་པའི་ངེས་
པ་མེད་དེ། བགེགས་ཀྱི་བར་ཆད་འཇུག་པའི་རྟགས་སུ་རྨི་ལམ་དུ་ལྷའི་གཟུགས་
- 452 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྣང་བ་དང༌། ཉམས་སྣང་ལ་ལུང་བསྟན་འབྱུང་བ་དང་། རྨི་ལམ་དུ་འབྱུང་འགྱུར་
ཕྲ་མོ་འཆར་བ་སོགས་སྣ་ཚོགས་འབྱུང་བས། དེ་དག་ལ་དགའ་བར་མི་བྱ་བར་ལྷ་
དང་བླ་མ་ལ་གསོལ་བ་ཤུགས་དྲག་ཏུ་འདེབས་ཤིང་། དམ་ཚིག་དང་སྡོམ་པ་ལ་
གཅེས་སྤྲས་ཆེར་བྱ་བ་དང་། རྒྱུད་ནས་ཇི་ལྟར་གསུངས་པ་ལྟར་ཤེར་ཕྱིན་གྱི་མདོ་
བཀླག་པ་དང་། གཏོར་མ་བཏང་བ་དང༌། ཚ་ཚ་གདབ་པ་དང༌། སྦྱིན་སྲེག་བྱ་བ་
སོགས་ལ་འབད་དོ། །གཞན་ཡང་ལྷའི་སྒོམ་བཟླས་ལ་བརྩོན་པའི་ཚེ། གནས་
གཞན་དུ་འགྲོ་འདོད་པ་དང་། དམ་ཚིག་མི་མཐུན་པ་གཞན་དང་གཏམ་གླེང་བྱེད་
འདོད་ པ་ དང༌། བྱ་ བ་ སྣ་ ཚོགས་ ལ་ བློ་ འཇུག་ པ་ སོགས་བྱུང་ན་ གདོན་ དང་
བགེགས་འཇུག་ པའི་ རྒྱུ་ ཡིན་ པས། དེ་ དག་ངོ་ཤེས་པར་ བྱས་ ནས་ འཕྲལ་དུ་
གཉེན་པོ་བསྟན་ནས་དེ་ལས་ལྡོག་དགོས་སོ། །དེ་ཡང་སློབ་དཔོན་སངས་རྒྱས་
གསང་བའི་རྣལ་འབྱོར་རྟོག་པའི་གེགས་སེལ་ལས། བདུན་པ་བར་ཆད་བགེགས་
ནི་རྣལ་འབྱོར་པ། །གནས་སྤང་གནས་འཚོལ་གཞན་དུ་འགྲོ་འདོད་ན། །གནོད་
སྦྱིན་ གཞན་དང་ གཞན་དུ་ འགྲོ་འདོད་དེ། །རྣལ་འབྱོར་ སེམས་ལ་ ཞུགས་ནས་
གནས་ གཞན་ འཕེན། །གལ་ཏེ་རྣལ་ འབྱོར་ སྒོམ་ ཞིང་ གནས་ བཟུང་ བས། །སྨྲ་
བཅད་བར་སྐབས་ནང་དུ་གཞན་འཇུག་དང་། །ཕྱིར་བྱུང་ཁེངས་ གྲགས་འདོད་
བརྐམ་ཟས་ནོར་ཚོལ། །ཡི་དྭགས་འདོད་སྲེད་ཅན་ གདོན་ སེམས་ལ་ཞུགས། །
གལ་ཏེ་རྣལ་འབྱོར་ སེམས་འཁྲུགས་ འཐབ་ འདོད་ཅིང་། །འཁོར་ལ་གཤེ་དང་
གཞན་ལ་གནོད་བྱེད་ན། །འབྱུང་པོའི་བདག་པོ་ཡ་བ་ཤོ་ན་བ། །སྒྲུབ་པ་དེ་ཡི་
སྙིང་ལ་ཞུགས་པ་ཡིན། །གལ་ཏེ་རྣལ་འབྱོར་འཕྲེས་ཤིང་ཉལ་ལ་དགའ། །ཟས་
སྐོམ་སྲེད་ཅིང་བཟླས་ལ་མི་བརྩོན་ན། །ལྷོ་འཕྱི་ཉལ་བརྩོན་སྙོམ་བྱེད་ཅེས་བྱ་
- 453-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བ། །རྣལ་འབྱོར་ སེམས་ལ་ཞུགས་ནས་གནས་པར་བྱེད། །གལ་ཏེ་རྣལ་འབྱོར་
རང་གི་ལོངས་སྤྱོད་རྐྱེན། །ཡོ་བྱད་བསྲུང་ཕྱིར་སོ་འཛུགས་སྲུང་མ་བསྒོ། །གསོག་
ཕྱིར་ འདོད་ ཚོལ་ གཞན་ དུ་ གཏོང་འདོད་ན། །གནོད་ སྦྱིན་ནོར་ བསྲུང་ ཞེས་ བྱ་
སེམས་ལ་ཞུགས། །གལ་ཏེ་རྣལ་འབྱོར་ཕ་མ་སྤུན་སོགས་ལ། །ཆགས་ནས་སྨོན་
ལམ་རིམ་གྲོས་བསྲུང་བྱེད་ན། །ལྷན་ཅིག་སྐྱེས་པའི་བག་ཆགས་མ་བྱང་བས། །
ཉོན་མོངས་མི་སྤོང་བྱང་ཆུབ་རིང་བར་འགྱུར། །གལ་ཏེ་རྣལ་འབྱོར་གཟའ་སྐར་
འཛུག་ཕོད་དང་། །དུས་དང་ལོ་ཟླ་བཟང་ངན་རྩི་བྱེད་ན། །དབྱེར་མེད་མཉམ་པ་
ཉིད་དང་འགལ་བས་ན། །བྱང་ཆུབ་ཐོབ་པ་རབ་ཏུ་དཀའ་བར་འགྱུར། །གལ་ཏེ་
རྣལ་འབྱོར་ཐོས་མང་རྟོག་ཆེ་ཞིང་། །སྒོམ་བརྩོན་ཉམས་པས་བདག་བསྟོན་གཞན་
སྨོད་ན། །ཉོན་མོངས་མི་ སྤོང་ང་རྒྱལ་འཕེལ་འགྱུར་བས། །ཕྱིར་ཡང་ལྟུང་ ཕྱིར་
བྱང་ཆུབ་རིང་བར་ འགྱུར། །གལ་ཏེ་རྣལ་འབྱོར་བདག་ ལ་ གཞན་དག་གིས། །
སྔོན་དང་ད་ལྟ་མ་འོངས་གནོད་བྱེད་ཅེས། །ཞེ་སྡང་སྐྱེས་ནས་རིག་སྔགས་གསོད་
གཏོང་ན། །ཞེ་སྡང་དབང་ གིས་ བྱང་ཆུབ་རིང་བར་འགྱུར། །གལ་ཏེ་བདག་ལ་
གཞན་གྱིས་མཆོད་བཀུར་ཞིང་། །བསྔགས་པ་མང་བརྗོད་བསྟོད་ལ་སེམས་དགའ་
ན། །འགྲོ་ ལ་ ཕྱོགས་ ཆར་ འགྱུར་ཏེ་ ཆགས་སེམས་ ཀྱིས། །བྱང་ ཆུབ་ལམ་ ལས་
འདིས་ཀྱང་རིང་བར་འགྱུར། །གལ་ཏེ་རྣལ་འབྱོར་འཁོར་མང་འདུ་ལོང་དག །
རྒྱལ་པོ་ལྟ་བུར་མང་པོ་བསྟེན་ན་ནི། ཁེངས་གྲགས་ཡིན་པས་སྒོམ་པ་གཡེང་བའི་
རྒྱུ། །བྱང་ཆུབ་ལམ་ལས་ཤིན་ཏུ་རིང་བར་འགྱུར། །ཞེས་གསུངས་པ་ལྟར་རོ། །
རྒྱུད་སྡེ་སྤྱི་རྣམ་ལས་ཀྱང༌། མ་དད་པ་དང་སྙོམ་ལས་དང་བཀྲེས་སྐོམ་གྱི་ཟིལ་
གྱིས་ནོན་པ་དང་རྒོད་པ་དང༌། ཡིད་ཀྱི་གདུང་བ་ཆེ་བ་དང་། ལས་ལ་ཐེ་ཚོམ་ཟ་
- 454 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བ་ དང་། བཟླས་བརྗོད་ དང་ བསམ་ གཏན་ ལ་ མི་ ཞེན་ པ་ དང་། ཅལ་ཅོལ་གྱི་
གཏམ་ལ་དགའ་བ་དང་། བྱ་བ་མིན་པ་ལ་འཇུག་པ་དང་། གདོན་གྱིས་བརླམས་
པ་དང་རྨི་ལམ་ངན་པ་རྨི་བ་སོགས་ནི་ལྷ་གཞན་དུ་ཕྱོགས་པའི་རྒྱུ་དང༌། ཆགས་
སྡང་དང་རྒྱགས་པ་དང་སྒྱུ་ལ་སོགས་བ་ཞི་བ་དང་། བཟླས་བརྗོད་ལ་ཡིད་རྒྱུན་
ལྡན་དུ་གནས་པ་ནི་ལྷ་མངོན་དུ་ཕྱོགས་པའི་རྒྱུར་གསུངས་སོ། །དེ་དག་ཀྱང་རྒྱུད་
བསམ་གཏན་ཕྱི་མ་ལས་གསུངས་ཏེ། རྒྱུད་དེ་ཉིད་ལས། །མ་དད་པ་དང་སྙོམ་པ་
དང༌། །བཀྲེས་སྐོམ་ཟིལ་ནོན་དེ་བཞིན་ཏེ། །རྒོད་དང་ཡིད་ཀྱི་གདུང་བ་དང༌། །
ལས་ལ་ཐེ་ཚོམ་ཟ་བ་དང་། །བཟླས་བརྗོད་བསམ་གཏན་མི་ཞེན་དང་། །ཅལ་
ཅོལ་གཏམ་ལ་རབ་ཏུ་དད། །མི་བྱ་བ་ལ་འཇུག་པ་དང་། །ལོག་འདྲེན་གྱིས་ནི་
བརླམས་ པ་ དང༌། །རྨི་ ལམ་ ངན་ པ་ རྣམས་ ཀྱང་ མཐོང་། །སེམས་ ཅན་ དག་ ལ་
གནོད་བྱེད་དང་། །ལྷ་རྣམས་ལ་ནི་སྨོད་བྱེད་དང་། །སྒྲུབ་པ་པོ་ཡི་ཆོ་ག་ལ། །གང་
ཚེ་འདི་དག་བྱེད་པ་ན། །རྟག་ཏུ་འཚེ་བ་འབྱུང་བར་འགྱུར། །གསང་ སྔགས་དེ་
ལས་གཞན་དུ་ཕྱོགས། །གང་ཞིག་ཞི་བར་འདུག་པ་དང༌། །སྒྲ་ཡི་ངོ་བོར་གྱུར་པ་
ན། །དེ་ཚེ་སྔགས་པ་གསང་སྔགས་ལ། །ཉེ་བར་གྱུར་ཅིང་མངོན་དུ་ཕྱོགས། །ལྷ་
དང་ལྷ་མིན་སེམས་ཅན་ནི། །དབང་ཕྱུག་ཤེས་པ་འཇུག་པ་རྣམས། །མཐོང་ན་ཞི་
བ་སྐྱེ་འགྱུར་བ། །དེ་ནི་མངོན་དུ་གྱུར་པ་སྟེ། །ཞེས་སོགས་རྒྱ་ཆེར་གསུངས་ཏེ། དེ་
དག་གི་དོན་ཞིབ་ཏུ་བཀྲལ་ན་ཡི་གེ་ཆེས་མང་བར་འགྱུར་བས་ཤེས་པར་འདོད་ན་
སློབ་དཔོན་སངས་རྒྱས་གསང་བས་མཛད་པའི་བསམ་གཏན་ཕྱི་མའི་འགྲེལ་པ་
ལ་བལྟ་བར་བྱའོ། །དེ་ལྟར་བཟླས་པ་འབད་ནས་མཇུག་ཏུ་བཟླས་པའི་ལྷག་ཆད་
ཀྱི་ཉེས་པ་ཞི་བའི་ཕྱིར་ཡི་གེ་བརྒྱ་པ་ཅི་འགྲུབ་བཟླ། དེ་ནས། དགེ་བ་འདི་ཡིས་
- 455 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མྱུར་དུ་བདག །སྤྱན་རས་གཟིགས་དབང་འགྲུབ་འགྱུར་ནས། །འགྲོ་བ་གཅིག་
ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་བསྔོ་བ་བྱའོ། །
གཉིས་པ་མདུན་བསྐྱེད་བསྒོམ་པ་ལ་ཐོག་མར་བུམ་པ་བསྒྲུབ་པ་ནི། བུམ་
པ་གཉིས་ཡོད་ན་རྣམ་རྒྱལ་བུམ་པར་གཙོ་བོ་དང་། ལས་བུམ་དུ་རྟ་མགྲིན་གྱི་
བསྐྱེད་ཆོག་བྱ་ལ། བུམ་པ་གཅིག་ལས་མེད་ན་བུམ་པའི་དབུས་སུ་གཙོ་བོ་དང་།
དེའི་མདུན་དུ་རྟ་མགྲིན་བསྐྱེད་དུ་རུང་བར་གསུངས་ལ། བུམ་པའི་ནང་རྫ་ས། ཁ་
རྒྱན། མགུལ་ཆིངས། རྡོ་ རྗེ་ གཟུངས་ ཐག་ སོགས་ ཕྱག་ ལེན་ ལྟར་ ལེགས་ པར་
བཤམས་ཏེ། ཇི་ལྟར་བསྒྲུབ་པའི་ཆོ་གའི་ཚུལ་ནི། ཧཱུྃ༔ བཛྲ་ཏ་ཀྲིཏ་ཀྱིས་བསངས།
ཤུནྱ་ཏཱས་སྦྱངས། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་
པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་ཉིད་ཐམས་
ཅད་དང་ལྡན་པ་གྱུར། ཨོ་ཏཱསྟེ་ཏཔེ་མ་ཧཱ་ཏཱསྟེ་ཡེ་སྭཱཧཱ། ལྷའི་ཆུ་བོ་གང་གཱ་དང་བུམ་
པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་པཾ་ལས་པདྨ་འདབ་མ་བརྒྱད་པའི་ལྟེ་
བར་ཨ་ལས་ཟླ་བའི་དཀྱིལ་འཁོར། ཏདྱ་ཐཱ། ཨོཾ་དྷ་ར་ཞེས་པ་ནས་སྭཱཧཱ། ཞེས་
པའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པར་གྱུར། ཟླ་བའི་སྟེང་དུ་
སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པ་དེ་ཤིན་ཏུ་དག་པའི་དངུལ་ཆུ་
ཞེས་པ་ནས། ལྷའི་སྐུ་དང་བཅས་པའི་འོད་ཟེར་སླར་ལོག་ནས་ཟླ་བའི་དཀྱིལ་
འཁོར་ཕྱག་མཚན་སྔགས་དང་བཅས་པ་ལ་ཞུགས་པ་ལས་འཕགས་པ་སྤྱན་རས་
གཟིགས་དབང་ཕྱུག །ཅེས་པ་ནས། སེམསས་དཔའ་གསུམ་གྱི་བདག་ཉིད་ཅན་
དུ་གྱུར་པར་བསམ། བུམ་པ་གཉིས་ཡོད་ན་ལས་བུམ་དང་། གཅིག་ཡིན་ན། གཙོ་
བོའི་མདུན་དུ་ཧྲིལས་ཁྲོ་རྒྱལ་རྟ་མགྲིན་སྐུ་མདོག་དམར་པོ་ཞལ་གཅིག་པ་མཆེ་
- 456 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བ་གཙིགས་ཤིང་སྤྱན་གསུམ་པ་དབུ་སྐྲ་ཁམ་ནག་གྱེན་དུ་འབར་བའི་ཁྲོད་ནས་རྟ་
མགོ་ལྗང་ནག་རྟ་སྐད་འཚེར་བ། ཕྱག་གཉིས་ཀྱི་གཡས་པདྨས་མཚན་པའི་དབྱུག་
ཐོ་འཕྱར་ཞིང་། གཡོན་ཐུགས་ཀར་ སྡིགས་མཛུབ་མཛད་པ། ཐོད་པ་སྐམ་རློན་
དང༌ སྦྲུལ་ གྱིས་ བརྒྱན་ ཅིང་། སྟག་ གི་ པགས་ པའི་ ཤམ་ ཐབས་ ཅན། གཡོན་
བརྐྱངས་ཀྱིས་མེ་དཔུང་འབར་བའི་དབུས་ན་བཞུགས་པ་གཙོ་འཁོར་རྣམས་ཀྱི་སྤྱི་
བོར་ ཨོ་ ལས་ འཁོར་ ལོ་ དཀར་ པོའི་ ལྟེ་ བར་ ཨོ་ གྱིས་ མཚན་ པ། མགྲིན་ པར་
ཨཱལས་པདྨ་དམར་པོའི་ལྟེ་བར་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་
པོའི་ལྟེ་བར་ ཧཱུཾ་ གིས་ མཚན་ པ་བསམས་ལ། དེ་ནས་ སྤྱན་ འདྲེན། ཡེ་ཤེས་པ་
དགུག་གཞུག །དབང་བསྐུར་རྒྱས་གདབ་བདག་བསྐྱེད་ཀྱི་སྐབས་སུ་བཤད་པ་
ལྟར་བྱ། དེ་ནས་མཆོག་པ་བྱིན་གྱིས་བརླབས་ནས། སྟོང་གསུམ་འདི་དང་སྟོང་
གསུམ་གཞན་དག་ན། །ལྷ་རྫས་མཆོད་ཡོན་ཇི་སྙེད་ཡོད་པ་རྣམས། །བཅོས་ལྡན་
བུམ་པའི་ལྷ་ལ་བདག་འབུལ་ན། །བཞེས་ཤིང་ བླ་མེད་གྲུབ་མཆོག་ཐོབ་པར་
ཤོག །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝ་ར་ཨབྷཾ་པྲ་ཏིཙྪ་ཧཱུྃ་སྭཱཧཱ།
སྟོང་ གསུམ ལྷ་ རྫས་ ཞབས་ བསིལ་ ཇི་ སྙེད་ ཡོད་ པ་ རྣམས། །བཅོམ་ ལྡན༔
བཞེས་ ཤིང་ = ཨོཾ་ སརྦ པཱ་ པུཾ༴ སྟོང་ གསུམ༴ ལྷ་ རྫས་ མེ་ ཏོག བཅོམ་ ལྡན༔
བཞེས་ ཤིང་ = ཨོ་ སརྦ༴ པུཥྛ༴ སྟོང་ གསུམ= ལྷ་ རྫས་ བདུག་ སྤོས༔ བཅོམ་ལྡན་
བཞེས་ཤིང༌ = ཨོཾ་སརྦ༴ དྷ་པེ༔ སྟོང་གསུམ ལྷ་ རྫས་སྣང་གསལ༴ བཅོམ་ལྡན
བཞེས་ཤིང་ = ཨོ་ སརྦ ཨཱ་ལོ་ཀེ སྟོང་གསུམ ལྷ་ རྫས་དྲི་ཆབ༔ བཅོམ་ལྡན༔
བཞེས་ ཤིང་ = ཨོཾ་ སརྦ= གནྡྷེ༔ སྟོང་ གསུམ ལྷ་ རྫས་ ཞལ་ ཟས༴ བཅོམ་ ལྡན༔
བཞེས་ ཤིང་ = ཨོ་ སརྦ༴ ནི་ ཝི་ ཏེ༴ སྟོང་ གསུམ= ལྷ་ རྫས་ སིལ་ བསྙན༴ བཅོམ་
- 457 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྡན༔ བཞེས་ཤིང་༴ ཨོཾ་སརྦ༴ ཤཔྟ་པྲ་ཏིཙྪ་ཧཱུྃ་སྭཱཧཱ། ཞེས་པའི་བར་གྱི་ཆུ་གཉིས་
ཉེར་སྤྱོད་རོལ་མོ་དང་བཅས་པས་མཆོད། བསྡུ་ན་ཚིགས་བཅད་བཞག་སྟེ་སྔགས་
ཙམ་གྱིས་འབུལ་ལོ། །དེ་ནས་བུམ་ལྷ་ལ་བསྟོད་པ་བྱ་བ་ནི། ཕྱག་སྟོང་འཁོར་
ལོས་ བསྒྱུར་ བའི་ རྒྱལ་ པོ་སྟོང་། །སྤྱན་སྟོང་ བསྐལ་པ་བཟང་པོའི་ སངས་ རྒྱས་
སྟོང་། །གང་ལ་གང་འདུལ་དེ་ལ་དེར་སྟོན་པའི། །བཙུན་པ་སྤྱན་རས་གཟིགས་ལ་
ཕྱག་ འཚལ་ ལོ། །རྒྱལ་ ཀུན་ མཁྱེན་ བརྩེ་ གཅིག་ བསྡུས་ སྤྱན་ རས་ གཟིགས། །
ཐུགས་རྗེའི་དབང་གིས་དྲག་པོའི་སྐུར་བསྟན་ནས། །མ་རུང་གདུལ་དཀའ་མཐའ་
དག་ འདུལ་ མཛད་ པའི། ཁྲོ་ རྒྱལ་ རྟ་ མགྲིན་ སྐུ་ ལ་ ཕྱག་ འཚལ་ བསྟོད། །ཅེས་
བསྟོད་པ་བྱ། དུང་ཆོས་ཀྱི་ཆུ་ལ། ཨུ་ད་ཀ་དང་། ཨོཾ་ཨཱཿཧཱུྃ་ལན་བདུན་བཟླས་ནས་
དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་
དུ་གྱུར་པར་བསམ། དེ་ནས་ཧཱུྃ་ཞེས་བརྗོད་ཅིང་གཟུངས་ཐག་མེ་ཏོག་དང་བཅས་
པ་ལག་པ་གཡོན་པའི་ཁུ་ཚུར་གྱིས་བཟུང་། ལག་པ་གཡས་པས་འཕྲེང་བ་བཟུང་
ལ། རང་གི་ཐུགས་ཀ་ནས་འོད་ཟེར་འཕྲོས་པ་གཟུངས་ཐག་ལ་འཁྲིལ་ཏེ་སོང་
བས། བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ། བུམ་ནང་གི་ལྷའི་ཐུགས་ཀའི་
ས་བོན་ལས་འོད་ཟེར་འཕྲོས། སྣོད་བཅུད་སྦྱོང་བ་དང་སངས་རྒྱས་བྱང་སེམས་
ཐམས་ཅད་མཆོད་པས་མཉེས་པར་བྱས་ནས། དེ་རྣམས་ཀྱི་བྱིན་རླབས་ཐམས་
ཅད་སྤྱན་དྲངས་བུམ་ཆུ་ལ་ཐིམ་ཞིང་། བུམ་ནང་གི་ལྷའི་སྐུ་དང་ སྔགས་འཕྲེང་
ལས་ཀྱང་ཉེས་པ་དང་སྡིག་སྒྲིབ་སེལ་བའི་བདུད་རྩི་བབས་པ་བུམ་ཆུ་དང་རོ་
གཅིག་ཏུ་གྱུར་པར་བསམས་ལ་གཟུངས་རིང་ཐུང་ཅི་རིགས་དང་། རྟ་མགྲིན་གྱི་
སྙིང་པོ་བརྒྱ་རྩ་བརྒྱད་བཟླ། ཡི་གེ་གསུམ་ཡང་ཅི་མང་བཟླ། དེ་ནས་ཡི་གེ་བརྒྱ་པ་
- 458 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཟླས་ཤིང་གཟུངས་ཐག་བསྡུ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ།
ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི།
ཙི་ཏི་ཛྭ་ལ་ཨ་པ་ན་ཡེ་སྭཱཧཱ། ཞེས་དང༌། ཧཱུྃ་ལན་བདུན་བཟླས་ནས་བུམ་པ་རྣམས་
སུ་མཆོད་ཡོན་ཕུལ། ཧཱུྃ༔བཛྲ་ཀྲོ་དྷ་ཧ་ཡ་གྲི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་བརྗོད་
ནས་བུམ་པ་རྣམས་སུ་མེ་ཏོག་དཀར་པོ་གསུམ་གསུམ་འབུལ། དེ་ནས་ཉེར་སྤྱོད་
ཀྱིས་མཆོད། དེ་ནས། ཧཱིབཛྲ་ཀྲོ་དྷ་ཧ་ཡ་གཱི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་བརྗོད་
ཅིང་ལས་བུམ་གྱི་ཁ་རྒྱན་གྱིས་ཆུ་བླངས་ནས་བུམ་པ་རྣམས་ལ་གཡས་སྐོར་གྱིས་
བསངས་ཏེ། ཇི་ སྲིད་ དཀྱིལ་ འཁོར་ གྱི་ བྱ་བ་རྣམས་མཐར་མ་ཕྱིན་གྱི་བར་དུ་
བགེགས་རྣམ་པར་བཟློག་པའི་འཕྲིན་ལས་མཛོད་ཅིག །ཅེས་བརྗོད་ནས་ལས་ཀྱི་
ལྷ་ལ་འཕྲིན་ལས་བཅོལ། དེ་ནས་རྒྱས་པར་སྤྲོ་ན་གཏོར་མ་སྒྲུབ་ཐབས་ལྟར་
འབུལ་ ཞིང་། དེ་ མིན་ ན་ མཆོད་ བསྟོད་ མདོར་ བསྡུས་ བྱས་ ནས། བཟོད་ པར་
གསོལ་ཏེ། ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་ཞུ་བུམ་
པའི་ཆུ་དང༌རོ་གཅིག་ཏུ་གྱུར་ པར་བསམ་ལ་དགེ་བ་བསྔོའོ། །དེ་ནས་མདུན་
བསྐྱེད་སྒོམ་ཚུལ་ནི། སྒྲུབ་ཐབས་ཉིད་ལས། མདུན་དུ་རས་བྲིས་སམ་རྡུལ་ཚོན་གྱི་
དཀྱིལ་འཁོར་རྒྱས་པའམ། མདོར་བསྡུ་ན་མཎྜལ་གྱི་སྟེང་དུ་པདྨ་འདབ་བརྒྱད་ལྟེ་
བར་ ཚོན་ སྤངས་ དང་ བཅས་ པ། རྡུལ་ཚོན་ནམ་ མེ་ ཏོག་ ཅི་ རིགས་ པ་ འགོད།
མཐའ་མཆོད་པས་བསྐོར། ཞེས་གསུངས་པ་ལྟར་སྒྲུབ་གཞི་བཤམ་ཚུལ་ནི་གོང་དུ་
བཅའ་གཞི་འཆའ་བའི་སྐབས་སུ་བརྗོད་ཟིན་པ་ལྟར་རོ། །མཆོད་པ་བྱིན་གྱིས་
བརླབ་པ་ནི། ཧཱུྃ༔བཛྲ་ཀྲོ་དྷ་ཧ་ཡ་གཱི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་བརྗོད་ཅིང་ལས་
བུམ་གྱི་ཆུས་བསངས། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨ་སྭ་བྷཱ་ཝ་ཤུདྡྷོཉཧཾ། ཞེས་བརྗོད་
- 459 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཅིང་སྟོང་པར་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་
ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ ཡོན། ཞབས་ བསིལ། མེ་ ཏོག །བདུག་ སྤོས། མར་ མེ། དྲི་ ཆབ། ཞལ་
ཟས། རོལ་མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་
མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྱུ་ཨཱཧཱུྃ།
ཨོ་པཱ་དྷཾ་ཨཱཧཱུཾ། ཨོཾ་པུཎྜེ་ཨཱཧཱུཾ། ཨོཾ་དྷུ་པེ་ཨཱཿཧཱུཾ། ༀ་ཨཱ་ལོ་ཀེ་ཨཱཧཱུཾ། ཨོཾ་གནྡྷེ་ཨཱ་ཧཱུཾ།
ཨོ་ནེ་ཝི་དྱ་ཨཱ་ཧཱུཾ། ཨོཾ་ཤཔྟ་ཨཱཧཱུཾ། ཨོ་རཱུ་པ་ཨཱཧཱུཾ། ཨོཾ་ཤཔྟ་ཨཱཧཱུཾ། ཨོཾ་གནྡྷེ་ཨཱཧཱུཾ།
ཨོ་ར་ས་ཨཱཧཱུཾ། ཨོ་སྤཎ་ཨ་ཧཱུཾ། ཞེས་བྱིན་གྱིས་བརླབས། དེ་ལྟར་མཆོད་པ་རྣམས་
བྱིན་གྱིས་བརླབས་པའི་སྔོན་དུ་བགེགས་བསང་བ་ནི་ཤིན་ཏུ་གལ་ཆེ་སྟེ། རྒྱུད་
རིག་པ་མཆོག་ལས། ལོག་འདྲེན་ཆུ་ལྟར་གཡོ་བ་དེ་དག་ནི་ཆུ་ལ་གནས་ཏེ་རིག་
སྔགས་འཆང་གྲུབ་པར་བྱེད་པ་རྣམས་འཛིན་པར་བྱེད་དོ། །དེ་དག་གི་མཚན་མ་
འབྱུང་སྟེ། སེམས་འཁྲུག་པར་བྱེད་དེ་འདོད་པ་ལ་ལྷུར་སེམས་པ་དང་། བྲུ་བས་
གཟིར་ཞིང་ཁ་ཟས་ལ་མངོན་པར་ཆགས་པ་དང་། འཇིགས་པའི་སེམས་སྐྱེ་བར་
འགྱུར་རོ། །ཞེས་ སོགས་ གསུངས་པ་ལྟར། བགེགས་མ་བསལ་ན་ ལོག་འདྲེན་
རྣམས་མཆོད་པའི་དངོས་པོ་དེ་དག་ལ་གནས་ཏེ། མཆོད་པ་དེ་དག་གི་ནུས་པ་
འཕྲོག་ཅིང་། སྒྲུབ་པ་པོ་རང་ལ་ཡང་གེགས་མང་དུ་བྱ་བར་གསུངས་སོ། །དེ་ཡང་
མཆོད་ཡོན་ལ་ཆུ་ལྟར་གཡོ་བ་ཞེས་བྱ་བའི་གདོན་དང༌། མེ་ཏོག་ལ་ཁོང་དུ་འཇུག་
པ་འཇིག་རྟེན་མེ་ཏོག་ཅེས་བྱ་བའི་གདོན་དང༌། དྲི་ཆབ་ལ་ཟས་སུ་དྲི་ཟ་བ་ཞེས་བྱ་
བའི་གདོན་དང་། བདུག་སྤོས་ལ་ནག་པོའི་ལུས་ཅན་ཞེས་བྱ་བའི་གདོན་དང་།
མར་མེ་ལ་གཙུག་ཕུད་གཅིག་པ་ཞེས་བྱ་བའི་གདོན་དང་། །ལྷ་བཤོས་ལ་ཟས་སུ་
- 460 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཏོར་མ་ཟ་བ་ཞེས་བྱ་བའི་གདོན་རྣམས་འཇུག་ཅིང་། གདོན་དེ་དག་གིས་མཆོད་
པ་རྣམས་ཀྱི་ནུས་པ་ཕྲོགས་ནས་སྒྲུབ་པ་པོ་ལ་ལྷ་རྣམས་མི་དགྱེས་པར་བྱེད་ཅིང་།
དེ་ཙམ་དུ་མ་ཟད་སྒྲུབ་པ་པོའི་ལུས་ལ་ཞུགས་ནས་ཉོན་མོངས་པ་དང་ནད་སྣ་
ཚོགས་སྐྱེད་པར་བྱེད་པས། མཆོད་པ་རྣམས་བཤམ་མ་ཐག་ཏུ་བགེགས་བསལ་བ་
ཤིན་ཏུ་གལ་ཆེའོ། །དེ་ལྟར་ཡང་དཔུང་བཟང་གིས་ཞུས་པའི་རྒྱུད་ལས། རིག་པ་
འདོད་པའི་སེམས་ནི་གཡེང་བར་བྱེད། །དཔེར་ན་ཆུ་ནང་གྲིབ་མ་སྣང་བ་ལྟར། །
དེ་བཞིན་མི་ཡི་ལུས་ལ་འཇུག་པར་འགྱུར། ཁྲུས་ཚེ་གཞན་ལ་འདོད་པ་ན་ཡང་
གཞན། །ཉལ་ནས་གཞན་ཡིན་མེ་ཏོག་བདུག་པ་དང༌། །མར་མེ་འབུལ་བའི་ཚེ་
ནའང་གཞན་ཡིན་ལ། །སྦྱིན་སྲེག་བྱེད་པའི་ཚེ་ནའང་བགེགས་གཞན་འཇུག །
དཔེར་ན་ཉི་ཟེར་མེ་ཤེལ་ལ་འབར་བའི། །རྐྱེན་གྱིས་མ་བཙལ་མེ་ནི་འབྱུང་བ་
ལྟར། །དེ་བཞིན་བགེགས་ཀྱང་ལུས་ལ་ཞུགས་གྱུར་ན། །འདོད་ཆགས་མེ་ཆེན་
ཀུན་ཏུ་སྐྱེད་པར་བྱེད། །གཡོ་ཞིང་འགུལ་བ་ཞེས་ནི་བྱ་བའི་བགེགས། །ཆུ་ནང་
སྐྱེས་བུ་འཁྲུ་བའི་ཚེ་ན་འཛིན། །བཀྲེས་ཤིང་ལུས་ཀྱང་གཏོང་ཞིང་གཉིད་ཀྱང་
ཆེ། །དེ་བཞིན་ལུས་ལྕི་མཆོག་ཏུ་ཁྲོ་བ་འགྱུར། །དེ་བཞིན་དྲི་ཟ་ཞེས་ནི་བྱ་བའི་
བགེགས། །དེ་ནི་དྲི་འབུལ་ཚེ་ན་ལུས་ལ་འཇུག །ཡུལ་དང་རྒྱལ་པོ་གཉེན་དང་
ནོར་ལ་སེམས། །སྙོམས་ཤིང་བུད་མེད་ལ་ནི་ཆགས་པར་འགྱུར། །ནག་པོའི་ལུས་
ཅན་ས་ནི་བརྟོལ་ནས་སུ། །བདུག་པ་རབ་ཏུ་འབུལ་བའི་ཚེ་ན་འཇུག །འཇུངས་
དང་གཡོ་སྒྱུ་བྱེད་ཅིང་མི་སྲུན་ལ། །འདོད་ཆགས་ཆེ་ལ་རབ་གཏུམ་ཁུ་ཆུ་འཛག །
མར་མེ་གཙུག་ཕུད་གཅིག་པ་བགེགས་བྱེད་དེ། །སྙིང་ཁར་ཚ་ཞིང་གཟེར་བས་
སེམས་ཉམས་བྱེད། །འགྲེང་པའི་ཚེ་ན་གཙུག་འཕྱངས་འཇུག་འགྱུར་ཏེ། །རིམས་
- 461-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང་འཁྲུ་སྐྱུག་དྲག་པོས་འདེབས་པར་བྱེད། །མེ་ཏོག་འབུལ་ཚེ་མེ་ཏོག་ཆ་དགོད་
པ། །རང་གི་གནས་སྐབས་རྙེད་ནས་ལུས་ལ་འཇུག །རིམས་དང་ཆམ་པ་རུ་ཤིང་
ན་ བ་ དང༌། གྲོགས་ པོ་ དག་ ནི་ རྣམ་ པར་ འབྲལ་ བར་ བྱེད། །བགེགས་ ཀྱིས་
བརླམས་ པ་ ཕྱོགས་ན་ལམ་མིན་ལམ་དུ་མཐོང་། །སྤྱོད་པ་སྣ་ཚོགས་བྱེད་ཅིང་
འདོད་པ་རྣམས་ཀྱིས་མྱོས། །གློ་བུར་སྨྲ་ཞིང་ལོག་ལ་དོན་མེད་ཀུན་ཏུ་འཕྱན། །
དོན་དུ་སྒྲུབ་པ་རྣམས་ལ་སེམས་ཀྱང་ཡིད་གཉིས་བྱེད། །ཅེས་གསུངས་པ་ལྟར།
བགེགས་ཀྱི་འཚེ་བ་མང་དུ་འབྱུང་བས་བགེགས་སེལ་བའི་དམིགས་པ་ལ་ནན་
ཏན་ དུ་ བྱ་ དགོས་ ལ། དེ་ ཡང་ དཔུང་ བཟང་ གི་ རྒྱུད་ ལས། བགེགས་ དང་ ལོག་
འདྲེན་རྣམ་ པར་ བཤིག་ པའི་ ཕྱིར། །བདུད་ རྩི་ ཐབ་ སྦྱོར་ དྲག་ཤུལ་ ལས་ ཅན་
སྦྱོར། །སྔགས་ པ་ དེ་ ཡིས་ གསང་ སྔགས་ ལམ་ ཞུགས་ པ། །བགེགས་ དང་ ལོག་
འདྲེན་རྣམས་ ཀྱིས་ཡོངས་མི་ཚུགས། །ཞེས་ གསུངས་ པ་ལྟར། ཁྲོ་བོ་སྤྲོས་ནས་
བགེགས་བསལ་བའི་ཚུལ་ནི། ལས་བུམ་གྱི་ཆུ་འཐོར་བ་དང་མཉམ་དུ་རང་གི་
སྙིང་ཁ་ནས་ཁྲོ་བོའི་ཚོགས་སྤོས་ཤིང༌། ལས་བུམ་གྱི་ཆུའི་གཟེགས་མ་དེ་དག་ཀྱང་
ཁྲོ་བོ་རྟ་མགྲིན་གྱི་ངོ་བོར་མོས་ནས་བགེགས་རྣམས་རྒྱ་མཚོའི་ ཕར་འགྲམ་དུ་
བསྐད་པའི་མོས་པ་བརྟན་པོ་བྱའོ། །བགེགས་བསལ་བ་ནི་ལེགས་གྲུབ་ཀྱི་རྒྱུད་
དང༌། དཔུང་བཟང་གི་རྒྱུད་དང་། གསང་བ་སྤྱི་རྒྱུད་སོགས་ནས་ནན་ཏན་ཤིན་ཏུ་
ཆེ་བར་གསུངས་ཏེ། སྒྲུབ་པ་པོའི་གོས་རྣམས་ཀྱང་ཡང་ཡང་བཀྲུ་བ་དང་། སྤུག་
པ་དང༌། བདུག་པ་དང་བསང་བ་སོགས་ཀྱང་ཡང་ཡང་བྱ་དགོས་པར་གསུངས་
ཤིང་། དེ་བཞིན་དུ་བུམ་པ་དང་མཆོད་རྫས་སོགས་ལ་ཡང་། གུ་གུལ་གྱིས་བདུག་
པ་དང༌། བགེགས་བསང་བ་དང་། བསྲུང་བ་བྱ་བ་སོགས་ནན་ཏན་དུ་གསུངས་ཏེ།
- 462 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
མདོར་ན་བགེགས་ཀྱིས་མི་ཚུགས་པའི་ཐབས་ལ་འབད་པ་གནད་ཆེའོ། །དེ་ལྟར་
མཆོད་པ་བྱིན་གྱིས་བརླབས་ནས། མདུན་བསྐྱེད་སྒོམ་པ་ནི། ཧཱུྃ༔བཛྲ་ཀྲོ་དྷ་ཧ་ཡ་
གཱི་ཝ་ཧུ་ལུ་ཧུ་ལུ་ཧཱུྃ་ཕཊ། ཅེས་བརྗོད་ཅིང་ལས་བུམ་གྱི་ཆུས་མདུན་བསྐྱེད་སྒྲུབ་
གཞི་ལ་བསངས། སྭ་བྷཱ་ཝའི་སྔགས་ཀྱིས་སྟོང་པར་སྦྱངས། སྟོང་པའི་ངང་ལས་
རང་གི་མདུན་དུ་རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་བྱེ་མ་བརྡལ་
བར་གྱུར། ཅེས་པ་ནས། སྟེང་དུ་བླ་བྲེ་ཡང་སྐད་ཅིག་གིས་བྱུང་བར་གྱུར་པར་
བསམ་པའི་བར་སྔར་ཚོགས་ཞིང་གི་སྐབས་སུ་ཇི་ལྟར་བཤད་པ་ལྟར་བྱ། དེ་ལྟར་
རྟེན་གཞལ་ཡས་ཁང་གདན་བཅས་བསྐྱེད་ནས་བརྟེན་པ་ལྷ་བསྐྱེད་ཚུལ་ནི། ཏདྱ་
ཐཱ། ཨོཾ་དྷ་ར་ཞེས་ པ་ནས་ སྭ ཧཱ། ཞེས་ པའི་ སྔགས་ ཀྱི་གདངས་ཀྱི་རྣམ་པ་ནམ་
མཁའ་ལ་གྲག་པར་གྱུར། ཟླ་བའི་སྟེང་ དུ་ སྔགས་ ཀྱི་གདངས་ ཀྱི་རྣམ་པ་ནམ་
མཁའ་ལ་གྲག་པ་དེ་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ། ཞེས་
པ་ནས། ཟླ་བའི་དཀྱིལ་འཁོར་དང་ཕྱག་མཚན་སྔགས་དང་བཅས་པ་ལ་ཞུགས་པ་
ལས། དབུས་སུ་དྲིན་ཅན་རྩ་བའི་བླ་མ་དང་དབྱེར་མེད་པའི་འཕགས་པ་སྤྱན་རས་
གཟིགས་དབང་ཕྱུག །ཅེས་པ་ནས་སེམས་དཔའ་གསུམ་གྱི་བདག་ཉིད་ཅན་དུ་
གྱུར་པ་བསམ་པའི་བར་སྔར་བདག་བསྐྱེད་ཀྱི་སྐབས་སུ་ཇི་ལྟར་བཤད་པ་བཞིན་
དང་། མདུན་བསྐྱེད་ ཀྱི་ སྐབས་ འདིར་ གཙོ་ འཁོར་ ཚང་ མ་ བསྐྱེད་ དགོས་ པས།
འཁོར་གྱི་དེ་བཞིན་གཤེགས་པ་བཞི་བསྐྱེད་ཚུལ་ནི་ཕྱོགས་བཞིའི་པད་འདབ་ལ་
ཤར་དུ་ཧཱུྃ་ལས་མི་བསྐྱོད་པ་སྔོན་པོ་ས་གནོན་མཉམ་བཞག་གི་ཕྱག་རྒྱ་ཅན། ལྷོར་
ཏྲ་ལས་རིན་འབྱུང་སེར་པོ་མཆོག་སྦྱིན་མཉམ་བཞག་ཅན། ནུབ་ཏུ་ཨོ་ལས་རྣམ་
སྣང་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། བྱང་དུ་ལས་དོན་གྲུབ་ལྗང་ཁུ་
- 463 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྐྱབས་སྦྱིན་མཉམ་བཞག་གི་ཕྱག་རྒྱ་ཅན། ལྷ་ཐམས་ཅད་ཀྱི་སྤྱི་བོར་ཨོཾ་ལས་
འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱལས་པདྨ་དམར་
པོའི་ལྟེ་བར་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་
མཚན་པ། ཞེས་པ་ནས་དབུ་བརྒྱན་པར་གྱུར་པར་བསམ་པའི་བར་བདག་བསྐྱེད་
བཞིན་ བྱའོ། །དེ་ ལྟར་ མདུན་ བསྐྱེད་ དང༌། བུམ་ སྒྲུབ་ ཀྱི་ སྐབས་ སུ་ ལྷའི་སྐྱེད་
མཆོག་བྱེད་ཚུལ་ལ་ཆོ་ག་གསུམ་བསྐྱེད་དང་། སྐད་ཅིག་གིས་བསྐྱེད་པ་སོགས་
བྱེད་ པ་ མང་ དུ་ སྣང་ ཡང་། སྒྲུབ་ ཐབས་ འདིར་ མདུན་ བསྐྱེད་ དང༌། བུམ་ སྒྲུབ་
གཉིས་ཀར་ལྷ་དྲུག་གི་སྐྱེད་ཆོག་མཛད་པ་ནི་སློབ་དཔོན་སངས་རྒྱས་གསང་བ་
དང༌། བྱང་ཆུབ་མཆོག་གཉིས་ཀྱིས་རྒྱུད་ཀྱི་དགོངས་པ་བཀྲལ་བ་ལྟར་ཡིན་ཅིང་
རྗེ་ཐམས་ཅད་མཁྱེན་པའི་དགོངས་པའང་འདི་བཞིན་ཡིན་ཏེ། རྡོ་རྗེ་འཆང་ཆེན་
པོའི་ལམ་གྱི་རིམ་པ་ལས། དེ་དག་གི་སྐབས་སུ་མདུན་དུ་ལྷ་སྤྱན་དྲངས་པས་མི་
ཆོག་པར་གསར་དུ་སྐྱེད་དགོས་པ་དཀྱིལ་འཁོར་སྒྲུབ་པ་དང་བུམ་བསྐྱེད་ལ་
སོགས་པ་ལ་ནི། སློབ་དཔོན་འདི་གཉིས་ལྟར་ན་སྔར་བཤད་པའི་ལྷ་དྲུག་གི་སྐྱེད་
མཆོག་བྱས་ནས། བཟླས་པ་བྱེད་པའི་ཚེ་ཡན་ལག་བཞིའི་བཟླས་བརྗོད་དང་པོ་
གཉིས་སྐབས་སུ་གང་བབ་བྱའོ། །བུམ་པའི་རྫས་དང་སྐྱེད་ཆོག་སོགས་ནི་སྤྱི་འགྲོ་
ལྟར་བྱས་པས་ཆོག་གོ །ཞེས་གང་གསུངས་པ་ལྟར་རོ། །དེ་ནས་མཆོད་པ་འབུལ་
བ་ནི། བསོད་ནམས་ཞིང་དུ་བཞུགས་པའི་སངས་རྒྱས་ལ། །སྣང་ལ་རང་བཞིན་
མེད་ པའི་ མཆོད་ཡོན་འདི། །སྣང་སྟོང་དབྱེར་མེད་སེམས་ ཀྱིས་ འབུལ་ ལགས་
ན། །དབྱེར་མེད་བདེ་ཆེན་ཐུགས་ ཀྱིས་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་
ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཨབྷཾ་པྲ་ཏིཙྪ་ཧཱུྃ་སྭཱཧཱ། བསོད་ནམས༴ སྣང་ལ་རང་
- 464 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཞིན་མེད་ པའི་ཞབས་བསིལ་འདི། །སྣང་སྟོང་ཟ དབྱེར་མེད༔ ཨོ་ སརྦ པཱ་ 5
བསོད་ནམས༴ སྣང་ལ་ རང་བཞིན་མེད་པའི་མེ་ཏོག་འདི། །སྣང་སྟོང་ཟ དབྱེར་
མེད༴ ཨོཾ་སརྦ༴ པུཊྚེཝ བསོད་ནམས༴ སྣང་ལ་རང་བཞིན་མེད་པའི་བདུག་སྤོས་
འདི། །སྣང་ སྟོང་ = དབྱེད་ མེད༴ ཨོཾ་ སརྦ༴ དྷ་ པེ༴ བསོད་ནམས༴ སྣང་ ལ་ རང་
བཞིན་མེད་པའི་སྣང་གསལ་འདི། སྣང་སྟོང་ཟ དབྱེར་མེད༴ ཨོཾ་སརྦ༴ ཨཱ་ལོ་ཀེ༔
བསོད་ནམས༴ སྣང་ལ་ རང་བཞིན་མེད་པའི་དྲི་ཆབ་འདི། །སྣང་སྟོང་ ༤ དབྱེད་
མེད༴ ཨོ་ སརྦ༴ གནྡྷེ༔ བསོད་ནམས༴ སྣང་ ལ་ རང་བཞིན་མེད་ པའི་ ཞལ་ཟས་
འདི། །སྣང་སྟོང་ ཌ དབྱེད་མེད༴ ཨོཾ་སརྦ༴ ནེ་ཝི་ཏྱ༴ བསོད་ནམས༴ སྣང་ལ་རང་
བཞིན་མེད་པའི་ སིལ་སྙན་འདི། །སྣང་སྟོང་༤ དབྱེར་མེད༔ ཨོ་ སརྦ༴ ཤརཿ རིན་
ཆེན་ དབང་ གི་ རྒྱལ་ པོ་ བཻ་ ཌཱུརྱ། །སྔོན་ པོ་ ལ་ སོགས་ ཁ་ དོག་ དབྱིབས་ ཀྱི་
གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་
སྤྱན་ལ་དབུལ་བར་བགྱི། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤཱ་རཱ་ས་པ་རི་ཝཱ་ར་རཱུ་པ་
པྲ་ ཏི༔ ཧཱུྃ་ སཱ ཧཱ། མ་ཟིན་ འབྱུང་ བའི་ ཚོགས་ པ་ ལས་ བྱུང་ བའི། །བརྗོད་ བྲལ་
དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་སྒྲ་ཡི་རྡོ་རྗེ་མར་བྱས་ནས། །
དཀྱིལ་འཁོར་ལྷ་ཡི་སྙན་ལ་དབུལ་བར་བགྱི། །ཨོཾ་སརྦ ཤཔྟ་པྲ་ཏཱིཙྪ་ཧཱུྃ་སྭཱཧཱ། ག་
བུར་ཨ་ཀར་ཛ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་ཚོགས། །
རྣམ་གསུམ་དྲི་ཡི་རྡོ་ རྗེ་མར་བྱས་ནས། །དཀྱིལ་འཁོར་ལྷ་ཡི་ཤངས་ལ་དབུལ་
བར་བགྱི། །ཨོཾ་སརྦ༴ གནྡྷེ་པྲ་ཏིཙྪ་ཧཱུྃ སྭཱཧཱ། ལུས་མཆོག་བརྟས་བྱེད་བདུད་རྩིའི་
ཟས་སོགས་ཀྱི། །མངར་སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་
རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་ལྗགས་ལ་དབུལ་བར་བགྱི། །ཨོཾ་སརྦ་
- 465 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ར་ས་པྲ་ཏིཙྪ་ཧཱུྃ་སྭཱཧཱ། ལུས་ལ་རེག་པ་ཙམ་གྱིས་བདེ་སྟེར་བ། །དཔག་བསམ་གོས་
ལ་སོགས་པ་རེག་བྱའི་ཚོགས། །རྣམ་གསུམ་ རེག་བྱའི་རྡོ་ རྗེ་མར་ བྱས་ནས། །
དཀྱིལ་འཁོར་ལྷ་ཡི་སྐུ་ལ་དབུལ་བར་བགྱི། །ཨོཾ་སརྦ= སྤཆེ་པྲ་ཏིཙྪ་ཧཱུྃ་སྭཱཧཱ། ཞེས་
ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ་འབུལ། རིན་ཆེན་སྣ་བདུན་
འབུལ་བར་སྤྲོ་ན། ལྷ་རྫས་ལས་བྱས་ལྟེ་བ་ཤིན་ཏུ་ཟླུམ། །རྩིབས་སྟོང་ལྡན་ཞིང་
མུ་ ཁྱུད་ རབ་ མཉམ་ བཟང༌། །སྡང་བའི་དགྲ་ལས་ རྣམ་ པར་ རྒྱལ་ གྱུར་ པའི། །
འཁོར་ལོ་རིན་ཆེན་ནམ་མཁའ་བཀང་སྟེ་འབུལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་
ཤྭ་རཱ་ས་པ་རི་ཝཱ་ར་ཙཀྲ་རཏྣ་པྲ་ཏིཙྪ་ཧཱུྃ་སྭཱཧཱ། རིན་ཆེན་ངོ་བོ་ལྷ་རྫས་བེ་ཌཱུརྱ། །
ཀུན་ཏུ་དཔག་ཚད་ཙམ་དུ་སྣང་བྱེད་ཅིང་། །དྲི་མེད་ཉིན་མོ་དེ་བཞིན་མཚན་དེ་
བཞིན། །ནོར་བུ་རིན་ཆེན་ནམ་མཁའ་བཀང་སྟེ་འབུལ། །ཨོཾ་སརྦ་ནས་མ་ཎི་རཏྣ་
པྲ་ཏཱིཙྪ་ཧཱུྃ་སྭཱཧཱ། གཟུགས་མཛེས་བལྟ་ན་སྡུག་ཅིང་ཚུལ་བཟང་མ། །པགས་པའི་
མདོག་ལེགས་འཇམ་ཞིང་དྲི་མཆོག་ལྡན། །ཡིད་འོང་འདོད་དགུའི་རེག་བྱ་དང་
ལྡན་པའི། །བཙུན་མོ་རིན་ཆེན་ནམ་མཁའ་བཀང་སྟེ་འབུལ། །ཨོཾ་སརྦ་ནས་ སྟེ་
རཏྣ་པྲ་ཏིཙྪ་ཧཱུྃ་སྭཱཧཱ། གང་ཡང་རྒྱལ་བ་མུ་ཏིག་མདངས་ལྡན་པའི། །གསེར་སོགས་
མང་པོ་ཐུབ་ལ་ཕུལ་བ་ལྟར། །བཟོད་ལྡན་མཚུངས་པའི་ཁྱིམ་བདག་ནོར་ལྡན་
པའི། །བློན་པོ་རིན་ཆེན་ནམ་མཁའ་བཀང་སྟེ་འབུལ། །ཨོཾ་སརྦ་ནས་པུ་རུ་ཥ་རཏྣ་
པྲ་ཏིཙྪ་ཧཱུྃ་སྭཱཧཱ། ཡན་ལག་ཐམས་ཅད་ལེགས་སྐྱེས་ས་ལ་ནི། །རབ་གནས་གངས་
ཆེན་རི་འདྲ་གླང་པོ་ཆེ། །རྒྱལ་པོ་ལ་འོས་མཁའ་ལ་རབ་འགྲོ་བའི། །གླང་པོ་རིན་
ཆེན་ནམ་མཁའ་བཀང་སྟེ་འབུལ། །ཨོཾ་སརྦ་ནས་ཧསྟི་ རཏྣ་པྲ་ཏཱིཙྪ་ཧཱུྃ་སྭཱ ཧཱ། ཐོ་
རངས་དུས་སུ་ཕྱོགས་རྣམས་མ་ལུས་པའི། །ས་རྣམས་བསྐོར་ཏེ་སླར་ཡང་ལྡོག་
- 466 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འགྱུར་པ། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། །རྟ་མཆོག་རིན་ཆེན་ནམ་
མཁའ་བཀང་སྟེ་འབུལ། །ཨོཾ་སརྦ་ནས་ཨ་ཤྭ་རཏྭཱ་པྲ་ཏིཙྪ་ཧཱུྃ་སྭཱཧཱ། འགྲོ་དང་ལྡོག་
དང་ ཀུན་ནས་འོང་གྱུར་པའི། །བདུད་དཔུང་མ་ལུས་འཇིག་པར་བྱེད་པ་སྟེ། །
དཔལ་ལྡན་འབྱོར་པའི་དཔུང་དང་བཅས་པ་ཡི། །དམག་དཔོན་རིན་ཆེན་ནམ་
མཁའ་བཀང་སྟེ་འབུལ། །ཨོཾ་སརྦ་ནས་ཁངྒ་རཏྣ་པྲ་ཏཱིཙྪ་ཧཱུྃ་སྭཱཧཱ། མདོར་བསྡུ་ན།
མི་དབང་རིན་ཆེན་སྣ་བདུན་འདི་དག་ནི། །སངས་རྒྱས་སྲས་དང་བཅས་པ་མ་
ལུས་ལ། །བཤམས་ཤིང་ཡིད་ཀྱིས་སྤྲུལ་ཏེ་ཕུལ་བ་ཡིས། །འགྲོ་བ་མི་ཟད་གཏེར་
ལ་སྤྱོད་པར་ཤོག །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་མཧཱ་སལྟ་
རཏྣ་པྲ་ཏཱིཙྪ་ཧཱུྃ་སྭཱཧཱ། མཆོད་འབུལ་གྱི་སྐབས་འདིར་སྤྱོད་འཇུག་མཆོད་པའི་ལེའུ་
ལས། རིན་ཆེན་སེམས་དེ་བཟུང་བར་བྱ་བའི་ཕྱིར། །དེ་བཞིན་གཤེགས་པ་རྣམས་
དང་དམ་པའི་ཆོས། །དཀོན་མཆོག་དྲི་མ་མེད་དང་སངས་རྒྱས་སྲས། །ཡོན་ཏན་
རྒྱ་མཚོ་རྣམས་ལ་ལེགས་པར་མཆོད། །ཅེས་པ་ནས། ངེས་པར་ཀུན་ཏུ་འབྱུང་གྱུར་
ཅིག །ཅེས་པའི་བར་བརྗོད་ན་བྱིན་རླབས་ཤིན་ཏུ་ཆེ་ཞིང་། མཆོད་པ་འབུལ་ཚུལ་
དམིགས་རྣམ་གསལ་བས་ཤིན་ཏུ་ལེགས་ལ། དེ་ལྟར་བྱས་ན་དམ་ཚིག་གསུམ་
བཀོད་པའི་རྒྱུད་ནས་ཇི་ལྟར་བཤད་པ་དང་ཡང་མཐུན་ཏེ། རྒྱུད་དེ་ཉིད་ལས། དེ་
ནས་འཇིག་རྟེན་གྱི་ཁམས་ཐམས་ཅད་དུ་ཡང་དག་པར་བྱུང་བ་བདག་གིར་མེད་པ་
ཡོངས་སུ་མ་བཟུང་བ། ཐང་ལས་སྐྱེས་པ་དང་། རིན་པོ་ཆེའི་རི་ལ་སོགས་པ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་མཆོད་པའི་དོན་དུ་བསྔོ་
བར་བྱའོ། །དེ་ནས་བདག་གི་བསོད་ནམས་ཀྱི་སྟོབས་ཀྱིས་དེ་བཞིན་གཤེགས་པ་
ཐམས་ཅད་ཀྱི་འཁོར་གྱི་དཀྱིལ་འཁོར་དུ་ཆོས་ཀྱི་དབྱིངས་ནས་སྤྲོས་པའི་དམ་པ་
-467 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྒྱ་ཆེན་པོ་མཆོད་པའི་སྤྲིན་སྣ་ཚོགས་པ་དེ་བཞིན་གཤེགས་པ་རྣམས་ཀྱིས་བྱིན་
གྱིས་བརླབས་དང་། བདག་གི་སྨོན་ལམ་གྱི་སྟོབས་ཀྱིས་འབྱུང་བར་གྱུར་ཅིག །
ཅེས་ངེས་པར་བསམས་ལ་ཞེས་གསུངས་ཤིང་། ཡང་རྒྱུད་དེ་ཉིད་ལས། མཆོད་
པའི་ སྔགས་དང༌། བསྟོད་ པ་ འབྱུང་བའི་ སྔགས་ཀྱང་འདི་ལྟར་གསུངས་ཏེ། ན་
མསརྦ་བུདྡྷ་བོ་དྷི་སཏྭཱ་ནཾ། སརྦ་ཐཱ་ཁཾ་ཨུད་ག་ཏེ་སྤར་ན་ཧི་མཾ་ག་ག་ན་ཁཾ་ས་མནྟ་
ཏ་སྭཱཧཱ། དེའི་རྗེས་ལ་གཞན་མ་ཡིན་པར་དེ་བཞིན་དུ་མཆོད་པ་རྣམས་དེ་བཞིན་
གཤེགས་ པས་ ཇི་ ལྟར་ མཁྱེན་ པ་ བཞིན་དུ་ འབྱུང་ བར་ འགྱུར་ རོ། །དེ་ནས་དེ་
བཞིན་གཤེགས་པ་ཐམས་ཅད་དང་། བྱང་ཆུབ་སེམས་དཔའ་ཐམས་ཅད་ལ་ཡོན་
ཏན་བསྔགས་པ་མཐའ་ཡས་པ་རབ་འབྱམས་རྒྱ་མཚོ་རྣམས་བདག་གི་སྨོན་ལམ་
གྱི་སྟོབས་ དང༌། བསོད་ ནམས་ ཀྱི་སྟོབས་ དང༌། དེ་ བཞིན་ གཤེགས་ པའི་ བྱིན་
རླབས་ཀྱིས་འབྱུང་བར་གྱུར་ཅིག་ཅེས་བསམ་ནས། སྔགས་འདི་ལན་བརྒྱད་ཀྱི་
བར་དུ་བརྗོད་པར་བྱའོ། །ན་མཿསརྦ་བུ་དྡྷ་བོ་དྷི་སཏྭཱ་ནཾ། སརྦ་ཏྲ་སཾ་ཀུ་སུ་མི་ཏ་ཨ་
བྷི་ཛྷཱ་ན་ཏཱ་ཤི་ནི་ན་མོ་སྟུ་ཏེ་སྭཱཧཱ། དེ་ནས་བསྟོད་པ་ཡང་དག་པར་བརྗོད་པའི་རྒྱ་
མཚོ་རྣམས་དེ་བཞིན་གཤེགས་པ་རྣམས་ཀྱིས་ཇི་ལྟར་མཁྱེན་པ་བཞིན་དུ་འབྱུང་
བར་འགྱུར་རོ། །དེ་ནས་སངས་རྒྱས་དང་། བྱང་ཆུབ་སེམས་དཔའ་ཐམས་ཅད་
ཀྱིས་ཐམས་ཅད་དུ་སྡུག་བསྔལ་བར་གྱུར་པ་བདག་ལ་བྱིན་གྱིས་བརླབ་ཏུ་གསོལ།
བདག་ལ་དངོས་གྲུབ་དང་མཆོག་སྩལ་དུ་གསོལ་ཞེས་ཚིག་ཏུ་བརྗོད་པར་བྱའོ། །
ཞེས་འབྱུང་བས་འདི་དག་ཀྱང་འདོན་པར་གྲུབ་ན་ཕན་ཡོན་ཤིན་ཏུ་ཆེའོ། །དེ་ལྟར་
མཆོད་ནས་བསྟོད་པ་བྱ་བ་ནི། དུས་གསུམ་བདེ་བར་གཤེགས་པ་ཆོས་ཀྱི་སྐུ། །
འགྲོ་དྲུག་སེམས་ཅན་རྣམས་ལ་སྤྱན་རས་གཟིགས། །ནམ་མཁའ་ལྟ་བུར་ཁྱབ་
- 468-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པའི་ བཅུ་ གཅིག་ ཞལ། །གཟི་བརྗིད་འོད་དཔག་མེད་ ལ་ ཕྱག་ འཚལ་བསྟོད། །
ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་མཚོན་བཞིན་
དུ་སོ་སོར་གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་
ལྔ་བདེ་བར་ གཤེགས་ ལ་ ཕྱག་འཚལ་བསྟོད། །ཅེས་བསྟོད་ཅིང་། །བསྟོད་པའི་
གཙོ་བོ་ནི་དགེ་སློང་མ་དཔལ་མོས་མཛད་པའི་པོ་བསྟོད་འདོན་པ་ཡིན་པས་རང་
གི་སྤྱི་བོར་པད་ཟླའི་སྟེང་དུ། དགེ་སློང་མ་དཔལ་མོ་རབ་བྱུང་གི་རྟགས་ཅན་ཕྱག་
ཐལ་མོ་སྦྱར་བས་ངོ་ཆེན་བསྟོད་པའི་གྲོགས་མཛད་པར་བསམས་ཏེ། ཨོཾ་འཇིག་
རྟེན་མགོན་པོ་ལ་ཕྱག་འཚལ་ལོ། །འཇིག་རྟེན་བླ་མ་སྲིད་པ་གསུམ་གྱིས་བསྟོད་
པ་པོ། །ལྷ་ཡི་གཙོ་བོ་བདུད་དང་ཚངས་པས་བསྟོད་པ་པོ། །ཐུབ་པའི་རྒྱལ་མཆོག་
བསྟོད་ནས་གྲུབ་པར་མཛད་པ་པོ། །འཇིག་རྟེན་གསུམ་གྱི་མགོན་པོ་མཆོག་ལ་
ཕྱག་འཚལ་ལོ། །བདེ་གཤེགས་དཔག་མེད་སྐུ་སྟེ་སྐུ་བཟང་འཛིན་པ་པོ། །བདེ་
གཤེགས་སྣང་མཐའ་ཡས་ཀྱི་དབུ་རྒྱན་གསོལ་བ་པོ། །ཕྱག་གཡས་མཆོག་སྦྱིན་ཡི་
དྭགས་བཀྲེས་སྐོམ་སེལ་བ་པོ། །ཕྱག་གཡོན་གསེར་གྱི་པདྨས་རྣམ་པར་བརྒྱན་པ་
པོ། །དྲི་ཞིམ་རལ་པའི་འཕྲེང་བ་དམར་སེར་འཁྱུག་པ་པོ། །ཞལ་རས་རྒྱས་པ་ཟླ་
བ་ལྟ་བུར་མཛེས་པ་པོ། །སྤྱན་གྱི་པདྨ་མཆོག་ཏུ་བཟང་ཞིང་ཡངས་པ་པོ། ཁ་བ་
དུང་ལྟར་རྣམ་དཀར་དྲི་ངད་ལྡང་བ་པོ། །དྲི་མེད་འོད་ཆགས་མུ་ཏིག་ཚོམ་བུ་འཛིན་
པ་པོ། །མཛེས་པའི་འོད་ཟེར་སྐྱ་རེངས་དམར་པོས་བརྒྱན་པ་པོ། །པདྨའི་མཚོ་
ལྟར་ཕྱག་ནི་དངར་བར་ བྱས་ པ་པོ། །སྟོན་ཀའི་སྤྲིན་ གྱི་མདོག་དང་ལྡན་ཞིང་
གཞོན་པ་པོ། །རིན་ཆེན་མང་པོས་དཔུང་ པ་ གཉིས་ནི་བརྒྱན་པ་པོ། །ལོ་མའི་
མཆོག་ལྟར་ཕྱག་མཐིལ་འཇམ་ཞིང་གཞོན་པ་པོ། །རི་དྭགས་པགས་པས་ནུ་མ་
- 469 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གཡོན་པ་བཀབ་པ་པོ། །སྙན་ཆ་གདུ་བུས་སྒེག་ཅིང་རྒྱན་རྣམས་འཆང་བ་པོ། །དྲི་
མ་མེད་པ་པདྨའི་མཆོག་ལ་གནས་པ་པོ། །ལྟེ་བའི་ངོས་ནི་པདྨའི་འདབ་ལྟར་
འཇམ་ པ་ པོ། །གསེར་ གྱི་ སྐུ་ རགས་མཆོག་ལ་ནོར་བུས་སྤྲས་པ་པོ། །སྟ་ཟུར་
དཀྲིས་པའི་རས་བཟང་ཤམ་ཐབས་འཛིན་པ་པོ། །ཐུབ་པའི་མཁྱེན་མཆོག་མཚོ་
ཆེན་ཕ་རོལ་ཕྱིན་པ་པོ། །མཆོག་བརྙེས་བསོད་ནམས་མང་པོས་ཉེ་བར་བསགས་
པ་པོ། །རྟག་ཏུ་བདེ་བའི་འབྱུང་གནས་རྒ་ནད་སེལ་བ་པོ། །གསུམ་ཐར་མཛད་
ཅིང་མཁའ་སྤྱོད་སྤྱོད་པ་སྟོན་པ་པོ། །ལུས་ཅན་མཆོག་སྟེ་བདུད་དཔུང་འཁྲུགས་
ལས་རྒྱལ་བ་པོ། །གསེར་གྱི་རྐང་གདུབ་སྒྲ་ཡིས་ཞབས་ཡིད་འོང་བ་པོ། །ཚངས་
པའི་གནས་པ་བཞི་ཡི་དབེན་པར་མཛད་པ་པོ། །ངང་པའི་འགྲོས་འདྲ་གླང་ཆེན་
དྲེགས་ ལྟར་ གཤེགས་ པ་ པོ། །ཡོངས་ རྫོགས་ ཉེ་བར་ བསགས་ ཤིང་ བསྟན་ པ་
གཉེར་བ་པོ། །འོ་མའི་མཚོ་དང་ཆུ་ཡི་མཚོ་ལས་སྒྲོལ་བ་པོ། །གང་ཞིག་རྟག་ཏུ་ཐོ་
རངས་ལངས་ནས་གུས་པ་ཡིན། །སྤྱན་རས་གཟིག་ཀྱི་དབང་པོ་ཡིད་ལ་སེམས་
བྱེད་ཅིང་། །བསྟོད་པའི་མཆོག་འདི་དག་ཅིང་གསལ་བར་བསྟོད་བྱེད་ན། །དེ་ནི་
སྐྱེས་པའམ་ནི་བུད་མེད་ཡིན་ཀྱང་རུང་། །སྐྱེ་བ་འདིའམ་མ་འོངས་སྐྱེ་བ་ཐམས་
ཅད་དུ། །འཇིག་རྟེན་འཇིག་རྟེན་ལས་འདས་དགོས་པ་ཀུན་འགྲུབ་འགྱུར། །ཞེས་
ཉེར་གཅིག་གིས་བསྟོད་ཅིང་ཕྱག་འཚལ་ལོ། །དེ་ཡང་པོ་བསྟོད་ཉེར་གཅིག་འདོན་
ཅིང་ཕྱག་འཚལ་བ་ནི། སྨྱུང་གནས་ཀྱི་སྐབས་སུ་ངེས་པར་བྱ་བ་ཡིན་གྱི། རྒྱུན་
པར་བསྙེན་སྒྲུབ་སོགས་ཀྱི་སྐབས་སུ་ནི་མ་བཏོན་ཀྱང་ཆོ་ག་ཆད་པའི་སྐྱོན་དུ་མི་
འགྱུར་ ལ། དེར་ མ་ ཟད་ མདུན་ བསྐྱེད་ མ་ བསྒོམ་ ཀྱང་ བདག་ བསྐྱེད་ རྐྱང་ པ་
བསྒོམས་ནས་བསྙེན་སྒྲུབ་བྱ་རུང་བར་ གོང་དུ་བཤད་ཟིན་ པ་ ལྟར་ རོ། །དེས་
- 470 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དངོས་གཞིའི་ཆོ་ག་གྲུབ་ནས།
གསུམ་པ་མཇུག་གི་ཆོ་ག་ལ། འདོད་བྱའི་དོན་ལ་སྨོན་ལམ་རྣམ་པར་དག་
པ་ གདབ་ པ་ནི། འཕགས་ པ་ སྤྱན་ རས་ གཟིགས་ དབང་ ཐུགས་ རྗེའི་གཏེར། །
འཁོར་དང་བཅས་པ་བདག་ལ་དགོངས་སུ་གསོལ། །བདག་དང་ ཕ་མ་རིགས་
དྲུག་སེམས་ཅན་རྣམས། །མྱུར་དུ་འཁོར་བའི་མཚོ་ལས་བསྒྲལ་དུ་གསོལ། །ཟབ་
ཅིང་རྒྱ་ཆེ་བླ་མེད་བྱང་ཆུབ་སེམས། །མྱུར་དུ་རྒྱུད་ལ་སྐྱེད་བར་མཛད་དུ་གསོལ། །
ཐོག་མེད་ནས་བསགས་ལས་དང་ཉོན་མོངས་རྣམས། །ཐུགས་རྗེའི་ཆབ་ཀྱིས་མྱུར་
དུ་དག་མཛད་ནས། །ཐུགས་རྗེའི་ཕྱག་བརྐྱངས་བདག་དང་འགྲོ་བ་རྣམས། །བདེ་
བ་ཅན་གྱི་ཞིང་དུ་དྲང་དུ་གསོལ། །འོད་དཔག་མེད་དང་སྤྱན་རས་གཟིགས་དབང་
གིས། །ཚེ་ རབས་ ཀུན་ཏུ་ དགེ་ བའི་ བཤེས་མཛད་ནས། །མ་ནོར་ ལམ་ བཟང་
ལེགས་པར་བསྟན་ནས་ ཀྱང་། །མྱུར་དུ་ སངས་རྒྱས་ ས་ལ་བཞག་ཏུ་གསོལ། །
བདག་གི་ དགེ་བའི་ ལས་རྣམས་འདི་ དག་ གིས། །འཇིག་རྟེན་འདི་ནི་མྱུར་དུ་
སངས་རྒྱས་ཤོག །འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང་། །སེམས་ཅན་
སྡུག་བསྔལ་མང་པོས་གཟིར་ལས་སྒྲོལ། །ཞེས་གདུང་ཤུགས་དྲག་པོས་གསོལ་བ་
བཏབ། །དེ་ནས་གཏོར་མ་འབུལ་བ་ལ། གཏོར་མ་ནི་ཤིན་ཏུ་གལ་ཆེ་སྟེ། གེགས་
ཞི་བ་དང་། དངོས་གྲུབ་མྱུར་དུ་འགྲུབ་པའི་རྒྱུར་ཤིན་ཏུ་བསྔགས་པར་རྒྱུད་སྡེ་བཞི་
ག་ནས་ནན་ཏན་དུ་ གསུངས་ཤིང་། ཕར་ ཕྱིན་ཐེག་པ་ནས་ ཀྱང་ གཏོར་ མ་ བྱ་
དགོས་པ་ནན་ཏན་དུ་གསུངས་ཏེ། འདུལ་བ་ལུང་ནས་གནས་གང་དུ་གནས་པ་
དེར་གཙང་སྦྲ་དང་ལྡན་པའི་སྒོ་ནས་བདེན་སྟོབས་བརྗོད་དེ་གཏོར་མ་བྱ་དགོས་
པར་ གསུངས་ཤིང༌། དེ་བཞིན་དུ་ཐེག་པ་ཆེན་པོའི་ སྡེ་སྣོད་མང་པོ་ནས་ཀྱང་
- 471 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གསུངས་སོ། །ལྷག་ པར་ བྱ་བའི་རྒྱུད་རྣམས་ནས་ནི་ནན་ཏན་དུ་ གསུངས་ཏེ།
འཇམ་དཔལ་རྩ་རྒྱུད་ལས། དེ་ནས་སྔར་བཤད་པའི་ཆོ་གས་སྤྱན་དྲང་བར་བྱའོ། །
དེ་བཞིན་དུ་མེ་ཏོག་དང་། བདུག་པ་དང་། དྲི་དང༌། མར་མེ་དང༌། ལྷ་བཤོས་ཀྱང་
སྔར་བསྟན་པ་ཉིད་ཀྱིས་དབུལ་བར་བྱ་སྟེ། ཐམས་ཅད་ཀྱི་ཐམས་ཅད་དུ་གོ་རིམ་
བཞིན་ དུ་ བྱའོ། །ཞེས་ དང་། དེ་ ནས་ དཀྱིལ་ འཁོར་ གྱི་ སློབ་ དཔོན་ གྱིས། སྔར་
མཐོང་བའི་ཆོ་ གས་ སྤྱན་དྲང་བ་དང་། མཆོད་ པ་ དང༌། བདུག་པ་ལ་སོགས་པ་
བྱས་ནས། དེའི་འོག་ཏུ་བསྒྲུབ་པའི་གྲོགས་དང་བཅས་པས། མྱུར་བའི་འབྱུང་པོ་
ཐམས་ཅད་པའི་གཏོར་མ་ཤ་མེད་པ་ཀུན་ནས་རྔ་པ་ཏ་ཧ་དང་། དུང་གི་སྒྲ་སྒྲོགས་
པ་ལ་སོགས་པ་དེས། བདུག་པ་དང་། སྤོས་དང་། མེ་ཏོག་དང་། ཕྲེང་བས་བརྒྱན་
པས་ ཕྱོགས་བཞི་མཚམས་བརྒྱད། སྟེང་དང་། འོག་དང༌། ཐད་ཀ་ཐམས་ཅད་དུ་
དཀྱིལ་འཁོར་གྱི་ཕྱི་རོལ་ཏུ་བསྐོར་བ་བྱ་ཞིང་། འབྱུང་པོ་ཐམས་ཅད་པའི་གཏོར་
མ་རྒྱ་ཆེར་གཏོང་བར་བྱའོ། །ཞེས་དང་། གསང་བ་སྤྱི་རྒྱུད་ལས་ཀྱང་། དེ་ཡི་འོག་
ཏུ་ དཀྱིལ་ འཁོར་ དུ། ལྷ་རྣམས་ ཀུན་ ལ་ མཆོད་ ཡོན་ དབུལ། །དེ་ནས་ ཡིད་ ལ་
སྔགས་ ཟློས་ཤིང་། །ལྷ་བཤོས་དབུལ་བ་ལེགས་པར་བྱ། །ལྷ་བཤོས་དབུལ་བ་
འབྱོར་པ་དང༌། །གཙང་ཞིང་ཆ་ཡང་མཉམ་པ་རུ། །དཀྱིལ་འཁོར་གྱི་ནི་གོ་རིམ་
བཞིན། །མཁས་པས་ནན་ཏན་བསྐྱེད་དེ་བྱ། །རིགས་ཀྱི་བདག་པོ་རྣམས་ལ་ནི། །
དབུལ་བ་ཁྱད་པར་ཅན་དུ་བྱ། །དཀྱིལ་འཁོར་གྱི་ནི་བདག་པོ་ལ། །ལྷ་བཤོས་
དག་པ་ཉིས་འགྱུར་དབུལ། །འོག་མ་རྣམས་ལ་གོ་རིམ་བཞིན། །མཁས་པས་དེ་ནི་
ཆུང་ངུ་དབུལ། །ལྷ་བཤོས་དབུལ་བའི་བར་བར་དུ། །ཅི་དགར་ཁྱད་པར་ཅན་ནི་
བྱ། །མཆོད་ པའི་ བཤོས་ནི་ བཟང་ པོ་ དག །གཙང་ ཞིང་ རབ་ཏུ་ རྒྱ་ ཆེ་ ཞིང་། །
- 472 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དཀྱིལ་འཁོར་དག་གི་ལྷ་རྣམས་ཀུན། །རབ་ཏུ་མཉེས་ཤིང་འགོ་བར་བྱ། །ཞེས་
དང༌། དཔུང་བཟང་གིས་ཞུས་པའི་རྒྱུད་ལས་ཀྱང་། དུས་གསུམ་དུ་ནི་མེ་ཏོག་ཕྲེང་
བ་དྲི། །མར་ རམ་འབྲུ་མར་མར་མེ་ཙན་དན་དྲི། །ཨ་ཀར་དྲི་ཞིམ་བདུག་པས་
མཆོད་པ་དང་། །གཏོར་མ་སྣ་ཚོགས་མཚན་མོ་རྟག་ཏུ་སྦྱིན། །ཞེས་དང་། མི་ནི་
ཚུལ་ ཁྲིམས་ གཙང་སྦྲ་མི་ ལྡན་ ཡང་། །གསང་ སྔགས་ ལྷ་ནི་ནམ་ཡང་ སྨོད་མི་
མཛད། །ལྷ་ཡི་འཁོར་དུ་གྱུར་པ་གང་ཡིན་རྣམས། །མི་ཡི་གླགས་མཐོང་ནས་ནི་
འཕུང་བར་བྱེད། །སྒྲུབ་པ་ཀུན་ལ་དང་པོ་ཁོ་ནར་ནི། །ལྷ་བཤོས་གཏོར་མ་ཕལ་
ཆེར་ དབུལ་ བར་ བྱ། །ཞེས་ དང༌། གཏོར་ མ་ གཏོང་ བའི་ ལས་ རྣམས་ བྱེད་ པ་
དེའི། །དངོས་གྲུབ་མྱུར་ཞིང་བགེགས་ཀྱང་ཤིན་ཏུ་མེད། །ཡིད་དུ་འོང་བའི་འདོད་
པའང་ཐོབ་པར་འགྱུར། །ཞེས་སོགས་བགེགས་ཞི་བ་དང་། དངོས་གྲུབ་འགྲུབ་
པའི་རྒྱུར་གཏོར་མ་གལ་ཆེ་བར་ནན་ཏན་དུ་གསུངས། གཏོར་མའི་རྫ་ས་ནི་འཇམ་
དཔལ་རྩ་རྒྱུད་ལས། འཕགས་པ་ཉན་ཐོས་དང་། བྱང་ཆུབ་སེམས་དཔའ་ཆེན་པོ་
དང༌། འཕགས་པའི་ལྷ་ཐམས་ཅད་ལ་དབུལ་བར་བྱའོ། །དེ་བཞིན་དུ་གནྡྷོད་ཀ་
རི་ཀ་དང་། ཁྱད་པར་དུ་སྣུམ་ཁུར་གྱི་ཡོ་བྱད་འབྱུང་པོ་ཐམས་ཅད་དང་། སེམས་
ཅན་ཐམས་ཅད་ལ་སྔགས་དང་ལྡན་པའི་ཆོ་གས་སྦྱིན་པར་བྱའོ། །དེ་བཞིན་དུ་མེ་
ཏོག་དྲི་ཞིམ་པ་སྣ་མའི་དང༌། རྒྱ་སྤོས་དང་། ཀླུའི་མེ་ཏོག་དང་། མེ་ཏོག་པུ་ན་ག་
ལ་སོགས་པ་སྔར་བསྟན་པ་སངས་རྒྱས་དང་། རང་སངས་རྒྱས་དང་འཕགས་པ་
ཉན་ཐོས་དང་། བྱང་ཆུབ་སེམས་དཔའ་ཆེན་པོ་དང་། འཕགས་པ་མ་ཡིན་པའི་ལྷ་
ཐམས་ཅད་ལ་དབུལ་བར་བྱའོ། །ཞེས་གསུངས་ཤིང་། གཞན་ཡང་རྒྱུད་དེར་དེ་
བཞིན་གཤེགས་པའི་ རིགས་དང་། པདྨའི་རིགས་དང་རྡོ་ རྗེའི་རིགས་གསུམ་ལ་
- 473 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མཆོད་པའི་རྫས་ཐུན་མོང་མ་ཡིན་པའི་ཁྱད་པར་ཡང་མང་དུ་བཤད་དོ། །གསང་
བ་སྤྱི་རྒྱུད་ལས་ཀྱང་། དང་པོ་ཆུ་ཤིང་པདྨོ་སོགས། །ལོ་མ་འདབ་མ་བཏིང་བྱས་
ནས། །སཱ་སྟི་ཀ་ལ་སོགས་པ་ཡི། །བཅའ་བ་དག་ནི་དབུལ་བྱ་ཞིང་། །དེ་བཞིན་
འབྲས་ཆན་ལ་སོགས་པ། །བཟའ་བ་དག་ཀྱང་རིམ་བཞིན་དབུལ། །དེ་ཡི་འོག་ཏུ་
སྡོང་བུ་དང༌། །རྩ་བ་འབྲས་བུ་ལ་སོགས་དབུལ། །གཏོར་མ་གང་ཡིན་ལས་དག་
ལ། །བཅའ་བ་རྣམ་པ་སྣ་ཚོགས་པ། །ནས་དང་གྲོ་ལས་བྱས་པ་ཡི། །དྲི་ཞིམ་པ་
དང་ལེགས་ པ་ དབུལ། །ཞེས་དང༌། དེ་ནས་ ས་ ལུའམ་དྲུག་ཅུ་ཡི། །འབྲས་ཆན་
བོང་ནི་མི་ཆུང་དབུལ། །དེ་ནས་ཚོད་མ་སྣ་ཚོགས་དག །གཡོས་ལེགས་པ་ལ་དྲི་
ཞིམ་པ། །སྲན་ཆུང་ཚོད་མ་ལ་སོགས་པའི། །ཚོད་མ་རྣམ་པ་སྣ་ཚོགས་དབུལ། །
འབྲས་ཆན་ཞོ་སྦྱར་བུ་རམ་ཅན། ཁམ་ཕོར་ དག་ནས་དབུལ་བར་བྱ། །མཁས་
པས་ཟས་རྣམས་བཟང་པོ་དག །གང་ཡང་རུང་བའི་ལྷ་བཤོས་དབུལ། །ཆོ་ག་
ཤེས་པས་ཟས་རྣམས་ནི། །དཀར་གསུམ་འབྱུང་པོ་ཐམས་ཅད་ལ། །རྒྱ་ཆེན་པོ་ནི་
སྣ་ཚོགས་པ། །ཇི་ལྟར་ རིགས་པར་སྦྱར་བར་བྱ། །འབྲས་ཆན་མར་ཞོ་འོ་མར་
སྦྱར། །དཀར་གསུམ་ཞེས་བྱ་འོ་ཐུག་དང་། །ཀྲི་སར་སྲན་ཚོད་དང་སྦྱར་བ། །དེ་
མིན་འབྱུང་པོ་ཐམས་ཅད་ལའོ། །བཅའ་བ་མང་བཅས་རྒྱ་ཆེན་ཏེ། །ནས་ཐུག་དང་
སྦྱར་སྣ་ཚོགས་པའོ། །དེ་ལྟར་ ཁ་ཟས་རྣམ་པ་དྲུག །ཅི་ནུས་པ་ནི་དབུལ་བར་
བྱ། །ཞོ་ནས་ཀུན་ཏུ་འབྲས་ཆན་གྱི། །སྟེང་དུ་བསྒོས་ཏེ་བླུག་པར་བྱ། །འོ་ཐུག་མ་
ཤའི་སྲན་ཚོད་དང་། །ཞོ་དང་འབྲས་ཆན་སྭསྟི་ཀ །ཀྲི་ས་ར་དང་དྲུག་པོ་རྣམས། །
གཏོར་མའི་ལས་ལ་རྟག་མི་སྤང་། །འབྱུང་པོའི་གཏོར་མའི་ལས་ལ་ནི། །དྲུག་པོ་
ཁོ་ནར་བརྗོད་པར་བྱ། །ཞེས་དང་། དེ་ལ་སོགས་པའི་ཡ་མཚན་ལྟས། །གལ་ཏེ་
- 474 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དེར་ནི་བྱུང་གྱུར་ན། །གཏོར་མ་ཇི་ལྟར་རིགས་སྦྱིན་པ། །བསྲུང་བའི་ལས་ནི་བྱ་
བར་ བྱ། །ཅི་ ཐོས་ ཇི་ ལྟར་ ཤེས་ པ་ དང་། །ཅི་ མཐོང་ རིམ་ པ་ ཇི་ ལྟར་བར། །ལྷ་
རྣམས་ཀུན་ལ་ཕྱོགས་དག་ཏུ། །དེ་བཞིན་གཏོར་མ་སྦྱིན་པར་བྱ། །དེ་ལྟར་ཕྱོགས་
ཀྱི་གཏོར་མ་དག །བྱིན་ནས་ལེགས་པར་ལག་བཀྲུས་ཏེ། །ཉེ་རེག་བྱས་ནས་ཕྱི་
རོལ་ཏུ། །མཁས་པ་ཡིས་ནི་སྡུག་སྤོས་སྦྱིན། །དེ་ནས་ནང་དུ་ཞུགས་ནས་ནི། །
མཆོད་ཡོན་སྔ་མ་བཞིན་ཕུལ་ནས། །སྡུག་སྤོས་དག་གིས་བདུགས་ནས་སུ། །ཡིད་
ཀྱིས་མཆོད་པའི་སྤྲིན་རྣམས་དབུལ། །དཀྱིལ་འཁོར་དབུས་མའི་ལྷ་རྣམས་ནི། །
ཐམས་ཅད་ལ་ཡང་ནན་ཏན་དུ། །རས་ནི་དཀར་ལ་ཕྲ་བ་དག །རེ་རེ་ལ་ཡང་ཟུང་
རེ་དབུལ། །འབྱོར་ན་ལྷ་རྣམས་རེ་རེ་ལ། །རས་ནི་ཟུང་རེ་དབུལ་བར་བྱ། །ཞེས་
གསུངས་ཤིང་། གཞན་ཡང་རྒྱུད་དེར། མེ་ཏོག་སྣ་ཚོགས་དང་། སྨན་གྱི་ཁྱད་པར་
སྣ་ཚོགས་ དང་། འབྲས་ བུའི་ ཁྱད་ པར་སྣ་ཚོགས་དང་། བཟའ་བ་དང་། བཅའ་
བའི་ཁྱད་པར་སྣ་ཚོགས་ཤིག་བཤད་ལ། དྲི་མི་ཞིམ་པ་དང་། རོ་ཁ་བ་དང་། སྨན་
ཚ་བའི་རིགས་དང༌། ཚོད་མ་དང་། བཟའ་བཅའ་རྙིང་པའི་རིགས་དང་། བཀྲ་མི་
ཤིས་པའི་རྫས་རྣམས་འབུལ་དུ་མི་རུང་བར་གསུངས་ཤིང་། བྲམ་ཟེ་མ་མི་བཛྲས་
མཛད་པའི་རྣམ་འཇོམས་ཀྱི་གཏོར་མའི་ཆོ་ག་ལས། ཤ་ཆང་སྒོག་ཙོང་འབྱུང་པོའི་
ཟས། །རྣམ་པར་སྤངས་པའི་ཁ་ཟས་ལས། །རིན་ཆེན་སྣོད་དུ་ལེགས་བཤམས་ཏེ།
ཁྲོ་བོའི་སྔགས་ཀྱིས་གེགས་མེད་དང་། །སྟོང་པའི་སྔགས་ཀྱིས་རྣམ་སྦྱང་བྱ། །ཞེས་
ཤ་ཆང་སྒོག་ཙོང་སོགས་མི་གཙང་བའི་རིགས་ལྷའི་གཏོར་མ་ལ་འབུལ་དུ་མི་རུང་
བར་བཤད་ཅིང་། འབྱུང་པོའི་གཏོར་མ་ལ་ནི་སྒོག་ཙོང་ལ་ཕུག་སོགས་སྟེར་བར་
གསུངས་པ་ཡོད་དོ། །མདོར་ན་དཀར་གསུམ་དངར་གསུམ་གཙོ་བོ་དང་གཞན་
- 475-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཡང་དུག་རིགས་མེད་པའི་སྨན་དང༌། མེ་ཏོག་གི་རིགས་གང་འཛོམ་དང་། བཟའ་
བཅའ་གཙང་མ་ཡིད་དུ་འོང་བ་གང་འབྱོར་བཤམས་ཤིང་། མ་ཐ་གཟན་དང་ཆུ་
གཙང་སྦྱར་བའི་ལྷ་བཤོས་དཀར་གཏོར་ཕྱག་ལེན་ལྟར་བཤམས་སོ། །གཏོར་མ་
འབུལ་ བའི་ཡུལ་ནི། འདུལ་བ་ དང༌། མདོ་ སྡེ་རྣམས་ ནས་ དཀོན་མཆོག་ དང་།
ཆོས་སྐྱོང་དང་གཞི་བདག་དང་། རིགས་དྲུག་རྣམས་ལ་གཏོར་མ་བྱ་བར་བཤད་
ཅིང་། བླ་མེད་ནས་འཇིག་རྟེན་དང་། འཇིག་རྟེན་ལས་འདས་པའི་མགྲོན་གཉིས་
སུ་བསྡུས་ནས་འབུལ་བར་བཤད་ལ། རྒྱུད་སྡེ་འོག་མ་གསུམ་ནས་གཏོར་མ་ཆ་
གསུམ་འབུལ་བ་ཡང་དང་ཡང་དུ་བཤད་ཅིང་། ལྷག་པར་དཔུང་བཟང་གིས་ཞུས་
པའི་རྒྱུད་ལས་གཏོར་མ་ཆ་གསུམ་ཇི་ལྟར་འབུལ་བའི་ཚིག་དེང་སང་འདོན་རྒྱུན་
ལ་ཡོད་པ་རྣམས་ཀྱང་ཕལ་ཆེར་འབྱུང་ངོ༌། །དེ་ལྟར་རྒྱུད་རྒྱ་གཞུང་རྣམས་ནས་
མགྲོན་ཆ་གསུམ་དང་། ཆ་བཞི་དང་། འདས་མ་འདས་ཀྱི་མགྲོན་གཉིས་སུ་བཤད་
པ་མང་ལ། བོད་ཀྱི་བླ་མ་སྔ་མ་རྣམས་ཀྱི་ཕྱག་བཞེས་ལ། དཀོན་མཆོག་སྲི་ཞུའི་
མགྲོན། མགོན་པོ་ཡོན་ཏན་མགྲོན། གདོན་བགེགས་ལན་ཆགས་མགྲོན། རིགས་
དྲུག་སྙིང་རྗེའི་མགྲོན་བཞི་ལ་འབུལ་ཞིང་། བཞི་པོ་དེ་ལ་འབུལ་ཚུལ་ནང་གསེས་
ཀྱི་དབྱེ་བས་ཆ་བཅུར་ཕྱེ་ནས་བརྒྱ་རྩའི་ཐ་སྙད་མཛད་དེ། དབྱེ་བསྡུའི་ཁྱད་མ་
གཏོགས་ དོན་ ནི་ འདྲའོ། །སྐབས་ འདིར་ ནི་ ཡི་ དམ། ཆོས་ སྐྱོང་། གཞི་ བདག་
གསུམ་ལ་འབུལ་བར་བཤད་ཅིང་། ཐུན་མཚམས་སུ་ནི་ཆ་གསུམ་དང་། བརྒྱ་རྩ་
སོགས་བྱས་ན་ཕུན་སུམ་ཚོགས་ཤིང༌། ཕྱག་ལེན་གྱི་རྒྱུན་ལའང་ཡོད་དོ། །ལྷག་
པར་སྨྱུང་གནས་ཀྱི་སྐབས་གཏོར་མ་ལ་བརྩོན་པར་བྱས་ན་ཕན་ཡོན་ཆེ་ཞིང་། ཀླུ་
གཏོར་གཏོང་བ་གྲུབ་ན་ཤིན་ཏུ་བསྔགས་སོ། །སྐབས་འདིར་གཏོར་མ་འབུལ་
- 476 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བའི་ཚུལ་ནི། ཡི་དམ་ཆོས་སྐྱོང་གཞི་བདག་གི་གཏོར་མ་རྣམས་ཆབ་ཀྱིས་བྲན།
ལས་བུམ་གྱི་ཁ་རྒྱན་གྱིས་ཆུ་བླངས་ལ། ཧཱིབཛྲ་ཀྲོ་དྷ་ཧ་ཡ་ཤྲཱི་བ་ཧུ་ལུ་ཧུ་ལུ་ཧཱུྃ་
ཕཊ། ཅེས་བརྗོད་ཅིང་ཡི་དམ་གྱི་གཏོར་མ་བསངས། སྭ་བྷཱ་ཝས་སྟོང་པར་སྦྱངས།
སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་
མ་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས། ཨོཾ་ཨཱཧཱུྃ་
ལན་གསུམ་བརྗོད་ནས་བྱིན་གྱིས་བརླབས། ཨོཾ་ཨཱརྱ་ལོ་ཀེ་ཤཱ་རཱ་ས་པ་རི་ཝཱ་ར་བ་
ལི་པྲ་ཏིཙྪ་ཡེ་སྭཱཧཱ། ཞེས་པ་ལན་གསུམ་མམ་བདུན་གྱིས་ཐུགས་རྗེ་ཆེན་པོའི་ལྷ་
ཚོགས་ལ་ཕུལ་ཞིང་། ཨོཾ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཨབྷཾ་ཞེས་སོགས་ཉེར་
སྤྱོད་ཕུལ། འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་མཚོའི་མཆོད་གཏོར་
འདི། །རྗེ་བཙུན་སྤྱན་རས་གཟིགས་དབང་གི །ལྷ་ཚོགས་འཁོར་དང་བཅས་ལ་
འབུལ། །བཞེས་ནས་ མཆོག་ དང༌ ཐུན་ མོང་ གི །དངོས་ གྲུབ་ མ་ ལུས་ སྩལ་ དུ་
གསོལ། ཞེས་འདོད་དོན་སྨོན་ལམ་དུ་བརྗོད། གཏོར་མ་གཉིས་པ་ཡང་གོང་ལྟར་
བསངས་སྦྱངས་བྱིན་གྱིས་བརླབས། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱནན་ཨཱ་དྱ་ནུཏྤན་
ན་ཏྭད་ཨོཾ་ཨཱ་ཧཱུཾ་ཕཊ་སྭཱཧཱ། ཞེས་པ་ལན་གསུམ་གྱིས་མཁའ་འགྲོ་ཆོས་སྐྱོང་རྣམས་
ལ་འབུལ་ཞིང་། ཨོཾ་བཛྲ་ ཨགྷཾ༔ ཤལྟ་ པྲ་ཎཱི་ ༔ ཧཱུྃ་ སྭཱ ཧཱ། འདོད་ཡོན༔ བདུད་རྩི་
ཆོས་ སྐྱོང་སྲུང་མའི༴ བཞེས་ནས་ ཞི་ རྒྱས་དབང་དྲག་གི །འཕྲིན་ལས་མ་ལུས་
བསྒྲུབ་ཏུ་གསོལ། །ཞེས་འཕྲིན་ལས་བཅོལ། གཏོར་མ་གསུམ་པ་ཡང་སྔར་ལྟར་
བསངས་སྦྱངས་བྱིན་གྱིས་བརླབས། ན་མཿསརྦ་ཏཱ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སམྦྷ་
ར་སམྦྷ་ར་ཧཱུཾ། ཞེས་ལན་གསུམ་གྱིས་གནས་བདག་གཞི་བདག་ཐམས་ཅད་ལ་
འབུལ་ཞིང་། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་
- 477-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་
སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་
ཅད་དང་བྲལ་བ་ལ་ཕྱག་འཚལ་ལོ། །འདོད་ཡོན་ལྔ་ལྡན་ཟག་མེད་ཀྱི། །བདུད་
རྩི་རྒྱ་མཚོའི་མཆོད་གཏོར་འདི། །ཡུལ་ལྷ་གཞི་བདག་རྣམས་ལ་འབུལ། །བཞེས་
ནས་ རུ་ ང་ མ་ མཛད་ པར། །གདོང་ གྲོགས་ གནས་ པོ་ བཟང་ པོ་ མཛོད། །ཅེས་
བརྗོད། བདག་ གི་ བསམ་ པའི་ སྟོབས་ དང་ནི། །དེ་ བཞིན་ གཤེགས་ པའི་ བྱིན་
སྟོབས་ དང་། །ཆོས་ ཀྱི་དབྱིངས་ཀྱི་སྟོབས་རྣམས་ ཀྱིས། །དོན་རྣམས་ གང་ དག་
བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པ་འབྱུང་གྱུར་
ཅིག །ཅེས་བདེན་སྟོབས་བརྗོད། གཏོར་མའི་སྐབས་སུ་བདེན་སྟོབས་ཀྱི་ཚིག་
འདི་བརྗོད་པ། རྣམ་སྣང་མངོན་བྱང་གི་རྒྱུད་ལས་བཤད་དོ། །དེ་ནས་མེ་ལོང་ལ་
ལྷའི་གཟུགས་བརྙན་ཤར་བ་ལ་རྣམ་རྒྱལ་བུམ་པའི་ཆུས་ཁྲུས་གསོལ་ཞིང་། སྒོམ་
དོན་ལ་རང་གི་ཐུགས་ཀ་ནས་སྤྲོས་པའི་ལྷ་མོ་བུམ་པ་དཀར་པོ་བདུད་རྩིའི་ཆུས་
གང་ བ་ ཐོགས་ པ་ རྣམས་ ཀྱིས་ དཀྱིལ་ འཁོར་ བའི་ ལྷ་ ཚོགས། བླ་མ་ ཡི་ དམ།
སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་དང་བཅས་པ་
རྣམས་ལ་ཁྲུས་གསོལ་བས་རང་གི་སྤྱོད་པ་ངན་པས་དེ་དག་ལ་གྲིབ་ཀྱིས་ཕོག་པ་
དང་། མཆོད་རྫས་ལ་མི་གཙང་བས་འབགས་པ་ལ་སོགས་པའི་ཉེས་པ་ཐམས་
ཅད་དག་པར་བསམས་ལ། ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་
གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་
ཏིག་འོད་ ཆགས་ བླ་ བྲེ་བྲེས་ པ་ དེར། །ཇི་ ལྟར་ བལྟམས་ པ་ ཙམ་ གྱིས་ནི། །ལྷ་
རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་
- 478 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ།
འགྲོ་བའི་སྒྲོན་མེ་སྤྱན་རས་གཟིགས་མགོན་ལ། །དྲི་ཞིམ་བདུད་རྩིའི་ཁྲུས་ཆབ་
འདི་གསོལ་བས། །འགྲོ་བའི་སྒྲིབ་གཉིས་དྲི་མ་ཀུན་བསལ་ནས། །དྲི་བྲལ་སྐུ་
གསུམ་བརྙེས་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག ཨཱཧཱུྃ། ཆོས་སྐུ་ནམ་མཁའ་
བཞིན་ དུ་ དབྱེར་ མེད་ ཀྱང་། །གཟུགས་ སྐུ་ འཇའ་ མཚོན་ བཞིན་ དུ་ སོ་ སོར་
གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་བདེ་
བར་ གཤེགས་ ལ་ སྐུ་ཁྲུས་གསོལ། ཨོ= ཧཱུྃ། དེ་བཞིན་གཤེགས་དང་དེ་ཡི་སྲས་
རྣམས་ལ། རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་ལེགས་པར་བཀང་བ་
གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་གསོལ། ཨོ༴ ཧཱུྃ། མདོར་བསྡུ་ན་
དེ་ཙམ་དང་། རྒྱས་པར་སྤྲོ་ན། བསོད་ནམས་རི་བོ་མི་འགྱུར་བརྟན་པའི་སྐུ། །
ཞེས་ སོགས། ཕུན་ ཚོགས་ དགེ་ ལེགས་ བྱེ་བས་བསྐྲུན་ པའི་ སྐུ། །ཞེས་ སོགས།
བྱམས་ པ་ ཐོགས་མེད། ཞེས་ སོགས། འཇམ་ དབྱངས་ ཡོད་ མེད། ཞེས་ སོགས།
ཐུགས་རྗེ་ཆེན་པོ། ཞེས་སོགས། སྒྲུབ་པ་པོ་ལ་ཞེས་སོགས། དམ་ཅན་སྒྲུབ་པ་པོ་
ཞེས་སོགས། སྟོན་པ་བླ་མེད་ཞེས་སོགས། ཚིགས་བཅད་སྔགས་དང་བཅས་པའི་
སྒོ་ནས། བླ་མ་ཡི་དམ་སངས་རྒྱས་བྱང་སེམས་མཁའ་འགྲོ་ཆོས་སྐྱོང་རྣམས་ལ་སྐུ་
ཁྲུས་གསོལ། དེ་ནས། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་
རབ་བགོས་པས་སྐུ་ཕྱིའོ། །ཨོཾ་ཧཱུཾ་ཏྲཾ་ཧཱི ཨཱཀཱ་ཡ་བི་ཤྭ་དྷ་ན་ཡེ་སྭཱཧཱ། སྲབ་འཇམ་
ཡང་ པ་ ལྷ་ཡི་གོས། །མི་ཕྱེད་རྡོ་ རྗེའི་སྐུ་བརྙེས་ལ། །མི་ཕྱེད་དད་པས་བདག་
འབུལ་ན། །བདག་ཀྱང་རྡོ་ རྗེའི་སྐུ་ཐོབ་ཤོག །རྒྱལ་བ་མཚན་དཔེའི་རང་བཞིན་
རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་མི་འཚལ་ཡང་། །རིན་ཆེན་
- 479 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
རྒྱན་མཆོག་ཕུལ་བས་འགྲོ་བ་ཀུན། །མཚན་དཔེས་བརྒྱན་པའི་སྐུ་ལུས་ཐོབ་པར་
ཤོག །བརྩེ་བའི་ཁོར་ཡུག་སྙན་པའི་བ་དན་ཅན། །ཏིང་འཛིན་བླ་བྲེ་སྤོབས་པའི་
འོད་གསལ་བ། །མཆོག་རྐྱེན་འོས་པའི་ཉེར་མཁོ་འདི་དག་འབུལ། །སྐྱེ་བོས་རྣམ་
དག་ཡེ་ཤེས་ཐོབ་པར་ཤོག །རིན་ཆེན་མཛེས་པའི་བཀྲ་ཤིས་བུམ་པ་འདི། །སྣ་
ཚོགས་བཅུད་ཀྱིས་བཀང་སྟེ་ཕུལ་བ་ཡིས། །ལས་དང་ཉོན་མོངས་དྲི་མ་ཀུན་བྱང་
ནས། །བྱང་ ཆུབ་ སེམས་ ཀྱི་ རླན་ གྱིས་ བརླན་ པར་ ཤོག །ས་ གཞིའི་ སྤོས་ ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་དབུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །ཅེས་ ཁྲུས་ གསོལ་ བྱ། དེ་ ནས། དགེ་བ་ འདི་ ཡིས་ མྱུར་དུ་བདག །ཅེས་
སོགས། བདག་གི་དགེ་བའི་ལས་རྣམས་འདི་དག་གིས། །ཞེས་སོགས། སྐྱེ་ཞིང་
སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་
རྗེ་ཆེ་ཞིང་བླ་མ་ལ་གུས་པས། །དཔལ་ལྡན་བླ་མའི་དམ་ཚིག་ལ་གནས་ཤོག །
བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག །སྐྱེས་པ་
ཉམས་པ་མེད་པ་ཡང་། །གོང་ནས་གོང་དུ་འཕེལ་བར་ཤོག །སྐྱེ་བ་ཀུན་ཏུ་ཡང་
དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་
གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་
སོགས་བསྔོ་བ་དང་སྨོན་ལམ་རྣམ་པར་དག་པའི་རྒྱས་བཏབ། ཡི་གེ་བརྒྱ་པ་ལན་
གསུམ་བཟླས་ནས། འཕགས་པ་ཐུགས་རྗེ་ཆེན་པོ་དང་ལྡན་པ་བདག་ལ་དགོངས་
སུ་གསོལ། བདག་ཅག་ལས་དང་པོ་པར་གྱུར་པས་བྱིང་བ་དང་རྒོད་པའི་དབང་
གིས་ཏིང་ངེ་འཛིན་མི་གསལ་བ་དང་། སྔགས་མ་དག་པ་དང་། ཆོ་ག་ལྷག་ཆད་དུ་
- 480 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གྱུར་པ་དང༌། གཙང་སྦྲ་ཆུང་བ་ལ་སོགས་པ་ཐམས་ཅད་འཕགས་པ་ཐུགས་རྗེ་
ཆེན་པོ་དང་ལྡན་པ་ཁྱེད་རྣམས་ལ་བཟོད་པར་གསོལ་གྱི། བདག་ཅག་ལ་སྒྲིབ་
པར་མི་འགྱུར་བར་མཛད་དུ་གསོལ། ཞེས་ལན་གསུམ་བརྗོད་ནས་བཟོད་པར་
གསོལ། ཨོཾ་མ་ཎི་པདྨེ་ཧཱུྃ། ཞེས་བརྗོད་པས། འཕགས་པ་ཐུགས་རྗེ་ཆེན་པོ་མདུན་
གྱི་ནམ་མཁར་བྱོན་ནས་སྐུའི་ཆ་ཐམས་ཅད་ལས་བདུད་རྩི་དཀར་པོའི་ རྒྱུན་
བབས་ ཏེ། རང་ གི་ ལུས་ ཀྱི་ ཕྱི་ནང་ བར་ གསུམ་ ཐམས་ ཅད་ བཀྲུས་ པས། སྒོ་
གསུམ་གྱི་ནད་གདོན་སྡིག་སྒྲིབ་བག་ཆགས་དང་བཅས་པ་ཐམས་ཅད་ལྷག་མ་
མེད་པར་དག་པར་གྱུར་པའི་མོས་པ་བྱས་ལ་བུམ་ཆུ་ནས་ཅུང་ཟད་འཐུང་ཞིང་
ཁྲུས་བྱ། སྨྱུང་གནས་དངོས་གཞིའི་ཉིན་ཁྲུས་ཆུ་མི་འཐུང་ཡང་གོང་གི་དམིགས་པ་
དེ་བཞིན་བསྐྱངས་ལ་ཁྲུས་བྱ། དེ་ནས་བཟང་པོ་སྤྱོད་པ་སོགས་སྨོན་ལམ་གང་
འགྲུབ་བཏོན་ཏེ། རང་གཞན་ལ་གནས་སྐབས་དང་མཐར་ཐུག་ཏུ་ཕན་བདེ་འབྱུང་
བའི་བསྔོ་བ་སྨོན་ལམ་རྒྱས་པར་བྱའོ། །དེ་ནས་ཐུན་བསྡུ་བ་ན་ཐུན་མཚམས་སུ་
ལྡང་ལུགས་གོང་དུ་བཤད་ཟིན་པ་ལྟར་བྱས་ལ་ཐུགས་རྗེ་ཆེན་པོ་ཞལ་གཅིག་ཕྱག་
གཉིས་པའི་ང་རྒྱལ་ལ་གནས་ནས་ཐུན་མཚམས་ཀྱི་བྱ་བ་ལ་འཇུག་གོ །ཐུན་གྱི་
གྲངས་ཇི་ཙམ་བྱ་བ་ནི། བསམ་གཏན་ཕྱི་མ་ལས། དུས་གསུམ་དུ་ནི་ཕྲ་མོ་འདི། །
གསང་སྔགས་བསྒྲུབ་ལ་བརྟན་པ་ཡིན། །ཚལ་བ་རྟག་ཏུ་རིག་བྱ་བ། །ཡན་ལག་
བཅུའི་ ཆོ་ གའི་ ལས། །ཞེས་ དང༌། །ལེགས་ གྲུབ་ ཀྱི་ རྒྱུད་ ལས་ ཀྱང་། །གསང་
སྔགས་ཡི་གེ་དག་པ་ལ། །མཉམ་པར་བཞག་སྟེ་ རྩེ་གཅིག་ཏུ། །བཟླས་བརྗོད་
དུས་གསུམ་དག་ཏུ་བྱ། །མཁས་པས་དུས་གསུམ་ཁོ་ནར་ཡང་། ཁྲུས་བྱས་ནས་ནི་
བཟླས་བརྗོད་བྱ། །མཆོད་པ་ལ་སོགས་ཆོ་ག་ཀུན། །དུས་གསུམ་དག་ཏུ་བྱ་བར་
- 481 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཤད། །དུས་གསུམ་དག་ཏུ་སྔགས་པ་ཡིས། །གོས་ནི་རྣམ་པ་གསུམ་པོ་དག །
བཀྲུ་བའམ་བདུག་ པར་ བྱ་བའམ། །ཡང་ན་བསང་ གཏོར་དག་ ཀྱང་ བྱ། །ཞེས་
དང་། དོན་ཡོད་ཞགས་པའི་རྒྱུད་ལས་ཀྱང་། རིག་སྔགས་འཆང་བ་གཙང་གྱུར་
པས། །གཙང་མའི་གོས་ནི་བགོ་བར་བགྱི། །ལེགས་ བཀྲིས་རྣམ་ པར་ དག་ པ་
དང༌། །གསོ་སྦྱོང་དག་ནི་བླང་བ་དང་། །དཀར་གསུམ་ཟས་ནི་འཚལ་ནས་སུ། །
དུས་གསུམ་བཟླས་བརྗོད་བགྱིས་ནས་ནི། །དོན་ཡོད་ཞགས་པའི་སྙིང་པོ་དག །
དུས་ གསུམ་ དུ་ ཡང་ བརྒྱ་ རྩ་ བརྒྱད། །ཅེས་ དང༌། གཞན་ ཡང་ རྒྱུད་ དེར་བཟླས་
བརྗོད་དུས་གསུམ་དུ་བྱ་བར་མང་དུ་གསུངས། སློབ་དཔོན་སངས་རྒྱས་གསང་
བས་བསམ་གཏན་ཕྱི་མའི་འགྲེལ་པར་ཡང་བཟླས་བརྗོད་དུས་གསུམ་དུ་བྱ་བར་
བཤད། སློབ་དཔོན་བྱང་ཆུབ་མཆོག་གི་ལེགས་གྲུབ་ཀྱི་ཐབས་ཉེ་བར་བསྡུས་པ་
ལས་ ཀྱང་། དེ་ ལ་ ཉིན་ གཅིག་ བཞིན་དུ་ དུས་ གསུམ་ དུ་ འདི་ ལྟར་ བྱ་ སྟེ། ཞེས་
བཟླས་བརྗོད་དུས་གསུམ་དུ་བྱ་བར་ཤིན་ཏུ་གསལ་བར་གསུངས་ཤིང་། རྒྱུད་
འགྲེལ་པ་དང་བཅས་པའི་དོན་ལྟར་རྗེ་ཡབ་སྲས་ཀྱང་དེ་བཞིན་དུ་བཞེད་དེ། རྡོ་
རྗེ་འཆང་ཆེན་པོའི་ལམ་གྱི་རིམ་པའི་དོན་ལྟར་བྱ་རྒྱུད་རིགས་གསུམ་གྱི་ཆོ་ག་
ལས་ཚུལ་དེ་ལྟ་བུས་སྔ་དྲོ་དང་གུང་དང་ཕྱི་དྲོའི་དུས་གསུམ་དུ་ཁྲུས་བྱས་ནས་
བཟླས་བརྗོད་ཀྱིས་ཆོ་ག་སྔར་བཤད་པ་ལྟར་བྱའོ། །ཐུན་མཚམས་སུ་ཇི་ལྟར་བྱ་བ་
ནི། ལྷའི་ང་རྒྱལ་བརྟན་པར་བྱས་ལ་ཤེར་ཕྱིན་ལ་སོགས་པའི་གླེགས་བམ་ཀློག་པ་
དང༌། རྗེས་ སུ་དྲན་ པ་ དྲུག་ སྒོམ་ པ་ དང༌། མཎྜལ་ དང༌། མཆོད་རྟེན་ གདབ་ པ་
སོགས་བྱའོ། །ཉིན་གཅིག་བཞིན་དུའང་མཆོད་པའི་སྣོད་རྣམས་བཀྲུ་བ་དང་། མེ་
ཏོག་ཕུལ་བ་རྣམས་དུས་གསུམ་དུ་འཕྱག་པ་དང༌། བླ་གོས་ལ་སོགས་པའི་གོས་
- 482 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྣམས་དུས་གསུམ་དུ་ སྔར་གྱི་གོས་བགོ་བའི་ སྔགས་ ཀྱིས་བསྔགས་ཅིང་བཀྲུ་
བའམ་བདུག་ པའམ་བསང་གཏོར་བྱས་ལ། བཟླས་བརྗོད་དང་སྦྱིན་སྲེག་དང་
མཆོད་པ་ལ་སོགས་པ་ལ་ཉལ་བ་དང་འཕྲེས་པ་མ་གཏོགས་པར་རྟག་ཏུ་བླ་གོས་
བགོ་ལ་ཉལ་བ་དང་ཁྲུས་བྱེད་པ་མ་གཏོགས་པར་མཐང་གོས་མི་སྤང་ཞིང་རྡུལ་
གྱིས་མ་གོས་པར་བྱའོ། །ཞེས་གསལ་བར་གསུངས་སོ། །ཡང་ཉིན་མོ་ཐུན་གསུམ་
དང་། མཚན་མོ་ཐུན་གསུམ་དུ་བྱས་ནས་ཐུན་དྲུག་ཏུ་བྱ་བའི་ཚུལ་ཡང་རྒྱུད་ལས་
གསུངས་ཏེ། དོན་ཡོད་ཞགས་པ་ལས། རིག་སྔགས་འཆང་གཙང་མར་གྱུར་པས་
ལེགས་ པར་ ཁྲུས་ བགྱིས་ཏེ། གོས་ གཙང་ མ་ བགོས་ ནས་ ཟས་ དཀར་ གསུམ་
འཚལ་བས། གཙང་མ་དེ་ཁོ་ན་ཉིད་ལ་གུས་ནས་སངས་རྒྱས་རྗེས་སུ་དྲན་པ་
བསྒོམ་པར་བགྱིའོ། །བྱམས་པའི་སེམས་ལ་མཉམ་པར་བཞག་ནས་ སྙིང་ རྗེའི་
བསམ་པ་དག་པའི་ཡིད་ཀྱིས་ཚེས་བཅུ་གསུམ་ནས་བརྩམས་ནས་ཟླ་བའམ་ཞག་
ཉི་ཤུའི་བར་དུ་གསལ་བ་ཤིན་ཏུ་བཀྲ་ཤིས་པ་དུས་གསུམ་དུ་འབྱོར་པའི་རྣམ་པ་
རྣམས་ཀྱིས་མཆོད་པ་བགྱིས་ལ། རྟག་ཏུ་བརྒྱ་རྩ་བརྒྱད་པ་ཡིས། །དུས་གསུམ་
རྒྱུན་དུ་བཟླས་བརྗོད་བགྱི། །ཉིན་པར་དུས་སུ་ལན་གསུམ་སྟེ། །མཚན་མོའི་དུས་
སུ་ལན་གསུམ་བགྱི། །ཞེས་དང་། ལེགས་གྲུབ་ལས་ཀྱང་། སྔ་དྲོ་མེལ་ཚེ་ཐུན་
གཅིག་ དང༌། །ཕྱི་དྲོ་མེལ་ ཚེ་ ཐུན་ གཅིག་ བཟླས། །ཉི་ མའི་ གུང་ ལ་ ཐུན་ ཕྱེད་
དམ། །ཡང་ན་ཐུན་ གྱི་སུམ་ཆ་བཟླས། །ཡང་ན་ཐུན་ གྱི་བཞི་ཆའམ། །ཡང་ན་
མཁས་པས་ཅུང་ཟད་བཟླས། །མཚན་མོ་སྲོད་དང་ཐོ་རངས་ལ། །མེལ་ཚེ་ཐུན་ནི་
ཕྱེད་ཕྱེད་དུ། །གང་ཞིག་མཁས་པས་བཟླས་བྱས་པ། །དེ་ནི་ལྷག་པར་མཆོད་པར་
འགྱུར། །ཞེས་གསུངས་སོ། ཁམས་ཀྱིས་མ་ལྕོགས་ན་ཇི་ལྟར་བྱ་བ་ཡང་། དོན་
- 483 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཡོད་ཞགས་པའི་རྒྱུད་ལས། ལག་ན་རྡོ་རྗེ་རིགས་ཀྱི་བུའམ། རིགས་ཀྱི་བུ་མོའམ།
དགེ་ སློང་ ཕའམ། དགེ་ སློང་ མའམ། དགེ་ བསྙེན་ ཕའམ། དགེ་ བསྙེན་ མའམ།
གཞན་ ཡང་ དགེ་ སྦྱོང་ མགོ་བྲེགས་པ། རིགས་ ཀྱིས་ འཚོ་བ་ བྲམ་ཟེའམ། རྒྱལ་
རིགས་ སམ། སྐྱེས་ པའམ། བུད་ མེད་ དམ། ཁྱེའུ་ འམ། བུ་ མོའམ། རྗེའུ་རིགས་
སམ། དམངས་ རིགས་ གང་ ལ་ ལ་ སྐད་ཅིག །ཐང་ ཅིག་ ཡུད་ ཙམ་ མམ། དུས་
ཚིགས་གཅིག་གམ། དུས་ཚིགས་གཉིས་སམ། དུས་ཚིག་གསུམ་ཡོངས་སུ་རྫོགས་
པར་གཞན་མི་སྨྲ་བར། དོན་ཡོད་པའི་ཞགས་པ་པདྨ་གཙུག་གཏོར་གྱི་སྙིང་པོ་ཁྲོ་
བོའི་རིག་སྔགས་ཀྱི་གསང་སྔགས་རིམ་པར་ཕྱེ་བ། གཟུངས་སྔགས་ཆེན་པོ་བཅུ་
པོ་འདི་ལན་ཅིག་དྲན་ནམ། ཀློག་གམ། མིང་བཟུང་བ་ཡང་དྲན་ནམ། ལག་ན་རྡོ་
རྗེ་དུས་ཚིག་གཅིག་ཏུ་དྲན་པ་ཙམ་གྱིས་ཀྱང་། དེའི་མཚམས་མེད་པར་བྱེད་པ་
མནར་མེད་པར་གཞོལ་བ། བསྐལ་པར་གནས་པ་ཡང་དེའི་ཐམས་ཅད་རྣམ་པར་
དག་པར་འགྱུར་ལ་སྡིག་པ་དང་སྒྲིབ་པ་བསགས་པ་རྣམས་དག་པར་འགྱུར། ལུས་
ཡོངས་ སུ་དག་ཅིང་དྲི་མ་མེད་པར་འགྱུར། སྒྲིབ་པ་དང་སྡིག་པ་དང་བྲལ་བར་
འགྱུར། ཚེ་བརྗེས་ཤི་འཕོས་ནས་འཇིག་རྟེན་གྱི་ཁམས་བདེ་བ་ཅན་དུ་པདྨ་ལས་
རྫུས་ཏེ་སྐྱེ་བར་འགྱུར་རོ། །ཞེས་དང་། དཔུང་བཟང་གི་ཚིག་འགྲེལ་སོགས་རྒྱུད་
འགྲེལ་མང་པོར་ཡང་དེ་བཞིན་འབྱུང་ངོ༌། །དེ་ལྟར་ སྤྱིར་བཟླས་བརྗོད་ཐུན་ཇི་
ཙམ་བྱ་བ་བཤད་ནས་ལྷག་པར་སྨྱུང་གནས་ཀྱི་སྐབས་སུ་ནི་སྦྱོར་བ་དང་། དངོས་
གཞི་གཉིས་ལ་ཆོ་ག་ཐུན་གསུམ་རེ་བྱ་དགོས་པས། ཐུན་དང་པོའི་མགོར་ཁྲུས་
དང་གསོ་སྦྱོང་ལེན་ལུགས་གོང་དུ་བཤད་པ་ལྟར་བྱ་ཞིང་། ཐུན་ཕྱི་མ་གཉིས་ལ་
གསོ་ སྦྱོང་ ལེན་ པའི་ སྐོར་རྣམས་ མི་དགོས་ཤིང༌། པདྨའི་ རིགས་ ཀྱི་ སྔགས་ རྒྱ་
- 484 -



O
ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འཆའ་བ་སྔོན་དུ་བཏང་ནས་ སྐྱབས་འགྲོ་སེམས་བསྐྱེད་ བྱས་ཏེ། ཚོགས་ ཞིང་
མཆོད་པ་ལ་འཇུག །བུམ་སྒྲུབ་ཀྱང་ཐུན་ཕྱི་མ་གཉིས་ལ་མི་དགོས་སོ། །གཞན་མ་
མཇུག་གི་ཁྲུས་དང་སྨོན་ལམ་གྱི་བར་ཐམས་ཅད་ཐུན་ཕྱི་མ་གཉིས་ལའང་ཚང་
བར་བྱ་དགོས་ཤིང༌། ཐུན་གསུམ་པའི་གཤམ་དུ། །རབ་འབྱམས་ལྷ་ཡི་ལམ་ཀུན་
ཡོངས་གང་བའི། །འཕགས་མཆོག་ཐུགས་རྗེ་ཆེན་པོའི་ལྷ་ཡི་ཚོགས། །མེ་ཏོག་
ཆར་ འབེབས་ བཀྲ་ ཤིས་ གདངས་ སྙན་ སྒྲོག །མཐའ་ དག་ བགེགས་ དཔུང་
འཇོམས་ པའི་ འཕྲིན་ལས་ ཀྱིས། ཁྱེད་ལ་ འདོད་ དགུའི་ མཆོག་སྩོལ་ མཛད་ པ་
འདི། །ཤེས་ པར་ གྱིས་ ལ་ རབ་ དགའ་སྐྱེད་ ཅིག་ དང་། །ཤིས་བརྗོད་ འཕྲེང་བ་
བདག་གིས་བསྒྲག་པར་བྱ། །དུས་གསུམ་བདེ་གཤེགས་ཀུན་གྱི་ཐུགས་རྗེ་ལ། །
སྤྱན་རས་གཟིགས་དབང་ཞེས་བྱར་མཚན་གསོལ་ནས། །ཡིད་བཞིན་ནོར་ལྟར་
འདོད་དགུའི་ཆར་འབེབས་པའི། །བསླུ་མེད་སྐྱབས་ཀྱི་དམ་པ་ལ་ཕྱག་འཚལ། །
འཕགས་པས་རྗེས་བཟུང་དགེ་སློང་དཔལ་མོ་དང་། །ཟླ་བ་གཞོན་ནུ་ཡེ་ཤེས་
བཟང་པོ་དང༌། །པེ་ཉ་བ་དང་ཟླ་བ་རྒྱལ་མཚན་སོགས། །དངོས་དང་བརྒྱུད་པའི་
བླ་མ་མཆོག་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། ཁྱོད་ཀྱི་
མི་ཤིས་མཚན་མ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་
ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག །བདེ་གཤེགས་སྣང་བ་
མཐའ་ ཡས་ པད་ དཀར་ འཛིན། །རྣམ་ པར་ སྣང་ མཛད་ རིན་ ཆེན་ འབྱུང་ པའི་
གནས། །མི་ བསྐྱོད་མགོན་པོ་དོན་ཡོད་གྲུབ་ པ་ སོགས། །ཐུགས་ རྗེ་ ཆེན་ པོའི་
དཀྱིལ་འཁོར་ལྷ་ཚོགས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས།
ཁྱོད་ཀྱི་མི་ཤིས་མཚན་མ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་
- 485 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག །ཐུབ་པའི་ལེགས་
བཤད་ ཀུན་ གྱི་ རབ་ དང༌ ཕུལ། །དཔལ་ ལྡན་ བྱ་ རྒྱུད་ པདྨའི་ རིགས་ ཀྱི་གཙོ། །
ཐུགས་རྗེའི་སྤྱན་སྟོང་མངའ་བའི་རྒྱུད་རྒྱལ་ལ། །དགེ་མཚན༔ ཁྱོད་ཀྱི་མི་ཤིས༴ །
བདེ་ལེགས༴ ཕུན་ཚོགས= ཞིང་རྣམས་ཀུན་ན་ཟབ་མོའི་ལམ་མཆོག་འདིར། །
ཐོས་བསམ་སྒོམ་པས་འཇུག་པ་ཐམས་ཅད་དང་། །དང་བའི་སེམས་ཀྱིས་ཕྱག་ན་
པདྨོ་ཡི། །གཟུངས་ སྔགས་ མཚན་ ཙམ་ འཛིན་ པ་ ཐམས་ ཅད་ ལ། །དགེ་མཚན
ཁྱོད་ ཀྱི༴ བདེ་ལེགས༴ ཕུན་ཚོགས༔ རིན་ཆེན་བརྒྱ་ལས་གྲུབ་པའི་གཞལ་ཡས་
ཁང་། །འཇའ་ཚོན་ལྟར་བཀྲ་འཆི་མེད་ལམ་ལྟར་ཡངས། །སྣ་ཚོགས་རྒྱན་གྱིས་
མཛེས་པའི་ཕོ་བྲང་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། ཁྱོད་
ཀྱིས་མི་ཤིས་མཚན་མ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་
གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག །ཅེས་བཀྲ་ཤིས་
བྱའོ། །དངོས་གཞིའི་སང་ཉིན་གསོ་སྦྱོང་དང་བུམ་སྒྲུབ་མ་གཏོགས་པའི་ཆོ་ག་ཚང་
མ་ཚར་གཅིག་འདོན་ཞིང་། གཟུངས་དང་པོ་བསྟོད་མང་ཉུང་སྐབས་དང་བསྟུན་
པས་ཆོག་པར་གསུངས། མཇུག་གི་ཁྲུས་བཟོད་གསོལ་སྨོན་ལམ་སོགས་གྲུབ་
ནས་ མདུན་ བསྐྱེད་ སྒྲུབ་ གཞི་ རས་ བྲིས་ ཀྱི་ དཀྱིལ་ འཁོར་ ཡིན་ ན། འདིར་ ནི་
གཟུགས་དང་ལྷན་ཅིག་དུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་
དང་དབང་ཕྱུག་དང་། །ཆོས་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ
བཛྲ་ཡེ་སྭཱཧཱ། ཞེས་མེ་ཏོག་འཐོར་ཞིང་བརྟན་བཞུགས་བྱ། སྒྲུབ་གཞི་རྡུལ་ཚོན་གྱི་
དཀྱིལ་འཁོར་ཡིན་ན་ཡེ་ཤེས་པ་གཤེགས་གསོལ་དང་། དམ་ཚིག་པ་འོད་དུ་ཞུ་
ནས་རང་ལ་ཐིམ་པའི་མོས་པ་བྱ་ཞིང་། རྡུལ་ཚོན་བསྡུ་བའི་ཆོ་ག་དཀྱིལ་འཁོར་གྱི་
- 486 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཆོ་ག་གཞན་ནས་འབྱུང་བ་ལྟར་བྱའོ། །དེང་སང་སྨྱུང་གནས་ཀྱི་ཆོ་ག་རྡུལ་ཚོན་གྱི་
དཀྱིལ་འཁོར་ལ་བརྟེན་པ་ཆེར་མ་སྣང་བས་དེའི་ཚུལ་ཞིབ་ཏུ་མ་བཤད་ལ། སྒྲུབ་
གཞི་མཎྜལ་གྱི་ཚོམ་བུ་ཙམ་ལ་བརྟེན་པ་ཡིན་ན། བཟོད་གསོལ་དང་། ཁྲུས་སྨོན་
ལམ་སོགས་བྱས་རྗེས་སུ། ཨོ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་
མཐུན་ པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ ཀྱང་། །སླར་
ཡང་འབྱོན་པར་མཛད་དུ་གསོལ། །ཨོཾ་བཛྲ་མུ། ཡེ་ཤེས་པ་རང་བཞིན་གྱི་གནས་
སུ་གཤེགས། དམ་ཚིག་པ་རྟེན་གཞལ་ཡས་ཁང་དང་བཅས་པ་འོད་དུ་ཞུ་ནས་རང་
ལ་ ཐིམ་ པར་ གྱུར་ པའི་མོས་པ་བྱེད། རང་ཐུགས་ རྗེ་ཆེན་པོ་ཞལ་གཅིག་ཕྱག་
གཉིས་པར་གྱུར་པའི་གནས་གསུམ་དུ་ཡི་གེ་གསུམ་གྱིས་བརྒྱན་པར་བསམས་
ནས་དེ་ནས་ཤིས་བརྗོད་བྱའོ། ། །
༈ གསུམ་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། དེ་ལྟར་ཐུན་དངོས་
གཞི་ལ་ལྷའི་སྒོམ་བཟླས་དང་ཕྱག་མཆོད་སོགས་ལ་འབད་ནས། ཐུན་བཏང་སྟེ་
ཐུན་མཚམས་ཀྱི་སྐབས་སུ་ཡང་། རིག་པ་རྒྱ་ཡན་དུ་མི་བཏང་བར་སྒོ་གསུམ་ལ་
དྲན་པ་བསྟེན་ནས་དམ་ཚིག་དང་སྡོམ་པའི་བཅས་མཚམས་ལས་མི་འདའ་བ་
གཞིར་བཟུང་། ཤེར་ཕྱིན་གྱི་གླེགས་བམ་བཀླག་པ་དང༌། མཎྜལ་བྱ་བ་དང༌། ཚ་
ཚ་གདབ་པ་དང་གཏོར་མའི་རིམ་པ་ལ་འཇུག་པ་དང༌། ཕྱག་དང་སྐོར་བ་བྱེད་པ་
སོགས་དགེ་བའི་ལས་ལ་སྒོ་གསུམ་ཀུན་ནས་འབད་པ་བྱ་ཞིང་། གཙོ་བོར་ནི་
ཐུགས་རྗེ་ཆེན་པོའི་ལྷའི་རྣལ་འབྱོར་ཡང་དང་ཡང་དུ་གསལ་བཏབ་སྟེ། སྣང་བ་
ཐམས་ཅད་ཐུགས་རྗེ་ཆེན་པོའི་སྐུའི་རྣམ་རོལ་དང་། སྒྲ་གྲག་ཚད་ཐུགས་རྗེ་ཆེན་
པོའི་གསུང་ཡི་གེ་དྲུག་པ་སོགས་སྔགས་སུ་མོས་པ་དང་། ཡིད་ལ་གང་ཤར་ཐམས་
- 487 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཅད་བདེན་སྟོང་སྒྱུ་མ་ལྟ་བུའི་རྩིས་ཟིན་པར་བྱས་ནས་ལྷའི་ཐུགས་ཀྱི་ཁྱེར་སོ་
བསྒོམ་པ་དང་། བཟའ་བཏུང་ལ་ལོངས་སྤྱོད་པའི་ཚེ་ཟག་མེད་ཀྱི་བདུད་རྩིར་བྱིན་
གྱིས་བརླབས་ནས་ཐུགས་རྗེ་ཆེན་པོ་ལ་མཆོད་པའི་མོས་པ་དང་། གོས་ལ་ལོངས་
སྤྱོད་པའི་ཚེ་ལྷ་རྫས་ཀྱི་ན་བཟར་བྱིན་གྱིས་བརླབས་ནས་ལྷ་ལ་འབུལ་བའི་མོས་
པ་དང་། གནས་ ཐམས་ ཅད་ ལྷའི་ གཞལ་ ཡས་ ཁང་དུ་བསྒོམ་ པ་ དང༌། བཅུད་
ཐམས་ཅད་ཀྱང་ལྷ་དང་ལྷ་མོའི་རང་བཞིན་དུ་མོས་པ་བྱ་བ་ལ་བསླབ་བོ། །གཞན་
ཡང་ལེགས་གྲུབ་ཀྱི་རྒྱུད་ལས། ལྷ་ལ་དགོས་པའི་སྣོད་རྣམས་ཀྱང་། །ཉིན་གཅིག་
བཞིན་དུ་བཀྲུ་བར་བྱ། །མེ་ཏོག་རྙེད་པ་དུས་གསུམ་དུ། །རྟག་པར་ཡང་ནི་ཕྱག་
པར་བྱ། །ཤེས་རབ་ཕ་རོལ་ཕྱིན་སོགས་ཀྱི། །གླེགས་བམ་མཇུག་ཏུ་བཀླག་པར་
བྱ། །མཆོད་པ་དག་དང་དཀྱིལ་འཁོར་ཡང་། །དུས་གསུམ་དག་ཏུ་དེ་བཞིན་བྱ། །
རྗེས་སུ་དྲན་པ་དྲུག་རྣམས་ ཀྱང་། །སྣ་ཚོགས་ཚུལ་ གྱིས་བསྒོམ་པར་བྱ། །ཞེས་
དང༌། དུས་ གསུམ་ དུ་ ནི་ སྔགས་ པ་ ཡིས། །གོས་ ནི་ རྣམ་ པ་ གསུམ་ པོ་ དག །
བཀྲུའམ་ཡང་ན་བདུག་པ་དང་
། །ཡང་ན་བསང་གཏོར་དག་ཀྱང་བྱ། །ཉལ་དང་
ཁྲུས་ བྱེད་ མ་ གཏོགས་ པར། །སྔགས་ པས་ མཐང་ གོས་ མི་ སྤང་ ཞིང་། །ཞེས་
གསུངས་པ་ལྟར། ཉིན་རེ་བཞིན་མཆོད་པའི་སྣོད་རྣམས་བཀྲུ་བ་དང་། མེ་ཏོག་
རྙིང་པ་རྣམས་དུས་གསུམ་དུ་ཕྱག་པ་དང་། བླ་གོས་ལ་སོགས་པའི་གོས་རྣམས་
དུས་གསུམ་དུ་སྔར་གྱི་གོས་བགོ་བའི་ སྔགས་ ཀྱིས་བསྔགས་ཅིང་བཀྲུ་བའམ་
བདུག་པའམ་གསང་གཏོར་བྱས་ལ། བཟླས་བརྗོད་དང་སྦྱིན་སྲེག་དང་མཆོད་པ་
ལ་སོགས་པ་ལ་ཉལ་བ་དང་འཕྲེས་པ་མ་གཏོགས་པར་རྟག་ཏུ་བླ་གོས་བགོ་ལ།
ཉལ་བ་དང་ཁྲུས་བྱེད་པ་མ་གཏོགས་པར་མཐང་གོས་མི་སྤང་བ་དང་གོས་རྣམས་
- 488 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྡུལ་ཀྱིས་མ་གོས་པར་བྱ་ཞིང་རྗེས་དྲན་དྲུག་སྒོམ་པ་ལ་འབད་པར་བྱ། རྗེས་དྲན་
དྲུག་ནི་བཤེས་སྤྲིངས་ལས། རྒྱལ་བས་སངས་རྒྱས་ཆོས་དང་དགེ་འདུན་དང་། །
གཏོང་དང་ཚུལ་ཁྲིམས་ལྷ་རྗེས་དྲན་པ་དྲུག །རབ་ཏུ་བཀའ་སྩལ་ཏེ་དག་སོ་སོ་
ཡི། །ཡོན་ཏན་ཚོགས་ཀྱིས་རྗེས་སུ་དྲན་པར་བགྱི། །ཞེས་གསུངས་པ་ལྟར་རོ། །
འཛག་གེགས་བསྲུང་བ་ཡང་ཤིན་ཏུ་གལ་ཆེ་བས། དེ་ནི་ལེགས་གྲུབ་ལས། བུ་
མོས་བཀལ་བའི་སྐུད་པ་ནི། །ལེ་བརྒན་རྩིའམ་གུར་གུམ་དུ། །བཙོས་པ་བཟླས་
བརྗོད་སྟོང་བྱས་ཏེ། །དེར་ནི་མདུད་པ་བདུན་བོར་ནས། །སྲོད་ལ་ རིག་སྔགས་
འདི་ཡིས་ནི། །རང་གི་རྐེད་པར་བཅིང་བར་བྱ། །འདིས་ནི་ཟློས་པ་པོ་དག་གི ཁུ་
བ་རྟག་ཏུ་དགག་པར་འགྱུར། །ཞེས་གསུངས་པ་ལྟར། བུ་མོས་བཀལ་བའི་སྐུད་
པ་དམར་པོ་ལེ་བརྒན་རྩིའམ། གུར་གུམ་གྱིས་བཙོས་པ་ལ་མདུད་པ་བདུན་བོར་
ཏེ། ཨོ་ཨཱ་ཧ་ར་ཨཱ་ཧ་ར། བནྡྷ་ནི་ཤུ་ཀྲ་དྷ་ར་ནི་སིདྡྷངྒེ་སྭཱཧཱ། ཞེས་སྟོང་བཟླས་ལ་
སྲོད་ཀྱི་དུས་སུ་རྐེད་པ་ལ་བཅིངས་ནས་འཛག་པ་བསྲུང་བར་བྱའོ། །གཞན་ཡང་
ཟས་ཀྱི་ཚོད་རིག་པ་དང༌། ནམ་གྱི་ཆ་སྟོད་སྨད་ལ་མི་ཉལ་བར་རྣལ་འབྱོར་ལ་
བརྩོན་ཞིང་། ཉལ་བའི་ཚེ་ཇི་ལྟར་བྱ་བ་དང་། གཉིད་ཀྱིས་རྣལ་འབྱོར་ལ་བརྩོན་
པར་བྱེད་པ་སོགས་སྤྱོད་ལམ་ཐམས་ཅད་ཀྱང་དོན་མེད་དུ་མི་འགྱུར་བར་དགེ་
བའི་ཕྱོགས་སུ་བསྒྱུར་ཅི་ཐུབ་བྱ་ཞིང་། ཟས་ཀྱི་ཚོད་རིག་པ་ནི་ཤིན་ཏུ་གལ་ཆེ་སྟེ།
ཟས་ཀྱི་ཚོད་མ་ཟིན་པར་ཧ་ཅང་མང་ན་ནི་ལུས་ཁུར་ཐོགས་པ་ལྟར་ལྕི་ཞིང་བད་
ཀན་རྒྱས་པར་འགྱུར་བ་དང་། གཉིད་རྨུགས་འཕེལ་ནས་དགེ་བའི་ཕྱོགས་ལ་
ལས་སུ་མི་རུང་བར་འགྱུར་ལ། ཧ་ཅང་བཀྲེས་པས་ཉམ་ཐག་ན་ནི་ལུས་ཀྱི་སྟོབས་
ཉམས་པས་དགེ་བ་ལ་སྦྱོར་མི་བཟོད་པར་འགྱུར་བས་ཟས་ཀྱིས་ཚོད་རིག་པ་ཤིན་
- 489 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཏུ་གལ་ཆེའོ། །དེ་ལྟར་ཡང་འཇམ་དཔལ་རྩ་རྒྱུད་ལས། ཟློས་ལ་རྟག་ཏུ་བརྩོན་
པས་ནི། །ཟས་ཀྱི་ཚོད་རིག་བྱ་བ་ཡིན། །གང་ཕྱིར་སྔགས་བསྟེན་ནུས་པ་ནི། ཁ་
ཟས་ལ་ནི་རབ་ཏུ་གནས། །སྤྱད་པ་ཡོངས་སུ་དག་པ་དང་། །དགེ་ཞིང་ཚངས་པར་
སྤྱོད་པ་དང༌། ཁ་ཟས་ཚོད་ནི་རིག་པ་ལ། །དེ་ལ་གྲུབ་པ་རྙེད་མི་དཀའ། །ཇི་ལྟར་
ཤིང་རྟའི་མིག་སྐུས་པ། །ཡུན་རིང་དུས་སུ་བརྟན་ཕྱིར་དང་། ཁལ་ནི་འདེགས་པར་
བྱ་ ཕྱིར་རོ། །དེ་བཞིན་སྔགས་པ་སྔགས་ཤེས་པས། ཁ་ཟས་གནས་ཕྱིར་འཛིན་
བྱེད་པ། །ལུས་ཀྱང་ཚིམ་པར་བྱ་བའི་ཕྱིར། །ཟློས་པས་རྟག་ཏུ་གསོ་བར་བྱ། །
ཞེས་དང་
། བཀྲེས་དང་སྐོམ་པས་ཉེན་གྱུར་ན། །སྔགས་ཀྱི་དོན་ལ་བརྟེན་མི་ནུས།
ཁ་ཟས་མང་དང་ཉུང་ཟོས་ན། །སྔགས་རྣམས་མཉེས་པར་མི་ནུས་སོ། །དེ་ཉིད་
ཕྱིར་ན་ཐུབ་དབང་གིས། །སེམས་ཅན་ཟས་ ཀྱིས་ གནས་པའོ་ཞེས། །ལུས་ཅན་
རྣམས་ལ་གསུངས་ པ་ སྟེ། །ཞེས་དང་། ཧ་ཅང་བཏུང་བ་མང་བ་དང་། །ཧ་ཅང་
བཟའ་བ་མང་བ་དང་། །ཧ་ཅང་འགྲོ་བ་མང་བ་དང་། །ཧ་ཅང་ལྡང་བ་མང་བ་
དང་། །ཧ་ཅང་ཉལ་བ་སྤང་བར་བྱ། །དུས་གསུམ་དུ་སངས་རྒྱས་རྗེས་སུ་དྲན་པར་
བྱའོ། །ཞེས་སོགས་ བྱ་བའི་རྒྱུད་རྣམས་ནས་ནན་ཏན་ཤིན་ཏུ་ཆེ་བར་གསུངས་
སོ། །ཐུན་མཚམས་སུ་གྲོགས་ཕན་ཚུན་ཚོགས་ནས་དོན་མེད་ཀྱི་ལོང་གཏམ་བྱ་བ་
རྣམ་པ་ཀུན་ནས་མི་རུང་བས་ཆོས་མཐུན་དགོས་ངེས་དམིགས་བསལ་མ་གཏོགས་
ཅལ་ཅོལ་ གྱི་སྨྲ་བ་བསྐྱུངས་ཏེ། ཡི་གེ་དྲུག་པའི་གཟུངས་བཟླ་བ་དང་། བྱམས་
སྙིང་ རྗེའི་ དམིགས་ རྣམ་ ཡང་ དང་ ཡང་ དུ་ གསལ་ བཏབ་སྟེ། བྱང་ ཆུབ་ སེམས་
དཔའི་སྤྱོད་པ་རླབས་པོ་ཆེ་སྟོན་པའི་མདོ་དགོངས་འགྲེལ་དང་བཅས་པ་ལ་བལྟ་
བ་དང༌། སེམས་ པ་དང༌། ཚིག་ འདོན་ པ་ སོགས་ལ་འབད་ པར་ བྱའོ། །དེ་ལྟར་
- 490 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཡང་དམ་ཚིག་གསུམ་བཀོད་པའི་རྒྱལ་པོ་ལས། ཕྱིར་མི་ལྡོག་པའི་ས་ལ་སྐྱེ་བ་
བརྙེད་པ་འདོད་པས། སྔགས་ཀྱི་སྤྱོད་པའི་སྒོ་བྱང་ཆུབ་སེམས་དཔའི་སྤྱོད་པ་འདི་
ལ་བསླབ་པར་བྱའོ། །ཐབས་ལ་མཁས་པ་འདིས་ཀྱང་ཡོངས་སུ་ཟིན་པར་བྱའོ། །
སྨོན་ལམ་རྒྱ་ཆེན་པོ་བྱ་བ་དང༌། སྡིག་པ་རྣམས་སོ་སོར་བཤགས་པ་དང་། དུས་
གསུམ་དུ་བྱུང་བའི་བསོད་ནམས་དང་ཡེ་ཤེས་ཀྱི་ཚོགས་འཇིག་རྟེན་དང་འཇིག་
རྟེན་ལས་འདས་པ་ལ་རྗེས་སུ་ཡི་རང་བ་དང་། རྗེས་སུ་ཡི་རང་བ་ཡང་སེམས་
ཅན་གྱི་ཁམས་ཐམས་ཅད་ཀྱི་སངས་རྒྱས་ཀྱི་རྒྱུ་ཉིད་དུ་རབ་ཏུ་སྦྱང་བར་གྱུར་ཅིག་
ཅེས་དེ་ལྟར་བསྔོའོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
དམིགས་ཤིང་ སེམས་ཅན་ གྱི་དོན་འབྱུང་བར་གྱུར་ཅིག །ཅེས་དང་པོ་ཚིག་ཏུ་
བརྗོད་པའམ། རྗེས་སུ་བསམ་པའམ་དམིགས་ནས་བདག་གི་བསོད་ནམས་ཀྱི་
སྟོབས་དང༌། སྨོན་ལམ་གྱི་སྟོབས་ཀྱིས་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ ཀྱིས་བདག་ལ་བྱིན་གྱིས་བརླབས་ཤིང་། སེམས་ཅན་གྱི་དོན་འདི་
འབྱུང་བར་གྱུར་ཅིག་ཅེས་དང་པོ་ཚིག་ཏུ་བརྗོད་པའམ། རྣམ་པར་བསམས་ཏེ་
བཟླས་ པར་ བྱའོ། །དབེན་པའི་ ས་ ཕྱོགས་ སུ་ འཕགས་པ་སྡོང་པོ་བཀོད་པ་ལ་
སོགས་པ་ཤིན་ཏུ་རྒྱ་ཆེན་པོའི་མདོ་དང་བྱང་ཆུབ་སེམས་དཔའི་སྤྱོད་པའི་རྒྱུ་ལ་
རབ་ཏུ་ འཇུག་ པ་ ཀློག་ པ་ཉིད་དང་། སེམས་པ་ཉིད་དང་
། ཞེས་དང་། ཇི་ ལྟར་
སེམས་ཅན་རྣམས་སངས་རྒྱས་པའི་རྒྱུར་གྱུར་ཅིག །ཅེས་རྣམ་པར་བསམས་ལ་
བཟླས་པར་བྱའོ། །དེ་བཞིན་དུ་སེམས་ཅན་ཐམས་ཅད་ཀྱི་ནད་རྣམས་རབ་ཏུ་ཞི་
བར་བྱ་བ་དང་། སྡུག་བསྔལ་གྱི་ཉོན་མོངས་པ་ཐམས་ཅད་རབ་ཏུ་ཞི་བར་གྱུར་
ཅིག །ཅེས་དེ་ལྟར་བཟླས་པ་བྱའོ། །གྲང་བའི་དམྱལ་བ་རྣམས་ལ་དྲོ་བ་འབྱུང་
- 491 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བར་ འགྱུར་བ་དང༌། ཚ་བའི་དམྱལ་བ་རྣམས་ལ་ གྲང་བ་ཉིད་འབྱུང་བར་གྱུར་
ཅིག །ཅེས་བཟླས་པ་བྱའོ། །དུད་འགྲོ་གཅིག་ལ་གཅིག་ཟ་བ་རྣམས་ མེད་ པར་
གྱུར་ཅིག་ཅེས་བཟླས་པ་བྱའོ། །སེམས་ཅན་གྱི་ཁམས་ཐམས་ཅད་སྡུག་བསྔལ་བ་
དང༌། ཡིད་མི་བདེ་བ་ཐམས་ཅད་མེད་པར་གྱུར་ཅིག །བདེ་བ་དང་ཡིད་བདེ་བ་
ཐམས་ཅད་འབྱུང་བར་གྱུར་ཅིག །ཡི་དྭགས་རྣམས་ལ་བཟའ་བ་དང་བཏུང་བ་
འབྱུང་བར་གྱུར་ཅིག །དེ་ལྟར་ཟང་ཟིང་མེད་པའི་ལོངས་སྤྱོད་སེམས་ཅན་ཐམས་
ཅད་ལ་འབྱུང་བར་གྱུར་ཅིག །སེམས་ཅན་ཐམས་ཅད་ཀྱི་དགེ་བ་རབ་ཏུ་འཕེལ་
བའི་ཤུགས་འབྱུང་བར་གྱུར་ཅིག །བདེ་བ་དང་ཡིད་བདེ་བ་དེ་དག་རྣམས་ལ་
འབྱུང་བར་གྱུར་ཅིག །དད་པ་དང་། དགའ་བ་དང་རབ་ཏུ་དགའ་བ་ལ་སོགས་པ་
དང༌། རྗེས་ སུ་ ཡི་ རང་ བ་ ལ་ སོགས་ པའི་ དགེ་ བའི་ཤུགས་ འབྱུང་ བར་ གྱུར་
ཅིག །བསོད་ནམས་དང་ཡེ་ཤེས་ ཀྱི་ཚོགས་ཐམས་ཅད་ཡོངས་སུ་རྫོགས་པར་
གྱུར་ཅིག །སྟོབས་བཅུ་མཁྱེན་པའི་ས་ལ་སེམས་ཅན་སོ་སོར་གནས་པར་གྱུར་
ཅིག །ཅེས་བྱ་བ་ལ་སོགས་པ་དང་། གཞན་ཡང་སེམས་ཅན་ལ་ཕན་པའི་རྒྱུར་
དམིགས་ཏེ་སྔགས་བཟླས་པར་བྱ། ཞེས་དང༌། དེའི་འོག་ཏུ་དེ་བཞིན་གཤེགས་པ་
རྣམས་ཀྱི་སངས་རྒྱས་ཀྱི་བྱང་ཆུབ་དང༌། བླ་ན་མེད་པའི་སེང་གེའི་སྒྲ་སྒྲོག་པས་
ཆོས་ཀྱི་འཁོར་ལོ་བསྐོར་བ་དང༌། སེམས་ཅན་གྱི་དོན་བླ་ན་མེད་པ་བྱེད་པ་དང་།
དེ་བཞིན་གཤེགས་པ་ཀུན་ཏུ་བཟང་པོའི་སྐུ་ཡོངས་སུ་སྒྲུབ་པ་འདོད་པས། སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་ལྡང་བ་བྱའོ། །དེ་
ནས་བྱང་ཆུབ་སེམས་དཔའི་སྤྱོད་པ་ལ་འཇུག་པ་འཕགས་པ་སྡོང་པོ་བཀོད་པ་ལ་
སོགས་པ་རྒྱ་ཆེན་པོའི་ཚུལ་གྱི་མདོ་སྡེ་རྣམས་མངོན་པར་མཆོད་ཅིང་ཀློག་པའམ།
- 492 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐ་ན་ཕྱག་བྱས་ནས་ཟས་ཟ་བར་བྱས་ཏེ་དང་པོར་ཟས་ལ་སྔགས་འདི་ལན་བརྒྱད་
མངོན་པར་བསྔགས་པ་བྱས་ནས་ཁམ་གྱི་དང་པོ་ལྷ་ལ་དབུལ་ཞིང་། དེའི་འོག་ཏུ་
ཟས་ཟ་བར་བྱའོ། །དེ་ལ་སྔགས་ནི་འདི་ཡིན་ཏེ། ན་མསརྦ་བུདྡྷ་བོ་དྷི་སཏྭཱ་ནཾ།
ཨོཾ་བ་ལིནྟཱ་ཏེ་ཏེ་ཛོ་མཱ་ལི་ནི་སྭཱཧཱ། ཁ་ཟས་ཀྱིས་དུབ་པ་སྤངས་ནས་ཀྱང་སྔ་དྲོའི་བྱ་
བ་གང་ཡིན་པ་དེ་དག་ཐམས་ཅད་ཕྱི་དྲོ་ཡང་བྱ་བ་ཡིན་ནོ། །ཉལ་ན་ཡང་ཡན་
ལག་ཐམས་ཅད་ཀྱིས་དང་པོར་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལ་ཕྱག་བྱས་ནས་བསྟོད་དེ་མལ་སྟན་ལ་འདུག་ཅིང་། སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱིས་བདག་ལ་བྱིན་གྱིས་བརླབས་པ་དང་། བླ་ན་
མེད་པའི་དངོས་གྲུབ་ཀྱི་མཆོག་བདག་ལ་སྩོལ་ཅིག །རྣམ་པར་འཚེ་བ་ཐམས་ཅད་
ཞི་བར་མཛད་དུ་གསོལ་ཞེས་གསོལ་བ་བཏབ་པར་ཡང་བྱའོ། །མཚན་གྱི་དང་པོ་
དང་ཐ་མ་ལ་མི་ཉལ་བའི་སྦྱོར་བས་དམ་པའི་ཆོས་འདོན་པ་ལ་སོགས་པ་བྱའོ། །
སྒྲུབ་པ་པོའི་རིགས་ཀྱི་བུའམ་རིགས་ཀྱི་བུ་མོ་དེས་དེ་བཞིན་དུ་ཉི་མ་རེ་རེ་བཞིན་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་དང་པོར་ཕྱག་བྱ་བ་དང་།
ཉིན་རེ་བཞིན་བདག་འབུལ་བ་དང་། དེ་བཞིན་དུ་སྡིག་པ་སོ་སོར་བཤགས་པ་
དང་། འདས་པ་དང་མ་བྱོན་པ་དང་ད་ལྟར་བཞུགས་པའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱི་བསོད་ནམས་དང་ཡེ་ཤེས་ཀྱི་ཚོགས་ལ་རྗེས་སུ་
ཡི་རང་བ་དང་། སེམས་ཅན་ཐམས་ཅད་ལ་རང་གི་བསོད་ནམས་སྟོབས་པ་དང༌།
དམ་ པའི་ ཆོས་ ཀྱི་གླེགས་བམ་ལ་ཕྱག་བྱས་ནས་བཅང་བ་དང༌། ཀློག་པའམ་
བསྒོམ་པའམ་ཐ་ན་མཆེད་པར་བྱས་ནས་དང་བས་སྙིང་པོ་འདི་བཟླས་པར་བྱ་བ་
ཡིན་ཏེ། ཞེས་དང་། དཔུང་བཟང་གི་རྒྱུད་ལས། བཤང་གཅི་སྣབས་དང་མཆིལ་
- 493-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མ་བད་ཀན་དང༌། །འདི་དག་ཟད་པར་བྱ་ཕྱིར་སྨྱུང་བར་གསུངས། །དྲི་མ་དག་
ནས་མི་ཡི་ལུས་དག་ཏུ། །རང་གི་འབྱོར་ཕྱིར་སྒྲུབ་ལ་བདེ་བར་འཇུག །འདོད་
ཆགས་ཀྱིས་ནི་གདུངས་པར་གྱུར་ན་ཡང་། །ལུས་ཀྱི་ཡན་ལག་འདི་དག་ཐམས་
ཅད་ལ། །དྲན་པ་རྩེ་གཅིག་སྔོན་དུ་བྱས་ནས་ནི། །ཡེ་ཤེས་མིག་གིས་སོ་སོར་རྣམ་
པར་བརྟགས། །དེ་ལྟར་གང་གིས་ངེས་པར་བརྟགས་པ་ན། །ལུས་དང་སྲོག་ལ་
རྗེས་སུ་ཆགས་པ་ཡིས། །འདོད་ཆགས་གཏན་ནས་ཡོང་ཡེ་ཞི་གྱུར་ཏེ། །ཉི་མས་
མུན་ནག་རྩ་ནས་བསལ་བ་བཞིན། །ཞེས་དང༌། བསྟོད་འོས་སངས་རྒྱས་རྣམས་
ལའང་བསྟོད་ནས་སུ། །ཕྱིར་ཞིང་བྱང་ཆུབ་སེམས་ཀྱང་དྲན་བྱས་ཏེ། །སེམས་ཅན་
སྐྱེ་རྒ་ན་འཆིས་གཟིར་བ་ལ། །ཇི་ལྟར་རིགས་པར་སྙིང་རྗེའང་བསྒོམ་པར་བྱ། །
འདུས་ཆེན་མདོ་སྡེ་ཀློག་པའམ་བཀྲ་ཤིས་ཀྱི། །ཚིགས་སུ་བཅད་པའམ་ཆོས་ཀྱི་
འཁོར་ལོ་མཆོག །དེ་བཞིན་གཤེགས་པའི་གསང་བའམ་སྒྲོན་མ་ཆེ། །གང་ཡང་
རུང་བ་གཅིག་ནི་རིམ་བཞིན་བཀླག །ཅེས་དང་། དཔེར་ན་རྨ་ནི་གསོ་དང་བསལ་
བའི་ཕྱིར། །ནད་པ་དག་ལ་སྨན་ནི་སྦྱིན་པ་ལྟར། །དེ་བཞིན་འདི་ཡང་བཀྲེས་པའི་
སྡུག་ བསྔལ་ དག །བསལ་ ཕྱིར་ རྒྱལ་ བས་ ཁ་ ཟས་ ཟ་ བར་ གསུངས། །ཞེས་
གསུངས་པ་ལྟར་རོ། །ཐུན་མཚམས་སུ་སྒོ་མཐའ་ཡས་པའི་གཟུངས་འདི་བཏོན་ན་
ཕན་ཡོན་ཤིན་ཏུ་ཆེ་ཞིང་། ལྷག་པར་སྨྱུང་གནས་ཀྱི་སྐབས་གཟུངས་འདི་བཏོན་ན་
ཕན་ཡོན་ཤིན་ཏུ་ཆེ་བ་སྨྱུང་གནས་བླ་མ་བརྒྱུད་པའི་རྣམ་ཐར་ལས་འབྱུང་བས་སྒོ་
མཐའ་ཡས་པའི་གཟུངས་ནི་འདི་ལྟར། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཨོཾ་ཨ་ཎ་མཧཱར་ཎེ། ཨ་ཁེ། མུ་ཁེ། མུ་
ཁེ། ས་མནྟ་མུ་ཁེ། སོ་མེ་ས། སོ་ཏུ་ར་མེ། སོ་ཏི་ཡུ་ག་མེ། ནི་ཏུ་ག་ཏི་པྲ་བྷེ་ཧི་ལི་
- 494 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཧི་ལི། ཀ་ལ་པེ་ཀ་ལ་པེ། སི་ས་ལེ། ས་ར་བ་ཏི། ཧི་ལེ་ཧི་ལེ། ཧི་ལེ་ཧི་ལེ། ཧི་ལི་
ཧི་ལི་ལི། མཧཱ་ཧི་ལེ་ལེ། ཙཎ་ཌེ་ཙ་པ་ནེ། ཙ་ར་ཙ་ར་ཎི། ཨ་ཙ་ལེ་མ་ཙ་ལ། ཨ་
ནན་ཏེ། ཨ་ནན་ཏ་མུ་ཁ། ཨ་ནན་ཏ་ག་ཏེ། ཨ་ར་ཎེ། ནིར་མ་ལ་ཏེ། ནིར་བ་ལ་
ནེ། ནིར་བ་དྷ་ན་ཏེ། དྷརྨ་དྷ་རེ། ནིར་ཧ་རེ། གི་མི་ལེ། ཤྲཱི་མ་བི་ཤོ་དྷ་ནེ། པྲ་ཀྲི་ཏི་
དྷི་པ་ནི། བྷ་པ་པེ་བྷ་བ་ནེ། ཨ་སཾ་གེ་ཨ་ས་གེ །བྷི་ཧ་རེ། ད་མེ། ས་མེ། བི་མ་ལེ།
བི་མ་ལ་པྲ་བྷེ། སཾ་ཀར་ཤ་ཎི། དྷི་རི་དྷི་དྷི་རི། མཧཱ་དྷི་དྷི་ར། ཡེ་ཥ་ཡ་ཁོ་པ་ཏི། ཙ་
ལེ་ཨ་ཙ་ལེ། མ་ཙ་ལེ། ས་མ་ཙ་ལེ། ཊ་དྷི་ཊཱ་དྷ་ས་ན་དྷི་གྷི་ར། ཨ་སཾ་གེ་ཨ་སཾ་
གེ །བི་ཧ་རེ། ཨ་སཾ་ག་ནི་ར་ཧ་ར། ནིར་ཧ་ར་བི་མ་ལེ། ནིར་ཧ་ར་ཤོ་དྷ་ནི། ཊ་དྷི་
སོ་མེ། སྦི་རེ་སྦི་མེ། སྦ་མ་བ་ཏི། མཧཱ་པྲ་བྷེ། ས་མནྟ་པྲ་བྷ། པ་པུ་ལ་པྲ་བྷེ། བི་པུ་
ལ་རསྨི་སཾ་བྷ་བེ། ས་མནྟ་མུ་ཁེ། སརྦ་ཏྲ་ཡ་ནུ་ག་ཏ། ཆེ་རྒྱ་ཡ་ན་ཏ་ཆེ་རྒྱ་པྲ་ཏི་བྷ་
ནེ། དྷ་ར་ཎི། ཎི་ཌ་ཎི། དྷརྨ་ན་དྷ་ན་གོ་ཏྲ། ས་མནྟ་བྷ་དྲེ། སརྦ་ཏ་ཐཱ་ག་ཏཱ་ཧྲིད་ཡ་
ཨ་དྷིཥྛ་ན་ཨ་དྷིཥྛ་ཏེ་སྭཱཧཱ། ཞེས་པའོ། །གཟུངས་འདི་བཏོན་པའི་ཕན་ཡོན་ནི། །
གཟུངས་འདི་འཛིན་པར་སུ་བྱེད་པ། །དེ་ལ་སེམས་ཅན་ཐམས་ཅད་དགའ། །
སངས་རྒྱས་རྣམས་ཀྱང་དེ་ལ་དགྱེས། །གྲགས་པ་འཇིག་རྟེན་འབྱུང་བར་འགྱུར། །
སུ་ཞིག་གཟུངས་འདི་འཛིན་བྱེད་པ། །དེ་ནི་འཆི་བའི་དུས་བྱེད་ཚེ། །སངས་རྒྱས་
བྱ་བ་བརྒྱད་ཅུ་མཐོང་། །ལྷག་པར་དེ་ལ་ཉེ་བར་འཇོག །གཟུངས་འདི་འཛིན་
པར་བྱེད་པ་ནི། །བསྐལ་པ་བྱེ་བ་སྟོང་རྣམས་སུ། །སྔོན་ཆད་སྡིག་པ་གང་བྱས་
པ། །ཟླ་བ་གཅིག་གིས་བྱང་བར་འགྱུར། །བྱང་ཆུབ་སེམས་དཔའི་བསོད་ནམས་
གང་། །བསྐལ་པ་བྱེ་བར་བསྒྲུབས་པ་ཀུན། །གཟུངས་འདི་འཛིན་པར་བྱེད་པ་
ཡིས། །ཟླ་བ་གཅིག་གིས་ཟིལ་གནོན་འགྱུར། ཁམས་གསུམ་སེམས་ཅན་ཇི་སྙེད་
- 495 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པ། །གལ་ཏེ་ཐམས་ཅད་བདུད་གྱུར་ཀྱང་། །མདོ་སྡེ་འདི་ནི་གང་འཛིན་པ། །དེ་ལ་
བར་ ཆད་ བྱེད་མི་ནུས། །ཞེས་ སོགས་ ཕན་ ཡོན་ རྒྱ་ཆེར་ གསུངས་སོ། །བྱ་རྒྱུད་
རིགས་གསུམ་ཀའི་གཙོ་བོའམ། བདག་པོ་ལྟ་བུ་དམ་ཚིག་གསུམ་བཀོད་ཀྱི་རྒྱུད་
ནས་འབྱུང་བའི་དེ་བཞིན་གཤེགས་པའི་ཡི་གེ་བརྒྱ་པའི་གཟུངས་འདི་ཡང་བརྗོད་
ན་སྡིག་སྒྲིབ་སྦྱོང་བ་ལ་ཆེས་བསྔགས་པ་དང་། རྒྱལ་བ་སྲས་བཅས་ཀྱི་བྱིན་རླབས་
མྱུར་དུ་འཇུག་པ་སོགས་ཕན་ཡོན་མཐའ་ཡས་པ་རྒྱུད་དེ་ཉིད་ལས་གསུངས་ཤིང༌།
བསླབ་བཏུས་སུ་ཡང་རྒྱ་ཆེར་བསྔགས་པས། དེ་བཞིན་གཤེགས་པའི་ཡི་གེ་བརྒྱ་
པ་ནི། འདི་ལྟར། ཨོཾ་ན་མཿ སྦེ་ཡ་དྷཱི་ཀཱ་ནཱཾ། ཏ་ཐཱ་ག་ཏཱ་ནཱཾ། སརྦ་ཏྲ་ཨ་པྲ་ཏི་ཧ་ཏཱ་
བབྷི་དྷརྨ་ཏཱ་བཱ་ལི་ནཾ། ཨོཾ་ཨ་ས་མ་ས་མ་ས་མནྟ་ཏོ་ཨ་ནན་ཏཱ་བཱསྟི་ཤཱ་ས་ནི། ཧ་ར་
ཧ་ར། སྨ་ར་སྨ་ར་ཎ། བི་ག་ཏ་རཱ་ག །བུདྡྷ་དྷརྨ་ཏེ། ས་ར་ས་ར་ས་མ་བ་ལཱ། ཧ་ས་
ཧ་ས། ཏྲ་ཡ་ཏྲ་ཡ། ག་ག་ན་མཧཱ་བ་ར་ལཀྵ་ཎེ། ཛཱ་ལ་ཛཱ་ལ་ན་སཱ་ག་རེ་སྭཱཧཱ། ཞེས་
དང༌། དེ་བཞིན་གཤེགས་པ་སྤྱིའི་སྙིང་པོ་ནི། ན་མཿསརྦ་ཏ་ཐཱ་ག་ཏཱ་ཧྲི་ད་ཡ། ཨ་
ནུ་ག་ཏེ། ཨོཾ་ཀུ་རུཾ་གི་ནི་སྭཱཧཱ། ཞེས་པ་འདི་ཡང་ཕན་ཡོན་ཤིན་ཏུ་ཆེ་བས་འདོན་
པར་བྱའོ། །སྨྱུང་གནས་ཀྱི་སྐབས་བསྲུང་བྱ་ཇི་ལྟར་ཡིན་པ་ནི་སྔར་དམ་ཚིག་དང་
སྡོམ་པ་འཆད་པའི་སྐབས་སུ་རྒྱ་ཆེར་བཤད་ཟིན་པས་དེ་ལྟར་དུ་ཤེས་པ་བྱ་ཞིང་།
འདིར་ཡང་ཅུང་ཟད་བཤད་ན་སྔར་གསོ་སྦྱོང་གི་སྡོམ་པ་ལེན་པའི་ཚེ་ཇི་ལྟར་ཁས་
བླངས་ པ་ལྟར། སྤང་བྱ་ ཡན་ ལག་བརྒྱད་ལས། སྲོག་གཅོད། མ་སྦྱིན་ལེན། མི་
ཚངས་སྤྱོད། བརྫུན་བཞི་པོ་གོ་སླ་ཞིང་། དེ་དག་ལ་སྤོང་སེམས་ཡང་ཡང་བསྟེན།
ཆང་ནི་སྲོག་གི་ཕྱིར་ཡང་མ་གནང་བས་བཏུང་བ་ལྟ་ཅི་སྨོས། ཆང་གི་སྣོད་ལ་ལག་
རེག་པ་ཙམ་ཡང་མི་བྱ། རྒོད་བག་གི་བསམ་པས་གླུ་གར་མི་བྱ་ཞིང་། རྒྱན་གསར་
- 496 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པ་མི་འདོགས། ཁྲུ་གང་ལས་མཐོ་བའི་ཁྲི་ལ་མི་འདུག་ཅིང་། དུས་མ་ཡིན་པའི་ཁ་
ཟས་ སྤོང་། དུས་ མིན་ གྱི་ ཟས་ ནི། ཞོ་ དང༌། འོ་ མ་ དང༌། ཤིང་ ཏོག་ གི་ རིགས་
རྣམས་དང༌། འབྲས་དང་ཕྱེ་ལ་སོགས་པ་ཕྱི་དྲོ་ཟར་མི་རུང་། ཕྱི་དྲོའི་ཚད་ནི་གླིང་
འདིའི་ཉི་མ་ཕྱེད་ཡོལ་བ་ནས་ཕྱི་དྲོར་འཇོག་གོ །ཤ་དང་། སྒོག་ཙོང་། ལ་ཕུག །
ཏིལ། སྲན་མ་རྣམས་ཟར་མི་རུང་ཞིང་། གཞན་གྱི་ལྷག་མ་དང་། མི་གཙང་བས་
སྦགས་པ་དང་། རང་གིས་སྔར་ཟོས་པའི་ ཁམ་འཕྲོ་སོགས་ ཀྱང་ ཟར་མི་རུང་།
ཟས་ཀྱི་སྣོད་འཁར་བ་དང་། ལོ་མར་བྱ་མི་རུང་ཞིང་། ལག་མཐིལ་དུ་ཟ་བའང་མི་
རུང་བར་གསུངས་སོ། །ཟས་དཀར་གསུམ་ལ་བརྟེན་པའི་གདན་གཅིག་བྱ་དགོས་
ཤིང་། གདན་གཅིག་བྱ་ཚུལ་ནི། ཉི་མ་གུང་ལ་བབས་པ་ན་ཁ་ལག་བཀྲུས་ཏེ།
དཀར་གསུམ་ལ་བརྟེན་པའི་ཟས་གང་ཟ་བ་དེ་དགེ་སློང་ཡིན་ན་བྱིན་ལེན་བྱས་ཏེ་
བླངས་ལ་ཚིམ་པར་ཟོས་ནས་ལྷག་ལ་དབང་བའི་འབྱུང་པོ་ལ་ཆང་བུ་དང་། ཡོན་
སྦྱོང་བྱས་ཏེ་དེ་ནས་མི་ཟའོ། །སྔ་དྲོའི་ཆ་ལ་ཡང་འབྲས་དང་ཁུར་བ་སོགས་ཡང་
ཡང་ཟོས་ནས་སྟན་གཅིག་པར་མི་འགྱུར་བས་བདག་གིས་བླ་མ་རྣམས་ཀྱི་ཕྱག་
བཞེས་ལ་ཉི་མའི་གུང་ཟ་ཐེངས་གཅིག་ལ་སྟན་ལ་འདུག་ནས་གང་ཟ་བ་རེ་ལས་
ཉིན་ཞག་དེ་ལ་ཡང་ཡང་མི་ཟ་བ་དེ་ལ་སྟན་གཅིག་པ་ཞེས་གསུངས་སོ། །གུང་
ཡོལ་ནས་ཕྱི་དྲོའི་ཆ་ལ་ཇ་དང་བུ་རམ་བསྟེན་དུ་རུང་བ་གསུངས་སོ། །སྨྱུང་གནས་
དངོས་གཞིའི་ཉིན་ནི་ཆུ་ཡང་བཏུང་དུ་མི་རུང་ན་ཟས་གཞན་ལྟ་ཅི་སྨོས། སྤང་བྱ་དེ་
དག་ནི་བྱ་བའི་རྒྱུད་རྣམས་ནས་ནན་ཏན་དུ་གསུངས་ཤིང་། ལྷག་པར་ཐུགས་རྗེ་
ཆེན་པོ་དོན་ཡོད་ཞགས་པའི་རྒྱུད་ལས། རིག་སྔགས་འཆང་བ་གཙང་གྱུར་ཅིང་། །
ལེགས་པར་ཁྲུས་བགྱིས་གོས་གཙང་དག །བགོས་པ་བདེན་པར་སྨྲ་བ་དང་། །བླ་
- 497 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
མ་ལ་ནི་གུས་བྱེད་པ། །རྟག་ཏུ་བྱམས་པའི་སེམས་ལ་གནས། །སེམས་ཅན་ཀུན་
ལ་བརྩེ་བའི་མཆོག །སྡོམ་ལ་གནས་ཤིང་ཚངས་པར་སྤྱད། །ཆོས་མ་ཡིན་པ་སྤོང་
བྱེད་པ། །གལ་ཏེ་དེ་ ཉིད་འགྲུབ་འདོད་ན། །ཆང་དང་ཤ་དང་ཀུན་དོང་དང་། །
འབྲས་དང་ཟས་འཕྲོ་སྦགས་པ་སྤངས། །སེམསས་ཅན་ངན་པ་སུན་འབྱིན་པ། །
རིག་སྔགས་རྐུ་དང་ཆོ་ག་རྐུ། །ཆོས་རྐུ་གསང་སྔགས་རྐུ་བ་དང་། །དེ་བཞིན་ཡི་གེ་
རྐུ་བ་དང་། །སེར་སྣ་རྟག་ཏུ་སྤང་བར་བགྱིས། །དེ་དག་ལ་ནི་དངོས་གྲུབ་མེད། །
མ་རུང་པ་འདི་དམ་ཚིག་ཉམས། །ཡིད་བཅུགས་པ་ནི་མེད་པར་བྱེད། །སྡིག་པའི་
ཆོས་ནི་ཀུན་ཏུ་སྤྱོད། །དེ་བཞིན་གཤེགས་པ་ཀུན་གྱིས་སྨད། །ཅེས་དང་། དེ་ནས་
རིག་སྔགས་འཆང་གཙང་མས་ཁྲུས་ལེགས་པར་བྱས་པ་ཆུས་སྦགས་ཤིང་བ་ལས་
བྱུང་བ་ལྔས་བྱུགས་པ། གོས་གཙང་མ་བགོས། ཁ་ཟས་གཙང་མ་ཟ་བར་བྱ་ཞིང་།
ཤ་ དང༌། ཆང་ དང་། བཙོང་ དང་། སྒོག་ སྐྱ་ དང༌། ཀེའུ་ རྣམས་ དང་། འདྲེས་ པ་
དང༌། འབགས་པ་རྣམས་ཡོངས་སུ་སྤང་བར་བྱ། ཁ་ཟས་ངན་པ་དང་། བཏུང་བ་
ངན་པ་དང་། གོས་ངན་པ་དང་། དྲི་མ་ཅན་ཡོངས་སུ་སྤང་བར་བྱ། སེམས་ཅན་
ངན་པ་དང་། རྟེན་ངན་པ་དང༌། ངན་གཡོ་ཅན་དང༌། གསོད་རྐྱེན་ཅན་དང་། སྐྱེ་
བོ་ངན་པ་དང་། ཁྲེལ་མེད་པ་དང༌། སྙིང་རྗེ་དང་། བྱམས་པ་དང་བྲལ་བ་དང༌།
ཐུབ་ཅོད་ཅན་གྱི་སྐྱེ་བོ་ངན་པ་ཡོངས་སུ་སྤང་བར་བྱ། གནས་ངན་པ་དང་། གནས་
རྟེན་ངན་པ་དང་། བསྒོ་ཉེས་པ་དང་། བཟའ་ཉེས་པ་དང་། གྲིབ་མ་ངན་པ་ཡོངས་
སུ་སྤང་བར་བྱ། གཅིག་གིས་གཅིག་འབགས་པ་ཁ་ཟས་ངན་པ་ཡོངས་སུ་སྤང་བ་
བྱ་ཞིང་། དྲི་དང་བདུག་སྤོས་ཀྱིས་ཡོངས་སུ་བསངས་ཏེ་མི་སྨྲ་བར་བཟླས་བརྗོད་
བྱའོ། །ཞེས་དང་རིག་སྔགས་འཆང་གིས་ཟས་དཀར་གསུམ་འཚལ་བར་བགྱིའོ། །
- 498 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
བཏུང་བ་ངན་པ་དང་། ཁ་ཟས་ངན་པ་དང་། གནས་ངན་པ་དང༌། ལྷག་མ་དང་།
འབགས་པ་རྣམས་སྤང་བར་དགྱིའོ། །ཞེས་དང་། ཐུགས་རྗེ་ཆེན་པོའི་རྒྱུད་ལས་
ཀྱང་། གསོད་ དང༌ རྐུ་བརྫུན་ འཁྲིག་ སྤྱོད་ དང་། །ཚིག་རྩུབ་ ཕྲ་ མ་ ངག་ འཁྱལ་
དང༌། །བརྣབ་སེམས་གནོད་སེམས་ལོག་ལྟ་སྤྱོད། །ཐར་པའི་སྲོག་གཅོད་བཅུ་པོ་
སྤོངས། །ཆང་འཐུང་ཏིལ་མར་འཚིར་ལས་དང་། །མགར་དང་རྒྱ་སྐྱེགས་རྩྭ་ཤིང་
གཅོད། །སྲོག་ཆགས་ འཚོང་དང་མགོ་ཟླུམ་འཚོང་། །མཐོ་རིས་ལུས་ཀྱི་གེགས་
ཆེན་སྤོངས། །རྟགས་དང་ཕྱག་རྒྱ་འདྲ་འབག་དང་། །རྟེན་དང་དགེ་འདུན་རྟགས་
ཅན་གྱི། །བགྲང་འཕྲེང་མཆོད་པའི་ཡོ་བྱད་སོགས། །འགོམ་དང་བཤིག་པ་གཏན་
དུ་ སྤོངས། །ཆང་དང་ སྒོག་པ་ཉིད་དག་དང་། །འབགས་ དང་ ལྷག་མར་གྱུར་པ་
དང༌། །ཤ་ དང༌ དམན་ པའི་ ལག་ གི་ ཟས། །སྲོག་ ཆགས་ ཡོད་ པའི་ ཆུ་ རྣམས་
སྤོངས། །ཞེས་གསུངས་ཤིང་། གཞན་ཡང་རྒྱུད་དེ་དག་ལས་ཡང་དང་ཡང་དུ་ནན་
ཏན་དུ་གསུངས་སོ། །དེ་ལྟར་བསྲུང་བྱའི་ཚིག་རྣམས་ཚུལ་བཞིན་དུ་བསྲུང་དགོས་
ཤིང་། དེ་ དག་ ལས་ཅུང་ཟད་འདས་ན་བཤགས་ པ་ བྱ་ ཚུལ་རྒྱུད་རྣམས་ལས་
གསུངས་པ་ལྟར་འཕྲལ་དུ་ལག་ལེན་ལ་ཐེབས་པར་བྱ། བཟླས་པའི་སྐབས་སུ་
གཉིད་དང༌། གླལ་བ་དང་། སྦྲིད་པ་དང་། ལུད་པ་དང་། ཐ་མལ་གྱི་གཏམ་ཤོར་
བ་ དང༌། འོག་ རླུང་ སོགས་ བྱུང་ བ་ དང༌། བག་མེད་ པས་ ལྷ་ གཞན་ གྱི་ སྔགས་
བཟླས་པ་སོགས་བྱུང་ན་ཉེ་རེག་བྱ་དགོས་པར་གསུངས་ལ། གཞན་ཡང་བྱ་རྒྱུད་
ཀྱི་སྐབས་ཉེ་རེག་བྱ་ཚུལ་ཡང་ཡང་འབྱུང་བས་འདི་ཞིབ་ཏུ་བཤད་ན། བཟླས་པའི་
སྐབས་ཐ་མལ་གྱི་གཏམ་ཤོར་བ་ལྟ་བུ་ བྱུང་མ་ཐག་ཏུ །ལག་གཉིས་བཀྲུས་ཏེ།
ཙོག་པུར་འདུག་ཅིང་། ངག་བཅད། ལག་པ་གཉིས་པུས་མོའི་ནང་དུ་ཡོང་བ་བྱས་
- 499-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལག་ པ་ གཡོན་ པའི་མཐིལ་དུ་ཆུ་གཙང་ བླུག་པ་ནས། གཡས་ པའི་སོར་མོས་
བླངས་ཏེ། ཁ་ལ་ལན་མང་དུ་བྱབས། དེ་ནས་སྣ་བུག་གཉིས། མིག་གཉིས། རྣ་བ་
གཉིས་རྣམས་སུ་བྱབས་ཤིང་། དེ་ནས་ཁ་ལ་བྱབས། དེ་ནས་ལག་པ་དང༌། ལྟེ་བ་
དང༌། མགོ་རྣམས་ལ་སོ་སོར་རེག་ཅིང་། དེ་ནས་ཆུ་ཧུབ་གསུམ་ཙམ་འཐུངས་ནས་
ཁ་ གཤལ་ པའི་ རྗེས་ སུ། མཆུ་ལ་ ལན་ གཉིས་ གསུམ་ ཙམ་ ཕྱིའོ། །གཞན་ཡང་
ལེགས་གྲུབ་ལས། ཟློས་པས་ཟླ་བ་ཕྱེད་ཕྱེད་ཅིང་། །ཉིན་གཅིག་བཞིན་དུ་སྨྱུང་
བྱས་ནས། །ཟླ་ཕྱེད་མཚམས་སུ་བ་ཡི་ལྔ། །བརྒྱ་རྩ་བརྒྱད་དུ་བཟླས་པ་བཏུང་། །
དེས་ནི་གསང་སྔགས་ཟློས་པ་པོ། །ཟླ་བ་ཕྱེད་དུ་དག་འགྱུར་ཞིང་། །བཟའ་མིན་
ལ་སོགས་གང་ཟོས་པ། །དེ་དག་ཐམས་ཅད་རྣམ་པར་བྱང་། །ཞེས་གསུངས་པ་
ལྟར་བཟའ་བྱ་མིན་པ་ཟོས་པ་དང༌། བཟླས་བརྗོད་སྐབས་གླལ་བ་དང་སྦྲིད་པ་
སོགས་ཉེས་སྤྱོད་ཡང་ཡང་འབྱུང་བ་ཞི་བའི་ཐབས་བ་བྱུང་གི་སྔགས་མར་བསྒྲུབ་
པའི་ཚུལ་ཡང་ཤིང་ཏུ་གལ་ཆེ་བས། དེ་ནི་འདི་ལྟར་ཟླ་བ་ཕྱེད་ཕྱེད་ཅིང་ཞག་
གཅིག་ཏུ་སྨྱུང་བ་བྱས་ནས་བ་དམར་སེར་གྱི་འོ་མ། ཞོ། མར། ཆུ། ལྕི་བ་སྟེ་བ་
བྱུང་ལྔ། ཀུ་ཤ་ཆུ་དང་བཅས་པ་ལ། ན་མོ་བྷ་ག་ཝ་ཏེ། ཨུཏྟཱི་ཥ་ཡ་ཨོཾ་བི་ཤུདྡྷེ་བཱི་ར་
ཛ་ཤི་བི་ཤནྟི་ཀ་རེ་སྭཱཧཱ། ཞེས་དེ་བཞིན་གཤེགས་པའི་རིགས་ཀྱི་སྔགས་འདི་ལན་
བརྒྱར་བསྔགས་ནས་ཤར་དུ་བལྟས་ཏེ་ཙོག་ཙོག་པུར་འདུག་ནས་སྲང་གསུམ་ཙམ་
མཆོད་ཡོན་གྱི་སྣོད་གང་རུང་དུ་འཐུངས་ན་བཟླས་པའི་སྐབས་སུ་གླལ་བ་དང་
སྦྲིད་པ་སོགས་ཀྱི་ཉེས་པ་ཟླ་བ་ཕྱེད་དུ་དག་པར་འགྱུར་ཞིང་། བཟའ་བྱ་མིན་པ་
སོགས་ གང་ ཟོས་ པ་ དེ་ ཐམས་ ཅད་ བྱང་ བར་ འགྱུར་ བར་ ལེགས་ གྲུབ་ ལས་
གསུངས་པ་གོང་དུ་དྲངས་པ་ལྟར་ཡིན་པས། རང་ཅག་ཉེས་སྤྱོད་ཤིན་ཏུ་མང་བ་
- 500 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
རྣམས་ཀྱིས་རྡོ་རྗེ་འཆང་གིས་གསུངས་པའི་ཉེས་སྤྱོད་སྦྱོང་ཐབས་ཟབ་མོ་འདི་དག་
ཤེས་པ་ཤིན་ཏུ་གལ་ཆེའོ། །གཞན་ཡང་དགེ་རྩ་ཁོང་ཁྲོ་སོགས་ཀྱིས་མི་འཇོམས་
པར་བྱ་བ་དང་
། དགེ་བ་མི་ཉམས་ཤིང་གོང་འཕེལ་དུ་འགྱུར་ཕྱིར་བཟླས་བརྗོད་
ཀྱི་མཇུག་ཏུ་བུམ་པའི་ཕྱག་རྒྱ་བཅས་ཏེ་དགེ་རྩ་ལྷ་ལ་འབུལ་བའི་ཚུལ་དང་། སྦྱིན་
སྲེག་ལ་བརྟེན་ནས་ཉེས་པ་སྦྱོང་ཚུལ་དང་། ཁྲུས་ལ་བརྟེན་ནས་ཉེས་པ་སྦྱོང་ཚུལ་
སོགས་ཀྱང་ཤེས་པ་གལ་ཆེ་སྟེ་ཐམས་ཅད་བྲིར་མ་ལང་བས་རྒྱུད་སྡེ་རིན་པོ་ཆེ་
ཉིད་ལས་ཞིབ་ཏུ་ཤེས་པར་བྱའོ། །དེ་ལྟར་སྤང་བླང་གི་དམ་ཚིག་རྣམ་པར་དག་
པའི་སྒོ་ནས། སྨྱུང་གནས་ཀྱི་ཆོ་ག་ཚུལ་བཞིན་དུ་བགྱིས་པ་ལ་ནི་ཕན་ཡོན་དཔག་
ཏུ་མེད་པ་གསུངས་ཏེ། ཐུགས་རྗེ་ཆེན་པོ་དོན་ཡོད་ཞགས་པའི་རྒྱུད་ལས། ཞག་
གཅིག་སྨྱུང་བ་བགྱི་སྟེ་བཟླས་བརྗོད་བགྱིས་ན་ཚེ་འདི་ཉིད་ལ་ལས་དེ་རྣམ་པར་
དག་ པ་ དང༌། གཏུགས་ པ་ དང༌། བསལ་ བར་ འགྱུར་ རོ། །རིམས་ ཉིན་ གཅིག་
པའམ། ཉིན་ གཉིས་ པའམ། ཉིན་གསུམ་པའམ། ཉིན་བཞི་པའམ། དེ་བཞིན་དུ་
རིམས་ཉིན་བདུན་པ་དང༌། མིག་ནད་དང་། རྣ་བའི་ནད་དང་། སྣ་ནད་དང་། སོ་
དང་མཆུའི་ནད་དམ། ལྕེ་དང་རྐན་གྱི་ནད་དམ། སྙིང་ནད་དམ། ལྟོ་ནད་དམ། རོ་
རྒྱབ་དང༌། སྐྱེད་ པའི་ནད་དམ། ཡན་ལག་དང་ཉིང་ལག་གི་ནད་དམ། གཞང་
འབྲུམ་མམ། ཕོ་བའི་ནད་དམ། ཚད་ པའམ། ལག་ པ་ དང་ རྐང་ པའི་ནད་དམ།
ཀླད་པའི་ནད་དམ། ཤ་བཀྲ་ཆེན་པོའམ། ཤ་གཟི་གུའམ། མཛེའམ། རྐང་ཤུའམ།
འབྲུམ་ བུ་ ཕྲ་ མོའམ། ལྷོག་ པའམ། མཚན་ བར་ རྡོལ་ བའམ། འབྲུམ་ བུའམ།
བརྗེད་བྱེད་དམ། བྱད་དམ། གཞན་གྱིས་བགྱིས་པའི་གསོད་པ་དང་། འཆིང་བ་
དང་། བརྡེག་པ་དང་། བསྐྱོད་པའམ། བདེན་པ་མ་ལགས་པས་སྐུར་པ་འདེབས་
- 501 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པའམ། བཅོམ་ ལྡན་ འདས་ འདོར་ན་ ལུས་ ཀྱི་ གདུང་ བའམ། སེམས་ ཀྱི་གདུང་
བའམ། རྨི་ ལམ་ ངན་ པའི་ ལས་ དེ་ རྣམས་ ཡོངས་ སུ་ གཏུགས་ པར་ འ གྱུར་ན།
སེམས་ཅན་དག་ལྷག་པར་དད་པ་རྣམས་ཀྱི་ཡོངས་སུ་བྱང་བར་འགྱུར་བ་ལྟ་སྨོས་
ཀྱང་ཅི་འཚལ། ཞེས་དང་དཀྱིལ་འཁོར་དེའི་དམ་ཚིག་ཏུ་ཞུགས་པ་ནི་དམ་ཚིག་
ཤེས་པའི་རྗེས་སུ་ཞུགས་པ་ཡིན་ཏེ། དེ་དག་ཐམས་ཅད་ས་བཅུ་ལ་རབ་ཏུ་གནས་
པ་ཡིན་ཏེ། འདི་ལྟ་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་
ཕྱིར་མི་ལྡོག་པར་འགྱུར་བའི་ཕྱིར་མི་ལྡོག་པ་འཐོབ་པར་འགྱུར་བ་ཡིན་ཏེ། ལུང་
བསྟན་པ་དང་། བྱིན་གྱིས་བརླབས་པར་འགྱུར་བ་ཡིན། དེ་ནི་མངལ་ན་གནས་
པར་སྐྱེ་བའི་ཐ་མ་སྟེ། ཕྱིས་མངལ་ན་གནས་པའི་དྲི་མས་གོས་པར་མི་འགྱུར་རོ། །
ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །དེ་པདྨའི་ནང་
ནས་རྒྱན་ཐམས་ཅད་ཀྱིས་བརྒྱན་པར་སྐྱེ་བར་འགྱུར་རོ། །ཚེ་རབས་ཀུན་ཏུ་ཚེ་
རབས་ དྲན་ པར་ འགྱུར་ རོ། །ཞེས་ དང་། རིགས་ ཀྱི་ བུ་ ཕོའམ། རིགས་ ཀྱི་ བུ་
མོའམ། དགེ་སློང་དང༌། དགེ་སློང་མའམ། དགེ་བསྙེན་དང༌། དགེ་བསྙེན་མའམ།
སེམས་ཅན་གཞན་གང་ཡང་རུང་བ། དགེ་སློང་ངམ། བྲམ་ཟེའམ། རྒྱལ་རིགས་
སམ། རྗེའུ་རིགས་སམ། དམངས་རིགས་དང༌། འགའ་ཞིག་གིས་རྣམ་པར་གྲོལ་
བའི་དཀྱིལ་འཁོར་གྱི་གོ་ཆ་འདི་འཁོར་མང་པོའི་ནང་དུ་ཀློག་པ་དང་། སེམས་
ཅན་གང་གིས་སྒྲ་དེ་ཐོས་ནས། སྒྲ་དབྱངས་དེ་དང༌། མིང་ཐོས་པ་རྣ་བའི་བུ་གར་
སོང་བར་གྱུར་པ་དེ་དག་ཐམས་ཅད་སྒྲིབ་པ་དང་སྡིག་པ་མི་བཟད་པ་དང་བྲལ་
བར་འགྱུར་རོ། །སྔོན་གྱི་སྒྲིབ་པ་དང་། སྡིག་པ་ལས་རྣམ་པར་གྲོལ་བར་འགྱུར་
རོ། །ཕྱིར་མི་ལྡོག་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་སྲས་སུ་
- 502 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
རིག་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་སྲས་ཀྱི་ཐུ་བོ་ཡིན་
ནོ། །རྟག་ཏུ་འཕགས་པ་སྤྱན་རས་གཟིགས་དབང་ཕྱུག་གྲོགས་མཛད་ཅིང་རྗེས་སུ་
འབྲང་ བར་ འགྱུར་ རོ། །རྟག་ཏུ་ དབུགས་ འབྱིན་ པར་ མཛད་ པར་ འགྱུར་ རོ། །
མཐར་བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་རྟག་ཏུ་རྗེས་སུ་བསྲུང་བར་མཛད་
དོ། །སེམས་ཅན་གང་ཞིག་དཀྱིལ་འཁོར་དེའི་ཕྱོགས་སུ་སོང་སྟེ། ས་གཞི་སྣང་བ་
ཙམ་མཐོང་བ་དེ་དག་ཐམས་ཅད་ཀྱང་ཕྱིར་མི་ལྡོག་པར་འགྱུར་རོ། །ཉོན་མོངས་
པ་ཐམས་ཅད་བསྲེགས་ཤིང་སྒྲིབ་པ་ཐམས་ཅད་ལས་ཡོངས་སུ་གྲོལ་བ་འགྱུར་རོ།
དེའི་སའི་རྡུལ་རླུང་གིས་བདས་ཏེ་དེ་ལུས་ལ་ཕོག་པ་གང་ཡིན་པ་དེ་ཡང་སེམས་
ཅན་ངན་པ་ཡང་རུང་སྟེ། དེ་དག་ཐམས་ཅད་ཕྱིར་མི་ལྡོག་པའི་གནས་ལ་རབ་ཏུ་
གནས་ པར་ འགྱུར་ རོ། །སྡིག་ པ་ ཐམས་ ཅད་ ལས་ ཡོངས་ སུ་ གྲོལ་ བ་ དང་།
འཕགས་པ་སྤྱན་རས་གཟིགས་དབང་ཕྱུག་རྟག་ཏུ་མཐོང་བ་དང་ལྡན་པར་འགྱུར་
རོ། །དེ་བཞིན་གཤེགས་པ་ཐམས་ཅད་དགོངས་པར་འགྱུར་རོ། །བྱང་ཆུབ་སེམས་
དཔའ་ཐམས་ཅད་ཀྱིས་དབུགས་ཕྱུང་བར་འགྱུར་རོ། །ལྷ་ཐམས་ཅད་ཀྱིས་བསྲུང་
བར་འགྱུར་རོ། །བསོད་ནམས་ཀྱི་ཕུང་པོ་ཆེན་པོ་ཡོངས་སུ་བཟུང་བར་འགྱུར་
རོ། །དགེ་བའི་རྩ་བ་ཆེན་པོ་དང་ལྡན་པར་འགྱུར་རོ། །དེ་ལྟར་སྒྲ་ཐོས་པ་ཙམ་
དང་། མིང་ འཛིན་ པ་ཙམ་གྱིས་འབྲས་བུ་ཆེན་པོ་འཐོབ་པར་འགྱུར་རོ། །ཞེས་
དང༌། འཕགས་པ་སྤྱན་རས་གཟིགས་དབང་ཕྱུག་ཞལ་བཅུ་གཅིག་པའི་གཟུངས་
ཞེས་ བྱ་ བའི་ རྒྱུད་ ལས། བདག་ གི་ སྙིང་ པོ་འདི་བཏོན་པས། བྱང་ ཆུབ་སེམས་
དཔའི་རྣམ་པར་ཐར་པ་རྒྱལ་བ་ཐམས་ཅད་ཀྱི་སྙིང་རྗེ་འཇུག་པ་ཡེ་ཤེས་ཀྱི་སྙིང་པོ་
ཞེས་བགྱི་བ་ཐོབ་པ་ལགས་སོ། །གང་དག་བཅིང་པས་བཅིངས་པ་རྣམས་དང་།
- 503 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གང་དག་བཅིང་བ་ལ་ཐུག་པ་རྣམས་དང༌། ཆབ་དང་། ཞུགས་དང་། སྡུག་བསྔལ་
རྣམ་པ་སྣ་ཚོགས་ ཀྱིས་ཉེན་པའི་སེམས་ཅན་ཐམས་ཅད་ལ་བདག་གི་སྙིང་པོ་
འདིས་ གནས་ པ་ དང༌། བསྐྱབ་ པ་ དང༌། སྐྱབས་ དང༌། དཔུང་ གཉེན་ བགྱིའོ། །
གནོད་སྦྱིན་དང་སྲིན་པོ་སྡང་བ་རྣམས་ཀྱང་སྙིང་པོ་འདིས་བཀུག་ལ་བྱམས་པའི་
སེམས་དང་སྙིང་རྗེའི་སེམས་སུ་བགྱི་སྟེ། བླ་ན་མེད་པ་ཡང་དག་པ་རྫོགས་པའི་
བྱང་ཆུབ་ལ་དགོད་པ་བགྱིའོ། །བཅོམ་ལྡན་འདས་བདག་གི་སྙིང་པོ་འདི་ནི་དེ་
ལྟར་རྫུ་འཕྲུལ་ཆེ་བ་ལགས་སོ། །ལན་ཅིག་བརྗོད་པས་རྩ་བའི་ལྟུང་བ་བཞི་པོ་
དག་ཀྱང་བྱང་བར་འགྱུར། མཚམས་མ་མཆིས་པ་ལྔ་པོ་དག་ཀྱང་མ་ལུས་པར་
འབྱོང་བར་འགྱུར་ན། ཇི་སྐད་བསྟན་པ་བཞིན་དུ་ནན་ཏན་བགྱིད་པ་ལྟ་སྨོས་ཀྱང་
ཅི་འཚལ། དེ་དག་ནི་སངས་རྒྱས་བྱེ་བ་ཁྲག་ཁྲིག་འབུམ་ཁྲག་དུ་མ་ལ་དགེ་བའི་
རྩ་བ་བསྐྱེད་པར་འགྱུར་བ་ལགས་ན། བཟླས་བརྗོད་བགྱིད་པ་དང༌། བསྒྲུབ་པ་
ལྟ་སྨོས་ཀྱང་ཅི་འཚལ་ཏེ། བསམ་པ་ཐམས་ཅད་ཡིད་བཞིན་དུ་ཡོངས་སུ་རྫོགས་
པར་བགྱིའོ། །སུ་ཞིག་བདག་གི་སླད་དུ་ཚེས་བཅུ་བཞིའམ། བཅོ་ལྔ་ལ་སྨྱུང་བ་
བགྱིས་ན། དེ་བསྐལ་པ་བཞི་ཁྲིའི་འཁོར་བ་བསྙིལ་བར་ འགྱུར་ ལགས་སོ། །
བཅོམ་ལྡན་འདས་བདག་གི་མིང་འཛིན་པ་ནི་དོན་མཆིས་ཏེ། སངས་རྒྱས་བྱེ་བ་
ཕྲག་ འབུམ་ གྱི་བས་ལྷག་ལགས་སོ། །བདག་གི་མིང་ འཛིན་ པའི་ སེམས་ ཅན་
ཐམས་ཅད་ནི་ཕྱིར་མི་ལྡོག་པ་ཉིད་ལ་གནས་པར་འགྱུར། བྲོ་ནད་ཐམས་ཅད་
ལས་ཡོངས་སུ་ཐར་བར་འགྱུར། སྒྲིབ་པ་ཐམས་ཅད་དང༌། ལུས་དང་ངག་དང་
ཡིད་ཀྱི་ཉེས་པར་སྤྱོད་པ་ཐམས་ཅད་ལས་ཡོངས་སུ་ཐར་བར་འགྱུར་ལགས་སོ། །
གང་ལ་ལ་ཞིག་ཆོ་ག་བཞིན་དུ་སྦྱོར་བ་བགྱིད་ན་དེ་དག་གིས་སུག་པར་སངས་
- 504 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྒྱས་ཀྱི་བྱང་ཆུབ་ཐོབ་པ་ལགས་སོ་ཞེས་པ་དང་། འཕགས་པ་སྤྱན་རས་གཟིགས་
དབང་ ཕྱུག་ མིག་ སྟོང་ ལག་ སྟོང་ དང་ ལྡན་ པའི་ ཆོ་ ག་ ཞིབ་ མོ་ ལས། སུ་ཞིག་
གཟུངས་སྔགས་འདི་འཛིན་པ་དེས་ཚེས་བཅོ་ལྔའི་ཟླ་བ་ཉ་བ་ལ་བསླབ་པའི་གཞི་
བརྒྱད་བཟུང་སྟེ། གོས་གཙང་མ་བགོས་ལ་རིང་བསྲེལ་དང་བཅས་པའི་མཆོད་
རྟེན་གྱི་མདུན་དུའམ། སངས་རྒྱས་ཀྱི་གཟུགས་ཀྱི་སྤྱན་སྔར་ཙན་དན་དཀར་པོའི་
དཀྱིལ་འཁོར་བགྱིས་ལ་དེར་མེ་ཏོག་སྣ་ཚོགས་གཏོར་བར་བགྱི། བདུག་པས་
ཀྱང་བདུག་པར་བགྱི། མར་མེ་ཡང་བུད་པར་བགྱིའོ། །སངས་རྒྱས་བཅོམ་ལྡན་
འདས་ལ་གུས་པ་བསྐྱེད་ པར་བགྱིའོ། །དེའི་ཚེ་གཟུངས་སྔགས་འདི་ཡང་ལན་
བརྒྱ་རྩ་བརྒྱད་བཟླས་བརྗོད་བགྱིས་ན་བྱང་ཆུབ་སེམས་དཔའ་འཕགས་པ་སྤྱན་
རས་ གཟིགས་ དབང་ ཕྱུག་ དཀྱིལ་ འཁོར་ དེར་ འདུག་ སྟེ། མཚམས་ མེད་ པ་ ལ་
སོགས་པ་ལས་ཀྱི་སྒྲིབ་པ་མི་དགེ་བ་ཇི་སྙེད་མཆིས་པ་ཐམས་ཅད་འབྱོང་བར་
འགྱུར་རོ། །ལུས་དང་ ངག་ དང་ ཡིད་ ཀྱི་ལས་རྣམས་ ཀྱང་ ཡོངས་ སུ་དག་ པར་
འགྱུར་རོ། །སངས་རྒྱས་ཀྱི་ཏིང་ངེ་འཛིན་གྱི་སྟོབས་ཀྱང་ཐོབ་བོ། །འོད་ཟེར་གྱིས་
དབང་བསྐུར་བའི་སྟོབས་ཀྱང་འཐོབ་བོ། །ས་དང་ཕ་རོལ་ཏུ་ཕྱིན་པ་ཡང་ཡོངས་
སུ་རྫོགས་པར་འགྱུར་རོ། །ཞེས་སོགས་ཕན་ཡོན་མཐའ་ཡས་པ་གསུངས་སོ། །
སྨྲས་པ། གང་གི་མཚན་སྙན་བདུད་རྩིའི་གཟེགས་མ་ཙམ། །སྒྲ་འཛིན་བུ་
གའི་སྣོད་དུ་ལྷུང་ཙམ་གྱིས། །སྲིད་ཞིའི་འཇིགས་ པ་ མ་ ལུས་སེལ་མཛད་པ། །
མགོན་པོ་ཐུགས་རྗེ་ཅན་ལ་སྐྱབས་སུ་མཆི། །བྱམས་དང་སྙིང་རྗེ་བྱང་སེམས་ཀྱིས་
བསྐུལ་ནས། །སྒོ་གསུམ་ཐུགས་རྗེ་ཆེན་པོའི་ངོ་བོ་རུ། །བསྒྱུར་ཕྱིར་ལྷ་དྲུག་སྒོམ་
པར་ བྱེད་ པ་ ལ། །ཐུགས་ རྗེ་ ཆེན་ པོའི་རྣལ་ འབྱོར་ པ་ ཞེས་ བརྗོད། །གཟུངས་
- 505 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྔགས་བཟླས་བརྗོད་ཡན་ལག་རྣམ་བཞི་དང་། །བཟླས་བརྗོད་བྲལ་བའི་བསམ་
གཏན་རྣམ་གསུམ་གྱིས། །ས་ལམ་རིམ་པ་མ་ལུས་མཐར་ཕྱིན་ཏེ། །ཐུགས་རྗེ་ཆེན་
པོའི་གོ་འཕང་མྱུར་ཐོབ་ཤོག །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་
བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན་ཞེས་བྱ་བ་ལས།
སྒྲུབ་ཐབས་དངོས་གཞི་སྨྱུང་བར་གནས་པའི་ཆོ་ག་དང་བཅས་པ་བཤད་པའི་
སྐབས་ཏེ་དྲུག་པའོ།། །།
རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་དུས་ཐམས་ཅད་
དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོའི་རྗེས་སུ་གཟུང་དུ་གསོལ།
གསུམ་པ་དགེ་སློང་མ་དཔལ་མོས་མཛད་པའི་ཐུགས་རྗེ་ཆེན་པོའི་བསྟོད་པའི་དོན་
བྱེ་བྲག་ཏུ་བཤད་པ་ལ་གསུམ། མདོར་བསྡུས་ཏེ་བསྟོད་ཅིང་ཕྱག་འཚལ་བ་དང་།
བསྟོད་པ་རྒྱས་པར་བཤད་པ་དང༌། བསྟོད་པ་འདི་བརྗོད་པའི་ཕན་ཡོན་བསྟན་
པའོ། །དང་པོ་ནི། དབུ་མ་སྙིང་པོ་ལས། སུ་ཞིག་ཆུ་ཤིང་དབུ་མ་ལྟར། །སྙིང་པོ་
མེད་པའི་ལུས་འདི་དག །གཞན་ཕན་རྐྱེན་དུ་སྒྲུབ་བྱེད་པས། །ལྷུན་པོ་སྙིང་པོར་
སྒྲུབ་མི་བྱེད། །ཡ་རབས་སྙིང་རྗེ་ལྡན་པས་ནི། །སྐད་ཅིག་རེ་རེར་རྒ་ཤི་དང་། །
ནད་ཀྱི་གཞིར་གྱུར་ལུས་དག་ནི། །གཞན་ལ་བདེ་སྐྱིད་གཞིར་བྱེད་དོ། །དམ་ཆོས་
སྒྲོན་དང་བཅས་པ་ལ། །མི་ཁོམ་བརྒྱད་སྤངས་ཁོམས་པ་འདི། །སྐྱེས་བུ་ཆེན་པོའི་
སྤྱོད་པ་ཡིས། །འབྲས་བུ་ཡོད་པར་བྱ་བའི་རིགས། །ཞེས་གསུངས་པ་ལྟར། ཤིན་
ཏུ་རྙེད་དཀའ་ཞིང་། རྙེད་ན་དོན་ཆེ་བའི་དལ་འབྱོར་གྱི་རྟེན་བཟང་པོ་ཐོབ། ཤིན་
ཏུ་མཇལ་བར་དཀའ་བ་རྒྱལ་བའི་བསྟན་པ་རིན་པོ་ཆེ་དང་ལན་ཅིག་མཇལ་བའི་
སྐབས་འདིར་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་ པ་ནི།
- 506 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྒྱལ་བའི་བསྟན་པ་རིན་པོ་ཆེའི་སྒོར་ཞུགས་ནས་བསྟན་པའི་སྙིང་པོ་ཚང་ལ་མ་
ནོར་བ་ཞིག་ལ་ཐོས་བསམ་སྒོམ་གསུམ་གྱིས་འཇུག་པ་ཉིད་ཡིན་ལ། དེ་ལ་རྒྱལ་
བས་གདུལ་བྱའི་ཁམས་དང་བསྟུན་ནས་དྲང་དོན་ངེས་དོན་གྱི་གསུང་རབ་མཐའ་
ཡས་པ་ཞིག་བཀའ་སྩལ་པ་ལས། ངེས་དོན་འགྲེལ་པར་རྒྱལ་བ་རང་ཉིད་ཀྱིས་
ལུང་བསྟན་ པའི་ ཤིང་ རྟ་ ཆེན་ པོ་ཀླུ་སྒྲུབ་ དང་ ཐོགས་མེད་ གཉིས་ ཀྱི་ རྗེས་ སུ་
འབྲངས་ཏེ་ཐེག་པ་ཆེན་པོའི་ལམ་ཚང་ལ་མ་ནོར་བ་ཞིག་ལ་འཇུག་དགོས་ལ། དེ་
ནི་སློབ་དཔོན་ཟླ་བ་གྲགས་པས། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་
གྱུར་པ། །ངང་པའི་རྒྱལ་པོ་དེ་ནི་སྐྱེ་བོའི་ངང་པ་ཡིས། །མདུན་དུ་བདར་ནས་དགེ་
བའི་རླུང་གིས་ཤུགས་སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་
ཏུ་འགྲོ། །ཞེས་གང་གསུངས་པ་ལྟར། གཟུགས་སྐུ་འགྲུབ་པའི་རྒྱུ་ཐབས་ཀྱི་ཆ་
དང༌། ཆོས་སྐུ་འགྲུབ་པའི་རྒྱུ་ཤེས་རབ་ཀྱི་ཆ་གཉིས་ཚང་བའི་ཐེག་པ་ཆེན་པོའི་
ལམ་ཡོངས་སུ་རྫོགས་པ་ཞིག་ལ་བསླབ་དགོས་ཀྱི། ལམ་གྱི་ཆ་རེ་རེས་མི་ཆོག་
པར་གསུངས་ལ། དེ་ཡང་རྣམ་སྣང་མངོན་བྱང་གི་རྒྱུད་ལས། ཐམས་ཅད་མཁྱེན་
པའི་ཡེ་ཤེས་དེ་ནི་སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་
ལས་བྱུང་བ་ཡིན། ཐབས་ཀྱིས་མཐར་ཕྱིན་པ་ཡིན་ནོ། །ཞེས་དང༌། དབུ་མ་རིན་
ཆེན་འཕྲེང་བ་ལས། བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་
ཐོབ་འདོད་ན། །དེ་ཡི་རྩ་བ་བྱང་ ཆུབ་སེམས། །རི་དབང་ རྒྱལ་ པོ་ ལྟར་ བརྟན་
དང༌། །ཕྱོགས་མཐས་གཏུགས་པའི་སྙིང་རྗེ་དང༌། །གཉིས་ལ་མི་བརྟེན་ཡེ་ཤེས་
ལགས། །ཞེས་གང་གསུངས་པ་ལྟར་རོ། །དེ་ལྟ་བུའི་ཐབས་ཤེས་ཆ་ཚང་བའི་ཐེག་
པ་ཆེན་པོའི་ལམ་གྱི་རྩ་བ་ནི་བྱང་ཆུབ་ཀྱི་སེམས་རིན་པོ་ཆེ་ཉིད་ཡིན་ལ། བྱང་
- 507 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཆུབ་ཀྱི་སེམས་རིན་པོ་ཆེའི་རྒྱུའི་རྩ་བ་ནི་སྙིང་རྗེ་ཆེན་པོ་ཉིད་ཡིན་པས། ཐེག་པ་
ཆེན་པོར་འཇུག་འདོད་པ་རྣམས་ཀྱིས་ནི། ཐོག་མར་སྙིང་རྗེ་ཆེན་པོ་བསྐྱེད་པའི་
ཐབས་ལ་འབད་དགོས་སོ། །དེ་ཡང་ཆོས་ཡང་དག་ པར་ སྡུད་པའི་མདོ་ལས།
བཅོམ་ལྡན་འདས་བྱང་ཆུབ་སེམས་དཔས་ཆོས་རབ་ཏུ་མང་པོ་དག་ལ་བསླབ་པར་
མི་བགྱིའོ། །བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་བཟུང་
ཞིང་རབ་ཏུ་རྟོགས་པར་བགྱིས་ནས་སངས་རྒྱས་ཀྱི་ཆོས་ཐམས་ཅད་དེའི་ལག་
མཐིལ་ན་མཆིས་པ་ལགས་སོ། །ཆོས་གཅིག་པོ་གང་ཞེ་ན། འདི་ལྟར་སྟེ་སྙིང་རྗེ་
ཆེན་པོའོ། །བཅོམ་ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་
ཅད་བྱང་ཆུབ་ སེམས་དཔའ་རྣམས་ ཀྱི་ལག་མཐིལ་དུ་མཆིས་པ་ལགས་སོ། །
བཅོམ་ལྡན་འདས་དཔེར་བགྱི་ན་འཁོར་ལོས་བསྒྱུར་བའི་རྒྱལ་པོའི་འཁོར་ལོ་རིན་
པོ་དེ་གང་དུ་མཆིས་པ་དེར་དཔུང་གི་ཚོགས་ཐམས་ཅད་མཆིའོ། །བཅོམ་ལྡན་
འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་
སངས་རྒྱས་ཀྱི་ཆོས་ཐམས་ཅད་མཆིའོ། །བཅོམ་ལྡན་འདས་དཔེར་བགྱི་ན་སྲོག་
གི་དབང་པོ་མཆིས་ན་དབང་པོ་གཞན་རྣམས་ཀྱང་མཆིས་པར་འགྱུར་རོ། །བཅོ་
ལྡན་འདས་དེ་བཞིན་དུ་སྙིང་རྗེ་ཆེན་པོ་མཆིས་ན་བྱང་ཆུབ་སེམས་དཔའི་ཆོས་
གཞན་རྣམས་ ཀྱང་ འབྱུང་ བར་ འགྱུར་ རོ། །ཞེས་ ཐོག་ མར་ སྙིང་ རྗེ་ ཆེན་པོ་ལ་
བསླབ་དགོས་ཚུལ་དང༌། སྙིང་རྗེ་ཆེན་པོ་རྒྱུད་ལ་སྐྱེས་ན་ཐེག་པ་ཆེན་པོའི་ལམ་
ཐམས་ཅད་བདེ་བླག་ཏུ་འགྲུབ་པ་དང༌། སྙིང་རྗེ་ཆེན་པོ་མེད་ན་ཐེག་པ་ཆེན་པོའི་
ལམ་ཐམས་ཅད་གཏན་ནས་མེད་པར་འགྱུར་བ་དཔེ་དང་བཅས་པ་ཤིན་ཏུ་གསལ་
བར་གསུངས་སོ། །བློ་གྲོས་མི་ཟད་པས་བསྟན་པ་ལས། བཙུན་པ་ཤཱ་ར་དྭ་ཏིའི་བུ་
- 508 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཞན་ཡང་བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་མི་ཟད་དོ། །དེ་ཅིའི་
ཕྱིར་ཞེ་ན། སྔོན་དུ་འགྲོ་བའི་ཕྱིར་རོ། །བཙུན་པ་ཤཱ་ར་དྭ་ཏིའི་བུ་འདི་ལྟ་སྟེ་དཔེར་
ན། དབུགས་ཕྱི་ནང་དུ་རྒྱུ་བ་ནི་མིའི་སྲོག་གི་དབང་པོའི་སྔོན་དུ་འགྲོ་བ་ཡིན་ནོ། །
དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་ནི་ཐེག་པ་ཆེན་པོ་ཡང་དག་
པར་འགྲུབ་པའི་སྔོན་དུ་འགྲོ་བ་ཡིན་ནོ། །ཞེས་དང༌། གཱ་ཡ་གོ་རི་ལས་ཀྱང་།
འཇམ་དཔལ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་རྩོམ་པ་ནི་ཅི། གནས་ནི་
གང་། འཇམ་དཔལ་གྱིས་སྨྲས་པ། ལྷའི་བུ་བྱང་ཆུབ་སེམས་དཔའ་རྣམས་ཀྱི་སྤྱོད་
པའི་རྩོམ་པ་ནི་སྙིང་རྗེ་ཆེན་པོའོ། །གནས་ནི་སེམས་ཅན་ནོ། །ཞེས་དང་། མདོར་
ན་སློབ་དཔོན་ཟླ་བ་གྲགས་པས། གང་ ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་
ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་
ལ་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེ་བསྟོད་
པར་བགྱི། །ཞེས་གང་གསུངས་པ་ལྟར། ཐོག་མར་ཐེག་པ་ཆེན་པོའི་ལམ་ལ་སློབ་
པའམ་སྙིང་རྗེ་འབའ་ཞིག་ལ་རག་ལས་ཤིང་། བར་དུ་ཐེག་པ་ཆེན་པོའི་ས་ལམ་
རིམ་གྱིས་བགྲོད་པའང་སྙིང་རྗེ་ལ་རག་ལས་པ་དང་། མཐར་སངས་རྒྱས་ནས་
ཀྱང་། འཁོར་བ་མ་སྟོང་གི་བར་དུ་ནམ་ཡང་གཡེལ་བ་མེད་པར་སེམས་ཅན་གྱི་
དོན་འབའ་ཞིག་མཛད་པ་ཡང་སྙིང་རྗེའི་མཐུ་ཁོ་ན་ཡིན་པས་ན། ཐེག་པ་ཆེན་པོའི་
ལམ་ཐམས་ཅད་ཀྱི་རྩ་བ་དང༌། སྙིང་པོ་ལྟ་བུ་ནི་སྙིང་རྗེ་ཆེན་པོ་ཉིད་ཡིན་ནོ། །
དེས་ན། ཐེག་པ་ཆེན་པོར་འཇུག་འདོད་པ་རྣམས་ཀྱི་ནི་སྙིང་རྗེ་ཆེན་པོ་བསྐྱེད་པ་
ལ་སྐྱེས་བུའི་རྩལ་ཅི་ཡོད་ཀྱིས་འབད་དགོས་ལ། དེ་ཡང་སྙིང་རྗེ་ཆེན་པོ་རྒྱུད་ལ་
སྐྱེ་བའི་ཉེར་ལེན་གྱི་རྒྱུ་ནི་སེམས་ཅན་ཐམས་ཅད་མར་ཤེས་པ་དང་། དྲིན་དྲན་
- 509 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དྲིན་གཟོ་རྣམས་ཡུན་རིང་དུ་བསམ་ཏེ་ཡིད་འོང་གི་བྱམས་པ་བསྒྲུབས། དེ་ནས་
སྙིང་རྗེའི་དམིགས་རྣམ་སྐྱོང་བ་ཡིན་ཀྱང་། ལྷན་ཅིག་བྱེད་རྐྱེན་ལྷ་དང་བླ་མར་
གསོལ་བ་འདེབས་པ་དང༌། བསག་སྦྱང་ལ་འབད་པ་སོགས་ཤིན་ཏུ་གལ་ཆེ་སྟེ།
དེ་ལྟར་མིན་པར་ཉེར་ལེན་དམིགས་རྣམ་སྐྱོང་བ་གཅིག་པུ་ལ་འབད་ཀྱང་རྒྱུད་ལ་
སྐྱེ་དཀའ་ཞིང་ལྷ་དང་བླ་མར་གསོལ་བ་འདེབས་པ་སོགས་ཕྱི་ནང་གི་རྐྱེན་ཚང་
བར་བྱས་ནས་འབད་ན་མྱུར་དུ་རྒྱུད་ལ་སྐྱེ་བར་འགྱུར་ཏེ། དགེ་བའི་བཤེས་གཉེན་
ཆེན་པོ་པོ་ཏོ་བའི་ཞལ་ནས། ཞར་ལ་ཚོགས་གསོག་པ་དང་སྒྲིབ་པ་སྦྱོང་། ལྷ་དང་
བླ་མ་ལ་གསོལ་བ་འདེབས་ཤིང་། རུས་ཤིང་དང་བཅས་ནས་ནན་ཏན་གྱིས་
བསམས་ན། ལོ་བརྒྱར་ཡང་མི་སྐྱེ་སྙམ་པ་ཞིག་ཀྱང་འདུས་བྱས་སོ་ན་མི་སྡོད་པས་
ཅི་ཞིག་ལྟར་ལ་སྐྱེ་བ་ཡིན། ཞེས་གསུངས་པ་ལྟར་རོ། །དེས་ན་ཐེག་པ་ཆེན་པོའི་
ལམ་ལ་བློ་སྦྱོང་བར་འདོད་པ་རྣམས་ཀྱིས་འཕགས་པ་སྤྱན་རས་གཟིགས་ལ་
གསོལ་བ་འདེབས་པ་གནད་ཆེ་སྟེ། སྤྱིར་སངས་རྒྱས་ཐམས་ཅད་ལ་སྤངས་རྟོགས་
ལ་མཐོ་དམའ་དང༌། བྱིན་རླབས་ནུས་མཐུ་ལ་ཆེ་ཆུང་ཁྱད་མེད་ཀྱང་། སྔོན་གྱི་
ཐུགས་བསྐྱེད་སྨོན་ལམ་གྱི་མཐུ་དང་། གདུལ་བྱའི་རྟེན་འབྲེལ་གྱི་དབང་སོགས་
ལས་བྱིན་རླབས་ཇི་ལྟར་འཇུག་པའི་སྒོ་མི་འདྲ་བའི་ཁྱད་པར་ཡོད་པས་བྱམས་
སྙིང་རྗེ་བྱང་ཆུབ་ཀྱི་སེམས་ལ་བློ་སྦྱོང་བར་འདོད་པ་རྣམས་ཀྱིས་བླ་མ་ཐུགས་རྗེ་
ཆེན་པོ་ལ་གསོལ་བ་རྩེ་གཅིག་ཏུ་བཏབ་ན། བྱམས་སྙིང་རྗེའི་རྟོགས་པ་མྱུར་དུ་སྐྱེ་
བ་དང་། འཕེལ་བར་གསུངས་ལ། ཆོས་རབ་ཏུ་རྣམ་འབྱེད་ཀྱི་ཤེས་རབ་འཕེལ་
ཕྱིར་རྗེ་བཙུན་འཇམ་དབྱངས་ལ་གསོལ་བ་འདེབས་པ་གཙོ་བོར་བྱེད་པ་དང་།
བགེགས་ ཀྱི་འཚེ་བ་ཞི་ཕྱིར་གསང་བའི་བདག་པོ་ཕྱག་ན་རྡོ་ རྗེ་ལ་གསོལ་བ་
-510 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གདབ་པ་གཙོ་བོར་བྱས་ན། དེ་དང་དེའི་དངོས་གྲུབ་མྱུར་བར་དཔུང་བཟང་གིས་
ཞུས་པའི་རྒྱུད་དང་། ལེགས་གྲུབ་ཀྱི་རྒྱུད་སོགས་བྱ་སྤྱོད་ཀྱི་རྒྱུད་རྣམས་ལས་ཡང་
དང་ཡང་དུ་གསུངས་ཤིང་། བླ་མ་གོང་མ་རྣམས་ཀྱི་གསུང་བགྲོས་དང་། རྣམ་ཐར་
ལས་ཀྱང་དེ་བཞིན་དུ་འབྱུང་ངོ༌། །དེ་ཡང་ཇོ་བོའི་བླ་མ་དྷརྨཱ་རཀྵི་ཏ་ཞེས་བྱ་བ་
ཉན་ཐོས་སེན་ལྟ་བའི་གྲུབ་མཐའ་འཛིན་པ་ཞིག་ཡོད་པ་དེས་ཐེག་པ་ཆེན་པོའི་
ཆོས་སྐོར་ལ་སྦྱངས་པ་ཆེར་མ་མཛད་ཀྱང༌། ཐུགས་རྗེ་ཆེན་པོའི་བྱིན་རླབས་ཀྱིས་
མགོན་པོ་ཀླུ་སྒྲུབ་ཀྱི་གཞུང་རྣམས་ཐུགས་ལ་ལམ་གྱིས་ཤར་ཞིང་། ཐེག་པ་ཆེན་
པོའི་ལམ་གྱི་རིམ་པ་རྣམས་ཐུགས་ལ་འཁྲུངས་པ་ཞིག་བྱུང་བ་ལྟ་བུ་དང་། དཔལ་
ལྷ་གཅིག་དཱི་པཾ་ཀ་རས་ཀྱང་ཐུགས་རྗེ་ཆེན་པོ་དང་། རྗེ་བཙུན་མ་སྒྲོལ་མ་ལྷག་
པའི་ ལྷར་བསྟེན་ནས་གསོལ་བ་འདེབས་ པ་ གཙོ་བོར་མཛད་ པས། སྤྱིར་ཐུབ་
བསྟན་ཡོངས་རྫོགས་ལ་མཁས་ཤིང་གྲུབ་པ་དང་། ལྷག་པར་བྱམས་སྙིང་རྗེ་བྱང་
ཆུབ་ཀྱི་སེམས་ལ་མངའ་བརྙེས་པས་རྒྱ་བོད་ཐམས་ཅད་དུ་འཕྲིན་ལས་ཀྱིས་ཁྱབ་
པར་གྱུར་པ་སོགས་བྱུང་བ་དང་། ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་གངས་
ཅན་གྱི་ལྗོངས་འདིར་རྒྱལ་བསྟན་སྙིང་པོ་དྲི་མ་མེད་པའི་ལུགས་སྲོལ་བཟང་པོ་
འདི་འཛུགས་པར་བཞེད་པའི་ཚེ་ཐུགས་རྗེ་ཆེན་པོ་རང་བྱུང་ལྔ་ལྡན་གྱི་སྐུ་མདུན་
དུ་སྨྱུང་བ་གནས་པའི་ཆོ་ག་དང་བཅས་པ་གསོལ་བ་ཤུགས་དྲག་ལ་ཡུན་རིང་བ་
འདེབས་པར་མཛད་པས། ཐུགས་བཞེད་རྣམས་ལྷུན་གྱིས་འགྲུབ་པའི་མཚན་མ་
བརྟན་པོ་རྙེད་ནས་རི་བོ་དགའ་ལྡན་གྱི་དགོན་པ་འདེབས་པར་མཛད་པ་སོགས་
བྱང་ཕྱོགས་ནོར་འཛིན་གྱི་ཁྱོན་མ་ལུས་འཕྲིན་ལས་རྣམ་པར་དཀར་བའི་འོད་ཀྱིས་
ཁྱབ་པ་འདི་བྱུང་བ་དང་། དེ་བཞིན་དུ་འཇམ་དབྱངས་ཆོས་རྗེ་བཀྲ་ཤིས་དཔལ་
- 511 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྡན་པས་ཀྱང་ཉིན་རེར་ཡིག་དྲུག་ཁྲི་ཚོ་རེ་ཆག་མེད་མཛད་པ་སོགས་ཐུགས་རྗེ་
ཆེན་པོ་ལ་གསོལ་བ་རྩེ་གཅིག་ཏུ་འདེབས་པ་མཛད་པས་སྐད་ཅིག་ལ་འབྲས་
སྤུངས་སུ་དགེ་འདུན་སྟོང་ཕྲག་མང་པོ་གློ་བུར་དུ་འདུས་པ་སོགས་བསྟན་པ་ལ་བྱ་
བ་རྒྱ་ཆེར་མཛད་པ་དང་། དེ་བཞིན་དུ་ཐམས་ཅད་མཁྱེན་པ་དགེ་འདུན་གྲུབ་པས་
ཀྱང་། ཐུགས་རྗེ་ཆེན་པོ་དང་རྗེ་བཙུན་སྒྲོལ་མ་ལ་གསོལ་བ་རྩེ་གཅིག་ཏུ་བཏབ་
སྟེ། གཙང་རོང་གི་ཕྱོགས་མུན་པའི་གླིང་ལྟ་བུར་གྱུར་ནས་ཡོད་ པ་ལ། འཇམ་
མགོན་བསྟན་པའི་སྒྲོན་མེ་གསར་དུ་འཛུག་པར་མཛད་པས་ཐུབ་བསྟན་ཡོངས་སུ་
རྫོགས་པའི་ཉིན་བྱེད་གསར་དུ་ཤར་བ་ལྟར་དུ་གྱུར་ཅིང་། འཕྲིན་ལས་ཀྱི་རྒྱུན་
ཆེས་ཆེར་འཕེལ་བར་གྱུར་པ་འདི་བཞིན་དང༌། གྲུབ་ཆེན་ཆོས་རྡོ་རྗེ་ཞེས་ཡོངས་
སུ་ གྲགས་ པ་དེ་ཉིད་ ཀྱིས་ ཀྱང་ཐུགས་ རྗེ་ཆེན་པོ་ལ་གསོལ་བ་རྩེ་ གཅིག་ཏུ་
འདེབས་ པ་ མཛད་ པས། འཕགས་ མཆོག་ ཕྱག་ན་པདྨོས་ ཞལ་ མངོན་ སུམ་ དུ་
བསྟན། དེའི་རྐྱེན་གྱིས་ཉམས་རྟོགས་དབྱར་གྱི་མཚོ་བཞིན་དུ་འཕེལ་ཏེ། སངས་
རྒྱས་དང་བྱང་ཆུབ་སེམས་དཔའ་གྲངས་མེད་པའི་ཞལ་གཟིགས། ལྷག་པར་རྗེ་
བཙུན་ཙོང་ཁ་པ་ཆེན་པོས་ཞལ་དངོས་སུ་བསྟན་ཏེ་སྙན་བརྒྱུད་ཀྱིས་གདམས་པ་
ཡོངས་སུ་རྫོགས་པར་གནང་སྟེ། ཐུགས་ཉམས་སུ་བཞེས་པས་ཚེ་གཅིག་ཉིད་ལ་
ཟུང་འཇུག་གི་སྐུ་བརྙེས་པ་དེ་བྱུང་ཞིང་། དེ་བཞིན་དུ་བདག་གི་བླ་མ་གྲུབ་པའི་
དབང་ཕྱུག་ཆེན་པོ་དེ་ཉིད་ཀྱང་ཐུགས་རྗེ་ཆེན་པོའི་གསོལ་འདེབས་མཛད་པའི་
དུས་དག་པའི་མཚན་མ་ཁྱད་པར་ཅན་བརྙེས་པའི་ཚུལ་རྣམ་ཐར་དུ་བརྗོད་ཟིན་པ་
ལྟར་དང་། བདག་གི་བླ་མ་རྗེ་བཙུན་བྱམས་པའི་མཚན་ཅན་ཡང་། ཐུགས་རྗེ་ཆེན་
པོའི་རྣལ་འབྱོར་ལ་གཞོལ་བར་མཛད་ཅིང་། མཆོག་དམན་བར་མའི་སྐྱེ་བོ་བགྲང་
-512 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བ་ལས་འདས་པ་དག་ཐུགས་རྗེ་ཆེན་པོའི་རྣམ་འབྱོར་ལ་འཁྲིད་པ་མཛད་དོ། །
དེས་ན་སྤྱིར་གདུལ་བྱ་ཐམས་ཅད་དང༌། ཁྱད་པར་བྱང་ཕྱོགས་གངས་རིའི་ཁྲོད་དུ་
གནས་པའི་གདུལ་བྱ་རྣམས་ཀྱིས་ནི་ཐུགས་རྗེ་ཆེན་པོ་ལ་གསོལ་བ་འདེབས་པ་
ཤིན་ཏུ་གལ་ཆེའོ། །ཐུགས་རྗེ་ཆེན་པོ་ལ་གསོལ་བ་འདེབས་པའི་ཚུལ་སྔོན་གྱི་
དམ་པ་སོ་སོས་མཛད་པ་མང་དུ་སྣང་ན་ཡང་། གྲུབ་མཆོག་དཔལ་མོས་མཛད་
པའི་གསོལ་འདེབས་འདི་ནི། ཐུགས་རྗེ་ཆེན་པོས་དངོས་སུ་ཞལ་གཟིགས་དུས་
མཛད་པར་གྲགས་པས་བྱིན་རླབས་ཀྱི་ཚན་ཁ་ཤིན་ཏུ་ཆེ་བ་དང་། ལྷག་པར་ཁ་བ་
ཅན་པ་རྣམས་ལ་བྱིན་རླབས་མྱུར་དུ་འཇུག་པའི་རྒྱུར་གྱུར་པར་དགེ་སློང་མ་དཔལ་
མོ་དེ་ཉིད་ཀྱིས་རྟེན་འབྲེལ་སྒོ་དུ་མ་ནས་བསྒྲིགས་པར་མཛད་དེ། དགེ་སློང་མ་
དཔལ་མོས་རང་གི་ཐུགས་དམ་རྟེན་ཐུགས་རྗེ་ཆེན་པོ་བཅུ་གཅིག་ཞལ་གྱི་སྐུ་དེ་
བསྣམས་ནས་ རྫུ་ འཕྲུལ་གྱིས་བོད་ཡུལ་དུ་བྱོན་ཏེ། ཕ་བོང་ཁའི་བྲག་ནོར་བུ་
དགའ་འཁྱིལ་འདྲ་བའི་སྟེང་དུ་བབས་པས། བྲག་དེའི་སྟེང་དུ་དགེ་སློང་མ་དཔལ་
མོའི་ཞབས་རྗེས་གསལ་བར་བྱོན། འཕགས་པའི་སྐུ་བྲག་དེའི་འོག་ཏུ་གཏེར་དུ་
སྦས་པ། དེ་རྗེས་དགེ་སློང་མ་དཔལ་མོའི་རྣམ་སྤྲུལ་གུང་རུ་རྒྱལ་མཚན་བཟང་
པོས་སེ་རའི་མཁན་པོ་མཛད་སྐབས། ཉང་བྲན་པའི་ར་རྫི་ཉིན་ལྟར་རི་དེ་ལ་ར་
འཚོ་བ་ལ། ར་མ་ཞིག་བྲག་དེའི་འོག་ཏུ་རྟག་པར་འགྲོ་བ་མཐོང་བས་ཕུག་པའི་
ནང་དུ་འུར་རྡོ་འཕངས་པས། ཟངས་ཀྱི་སྐད་འདྲ་བ་ཞིག་ལྷང་ངེར་བྱུང་། ར་རྫིས་
ནང་དུ་ཞུགས་ཏེ་བལྟས་པས། འཕགས་པའི་སྐུ་འདི་གན་རྐྱལ་དུ་བཞུགས་པ་ལ་
ར་མའི་འོ་མས་མཆོད་པར་རིག་སྟེ། དེར་ཕྱིན་པས་འཕགས་པས་གསུང་བྱོན་ཏེ།
རྒྱལ་མཚན་བཟང་པོ་ལ་ང་ལོང་གྱིས་གསུངས་པ་ལྟར་འཕྲིན་བསྐྱལ་བས། དེ་མ་
- 513 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐག་ཆོས་རྗེ་ཉིད་ཕེབས་ཏེ་སྐུ་རྒྱབ་ཏུ་གདན་དྲངས་ལམ་བར་དུ་ངལ་གསོ་གནང་
ནས་ བཞུགས་ པས་ འཕགས་ པའི་ སྐུ་ འདིས་ ཆོས་ མང་ དུ་ གསུངས་ པས། དེར་
བཀའ་བསྒོ་ནང་ཞེས་གྲགས། ར་མས་ལུང་བསྟན་པས་ར་རྫིའི་ཡུལ་ལ་ར་མ་རྩེ་
ཞེས་གྲགས། འུར་རྡོ་རྩ་ཕྱག་ལ་ཕོག་པས་སྣད་པའི་ཤུལ་རིམ་གྱིས་གསོས་པ་ད་
ལྟ་གསལ་བར་བཞུགས། དེ་འདྲ་བའི་སྐུ་བྱིན་རླབས་ཅན་དེ་ད་ལྟ་སེ་ར་ཐེག་ཆེན་
གླིང་གི་རྟེན་གཙོར་བཞུགས་སོ། །དེ་བཞིན་དུ་དགེ་སློང་མ་དཔལ་མོ་རང་གི་སྐུའི་
ཉེར་སྤྱད་མང་པོ་ཡང་རིམ་གིས་བོད་ཡུལ་དུ་མཆོད་པའི་རྟེན་དུ་སླེབས་པར་མཛད་
དེ། དགེ་སློང་མ་དཔལ་མོའི་ལྷུང་བཟེད་ རིམ་གྱིས་བོད་ཡུལ་དུ་སླེབ་ནས་པཎ་
ཆེན་བློ་བཟང་ཆོས་ཀྱི་རྒྱལ་མཚན་གྱི་ཕྱག་ཏུ་ཕེབས་པ་ད་ལྟ་བཀྲ་ཤིས་ལྷུན་པོའི་
ནང་རྟེན་དུ་བཞུགས་སོ། །དགེ་སློང་མ་དཔལ་མོ་མཆོག་གི་སྐུ་ལྗིན་ནང་རྟེན་དུ་
བཞུགས་པའི་ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྐུ་གསུང་བྱོན་མ་བྱིན་རླབས་
ཤིན་ཏུ་ཆེ་བ་ཞིག་ཀྱང་ད་ལྟ་ཞ་ལུའི་རྟེན་གཙོར་བཞུགས་པ་སོགས། སྤྱིར་བོད་
ཡུལ་དུ་ཐུགས་རྗེ་ཆེན་པོའི་སྐུ་རང་བྱོན་དང་། གསུང་འབྱོན་མ་མཐའ་ཡས་ཤིང་།
ལྷག་པར་དགེ་སློང་མ་དཔལ་མོས་གོང་དུ་བརྗོད་པའི་རྟེན་བྱིན་རླབས་ཅན་དེ་དག་
བོད་ཡུལ་དུ་སླེབ་པར་མཛད་ནས་ཐུགས་རྗེ་ཆེན་པོའི་ཆོས་སྐོར་འདི་དར་བའི་རྟེན་
འབྲེལ་བསྒྲིགས་པའི་མཐུས། དེང་སང་རིས་སུ་མ་ཆད་པའི་སྐྱེ་བོ་ཕལ་མོ་ཆེས་
དགེ་སློང་མས་མཛད་པའི་ཐུགས་རྗེ་ཆེན་པོའི་བསྟོད་པ་པོ་བསྟོད་དུ་གྲགས་པ་
འདི་འདོན་ཞིང་། སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་
དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་
ཕྱག་འཚལ་ལོ། །ཞེས་དགེ་སློང་མ་དཔལ་མོའི་གསུང་ལས་འབྱུང་བ་འདི་ནི་སྡིག་
- 514 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཅན་གྱི་སྐྱེ་བོ་རེ་གཉིས་མ་གཏོགས། བྱང་ཕྱོགས་གངས་རིའི་ཁྲོད་དུ་སྐྱེས་པའི་
བྱིས་པ་སྨྲ་ཤེས་པ་ཡན་ཆད་སྐྱེ་བོ་ཕལ་མོ་ཆེས་འདོན་པ་འདི་ཡིན་ནོ། །དེས་ན་
དགེ་སློང་མ་དཔལ་མོས་མཛད་པའི་ཐུགས་རྗེ་ཆེན་པོ་བསྟོད་པ་པོ་བསྟོད་དུ་
གྲགས་པ་འདིའི་དོན་ཤེས་པ་ཤིན་ཏུ་གལ་ཆེ་བས། འདིའི་དོན་ཅུང་ཟད་ཕྱེ་ན། ཨོ་
འཇིག་རྟེན་མགོན་པོ་ལ་ཕྱག་འཚལ་ལོ། །ཞེས་པ་འདི་ནི་ལོ་ཙཱ་བའི་འགྱུར་ཕྱག་
ཡིན་ནམ་སྙམ་སྟེ། དེ་ལྟར་ན་འགྱུར་མཐར་ཕྱིན་པའི་ཕྱིར་དང་། ཕྱི་རབས་སུ་བྱིན་
རླབས་ཀྱི་རྒྱུན་འབྱུང་བའི་ཕྱིར་ཐུགས་རྗེ་ཆེན་པོ་ལ་ཕྱག་བྱས་པའོ། །འདིའི་ཕྱག་
བྱེད་ཚུལ་གཞན་དང་མི་འདྲ་བར། མགོར་ཨོ་ཞེས་བརྗོད་པ་ནི་ཐུགས་རྗེ་ཆེན་པོའི་
རྒྱུད་ནས་བཤད་པ་དང་མཐུན་པར་མཛད་པ་ཡིན་ནམ་སྙམ་སྟེ། ཐུགས་རྗེ་ཆེན་
པོའི་རྒྱུད་ལས། དེ་ནས་རིག་པའི་ལྷ་མོའི་ཚོགས། །སྤོས་དང་མེ་ཏོག་འཐོར་བྱེད་
ཅིང་། །སྙན་ པའི་ སྔགས་ ཀྱི་ གླུ་ ཡིས་ ནི། །མགོན་ པོ་ སྤྱན་ རས་ གཟིགས་ ལ་
བསྟོད། །ཨོཾ་བཅོམ་ལྡན་བླ་མ་མགོན་པོ་སྤྱན་རས་གཟིགས། །ཞལ་གྲངས་མདོག་
དབྱིབས་དུ་མ་ཅིར་ཡང་སྣང་། །སྟོང་དང་བརྒྱ་དང་བཅུ་གཅིག་དྲུག་དང་གཅིག །
བྱམས་པའི་ཞལ་བཟང་མངའ་ལ་ཕྱག་འཚལ་ལོ། །ཞེས་སོགས། རྒྱུད་དང་ཕྱག་
འཚལ་ གྱི་སྐབས་མགོར་ ཨོ་ཞེས་མང་དུ་འབྱུང་བ་ལྟར་རོ། །བསྟོད་པ་འདི་ཐོག་མར་
བསྒྱུར་བ་པོ་ལོ་ཆེན་རིན་ཆེན་བཟང་པོར་མངོན་ཞིང་། ཕྱིས་ནས་ལོ་ཙཱ་བ་གཞན་
ཁ་ཤས་ཀྱིས་ཀྱང་བསྒྱུར་སྣང་ངོ༌། །མགོར་ཨོ་ཞེས་བརྗོད་པའི་དགོས་པ་ནི། བཀྲ་
ཤིས་པར་བྱ་བའི་ཆེད་ཡིན་ཏེ། རྒྱུད་རྡོ་ རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་
བརྗོད། །མཆོག་དང་ནོར་སྟེར་དཔལ་དང་གཡང་། །སྐལ་བཟང་རྣམ་པ་དང་ལྡན་
དང༌། །དམ་ བཅའ་ བ་ དག་ བཀྲ་ ཤིས་ དོན། །ནོར་ བུ་ འཛིན་ པའི་ སྔགས་ སུ་
15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བརྗོད། །ཅེས་ གསུངས་ པ་ ལྟར་ རོ། །དེ་ ནས་ བསྟོད་ པ་ དངོས་ གཞིའི་ དོན་ ལ་
འཇུག་པ་ནི། རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱིས། ཨིཎྜ་བྷ་ཏིས་
ལུང་བསྟན་འཕགས་པ་བསྒྲུབ། །ཤིང་འཕེལ་ གནས་ སུ་མཆོག་གི་དངོས་གྲུབ་
ཐོབ། ཁ་སརྦ་ཎིར་ཆོ་འཕྲུལ་ཆེན་པོ་བསྟན། །དཔལ་ལྡན་དཔལ་མོའི་ཞབས་ལ་
ཕྱག་འཚལ་ལོ། །ཞེས་སྔགས་པ་ལྟར། གྲུབ་མཆོག་གི་དགེ་སློང་མ་དཔལ་མོ་ཞེས་
མཚན་ཡོངས་སུ་གྲགས་པ་དེ་ནི། སྤྱིར་ཁམས་གསུམ་འཁོར་བས་ཡིད་ཕྱུང་ཞིང་།
ལྷག་པར་ཚེ་འདིའི་བྱ་བྱེད་སྤྱི་དང༌། སྒོས་སུ་གྲོང་པའི་ཆོས་ཀྱིས་ཐུགས་གཏིང་
ནས་སུན་ཏེ། ཚེ་འདི་དོན་གཉེར་གྱི་མིའི་གྲལ་ནས་ཕུད་ཕྱིར་བསམ་བཞིན་དུ་ཀླུ་
ནད་ཀྱིས་ཐེབས་པའི་ཚུལ་བཞེས་ཏེ། ལི་ཁ་ར་ཤིང་འཕེལ་གྱི་ནགས་ཁྲོད་དུ་འཚོ་
བ་སྲོག་འཚོ་ཙམ་ལ་བརྟེན་ཏེ་སྨྱུང་གནས་ཀྱི་སྒོ་ནས་ཐུགས་རྗེ་ཆེན་པོ་སྒྲུབ་པར་
མཛད་པས། ས་ག་ཟླ་བའི་ཚེས་བཅོ་ལྔའི་ཉིན་ཐུགས་རྗེ་ཆེན་པོ་ཕྱག་སྟོང་སྤྱན་
སྟོང་ གི་ཞལ་དངོས་སུ་གཟིགས། བསྙུང་གཞི་ལས་གྲོལ་ཞིང་མཆོག་གི་དངོས་
གྲུབ་བརྙེས། དེའི་ཚེ་དགེ་སློང་མ་དཔལ་མོས་ཐུགས་རྗེ་ཆེན་པོ་དངོས་སུ་ཞལ་
གཟིགས་ པའི་ སྐུ་མདུན་དུ་བསྟོད་པ་འདི་མཛད་དོ། །དེ་ལ། འཇིག་རྟེན་བླ་མ་
སྲིད་པ་གསུམ་གྱིས་བསྟོད་པ་པོ། །ཞེས་པའི་དོན་ནི། འགྲོ་བ་རིགས་དྲུག་དང་སྐྱེ་
གནས་བཞིས་བསྡུས་པའི་སེམས་ཅན་མཐའ་དག་མཐོ་རིས་དང་ཐར་པའི་གནས་
སུ་འཁྲིད་པར་མཛད་པའི་བླ་མ་དམ་པ་ནི་འཕགས་པ་སྤྱན་རས་གཟིགས་ཡིན་
པས། སྲིད་པ་གསུམ་ན་གནས་པའི་སེམས་ཅན་ཐམས་ཅད་ཀྱིས་ལུས་ཀྱིས་ཕྱག་
འཚལ་བ་དང་། ངག་གིས་བསྟོད་པ་བརྗོད་པ་དང་། ཡིད་ཀྱིས་གསོལ་བ་གདབ་
ཅིང་སྐྱབས་སུ་འགྲོ་བ་རིགས་སོ། །ཞེས་པའོ། །དེ་ལས་འཇིག་རྟེན་ཞེས་བྱ་བ་ནི།
- 516 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྤྱིར་དོན་མང་པོ་ལ་འཇུག་སྟེ། རྣམ་བཤད་ རིག་ པ་ལས། འཇིག་རྟེན་ཞེས་ བྱ་
སེམས་ ཅན་ དང༌། །སྣོད་དང་ སྡུག་བསྔལ་འགྲོ་འདོད་ ལའོ། །ཞེས་ སེམས་ཅན་
དང༌། སྣོད་ དང་། སྡུག་ བསྔལ་དང༌། འགྲོ་ བ་ དང་། འདོད་ པ་ རྣམས་ ལ་ འཇིག་
རྟེན་ཞེས་བྱ་བའི་ཐ་སྙད་འཇུག་སྟེ། བཅུད་ཀྱི་སེམས་ཅན་ལ་འཇིག་རྟེན་ཞེས་
བརྗོད་པ་ནི། མདོ་ལས་ཡང་དང་ཡང་དུ་འབྱུང་ཞིང་གྲགས་ཆེ་ལ། སྣོད་ལ་འཇིག་
རྟེན་ཞེས་བརྗོད་པ་ནི། མི་མཇེད་འཇིག་རྟེན་གྱི་ཁམས་ཞེས་བྱ་བ་དང་། དམྱལ་
བའི་འཇིག་རྟེན། ཡི་དྭགས་ཀྱི་འཇིག་རྟེན་ཞེས་འབྱུང་བ་ལྟར་རོ། །སྡུག་བསྔལ་
ལ་འཇིག་རྟེན་ཞེས་བརྗོད་པ་ནི། ཉེར་ལེན་གྱི་ཕུང་པོ་ལྔ་ལ་འཇིག་རྟེན་ཞེས་
བརྗོད་པ་ལྟ་བུའོ། །འགྲོ་བ་ལ་འཇིག་རྟེན་ཞེས་བརྗོད་པ་ནི། ལན་ཅིག་འཇིག་
རྟེན་འདིར་འོང་ནས་སྡུག་བསྔལ་མཐར་འབྱིན་ཏོ་ཞེས་པ་ལྟ་བུའོ། །འདོད་པ་ལ་
འཇིག་རྟེན་ཞེས་བརྗོད་པ་ནི། འཇིག་རྟེན་ཆོས་བརྒྱད་ཅེས་པ་ལྟ་བུའོ། །དེ་ལྟར་
དོན་མང་པོ་ལ་འཇུག་ཀྱང་། སྐབས་འདིར་ནི་སེམས་ཅན་རྣམས་ལ་འཇིག་རྟེན་
ཞེས་བྱའོ། །འཇིག་རྟེན་གྱི་དོན་དང་ཐ་སྙད་ཞིབ་པར་ནི་ཤེར་ཕྱིན་གྱི་མདོ་སྡེ་ལས་
གསུངས་པ་ལྟར་ཤེས་པར་བྱ་སྟེ། འཁོར་བའི་སྣོད་བཅུད་འདི་ཐམས་ཅད་སྐད་
ཅིག་དང་སྐད་ཅིག་ལ་འཇིག་ཅིང་རང་དབང་མེད་པ་ཤ་སྟག་ཡིན་པས་སྙིང་པོ་
མེད་པ་གོ་བའི་ཕྱིར་དུ་རྒྱལ་བས་འཇིག་རྟེན་ཞེས་བརྡ་འདོགས་པར་མཛད་པ་
ཡིན་ ནོ། །སྲིད་ པ་ གསུམ་ ནི། འདོད་ ཁམས། གཟུགས་ ཁམས། གཟུགས་མེད་
ཁམས་ གསུམ་མོ། ཁམས་ གསུམ་ པོ་ དེ་ ལ་ སྲིད་ པ་ ཞེས་བརྗོད་པ་ནི། ཁམས་
གསུམ་དུ་འཁོར་བའི་སེམས་ཅན་འདི་ཐམས་ཅད་ནི་རང་དབང་མེད་པར་སྲིད་
པའི་ ཡན་ ལག་ གིས་ བསྡུས་ཏེ། རྫ་ མཁན་ གྱི་འཁོར་ལོ་བཞིན་དུ་འཁོར་ཞིང་
- 517-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཅིངས་པ་ཤ་སྟག་ཡིན་ཞེས་གོ་བའི་ཕྱིར་སྲིད་པ་ཞེས་བརྗོད་དོ། །སྲིད་པ་གསུམ་
གྱི་སེམས་ཅན་འདི་ཐམས་ཅད་ལ་ནམ་ཡང་བསླུ་བ་མེད་པར་ཐུགས་རྗེའི་སྤྱན་
གྱིས་གཟིགས་ཏེ། དུས་སྐབས་ཀུན་ཏུ་ཕན་འདོགས་པར་མཛད་པ་ནི་ཐུགས་རྗེ་
ཆེན་པོ་ཉིད་ཡིན་པས་འཇིག་རྟེན་གྱི་བླ་མ་ཞེས་བརྗོད་པ་ཡིན་ཏེ། བླ་མ་ཞེས་པ་
ནི། ཕན་འདོགས་པ་དང་། གོང་ན་བཞུགས་པ་ཞིག་ལ་བརྗོད་པར་གཞུང་ཆེན་མོ་
རྣམས་ལས་བཤད་དོ། །ལྷ་ཡི་གཙོ་བོ་བདུད་དང་ཚངས་པས་བསྟོད་པ་པོ། །ཞེས་
པ་ནི། གོང་དུ་སེམས་ཅན་ཐམས་ཅད་ལ་བསླུ་བ་མེད་པའི་སྐྱབས་གཅིག་པུ་ནི་
ཐུགས་རྗེ་ཆེན་པོ་ལ་སོགས་པའི་བཅོམ་ལྡན་འདས་རྣམས་ཁོ་ན་ཡིན་པར་བསྟན་
པ་ན། འདི་སྙམ་དུ་འཇིག་རྟེན་འདི་ན་འདོད་ཁམས་ཀྱི་བདག་པོ་དགའ་ རབ་
དབང་ཕྱུག་དང༌། ལྷའི་དབང་པོ་བརྒྱ་བྱིན་ལ་སོགས་པ་འདོད་པ་ཁམས་ཀྱིས་ལྷ་
མཐུ་བོ་ཆེ་རྣམས་དང་། ཚངས་པ་ཆེན་པོ་ལ་སོགས་པ་གཟུགས་ཁམས་ཀྱི་ལྷ་མཐུ་
ཆེན་རྣམས་ཀྱང་མངོན་ཤེས་དང་རྫུ་འཕྲུལ་ལ་སོགས་པའི་ཡོན་ཏན་མང་པོ་དང་
ལྡན་ཞིང་། གསོལ་བ་བཏབ་ན་དངོས་གྲུབ་ཀྱང་མང་དུ་སྟེར་བས། དེ་དག་ལ་
ཡང་ སྐྱབས་སུ་གཟུང་བར་འོས་སོ་སྙམ་དུ་དོགས་ན། བདུད་དང་ཚངས་པ་ལ་
སོགས་པ་ལྷ་ཆེན་པོ་དེ་དག་ལ་མངོན་ཤེས་དང་རྫུ་འཕྲུལ་ལ་སོགས་པ་ཡོད་ཅིང་།
དངོས་གྲུབ་ཕྲ་མོ་ཡང་སྟེར་བར་ནུས་མོད་ཀྱང་། གཏན་གྱི་སྐབས་སུ་མི་འོས་ཏེ།
ལྷ་དེ་དག་ནི་འཁོར་བའི་འཆིང་བ་ལས་མ་གྲོལ་ཞིང་། རང་ཉིད་ཀྱང་གར་འགྲོའི་
གཏོལ་མེད་པ་ལས་ཉོན་གྱི་གཞན་དབང་ཅན་ཤ་སྟག་ཡིན་པས། དེ་དག་ཉིད་
ཀྱང་བཅོམ་ལྡན་འདས་ཐུགས་རྗེ་ཆེན་པོ་ལ་སྐྱབས་སུ་འགྲོ་བར་བྱ་དགོས་ན།
གདུལ་བྱ་རྣམས་ཀྱིས་བཅོམ་ལྡན་འདས་ཐུགས་རྗེ་ཅན་ལ་སྐྱབས་སུ་འགྲོ་བ་དོར་
- 518 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཏེ། ལས་ཉོན་གྱི་འཆིང་བ་ཅན་གྱི་ལྷ་དེ་དག་ལ་སྐྱབས་སུ་འགྲོ་བར་ག་ལ་རིགས།
སྐྱབས་སུ་སོང་ཡང་ཚེ་འདིར་ཆགས་སྡང་གིས་གཡེང་བ་བྱེད་པ་དང་། ཕྱི་མ་ངན་
སོང་དུ་འཁྲིད་པའི་ཐབས་ལ་སྦྱར་ཏེ་གནོད་པ་འབའ་ཞིག་སྟེར་བ་ལས། སྲིད་
པའི་འཆིང་བ་ལས་གྲོལ་བའི་ཕན་བདེའི་གོ་འཕང་སྟེར་མི་ནུས་སོ། །དེ་ལྟར་ཡང་
ཁྱད་པར་འཕགས་བསྟོད་ལས། གང་ཕྱིར་འཇིག་རྟེན་སྐྱོན་ལ་དགའ། །ཡོན་ཏན་
འཛིན་ལ་ཞན་པས་ན། །སྐྱོན་ཡང་ཡོན་ཏན་ལྟར་མཐོང་ནས། །གཞན་ལ་སྐྱབས་
སུ་མཆིས་པར་གྱུར། ཁྱབ་འཇུག་དབང་ཕྱུག་ལ་སོགས་པ། །དེ་ལ་སྐྱེ་བོ་འགའ་
དད་པས། །དེ་ཡི་ཡོན་ཏན་གང་བསྒྲགས་པ། ཁྱོད་ཀྱི་བསྟན་ལ་དེ་དག་སྐྱོན། །ལྷ་
ཆེན་ ཁྲོས་ པའི་ མདའ་ གཅིག་ གིས། །གྲོང་ ཁྱེར་ སུམ་ བརྩེགས་ བསྲེགས་ ཞེས་
གྲགས། ཁྱོད་ཀྱི་ཡེ་ཤེས་མདའ་ཆེན་གྱིས། ཁྲོ་བའི་མེ་ཉིད་ངེས་པར་བསྲེགས། །
ལྷ་ཆེན་གྱིས་ནི་འདོད་པ་དག །བསྲེག་ཉེས་པས་ན་ཕྱིར་ཡང་དྲངས། ཁྱོད་ཀྱི་ཡེ་
ཤེས་ ཞུགས་ ཀྱིས་ནི། །འདོད་པ་རྩད་བཅད་བསྲེགས་ནས་བཏོན། །ཞེས་དང༌།
ཚངས་སོགས་འཇིག་རྟེན་འབྱིན་པ་པོ། །བདག་ཅག་ཡིན་པར་སྨྲ་ཞེས་གྲག །དེ་
ཉིད་གཟིགས་ཁྱོད་འཇིག་རྟེན་དང་། །དེ་ཡང་ལས་ལས་སྐྱེས་ཞེས་བསྟན། །བརྒྱ་
བྱིན་ གྱིས་ ནི་ བཤོལ་ མེད་མ། །མཐོང་ ནས་ འདོད་ པས་ རྨོངས་ ཞེས་ གྲགས། །
དཔའ་ཁྱོད་འདོད་པ་ཉིད་ཀྱི་ནི། །མ་རྨོངས་སླད་དུ་བཙུན་མོ་བཏང་། །སྒྲ་ཅན་
ལགས་པས་ཟླ་བ་ཡང་། །དབང་མེད་པས་ནི་མིད་པ་ལགས། །མངའ་བརྙེས་ཁྱོད་
ལ་ སེམས་ ཅན་ གང་། ། དབང་ མེད་ བགྱིད་ པ་ དེ་ མ་ མཆིས། །ཞེས་ དང་། ལྗོན་
ཤིང་བཟང་པོ་རྣམ་སྤངས་ནས། །ངན་པ་ལ་ནི་སུ་ཞིག་བརྟེན། །འདོད་ཆགས་
བྲལ་བརྙེས་ ཁྱོད་བཞུགས་ནས། །མཁས་པ་སུ་ཞིག་སྟོན་གཞན་འདུད། །ཅེས་
519 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང༌། མུ་སྟེགས་ཅན་གྱི་གཞུང་ལུགས་ལ། །ཇི་ལྟ་ཇི་ལྟར་རྣམ་བསམས་པ། །དེ་
ལྟ་དེ་ལྟར་མགོན་ཁྱོད་ལ། །བདག་གི་སེམས་ནི་དད་པར་འགྱུར། །དེ་ལྟར་ཐམས་
ཅད་མཁྱེན་མིན་པའི། །གྲུབ་མཐའི་སྐྱོན་གྱིས་བརླག་སེམས་ལྡན། །བསམ་རླག་
རྣམས་ཀྱིས་སྐྱོན་མེད་པའི། །སྟོན་པ་ཁྱོད་ཀྱང་མི་མཐོང་ངོ༌། །འཇིག་རྟེན་ལྷ་དང་
བྲམ་ཟེ་དང་། །རིག་བྱེད་ཤཱཀྱ་འདི་དག་ཅེས། །སྡང་བར་སྨྲ་བ་རང་སྐྱོན་ཉིད། །ཅི་
ཕྱིར་སེམས་པར་བྱེད་ཅེ་ན། །གང་སླད་ཁྱོད་ཀྱི་བསྟན་པ་ནི། །བདེ་བས་བདེ་ཉིད་
ཐོབ་བགྱིད་པ། །དེ་སླད་སྨྲ་བའི་སེང་ཁྱོད་ཀྱི། །གཞུང་ལུགས་ལ་ནི་འགྲོ་འདི་
དགའ། །ཞེས་དང༌། ལྷ་ལས་ཕུལ་བྱུང་གི་བསྟོད་པ་ལས། ཁྱབ་འཇུག་གིས་ནི་
འཐབ་དཀའ་ལ་སོགས་རིགས་རྣམས་བརླག་པར་གྱུར། །ལྷ་ཆེན་པོས་ནི་གྲོང་
ཁྱེར་སུམ་བརྩེགས་བཅོམ་པར་གྱུར་ཅེས་གྲག །སྐེམ་བྱེད་ཀྱིས་ཀྱང་མདུང་ཐུང་
བརྡེབས་བསྣུན་ཁྲུང་ཁྲུང་བསད་པར་གྱུར། །སངས་རྒྱས་ཉག་གཅིག་འགྲོ་ལ་སྨན་
པ་ཐམས་ཅད་མཛད་པ་ལགས། །ང་ཡིས་འདི་ལ་གནོད་བྱ་འདི་ཉིད་བསྲུང་བྱ་
འདི། །གསང་བྱ་ཞེས་པ་ལྷ་ཡི་མཆོག་གི་གཞུང་ལུགས་ཡིན། ། སངས་རྒྱས་ལ་ནི་
དགྲ་དང་མཛའ་བཤེས་མི་མངའ་བར། །ངེས་པར་ལེགས་དང་མངོན་པར་མཐོ་
བས་ ཕན་འདོགས་མཛད། ཁྱབ་ འཇུག་ ཚིག་ནི་འདོད་ཆགས་ ལ་ སོགས་སྐྱོན་
རྣམས་ བསྐྱེད། །ལྷ་ ཆེན་ པོ་ ཡི་ བྱེད་ སྤྱོད་ གང་ ཡིན་ སྨྱོན་ པ་ བཞིན། །དེ་བཞིན་
གཤེགས་པ་ཉེས་པ་མ་ལུས་སེལ་མཛད་ན། །སུ་ཞིག་སྟོན་པ་ཆེན་པོར་འོས་པ་
སྤྱད་པར་བགྱིས། །གང་ཞིག་བརྩེ་མེད་གཞན་ལ་གནོད་པར་རྩོམ་པ་དང་། །གང་
ལ་འགྲོ་བ་དག་ནི་སྐྱབས་སུ་སོང་གྱུར་པ། །འདོད་ཆགས་བཅས་དང་གང་ཞིག་
འདོད་ཆགས་རྣམ་བྲལ་བ། །དེ་ལས་གང་ཞིག་འདི་ནི་མཆོད་བྱ་སོམས་ཏེ་སྨྲོས། །
- 520 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཞེས་དང་། བཅོམ་ལྡན་དེ་ནི་བདག་གི་གཉེན་མིན་མུ་སྟེགས་གཞན་དག་དགྲ་མ་
ཡིན། །དེ་དག་གི་སྤྱོད་གཞན་ཡང་མངོན་སུམ་གྱུར་པར་མ་མཐོང་སྟེ། །ཚིག་དང་
སྤྱོད་པ་དག་གི་སོ་སོའི་ཁྱད་པར་ཐོས་པ་ལས། །སངས་རྒྱས་ཡོན་ཏན་ཕུལ་དུ་
ཕྱིན་ལ་དད་ཕྱིར་བདག་བརྟེན་ལགས། །བདེ་བར་གཤེགས་པ་དག་གི་ཕ་མིན་མུ་
སྟེགས་གཞན་དག་དགྲ་མ་ཡིན། །དེ་བཞིན་གཤེགས་དེས་བདག་ནོར་མ་སྩལ་
གཟེགས་ཟན་སོགས་ཀྱིས་ཅང་མ་ཕྲོགས། །འོན་ཀྱང་སངས་རྒྱས་བཅོམ་ལྡན་དེ་
ནི་གཅིག་ཏུ་འགྲོ་ལ་སྨན་མཛད་གསུངས། །དྲི་མེད་དྲི་མ་ཐམས་ཅད་སེལ་བ་གང་
ཡིན་དེ་ལ་བདག་དད་ལགས། །ཞེས་གསུངས་པ་ལྟར་རོ། །ལྷ་ཆེན་པོ་དེ་དག་ལ་
གཞན་སྡུག་བསྔལ་ལས་སྐྱོབ་པའི་ནུས་པ་མེད་པ་ནི། སྔོན་གྱི་བྱུང་བས་ཀྱང་ཤེས་
ཏེ། དེ་ཡང་བཅོམ་ལྡན་འདས་བྱང་ཆུབ་ཀྱི་ཤིང་དྲུང་དུ་བྱོན་ནས་མངོན་པར་
རྫོགས་པར་འཚང་རྒྱ་བའི་ཚུལ་སྟོན་པའི་ཚེ། བདུད་སྡིག་ཏོ་ཅན་འཁོར་བྱེ་བ་ཕྲག་
དུང་ཕྱུར་དང་བཅས་པས་མཚོན་ཆ་སྣ་ཚོགས་པ་ཐོགས་ཏེ། བཅོམ་ལྡན་འདས་ལ་
བར་ཆད་བྱ་བར་བསམས་ཏེ་གནོད་པ་སྣ་ཚོགས་པ་རྩོམ་པ་དེ་ནི། བཅོམ་ལྡན་
འདས་མངོན་པར་རྫོགས་པར་སངས་རྒྱས་པ་ན་སེམས་ཅན་གྲངས་མེད་པ་ཞིག་
འཁོར་བའི་སྡུག་བསྔལ་ལས་ཐར་བར་འགྱུར་རོ་སྙམ་དུ་རིག་ནས་གནོད་པ་རྩོམ་
པ་ཡིན་པས། སེམས་ཅན་རྣམས་འཁོར་བའི་སྡུག་བསྔལ་ལས་ཐར་བ་ལ་སྙིང་
ནས་མི་བཟོད་པ་ཡིན་ནོ། །དེའི་ཚེ་བདུད་དཔུང་དང་བཅས་པས་བཅོམ་ལྡན་
འདས་ལ་མཚོན་ཆའི་ཆར་ཕབ་ཀྱང་། བཅོམ་ལྡན་འདས་ཀྱི་ཐུགས་ལ་ཁྲོ་བ་སྐད་
ཅིག་ཀྱང་མེད་པར་བྱམས་པའི་ཏིང་ངེ་འཛིན་ལ་ཞུགས་ཏེ། མཚོན་ཆ་རྣམས་མེ་
ཏོག་གི་ཆར་དུ་གྱུར་པ་ན། བདུད་དཔུང་དང་བཅས་པས་ཅི་བྱར་ཡང་མ་བྱུང་ནས།
- 521 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སླར་གཡོ་ཐབས་ཀྱིས་བསླུར་བསམས་ནས་བདུད་ཀྱིས་བུ་མོ་རྣམས་ལ་མངགས་
ཏེ་སྤྱོད་ལམ་སྣ་ཚོགས་པས་བསླུ་བར་བརྩམ་པ་ན། བཅོམ་ལྡན་འདས་ཀྱི་ཐུགས་
ལ་ཁྲོ་བ་དང་ཆགས་པ་སྐད་ཅིག་ཀྱང་མེད་པར་བདུད་ཀྱི་བུ་མོ་དེ་དག་གི་ལུས་མི་
སྡུག་པར་བྱིན་གྱིས་བརླབས་པ་ན། དེ་དག་གི་ལུས་རུས་གཟེབ་རྒྱུས་པས་སྦྲེལ་བ་
ལྟ་བུ་ཤིན་ཏུ་མི་སྡུག་ཅིང་འཇིགས་སུ་རུང་བ་ཤ་སྟག་ཏུ་གྱུར་པ་ན་བུ་མོ་དེ་དག་
རང་གི་ལུས་ལ་སྐྱོ་བ་དང་འཇིགས་ཤིང་སྐྲག་པར་གྱུར་ནས། བདུད་སྡིག་ཏོ་ཅན་
གྱི་གམ་དུ་ཕྱིན་ནས་ཡབ་གཅིག་བདག་གི་ལུས་མི་སྡུག་པ་འདི་བསལ་དུ་གསོལ་
བྱས་པ་ན། བདུད་སྡིག་ཏོ་ཅན་ལ་དེ་སེལ་བའི་ནུས་པ་མེད་ནས་ཅི་བྱ་གཏོལ་མེད་
དུ་གྱུར་ཏེ། འཇིག་རྟེན་འདི་ན་དེ་སེལ་བའི་ནུས་པ་སུ་ཡང་མེད་པས་བཅོམ་ལྡན་
འདས་ལ་སྐྱབས་སུ་སོངས་ཤིག་གཞན་བྱ་ཐབས་མེད་དོ་ཞེས་སྨྲ་དགོས་བྱུང་བ་
དང་། ཡང་སྔོན་བཅོམ་ལྡན་འདས་སློབ་པ་ལམ་གྱི་གནས་སྐབས་སུ་རྒྱ་མཚོའི་
གླིང་ན་དཀའ་བ་སྣ་ཚོགས་སྤྱད་ཅིང་བཞུགས་པ་ན། ལྷའི་དབང་པོ་བརྒྱ་བྱིན་གྱིས་
དེ་མཐོང་ནས་ཐོག་མར་ཉམས་སད་སྣ་ཚོགས་བྱས་ཤིང་། དེ་ནས་ཡིད་ཆེས་ཏེ་
དད་པ་ཆེན་པོ་སྐྱེས་པ་ན་བདག་ལ་མཆོག་སློངས་ཤིག་ཅི་འདོད་པ་སྦྱིན་ནོ་ཞེས་
སྨྲས་པ་དང་། བྱང་ཆུབ་སེམས་དཔས་བརྒྱ་བྱིན་ལ་ཁྱོད་ཅི་འདོད་པ་སྟེར་ན་གཞན་
གང་ཡང་མི་དགོས་ཀྱི་ཉོན་མོངས་པ་འདི་མེད་པ་བྱོས་ཤིག་ཅེས་བྱས་པ་ནི། ཁོ་བོ་
ལ་དེའི་མཐུ་མེད་དོ་ཞེས་སྨྲས་པ་ལྟ་བུ་དང་། སྔོན་འཕགས་པ་ཨུ་པ་ཀུཔས་འཁོར་
མང་པོ་ལ་ཆོས་བསྟན་ནས་སྲོག་ཆགས་ གྲངས་མེད་པ་ཞིག་འཁོར་བའི་སྡུག་
བསྔལ་ལས་ཐར་བར་མཛད་པ་དང༌། བདུད་སྡིག་ཏོ་ཅན་གྱིས་མ་བཟོད་ནས་མེ་
ཏོག་གི་ཆར་འབེབས་པ་དང་། དཔུང་ཚོགས་ཡན་ལག་བཞི་སྤྲུལ་པ་སོགས་ཀྱི་སྒོ་
- 522 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ནས་འཁོར་རྣམས་སེམས་རྣམ་པར་གཡེང་བར་བྱས་ཏེ་ཆོས་ལ་བར་ཆད་སྣ་
ཚོགས་བརྩམས་པ་ན། འཕགས་པས་བདུད་ལ་མེ་ཏོག་གི་འཕྲེང་བ་ཞིག་སྦྱིན་པ་
ཁོའི་མགོ་ལ་བཏགས་མ་ཐག་ཁྱི་རོ་རུལ་པ་ཞིག་ཏུ་སོང་བ་རྫུ་འཕྲུལ་དང་ནུས་པ་
ཅི་ཡོད་ཀྱང་། དེ་འདོར་བར་མ་ནུས་པར་བདུད་ཀྱི་གནས་སུ་ཕྱིན་ནས་ལྷའི་བུ་
ཐམས་ཅད་ར་མདར་སྐྲུན་ཀྱང་སུས་ཀྱང་འདོར་བར་མ་ནུས་ཤིང་། ཚངས་པས་
ཀྱང་འདོར་བར་མ་ནུས་པར། འཕགས་པ་ཉིད་ལ་སྐྱབས་སུ་འགྲོ་དགོས་བྱུང་བ་
ལྟ་བུ་སྟེ་བྱུང་བ་མཐའ་ཡས་སོ། །དེ་ལྟར་ལྷའི་གཙོ་བོ་ཚངས་པ་དང་བརྒྱ་བྱིན་དང་
བདུད་ལ་སོགས་པ་དེ་དག་ལ་རང་ཉིད་ཀྱི་སྡུག་བསྔལ་སེལ་བའི་ནུས་པའང་མེད་
ན། གཞན་འཁོར་བའི་སྡུག་བསྔལ་ལས་སྐྱོབ་པའི་ནུས་པ་ག་ལ་ཡོད། དེས་ན་
ལྷའི་གཙོ་བོ་དེ་དག་ཀྱང་སྡུག་བསྔལ་གྱིས་འཇིགས་པ་ན། བཅོམ་ལྡན་འདས་
ཉིད་ལ་ཕྱག་འཚལ་བ་དང༌། མཆོད་པ་དང༌། སྐྱབས་སུ་འགྲོ་བར་བྱ་བ་ཉིད་ཡིན་
ནོ། །ཞེས་གོ་བའི་ཕྱིར་དུ། ལྷ་ཡི་གཙོ་བོ་བདུད་དང་ཚངས་པས་བསྟོད་པ་པོ། །
ཞེས་གསུངས་པ་ཡིན་ནོ། ། དེ་ལྟར་འཇིག་རྟེན་འདི་ན་དབང་ཆེ་བར་གྲགས་པ་
ལྷའི་གཙོ་བོ་ཚངས་པ་དང་བདུད་དང་། བརྒྱ་བྱིན་ལ་སོགས་པ་རྣམས་ཀྱང་གཏན་
གྱི་སྐྱབས་སུ་མི་འོས་ན། ཡི་དྭགས་ཀྱི་རིགས་སུ་གཏོགས་པའི་རྒྱལ་པོ་དང་བཙན་
ལ་སོགས་པ་རྣམས་ལ་སྐྱབས་སུ་གཟུང་བར་ག་ལ་འོས། ཐུབ་པའི་རྗེས་འཇུག་
རྣམས་ཀྱིས་ནི་རྒྱལ་འགོང་དེ་དག་ལ་སྙིང་བརྩེ་བར་བྱ་རིགས་ཀྱི། ཕྱག་འཚལ་
བར་མི་རིགས་སོ། །ཐུབ་པའི་རྒྱལ་མཆོག་བསྟོད་ནས་གྲུབ་པར་མཛད་པ་པོ། །
ཞེས་པ་ནི། འདོད་གཟུགས་ཀྱི་ལྷའི་གཙོ་བོ་དེ་དག་དང་། ཐུབ་པའི་བསྟན་པ་
ལས་ཕྱི་རོལ་དུ་གྱུར་བའི་སེར་སྐྱ་དང་། གཟེགས་ཟན་ལ་སོགས་པ་རྣམས་སྐྱབས་
- 523 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སུ་འཛིན་པ་དོར་ཏེ། བཅོམ་ལྡན་འདས་ཐུགས་རྗེ་ཅན་ཉིད་ལ་སྐྱབས་སུ་གཟུང་ན་
འདོད་པའི་དོན་ཐམས་ཅད་འགྲུབ་པར་འགྱུར་རོ། །ཞེས་པའོ། །དེ་ཡང་བཅོམ་
ལྡན་འདས་ཐུགས་རྗེ་ཆེན་པོའི་མཚན་ལན་ཅིག་བརྗོད་པ་ལ་ཡང་ཕན་ཡོན་མཐའ་
ཡས་མུ་མེད་ པ་ གསུངས་ན། སྐུ་གསུང་ཐུགས་ཀྱི་ཡོན་ཏན་དྲན་པའི་ སྒོ་ནས་
བསྟོད་པ་དང་། སྐྱབས་སུ་གཟུང་བར་བྱས་ན་དངོས་གྲུབ་སྩོལ་བ་ལྟ་ཅི་སྨོས། དེ་
ལྟར་ཡང་། དམ་ཆོས་པདྨ་དཀར་པོ་ལས། དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་བློ་གྲོས་མི་ཟད་པ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་
གཟར་ནས། པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་
ལ་བ་དེར་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་
སྤྱན་རས་གཟིགས་དབང་ཕྱུག་ལ་ཅིའི་སླད་དུ་སྤྱན་རས་གཟིགས་དབང་ཕྱུག་ཅེས་
བགྱི། དེ་སྐད་ཅེས་ གསོལ་ པ་ དང་། བཅོམ་ ལྡན་ འདས་ ཀྱིས་ བྱང་ ཆུབ་ སེམས་
དཔའ་སེམས་དཔའ་ཆེན་པོ་བློ་གྲོས་མི་ཟད་པ་ལ་འདི་སྐད་ཅེས་བཀའ་སྩལ་ཏོ། །
རིགས་ཀྱི་བུ་འདི་ལ་ སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཇི་སྙེད་ཅིག་སྡུག་
བསྔལ་གང་དག་མྱོང་བར་གྱུར་པ་དེ་དག་གིས་གལ་ཏེ་བྱང་ཆུབ་སེམས་དཔའ་
སེམས་དཔའ་ཆེན་པོ་ སྤྱན་རས་ གཟིགས་དབང་ཕྱུག་གི་མིང་ཐོས་ན། དེ་དག་
ཐམས་ཅད་སྡུག་བསྔལ་གྱི་ཕུང་པོ་དེ་ལས་ཡོངས་སུ་ཐར་བར་འགྱུར་རོ། །རིགས་
ཀྱི་བུ་སེམས་ཅན་གང་དག་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་
གཟིགས་དབང་ཕྱུག་གི་མིང་འཛིན་པ་དེ་དག་གལ་ཏེ་མེའི་ཕུང་པོར་ལྷུང་ན་ཡང་།
དེ་ དག་ ཐམས་ ཅད་ བྱང་ ཆུབ་ སེམས་ དཔའ་ སེམས་ དཔའ་ ཆེན་ པོ་ སྤྱན་ རས་
- 524 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཟིགས་དབང་ཕྱུག་གི་གཟི་བརྗིད་ཀྱིས་མེའི་ཕུང་པོ་ཆེན་པོ་དེ་ལས་རབ་ཏུ་ཐར་
བར་འགྱུར་རོ། །རིགས་ཀྱི་བུ་གལ་ཏེ་ཆུ་ཀླུང་དག་གིས་ཁྱེར་ལ། བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་བོས་ན། ཆུ་ཀླུང་དེ་
དག་ཐམས་ཅད་ཀྱིས་སེམས་ཅན་དེ་དག་ཐམས་ཅད་གཏིང་ལ་ཚུགས་པར་བྱེད་
དོ། །རིགས་ཀྱི་བུ་གལ་ཏེ་སེམས་ཅན་བྱེ་བ་ཁྲག་ཁྲིག་བརྒྱ་སྟོང་རྒྱ་མཚོའི་ནང་དུ་
གྲུར་ ཞུགས་ཏེ། མགྲོན་བུ་ དང༌། གསེར་ དང་། ནོར་བུ་དང༌། མུ་ཏིག་དང༌། བེ་
ཌཱུརྱ་དང་། དུང་དང་། མན་ཤེལ་དང་། རྡོའི་སྙིང་པོ་དང་། བྱུ་རུ་དང་། སྤུག་དང་།
མུ་ཏིག་དམར་པོ་ལ་སོགས་པའི་ཕྱིར་དོང་བ་དེ་རྣམས་རླུང་ནག་པོས་སྲིན་མོའི་
གླིང་ དུ་ འཕངས་ པར་ གྱུར་ ལ། དེ་ན་ སེམས་ཅན་འགའ་ཞིག་ གིས་ སྤྱན་ རས་
གཟིགས་དབང་ཕྱུག་ལ་བོས་ན། དེ་དག་ཐམས་ཅད་སྲིན་མོའི་གླིང་དེ་ནས་ཐར་
བར་འགྱུར་རོ། །རིགས་ཀྱི་བུ་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་
པོ་སྤྱན་རས་གཟིགས་དབང་ཕྱུག་ལ་སྤྱན་རས་གཟིགས་དབང་ཕྱུག་ཅེས་བཏགས་
སོ། །རིགས་ཀྱི་བུ་གལ་ཏེ་གསང་སར་བཀྲི་བ་ལས་ སྤྱན་ རས་གཟིགས་དབང་
ཕྱུག་ལ་བོས་ན། བཤེད་མ་དེ་དག་གི་མཚོན་དེ་དག་དུམ་བུ་དུམ་བུར་ཆག་ཅིང་
གྲུགས་པར་འགྱུར་རོ། །རིགས་ཀྱི་བུ་གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་འདི་གནོད་སྦྱིན་དང་། སྲིན་པོས་གང་བར་གྱུར་ཀྱང་། བྱང་ཆུབ་
སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མིང་འཛིན་
པ་ལ་དེ་དག་ཐམས་ཅད་ཀྱིས་སྡང་བའི་སེམས་ཀྱིས་བལྟ་ཡང་མི་ཕོད་དོ། །རིགས་
ཀྱི་བུ་སེམས་ཅན་ལ་ལ་ལྕགས་སྒྲོག་དང་ཤིང་སྒྲོག་ཏུ་བཅུག་པར་གྱུར་ན། ཉེས་པ་
ཡོད་ ཀྱང་ རུང་། ཉེས་པ་མེད་ཀྱང་རུང་། བྱང་ཆུབ་སེམས་དཔའ་སེམས་དཔའ་
- 525 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཆེན་པོ་སྤྱན་རས་གཟིགས་དབང་ཕྱུག་གི་མིང་ནས་ཕྱུང་བས་ལྕགས་སྒྲོག་དང་ཤིང་
སྒྲོག་ཏུ་བཅུག་པ་དག་གི་བུ་ག་བྱ་བར་འགྱུར་རོ། ། རིགས་ཀྱི་བུ་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མཐུ་ནི་དེ་འདྲའོ། །
རིགས་ཀྱི་བུ་གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་གཡོ་
ཅན་དང༌། ཆོམ་རྐུན་དང༌། དགྲ་ ལག་ན་མཚོན་ཐོགས་ པས་ གང་ བར་ གྱུར་ཏེ།
དེར་དེད་དཔོན་གཅིག་གིས་མགྲོན་པོ་མང་པོ་ཕལ་པོ་ཆེ་རིན་པོ་ཆེས་ཕྱུག་པ་དེད་
དེ་དོང་བ་ལས། འདོང་བ་དེ་དག་གིས་གཡོ་ཅན་དང་། ཆོམ་རྐུན་དང་། དགྲ་ལག་
ན་མཚོན་ཐོགས་པ་དེ་དག་མཐོང་སྟེ། མཐོང་ནས་ ཀྱང་ འཇིགས་ཤིང་ སྐག་ སྟེ་
བདག་ཅག་སྐྱབས་མེད་པར་ཤེས་པ་ལས། དེད་དཔོན་དེས་མགྲོན་པོ་མང་པོ་ལ་
འདི་ སྐད་ ཅེས་ མ་ འཇིགས་ ཤིག །རིགས་ ཀྱི་ བུ་ དག་ མ་ འཇིགས་ ཤིག །མི་
འཇིགས་ པ་ སྦྱིན་ པ་ བྱང་ ཆུབ་ སེམས་ དཔའ་ སེམས་ དཔའ་ ཆེན་པོ་ སྤྱན་ རས་
གཟིགས་དབང་ཕྱུག་ལ་སྒྲ་སྐད་ཅིག་ཏུ་བོས་ཤིག་དང་། དེས་ཁྱོད་ཆོམ་རྐུན་གྱི་
འཇིགས་པ་དང་། དགྲའི་འཇིགས་པ་འདི་ལས་ཡོངས་སུ་ཐར་བར་འགྱུར་རོ་ཞེས་
བསྒོ་ལ། དེ་ནས་མགྲོན་པོ་མང་པོ་ཐམས་ཅད་ཀྱིས་སྒྲ་སྐད་ཅིག་ཏུ་ སྤྱན་རས་
གཟིགས་དབང་ཕྱུག་བོས་ཏེ་འཇིགས་པ་མེད་པ་སྦྱིན་པ་བྱང་ཆུབ་སེམས་དཔའ་
སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཞེས་
མིང་ནས་ཕྱུང་མ་ཐག་ཏུ། མགྲོན་པོ་ཕལ་པོ་ཆེ་དེ་དག་འཇིགས་པ་ཐམས་ཅད་
ལས་ཡོངས་སུ་ཐར་བར་འགྱུར་ཏེ། རིགས་ཀྱི་བུ་བྱང་ཆུབ་སེམས་དཔའ་སེམས་
དཔའ་ཆེན་པོ་སྤྱན་རས་གཟིགས་དབང་ཕྱུག་གི་མཐུ་ནི་དེ་འདྲའོ། །རིགས་ཀྱི་བུ་
སེམས་ཅན་གང་དག་འདོད་ཆགས་སྤྱོད་པ་དེ་དག་གིས་བྱང་ཆུབ་སེམས་དཔའ་
526 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་བྱས་ན་འདོད་ཆགས་
དང་བྲལ་བར་འགྱུར་རོ། །སེམས་ཅན་གང་དག་ཞེ་སྡང་སྤྱོད་པ་དེ་དག་གིས་བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་
བྱས་ན་ཞེ་སྡང་དང་བྲལ་བར་འགྱུར་རོ། །སེམས་ཅན་གང་དག་གཏི་མུག་སྤྱོད་པ་
དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་ལ་ཕྱག་བྱས་ན་གཏི་མུག་དང་བྲལ་བར་འགྱུར་རོ། ། རིགས་ཀྱི་བུ་དེ་
ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་
ནི་རྫུ་འཕྲུལ་ཆེ་བའོ། །རིགས་ཀྱི་བུ་བུད་མེད་བུ་འདོད་པ་གང་ལ་གང་ལ་བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་
འཚལ་ན་དེ་ལས་བུ་ཕོ་འབྱུང་སྟེ། གཟུགས་བཟང་བ། མཛེས་པ། བལྟ་ན་སྡུག་པ།
ཁྱེའུ་མཚན་དང་ལྡན་པ། སྐྱེ་བོ་མང་པོའི་ཡིད་དུ་འོང་ཞིང་སྡུག་པ། དགེ་བའི་རྩ་བ་
བསྐྱེད་པ་འབྱུང་ངོ༌། །གང་བུ་མོ་འདོད་པ་དེ་ལ་ཡང་བུ་མོ་འབྱུང་སྟེ། གཟུགས་
བཟང་བ། མཛེས་པ་བུ་མོའི་མཚན་དང་ལྡན་པ། སྐྱེ་བོ་མང་པོའི་ཡིད་དུ་འོང་ཞིང་
སྲུག་པ། དགེ་བའི་རྩ་བ་བསྐྱེད་པ་འབྱུང་ངོ༌། །རིགས་ཀྱི་བུ་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མཐུ་ནི་དེ་འདྲའོ། །
གང་དག་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་ལ་ཕྱག་འཚལ་བ་དེ་དག་དོན་ཡོད་པའི་འབྲས་བུར་འགྱུར་རོ། །རིགས་ཀྱི་བུ་
གང་ཞིག་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་ལ་ཕྱག་འཚལ་ཞིང་མིང་འཛིན་ལ། གང་ཞིག་སངས་རྒྱས་བཅོམ་ལྡན་འདས་
གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་སྙེད་དག་ལ་ཕྱག་འཚལ་ཞིང་མིང་འཛིན་པ་
- 527 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
དང༌། ཡང་གང་ཞིག་སངས་རྒྱས་བཅོམ་ལྡན་འདས་གངྒའི་ཀླུང་དྲུག་ཅུ་རྩ་གཉིས་
ཀྱི་བྱེ་མ་སྙེད་བཞུགས་ཏེ་འཚོ་ཞིང་བཞེས་པ་དེ་དག་ལ་ན་བཟའ་དང་། བསོད་
སྙོམས་དང༌། གཟིམས་ཆ་དང་། སྙན་གྱི་གསོས་སྨན་དང་། ཡོ་བྱད་ཀྱིས་མཆོད་པ་
བྱེད་ན། རིགས་ཀྱི་བུ་འདི་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་
དག་བསོད་ནམས་མངོན་ པར་ འདུ་ བྱེད་ པ་ ཇི་ ཙམ་ཞིག་བསྐྱེད། དེ་སྐད་ཅེས་
བཀའ་སྩལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་
པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རིགས་
ཀྱི་བུའམ་རིགས་ཀྱི་བུ་མོ་དེ་དག་གཞི་དེ་ལས་བསོད་ནམས་སྐྱེད་པ་ནི། བཅོམ་
ལྡན་འདས་མང་ལགས་སོ། །བདེ་བར་གཤེགས་པ་མང་ལགས་སོ། །བཅོམ་ལྡན་
འདས་ཀྱིས་བཀའ་སྩལ་པ། རིགས་ཀྱི་བུ་གང་གིས་སངས་རྒྱས་བཅོམ་ལྡན་འདས་
དེ་སྙེད་ལ་བཀུར་སྟི་བྱས་པའི་བསོད་ནམས་མངོན་པར་འདུ་བྱེད་པ་དང་། གང་
གིས་ཐ་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་ལ་ཕྱག་ལན་ཅིག་བྱས་པ་དང༌། མིང་འཛིན་པའི་བསོད་ནམས་མངོན་པར་
འདུ་བྱེད་པ་ གཉིས་ ཀ་མཉམ་ སྟེ། ལྷག་པའང་མེད། འཕགས་ པའང་མེད་དོ། །
གང་གིས་སངས་རྒྱས་བཅོམ་ལྡན་འདས་གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་
སྙེད་ལ་ཕྱག་འཚལ་ཞིང་མིང་འཛིན་པ་དང་། གང་བྱང་ཆུབ་སེམས་དཔའ་སེམས་
དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་ཞིང་མིང་འཛིན་པའི་
བསོད་ནམས་ཀྱི་ཕུང་པོ་དེ་གཉིས་ཀ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུའང་
ཟད་པར་བྱ་བ་སླ་བ་མ་ཡིན་ནོ། །རིགས་ཀྱི་བུ་བྱང་ཆུབ་སེམས་དཔའ་སེམས་
དཔའ་ཆེན་པོ་སྤྱན་རས་གཟིགས་དབང་ཕྱུག་གི་མིང་འཛིན་པ་དེ་དག་གི་བསོད་
- 528-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ནམས་དེ་ ལྟར་ དཔག་ཏུ་མེད་དོ། །ཞེས་ གང་ གསུངས་ པ་ ལྟར་ རོ། །མདོར་ན་
ཐུགས་རྗེ་ཆེན་པོ་ལ་བསྟོད་ཅིང་གསོལ་བ་བཏབ་པས་སྤྱིར་འདོད་པའི་དོན་ཐམས་
ཅད་འགྲུབ་པ་དང༌། ལྷག་པར་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྒོ་ནས་ཐེག་
པ་ཆེན་པོའི་ལམ་མྱུར་དུ་རྒྱུད་ལ་བསྐྱེད་ནས་མཆོག་གི་དངོས་གྲུབ་སྩོལ་ལོ། །དེ་
ཡང་ཉོན་མོངས་པའི་དགྲ་བཅོམ་པ་ན་ཉན་ཐོས་དང་། རང་སངས་རྒྱས་ལ་ཡང་
ཡོད་པས་དེ་དག་ལ་ཡང་ཐུབ་པའི་སྒྲ་འཇུག་ཀྱང་། ཐུབ་པའི་མཆོག་ནི་སངས་
རྒྱས་རྣམས་ཡིན་པས། ཐུགས་རྗེ་ཆེན་པོ་ལ་གསོལ་བ་བཏབ་པས་དགྲ་བཅོམ་
པའི་གོ་འཕང་ལ་བཀོད་པ་ཙམ་དུ་མི་འཇོག་པར། མཐར་ཐུག་སངས་རྒྱས་ཀྱི་
སར་འཁྲིད་ཅེས་པའོ། །ཡང་ན་ཐུབ་པའི་རྒྱལ་མཆོག་ཅེས་པ། བཅོམ་ལྡན་འདས་
ཐུགས་རྗེ་ཅན་ལ་བོས་ནས། འཇིག་རྟེན་འདི་ན་ཁྱེད་ལས་ལྷག་པའི་རེ་གནས་
མེད་པས། བདག་ཁྱེད་ལ་སྙིང་ནས་གསོལ་བ་འདེབས་ཀྱི། དངོས་གྲུབ་མྱུར་དུ་
སྩལ་དུ་གསོལ་ཞེས་པའོ། །དེ་ཡང་དཔལ་མོ་རང་གིས་མཛད་པའི་འཇིག་རྟེན་
དབང་ཕྱུག་གི་བསྟོད་པ་ལས། འཇིག་རྟེན་བླ་མ་ས་གསུམ་གྱིས་ཕྱག་བྱས། །ལྷ་
དང་ཚངས་པ་མཆོག་གིས་བསྟོད་པ་སྟེ། །ཐུབ་མཆོག་རྒྱལ་བ་མྱུར་དུ་དངོས་གྲུབ་
སྩོལ། །སྤྱན་རས་ གཟིགས་མགོན་མཆོག་ལ་ ཕྱག་ འཚལ་ལོ། །ཞེས་དང་། དགེ་
སློང་མ་ ཟླ་མཛེས་ཀྱིས་ཐུགས་ རྗེ་ཆེན་པོ་ལ་བསྟོད་པ་ལས་ཀྱང་། ཐུགས་ རྗེ་
བྱམས་པས་གཟིགས་པའི་བཅོམ་ལྡན་འདས། །ཕོངས་གྱུར་འགྲོ་བ་ལ་ནི་ཁྱོད་ལྟ་
བུ། །གཟིགས་པ་ཙམ་གྱིས་ཞི་བར་མཛད་པ་པོ། །སྤྱན་རས་གཟིགས་ཀྱིས་བདག་
ལ་གཟིགས་སུ་གསོལ། །མཆོག་སྦྱིན་བདག་ནི་རབ་ཏུ་སྡུག་བསྔལ་ཏེ། །མུན་ནག་
གཏིབ་པ་སྣང་བ་མེད་པ་བཞིན། །རི་བོ་གཡང་སའི་ཁ་ན་གནས་འདྲ་བའི། །དུས་
- 529 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འདིར་ཐུགས་རྗེ་ལྡན་པས་གཟིགས་སུ་གསོལ། །ཕོངས་པ་དག་གིས་ང་ནི་དྲན་
བྱས་ན། །དེ་ ཡི་ སྡུག་ བསྔལ་ གསལ་ བར་ བྱའོ་ཞེས། །དང་ པོའི་ སྨོན་ ལམ་ མི་
འགྱུར་དེ་ ལགས་ན། །བདག་ལ་དེ་འདྲའི་འབྲས་བུ་མཆིས་ པར་མཛོད། །ཅེས་
གསུངས་པ་ལྟར་རོ། །འཇིག་རྟེན་གསུམ་གྱི་མགོན་པོ་མཆོག་ལ་ཕྱག་འཚལ་ལོ། །
ཞེས་པ་ནི། དགེ་སློང་མ་དཔལ་མོས་ཐུགས་རྗེ་ཆེན་པོའི་ཡོན་ཏན་ལ་ཤེས་ནས་
དད་པ་ཐོབ་སྟེ། རང་ཉིད་དེའི་ལུགས་འཛིན་པའི་ཞེན་པ་ཙམ་མ་ཡིན་པར། ས་
འོག །ས་ སྟེང་། ས་ བླའི་ འཇིག་ རྟེན་ གསུམ་ ན་ སེམས་ ཅན་ རྣམས་ ལ་ གནས་
སྐབས་མཐར་ཐུག་ཀུན་ཏུ་བསླུ་བ་མེད་པའི་མགོན་དང་སྐྱབས་ནི་བཅོམ་ལྡན་
འདས་ཐུགས་རྗེ་ཅན་ཉིད་ལས་ལྷག་པ་གཞན་མེད་པར་གཏིང་ནས་ཡིད་ཆེས་ཏེ་
ལུས་ ཀྱིས་ ཕྱག་ འཚལ་ བ་ དང་། ངག་གིས་ བསྟོད་ པ་ བྱེད་ པ་ དང༌། ཡིད་ ཀྱིས་
སྐྱབས་སུ་འཛིན་པ་སྟེ། སྒོ་གསུམ་གུས་པས་འདུད་པར་མཛད་ཅིང་། གདུལ་བྱ་
རྣམས་ལ་ཡང་ཚུལ་འདི་ལྟར་གྱིས་ཤིག་ཅེས་འདོམས་པའོ། །དེ་ཡང་ཁྱད་པར་
འཕགས་བསྟོད་ལས། བདག་ནི་སྟོན་པ་གཞན་སྤངས་ནས། །བཅོམ་ལྡན་ཁྱོད་ལ་
སྐྱབས་ མཆིས་ པ། །དེ་ཅིའི་ སླད་ དུ་ ཞེ་ ན་ ཁྱོད། །སྐྱོན་མི་མངའ་ ལ་ ཡོན་ཏན་
ལྡན། །ཞེས་དང༌། སློབ་དཔོན་ཙནྡྲ་གོ་མིས་ཐུགས་རྗེ་ཆེན་པོ་ལ་བསྟོད་པ་ལས་
ཀྱང་། སྲིད་ པ་ གསུམ་ གྱི་ ས་ མཁན་ སྟོན་ པར་ གྲགས། ཁམས་ གསུམ་ འགྲོ་བ་
ཡོངས་ཀྱི་གཉེན་གཅིག་པོ། །ཐུགས་རྗེའི་ལྷ་ཁྱེད་བདག་ལ་དགོངས་སུ་གསོལ། །
ཞེས་དང༌། སྙིང་རྗེ་ལ་བསྟོད་པ་ལས་ཀྱང་། ང་ནི་མཐོང་ཐོས་རེག་པའམ་དྲན་
ཡང་རུང་། །ནད་རྣམས་ཀུན་གྱི་གསོས་སུ་གྱུར་ཅིག་ཅེས། །བདག་ནི་མི་ཟད་ནད་
ཀྱིས་ཐེབས་ལགས་ཀྱིས། །མཆོག་སྦྱིན་དམ་བཅས་དེ་དག་དགོངས་སུ་གསོལ། །
-530 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གང་ཞིག་སྡུག་བསྔལ་གང་གིས་ཉམ་ཐག་པ། །དེ་དང་དེ་ཡི་སྡུག་བསྔལ་བསལ་
ལོ་ཞེས། །འགྲོ་ལ་དགོངས་པ་ཁྱོད་ཀྱིས་དབུགས་དབྱུང་ན། །མགོན་པོ་ཅི་སླད་
སྡུག་བསྔལ་བདག་མ་གཟིགས། །གང་གིས་ཁྱོད་ནི་རྗེས་དྲན་ཙམ་གྱིས་ཀྱང་། །དེ་
ཡི་མོད་ལ་མགོན་པོས་ གནོད་བསལ་ན། །བདག་ནི་རྟག་ཏུ་འདི་ན་ བྲོ་འཚལ་
ཀྱང་། །ཐུགས་དཔག་མ་མཛད་པ་ནི་བདག་དབྱུང་ངམ། །མཐུ་ལྡན་སྒྱུ་མེད་ཕན་
མཛད་བློ་གྲོས་ཅན། །ཐུགས་རྗེ་ལྡན་པ་ཁྱོད་ལ་བརྟེན་ཀྱང་ནི། །ཅི་སྟེ་འདི་དག་
ཞི་བར་མ་གྱུར་ན། །བདག་ནི་སྡུག་བསྔལ་གྱུར་ཏེ་ཀྱེ་ཧུད་ཀྱི། །གང་དང་གང་དག་
སྡུག་བསྔལ་ཉམ་ཐག་ཅིང༌། །གང་དང་གང་དག་མགོན་མེད་གྱུར་རྣམས་ལ། །དེ་
དང་དེར་ནི་ཁྱོད་ཀྱི་ཐུགས་རྗེ་ནི། །མངོན་པར་འཕེལ་བར་འགྱུར་ཞེས་དེ་སྐད་
གདའ། །དེ་ནི་ལས་དང་ཉོན་མོངས་བདག་ ལགས་ཤིང་། །སྡུག་བསྔལ་བཟོད་
དཀས་ལུས་གཟིར་སྐྱབས་མ་མཆིས། །སྐྱབས་མེད་བདག་ལ་ཅི་སླད་ཐུགས་མི་
རྗེ། །ཉི་ཚེར་ གྱུར་ན་ཐུགས་ རྗེ་ མ་ལགས་མོད། །གང་ཚེ་སྔོན་ཆད་རྨོངས་པས་
འཇིག་རྟེན་ན། ཁྱོད་ཉིད་རྗེས་སུ་དྲན་པར་མ་བགྱིས་པས། །བདག་ནི་ཉོན་མོངས་
སྟོབས་ཀྱིས་ཤིན་ཏུ་གཟིར། །མགོན་པོ་འགུམ་དུ་ཉེ་ན་ཐུགས་རྗེས་གཟིགས། །
ཐུགས་རྗེའི་འབྱུང་གནས་ཐུགས་རྗེ་ཆེ་རྒྱས་པ། །སྡུག་བསྔལ་མ་ལུས་ཟད་པར་
མཛད་ ཁྱོད་ ཀྱིས། །ཅི་ སྟེ་བདག་ནི་ སྤངས་ པར་ གྱུར་ན་ནི། །བདག་ གི་ མགོན་
བགྱིད་ གཞན་ནི་ སུ་ ལགས་ གསུངས། ཁྱོད་ ལ་ སྐྱབས་ སུ་ མཆིས་ པ་ ཙམ་ གྱིས་
ཀྱང་། །དེ་ཡི་མོད་ལ་སྡུག་བསྔལ་སེལ་མཛད་པས། །མགོན་པོ་ཁྱོད་ནི་བདག་གི་
སྐྱབས་ལགས་ཀྱིས། །ཐུགས་རྗེས་མི་བཟད་འདི་ལས་བསྐྱབ་ཏུ་གསོལ། །ཞེས་
གསུངས་པ་ལྟར་རོ། །ཐུགས་རྗེ་ཆེན་པོས་ས་འོག །ས་སྟེང་༌། ས་བླའི་འཇིག་རྟེན་
- 531 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གསུམ་གྱི་སེམས་ཅན་རྣམས་ཀྱི་དོན་ཇི་ལྟར་མཛད་པ་ནི། དབུ་མ་ལ་འཇུག་པ་
ལས། རྣམ་རྟོགས་མི་མངའ་ཁྱོད་ཀྱིས་སྲིད་མཐའི་བར། །སྐད་ཅིག་དེ་རེ་རེ་ལ་
སྤྱོད་སྣ་ཚོགས། །ཇི་སྙེད་སྟོན་པ་དེ་སྙེད་འཛམ་བུ་གླིང་། །མ་ལུས་རྡུལ་གང་དེ་
སྙེད་ལ་གྲངས་མེད། །ཅེས་དང༌། ཐེག་པ་ཆེན་པོ་རྒྱུད་བླ་མ་ལས། ཇི་ལྟར་བེ་
ཀླུར་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་སྣང་བ་ལྟར། །དེ་
བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་གཟུགས་
བརྙན་འཆར། །འགྲོ་བར་གཟུགས་བརྙན་འཆར་ནུབ་རྙོག་མེད་དང༌། །རྙོག་པའི་
རང་སེམས་རབ་འཇུག་དབང་གིས་འཇུག །ཇི་ལྟར་འཇིག་རྟེན་དག་ན་གཟུགས་
སྣང་ལྟར། །ཞེས་གསུངས་པ་ལྟར། སེམས་ཅན་སོ་སོའི་ཁམས་དང་བསམ་པ་དང་
མཐུན་པར་འཇིག་རྟེན་གྱི་ཁམས་ཐམས་ཅད་དུ་སྤྲུལ་པས་ཁྱབ་པར་མཛད་ཅིང་།
དེ་ཡང་དམ་པའི་ཆོས་པདྨ་དཀར་པོ་ལས། རིགས་ཀྱི་བུ་གང་དག་ན་བྱང་ཆུབ་
སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སངས་རྒྱས་ཀྱི་
གཟུགས་ཀྱིས་སེམས་ཅན་རྣམས་ལ་ཆོས་སྟོན་པའི་འཇིག་རྟེན་གྱི་ཁམས་དག་
ཡོད་དོ། །གང་དག་ན་བྱང་ ཆུབ་སེམས་དཔའ་སེམས་དཔའ་ཆེན་པོ་ སྤྱན་ རས་
གཟིགས་དབང་ཕྱུག་བྱང་ཆུབ་སེམས་དཔའི་གཟུགས་ཀྱིས་ཆོས་སྟོན་པའི་འཇིག་
རྟེན་གྱི་ཁམས་དག་ཀྱང་ཡོད་དོ། །སེམས་ཅན་ཁ་ཅིག་ལ་ནི་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་རང་སངས་རྒྱས་ཀྱི་
གཟུགས་ཀྱིས་ཆོས་སྟོན་ཏོ། ཁ་ཅིག་ལ་ནི་ཉན་ཐོས་ཀྱི་གཟུགས་ཀྱིས། ཁ་ཅིག་ལ་
ནི་ཚངས་པའི་གཟུགས་ཀྱིས། ཁ་ཅིག་ལ་ནི་བརྒྱ་བྱིན་གྱི་གཟུགས་ཀྱིས། །སེམས་
ཅན་ ཁ་ ཅིག་ ལ་ ནི་ བྱང་ ཆུབ་ སེམས་ དཔའ་ སེམས་ དཔའ་ ཆེན་ པོ་ སྤྱན་ རས་
-532 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གཟིགས་དབང་ཕྱུག་དྲི་ཟའི་གཟུགས་ཀྱི་ཆོས་སྟོན་ཏོ། །གནོད་སྦྱིན་གྱིས་འདུལ་
བའི་སེམས་ཅན་རྣམས་ལ་ནི་གནོད་སྦྱིན་གྱི་གཟུགས་ཀྱིས་ཆོས་སྟོན་ཏོ། །དབང་
ཕྱུག་གིས་འདུལ་བའི་སེམས་ཅན་རྣམས་ལ་ནི་དབང་ཕྱུག་གི་གཟུགས་ཀྱིས་ཆོས་
སྟོན་ཏོ། །དབང་ཕྱུག་ཆེན་པོས་འདུལ་བའི་སེམས་ཅན་རྣམས་ལ་ནི་དབང་ཕྱུག་
ཆེན་པོའི་གཟུགས་ཀྱིས་ཆོས་སྟོན་ཏོ། །འཁོར་ལོས་སྒྱུར་བའི་རྒྱལ་པོས་འདུལ་
བའི་སེམས་ཅན་རྣམས་ལ་ནི་འཁོར་ལོས་སྒྱུར་བའི་རྒྱལ་པོའི་གཟུགས་ཀྱིས་ཆོས་
སྟོན་ཏོ། །ཤ་ཟས་འདུལ་བའི་སེམས་ཅན་རྣམས་ལ་ནི་ཤ་ཟའི་གཟུགས་ཀྱིས་ཆོས་
སྟོན་ཏོ། །མཆོག་གིས་འདུལ་བའི་སེམས་ཅན་རྣམས་ལ་ནི་མཆོག་གི་གཟུགས་
ཀྱིས་ ཆོས་ སྟོན་ཏོ། །དམག་ དཔོན་ ཀྱིས་ འདུལ་ བའི་ སེམས་ ཅན་ རྣམས་ ལ་ནི་
དམག་དཔོན་གྱི་གཟུགས་ཀྱིས་ཆོས་སྟོན་ཏོ། །བྲམ་ཟེས་འདུལ་བའི་སེམས་ཅན་
རྣམས་ལ་ནི་བྲམ་ཟེའི་གཟུགས་ཀྱིས་ཆོས་སྟོན་ཏོ། །ལག་ན་རྡོ་རྗེས་འདུལ་བའི་
སེམས་ཅན་རྣམས་ལ་ནི་ལག་ན་རྡོ་རྗེའི་གཟུགས་ཀྱིས་ཆོས་སྟོན་ཏོ། །རིགས་ཀྱི་
བུ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་ཡོན་ཏན་བསམ་གྱིས་མི་ཁྱབ་པ་དག་ལྡན་ནོ། །རིགས་ཀྱི་བུ་དེ་ལྟ་བས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་མཆོད་
ཅིག །རིགས་ཀྱི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་འདི་འཇིགས་པའི་སེམས་ཅན་རྣམས་ལ་མི་འཇིགས་པ་སྦྱིན་པ་སྟེ།
དེའི་ཕྱིར་འཇིག་རྟེན་གྱི་ཁམས་མི་མཇེད་འདི་ན་མི་འཇིགས་པ་སྦྱིན་པ་ཞེས་ཀུན་
གྱིས་ཤེས་སོ། །ཞེས་གསུངས་པར་ལྟར། འགའ་ཞིག་ཏུ་སངས་རྒྱས་ཀྱི་གཟུགས།
འགའ་ཞིག་ཏུ་བྱང་ཆུབ་སེམས་དཔའི་གཟུགས། འགའ་ཞིག་ཏུ་མཁན་སློབ་ཀྱི་
- 533 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཚུལ། ལ་ལར་ནི་རྒྱལ་པོའི་ཚུལ། ལ་ལར་ནི་བློན་པོའི་ཚུལ། ལ་ལར་ཕ་མའི་ཚུལ་
བཟུང་སྟེ་སེམས་ཅན་རྣམས་འདུལ་བར་མཛད། ཐ་ན་དམྱལ་བའི་གནས་སུ་ཡང་
བྱོན་ནས་སེམས་ཅན་གྱི་དོན་མཛད་དེ། མདོ་སྡེ་ཟ་མ་ཏོག་བཀོད་པ་ལས། བཅོམ་
ལྡན་འདས་མཛེ་ཏའི་ཚལ་ན་བཞུགས་པའི་ཚེ་འཁོར་དགེ་སློང་གི་དགེ་འདུན་ཆེན་
པོ་དང༌། སྒྲིབ་པ་རྣམ་སེལ་ལ་སོགས་པའི་བྱང་ཆུབ་སེམས་དཔའ་གྲངས་མེད་པ་
དང༌། གཞན་ཡང་ལྷ་དང་། ཀླུ་དང་། དྲི་ཟ་ལ་སོགས་པའི་འཁོར་གྲངས་མེད་པ་
འདུས་པའི་ཚེ། ཐུགས་རྗེ་ཆེན་པོས་སེམས་ཅན་དམྱལ་བའི་གནས་སུ་བྱོན་པའི་
འོད་ཟེར་གྱིས་འཇིག་རྟེན་ཐམས་ཅད་སྣང་བས་ཁྱབ་པར་གྱུར་ནས། མཛེ་ཏའི་
ཚལ་ཡང་འོད་ཟེར་གྱི་སྣང་བས་ལྷའི་གཞལ་མེད་ཁང་ལྟ་བུར་གྱུར་པ་ན། བྱང་
ཆུབ་སེམས་དཔའ་སྒྲིབ་པ་རྣམ་སེལ་གྱིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་ འདས་ བདག་ནི་ཤིན་ཏུ་ངོ་འཚར་རྨད་དུ་བྱུང་བ་ཐོབ་བོ། །
བཅོམ་ལྡན་འདས་འོད་ཟེར་ཆེན་པོ་འདི་དག་ག་ལས་མཆིས། རྫུ་འཕྲུལ་གྱི་ཡུལ་གྱི་
མཐུ་འདི་སུའི་ལགས། བཅོམ་ལྡན་འདས་ཀྱི་བཀའ་སྩལ་པ། རིགས་ཀྱི་བུ་བྱང་
ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་འདི་ནི་མནར་མེད་པའི་སེམས་
ཅན་དམྱལ་བ་ཆེན་པོར་ཞུགས་ནས་སེམས་ཅན་རྣམས་ཡོངས་སུ་སྨིན་པར་བྱེད་
དེ། ཡོངས་ སུ་ སྨིན་ པར་ བྱས་ ནས་ ཡི་དྭགས་ ཀྱི་ གྲོང་ཁྱེར་དུ་འཇུག་གོ །ཞེས་
གསུངས་ཤིང་། དམྱལ་བའི་སེམས་ཅན་གྱི་ཇི་ལྟར་མཛད་ཚུལ་ནི། བཅོམ་ལྡན་
འདས་ཀྱིས་བཀའ་སྩལ་པ། རིགས་ཀྱི་བུ་ཇི་ལྟར་འཁོར་ལོས་བསྒྱུར་བའི་རྒྱལ་པོ་
ལྷའི་ནོར་བུ་རིན་པོ་ཆེ་ལས་བྱས་པའི་སྐྱེད་མོས་ཚལ་དུ་འཇུག་པ་དེ་བཞིན་དུ།
རིགས་ཀྱི་བུ་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་ཡང་མནར་
- 534 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མེད་པའི་སེམས་ཅན་དམྱལ་བ་ཆེན་པོར་འཇུག་མོད་ཀྱི་དེའི་ལུས་ལ་གཞན་དུ་
འགྱུར་བ་མེད་དོ། །ནམ་མནར་མེད་པའི་སེམས་ཅན་དམྱལ་བ་ཆེན་པོ་དང་ཉེ་
བར་འགྲོ་བ་དེའི་ཚེ། མནར་མེད་པའི་སེམས་ཅན་དམྱལ་བ་ཆེན་པོ་དེ་བསིལ་
བར་འགྱུར་ཏེ། དེའི་ཚེ་གཤིན་རྗེའི་མི་དེ་དག་མནར་མེད་པའི་སེམས་ཅན་དམྱལ་
བ་ཆེན་པོར་ཅི་མི་དགེ་བའི་ལྟས་ཤིག་བྱུང་ན། ནམ་བྱང་ཆུབ་སེམས་དཔའ་སྤྱན་
རས་གཟིགས་ཀྱི་དབང་པོ་འོངས་པ་དེའི་ཚེ། མེ་ཏོག་པདྨ་ཤིང་རྟའི་འཁོར་ལོ་ཙམ་
བྱུང་ཞིང་། སྣོད་དེ་ཡང་གསལ། མེའི་འོབས་དེ་ཉིད་དུ་ཡང་རྫིང་བུ་བྱུང་བར་གྱུར་
ཅེས་སྐྱོ་བར་གྱུར་ཏོ། །དེ་ནས་གཤིན་རྗེའི་སྐྱེས་བུ་དེ་དག་ཕན་ཚུན་སྦྲན་ཏེ། འདི་
སུའི་མཐུ་སྙམ་དུ་བལྟས་པ་དང་། མནར་མེད་པའི་སེམས་ཅན་དམྱལ་བ་ཆེན་པོ་
དེ་ནི། བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོ་བཞུགས་པ་ཉིད་དུ་
མཐོང་ངོ༌། །དེ་ནས་གཤིན་རྗེའི་རྒྱལ་པོས་བྱང་ཆུབ་སེམས་དཔའ་སེམས་དཔའ་
ཆེན་པོ་ག་ལ་བ་དེར་དོང་སྟེ་ཕྱིན་པ་དང་། ཞབས་ལ་མགོ་བོས་ཕྱག་འཚལ་ནས་
བསྟོད་པའི་ཁྱད་པར་བྱེད་པར་རྩོམ་པ། སྤྱན་རས་གཟིགས་ཀྱི་དབང་པོ། དབང་
ཕྱུག་ཆེན་པོ། པདྨ་ལ་དགྱེས་པ། དམ་པ་སྩོལ་བ། དབང་དུ་མཛད་པ། སའི་སྤྱན་
དམ་པ་མཛད་པ། དབུགས་འབྱིན་པར་མཛད་པ། ཕྱག་བརྒྱ་སྟོང་པ། སྤྱན་བྱེ་བ་
བརྒྱ་སྟོང་པ། དབུ་བཅུ་གཅིག་པ། རྒོད་པའི་བཞིན་ལྟ་བུའི་མཐར་ཕྱིན་པ། ཆོས་
ལ་དགྱེས་པ། སེམས་ཅན་ཐམས་ཅད་ཡོངས་སུ་ཐར་བར་མཛད་པ། ཞེས་སོགས་
ཡོན་ཏན་མང་དུ་བརྗོད་ནས། སླར་ཡང་གཤིན་རྗེའི་རྒྱལ་པོས་ལན་གསུམ་བསྐོར་
ཏེ་དེ་ཉིད་ནས་སོང་ངོ༌། །ཞེས་འབྱུང་ངོ༌། །ཡང་ཡི་དྭགས་ཀྱི་དོན་ཇི་ལྟར་མཛད་པ་
ནི། མདོ་དེ་ཉིད་ལས། རིགས་ཀྱི་བུ་དེ་ནི་མནར་མེད་པའི་སེམས་ཅན་དམྱལ་བ་
- 535-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཆེན་པོ་ནས་བྱུང་སྟེ། ཡི་དྭགས་ཀྱི་གྲོང་ཁྱེར་དུ་སོང་ནས་མགལ་ཤིང་ལྟ་བུ་དང༌།
རྐང་རུས་བསྒྲེང་པ་དང་། བདག་གི་སྐྲ་དང་སྤུས་ཁ་གཡོགས་པ་དང་། ལྟོ་བ་རི་
དང་འདྲ་བ་དང་། ཁ་ཁབ་ཀྱི་མིག་ལྟ་བུའི་ཡི་དྭགས་བརྒྱ་སྟོང་དུ་མ་མདུན་ནས་
རྒྱུག་གོ །བྱང་ཆུབ་ སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་
དབང་པོ་ནམ་ཡི་དྭགས་ཀྱི་གྲོང་ཁྱེར་དུ་སོང་བ་དེའི་ཚེ་ཡི་དྭགས་ཀྱི་གྲོང་ཁྱེར་དེ་
བསིལ་བར་གྱུར། རྡོ་རྗེའི་སེར་བ་དེ་ཡང་རབ་ཏུ་ཞི་བར་གྱུར་ཏོ། །སྒོ་བ་དེ་ཡང་
བྱིན་པ་ཐག་ཐུག་ཅན་ལ་མིག་དམར་ཞིང་ལག་ན་འཁར་བ་ཐོགས་པ། ལས་ཀྱི་ས་
འདི་འདྲ་བ་ནི་བདག་གི་བྱ་བ་མ་ཡིན་ནོ། །ཞེས་བྱམས་པའི་སེམས་བསྐྱེད་དོ། །
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
པོའི་ཕྱག་གི་སོར་མོ་བཅུ་ལས་ཆུ་བོ་ཆེན་པོ་བཅུ་བྱུང༌། ཞབས་ཀྱི་སོར་མོ་བཅུ་
ལས་ཆུ་བོ་ཆེན་པོ་བཅུ་བྱུང་སྟེ། བྱང་ཆུབ་སེམས་དཔའ་སྤྱན་རས་གཟིགས་ཀྱི་
དབང་པོ་ཤིན་ཏུ་ཐུགས་བརྩེ་བའི་ཟིལ་གྱིས་ནོན་ནས་བ་སྤུའི་ཁུང་བུ་ནས་ཆུ་བོ་
བྱུང་ངོ༌། །གང་གི་ཚེ་ན་དེ་དག་གིས་ཆུ་བོ་མྱོང་བ་དེའི་ཚེ། དེ་དག་མགྲིན་པ་ཡངས་
པར་གྱུར། ལུས་ཀྱང་ཡོངས་སུ་རྫོགས་པར་གྱུར། ལྷའི་ཟས་རོའི་ནང་ནས་མཆོག་
ཏུ་བྱུང་བ་དང་ལྡན་པས་ཚིམ་པར་ཡང་གྱུར་ནས། དེའི་ཚེ་འཁོར་བའི་བདེ་སྡུག་ལ་
སེམས་ཏེ་ཀྱེ་མ་ཧོ་འཛམ་བུའི་གླིང་གི་མི་འདི་དག་ནི་གྲིབ་མ་བསིལ་བ་ལ་ཡོངས་
སུ་བརྟེན་ཏོ། །གང་འཛམ་བུའི་གླིང་གི་མི་འདི་དག་ནི་རྟག་ཏུ་ཕ་དང་མ་ལ་ཡོངས་
སུ་འཛིན་ཅིང་བསྙེན་བཀུར་བྱེད་དེ་བདེ་བ་དང་ལྡན་པའོ། །རྟག་ཏུ་དགེ་བའི་
བཤེས་གཉེན་བསྟེན་ཅིང་སྐྱོང་བའི་སྐྱེས་བུ་དེ་དག་ནི་བདེ་བ་དང་ལྡན་པའོ། །
ཞེས་སོགས་ཆེད་དུ་བརྗོད་པ་མང་དུ་བརྗོད་ནས། སེམས་ཅན་དེ་དག་གིས་འཇིག་
- 536 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཚོགས་སུ་ལྟ་བའི་རྩེ་མོ་ཉི་ཤུ་བྱུང་བ་ཡེ་ཤེས་རྡོ་རྗེས་བཅོམ་ནས། དེ་དག་ཐམས་
ཅད་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེས་ཏེ། བྱང་ཆུབ་སེམས་དཔའ་
འདོད་པའི་བཞིན་ཞེས་བྱ་བར་སྐྱེས་ནས། གང་གི་ཚེ་དེས་སེམས་ཅན་ཡོངས་སུ་
སྨིན་པར་བྱས་པ་དེའི་ཚེ་ སླར་ཡང་སོང་ངོ༌། །ཞེས་གསུངས་སོ། །ལྷ་མ་ཡིན་གྱི་
སེམས་ཅན་གྱི་དོན་ཇི་ལྟར་མཛད་ཚུལ་ནི། མདོ་དེ་ཉིད་ལས། དེ་ནས་བྱང་ཆུབ་
སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་བྱུང་ནས། ས་
གཞན་ལྕགས་ལས་བྱས་པར་སོང་སྟེ། གང་དུ་ལྷ་མ་ཡིན་གྱི་རྒྱལ་པོ་གཏོར་མ་
ཞེས་བྱ་བ་མཆིས་པ་དེར་སོང་བ་དང་། དེ་ནས་ལྷ་མ་ཡིན་གྱི་རྒྱལ་པོ་གཏོར་མས་
བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་རྒྱང་
མ་ནས་འོང་བ་མཐོང་ནས། སླས་དང་འཁོར་དང༌། ལྷ་མ་ཡིན་གྱི་སྒུར་པོ་དང་།
ཐུང་ངུ་ལ་སོགས་པ་དུ་མ་དང་འགྲོགས་ཤིང་འཁོར་དང་བཅས་ཏེ་དོང་ནས། བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་རྐང་པ་
ལ་ཕྱག་བཙལ་ཏེ། འདི་སྐད་ཅེས་སྨྲས་སོ། །དེ་རིང་དུ་ནི་བདག་གིས་ཚེའི་འབྲས་
བུ་མཆིས་སོ། །དེ་རིང་དུ་བདག་གི་བསམ་པ་རྫོགས་སོ། །དེ་རིང་དུ་ནི་བདག་གི་བསམ་
པ་ཡོངས་སུ་རྫོགས་ཏེ། གང་བདག་གིས་ཁྱོད་ཡང་དག་པར་མཐོང་བས་དེའི་ཚེ་
ལུས་ཐམས་ཅད་བདེ་བ་དང་ལྡན་པར་གྱུར་ཏོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་རིན་པོ་ཆེའི་ཁྲི་ཕུལ་ཏེ།
བཅོམ་ ལྡན་ འདས་ སྡིག་ པ་ལ་དགའ་བ་གཞན་ གྱི་ཆུང་མ་ལ་ཆགས་པ། སྲོག་
གཅོད་ པ་ ལ་ བརྩོན་ པ། ཕ་ རོལ་ གྱི་ སྲོད་ གཅོད་ པ། ན་ བ་ དང༌། འཆི་ བས་
འཇིགས་པ་རྣམས་ལ་ ཐུགས་ རྗེ་ གཟིགས་ཤིག །འཁོར་བས་སྐྱོ་བ་རྣམས་ལ་
-537 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
སྐྱབས་མཛོད་ཅིག །ཅེས་སོགས་གསོལ་བ་མང་དུ་བཏབ་ཚུལ་འབྱུང་ངོ༌། །གནོད་
སྦྱིན་དང་སྲིན་པོ་རྣམས་ཀྱི་དོན་མཛད་ཚུལ་ནི། མདོ་དེ་ཉིད་ལས། གང་གི་ཚེ་བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་སོང་བ་
དེའི་ཚེ། དེ་དག་དགའ་མགུ་ཞིང་ སྙིང་ རབ་ཏུ་དགའ་བར་གྱུར་ནས། བྱང་ཆུབ་
སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་མདུན་དུ་རྒྱུག་
གོ །བརྒྱུགས་ནས་རྐང་པ་ལ་ཕྱག་བཙལ་ཏེ། ཁྱོད་ནི་མཉེལ་ཏོ། །དུབ་བོ། ཁྱོད་
ཡུན་རིང་མོ་ཞིག་ནས་མུན་པ་མུན་ནག་གི་ས་འདིར་གཤེགས་སོ། །ཞེས་དེ་སྐད་
སྨྲའོ། །དེས་ཀྱང་ངས་སེམས་ཅན་དུ་མ་ཡོངས་སུ་སྨིན་པར་བྱས་སོ། །ཞེས་སྨྲས་
ནས་གནོད་སྦྱིན་དང་སྲིན་པོ་དེ་དག་གིས་དེ་ཁྲིད་ནས་ལྷའི་གསེར་དང་རིན་པོ་
ཆེའི་སེང་གེའི་ཁྲི་ལ་བཞག་སྟེ། ངལ་གསོས་ནས་ གནོད་སྦྱིན་དང་། སྲིན་པོ་དེ་
དག་ལ་ཆོས་འཆད་པ་ཁྱེད་ཅག་ཉོན་ཅིག །གང་ཐེག་པ་ཆེན་པོའི་མདོ་དཀོན་
མཆོག་གི་རྒྱལ་པོ་འཕགས་པ་ཟ་མ་ཏོག་བཀོད་པ་འདིའི་རྩ་བ་བཞི་པའི་ཚིགས་
སུ་བཅད་པ་གཅིག་ཉན་པ་དང༌། འཛིན་པ་དང༌། ཀུན་ཆུབ་པར་བྱེད་པ་དང་།
ཚུལ་བཞིན་དུ་ཡིད་ལ་བྱེད་པ་དེ་དག་ནི་བསོད་ནམས་ཀྱི་ཕུང་པོ་ལ་སྐུལ་བར་
འགྱུར་ རོ། །རིགས་ཀྱི་བུ་འདི་ ལྟ་ སྟེ། དཔེར་ན། རྡུལ་ཕྲ་ རབ་ ཀྱི་ཚད་ནི་ ངས་
བཟུང་ནུས་ཀྱི། རིགས་ཀྱི་བུ་ཐེག་པ་ཆེན་པོའི་མདོ་དཀོན་མཆོག་གི་རྒྱལ་པོ་ཟ་མ་
ཏོག་བཀོད་པའི་བསོད་ནམས་ཀྱི་ཕུང་པོ་ནི་བགྲང་བར་མི་ནུས་སོ། །ཞེས་སོགས་
ཟ་མ་ཏོག་བཀོད་པའི་མདོ་འདིའི་ཕན་ཡོན་མང་དུ་གསུངས་ཤིང༌། གནོད་སྦྱིན་དེ་
དག་ལ་མཐུན་པའི་ཆོས་བསྟན་པ་དང་། གནོད་སྦྱིན་དང་སྲིན་པོ་དེ་དག་ལས་ཁ་
ཅིག་ནི་ལན་ཅིག་ཕྱིར་འོང་བའི་འབྲས་བུ་ལ། ཁ་ཅིག་ནི་ཕྱིར་མི་འོང་བའི་འབྲས་
- 538 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བུ་བཀོད་ནས། དེ་དག་གིས་སྨྲས་པ། གཙུག་ལག་ཁང་འདི་ཉིད་དུ་བཞུགས་ཤིག་
གནས་གཞན་དུ་ཡང་མ་བཞུད་ཅིག །མུན་པ་མུན་ནག་གི་ས་འདི་ཉིད་དུ་བདག་
ཅག་གིས་ལྷའི་ གསེར་ གྱི་མཆོད་རྟེན་བགྱིའོ། །གསེར་གྱི་འཆག་ས་བགྱིའོ། །དེ་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་
པོས་དེ་དག་ལ་འདི་སྐད་ཅེས་སྨྲས་སོ། །ངས་སེམས་ཅན་དུ་མ་དག་བྱང་ཆུབ་ཀྱི་
ལམ་ལ་འགོད་དགོས་སོ། །ཞེས་གསུངས་སོ། །དེ་བཞིན་དུ་གཙང་མའི་གནས་སུ་
བྱོན་ནས་ལྷ་རྣམས་ལ་ཆོས་བསྟན་ཚུལ་དང་། གཞན་འཕྲུལ་དབང་བྱེད་དུ་བྱོན་
ནས་བདུད་འཁོར་བཅས་ལ་ཆོས་བསྟན་ནས་བཏུལ་ཚུལ་སོགས། ས་འོག །ས་
སྟེང་། ས་བླའི་འཇིག་རྟེན་གསུམ་དུ་སོ་སོའི་གནས་སུ་བྱོན་ནས་སེམས་ཅན་གྱི་
དོན་མཛད་ཚུལ་མང་དུ་འབྱུང་བས་ཐམས་ཅད་བྲིས་ན་ཡི་གེ་ཧ་ཅང་མང་དུ་དོགས་
པས་མདོ་སྡེ་ཟ་མ་ཏོག་བཀོད་པ་ཉིད་ཞིབ་ཏུ་བལྟས་ནས་ཤེས་པར་བྱའོ། །
གཉིས་པ་བསྟོད་པ་རྒྱས་པར་བཤད་པ་ལ་ཡོན་ཏན་དྲན་ཚུལ་སྤྱིར་བསྟན་
པ་དང་
། བསྟོད་པའི་ཚིག་དོན་བྱེ་བྲག་ཏུ་བཤད་པའོ། །དང་པོ་ནི། ཐུགས་རྗེ་ཆེན་
པོ་ལ་བསྟོད་པ་འདིའི་སྒོ་ནས་ཡོན་ཏན་བརྗོད་པ་ནི། སྐུ་གསུང་ཐུགས་མཛད་པ་
འཕྲིན་ལས་དང་བཅས་པའི་སྒོ་ནས་བརྗོད་པ་ཡིན་ལ། དེ་ལ་སྐུའི་ཡོན་ཏན་ནི་
གཙོ་བོར་མཚན་དང་དཔེ་བྱད་རྣམས་ཀྱི་སྒོ་ནས་ཡོན་ཏན་བརྗོད་ཅིང་དྲན་པར་
བྱེད་པའོ། །དེ་ཡང་དགེ་སློང་མ་དཔལ་མོ་རང་གིས་མཛད་པའི་འཇིག་རྟེན་དབང་
ཕྱུག་གི་བསྟོད་པ་ལས། བདེ་གཤེགས་རང་བཞིན་བདུད་ རྩི་ ངོ་བོ་འཆང་། །སྣ་
ཚོགས་མཚན་གྱིས་སྤྲས་པའི་སྐུ་ལུས་མཆོག །བདེ་གཤེགས་འོད་དཔག་མེད་པའི་
དབུ་རྒྱན་ཅན། །གསེར་གྱི་པདྨས་གཡོན་གྱི་ཕྱག་བརྒྱན་པ། །ཞེས་གསུངས་ པ་
- 539 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྟར་དང་། སྒྲུབ་ཐབས་ཀྱི་མངོན་རྟོགས་ལས་ཀྱང་། མཚན་བཟང་པོ་སུམ་ཅུ་རྩ་
གཉིས་ དང༌། དཔེ་ བྱད་ བཟང་ པོ་ བརྒྱད་ཅུས་མཛེས་ པ། ཞེས་ འབྱུང་བ་ ལྟར་ རོ། །
གསུང་གི་ཡོན་ཏན་ནི། དྲི་ཟའི་དབྱངས་ཀྱིས་སྐྲུན་དུ་མེད་པའི་གསུང་། །ཞེས་དང་།
མཐའ་ ཡས་ འགྲོ་བའི་རེ་བ་སྐོང་བའི་གསུང་། །ཞེས་ པ་ ལྟར། གསུང་དབྱངས་
ཡན་ལག་དྲུག་ཅུས་ཆོས་སྟོན་པའི་ཚུལ་བསམ་པའོ། །ཐུགས་ཀྱི་ཡོན་ཏན་དང་།
མཛད་པ་འཕྲིན་ལས་ཀྱི་ཡོན་ཏན་ནི། ཤེས་བྱ་མ་ལུས་མཁྱེན་པའི་བཅོམ་ལྡན་
འདས། །འགྲོ་བ་ཀུན་ལ་བུ་གཅིག་ལྟ་བུར་བརྩེ། །ལྷུན་གྲུབ་རྒྱུན་མི་ཆད་པའི་
མཛད་ པ་ ཅན། །ཞེས་ གསུངས་ པ་ ལྟར། ཐུགས་ མཁྱེན་བརྩེའི་ ཡོན་ ཏན་ དང༌།
འཕྲིན་ལས་ལྷུན་གྱིས་གྲུབ་ཅིང་རྒྱུན་མི་ཆད་པ་མཛད་ཚུལ་གྱི་སྒོ་ནས་བསྟོད་པ་
དང༌། སེམས་པའོ། །དེ་ལ་ཐུགས་རྗེ་ཆེན་པོའི་སྐུ་ལ་མཚན་བཟང་པོ་སུམ་ཅུ་རྩ་
གཉིས་དང་། དཔེ་བྱད་བཟང་པོ་བརྒྱད་ཅུས་སྤྲས་པའི་ཚུལ་བསམ་པ་ལ། རྒྱུད་སྡེ་
ནས་གསུངས་པའི་མཚན་དཔེས་སྤྲས་པའི་གཟུགས་སྐུའི་རྒྱུ་སྒྲུབ་ཚུལ་ནི། སྔར་
སྒྲུབ་ཐབས་དངོས་གཞིའི་དོན་བཤད་པའི་སྐབས་སུ་ཞིབ་ཏུ་བཤད་ཟིན་པ་ལྟར་
ཡིན་ཅིང་། འདིར་མདོ་སྡེ་ནས་གསུངས་པའི་མཚན་བཟང་སུམ་ཅུ་དང་དཔེ་བྱད་
བརྒྱད་ཅུ་སོ་སོའི་ངོས་འཛིན་དང༌། དེ་དག་སོ་སོའི་རྒྱུ་སྒྲུབ་ཚུལ་མདོར་བསྡུས་
ཤིག་བྲི་བ་ལ། མཚན་བཟང་པོ་ནི་ཐེག་པ་ཆེན་པོ་རྒྱུད་བླ་མ་ལས། ལེགས་གནས་
འཁོར་ ལོས་མཚན་པ་དང༌། །ཡངས་དང་ཞབས་ལོང་མི་མངོན་དང༌། །སོར་མོ་
རིང་དང་ཕྱག་ཞབས་ནི། །དྲ་བ་ཡིས་ནི་འབྲེལ་བ་དང་། །པགས་འཇམ་གཞོན་ཤ་
ཅན་ལེགས་ཉིད། །སྐུ་ནི་བདུན་དག་མཐོ་བ་དང་། །བྱིན་པ་ཨེ་ན་ཡ་འདྲ་གསང་། །
གླང་པོ་བཞིན་དུ་སྦུབས་ སུ་ནུབ། །རོ་སྟོད་སེང་གེ་འདྲ་བ་དང༌། །ཐལ་གོང་བར་
- 540-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མེད་ རྒྱས་ པ་ དང་། །དཔུང་ པ་ ལེགས་ ཟླུམ་ ཕྱག་ འཇམ་ཞིང་། །ཟླུམ་ ཞིང་ མཐོ་
དམན་མེད་པ་དང་། །ཕྱག་རིང་ཡོངས་སུ་དག་པའི་སྐུ། །འོད་ཀྱི་དཀྱིལ་འཁོར་
དང་ལྡན་དང་། །མགྲིན་པ་དྲི་མེད་དུང་འདྲ་དང༌། །འགྲམ་པ་རི་དྭགས་རྒྱལ་པོ་
འདྲ། །ཚེམས་ནི་བཞི་བཅུ་མཉམ་པ་དང་། །རབ་དག་ཚེམས་ཐགས་བཟང་བ་
དང་། །རྣམ་དག་ཚེམས་མཉམ་ཉིད་དང་ནི། །མཆེ་བ་རབ་མཆོག་དཀར་བ་ཉིད། །
ལྗགས་རིང་མཐའ་མེད་བསམ་མེད་པ། །རོ་བྲོ་བ་ཡི་མཆོག་ཉིད་དང་། །རང་བྱུང་ཀ་
ལ་པིང་ཀ་ཡི། །སྒྲ་དང་ཚངས་པའི་དབྱངས་ཉིད་དང་། །སྤྱན་བཟང་ཨུཏྤལ་ ཁྱུ་
མཆོག་རྫི་འདྲ་དང་། །ཞལ་མཛེས་དྲི་མེད་མཛོད་སྤུ་དཀར་ལྡན་པ། །གཙུག་ཏོར་
དབུར་ལྡན་དག་ཅིང་སྲབ་པ་དང་། །པགས་པ་གསེར་གྱི་མདོག་འདྲ་སེམས་ཅན་
མཆོག །བ་སྤུ་ལེགས་ཕྲ་འཇམ་ཞིང་རེ་རེ་ནས། །སྐུ་ཡི་གྱེན་དུ་གཡས་ཕྱོགས་
འཁྱིལ་བ་དང༌། །དབུ་སྐྲ་དྲི་མེད་རིན་ཆེན་མཐོན་མཐིང་བཞིན། །ནྱ་གྲོ་རྫོགས་
པའི་ལྗོན་ཤིང་དཀྱིལ་འཁོར་འདྲ། །ཀུན་ཏུ་བཟང་པོ་དཔེ་མེད་དྲང་སྲོང་ཆེ། །སྲེད་
མེད་བུ་ཡི་སྟོབས་མངའ་ འཁྲེགས་ པའི་སྐུ། །བསམ་མི་ཁྱབ་འབར་ སུམ་ཅུ་རྩ་
གཉིས་པོ། །འདི་དག་སྟོན་པས་མི་དབང་མཚན་དུ་གསུངས། །ཞེས་གསུངས་པ་
ལྟར། ཕྱག་ཞབས་ཀྱི་མཐིལ་ན་འཁོར་ལོའི་མཚན་མངའ་བ་སོགས་མཚན་བཟང་
པོ་སུམ་ཅུ་རྩ་གཉིས་སོ། །མཚན་བཟང་པོ་སུམ་ཅུ་རྩ་གཉིས་ཆེས་གསལ་བར་
ཡུམ་བར་མ་ལས་གསུངས་པ་ནི། དེ་ཉིད་ལས། དེ་ལ་དེ་བཞིན་གཤེགས་པའི་མི་
ཆེན་པོའི་མཚན་སུམ་ཅུ་རྩ་གཉིས་གང་ཞེ་ན། ཕྱག་དང་ཞབས་འཁོར་ལོའི་མཚན་
དང་ལྡན་པ་དང༌། ཞབས་ཤིན་ཏུ་གནས་པ་དང༌། ཕྱག་དང་ཞབས་དྲ་བར་འབྲེལ་
བ་དང་། །ཕྱག་དང་ཞབས་ གཞོན་ཞིང་འཇམ་པ་དང་། བདུན་ཤིན་ཏུ་མཐོ་བ་
- 541 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང༌། སོར་མོ་ རིང་ བ་ དང་། རྟིང་ པ་ ཡངས་ པ་ དང༌། སྐུ་ ཆེ་ ཞིང་ དྲང་ བ་ དང་།
ཞབས་ ལེགས་ པར་མཐོ་བ་དང༌། ཡན་ལག་གི་ སྤྱི་ གྱེན་དུ་འཁྱིལ་བ་དང་། རི་
དྭགས་ཨེ་ན་ཡའི་བྱིན་པ་ལྟ་བུ་དང་། ཕྱག་བརླ་དྲང་པོར་སླེབས་པ་དང༌། གསང་
བའི་ གནས་ སྦུབས་ སུ་ ནུབ་ པ་ དང༌། གསེར་ གྱི་ ཁ་དོག་དང༌། མདོག་ ཤིན་ཏུ་
འཇམ་པ་དང་། སྤུ་རེ་རེ་ནས་གཡས་ཕྱོགས་སུ་འཁྱིལ་བ་དང་། ཞལ་མཛོད་སྤུས་
བརྒྱན་པ་དང་། སེང་གེའི་རོ་སྟོད་ལྟ་བུ་དང་། ཕྲག་པའི་ལྷུན་མཛེས་པར་གྲུབ་པ་
དང༌། ཕྲག་སོ་ཤིན་ཏུ་རྒྱས་པ་དང༌། རོ་བྲོ་བའི་མཆོག་དང༌། ཤིང་ནྱ་གྲོ་དྷ་ལྟར་ཆུ་
ཞེང་གབ་པ་དང་། དབུ་ སྤྱི་གཙུག་དང་ལྡན་པ་དང༌། ལྗགས་ཤིན་ཏུ་ཡངས་པ་
དང༌། ཚངས་པའི་དབྱངས་དང༌། སེང་གེའི་འགྲམ་པ་ལྟ་བུ་དང༌། ཚེམས་ཤིན་ཏུ་
དཀར་ བ་ དང༌། ཚེམས་ཤིན་ཏུ་ མཉམ་ པ་ དང༌། ཚེམས་ཐགས་བཟང་བ་དང༌།
ཚེམས་མཉམ་ཞིང་བཞི་བཅུ་ཚང་བ་དང༌། སྤྱན་དཀར་ནག་འབྱེས་པ་དང་། བའི་
རྫི་མ་ལྟ་བུ་སྟེ། ཞེས་སུམ་ཅུ་རྩ་གཉིས་ཀྱི་རྐང་གྲངས་གསུངས་ནས། དེ་དག་གི་
དོན་ཞིབ་ཏུ་བཤད་པ་ནི་ལུང་དེའི་ཕྲོ་ནས། དེ་ལ་དེ་བཞིན་གཤེགས་པའི་ཕྱག་
དང་ཞབས་ཀྱི་མཐིལ་ལ་འཁོར་ལོ་རྩིབས་སྟོང་དང་ལྡན་པ་མུ་ཁྱུད་ཅན་ལྟེ་བ་དང་
བཅས་ པ། རྣམ་པ་ཐམས་ཅད་ཡོངས་སུ་རྫོགས་པ་འདི་ལྟ་སྟེ། རུས་པའམ་བ་
སོལ་གཟུགས་བརྐོས་པ་དང་འདྲ་བ་མངའ་བས་ཕྱག་དང་ཞབས་འཁོར་ལོའི་
མཚན་དང་ལྡན་པའོ། །ཞབས་ ཀྱི་མཐིལ་གཉིས་མཉམ་པར་ས་ ལ་འཇོག་ཅིང་
ཞབས་ཞུམ་པ་མེད་པས་ཞབས་ཤིན་ཏུ་གནས་པའོ། །ངང་པའི་རྒྱལ་པོ་ལྟར་ཕྱག་
དང་ ཞབས་ ཀྱི་ སོར་མོ་དྲ་ བར་ འབྲེལ་ བས་ ཕྱག་ དང༌ ཞབས་ དྲ་ བར་ འབྲེལ་
བའོ། །ཤིང་བལ་གྱི་སྒོ་ང་ལྟར་ཤིན་ཏུ་འཇམ་ཞིང་གཞོན་པས་ཕྱག་དང་ཞབས་
- 542 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
གཞོན་ཞིང་འཇམ་པའོ། །ཕྱག་དང་ཞབས་དང་ཕྲག་པ་དང་མགུར་གྱི་ལྷུན་ཤིན་ཏུ་
མཐོ་བས་བདུན་ཤིན་ཏུ་མཐོ་བའོ། །ཕྱག་དང་ཞབས་ཀྱི་སོར་མོ་རིང་བས་སོར་མོ་
རིང་བའོ། །རྟིང་པ་རིང་བས་རྟིང་པ་ཡངས་པའོ། །སྐུ་ལག་པ་མདུན་དུ་འཕགས་
ལ་དྲང་བས་སྐུ་ཆེ་ཞིང་དྲང་བའོ། །པུས་མོའི་ལྷ་ང་དང་ལོང་བུ་མཛེས་པར་ནུབ་
པས་ཞབས་ལེགས་པར་མཐོ་བའོ། །སྤ་གྱེན་དུ་གཡས་ཕྱོགས་སུ་འཁྱིལ་བས་ཡན་
ལག་གི་སྤུ་གྱེན་དུ་འཁྱིལ་བའོ། །རི་དྭགས་ཨེ་ན་ཡའི་བྱིན་པ་དང་། སྨིན་མ་དང་།
ལྡམ་བུ་དར་བ་ལྟར་དྲང་ཞིང་མ་ཉམས་ལ་རིམ་གྱིས་གཞོལ་བར་གྲུབ་ཅིང་བྱིན་པ་
ཟླུམ་པས་རི་དྭགས་ཨེ་ན་ཡའི་བྱིན་པ་ལྟ་བུའོ། །བརླ་དྲང་པོར་བཞག་སྟེ་མ་བཏུད་
ཀྱང་ཕྱག་གི་མཐིལ་གཉིས་ཀྱིས་པུས་མོའི་ལྷ་ང་ལ་རེག་པས་ཕྱག་བརླ་དྲང་པོ་
སླེབས་པའོ། །གླང་པོ་དང་རྟ་ཅང་ཤེས་ལྟར་གསང་བའི་གནས་ཤིན་ཏུ་མཛེས་
པར་སྦུབས་སུ་ནུབ་པས་གསང་བའི་གནས་སྦུབས་སུ་ནུབ་པའོ། །ཤིན་ཏུ་སྦྱངས་
པའི་གསེར་ གྱི་ཁ་དོག་ལྟ་བུ་དང་ལྡན་པས་གསེར་གྱི་ཁ་དོག་གོ །གསེར་དང་
དངུལ་ཤིན་ཏུ་སྦྱངས་པ་ལྟར་འཇམ་ཞིང་སྙོམས་པའི་མདོག་ཏུ་འདུག་ལ་སྐུ་ལ་
རྡུལ་གྱིས་མི་གོས་པས་མདོག་ཤིན་ཏུ་འཇམ་པའོ། ཤིན་ཏུ་རྣམ་པར་ཕྱེ་བའི་སྤུ་རེ་
རེར་སྐྱེས་ཤིང་གཉིས་སུ་མེད་པས་སྤུ་རེ་རེ་ནས་གཡས་ཕྱོགས་སུ་འཁྱིལ་བའོ། །
མེ་ཏོག་ཀུན་དང་། ཟླ་བ་དང་། འོ་མ་དང་། བ་མོའི་མདོག་ལྟར་འདུག་ལ། ཉི་མ་
དང༌། ཟླ་ བ་ བརྒྱ་ ལས་ ཀྱང་ འཕགས་ པར་ འོད་ གསལ་བའི་མཛོད་སྤུས་ སྨིན་
མཚམས་ཤིན་ཏུ་བརྒྱན་པས་ཞལ་མཛོད་སྤུས་བརྒྱན་པའོ། །རོ་སྟོད་ཆེ་བས་སེང་
གེའི་རོ་སྟོད་དོ། །མགུར་དང་རྒྱུད་ལེགས་པར་འབྲེལ་ཞིང་ལྷུན་ཟླུམ་པས་ཕྲག་
པའི་ལྷུན་མཛེས་པར་གྲུབ་པའོ། །གསེར་གྱི་གཏན་པ་ཤིན་ཏུ་ཕྱིས་པ་ལྟར་ཕྲག་སོ་
- 543 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལེགས་པར་གྲུབ་པས་ཕྲག་སོ་ཤིན་ཏུ་རྒྱས་པའོ། །རླུང་དང་མཁྲིས་པ་དང་། བད་
ཀན་གྱིས་མཉམ་ཤིང་རྣམ་པར་ཤེས་པ་འདྲ་བ་མེད་པའི་རོ་བྲོ་བའི་མཆོག་གོ །སྐུ་
ཆུ་ཞེང་འདོམ་དུ་མཉམ་པས་ཤིང་ནྱ་གྲོ་དྷ་ལྟར་ཆུ་ཞེང་གབ་པའོ། །སྤྱི་གཙུག་ཟླུམ་
ཞིང་ལེགས་ལ་གཡས་ཕྱོགས་སུ་འཁྱིལ་བ་དང་ལྡན་པས་དབུ་མཉམ་ཞིང་ལེགས་
པར་གྲུབ་ལ་མཛེས་པ་མངའ་བས་དབུ་སྤྱི་གཙུག་དང་ལྡན་པའོ། །མེ་ཏོག་ཨུཏྤལ་
དམར་པོའི་འདབ་མའི་ཁ་དོག་ལྟར་འདུག་ཅིང་ཤིན་ཏུ་ཡངས་པས་ལྗགས་ཤིན་ཏུ་
ཡངས་ཤིང་སྲབ་པའོ། །ཚངས་པ་དང་བྱ་ཀ་ལ་པིང་ཀ་ལྟ་བུའི་གསུང་མངའ་བས་
ཚངས་པའི་དབྱངས་སོ། །འགྲམ་པ་མ་ལོང་གི་དཀྱིལ་འཁོར་ལྟར་ལེགས་ པར་
གྲུབ་ཅིང་མཛེས་པར་སྐྱེས་ཏེ་ཡིད་དུ་འོང་བས་སེང་གེའི་འགྲམ་པ་ལྟ་བུའོ། །མེ་
ཏོག་ཀུན་ད་དང་དུང་གི་བཅག་འཕྲོ་ལྟར་ཤིན་ཏུ་དཀར་བའི་ཚེམས་མངའ་བས་
ཚེམས་ཤིན་ཏུ་དཀར་བའོ། །ཚེམས་ལ་མཐོ་དམན་མེད་པས་ཚེམས་མཉམ་པའོ། །
ཚེམས་ལ་མཚམས་མ་དོད་པས་ཚེམས་ཐགས་བཟང་པའོ། །བླ་འོག་གྱི་གུ་མེད་པས་
ཚེམས་མཉམ་ཞིང་བཞི་བཅུ་ཚང་བའོ། །དཀར་ནག་གི་ཆ་མ་འདྲིས་ལ་ཤིན་ཏུ་
རྣམ་པར་དག་ཅིང་མདོག་དམར་པོས་མ་ཡོག་པས་སྤྱན་དཀར་ནག་འབྱིས་པའོ། །
རྫི་མ་བླ་འོག་ཤིན་ཏུ་ལེགས་པར་གནས་ལ་མ་འཛིངས་པས་བའི་རྫི་མ་ལྟ་བུའོ། །
ཞེས་དང་། མཚན་བཟང་དེ་དག་རྒྱུ་གང་དང་གང་གིས་འགྲུབ་པ་ཡང་། དེ་ལ་བླ་
མ་བསུ་སྐྱེལ་ལ་སོགས་པའི་རྒྱུ་སྣ་ཚོགས་རྣམས་རྒྱས་པར་གསུངས་ཏེ་ཐམས་ཅད་
བྲིས་ན་ཡི་གེ་མང་དུ་དོགས་པས་མདོ་ཉིད་ཞིབ་ཏུ་བལྟས་ནས་ཤེས་པར་བྱ་ཞིང་།
མདོར་བསྡུས་ཕར་ཕྱིན་གྱི་འགྲེལ་པ་དོན་གསལ་ནས་འབྱུང་བ་ནི། འགྲེལ་པ་དོན་
གསལ་ ལས། བླ་མ་རྣམས་ལ་སྐྱེལ་བ་ དང་ བསུ་བ་ལ་སོགས་པས་ཕྱག་དང་
- 544 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
ཞབས་འཁོར་ལོའི་མཚན་དང་ལྡན་པ་ཉིད་དང་། སྡོམ་པ་ཡང་དག་པར་བླངས་པ་
ལ་བརྟན་པ་ཉིད་ཀྱིས་རུས་སྦལ་བཞིན་དུ་ཞབས་ཤིན་ཏུ་གནས་པ་ཉིད་དང༌།
བསྡུ་བའི་དངོས་པོ་བཞི་བསྟེན་པས་ཕྱག་དང་ཞབས་ཀྱི་སོར་མོ་ངང་པའི་རྒྱལ་པོ་
ལྟ་བུར་དྲ་བར་འབྲེལ་བ་ཉིད། བཟའ་བ་དང་བཅའ་བ་ལ་སོགས་པ་གྱ་ནོམ་པ་
བྱིན་པས་ཕྱག་དང་ཞབས་འཇམ་ཞིང་གཞོན་ཤ་ཆགས་པ་ཉིད་དང་། བལྡག་པ་ལ་
སོགས་པ་ཤིན་ཏུ་གྱ་ནོམ་པ་བྱིན་པས་ཕྱག་དང་ཞབས་དང་ཐལ་གོང་དང་ལྟག་
པའི་ཕྱག་མཐོ་བའི་ཕྱིར་བདུན་མཐོ་བ་དང༌། གསད་པར་བྱ་བ་ལས་ཐར་བར་
བྱས་པས་སོར་མོ་རིང་པ་ཉིད་དང་། འཚོ་བ་ལ་ཕན་བཏགས་པ་ཉིད་ཀྱིས་རྟིང་པ་
ཡངས་པ་ཉིད་དང༌། སྲོག་གཅོད་པ་སྤངས་པ་ཉིད་ཀྱིས་སྐུ་ཆེ་ཞིང་དྲང་བ་ཉིད་
དང༌། དགེ་བའི་ཆོས་ཡང་དག་པར་བླངས་པས་ཞབས་ལོང་བུ་མི་མངོན་པ་ཉིད་
དང༌། དགེ་བ་ཡང་དག་པར་བླངས་པ་སྤེལ་བས་སྐུའི་སྤུ་གྱེན་དུ་ཕྱོགས་པ་ཉིད་
དང༌། རིག་པ་དང་བཟོ་ལ་སོགས་པ་གུས་པར་བྱས་ཏེ་བྱིན་པས་བྱིན་པ་རི་དྭགས་
ཨེ་ན་ཡའི་ལྟ་བུ་དང་། ནོར་མདོག་པ་ལ་སློང་བ་པོའི་སྐྱེ་བོ་ཕྱིར་མ་སྤངས་པས་
ཕྱག་རིང་ཞིང་མཛེས་པ་ཉིད་དང༌། སྐྱེ་བོ་ཐམས་ཅད་ཚངས་པར་སྤྱོད་པ་ཡང་དག་
པར་ལེན་དུ་འཇུག་པ་དང་གསང་བའི་གསང་ཚིག་བསྲུངས་པས་འདོམས་ཀྱི་སྦ་བ་
སྦུབས་སུ་ནུབ་པ་ཉིད་དང་། གདིང་བ་གྱ་ནོམ་པ་བྱིན་པས་མདོག་གསེར་འདྲ་བ་
ཉིད་དང་། ཁང་བཟང་ལ་སོགས་པ་དམ་པ་བྱིན་པས་པགས་པ་འཇམ་པ་ཉིད་
དང༌། འདུ་འཛི་ལ་སོགས་པ་ཡོངས་སུ་སྤངས་པས་སྤུ་རེ་རེ་ནས་གཡས་ཕྱོགས་སུ་
འཁྱིལ་བ་ཉིད་དང༌། སྐྱེ་བོ་བླ་མ་ཐམས་ཅད་གནས་ཇི་ལྟ་བ་བཞིན་དུ་བཀོད་པས་
ཞལ་མཛོད་སྤུས་བརྒྱན་པ་ཉིད་དང་། རྣམ་པ་ཐམས་ཅད་དུ་ཁ་དྲག་གི་ཚིག་གིས་
- 545 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཁྱད་དུ་མ་བསད་པས་རོ་སྟོད་སེང་གེའི་འདྲ་བ་ཉིད་དང༌། སྙན་པར་སྨྲ་བ་དང་
ལེགས་པར་སྨྲ་བའི་རྗེས་སུ་མཐུན་པར་བྱས་པས་དཔུང་མགོ་ཤིན་ཏུ་ཟླུམ་པ་ཉིད་
དང༌། སྨན་ལ་སོགས་པ་བྱིན་པས་ཐལ་གོང་རྒྱས་པ་ཉིད་དང༌། སྐྱེ་བོ་ནད་པའི་
གཡོག་བྱས་པས་རོ་བྲོ་བའི་མཆོག་མཁྱེན་པ་ཉིད་དང༌། ནགས་ཚལ་དང་ཀུན་
དགའ་ར་བ་ལ་སོགས་པ་བྱེད་པ་ཡང་དག་པར་ལེན་དུ་བཅུག་པས་ཤིང་ནྱ་གྲོ་དྷ་
ལྟར་ཆུ་ཞེང་གབ་པ་ཉིད་དང་། གཙུག་ལག་ཁང་ལ་སོགས་པ་ལྷག་པར་བྱིན་པས་
དབུ་གཙུག་ཏོར་དང་ལྡན་པ་ཉིད་དང༌། འཇམ་པོ་ལ་སོགས་པ་གསུངས་པས་
ལྗགས་རིང་བ་ཉིད་དང༌། འཇིག་རྟེན་གྱི་ཁམས་ཐམས་ཅད་ ཀྱི་སེམས་ཅན་ལ་
དམ་ པའི་ཆོས་གོ་བར་བྱས་པས་ཚངས་པའི་དབྱངས་ཉིད་དང༌། ཚིག་ཀྱལ་པ་
སྤངས་པས་འགྲམ་པ་སེང་གེའི་འདྲ་བ་ཉིད་དང༌། སྐྱེ་བོ་ཐམས་ཅད་ལ་བཀུར་བ་
ལ་སོགས་པས་ཚེམས་དཀར་བ་ཉིད་དང་། འཚོ་བ་རྣམ་པར་དག་པ་ཉིད་ཀྱིས་
ཚེམས་མཉམ་པ་ཉིད་དང་། བདེན་ པའི་ ཚིག་ཀུན་ཏུ་སྤྱད་པས་ཚེམས་ཐགས་
བཟང་བ་ཉིད་དང་། ཕྲ་མའི་ཚིག་སྤངས་པས་ཚེམས་བཞི་བཅུ་མངའ་བ་ཉིད་དང༌།
སེམས་ཅན་ཐམས་ཅད་ལ་བུ་གཅིག་པ་དང་འདྲ་བར་བལྟས་པས་སྤྱན་མཐོན་
མཐིང་ཉིད་དང༌། ཁོང་ཁྲོ་བ་ལ་སོགས་པ་མེད་པར་བལྟས་པས་རྫི་མ་བའི་ལྟ་བུ་
ཉིད་དོ། །ཞེས་གསུངས་པ་ལྟར་རོ། །དཔེ་བྱད་བརྒྱད་ཅུ་ནི། ཡུམ་བར་མ་ལས་
དཔེ་བྱད་བརྒྱད་ཅུ་སོ་སོའི་ངོས་འཛིན་དང་། དེ་དག་གི་ཐུགས་རྒྱུད་ཀྱི་ཡོན་ཏན་
གང་དང་གང་མཚོན་པའི་ཚུལ་རྣམས་ཞིབ་ཏུ་གསུངས་ཏེ་ཐམས་ཅད་བྲིས་ན་ཡི་གེ་
མང་དུ་དོགས་པས་མདོ་ཉིད་ལས་ཤེས་པར་བྱ་ཞིང་། མདོར་བསྡུས་འགྲེལ་པ་
དོན་གསལ་ལས་འབྱུང་བ་ནི། འགྲེལ་པ་དེ་ཉིད་ལས། འདུ་བྱེད་ཐམས་ཅད་ལ་
- 546 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འདོད་ཆགས་དང་བྲལ་བ་ཉིད་ཀྱིས་སེན་མོ་ཟངས་ཀྱི་མདོག་ལྟ་བུ་ཉིད་དང་།
སེམས་ཅན་ཐམས་ཅད་ལ་ཕན་པའི་ལྷག་པའི་བསམ་པ་ཉིད་ཀྱིས་སེན་མོ་མདོག་
སྣུམ་པ་ཉིད་དང་། རིགས་ཀྱི་མཆོག་ལས་སྐྱེས་པས་སེན་མོ་མཐོ་བ་ཉིད་དང༌།
ཚུལ་ཁ་ན་མ་ཐོ་བ་མེད་པ་ཉིད་ཀྱིས་སོར་མོ་རྣམས་ཟླུམ་པ་ཉིད་དང་། དགེ་བའི་
རྩ་བ་བསགས་པ་ ཉིད་ ཀྱིས་སོར་མོ་རྣམས་རྒྱས་པ་ཉིད་དང་། ཡང་ དག་ པར་
མཐར་གྱིས་ཞུགས་པ་ཉིད་ཀྱིས་སོར་མོ་རྣམས་བྱིན་གྱིས་ཕྲ་བ་ཉིད་དང༌། ལུས་ལ་
སོགས་པའི་ལས་དང་འཚོ་བ་རབ་ཏུ་བསྲུངས་བ་ཉིད་ཀྱིས་རྩ་མི་མངོན་པ་ཉིད་
དང་། ཉོན་མོངས་པའི་མདུད་པ་འགྲོལ་བ་ཉིད་ ཀྱིས་རྩ་ མདུད་པ་མེད་པ་ཉིད་
དང༌། ཤིན་ཏུ་སྦས་པའི་ཆོས་ཀྱི་བློ་གྲོས་ཅན་ཉིད་ཀྱིས་ལོང་བུ་མི་མངོན་བ་ཉིད་
དང་། བགྲོད་དཀའ་བའི་གནས་ཐམས་ཅད་ལས་སྐྱེ་བོ་སྒྲོལ་བར་མཛད་པ་ཉིད་
ཀྱིས་ཞབས་མི་མཉམ་པ་མེད་པ་ཉིད་དང༌། མི་ཟིལ་གྱིས་གནོན་པ་ལ་མཁས་པ་
ཉིད་ཀྱིས་སེང་གེ་སྟབས་སུ་གཤེགས་པ་ཉིད་དང་། ཀླུ་ཟིལ་གྱིས་གནོན་པ་ལ་
མཁས་པ་ཉིད་ཀྱིས་གླང་པོ་ཆེའི་སྟབས་སུ་གཤེགས་པ་ཉིད་དང༌། ནམ་མཁའ་ལ་
གཤེགས་པར་མཁས་ པ་ཉིད་ ཀྱིས་ངང་ པའི་སྟབས་ སུ་ གཤེགས་ པ་ཉིད་དང་།
སྐྱེས་བུའི་ཁྱུ་མཆོག་ཏུ་མཁས་པ་ཉིད་ཀྱིས་ཁྱུ་མཆོག་གི་སྟབས་སུ་གཤེགས་པ་
ཉིད་དང་། སྐོར་ཕྱོགས་ཀྱི་ལམ་དང་མཐུན་པར་གཤེགས་པ་ཉིད་ ཀྱིས་གཡས་
ཕྱོགས་ སུ་ ལྡོག་ ཅིང་ གཤེགས་ པ་ ཉིད་ དང༌། མཛེས་པར་ མཁས་ པ་ ཉིད་ ཀྱིས་
མཛེས་པར་གཤེགས་པ་ཉིད་དང༌། རྟག་ཏུ་སེམས་གྱ་གྱུར་མི་མངའ་བ་ཉིད་ཀྱིས་
མི་གཡོ་བར་གཤེགས་པ་ཉིད་དང་། ཡོན་ཏན་ཡང་དག་པར་བརྗོད་པར་མཛད་པ་
ཉིད་ཀྱིས་སྐུ་འཁྲིལ་བག་ཆགས་པ་ཉིད་དང༌། སྡིག་པའི་ཆོས་དང་མ་འབགས་པ་
547 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཉིད་ཀྱིས་སྐུ་བྱི་དོར་བྱས་པ་ལྟ་བུ་ཉིད་དང༌། གདུལ་བྱ་དང་འཚམ་པའི་ཆོས་སྟོན་
པར་མཛད་པ་ཉིད་ཀྱིས་སྐུ་རིམ་པར་འཚམ་པ་ཉིད་དང༌། སྐུ་ལ་སོགས་པ་ཀུན་ཏུ་
སྤྱོད་པ་གཙང་བའི་ཕྱིར་སྐུ་རྣམ་པར་དག་པ་ཉིད་དང་། ཐུགས་ཐུགས་རྗེ་ཅན་གྱི་
ཕྱིར་སྐུ་འཇམ་པ་ཉིད་དང༌། ཐུགས་རྣམ་པར་དག་པའི་ཕྱིར་སྐུ་རྣམ་པར་དག་པ་
ཉིད་དང་། ཆོས་འདུལ་བ་ཡོངས་སུ་རྫོགས་པའི་ཕྱིར་མཚན་རྫོགས་པ་ཉིད་དང་།
ཡངས་ཤིང་མཛེས་པའི་ཡོན་ཏན་རྫོགས་པའི་ཕྱིར་སྐུའི་ཁོ་ལག་ཡངས་ཤིང་བཟང་
བ་ཉིད་དང་། ཐམས་ཅད་ལ་ཐུགས་སྙོམས་པའི་ཕྱིར་གོམ་པ་སྙོམས་པ་ཉིད་དང་།
རྣམ་པར་དག་པའི་ཆོས་སྟོན་པའི་ཕྱིར་སྤྱན་རྣམ་པར་དག་པ་ཉིད་དང་། ཆོས་གོ་
སླ་བར་སྟོན་པའི་ཕྱིར་སྐུ་ཤིན་ཏུ་གཞོན་ཤ་ཅན་ཉིད་དང༌། ཐུགས་རྟག་ཏུ་མ་ཞུམ་
པའི་ ཕྱིར་སྐུ་ཞུམ་པ་མེད་པ་ཉིད་དང༌། དགེ་བའི་རྩ་བ་ཡང་དག་པར་འཕགས་
པའི་ཕྱིར་སྐུ་རྒྱས་པ་ཉིད་དང་། ཡང་སྲིད་པ་ཟད་པ་ཉིད་ཀྱིས་སྐུ་ཤིན་ཏུ་གྲིམས་པ་
ཉིད་དང་། རྟེན་ཅིང་འབྲེལ་བར་འབྱུང་བ་ཤིན་ཏུ་རྣམ་པར་ཕྱེ་བ་སྟོན་པར་མཛད་
པ་ཉིད་ཀྱི་ཡན་ལག་དང་ཉིང་ལག་ཤིན་ཏུ་རྣམ་པར་འབྱེས་པ་ཉིད་དང་། ཚིག་གི་
དོན་ཤིན་ཏུ་རྣམ་པར་དག་པར་སྟོན་པས་གཟིགས་པ་རབ་རིབ་མེད་ཅིང་རྣམ་པར་
དག་པ་ཉིད་དང་། སློབ་མ་ཕུན་སུམ་ཚོགས་པར་གྱུར་པ་ཉིད་ཀྱིས་དཀུ་ཟླུམ་པ་
ཉིད་དང༌། འཁོར་བའི་སྐྱོན་གྱིས་མ་སྦགས་པ་ཉིད་ཀྱིས་དཀུ་སྐབས་ཕྱིན་པ་ཉིད་
དང་། ང་རྒྱལ་གྱི་འགྱིང་བག་བཅོམ་པ་ཉིད་ ཀྱིས་དཀུ་མ་རྙོངས་པ་ཉིད་དང༌།
ཆོས་ཟད་པ་རྣམ་པར་ཟློག་པ་ཉིད་ཀྱིས་ཕྱལ་ཕྱང་ངེ་བ་ཉིད་དང་། ཆོས་ཟབ་མོ་
རྟོགས་ པ་ ཉིད་ ཀྱིས་ ལྟེ་བ་ཟབ་ པ་ཉིད་དང༌། སློབ་མ་མཐུན་པར་འཛིན་པར་
འགྱུར་བ་ཉིད་ཀྱིས་ལྟེ་བ་གཡས་ཕྱོགས་སུ་འཁྱིལ་བ་ཉིད་དང་། འཁོར་ཀུན་ནས་
- 548 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མཛེས་པར་གྱུར་པ་ཉིད་ཀྱིས་ཀུན་ནས་མཛེས་པ་ཉིད་དང་། ཐུགས་གཙང་བ་ཉིད་
ཀྱིས་ཀུན་ཏུ་སྤྱོད་པ་གཙང་བ་ཉིད་དང་། དུས་མ་ཡིན་པའི་ཆོས་འདུལ་བ་དང་
བྲལ་བ་ཉིད་ཀྱིས་སྐུ་ལ་སྨེ་བ་དང་གནག་བག་མེད་པ་ཉིད་དང་། ལུས་ལ་སོགས་
པ་ཟོ་མདོག་བདེ་བ་འཐོབ་པའི་ཆོས་སྟོན་པར་མཛད་པ་ཉིད་ཀྱིས་ཕྱག་ཤིང་བལ་
ལྟར་ཤིན་ཏུ་འཇམ་པ་ཉིད་དང་། མདངས་ཡོད་པའི་དགེ་སྦྱོང་ཆེན་པོ་བརྙེས་པ་
ཉིད་ཀྱིས་ཕྱག་གི་རི་མོ་མདངས་ཡོད་པ་ཉིད་དང་། ཆོས་ཟབ་མོ་ལ་གནས་པ་ཉིད་
ཀྱིས་ ཕྱག་གི་རི་མོ་ཟབ་པ་ཉིད་དང་། ཕྱི་རྗེས་སུ་ཡང་དག་པར་ཡོངས་སུ་དག་
པའི་ཆོས་སྟོན་པར་མཛད་པ་ཉིད་ཀྱིས་ཕྱག་གི་རི་མོ་རིང་བ་ཉིད་དང་། བསླབ་པ་
རབ་ཏུ་མང་པོ་ཀུན་སྟོན་པར་མཛད་པ་ཉིད་ཀྱིས་ཞལ་ཧ་ཅང་མི་རིང་བ་ཉིད་དང་།
འཇིག་རྟེན་ཐམས་ཅད་གཟུགས་བརྙན་དང་འདྲ་བར་རྟོགས་པ་ཉིད་ཀྱིས་མཆུ་
བིམ་པ་ལྟར་དམར་པ་ཉིད་དང་། ཚིག་འཇམ་པོས་འདུལ་བ་ཉིད་ ཀྱིས་ལྗགས་
མཉེན་པ་ཉིད་དང་། ཡོན་ཏན་འཐད་པ་མང་བ་ཉིད་ཀྱིས་ལྗགས་སྲབ་པ་ཉིད་
དང༌། ཆོས་འདུལ་བ་བྱིས་པའི་སྐྱེ་བོ་ཆགས་པ་ཅན་གྱིས་གཏིང་དཔག་དཀའ་བ་
ཉིད་ཀྱིས་ལྗགས་དམར་བ་ཉིད་དང༌། བསྙེངས་པ་ཐམས་ཅད་མི་མངའ་བ་ཉིད་
ཀྱིས་འབྲུག་གི་སྒྲ་དང་ལྡན་པ་ཉིད་དང་། སྙན་པ་ལ་སོགས་པར་གསུངས་པ་ཉིད་
ཀྱིས་གསུང་སྙན་ཅིང་མཉེན་ལ་འཇམ་པ་ཉིད་དང༌། སྲིད་པར་ཀུན་ཏུ་སྦྱོར་བ་
བསྡམས་པ་ཉིད་ཀྱིས་མཆེ་བ་ཟླུམ་པ་ཉིད་དང་། སྐྱེ་བོ་གདུལ་དཀའ་བ་འདུལ་
བར་མཛད་པ་ཉིད་ཀྱིས་མཆེ་བ་རྣོ་བ་ཉིད་དང༌། ཆོས་འདུལ་བ་ཤིན་ཏུ་དཀར་བ་
ཉིད་ཀྱིས་མཆེ་བ་དཀར་བ་ཉིད་དང༌། མཉམ་པའི་ས་ལ་གནས་པ་ཉིད་ཀྱིས་མཆེ་
བ་མཉམ་པ་ཉིད་དང་། མཐར་གྱི་མངོན་པར་རྟོགས་པ་ཡང་དག་པར་རབ་ཏུ་སྟོན་
- 549 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པར་མཛད་པ་ཉིད་ཀྱིས་མཆེ་བ་བྱིན་གྱིས་ཕྲ་བ་ཉིད་དང་། ཤེས་རབ་མཆོག་ལ་
གནས་པ་ཉིད་ཀྱིས་ཤངས་མཐོ་བ་ཉིད་དང༌། སྐྱེ་བོ་གཙང་མ་ཕུན་སུམ་ཚོགས་པ་
ཉིད་ཀྱིས་ཤངས་གཙང་བ་ཉིད་དང་། ཆོས་ཤིན་ཏུ་རྒྱ་ཆེ་བའི་ཕྱིར་སྤྱན་ཡངས་པ་
ཉིད་དང༌། སེམས་ཅན་གྱི་ཚོགས་དྲངས་པ་ཉིད་ ཀྱིས་ རྫི་ མ་ སྟུག་ པ་ཉིད་དང༌།
འགྲོ་བ་གཞོན་ནུ་མ་ཐམས་ཅད་མངོན་པར་མགུ་བ་ཉིད་ཀྱིས་སྤྱན་དཀའ་ནག་
འབྱེས་ ཤིང་ པདྨའི་ འདབ་ མ་ རངས་ པ་ ལྟ་ བུ་ ཉིད་ ད ང་། རྟག་ཏུ་ ཕྱི་ རྗེས་ སུ་
གཟིགས་པ་ཉིད་ཀྱིས་སྨིན་ཚུགས་རིང་བ་ཉིད་དང་། ཆོས་འདུལ་བ་འཇམ་པོ་ལ་
མཁས་པ་ཉིད་ཀྱིས་སྨིན་མ་འཇམ་པ་ཉིད་དང་། ཐུགས་ཀྱི་རྒྱུད་དགེ་བས་བརླན་
པ་ཉིད་ཀྱིས་སྨིན་མ་སྣུམ་པ་ཉིད་དང་། ཀུན་ཏུ་སྐྱོན་གཟིགས་པ་ཉིད་ཀྱིས་སྨིན་
མའི་སྤུ་མཉམ་པ་ཉིད་དང་། མཆོག་ཏུ་གནོད་པ་བཟློག་པར་མཛད་པ་ཉིད་ཀྱིས་
ཕྱག་རིང་ཞིང་རྒྱས་པ་ཉིད་དང་། འདོད་ཆགས་ལ་སོགས་པའི་གཡུལ་ལས་རྣམ་
པར་རྒྱལ་བ་ཉིད་ཀྱིས་སྙན་མཉམ་པ་ཉིད་དང་། སེམས་ཅན་ཐམས་ཅད་ཀྱི་རྒྱུད་
མ་ཉམས་པར་མཛད་པ་ཉིད་ཀྱིས་སྙན་གྱི་དབང་པོ་མ་ཉམས་པ་ཉིད་དང༌། ལྟ་
བས་བྱས་པ་ཐམས་ཅད་ཀྱིས་གཞན་དུ་མི་འགྱུར་བ་ཉིད་ཀྱིས་དཔྲལ་བ་ལེགས་
པར་འབྱེས་པ་ཉིད་དང་། སྨྲ་བ་ཐམས་ཅད་འཇོམས་པར་མཛད་པ་ཉིད་ཀྱིས་དཔྲ་
བ་དབྱེས་ཆེ་བ་ཉིད་དང༌། སྨོན་ལམ་གྱི་མཆོག་ཡོངས་སུ་རྫོགས་པ་ཉིད་ཀྱིས་དབུ་
ཤིན་ཏུ་རྒྱས་པ་ཉིད་དང་། ཡུལ་གྱི་དགའ་བ་བཟློག་པར་མཛད་པ་ཉིད་ཀྱིས་དབུ་
སྐྲ་བུང་བ་ལྟར་གནག་པ་ཉིད་དང༌། མཐོང་བ་དང་སྒོམ་པས་སྤང་བར་བྱ་བའི་
བག་ལ་ཉལ་སྤངས་པའི་ཕྱིར་དབུ་སྐྲ་སྟག་པ་ཉིད་དང་། བསྟན་པ་བློ་འཇམ་པོས་
ཡོངས་སུ་ཤེས་པ་ཉིད་ཀྱིས་དབུ་སྐྲ་འཇམ་པ་ཉིད་དང་། ཐུགས་འདོད་ཆགས་ལ་
- 550 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སོགས་པས་མ་འཁྲུགས་པ་ཉིད་ཀྱིས་དབུ་སྐྲ་མ་འཛིངས་པ་ཉིད་དང༌། རྟག་ཏུ་
ཚིག་མི་རྩུབ་པ་ཉིད་ཀྱིས་དབུ་སྐྲ་མི་གཤོར་བ་ཉིད་དང་། བྱང་ཆུབ་ཀྱི་ཡན་ལག་
གི་མེ་ཏོག་བཀྲམ་པ་ཉིད་ཀྱིས་དབུ་སྐྲ་དྲི་ཞིམ་པ་ཉིད་དང་། རྣམ་པ་ཐམས་ཅད་དུ་
མཛེས་པར་གྱུར་པ་ཉིད་ཀྱིས་ཕྱག་དང་ཞབས་དཔལ་གྱི་བེའུ་དང་བཀྲ་ཤིས་དང་
གཡུང་དྲུང་འཁྱིལ་བས་བརྒྱན་ པ་ཉིད་ ཡིན་ནོ། །ཞེས་འབྱུང་བ་ལྟར་རོ། །འདི་
དག་ཞིབ་ཏུ་ཤེས་པ་གལ་ཆེ་སྟེ། མདོ་སྔགས་གང་གི་སྐབས་སུའང་དེ་བཞིན་
གཤེགས་པའི་སྐུའི་ཡོན་ཏན་ཤེས་པ་ལ་ནི་མཚན་དཔེ་འདི་དག་ཤེས་དགོས་ཤིང་།
དེ་ཡང་མཚན་བཟང་པོ་འདི་རྣམས་ཀྱིས་དེ་བཞིན་གཤེགས་པ་རྣམས་སྐྱེས་བུ་དམ་
པར་མཚོན་ཞིང་། དཔེ་བྱད་ནི་དེ་བཞིན་གཤེགས་པ་རྣམས་ཀྱི་ཐུགས་རྒྱུད་ལ་
ཆགས་པ་མེད་པ་ལ་སོགས་པའི་ཡོན་ཏན་འདི་དང་འདི་ལྟ་བུ་མངའོ་ཞེས་ནང་གི་
ཡོན་ཏན་ གྱི་རྟགས་ ཕྱིར་ཤར་བ་ཡིན་པས། ཐུགས་རྒྱུད་ལ་ཡོན་ཏན་ ཇི་ལྟར་
མངའ་བ་རྟགས་འདི་དག་གིས་ཤེས་པར་བྱ་བ་ཡིན་ནོ། །རང་ཉིད་ ཀྱིས་ ཀྱང་
སེམས་ཅན་གྱི་དོན་དུ་གཟུགས་སྐུ་ཐོབ་པར་འདོད་ན། འདི་ལྟར་བུའི་མཚན་དཔེ་
རྣམས་ཤེས་པར་བྱས་ནས། འདི་དག་འགྲུབ་བྱེད་ཀྱི་རྒྱུ་མདོ་སྡེ་ནས་བཤད་པ་
རྣམས་ལ་སློབ་པར་བྱེད་པ་ཡིན་པས་ཤིན་ཏུ་གལ་ཆེ་སྟེ། མཚན་དཔེ་འདི་རྣམས་
ཀྱི་རྒྱུ་མ་བསྒྲུབ་པར་གཟུགས་སྐུ་ཐོབ་པའི་གནས་མེད་པའི་ཕྱིར་རོ། །མདོ་སྡེ་ས་
བཅུ་པ་ལས་ཀྱང་ས་བརྒྱད་པའི་བྱང་ཆུབ་སེམས་དཔའ་རྣམས་ཏིང་ངེ་འཛིན་ལ་
གནས་ པའི་ཚེ་ སངས་རྒྱས་རྣམས་ ཀྱིས་ཏིང་ངེ་འཛིན་དེ་ལས་བསླངས་ཏེ། སྐུ་
མཚན་དཔེས་བརྒྱན་པ་བསྟན་ནས། ཀྱེ་རྒྱལ་བའི་སྲས་དག་ཏིང་ངེ་འཛིན་འདི་
ཙམ་གྱིས་འཚང་རྒྱ་བར་མི་ནུས་ཀྱིས། ངེད་ཀྱི་སྐུ་མཚན་དཔེས་བརྒྱན་པ་འདི་ལ་
-551.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལྟོས་ཤིག །འདི་ཁྱེད་ལ་མེད་པས་འདི་དག་འགྲུབ་པའི་ ཕྱིར་ཚོགས་བསོགས་
ཤིག་ཅེས་མཚན་དཔེ་འགྲུབ་པའི་རྒྱུ་ལ་བསྐུལ་བར་གསུངས་ན། ལས་དང་པོ་པ་
རྣམས་ཀྱིས་འདི་དག་ལ་འབད་དགོས་པ་ལྟ་ཅི་སྨོས། །
༈ གསུང་གི་ཡོན་ཏན་ནི་གསུང་དབྱངས་ཡན་ལག་དྲུག་ཅུས་སེམས་ཅན་
རྣམས་ལ་ རང་ རང་གི་སྐད་དུ་ ཆོས་བསྟན་ནས་ རྒྱུད་ འདུལ་བར་མཛད་པ་སྟེ།
གསུང་དབྱངས་ཡན་ལག་དྲུག་ཅུའི་ཚུལ་མདོ་སྡེ་གསང་བ་བསམ་གྱིས་མི་ཁྱབ་པ་
ལས་ཇི་ལྟར་བཤད་པ་ནི་དཀོན་མཆོག་རྗེས་དྲན་གྱི་མདོའི་རྣམ་བཤད་དུ་བརྗོད་
ཟིན་ལ། ཏིང་ངེ་འཛིན་རྒྱལ་པོའི་མདོ་ལས་ཇི་ལྟར་གསུངས་པ་ནི། གཞོན་ནུ་དེ་
ལ་ངག་གི་སྡོམ་པ་གང་ཞེ་ན། ངག་གི་སྡོམ་པ་གང་དང་ལྡན་པས་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམ་པ་དྲུག་ཅུ་དང་ལྡན་པའི་སངས་རྒྱས་ཀྱི་གསུང་
དབྱངས་ཐོགས་པ་མེད་པ་བསམ་གྱིས་མི་ཁྱབ་པ་རབ་ཏུ་ཐོབ་པར་འགྱུར་རོ། །
རྣམ་པ་དྲུག་ཅུ་ནི་མཉེན་པ་དང༌། འཇམ་པ་དང༌། ཡིད་དུ་འོང་བ་དང༌། ཡིད་དུ་
འཐད་ པ་ དང༌། དག་ པ་ དང༌། དྲི་ མ་ མེད་ པ་ དང་། གསལ་ བ་ དང༌། སྙན་ ཅིང་
འཇེབས་ པ་ དང༌། མཉན་པར་འོས་ པ་ དང་། མི་ ཚུགས་ པ་དང༌། སྙན་ པ་ དང༌།
དུལ་བ་དང༌། མི་ཐུབ་པ་དང་། མི་བརླང་བ་དང༌། རབ་ཏུ་དུལ་བ་དང་། རྣར་སྙན་
པ་དང་། ལུས་ཚིམ་པར་བྱེད་པ་དང་། སེམས་ཚིམ་པར་བྱེད་པ་དང་། སྙིང་དགའ་
བར་བྱེད་པ་དང༌། དགའ་བ་དང་བདེ་བ་སྐྱེད་པ་དང་། ཡོངས་སུ་གདུང་བ་མེད་པ་
དང༌། ཀུན་ཏུ་ཤེས་ པར་ བྱ་བ་དང༌། རྣམ་ པར་ རིག་ པར་ བྱ་བ་དང་། རྣམ་པར་
གསལ་བ་དང་། དགའ་བར་བྱེད་པ་དང༌། མངོན་པར་དགའ་བར་བྱེད་པ་དང་།
ཀུན་ཤེས་པར་བྱེད་པ་དང་། རྣམ་པར་རིག་པར་བྱེད་པ་དང་
། རིགས་པ་དང་།
- 552 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འབྲེལ་བ་དང་། ཟློས་པའི་སྐྱོན་མེད་པ་དང༌། སེང་གེའི་སྒྲའི་ཤུགས་དང༌། གླང་པོ་
ཆེའི་སྒྲའི་སྐད་དང་། འབྲུག་གི་དབྱངས་དང་། ཀླུའི་དབང་པོའི་སྒྲ་དང་། དྲི་ཟའི་
གླུ་དབྱངས་དང་། ཀ་ལ་པིང་ཀའི་སྒྲ་དབྱངས་དང་། ཚངས་པའི་སྒྲ་དབྱངས་དང་།
ཤང་ཤང་ཏེའུའི་སྒྲ་དབྱངས་སུ་གྲག་པ་དང་། ལྷའི་དབང་པོའི་ སྒྲ་དབྱངས་ལྟར་
སྙན་པ་དང་། རྔའི་སྒྲ་དང་། མ་ཁེངས་པ་དང་། མི་དམའ་བ་དང༌། སྒྲ་ཐམས་ཅད་
ཀྱི་རྗེས་སུ་ཞུགས་པ་དང༌། ཚིག་ཟུར་ཆག་པ་མེད་པ་དང་། མ་ཚང་བ་མེད་པ་དང་།
མ་ཞུམ་པ་དང༌། མི་ཞན་པ་དང་། རབ་ཏུ་དགའ་བ་དང་། ཁྱབ་པ་དང་། ཆུབ་པ་
དང༌། རྒྱུན་ཆགས་པ་དང་། འབྲེལ་བ་དང་། སྒྲ་ཐམས་ཅད་རྫོགས་པར་བྱེད་པ་
དང༌། དབང་པོ་ཐམས་ཅད་ཚིམ་པར་བྱེད་པ་དང་། མ་སྨད་པ་དང་། མི་འགྱུར་བ་
དང༌། མ་བརྟགས་པ་དང༌། འཁོར་ཀུན་ཏུ་གྲག་པ་དང་། རྣམ་པ་ཐམས་ཅད་ཀྱི་
མཆོག་དང་ལྡན་པ་ཞེས་བྱ་བ་རྣམས་ནི་གཞོན་ནུ་དག་གི་སྡོམ་པ་ཞེས་བྱའོ། །ཞེས་
གསུངས་པ་ལྟར་རོ། །དེ་ལ་ཡན་ལག་དྲུག་ཅུ་རྩ་བཞི་ལས། མཉེན་པ་ཞེས་བྱ་བ་
ནི། མདོ་སྡེ་གསང་བ་བསམ་གྱིས་མི་ཁྱབ་པ་ལས། མཉེན་པ་ནི་སེམས་ཅན་གྱི་
ཁམས་གྱི་དགེ་བའི་རྩ་བ་སྟོན་པའི་ཕྱིར་རོ་ཞེས་བཤད་ལ། དེའི་དོན་ནི་ཆུས་ལྗོན་
ཤིང་གི་རྩ་བ་ནས་སྡོང་པོའི་ནང་དུ་ཞུགས་ཏེ་ལོ་མ་མེ་ཏོག་འབྲས་བུ་དང་བཅས་
པ་བསྐྱེད་པར་བྱེད་པ་བཞིན་དུ། སངས་རྒྱས་ཀྱི་གསུང་མཉེན་ཅིང་ལས་སུ་རུང་
བས་གདུལ་བྱའི་ཤེས་རྒྱུད་ཀྱི་ཁམས་དང་འཚམ་པར་དགེ་བའི་རྩ་བ་མ་བསྐྱེད་པ་
རྣམས་བསྐྱེད། སྐྱེས་པ་རྣམས་གོང་ནས་གོང་དུ་འཕེལ་ཞིང་རྒྱས་པར་བྱེད་པའི་
དོན་ནོ། །འཇམ་པ་ཞེས་པ་ནི་རེག་བྱ་ཤིན་ཏུ་འཇམ་པས་ལུས་ལ་རེག་ན་བདེ་བ་
བསྐྱེད་པ་བཞིན་དུ། སངས་རྒྱས་ཀྱི་གསུང་དེ་གང་ཟག་སུའི་རྣ་བའི་ལམ་དུ་སོང་
- 553 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ན་ཡང་ཐོས་མ་ཐག་ཏུ་ཡིད་ལ་བདེ་བ་བསྐྱེད་པས་ན་འཇམ་པ་ཞེས་བྱའོ། །ཡིད་དུ་
འོང་བ་ཞེས་པ་ནི་བདེན་བཞིའི་བླང་དོར་ལ་སོགས་པ་གང་ཡིད་ལ་བཟུང་བ་ཙམ་
གྱིས་གནས་སྐབས་དང་མཐར་ཐུག་ཀུན་ཏུ་ཕན་པར་འགྱུར་བའི་དོན་བཟང་པོ་
སྟོན་པས་ན་ཡིད་དུ་འོང་བ་ཞེས་བྱའོ། །ཡིད་དུ་འཐད་པ་ཞེས་བྱ་བ་ནི་གང་གསུང་
ཡང་ཅལ་ཅོལ་གྱི་ཚིག་ཏུ་མི་འགྱུར་བར་སྡེབ་སྦྱོར་ཁྱད་པར་ཅན་དུ་གསུངས་པས་
ན་ཡིད་དུ་འོང་བའམ་འཐད་པ་ཞེས་བྱ་སྟེ། ཚིག་འབྲུ་བཟང་པོའོ། །དག་པ་ཞེས་
བྱ་བ་ནི་དག་པ་གཉིས་ལྡན་གྱི་ཡེ་ཤེས་ཆོས་སྐུ་ལ་བརྟེན་ནས་བྱུང་བས་ན་དག་པ་
ཞེས་བྱའོ། །དྲི་མ་མེད་པ་ཞེས་བྱ་བ་ནི་འཁྲུལ་པ་མཐའ་དག་སྤངས་ནས་གསུངས་
པའི་ ཚིག་ ཡིན་ པས་ ན་ འཁྲུལ་ པའི་ དྲི་མ་མེད་ པ་ ཞེས་ བྱའོ། །དེ་ ལྟར་ གསུང་
དབྱངས་ཀྱི་ཡན་ལག་རེ་རེ་ནས་རྒྱུ་མཚན་དང་བཅས་བཤད་ན་ཆེས་ཕུན་སུམ་
ཚོགས་པར་འགྱུར་ཡང་ཡི་གེ་ཧ་ཅང་མང་བས་འཇིགས་ནས་མཐའ་དག་བྲི་བར་
མ་ནུས་པས། བློ་གྲོས་ཅན་རྣམས་ཀྱིས་མདོ་སྡེ་རིན་པོ་ཆེ་དགོངས་འགྲེལ་དང་
བཅས་པ་ཞིབ་ཏུ་བལྟས་ནས་ཤེས་པར་བྱ་ཞིང་། འདིར་མདོར་བསྡུས་རྣམ་བཤད་
རིག་པ་ལས་འབྱུང་བ་ལྟར་བཀོད་ན། དེ་ལ་མཉེན་པ་ནི་སེམས་ཅན་གྱི་ཁམས་ཀྱི་
དགེ་བའི་རྩ་བ་སྟོན་པའི་ཕྱིར་རོ། །འཇམ་པ་ནི་མཐོང་བའི་ཆོས་ཁོ་ན་ལ་རེག་ན་
བདེ་བའི་ཕྱིར་རོ། །ཡིད་དུ་འོང་བ་ནི་དོན་བཟང་བའི་ཕྱིར་རོ། །ཡིད་དུ་འཐད་པ་
ནི་ཡི་གེ་བཟང་བའི་ཕྱིར་རོ། །དག་པ་ནི་འཇིག་རྟེན་ལས་འདས་པ་གོང་ན་མེད་
པའི་རྗེས་སུ་ཐོབ་པའི་ཕྱིར་རོ། །དྲི་མ་མེད་པ་ནི་ཉོན་མོངས་པའི་བག་ལ་ཉལ་
དང་བག་ཆགས་ཐམས་ཅད་དང་བྲལ་བའི་ཕྱིར་རོ། །གསལ་བ་ནི་ཚིག་དང་ཡི་
གེར་རབ་ཏུ་གྲགས་པའི་ཕྱིར་རོ། །སྙན་ཅིང་འཇེབས་པ་ནི་མུ་སྟེགས་ཅན་བློ་གྲོས་
- 554 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ངན་པ་ཐམས་ཅད་ཀྱི་ལྟ་བ་འཇོམས་པའི་སྟོབས་ཀྱི་ཡོན་ཏན་དང་ལྡན་པའི་ཕྱིར་
རོ། །མཉན་པར་འོས་པ་ནི་བསྒྲུབ་པས་ངེས་པར་འབྱིན་པའི་ཕྱིར་རོ། །མི་ཚུགས་
པ་ནི་ཕས་ཀྱི་རྒོལ་བ་ཐམས་ཅད་ཀྱིས་མི་རྫི་བའི་ཕྱིར་རོ། །སྙན་པ་ནི་དགའ་བར་
བྱེད་པའི་ཕྱིར་རོ། །འདུལ་བ་ནི་འདོད་ཆགས་ཀྱི་གཉེན་པོ་ཡིན་པའི་ཕྱིར་རོ། །མི་
རྩུབ་པ་ནི་བསླབ་པ་བཅའ་བའི་ཐབས་བདེ་བའི་ཕྱིར་རོ། །མི་བརླང་བ་ནི་དེ་ལས་
འདས་ན་ངེས་པར་འབྱུང་བའི་ཐབས་ཡང་དག་པར་སྟོན་པའི་ཕྱིར་རོ། །རབ་ཏུ་
དུལ་བ་ནི་ཐེག་པ་གསུམ་ཆར་གྱི་འདུལ་བ་སྟོན་པའི་ཕྱིར་རོ། །རྣར་སྙན་པ་ནི་རྣམ་
པར་གཡེང་བའི་གཉེན་པོ་ཡིན་པའི་ཕྱིར་རོ། །ལུས་ཚིམ་པར་བྱེད་པ་ནི་ཏིང་ངེ་
འཛིན་བསྐྱེད་པའི་ཕྱིར་རོ། །སེམས་ཚིམ་པར་བྱེད་པ་ནི་ལྷག་མཐོང་གིས་རབ་ཏུ་
དགའ་བ་བསྐྱེད་པའི་ཕྱིར་རོ། །སྙིང་དགའ་བར་བྱེད་པ་ནི་ཐེ་ཚོམ་གཅོད་པར་བྱེད་
པའི་ཕྱིར་རོ། །དགའ་བ་དང་བདེ་བ་བསྐྱེད་པ་ནི་ལོག་པར་ངེས་པ་སེལ་བའི་ཕྱིར་
རོ། །ཡོངས་སུ་གདུང་བ་མེད་པ་ནི་བསྒྲུབ་པ་ལ་འགྱོད་པ་མེད་པའི་ཕྱིར་རོ། །
ཀུན་ཏུ་ཤེས་པར་བྱ་བ་ནི་ཐོས་པ་ལས་བྱུང་བའི་ཤེས་པ་ཕུན་སུམ་ཚོགས་པའི་རྟེན་
ཡིན་པའི་ཕྱིར་རོ། །རྣམ་པར་རིག་པར་བྱ་བ་ནི་བསམ་པ་ལས་བྱུང་བའི་ཤེས་རབ་
ཕུན་སུམ་ཚོགས་པའི་རྟེན་ཡིན་པའི་ཕྱིར་རོ། །རྣམ་པར་གསལ་བ་ནི་སློབ་དཔོན་
གྱི་དཔེ་མཁྱུད་མེད་པར་ཆོས་སྟོན་པའི་ཕྱིར་རོ། །དགའ་བར་བྱེད་པ་ནི་རང་གི་
དོན་རྗེས་སུ་ཐོབ་པ་རྣམས་དགའ་བར་བྱེད་པའི་ཕྱིར་རོ། །མངོན་པར་དགའ་བར་
བྱེད་པ་ནི་རང་གི་དོན་རྗེས་སུ་མ་ཐོབ་པ་རྣམས་ཀྱིས་དགའ་བར་བྱ་བ་ཡིན་པའི་
ཕྱིར་རོ། །ཀུན་ཤེས་པར་བྱེད་པ་ནི་བསམ་གྱིས་མི་ཁྱབ་པའི་ཆོས་ཡང་དག་པར་
སྟོན་པའི་ཕྱིར་རོ། །རྣམ་པར་རིག་པར་བྱེད་པ་ནི་བསམ་གྱིས་མི་ཁྱབ་པའི་ཆོས་
555 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཡང་དག་པར་སྟོན་པའི་ཕྱིར་རོ། །རིགས་པ་ནི་ཚད་མ་དང་མི་འགལ་བའི་ཕྱིར་རོ། །
འབྲེལ་བ་ནི་འདུལ་བ་ལ་ཇི་ལྟར་རིགས་པ་སྟོན་པའི་ཕྱིར་རོ། །ཟློས་པའི་སྐྱོན་མེད་
པ་ནི་དོན་མེད་པ་མ་ཡིན་པའི་ཕྱིར་རོ། །སེང་གེའི་སྒྲའི་ཤུགས་ནི་མུ་སྟེགས་ཅན་
གྱི་ཚོགས་ཐམས་ཅད་སྐྲག་པར་བྱེད་པའི་ཕྱིར་རོ། །གླང་པོ་ཆེའི་སྒྲ་སྐད་ནི་རྒྱ་ཆེ་
བའི་ཕྱིར་རོ། །འབྲུག་གི་སྒྲ་དབྱངས་ནི་ཟབ་པའི་ཕྱིར་རོ། །ཀླུའི་དབང་པོའི་སྒྲ་ནི་
གཟུང་པར་འོས་པའི་ཕྱིར་རོ། །དྲི་ཟའི་གླུ་དབྱངས་ནི་སྙན་པའི་ཕྱིར་རོ། །ཀ་ལ་
པིང་ཀའི་སྒྲ་དབྱངས་ནི་རྒྱུན་མི་ཆད་པ་དང་འཇེབས་པའི་ཕྱིར་རོ། །ཚངས་པའི་སྒྲ་
དབྱངས་བསྒྲགས་པ་ནི་ཐག་རིང་པོར་གྲག་པའི་ཕྱིར་རོ། །ཤང་ཤང་ཏེའུ་ཡི་སྒྲ་
དབྱངས་སུ་གྲག་པ་ནི་གྲུབ་པ་ཐམས་ཅད་ཀྱི་སྔོན་དུ་འགྲོ་བའི་བཀྲ་ཤིས་ཡིན་པའི་
ཕྱིར་རོ། །ལྷའི་དབང་པོའི་སྒྲ་དབྱངས་ལྟར་སྙན་པ་ནི་མི་འདའ་བར་བྱ་བ་ཡིན་
པའི་ཕྱིར་རོ། །རྔའི་སྒྲ་ནི་བདུད་དང་ཕྱིར་རྒོལ་བ་ཐམས་ཅད་ལས་རྣམ་པར་རྒྱལ་
བའི་སྔོན་དུ་འགྲོ་བ་ཡིན་པའི་ཕྱིར་རོ། །མ་ཁེངས་པ་ནི་བསྟོད་ཀྱང་ཀུན་ནས་ཉོན་
མོངས་པ་མེད་པའི་ཕྱིར་རོ། །མི་དམའ་བ་ནི་སྨད་ཀྱང་ཀུན་ནས་ཉོན་མོངས་པ་
མེད་པའི་ཕྱིར་རོ། །སྒྲ་ཐམས་ཅད་ཀྱི་རྗེས་སུ་ཞུགས་པ་ནི་བརྡ་སྤྲོས་པ་ཐམས་ཅད་
ཀྱི་མཚན་ཉིད་ཀྱི་རྣམ་པ་ཐམས་ཅད་ལ་རྗེས་སུ་ཞུགས་པའི་ཕྱིར་རོ། ། ཚིག་ཟུར་
ཆག་པ་མེད་པ་ནི་བསྙེལ་ཏེ་མི་གསུངས་པའི་ཕྱིར་རོ། །མ་ཚང་བ་མེད་པ་ནི་
གདུལ་བའི་བྱ་བ་ལ་དུས་ཐམས་ཅད་དུ་ཉེ་བར་གནས་པའི་ཕྱིར་རོ། །མ་ཞུམ་པ་
ནི་རྙེད་པ་དང་བཀུར་སྟི་ལ་མི་བརྟེན་པའི་ཕྱིར་རོ། །མི་ཞན་པ་ནི་བསྙེངས་པ་དང་
བྲལ་བའི་ཕྱིར་རོ། །རབ་ཏུ་དགའ་བ་ནི་མི་སྐྱོ་བའི་ཕྱིར་རོ། ཁྱབ་པ་ནི་རིག་པའི་
གནས་ཐམས་ཅད་ལ་མཁས་པ་དང་ལྡན་པའི་ཕྱིར་རོ། །ཆུབ་པ་ནི་སེམས་ཅན་
- 556 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྣམས་ཀྱི་དེ་དག་གི་དོན་ཐམས་ཅད་སྒྲུབ་པར་བྱེད་པའི་ཕྱིར་རོ། །རྒྱུན་ཆགས་པ་
ནི་རྒྱུན་མ་ཆད་པའི་ཕྱིར་རོ། །འབྲེལ་བ་ནི་རྣམ་པ་སྣ་ཚོགས་སུ་ཉེ་བར་གནས་
པའི་ཕྱིར་རོ། །སྒྲ་ཐམས་ཅད་རྫོགས་པར་བྱེད་པ་ནི་གསུང་གཅིག་ལས་སྒྲའི་རྣམ་
པར་དག་པ་རྣམ་པ་དུ་མ་ཉེ་བར་གནས་པའི་ཕྱིར་རོ། །དབང་པོ་ཐམས་ཅད་ཚིམ་
པར་བྱེད་པ་ནི་གཅིག་ལས་དོན་དུ་མའི་རྣམ་པར་རིག་པ་ཉེ་བར་གནས་པའི་ཕྱིར་
རོ། །མ་སྨད་པ་ནི་དམ་བཅས་པ་ཇི་ལྟ་བ་བཞིན་པའི་ཕྱིར་རོ། །མི་འགྱུར་བ་ནི་
དུས་ལ་བབ་པར་རབ་ཏུ་སྦྱོར་བའི་ཕྱིར་རོ། །མ་བརྟགས་པ་ནི་རྟབ་རྟབ་པོར་མི་
གསུངས་ པའི་ ཕྱིར་ རོ། །འཁོར་ ཀུན་ཏུ་ གྲག་པ་ནི་འཁོར་ཉེ་བ་དང་ རིང་བས་
མཚུངས་པར་ཐོབ་པའི་ ཕྱིར་རོ། །རྣམ་པ་ཐམས་ཅད་ཀྱི་མཆོག་དང་ལྡན་པ་ནི་
འཇིག་རྟེན་པའི་དོན་ཐམས་ཅད་དཔེས་ཆོས་སུ་སྒྱུར་བའི་ ཕྱིར་རོ། །ཞེས་གང་
གསུངས་པ་ལྟར་རོ། ། །
༈ ཐུགས་ཀྱི་ཡོན་ཏན་ལ། མཁྱེན་པ་དང༌། བརྩེ་བ་གཉིས་ལས། མཁྱེན་
པའི་ཡོན་ཏན་ནི། དབུ་མ་རིན་ཆེན་འཕྲེང་བ་ལས། སངས་རྒྱས་རྣམས་ ཀྱི་ས་
གཞན་ཏེ། །རྣམ་པ་ཀུན་ཏུ་གཞལ་ཡས་པར། །རྒྱ་ཆེ་དེ་ནི་སྟོབས་བཅུ་དང༌། །
ལྡན་ པ་ ཡིན་ པ་ ཙམ་ ཞིག་ བརྗོད། །ཅེས་ གསུངས་ པ་ ལྟར་ མཐའ་ ཡས་ ཀྱང་།
མདོར་བསྡུ་ན་སྟོབས་བཅུའི་ཡོན་ཏན་རྣམས་དྲན་པར་བྱེད་པའོ། །དེ་ལ་སྟོབས་
བཅུ་ནི་དབུ་མ་འཇུག་པ་ལས། གནས་དང་གནས་མིན་མཁྱེན་སྟོབས། །དེ་བཞིན་
ལས་རྣམས་ སྨིན་ བློ་ དང་། །མོས་ པ་ སྣ་ ཚོགས་ ཐུགས་ ཆུད་ དང་། །སྣ་ཚོགས་
ཁམས་ནི་མཁྱེན་སྟོབས་དང༌། །དེ་བཞིན་དབང་མཆོག་མཆོག་མ་ཡིན། །མཁྱེན་
དང་ཐམས་ཅད་དུ་འགྲོ་དང་། །བསམ་གཏན་རྣམ་ཐར་ཏིང་འཛིན་དང་། །སྙོམས་
- 557 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པར་ འཇུག་ སོགས་ བློ་ སྟོབས་ དང༌། །སྔོན་གནས་དྲན་ པ་ མཁྱེན་ པ་ དང་། །དེ་
བཞིན་འཆི་འཕོ་སྐྱེ་བློ་དང་། །ཟག་རྣམས་ཟད་པ་མཁྱེན་སྟོབས་ཏེ། །སྟོབས་ནི་
བཅུ་པོ་འདི་དག་གོ །ཞེས་གང་གསུངས་པ་ལྟར་རོ། །དེ་ལྟར་སྟོབས་བཅུ་པོ་དེ་ནི་
ཤིན་ཏུ་རྒྱ་ཆེ་སྟེ། དེ་ཡང་སྟོབས་དང་པོ་གནས་དང་གནས་མ་ཡིན་པ་མཁྱེན་པའི་
སྟོབས་ལྟ་བུ་ལ་དཔེར་མཚོན་ན། སྦྱིན་པ་བཏང་བ་ལས་ལོངས་སྤྱོད་འབྱུང་བ་
གནས་ཡིན་གྱི། སྦྱིན་པ་བཏང་བས་དབུལ་པོར་འགྱུར་བ་གནས་མིན་པ་དང་། །
ཚུལ་ ཁྲིམས་ བསྲུངས་ པས་ བདེ་ འགྲོ་ ཐོབ་ པ་ གནས་ ཡིན་ གྱི། །ཚུལ་ ཁྲིམས་
བསྲུངས་པས་ངན་འགྲོར་སྐྱེ་བར་གནས་མིན་པར་དང༌། །བཟོད་པ་བསྒོམས་པས་
གཟུགས་བཟང་བ་གནས་དང༌། བཟོད་པ་བསྒོམས་པས་གཟུགས་མི་སྡུག་པར་
འགྱུར་བ་གནས་མིན་པ་དང༌། དེ་བཞིན་དུ་དགེ་བའི་ཕྱོགས་མཐའ་དག་ལ་རིགས་
འགྲེ་བ་དང་། མི་དགེ་བའི་ཕྱོགས་ལ་ཡང་སེར་སྣ་བྱས་པས་དབུལ་པོར་འགྱུར་བ་
གནས་དང༌། སེར་སྣ་ལས་ལོངས་སྤྱོད་འབྱུང་བ་གནས་མིན་པ་སོགས་མི་དགེ་
བའི་ཕྱོགས་མཐའ་དག་ལ་རིགས་འགྲེ་ཞིང་། དེ་བཞིན་དུ་རྟེན་ཅིང་འབྲེལ་བར་
འབྱུང་བའི་ཆོས་མཐའ་དག་གི་ངང་ཚུལ་ཇི་བཞིན་མཁྱེན་པའོ། །སྟོབས་ལྷག་མ་
རྣམས་ཀྱང་དེ་ལྟར་དུ་ཤིན་ཏུ་རྒྱ་ཆེ་སྟེ། དབུ་མ་རིན་ཆེན་འཕྲེང་བ་ལས། དེ་ཡི་
སྟོབས་ནི་རེ་རེ་ཡང་། །འགྲོ་བ་ཀུན་བཞིན་དཔག་ཏུ་མེད། །སངས་རྒྱས་རྣམས་ཀྱི་
ཚད་མེད་ཉིད། །ཕྱོགས་མཚམས་ཀུན་གྱི་ནམ་མཁའ་དང་། །ས་ཆུ་མེ་རླུང་ཇི་ལྟ་
བ། །དེ་ཙམ་ཞིག་ཏུ་བརྗོད་པར་བས། །ཞེས་གང་གསུངས་པ་ལྟར་རོ། །བརྩེ་བའི་
ཡོན་ཏན་ནི། བསྟོད་པ་བརྒྱ་ལྔ་བཅུ་པ་ལས། འགྲོ་བ་འདི་དག་ཐམས་ཅད་ནི།
ཁྱད་མེད་ཉོན་མོངས་རྣམས་ཀྱིས་བཅིངས། ཁྱོད་ནི་འགྲོ་བའི་ཉོན་མོངས་དག །
- 558 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དགྲོལ་སླད་ཡུན་རིང་ཐུགས་རྗེས་བསྡམས། །དང་པོར་ཁྱོད་ལ་ཕྱག་བགྱིའམ། །
འོན་ཏེ་གང་གིས་འཁོར་བར་ཁྱོད། །སྐྱོན་མཁྱེན་ཡུན་རིང་དེ་ལྟ་བུར། །བཞུགས་
མཛད་ ཐུགས་ རྗེ་ ཆེ་ ལ་ བགྱི། །ཞེས་ གསུངས་ པ་ ལྟར། འགྲོ་བའི་ སྡུག་བསྔལ་
འབའ་ཞིག་ཐུགས་ལ་བརྣགས་ནས་འཁོར་བ་མ་སྟོང་བར་དུ་ འགྲོ་བའི་སྡུག་
བསྔལ་སེལ་བ་ལ་སྐད་ཅིག་ཀྱང་སྐྱོ་བ་མེད་པའོ། ། མཛད་པ་འཕྲིལ་ལས་ཀྱི་ཡོན་
ཏན་ནི། འཕྲིན་ལས་ཉི་ཤུ་རྩ་བདུན་གྱིས་སེམས་ཅན་རྣམས་སྨིན་གྲོལ་གྱི་ལམ་ལ་
འགོད་པར་མཛད་པ་སྟེ། འཕྲིན་ལས་ཉི་ཤུ་རྩ་བདུན་ནི། མངོན་རྟོགས་རྒྱན་ལས།
དེ་ བཞིན་ འཁོར་བ་ ཇི་ སྲིད་ འདིའི། །ལས་ནི་ རྒྱུན་མི་ཆད་པར་ འདོད། །འགྲོ་
རྣམས་ཞི་བའི་ལས་དང་ནི། །བསྡུ་རྣམ་བཞི་ལ་དགོད་པ་དང་། །ཀུན་ནས་ཉོན་
མོངས་བཅས་པ་ཡི། །རྣམ་པར་བྱང་བ་རྟོགས་པ་དང་། །སེམས་ཅན་རྣམས་དོན་
ཇི་ བཞིན་ གྱི། །དོན་ དང་ ཕ་ རོལ་ ཕྱིན་དྲུག་ དང༌། །སངས་ རྒྱས་ ལམ་ དང༌ རང་
བཞིན་གྱིས། །སྟོང་པ་ཉིད་དང་གཉིས་ཟད་དང་། །བརྡ་དང་དམིགས་པ་མེད་པ་
དང་། །ལུས་ཅན་རྣམས་ནི་ཡོངས་སྨིན་དང་། །བྱང་ཆུབ་སེམས་དཔའི་ལམ་དང་
ནི། །མངོན་པར་ཞེན་པ་བཟློག་པ་དང་། །བྱང་ཆུབ་ཐོབ་དང་སངས་རྒྱས་ཞིང་། །
རྣམ་ པར་ དག་དང་ ངེས་ པ་ དང༌། །སེམས་ཅན་དོན་ནི་ཚད་མེད་དང༌། །སངས་
རྒྱས་བསྟེན་སོགས་ཡོན་ཏན་དང་། །བྱང་ཆུབ་ཡན་ལག་ལས་རྣམས་ནི། །ཆུད་མི་
ཟ་དང་བདེན་མཐོང་དང་། །ཕྱིན་ཅི་ལོག་ནི་སྤངས་པ་དང་། །དེ་གཞི་མེད་པའི་
ཚུལ་དང་ནི། །རྣམ་པར་བྱང་དང་ཚོགས་དང་ནི། །འདུས་བྱས་འདུས་མ་བྱས་པ་
ལ། །ཐ་དད་ཡོངས་སུ་མི་ཤེས་དང་། །མྱ་ངན་འདས་ལ་འགོད་པ་སྟེ། །ཆོས་ཀྱི་སྐུ་
ཡི་འཕྲིན་ལས་ནི། །རྣམ་པ་ཉི་ཤུ་བདུན་དུ་བཞེད། །ཅེས་གང་གསུངས་པ་ལྟར་རོ། །
- 559 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢)
ཞིབ་ཏུ་ཤེས་པར་འདོད་ན་མངོན་པར་རྟོགས་པའི་རྒྱན་རྩ་འགྲེལ་ལས་ཤེས་པར་
བྱའོ། །
༈ གཉིས་པ་བསྟོད་པའི་ཚིག་དོན་བྱེད་བྲག་ཏུ་བཤད་པ་ནི། བསྟོད་པའི་
ཚིག་རིས་ལྟར་རིམ་བཞིན་བཤད་ན། བདེ་གཤེགས་དཔག་མེད་སྐུ་སྟེ་སྐུ་བཟང་
འཛིན་པ་པོ། །ཞེས་པ་ནི། ཐུགས་རྗེ་ཆེན་པོའི་སྐུ་ནི་མཚན་བཟང་པོ་སུམ་ཅུ་རྩ་
གཉིས་དང༌། དཔེ་བྱད་བཟང་པོ་བརྒྱད་ཅུས་སྤྲས་པའི་མཚུངས་པ་མེད་པའི་ སྐུ་
བཟང་པོ་ཡིན་ཞིང་། སྐུའི་བ་སྤུའི་བུ་ག་རེ་རེར་ཡང་སངས་རྒྱས་དང་བྱང་ཆུབ་
སེམས་ དཔའ་ གྲངས་ མེད་ པ་ བཞུགས་ པའི་ རྣམ་ ཐར་ སྟོན་ པས་ ན་ བདེ་ བར་
གཤེགས་པ་དཔག་ཏུ་མེད་པ་གཅིག་ཏུ་འདུས་པའི་སྐུ་ལྟ་བུ་ཡིན། ཞེས་པའོ། །དེ་
ཡང་མདོ་སྡེ་ཟ་མ་ཏོག་བཀོད་པ་ལས། འཕགས་པ་སྤྱན་རས་གཟིགས་དབང་ཕྱུག་
གི་བ་སྤུའི་ཁུང་བུ་རེ་རེར་ཡང་ཞིང་མཐའ་མེད་པ་དང་། ཞིང་དེ་དག་ན་བྱང་ཆུབ་
སེམས་དཔའ་གྲངས་མེད་པ་དང༌། ལྷ་དང་མི་གྲངས་མེད་པས། སངས་རྒྱས་དང་
བྱང་ཆུབ་སེམས་དཔའ་གྲངས་མེད་པ་ལ་ཕྱག་འཚལ་བ་དང་། མཆོད་པ་བྱེད་པ་
སོགས་བ་སྤུའི་ཁུང་རེ་རེའི་ཡོན་ཏན་བརྗོད་དུ་མེད་པར་གསུངས་ཏེ། གསེར་ཞེས་
བྱ་བའི་བ་སྤུའི་ཁུང་བུ་དང་། ནག་པོ་ཞེས་བྱ་བའི་བ་སྤུའི་ཁུང་བུ་དང༌། བདུད་རྩི་
ཞེས་བྱ་བའི་བ་སྤུའི་ཁུང་བུ་རྣམས་ན་ལྷ་མིའི་ཕོ་བྲང་གྲངས་མེད་པ་དང་། ས་དང་
པོ་ནས་བཅུ་པའི་བར་གྱི་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་
པ་གནས་པའི་ཚུལ་དང་། རྡོ་ རྗེའི་སྒོ་ཞེས་བྱ་བའི་བ་སྤུའི་ཁུང་བུ་དང༌། ཉི་མའི་
འོད་ཅེས་བྱ་བའི་བ་སྤུའི་ཁུང་བུ་དང་། དབང་པོའི་རྒྱལ་པོ་ཞེས་བྱ་བའི་བ་སྤུའི་
ཁུང་བུ་དང༌། སྨོན་ལམ་ཞེས་བྱ་བའི་བ་སྤུའི་ཁུང་བུ་དང་། སྣ་ཚོགས་ཀྱི་རྒྱལ་པོ་
- 560 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཞེས་བྱ་བའི་བ་སྤུའི་ཁུང་བུ་དང་། རྒྱལ་མཚན་གྱི་རྒྱལ་པོ་ཞེས་བྱ་བའི་བ་སྤུའི་
ཁུང་ བུ་རྣམས་ན་ དེ་ བཞིན་ གཤེགས་ པ་ རྣམས་ དང༌། བྱང་ཆུབ་ སེམས་ དཔའ་
གྲངས་མེད་པ་བཞུགས་ནས་ཆོས་སྟོན་པར་མཛད་ཅིང་། བ་སྤུའི་ཁུང་བུ་རེ་རེའི་
ཡོན་ཏན་ཡང་རྒྱལ་སྲས་སེམས་དཔའ་ཆེན་པོ་དག་གིས་ཀྱང་རྟོགས་པར་དཀའ་
བར་གསུངས་པས་ཚུལ་འདི་ནི་སྐུའི་གསང་བ་བསམ་གྱིས་མི་ཁྱབ་པའོ། །སློབ་
དཔོན་ཀླུ་སྒྲུབ་ཀྱིས་མཛད་པར་གྲགས་པའི་ཐུགས་རྗེ་ཆེན་པོའི་སྒྲུབ་ཐབས་རྒྱ་
གཞུང་ཞིག་ལས་ཀྱང་། སངས་རྒྱས་རྣམ་པར་གཟིགས་འཇིག་རྟེན་དུ་བྱོན་པའི་ཚེ་
འཕགས་པ་སྤྱན་རས་གཟིགས་ཀྱིས་བདུད་བཏུལ་བའི་ཚེ་ལུས་ལས་མིག་སྟོང་
སྤྲུལ་མིག་རེ་རེ་ལས་སངས་རྒྱས་རེ་རེ་སྤྲུལ་ཏེ། དེ་དག་ལ་བསྐལ་པ་བཟང་པོའི་
སངས་རྒྱས་སྟོང་འབྱུང་ངོ༌། །ལག་པ་སྟོང་ལས་ལག་པ་རེ་རེ་ལས་འཁོར་ལོས་
བསྒྱུར་བའི་རྒྱལ་པོ་རེ་རེ་སྤྲུལ་ཏེ། དེ་དག་ལ་ནི་འཁོར་ལོས་བསྒྱུར་བའི་རྒྱལ་པོ་
སྟོང་འབྱུང་ངོ༌། །ཞེས། ཕྱག་ སྟོང་ འཁོར་ ལོས་ བསྒྱུར་ བའི་ རྒྱལ་ པོ་ སྟོང་། །སྤྱན་
སྟོང་བསྐལ་བ་བཟང་པོའི་སངས་རྒྱས་སྟོང་། །གང་ལ་གང་འདུལ་དེ་ལ་དེར་སྟོན་
པའི། །བཙུན་པ་སྤྱན་རས་གཟིགས་ལ་ཕྱག་འཚལ་ལོ། །ཞེས་བསྟོད་པ་འདི་དང་
མཐུན་པའི་བཤད་པ་འབྱུང་ངོ༌། །འདི་ལྟར་བཤད་པ་ན་འགའ་ཞིག་འདི་སྙམ་དུ་
ཐུགས་རྗེ་ཆེན་པོའི་སྐུའི་ནང་དུ་སངས་རྒྱས་ནང་ཕན་ཚུན་བཞུགས་པ་སྲིད་ཀྱང་།
བྱང་ ཆུབ་ སེམས་དཔའ་དང་ལྷ་ མི་བརྒྱ་སྟོང་ གནས་ པ་ མི་ སྲིད་དོ་སྙམ་ན། དེ་
བཞིན་ གཤེགས་ པའི་སྐུ་གསུང་ཐུགས་ ཀྱི་གསང་བ་བསམ་གྱིས་མི་ ཁྱབ་ པའི་
གནས་འདི་ལ། བློ་ཆུང་དག་གིས་རྟོག་གེའི་རིག་པས་འདི་ལྟར་འོང་དང་མི་འོང་
དཔྱད་པ་བྱར་མེད་དེ། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་
- 561 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྲས་རང་རྒྱལ་ཉན་ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། །ཚངས་
དང་དབང་པོ་སོགས་ཀྱི་སྨོད་ཅི་འཚལ། །ཞེས་གང་གསུངས་པ་ལྟར། རྒྱལ་སྲས་
བདག་ཉིད་ཆེན་པོ་དག་གིས་ཀྱང་དེ་བཞིན་གཤེགས་པའི་གསང་བ་བསམ་གྱིས་
མི་ཁྱབ་པའི་ཚུལ་འདི་དག་བློའི་ཡུལ་དུ་བྱ་བར་མི་ནུས་པར་གསུངས་ན་བླུན་
རྨོངས་དག་གིས་དཔྱད་པ་བྱར་མེད་པ་ལྟ་ཅི་སྨོས། དེས་ན་རྒྱལ་བ་ཉག་གཅིག་གི་
མཁྱེན་པའི་སྤྱོད་ཡུལ་ཡིན་པས་སངས་རྒྱས་ཀྱི་གསུང་ཚད་མའི་རྗེས་སུ་འབྲངས་
ཏེ་དད་པ་བསྒོམ་པར་བྱའོ། །མཚན་དང་དཔེ་བྱད་ཀྱི་རྣམ་གཞག་ནི་སྔར་སྤྱིའི་དོན་
དུ་བཤད་ཟིན་ཏོ། །བདེ་གཤེགས་སྣང་མཐའ་ཡས་ཀྱི་དབུ་རྒྱན་གསོལ་བ་པོ། །
ཞེས་པ་ནི། ཐུགས་རྗེ་ཆེན་པོ་འདི་ཉིད་བསྐལ་པ་དཔག་ཏུ་མེད་པའི་སྔ་རོལ་ནས་
སངས་རྒྱས་ཟིན་ཀྱང་། སེམས་ཅན་གྱི་དོན་དུ་བྱང་ཆུབ་སེམས་དཔའི་ཚུལ་བཟུང་
སྟེ། ཞིང་ ཁམས་ རབ་འབྱམས་མ་ལུས་ སྤྲུལ་ པས་ ཁྱབ་ པར་ གནས་ཤིང་། གཙོ་
བོར་ནི་བདེ་བ་ཅན་གྱི་ཞིང་དུ་མགོན་པོ་འོད་དཔག་མེད་ཀྱི་སྲས་ཀྱི་ཐུ་བོའི་ཚུལ་
བཟུང་ནས་གནས་ལ། དེ་ཡང་སྙིང་རྗེ་པདྨ་དཀར་པོ་ལས། བྲམ་ཟེ་རྒྱ་མཚོའི་རྡུལ་
གྱིས་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་དང་། དེའི་སྲས་ཀྱི་ཐུ་བོ་
མིག་མི་འཛུམ་ལ་སོགས་པ་རྒྱལ་བུ་སྟོང་དང་། གཞན་ཡང་སྲོག་ཆགས་གྲངས་
མེད་པ་དང་བཅས་པ་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་འཁྲིད་
ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སེམས་བསྐྱེད་དུ་བཅུག་
པ་ན། འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱིས་བདེ་བ་ཅན་གྱི་ཞིང་
གི་བཀོད་པ་བློ་ཡུལ་དུ་བཟུང་ནས། ཞིང་ དེ་ འགྲུབ་ པའི་ ཕྱིར་དུ་ རྫོགས་སྨིན་
སྦྱངས་གསུམ་གྱི་སྤྱོད་པའི་མགོ་བརྩམས། དེ་ནས་བྲམ་ཟེ་རྒྱ་མཚོའི་རྡུལ་གྱིས།
- 562 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྒྱལ་བུ་ཐུ་བོ་མིག་མི་འཛུམ་ལ་སྨྲས་པ། མིག་མི་འཛུམ་ཁྱེད་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ལ། ཁྱོད་ཀྱིས་བསོད་ནམས་བྱ་
བའི་དངོས་པོ་གསུམ་པོ་དག་གིས་དགེ་བ་སྤྱད་ཅིང་བསོད་ནམས་བསྒྲུབས་པ་
གང་ཡིན་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་ཡོངས་སུ་བསྔོས་ཤིག །དེས་སྨྲས་པ། མཁན་པོ་བདག་ཀྱང་ རང་གི་ཁྱིམ་དུ་
མཆིས་ པ་ གཅིག་པུ་དབེན་པར་མཆིས་ནས། སངས་རྒྱས་ ཀྱི་ཞིང་གི་ཡོན་ཏན་
བཀོད་པ་དག་བསམ་པར་བགྱི་སྟེ། གལ་ཏེ་བྱང་ཆུབ་ཀྱི་སླད་དུ་སེམས་བསྐྱེད་
པར་འགྱུར་བ་ལྟ་ན། བཅོམ་ལྡན་འདས་ཀྱི་དྲུང་དུ་སླར་མཆིས་ནས་བྱང་ཆུབ་ཏུ་
སེམས་ཡོངས་སུ་བསྔོ་བར་བགྱིའོ། །ཞེས་སྨྲས་ཏེ། བཅོམ་ལྡན་འདས་དང་དགེ་
སློང་གི་དགེ་འདུན་གྱི་ཞབས་ལ་མགོ་བོས་ཕྱག་བཙལ་ཏེ། ལན་གསུམ་སྐོར་བ་
བྱས་ནས་བཅོམ་ལྡན་འདས་ཀྱི་དྲུང་ནས་སོང་སྟེ། རང་གི་གནས་སུ་སོང་ནས་
གཅིག་པུ་དབེན་པར་འདུག་ནས་སངས་རྒྱས་ཀྱི་ཞིང་གི་ཡོན་ཏན་ཀྱི་བཀོད་པ་
དག་སེམས་པར་བྱེད་དོ། །དེ་ནས་རྒྱལ་པོ་རྩིབས་ཀྱི་མུ་ཁྱུད་ལུང་བསྟན་པའི་རྗེས་
སུ། མིག་མི་འཛུམ་ གྱིས་ གསོལ་བ། བཅོམ་ལྡན་འདས་བདག་ གིས་ངན་སོང་
རྣམས་སུ་བལྟས་ལགས་ན་སེམས་ཅན་གང་དག་དེར་སྐྱེས་པ་དེ་དག་ནི་སྡུག་
བསྔལ་དྲག་པོ་རབ་ཏུ་མི་བཟད་པ་ཉམས་སུ་མྱོང་བར་གྱུར་ལགས་སོ། །བདག་
གིས་མཐོ་རིས་རྣམས་སུ་བལྟས་ལགས་ན་སེམས་ཅན་གང་དག་དེར་སྐྱེས་པ་དེ་
དག་ཀུན་ནས་ཉོན་མོངས་པར་གྱུར་པའི་སེམས་ཀྱིས་སླར་ངན་སོང་རྣམས་སུ་ལྟུང་
ལགས་སོ། །བདག་གིས་སེམས་ཅན་ཐམས་ཅད་ལ་ཡང་བལྟས་ལགས་ན་མི་དགེ་
བའི་བཤེས་གཉེན་དང་འདྲེས་པར་གནས་ཤིང་། ཆོས་ཀྱི་མུ་གེའི་མུན་པ་ན་དགེ་
- 563-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བའི་རྩ་བ་ཡོངས་སུ་བས་པས་ལྟ་བའི་ཆུ་སྲིན་འཛིན་ཁྲིས་ཟིན་ཅིང་། ཤུལ་ངན་པ་
ན་གནས་ལགས་ཏེ། བཅོམ་ལྡན་འདས་བདག་གིས་སེམས་ཅན་དེ་དག་ལ་ཚིག་
གིས་རྒྱ་ཆེར་གོ་བར་བགྱི་ཞིང་། དགེ་བའི་རྩ་བ་ཐམས་ཅད་ཀྱང་བདག་གིས་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱི་ལགས་
སོ། །གང་གི་ཚེ་བདག་བྱང་ཆུབ་སེམས་དཔའི་སྤྱད་པ་སྤྱོད་པ་ན། སེམས་ཅན་
གང་དག་སྡུག་བསྔལ་གྱིས་གནོད་པར་གྱུར་པ་རྣམས་དང་། འཇིགས་པས་སྐྲག་པ་
རྣམས་དང༌། ཆོས་ཀྱི་མུ་གེའི་མུན་པར་ཞུགས་པ་རྣམས་དང་། ཞུམ་པ་རྣམས་དང་།
ཞན་པ་རྣམས་དང༌། སྐྱོབ་པ་མ་མཆིས་པ་རྣམས་དང༌། སྐྱབས་མ་མཆིས་པ་རྣམས་
དང༌། དཔུང་གཉེན་མ་མཆིས་པ་རྣམས་ཀྱིས་བདག་རྗེས་སུ་དྲན་པར་འགྱུར་ཞིང་།
མིང་ནས་ཀྱང་བརྗོད་པར་གྱུར་ཅིག །བདག་གིས་ཀྱང་ལྷའི་རྣ་བས་ཐོས་ཤིང་།
ལྷའི་མིག་གིས་མཐོང་བར་གྱུར་ཅིང་། སེམས་ཅན་དེ་དག་སྡུག་བསྔལ་དག་ལས་
ཡོངས་སུ་ཐར་བ་མ་བགྱིས་པར་བདག་ཀྱང་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་བར་གྱུར་ཅིག །བཙུན་པ་
བཅོམ་ལྡན་འདས་གང་གི་ཚེ་བདག་སྨོན་ལམ་གྱི་ཁྱད་པར་གྱིས། སེམས་ཅན་གྱི་
སླད་དུ་ཡུན་རིང་པོ་བྱང་ཆུབ་སེམས་དཔའི་སྤྱད་པ་སྤྱོད་པར་འགྱུར་བ་དེའི་ཚེ།
བདག་གི་རེ་བ་ཡོངས་སུ་རྫོགས་པར་གྱུར་ཅིག །བཙུན་པ་བཅོམ་ལྡན་འདས་
གང་གི་ཚེ་རྒྱལ་པོ་ཆེན་པོ་རྩིབས་ཀྱི་མུ་ཁྱུད་འདི་བསྐལ་པ་གྲངས་མ་མཆིས་པ་
གངྒའི་ཀླུང་གཅིག་གི་བྱེ་མ་སྙེད་འདས་ནས་གྲངས་མ་མཆིས་པ་གཉིས་པ་ལ་བབ་
པ་ན་འཇིག་རྟེན་གྱི་ཁམས་བདེ་བ་ཅན་དུ་བླ་ན་མེད་པ་ཡང་དག་པར་རྫོགས་པའི་
བྱང༌ ཆུབ་ ཏུ་ མངོན་ པར་ རྫོགས་ པར་ འཚང་ རྒྱ་ བར་ འགྱུར་ ཞིང་། དེ་ བཞིན་
- 564 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་
ཅེས་བགྱི་བར་གྱུར་ནས། སངས་རྒྱས་ཀྱི་ཞིང་ཡོངས་སུ་དག་པ་ན་སེམས་ཅན་
རྣམས་ཡོངས་སུ་དག་པ་རྣམས་ལ་སངས་རྒྱས་ཀྱི་མཛད་པ་མཛད་པར་འགྱུར་ཏེ།
དེ་བཞིན་གཤེགས་པ་ཚེ་དཔག་མེད་ཀྱིས་བསྐལ་པ་དཔག་ཏུ་མ་མཆིས་པ་ཇི་སྲིད་
ཅིག་ཏུ་སངས་རྒྱས་ཀྱི་མཛད་པ་མཛད་ཅིང་། སངས་རྒྱས་ཀྱི་མཛད་པ་ཡོངས་སུ་
མཐར་ཐུག་ནས་ཕུང་པོའི་ལྷག་མ་མ་མཆིས་པའི་མྱ་ངན་ལས་འདས་པའི་དབྱིངས་
སུ་འཇུག་པར་འགྱུར་ཞིང་དེར་ཞུགས་ནས་ཀྱང་དམ་པའི་ཆོས་ཇི་སྲིད་དུ་གནས་
པར་འགྱུར་བའི་ཡུན་དེ་སྲིད་དུ་བདག་གིས་བྱང་ཆུབ་སེམས་དཔའི་སྤྱོད་པ་སྤྱད་
པར་བགྱི་ཞིང་། བདག་བྱང་ཆུབ་སེམས་དཔར་གྱུར་ནས་སངས་རྒྱས་ཀྱི་མཛད་པ་
ཡང་བགྱི་ལགས་སོ། །གང་གི་ཚེ་ཡང་དག་པར་རྫོགས་པའི་སངས་རྒྱས་ཚེ་དཔག་
མེད་ཀྱི་དམ་པའི་ཆོས་ནམ་གྱི་སྲིད་ལ་ནུབ་པར་གྱུར་པ་དེ་ཉིད་ཀྱི་ནམ་གྱི་ཐོ་
རངས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་འཚང་རྒྱ་བར་བགྱི་ན། བཅོམ་ལྡན་འདས་ཀྱིས་བདག་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་ལུང་བསྟན་པར་གསོལ། དེ་བཞིན་དུ་བདག་གིས་
ཕྱོགས་བཅུའི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་དག་ན་སངས་རྒྱས་
བཅོམ་ ལྡན་ འདས་ གང་ དག་ བཞུགས་ ཏེ། འཚོ་ ཞིང་ བཞེས་ པའི་ སངས་ རྒྱས་
བཅོམ་ལྡན་འདས་དེ་དག་ལ་ཡང་། བདག་སངས་རྒྱས་བཅོམ་ལྡན་འདས་དེ་དག་
གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་དུ་གསོལ།
ཞེས་ཚིག་གིས་གསོལ་བ་བཏབ་པར་བགྱི་ལགས་སོ། །རིགས་ཀྱི་བུ་དེ་བཞིན་
གཤེགས་པ་རིན་པོ་ཆེའི་སྙིང་པོས་རྒྱལ་བུ་མིག་མི་འཛུམ་ལ་ལུང་བསྟན་པ་ན།
- 565 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འདི་སྐད་ཅེས་ཀྱང་བཀའ་སྩལ་ཏོ། །རིགས་ཀྱི་བུ་གང་གི་ཕྱིར་ཁྱོད་ཀྱི་ངན་སོང་
རྣམས་སུ་ཡང་བལྟས། མཐོ་རིས་རྣམས་སུ་ཡང་བལྟས། སེམས་ཅན་རྣམས་སྡུག་
བསྔལ་ལས་ཐར་བར་བྱ་བ་དང་། ཉོན་མོངས་རབ་ཏུ་ཞི་བར་བྱ་བའི་ཕྱིར། སྙིང་
རྗེའི་སེམས་བསྐྱེད་པས་ན། རིགས་ཀྱི་བུ་དེའི་ཕྱིར་ཁྱོད་སྤྱན་རས་གཟིགས་དབང་
ཕྱུག་ཅེས་བྱའོ། །སྤྱན་རས་གཟིགས་དབང་ཕྱུག་ཁྱོད་ནི་སེམས་ཅན་བྱེ་བ་ཁྲག་
ཁྲིག་འབུམ་ཕྲག་མང་པོ་རྣམས་སྡུག་བསྔལ་ལས་ཐར་བར་བྱེད་པར་འགྱུར་ཏེ།
རིགས་ཀྱི་བུ་ཁྱོད་ནི་བྱང་ཆུབ་སེམས་དཔར་གྱུར་པ་ན་ཡང་སངས་རྒྱས་ཀྱི་མཛད་
པ་བྱེད་པར་འགྱུར་རོ། །རིགས་ཀྱི་བུ་ཁྱོད་ནི་དེ་བཞིན་གཤེགས་པ་ཚེ་དཔག་མེད་
ཡོངས་སུ་མྱ་ངན་ལས་འདས་ནས་བསྐལ་པ་གྲངས་མེད་པ་གངྒའི་ཀླུང་གི་བྱེ་མ་
སྙེད་གཉིས་པ་ལུས་པ་ན། ནམ་གང་གི་སྲོད་ལ་དམ་པའི་ཆོས་ནུབ་པར་གྱུར་པ་དེ་
ཉིད་ཀྱི་ནམ་གྱི་ཐོ་རངས་བྱང་ཆུབ་ཀྱི་ཤིང་བཀོད་པ་དུ་མའི་དྲུང་དུ་རྡོ་རྗེའི་གདན་
ལ་འདུག་ནས་བླ་ན་མེད་པ་ ཡང་ དག་ པར་ རྫོགས་ པའི་བྱང་ཆུབ་མངོན་པར་
རྫོགས་པར་འཚང་རྒྱ་བར་འགྱུར་ཏེ། དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་འོད་ཟེར་ཀུན་ནས་འཕགས་པ་དཔལ་བརྩེགས་
རྒྱལ་པོ་ཞེས་བྱ་བར་འགྱུར་རོ། ཁྱོད་ཀྱི་ཚེའི་ཚད་ནི་བསྐལ་བ་བྱེ་བ་ཁྲག་ཁྲིག་
འབུམ་ཕྲག་དགུ་བཅུ་རྩ་དྲུག་ཏུ་འགྱུར་རོ། ཁྱོད་ཡོངས་སུ་མྱ་ངན་ལས་འདས་ནས་
ཀྱང་དམ་པའི་ཆོས་ནི་བསྐལ་པ་དུང་ཕྱུར་ཕྲག་དྲུག་དང་བྱེ་བ་ཕྲག་གསུམ་དུ་
གནས་པར་འགྱུར་རོ། །སྤྱན་རས་གཟིགས་དབང་ཕྱུག་གིས་གསོལ་བ། བཅོམ་
ལྡན་འདས་གལ་ཏེ་བདག་གི་རེ་བ་འདི་ལྟ་བུ་ཡོངས་སུ་རྫོགས་པར་འགྱུར་བ་ལྟ་
ན། དེའི་སླད་དུ་གང་གི་ཚེ་བདག་བཅོམ་ལྡན་འདས་ཀྱི་ཞབས་ལ་ཕྱག་འཚལ་བ་
- 566 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
དེའི་ཚེ། ཕྱོགས་བཅུའི་འཇིག་རྟེན་ཀྱི་ཁམས་གངྒཱའི་ཀླུང་གི་བྱེ་མ་སྙེད་དག་ན་
སངས་རྒྱས་བཅོམ་ལྡན་འདས་གང་དག་བཞུགས་ཏེ་འཚོ་ཞིང་བཞེས་པ་དེ་དག་
གིས་བདག་ལ་ལུང་སྟོན་པར་མཛད་ཅིང་། ཕྱོགས་བཅུའི་འཇིག་རྟེན་གྱི་ཁམས་
གངྒཱའི་ཀླུང་གི་བྱེ་མ་སྙེད་དག་ཐམས་ཅད་ཀྱི་ས་ཡང་གཡོ་བར་གྱུར་ལ། རི་ཐམས་
ཅད་ཀྱི་གོར་མ་དང་། ཤིང་ལྗོན་པའི་རྩེ་མོ་དག་ལས་ཀྱང་ཡན་ལག་ལྔ་དང་ལྡན་
པའི་སིལ་སྙན་གྱི་སྒྲ་ཡང་འབྱུང་བར་གྱུར་ཅིག །སེམས་ཅན་ཐམས་ཅད་ཀྱིས་
ཀྱང་འདོད་ཆགས་དང་བྲལ་བའི་སེམས་ཐོབ་པར་གྱུར་ཅིག །གང་གི་ཚེ་བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་གིས་དེ་བཞིན་གཤེགས་པ་རིན་པོ་
ཆེའི་སྙིང་པོའི་ཞབས་ལ་ཡན་ལག་ལྔས་ཕྱག་བྱས་པ་དེའི་ཚེ་སྔ་མ་བཞིན་དུ་སྦྱར་
ཏེ། སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་དག་གི་ས་ཡང་རབ་ཏུ་གཡོས།
སངས་རྒྱས་བཅོམ་ལྡན་འདས་དེ་དག་ཀྱང་ལུང་སྟོན་པར་མཛད། རི་ཐམས་ཅད་
ཀྱི་རྡོ་དང་ཤིང་ལྗོན་པའི་རྩེ་མོ་དག་ལས་ཀྱང་ཡན་ལག་ལྔ་དང་ལྡན་པའི་སིལ་
སྙན་གྱི་སྒྲ་བྱུང་བར་གྱུར། སེམས་ཅན་ཐམས་ཅད་ཀྱང་འདོད་ཆགས་དང་བྲལ་
བའི་སེམས་ལ་གནས་པར་གྱུར་པ་དང་བཅོམ་ལྡན་འདས་ཀྱིས་བཀའ་སྩལ་པ།
སྙིང་རྗེ་ལྡན་པའི་བསོད་ནམས་དག་ལ་ཡིད་དགའ་ལོངས། །ཕྱོགས་བཅུའི་སྐུ་
མཆོག་མངའ་བ་རྣམས་ཀྱིས་ལུང་བསྟན་ཏེ། །ཞིང་དང་བཅས་པའི་ས་ཡང་རྣམ་པ་
དྲུག་ཏུ་རབ་ཏུ་གཡོས། །རྒྱལ་བ་གང་ཟག་གཙོ་བོ་དྲང་སྲོང་ཆེན་པོར་འགྱུར། །
ཞེས་གསུངས་པ་ལྟར། ཐུགས་རྗེ་ཆེན་པོ་འདི་སྔོན་འཁོར་ལོས་བསྒྱུར་བའི་རྒྱལ་
པོ་རྩིབས་ཀྱི་མུ་ཁྱུད་ཀྱི་སྲས་ཀྱི་ཐུ་བོ་མིག་མི་འཛུམ་དུ་གྱུར་པའི་ཚེ་བྱང་ཆུབ་
མཆོག་ཏུ་ཐུགས་བསྐྱེད་ཅིང་སངས་རྒྱས་ཀྱི་ཞིང་བཟུང་། དེ་ནས་བཟུང་སྟེ་མགོན་
- 567 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པོ་འོད་དཔག་མེད་ཡོངས་འཛིན་དུ་བསྟེན་ཏེ་བསྐལ་བ་གྲངས་མེད་མང་པོར་
ཚོགས་བསགས། སངས་རྒྱས་པའི་ཚེ་ན་ཡང་འོད་དཔག་མེད་ཀྱི་རིགས་སུ་སངས་
རྒྱས་པ་ཡིན་པས། རིགས་ཀྱི་བདག་པོ་འོད་དཔག་མེད་ཀྱི་སྐུ་སྤྱི་བོར་བཞུགས་
པའོ། །ཐུགས་རྗེ་ཆེན་པོས་གདུལ་བྱ་རྣམས་ལ་མན་ངག་འདོམས་ཕྱིར་དེ་ལྟར་
མཛད་པར་ཡང་མངོན་ཏེ། དེ་ཡང་དང་པོར་ཐེག་པ་ཆེན་པོའི་དགེ་བའི་གཤེས་
གཉེན་ལ་བསྟེན་ནས་སེམས་བསྐྱེད། བར་དུ་ཚོགས་གསོག་པའི་སྐབས་སུ་ཡང་
ཐེག་པ་ཆེན་པོའི་དགེ་བའི་བཤེས་གཉེན་གྱི་མགོན་དང་ནམ་ཡང་མ་བྲལ་བར་
བསྟེན་ནས་ཚོགས་བསགས། མཐར་སངས་རྒྱས་པའི་ཚེ་ན་ཡང་བླ་མ་རིགས་ཀྱི་
ཅོད་པཎ་དུ་བཞུགས་པ་འདི་ལྟར་ཡིན་པས། ཐེག་པ་ཆེན་པོའི་ལམ་ལ་སློབ་པར་
འདོད་པའི་གདུལ་བྱ་རྣམས་ཀྱིས་ཀྱང་དགེ་བའི་བཤེས་གཉེན་བསྟེན་ཚུལ་འདི་
བཞིན་དུ་བྱས་ནས་ལམ་བགྲོད་དགོས་སོ་ཞེས་ཐབས་ཀྱིས་འདོམས་པའོ། །སྔོན་
གྱི་ཡིག་རྙིང་དག་ན་ཐུགས་རྗེ་ཆེན་པོའི་ཐུགས་བསྐྱེད་ཚུལ་དང་། བར་སྐབས་སུ་
ཐུགས་བསྐྱེད་ཉམས་ཤིང་ སྐྱིད་ལུག་ པར་ གྱུར་ པ་ན་འོད་དཔག་མེད་ཀྱི་བྱིན་
རླབས་ཀྱིས་སླར་ཐུགས་བསྐྱེད་གསོས་ཚུལ་དང༌། དབུ་བཅུ་གཅིག་དང་ཕྱག་སྟོང་
སྤྱན་སྟོང་དུ་གྱུར་པའི་རྒྱུ་མཚན་སོགས་བཤད་དེ། མདོ་རྒྱུད་གང་ནས་བཤད་ཀྱི་
ཁུངས་གསལ་བ་ཞིག་བདག་གིས་སྔོན་ཆད་མ་མཐོང་བས་འདིར་མ་བྲིས་ལ་
གཞན་མ་བླུན་པོ་འགའ་ཞིག་གིས་རང་རང་གིས་འདོད་པས་སྣ་ཚོགས་ཞིག་སྨྲ་བ་
ནི་ཕལ་ཆེར་རྒྱལ་བའི་གསུང་རབ་དང་མི་མཐུན་ཀྱང་སྙན་སྙན་བཟང་བཟང་ལྟ་
བུར་བཅོས་པ་མང་སྟེ། ཞིབ་ཏུ་བརྟགས་ན། གསལ་བར་དབང་ཕྱུག་སྤྱོད་པ་ཡིན།
ཞེས་ པ་ ལྟར་དུ་ འགྱུར་བ་ཆེས་མང་བས། ཚུལ་དེ་དག་བདག་ གིས་ འདིར་ མ་
- 568 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
བཀོད་དེ། ཕྱག་གཡས་མཆོག་སྦྱིན་ཡི་དྭགས་བཀྲེས་སྐོམ་སེལ་བ་པོ། །ཞེས་པ་
ནི། ཐུགས་རྗེ་ཆེན་པོའི་ ཕྱག་གཡས་མཆོག་སྦྱིན་ གྱི་ཕྱག་རྒྱ་མཛད་པའི་ ཕྱག་
མཛུབ་ལས་བདུད་རྩིའི་རྒྱུན་བབས་པས། ཡི་དྭགས་རྣམས་ཀྱི་བཀྲེས་སྐོམ་གྱི་
སྡུག་བསྔལ་སེལ་བར་བྱེད་ཅེས་པ་སྟེ། འདི་ནི་དམ་པའི་ཆོས་པདྨ་དཀར་པོ་དང་།
ཟ་མ་ཏོག་བཀོད་པའི་མདོ་སོགས་མདོ་སྡེ་དང་། རྒྱུད་སྡེ་དུ་མར་ཡང་དང་ཡང་དུ་
གསུངས་ཤིང་རྒྱལ་བའི་སྲས་པོ་ཞི་བ་ལྷས་སྤྱོད་འཇུག་ཏུ། མེ་ཏོག་ཆར་པ་སྤོས་ཆུ་
དང་འདྲེས་འབབ་པ་ཡིས། །དམྱལ་བའི་མེ་མདག་ཆིལ་ཆིལ་གསོད་པར་མཐོང་
གྱུར་ནས། །གློ་བུར་བདེ་བས་ཚིམ་པ་འདི་ ཅི་ བསམ་ པ་དང་། །སེམས་དམྱལ་
རྣམས་ ཀྱིས་ ཕྱག་ན་པདྨོ་ མཐོང་ བར་ ཤོག །ཅེས་ དང་། འཕགས་ པ་ སྤྱན་ རས་
གཟིགས་དབང་གི །ཕྱག་ནས་འབབ་པའི་འོ་རྒྱུན་གྱིས། །ཡི་དྭགས་རྣམས་ནི་ཚིམ་
བྱས་ཤིང་། ཁྲུས་བྱས་རྟག་ཏུ་བསིལ་བར་ཤོག །ཅེས་སྨོན་ལམ་དུ་མཛད་པ་ལྟར་
རོ། །ཕྱག་གཡོན་གསེར་གྱི་པདྨས་རྣམ་པར་བརྒྱན་པ་པོ། །ཞེས་པ་ནི། ཐུགས་རྗེ་
ཆེན་ པོའི་ ཕྱག་ གཡོན་ན་ གསེར་ ལྟར་ འོད་ གསལ་ ཞིང་ དྲི་ མ་ མེད་ པའི་ པདྨ་
བསྣམས་པ་ནི་ཟ་མ་ཏོག་བཀོད་པ་ནས་འབྱུང་བ་ལྟར་ཐུགས་རྗེ་ཆེན་པོས་རིགས་
དྲུག་སེམས་ཅན་རྣམས་འདུལ་ཕྱིར་དེ་དང་དེའི་གནས་སུ་གང་འདུལ་གྱི་སྐུ་བསྟན་
ནས་འཁོར་བ་མ་སྟོང་བར་དུ་སེམས་ཅན་ གྱི་དོན་མཛད་ཀྱང་། ཇི་ལྟར་འདམ་
ལས་སྐྱེས་པའི་པདྨ་འདམ་གྱི་དབུས་སུ་གནས་ཀྱང་འདམ་གྱི་སྐྱོན་གྱིས་མ་གོས་པ་
ལྟར། རིགས་དྲུག་འཁོར་བའི་གནས་ཀྱི་སྐྱོན་གང་གིས་ཀྱང་གོས་པ་མེད་པའི་
མཚོན་བྱེད་དུ་ཕྱག་ན་པདྨ་བསྣམས་ཤིང་། ཕྱག་ན་པདྨ་ཞེས་ཞིང་ཁམས་ཀུན་ཏུ་
མཚན་དུ་ཡང་ གྲགས་སོ། །དྲི་ཞིམ་ རལ་ པའི་ འཕྲེང་བ་དམར་སེར་འཁྱུག་པ་
- 569 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པོ། །ཞེས་པ་ནི། དྲི་ཞིམ་འཇམ་ལ་འོད་གསལ་བའི་རལ་པ་དམར་སེར་ཁྲོ་ཞལ་
གྱི་དབུའི་སྟེང་ནས་གྱེན་དུ་ཕྱོགས་པ་དང༌། དབུ་སྐྲ་གཞན་རྣམས་ཀྱང་གནག་ཅིང་
སྣུམ་ལ་དྲི་ཞིམ་པ། མཐོང་བ་ཙམ་གྱིས་ཚིམ་པར་བྱེད་པའོ། །དེ་ཡང་ཐུགས་རྒྱུད་
ལ་ཐར་འཛིན་གྱི་རྩུབ་བག་མེད་པ་མཚོན་པའི་ཕྱིར་དུ་དབུ་སྐྲ་ཤིན་ཏུ་འཇམ་ཞིང་
དྲི་ཞིམ་པ་དང་། སྤུ་ཉག་མ་རེ་རེ་ནས་མ་འཛིངས་པར་སོ་སོར་གནས་པ་དང༌།
སྐུའི་བ་སྤུ་ཐམས་ཅད་ཀྱང་གཉིས་དང་གསུམ་ལ་སོགས་པ་མཉམ་དུ་སྐྱེས་པ་དང་
ཕན་ཚུན་འཛིངས་པ་སོགས་མེད་པར་རེ་རེར་བྱུང་ཞིང་གཡས་ཕྱོགས་སུ་རིམ་གྱིས་
འཁྱིལ་ཏེ་རྩེ་མོ་རྣམས་སྐུ་ལ་གྱེན་དུ་ཕྱོགས་ནས་གནས་པའོ། །ཞལ་རས་རྒྱས་པ་
ཟླ་བ་ལྟ་བུར་མཛེས་པ་པོ། །ཞེས་པ་ནི། ཞལ་གྱི་དཀྱིལ་ཁོར་ཟླ་བ་ཉ་ཡོངས་སུ་
གང་བ་ལྟར་དུ་རྒྱས་ཤིང་བལྟ་ན་སྡུག་པའོ། །དེ་ཡང་། བསྔགས་འོས་བསྔགས་
བསྟོད་ལས། ཞལ་གྱི་དཀྱིལ་འཁོར་མདངས་གང་ཡིན། །ཟླ་བའི་དཀྱིལ་འཁོར་
རྒྱས་གྱུར་པ། །སྤྲིན་དང་བྲལ་ལའང་དེ་མ་མཆིས། །ཞེས་གང་གསུངས་པ་ལྟར་རོ།།
སྤྱན་གྱི་པདྨ་མཆོག་ཏུ་བཟང་ཞིང་ཡངས་པ་པོ། །ཞེས་པ་ནི། སྤྱན་དཀྱུས་རིང་ཞིང་
དཀར་ནག་ གི་ ཆ་རྣམས་མ་འདྲེས་ པར་མཛེས་ ལ་ཅུང་ ཟད་ཟུམ་ པ་ ཞི་ བའི་
གཟིགས་སྟངས་ཀྱིས་མཁའ་ཁྱབ་ཀྱི་སེམས་ཅན་ཐམས་ཅད་ལ་གཟིགས་པས་ན་
ཤིན་ཏུ་ཡངས་པའོ། །སྤྱིར་སྤྱན་ལ་རྣམ་པར་ལྔ་ཡོད་དེ། ཤའི་སྤྱན་དང༌། ལྷའི་
སྤྱན་ དང༌། ཤེས་ རབ་ ཀྱི་ སྤྱན་ དང་། ཆོས་ ཀྱི་ སྤྱན་ དང་། སངས་ རྒྱས་ ཀྱི་ སྤྱན་
རྣམས་སོ། །དེ་ལྟར་སྤྱན་ལྔ་ལས་འདིར་ཤའི་སྤྱན་གྱི་ཡོན་ཏན་བརྗོད་པའོ། །དེ་
ཡང་ཐ་མལ་པའི་མིག་གིས་ནི་རང་གི་མདུན་དུ་གཟུགས་གཞན་གྱིས་བར་མ་ཆོད་
པའི་དངོས་པོ་མཐོང་གི །གཟུགས་གཞན་གྱིས་བསྒྲིབས་པ་མི་མཐོང་ལ། ཐུགས་
-570 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
རྗེ་ཆེན་པོའི་སྤྱན་གྱིས་ནི་མཁའ་ཁྱབ་ཀྱི་སེམས་ཅན་ཐམས་ཅད་སྒྲིབ་ཐོགས་མེད་
པར་གཟིགས་པར་ཡངས་པ་ཞེས་བརྗོད་པ་ཡིན་ནམ་སྙམ་མོ། །པདྨ་ཞེས་བརྗོད་
པ་ནི་བསྟོད་སྤྲིན་རྒྱ་མཚོ་ལས། ཨུཏྤལ་མཐིང་ཁའི་འདབ་མ་ཇི་བཞིན་དུ། །སྤྱན་
དཀྱུས་རིང་པོ་ཅུང་ཟད་ཟུམ་པ་ཡི། །དཀར་ནག་ཆ་རྣམས་མ་འདྲེས་མཛེས་པ་ནི། །
འདམ་སྐྱེས་འདབ་མ་ཀུན་ནས་ རངས་པ་བཞིན། །ཞེས་གང་གསུངས་པ་ལྟར། །
ཨུཏྤལ་མཐིང་ཁའི་འདབ་མའི་ཁ་དོག་དང་དབྱིབས་བཞིན་དུ་སྤྱན་གྱི་དབུས་ཁ་
དོག་མཐོན་མཐིང་དང་། དེའི་མཐའ་གཉིས་དཀར་པོར་གནས་པ། དཀར་ནག་གི་
ཆ་རྣམས་མ་འདྲེས་པ་པདྨ་འདབ་མ་ཡོངས་སུ་རྫོགས་པ་ལྟ་བུ། སྟེང་ནས་སྤྱན་
ལྤགས་ཀྱིས་ཅུང་ཟད་བཀབ་པས་སྤྱན་གྱི་དབུས་ཕྲ་ཞིང་། དེའི་མཐའ་གཉིས་རྒྱས་
པ་གཞུའི་དབྱིབས་ལྟར་དུ་མཛེས་པ། སྤྱན་ལྤགས་སྟེང་འོག་གི་རྫི་མའི་སྤུ་རྣམས་
འཐུག་ཅིང་འཇམ་ལ་མ་འདྲེས་པར་ཐད་ཀ་ཐད་ཀར་གནས་པའི་བསྒྲིག་ལེགས་པ་
ཁྱུ་མཆོག་གི་རྫི་མ་ལྟ་བུར་ཡིད་དུ་འོང་བ། སྤྱན་གྱི་སྟེང་ན་སྨིན་མ་གཉིས་སྤུ་
གནག་ལ་འཇམ་ཞིང་རིང་ཐུང་མེད་པར་མཉམ་པ། དེ་འདྲ་བའི་སྤྱན་གཟིགས་པ་
ཙམ་གྱིས་འདོད་པའི་དོན་ཐམས་ཅད་གྲུབ་པར་མཛད་པའོ། ཁ་བ་དུང་ལྟར་རྣམ་
དཀར་དྲི་ངད་ལྡང་བ་པོ། །ཞེས་པ་ནི། སྐུ་མདོག་ཁ་བ་དང་དུང་གི་མདོག་ལྟར་
རྣམ་པར་དཀར་བ། སྐུ་ལས་དྲི་ཞིམ་པོའི་ངད་ལྡང་བ། འགྲོ་བ་གང་གིས་དྲི་དེ་
ཚོར་བ་ཐམས་ཅད་ཚིམ་པར་མཛད་པ། སྐུའི་ཁ་དོག་སུས་མཐོང་བ་ཐམས་ཅད་
འཁོར་བ་ལས་སྒྲོལ་བར་མཛད་པ། འགྲོ་བ་སུས་མཐོང་ཡང་སྐུ་ལ་ཡིད་དུ་མི་འོང་
བའི་ཆ་ཅུང་ཟད་ཀྱང་མི་སྲིད་པས་མཐོང་ན་མི་མཐུན་པ་མེད་པའོ། །ཐུགས་རྒྱུད་
ལ་སྐྱོན་གང་གིས་ཀྱང་མ་གོས་པའི་མཚོན་བྱེད་དུ་སྐུ་མདོག་དཀར་པོར་བསྟན་པ་
- 571-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཡིན་ཞེས་དགེ་སློང་མ་དཔལ་མོས་གསུངས་སོ། །དྲི་མེད་འོད་ཆགས་མུ་ཏིག་ཚོམ་
བུ་འཛིན་པ་པོ། །ཞེས་པ་ནི། སྐུ་ལ་རིན་པོ་ཆེ་རིན་ཐང་དང་བྲལ་བའི་རྒྱན་དཔག་
ཏུ་མེད་པས་སྤྲས་པའོ། །མཛེས་པའི་འོད་ཟེར་སྐྱ་རེངས་དམར་པོས་བརྒྱན་པ་པོ། །
ཞེས་པ་ནི། འགྲོ་བ་སེམས་ཅན་ཐམས་ཅད་སྙིང་རྗེས་ནམ་ཡང་མི་འདོར་བ་མཚོན་
པ་མཛེས་ཤིང་ཡིད་དུ་འོང་བའི་འོད་ཟེར་དམར་པོ་ཕྱོགས་བཅུར་འཕྲོ་བའོ། །དེ་ལྟ་
བུའི་འོད་ཟེར་དེ་སུས་མཐོང་ཡང་མཐོང་བ་ཙམ་གྱིས་གནས་སྐབས་དང་མཐར་
ཐུག་གི་དོན་ཐམས་ཅད་འབད་མེད་དུ་འགྲུབ་པར་འགྱུར་ཏེ། ཐུགས་རྗེ་ཆེན་པོའི་
མཚན་ལན་ཅིག་བཟུང་བ་ལའང་ཕན་ཡོན་དཔག་ཏུ་མེད་པ་གོང་དུ་བརྗོད་ཟིན་པ་
ལྟར་ཡིན་ན། སྐུའི་འོད་དངོས་སུ་མཐོང་ན་ཕན་ཡོན་དེ་ལྟར་བུ་འབྱུང་བ་ལྟ་ཅི་
སྨོས། དེའི་ཕྱིར་ཐུགས་རྗེ་ཆེན་པོའི་སྐུའི་འོད་མཐོང་བ་ཐམས་ཅད་ཀྱི་ཡིད་ཚིམ་
པར་བྱེད་པས་མཛེས་པའི་འོད་ཟེར་ཞེས་གསུངས་པ་ཡིན་ནོ། །པདྨའི་མཚོ་ལྟར་
ཕྱག་ནི་དངར་བར་བྱས་པ་པོ། །ཞེས་པ་ནི། ཡིད་བཞིན་གྱི་མཚོའི་ངོགས་གཉིས་
པདྨ་དྲི་མ་མེད་པས་ཚར་དུ་དངར་བ་སྟེ་བརྒྱན་པ་ལྟར། ཐུགས་རྗེ་ཆེན་པོའི་སྐུའི་
གཡས་གཡོན་གཉིས་སུ་འཇམ་ཞིང་གཞོན་ཤ་ཆགས་པའི་ཕྱག་ལྔ་བརྒྱ་ལྔ་བརྒྱས་
བརྒྱན་ཅིང་མཛེས་པའོ། །དེ་ཡང་གཡས་སུ་ཕྱག་ལྔ་བརྒྱ་དང་
། གཡོན་དུ་ཕྱག་ལྔ་
བརྒྱ་འཕྲེང་བསྒྲིགས་ཏེ། ཡར་དབུའི་གཙུག་ཏོར་དང་། མར་པུས་མོའི་ལྷ་ང་ལས་
མི་འདའ་བར་མཛེས་པར་གནས་པའོ། །སྟོན་ཀའི་སྤྲིན་གྱི་མདོག་དང་ལྡན་ཞིང་
གཞོན་པ་པོ། །ཞེས་པ་ནི། ཕྱག་སྟོང་པོ་དེ་ཡང་མདོག་སྟོན་ཀའི་སྤྲིན་ལྟར་དཀར་
ཞིང་དཔག་བསམ་གཞོན་ནུའི་ལྕུག་ཕྲན་ལྟར་འཇམ་ལ་གཞོན་ཤ་ཆགས་པའི་དོན་
ནོ། །རིན་ཆེན་མང་པོས་དཔུང་ པ་ གཉིས་ནི་བརྒྱན་པ་པོ། །ཞེས་པ་ནི། གསེར་
- 572 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
དང༌། དངུལ་དང་། སྤུག་དང༌། བཻ་ཌཱུརྱ་ལ་སོགས་པ་རིན་ཐང་མེད་པའི་རིན་པོ་ཆེ་
མང་པོས་དཔུང་པ་གཉིས་དང་། ཕྱག་མགོ་གཉིས་ལ་སོགས་པ་སྐུའི་སྟོད་ཐམས་
ཅད་རྒྱན་གྱི་སྲས་པའོ། །ལོ་མའི་མཆོག་ལྟར་ཕྱག་མཐིལ་འཇམ་ཞིང་གཞོན་པ་པོ། །
ཞེས་པ་ནི། ཕྱག་ཐམས་ཅད་ཀྱི་མཐིལ་རྣམས་ལོ་མའི་མཆོག་དཔག་བསམ་གྱི་
ཤིང་གི་ལོ་མ་ལྟར་ཤིན་ཏུ་འཇམ་ཞིང་གཞོན་ཤ་ཆགས་པའི་ངོས་ལ་དུང་གཡས་སུ་
འཁྱིལ་བ་དང་། གཡུང་དྲུང་དང་། བུམ་པ་གང་བ་ལ་སོགས་པ་བཀྲ་ཤིས་པའི་རི་
མོ་དུ་མས་སྤྲས་ཤིང་། ཕྱག་གི་མཐིལ་རྣམས་ན་འཁོར་ལོ་རྩིབས་སྟོང་དང་ལྡན་
པའི་རི་མོའི་མཚན་དང་ལྡན་པ། ཕྱག་སོར་རྣམས་ངང་པའི་ལག་པ་ལྟར་དྲ་བས་
འབྲེལ་ཞིང་། སོར་གདུབ་ལ་སོགས་པའི་རྒྱན་ཡང་གཞུག་ཏུ་རུང་བ། འགྲོ་བ་
སུས་མཐོང་བ་དང་གང་གི་མགོ་ལ་རེག་པ་དེ་དག་ཐམས་ཅད་ཀྱང་གནས་སྐབས་
དང་མཐར་ཐུག་གི་དོན་མ་ལུས་པ་གྲུབ་པར་མཛད་པ། དེ་ཡང་ ཕྱག་དང་ པོ་
གཉིས་ཐུགས་ཀར་ཐལ་མོ་སྦྱར་བ། དེའི་དོན་ཡང་ ཕྱོགས་ བཅུའི་ སངས་རྒྱས་
ཐམས་ཅད་ཀྱི་ཐུགས་རྗེ་བསྐུལ་བའི་ཕྱིར་དང་། ཐུགས་རྗེ་ཆེན་པོ་རང་ཉིད་ཀྱི་
ཐུགས་རྒྱུད་ལ་ཐབས་ཤེས་དབྱེར་མེད་དུ་གནས་པ་དེ་མཚོན་པར་བྱེད་པ། གཡས་
ཀྱི་གཉིས་པ་ན་ཤེལ་དཀར་པོའི་འཕྲེང་བ་བསྣམས་པ། དེས་ རིགས་དྲུག་ གི་
སེམས་ཅན་ ཐམས་ ཅད་ འཁོར་ བའི་ གནས་ ནས་ འདྲེན་ པར་ མཚོན་ པ་ དང་།
ཐུགས་རྗེ་ཆེན་པོའི་རྣལ་འབྱོར་པ་རྣམས་ལ་རྒྱུད་སྡེ་བཞི་ནས་གསུངས་ པའི་
གཟུངས་སྔགས་དང་རིག་སྔགས་ཀྱི་ནུས་པ་ཐམས་ཅད་སྟེར་བར་མཚོན་པ། སྤྱིར་
ཕྱག་ཐམས་ཅད་དང་། ཁྱད་པར་དུ་ཕྱག་གཡས་པའི་གསུམ་པ་ནས་བདུད་རྩིའི་
རྒྱུན་ཆད་མེད་བབས་པས་ཡི་དྭགས་རྣམས་ཚིམ་པར་བྱེད་པ། བཞི་པ་ན་འཁོར་
- 573 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ལོ་བསྣམས་པ། གཡོན་གྱི་ཕྱག་གཉིས་པ་ན་གསེར་གྱི་པདྨ་བསྣམས་པ་གསུམ་པ་
ན་རིལ་བ་སྤྱི་བླུགས་བསྣམས་པ། བཞི་པ་ན་མདའ་གཞུ་བསྣམས་པ། ཕྱག་དེ་
དག་གིས་སེམས་ཅན་རྣམས་འཁོར་བ་ནས་སྒྲོལ་ཕྱིར་ཆོས་ཀྱི་འཁོར་ལོ་རྒྱུན་མི་
ཆད་དུ་བསྐོར་བ་དང་། ཐུགས་རྗེ་ཆེན་པོ་རང་ཉིད་ཀྱི་ཐུགས་རྒྱུད་ལ་ཉོན་མོངས་
པས་ མ་ གོས་ པ་ དང༌། སེམས་ཅན་རྣམས་ ཀྱི་ཉོན་མོངས་པའི་དྲི་མ་ ཁྲུད་པར་
མཛད་པ་དང་། ཐབས་ཤེས་དབྱེར་མེད་ཀྱི་ལམ་ལ་འཁྲིད་པར་མཛད་པ་སོགས་
མཚོན་ཞིང་། ཕྱག་ལྷག་མ་ཐམས་ཅད་མཆོག་སྦྱིན་ཤ་སྟག་མཛད་པ་ནི། བསྔགས་
འོས་ བསྔགས་ བསྟོད་ ལས། མཆོད་ འོས་ ཁྱོད་ ཀྱི་ ཕྱག་ གཡས་ནི། །འཁོར་ལོའི་
མཚན་ གྱིས་ མཛེས་ གྱུར་ པ། །འཁོར་ བས་ སྐྲག་པའི་མི་རྣམས་ལ། །ཕྱག་ གིས་
དབུགས་འབྱིན་མཛད་པ་ལགས། །ཞེས་གང་གསུངས་པ་ལྟར། ཐུགས་རྗེ་ཆེན་པོ་
རང་ཉིད་ལ་སྙིང་ནས་གསོལ་བ་འདེབས་པ་རྣམས་ལ་མཆོག་གི་དངོས་གྲུབ་བདེ་
བླག་ཏུ་སྟེར་བར་མཛད་པ་དང་། སྤྱིར་སེམས་ཅན་ཐམས་ཅད་ལ་ཕན་བདེ་སྟེར་
བར་མཚོན་པ་སོགས་མཚོན་དོན་མཐའ་ ཡས་ པ་ཡོད་ཅིང་། ནད་གདོན་ཞི་བ་
དང་། ཚེ་དང་བསོད་ནམས་རྒྱས་པ་དང་། ནོར་དང་ལོངས་སྤྱོད་འཕེལ་བར་འདོད་
པ་སོགས་ཐུན་མོང་གི་དངོས་གྲུབ་བསྒྲུབ་པར་འདོད་ན་ཡང་། ཕྱག་དེ་དང་དེ་ལ་
གསོལ་བ་བཏབ་ན་དངོས་གྲུབ་འདི་དང་འདི་འགྲུབ་པའི་ཚུལ་ཡང་མང་དུ་ཡོད་དོ། །
རི་དྭགས་པགས་པས་ནུ་མ་གཡོན་པ་བཀབ་པ་པོ། །ཞེས་པ་ནི། ཐུགས་རྗེ་ཆེན་
པོའི་ཐུགས་ནི་སེམས་ཅན་རྣམས་སྡུག་བསྔལ་གྱིས་མནར་བ་ལ་མི་བཟོད་པའི་
སྙིང་རྗེ་འབའ་ཞིག་གི་གཞན་དབང་དུ་སོང་བ་དེ་མཚོན་ཕྱིར་རི་དྭགས་སི་སྙན་གྱི་
པགས་པས་ནུ་མ་གཡོན་པ་བཀབ་པའོ། །སྙན་ཆ་གདུ་བུས་སྒེག་ཅིང་རྒྱན་རྣམས་
-574 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
འཆང་བ་པོ། །ཞེས་པ་ནི། སྙན་རྒྱན་གྱིས་མཚོན་དབུ་ལ་རིན་པོ་ཆེའི་རྒྱན་དུ་མས་
བརྒྱན་པའོ། །དྲི་མ་མེད་པ་པདྨའི་མཆོག་ལ་གནས་པ་པོ། །ཞེས་པ་ནི། འཁོར་
བའི་སྐྱོན་གྱིས་མ་གོས་པ་དང་། རང་བཞིན་རྣམ་དག་ལས་ནམ་ཡང་གཡོ་བ་མེད་
པ་མཚོན་ཕྱིར་པདྨའི་གདན་ལ་བཞུགས་པའོ། །ལྟེ་བའི་ངོས་ནི་པདྨའི་འདབ་ལྟར་
འཇམ་པ་པོ། །ཞེས་པ་ནི། སྐུའི་ལྟེ་བས་མཚོན་སྐུའི་པགས་པ་ཤིན་ཏུ་འཇམ་ཞིང་
སྲབ་པ་པདྨའི་འདབ་མ་ལྟ་བུའོ། །ཡང་ན་ལྟེ་བ་ཟབ་པའི་དོན་དུ་བཤད་རུང་སྟེ།
དཔལ་མོ་ཉིད་ཀྱིས་མཛད་པའི་འཇིག་རྟེན་དབང་ཕྱུག་གི་བསྟོད་པ་ལས། ཕྱག་ནི་
ཡངས་ཤིང་ ལྟེ་ བ་ ཟབ་ པ་ སྟེ། །པདྨ་དྲི་ མ་ མེད་ པ་ ལྟ་ བུ་ ལགས། །ཞེས་ གང་
གསུངས་པ་ལྟར་རོ། །གསེར་གྱི་སྐ་རགས་མཆོག་ལ་ནོར་བུས་སྤྲས་པ་པོ། །སྟ་
ཟུར་དཀྲིས་པའི་རས་བཟང་ཤམ་ཐབས་འཛིན་པ་པོ། །ཞེས་པ་ནི། སྐུ་སྨད་ལྷ་
རྫས་ཀྱི་ན་བཟའི་ཤམ་ཐབས་མཛེས་པར་གསོལ་བའི་སྟེང་དུ་གསེར་གྱི་སྐ་རགས་
རིན་པོ་ཆེ་དུ་མའི་དྲྭ་བ་དྲྭ་ཕྱེད་དང་། རྩེ་མོར་གསེར་གྱི་དྲིལ་ཆུང་སིལ་སིལ་གྱི་སྒྲ་
སྒྲོག་པ་དང་བཅས་པའི་འོག་པག་གིས་སྤྲས་པའོ། །སྨད་གཡོགས་གསོལ་བ་ནི་
བག་མེད་པའི་སྤྱོད་པ་ས་བོན་དང་བཅས་པ་རྩ་བ་ནས་སྤངས་པས་ངོ་ཚ་ཁྲེལ་ཡོད་
ལས་ནམ་ཡང་ཉམས་པ་མེད་པ་མཚོན་པའོ། །ཐུབ་པའི་མཁྱེན་མཆོག་མཚོ་ཆེན་
ཕ་རོལ་ཕྱིན་པ་པོ། །ཞེས་པ་ནི། ཐུགས་རྗེ་ཆེན་པོས་བསམ་པ་ཕུན་ཚོགས་དང་
པོར་བྱང་ཆུབ་མཆོག་ཏུ་ཐུགས་བསྐྱེད་པ་ནས་བཟུང་། བྱམས་སྙིང་རྗེ་བྱང་ཆུབ་ཀྱི་
སེམས་གོང་ནས་གོང་དུ་འཕེལ་ཞིང་བསམ་པ་དེས་ཟིན་པའི་སྒོ་ནས་སྦྱོར་བ་ཕུན་
ཚོགས་གནས་ལུགས་རྟོགས་པའི་ཤེས་རབ་སོགས་རྒྱལ་སྲས་ཀྱི་སྤྱོད་པ་རྒྱ་མཚོ་
ལྟ་བུའི་མཐར་ཕྱིན་ཏེ། གནས་དང་གནས་མ་ཡིན་པ་མཁྱེན་པ་ སོགས་སྟོབས་
- 575 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བཅུའི་གོ་འཕང་བརྙེས་ཞེས་པའོ། །དེ་ནི་རྗེ་ཐམས་ཅད་མཁྱེན་པས་ཐུབ་དབང་ལ་
བསྟོད་པ་ལས། རྒྱ་མཚོའི་ཀློང་ལྟར་རབ་ཏུ་ཟབ་པའི་ཐུགས། ཞེས་པ་དང་མཐུན་
ནོ། །ཐུགས་རྗེ་ཆེན་པོའི་ཐུགས་ཀྱི་མཁྱེན་པ་དེ་ལ། ཇི་ལྟ་བ་མཁྱེན་པ་དང་། ཇི་
སྙེད་པ་མཁྱེན་པ་གཉིས་སུ་ཡོད་ཅིང་། དེ་ཡང་ཇི་ལྟ་བ་དང་ཇི་སྙེད་པ་གཉིས་ཀ་
དུས་གཅིག་ཏུ་མངོན་སུམ་དུ་མཁྱེན་པ་ནི་རྒྱལ་བ་ཉག་གཅིག་གི་ཡོན་ཏན་ཡིན་གྱི།
ས་བཅུའི་བྱང་ཆུབ་སེམས་དཔའ་རྣམས་ལ་ཡང་དེ་ལྟ་བུའི་མཁྱེན་ཚུལ་དེ་མེད་དེ།
ཟབ་མོའི་གནས་ལུགས་ལ་རྩེ་གཅིག་ཏུ་བཞག་པའི་ཚེ་ན་ཇི་སྙེད་པའི་ཆོས་རྣམས་
བློ་ཡུལ་དུ་མི་འཆར། རྗེས་ཐོབ་ཏུ་ཇི་སྙེད་པ་ལ་མངོན་སུམ་དུ་བལྟས་ཚེ། ཟབ་
མོའི་གནས་ལུགས་ལ་རྩེ་གཅིག་ཏུ་བཞག་མི་ནུས་པས་དེ་གཉིས་རེས་འཇོག་ལས་
མི་འོང་ལ། སངས་རྒྱས་རྣམས་ལ་ནི། ཐེག་པ་ཆེན་པོ་རྒྱུད་བླ་མ་ལས། ཐུགས་རྗེ་
ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་ནས་ནི། །ཆོས་ཀྱི་སྐུ་
ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་
སྐྱེ་བ་དང་། །དགའ་ལྡན་ནས་ནི་འཕོ་བ་དང་། །ལྷུམས་སུ་འཇུག་དང་བལྟམས་པ་
དང༌། །བཟོ་ ཡི་ གནས་ ལ་ མཁས་ པ་ དང༌། །བཙུན་མོའི་ འཁོར་ དགྱེས་ རོལ་པ་
དང༌། །ངེས་འབྱུང་དཀའ་བ་སྤྱོད་པ་དང་། །བྱང་ཆུབ་སྙིང་པོར་གཤེགས་པ་དང༌། །
བདུད་སྡེ་འཇོམས་དང་རྫོགས་པར་ནི། །བྱང་ཆུབ་ཆོས་ཀྱི་འཁོར་ལོ་དང༌། །མྱ་
ངན་འདས་པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་
པ་ཇི་སྲིད་གནས་པར་སྟོན། །ཞེས་གང་གསུངས་པ་ལྟར། ཐུགས་གནས་ལུགས་
ལ་རྩེ་གཅིག་ཏུ་མཉམ་པར་བཞག་པ་ལས་ནམ་ཡང་གཡོ་བ་མེད་པར་རྟེན་ཅིང་
འབྲེལ་བར་འབྱུང་བའི་ཆོས་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་
- 576 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
མངོན་སུམ་དུ་གསལ་བར་གཟིགས་ཤིང་། སྤྲུལ་པ་འབུམ་ཕྲག་དུ་མ་ཅིག་ཅར་དུ་
འགྱེད་ པ་ཡིན་ནོ། །བྱང་ ཆུབ་ ལམ་ གྱི་ རིམ་ པ་ ལས། མཁྱེན་པའི་ཡོན་ཏན་ནི།
ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་ལ་ལག་མཐིལ་དུ་སྐྱུ་རུ་ར་བཞག་པ་
ལྟར་མཁྱེན་པ་ཐོགས་པ་མི་མངའ་བར་འཇུག་པས་ཤེས་བྱ་མཐའ་དག་ལ་ཐུབ་
པའི་མཁྱེན་པས་ཁྱབ་ཀྱི། དེ་ལས་གཞན་པ་རྣམས་ཀྱི་ནི་ཤེས་བྱ་རྒྱ་ཆེ་ལ། ཤེས་
པ་རྒྱ་ཆུང་བས་མ་ཁྱབ་པ་ཡིན་ནོ། །ཞེས་དང༌། དེའི་ཤེས་བྱེད་ཀྱང་བསྔགས་འོས་
བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་མཐའ་དག་
ཁྱབ་ ལགས་ ཀྱི། ཁྱོད་ལས་ གཞན་ པ་ ཐམས་ཅད་ ཀྱི། །ཤེས་ བྱ་ ཁོ་ན་ལྷག་ པ་
ལགས། །ཞེས་དང་། བཅོམ་ལྡན་དུས་ཀུན་གཏོགས་པའི་ཆོས། །རྣམ་ཀུན་འབྱུང་
གནས་ཐམས་ཅད་ནི། །ལག་མཐིལ་སྐྱུ་རུ་ར་ལྟ་བུར། ཁྱོད་ཀྱི་ཐུགས་ཀྱི་སྤྱོད་ཡུལ་
གྱུར། །ཆོས་རྣམས་གཡོ་དང་མི་གཡོར་བཅས། །གཅིག་དང་སྣ་ཚོགས་སོ་སོ་ལ། །
མཁའ་ལ་རླུང་དག་རྒྱུ་བ་བཞིན། ཁྱོད་ཀྱི་ཐུགས་དག་ཐོགས་མི་མངའ། ཞེས་
གསུངས་པ་ལྟར་རོ། །མཁྱེན་པའི་སྟོབས་བཅུ་ཡོད་ཚུལ་ནི་གོང་དུ་སྤྱི་དོན་གྱི་
སྐབས་བཤད་ཟིན་ཏོ། །མཆོག་བརྙེས་བསོད་ནམས་མང་པོས་ཉེ་བར་བསགས་པ་
པོ། །ཞེས་པ་ནི། ཐུགས་རྗེ་ཆེན་པོའི་ཐུགས་རྒྱུད་ཀྱི་ཆོས་ཀྱི་སྐུ་རྣམ་མཁྱེན་དེ་ཉིད་
དང༌། དེའི་རྟེན་གཟུགས་ཀྱི་སྐུ་གཉིས་པ་རྒྱུ་གང་ལས་བྱུང་བའི་ཚུལ་སྟོན་ཏེ། དེ་
ཡང་ཚད་མ་རྣམ་འགྲེལ་ལས། མ་སྐྱེས་པ་ནི་བཟློག་དོན་དུ། །གྱུར་པ་ཉིད་གསུངས་
དེ་ཡི་ཕྱིར། །ཞེས་གསུངས་པ་ལྟར། རྒྱུ་ལ་མ་ལྟོས་པར་རང་བྱུང་གི་སངས་རྒྱས་ནི་
མེད་ཀྱི། སངས་རྒྱས་ནི་རྒྱུ་ལ་བརྟེན་ནས་འབྱུང་དགོས་སོ། །སངས་རྒྱས་ཀྱི་སྐུ་
འགྲུབ་པའི་རྒྱུ་ནི་ཚད་མ་རྣམ་འགྲེལ་ལས། སྒྲུབ་བྱེད་ཐུགས་རྗེ་གོམས་ལས་ཏེ། །
-577 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཞེས་དང་། བརྩེ་ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་ལ་ནི་མངོན་
སྦྱོར་མཛད། །ཅེས་ དང་། བསྐལ་པ་དུ་མར་ ཐབས་མང་པོ། །ཡུན་རིང་དུས་ སུ་
གོམས་ པ་ ལས། །དེ་ ལ་ སྐྱོན་ དང་ ཡོན་ཏན་ དང་། །རབ་ཏུ་ གསལ་ བ་ ཉིད་ དུ་
འགྱུར། །ཞེས་གསུངས་པ་ལྟར། སངས་རྒྱས་འགྲུབ་པའི་རྒྱ་གྲུང་པོ་པའི་ས་བོན་
ལྟ་བུ་བྱང་ཆུབ་མཆོག་ཏུ་སེམས་བསྐྱེད་ནས་སེམས་བསྐྱེད་དེ་ཉིད་ཀྱིས་བསྐུལ་ཏེ།
བསོད་ནམས་དང་ཡེ་ཤེས་ཀྱི་ཚོགས་གཉིས་པོ་བསྐལ་པ་གྲངས་མེད་མང་པོར་
བར་མ་ཆད་དུ་བསགས་པ་ལས་གོ་འཕང་ ཇེ་མཐོར་གཤེགས་ཏེ། མཐར་སྐྱོན་
ཐམས་ཅད་ཡོངས་སུ་དག །ཡོན་ཏན་ཐམས་ཅད་ཡོངས་སུ་རྫོགས་ཏེ། ཆོས་སྐུ་
དང༌། གཟུགས་སྐུ་གཉིས་ཟུང་དུ་འཇུག་པའི་མཆོག་གི་གོ་འཕང་བརྙེས་པའོ། །དེ་
ལྟར་སངས་རྒྱས་ཀྱི་རྒྱུ་ཚོགས་བསྒྲུབ་པའི་ཚེ་ན་རེ་རེ་ལ་རྐྱང་འདེད་བྱས་པ་ལ་
མི་ཆོག་གི །ཚོགས་ཀྱི་དབྱེ་བ་མཐའ་ཡས་མུ་མེད་པ་ཞིག་ལ་བསླབ་དགོས་པས་
བསོད་ནམས་མང་པོ་ཞེས་གསུངས་པ་ཡིན་ནོ། །དེ་ཡང་དབུ་མ་རིན་ཆེན་འཕྲེང་
བ་ལས། བསོད་ནམས་བསམ་གྱིས་མི་ཁྱབ་ལས། །ཇི་ལྟར་སངས་རྒྱས་མཚན་
འབྱུང་བ། །ཐེག་པ་ཆེན་པོའི་ལུང་ཅན་ལས། །རྒྱལ་པོ་ཆེན་པོ་དེ་བཞིན་གསོན། །
རང་སངས་རྒྱས་ཀུན་ལས་བྱུང་དང༌། །སློབ་དང་མི་སློབ་ལས་བྱུང་དང༌། །འཇིག་
རྟེན་མ་ལུས་ཀུན་བསོད་ནམས། །འཇིག་རྟེན་བཞིན་དུ་དཔག་མེད་གང་། །དེ་
ཙམ་བཅུར་ནི་བསྒྲེས་པ་ཡིས། །བ་སྤུའི་བུ་ག་གཅིག་འགྲུབ་སྟེ། །སངས་རྒྱས་བ་
སྤུའི་བུ་ག་ནི། །ཐམས་ཅད་དེ་དང་འདྲ་བར་འགྱུར། །བ་སྤུའི་བུ་ག་ཐམས་ཅད་ནི། །
སྐྱེད་པར་བྱེད་པའི་བསོད་ནམས་གང་། །དེ་དག་བརྒྱར་ནི་བསྒྱུར་བ་ཡིས། །དཔེ་
བྱད་བཟང་པོ་གཅིག་ཏུ་བཞེད། །བསོད་ནམས་དེ་སྙེད་དེ་སྙེད་ཀྱིས། །རྒྱལ་པོ་
- 578-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན། །
དཔེ་བྱད་བཟང་པོ་ནི། །གཅིག་མཐར་ཕྱིན་ཏེ་དེ་ལྟ་བུར། །བརྒྱད་ཅུའི་བར་དུ་
འབྱུང་བར་འགྱུར། །དཔེ་བྱད་བཟང་པོ་བརྒྱད་ཅུ་དག །འགྲུབ་པའི་བསོད་ནམས་
ཚོགས་གང་ཡིན། །དེ་དག་བརྒྱད་ནི་བསྒྱུར་བ་ཡིས། །སྐྱེས་བུ་ཆེན་པོའི་མཚན་
གཅིག་གོ །མཚན་ནི་སུམ་ཅུ་འགྲུབ་པའི་རྒྱུ། །བསོད་ནམས་རྒྱ་ཆེན་གང་ཡིན་པ། །
དེ་དག་སྟོང་དུ་བསྒྱུར་བ་ཡིས། །ཟླ་བ་ཉ་འདྲའི་མཛོད་སྤུའོ། །མཛོད་སྤུ་ཡི་ནི་
བསོད་ནམས་དག །སྟོང་ཕྲག་བརྒྱ་ནི་བསྡོམས་པ་ཡིས། །སྤྱི་གཙུག་བལྟར་ནི་མི་
སྣང་བ། །སྐྱོབ་པའི་གཙུག་ཏོར་བསྐྱེད་པར་བྱེད། །གཙུག་ཏོར་བསོད་ནམས་བྱ་
བ་དག །འབུམ་ཕྲག་བརྒྱར་ནི་བསྒྲེས་པ་ཡི། །གྲངས་མེད་རྒྱ་ཆེན་བཅུ་པོ་དག །
སངས་རྒྱས་གསུང་གི་སྒྲ་དབྱངས་ནི། །ཡན་ལག་དྲུག་ཅུ་བསྐྱེད་པའི་མཆོག །དེ་
དག་བསོད་ནམས་ཚད་མེད་ཀྱང་། །ཇི་ལྟར་འཇིག་རྟེན་ཕྱོགས་ཀུན་ཏུ། །བཅུས་
བསྒྲེས་མ་ལུས་བརྗོད་པ་ ལྟར། །ཚད་དང་ལྡན་པར་བག་ ཙམ་བརྗོད། །གང་ཚེ་
སངས་རྒྱས་གཟུགས་སྐུ་ཡི། །རྒྱུ་ཡང་དེ་ལྟར་འཇིག་རྟེན་བཞིན། །གཞལ་མེད་དེ་ཚེ་
ཆོས་ཀྱི་སྐུའི། །རྒྱུ་ལ་ཇི་ལྟར་གཞལ་དུ་ཡོད། །ཅེས་གང་གསུངས་པ་ལྟར་རོ། །
རྟག་ཏུ་བདེ་བའི་འབྱུང་གནས་རྒ་ནད་སེལ་བ་པོ། །ཞེས་པ་ནི། ཐུགས་རྗེ་ཆེན་
པོས་རྣམ་པ་ཐམས་ཅད་མཁྱེན་པའི་ཡེ་ཤེས་བརྙེས་ནས་ཞི་བའི་དབྱིངས་སུ་མི་
བཞུགས་པར་སེམས་ཅན་གྱི་དོན་འབའ་ཞིག་མཛད་པའི་ཚུལ་སྟོན་ཏེ། བསྟོད་པ་
བརྒྱ་ལྔ་བཅུ་པ་ལས། འགྲོ་བ་འདི་ དག་ཐམས་ཅད་ནི། ཁྱད་མེད་ཉོན་མོངས་
རྣམས་ཀྱིས་བཅིངས། ཁྱོད་ནི་འགྲོ་བའི་ཉོན་མོངས་དག །དགྲོལ་སླད་ཡུན་རིང་
ཐུགས་ རྗེས་ བསྡམས། །དང་ པོར་ ཁྱོད་ ལ་ ཕྱག་ བགྱིའམ། །འོན་ ཏེ་ གང་ གིས་
འཁོར་བར་ཁྱོད། །སྐྱོན་མཁྱེན་ཡུན་རིང་དེ་ལྟ་བུར། །བཞུགས་མཛད་ཐུགས་རྗེ་
，
579 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཆེ་ལ་བགྱི། །ཞེས་དང་། བདེན་པ་པོའི་ལེའུ་ལས་ཀྱང་། གཏི་མུག་མུན་པ་མུན་
ནག་གིས་རྟག་ཏུ། །སེམས་ནི་བསྒྲིབས་པར་གྱུར་པའི་སྐྱེ་དགུ་དག །འཁོར་བའི་
བཙོན་རར་ཚུད་པ་རྣམས་གཟིགས་ནས། །དྲང་སྲོང་དམ་པ་དེ་ནི་ཐུགས་རྗེ་སྐྱེ། །
ཞེས་དང་། འདོད་པས་ཟིལ་གྱིས་ནོན་པའི་ཡིད་ལྡན་དང་། །སྲིད་པ་ཆེ་ཞིང་རྟག་
ཏུ་ ཡུལ་ བརྐམ་དང༌། །སྲིད་ པའི་ འདོད་ ཆགས་ རྒྱ་ མཚོར་ ལྷུང་ བ་ རྣམས། །
གཟིགས་ན་རྒྱལ་བའི་ཐུགས་རྗེ་ཆེན་པོ་སྐྱེ། །ནད་དང་མྱ་ངན་རྣམ་པ་མང་དག་
གིས། །ཤིན་ཏུ་གཅེས་པའི་སྐྱེ་དགུ་ཉོན་མོངས་རྣམས། །གཟིགས་ན་སྡུག་བསྔལ་
མ་ལུས་བསལ་སླད་དུ། །སྟོབས་བཅུ་མངའ་བའི་ཐུགས་རྗེ་རབ་ཏུ་སྐྱེ། །ཐུབ་པའི་
ཐུགས་རྗེ་ཆེན་པོ་རྟག་འབྱུང་སྟེ། །དེ་མི་འབྱུང་བ་ནམ་ཡང་སྲིད་མི་འགྱུར། །འགྲོ་
བ་ཀུན་གྱི་བསམ་པར་གནས་པ་སྟེ། །དེ་བས་སངས་རྒྱས་དེ་ལ་སྐྱོན་མི་མངའ། །
ཞེས་གསུངས་པ་ལྟར། འགྲོ་བ་རྣམས་སྡུག་བསྔལ་གྱིས་མནར་བ་ཐུགས་ཀྱིས་མ་
བཟོད་ནས་དེ་དག་ལས་སྒྲོལ་བའི་ཐབས་འབའ་ཞིག་མཛད་ལ། དེ་ཡང་ཐོག་
མར་ལས་ཉོན་གྱི་དབང་གིས་ ཁམས་གསུམ་འཁོར་བར་སྐྱེ་རྒ་ན་འཆིའི་སྡུག་
བསྔལ་གྱི་ཟུག་གཟེར་དྲག་པོས་གདུངས་ནས་བཟོད་གླགས་མེད་པ་འདི་ལས་
ཐར་བར་མཛད་ནས། རིམ་གྱིས་སྡུག་བསྔལ་གཏན་དུ་སྤངས་ཤིང་དུས་རྟག་ཏུ་
བདེ་བ་རྒྱུན་མི་ཆད་པར་འབྱུང་བའི་ཐར་པའི་གོ་འཕང་ལ་འཁྲིད་པར་མཛད་ཅེས་
པའོ། །གསུམ་ ཐར་ མཛད་ ཅིང་ མཁའ་ སྤྱོད་ སྤྱོད་ པ་ སྟོན་ པ་ པོ། །ཞེས་ པ་ ནི།
རིགས་དྲུག་གི་ནང་ནས་ངན་སོང་གསུམ་དུ་སྐྱེས་ཟིན་པ་རྣམས་དང་། དེ་ལྟ་མ་
སྐྱེས་ཀྱང་མྱུར་དུ་སྐྱེ་བའི་རྒྱུ་ལ་གནས་པ་རྣམས་ལ་གང་འཚམ་གྱི་སྤྲུལ་པ་སྤྲུལ་
ནས་ངན་སོང་དུ་སྐྱེས་ཟིན་པ་རྣམས་གནས་དེ་ནས་ཐར་བར་མཛད་ཅིང་། །རྒྱུ་ལ་
- 580 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
གནས་པ་རྣམས་ལས་ངན་པ་དེ་དག་བྱང་བ་དང༌། ཕྱིས་སྡོམ་པའི་དགེ་བ་ལ་
འགོད་པར་མཛད་ཅེས་པའོ། །མཁའ་སྤྱོད་ཅེས་པ་ནི་སེམས་ཅན་རེ་རེའི་དོན་
མཛད་པ་ཙམ་མིན་པར། ནམ་མཁའ་དང་མཉམ་པའི་སེམས་ཅན་ཐམས་ཅད་ལ་
གང་འཚམ་གྱི་སྤྲུལ་པ་འགྱེད་ཅེས་པ་ཡིན་ནམ་སྙམ་སྟེ་དཔྱད་པར་བྱའོ། །ལུས་
ཅན་མཆོག་ཏེ་བདུད་དཔུང་འཁྲུགས་ལས་རྒྱལ་བ་པོ། །ཞེས་པ་ནི། རྐང་གཉིས་
རྣམས་ཀྱི་མཆོག་བཅོམ་ལྡན་འདས་འཕགས་པ་ཐུགས་རྗེ་ཆེན་པོས་མཆོག་གི་
སྤྲུལ་སྐུ་གྲངས་མེད་པ་དུས་གཅིག་ཏུ་སྤྲུལ་ཏེ། ཞིང་ཁམས་དུ་མར་བདུད་དཔུང་
དང་བཅས་པ་བཅོམ་ནས་འགྲོ་བའི་དོན་དུ་འཚང་རྒྱ་བའི་མཛད་པ་དུ་མ་དུས་
གཅིག་ཏུ་སྟོན་པར་མཛད། །ཅེས་པའོ། །ཡང་ན་རྟག་ཏུ་བདེ་བའི་འབྱུང་གནས་རྒ་
ནད་ སེལ་བ་པོ། །གསུམ་མཐར་མཛད་ཅིང་མཁའ་ སྤྱོད་ སྤྱོད་ པ་ སྟོན་ པ་པོ། །
ལུས་ཅན་མཆོག་ཏེ་བདུད་དཔུང་འཁྲུགས་ལས་རྒྱལ་བ་པོ། །ཞེས་པ་དེ་རྣམས་ཀྱི་
དོན་འདི་ལྟར་བཤད་དེ། ཐུགས་རྗེ་ཆེན་པོས་མཆོག་གི་གོ་འཕང་བརྙེས་ནས་
སེམས་ཅན་གྱི་དོན་མཛད་པ་ན། ཤེས་རྒྱུད་རིམ་གྱིས་སྦྱངས་ནས་ལམ་རིམ་གྱིས་
འཁྲིད་དེ་སངས་རྒྱས་ཀྱི་ས་ལ་འཇོག་པར་མཛད་པ་ལས། ལམ་ལ་རིམ་གྱིས་མ་
འཁྲིད་པར་གློ་བུར་དུ་སངས་རྒྱས་ཀྱི་སར་སྐྱེལ་ཐབས་མེད་ལ། དེ་འདྲ་བའི་
ཐབས་ཤིག་ཡོད་ན་ནི་ཐུགས་རྗེ་ཆེན་པོས་སྔོན་ཡུན་རིང་པོ་ནས་སྐད་ཅིག་གཅིག་
ལ་སེམས་ཅན་ཐམས་ཅད་སངས་རྒྱས་ཀྱི་སར་འཇོག་པར་འགྱུར་བ་ལ། རིམ་
གྱིས་འཁྲིད་པ་ལས་བྱ་ཐབས་མ་བྱུང་བ་ཡིན་ནོ། །རིམ་གྱིས་འཁྲིད་ལུགས་ནི།
བཞི་བརྒྱ་པ་ལས། བསོད་ནམས་མིན་ པ་དང་པོར་བཟློག །བར་དུ་བདག་ནི་
བཟློག་པ་དང་། །ཐ་མར་ལྟ་ཞིག་ཀུན་བཟློག་པ། །གང་གིས་ཤེས་དེ་མཁས་པ་
- 581 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཡིན། །ཞེས་དང་། ལམ་སྒྲོན་ལས། གང་ཞིག་ཐབས་ནི་གང་དག་གིས། །འཁོར་
བའི་བདེ་བ་ཙམ་དག་ལ། །རང་ཉིད་དོན་དུ་གཉེར་བྱེད་པ། །དེ་ནི་སྐྱེས་བུ་ཐ་མར་
ཤེས། །སྲིད་པའི་བདེ་ལ་རྒྱབ་ཕྱོགས་ཤིང་། །སྡིག་པའི་ལས་ལས་ལྡོག་བདག་
ཉིད། །གང་ཞིག་རང་ཞི་ཙམ་དོན་གཉེར། །སྐྱེས་བུ་དེ་ནི་འབྲིང་ཞེས་བྱ། །རང་
རྒྱུད་གཏོགས་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །
ཡང་དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་ནོ། །ཞེས་གང་
གསུངས་པ་ལྟར། ཐོག་མར་དད་པ་སྐྱེད་དུ་བཅུག་ནས་དགེ་བའི་ས་བོན་ཅུང་ཟད་
བསྐྱེད། དེ་ནས་ཕྱི་མ་ངན་སོང་གི་གཡང་ས་ལས་སྒྲོལ་བའི་ཐབས་བསྟན་ཏེ་སྐྱེས་
བུ་ཆུང་ངུའི་ལམ་ལ་བཀོད། དེ་ནས་འཁོར་བ་མཐའ་དག་གི་སྡུག་བསྔལ་བསྟན་
ཏེ་སྐྱེས་བུ་འབྲིང་གི་ལམ་ལ་བཀོད། དེ་ནས་ཐེག་པ་ཆེན་པོར་འཁྲིད་དེ་ཚོགས་
གཉིས་ཟུང་འབྲེལ་དུ་སློབ་པའི་ཚུལ་བསྟན་ནས་རིམ་གྱིས་སངས་རྒྱས་ཀྱི་སར་
འཁྲིད་པར་མཛད་དགོས་པས། དགེ་སློང་མ་དཔལ་མོས་ཀྱང་ཐུགས་རྗེ་ཆེན་པོ་ལ་
མཛད་པ་འཕྲིན་ལས་དེ་དག་གི་སྒོ་ནས་བསྟོད་པ་ལ་ཚིག་འདི་དག་གསུངས་པ་
ཡིན་ནོ། །དེ་ཡང་འཕགས་པ་ཐུགས་རྗེ་ཆེན་པོས་རང་ཉིད་ཀྱིས་མཆོག་གི་གོ་
འཕང་བརྙེས་ནས་གདུལ་བྱ་རྣམས་ཐོག་མར་ཐབས་མཁས་ཀྱི་སྤྲུལ་པས་ཐུགས་
རྗེ་ཆེན་པོ་རང་ཉིད་ལ་དད་པ་སྐྱེད་དུ་བཅུག །དེ་ནས་གདུལ་བྱ་དད་པ་ཅུང་ཟད་
སྐྱེས་པ་དེས་མཚན་ནས་བརྗོད་པ་དང་། གསོལ་བ་འདེབས་པ་སོགས་བྱས་པ་ན།
རིམས་དང་། ནད་དང་། རྒུད་ཅིང་ཉམ་ཐག་པ་ལ་སོགས་པ་ཚེ་འདིའི་མི་འདོད་པ་
རྣམས་ཞི་བར་མཛད། དེ་ནས་སྐྱབས་འགྲོ་ལས་འབྲས་བསྟན་ནས་བདེ་བའི་
འབྱུང་ གནས་ མཐོ་རིས་རྟེན་ བཟང་ ཐོབ་ པའི་ ཐབས་ལ་སྦྱར། དེ་ནས་ བདེན་
- 582 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བཞིའི་བླང་དོར་བསྟན་ཏེ་སྲིད་གསུམ་མཐའ་དག་ལས་ཐར་པའི་ཐབས་ལ་སྦྱོར་
བ་མཛད། དེ་ནས་སྐྱེས་བུ་ཆེན་པོའི་ཆོས་ལུགས་བསྟན་ཏེ་ཚོགས་གཉིས་གོམས་
པ་ལས་བདུད་དཔུང་དང་བཅས་པ་ལས་རྒྱལ་བའི་སངས་རྒྱས་ཀྱི་གོ་འཕང་ཐོབ་
པའི་ཐབས་ལ་སྦྱོར་བར་མཛད་ཅེས་པའོ། །འོ་ན་ཚིག་དེ་དག་གིས་དོན་དེ་ལྟར་
སྟོན་པ་ཅིས་ཤེས་ཞེ་ན། དགེ་སློང་མ་དཔལ་མོ་རང་ཉིད་ཀྱིས་འཇིག་རྟེན་དབང་
ཕྱུག་ལ་བསྟོད་པ་ལས། རྒྱལ་བ་ཡེ་ཤེས་རྒྱ་མཚོའི་ཕ་རོལ་ཕྱིན། །བསོད་ནམས་
དུ་མ་ལས་ནི་འཁྲུངས་པའི་མགོན། །རིམས་དང་ནད་འཇོམས་བདེ་བ་མཆོག་
བསྐྱེད་པ། །སྲིད་པ་མཐར་མཛད་མཁའ་ལ་རྒྱུ་བ་དང་། །ཀུན་ཏུ་རྒྱུ་བའི་སྐུ་མཆོག་
ལ་ བསྟོད་ པ། །བདུད་ རིགས་ སྣ་ ཚོགས་ སྟོབས་ ནི་ ངེས་ པར་ འཇོམས། །ཞེས་
གསུངས་ཤིང་། བསྟོད་པ་འདི་ནི་པོ་བསྟོད་དང་དོན་གྱི་ཆ་འདྲ་བར་མཛད་འདུག་
པས། དགེ་སློང་མ་རང་གི་གསུང་འདི་དག་གུང་བསྒྲིགས་ན་དོན་དེ་ལྟར་འགྱུར་
རམ་སྙམ་ནས་བཀོད་པ་ཡིན་གྱི། གཞན་དུ་ན། དོན་དཀའ་བ་ལ་བདག་གི་བློ། །
འཁྲུལ་མི་སྲིད་པ་མ་ཡིན་པས། །མཁས་པ་རྣམས་ཀྱིས་ལེགས་དཔྱད་ནས། །ཅི་
སྟེ་མིན་ན་གཞན་དུ་གྱིས། །ཞེས་གསུངས་པ་ལྟར་ཡིན་པས། ཆོས་ཀྱི་སྤྱན་ལྡན་
རྣམས་ཀྱིས་ལེགས་པར་དཔྱད་ནས་དག་པར་མཛོད་ཅིག །གསེར་གྱི་རྐང་གདུབ་
སྒྲ་ཡིས་ཞབས་ཡིད་འོང་བ་པོ། །ཞེས་པ་ནི། འཕགས་པ་ཐུགས་རྗེ་ཆེན་པོའི་
ཞབས་ཀྱི་མཁྲིག་མ་གཉིས་ལ། གསེར་དང་དངུལ་ལ་སོགས་པ་རིན་པོ་ཆེའི་རྒྱན་
དཔག་ཏུ་མེད་པའི་གདུ་བུས་སྤྲས་ཤིང་། ཞབས་གདུབ་དེ་ལས་གསེར་གྱི་དྲིལ་
ཆུང་སིལ་སིལ་གྱི་སྒྲ་སྒྲོག་པ། སྒྲ་དེ་སུས་ཐོས་པ་ཐམས་ཅད་གནས་སྐབས་སུ་
སེམས་བདེ་བས་ཚིམ་ཞིང་ཡིད་དུ་འོང་བ་དང༌། མཐར་ཐུག་སངས་རྒྱས་འགྲུབ་
- 583 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
པའི་ས་བོན་བསྐྲུན་པར་མཛད་པའོ། །དེས་ནི་ཞབས་ཀྱི་མཁྲིག་མ་ལ་ལོང་བུའི་
འབུར་མི་མངོན་པ་དང་། ཞབས་མཐིལ་མཉམ་པ་དང༌། ཞབས་ཀྱི་བཞི་ཆ་ཕྱིར་
འཕགས་ཤིང་རྟིང་པ་ཡངས་པ་ལ་སོགས་པ་ཞབས་ཀྱི་མཚན་བཟང་དཔེ་བྱད་
རྣམས་ཀྱང་མཚོན་ནོ། །དེ་ཡང་བསྟོད་སྤྲིན་རྒྱ་མཚོ་ལས། རབ་འབྱམས་ཚོན་གྱིས་
ཁ་ བསྒྱུར་ སྲབ་ལ་འཇམ། །སྣ་ཚོགས་དར་གྱི་སྨད་གཡོགས་གཡོ་བའི་སྟེང་། །
སིལ་སིལ་སྒྲ་སྒྲོག་གསེར་གྱི་འོག་པག་གིས། །ཡིད་འོང་སྐེད་སྐབས་ཀུན་ནས་
མཛེས་པར་བསྡམས། །རྟ་མཆོག་བཞིན་དུ་གསང་གནས་སྦུབས་སུ་ནུབ། །འཇམ་
ཞིང་ཕྲ་བ་བ་སྤུའི་ཚོགས་རྣམས་ནི། །ཟླ་མེད་རེ་རེ་བྱུང་ནས་གཡས་ཕྱོགས་སུ། །
རིམ་གྱིས་འཁྱིལ་ནས་སྐུ་ལ་གྱེན་དུ་ཕྱོགས། །བགས་ཀྱིས་ཕྲ་ཞིང་ཟླུམ་པའི་བྱིན་
པ་ལེགས། །ཞབས་ཀྱི་མཁྲིག་མ་ལོང་བུའི་འབུར་གྱིས་དབེན། །རུས་ སྦལ་ལྟོ་
བཞིན་ཞབས་མཐིལ་ཀུན་ནས་མཉམ། །ཞབས་ཀྱི་བཞི་ཆ་ཕྱིར་འཕགས་རྙིང་པ་
ཡངས། །འདབ་དྲུག་པད་དཀར་དམར་སེར་ལྟེ་བའི་སྟེང་། །དཀྱིལ་འཁོར་ཡོངས་
རྫོགས་རྒྱུ་སྐར་ བདག་ པོའི་ གདན། །གང་ དེར་ སྒྲ་ ལྡན་ གདུ་བུས་ མཁྲིག་མའི་
ཕྱོགས། །མཛེས་པའི་ཞབས་གཉིས་ཞེས་གང་གསུངས་པ་ལྟར་རོ། །ཚངས་པའི་
གནས་པ་བཞི་ཡིས་དབེན་པར་མཛད་པ་པོ། །ཞེས་པ་ནི། འཕགས་པ་ཐུགས་རྗེ་
ཆེན་པོས་སྔོན་སློབ་པ་ལམ་གྱི་གནས་སྐབས་སུ་ཅི་མཛད་ཐམས་ཅད་འགྲོ་བ་
སེམས་ཅན་འབའ་ཞིག་གི་དོན་དུ་མཛད་པ་ལས་རང་གི་དོན་དུ་ཞི་བདེའི་གོ་
འཕང་ལ་དོན་དུ་གཉེར་བ་སྐད་ཅིག་ཀྱང་མ་མཛད་པར། ཐ་ན་དབུགས་ཕྱི་ནང་དུ་
རྒྱུ་བ་ཆད་ཀྱང་སེམས་ཅན་ཁོ་ནའི་དོན་དུ་མཛད་པས་རང་དོན་འབའ་ཞིག་བསྒྲུབ་
པའི་བསམ་སྦྱོར་མཐའ་དག་གིས་དབེན་ཞིང་། སངས་རྒྱས་ནས་ཀྱང་ཅི་མཛད་
- 584 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཐམས་ཅད་སེམས་ཅན་ཁོ་ནའི་དོན་དུ་མཛད་པས་རང་དོན་བསྒྲུབ་པའི་བསམ་པ་
དམན་པ་སྐད་ཅིག་ཀྱང་མེད་ཅེས་པའམ། ཡང་ན་ཐུགས་རྗེ་ཆེན་པོས་སེམས་ཅན་
རྣམས་ཐབས་མཁས་ཀྱི་སྤྲུལ་པས་དད་པ་ལ་བཀོད་ནས་རྒྱུད་སྣོད་རུང་དུ་གྱུར་པ་
ན་དམན་ལམ་དུ་ལྷུང་བར་མི་མཛད་པར། སྐྱོབ་པ་ཉིད་གཟིགས་ལམ་གསུང་
བ། །ཞེས་གསུངས་པ་ལྟར། རང་ཉིད་གང་ནས་གཤེགས་པའི་ལམ་བཟང་པོ་དེ་
ལ་གདུལ་བྱ་རྣམས་ཀྱང་འཁྲིད་པར་བཞེད་ནས། བྱམས་པ་ཆེན་པོ་དང་སྙིང་རྗེ་
ཆེན་པོ་དང་། དགའ་བ་ཆེན་པོ་དང༌། བཏང་སྙོམས་ཆེན་པོ་སྟེ་ཚངས་པའི་གནས་
བཞི་པོ་དེའི་སྒོ་ནས་རང་དོན་འབའ་ཞིག་བསྒྲུབ་པའི་བསམ་པ་དང་སྦྱོར་བའི་
གཡེང་བ་མཐའ་དག་གིས་དབེན་པའི་ཐེག་ཆེན་གྱི་ལམ་བཟང་པོར་འཁྲིད་ནས་
ས་ལམ་རིམ་གྱིས་བགྲོད་དེ་སངས་རྒྱས་ཀྱི་སར་འཇོག་པར་མཛད་ཅེས་པའོ། །
བྱམས་པ་ལ་སོགས་པ་བཞི་པོ་དེ་ལ་ཚངས་པའི་གནས་པ་ཞེས་བརྗོད་པའི་རྒྱུ་
མཚན་ནི། འཇིག་རྟེན་འདི་ན་ཚངས་པ་གཙོ་བོར་གྲགས་པ་ལྟར། ཆོས་ཐམས་
ཅད་ཀྱི་གཙོ་བོའམ། སྙིང་པོ་མཐར་ཐུག་པ་ནི་མི་གནས་པའི་མྱང་འདས་ཡིན་ལ།
བྱམས་པ་ཆེན་པོ་ལ་སོགས་པ་བཞི་པོ་འདི་ནི་མི་གནས་པའི་མྱ་ངན་ལས་འདས་
པའི་གོ་འཕང་མཆོག་དེ་ཉིད་བསྒྲུབ་པའི་རྒྱུའི་རྩ་བའམ། གནས་ལོ་ཏོག་འབྱུང་
བའི་ཞིང་ས་ལྟ་བུ་ཡིན་པས་ན། ཚངས་པའི་གནས་པ་ཞེས་གསུངས་སོ། །དེ་ལྟར་
ཡང་ མཚན་བརྗོད་འགྲེལ་ཆེན་ལས། བྱམས་པ་དང་། སྙིང་ རྗེ་ དང་། དགའ་བ་
དང་། བཏང་སྙོམས་བཞི་ནི། ཚངས་པའི་གནས་པ་བཞི་སྟེ། ཚངས་པ་ནི་མྱ་ངན་
ལས་འདས་པའོ། །དེའི་དོན་དུ་གནས་པས་ན་ཚངས་པའི་གནས་པ་བཞིའོ། །
ཞེས་གང་གསུངས་པ་ལྟར་རོ། །བྱམས་སྙིང་རྗེས་ལམ་བགྲོད་པ་ལ་དབེན་པ་ཞེས་
- 585 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
གསུངས་པ་ནི། ཡོན་ཏན་རིན་པོ་ཆེ་སྡུད་པ་ལས། རབ་ཏུ་དབེན་པའི་གྲོང་དང་
གྲོང་ཁྱེར་རི་སུལ་དང༌། །དགོན་པ་དབེན་པའི་ནགས་ཁྲོད་རབ་ཏུ་བསྟེན་བྱེད་
ཅིང་། །བདག་བསྟོད་གཞན་ལ་སྨོད་པའི་བྱང་ཆུབ་སེམས་དཔའ་ནི། །བདུད་ཀྱིས་
ཡོངས་སུ་བསླད་ཅིང་བློ་ཆུང་རིག་པར་བྱ། །རྟག་ཏུ་གྲོང་དང་ཡུལ་འཁོར་གྲོང་
རྡལ་གནས་མེད་ཅིང་། །སེམས་ཅན་སྨིན་བྱེད་བྱང་ཆུབ་བརྩོན་པ་མ་གཏོགས་
པ། །དེ་ནི་དགྲ་བཅོམ་རང་རྒྱལ་འདོད་ པ་ གཞན་མི་སྐྱེད། །འདི་ནི་བདེ་བར་
གཤེགས་པའི་སྲས་ཀྱི་དབེན་པར་གསུངས། །གང་ཞིག་དཔག་ཚད་ལྔ་བརྒྱ་ཡོད་
པའི་རི་ཡི་སུལ། །སྦྲུལ་གྱིས་གང་བར་ལོ་མང་བྱེ་བར་གནས་བྱེད་ཀྱང་། །དབེན་
པ་འདི་མི་ཤེས་པའི་བྱང་ཆུབ་སེམས་དཔའ་དེ། །ལྷག་པའི་ང་རྒྱལ་རྙེད་ནས་འདྲེ་
བར་གནས་པ་ཡིན། །བྱང་ཆུབ་སེམས་དཔའ་འགྲོ་བའི་དོན་བརྩོན་བསམ་གཏན་
དང་། །སྟོབས་ དང་ དབང་པོ་རྣམ་ཐར་ ཏིང་འཛིན་ཐོབ་དེ་ལ། །འདི་ནི་དགོན་
དབེན་སྤྱོད་པ་མིན་སྙམ་བརྙས་བྱེད་པ། །དེ་ནི་བདུད་ཀྱི་སྤྱོད་ཡུལ་གནས་ཞེས་
རྒྱལ་བས་གསུངས། །གང་ཞིག་གྲོང་ངམ་འོན་ཏེ་དགོན་པར་གནས་ཀྱང་རུང་། །
ཐེག་པ་གཉིས་ཀྱི་སེམས་བྲལ་བྱང་ཆུབ་ཆོག་ངེས་ན། །འདི་ནི་འགྲོ་དོན་ཞུགས་པ་
རྣམས་ཀྱི་དབེན་པ་སྟེ། །ཞེས་གང་གསུངས་པ་ལྟར་རོ། །ཚུལ་འདི་ལ་བློ་གྲོས་
ཅན་རྣམས་ ཀྱིས་ཞིབ་ཏུ་བརྟགས་ན་ནི་སྙིང་རྗེ་ཆེན་པོ་ཐེག་པ་ཆེན་པོའི་ལམ་
ཐམས་ཅད་ཀྱི་རྩ་བ་དང་སྙིང་པོར་གསུངས་པ་རྣམས་ལ་ངེས་པ་རྙེད་པར་འགྱུར་
རོ། །ངང་ པའི་འགྲོས་འདྲ་གླང་ཆེན་དྲེགས་ ལྟར་ གཤེགས་ པ་པོ། །ཞེས་ པ་ནི།
ཐུགས་རྗེ་ཆེན་པོ་གཤེགས་པའི་ཚེ་ངང་པའི་རྒྱལ་པོའི་འགྲོས་དང་། གླང་པོ་ཆེ་
སྟོབས་རྒྱས་པའི་འགྲོས་ལྟར་དུ་དལ་གྱིས་གཤེགས་པའོ། །དེ་ཡང་གོམ་པ་ལ་
- 586 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཙབ་ཙུབ་དང་། མྱུར་བུལ་མེད་ཅིང་། འཇིགས་པ་དང་། ཡ་ང་བ་དང་། བག་ཚ་བ་
སྐད་ཅིག་ཀྱང་མེད་པར་རང་ཉིད་འཇིགས་པ་ཐམས་ཅད་ལས་གྲོལ་ཞིང་། སེམས་
ཅན་འཁོར་བར་འཁྱམས་པ་རྣམས་ལ་སྤྱན་ཕྱི་རྗེས་སུ་གཟིགས་པའི་དོན་ནོ། །
འདིས་ནི་སྐུ་ལ་འཁྲུལ་པ་མེད་པ་སོགས་དེ་བཞིན་གཤེགས་པའི་མ་འདྲེས་པའི་
ཆོས་རྣམས་ཀྱང་ཤེས་པར་བྱའོ། །དེ་ལ་དེ་བཞིན་གཤེགས་པའི་ཐུན་མོང་མིན་
པའི་ཡོན་ཏན་མ་འདྲེས་པའི་ཆོས་ནི་བཅོ་བརྒྱད་དེ། དེ་ཡང་ཡུམ་བར་མ་ལས།
རབ་འབྱོར་དེ་བཞིན་གཤེགས་པའི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་
གང་ཞེ་ན། དེ་བཞིན་གཤེགས་པ་ལ་འཁྲུལ་པ་མི་མངའོ། །ཅ་ཅོ་མི་མངའོ། །
དགོངས་པ་ཉམས་པ་མི་མངའོ། །འདུ་ཤེས་སྣ་ཚོགས་མི་མངའོ། །ཐུགས་མཉམ་
པར་མ་བཞག་པ་མི་མངའོ། །མ་བརྟགས་པའི་བཏང་སྙོམས་མི་མངའོ། །མོས་པ་
ཡོངས་སུ་ཉམས་པ་མི་མངའོ། །བརྩོན་འགྲུས་ཡོངས་སུ་ཉམས་པ་མི་མངའོ། །
དགོངས་པ་ཡོངས་སུ་ཉམས་པ་མི་མངའོ། །ཏིང་ངེ་འཛིན་ཡོངས་སུ་ཉམས་པ་མི་
མངའོ། །ཤེས་རབ་ཡོངས་སུ་ཉམས་པ་མི་མངའོ། །རྣམ་པར་གྲོལ་བ་ཡོངས་སུ་
ཉམས་པ་མི་མངའོ། །རྣམ་པར་གྲོལ་བའི་ཡེ་ཤེས་གཟིགས་པ་ཡོངས་སུ་ཉམས་པ་
མི་མངའོ། །སྐུའི་འཕྲིན་ལས་ཐམས་ཅད་ཡེ་ཤེས་སྔོན་དུ་འགྲོ་བ་སྟེ། ཡེ་ཤེས་ཀྱི་
རྗེས་སུ་འབྲང་ངོ་། །གསུང་གི་འཕྲིན་ལས་ཐམས་ཅད་ཡེ་ཤེས་སྔོན་དུ་འགྲོ་བ་སྟེ།
ཡེ་ཤེས་ཀྱི་རྗེས་སུ་འབྲང་ངོ༌། །ཐུགས་ཀྱི་འཕྲིན་ལས་ཐམས་ཅད་ཡེ་ཤེས་སྔོན་དུ་
འགྲོ་བ་སྟེ། ཡེ་ཤེས་ ཀྱི་ རྗེས་སུ་འབྲང་ངོ༌། །འདས་པའི་དུས་ལ་མ་ཆགས་མ་
ཐོགས་པའི་ཡེ་ཤེས་གཟིགས་པ་འཇུག་གོ །མ་འོངས་པའི་དུས་ལ་མ་ཆགས་མ་
ཐོགས་པའི་ཡེ་ཤེས་གཟིགས་པ་འཇུག་གོ །ད་ལྟ་བྱུང་བའི་དུས་ལ་མ་ཆགས་མ་
-587 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཐོགས་པའི་ཡེ་ཤེས་གཟིགས་པ་འཇུག་ཏེ། དེ་དག་ནི་སངས་རྒྱས་ཀྱི་ཆོས་མ་
འདྲེས་པ་རྣམས་ཞེས་བྱའོ། །ཞེས་གང་གསུངས་པ་ལྟར་རོ། །ངང་པའི་སྟབས་སུ་
གཤེགས་པ་དང་། གླང་ཆེན་གྱི་སྟབས་སུ་གཤེགས་པ་སོགས་གཤེགས་སྟབས་
འདི་དག་མངོན་རྟོགས་རྒྱན་ལས། སེང་གེ་གླང་ཆེན་བྱ་དང་ནི། ཁྱུ་མཆོག་སྟབས་
གཤེགས་གཡས་ཕྱོགས་དང་། །མཛེས་གཤེགས་དྲང་དང་འཁྲིལ་བག་ཆགས། །
ཞེས་དཔེ་བྱད་ཀྱི་གྲངས་སུ་གསུངས་པས། འདི་དག་གིས་ཐུགས་རྒྱུད་ཀྱི་ཡོན་
ཏན་ཁྱད་པར་ཅན་གང་མཚོན་པ་ནི། སློབ་དཔོན་སེང་གེ་བཟང་པོས་འགྲེལ་པ་
དོན་གསལ་དུ། མི་ཟིལ་གྱིས་གནོན་པ་ལ་མཁས་པ་ཉིད་ཀྱིས་སེང་གེའི་སྟབས་སུ་
གཤེགས་པ་ཉིད་དང་། ཀླུ་ཟིལ་གྱིས་གནོན་པ་ལ་མཁས་པ་ཉིད་ཀྱིས་གླང་པོ་ཆེའི་
སྟབས་སུ་གཤེགས་པ་ཉིད་དང་། ནམ་མཁའ་ལ་གཤེགས་པར་མཁས་པ་ཉིད་
ཀྱིས་ངང་པའི་སྟབས་སུ་གཤེགས་པ་ཉིད་དང༌། སྐྱེས་བུའི་ཁྱུ་མཆོག་ཏུ་མཁས་པ་
ཉིད་ཀྱིས་ཁྱུ་མཆོག་གི་སྟབས་སུ་གཤེགས་པ་ཉིད་དང་། སྐོར་ཕྱོགས་ཀྱི་ལམ་དང་
མཐུན་པར་གཤེགས་པ་ཉིད་ཀྱིས་གཡས་ཕྱོགས་སུ་ལྡོག་ཅིང་གཤེགས་པ་ཉིད་
དང༌། མཛེས་པར་མཁས་པ་ཉིད་ཀྱིས་མཛེས་པར་གཤེགས་པ་ཉིད་དང་། རྟག་ཏུ་
སེམས་ གྱ་གྱུ་ མི་མངའ་བ་ཉིད་ ཀྱིས་ མི་ ཡོ་བར་ གཤེགས་ པ་ ཉིད་དང་། ཞེས་
གསུངས་ཤིང་། བརྒྱད་སྟོང་འགྲེལ་ཆེན་དུ་ཡང་དེ་བཞིན་དུ་བཤད་ལ། ཉི་སྣང་
དང༌། ཡུམ་གསུམ་གནོད་འཇོམས་དང༌། ཉི་ཁྲི་རྣམ་འགྲེལ་སོགས་སུ་བཤད་ཚུལ་
དེ་ ལས་ ལོགས་སུ་འབྱུང་སྟེ། བཤད་ ཚུལ་ གཉིས་ཀ་མདོའི་དོན་ ཡིན་ པས་མི་
འགལ་བར་ལེགས་བཤད་གསེར་འཕྲེང་ལས་བཤད་ལ། དེ་དག་གི་རྒྱུ་མཚན་
ཞིབ་ཏུ་བཀྲལ་ན་ཡི་གེ་མང་དུ་དོགས་པས་ཤེས་པར་འདོད་ན་གཞུང་དེ་དག་ཉིད་
- 588 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ལ་བལྟ་ བར་ བྱའོ། །ཡོངས་རྫོགས་ཉེ་བར་བསགས་ཤིང་བསྟན་པ་གཉེར་བ་
པོ། །ཞེས་པ་ནི། ཐུགས་རྗེ་ཆེན་པོས་དང་པོ་ཐུགས་བསྐྱེད་པ་ནས་བཟུང་། བསོད་
ནམས་དང་། ཡེ་ཤེས་ཀྱི་ཚོགས་གཉིས་པོ་བསྐལ་པ་གྲངས་མེད་མང་པོའི་བར་དུ་
བསགས་ཏེ་ཡོངས་སུ་རྫོགས་པར་མཛད་ཅིང་། རང་གིས་འདུལ་བར་བྱ་བའི་
སེམས་ཅན་གྲངས་མེད་པ་ཡང་སྨིན་པར་མཛད་ནས་མངོན་པར་རྫོགས་པར་
སངས་རྒྱས། སླར་ཡང་ནམ་མཁའ་མ་ཟད་ཀྱི་བར་དུ་སེམས་ཅན་གྱི་དོན་མཛད་
པ་ལ་སྐད་ཅིག་ཀྱང་གཡོ་བ་མེད་ཅིང་། སེམས་ཅན་གྱི་དོན་གྱི་གཙོ་བོ་ནི། རྗེ་བླ་
མས། མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །འདི་
ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །ཞེས་དང་།
བསྟན་པ་ཁོ་ན་ལྷར་བཅས་འགྲོ་བ་ཡི། །བདེ་ལེགས་ཀུན་གྱི་རྩ་བར་ཡིད་ཆེས་
ནས། །ལུས་སྲོག་ཡལ་བར་གྱུར་ཀྱང་མི་གཏོང་བའི། །སྙིང་སྟོབས་ཆེན་པོས་དམ་
ཆོས་འཛིན་གྱུར་ཅིག །ཅེས་དང་། རྒྱལ་སྲས་སྨོན་ལམ་གངྒཱའི་ཀླུང་རྣམས་ནི། །
དམ་ཆོས་འཛིན་པའི་སྨོན་ལམ་ནང་འདུས་པར། །གསུང་ཕྱིར་དགེ་རྩ་ཇི་སྙེད་
བསགས་ པ་ནི། །ཀུན་ ཀྱང་ ཐུབ་ བསྟན་ རྒྱས་ པའི་ ཆེད་ དུ་ བསྔོས། །ཞེས་གང་
གསུངས་པ་ལྟར། སེམས་ཅན་རྣམས་ལ་ཆོས་བསྟན་ནས་རྒྱུད་འདུལ་བར་བྱེད་པ་
ཉིད་གཞན་དོན་འཕྲིན་ལས་ཀྱི་གཙོ་བོ་ཡིན་པས། འཇིག་རྟེན་དུ་ལུང་རྟོགས་ཀྱི་
བསྟན་པ་རྒྱས་པའི་ཐབས་འབའ་ཞིག་གཙོ་བོར་མཛད། འདི་ལ་དཔེ་འགའ་ཞིག་
ལ་གའི་སྔོན་འཇུག་བྱས་པ་དང་། འགའ་ཞིག་ཏུ་ར་མགོ་བྱས་འདུག་པ་ལྟར་ན།
གཏན་དང་རྟན་ཞེས་པ་སངས་རྒྱས་ཀྱི་བསྟན་པ་ལ་བཤད་དུ་མི་རུང་བས་དོན་
གཞན་དུ་བཤད་དགོས་པ་འདྲ་སྟེ། འདིར་ནི་སྒྲུབ་ཐབས་ཀྱི་ཡི་གེའི་ཐོབ་དང་
- 589 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བསྟུན་ནས་བྱས་ཀྱི། གཞན་དུ་ན་ བློ་གྲོས་ཅན་རྣམས་ཀྱིས་དཔྱད་པར་མཛོད་
ཅིག །འོ་མའི་མཚོ་དང་ཆུ་ཡི་མཚོ་ལས་སྒྲོལ་བ་པོ། །ཞེས་པ་ནི། ཐུགས་རྗེ་ཆེན་
པོས་སེམས་ཅན་རྣམས་ལ་ཆོས་བསྟན་ནས་རྒྱ་མཚོ་དང་ཆོས་མཚུངས་པའི་འཁོར་
བའི་ གནས་ ནས་ སྒོལ་ བར་ མཛད། དེ་ ཡང་ འཁོར་ བ་ ལས་ ཐར་ བའི་ ཞི་ བའི་
དབྱིངས་ཙམ་ལ་གནས་པ་ནི་སྲིད་པའི་སྡུག་བསྔལ་ལས་ཐར་ཡང་། རང་ཉིད་
ཤེས་སྒྲིབ་ཀྱི་འཆིང་བ་ལས་མ་གྲོལ་ཞིང་། སེམས་ཅན་གཞན་གྱི་དོན་རྒྱ་ཆེན་
པོའང་མི་ནུས་པས་ཞི་མཐར་ལྷུང་བ་ཞེས་བྱ་བ་ཡིན་ལ། དེས་ན་ཐུགས་རྗེ་ཆེན་
པོས་སེམས་ཅན་རྣམས་ཞི་མཐའ་འོ་མའི་མཚོར་ལྷུང་བ་ལྟ་བུ་ལས་ཀྱང་བསྒྲལ་ཏེ།
མཐར་ཐུག་སངས་རྒྱས་གྱི་སར་འཁྲིད་པར་མཛད་ཅེས་པའོ། །འདི་ནི་ཐུགས་རྗེ་
ཆེན་པོའི་འཕྲིན་ལས་ཀྱི་ཡོན་ཏན་གཙོ་བོར་བརྗོད་པ་སྟེ། འཕྲིན་ལས་ཉི་ཤུ་རྩ་
བདུན་ཡོད་ཚུལ་ནི་གོང་དུ་བཤད་ཟིན་ཏོ། །འཁོར་བའི་གནས་དང་། ལས་ཉོན་
རྣམས་ ལ་ ཆུ་ བོ་ དང༌། རྒྱ་ མཚོ་ ཞེས་ བརྗོད་ པ་ ནི། ཆུ་ བོ་ རྒྱ་ མཚོ་ ཀུན་ ལས་
བརྒལ། །ཞེས་པའི་ཐད་ཀྱི་མཚན་བརྗོད་འགྲེལ་ཆེན་ལས་ཆུ་བོ་བཞི་སྟེ། འདོད་
པའི་ ཆུ་ བོ་ དང་། སྲིད་ པའི་ ཆུ་ བོ་ དང་། ལྟ་ བའི་ ཆུ་ བོ་ དང་། མ་ རིག་ པའི་ ཆུ་
བོའོ། །དེ་ཡང་སེམ་ཅན་རྣམས་ཀྱི་ལེགས་པ་འཕྲོག་པས་ན་ཆུ་བོ་སྟེ། ཆུ་བོའི་
ཤུགས་དང་འདྲའོ། །ཆུ་བོ་དེ་ནི་བརྒལ་དཀའ་བའི་ཕྱིར་རྒྱ་མཚོ་དང་འདྲ་བས་ན་
རྒྱ་མཚོའོ། །དེ་ལས་ཡང་དག་པར་ཀུན་ཏུ་བརྒལ་བ་ནི་རྣམ་པ་ཐམས་ཅད་དུ་ཕ་
རོལ་དུ་བྱོན་པས་སླར་མི་ལྡོག་པའོ། །ཞེས་གང་གསུངས་པ་ལྟར་རོ། ། དེ་
༈ གསུམ་ པ་ བསྟོད་ པ་ བརྗོད་ པའི་ ཕན་ཡོན་ནི། གང་ཞིག་རྟག་ཏུ་ཐོ་
རངས་ལངས་ནས་གུས་པ་ཡིས། །སྤྱན་རས་གཟིགས་ཀྱི་དབང་པོ་ཡིད་ལ་སེམས་
- 590 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བྱེད་ཅིང་། །བསྟོད་པའི་མཆོག་འདིས་དག་ཅིང་གསལ་བར་བསྟོད་བྱེད་ན། །དེ་
ནི་སྐྱེས་པའམ་ནི་བུད་མེད་ཡིན་ཀྱང་རུང༌། །སྐྱེ་བ་འདིའམ་མ་འོངས་སྐྱེ་བ་ཐམས་
ཅད་དུ། །འཇིག་རྟེན་འཇིག་རྟེན་ལས་འདས་དགོས་པ་ཀུན་འགྲུབ་འགྱུར། །ཞེས་
གསུངས་ཏེ། དགེ་སློང་མ་དཔལ་མོས་མཛད་པའི་ཐུགས་རྗེ་ཆེན་པོའི་བསྟོད་པ་
འདིའི་སྒོ་ནས་བསྟོད་ཅིང་གསོལ་བ་བཏབ་ན། འཇིག་རྟེན་དང་འཇིག་རྟེན་ལས་
འདས་པའི་དངོས་གྲུབ་ཐམས་ཅད་མྱུར་དུ་ཐོབ་པར་འགྱུར་ཞེས་གྲུབ་མཆོག་
དཔལ་མོ་ཉིད་ཀྱི་ཞལ་གྱིས་བཞེས་པ་ཡིན་ལ། བསྟོད་པ་འདི་ནི་ཐུགས་རྗེ་ཆེན་པོ་
དངོས་སུ་ཞལ་གཟིགས་དུས་ཐུགས་རྗེ་ཆེན་པོའི་སྐུ་མདུན་ཉིད་དུ་མཛད་པ་ཡིན་
པས། དོན་དུ་ན་བསྟོད་པ་འདི་བརྗོད་པ་ལ་ཕན་ཡོན་དེ་ལྟར་འབྱུང་བ་ཐུགས་རྗེ་
ཆེན་པོ་ཉིད་ཀྱིས་ཞལ་གྱིས་བཞེས་པའོ། །ཕན་ཡོན་དེ་ནི་ཤིན་ཏུ་རྒྱ་ཆེ་སྟེ་ཚེ་
འདིའི་མི་འདོད་པ་མཐའ་དག་ཞི་ཞིང་། འདོད་པའི་དོན་མཐའ་དག་འགྲུབ་པར་
འགྱུར་བ་དང་ཕྱི་མ་ངན་སོང་གི་གཡང་ས་ལས་ཐར་ཞིང་། བདེ་འགྲོའི་རྟེན་བཟང་
པོ་ཐོབ་པ་དང༌། ཐུགས་རྗེ་ཆེན་པོའི་སྤྲུལ་པ་ཐེག་པ་ཆེན་པོའི་དགེ་བའི་བཤེས་
གཉེན་མཚན་ཉིད་དང་ལྡན་པས་རྗེས་སུ་འཛིན་པ་དང༌། འཁོར་བ་མཐའ་དག་
ལས་ཡིད་ཕྱུང་སྟེ་ལམ་བསླབ་པ་གསུམ་མྱུར་དུ་རྒྱུད་ལ་སྐྱེ་བ་དང་། བྱམས་སྙིང་རྗེ་
རྒྱུད་ལ་སྐྱེས་ནས་ཐེག་པ་ཆེན་པོའི་ལམ་སྣ་ཟིན་པ་དང་། ཐེག་པ་ཆེན་པོའི་ཚོགས་
ལམ་ཆུང་འབྲིང་ཆེ་གསུམ་རིམ་གྱིས་བགྲོད་ནས་སྦྱོར་ལམ་ཐོབ་སྟེ་ཕྱིར་མི་ལྡོག་
པར་འགྱུར་བའི་བར་ནི་འཇིག་རྟེན་དང་འཇིག་རྟེན་ལས་འདས་པ་ཞེས་གཉིས་སུ་
ཕྱེ་བའི་འཇིག་རྟེན་གྱི་དངོས་གྲུབ་ཡིན་ལ། འཇིག་རྟེན་ལས་འདས་པའི་དངོས་
གྲུབ་ནི། སྦྱོར་ལམ་ལས་ཀྱང་འདས་ཏེ་ས་དང་པོ་ཐོབ་ནས་སྐད་ཅིག་རེ་རེར་ལུས་
- 591 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
བརྒྱ་ཕྲག་མང་པོར་སྤྲུལ་ནས་སངས་རྒྱས་ཀྱི་ཞིང་བརྒྱ་ཕྲག་མང་པོར་བགྲོད་ནུས་
པ་ལ་སོགས་པ་ཡོན་ཏན་མཐའ་ཡས་པ་ཐོབ་པ་དང་། དེ་ནས་ཀྱང་ས་ལམ་གོང་
ནས་གོང་དུ་བགྲོད་དེ་མཚན་བཅས་མཚན་མེད་ཀྱི་རྣལ་འབྱོར་ཐམས་ཅད་མཐར་
ཕྱིན་ཏེ། སྐྱོན་ ཐམས་ ཅད་ ཟད། ཡོན་ ཏན་ ཐམས་ ཅད་ ཡོངས་ སུ་ རྫོགས་ པའི་
ཐུགས་རྗེ་ཆེན་པོའི་གོ་འཕང་མྱུར་དུ་ཐོབ་པ་འགྱུར་ཞེས་པའོ། ། དེ་འདྲ་བའི་ཕན་
ཡོན་ཚད་མེད་པ་དེ་ཐོབ་པ་ནི་ལམ་མཐོན་པོར་སོང་བའི་སྐྱེས་བུ་དམ་པ་རྣམས་ལ་
འབྱུང་གི །ཐམས་ཅད་ལ་ག་ལ་བྱུང་སྙམ་པ་དང་། ལྷག་པར་སྐྱེས་པའི་རྟེན་ལ་
འབྱུང་གི །བུད་མེད་ཀྱི་རྟེན་ལ་དེ་འདྲ་ག་ལ་བྱུང་སྙམ་ན། ཞུམ་པ་དེ་ལྟ་བུ་བྱ་མི་
རིགས་ཀྱི། བླ་མ་དང་ཐུགས་རྗེ་ཆེན་པོ་ལ་སྙིང་ནས་དད་ཅིང་གུས་པ་དང་། དམ་
ཚིག་དང་སྡོམ་པ་ཚུལ་བཞིན་དུ་བསྲུང་བའི་སྒོ་ནས་ཐུགས་རྗེ་ཆེན་པོའི་རྣལ་འབྱོར་
ལ་གནས་ཏེ། བསྟོད་པ་འདིའི་སྒོ་ནས་གསོལ་བ་རྩེ་གཅིག་ཏུ་བཏབ་ན་སྐྱེས་པ་
དང་བུད་མེད་རིགས་མཐོ་དམན་སོགས་ཇི་ལྟར་ཡིན་ཀྱང་། གོང་དུ་བཤད་པ་ལྟར་
གྱི་དངོས་གྲུབ་ངེས་པར་ཐོབ་པར་འགྱུར། ཞེས་པའོ། །དེ་ཡང་སྤྱོད་འཇུག་ལས།
བདག་གིས་ བྱང་ ཆུབ་ ག་ ལ་ཞེས། །སྒྱིད་ལུག་པར་ནི་མི་བྱ་སྟེ། །འདི་ལྟར་དེ་
བཞིན་གཤེགས་པ་ནི། །བདེན་པ་གསུངས་པས་བདེན་འདི་གསུངས། །སྦྲང་བུ་
ཤ་སྦྲང་བུང་བ་དང་། །དེ་བཞིན་སྲིན་བུར་གང་གྱུར་པ། །དེས་ཀྱང་བརྩོན་པའི་
སྟོབས་བསྐྱེད་ན། །བྱང་ཆུབ་ཐོབ་དཀའ་བླ་མེད་ཐོབ། །བདག་ལྟ་ རིགས་ ཀྱིས་
མིར་སྐྱེས་ལ། །ཕན་དང་གནོད་པ་ངོ་ཤེས་པས། །བྱང་ཆུབ་སྤྱོད་པ་མ་བཏང་ན། །
བདག་ གིས་ བྱང་ཆུབ་ཅིས་ མི་ཐོབ། །ཅེས་ གང་ གསུངས་ པ་ལྟར་ རོ། །དེ་ཡང་
ཐུགས་རྗེ་ཆེན་པོའི་རྣལ་འབྱོར་ལ་གནས་ནས་བསྟོད་པ་བྱིན་རླབས་ཅན་འདི་ལྟ་
- 592 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
བུ་ལ་འབད་ན་ཕན་ཡོན་དེ་ལྟར་འབྱུང་བ་ལྟ་ཅི་སྨོས། ཐུགས་རྗེ་ཆེན་པོའི་མཚན་
ཙམ་བརྗོད་པ་དང༌། ཡི་གེ་དྲུག་པའི་གཟུངས་ལན་ཅིག་བཟླས་པ་ལའང་ ཕན་
ཡོན་མཐའ་ཡས་པ་འབྱུང་བར་སངས་རྒྱས་ཀྱིས་གསུངས་ཤིང་། ཐུགས་རྗེ་ཆེན་པོ་
རང་ཉིད་ཀྱིས་ཀྱང་ཞལ་གྱིས་བཞེས་སོ། །དེ་ལྟར་ཡང་མདོ་སྡེ་ཟ་མ་ཏོག་བཀོད་
པ་ལས། གང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་
དབང་པོ་ཁྱོད་ཀྱི་མཚན་རྗེས་སུ་དྲན་པའི་སེམས་ཅན་དེ་དག་ནི་བདེ་བ་དང་ལྡན་
པ་ ལགས་ སོ། །ཐིག་ ནག་ པོ་ ཅན་ དང༌། འོ་ དོད་ འབོད་ པ་ དང་། སེམས་ ཅན་
དམྱལ་བར་སྐྱེས་པ་དང༌། ཡི་དྭགས་ཀྱི་གྲོང་ཁྱེར་དུ་སྐྱེས་པ་གང་དག་ཁྱོད་ཀྱི་
མཚན་རྗེས་སུ་དྲན་པ་དེ་དག་ནི། ངན་སོང་གི་སྡུག་བསྔལ་ཆེན་པོ་ལས་ཐར་བ་
ལགས་སོ། །གང་ཁྱོད་ཀྱི་མཚན་རྗེས་སུ་དྲན་པ་དེ་དག་ནི་བསམ་པ་ལེགས་པ་
དང་ལྡན་པ་ལགས་ཏེ། དེ་དག་ནི་བདེ་བ་ཅན་གྱི་འཇིག་རྟེན་གྱི་ཁམས་སུ་མཆིས་
ནས། དེ་བཞིན་གཤེགས་པ་སྣང་བ་མཐའ་ཡས་ལས་ཆོས་ཉན་པར་འགྱུར་རོ། །
ཞེས་དང༌། གང་ཡི་གེ་དྲུག་པའི་རིག་སྔགས་ཆེན་མོ་འདི་རྟག་ཏུ་འཛིན་ཅིང་ཟློས་
པ་ལ་བརྩོན་པའི་སེམས་ཅན་དེ་དག་ནི་བསོད་ནམས་དང་ལྡན་པ་ཡིན་ནོ། །དེ་
དག་བཟླས་པ་བྱེད་པའི་ཚེ། སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་
སྙེད་ཕྲག་དགུ་བཅུ་རྩ་དགུ་འདུ་བར་འགྱུར་རོ། །བྱང་ཆུབ་སེམས་དཔའ་རྡུལ་ཕྲ་
རབ་མཉམ་པ་དག་འདུ་བར་འགྱུར་རོ། །ཕ་རོལ་ཏུ་ཕྱིན་པ་དྲུག་སྒོ་ན་གནས་པར་
འགྱུར་རོ། །གཞན་ཡང་ལྷའི་སྡེ་སུམ་ཅུ་རྩ་གཉིས་ཀྱི་ལྷའི་བུ་དག་འདུ་བར་འགྱུར་
རོ། །རྒྱལ་པོ་ཆེན་པོ་བཞི་པོ་དག་ཀྱང་ཕྱོགས་བཞི་བསྲུང་བར་འགྱུར་རོ། །ཀླུའི་
རྒྱལ་པོ་རྒྱ་མཚོ་མཆིང་རྣམས་དང༌། ཀླུའི་རྒྱལ་པོ་མ་དྲོས་པ་དང་། ཀླུའི་རྒྱལ་པོ་
- 593 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
འཇོག་པོ་ལ་སོགས་ཏེ་ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་ནི་ས་ཡོངས་སུ་
བསྲུང་བར་བྱེད་དོ། །གཞན་ཡང་ས་བླའི་གནོད་སྦྱིན་དག་ནི་བླ་གབ་མེད་པར་བསྲུང་
བར་བྱེད་དོ། །ཞེས་དང་། ཡི་གེ་དྲུག་པའི་རིགས་སྔགས་ཆེན་པོ་འདི་ལ་ལ་ཞིག་
གི་ལུས་ལ་འཆང་ན། རིགས་ཀྱི་བུ་དེའི་ལུས་ནི་རྡོ་རྗེའི་ལུས་སུ་རིག་པར་བྱའོ། །
རིང་བསྲེལ་གྱི་མཆོད་རྟེན་དུ་རིག་པར་བྱའོ། །དེ་བཞིན་གཤེགས་པའི་ཡེ་ཤེས་བྱེ་
བར་རིག་པར་བྱའོ། །རིགས་ཀྱི་བུའམ་རིགས་ཀྱི་བུ་མོ་ལ་ལ་ཞིག་ཡི་གེ་དྲུག་པའི་
རིག་སྔགས་ཆེན་མོ་འདི་ཟློས་པར་བྱེད་ན། དེ་ནི་སྤོབས་པ་མི་ཟད་པར་འགྱུར་རོ། །
ཡེ་ཤེས་ཀྱི་ཕུང་པོ་རྣམ་པར་དག་པར་འགྱུར་རོ། །བྱམས་པ་ཆེན་པོ་དང་སྙིང་རྗེ་
ཆེན་པོ་དང་ལྡན་པར་འགྱུར་རོ། །ཉི་མ་རེ་རེ་ཞིང་ཡང་ཕ་རོལ་ཏུ་ཕྱིན་པ་དྲུག་
ཡོངས་ སུ་ རྫོགས་ པར་ འགྱུར་ རོ། །དེ་ རིག་ འཛིན་ གྱི་ འཁོར་ ལོས་ བསྒྱུར་བའི་
དབང་པོ་འཐོབ་པར་འགྱུར་རོ། །ལ་ལ་ཞིག་ལ་དབུགས་ཕྱིར་འབྱུང་བ་དང་། ནང་
དུ་རྔུབ་པར་བྱེད་ན། བྱམས་པས་ཀྱང་རུང་། ཞེ་སྡང་བས་ཀྱང་རུང་སྟེ། དེ་དག་
ཐམས་ཅད་བྱང་ཆུབ་སེམས་དཔའ་ཕྱིར་མི་ལྡོག་པར་འགྱུར་རོ། ། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་
འགྱུར་རོ། །ཞེས་སོགས་ཕན་ཡོན་མཐའ་ཡས་པ་གསུངས་སོ། །སློབ་དཔོན་ཙནྡྲ་
གོ་མིས་ཐུགས་ རྗེ་ཆེན་པོ་ལ་བསྟོད་པ་ལས་ཀྱང་། ཕོངས་ པ་ གང་གིས་ང་ཡི་
མཚན་ཐོས་ན། །དེ་ཡི་སྡུག་བསྔལ་ཞི་བར་བྱའོ་ཞེས། །འགྲོ་ལ་ཉིད་ཀྱི་ཐུགས་
རྗེས་ཞལ་བཞེས་ནས། །བདག་ཅག་འགྲོ་བ་སེམས་ཅན་ཐམས་ཅད་ལ། །དུག་ལྔ་
དུག་གསུམ་ནད་ཀྱིས་གཟེར་ལགས་ན། །མི་ཟད་ནད་ནི་ཐུགས་ རྗེས་ཞི་བར་
མཛོད། །ཐུགས་ རྗེའི་ཤུགས་ ཀྱིས་ བདག་ ལ་ དགོངས་ སུ་ གསོལ། །ཐུགས་ རྗེའི་
594-



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྤྱན་གྱིས་བདག་ལ་གཟིགས་སུ་གསོལ། །ཐུགས་རྗེའི་གསུང་གིས་བདག་ལ་སྒྲོག་
ཏུ་གསོལ། །ཞེས་དང་། ཐུགས་རྗེ་ཆེན་པོ་འཕགས་པ་སྤྱན་རས་གཟིགས། །གང་
དང་གང་ལ་མགོན་དང་སྐྱབས་མེད་པ། །དེ་དང་དེ་ཡི་མགོན་སྐྱབས་ཞལ་བཞེས་
ན། །སྐྱབས་མེད་སྡིག་ཅན་རྣམས་ལ་བསྐྱབ་ཏུ་གསོལ། །སྐྱབས་མེད་ཚེ་འདས་
རྣམས་ ལ་ བསྐྱབ་ཏུ་ གསོལ། །སྐྱབས་ མེད་ འཁོར་ བར་ འཁྱམས་ ལ་ བསྐྱབ་ཏུ་
གསོལ། །ཞེས་གང་གསུངས་པ་ལྟར་རོ། །དེ་ལྟར་ཐུགས་རྗེ་ཆེན་པོ་ལ་སྙིང་ནས་
གསོལ་བ་བཏབ་ན་ནི། རིགས་མཐོ་དམན་དང་། ཕོ་མོའི་ལུས་རྟེན་ལ་ཁྱད་མེད་
པར་དངོས་གྲུབ་ངེས་པར་སྩོལ་ཞིང་། དེ་ཡང་དུས་ནམ་གྱི་ཚེ་གསོལ་བ་བཏབ་
ཀྱང་བྱིན་རླབས་དང་ཕན་ཡོན་ཆེན་པོ་འབྱུང་མོད། ལྷག་པར་ཐོ་རངས་ཀྱི་དུས་སུ་
གསོལ་བ་བཏབ་ན་བྱིན་རླབས་མྱུར་བར་གསུངས་ཏེ། དེ་ཡང་སྐྱ་རེངས་དང་པོ་
འཆར་བ་ན་ལངས་ཏེ་ཁྲུས་བྱས་ལ་གོས་གཙང་མ་བགོས་ཏེ་སྟན་བདེ་བ་ལ་སྐྱིལ་
ཀྲུང་བཅས། ལུས་དྲང་པོར་བསྲངས་ཏེ། ཐུགས་རྗེ་ཆེན་པོའི་སྐུ་གསུང་ཐུགས་ཀྱི་
ཡོན་ཏན་དྲན་པའི་དད་གུས་ཆེན་པོ་དང༌། བྱམས་སྙིང་རྗེ་བྱང་ཆུབ་ཀྱི་སེམས་
ཤུགས་དྲག་པོའི་སྒོ་ནས་ཐུགས་རྗེ་ཆེན་པོའི་རྣལ་འབྱོར་ལ་གནས་ཏེ། བསྟོད་པ་
བྱིན་རླབས་ཅན་འདི་སྒྲ་དག་ཅིང་ཚིག་གསལ་བར་བཏོན་ཏེ་གསོལ་བ་བཏབ་ན་
བྱིན་རླབས་ཆེས་མྱུར་བར་འཇུག་སྟེ། སྔོན་ཡང་དག་པར་རྫོགས་པའི་སངས་རྒྱས་
ཀྱིས་ཀྱང་ཚེས་བཅོ་ལྔའི་སྐྱ་རེངས་འཆར་བའི་ཚོད་ཙམ་ན་བྱང་ཆུབ་བརྙེས་པ་
དང་། དགེ་སློང་མ་དཔལ་མོས་ཀྱང་དུས་ཚོད་དེ་ཙམ་ལ་མཆོག་གི་དངོས་གྲུབ་
བརྙེས་ཤིང་། དེ་བཞིན་དུ་སྔོན་གྱི་མཁས་གྲུབ་ཕལ་མོ་ཆེས་མཆོག་གི་དངོས་གྲུབ་
བརྙེས་པའི་དུས་ནི་ཐོ་རངས་ཀྱི་དུས་ཉིད་དུ་གསུངས་པས། ཕྱི་ནང་གི་རྟེན་འབྲེལ་
- 595 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྱད་པར་ཅན་གྱི་གནད་ཀྱིས་ཐོ་རངས་ཀྱི་དུས་སུ་དགེ་སྦྱོར་ལ་འབད་པ་གནད་
ཆེའོ། །དེ་ལྟར་ཡང་འཇམ་དཔལ་རྩ་རྒྱུད་ལས། མཚན་མོ་སྐྱིལ་ཀྲུང་བཅས་ནས་
ནི། །སྔོན་ཆད་དོན་ཡོད་བཟླས་བྱས་ན། །ཐོ་རངས་གྲུབ་པ་ཐོབ་འགྱུར་ཏེ། །ཟློས་
པས་མངོན་ཤེས་ ལྔ་ ཐོབ་འགྱུར། །དུར་ཁྲོད་ རོ་ལ་འདུག་ནས་ནི། །སྡོམ་ཅན་
འགུལ་མེད་ཟློས་པ་ནི། །ཡི་གེ་གཅིག་པོ་དོན་ཆེན་ཏེ། །ཐོ་རངས་གྲུབ་པར་འདོད་
པ་ཡིན། །རིག་པའི་རྒྱལ་པོ་རྫུ་འཕྲུལ་ཆེ། །གལ་ཏེ་དུར་ཁྲོད་གནས་ནས་བཟླས། །
ཟླ་བ་དྲུག་གིས་གྲུབ་ཐོབ་སྟེ། །ཇི་ལྟར་འདོད་པའི་འབྲས་བུ་བྱེད། །གང་ཡང་རུང་
བའི་ གནས་དག་ཏུ། །རྫུ་ འཕྲུལ་ཆེན་པོས་ཟློས་བྱེད་ན། །དེ་ནས་གྲུབ་པ་ཐོབ་
འགྱུར་ཏེ། །སྔགས་པ་ལེགས་པར་སྦྱོར་བྱེད་ལའོ། །ཞེས་གྲུབ་པ་ཐོབ་པའི་དུས་ཐོ་
རངས་སུ་གསུངས། དེ་བཞིན་དུ་མགོན་པོ་ཀླུ་སྒྲུབ་ཀྱི་རིམ་ལྔ་དང༌། སློབ་དཔོན་
ཀླུའི་བྱང་ཆུབ་ཀྱི་རྣམ་གཞག་རིམ་ལྔ་དང༌། སློབ་དཔོན་ཨཱརྱ་དེ་བའི་སྤྱོད་བསྡུས་
སྒྲོན་མེ་དང་། སློབ་དཔོན་ཟླ་བ་གྲགས་པའི་སྒྲོན་གསལ་སོགས་ཚད་མར་གྱུར་
པའི་སྔགས་གཞུང་མང་པོ་ནས་མཆོག་གི་དངོས་གྲུབ་ཐོབ་པའི་དུས་ཐོ་རངས་སུ་
བཤད་དོ། །དེ་ ལྟར་ རང་གི་ངོས་ནས་དལ་བའི་རྟེན་བཟང་པོ་ཐོབ། ཕྱིའི་རྐྱེན་
བཤེས་གཉེན་དམ་པ་དང་མཇལ་བའི་བཀའ་དྲིན་ལས་ལམ་བདེ་ཞིང་འཁྲུལ་པ་
མེད་པ། བྱ་སླ་ཞིང་དོན་ཆེ་བ་བྱིན་རླབས་ཀྱི་ཚན་ཁ་ཆེས་ཆེར་ཆེ་བ་ཐུགས་རྗེ་ཆེན་
པོའི་རྣལ་འབྱོར་ལ་བརྟེན་ནས་ཐེག་པ་ཆེན་པོའི་ལམ་ཆ་ཚང་ལ་བསླབ་ཏུ་ཡོང་
བའི་སྐབས་འདིར། དོན་མེད་ཚེ་འདིའི་བྱ་བྱེད་བྱིས་པའི་རྩེད་མོ་དང༌། སྨོན་པའི་
ཟློས་གར་ལྟ་བུ་ལ་ཆགས་ཤིང་ཞེན་ཏེ་ངལ་བ་སྟོང་ལོག་བྱེད་པ་དོར་ནས། འཕྲལ་
དུ་སྙིང་པོ་བླངས་ཏེ་གཏན་གྱི་མདུན་མའི་རྩ་བ་ཚུགས་པ་ཞིག་བྱ་བར་རིགས་སོ་
- 596 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཞེས་རང་དང་གཞན་ལ་གསོལ་བ་འདེབས་ཤིང་། དོན་དེ་ལྟར་འགྲུབ་པར་བླ་མ་
ཐུགས་རྗེ་ཆེན་པོས་བྱིན་གྱིས་བརླབ་ཏུ་གསོལ།། །། །
༈ སྨྲས་པ། གང་སྐུའི་ཆ་ཤས་རྣམ་འདྲེན་སྟོང་གི་གཟུགས། །གང་གསུང་
བརྒྱད་ཁྲི་བཞི་སྟོང་ཀུན་གྱི་སྙིང་། །གང་ཐུགས་རྒྱལ་ཀུན་ཀཱ་རུ་ཎི་ཀཱའི་དངོས། །
གངས་རིའི་མགོན་པོ་ཐུགས་རྗེ་ཅན་དེར་འདུད། །རབ་འབྱམས་ཞིང་ན་བཞུགས་
པའི་ རྒྱལ་ བ་ དང༌། །རབ་ཏུ་ དགའ་ སོགས་ སར་ གནས་ དཔའ་ བོ་ ཀུན། །རབ་
འབྱམས་རྒྱལ་བ་རྒྱ་མཚོའི་འབྱུང་གནས་ཁྱེད། །རབ་ཏུ་བསྔགས་པ་འབའ་ཞིག་
ལྷུར་ལེན་མཛད། །གྲུབ་པ་མཆོག་བརྙེས་དགེ་སློང་དཔལ་མོ་ཡིས། །གྲུབ་པའི་
བསྟི་གནས་ཤིང་འཕེལ་གནས་མཆོག་ཏུ། །གྲུབ་པ་བརྙེས་ཚེ་ཐུགས་རྗེ་ཆེ་བསྟོད་
པས། །གྲུབ་ པའི་ བདེན་ ཚིག་ འདི་ནི་ དབྱངས་ སུ་ བསྒྲགས། །བསྟོད་ཚིག་ རང་
བཞིན་ལུས་བཟང་མཛེས་པ་ལ། །གསལ་བྱེད་ལུང་རིགས་དོ་ཤལ་རྒྱན་བཟང་
འདི། །ཕུལ་བའི་དགེ་བས་ཚེ་རབས་ཐམས་ཅད་དུ། །ཕྱག་ན་པད་མོས་རྗེས་སུ་
འཛིན་གྱུར་ཅིག །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་
བའི་རྒྱུད་ཀྱི་དོན་གསལ་མཁས་པའི་དགའ་སྟོན་ཞེས་བྱ་བ་ལས། དགེ་སློང་མ་
དཔལ་མོས་མཛད་པའི་ཐུགས་རྗེ་ཆེན་པོའི་བསྟོད་པའི་དོན་བྱེ་བྲག་ཏུ་བཤད་པའི་
སྐབས་ཏེ་བདུན་པའོ།། །།
དེ་ལྟར་དལ་བའི་རྟེན་བཟང་པོ་ལ་སྙིང་པོ་ལེན་པར་འདོད་པའི་རྣམ་
དཔྱོད་ཅན་རྣམས་ཀྱིས་ཐོག་མར་དགེ་བའི་བཤེས་གཉེན་མཚན་ཉིད་དང་ལྡན་པ་
རེ་ལ་བརྟེན་ཏེ། བསྟེན་ཚུལ་མ་ལོག་པར་བསམ་སྦྱོར་གཉིས་ཀྱིས་ཚུལ་བཞིན་
བསྟེན་ལ་ལེགས་ཚོགས་ཐམས་ཅད་ཀྱི་རྩ་བ་ཚུགས་པ་ཞིག་བྱས། དེ་ནས་སྐྱེས་བུ་
597-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུམ་གྱི་ལམ་ལ་རིམ་གྱིས་སྦྱངས་ཏེ་སྤྱོད་པ་སྤྱི་བསླབ་ཡན་ལ་མྱོང་བ་ཐོན་ངེས་
ཤིག་ བྱས། དེ་ནས་རྒྱུད་སྔགས་ཀྱིས་སྣོད་རུང་དུ་གྱུར་པ་ན་རྡོ་རྗེ་སློབ་དཔོན་
མཚན་ཉིད་དང་ལྡན་པའི་ཞབས་དྲུང་དུ་དབང་རྣམ་པར་དག་པ་ཞིག་ཐོབ་པར་
བྱས། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་མིག་གི་འབྲས་
བུ་བཞིན་དུ་སྲུང་བ་གཞིར་བཞག །བྱ་བ་སྤྱིའི་རྒྱུད་བཞི་དང་། རིགས་གསུམ་སོ་
སོའི་རྒྱུད་རྣམས་དང༌། དེ་དག་གི་དགོངས་པ་རྒྱ་གར་གྱི་མཁས་གྲུབ་ཚད་ལྡན་
གྱིས་བཀྲལ་བའི་གཞུང་ཆེན་མོ་རྣམས་ལ་ཐོས་བསམ་ཕུ་ཐག་ཆོད་པར་སྦྱངས།
གལ་ཏེ་དེ་ཙམ་མ་ལྕོགས་ན་རྒྱུད་དགོངས་འགྲེལ་དང་བཅས་པའི་དོན་ཐམས་ཅད་
གང་ཟག་གཅིག་གི་ལམ་གྱི་རིམ་པར་བསྒྲིགས་པའི་ལེགས་བཤད་ཟླ་མེད་རྡོ་རྗེ་
འཆང་ཆེན་པོའི་ལམ་གྱི་རིམ་པ་དང་། རྒྱུད་སྡེ་སྤྱིའི་རྣམ་བཤད་རྣམས་ལ་ཞིབ་ཏུ་
སྦྱངས་ཤིང་། ཡི་གེ་འདི་ལྟ་བུས་ཀྱང་ལེགས་བཤད་དེ་དག་ལ་བལྟ་བའི་གྲོགས་
བྱས་ཏེ་ལམ་གྱི་གནད་རྣམས་ལ་ངེས་པ་རྙེད་པ་ན། ཚེ་འདིའི་འཁྲི་བ་བཅད་དེ་
དབེན་པའི་གནས་སུ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་རྩེ་གཅིག་ཏུ་
བསྒོམ་ཞིང་ཡན་ལག་བཞིའི་བཟླས་བརྗོད་མཐར་ ཕྱིན་པ་ཞིག་བྱས། དེ་ནས་
མཚན་བཅས་མཚན་མེད་ཀྱི་རྣལ་འབྱོར་བསྒོམས་ཏེ་མཐར་ཕྱིན་པ་ན་ཚེའི་རིག་
འཛིན་དང་གསུང་ རབ་ཀྱི་ཚིག་དོན་མི་བརྗེད་པར་འཛིན་པའི་གཟུངས་དང༌།
སྤོབས་པ་དང༌། ཆོས་རབ་ཏུ་རྣམ་འབྱེད་ཀྱི་ཤེས་རབ་ཕུལ་ཕྱིན་རྣམས་བསྒྲུབས་
ཏེ། ལྷག་པའི་ལྷའི་བྱིན་རླབས་ཀྱི་མཐུ་དང་། རང་གི་བློ་གྲོས་ཀྱི་སྟོབས་གཉིས་ལ་
བརྟེན་ནས་ཚོགས་རླབས་པོ་ཆེ་རྣམས་མྱུར་དུ་རྫོགས་པར་བྱེད་པ་དང་། ས་ལམ་
མྱུར་དུ་རྫོགས་པར་བྱེད་པ་ཡིན་ནོ། །དེ་ཡང་འདིར་དངོས་སུ་ཐུགས་རྗེ་ཆེན་པོའི་
-598 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
སྒྲུབ་ཐབས་བཤད་པ་ཡིན་ཀྱང་། ལྷའི་མངོན་རྟོགས་དང༌། བཟླས་པའི་སྔགས་
སོགས་ཐུན་མོང་མ་ཡིན་པའི་ཁྱད་པར་རྣམས་མ་གཏོགས་ལམ་གྱི་ལུས་ནི་བྱ་རྒྱུད་
རིགས་ གསུམ་ གྱི་ལྷ་གང་བསྒོམ་ ཡང་ ཁྱད་ པར་མེད་ པས། ཐུབ་ པ་ དམ་ཚིག་
གསུམ་ བཀོད། འཕགས་ མ་ གདུགས་ དཀར་ ཅན། རྗེ་ བཙུན་ འཇམ་ད པལ་
དབྱངས། རྗེ་བཙུན་རྣམ་རྒྱལ་མ་སོགས་དེ་བཞིན་གཤེགས་པའི་རིགས་ཀྱི་ལྷ་
རྣམས་ དང་། ཚེ་ དཔག་ མེད་ ལྷ་ དགུ །རྗེ་ བཙུན་མ་ སྒྲོལ་ མ་ སོགས་ པད་ མའི་
རིགས་རྣམས་དང་། རྡོ་རྗེ་རྣམ་འཇོམས་སོགས་རྡོ་རྗེའི་རིགས་ཀྱི་ལྷ་གང་བསྒོམ་
ཡང་། ཐོག་མར་ལམ་ཐུན་མོང་བས་རྒྱུད་སྦྱངས་དགོས་ཚུལ། དེ་ནས་སྔགས་ལ་
འཇུག་ ཚུལ། དམ་ ཚིག་ དང༌ སྡོམ་ པ་ བསྲུང་ ཚུལ། ལྷ་ དྲུག་ སྒོམ་ ཚུལ། མཚན་
བཅས་མཚན་མེད་ཀྱི་རྣལ་འབྱོར་སྐྱོང་ཚུལ་རྣམས་འདྲ་བས་ཐམས་ཅད་ལ་འདི་
བཞིན་ཤེས་པར་བྱ་ཞིང་། རྒྱུད་སྡེ་གོང་མ་རྣམས་ལ་ཡང་འདིར་བཤད་པ་ཕལ་
ཆེར་གལ་ཆེ་བ་ཤ་སྟག་སྟེ། རྣམ་སྣང་མངོན་བྱང་ལྟ་བུ་སྤྱོད་རྒྱུད་རྣམས་ནི་བྱ་བའི་
རྒྱུད་དང་ལམ་གྱི་ལུས་འདྲ་བས་ཤིན་ཏུ་གལ་ཆེ་ཞིང་། རྣལ་འབྱོར་རྒྱུད་དང༌། བླ་
མེད་གཉིས་ལ་ལྷའི་སྐྱེད་ཆོག་སོགས་འདི་དང་མི་འདྲ་བའི་ཁྱད་པར་ཡོད་ཀྱང་།
འདིར་བཤད་པའི་དམ་ཚིག་དང་སྡོམ་པ་དག་པར་བྱེད་ཚུལ་སོགས་ནི་རྒྱུད་སྡེ་གོང་
མ་གཉིས་ལའང་ཤིན་ཏུ་གལ་ཆེ་སྟེ། བྱང་སེམས་ཀྱི་སྡོམ་པ་ནི་ཕར་ཕྱིན་ཐེག་པ་
དང་། རྒྱུད་སྡེ་བཞི་ཀ་ལ་འདྲ་བས་དེ་ལ་ཐུན་མོང་གི་སྡོམ་པ་ཞེས་གསུངས་པ་
ཡིན། དེས་ན་བྱང་སེམས་ཀྱི་རྩ་ལྟུང་དང་ཉེས་བྱས་རྣམས་བསྲུང་ཚུལ་ཤེས་པ་ནི་
རྒྱུད་སྡེ་བཞི་ཀ་ལ་མེད་མི་རུང་དུ་ཤིན་ཏུ་གལ་ཆེ། དམ་ཚིག་གཞན་བསྟན་པ་
རྣམས་ཀྱང་བྱ་རྒྱུད་ཀྱི་ཐུན་མོང་མ་ཡིན་པའི་བཅས་པ་རེ་གཉིས་མ་གཏོགས་རྣལ་
- 599 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༢༢༽
འབྱོར་བླ་མེད་ ཀྱི་གདུལ་ བྱས་ ཀྱང་བསྲུང་དགོས་ པའི་ གལ་ཆེན་ཤ་སྟག་སྟེ།
མཁས་གྲུབ་ཆེན་པོ་ཤནྟི་པས་དགྲ་ནག་གི་དཀའ་འགྲེལ་དུ་ལེགས་གྲུབ་ཀྱི་རྒྱུད་
ནས་བཤད་པའི་དམ་ཚིག་རྣམས་ཞིབ་ཏུ་བཀོད་ནས། བླ་མེད་ཀྱི་རྣལ་འབྱོར་པ་
དག་གིས་ཀྱང་ཚུལ་དེ་ལྟར་བསྲུང་དགོས་པར་ནན་ཏན་དུ་གསུངས་པ་ལྟར་རོ། །
དེ་ལྟར་བྱ་བའི་རྒྱུད་ལ་ཞུགས་ནས་མཚན་བཅས་མཚན་མེད་ཀྱི་རྣལ་འབྱོར་མཐར་
ཕྱིན་ཏེ། ངེས་པར་ཚེ་གཅིག་ལ་འཚང་རྒྱ་བར་འདོད་པ་ན་གསང་སྔགས་བླ་མེད་
ཀྱི་ལམ་ལ་འཇུག་དགོས་ཏེ། ལམ་དེ་ལ་མ་བརྟེན་པར་འཚང་རྒྱ་བའི་ཐབས་མེད་
ཅིང་། ལམ་དེ་ལ་བརྟེན་ན་ཚེ་གཅིག་ལ་འཚང་རྒྱ་ནུས་པར་གསུངས་སོ། །ལམ་གྱི་
གནད་འདི་དག་ནི་ཤིན་ཏུ་རྟོགས་པར་དཀའ་བའི་དཀའ་གནས་མཐར་ཐུག་ཡིན་
པས། བརྒྱུད་ལྡན་དམ་པའི་མན་ངག་དང་། རྗེ་ཡབ་སྲས་ཀྱི་གསུང་རབ་དྲི་མ་མེད་
པ་རྣམས་ཞིབ་ཏུ་བལྟས་ནས་ཤེས་པར་བྱའོ། ། །
དེ་ལྟར་འདིར་བཀོད་པ་རྣམས་ནི་རྒྱལ་བའི་བཀའ་དང༌། དེའི་དགོངས་པ་
འགྲེལ་བའི་རྒྱ་བོད་ཀྱི་གཞུང་ཆེན་མོ་རྣམས་ལ་གཙིགས་སུ་བྱས་ཤིང་། ལྷག་པར་
རྗེ་ཐམས་ཅད་མཁྱེན་པས་མཛད་པའི་རྡོ་རྗེ་འཆང་ཆེན་པོའི་ལམ་གྱི་རིམ་པའི་བྱ་
རྒྱུད་ ཀྱི་ ལེའུའི་རྟོགས་ དཀའ་ བ་ རྣམས་ དང་། དེར་ གསལ་བར་མ་མཛད་ པར་
གཞན་ནས་ཤེས་པར་བྱ་བའི་ཞལ་འཕངས་མཛད་པ་རྣམས་འདིར་ཞིབ་ཏུ་བྲིས་
ནས་རྡོ་རྗེ་འཆང་ཆེན་པོའི་ལམ་གྱི་རིམ་པའི་འཕྲིན་ལས་ཀྱི་ཞབས་འདེགས་ལྟ་བུ་
བཀོད་པ་ཡིན་པས། བློ་གྲོས་དང་ལྡན་པ་རྣམས་ཀྱིས་ཡི་གེ་འདི་ལྟ་བུ་ལ་བརྟེན་
ནས་ཀྱང་རྡོ་རྗེ་འཆང་ཆེན་པོའི་ལམ་གྱི་རིམ་པ་ལ་ཐོས་བསམ་གྱིས་ཞུགས་ཏེ་རང་
གཞན་ཐམས་ཅད་སྨིན་གྲོལ་གྱི་ལམ་ལ་འགོད་པ་དང་། རྒྱལ་བའི་བསྟན་པ་རིན་
- 600 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
པོ་ཆེ་ཕྱོགས་ཀུན་ཏུ་རྒྱས་པར་བྱའོ། །
རྩོད་དུས་འགྲོ་ལ་བརྩེ་བའི་དབང་གྱུར་སྙིང་སྟོབས་ཕུལ་ཕྱིན་རྒྱ་མཚོའི་
རྡུལ་ཞེས་རྒྱལ་སྲས་སྟོང་གི་དབུས་ན་པད་དཀར་ལྟ་བུར་སྙན་པར་གྲགས་དེ་ཡིས། །
སྙིགས་མའི་བྱིན་ཟ་དྲག་ཏུ་རྒོད་པའི་ནང་ན་བཟོད་གླགས་མེད་པའི་སྡུག་བསྔལ་
བརྒྱས་གཙེས་བདག་ཅག་མི་མཇེད་ཞིང་གི་མགོན་མེད་འགྲོ་བ་འདི་རྣམས་ལ། །
གཅིག་ཏུ་བརྩེ་བས་སྨོན་ལམ་ལྔ་བརྒྱའི་ས་བོན་གྲུང་པོ་སེམས་མཆོག་ས་གཞིར་
ལེགས་བཏབ་བགྲང་ཡས་བསྐལ་པར་ས་ལམ་སྡོང་པོ་ཁྱོན་ཡངས་རབ་འཕེལ་ཏེ། །
མཚན་དཔེའི་མེ་ཏོག་སྟོབས་བཅུའི་འབྲས་བུ་རབ་དུད་འགྲོ་བའི་ཚ་གདུང་མ་ལུས་
སེལ་མཛད་ཐུབ་དབང་དཔག་བསམ་ལྗོན་པའི་དུས་རྣམས་ཀུན་ཏུ་སྐྱོང་གྱུར་ཅིག །
བརྒྱད་ཁྲི་བཞི་སྟོང་ཆུ་གཏེར་ཆེན་པོ་རིགས་པའི་མགྱོགས་འགྲོས་བསྲུབས་པ་ལས་
བྱུང་བློ་བཟང་རྒྱལ་བ་གཉིས་པའི་ལེགས་བཤད་རབ་བརྟན་གསེར་གྱི་ས་གཞིའི་
སྟེང་། །བུ་རམ་ཤིང་པའི་གངས་རི་ལས་འོངས་བྱ་རྒྱུད་ཆུ་བོ་རྣམ་བཞི་རྒྱ་བོད་
མཁས་པའི་ལེགས་བཤད་ཆུ་ཀླུང་སྟོང་དང་ལྷན་ཅིག་བབས་པས་ཆེར་འཕེལ་བ། །
རྒོལ་ངན་འཐོར་རླུང་ཚོགས་ཀྱིས་ནམ་ཡང་བསྐྱོད་པར་མི་ནུས་རྣམ་དག་ལུང་དང་
རིགས་པའི་ཁམས་ལས་གྲུབ་པའི་རྡོ་རྗེའི་རྭ་བས་ཁོར་ཡུག་ཀུན་ཏུ་བསྐོར། །བློ་
བཟང་མན་ངག་ནོར་བུའི་ཚོགས་ཀྱིས་བྱུར་བུར་གཏམས་པའི་སྔོན་མེད་ལེགས་
བཤད་རྒྱ་མཚོ་ཆེ་འདི་བླ་མ་རྣམས་ཀྱི་མཐུ་ལས་བདག་གིས་གསར་དུ་བསྒྲུབས། །
འཇམ་མགོན་ལེགས་བཤད་འོད་སྟོང་ལ་བརྟེན་ཏེ། །རིགས་པས་བརྟགས་ནས་
སྦྱར་བ་ཡིན་མོད་ཀྱང་། །བདག་གི་བློ་མིག་ཤིན་ཏུ་མི་གསལ་བས། །ནོངས་པར་
གང་གྱུར་ཐུབ་དབང་ཉིད་ལ་བཤགས། །རིང་ནས་གོམས་པའི་མཐུ་ཆེན་དག་གིས་
- 601 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཀྱང་། །ཤིན་ཏུ་ གཏིང་ དཔག་ དཀའ་ བ་ གསང་ ཆེན་ ཚུལ། །བླུན་རྨོངས་ བདག་
འདྲས་ཇི་བཞིན་ག་ལ་རིག །དེ་ཕྱིར་འཁྲུལ་པ་ཅི་མཆིས་སྙིང་ནས་བཤགས། །
སྐྱེས་ནས་རིང་པོར་མ་ལོན་བྱིས་པ་ཡིས། །འཁྲུལ་ཚིག་ཐར་ཐོར་སྨྲ་བར་བྱེད་པ་
ཡང་། །ཕ་མས་དེ་ལ་ཁྲོ་བར་མི་བྱེད་པར། །ལྷག་པར་ཡ་མཚན་མཚར་དུ་འཛིན་
པ་ལྟར། །འཆིང་བ་ཀུན་ལྡན་བླུན་རྨོངས་བདག་འདྲ་ཡིས། །འཁྲུལ་པའི་བླ་རྡོལ་
ངང་ནས་ལེགས་བཤད་ཚིག །ཐར་ཐོར་སྨྲ་བ་ཤིན་ཏུ་ཡ་མཚན་པར། །དགོངས་
ནས་མཁས་རྣམས་བདག་ལ་བརྩེ་བར་མཛོད། །ལྔ་བརྒྱ་ཐ་མར་གྱུར་པའི་དུས་
མཐའ་ འདིར། །ཐུབ་ པའི་ ལུགས་ བཟང་དྲི་མེད་ འཛིན་རྣམས་ ལ། །ལུས་མེད་
གཉེན་གྱུར་བླུན་རྨོངས་ཁྱུ་དག་གིས། །རྐན་རྩིའི་ཡུལ་དུ་རྐང་གཉིས་པ་བཞིན་
སྨོད། །མཐུ་ཆེན་རྒྱལ་སྲས་དག་གིས་མ་ཐུལ་བའི། །མ་རུང་འགྲོ་ལ་བདག་འདྲས་
ཅི་བྱར་ཡོད། །འོན་ཀྱང་རང་བློ་ལེགས་བཤད་ལ་ཆགས་པས། །ཚེ་རབས་ཀུན་ཏུ་
བག་ཆགས་འཇོག་ཕྱིར་བྲིས། །མདོ་སྔགས་དྲི་བཟང་ཡོངས་སུ་རྫོགས་པ་ཡི། །བློ་
བཟང་བསྟན་པའི་དགའ་ཚལ་རབ་བཞད་པའི། །ལེགས་བཤད་འོད་སྟོང་ཉི་མ་
དེང་ཤར་གྱིས། །གཟུར་གནས་བློ་ལྡན་མ་ལུས་དགའ་བར་བྱོས། །དགེ་བ་འདི་
ཡིས་ཚེ་རབས་ཐམས་ཅད་དུ། །ཐེག་མཆོག་ལམ་གྱི་རྩ་བ་དགེ་བའི་བཤེས། །
མཚན་ཉིད་ལྡན་པས་དགྱེས་བཞིན་རྗེས་བཟུང་སྟེ། །རྒྱལ་བའི་ཆོས་ཚུལ་མ་ལུས་
འཛིན་གྱུར་ཅིག །དེ་ཡི་མཐུ་ལས་ཟབ་དང་རྒྱ་ཆེའི་ཚུལ། །མ་ནོར་ལམ་བཟང་
བགྲོད་པ་མཐར་ཕྱིན་ཏེ། །མ་གྱུར་འགྲོ་བ་འདི་ཀུན་སྒྲོལ་བ་ལ། །འཇམ་དབྱངས་
བླ་མ་ལྟ་བུར་བདག་གྱུར་ཅིག །འགྲོ་བའི་བློ་མུན་སེལ་བའི་སྒྲོན་མེའི་མཆོག །
ཐུབ་པའི་བསྟན་པ་ཡུན་རིང་གནས་པ་དང་། །ལེགས་བཤད་འདིས་ཀྱང་མཐའ་
- 602 -



ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན།
ཡས་འགྲོ་བ་ལ། །ཕན་དང་བདེ་བ་བླ་མེད་བགྱིད་གྱུར་ཅིག །ཚུལ་འདི་སྒྲུབ་ལ་
ཐོག་མེད་མཐུ་ལྡན་པ། །རྒྱལ་བས་བསྔགས་པའི་བསྟན་སྲུང་མ་ལུས་དང་། ཁྱད་
པར་མྱུར་ མཛད་ མགོན་ པོ་ འཁོར་ བཅས་ ཀྱིས། །གཡེལ་བ་མེད་ པར་ རྟག་ཏུ་
གྲོགས་མཛོད་ཅིག །སྲས་བཅས་རྒྱལ་བ་ཀུན་གྱི་བྱིན་རླབས་དང་། །རྟེན་འབྲེལ་
བསླུ་བ་མེད་པའི་བདེན་པའི་མཐུས། །བདག་གིས་སྨོན་ལམ་ཇི་ལྟར་བྱས་ པ་
བཞིན། །ཐུབ་བསྟན་དར་ཞིང་རྒྱས་པའི་བཀྲ་ཤིས་ཤོག །
ཅེས་ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་
རྒྱུད་ཀྱི་དོན་གསལ་མཁས་པའི་དགའ་སྟོན་ཞེས་བྱ་བ་འདི་ནི། ལྷ་རྩེ་དགེ་སློང་ཡེ་
ཤེས་ལྷུན་གྲུབ་ཀྱིས་སྔ་མོ་ནས་ཡང་ཡང་བསྐུལ་ཞིང་། ཕུག་ཆེན་རི་ཁྲོད་པ་དཀའ་
ཆེན་ཡེ་ཤེས་བསོད་ནམས་སོགས་དོན་གཉེར་ཅན་གཞན་མང་པོས་ཀྱང་པོ་བསྟོད་
འདི་ལ་འགྲེལ་པ་ཞིག་བགྱིས་ན་ལེགས་སོ་ཞེས་ཡང་ཡང་བསྐུལ་མ་བྱུང་ཡང་བླུན་
རྨོངས་བདག་འདྲའི་རྩོམ་པས་ཅི་ཞིག་རུང་སྙམ་དུ་རེ་ཞིག་བཏང་སྙོམས་སུ་ལུས།
སླར་ཡང་དགེ་སློང་ཡེ་ཤེས་ལྷུན་གྲུབ་ཀྱིས་ལྷ་རྫས་དྲི་མེད་གསེར་སིལ་མའི་མེ་
ཏོག་དང་བཅས་འདི་ལྟ་བུ་ཞིག་ཅིས་ཀྱང་དགོས་ཞེས་ནན་ཏན་ཆེན་པོས་བསྐུལ་
བ་ལ་བརྟེན་ནས། སྣང་བ་མཐའ་ཡས་ངུར་སྨིག་གར་གྱི་རྣམ་པར་རོལ་པ་པཎ་
ཆེན་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་
སྐུ་དྲིན་ལས་རྒྱལ་བའི་བསྟན་པའི་སྒོར་རབ་ཏུ་བྱུང་ཞིང་། ཆོས་རྣམས་ཀྱི་རྟེན་ཅིང་
འབྲེལ་པར་འབྱུང་བའི་ངང་ཚུལ་ཇི་བཞིན་གཟིགས་པ་རྗེ་བཙུན་བླ་མ་གྲུབ་པའི་
དབང་ཕྱུག་ཆེན་པོ་བློ་བཟང་རྣམ་རྒྱལ་དཔལ་བཟང་པོ་དང་། ཐུབ་བསྟན་ཡོངས་
རྫོགས་ཀྱི་བདག་པོ་བཀའ་དྲིན་མཚུངས་མེད་རྗེ་བཙུན་བླ་མ་བྱམས་པའི་མཚན་
- 603 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༢༽
ཅན་གཉིས་ཀྱི་སྐུ་དྲིན་ལས་ཆོས་ཚུལ་འདིའི་དབང་ལུང་མན་ངག་ལེགས་པར་
ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་རྡོ་རྗེ་འཆང་ཆེན་པོའི་ལམ་གྱི་རིམ་པ་
ལ་ གཞི་ བྱས། བྱ་བ་ སྤྱིའི་ རྒྱུད་བཞི་དང༌། ཐུགས་ རྗེ་ ཆེན་ པོའི་ རྒྱུད་ རྒྱ་ གཞུང་
རྣམས་ལ་ཞིབ་ཏུ་བརྟགས་ཤིང་རྒྱ་བོད་ཀྱི་ལེགས་བཤད་ཁུངས་བཙུན་གཞན་
དང༌། སྙན་བརྒྱུད་ཀྱི་མན་ངག་གིས་ཀྱང་བརྒྱན་ཏེ་ལྕགས་ཕོ་འབྲུག་གི་ལོ་ས་ག་
ཟླ་བའི་ཚེས་བརྒྱད་ལ་མགོ་བརྩམས། ཆུ་སྟོད་ཟླ་བའི་ཚེས་བརྒྱད་ཀྱི་ཉིན་གྲུབ་
པར་མདོ་སྔགས་ཏིང་འཛིན་ལེགས་པར་འཕེལ་བའི་གནས་མཆོག་དབེན་གནས་
བཀྲ་ཤིས་བསམ་གཏན་གླིང་དུ་སྦྱར་བ། འདིས་ཀྱང་ཐུབ་པའི་བསྟན་པ་རིན་པོ་
ཆེ་ཕྱོགས་ཀུན་ཏུ་འཕེལ་བར་གྱུར་ཅིག ། །།
ཨོཾ་ སྭ་ སྟི། རྒྱལ་བ་ ཀུན་ ལས་ཐུགས་ རྗེ་ ཆེས་ ལྷག་ པ། །འཕགས་ མཆོག་
ཐུགས་རྗེ་ཆེན་པོའི་རྣལ་འབྱོར་ལ། །བརྟེན་ནས་སངས་རྒྱས་གོ་འཕང་སྒྲུབ་པའི་
ཚུལ། །རབ་གསལ་མན་ངག་གཞུང་མཆོག་དམ་པ་འདི། །ཕྱོགས་དུས་ཀུན་ཏུ་
འཕེལ་བར་བྱ་བའི་ཕྱིར། །བློ་བཟང་རྒྱལ་བ་གཉིས་པའི་བསྟན་པ་ལ། །མི་ཕྱེད་
དད་པ་བརྟན་པོའི་སྟོབས་ལྡན་པ། །མི་ཡི་དབང་ཕྱུག་ཕུན་ཚོགས་རྣམ་རྒྱལ་གྱིས། །
ས་ཡི་ཐིག་ལེ་པ་སྣམ་པད་ཚལ་དུ། །ཆོས་སྦྱིན་རྒྱ་ཆེར་སྤེལ་ཕྱིར་པར་དུ་བསྒྲུབས། །
དགེ་བ་འདི་ཡིས་ཚེ་རབས་ཐམས་ཅད་དུ། །ཐེག་མཆོག་དགེ་བའི་བཤེས་ཀྱིས་
རྗེས་བཟུང་ནས། །ལམ་བཟང་འདི་ཉིད་གོམས་པ་མཐར་ཕྱིན་ཏེ། །འགྲོ་ཀུན་
སྒྲོལ་ཕྱིར་ཀུན་མཁྱེན་མྱུར་ཐོབ་ཤོག །ཕ་མ་དྲིན་ཅན་འགྲོ་བ་མ་ལུས་དང་། ཁྱད་
པར་ཆོས་འདིར་འབྲེལ་ཐོགས་སྐྱེ་བོ་ཀུན། །གནས་སྐབས་མཐར་ཐུག་འདོད་དོན་
མ་ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག །མངྒ་ལཾ།། །།
- 604 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
# # ཆུ
# 《% ︽f༣ ཚིག
* # # % +;
*
ཉིཏྟཾ ༔ ཚེ # % @, *
* &
སྒྱུ
རྒྱུ རྒྱུ ༔ ༔



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ། །
དེ ས་པོ འི ་ ཤུ ལ ་བཞག།
དེབ་བརྒྱ་དང་གྱ་ལྔ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
（༢ ༢/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲུངས། ༠༠༠༡–༡༧༠༠
ISBN 978 - 7-80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编 - - 北京:
中国藏学出版社,2011.12 (
先哲遗书丛书)
| ISBN 978-7-80253-436-0
1.0雍… 1.0雍… 2百….0喇嘛教
- 文集 - 藏语 IV.DB946.6-53
中国版本图书馆CIP数据核字(2011) 第260029号
先哲遗书
(第185卷)
雍增·益西坚赞文集
第22/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版, 2011年12月第1次印刷
印数:0001-1700册
ISBN 978-7-80253 - 436 -0/B.123
本文集总定价(1-32册):1050.00元



ISBN 978-7-80253-436-0
9787802lls 34360"
本文集总定价(1-32 卷):1050.00 元
